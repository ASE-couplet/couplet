碧原开雾隰，绮岭峻霞城。
烟峰高下翠，日浪浅深明。
斑红妆橤树，圆青压溜荆。
迹岩劳傅想，窥野访莘情。
巨川何以济，舟楫伫时英。

高轩暧春色，邃阁媚朝光。
彤庭飞彩斾，翠幌曜明珰。
恭己临四极，垂衣驭八荒。
霜戟列丹陛，丝竹韵长廊。
穆矣熏风茂，康哉帝道昌。
继文遵后轨，循古鉴前王。
草秀故春色，梅艳昔年妆。
巨川思欲济，终以寄舟航。

碧昏朝合雾，丹卷暝韬霞。
结叶繁云色，凝璚遍雪华。
光楼皎若粉，映幕集疑沙。
泛柳飞飞絮，妆梅片片花。
照璧台圆月，飘珠箔穿露。
瑶洁短长阶，玉藂高下树。
映桐珪累白，萦峰莲抱素。
断续气将沈，徘徊岁云暮。
怀珍愧隐德，表瑞伫丰年。
橤间飞禁苑，鹤处舞伊川。
傥咏幽兰曲，同懽黄竹篇。

洁野凝晨曜，装墀带夕晖。
集条分树玉，拂浪影泉玑。
色洒妆台粉，花飘绮席衣。
入扇萦离匣，点素皎残机。

冻云宵遍岭，素雪晓凝华。
入牖千重碎，迎风一半斜。
不妆空散粉，无树独飘花。
萦空惭夕照，破彩谢晨霞。

兰气已熏宫，新橤半妆丛。
色含轻重雾，香引去来风。
拂树浓舒碧，萦花薄蔽红。
还当杂行雨，髣髴隐遥空。

禁苑春晖丽，花蹊绮树妆。
缀条深浅色，点露参差光。
向日分千笑，迎风共一香。
如何仙岭侧，独秀隐遥芳。

暧暧去尘昏灞岸，飞飞轻盖指河梁。
云峰衣结千重叶，雪岫花开几树妆。
深悲黄鹤孤舟远，独叹青山别路长。
聊将分袂霑巾泪，还用持添离席觞。

龙楼光曙景，鲁馆启朝扉。
艳日浓妆影，低星降婺辉。
玉庭浮瑞色，银榜藻祥徽。
云转花萦盖，霞飘叶缀旗。
雕轩回翠陌，宝驾归丹殿。
鸣珠佩晓衣，镂璧轮开扇。
华冠列绮筵，兰醑申芳宴。
环阶凤乐陈，玳席珍羞荐。
蝶舞袖香新，歌分落素尘。
欢凝欢懿戚，庆叶庆初姻。
暑阑炎气息，凉早吹疏频。
方期六合泰，共赏万年春。

朝来临镜台，妆罢暂裴回。
千金始一笑，一召讵能来。

放旷出烟云，萧条自不群。
漱流清意府，隐几避嚻氛。
石画妆苔色，风梭织水文。
山室何为贵？唯余兰桂熏。

桂叶双眉久不描，残妆和泪污红绡。
长门尽日无梳洗，何必珍珠慰寂寥。

枝上花，花下人，可怜颜色俱青春。
昨日看花花灼灼，今朝看花花欲落。
不如尽此花下欢，莫待春风总吹却。
莺歌蝶舞韶光长，红炉煮茗松花香。
妆成罢吟恣游后，独把芳枝归洞房。

绿影覆幽池，芳菲四月时。
管弦朝夕兴，组绣百千枝。
盛引墙看遍，高烦架屡移。
露轻濡彩笔，蜂误拂吟髭。
日照玲珑幔，风摇翡翠帷。
早红飘藓地，狂蔓挂蛛丝。
嫩刺牵衣细，新条窣草垂。
晚香难暂舍，娇态自相窥。
深浅分前后，荣华互盛衰。
尊前留客久，月下欲归迟。
何处繁临砌？谁家密映篱。
绛罗房灿烂，碧玉叶参差。
分得殷勤种，开来远近知。
晶荧歌袖袂，柔弱舞腰支。
膏麝谁将比，庭萱自合嗤。
匀妆低水鉴，泣泪滴烟{雨/斯}。
画拟凭梁广，名宜亚楚姬。
寄君十八韵，思拙愧新奇。

临高台，高台迢递绝浮埃。
瑶轩绮构何崔嵬，鸾歌凤吹清且哀。
俯瞰长安道，萋萋御沟草。
斜对甘泉路，苍苍茂陵树。
高台四望同，帝乡佳气郁葱葱。
紫阁丹楼纷照曜，璧房锦殿相玲珑。
东弥长乐观，西指未央宫。
赤城映朝日，绿树摇春风。
旗亭百队开新市，甲第千甍分戚里。
朱轮翠盖不胜春，叠树层楹相对起。
复有青楼大道中，绣户文窗雕绮栊。
锦衣昼不襞，罗帏夕未空。
歌屏朝揜翠，妆镜晚窥红。
为吾安宝髻，蛾眉罢花丛。
狭路尘间黯将暮，云间月色明如素。
鸳鸯池上两两飞，凤皇楼下双双度。
物色正如此，佳期那不顾。
银鞍绣毂盛繁华，可怜今夜宿倡家。
倡家少妇不须嚬，东园桃李片时春。
君看旧日高台处，柏梁铜雀生黄尘。

侠客重恩光，骢马饰金装。
瞥闻传羽檄，驰突救边荒。
转战磨筓地，横行戴斗乡。
将军占太白，小妇怨流黄。
騕袅青丝骑，娉婷红粉妆。
一春莺度曲，八月雁成行。
谁堪坐秋思，罗袖拂空床。

垂柳拂妆台，葳蕤叶半开。
年华枝上见，边思曲中来。
嫩色宜新雨，轻花伴落梅。
朝朝倦攀折，征戍几时回。

梅岭花初发，天山雪未开。
雪处疑花满，花边似雪回。
因风入舞袖，杂粉向妆台。
匈奴几万里，春至不知来。

长干斜路北，近浦是儿家。
有意来相访，明朝出浣纱。
发向横塘口，船开值急流。
知郎旧时意，且请拢船头。
昨暝逗南陵，风声波浪阻。
入浦不逢人，归家谁信汝。
未晓已成妆，乘潮去茫茫。
因从京口渡，使报邵陵王。
始下芙蓉楼，言发琅邪岸。
急为打船开，恶许傍人见。

敛容辞豹尾，缄怨度龙鳞。
金钿明汉月，玉箸染胡尘。
妆镜菱花暗，愁眉柳叶嚬。
惟有清笳曲，时闻芳树春。

玉关春色晚，金河路几千。
琴悲桂条上，笛怨柳花前。
雾掩临妆月，风惊入鬓蝉。
缄书待还使，泪尽白云天。

莫将铅粉匣，不用镜花光。
一去边城路，何情更画妆。
影销胡地月，衣尽汉宫香。
妾死非关命，祗缘怨断肠。

金阁惜分香，𫓪华不重妆。
空余歌舞地，犹是为君王。
哀弦调已绝，艳曲不须长。
共看西陵暮，秋烟生白杨。

萧条登古台，回首黄金屋。
落叶不归林，高陵永为谷。
妆容徒自丽，舞态阅谁目。
惆怅穗帷前，歌声苦于哭。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

大妇裁纨素，中妇弄明珰。
小妇多姿态，登楼红粉妆。
丈人且安坐，初日渐流光。

夹道开洞门，弱杨低画戟。
帘影竹叶起，箫声吹日色。
蜂语绕妆镜，拂蛾学春碧。
乱系丁香梢，满阑花向夕。

櫂女饰银钩，新妆下翠楼。
霜丝青桂檝，兰栧紫霞舟。
水落金陵曙，风起洞庭秋。
扣船过曲浦，飞帆越回流。
影入桃花浪，香飘杜若洲。
洲长殊未返，萧散云霞晚。
日下大江平，烟生归岸远。
岸远闻潮波，争途游戏多。
因声赵津女，来听采菱歌。

弱体鸳鸯荐，啼妆翡翠衾。
鸦鸣秋殿晓，人静禁门深。
每忆椒房宠，那堪永巷阴。
日惊罗带缓，非复旧来心。

怪来妆阁闭，朝下不相迎。
总向春园里，花间语笑声。

不分君恩断，新妆视镜中。
容华尚春日，娇爱已秋风。
枕席临窗晓，帏屏向月空。
年年后庭树，荣落在深宫。

窗前好树名玫瑰，去年花落今年开。
无情春色尚识返，君心忽断何时来？忆昔妆成候仙仗，宫琐玲珑日新上。
拊心却笑西子嚬，掩鼻谁忧郑姬谤。
草染文章衣下履，花黏甲乙床前帐。
三千玉貌休自夸，十二金钗独相向。
盛衰倾夺欲何如，娇爱翻悲逐佞谀。
重远岂能惭沼鹄，弃前方见泣船鱼。
看笼不记熏龙脑，咏扇空曾秃鼠须。
始意类萝新托柏，终伤如荠却甘荼。
深院独开还独闭，鹦鹉惊飞苔覆地。
满箱旧赐前日衣，渍枕新垂夜来泪。
痕多开镜照还悲，绿髻青蛾尚未衰。
莫道新缣长绝比，犹逢故剑会相追。

秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。

春江潮水连海平，海上明月共潮生。
滟滟随波千万里，何处春江无月明？江流宛转遶芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？人生代代无穷已，江月年年望相似。
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子，何处相思明月楼？可怜楼上月裴回，应照离人妆镜台。
玉户帘中卷不去，𢭏衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沈沈藏海雾，碣石潇湘无限路。
不知乘月几人归，落月摇情满江树。

襄阳堤路长，草碧杨柳黄。
谁家女儿临夜妆，红罗帐里有灯光。
雀钗翠羽动明珰，欲出不出脂粉香。
同居女伴正衣裳，中庭寒月白如霜。
贾生十八称才子，空得门前一断肠。

二八婵娟大堤女，开𬬻相对依江渚。
待客登楼向水看，邀郎卷幔临花语。
细雨蒙蒙湿芰荷，巴东商侣挂帆多。
自传芳酒涴红袖，谁调妍妆回翠蛾。
珍簟华灯夕阳后，当𬬻理瑟矜纤手。
月落星微五鼓声，春风摇荡窗前柳。
岁岁逢迎沙岸间，北人多识绿云鬟。
无端嫁与五陵少，离别烟波伤玉颜。

若耶溪边采莲女，笑隔荷花共人语。
日照新妆水底明，风飘香袖空中举。
岸上谁家游冶郎，三三五五映垂杨。
紫骝嘶入落花去，见此踟蹰空断肠。

虽听采莲曲，讵识采莲心。
漾檝爱花远，回船愁浪深。
烟生极浦色，日落半江阴。
同侣怜波静，看妆堕玉簪。

秋江岸边莲子多，采莲女儿凭船歌。
青房圆实齐戢戢，争前竞折荡漾波。
试牵绿茎下寻藕，断处丝多刺伤手。
白练束腰袖半卷，不插玉钗妆梳浅。
船中未满度前洲，借问谁家家住远。
归时共待暮潮上，自弄芙蓉还荡桨。

洛阳梨花落如霰，河阳桃叶生复齐。
坐恐玉楼春欲尽，红绵粉絮裛妆啼。

吴刀翦彩缝舞衣，明妆丽服夺春辉。
扬眉转袖若雪飞，倾城独立世所稀。
激楚结风醉忘归，高堂月落烛已微，玉钗挂缨君莫违。

自古无和亲，贻灾到妾身。
胡风嘶去马，汉月吊行轮。
衣薄狼山雪，妆成虏塞春。
回看父母国，生死毕胡尘。

自从离别守空闺，遥闻征战起云梯。
夜夜愁君辽海外，年年弃妾渭桥西。
阳春白日照空暖，紫燕衔花向庭满。
彩鸾琴里怨声多，飞鹊镜前妆梳断。
谁家夫婿不从征，应是渔阳别有情。
莫道红颜燕地少，家家还似洛阳城。
且逐新人殊未归，还令秋至夜霜飞。
北斗星前横度雁，南楼月下𢭏寒衣。
夜深闻雁肠欲绝，独坐缝衣灯又灭。
暗啼罗帐空自怜，梦度阳关向谁说。
每怜容貌宛如神，如何薄命不胜人。
愿君朝夕燕山至，好作明年杨柳春。

青田白鹤丹山凤，婺女姮娥两相送。
谁家绝世绮帐前，艳粉芳脂映宝钿。
窈窕玉堂褰翠幕，参差绣户悬珠箔。
绝世三五爱红妆，冶袖长裾兰麝香。
春去花枝俄易改，可叹年光不相待。

君不见建章宫中金明枝，万万长条拂地垂。
二月三月花如霰，九重幽深君不见。
艳彩朝含四宝宫，香风吹入朝云殿。
汉家宫女春未阑，爱此芳香朝暮看。
看去看来心不忘，攀折将安镜台上。
双双素手剪不成，两两红妆笑相向。
建章昨夜起春风，一花飞落长信宫。
长信丽人见花泣，忆此珍树何嗟及。
我昔初在昭阳时，朝折暮折登玉墀。
祗言岁岁长相对，不寤今朝遥相思。

双带仍分影，同心巧结香。
不应须换彩，意欲媚浓妆。

宝瑟和琴韵，灵妃应乐章。
依稀闻促柱，髣髴梦新妆。
波外声初发，风前曲正长。
凄清和万籁，断续绕三湘。
转觉云山迥，空怀杜若芳。
诚能传此意，雅奏在宫商。

淇上春风涨，鸳鸯逐浪飞。
清明桑叶小，度雨杏花稀。
卫女红妆薄，王孙白马肥。
相将踏青去，不解惜罗衣。

危冠广袖楚宫妆，独步闲庭逐夜凉。
自把玉钗敲砌竹，清歌一曲月如霜。

皇帝二载秋，闰八月初吉。
杜子将北征，苍茫问家室。
维时遭艰虞，朝野少暇日。
顾惭恩私被，诏许归蓬荜。
拜辞诣阙下，怵惕久未出。
虽乏谏诤姿，恐君有遗失。
君诚中兴主，经纬固密勿。
东胡反未已，臣甫愤所切。
挥涕恋行在，道途犹恍惚。
乾坤含疮痍，忧虞何时毕。
靡靡逾阡陌，人烟眇萧瑟。
所遇多被伤，呻吟更流血。
回首凤翔县，旌旗晚明灭。
前登寒山重，屡得饮马窟。
邠郊入地底，泾水中荡潏。
猛虎立我前，苍崖吼时裂。
菊垂今秋花，石戴古车辙。
青云动高兴，幽事亦可悦。
山果多琐细，罗生杂橡栗。
或红如丹砂，或黑如点漆。
雨露之所濡，甘苦齐结实。
缅思桃源内，益叹身世拙。
坡陀望鄜畤，岩谷互出没。
我行已水滨，我仆犹木末。
鸱鸟鸣黄桑，野鼠拱乱穴。
夜深经战场，寒月照白骨。
潼关百万师，往者散何卒。
遂令半秦民，残害为异物。
况我堕胡尘，及归尽华发。
经年至茅屋，妻子衣百结。
恸哭松声回，悲泉共幽咽。
平生所娇儿，颜色白胜雪。
见耶背面啼，垢腻脚不袜。
床前两小女，补绽才过膝。
海图坼波涛，旧绣移曲折。
天吴及紫凤，颠倒在裋褐。
老夫情怀恶，呕泄卧数日。
那无囊中帛，救汝寒凛栗。
粉黛亦解苞，衾裯稍罗列。
瘦妻面复光，痴女头自栉。
学母无不为，晓妆随手抹。
移时施朱铅，狼藉画眉阔。
生还对童穉，似欲忘饥渴。
问事竞挽须，谁能即嗔喝。
翻思在贼愁，甘受杂乱聒。
新归且慰意，生理焉能说。
至尊尚蒙尘，几日休练卒。
仰观天色改，坐觉祅气豁。
阴风西北来，惨淡随回鹘。
其王愿助顺，其俗善驰突。
送兵五千人，驱马一万匹。
此辈少为贵，四方服勇决。
所用皆鹰腾，破敌过箭疾。
圣心颇虚伫，时议气欲夺。
伊洛指掌收，西京不足拔。
官军请深入，蓄锐何俱发。
此举开青徐，旋瞻略恒碣。
昊天积霜露，正气有肃杀。
祸转亡胡岁，势成擒胡月。
胡命其能久，皇纲未宜绝。
忆昨狼狈初，事与古先别。
奸臣竟葅醢，同恶随荡析。
不闻夏殷衰，中自诛褒妲。
周汉获再兴，宣光果明哲。
桓桓陈将军，仗钺奋忠烈。
微尔人尽非，于今国犹活。
凄凉大同殿，寂寞白兽闼。
都人望翠华，佳气向金阙。
园陵固有神，埽洒数不缺。
煌煌太宗业，树立甚宏达。

兔丝附蓬麻，引蔓故不长。
嫁女与征夫，不如弃路旁。
结发为妻子，席不煖君床。
暮婚晨告别，无乃太匆忙。
君行虽不远，守边赴河阳。
妾身未分明，何以拜姑嫜。
父母养我时，日夜令我藏。
生女有所归，鸡狗亦得将。
君今往死地，沈痛迫中肠。
誓欲随君去，形势反苍黄。
勿为新婚念，努力事戎行。
妇人在军中，兵气恐不扬。
自嗟贫家女，久致罗襦裳。
罗襦不复施，对君洗红妆。
仰视百鸟飞，大小必双翔。
人事多错迕，与君永相望。

夔州处女发半华，四十五十无夫家。
更遭丧乱嫁不售，一生抱恨堪咨嗟。
土风坐男使女立，应当门户女出入。
十犹八九负薪归，卖薪得钱应供给。
至老双鬟只垂颈，野花山叶银钗并。
筋力登危集市门，死生射利兼盐井。
面妆首饰杂啼痕，地褊衣寒困石根。
若道巫山女麤丑，何得此有昭君邨。

牵牛出河西，织女处其东。
万古永相望，七夕谁见同。
神光意难候，此事终蒙胧。
飒然精灵合，何必秋遂通。
亭亭新妆立，龙驾具曾空。
世人亦为尔，祈请走儿童。
称家随丰俭，白屋达公宫。
膳夫翊堂殿，鸣玉凄房栊。
曝衣遍天下，曳月扬微风。
蛛丝小人态，曲缀瓜果中。
初筵裛重露，日出甘所终。
嗟汝未嫁女，秉心郁忡忡。
防身动如律，竭力机杼中。
虽无姑舅事，敢昧织作功。
明明君臣契，咫尺或未容。
义无弃礼法，恩始夫妇恭。
小大有佳期，戒之在至公。
方圆茍龃龉，丈夫多英雄。

故人何寂寞，今我独凄凉。
老去才难尽，秋来兴甚长。
物情尤可见，辞客未能忘。
海内知名士，云端各异方。
高岑殊缓步，沈鲍得同行。
意惬关飞动，篇终接混茫。
举天悲富骆，近代惜卢王。
似尔官仍贵，前贤命可伤。
诸侯非弃掷，半刺已翱翔。
诗好几时见，书成无信将。
男儿行处是，客子鬬身强。
羁旅推贤圣，沈绵抵咎殃。
三年犹疟疾，一鬼不销亡。
隔日搜脂髓，增寒抱雪霜。
徒然潜隙地，有腼屡鲜妆。
何太龙钟极，于今出处妨。
无钱居帝里，尽室在边疆。
刘表虽遗恨，庞公至死藏。
心微傍鱼鸟，肉瘦怯豺狼。
陇草萧萧白，洮云片片黄。
彭门剑阁外，虢略鼎湖旁。
荆玉簪头冷，巴笺染翰光。
乌麻蒸续晒，丹橘露应尝。
岂异神仙宅，俱兼山水乡。
竹斋烧药灶，花屿读书床。
更得清新否，遥知对属忙。
旧宫宁改汉，淳俗本归唐。
济世宜公等，安贫亦士常。
蚩尤终戮辱，胡羯漫猖狂。
会待祅氛静，论文暂裹粮。

极乐三军士，谁知百战场。
无私齐绮馔，久坐密金章。
醉客霑鹦鹉，佳人指凤皇。
几时来翠节，特地引红妆。

独坐思千里，春庭晓景长。
莺喧翡翠幕，柳覆郁金堂。
舞蝶萦愁绪，繁花对靓妆。
深情托瑶瑟，弦断不成章。

云陛褰珠扆，天墀覆绿杨。
隔帘妆隐映，向席舞低昂。
鸣佩长廊静，开冰广殿凉。
欢余剑履散，同辇入昭阳。

遗令奉君王，嚬蛾强一妆。
岁移陵树色，恩在舞衣香。
玉座生秋气，铜台下夕阳。
泪痕霑井干，舞袖为谁长。

南陌春风早，东邻曙色斜。
一花开楚国，双燕入卢家。
眠罢梳雪髻，妆成上锦车。
谁知如昔日，更浣越溪纱。

佳人成古石，藓驳覆花黄。
犹有春山杏，枝枝似薄妆。

洛阳有人名玉清，可怜玉清如其名。
善踏斜柯能独立，婵娟花艳无人及。
珠为裙，玉为缨，临春风，吹玉笙。
悠悠满天星，黄金阁上晚妆成。
云和曲中为曼声，玉梯不得蹈。
摇袂两盈盈，城头之日复何情。

金吾持戟护新檐，天乐声传万姓瞻。
楼上美人相倚看，红妆透出水精帘。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

侧听宫官说，知君宠尚存。
未能开笑颊，先欲换愁魂。
宝镜窥妆影，红衫裛泪痕。
昭阳今再入，宁敢恨长门。

虽听采莲曲，讵识采莲心。
漾檝爱花远，回船愁浪深。
烟生极浦色，日落半江阴。
同侣怜波静，看妆堕玉簪。

木兰抱杼嗟，借问复为谁。
欲闻所戚戚，感激彊其颜。
老父隶兵籍，气力日衰耗。
岂足万里行，有子复尚少。
胡沙没马足，朔风裂人肤。
老父旧羸病，何以彊自扶。
木兰代父去，秣马备戎行。
易却纨绮裳，洗却铅粉妆。
驰马赴军幕，慷慨携干将。
朝屯雪山下，暮宿青海傍。
夜袭燕支虏，更携于阗羌。
将军得胜归，士卒还故乡。
父母见木兰，喜极成悲伤。
木兰能承父母颜，却卸巾韝理丝簧。
昔为烈士雄，今为娇子容。
亲戚持酒贺父母，始知生女与男同。
门前旧军都，十年共崎岖。
本结弟兄交，死战誓不渝。
今者见木兰，言声虽是颜貌殊。
惊愕不敢前，叹息徒嘻吁。
世有臣子心，能如木兰节。
忠孝两不渝，千古之名焉可灭。

虹桥千步廊，半在水中央。
天子方清暑，宫娃起夜妆。

残妆色浅髻鬟开，笑映朱帘覰客来。
推醉谁知弄花钿，潘郎不敢使人催。

翠黛红妆画鹢中，共惊云色带微风。
箫管曲长吹未尽，花南水北雨蒙蒙。

郎马两如龙，春朝上路逢。
鸳鸯初集水，薜荔欲依松。
步帐歌声转，妆台烛影重。
何言在阴者，得是戴侯宗。

襄阳堤路长，草碧柳枝黄。
谁家女儿临夜妆，红罗帐里有灯光。
雀钗翠羽动明珰，欲出不出脂粉香。
同居女伴正衣裳，中庭寒月白如霜。
贾生十八称才子，空得门前一断肠。

旧宅洛川阳，曾游游侠场。
水添杨柳色，花绊绮罗香。
赵瑟多愁曲，秦家足艳妆。
江潭远相忆，春梦不胜长。

朱丝纽弦金点杂，双蒂芙蓉共开合。
谁家稚女著罗裳，红粉青眉娇暮妆。
木难作床牙作席，云母屏风光照壁。
玉颜年几新上头，回身敛笑多自羞。
红销月落不复见，可惜当时谁拂面。

双毂不回辙，子疾已在傍。
侍坐长摇扇，迎医渐下床。
新施箱中幔，未洗来时妆。
奉君缠绵意，幸愿莫相忘。

贫女铜钗惜于玉，失却来寻一日哭。
嫁时女伴与作妆，头戴此钗如凤凰。
双杯行酒六亲喜，我家新妇宜拜堂。
镜中乍无失髻样，初起犹疑在床上。
高楼翠钿飘舞尘，明日从头一遍新。

春欲来，每日望春门早开。
黄衫白马带尘土，逢著探春人却回。
御堤内园晓过急，九衢大宅家家入。
青帝少女染桃花，露妆初出红犹湿。
光风暾暾蝶宛宛，遶树气匝枝柯软。
可怜寒食街中郎，早起著得单衣裳。
少年即见春好处，似我白头无好树。

此花名价别，开艳益皇都。
香遍苓菱死，红烧踯躅枯。
软光笼细脉，妖色暖鲜肤。
满蘂攒黄粉，含棱缕绛苏。
好和薰御服，堪画入宫图。
晚态愁新妇，残妆望病夫。
教人知个数，留客赏斯须。
一夜轻风起，千金买亦无。

尘到朝元边使急，千官夜发六龙回。
辇前月照罗衫泪，马上风吹蜡烛灰。
公主妆楼金锁涩，贵妃汤殿玉莲开。
有时云外闻天乐，知是先皇沐浴来。

高亭望见长安树，春草冈西旧院斜。
光动绿烟遮岸行，粉开红艳塞溪花。
野泉闻洗亲王马，古柳曾停贵主车。
妆阁书楼倾侧尽，云山新卖与官家。

休梳丛鬓洗红妆，头戴芙蓉出未央。
弟子抄将歌遍叠，宫人分散舞衣裳。
问师初得经中字，入静犹烧内里香。
发愿蓬莱见王母，却归人世施仙方。

霏霏漠漠遶皇州，销雪欺寒不自由。
先向红妆添晓梦，争来白发送新愁。
暖催衣上缝罗胜，晴报窗中点彩球。
每度暗来还暗去，今年须遣蝶迟留。

还携堂印向幷州，将相兼权是武侯。
时难独当天下事，功成却进手中筹。
再三陈乞罏烟里，前后封章玉案头。
朱架早朝立剑戟，绿槐残雨看张油。
遥知塞雁从今好，直得渔阳已北愁。
边铺警巡旗尽换，山城候馆壁重修。
千群白刃兵迎节，十对红妆妓打球。
圣主分明交暂去，不须高起见京楼。

水面细风生，菱歌慢慢声。
客亭临小市，灯火夜妆明。

未央墙西青草路，宫人斜里红妆墓。
一边载出一边来，更衣不减寻常数。

去处长将决胜筹，回回身在阵前头。
贼城破后先锋入，看着红妆不敢收。

射生宫女宿红妆，把得新弓各自张。
临上马时齐赐酒，男儿跪拜谢君王。

家常爱着旧衣裳，空插红梳不出妆。
忽地下堦裙带解，非时应得见君王。

风帘水阁压芙蓉，四面钩栏在水中。
避热不归金殿宿，秋河织女夜妆红。

春风院院落花堆，金锁生衣掣不开。
更筑歌台起妆殿，明朝先进画图来。

宿妆残粉未明天，总立昭阳花树边。
寒食内人长白打，库中先散与金钱。

虚室无人乳燕飞，苍苔满地履痕稀。
庭前唯有蔷薇在，花似残妆叶似衣。

菡萏新花晓并开，浓妆美笑面相隈。
西方采画迦陵鸟，早晚双飞池上来。

江南孟秋天，稻花白如毡。
素腕惭新藕，残妆妒晚莲。

少年初拜大长秋，半醉垂鞭见列侯。
马上抱鸡三市鬬，袖中携剑五陵游。
玉箫金管迎归院，锦袖红妆拥上楼。
更向院西新买宅，月波春水入门流。

南国宴佳宾，交情老倍亲。
月惭红烛泪，花笑白头人。
宝瑟常余怨，琼枝不让春。
更闻歌子夜，桃李艳妆新。

麻衣如雪一枝梅，笑掩微妆入梦来。
若到越溪逢越女，红莲池里白莲开。

少小别潘郎，娇羞倚画堂。
有时裁尺素，无事约残黄。
鹊语临妆镜，花飞落绣床。
相思不解说，明月照空房。

三五二八月如练，海上天涯应共见。
不知何处玉楼前，乍入深闺玳瑁筵。
露浓香迳和愁坐，风动罗帏照独眠。
初卷珠帘看不足，斜抱箜篌未成曲。
稍映妆台临绮窗，遥知不语泪双双。
此时愁望知何极，万里秋天同一色。
霭霭遥分陌上光，迢迢对此闺中忆。
早晚归来欢䜩同，可怜歌吹月明中。
此夜不堪肠断绝，愿随流影到辽东。

乳燕双飞莺乱啼，百花如绣照深闺。
新妆对镜知无比，微笑时时出瓠犀。

巫山云雨洛川神，珠襻香腰稳称身。
惆怅妆成君不见，含情起立问傍人。

石楠红叶透帘春，忆得妆成下锦茵。
试折一枝含万恨，分明说向梦中人。

今日云𫐌渡鹊桥，应非脉脉与迢迢。
家人竞喜开妆镜，月下穿针拜九霄。

令节逢烟雨，园亭但掩关。
佳人宿妆薄，芳树彩绳闲。
归思偏消酒，春寒为近山。
花枝不可见，别恨灞陵间。

西园果初熟，上客心逾惬。
凝粉乍辞枝，飘红仍带叶。
幽姿写琼实，殷彩呈妆颊。
持此赠佳期，清芬罗袖裛。

二八婵娟大堤女，开垆相对依江渚。
待客登楼向水看，邀郎卷幔临花语。
细雨蒙蒙湿芰荷，巴东商侣挂帆多。
自传芳酒涴红袖，谁调妍妆回翠娥。
珍簟华灯夕阳后，当垆理瑟矜纤手。
月落星微五鼓声，春风摇荡窗前柳。
岁岁逢迎沙岸间，北人多识绿云鬟。
无端嫁与五陵少，离别烟波伤玉颜。

妍艳照江头，春风好客留。
当垆知妾惯，送酒为郎羞。
香渡传蕉扇，妆成上竹楼。
数钱怜皓腕，非是不能留。

笑向东来客，看花枉在前。
始知清夏月，更胜艳阳天。
露湿呈妆污，风吹畏火燃。
葱茏和叶盛，烂熳压枝鲜。
红彩当[铃]阁，清香到玉筵。
蝶栖惊曙色，莺语滞晴烟。
得地殊堪赏，过时倍觉妍。
芳菲迟最好，唯是谢家怜。

幽怀不能写，行此春江浔。
适与佳节会，士女竞光阴。
凝妆耀洲渚，繁吹荡人心。
间关林中鸟，亦知和为音。
岂无一尊酒，自酌还自吟。
但悲时易失，四序迭相侵。
我歌君子行，视古犹视今。

皇天平分成四时，春气漫诞最可悲。
杂花妆林草盖地，白日坐上倾天维。
蜂喧鸟咽留不得，红萼万片从风吹。
岂如秋霜虽惨冽，摧落老物谁惜之。
为此径须沽酒饮，自外天地弃不疑。
近怜李杜无检束，烂漫长醉多文辞。
屈原离骚二十五，不肯𫗦啜糟与醨。
惜哉此子巧言语，不到圣处宁非痴。
幸逢尧舜明四目，条理品汇皆得宜。
平明出门暮归舍，酩酊马上知为谁。

李花初发君始病，我往看君花转盛。
走马城西惆怅归，不忍千株雪相暎。
迩来又见桃与梨，交开红白如争竞。
可怜物色阻携手，空展霜缣吟九咏。
纷纷落尽泥与尘，不共新妆比端正。
桐华最晚今已繁，君不强起时难更。
关山远别固其理，寸步难见始知命。
忆昔与君同贬官，夜渡洞庭看斗柄。
岂料生还得一处，引袖拭泪悲且庆。
各言生死两追随，直置心亲无貌敬。
念君又署南荒吏，路指鬼门幽且敻。
三公尽是知音人，曷不荐贤陛下圣。
囊空甑倒谁救之，我今一食日还并。
自然忧气损天和，安得康强保天性。
断鹤两翅鸣何哀，絷骥四足气空横。
今朝寒食行野外，绿杨匝岸蒲生迸。
宋玉庭边不见人，轻浪参差鱼动镜。
自嗟孤贱足瑕疵，特见放纵荷宽政。
饮酒宁嫌{角戋}底深，题诗尚倚笔锋劲。
明宵故欲相就醉，有月莫愁当火令。

少年气真狂，有意与春竞。
行逢二三月，九州花相暎。
川原晓服鲜，桃李晨妆靓。
荒乘不知疲，醉死岂辞病。
饮啖惟所便，文章倚豪横。
尔来曾几时，白发忽满镜。
旧游喜乖张，新辈足嘲评。
心肠一变化，羞见时节盛。
得闲无所作，贵欲辞视听。
深居疑避仇，默卧如当暝。
朝曦入牖来，鸟唤昏不醒。
为生鄙计算，盐米告屡罄。
坐疲都忘起，冠侧懒复正。
幸蒙东都官，获离机与阱。
乖慵遭傲僻，渐染生弊性。
既去焉能追，有来犹莫骋。
有船魏王池，往往纵孤泳。
水容与天色，此处皆绿净。
岸树共纷披，渚牙相纬经。
怀归苦不果，即事取幽迸。
贪求匪名利，所得亦已并。
悠悠度朝昏，落落捐季孟。
群公一何贤，上戴天子圣。
谋谟收禹绩，四面出雄劲。
转输非不勤，稽逋有军令。
在庭百执事，奉职各祗敬。
我独胡为哉，坐与亿兆庆。
譬如笼中鸟，仰给活性命。
为诗告友生，负愧终究竟。

当春天地争奢华，洛阳园苑尤纷拏。
谁将平地万堆雪，翦刻作此连天花。
日光赤色照未好，明月暂入都交加。
夜领张彻投卢仝，乘云共至玉皇家。
长姬香御四罗列，缟裙练帨无等差。
静濯明妆有所奉，顾我未肯置齿牙。
清寒莹骨肝胆醒，一生思虑无由邪。

街东街西讲佛经，撞钟吹螺闹宫庭。
广张罪福资诱胁，听众狎恰排浮萍。
黄衣道士亦讲说，座下寥落如明星。
华山女儿家奉道，欲驱异教归仙灵。
洗妆拭面著冠帔，白咽红颊长眉青。
遂来升座演真诀，观门不许人开扃。
不知谁人暗相报，訇然振动如雷霆。
扫除众寺人迹绝，骅骝塞路连椔𫐌。
观中人满坐观外，后至无地无由听。
抽簪脱钏解环佩，堆金叠玉光青荧。
天门贵人传诏召，六宫愿识师颜形。
玉皇颔首许归去，乘龙驾鹤去青冥。
豪家少年岂知道，来遶百匝脚不停。
云窗雾阁事恍惚，重重翠幕深金屏。
仙梯难攀俗缘重，浪凭青鸟通丁宁。

幸自同开俱隐约，何须相倚鬬轻盈。
陵晨并作新妆面，对客偏含不语情。
双燕无机还拂掠，游蜂多思正经营。
长年是事皆抛尽，今日栏边暂眼明。

追攀万国来，警卫百神陪。
画翣登秋殿，容衣入夜台。
云随仙驭远，风助圣情哀。
只有朝陵日，妆奁一暂开。

远戍功名薄，幽闺年貌伤。
妆成对春树，不语泪千行。

年少辞家从冠军，金妆宝剑去邀勋。
不知马骨伤寒水，唯见龙城起暮云。

银瓶泻水欲朝妆，烛焰红高粉壁光。
共怪满衣珠翠冷，黄花瓦上有新霜。

萧条登古台，回首黄金屋。
落叶不归林，高陵永为谷。
妆容徒自丽，舞态阅谁目。
惆怅穗帷空，歌声苦于哭。

长安新技出宫掖，喧喧初遍王侯宅。
玉盘滴沥黄金钱，皎如文龟丽秋天。
八方定位开神卦，六甲离离齐上下。
投变转动玄机卑，星流霞破相参差。
四分五裂势未已，出无入有谁能知。
乍惊散漫无处所，须臾罗列已如故。
徒言万事有盈虚，终朝一掷知胜负。
修门象棋不复贵，魏宫妆奁世所弃。
岂如瑞质耀奇文，愿持千岁寿吾君。
庙堂巾笥非余慕，钱刀儿女徒纷纷。

绿野扶风道，黄尘马嵬驿。
路边杨贵人，坟高三四尺。
乃问里中儿，皆言幸蜀时。
军家诛戚族，天子舍妖姬。
群吏伏门屏，贵人牵帝衣。
低回转美目，风日为无晖。
贵人饮金屑，倏忽舜英暮。
平生服杏丹，颜色真如故。
属车尘已远，里巷来窥覰。
共爱宿妆妍，君王画眉处。
履綦无复有，履组光未灭。
不见岩畔人，空见凌波袜。
邮童爱踪迹，私手解鞶结。
传看千万眼，缕绝香不歇。
指环照骨明，首饰敌连城。
将入咸阳市，犹得贾胡惊。

暑退人体轻，雨余天色改。
荷珠贯索断，竹粉残妆在。
高僧扫室请，逸客登楼待。
槐柳渐萧疏，闲门少光彩。

泰娘家本阊门西，门前绿水环金堤。
有时妆成好天气，走上皋桥折花戏。
风流太守韦尚书，路傍忽见停隼旟。
斗量明珠鸟传意，绀幰迎入专城居。
长鬟如云衣似雾，锦茵罗荐承轻步。
舞学惊鸿水榭春，歌传上客兰堂暮。
从郎西入帝城中，贵游簪组香帘栊。
低鬟缓视抱明月，纤指破拔生胡风。
繁华一旦有消歇，题剑无光履声绝。
洛阳旧宅生草莱，杜陵萧萧松柏哀。
妆奁虫网厚如茧，博山炉侧倾寒灰。
蕲州刺史张公子，白马新到铜驼里。
自言买笑掷黄金，月堕云中从此始。
安知𫛳鸟座隅飞，寂寞旅魂招不归。
秦嘉镜有前时结，韩寿香销故箧衣。
山城少人江水碧，断雁哀猿风雨夕。
朱弦已绝为知音，云鬓未秋私自惜。
举目风烟非旧时，梦寻归路乡多参差。
如何将此千行泪，更洒湘江斑竹枝。

泰娘家本阊门西，门前绿水环金堤。
有时妆成好天气，走上皋桥折花戏。
风流太守韦尚书，路傍忽见停隼旟。
斗量明珠鸟传意，绀幰迎入专城居。
长鬟如云衣似雾，锦茵罗荐承轻步。
舞学惊鸿水榭春，歌传上客兰堂暮。
从郎西入帝城中，贵游簪组香帘栊。
低鬟缓视抱明月，纤指破拔生胡风。
繁华一旦有消歇，题剑无光履声绝。
洛阳旧宅生草莱，杜陵萧萧松柏哀。
妆奁虫网厚如茧，博山炉侧倾寒灰。
蕲州刺史张公子，白马新到铜驼里。
自言买笑掷黄金，月堕云中从此始。
安知𫛳鸟座隅飞，寂寞旅魂招不归。
秦嘉镜有前时结，韩寿香销故箧衣。
山城少人江水碧，断雁哀猿风雨夕。
朱弦已绝为知音，云鬓未秋私自惜。
举目风烟非旧时，梦寻归路乡多参差。
如何将此千行泪，更洒湘江斑竹枝。

何处深春好，春深幼女家。
双鬟梳顶髻，两面绣裙花。
妆坏频临镜，身轻不占车。
秋千争次第，牵拽彩绳斜。

昨来楼上迎春处，今日登楼又送归。
兰蘂残妆含露泣，柳条长袖向风挥。
佳人对镜容颜改，楚客临江心事违。
万古至今同此恨，无如一醉尽忘机。

鸾声窈眇管参差，清韵初调众乐随。
幽院妆成花下弄，高楼月好夜深吹。
忽惊暮雨飘零尽，唯有朝云梦想期。
闻道今年寒食日，东山旧路独行迟。

薝卜林中黄土堆，罗襦绣黛已成灰。
芳魂虽死人不怕，蔓草逢春花自开。
幡盖向风疑舞袖，镜灯临晓似妆台。
吴王娇女坟相近，一片行云应往来。

巫山十二郁苍苍，片石亭亭号女郎。
晓雾乍开疑卷幔，山花欲谢似残妆。
星河好夜闻清佩，云雨归时带异香。
何事神仙九天上，人间来就楚襄王。

飘飏南陌起东邻，漠漠蒙蒙暗度春。
花巷暖随轻舞蝶，玉楼晴拂艳妆人。
萦回谢女题诗笔，点缀陶公漉酒巾。
何处好风偏似雪，隋河堤上古江津。

家家菊尽黄，梁国独如霜。
莹静真琪树，分明对玉堂。
仙人披雪氅，素女不红妆。
粉蝶来难见，麻衣拂更香。
向风摇羽扇，含露滴琼桨。
高艳遮银井，繁枝覆象床。
桂丛惭并发，梅蘂妒先芳。
一入瑶华咏，从兹播乐章。

一夕为湖地，千年列郡名。
霸王迷路处，亚父所封城。
汉置东南尉，梁分肘腋兵。
本吴风俗剽，兼楚语音伧。
沸井今无涌，乌江旧有名。
土台游柱史，石室隐彭铿。
曹操祠犹在，濡须坞未平。
海潮随月大，江水应春生。
忆昨深山里，终朝看火耕。
鱼书来北阙，鹢首下南荆。
云雨巫山暗，蕙兰湘水清。
章华树已失，鄂渚草来迎。
庐阜香炉出，湓城粉堞明。
雁飞彭蠡暮，鸦噪大雷晴。
平野分风使，恬和趁夜程。
贵池登陆峻，舂谷渡桥鸣。
骆驿主人问，悲欢故旧情。
几年方一面，卜昼便三更。
助喜杯盘盛，忘机笑语訇。
管清疑警鹤，弦巧似娇莺。
炽炭烘蹲兽，华茵织鬬鲸。
回裾飘雾雨，急节堕琼英。
敛黛凝愁色，施钿耀翠晶。
容华本南国，妆束学西京。
日落方收鼓，天寒更炙笙。
促筵交履舄，痛饮倒簪缨。
谑浪容优孟，娇怜许智琼。
蔽明添翠帟，命烛拄金茎。
坐久罗衣皱，杯频粉面骍。
兴来从请曲，意堕即飞觥。
令急重须改，欢冯醉尽呈。
诘朝还选胜，来日又寻盟。
道别殷勤惜，邀筵次第争。
唯闻嗟短景，不复有余酲。
众散扃朱户，相携话素诚。
晤言犹亹亹，残漏自丁丁。
出祖千夫拥，行厨五熟烹。
离亭临野水，别思入哀筝。
接境人情洽，方冬馔具精。
中流为界道，隔岸数飞甍。
沙浦王浑镇，沧洲谢脁城。
望夫人化石，梦帝日环营。
半渡趋津吏，缘堤簇郡甿。
场黄堆晚稻，篱碧见冬菁。
里社争来献，壶浆各自擎。
鸱夷倾底写，[粔籹]鬬成。
采石风传柝，新林暮击钲。
茧纶牵拨刺，犀焰照澄泓。
露冕观原野，前驱抗斾旌。
分庭展宾主，望阙拜恩荣。
比屋惸嫠辈，连年水旱幷。
遐思常后已，下令必先庚。
远岫低屏列，支流曲带萦。
湖鱼香胜肉，官酒重于饧。
忆昔泉源变，斯须地轴倾。
鸡笼为石颗，龟眼入泥坑。
事系人风重，官从物论轻。
江春俄澹荡，楼月几亏盈。
柳长千丝宛，田塍一线絣。
游鱼将婢从，野雉见媒惊。
波净攒凫鹊，洲香发杜蘅。
一锺菰葑米，千里水葵羹。
受谴时方久，分忧政未成。
比琼虽碌碌，于铁尚铮铮。
早忝登三署，曾闻奏六英。
无能甘负弩，不慎在提衡。
口语成中遘，毛衣阻上征。
时闻关利钝，智亦有聋盲。
昔愧山东妙，今惭海内兄。
后来登甲乙，早已在蓬瀛。
心托秦明镜，才非楚白珩。
齿衰亲药物，宦薄傲公卿。
捧日皆元老，宣风尽大彭。
好令朝集使，结束赴新正。

桃蹊柳陌好经过，灯下妆成月下歌。
为是襄王故宫地，至今犹自细腰多。

轻盈袅娜占年华，舞榭妆楼处处遮。
春尽絮花留不得，随风好去落谁家。

高髻云鬟宫样妆，春风一曲杜韦娘。
司空见惯浑闲事，断尽苏州刺史肠。

新妆面面下朱楼，深锁春光一院愁。
行到中庭数花朵，蜻蜓飞上玉搔头。

翠匣开寒镜，珠钗挂步摇。
妆成祗畏晓，更漏促春宵。

昔年将去玉京游，第一仙人许状头。
今日幸为秦晋会，早教鸾凤下妆楼。

艳女皆妒色，静女独检踪。
任礼耻任妆，嫁德不嫁容。
君子易求聘，小人难自从。
此志谁与谅，琴弦幽韵重。

万木皆未秀，一林先含春。
此地独何力，我公布深仁。
霜叶日舒卷，风枝远埃尘。
初英濯紫霞，飞雨流清津。
赏异出嚣杂，折芳积懽忻。
文心兹焉重，俗尚安能珍。
碧玉妆粉比，飞琼秾艳均。
鸳鸯七十二，花态并相新。
常恐遗秀志，迨兹广䜩陈。
芳菲争胜引，歌咏竟良辰。
方知戏马会，永谢登龙宾。

香气传空满，妆花映薄红。
歌声天仗外，舞态御楼中。

不分君恩断，观妆视镜中。
容华尚春日，娇爱已秋风。
枕席临窗晓，屏帷对月空。
年年后庭树，芳悴在深宫。

闻道行人至，妆梳对镜台。
泪痕犹尚在，笑靥自然开。

一枝红艳露凝香，云雨巫山枉断肠。
借问汉宫谁得似，可怜飞燕倚新妆。

毘陵震泽九州通，士女欢娱万国同。
伐鼓撞钟惊海上，新妆袨服照江东。
梅花落处疑残雪，柳叶开时任好风。
大德不官逢道泰，天长地久属年丰。

歌声扇里出，妆影扇中轻。
未能令掩笑，何处欲鄣声。
知音自不惑，得念是分明。
莫见双嚬敛，疑人含笑情。

佳人靓晚妆，清唱动兰房。
影入含风扇，声飞照日梁。
娇嚬眉际敛，逸韵口中香。
自有横陈分，应怜秋夜长。

轻盈袅娜占春华，舞榭妆楼处处遮。
春尽絮飞留不得，随风好去落谁家。

御柳如丝映九重，凤凰窗柱绣芙蓉。
景阳楼伴千条露，一面新妆待晓锺。

拜新月，拜月出堂前。
暗魄深笼桂，虚弓未引弦。
拜新月，拜月妆楼上。
鸾镜未安台，蛾眉已相向。
拜新月，拜月不胜情，庭前风露清。
月临人自老，望月更长生。
东家阿母亦拜月，一拜一悲声断绝。
昔年拜月逞容仪，如今拜月双泪垂。
回看众女拜新月，却忆红闺年少时。

罗袖，罗袖，暗舞春风依旧。
遥看歌舞玉楼，好日新妆坐愁。
愁坐，愁坐，一世虚生虚过。

翠匣开寒镜，珠钗挂步摇。
妆成只畏晓，更漏促春宵。

桃蹊柳陌好经过，灯下妆成月下歌。
为是襄王故宫地，至今犹自细腰多。

虹桥千步廊，半在水中央。
天子方清暑，宫人重暮妆。

自君之出矣，明镜罢红妆。
思君如夜烛，煎泪几千行。

夙驾鸣鸾启阊阖，霓裳遥裔俨天津。
五明霜纨开羽扇，百和香车动画轮。
婉娈夜分能几许，靓妆冶服为谁新。
片时欢娱自有极，已复长望隔年人。

皎皎宵月丽秋光，耿耿天津横复长。
停梭且复留残纬，拂镜及早更新妆。
彩凤齐驾初成辇，雕鹊填河已作梁。
虽喜得同今夜枕，还愁重空明日床。

汉家伊洛九重城，御路浮桥万里平。
桂户雕梁连绮翼，虹梁绣柱映丹楹。
朝光欲动千门曙，丽日初照百花明。
燕赵蛾眉旧倾国，楚宫腰细本传名。
二月桑津期结伴，三春淇水逐关情。
兰丛有意飞双蝶，柳叶无趣隐啼莺。
扇里细妆将夜并，风前独舞共花荣。
两鬟百万谁论价，一笑千金判是轻。
不为披图来侍寝，非因主第奉身迎。
羊车讵畏青门闭，兔月今宵照后庭。

一年抱怨嗟长别，七夕含态始言归。
飘飘罗袜光天步，灼灼新妆鉴月辉。
情催巧笑开星靥，不惜呈露解云衣。
所叹却随更漏尽，掩泣还弄昨宵机。

落日明歌席，行云逐舞人。
江南飞暮雨，梁上下轻尘。
冶服看疑画，妆台望似春。
高车勿遽返，长袖欲相亲。

妖姬饰靓妆，窈窕出兰房。
日照当轩影，风吹满路香。
早时歌扇薄，今日舞衫长。
不应令曲误，持此试周郎。

初筓梦桃李，新妆应摽梅。
疑逐朝云去，翻随暮雨来。
杂珮含风响，丛花隔扇开。
姮娥对此夕，何用久裴回。

青楼绮阁已含春，凝妆艳粉复如神。
细细轻裙全漏影，离离薄扇讵障尘。
樽中酒色恒宜满，曲里歌声不厌新。
紫燕欲飞先遶栋，黄莺始哢即娇人。
撩乱垂丝昏柳陌，参差浓叶暗桑津。
上客莫畏斜光晚，自有西园明月轮。

光映妆楼月，花承歌扇风。
欲妒梅将柳，故落早春中。

启重帷，重帷照文杏。
翡翠藻轻花，流苏媚浮影。
瑶笙燕始归，金堂露初晞。
风随少女至，虹共美人归。
罗荐已擘鸳鸯被，绮衣复有蒲萄带。
残红艳粉映帘中，戏蝶流莺聚窗外。
洛滨春雪回，巫峡暮云来。
雪花飘玉辇，云光上璧台。
共待新妆出，清歌送落梅。

入丛台，丛台裛春露。
滴沥间深红，参差散轻素。
妆蝶惊复聚，黄鹂飞且顾。
攀折殊未已，复值惊飞起。
送影舞衫前，飘香歌扇里。
望望惜春晖，行行犹未归。
暂得佳游趣，更愁花鸟稀。
且学鸟声调凤管，方移花影入鸳机。

玉关春色晚，金河路几千。
琴悲桂条上，笛怨柳花前。
雾掩临妆月，风惊入鬓蝉。
缄书待还使，泪尽白云天。

芳晨丽日桃花浦，珠帘翠帐凤凰楼。
蔡女菱歌移锦缆，燕姬春望上琼钩。
新妆漏影浮轻扇，冶袖飘香入浅流。
未减行雨荆台下，自比凌波洛浦游。

梅岭花初发，天山雪未开。
雪处疑花落，花边似雪回。
因风入舞袖，杂粉向妆台。
匈奴几万里，春至不知来。

落日明歌席，行云逐舞人。
江前飞暮雨，梁上下轻尘。
冶服看疑画，妆楼望似春。
高车勿遽返，长袖欲相亲。

歌声扇后出，妆影镜中轻。
未能令掩笑，何处欲障声。
知音自不惑，得念是分明。
莫见双嚬敛，疑人含笑情。

佳人靓晚妆，清唱动兰房。
影出含风扇，声飞照日梁。
娇嚬眉际敛，逸韵口中香。
自有横陈会，应怜秋夜长。

秦晋称旧匹，潘徐有世亲。
三星宿已会，四德婉而嫔。
霞光鬓里薄，月影扇中新。
年华与妆面，共作一芳春。

弱弱本易惊，看看势难定。
因风似醉舞，尽日不能正。
时邀咏花女，笑辍春妆镜。

仙机札札织凤皇，花开七十有二行。
天霞落地攒红光，风枝袅袅时一飏。
飞散葩馥遶空王，忽惊锦浪洗新色。
又似宫娃逞妆饰，终当一使移花根，还比蒲桃天上植。

大朴既一剖，众材争万殊。
懿兹南海华，来与北壤俱。
生长如自惜，雪霜无凋渝。
笼笼抱灵秀，簇簇抽芳肤。
寒日吐丹艳，頳子流细珠。
鸳鸯花数重，翡翠叶四铺。
雨洗新妆色，一枝如一姝。
耸异敷庭际，倾妍来坐隅。
散彩饰机案，余辉盈盘盂。
高意因造化，常情逐荣枯。
主公方寸中，陶植在须臾。
养此奉君子，赏觌日为娱。
始觉石楠咏，价倾赋两都。
棠颂庶可比，桂词难以逾。
因谢丘墟木，空采落泥涂。
时来开佳姿，道去卧枯株。
争芳无由缘，受气如郁纡。
抽肝在郢匠，叹息何踟蹰。

秋江岸边莲子多，采莲女儿凭船歌。
青房圆实齐戢戢，争前竞折漾微波。
试牵绿茎下寻藕，断处丝多刺伤手。
白练束腰袖半卷，不插玉钗妆梳浅。
船中未满度前洲，借问阿谁家住远。
归时共待暮潮上，自弄芙蓉还荡桨。

新鹰初放兔犹肥，白日君王在内稀。
薄暮千门临欲锁，红妆飞骑向前归。

桃溪柳陌好经过，灯下妆成月下歌。
为是襄王故宫地，至今犹有细腰多。

越女新妆出镜心，自知明艳更沈吟。
齐纨未是人间贵，一曲菱歌敌万金。

小妇欲入门，隈门匀红妆。
大妇出门迎，正顿罗衣裳。
门边两相见，笑乐不可当。
夫子于傍聊断肠，小妇哆{口是}上高堂。
开玉匣，取琴张。
陈金罍，酌满觞。
顾言两相乐，永与同心事我郎。
夫子于傍剩欲狂，珠帘风度百花香。
翠帐云屏白玉床，啼鸟休啼花莫笑，女英新喜得娥皇。

宋玉愁空断，娇饶粉自红。
歌声春草露，门掩杏花丛。
注口樱桃小，添眉桂叶浓。
晓奁妆秀靥，夜帐减香筒。
钿镜飞孤鹊，江图画水葓。
陂陀梳碧凤，腰袅带金虫。
杜若含清露，河蒲聚紫茸。
月分蛾黛破，花合靥朱融。
发重疑盘雾，腰轻乍倚风。
密书题豆蔲，隐语笑芙蓉。
莫锁茱萸匣，休开翡翠笼。
弄珠惊汉燕，烧蜜引胡蜂。
醉缬抛红网，单罗挂绿蒙。
数钱教姹女，买药问巴賨。
匀脸安斜雁，移灯想梦熊。
肠攒非束竹，胘急是张弓。
晚树迷新蝶，残蜺忆断虹。
古时填渤澥，今日凿崆峒。
绣沓褰长幔，罗裙结短封。
心摇如舞鹤，骨出似飞龙。
井槛淋清漆，门铺缀白铜。
隈花开兔径，向壁印狐踪。
玳瑁钉帘薄，琉璃叠扇烘。
象床缘素柏，瑶席卷香葱。
细管吟朝幌，芳醪落夜枫。
宜男生楚巷，栀子发金墉。
龟甲开屏涩，鹅毛渗墨浓。
黄庭留卫瓘，绿树养韩冯。
鸡唱星悬柳，鸦啼露滴桐。
黄娥初出座，宠妹始相从。
蜡泪垂兰烬，秋芜扫绮栊。
吹笙翻旧引，沽酒待新丰。
短珮愁填粟，长弦怨削菘。
曲池眠乳鸭，小阁睡娃僮。
褥缝𥮾双线，钩縚辫五总。
蜀烟飞重锦，峡雨溅轻容。
拂镜羞温峤，薰衣避贾充。
鱼生玉藕下，人在石莲中。
含水弯蛾翠，登楼选马鬃。
使君居曲陌，园令住临邛。
桂火流苏暖，金炉细炷通。
春迟王子态，莺啭谢娘慵。
玉漏三星曙，铜街五马逢。
犀株防胆怯，银液镇心忪。
跳脱看年命，琵琶道吉凶。
王时应七夕，夫位在三宫。
无力涂云母，多方带药翁。
符因青鸟送，囊用绛纱缝。
汉苑寻官柳，河桥阂禁钟。
月明中妇觉，应笑画堂空。

渠水红繁拥御墙，风娇小叶学娥妆。
垂帘几度青春老，堪锁千年白日长。

剪翅小鹰斜，[縚]根玉镟花。
秋垂妆钿粟，箭箙钉文牙。
●●啼深竹，䴔䴖老湿沙。
宫官烧蜡火，飞烬污铅华。

夹道开洞门，弱杨低画戟。
帘影竹华起，箫声吹日色。
蜂语绕妆镜，拂蛾学春碧。
乱系丁香梢，满栏花向夕。

西施晓梦绡帐寒，香鬟堕髻半沈檀。
辘轳咿哑转鸣玉，惊起芙蓉睡新足。
双鸾开镜秋水光，解鬟临镜立象床。
一编香丝云撒地，玉钗落处无声腻。
纤手却盘老鸦色，翠滑宝钗簪不得。
春风烂熳恼娇慵，十八鬟多无气力。
妆成{髼夆=妥}鬌敧不斜，云裾数步踏雁沙。
背人不语向何处，下堦自折樱桃花。

许史世家外亲贵，宫锦千端买沈醉。
铜驼酒熟烘明胶，古堤大柳烟中翠。
桂开客花名郑袖，入洛闻香鼎门口。
先将芍药献妆台，后解黄金大如斗。
莫愁帘中许合欢，清弦五十为君弹。
弹声咽春弄君骨，骨兴牵人马上鞍。
两马八蹄踏兰苑，情如合竹谁能见。
夜光玉枕栖凤皇，袷罗当门刺纯线。
长翻蜀纸卷明君，转角含商破碧云。
自从小靥来东道，曲里长眉少见人。
相如冢上生秋柏，三秦谁是言情客。
蛾鬟醉眼拜诸宗，为谒皇孙请曹植。

杨画远于展，何言今在兹。
依然古妆服，但感时节移。
念君一朝意，遗我千载思。
子亦几时客，安能长苦悲。

芍药绽红绡，巴篱织青琐。
繁丝蹙金蘂，高焰当炉火。
翦刻彤云片，开张赤霞裹。
烟轻琉璃叶，风亚珊瑚朵。
受露色低迷，向人娇婀娜。
酡颜醉后泣，小女妆成坐。
艳艳锦不如，夭夭桃未可。
晴霞畏欲散，晚日愁将堕。
结植本为谁，赏心期在我。
采之谅多思，幽赠何由果。

红丝散芳树，旋转光风急。
烟泛被笼香，露浓妆面湿。
佳人不在此，恨望堦前立。
忽厌夏景长，今春行已及。

君弹乌夜啼，我传乐府解古题。
良人在狱妻在闺，官家欲赦乌报妻。
乌前再拜泪如雨，乌作哀声妻暗语。
后人写出乌啼引，吴调哀弦声楚楚。
四五年前作拾遗，谏书不密丞相知。
谪官诏下吏驱遣，身作囚拘妻在远。
归来相见泪如珠，唯说闲宵长拜乌。
君来到舍是乌力，妆点乌盘邀女巫。
今君为我千万弹，乌啼啄啄泪澜澜。
感君此曲有深意，昨日乌啼桐叶坠。
当时为我赛乌人，死葬咸阳原上地。

平生每相梦，不省两相知。
况乃幽明隔，梦魂徒尔为。
情知梦无益，非梦见何期。
今夕亦何夕，梦君相见时。
依稀旧妆服，晻淡昔容仪。
不道间生死，但言将别离。
分张碎针线，𫌇叠故幈帏。
抚稚再三嘱，泪珠千万垂。
嘱云唯此女，自叹总无儿。
尚念娇且𫘤，未禁寒与饥。
君复不憘事，奉身犹脱遗。
况有官缚束，安能长顾私。
他人生间别，婢仆多谩欺。
君在或有托，出门当付谁。
言罢泣幽噎，我亦涕淋漓。
惊悲忽然寤，坐卧若狂痴。
月影半床黑，虫声幽草移。
心魂生次第，觉梦久自疑。
寂默深想像，泪下如流澌。
百年永已诀，一梦何太悲。
悲君所娇女，弃置不我随。
长安远于日，山川云间之。
纵我生羽翼，网罗生絷维。
今宵泪零落，半为生别滋。
感君下泉魄，动我临川思。
一水不可越，黄泉况无涯。
此怀何由极，此梦何由追。
坐见天欲曙，江风吟树枝。

节应寒灰下，春生返照中。
未能消积雪，已渐少回风。
迎气邦经重，斋诚帝念隆。
龙骧紫宸北，天压翠坛东。
仙仗摇佳彩，荣光荅圣衷。
便从威仰座，随入大罗宫。
先到璇渊底，偷穿玳瑁栊。
馆娃朝镜晚，太液晓冰融。
撩摘芳情遍，搜求好处终。
九霄浑可可，万姓尚忡忡。
昼漏频加箭，宵晖欲半弓。
驱令三殿出，乞与百蛮同。
直自方壶岛，斜临绝漠戎。
南巡暧珠树，西转丽崆峒。
度岭梅甘坻，潜泉脉暗洪。
悠悠铺塞草，冉冉著江枫。
蚕役投筐妾，耘催荷𦰏翁。
既蒸难发地，仍送懒归鸿。
约略环区宇，殷勤绮镐酆。
华山青黛扑，渭水碧沙蒙。
宿露清余霭，晴烟塞迥空。
燕巢才点缀，莺舌最惺愡。
腻粉梨园白，胭脂桃径红。
郁金垂嫩柳，罯画委高笼。
地甲门阑大，天开禁掖崇。
层台张舞凤，阁道架飞虹。
麹糵调神化，鹓鸾竭至忠。
歌锺齐锡宴，车服奖庸功。
俊造欣时用，闾阎贺岁丰。
倡楼妆{火霍}{火霍}，农野绿芃芃。
贵主骄矜盛，豪家恃赖雄。
偏霑打球彩，频得铸钱铜。
专杀擒杨若，殊恩赦邓通。
女孙新在内，婴稚近封公。
游衍关心乐，诗书对面聋。
盘筵饶异味，音乐斥庸工。
酒爱油衣浅，杯夸玛瑙烘。
挑鬟玉钗髻，刺绣宝装拢。
启齿呈编贝，弹丝动削葱。
醉圆双媚靥，波溢两明瞳。
但赏欢无极，那知恨亦充。
洞房闲窈窕，庭院独葱茏。
谢砌萦残絮，班窗网曙虫。
望夫身化石，为伯首如蓬。
顾我沉忧士，骑他老病骢。
静街乘旷荡，初日接曈昽。
饮败胏常渴，魂惊耳更聪。
虚逢好阳艳，其那苦昏懜。
僶俛还移步，持疑又省躬。
慵将疲悴质，漫走倦羸僮。
季月行当暮，良辰坐叹穷。
晋悲焚介子，鲁愿浴沂童。
燧改鲜妍火，阴繁晻澹桐。
瑞云低{广合}{广合}，香雨润蒙蒙。
药溉分窠数，篱栽备幼冲。
种莎怜见叶，护笋冀成筒。
有梦多为蝶，因搜定坐熊。
漂沈随坏芥，荣茂委苍穹。
震动风千变，晴和鹤一冲。
丁宁搴芳侣，须识未开丛。

蓂叶标新朔，霜豪引细辉。
白眉惊半隐，虹势讶全微。
凉魄潭空洞，虚弓雁畏威。
上弦何汲汲，佳色转依依。
绮幕残灯敛，妆楼破镜飞。
玲珑穿竹树，岑寂思幈帏。
坐爱规将合，行看望已几。
绛河冰鉴朗，黄道玉轮巍。
迥照偏琼砌，余光借粉闱。
泛池相皎洁，压桂共芳菲。
的的当歌扇，娟娟透舞衣。
殷勤入怀什，恳款堕云圻。
素液传烘盏，鸣琴荐碧徽。
椒房深肃肃，兰路霭霏霏。
翡翠通帘影，琉璃莹殿扉。
西园筵玳瑁，东壁射蛜蝛。
老将占天阵，幽人钓石矶。
荷锄元亮息，回櫂子猷归。
迢递同千里，孤高净九围。
从星作风雨，配日丽旌旗。
麟鬬宁徒设，蝇声岂浪讥。
司存委卿士，新拜出郊畿。
今古虽云极，亏盈不易违。
珠胎方夜满，清露忍朝晞。
渐减姮娥面，徐收楚练机。
卞疑雕璧碎，潘感竟床稀。
捐箧辞班女，潜波蔽虙妃。
氛埃谁定灭，蟾兔杳难希。
须遣圆明尽，良嗟造化非。
如能付刀尺，别为创璿玑。

绮树满朝阳，融融有露光。
雨多疑濯锦，风散似分妆。
叶密烟蒙火，枝低绣拂墙。
更怜当暑见，留咏日偏长。

故乡千里梦，往事万重悲。
小雪沈阴夜，闲窗老病时。
独闻归去雁，偏咏别来诗。
惭愧红妆女，频惊两鬓丝。

何处生春早，春生人意中。
晓妆虽近火，晴戏渐怜风。
暗入心情懒，先添酒思融。
预知花好恶，偏在最深丛。

瘴塞巴山哭鸟悲，红妆少妇敛啼眉。
殷勤奉药来相劝，云是前年欲病时。

蹇驴瘦马尘中伴，紫绶朱衣梦里身。
符竹偶因成对岸，文章虚被配为邻。
湖翻白浪常看雪，火照红妆不待春。
老大那能更争竞，任君投募醉乡人。

吾闻黄帝鼓清角，弭伏熊罴舞玄鹤。
舜持干羽苗革心，尧用咸池凤巢阁。
大夏濩武皆象功，功多已讶玄功薄。
汉祖过沛亦有歌，秦王破阵非无作。
作之宗庙见艰难，作之军旅传糟粕。
明皇度曲多新态，宛转侵淫易沉着。
赤白桃李取花名，霓裳羽衣号天落。
雅弄虽云已变乱，夷音未得相参错。
自从胡骑起烟尘，毛毳腥膻满咸洛。
女为胡妇学胡妆，伎进胡音务胡乐。
火凤声沈多咽绝，春莺啭罢长萧索。
胡音胡骑与胡妆，五十年来竞纷泊。

吾闻黄帝鼓清角，弭伏熊罴舞玄鹤。
舜持干羽苗革心，尧用咸池凤巢阁。
大夏濩武皆象功，功多已讶玄功薄。
汉祖过沛亦有歌，秦王破阵非无作。
作之宗庙见艰难，作之军旅传糟粕。
明皇度曲多新态，宛转侵淫易沉着。
赤白桃李取花名，霓裳羽衣号天落。
雅弄虽云已变乱，夷音未得相参错。
自从胡骑起烟尘，毛毳腥膻满咸洛。
女为胡妇学胡妆，伎进胡音务胡乐。
火凤声沈多咽绝，春莺啭罢长萧索。
胡音胡骑与胡妆，五十年来竞纷泊。

何满能歌能宛转，天宝年中世称罕。
婴刑击在囹圄间，水调哀音歌愤懑。
梨园弟子奏玄宗，一唱承恩羁网缓。
便将何满为曲名，御谱亲题乐府纂。
鱼家入内本领绝，叶氏有年声气短。
自外徒烦记得词，点拍才成已夸诞。
我来湖外拜君侯，正值灰飞仲春琯。
广宴江亭为我开，红妆逼坐花枝暖。
此时有态蹋华筵，未吐芳词貌夷坦。
翠蛾转盼摇雀钗，碧袖歌垂翻鹤卵。
定面凝眸一声发，云停尘下何劳算。
迢迢击磬远玲玲，一一贯珠匀款款。
犯羽含商移调态，留情度意抛弦管。
湘妃宝瑟水上来，秦女玉箫空外满。
缠绵叠破最殷勤，整顿衣裳颇闲散。
冰含远溜咽还通，莺泥晚花啼渐懒。
敛黛吞声若自冤，郑袖见捐西子浣。
阴山鸣雁晓断行，巫峡哀猿夜呼伴。
古者诸侯飨外宾，鹿鸣三奏陈圭瓒。
何如有态一曲终，牙筹记令红螺碗。

海亭树木何茏葱，寒光透坼秋玲珑。
湖山四面争气色，旷望不与人间同。
一拳墺伏东武小，两山鬬构秦望雄。
嵌空古墓失文种，突兀怪石疑防风。
舟船骈比有宗侣，水云滃泱无始终。
雪花布遍稻陇白，日脚插入秋波红。
兴余望剧酒四坐，歌声舞艳烟霞中。
酒酣从事歌送我，歌云此乐难再逢。
良时年少犹健羡，使君况是头白翁。
我闻此曲深叹息，唧唧不异秋草虫。
忆年十五学构厦，有意盖覆天下穷。
安知四十虚富贵，朱紫束缚心志空。
妆梳伎女上楼榭，止欲欢乐微茫躬。
虽无趣尚慕贤圣，幸有心目知西东。
欲将滑甘柔藏府，已被郁噎冲喉咙。
君今劝我酒太醉，醉语不复能冲融。
劝君莫学虚富贵，不是贤人难变通。

昔岁梦游春，梦游何所遇。
梦入深洞中，果遂平生趣。
清泠浅漫流，画舫兰篙渡。
过尽万株桃，盘旋竹林路。
长廊抱小楼，门牖相回互。
楼下杂花丛，丛边绕鸳鹭。
池光漾霞影，晓日初明煦。
未敢上阶行，频移曲池步。
乌龙不作声，碧玉曾相慕。
渐到帘幕间，裴回意犹惧。
闲窥东西合，奇玩参差布。
隔子碧油糊，驼钩紫金镀。
逡巡日渐高，影响人将寤。
鹦鹉饥乱鸣，娇娃睡犹怒。
帘开侍儿起，见我遥相谕。
铺设绣红茵，施张钿妆具。
潜褰翡翠帷，瞥见珊瑚树。
不辨花貌人，空惊香若雾。
身回夜合偏，态敛晨霞聚。
睡脸桃破风，汗妆莲委露。
丛梳百叶髻，金蹙重台屦。
纰软钿头裙，玲珑合欢袴。
鲜妍脂粉薄，暗澹衣裳故。
最似红牡丹，雨来春欲暮。
梦魂良易惊，灵境难久寓。
夜夜望天河，无由重沿溯。
结念心所期，返如禅顿悟。
觉来八九年，不向花回顾。
杂合两京春，喧阗众禽护。
我到看花时，但作怀仙句。
浮生转经历，道性尤坚固。
近作梦仙诗，亦知劳肺腑。
一梦何足云，良时事婚娶。
当年二纪初，嘉节三星度。
朝蕣玉佩迎，高松女萝附。
韦门正全盛，出入多欢裕。
甲第涨清池，鸣驺引朱辂。
广榭舞萎蕤，长筵宾杂厝。
青春讵几日，华实潜幽蠹。
秋月照潘郎，空山怀谢傅。
红楼嗟坏壁，金谷迷荒戍。
石压破阑干，门摧旧梐枑。
虽云觉梦殊，同是终难驻。
悰绪竟何如，棼丝不成絇。
卓女白头吟，阿娇金屋赋。
重璧盛姬台，青冢明妃墓。
尽委穷尘骨，皆随流波注。
幸有古如今，何劳缣比素。
况余当盛时，早岁谐如务。
诏册冠贤良，谏垣陈好恶。
三十再登朝，一登还一仆。
宠荣非不早，邅回亦云屡。
直气在膏肓，氛氲日沈痼。
不言意不快，快意言多忤。
忤诚人所贼，性亦天之付。
乍可沈为香，不能浮作瓠。
诚为坚所守，未为明所措。
事事身已经，营营计何误。
美玉琢文珪，良金填武库。
徒谓自坚贞，安知受砻铸。
长丝羁野马，密网罗阴兔。
物外各迢迢，谁能远相锢。
时来既若飞，祸速当如骛。
曩意自未精，此行何所诉。
努力去江陵，笑言谁与晤。
江花纵可怜，奈非心所慕。
石竹逞奸黠，蔓青夸亩数。
一种薄地生，浅深何足妒。
荷叶水上生，团团水中住。
泻水置叶中，君看不相污。

昔岁梦游春，梦游何所遇。
梦入深洞中，果遂平生趣。
清泠浅漫流，画舫兰篙渡。
过尽万株桃，盘旋竹林路。
长廊抱小楼，门牖相回互。
楼下杂花丛，丛边绕鸳鹭。
池光漾霞影，晓日初明煦。
未敢上阶行，频移曲池步。
乌龙不作声，碧玉曾相慕。
渐到帘幕间，裴回意犹惧。
闲窥东西合，奇玩参差布。
隔子碧油糊，驼钩紫金镀。
逡巡日渐高，影响人将寤。
鹦鹉饥乱鸣，娇娃睡犹怒。
帘开侍儿起，见我遥相谕。
铺设绣红茵，施张钿妆具。
潜褰翡翠帷，瞥见珊瑚树。
不辨花貌人，空惊香若雾。
身回夜合偏，态敛晨霞聚。
睡脸桃破风，汗妆莲委露。
丛梳百叶髻，金蹙重台屦。
纰软钿头裙，玲珑合欢袴。
鲜妍脂粉薄，暗澹衣裳故。
最似红牡丹，雨来春欲暮。
梦魂良易惊，灵境难久寓。
夜夜望天河，无由重沿溯。
结念心所期，返如禅顿悟。
觉来八九年，不向花回顾。
杂合两京春，喧阗众禽护。
我到看花时，但作怀仙句。
浮生转经历，道性尤坚固。
近作梦仙诗，亦知劳肺腑。
一梦何足云，良时事婚娶。
当年二纪初，嘉节三星度。
朝蕣玉佩迎，高松女萝附。
韦门正全盛，出入多欢裕。
甲第涨清池，鸣驺引朱辂。
广榭舞萎蕤，长筵宾杂厝。
青春讵几日，华实潜幽蠹。
秋月照潘郎，空山怀谢傅。
红楼嗟坏壁，金谷迷荒戍。
石压破阑干，门摧旧梐枑。
虽云觉梦殊，同是终难驻。
悰绪竟何如，棼丝不成絇。
卓女白头吟，阿娇金屋赋。
重璧盛姬台，青冢明妃墓。
尽委穷尘骨，皆随流波注。
幸有古如今，何劳缣比素。
况余当盛时，早岁谐如务。
诏册冠贤良，谏垣陈好恶。
三十再登朝，一登还一仆。
宠荣非不早，邅回亦云屡。
直气在膏肓，氛氲日沈痼。
不言意不快，快意言多忤。
忤诚人所贼，性亦天之付。
乍可沈为香，不能浮作瓠。
诚为坚所守，未为明所措。
事事身已经，营营计何误。
美玉琢文珪，良金填武库。
徒谓自坚贞，安知受砻铸。
长丝羁野马，密网罗阴兔。
物外各迢迢，谁能远相锢。
时来既若飞，祸速当如骛。
曩意自未精，此行何所诉。
努力去江陵，笑言谁与晤。
江花纵可怜，奈非心所慕。
石竹逞奸黠，蔓青夸亩数。
一种薄地生，浅深何足妒。
荷叶水上生，团团水中住。
泻水置叶中，君看不相污。

晓日穿隙明，开帷理妆点。
傅粉贵重重，施朱怜冉冉。
柔鬟背额垂，丛鬓随钗敛。
凝翠晕蛾眉，轻红拂花脸。
满头行小梳，当面施圆靥。
最恨落花时，妆成独披掩。

晓日穿隙明，开帷理妆点。
傅粉贵重重，施朱怜冉冉。
柔鬟背额垂，丛鬓随钗敛。
凝翠晕蛾眉，轻红拂花脸。
满头行小梳，当面施圆靥。
最恨落花时，妆成独披掩。

桃花浅深处，似匀深浅妆。
春风助肠断，吹落白衣裳。

殷红浅碧旧衣裳，取次梳头暗澹妆。
夜合带烟笼晓日，牡丹经雨泣残阳。
低迷隐笑原非笑，散漫清香不似香。
频动横波嗔阿母，等闲教见小儿郎。

自爱残妆晓镜中，环钗谩𥮾绿丝丛。
须臾日射燕脂颊，一朵红苏旋欲融。

新妆巧样画双蛾，谩裹常州透额罗。
正面偷匀光滑笏，缓行轻踏破纹波。
言辞雅措风流足，举止低回秀媚多。
更有恼人肠断处，选词能唱望夫歌。

上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞋履窄衣裳，青黛点眉眉细长。
外人不见见应笑，天宝末年时世妆。
上阳人，苦最多，少亦苦，老亦苦，少苦老苦两如何？君不见昔时吕向美人赋，又不见今日上阳白发歌。

两朱阁，南北相对起。
借问何人家，贞元双帝子。
帝子吹箫双得仙，五云飘飖飞上天。
第宅亭台不将去，化为佛寺在人间。
妆合伎楼何寂静，柳似舞腰池似镜。
花落黄昏悄悄时，不闻歌吹闻钟磬。
寺门敕榜金字书，尼院佛庭宽有余。
青苔明月多闲地，比屋疲人无处居。
忆昨平阳宅初置，吞幷平人几家地。
仙去双双作梵宫，渐恐人间尽为寺。

牡丹芳，牡丹芳，黄金蘂绽红玉房。
千片赤英霞烂烂，百枝绛点灯煌煌。
照地初开锦绣段，当风不结兰麝囊。
仙人琪树白无色，王母桃花小不香。
宿露轻盈泛紫艳，朝阳照耀生红光。
红紫二色间深浅，向背万态随低昂。
映叶多情隐羞面，卧丛无力含醉妆。
低娇笑容疑掩口，凝思怨人如断肠。
秾姿贵彩信奇绝，杂卉乱花无比方。
石竹金钱何细碎，芙蓉芍药苦寻常。
遂使王公与乡士，游花冠盖日相望。
庳车软轝贵公主，香衫细马豪家郎。
卫公宅静闭东院，西明寺深开北廊。
戏蝶双舞看人久，残莺一声春日长。
共愁日照芳难驻，仍张帷幕垂阴凉。
花开花落二十日，一城之人皆若狂。
三代以还文胜质，人心重华不重实。
重华直至牡丹芳，其来有渐非今日。
元和天子忧农桑，恤下动天天降祥。
去岁嘉禾生九穗，田中寂莫无人至。
今年瑞麦分两岐，君心独喜无人知。
无人知，可叹息，我愿暂求造化力。
减却牡丹妖艳色，少回乡士爱花心，同似吾君忧稼穑。

时世妆，时世妆，出自城中传四方。
时世流行无远近，腮不施朱面无粉。
乌膏注唇唇似泥，双眉画作八字低。
妍媸黑白失本态，妆成尽似含悲啼。
圆鬟无鬓堆髻样，斜红不晕赭面状。
昔闻被发伊川中，辛有见之知有戎。
元和妆梳君记取，髻堆面赭非华风。

时世妆，时世妆，出自城中传四方。
时世流行无远近，腮不施朱面无粉。
乌膏注唇唇似泥，双眉画作八字低。
妍媸黑白失本态，妆成尽似含悲啼。
圆鬟无鬓堆髻样，斜红不晕赭面状。
昔闻被发伊川中，辛有见之知有戎。
元和妆梳君记取，髻堆面赭非华风。

时世妆，时世妆，出自城中传四方。
时世流行无远近，腮不施朱面无粉。
乌膏注唇唇似泥，双眉画作八字低。
妍媸黑白失本态，妆成尽似含悲啼。
圆鬟无鬓堆髻样，斜红不晕赭面状。
昔闻被发伊川中，辛有见之知有戎。
元和妆梳君记取，髻堆面赭非华风。

陵园妾，颜色如花命如叶。
命如叶薄将奈何，一奉寝宫年月多。
年月多，时光换，春愁秋思知何限。
青丝发落丛鬓疏，红玉肤销系裙慢。
忆昔宫中被妒猜，因谗得罪配陵来。
老母啼呼趁车别，中官监送鏁门回。
山宫一闭无开日，未死此身不令出。
松门到晓月裴回，柏城尽日风萧瑟。
松门柏城幽闭深，闻蝉听燕感光阴。
眼看菊蘂重阳泪，手把棃花寒食心。
把花掩泪无人见，绿芜墙绕青苔院。
四季徒支妆粉钱，三朝不识君王面。
遥想六宫奉至尊，宣徽雪夜浴堂春。
雨露之恩不及者，犹闻不啻三千人。
三千人，我尔君恩何厚薄。
愿令轮转直陵园，三岁一来均苦乐。

盐商妇，多金帛，不事田农与蚕绩。
南北东西不失家，风水为乡船作宅。
本是扬州小家女，嫁得西江大商客。
绿鬟富去金钗多，皓腕肥来银钏窄。
前呼苍头后叱婢，问尔因何得如此。
婿作盐商十五年，不属州县属天子。
每年盐利入官时，少入官家多入私。
官家利薄私家厚，盐铁尚书远不知。
何况江头鱼米贱，红脍黄橙香稻饭。
饱食浓妆倚柁楼，两朵红腮花欲绽。
盐商妇，有幸嫁盐商。
终朝美饭食，终岁好衣裳。
好衣美食来何处，亦须惭愧桑弘羊。
桑弘羊，死已久，不独汉时今亦有。

古冢狐，妖且老，化为妇人颜色好。
头变云鬟面变妆，大尾曳作长红裳。
徐徐行傍荒村路，日欲暮时人静处。
或歌或舞或悲啼，翠眉不举花颜低。
忽然一笑千万态，见者十人八九迷。
假色迷人犹若是，真色迷人应过此。
彼真此假俱迷人，人心恶假贵重真。
狐假女妖害犹浅，一朝一夕迷人眼。
女为狐媚害即深，日长月增溺人心。
何况褒妲之色善蛊惑，能丧人家覆人国。
君看为害浅深间，岂将假色同真色。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

蝉鬓加意梳，蛾眉用心埽。
几度晓妆成，君看不言好。
妾身重同穴，君意轻偕老。
惆怅去年来，心知未能道。
今朝一开口，语少意何深。
愿引他时事，移君此日心。
人言夫妇亲，义合如一身。
及至死生际，何曾苦乐均。
妇人一丧夫，终身守孤孑。
有如林中竹，忽被风吹折。
一折不重生，枯死犹抱节。
男儿若丧妇，能不暂伤情。
应似门前柳，逢春易发荣。
风吹一枝折，还有一枝生。
为君委曲言，愿君再三听。
须知妇人苦，从此莫相轻。

浔阳江头夜送客，枫叶荻花秋索索。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁，琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得意。
低眉信手续续弹，说尽心中无限事。
轻拢慢撚抹复挑，初为霓裳后六幺。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流水下滩。
水泉冷涩弦疑绝，疑绝不通声暂歇。
别有幽愁暗恨生，此时无声胜有声。
银缾乍破水浆迸，铁骑突出刀枪鸣。
曲终收拨当心画，四弦一声如裂帛。
东舟西舫悄无言，唯见江心秋月白。
沈吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名蜀教坊第一部。
曲罢曾教善才伏，妆成每被秋娘妒。
五陵年少争缠头，一曲红绡不知数。
钿头云箆击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识。
我从去年辞帝京，谪居卧病浔阳城。
浔阳小处无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物，杜鹃啼血猿哀鸣。
春江花朝秋月夜，往往取酒还独倾。
岂无山歌与村笛，呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作琵琶行。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多，江州司马青衫湿。

浔阳江头夜送客，枫叶荻花秋索索。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁，琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得意。
低眉信手续续弹，说尽心中无限事。
轻拢慢撚抹复挑，初为霓裳后六幺。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流水下滩。
水泉冷涩弦疑绝，疑绝不通声暂歇。
别有幽愁暗恨生，此时无声胜有声。
银缾乍破水浆迸，铁骑突出刀枪鸣。
曲终收拨当心画，四弦一声如裂帛。
东舟西舫悄无言，唯见江心秋月白。
沈吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名蜀教坊第一部。
曲罢曾教善才伏，妆成每被秋娘妒。
五陵年少争缠头，一曲红绡不知数。
钿头云箆击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识。
我从去年辞帝京，谪居卧病浔阳城。
浔阳小处无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物，杜鹃啼血猿哀鸣。
春江花朝秋月夜，往往取酒还独倾。
岂无山歌与村笛，呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作琵琶行。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多，江州司马青衫湿。

苏家小女名简简，芙蓉花腮柳叶眼。
十一把镜学点妆，十二抽针能绣裳。
十三行坐事调品，不肯迷头白地藏。
玲珑云髻生花样，飘飖风袖蔷薇香。
殊姿异态不可状，忽忽转动如有光。
二月繁霜杀桃李，明年欲嫁今年死。
丈人阿母勿悲啼，此女不是凡夫妻。
恐是天仙谪人世，只合人间十三岁。
大都好物不坚牢，彩云易散琉璃脆。

山邮花木似平阳，愁杀多情骢马郎。
还似升平池畔坐，低头向水自看妆。

棃花有思缘和叶，一树江头恼杀君。
最似孀闺少年妇，白妆素袖碧纱裙。

昔君梦游春，梦游仙山曲。
恍若有所遇，似惬平生欲。
因寻菖蒲水，渐入桃花谷。
到一红楼家，爱之看不足。
池流渡清泚，草嫩蹋绿蓐。
门柳暗全低，檐樱红半熟。
转行深深院，过尽重重屋。
乌龙卧不惊，青鸟飞相逐。
渐闻玉珮响，始辨珠履躅。
遥见窗下人，娉婷十五六。
霞光抱明月，莲艳开初旭。
缥缈云雨仙，氛氲兰麝馥。
风流薄梳洗，时世宽妆束。
袖软异文绫，裾轻单丝縠。
裙腰银线压，梳掌金筐蹙。
带襭紫蒲萄，袴花红石竹。
凝情都未语，付意微相瞩。
眉敛远山青，鬟低片云绿。
帐牵翡翠带，被解鸳鸯幞。
秀色似堪餐，秾华如可掬。
半卷锦头席，斜铺绣腰褥。
朱唇素指匀，粉汗红绵扑。
心惊睡易觉，梦断魂难续。
笼委独栖禽，剑分连理木。
存诚期有感，誓志贞无黩。
京洛八九春，未曾花里宿。
壮年徒自弃，佳会应无复。
鸾歌不重闻，凤兆从兹卜。
韦门女清贵，裴氏甥贤淑。
罗扇夹花灯，金鞍攒绣毂。
既倾南国貌，遂坦东床腹。
刘阮心渐忘，潘杨意方睦。
新修履信第，初食尚书禄。
九酝备圣贤，八珍穷水陆。
秦家重萧史，彦辅怜卫叔。
朝馔馈独盘，夜醪倾百斛。
亲宾盛辉赫，妓乐纷晔煜。
宿醉才解酲，朝欢俄枕麹。
饮过君子争，令甚将军酷。
酩酊歌鹧鸪，颠狂舞鸲鹆。
月流春夜短，日下秋天速。
谢傅隙过驹，萧娘风过烛。
全凋蕣花折，半死梧桐秃。
暗镜对孤鸾，哀弦留寡鹄。
凄凄隔幽显，冉冉移寒燠。
万事此时休，百身何处赎。
提携小儿女，将领旧姻族。
再入朱门行，一傍青楼哭。
枥空无厩马，水涸失池[鹜]。
摇落废井梧，荒凉故篱菊。
莓苔上几阁，尘土生琴筑。
舞榭缀蟏蛸，歌梁聚蝙蝠。
嫁分红粉妾，卖散苍头仆。
门客思徬徨，家人泣咿噢。
心期正萧索，宦序仍拘跼。
怀策入崤函，驱车辞郏鄏。
逢时念既济，聚学思大畜。
端详筮仕蓍，磨拭穿杨镞。
始从雠校职，首中贤良目。
一拔侍瑶墀，再升纡绣服。
誓酬君王宠，愿使朝廷肃。
密勿奏封章，清明操宪牍。
鹰韝中病下，豸角当邪触。
纠谬静东周，申冤动南蜀。
危言诋阍寺，直气忤钧轴。
不忍曲作钩，乍能折为玉。
扪心无愧畏，腾口有谤讟。
只要明是非，何曾虞祸福。
车摧太行路，剑落酆城狱。
襄汉问修途，荆蛮指殊俗。
谪为江府掾，遣事荆州牧。
趋走谒麾幢，喧烦视鞭朴。
簿书常自领，缧囚每亲鞫。
竟日坐官曹，经旬旷休沐。
宅荒渚宫草，马瘦畬田粟。
薄俸等涓毫，微官同桎梏。
月中照形影，天际辞骨肉。
鹤病翅羽垂，兽穷爪牙缩。
行看须间白，谁劝杯中绿。
时伤大野麟，命问长沙𫛳。
夏梅山雨渍，秋瘴江云毒。
巴水白茫茫，楚山青簇簇。
吟君七十韵，是我心所蓄。
既去诚莫追，将来幸前勗。
欲除忧恼病，当取禅经读。
须悟事皆空，无令念将属。
请思游春梦，此梦何闪倏。
艳色即空花，浮生乃焦谷。
良姻在嘉偶，顷克为单独。
入仕欲荣身，须臾成黜辱。
合者离之始，乐兮忧所伏。
愁恨僧祇长，欢荣刹那促。
觉悟因傍喻，迷执由当局。
膏明诱暗蛾，阳焱奔痴鹿。
贪为苦聚落，爱是悲林麓。
水荡无明波，轮回死生辐。
尘应甘露洒，垢待醍醐浴。
障要智灯烧，魔须慧刀戮。
外熏性易染，内战心难衄。
法句与心王，期君日三复。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

一丛千朵压阑干，翦碎红绡却作团。
风袅舞腰香不尽，露销妆脸泪新干。
蔷薇带刺攀应懒，菡萏生泥玩亦难。
争及此花檐户下，任人采弄尽人看。

奇果标南土，芳林对北堂。
素华春漠漠，丹实夏煌煌。
叶捧低垂户，枝擎重压墙。
始因风弄色，渐与日争光。
夕讶条悬火，朝惊树点妆。
深于红踯躅，大校白槟榔。
星缀连心朵，珠排耀眼房。
紫罗裁衬壳，白玉裹填瓤。
早岁曾闻说，今朝始摘尝。
嚼疑天上味，嗅异世间香。
润胜莲生水，鲜逾橘得霜。
燕支掌中颗，甘露舌头浆。
物少尤珍重，天高苦渺茫。
已教生暑月，又使阻遐方。
粹液灵难驻，妍姿嫩易伤。
近南光景热，向北道途长。
不得充王赋，无由寄帝乡。
唯君堪掷赠，面白似潘郎。

深浅檐花千万枝，碧纱窗外啭黄鹂。
残妆含泪下帘坐，尽日伤春春不知。

浦干潮未应，堤湿冻初销。
粉片妆梅朵，金丝刷柳条。
鸭头新绿水，雁齿小红桥。
莫怪珂声碎，春来五马骄。

三年闲闷在余杭，曾为梅花醉几场。
伍相庙边繁似雪，孤山园里丽如妆。
蹋随游骑心长惜，折赠佳人手亦香。
赏自初开直至落，欢因小饮便成狂。
薛刘相次埋新垅，沈谢双飞出故乡。
歌伴酒徒零散尽，唯残头白老萧郎。

客有东征者，夷门一落帆。
二年方得到，五日未为淹。
在浚旌重葺，游梁馆更添。
心因好善乐，貌为礼贤谦。
俗阜知敦劝，民安见察廉。
仁风扇道路，阴雨膏闾阎。
文律操将柄，兵机钓得钤。
碧幢油叶叶，红斾火襜襜。
景象春加丽，威容晓助严。
枪森赤豹尾，纛咤黑龙髯。
门静尘初敛，城昏日半衔。
选幽开后院，占胜坐前檐。
平展丝头毯，高褰锦额帘。
雷捶柘枝鼓，雪摆胡腾衫。
发滑歌钗坠，妆光舞汗霑。
回灯花簇簇，过酒玉纤纤。
馔盛盘心𣨼，醅浓盏底黏。
陆珍熊掌烂，海味蟹螯咸。
福履千夫祝，形仪四座瞻。
羊公长在岘，傅说莫归岩。
眷爱人人遍，风情事事兼。
犹嫌客不醉，同赋夜厌厌。

海山郁郁石棱棱，新豁高居正好登。
南临赡部三千界，东对蓬宫十二层。
报我楼成秋望月，把君诗读夜回灯。
无妨却有他心眼，妆点亭台即不能。

低花树暎小妆楼，春入眉心两点愁。
斜倚栏干背鹦鹉，思量何事不回头。

晔晔复煌煌，花中无比方。
艳夭宜小院，条短称低廊。
本是山头物，今为砌下芳。
千丛相向背，万朵互低昂。
照灼连朱槛，玲珑暎粉墙。
风来添意态，日出助晶光。
渐绽胭脂萼，犹含琴轸房。
离披乱剪彩，斑駮未匀妆。
绛焰灯千炷，红裙妓一行。
此时逢国色，何处觅天香？恐合栽金阙，思将献玉皇。
好差青鸟使，封作百花王。

南雨来多滞，东风动即狂。
月行离毕急，龙走召云忙。
鬼转雷车响，蛇腾电策光。
浸淫天似漏，沮洳地成疮。
惨淡阴烟白，空蒙宿雾黄。
暗遮千里目，闷结九回肠。
寂寞羁臣馆，深沈思妇房。
镜昏鸾灭影，衣润麝消香。
兰湿难纫珮，花凋易落妆。
沾黄莺翅重，滋绿草心长。
紫陌皆泥泞，黄污共淼茫。
恐霖成怪沴，望霁剧祯祥。
楚柳腰肢亸，湘筠涕泪滂。
昼昏疑是夜，阴盛胜于阳。
居士巾皆垫，行人盖尽张。
跳蛙还屡出，移蚁欲深藏。
端坐交游废，闲行去步妨。
愁生垂白叟，恼杀蹋青娘。
变海常须虑，为鱼慎勿忘。
此时方共惧，何处可相将？已望东溟祷，仍封北户禳。
却思逢旱魃，谁喜见商羊。
预怕为蚕病，先忧作麦伤。
惠应施浃洽，政岂假揄扬。
祀典修咸秩，农书振满床。
丹诚期恳苦，白日会昭彰。
赈廪赒饥户，苫城备坏墙。
且当营岁事，宁暇惜年芳。
德胜令灾弭，人安在吏良。
尚书心若此，不枉系金章。

何处春深好，春深娶妇家。
两行笼里烛，一树扇间花。
宾拜登华席，亲迎障幰车。
催妆诗未了，星斗渐倾斜。

海内时无事，江南岁有秋。
生民皆乐业，地主尽贤侯。
郊静销戎马，城高逼斗牛。
平河七百里，沃壤二三州。
坐有湖山趣，行无风浪忧。
食宁妨解缆，寝不废乘流。
泉石谙天竺，烟霞识虎丘。
余芳认兰泽，遗咏思蘋洲。
菡萏红涂粉，菰蒲绿泼油。
鳞差渔户舍，绮错稻田沟。
紫洞藏仙窟，玄泉贮怪湫。
精神昂老鹤，姿彩媚潜蚪。
静阅天工妙，闲窥物状幽。
投竿出比目，掷果下猕猴。
味苦莲心小，浆甜蔗节稠。
橘苞从自结，藕孔是谁锼。
逐日移潮信，随风变櫂讴。
递夫交烈火，候吏次鸣驺。
梵塔形疑踊，阊门势欲浮。
客迎携酒榼，僧待置茶瓯。
小宴闲谈笑，初筵雅献酬。
稍催朱蜡炬，徐动碧牙筹。
圆盏飞莲子，长裾曳石榴。
柘枝随画鼓，调笑从香球。
幕飏云飘槛，帘褰月露钩。
舞繁红袖凝，歌切翠眉愁。
弦管宁容歇，杯盘未许收。
良辰宜酩酊，卒岁好优游。
鲙缕鲜仍细，莼丝滑且柔。
饱餐为日计，稳睡是身谋。
名愧空虚得，官知止足休。
自嫌犹屑屑，众笑大悠悠。
物表疏形役，人寰足悔尤。
蛾须远灯烛，兔勿近罝罘。
幻世春来梦，浮生水上沤。
百忧中莫入，一醉外何求。
未死痴王湛，无儿老邓攸。
蜀琴安膝上，周易在床头。
去去无程客，行行不系舟。
劳君频问讯，劝我少淹留。
云雨多分散，关山苦阻修。
一吟江月别，七见日星周。
珠玉传新什，鹓鸾念故俦。
悬旌心宛转，束楚意绸缪。
驿舫妆青雀，官槽{饣末}紫骝。
镜湖期远泛，禹穴约冥搜。
预扫题诗壁，先开望海楼。
饮思亲履舄，宿忆并衾裯。
志气吾衰也，风情子在不。
应须相见后，别作一家游。

托质依高架，攒花对小堂。
晚开春去后，独秀院中央。
霁景朱明早，芳时白昼长。
秾因天与色，丽共日争光。
剪碧排千萼，研朱染万房。
烟条涂石绿，粉蘂扑雌黄。
根动彤云涌，枝摇赤羽翔。
九微灯炫转，七宝帐荧煌。
淑气熏行径，清阴接步廊。
照梁迷藻棁，耀壁变雕墙。
烂若藂然火，殷于叶得霜。
胭脂含脸笑，苏合裛衣香。
浃洽濡晨露，玲珑漏夕阳。
合罗排勘缬，醉晕浅深妆。
乍见疑回面，遥看误断肠。
风朝舞飞燕，雨夜泣萧娘。
桃李惭无语，芝兰让不芳。
山榴何细碎，石竹苦寻常。
蕙惨偎栏避，莲羞映浦藏。
怯教蕉叶战，妒得柳花狂。
岂可轻嘲咏，应须痛比方。
画幈风自展，绣伞盖谁张。
翠锦挑成字，丹砂印着行。
猩猩凝血点，瑟瑟蹙金匡。
散乱萎红片，尖纤嫩紫芒。
触僧飘毳褐，留妓冒罗裳。
寡和阳春曲，多情骑省郎。
缘夸美颜色，引出好文章。
东顾辞仁里，西归入帝乡。
假如君爱杀，留着莫移将。

勿讶春来晚，无嫌花发迟。
人怜全盛日，我爱半开时。
紫蜡黏为蒂，红苏点作蕤。
成都新夹缬，梁汉碎胭脂。
树杪真珠颗，墙头小女儿。
浅深妆駮落，高下火参差。
蝶戏争香朵，莺啼选稳枝。
好教郎作伴，合共酒相随。
醉玩无胜此，狂嘲更让谁。
犹残少年兴，不似老人诗。
西日凭轻照，东风莫杀吹。
明朝应烂熳，后夜更离披。
林下遥相忆，尊前暗有期。
衔杯嚼蘂思，唯我与君知。

琵琶师在九重城，忽得书来喜且惊。
一纸展看非旧谱，四弦翻出是新声。
蕤宾掩抑娇多怨，散水玲珑峭更清。
珠颗泪霑金捍拨，红妆弟子不胜情。

小妓携桃叶，新声蹋柳枝。
妆成剪烛后，醉起拂衫时。
绣履娇行缓，花筵笑上迟。
身轻委回雪，罗薄透凝脂。
笙引簧频煖，筝催柱数移。
乐童翻怨调，才子与妍词。
便想人如树，先将发比丝。
风条摇两带，烟叶贴双眉。
口动樱桃破，鬟低翡翠垂。
枝柔腰袅娜，荑嫩手葳蕤。
唳鹤啨呼侣，哀猿夜叫儿。
玉敲音历历，珠贯字累累。
袖为收声点，钗因赴节遗。
重重遍头别，一一拍心知。
塞北愁攀折，江南苦别离。
黄遮金谷岸，绿映杏园池。
春惜芳华好，秋怜颜色衰。
取来歌里唱，胜向笛中吹。
曲罢那能别，情多不自持。
缠头无别物，一首断肠诗。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

汉渚常多别，山桥忽重游。
向云迎翠辇，当月拜珠旒。
寝幌凝宵态，妆奁闭晓愁。
不堪鸣杼日，空对白榆秋。

空庭日照花如锦，红妆美人当昼寝。
傍人不知梦中事，唯见玉钗时坠枕。

强吴矜霸略，讲武在深宫。
尽出娇娥妓，先观上将风。
挥戈罗袖卷，擐甲汗妆红。
掩笑分旗下，含羞入队中。
鼓停行未正，刑举令才崇。
自可威邻国，何劳逞战功。

星寥寥兮月细轮，佳期可想兮不可亲。
云衣香薄妆态新，彩𫐌悠悠度天津。
玉幌相逢夜将极，妖红惨黛生愁色。
寂寞低容入旧机，歇著金梭思往夕。
人间不见因谁知，万家闺艳求此时。
碧空露重彩盘湿，花上乞得蜘蛛丝。

夷女采山蕉，缉纱浸江水。
野花满髻妆色新，闲歌[欸]乃深峡里。
[欸]乃知从何处生，当时泣舜肠断声。
翠华寂寞婵娟没，野筿空余红泪情。
青烟冥冥覆杉桂，崖壁凌天风雨细。
昔人幽恨此地遗，绿芳红艳含怨姿。
清猿未尽鼯鼠切，泪水流到湘妃祠。
北人莫作潇湘游，九疑云入苍梧愁。

不耐檐前红槿枝，薄妆春寝觉仍迟。
梦中无限风流事，夫婿多情亦未知。

迟日新妆游冶娘，盈盈彩艇白莲塘。
掬水远湿岸边郎，红绡缕中玉钏光。

窗前好树名玫瑰，去年花落今年开。
无情春色尚识返，君心忽断何时来。
忆昔妆成候仙仗，宫璅玲珑日新上。
拊心却笑西子嚬，掩鼻谁忧郑姬谤。
草染文章衣下履，花黏甲乙床前帐。
三千玉貌休自夸，十二金钗独相向。
盛衰倾夺欲何如，娇爱翻悲逐佞谀。
重远岂能惭沼鹄，弃前方见泣船鱼。
看笼不记薰龙脑，咏扇空曾秃鼠须。
始喜类萝新托柏，终伤如荠却甘荼。
院深独开还独闭，鹦鹉惊飞苔覆地。
满箱旧赐前日衣，渍枕新垂夜来泪。
痕多开镜照还悲，绿髻青蛾尚未衰。
莫道新缣长绝比，犹逢故剑会相追。

玉堂花院小枝红，绿窗一片春光晓。
玉容惊觉浓睡醒，圆蟾挂出妆台表。
金盘解下丛鬟碎，三尺巫云绾朝翠。
皓指高低寸黛愁，水精梳滑参差坠。
须臾拢掠蝉鬓生，玉钗冷透冬冰明。
芙蓉拆向新开脸，秋泉慢转眸波横。
鹦鹉偷来话心曲，屏风半倚遥山绿。

蝉鬓慵梳倚帐门，蛾眉不扫惯承恩。
旁人未必知心事，一面残妆空泪痕。

披香侍宴插山花，厌著龙绡著越纱。
恃赖倾城人不及，檀妆唯约数条霞。

身轻入宠尽恩私，腰细偏能舞柘枝。
一日新妆抛旧样，六宫争画黑烟眉。

花到蔷薇明艳绝，燕支颗破麦风秋。
一番弄色一番退，小妇轻妆大妇愁。

章华台南莎草齐，长河柳色连金堤。
青楼曈昽曙光蚤，梨花满巷莺新啼。
章台玉颜年十六，小来能唱西梁曲。
教坊大使久知名，郢上词人歌不足。
少年才子心相许，夜夜高堂梦云雨。
五铢香帔结同心，三寸红笺替传语。
缘池并戏双鸳鸯，田田翠叶红莲香。
百年恩爱两相许，一夕不见生愁肠。
上清仙女征游伴，欲从湘灵住河汉。
只愁陵谷变人寰，空叹桑田归海岸。
愿分精魄定形影，永似银壶挂金井。
召得丹青绝世工，写真与身真相同。
忽然相对两不语，疑是妆成来镜中。
岂期人愿天不违，云𫐌却驻从山归。
画图封裹寄箱箧，洞房艳艳生光辉。
良人翻作东飞翼，却遣江头问消息。
经年不得一封书，翠幕云屏遶空壁。
结客有少年，名总身姓江。
征帆三千里，前月发豫章。
知我别时言，识我马上郎。
恨无羽翼飞，使我徒怨沧波长。
开箧取画图，寄我形影与客将。
如今憔悴不相似，恐君重见生悲伤。
苍梧九疑在何处，斑斑竹泪连潇湘。

云安公主贵，出嫁五侯家。
天母亲调粉，日兄怜赐花。
催铺百子帐，待障七香车。
借问妆成未，东方欲晓霞。

少妆银粉饰金钿，端正天花贵自然。
闻道禁中时节异，九秋香满镜台前。

岚光花影绕山阴，山转花稀到碧浔。
倾国美人妖艳远，凿山良冶铸𬬻深。
凌波莫惜临妆面，莹锷当期出匣心。
应是蛟龙长不去，若耶秋水尚沈沈。

金奏云坛毕，同云拂雪来。
玉田千亩合，琼室万家开。
湖暗冰封镜，山明树变梅。
裂缯分井陌，连璧混楼台。
麻引诗人兴，盐牵谢女才。
细疑歌响尽，旋作舞腰回。
著水鹅毛失，铺松鹤羽摧。
半崖云掩映，当砌月裴回。
遇物纤能状，随方巧若裁。
玉花全缀萼，珠蚌尽呈胎。
志士书频照，鲛人杼正催。
妒妆凌粉匣，欺酒上琼杯。
海使迷奔辙，江涛认暗雷。
疾飘风作驭，轻集霰为媒。
剑客休矜利，农师正念摧。
瑞彰知有感，灵贶表无灾。
尧历占新庆，虞阶想旧陪。
粉凝鸾阁下，银结凤池隈。
鸡树花惊笑，龙池絮欲猜。
劳歌会稽守，遥祝永康哉。

宫鸦叫赤光，潮声入宫宫影凉。
火华啼露卷横塘，金堤四合宛柔扬。
美人荷裙芙蓉妆，柔荑萦雾櫂龙航。
采莲一声歌态长，青丝结眼捕鸳鸯。

越女芙蓉妆，浣纱清浅水。
忽惊春心晓，不敢思君子。
君子纵我思，宁来浣溪里。

十万人家火烛光，门门开处见红妆。
歌钟喧夜更漏暗，罗绮满街尘土香。
星宿别从天畔出，莲花不向水中芳。
宝钗骤马多遗落，依旧明朝在路傍。

靓妆才罢粉痕新，递晓风回散玉尘。
若遣有情应怅望，已兼残雪又兼春。

卸却宫妆锦绣衣，黄冠素服制相宜。
锡名近奉君王旨，佩箓新参老氏师。
白昼无情趋玉陛，清宵有梦步瑶池。
绿鬟女伴含愁别，释尽当年妒宠私。

云髻已收金凤皇，巧匀轻黛约残妆。
不知昨夜新歌响，犹在谁家绕画梁。

斜月胧胧照半床，茕茕孤妾懒收妆。
灯前再览青铜镜，枉插金钗十二行。

瓦烟疏冷古行宫，寂寞朱门反鏁空。
残粉水银流砌下，堕环秋月落泥中。
莺传旧语娇春日，花学严妆妒晓风。
天子时清不巡幸，只应鸾凤集梧桐。

诸侯帐下惯新妆，皆怯刘家薄媚娘。
宝髻巧梳金翡翠，罗裙宜著绣鸳鸯。
轻轻舞汗初沾袖，细细歌声欲遶梁。
何事不归巫峡去，故来人世断人肠。

驱使鬼神功，攒栽万树红。
熏香丹凤阙，妆点紫琼宫。
宝帐重遮日，妖金遍累空。
色然烧药火，影舞步虚风。
粉扑青牛过，枝惊白鹤冲。
拜星春锦上，服食晚霞中。
棋局阴长合，箫声秘不通。
艳阳迷俗客，幽邃失壶公。
根柢终盘石，桑麻自转蓬。
求师饱灵药，他日访辽东。

藕花衫子柳花裙，多著沈香慢火熏。
惆怅妆成君不见，空教绿绮伴文君。

华轩敞碧流，官妓拥诸侯。
粉项高丛鬓，檀妆慢裹头。
亚身摧蜡烛，斜眼送香球。
何处偏堪恨，千回下客筹。

清晓洞房开，佳人喜燕来。
乍疑钗上动，轻似掌中回。
暗语临窗户，深窥傍镜台。
新妆正含思，莫拂画梁埃。

寒销山水地，春遍帝王州。
北阙晴光动，南山喜气浮。
夭红妆暖树，急绿走阴沟。
思妇开香阁，王孙上玉楼。
氛氲直城北，骀荡曲江头。
今日灵台下，翻然却是愁。

洞房昨夜停红烛，待晓堂前拜舅姑。
[妆]罢低声问夫婿，画眉深浅入时无。

金榜题名墨尚新，今年依旧去年春。
花间每被红妆问，何事重来只一人。

已笑良时晚，仍悲别酒催。
暖芳随日薄，残片逐风回。
黛敛愁歌扇，妆残泣镜台。
繁阴莫矜衒，终是共尘埃。

献之闲坐说归州，曾到昭君庙里游。
自古行人多怨恨，至今乡土尽风流。
泉如珠泪侵阶滴，花似红妆满岸愁。
河畔犹残翠眉样，有时新月傍帘钩。

绣岭明珠殿，层峦下缭墙。
仰窥丹槛影，犹想赭袍光。
昔帝登封后，中原自古强。
一千年际会，三万里农桑。
几席延尧舜，轩墀接禹汤。
雷霆驰号令，星斗焕文章。
钓筑乘时用，芝兰在处芳。
北扉闲木索，南面富循良。
至道思玄圃，平居厌未央。
钩陈裹岩谷，文陛压青苍。
歌吹千秋节，楼台八月凉。
神仙高缥缈，环珮碎丁当。
泉暖涵窗镜，云娇惹粉囊。
嫩岚滋翠葆，清渭照红妆。
帖泰生灵寿，懽娱岁序长。
月闻仙曲调，霓作舞衣裳。
雨露偏金穴，乾坤入醉乡。
玩兵师汉武，回手倒干将。
黥鬣掀东海，胡牙揭上阳。
喧呼马嵬血，零落羽林枪。
倾国留无路，还魂怨有香。
蜀峰横惨淡，秦树远微茫。
鼎重山难转，天扶业更昌。
望贤余故老，花萼旧池塘。
往事人谁问，幽襟泪独伤。
碧檐斜送日，殷叶半凋霜。
迸水倾瑶砌，疏风罅玉房。
尘埃羯鼓索，片段荔枝筐。
鸟啄摧寒木，蜗涎蠹画梁。
孤烟知客恨，遥起泰陵傍。

使君四十四，两佩左铜鱼。
为吏非循吏，论书读底书。
晚花红艳静，高树绿阴初。
亭宇清无比，溪山画不如。
嘉宾能啸咏，宫妓巧妆梳。
逐日愁皆碎，随时醉有余。
偃须求五鼎，陶秪爱吾庐。
趣向人皆异，贤豪莫笑渠。

远风南浦万重波，未似生离别恨多。
楚管能吹柳花怨，吴姬争唱竹枝歌。
金钗横处绿云堕，玉箸凝时红粉和。
待得枚皋相见日，自应妆镜笑蹉跎。

不语亭亭俨薄妆，画裙双凤郁金香。
西京才子旁看取，何似乔家郍窈娘。

山乐来迎去不言，庙前高柳水禽喧。
绮罗无色雨侵帐，珠翠有声风绕幡。
妆镜尚疑山月满，寝屏犹认野花繁。
孤舟梦断行云散，何限离心寄晓猿。

寿阳公主嫁时妆，八字宫眉捧额黄。
见我佯羞频照影，不知身属冶游郎。

潘岳无妻客为愁，新人来坐旧妆楼。
春风犹自疑联句，雪絮相和飞不休。

旋扑珠帘过粉墙，轻于柳絮重于霜。
已随江令夸琼树，又入卢家妒玉堂。
侵夜可能争桂魄，忍寒应欲试梅妆。
关河冻合东西路，肠断斑骓送陆郎。

地险悠悠天险长，金陵王气应瑶光。
休夸此地分天下，只得徐妃半面妆。

罢执霓旌上醮坛，慢妆娇树水晶盘。
更深欲诉蛾眉敛，衣薄临醒玉艳寒。
白足禅僧思败道，青袍御史拟休官。
虽然同是将军客，不敢公然子细看。

冰雾怨何穷，秦丝娇未已。
寒空烟霞高，白日一万里。
碧嶂愁不行，浓翠遥相倚。
茜袖捧琼姿，皎日丹霞起。
孤猿耿幽寂，西风吹白芷。
回首苍梧深，女萝闭山鬼。
荒郊白鳞断，别浦晴霞委。
长彴压河心，白道连地尾。
秦人昔富家，绿窗闻妙旨。
鸿惊雁背飞，象床殊故里。
因令五十丝，中道分宫征。
斗粟配新声，娣侄徒纤指。
风流大堤上，怅望白门里。
蠹粉实雌弦，灯光冷如水。
羌管促蛮柱，从醉吴宫耳。
满内不埽眉，君王对西子。
初花惨朝露，冷臂凄愁髓。
一曲送连钱，远别长于死。
玉砌衔红兰，妆窗结碧绮。
九门十二关，清晨禁桃李。

爱景人方乐，同云候稍愆。
徒闻周雅什，愿赋朔风篇。
欲俟千箱庆，须资六出妍。
咏留飞絮后，歌唱落梅前。
庭树思琼蕊，妆楼认粉绵。
瑞邀盈尺日，丰待两岐年。
预约延枚酒，虚乘访戴船。
映书孤志业，披氅阻神仙。
几向霜阶步，频将月幌褰。
玉京应已足，白屋但颙然。

万草已凉露，开图披古松。
青山遍沧海，此树生何峰。
孤根邈无倚，直立撑鸿蒙。
端如君子身，挺若壮士胸。
樛枝势夭矫，忽欲蟠拏空。
又如惊螭走，默与奔云逢。
孙枝擢细叶，旖旎狐裘茸。
邹颠蓐髪软，丽姬眉黛浓。
视久眩目睛，倏忽变辉容。
竦削正稠直，婀娜旋敷峰。
又如洞房冷，翠被张穹笼。
亦若暨罗女，平旦妆颜容。
细疑袭气母，猛若争神功。
燕雀固寂寂，雾露常冲冲。
香兰愧伤暮，碧竹惭空中。
可集呈瑞凤，堪藏行雨龙。
淮山桂偃蹇，蜀郡桑重童。
枝条亮眇脆，灵气何由同。
昔闻咸阳帝，近说稽山侬。
或著仙人号，或以大夫封。
终南与清都，烟雨遥相通。
安知夜夜意，不起西南风。
美人昔清兴，重之犹月钟。
宝笥十八九，香缇千万重。
一旦鬼瞰室，稠叠张羉罿。
赤羽中要害，是非皆匆匆。
生如碧海月，死践霜郊蓬。
平生握中玩，散失随奴童。
我闻照妖镜，及与神剑锋。
寓身会有地，不为凡物蒙。
伊人秉蕬图，顾眄择所从。
而我何为者，开颜捧灵踪。
报以漆鸣琴，悬之真珠栊。
是时方暑夏，座内若严冬。
忆昔谢四骑，学仙玉阳东。
千株尽若此，路入琼瑶宫。
口咏玄云歌，手把金芙蓉。
浓蔼深霓袖，色映琅玕中。
悲哉堕世网，去之若遗弓。
形魄天坛上，海日高曈曈。
终骑紫鸾归，持寄扶桑翁。

最爱铅华薄薄妆，更兼衣着又鹅黄。
从来南国名佳丽，何事今朝在北行。

骢马铁连钱，长安侠少年。
帝畿平若水，官路直如弦。
夜玉妆车轴，秋金铸马鞭。
风霜但自保，穷达任皇天。

昔时南浦别，鹤怨宝琴弦。
今日东方至，鸾销珠镜前。
水流衔砌咽，月影向窗悬。
妆匣凄余粉，熏炉灭旧烟。
晚庭摧玉树，寒帐委金莲。
佳人不再得，云日几千年。

越女颜如花，越王闻浣纱。
国微不自宠，献作吴宫娃。
山薮半潜匿，苎萝更蒙遮。
一行霸句践，再笑倾夫差。
艳色夺人目，敩嚬亦相夸。
一朝还旧都，靓妆寻若耶。
鸟惊入松网，鱼畏沈荷花。
始觉冶容妄，方悟群心邪。
钦子秉幽意，世人共称嗟。
愿言托君怀，倘类蓬生麻。
家住雷门曲，高阁凌飞霞。
淋漓翠羽帐，旖旎采云军。
春风艳楚舞，秋月缠胡笳。
自昔专娇爱，袭玩唯矜奢。
达本知空寂，弃彼犹泥沙。
永割偏执性，自长薰修芽。
携妾不障道，来止妾西家。

金阁妆新杏，琼筵弄绮梅。
人间都未识，天上忽先开。
蝶绕香丝住，蜂怜艳粉回。
今年春色早，应为剪刀催。

暧暧去尘昏灞岸，飞飞轻盖指河梁。
云峰衣结千重叶，雪岫花开几树妆。
深悲黄鹤孤舟远，独对青山别路长。
却将分手霑襟泪，还用持添离席觞。

江雨朝飞浥细尘，阳桥花柳不胜春。
金鞍白马来从赵，玉面红妆本姓秦。
妒女犹怜镜中发，侍儿堪感路傍人。
荡舟为乐非吾事，自叹空闺梦寐频。

鸾死铅妆歇，人亡锦字空。
悲端若能减，渭水亦应穷。

不分君恩断，新妆视镜中。
容华尚春日，娇爱已秋风。
枕席临窗晓，帷屏向月空。
年年后庭树，荣落在深宫。

临高台，高台迢遰绝浮埃。
瑶轩绮构何崔嵬，鸾歌凤吹清且哀。
俯瞰长安道，萋萋御沟草。
斜对甘泉路，苍苍茂陵树。
高台四望同，帝乡佳气郁葱葱。
紫阁丹楼纷照耀，璧房锦殿相玲珑。
东弥长乐观，西指未央宫。
赤城映朝日，绿树摇春风。
旗亭百隧开新市，甲第千甍分戚里。
朱轮翠盖不胜春，叠榭层楹相对起。
复有青楼大道中，绣户文窗雕绮栊。
锦衾夜不襞，罗帷昼未空。
歌屏朝揜翠，妆镜晚窥红。
为君安宝髻，蛾眉罢花丛。
尘间狭路黯将暮，云间月色明如素。
鸳鸯池上两两飞，凤凰楼下双双度。
物色正如此，佳期那不顾。
银鞍绣毂盛繁华，可怜今夜宿娼家。
娼家少妇不须颦，东园桃李片时春。
君看旧日高台处，柏梁铜雀生黄尘。

落花落，落花纷漠漠。
绿叶青跗映丹萼，与君裴回上金阁。
影拂妆阶玳瑁筵，香飘舞馆茱萸幕。
落花飞，撩乱入中帷。
落花春正满，春人归不归。
落花度，氛氲遶高树。
落花春已繁，春人春不顾。
绮阁青台静且闲，罗袂红巾复往还。
盛年不再得，高枝难重攀。
试复旦游落花里，暮宿落花间。
与君落花院，台上起双鬟。

汉帝抚戎臣，丝言命锦轮。
还将弄机女，远嫁织皮人。
曲怨关山月，妆消道路尘。
所嗟秾李树，空对小榆春。

传闻有象床，畴昔献君王。
玳瑁千金起，珊瑚七宝妆。
桂筵含柏馥，兰席拂沈香。
愿奉罗帷夜，长乘秋月光。

独有成蹊处，秾华发井傍。
山风凝笑脸，朝露泫啼妆。
隐士颜应改，仙人路渐长。
还欣上林苑，千岁奉君王。

大庾敛寒光，南枝独早芳。
雪含朝暝色，风引去来香。
妆面回青镜，歌尘起画梁。
若能遥止渴，何暇泛琼浆。

十年倡家妇，三秋边地人。
红妆楼上歇，白发陇头新。
夜夜风霜苦，年年征戍频。
山西长落日，塞北久无春。
团扇辞恩宠，回文赠苦辛。
胡兵屡攻战，汉使绝和亲。
消息如瓶井，沈浮似路尘。
空余千里月，照妾两眉嚬。

二八泉扉掩，帷屏宠爱空。
泪痕消夜烛，愁绪乱春风。
巧笑人疑在，新妆曲未终。
应怜脂粉气，留着舞衣中。

毘陵震泽九州通，士女欢娱万国同。
伐鼓撞钟惊海上，新妆袨服照江东。
梅花落处疑残雪，柳叶开时任好风。
火德云官逢道泰，天长地久属年丰。

大妇裁纨素，中妇弄明珰。
小妇多姿态，登楼红粉妆。
丈人且安坐，初日渐流光。

乏才叨八使，徇禄非三顾。
南服颁诏条，东林证迷误。
未闻述职效，偶脱嚣烦趣。
激水濬{土幻}塘，缘崖欹磴步。
西岩焕朝旭，深壑囊宿雾。
影气爽衣巾，凉飔轻杖履。
临高神虑寂，远眺川原布。
孤帆逗汀烟，翻鸦集江树。
独探洞府静，恍若偓佺遇。
一瞬契真宗，百年成妄故。
孱颜石户启，杳霭溪云度。
松籁韵宫商，鸳甍势翔溯。
津梁危彴架，济物虚舟渡。
环流驰羽觞，金英妒妆嫮。
笳吟寒垒迥，鸟噪空山暮。
怅望麋鹿心，低回车马路。
悬冠谢陶令，褫珮怀疏傅。
遐想蜕缨緌，徒惭恤襦袴。
福盈祸之倚，权胜道所恶。
何必栖禅关，无言自冥悟。

昔记披云日，今逾二十年。
声名俱是梦，恩旧半归泉。
朱绂惭衰齿，红妆惨别筵。
离歌正凄切，休更促危弦。

十二楼中尽晓妆，望仙楼上望君王。
锁衔金兽连环冷，水滴铜龙昼漏长。
云髻罢梳还对镜，罗衣欲换更添香。
遥窥正殿帘开处，袍袴宫人扫御床。

残妆满面泪阑干，几许幽情欲话难。
云髻懒梳愁拆凤，翠蛾羞照恐惊鸾。
南邻送女初鸣珮，北里迎妻已梦兰。
惟有深闺憔悴质，年年长凭绣床看。

去岁乘轺出上京，军机旦暮促前程。
狂花野草途中恨，春月秋风剑外情。
愁见瘴烟遮路色，厌闻溪水下滩声。
不辞醉伴诸年少，羞对红妆白发生。

朱夏五更后，步廊三里余。
有人从翰苑，穿入内中书。
漏响飘银箭，灯光照玉除。
禁扉犹鏁钥，宫妓已妆梳。
紫府游应似，钧天梦不如。
尘埃九重外，谁信在清虚。

闪闪动鸣珰，初来烛影傍。
拥头珠翠重，萦步绮罗长。
静发歌如磬，连飘气觉香。
不言微有笑，多媚总无妆。
坐缺初离席，帘垂却入房。
思惟不是梦，此会胜高唐。

娇黄新嫩欲题诗，尽日含毫有所思。
记得玉人初病起，道家妆束厌禳时。

十万军城百万灯，酥油香暖夜如烝。
红妆满地烟光好，只恐笙歌引上升。

龙麝薰多骨亦香，因经寒食好风光。
何人画得天生态，枕破施朱隔宿妆。

残花何处藏，尽在牡丹房。
嫩蘂包金粉，重葩结绣囊。
云凝巫峡梦，帘闭景阳妆。
应恨年华促，迟迟待日长。

津阳门北临通逵，雪风猎猎飘酒旗。
泥寒款段蹶不进，疲童退问前何为。
酒家顾客催解装，案前罗列樽与卮。
青钱琐屑安足数，白醪软美甘如饴。
开垆引满相献酬，枯肠渴肺忘朝饥。
愁忧似见出门去，渐觉春色入四肢。
主翁移客挑华灯，双肩隐膝乌帽欹。
笑云鲐老不为礼，飘萧雪鬓双垂颐。
问余何往凌寒曦，顾翁枯朽郎岂知。
翁曾豪盛客不见，我自为君陈昔时。
时平亲卫号羽林，我才十五为孤儿。
射熊搏虎众莫敌，弯弧出入随佽飞。
此时初创观风楼，檐高百尺堆华榱。
楼南更起鬬鸡殿，晨光出影相参差。
其年十月移禁仗，山下栉比罗百司。
朝元阁成老君见，会昌县以新丰移。
幽州晓进供奉马，玉珂宝勒黄金羁。
五王扈驾夹城路，传声校猎渭水湄。
羽林六军各出射，笼山络野张罝维。
雕弓绣韣不知数，翻身灭没皆蛾眉。
赤鹰黄鹘云中来，妖狐狡兔无所依。
人烦马殆禽兽尽，百里腥膻禾黍稀。
暖山度腊东风微，宫娃赐浴长汤池。
刻成玉莲喷香液，漱回烟浪深逶迤。
犀屏象荐杂罗列，锦凫绣雁相追随。
破簪碎钿不足拾，金沟残溜和缨緌。
上皇宽容易承事，十家三国争光辉。
绕床呼卢恣樗博，张灯达昼相谩欺。
相君侈拟纵骄横，日从秦虢多游嬉。
朱衫马前未满足，更驱武卒罗旌旗。
画轮宝轴从天来，云中笑语声融怡。
鸣鞭后骑何躞蹀，宫妆襟袖皆仙姿。
青门紫陌多春风，风中数日残春遗。
骊驹吐沬一奋迅，路人拥篲争珠玑。
八姨新起合欢堂，翔鹍贺燕无由窥。
万金酬工不肯去，矜能恃巧犹嗟咨。
四方节制倾附媚，穷奢极侈沽恩私。
堂中特设夜明枕，银烛不张光鉴帷。
瑶光楼南皆紫禁，梨园仙宴临花枝。
迎娘歌喉玉{穴/叫}窱，蛮儿舞带金葳蕤。
三郎紫笛弄烟月，怨如别鹤呼羁雌。
玉奴琵琶龙香拨，倚歌促酒声娇悲。
饮鹿泉边春露晞，粉梅檀杏飘朱墀。
金沙洞口长生殿，玉蘂峰头王母祠。
禁庭术士多幻化，上前较胜纷相持。
罗公如意夺颜色，三藏袈裟成散丝。
蓬莱池上望秋月，无云万里悬清辉。
上皇夜半月中去，三十六宫愁不归。
月中秘乐天半间，丁珰玉石和埙篪。
宸聪听览未终曲，却到人间迷是非。
千秋御节在八月，会同万国朝华夷。
花萼楼南大合乐，八音九奏鸾来仪。
都卢寻橦诚龌龊，公孙剑伎方神奇。
马知舞彻下床榻，人惜曲终更羽衣。
禄山此时侍御侧，金鸡画障当罘罳。
绣{衤羽}衣褓日屃赑，甘言狡计愈娇痴。
诏令上路建甲第，楼通走马如飞翚。
大开内府恣供给，玉缶金筐银簸箕。
异谋潜炽促归去，临轩赐带盈十围。
忠臣张公识逆状，日日切谏上弗疑。
汤成召浴果不至，潼关已溢渔阳师。
御街一夕无禁鼓，玉辂顺动西南驰。
九门回望尘坌多，六龙夜驭兵卫疲。
县官无人具军顿，行宫彻屋屠云螭。
马嵬驿前驾不发，宰相射杀冤者谁。
长眉鬒发作凝血，空有君王潜涕洟。
青泥坂上到三蜀，金堤城边止九旗。
移文泣祭昔臣墓，度曲悲歌秋雁辞。
明年尚父上捷书，洗清观阙收封畿。
两君相见望贤顿，君臣鼓舞皆歔欷。
宫中亲呼高骠骑，潜令改葬杨真妃。
花肤雪艳不复见，空有香囊和泪滋。
鉴舆却入华清宫，满山红实垂相思。
飞霜殿前月悄悄，迎春亭下风飔飔。
雪衣女失玉笼在，长生鹿瘦铜牌垂。
象床尘凝罨飒被，画檐虫网颇梨碑。
碧菱花覆云母陵，风篁雨菊低离披。
真人影帐偏生草，果老药堂空掩扉。
鼎湖一日失弓剑，桥山烟草俄霏霏。
空闻玉椀入金市，但见铜壶飘翠帷。
开元到今逾十纪，当初事迹皆残隳。
竹花唯养栖梧凤，水藻周游巢叶龟。
会昌御宇斥内典，去留二教分黄缁。
庆山污潴石瓮毁，红楼绿阁皆支离。
奇松怪柏为樵苏，童山眢谷亡崄巇。
烟中壁碎摩诘画，云间字失玄宗诗。
石鱼岩底百寻井，银床下卷红绠迟。
当时清影荫红叶，一旦飞埃埋素规。
韩家烛台倚林杪，千枝灿若山霞摛。
昔年光彩夺天月，昨日销镕当路岐。
龙宫御榜高可惜，火焚牛挽临崎峗。
孔雀松残赤琥珀，鸳鸯瓦碎青琉璃。
今我前程能几许，徒有余息筋力羸。
逢君话此空洒涕，却忆欢娱无见期。
主翁莫泣听我语，宁劳感旧休吁嘻。
河清海宴不难睹，我皇已上升平基。
湟中土地昔湮没，昨夜收复无疮痍。
戎王北走弃青冢，虏马西奔空月支。
两逢尧年岂易偶，愿翁颐养丰肤肌。
平明酒醒便分首，今夕一樽翁莫违。

堪爱复堪伤，无情不久长。
浪摇千脸笑，风舞一丛芳。
似濯文君锦，如窥汉女妆。

南朝天子射雉时，银河耿耿星参差。
铜壶漏断梦初觉，宝马尘高人未知。
鱼跃莲东荡宫沼，蒙蒙御柳悬栖鸟。
红妆万户镜中春，碧树一声天下晓。
盘踞势穷三百年，朱方杀气成愁烟。
彗星拂地浪连海，战鼓渡江尘涨天。
绣龙画雉填宫井，野火风驱烧九鼎。
殿巢江燕砌生蒿，十二金人霜炯炯。
芊绵平绿台城基，暖色春容荒古陂。
宁知玉树后庭曲，留待野棠如雪枝。

景阳妆罢琼窗暖，欲照澄明香步懒。
桥上衣多抱彩云，金鳞不动春塘满。
黄印额山轻为尘，翠鳞红穉俱含嚬。
桃花百媚如欲语，曾为无双今两身。

塘水汪汪凫唼喋，忆上江南木兰檝。
绣颈金须荡倒光，团团皱绿鸡头叶。
露凝荷卷珠净圆，紫菱刺短浮根缠。
小姑归晚红妆浅，镜里芙蓉照水鲜。
东沟潏潏劳回首，欲寄一杯琼液酒。
知道无郎却有情，长教月照相思柳。

梨花雪压枝，莺啭柳如丝。
懒逐妆成晓，春融梦觉迟。
鬓轻全作影，嚬浅未成眉。
莫信张公子，窗间断暗期。

斜掩朱门花外钟，晓莺时节好相逢。
窗间桃蘂宿妆在，雨后牡丹春睡浓。
苏小风姿迷下蔡，马卿才调似临邛。
谁怜芳草生三径，参佐桥西陆士龙。

春秋罢注直铜龙，旧宅嘉莲照水红。
两处龟巢清露里，一时鱼跃翠茎东。
同心表瑞荀池上，半面分妆乐镜中。
应为临川多丽句，故持重艳向西风。

幽态竟谁赏，岁华空与期。
岛回香尽处，泉照艳浓时。
蜀彩淡摇曳，吴妆低怨思。
王孙又谁恨，惆怅下山迟。

御柳如丝映九重，凤皇窗柱绣芙蓉。
景阳楼畔千条露，一面新妆待晓钟。

墙下桑叶尽，春蚕半未老。
城南路迢迢，今日起更早。
四邻无去伴，醉卧青楼晓。
妾颜不如谁，所贵守妇道。
一春常在树，自觉身如鸟。
归来见小姑，新妆弄百草。

羸马行迟迟，顽童去我远。
时时一回顾，不觉白日晚。
路傍豪家宅，楼上红妆满。
十月庭花开，花前吹玉管。
君当未贵日，岂不常屯蹇。
如何见布衣，忽若尘入眼。
布衣岂常贱，世事车轮转。

古木苍苔坠几层，行人一望旅情增。
太行山下黄河水，铜雀台西武帝陵。
风入蒹葭秋色动，雨余杨柳暮烟凝。
野花似泣红妆泪，寒露满枝枝不胜。

红妆女儿灯下羞，画眉夫婿陇西头。
自怨愁容长照镜，悔教征戍觅封侯。

霜轻两鬓欲相侵，愁绪无端不可寻。
秦女红妆空觅伴，郢郎白雪少知音。
长亭古木春光老，太华青烟晚更深。
独向灞陵东北望，一封书寄万重心。

白马游何处，青楼日正长。
凤箫抛旧曲，鸾镜懒新妆。
玄鸟深巢静，飞花入户香。
虽非窦滔妇，锦字已成章。

乌鹊桥头双扇开，年年一度过河来。
莫嫌天上稀相见，犹胜人间去不回。
欲减烟花饶俗世，暂烦烟月掩妆台。
别时旧路长清浅，岂肯离情似死灰。

莫道妆成断客肠，粉胸绵手白莲香。
烟分顶上三层绿，剑截眸中一寸光。
舞胜柳枝腰更软，歌嫌珠贯曲犹长。
虽然不似王孙女，解爱临邛卖赋郎。

石屏苔色凉，流水遶祠堂。
巢鹊疑天汉，潭花似镜妆。
神来云雨合，神去蕙兰香。
不复闻双佩，山门空夕阳。

舟中采莲女，两两催妆梳。
闻早渡江去，日高来起居。

玳瑁应难比，斑犀定不加。
天嫌未端正，满面与妆花。

危楼新制号初阳，白粉青葌射沼光。
避酒几浮轻舴艋，下棋曾觉睡鸳鸯。
投钩列坐围华烛，格簺分朋占靓妆。
莫怪重登频有恨，二年曾侍旧吴王。

我怜贞白重寒芳，前后丛生夹小堂。
月朵暮开无绝艳，风茎时动有奇香。
何惭谢雪清才咏，不羡刘梅贵主妆。
更忆幽窗凝一梦，夜来村落有微霜。

古态日渐薄，新妆心更劳。
城中皆一尺，非妾髻鬟高。

花飞蝶骇不愁人，水殿云廊别置春。
晓日靓妆千骑女，白樱桃下紫纶巾。

雪彩冰姿号女华，寄身多是地仙家。
有时南国和霜立，几处东篱伴月斜。
谢客琼枝空贮恨，袁郎金钿不成夸。
自知终古清香在，更出梅妆弄晚霞。

蜀妓轻成妙，吴娃狎共纤。
晚妆留拜月，卷上水精帘。

处处亭台只坏墙，军营人学内人妆。
太平故事因君唱，马上曾听隔教坊。

五更窗下簇妆台，已怕堂前阿母催。
满鸭香薰鹦鹉睡，隔帘灯照牡丹开。

秋风团扇未惊心，笑看妆台落叶侵。

魏中义士有冯燕，游侠幽幷最少年。
避雠偶作滑台客，嘶风跃马来翩翩。
此时恰遇莺花月，堤上轩车昼不绝。
两面高楼语笑声，指点行人情暗结。
掷果潘郎谁不慕，朱门别见红妆露。
故故推门掩不开，似教欧轧传言语。
冯生敲镫袖笼鞭，半拂垂杨半惹烟。
树间春鸟知人意，的的心期暗与传。
传道张婴偏嗜酒，从此香闺为我有。
梁间客燕正相欺，屋上鸣鸠空自鬬。
婴归醉卧非雠汝，岂知负过人怀惧。
燕依户扇欲潜逃，巾在枕傍指令取。
谁言狼戾心能忍，待我情深情不隐。
回身本谓取巾难，倒柄方知授霜刅。
冯君抚剑即迟疑，自顾平生心不欺。
尔能负彼必相负，假手他人复在谁。
窗间红艳犹可掬，熟视花钿情不足。
唯将大义断胸襟，粉颈初回如切玉。
凤皇钗碎各分飞，怨魄娇魂何处追。
凌波如唤游金谷，羞彼[揶揄]泪满衣。
新人藏匿旧人起，白昼喧呼骇邻里。
诬执张婴不自明，贵免生前遭考捶。
官将赴市拥红尘，掉臂人来擗看人。
传声莫遣有冤滥，盗杀婴家即我身。
初闻僚吏翻疑叹，呵叱风狂词不变。
缧囚解缚犹自疑，疑是梦中方脱免。
未死劝君莫浪言，临危不顾始知难。
已为不平能割爱，更将身命救深冤。
白马贤侯贾相公，长悬金帛募才雄。
拜章请赎冯燕罪，千古三河激义风。
黄河东注无时歇，注尽波澜名不灭。
为感词人沈下贤，长歌更与分明说。
此君精爽知犹在，长与人间留炯诫。
铸作金燕香作堆，焚香酬酒听歌来。

忍事敌灾星，物望倾心久。
凶渠破胆频。
鼎饫和方济，台阶润欲平。
夜短猿悲减，风和鹊喜虚。
骅骝思故第，鹦鹉失佳人。
鲸鲵人海涸，魑魅棘林幽。
棋声花院闭，幡影石坛高。
地凉清鹤梦，林静肃僧仪。
晚妆留拜月，春睡更生香。
隔谷见鸡犬，山苗接楚田。
人家寒食月，花影午时天。
官路好禽声，轩车驻晚程。
南楼山最秀，北路邑偏清。
多病形容五十三，谁邻借笏趁朝参。
十年太华无知己，只得虚中两首诗。
看师逸迹两师宜，高适歌行李白诗。

带露含烟处处垂，绽黄摇绿嫩参差。
长堤未见风飘絮，广陌初怜日映丝。
斜傍画筵偷舞态，低临妆阁学愁眉。
离亭不放到春暮，折尽拂檐千万枝。

一宿经窗卧白波，万重归梦隔烟萝。
若言不得南宗要，长在禅妆事更多。

平生不识绣衣裳，闲把荆钗亦自伤。
镜里只应谙素貌，人间多自信红妆。
当年未嫁还忧老，终日求媒即道狂。
两意定知无说处，暗垂珠泪湿蚕筐。

细雨妆行色，霏霏入户来。
须知相识喜，却是别愁媒。
白刃方盈国，黄金不上台。

摇曳惹风吹，临堤软胜丝。
态浓谁为识，力弱自难持。
学舞枝翻袖，呈妆叶展眉。
如何一攀折，怀友又题诗。

暖辞云谷背残阳，飞下东风翅渐长。
却笑金笼是羁绊，岂知瑶草正芬芳。
晓逢溪雨投红树，晚啭宫楼泣旧妆。
何事离人不堪听，灞桥斜日袅垂杨。

缀雪枝条似有情，凌寒澹注笑妆成。
冻香飘处宜春早，素艳开时混月明。
迁客岭头悲袅袅，美人帘下妒盈盈。
满园桃李虽堪赏，要且东风晚始生。

当时天子是闲游，今日行人特地愁。
柳色纵饶妆故国，水声何忍到扬州。
乾坤有意终难会，黎庶无情岂自由。
应笑秦皇用心错，谩驱神鬼海东头。

吴塞当时指此山，吴都亡后绿孱颜。
岭梅乍暖残妆恨，沙鸟初晴小队闲。
波阔鱼龙应混杂，壁危猿狖奈奸顽。
会将一副寒蓑笠，来与渔翁作往还。

已叹良时晚，仍悲别酒催。
暖芳随日薄，轻片逐风回。
黛敛愁歌扇，妆残泣镜台。
繁阴莫矜衒，终是共尘埃。

每持纤白助君时，霜自无憀雪自疑。
郎若姓何应解傅，女能窥宋不劳施。
妆成丽色唯花妒，落尽啼痕只镜知。
最好玉京仙署里，更知秋月照琼枝。

虽被风霜竞欲催，皎然颜色不低摧。
已疑素手能妆出，又似金钱未染来。
香散自宜飘渌酒，叶交仍得荫香苔。
寻思闭户中宵见，应认寒窗雪一堆。

金缕浓薰百和香，脸红眉黛入时妆。
当时便向乔家见，未敢将心在窈娘。

一抹浓红傍脸斜，妆成不语独攀花。
当时若是逢韩寿，未必埋踪在贾家。

明媚何曾让玉环，破瓜年几百花颜。
若教貌向南朝见，定却梅妆似等闲。

槛外花低瑞露浓，梦魂惊觉晕春容。
凭君细看红儿貌，最称严妆待晓钟。

浸草漂花遶槛香，最怜穿度乐营墙。
殷勤留滞缘何事，曾照红儿一面妆。

妆成浑欲认前朝，金凤双钗逐步摇。
未必慕容宫里伴，舞风歌月胜纤腰。

琥珀钗成恩正深，玉儿妖惑荡君心。
莫教回首看妆面，始觉曾虚掷万金。

自有闲花一面春，脸檀眉黛一时新。
殷勤为报梁家妇，休把啼妆赚后人。

苏小空匀一面妆，便留名字在钱塘。
藏鸦门外诸年少，不识红儿未是狂。

晓向妆台与画眉，镜中长欲助娇姿。
若教得似红儿貌，走马章台任道迟。

三吴时俗重风光，未见红儿一面妆。
好写妖娆与教看，便应休更话真娘。

浅色桃花亚短墙，不因风送也闻香。
凝情尽日君知否，还似红儿淡薄妆。

浓艳浓香雪压枝，袅烟和露晓风吹。
红儿被掩妆成后，含笑无人独立时。

金粟妆成扼臂环，舞腰轻薄瑞云间。
红儿生在开元末，羞杀新丰谢阿蛮。

君看红儿学醉妆，夸裁宫襭砑裙长。
谁能更把闲心力，比并当时武媚娘。

晓啼珠露浑无力，绣簇罗襦不着行。
若缀寿阳公主额，六宫争肯学梅妆。

蓬门未识绮罗香，拟托良媒益自伤。
谁爱风流高格调，共怜时世俭梳妆。
敢将十指夸偏巧，不把双眉鬬画长。
苦恨年年压金线，为他人作嫁衣裳。

堦前莎球绿不卷，银龟喷香挽不断。
乱花织锦柳撚线，妆点池台画屏展。
主人公业传国初，六亲联络驰朝车。
鬬鸡走狗家世事，抱来皆佩黄金鱼。
却笑儒生把书卷，学得颜回忍饥面。

莎草江汀漫晚潮，翠华香扑水光遥。
玉楼春暖笙歌夜，妆点花钿上舞翘。

无处不飘扬，高楼临道旁。
素娥前夕月，青女夜来霜。
宿雨随时润，秋晴著物光。
幽怀长若此，病眼更相妨。
蜀纸裁深色，燕脂落靓妆。
低丛侵小阁，倒影入回塘。
谢朓留霞绮，甘宁弃锦张。
何人休远道，是处有斜阳。
薜荔垂书幌，梧桐坠井床。
晚风生旅馆，寒籁近僧房。
桂绿明淮甸，枫丹照楚乡。
雁疏临鄠杜，蝉急傍潇湘。
树异桓宣武，园非顾辟疆。
茂陵愁卧客，不自保危肠。

麝炷腾清燎，鲛纱覆绿蒙。
宫妆临晓日，锦段落东风。
无力春烟里，多愁暮雨中。
不知何事意，深浅两般红。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

寻艳复寻香，似闲还似忙。
暖烟沈蕙径，微雨宿花房。
书幌轻随梦，歌楼误采妆。
王孙深属意，绣入舞衣裳。

一露一朝新，帘栊晓景分。
艳和蜂蝶动，香带管弦闻。
笑拟春无力，妆浓酒渐醺。
直疑风起夜，飞去替行云。

仙漏迟迟出建章，宫帘不动透清光。
金闱露白新裁诏，画合春红正试妆。
泪滴杯盘何所恨，烬飘兰麝暗和香。
多情更有分明处，照得歌尘下燕梁。

江北不如南地暖，江南好断北人肠。
燕脂桃颊棃花粉，共作寒梅一面妆。

梅花不肯傍春光，自向深冬著艳阳。
龙笛远吹胡地月，燕钗初试汉宫妆。
风虽强暴翻添思，雪欲侵凌更助香。
应笑暂时桃李树，盗天和气作年芳。

阳光不照临，积阴生此类。
非无惜死心，奈有灭明意。
妆穿粉焰焦，翅扑兰膏沸。
为尔一伤嗟，自弃非天弃。

任道骄奢必败亡，且将繁盛悦嫔嫱。
几千籢镜成楼柱，六十间云号殿廊。
后主猎回初按乐，胡姬酒醒更新妆。
绮罗堆里春风畔，年少多情一帝王。

天意分明道已光，春游嘉景胜仙乡。
玉炉烟直风初静，银汉云消日正长。
柳带似眉全展绿，杏苞如脸半开香。
黄莺历历啼红树，紫燕关关语画梁。
低槛晚晴笼翡翠，小池波暖浴鸳鸯。
马嘶广陌贪新草，人醉花堤怕夕阳。
比屋管弦呈妙曲，连营罗绮鬬时妆。
全吴霸越千年后，独此升平显万方。

矜严标格绝嫌猜，嗔怒虽逢笑靥开。
小雁斜侵眉柳去，媚霞横接眼波来。
鬓垂香颈云遮藕，粉著兰胸雪压梅。
莫道风流无宋玉，好将心力事妆台。

侍女动妆籢，故故惊人睡。
那知本未眠，背面偷垂泪。
懒卸凤皇钗，羞入鸳鸯被。
时复见残灯，和烟坠金穗。

氤氲帐里香，薄薄睡时妆。
长吁解罗带，怯见上空床。

时光潜去暗凄凉，懒对菱花晕晓妆。
初坼秋千人寂寞，后园青草任他长。

袅娜腰肢澹薄妆，六朝宫样窄衣裳。
著词暂见樱桃破，飞盏遥闻豆蔻香。
春恼情怀身觉瘦，酒添颜色粉生光。
此时不敢分明道，风月应知暗断肠。

小槛移灯灺，空房锁隙尘。
额波风尽日，帘影月侵晨。
香辣更衣后，钗梁拢鬓新。
吉音闻诡计，醉语近天真。
妆好方长叹，欢余却浅颦。
绣屏金作屋，丝幰玉为轮。
致意通绵竹，精诚托锦鳞。
歌凝眉际恨，酒发脸边春。
溪纻殊倾越，楼箫岂羡秦。
柳虚禳沴气，梅实引芳津。
乐府降清唱，宫厨减食珍。
防闲襟幷敛，忍妒泪休匀。
宿饮愁萦梦，春寒瘦着人。
手持双豆蔻，的的为东邻。

紫蜡融花蒂，红绵拭镜尘。
梦狂翻惜夜，妆懒厌凌晨。
茜袖啼痕数，香笺墨色新。

蔓草萧森曲岸摧，水笼沙浅露莓苔。
更无蔟蔟红妆点，犹有双双翠羽来。
雨细几逢耕犊去，日斜时见钓人回。
繁华自古皆相似，金谷荒园土一堆。

柳眉梅额倩妆新，笑脱袈裟得旧身。
三峡却为行雨客，九天曾是散花人。
空门付与悠悠梦，宝帐迎回暗暗春。
寄语江南徐孝克，一生长短托清尘。

舞转轻轻雪，歌霏漠漠尘。
漫游多卜夜，慵起不知晨。
玉箸和妆裛，金莲逐步新。
凤笙追北里，鹤驭访南真。
有恨都无语，非愁亦有嚬。
戏应过蚌浦，飞合入蟾轮。
杯样成言鸟，梳文解卧鳞。
逢迎大堤晚，离别洞庭春。
似玉曾夸赵，如云不让秦。
锦收花上露，珠引月中津。
木为连枝贵，禽因比翼珍。
万峰酥点薄，五色绣妆匀。
獭髓求鱼客，鲛绡托海人。
寸肠谁与达，洞府四无邻。

舞转轻轻雪，歌霏漠漠尘。
漫游多卜夜，慵起不知晨。
玉箸和妆裛，金莲逐步新。
凤笙追北里，鹤驭访南真。
有恨都无语，非愁亦有嚬。
戏应过蚌浦，飞合入蟾轮。
杯样成言鸟，梳文解卧鳞。
逢迎大堤晚，离别洞庭春。
似玉曾夸赵，如云不让秦。
锦收花上露，珠引月中津。
木为连枝贵，禽因比翼珍。
万峰酥点薄，五色绣妆匀。
獭髓求鱼客，鲛绡托海人。
寸肠谁与达，洞府四无邻。

南陌来寻伴，东城去卜邻。
生憎无赖客，死忆有情人。
似束腰支细，如描发彩匀。
黄鹂裁帽贵，紫燕刻钗珍。
身近从淄右，家元接观津。
雨台谁属楚，花洞不知秦。
泪滴空床冷，妆浓满镜春。
枕凉欹琥珀，簟洁展麒麟。
茂苑廊千步，昭阳扇九轮。
阳城迷处笑，京兆画时嚬。
鱼子封笺短，蝇头学字真。
易判期已远，难讳事还新。
艇子愁冲夜，骊驹怕拂晨。
如何断岐路，免得见行尘。

住处方窥宋，平生未嫁卢。
暖金轻铸骨，寒玉细凝肤。
妒蝶长成伴，伤鸾耐得孤。
城堪迷下蔡，台合上姑苏。
弄眼难降柳，含茸欲鬬蒲。
生凉云母扇，直夜博山炉。
翡翠交妆镜，鸳鸯入画图。
无心同石转，有泪约泉枯。
猿渴应须见，鹰饥秪待呼。
银河正清浅，霓节过来无。

粉红轻浅靓妆新，和露和烟别近邻。
万一有情应有恨，一年荣落两家春。

万卉春风度，繁花夏景长。
馆娃人尽醉，西子始新妆。

九清何日降仙霓，掩暎荒祠路欲迷。
愁黛不开山浅浅，离心长在草萋萋。
檐横渌派王余掷，窗袅红枝杜宇啼。
若得洗头盆置此，靓妆无复碧莲西。

腻若裁云薄缀霜，春残独自殿群芳。
梅妆向日霏霏暖，纨扇摇风闪闪光。
月魄照来空见影，露华凝后更多香。
天生洁白宜清净，何必殷红暎洞房。

胧胧欲曙色，隐隐辨残妆。
月始云中出，花犹雾里藏。
眉边全失翠，额畔半留黄。
转入金屏影，隈侵角枕光。
有蝉隳鬓样，无燕著{钅又}行。
十二峰前梦，如何不断肠。

抉天心，开地脉，俘动凌霄拂蓝碧。
襄王端眸望不极，似睹瑶姬长叹息。
巫妆不治独西望，暗泣红蕉抱云帐。
君王妒妾梦荆宫，虚把金泥印仙掌。
江涛迅激如相助，十二狞龙怒行雨。
昆仑谩有通天路，九峰正在天低处。

春来得病夏来加，深掩妆窗卧碧纱。
为怯暗藏秦女扇，怕惊愁度阿香车。
腰肢暗想风欺柳，粉态难忘露洗花。
今日青门葬君处，乱蝉衰草夕阳斜。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

文星渐见射台星，皆仰为霖沃众情。
天泽逼来逢圣主，辞林盛去得书生。
云妆岳色供吟景，月浩湘流递政声。
美化事多难讽诵，未如耕钓口分明。

竹树无声或有声，霏霏漠漠散还凝。
岭梅谢后重妆蘂，岩水铺来却结冰。
牢系鹿儿防猎客，满添茶鼎候吟僧。
好将膏雨同功力，松径莓苔又一层。

客路客路何悠悠，蝉声向背槐花愁。
争知百岁不百岁，未合白头今白头。
四五朵山妆雨色，两三行雁帖云秋。
输他江上垂纶者，祗在船中老便休。

永嘉名郡昔推名，连属荀家弟与兄。
教化静师龚渤海，篇章高体谢宣城。
山从海岸妆吟景，水自城根演政声。
今日老输崔博士，不妨疏逸伴双旌。

陈宫内宴明朝日，玉树新妆逞娇逸。
三阁霞明天上开，灵鼍振攂神仙出。
天花数朵风吹绽，对舞轻盈瑞香散。
金管红弦旖旎随，霓旌玉佩参差转。
璧月夜满楼风轻，莲舌泠泠词调新。
当行狎客尽持禄，直谏犯颜无一人。
歌舞未终乐未阕，晋王剑上黏腥血。
君臣犹在醉乡中，一面已无陈日月。
圣唐御宇三百祀，濮上桑间宜禁止。
请停此曲归正声，愿将雅乐调元气。

寓思本多伤，逢春恨更长。
露霑湘竹泪，花堕越梅妆。
睡怯交加梦，闲倾潋滟觞。
后庭人不到，斜月上松篁。

祸乱天心厌，流离客思伤。
有家抛上国，无罪谪遐方。
负笈将辞越，扬帆欲泛湘。
避时难驻足，感事易回肠。
雅道何销德，妖星忽耀芒。
中原初纵燎，下国竟探汤。
盗据三秦地，兵缠八水乡。
战尘轻犯阙，羽斾远巡梁。
自此修文代，俄成讲武场。
熊罴驱涿鹿，犀象走昆阳。
御马迷新栈，宫娥改旧妆。
五丁功再睹，八难事难忘。
凤引金根疾，兵环玉弩彊。
建牙虽可恃，摩垒讵能防。
霍庙神遐远，圯桥路杳茫。
出师威似虎，御敌狠如羊。
眉画犹思赤，巾裁未厌黄。
晨趋鸣铁骑，夜舞挹琼觞。
僭侈彤襜乱，諠呼绣{髟/屈}攘。
但闻争曳组，讵见学垂缰。
鹊印提新篆，龙泉夺晓霜。
军威徒逗挠，我武自维扬。
负扆劳天眷，凝旒念国章。
绣旗张画兽，宝马跃红鸯。
但欲除妖气，宁思蔽耿光。
晓烟生帝里，夜火入春坊。
鸟怪巢宫树，狐骄上苑墙。
设危终在德，视履岂无祥。
气激雷霆怒，神驱岳渎忙。
功高分虎节，位下耻龙骧。
遍命登坛将，巡封异姓王。
志求扶坠典，力未振颓纲。
汉路闲雕鹗，云衢驻骕骦。
宝装军器丽，麝裛战袍香。
日睹兵书捷，时闻虏骑亡。
人心惊獬豸，雀意伺螳螂。
上略咸推妙，前锋讵可当。
纡金光照耀，执玉意藏昂。
覆𫗧非无谓，奢华事每详。
四民皆组绶，九土堕耕桑。
飞骑黄金勒，香车翠钿装。
八珍罗膳府，五采鬬筐床。
宴集喧华第，歌钟簇画梁。
永期传子姓，宁误犯天狼。
未睹君除侧，徒思玉在傍。
窜身奚可保，易地喜相将。
国运方夷险，天心讵测量。
九流虽暂蔽，三柄岂相妨。
小孽乖躔次，中兴系昊苍。
法尧功已普，罪己德非凉。
帝念惟思理，臣心岂自遑。
诏催青琐客，时待紫微郎。
定难输宸算，胜灾减御粱。
皇恩思荡荡，睿泽转洋洋。
偃卧虽非晚，艰难亦备尝。
舜庭招谏鼓，汉殿上书囊。
俭德遵三尺，清朝俟一匡。
世随渔父醉，身效接舆狂。
窜逐同天宝，遭罹异建康。
道孤悲海澨，家远隔天潢。
卒岁贫无褐，经秋病泛漳。
似鱼甘去乙，比蟹未成筐。
守道惭无补，趋时愧不臧。
殷牛常在耳，晋竖欲潜肓。
忸恨山思板，怀归海欲航。
角吹魂悄悄，笛引泪浪浪。
乱觉乾坤窄，贫知日月长。
势将随鹤列，忽喜遇鸳行。
已报新回驾，仍闻近纳隍。
文风销剑楯，礼物换旗裳。
紫闼重开序，青衿再设庠。
黑头期命爵，頳尾尚忧鲂。
吴坂嘶骐骥，岐山集凤皇。
词源波浩浩，谏署玉锵锵。
饲雀曾传庆，烹蛇讵有殃。
[弢]弓挥劲镞，匣剑淬神铓。
谔谔宁惭直，堂堂不谢张。
晓风趋建礼，夜月直文昌。
去国时虽久，安邦志不常。
良金𬬻自跃，美玉椟难藏。
北望心如斾，西归律变商。
迹随江燕去，心逐塞鸿翔。
晚翠笼桑坞，斜晖挂竹堂。
路愁千里月，田爱万斯箱。
伴钓歌前浦，随樵上远冈。
鹭眠依晚屿，鸟浴上枯杨。
惊梦缘欹枕，多吟为倚廊。
访僧红叶寺，题句白云房。
颿外青枫老，尊前紫菊芳。
夜灯银耿耿，晓露玉瀼瀼。
异国惭倾盖，归涂俟并粮。
身虽留震泽，心已过雷塘。
执友知谁在，家山各已荒。
海边登桂檝，烟外泛云樯。
巢树禽思越，嘶风马恋羌。
寒声愁听杵，空馆厌闻螀。
望阙飞华盖，趋朝振玉珰。
米惭无薏苡，面喜有桄榔。
话别心重结，伤时泪一滂。
伫归蓬岛后，纶诏润青缃。

闺中莫妒新妆归，陌上须惭傅粉郎。
昨夜月明浑似水，入门唯觉一庭香。

半掩朱门白日长，晚风轻堕落梅妆。
不知芳草情何限，只怪游人思易伤。
才见早春莺出谷，已惊新夏燕巢梁。
相逢只赖如渑酒，一曲狂歌入醉乡。

薄妆新著澹黄衣，对捧金炉侍醮迟。
向月似矜倾国貌，倚风如唱步虚词。
乍开檀炷疑闻语，试与云和必解吹。
为报同人看来好，不禁秋露即离披。

戚戚彼何人，明眸利于月。
啼妆晓不干，素面凝香雪。
良人去淄右，镜破金簪折。
空藏兰蕙心，不忍琴中说。

曈昽赫日东方来，禁城烟煖蒸青苔。
金楼美人花屏开，晨妆未罢车声催。
幽兰报暖紫芽折，夭花愁艳蝶飞回。
五陵年少惜花落，酒浓歌极翻如哀。
四时轮环终又始，百年不见南山摧。
游人陌上骑生尘，颜子门前吹死灰。

谷雨洗纤素，裁为白牡丹。
异香开玉合，轻粉泥银盘。
晓贮露华湿，宵倾月魄寒。
家人淡妆罢，无语倚朱栏。

靓妆才罢粉痕新，迨晓风回散玉尘。
若遣有情应怅望，已兼残雪又兼春。

雨中妆点望中黄，句引蝉声送夕阳。
忆昔当年随计吏，马蹄终日为君忙。

须到露寒方有态，为经霜裛稍无香。
移根若在秦宫里，多少佳人泣晓妆。

迟开都为让群芳，贵地栽成对玉堂。
红艳袅烟疑欲语，素华映月只闻香。
翦裁偏得东风意，淡薄似矜西子妆。
雅称花中为首冠，年年长占断春光。

流苏凝作瑞华精，仙阁开时丽日晴。
霜月冷销银烛焰，宝瓯圆印彩云英。
娇含嫩脸春妆薄，红蘸香绡艳色轻。
早晚有人天上去，寄他将赠董双成。

烂银基地薄红妆，羞杀千花百卉芳。
紫陌昔曾游寺看，朱门今在遶栏望。
龙分夜雨资娇态，天与春风发好香。
多著黄金何处买，轻桡挑过镜湖光。

蓓蕾抽开素练囊，琼葩薰出白龙香。
裁分楚女朝云片，翦破姮娥夜月光。
雪句岂须徴柳絮，粉腮应恨帖梅妆。
槛边几笑东篱菊，冷折金风待降霜。

琼瑶初绽岭头葩，蘂粉新妆姹女家。
举世更谁怜洁白，痴心皆尽爱繁华。
玄冥借与三冬景，谢氏输他六出花。
结实和羹知有日，肯随羌笛落天涯。

点点苔钱上玉墀，日斜空望六龙西。
妆台尘暗青鸾掩，宫树月明黄鸟啼。
庭草可怜分雨露，君恩深恨隔云泥。
银蟾借与金波路，得入重轮伴羿妻。

晓入宜春苑，秾芳吐禁中。
剪刀因裂素，妆粉为开红。
彩异惊流雪，香饶点便风。
裁成识天意，万物与花同。

直省清华接建章，向来无事日犹长。
花间燕子栖𫛛鹊，竹下鹓雏绕凤皇。
内史通宵承紫诰，中人落晚爱红妆。
别离不惯无穷忆，莫误卿卿学太常。

少年重英侠，弱岁贱衣冠。
既托寰中赏，方承膝下欢。
遨游灞水曲，风月洛城端。
且知无玉馔，谁肯逐金丸。
金丸玉馔盛繁华，自言轻侮季伦家。
五霸争驰千里马，三条竞骛七香车。
掩映飞轩乘落照，参差步障引朝霞。
池中旧水如悬镜，屋里新妆不让花。
意气风云倏如昨，岁月春秋屡回薄。
上苑频经柳絮飞，中园几见梅花落。
当时门客今何在？畴昔交朋已疏索。
莫教憔悴损容仪，会得高秋云雾廓。
淹留坐帝乡，无事积炎凉。
一朝披短褐，六载奉长廊。
赋文惭昔马，执戟叹前扬。
挥戈出武帐，荷笔入文昌。
文昌隐隐皇城里，由来奕奕多才子。
潘陆词锋骆驿飞，张曹翰苑纵横起。
卿相未曾识，王侯宁见拟。
垂钓甘成白首翁，负薪何处逢知己？判将运命赋穷通，从来奇舛任西东。
不应永弃同刍狗，且复飘飖类转蓬。
容鬓年年异，春华岁岁同。
荣观未尽礼，徇主欲申功。
脂车秣马辞乡国，萦辔西南使邛僰。
玉垒铜梁不易攀，地角天涯眇难测。
莺啭蝉吟有悲望，鸿来雁度无音息。
阳关积雾万里昏，剑阁连山千种色。
蜀路何悠悠，岷峰阻且修。
回肠随九折，迸泪连双流。
寒光千里暮，露气二江秋。
长途看束马，平水且沈牛。
华阳旧地标神制，石镜蛾眉真秀丽。
诸葛才雄已号龙，公孙跃马轻称帝。
五丁卓荦多奇力，四士英灵富文艺。
云气横开八阵形，桥形遥分七星势。
川平烟雾开，游戏锦城隈。
墉高龟望出，水净雁文回。
寻姝入酒肆，访客上琴台。
不识金貂重，偏惜玉山颓。
他乡冉冉消年月，帝里沈沈限城阙。
不见猿声助客啼，唯闻旅思将花发。
我家迢递关山里，关山迢递不可越。
故园梅柳尚余春，来时勿使芳菲歇。
解鞅欲言归，执袂怆多违。
北梁俱握手，南浦共沾衣。
别情伤去盖，离念惜徂辉。
知音何所托，木落雁南飞。
回来望平陆，春来酒应熟。
相将菌阁卧青溪，且用藤杯泛黄菊。
十年不调为贫贱，百日屡迁随倚伏。
祗为须求负郭田，使我再干州县禄。
百年郁郁少腾迁，万里遥遥入镜川。
涘江拂潮冲白日，淮海长波接远天。
丛竹凝朝露，孤山起暝烟。
赖有边城月，常伴客旌悬。
东南美箭称吴会，名都隐轸三江外。
涂山执玉应昌期，曲水开襟重文会。
仙镝流音鸣鹤岭，宝剑分辉落蛟濑。
未看白马对芦刍，且觉浮云似车盖。
江南节序多，文酒屡经过。
共踏春江曲，俱唱采菱歌。
舟移疑入镜，棹举若乘波。
风光无限极，归檝碍池荷。
眺听烟霞正流眄，即从王事归舻转。
芝田花月屡裴回，金谷佳期重游衍。
登高北望嗤梁叟，凭轼西征想潘掾。
峰开华岳耸疑莲，水激龙门急如箭。
人事谢光阴，俄遭霜露侵。
偷存七尺影，分没九泉深。
穷途行泣玉，愤路未藏金。
茹荼空有叹，怀橘独伤心。
年来岁去成销铄，怀抱心期渐寥落。
挂冠裂冕已辞荣，南亩东皋事耕凿。
宾阶客院常疏散，蓬径柴扉终寂寞。
自有林泉堪隐栖，何必山中事丘壑。
我住青门外，家临素浐滨。
遥瞻丹凤阙，斜望黑龙津。
荒衢通猎骑，穷巷抵樵轮。
时有桃源客，来访竹林人。
昨夜琴声奏悲调，旭旦含颦不成笑。
果乘骢马发嚣书，复道郎官禀纶诰。
冶长非罪曾缧绁，长孺然灰也经溺。
高门有阅不图封，峻笔无闻敛敷妙。
适离京兆谤，还从御史弹。
炎威资夏景，平曲况秋翰。
画地终难入，书空自不安。
吹毛未可待，摇尾且求餐。
丈夫坎𡒄多愁疾，契阔迍邅尽今日。
慎罚宁凭两造辞，严科直挂三章律。
邹衍衔悲系燕狱，李斯抱怨拘秦桎。
不应白发顿成丝，直为黄沙暗如漆。
紫禁终难叫，朱门不易排。
惊魂闻叶落，危魄逐轮埋。
霜威遥有厉，雪[枉]遂无阶。
含冤欲谁道，饮气独居怀。
忽闻驿使发关东，传道天波万里通。
涸鳞去辙还游海，幽禽释网便翔空。
舜泽尧曦方有极，谗言巧佞傥无穷。
谁能跼迹依三辅，会就商山访四翁。

美女出东邻，容与上天津。
整衣香满路，移步袜生尘。
水下看妆影，眉头画月新。
寄言曹子建，个是洛川神。

紫陌炎氛歇，青蘋晚吹浮。
乱竹摇疏影，萦池织细流。
飘香曳舞袖，带粉泛妆楼。
不分君恩绝，纨扇曲中秋。

九秋行已暮，一枝聊暂安。
隐榆非谏楚，噪柳异悲潘。
分形妆薄鬓，镂影饰危冠。
自怜疏影断，寒林夕吹寒。

侠客重恩光，骏马饰金装。
瞥闻传羽檄，驰突救边荒。
转战磨笄地，横行戴斗乡。
将军占太白，小妇怨流黄。
騕袅青丝骑，娉婷红粉妆。
一春莺度曲，八月雁成行。
谁堪坐秋思，罗袖拂空床。

金阁惜分香，铅华不重妆。
空余歌舞地，犹是为君王。
哀弦调已绝，艳曲不须长。
共看西陵暮，秋烟起白杨。

春女颜如玉，怨歌阳春曲。
巫山春树红，沅湘春草绿。
自怜妖艳姿，妆成独见时。
愁心伴杨柳，春尽乱如丝。
目极千余里，悠悠春江水。
频想玉关人，愁卧金闺里。
尚言春花落，不知秋风起。
娇爱犹未终，悲凉从此始。
忆昔楚王宫，玉楼妆粉红。
纤腰弄明月，长袖舞春风。
容华委西山，光阴不可还。
桑林变东海，富贵今何在？寄言桃李容，胡为闺合重。
但看楚王墓，唯有数株松。

春女颜如玉，怨歌阳春曲。
巫山春树红，沅湘春草绿。
自怜妖艳姿，妆成独见时。
愁心伴杨柳，春尽乱如丝。
目极千余里，悠悠春江水。
频想玉关人，愁卧金闺里。
尚言春花落，不知秋风起。
娇爱犹未终，悲凉从此始。
忆昔楚王宫，玉楼妆粉红。
纤腰弄明月，长袖舞春风。
容华委西山，光阴不可还。
桑林变东海，富贵今何在？寄言桃李容，胡为闺合重。
但看楚王墓，唯有数株松。

蜀土遶水竹，吴天积风霜。
穷览通表里，气色何苍苍。
旧国有年代，青楼思艳妆。
古人无岁月，白骨冥丘荒。
寂历弹琴地，幽流读书堂。
玄龟埋卜室，彩凤灭词场。
阵图一一在，柏树双双行。
鬼神清汉庙，鸟雀参秦仓。
叹世已多感，怀心益自伤。
赖蒙灵丘境，时当明月光。

天津桥下阳春水，天津桥上繁华子。
马声回合青云外，人影动摇绿波里。
绿波荡漾玉为砂，青云离披锦作霞。
可怜杨柳伤心树，可怜桃李断肠花。
此日遨游邀美女，此时歌舞入娼家。
娼家美女郁金香，飞来飞去公子傍。
的的珠帘白日映，娥娥玉颜红粉妆。
花际裴回双蛱蝶，池边顾步两鸳鸯。
倾国倾城汉武帝，为云为雨楚襄王。
古来容光人所羡，况复今日遥相见。
愿作轻罗著细腰，愿为明镜分娇面。
与君相向转相亲，与君双栖共一身。
愿作贞松千岁古，谁论芳槿一朝新。
百年同谢西山日，千秋万古北邙尘。

佳人眠洞房，回首见垂杨。
寒尽鸳鸯被，春生玳瑁床。
庭阴幕青霭，帘影散红芳。
寄语同心伴，迎春且薄妆。

十五红妆侍绮楼，朝承握槊夜藏钩。
君臣一意金门宠，兄弟双飞玉殿游。
宁知宿昔恩华乐，变作潇湘离别愁。
地湿莓苔生舞袖，江声怨叹入箜篌。
自怜京兆双眉妩，会待南来五马留。

粉蘂粘妆簏，金花竭翠条。
夜台无戏伴，魂影向谁娇。

荻湾渔客巧妆成，硾铸银星一点轻。
抛过碧江㶉[𫛶]岸，轧残金井辘轳声。
轴磨骍角冰光滑，轮卷春丝水面平。
把向严滩寻辙迹，渔台基在辗难倾。

发事牵情不自繇，偶然惆怅即难收。
已闻抱玉沾衣湿，见说迷途满目流。
滴尽绮筵红烛暗，坠残妆阁晓花羞。
世间何处偏留得，万点分明湘水头。

帝王城里看，无故亦无新。
忍摘都缘借，移栽未有因。
光阴嫌太促，开落一何频。
羞杀登墙女，饶将解佩人。
蘂堪灵凤啄，香许白龙亲。
素练笼霞晓，红妆带脸春。
莫辞终夕醉，易老少年身。
买取归天上，宁教逐世尘。

结绿根株翡翠茎，句芒中夜刺猩猩。
景阳妆赴严钟出，楚峡神教暮雨晴。
踯躅岂能同日语，玫瑰方可一时呈。
风吹嫩带香苞展，露洒啼思泪点轻。
阿母蘂宫期索去，昭君榆塞阙赍行。
藂高恐碍含泥燕，架隐宜栖报曙莺。
鬬日只忧烧密叶，映阶疑欲让双旌。
含烟散缬佳人惜，落地遗钿少妓争。
丹渥不因输绣段，钱圆谁把买花声。
海棠若要分流品，秋菊春兰两恰平。

严妆垂玉箸，妙舞对清风。
无复君王顾，春来起渐慵。

善高天外远，方丈海中遥。
自有山神护，应无劫火烧。
坏文侵古壁，飞剑出寒霄。
何似苍苍色，严妆十七朝。

情态任天然，桃红两颊鲜。
乍行人共看，初语客多怜。
臂膊肥如瓠，肌肤软胜绵。
长头才覆额，分角渐垂肩。
散诞无尘虑，逍遥占地仙。
排衙朱阁上，喝道画堂前。
合调歌杨柳，齐声踏采莲。
走堤行细雨，奔巷趁轻烟。
嫩竹乘为马，新蒲折作鞭。
莺雏金镟系，猫自彩丝牵。
拥鹤归晴岛，驱鹅入暖泉。
杨花争弄雪，榆叶共收钱。
锡镜当胸挂，银珠对耳悬。
头依苍鹘裹，袖学柘枝揎。
酒𣨼丹砂暖，茶催小玉煎。
频邀筹箸挣，时乞绣针穿。
宝箧拏红豆，妆奁拾翠钿。
戏袍披按褥，劣帽戴靴毡。
展画趍三圣，开屏笑七贤。
贮怀青杏小，垂额绿荷圆。
惊滴霑罗泪，娇流污锦涎。
倦书饶娅姹，憎药巧迁延。
弄帐鸾绡映，藏衾凤绮缠。
指敲迎使鼓，筋拨赛神弦。
帘拂鱼钩动，筝推雁柱偏。
碁图添路画，笛管欠声镌。
恼客初酣睡，惊僧半入禅。
寻蛛穷屋瓦，探雀遍楼椽。
抛果忙开口，藏钩乱出拳。
夜分围榾柮，朝聚打秋千。
折竹装泥燕，添丝放纸鸢。
互夸轮水碓，相教放风旋。
旗小裁红绢，书幽截碧笺。
远铺张鸽网，低控射蝇弦。
𧮪语时时道，谣歌处处传。
匿窗眉乍曲，遮路臂相连。
鬬草当春迳，争球出晚田。
柳傍慵独坐，花底困横眠。
等鹊前篱畔，听蛩伏砌边。
傍枝粘舞蝶，隈树捉鸣蝉。
平岛夸趫上，层崖逞捷缘。
嫩苔车迹小，深雪履痕全。
竞指云生岫，齐呼月上天。
蚁窠寻迳𣃁，蜂穴遶阶填。
樵唱回深岭，牛歌下远川。
垒柴为屋木，和土作盘筵。
险砌高台石，危跳峻塔砖。
忽升邻舍树，偷上后池船。
项橐称师日，甘罗作相年。
明时方任德，劝尔减狂颠。

家住涪江汉语娇，一声歌戛玉楼箫。
睡融春日柔金缕，妆发秋霞战翠翘。
两脸酒醺红杏妒，半胸酥嫩白云饶。
若能携手随仙令，皎皎银河渡鹊桥。

妆成皓腕洗凝脂，背接红巾掬水时。
薄雾袖中拈玉斝，斜阳屏上撚青丝。
唤人急拍临前槛，摘杏高揎近曲池。
好是琵琶弦畔见，细圆无节玉参差。

彩翠仙衣红玉肤，轻盈年在破瓜初。
霞杯醉劝刘郎赌，云髻慵邀阿母梳。
不怕寒侵缘带宝，每忧风举倩持裾。
谩图西子晨妆样，西子元来未得如。

妆点青春更有谁，青春常许占先知。
亚夫营畔风轻处，元亮门前日暖时。
花密宛如飘六出，叶繁何惜借双眉。
交情别绪论多少，好向仁人赠一枝。

虽被风霜竞欲催，皎然颜色不低摧。
已疑素手能妆出，又似金钱未染来。
香散自宜飘渌酒，叶交仍得荫苍苔。
寻思闭户中宵见，应认寒窗雪一堆。

红妆齐抱紫檀槽，一抹朱弦四十条。
湘水凌波惭鼓瑟，秦楼明月罢吹箫。
寒敲白玉声偏婉，暖逼黄莺语自娇。
丹禁旧臣来侧耳，骨清神爽似闻韶。

溪声长在耳，山色不离门。
扫地树留影，拂妆琴有声。
一言寤主宁复听，三谏不从归去来。

肠断题诗如执别，芳茵愁更绕阑铺。
风飘金蘂看全落，露滴檀英又暂苏。
失意婕妤妆渐薄，背身妃子病难扶。
回看池馆春休也，又是迢迢看画图。

汉宫新燕矜蛾眉，春台艳妆莲一枝。
迎春侍宴瑶华池，游龙七盘娇欲飞。
冶袖莺鸾拂朝曦，摩烟袅雪金碧遗。
愁鸿连翾蚕曳丝，飒遝明珠掌中移。
仙人龙凤云雨吹，朝哀暮愁引哑咿。
鸳鸯翡翠承宴私，南山一笑君无辞。
仙蛾泣月清露垂，六宫烧烛愁风欷。

羽管慵调怨别离，西园新月伴愁眉。
容华不分随年去，独有妆楼明镜知。

晚凉含笑上兰舟，波底红妆影欲浮。
陌上少年休植足，荷香深处不回头。

水阁春来乍减寒，晓妆初罢倚栏干。
长条乱拂春波动，不许佳人照影看。

拂匣收珠佩，回灯拭薄妆。
莫嫌春夜短，匹似楚襄王。

今宵星汉共晶光，应笑罗敷嫁侍郎。
斗柄易倾离恨促，河流不尽后期长。
静闻天籁疑鸣佩，醉折荷花想艳妆。
谁见宣猷堂上宴，一篇清韵振金铛。

绿树成阴后，群芳稍歇时。
谁将新濯锦，挂向最长枝。
卷箔香先入，凭栏影任移。
赏频嫌酒渴，吟苦怕霜髭。
架迥笼云幄，庭虚展绣帷。
有情萦舞袖，无力罥游丝。
嫩蘂莺偷采，柔条柳伴垂。
荀池波自照，梁苑客尝窥。
玉李寻皆谢，金桃亦暗衰。
花中应独贵，庭下故开迟。
委艳妆苔砌，分华借槿篱。
低昂匀灼烁，浓淡叠参差。
幸植王宫里，仍逢宰府知。
芳心向谁许，醉态不能支。
芍药天教避，玫瑰众共嗤。
光明烘昼景，润腻裛轻{雨/斯}。
丽似期神女，珍如重卫姬。
君王偏属咏，七子尽搜奇。

台畔西风御果新，芳香精彩丽萧辰。
柔条细叶妆治好，紫蒂红芳点缀匀。
几朵得陪天上宴，千株长作洞中春。
今朝圣藻偏流咏，黄菊无由更敢邻。

王母妆成镜未收，倚栏人在水精楼。
笙歌莫占清光尽，留与溪翁一钓舟。

当年巧匠制茅亭，台馆翚飞匝郡城。
万灶貔貅戈甲散，千家罗绮管弦鸣。
柳腰舞罢香风度，花脸妆匀酒晕生。
试问亭前花与柳，几番衰谢几番荣。

苦教作镇居中国，争得泥金在泰山。
才闻暖律先偷眼，既待和风始展眉。
蒙君知重惠琼实，薄起金刀钉玉深。
嚼处春冰敲齿冷，咽时雪液沃心寒。
深妆玉瓦平无垅，乱拂芦花细有声。
日回禽影穿疏木，风递猿声入小楼。

四十里城花发时，锦囊高下照坤维。
虽妆蜀国三秋色，难入豳风七月诗。

金闺寂寞罢妆台，玉箸阑干界粉腮。
花落掩关春欲暮，月圆欹枕梦初回。
鸾胶岂续愁肠断，龙剑难挥别绪开。
曾寄锦书无限意，塞鸿何事不归来。

同心相遇思同欢，擎出酒胡当玉盘。
盘中臲卼不自定，四座清宾注意看。
可亦不在心，否亦不在面，徇客随时自圆转。
酒胡五藏属他人，十分亦是无情劝。
尔不耕，亦不饥。
尔不蚕，亦有衣。
有眼不能分黼黻，有口不能明是非。
鼻何尖，眼何碧，仪形本非天地力。
雕镌匠意苦多端，翠帽朱衫巧妆饰。
长安斗酒十千酤，刘伶平生为酒徒。
刘伶虚向酒中死，不得酒池中拍浮。
酒胡一滴不入眼，空令酒胡名酒胡。

才见离巢羽翼开，尽能轻飏出尘埃。
人间树好纷纷占，天上桥成草草回。
几度送风临玉户，一时传喜到妆台。
若教颜色如霜雪，应与清平作瑞来。

棠棣开双萼，夭桃照两花。
分庭含佩响，隔扇偶妆华。
迎风俱似雪，映绮共如霞。
今宵二神女，幷在一仙家。

妖姬饰靓妆，窈窕出兰房。
日照当轩影，风吹满路香。
早时歌扇薄，今日舞衫长。
不应令曲误，持此试周郎。

落日明歌席，行云逐舞人。
江前飞暮雨，梁上下轻尘。
冶服看疑画，妆台望似春。
高车勿遽返，长袖欲相亲。

佳人名莫愁，珠箔上花钩。
清镜鸳鸯匣，新妆翡翠楼。
𢭏衣明月夜，吹管白云秋。
惟恨金吾子，年年向陇头。

传闻烛下调红粉，明镜台前别作春。
不须面上浑妆却，留着双眉待画人。

寝室悲长簟，妆楼泣镜台。
独悲桃李节，不共一时开。
魂兮若有感，髣髴梦中来。

常时华室静，笑语度更筹。
恍惚人事改，冥漠委荒丘。
阳原叹薤露，阴壑悼藏舟。
清夜妆台月，空想画眉愁。

桑扈交飞百舌忙，祖亭闻乐倍思乡。
尊前有恨惭卑宦，席上无憀爱艳妆。
莫为狂花迷眼界，须求真理定心王。
游蜂采掇何时已，祗恐多言议短长。

金吾持戟护轩檐，天乐传教万姓瞻。
楼上美人相倚看，红妆透出水晶帘。

桃径李蹊绝芳园，炎氛炽日满愁轩。
枝上鸟惊朱槿落，池中鱼戏绿蘋翻。
君恋京师久留滞，妾怨高楼积年岁。
非关曾入楚王宫，直为相思腰转细。
卧簟乘闲乍逐凉，熏炉畏热懒焚香。
雨霑柳叶如啼眼，露滴莲花似汗妆。
全由独自羞看影，艳是孤眠疑夜永。
无情拂镜不成妆，有时却扇还风静。
近日书来道欲归，鸳鸯文锦字息机。
但恐愁容不相识，为教恒著别时衣。

桃径李蹊绝芳园，炎氛炽日满愁轩。
枝上鸟惊朱槿落，池中鱼戏绿蘋翻。
君恋京师久留滞，妾怨高楼积年岁。
非关曾入楚王宫，直为相思腰转细。
卧簟乘闲乍逐凉，熏炉畏热懒焚香。
雨霑柳叶如啼眼，露滴莲花似汗妆。
全由独自羞看影，艳是孤眠疑夜永。
无情拂镜不成妆，有时却扇还风静。
近日书来道欲归，鸳鸯文锦字息机。
但恐愁容不相识，为教恒著别时衣。

王子仙车下凤台，紫缨金勒驭龙媒。
□□□□□□出，环佩锵锵天上来。
𫛛鹊楼前云半卷，鸳鸯殿上月裴回。
玉盘错落银灯照，珠帐{王灵}珑宝扇开。
盈盈二八谁家子，红粉新妆胜桃李。
从来六行比齐姜，自许千门奉楚王。
楚王宫里能服饰，顾盼倾城复倾国。
合欢锦带蒲萄花，连理香裙石榴色。
金炉半夜起氛氲，翡翠被重苏合熏。
不学曹王遇神女，莫言罗敷邀使君。
同心婉娩若琴瑟，更笑天河有灵匹。
一朝福履盛王门，百代光辉增帝室。
富贵荣华实可怜，路傍观者谓神仙。
祗应早得淮南术，会见双飞入紫烟。

自从离别守空闺，遥闻征战赴云梯。
夜夜思君辽海北，年年弃妾渭桥西。
阳春白日照空暖，紫燕衔花向庭满。
彩鸾琴里怨声多，飞鹊镜前妆梳断。
谁家夫婿不从征，应是渔阳别有情。
莫道红颜燕地少，家家还似洛阳城。
旦逐新人殊未归，还令秋至夜霜飞。
北斗星前横旅雁，南楼月下𢭏寒衣。
夜深闻雁肠欲绝，独坐缝衣灯又灭。
暗啼罗帐空自怜，梦度阳关向谁说。
每怜容貌宛如神，如何薄命不如人。
待君朝夕燕山至，好作明年杨柳春。

酒泻银瓶倒底清，夜深丝竹凤凰鸣。
红妆醉起一花落，更引春风无限情。

垂柳拂妆台，葳蕤叶半开。
年华枝上见，边思曲中来。
嫩色宜新雨，轻花伴落梅。
朝朝倦攀折，征戍几时回。

春看玫瑰树，西邻即宋家。
门深重暗叶，墙近度飞花。
影拂桃阴浅，香传李迳斜。
靓妆愁日暮，流涕向窗纱。

越艳荆姝惯采莲，兰桡画檝满长川。
秋来江水澄如练，映水红妆如可见。
此时莲浦珠翠光，此日荷风罗绮香。
纤手周游不暂息，红英烂熳殊未极。
夕鸟栖林人欲稀，长歌哀怨采莲归。

天意分明道已光，春游嘉景胜仙乡。
玉炉烟直风初静，银汉云销日正长。
柳带似眉全展绿，杏苞似脸半开香。
黄莺历历啼红树，紫燕关关语画梁。
低槛晚晴笼翡翠，小池波暖浴鸳鸯。
马嘶广陌贪新草，人醉花堤怕夕阳。
比屋管弦呈妙曲，连营罗绮鬬时妆。
全吴霸越千年后，独此升平显万方。

粉胸绣臆谁家女，香拨星星共春语。
七盘岭上走鸾铃，十二峰头弄云雨。
千悲万恨四五弦，弦中甲马声骈阗。
山僧扑破瑠璃钵，壮士击折珊瑚鞭。
珊瑚鞭折声交戛，玉盘倾泻真珠滑。
海神驱趁夜涛回，江娥蹙踏春冰裂。
满坐红妆尽泪垂，望乡之客不胜悲。
曲终调绝忽飞去，洞庭月落孤云归。

不洗残妆凭绣床，也同女伴绣鸳鸯。
回针刺到双飞处，忆著征夫泪数行。

度刘禹锡白居易张籍东洛言归去，西园告别来。
白头青眼客，池上手中杯。
离瑟殷勤奏，仙舟委曲回。
征轮今欲动，宾阁为谁开。
坐弄琉璃水，行登绿缛堆。
花低妆照影，萍散酒吹醅。
岸荫新抽竹，亭香欲变梅。
随游多笑傲，遇胜且裴回。
澄澈连天镜，潺湲出地雷。
林塘难共赏，鞍马莫相催。
信及鱼还乐，机忘鸟不猜。
晚晴槐起露，新雨石添苔。
拟作云泥别，尤思顷刻陪。
歌停珠贯断，饮罢玉峰颓。
虽有逍遥志，其如磊落才。
会当重入用，此去肯悠哉。

居易刘禹锡王起元年寒食日，上巳暮春天。
鸡黍三家会，莺花二节连。
光风初澹荡，美景渐暄妍。
簪组兰亭上，车舆曲水边。
松声添奏乐，草色助铺筵。
雀舫宜闲泛，螺杯任漫传。
园蔬香带露，厨柳暗藏烟。
丽句轻珠玉，清谈胜管弦。
陌喧金距鬬，树动彩绳悬。
姹女妆梳艳，游童衣服鲜。
圃香知种蕙，池暖忆开莲。
怪石云疑触，夭桃火欲然。
正欢唯恐散，虽醉未思眠。
啸傲人间世，追随地上仙。
燕来双涎涎，雁去累翩翩。
行乐真吾事，寻芳独我先。
滞周惭太史，入洛继先贤。
昔恨多分手，今欢谬比肩。
病犹陪䜩饮，老更奉周旋。
望重青云客，情深白首年。
遍尝珍馔后，许入画堂前。
舞袖翻红炬，歌鬟插宝蝉。
断金多感激，倚玉贵迁延。
说史吞颜注，论诗笑郑笺。
松筠寒不变，胶漆冷弥坚。
兴伴王寻戴，荣同隗在燕。
掷卢夸使气，刻烛鬬成篇。
实艺皆三捷，虚名愧六联。
兴阑犹举白，话静每思玄。
更说归时好，亭亭月正圆。

愈孟郊竹影金琐碎，泉音玉淙琤。
琉璃翦木叶，翡翠开园英。
流滑随仄步，搜寻得深行。
遥岑出寸碧，远目增双明。
干穟纷拄地，化虫枯挶茎。
木腐或垂耳，草珠竞骈睛。
浮虚有新𣃁，摧扤饶孤撑。
囚飞黏网动，盗啅接弹惊。
脱实自开坼，牵柔谁绕萦。
礼鼠拱而立，骇牛躅且鸣。
蔬甲喜临社，田毛乐宽征。
露萤不自暖，冻蝶尚思轻。
宿羽有先晓，食鳞时半横。
菱翻紫角利，荷折碧圆倾。
楚腻鳣鲔乱，獠羞蠃蟹幷。
桑蠖见虚指，穴狸闻鬬狞。
逗翳翅相筑，摆幽尾交搒。
蔓涎角出缩，树啄头敲铿。
修箭袅金饵，群鲜沸池羹。
岸壳坼玄兆，野麰渐丰萌。
窑烟羃疏岛，沙篆印回平。
{疒/辛}肌遭眊刺，啾耳闻鸡生。
奇虑恣回转，遐睎纵逢迎。
颠林戢远睫，缥气夷空情。
归迹归不得，舍心舍还争。
灵麻撮狗虱，村穉啼禽猩。
红皱晒檐瓦，黄团系门衡。
得隽蝇虎健，相残雀豹趟。
束枯樵指秃，刈熟担肩赪。
涩旋皮卷脔，苦开腹彭亨。
机舂潺湲力，吹簸飘飖精。
赛馔木盘簇，靸妖藤索絣。
荒学五六卷，古藏四三茔。
里儒拳足拜，土怪闪眸侦。
蹄道补复破，丝窠扫还成。
暮堂蝙蝠沸，破灶伊威盈。
追此讯前主，荅云皆冢卿。
败壁剥寒月，折篁啸遗笙。
袿熏霏霏在，綦迹微微呈。
剑石犹竦槛，兽材尚拏楹。
宝唾拾未尽，玉啼堕犹枪。
窗绡疑閟艳，妆烛已销檠。
绿发抽珉甃，青肤耸瑶桢。
白蛾飞舞地，幽蠹落书棚。
惟昔集嘉咏，吐芳类鸣嘤。
窥奇摘海异，恣韵激天鲸。
肠胃绕万象，精神驱五兵。
蜀雄李杜拔，岳力雷车轰。
大句斡玄造，高言轧霄峥。
芒端转寒燠，神助溢杯觥。
巨细各乘运，湍涠亦腾声。
凌花咀粉蘂，削缕穿珠樱。
绮语洗晴雪，娇辞哢雏莺。
酣欢杂弁珥，繁价流金琼。
菡萏写江调，萎蕤缀蓝瑛。
庖霜脍玄鲫，淅玉炊香粳。
朝馔已百态，春醪又千名。
哀匏蹙驶景，冽唱凝余晶。
解魄不自主，痹肌坐空瞠。
扳援贱蹊绝，炫曜仙选更。
藂巧竞采笑，骈鲜互探婴。
桑变忽芜蔓，樟裁浪登丁。
霞鬬讵能极，风期谁复赓。
皋区扶帝壤，瓌蕴郁天京。
祥色被文彦，良才插杉柽。
隐伏饶气象，兴潜示堆坑。
擘华露神物，拥终储地祯。
訏谟壮缔始，辅弼登阶清。
坌秀恣填塞，呀灵滀渟澄。
益大联汉魏，肇初迈周嬴。
积照涵德镜，传经俪金籯。
食家行鼎鼐，宠族饫弓旌。
奕制尽从赐，殊私得逾程。
飞桥上架汉，缭岸俯规瀛。
潇碧远输委，湖嵌费携擎。
萄苜从大漠，枫槠至南荆。
嘉植鲜危朽，膏理易滋荣。
悬长巧纽翠，象曲善攒珩。
鱼口星浮没，马毛锦斑骍。
五方乱风土，百种分鉏耕。
葩蘖相妒出，菲茸共舒晴。
类招臻倜诡，翼萃伏衿缨。
危望跨飞动，冥升蹑登闳。
春游轹靃靡，彩伴飒嫈嫇。
遗灿飘的皪，淑颜洞精诚。
娇应如在寤，颓意若含酲。
鹓毳翔衣带，鹅肪截佩璜。
文升相照灼，武胜屠欃枪。
割锦不酬价，构云有高营。
通波牣鳞介，疏畹富萧蘅。
买养驯孔翠，远苞树蕉栟。
鸿头排刺芡，鹄{鷧豆=卵}攒瓌橙。
骛广杂良牧，蒙休赖先盟。
罢旄奉环卫，守封践忠贞。
战服脱明介，朝冠飘彩纮。
爵勋逮僮隶，簪笏自怀绷。
乳下秀嶷嶷，椒蕃泣喤喤。
貌鉴清溢匣，眸光寒发硎。
馆儒养经史，缀戚觞孙甥。
考钟馈殽核，戛鼓侑牢牲。
飞膳自北下，函珍极东烹。
如瓜煮大卵，比线茹芳菁。
海岳错口腹，赵燕锡媌娙。
一笑释仇恨，百金交弟兄。
货至貊戎市，呼传鹦鹆令。
顺居无鬼瞰，抑横免官评。
杀候肆凌翦，笼原匝罝紭。
羽空颠雉鷃，血路迸狐麖。
折足去踸踔，蹙鬐怒{髟/并}鬤。
跃犬疾翥鸟，呀鹰甚饥{亡/虫}。
算蹄记功赏，裂脑擒摚掁。
猛毙牛马乐，妖残枭鵅惸。
窟穷尚嗔视，箭出方惊抨。
连箱载已实，碍辙弃仍赢。
喘覰锋刃点，困冲株枿盲。
扫净豁旷旷，骋遥略苹苹。
馋杈饱活脔，恶嚼{口尃}腥鲭。
岁律及郊至，古音命韶韺。
旗斾流日月，帐庐扶栋甍。
磊落奠鸿璧，参差席香藑。
玄祇祉兆姓，黑秬饛丰盛。
庆流蠲瘥疠，威畅捐{车童}輣。
灵燔望高冏，龙驾闻敲{风黄}。
是惟礼之盛，永用表其宏。
德孕厚生植，恩熙完刖剠。
宅土尽华族，连田间强甿。
荫庾森岭桧，啄场翙祥{明鸟}。
畦肥翦韭●，陶固收盆罂。
利养积余健，孝思事严祊。
掘云破嵽嵲，采月漉坳泓。
寺砌上明镜，僧盂敲晓钲。
泥象对骋怪，铁钟孤舂锽。
瘿颈闹鸠鸽，蜿垣乱蛷蝾。
葚黑老蚕蠋，麦黄韵鹂鹒。
韶曙迟胜赏，贤明戒先庚。
驰门填偪仄，竞墅辗砯砰。
碎缬红满杏，稠凝碧浮饧。
蹙绳觐娥婺，鬬草撷玑珵。
粉汗泽广额，金星堕连璎。
鼻偷困淑郁，眼剽强盯{目黾}。
是节饱颜色，兹疆称都城。
书饶罄鱼茧，纪盛播琴筝。
奚必事远觌，无端逐羇伧。
将身亲魍魅，浮迹侣鸥䴖。
腥味空奠屈，天年徒羡彭。
惊魂见蛇蚓，触齅值虾蟚。
幸得履中气，忝从拂天枨。
归私暂休暇，驱明出庠黉。
鲜意竦轻畅，连辉照琼莹。
陶暄逐风乙，跃视舞晴蜻。
足胜自多诣，心贪敌无勍。
始知乐名教，何用苦拘儜。
毕景任诗趣，焉能守{石坚}{石坚}。

东内斜将紫禁通，龙池凤苑夹城中。
晓钟声断严妆罢，院院纱窗海日红。

春风一面晓妆成，偷折花枝傍水行。
却被内监遥觑见，故将红豆打黄莺。

画船花舫总新妆，进入池心近岛傍。
松柏楼窗楠木板，暖风吹过一团香。

六宫一例鸡冠子，新样交镌白玉花。
欲试澹妆兼道服，面前宣与唾盂家。

平头船子小龙床，多少神仙立御旁。
旋刺篙竿令过岸，满池春水蘸红妆。

春天睡起晓妆成，随侍君王触处行。
画得自家梳洗样，相凭女伴把来呈。

盘凤鞍鞯闪色妆，黄金压胯紫游缰。
自从拣得真龙种，别置东头小马坊。

宫娥小小艳红妆，唱得歌声遶画梁。
缘是太妃新进入，座前颁赐小罗箱。

秋晚红妆傍水行，竞将衣袖扑蜻蜓。
回头瞥见宫中唤，几度藏身入画屏。

御沟春水碧于天，宫女寻花入内园。
汗湿红妆行渐困，岸头相唤洗花钿。

宿妆残粉未明天，总立昭阳花树边。
寒食内人长白打，库中先散与金钱。

啼鸟惊眠罢，房栊乘晓开。
凤钗金作缕，鸾镜玉为台。
妆似临池出，人疑向月来。
自怜终不见，欲去复裴回。

拜新月，拜月出堂前。
暗魄初笼桂，虚弓未引弦。
拜新月，拜月妆楼上。
鸾镜始安台，蛾眉已相向。
拜新月，拜月不胜情，庭花风露清。
月临人自老，人望月长明。
东家阿母亦拜月，一拜一悲声断绝。
昔年拜月逞容辉，如今拜月双泪垂。
回看众女拜新月，却忆红闺年少时。

今朝妆阁前，拾得旧花钿。
粉污痕犹在，尘侵色尚鲜。
曾经纤手里，拈向翠眉边。
能助千金笑，如何忍弃捐。

艳阳灼灼河洛神，珠帘绣户青楼春。
能弹箜篌弄纤指，愁杀门前少年子。
笑开一面红粉妆，东园几树桃花死。
朝理曲，暮理曲，独坐窗前一片玉。
行也娇，坐也娇，见之令人魂魄销。
堂前锦褥红地𬬻，绿沈香榼倾屠苏。
解佩时时歇歌管，芙蓉帐里兰麝满。
晚起罗衣香不断，灭烛每嫌秋夜短。

危冠广袖楚宫妆，独步闲庭逐夜凉。
自把玉簪敲砌竹，清歌一曲月如霜。

暌离已是十秋强，对镜那堪重理妆。
闻雁几回修尺素，见霜先为制衣裳。
开箱叠练先垂泪，拂杵调砧更断肠。
绣作龟形献天子，愿教征客早还乡。

晓妆初罢眼初𥆧，小玉惊人踏破裙。
手把红笺书一纸，上头名字有郎君。

无力严妆倚绣栊，暗题蝉锦思难穷。
近来赢得伤春病，柳弱花敧怯晓风。

妾生兮不辰，盛年兮逢屯。
寒暑兮心结，夙夜兮眉颦。
循环兮不息，如彼兮车轮。
车轮兮可歇，妾心兮焉伸。
杂沓兮无绪，如彼兮丝棼。
丝棼兮可理，妾心兮焉分。
空闺兮岑寂，妆阁兮生尘。
萱草兮徒树，兹忧兮岂泯。
幸逢兮君子，许结兮殷勤。
分香兮翦发，赠玉兮共珍。
指天兮结誓，愿为兮一身。
所遭兮多舛，玉体兮难亲。
损餐兮减寝，带缓兮罗裙。
菱鉴兮慵启，博𬬻兮焉熏。
整袜兮欲举，塞路兮荆榛。
逢人兮欲语，鞈匝兮顽嚚。
烦冤兮凭胸，何时兮可论。
愿君兮见察，妾死兮何瞋。

自古无和亲，贻灾到妾身。
朔风嘶去马，汉月出行轮。
衣薄狼山雪，妆成虏塞春。
回看父母国，生死毕胡尘。

春风报梅柳，一夜发南枝。
傍人那得知心事，一面残妆空泪痕。

扰扰香云湿未干，鸦领蝉翼腻光寒。
侧边斜插黄金凤，妆罢夫君带笑看。

羞日遮罗袖，愁春懒起妆。
易求无价宝，难得有心郎。
枕上潜垂泪，花间暗断肠。
自能窥宋玉，何必恨王昌。

莺语惊残梦，轻妆改泪容。
竹阴初月薄，江静晚烟浓。
湿觜衔泥燕，香须采蕊蜂。
独怜无限思，吟罢亚枝松。

红桃处处春色，碧柳家家月明。
楼上新妆待夜，闺中独坐含情。
芙蓉月下鱼戏，䗖蝀天边雀声。
人世悲欢一梦，如何得作双成。

昔闻南国容华少，今日东邻姊妹三。
妆阁相看鹦鹉赋，碧窗应绣凤凰衫。
红芳满院参差折，绿醑盈杯次第衔。
恐向瑶池曾作女，谪来尘世未为男。
文姬有貌终堪比，西子无言我更惭。
一曲艳歌琴杳杳，四弦轻拨语喃喃。
当台竞鬬青丝发，对月争夸白玉簪。
小有洞中松露滴，大罗天上柳烟含。
但能为雨心长在，不怕吹箫事未谙。
阿母几嗔花下语，潘郎曾向梦中参。
暂持清句魂犹断，若睹红颜死亦甘。
怅望佳人何处在，行云归北又归南。

朱鬣饰金镳，红妆束素腰。
似云来躞蹀，如雪去飘飖。
桃花含浅汗，柳叶带余娇。
骋光将独立，双绝不俱标。

南国宴佳宾，交情老倍亲。
月惭红泪烛，花笑白头人。
宝瑟絚余怨，琼枝不让春。
更闻歌子夜，桃李艳妆新。

幽蓟烟尘别九重，贵妃汤殿罢歌钟。
中宵扈从无全杖，大驾苍黄发六龙。
妆匣尚留金翡翠，暖池犹浸玉芙蓉。
荆榛一闭朝元路，唯有悲风吹晚松。

玉漏涓涓银汉清，鹊桥新架路初成。
催妆既要裁篇咏，凤吹鸾歌早会迎。

[玉]户金缸，愿陪君王。
邯郸宫中，金石丝簧。
卫女秦娥，左右成行。
纨缟缤纷，翠眉红妆。
王欢顾盼，为王歌舞。
愿得君欢，常无灾苦。

匣里残妆粉，留将与后人。
黄泉无用处，恨作冢中尘。

寝室悲长簟，妆楼泣镜台。
独悲桃李节，不共夜泉开。
魂兮若有感，髣髴梦中来。

常时华堂静，笑语度更筹。
恍惚人事改，冥寞委荒丘。
阳原歌薤露，阴壑惜藏舟。
清夜妆台月，空想画眉愁。

危冠高袖楚宫妆，独步闲庭逐夜凉。
自把玉簪敲砌竹，清歌一曲月如霜。

花作婵娟玉作妆，风流争似旧徐娘。
夜深曲曲湾湾月，万里随君一寸肠。

鬟梳闹扫学宫妆，独立闲庭纳夜凉。
手把玉簪敲砌竹，清歌一曲月如霜。

近日侯门不重才，莫将文艺拟为媒。
相逢若要如胶漆，不是红妆即拨灰。

龙津掉尾十年劳，声价当时鬬月高。
惟有红妆回舞手，似持霜刀向猿猱。

东风折尽诸花卉，是个亭台冷如水。
黄鹂舌滑跳柳阴，教看蔷薇吐金蘂。
双成涌出琉璃宫，天香阔罩红熏笼。
西施晓下吴王殿，乱抛娇脸新匀浓。
瑶姬学绣流苏幔，绿夹殷红垂锦段。
炎洲吹落满汀云，阮瑀庭前装一半。
醉且书怀还复吟，蜀笺影里霞光侵。
秦娥晚凭栏干立，柔枝坠落青罗襟。
殷勤无波绿池水，为君作镜开妆蘂。

桂华穷北陆，荆艳作东邻。
残妆欲送晓，薄衣已迎春。
举袖争流雪，分歌竞绕尘。
不应将共醉，年去远催人。

腻于琼粉白于脂，京兆夫人未画眉。
静婉舞偷将动处，西施嚬效半开时。
通宵带露妆难洗，尽日凌波步不移。
愿作水仙无别意，年年图与此花期。

细嗅深看暗断肠，从今无意爱红芳。
折来只合琼为客，把种应须玉甃塘。
向日但疑酥滴水，含风浑讶雪生香。
吴王台下开多少，遥似西施上素妆。

素秋寒露重，芳事固应稀。
小槛临清沼，高丛见紫薇。
温{麻/昷}终有思，暗淡岂无辉。
见欲迷交甫，谁能状宓妃。
妆新犹倚镜，步缓不胜衣。
恍似新相得，伥如久未归。
又疑神女过，犹佩七香帏。
还似星娥织，初临五彩机。
庆云今已集，威凤莫惊飞。
绮笔题难尽，烦君白玉徽。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

芍药承春宠，何曾羡牡丹。
麦秋能几日，谷雨只微寒。
妒态风频起，娇妆露欲残。
芙蓉浣纱伴，长恨隔波澜。

缥缈云间质，盈盈波上身。
袖罗斜举动埃尘，明艳不胜春。
翠鬓晚妆烟重，寂寂阳台一梦。
冰眸莲脸见长新，巫峡更何人。

云鬟乱，晚妆残，带恨眉儿远岫攒。
斜托香腮春笋懒，为谁和泪倚阑干。

东风吹水日衔山，春来长是闲。
落花狼藉酒阑珊，笙歌醉梦间。
春睡觉，晚妆残，无人整翠鬟。
留连光景惜朱颜，黄昏独倚阑。

一钩初月临妆镜，蝉鬓凤钗慵不整。
重帘静，层楼迥，惆怅落花风不定。
柳堤芳草径，梦断辘轳金井。
昨夜更阑酒醒，春愁过却病。

晓妆初了明肌雪，春殿嫔娥鱼贯列。
凤箫声断水云闲，重按霓裳歌遍彻。
临风谁更飘香屑，醉拍阑干情未切。
归时休放烛花红，待蹋马蹄清夜月。

晚妆初过，沈檀轻注些儿个，向人微露丁香颗。
一曲清歌，暂引樱桃破。
罗袖裛残殷色可，杯深旋被香醪涴，绣床斜凭娇无那。
烂嚼红茸，笑向檀郎唾。

一枝红艳露凝香，云雨巫山枉断肠。
借问汉宫谁得似，可怜飞燕倚新妆。

禁庭春昼，莺羽披新绣。
百草巧求花下鬬，祗赌珠玑满斗。
日晚却理残妆，御前闲舞霓裳。
谁道腰肢窈窕，折旋笑得君王。

罗袖，罗袖，暗舞春风依旧。
遥看歌舞玉楼，好日新妆坐愁。
愁坐，愁坐，一世虚生虚过。

花半拆，雨初晴。
未卷珠帘，梦残惆怅闻晓莺。
宿妆眉浅粉山横。
约鬟鸾镜里，绣罗轻。

日映纱窗，金鸭小屏山碧。
故乡春，烟霭隔，背兰釭。
宿妆惆怅倚高阁，千里云影薄。
草初齐，花又落，燕双飞。

小山重叠金明灭，鬓云欲度香腮雪。
懒起画蛾眉，弄妆梳洗迟。
照花前后镜，花面交相映。
新帖绣罗襦，双双金鹧鸪。

蘂黄无限当山额，宿妆隐笑纱窗隔。
相见牡丹时，暂来还别离。
翠钗金作股，钗上蝶双舞。
心事竟谁知，月明花满枝。

杏花含露团香雪，绿杨陌上多离别。
灯在月胧明，觉来闻晓莺。
玉钩褰翠幕，妆浅旧眉薄。
春梦正关情，镜中蝉鬓轻。

凤凰相对盘金缕，牡丹一夜经微雨。
明镜照新妆，鬓轻双脸长。
画楼相望久，阑外垂丝柳。
音信不归来，社前双燕回。

夜来皓月才当午，重帘悄悄无人语。
深处麝烟长，卧时留薄妆。
当年还自惜，往事那堪忆。
花露月明残，锦衾知晓寒。

竹风轻动庭除冷，珠帘月上玲珑影。
山枕隐浓妆，绿檀金凤凰。
两蛾愁黛浅，故国吴宫远。
春恨正关情，画楼残点声。

铜鼓赛神来，满庭幡盖裴回。
水村江浦过风雷，楚山如画烟开。
离别𫇛声空萧索，玉容惆怅妆薄。
青麦燕飞落落，卷帘愁对珠阁。

江畔，相唤。
晓妆鲜，仙景个女采莲。
请君莫向那岸边，少年，好花新满船。
红袖摇曳逐风软，垂玉腕，肠向柳丝断。
浦南归，浦北归，莫知，晚来人已稀。

侍女动妆奁，故故惊人睡。
那知本未眠，背面偷垂泪。

清晓妆成寒食天，柳球斜袅间花钿，卷帘直出画堂前。
指点牡丹初绽朵，日高犹自凭朱阑，含嚬不语恨春残。

何处游女，蜀国多云雨。
云解有情花解语，窣地绣罗金缕。
妆成不整金钿，含羞待月秋千。
住在绿槐阴里，门临春水桥边。

莺啼残月，绣阁香灯灭。
门外马嘶郎欲别，正是落花时节。
妆成不画蛾眉，含愁独倚金扉。
去路香尘莫扫，扫即郎去归迟。

何处，烟雨。
隋堤春暮，柳色葱茏。
画桡金缕，翠旗高飐香风，水光融。
青娥殿脚春妆媚，轻云里，绰约司花妓。
江都宫阙，清淮月映迷楼，古今愁。

锦里，蚕市。
满街珠翠，千万红妆。
玉蝉金雀，宝髻花簇鸣珰，绣衣长。
日斜归去人难见，青楼远，队队行云散。
不知今夜，何处深锁兰房，隔仙乡。

星冠霞帔，住在蘂珠宫里。
佩丁当，明翠摇蝉翼，纤珪理宿妆。
醮坛春[草]昼绿，药院杏花香。
青鸟传心事，寄刘郎。

记得去年，烟暖杏园花正发，雪飘香。
江草绿，柳丝长。
钿车纤手卷帘望，眉学春山样。
凤钗低袅翠鬟上，落梅妆。

风帘燕舞莺啼柳，妆台约鬓低纤手。
钗重髻盘珊，一枝红牡丹。
门前行乐客，白马嘶春色。
故故坠金鞭，回头应眼穿。

初夜含娇入洞房，理残妆，柳眉长。
翡翠屏中，亲𦶟玉炉香。
整顿金钿呼小玉，排红烛，待潘郎。

晓月坠，宿云披，银烛锦屏帷。
建章钟动玉绳低，宫漏出花迟。
春态浅，来双燕，红日渐长一线。
严妆欲罢转黄鹂，飞上万年枝。

银字笙寒调正长，水文簟冷画屏凉。
玉腕重，金扼臂，淡梳妆。
几度试香纤手暖，一回尝酒绛唇光。
佯弄红丝绳拂子，打檀郎。

春入神京万木芳，禁林莺语滑，蝶飞狂。
晓花擎露妒啼妆，红日永，风和百花香。
烟锁柳丝长，御沟澄碧水，转池塘。
时时微雨洗风光，天衢远，到处引笙篁。

罗襦绣袂香红，画堂中。
细草平沙蕃马，小屏风。
卷罗幕，凭妆阁，思无穷。
暮雨轻烟魂断，隔帘栊。

帘外三间出寺墙，满街垂柳绿阴长，嫩红轻翠间浓妆。
瞥地见时犹可可，却来闲处暗思量，如今情事隔仙乡。

春到长门春草青，玉阶华露滴，月胧明。
东风吹断紫箫声，宫漏促，帘外晓啼莺。
愁极梦难成，红妆流宿泪，不胜情。
手挼裙带遶花行，思君切，罗幌暗尘生。

秋到长门秋草黄，画梁双燕去，出宫墙。
玉箫无复理霓裳，金蝉坠，鸾镜掩休妆。
忆昔在昭阳，舞衣红绶带，绣鸳鸯。
至今犹惹御炉香，魂梦断，愁听漏更长。

宝马晓鞴雕鞍，罗帏乍别情难。
那堪春景媚，送君千万里。
半妆珠翠落，露华寒。
红蜡烛，青丝曲，偏能钩引泪阑干。
良夜促，香尘绿，魂欲迷，檀眉半敛愁低。
未别心先咽，欲语情难说。
出芳草，路东西，摇袖立。
春风急，樱花杨柳雨凄凄。

晓莺啼破相思梦，帘卷金泥凤。
宿妆犹在酒初醒，翠翘慵整倚云屏，转娉婷。
香檀细画侵桃脸，罗袂轻轻敛。
佳期堪恨再难寻，绿芜满院柳成阴，负春心。

触帘风送景阳钟，鸳被绣花重。
晓帏初卷冷烟浓，翠匀粉黛好仪容，思娇慵。
起来无语理朝妆，宝匣镜凝光。
绿荷相倚满池塘，露清枕簟藕花香，恨悠扬。

翠屏闲掩垂珠箔，丝雨笼池阁。
露黏红藕咽清香，谢娘娇极不成狂，罢朝妆。
小金㶉𫛶沈烟细，腻枕堆云髻。
浅眉微敛注檀轻，旧欢时有梦魂惊，悔多情。

裙拖碧，步飘香，纤腰束素长。
鬓云光，拂面珑璁，腻玉碎凝妆。
宝柱秦筝弹向晚，弦促雁，更思量。

严妆嫩脸花明，教人见了关情。
含羞举步越罗轻，称娉婷。
终朝咫尺窥香阁，迢遥似隔层城。
何时休遣梦相萦，入云屏。

无语残妆澹薄，含羞亸袂轻盈。
几度香闺眠过晓，绮窗疏日微明。
云母帐中偷惜，水精枕上初惊。
笑靥嫩疑花拆，愁眉翠敛山横。
相望只教添怅恨，整鬟时见纤琼。
独倚朱扉闲立，谁知别有深情。

修蛾慢脸，不语檀心一点，小山妆。
蝉鬓低含绿，罗衣澹拂黄。
[闷]来深院里，闲步落花傍。
纤手轻轻整，玉炉香。

钿匣舞鸾，隐映艳红修碧。
月梳斜，云鬓腻，粉香寒。
晓花微敛轻呵展，袅钗金燕软。
日初升，帘半卷，对妆残。

云薄罗裙绶带长，满身新裛瑞龙香，翠钿斜映艳梅妆。
佯不觑人空婉约，笑和娇语太猖狂，忍教牵恨暗形相。

轻盈舞伎含芳艳，竞妆新脸。
步摇珠翠修蛾敛，腻鬟云染。
歌声慢发开檀点，绣衫斜掩。
时将纤手匀红脸，笑拈金靥。

金缕翠钿浮动，妆罢小窗圆梦。
日高时，春已老，人来到，满地落花慵埽。
无语倚屏风，泣残红。

后庭寂寂日初长，翩翩蝶舞红芳。
绣帘垂地，金鸭无香，谁知春思如狂，忆萧郎。
等闲一去，程遥信断，五岭三湘。
休开鸾镜学宫妆，可能更理笙簧。
倚屏凝睇，泪落成行，手寻裙带鸳鸯，暗思量。
忍孤前约，教人花貌，虚老风光。

入夏偏宜澹薄妆，越罗衣褪郁金黄，翠钿檀注助容光。
相见无言还有恨，几回判却又思量，月窗香径梦悠飏。

晚出闲庭看海棠，风流学得内家妆，小钗横戴一枝芳。
镂玉梳斜云鬓腻，缕金衣透雪肌香，暗思何事立残阳。

古庙依青嶂，行宫枕碧流。
水声山色锁妆楼，往事思悠悠。
云雨朝还暮，烟花春复秋。
啼猿何必近孤舟，行客自多愁。

雁过秋空夜未央，隔窗烟月锁莲塘。
往事岂堪容易想，惆怅，故人迢遰在潇湘。
纵有回文重叠意，谁寄，解鬟临镜泣残妆。
沈水香消金鸭冷，愁永，候虫声接杵声长。

碛香散，渚冰融，暖空蒙。
飞絮悠扬遍虚空，惹轻风。
柳眼烟来点绿，花心日与妆红。
黄雀锦鸾相对舞，近帘栊。

垂绣幔，掩云屏，思盈盈。
双枕珊瑚无限情，翠钗横。
几见纤纤动处，时闻款款娇声。
却出锦屏妆面了，理秦筝。

薄妆桃脸，满面纵横花靥，艳情多。
绶带盘金缕，轻裙透碧罗。
含羞眉[乍]敛，微语笑相和。
不会频偷眼，意如何。

春早玉楼烟雨夜，帘外樱桃花半谢。
锦屏香冷绣衾寒，怊怅忆君无计舍。
侵晓鹊声来砌下，鸾镜残妆红粉罢。
黛眉双点不成描，留待玉郎归日画。

翠眉双脸新妆薄，幽闺斜卷青罗幕。
寒食百花时，红繁香满枝。
双双梁燕语，蝶舞相随去。
肠断正思君，闲眠冷绣茵。

见好花颜色，争笑东风。
双脸上，晚妆同。
闭小楼深阁，春景重重。
三五夜，偏有恨，月明中。
情未已，信曾通，满衣犹自染檀红。
恨不如双燕，飞舞帘栊。
春欲暮，残絮尽，柳条空。

忆昔花间初识面，红袖半遮妆脸。
轻转石榴裙带，故将纤纤玉指，偷撚双凤金线。
碧梧桐锁深深院，谁料得两情，何日教缱绻？羡春来双燕，飞到玉楼，朝暮相见。

楚腰蛴领团香玉，鬓叠深深绿。
月蛾星眼笑微频，柳夭桃艳不胜春，晚妆匀。
水纹簟映青纱帐，雾罩秋波上。
一枝娇卧醉芙蓉，良宵不得与君同，恨忡忡。

雨停荷芰逗浓香，岸边蝉噪垂杨。
物华空有旧池塘，不逢仙子，何处梦襄王。
珍簟对欹鸳枕冷，此来尘暗凄凉。
欲凭危槛恨偏长，藕花珠缀，犹似汗凝妆。

叶坠空阶折早秋，细烟轻雾锁妆楼，寸心双泪惨娇羞。
风月但牵魂梦苦，岁华偏感别离愁，恨和相忆两难酬。

为惜美人娇，长有如花笑。
半醉倚红妆，转语传青鸟。
眷方深，怜恰好，唯恐相逢少。
似这一般情，肯信春光老。

敛态窗前，袅袅雀钗抛颈。
燕成双，鸾对影，偶新知。
玉纤澹拂眉山小，镜中嗔共照。
翠连娟，红缥缈，早妆时。

淡花瘦玉，依约神仙妆束，佩琼文。
瑞露通宵贮，幽香尽日焚。
碧纱笼绛节，黄藕冠浓云。
勿以吹箫伴，不同群。

红绶带，锦香囊。
为表花前意，殷勤赠玉郎。
此时更役心肠，转添秋夜梦魂狂。
思艳质，想娇妆。
愿早传金盏，同欢卧醉乡。
任人猜妒恶猜防，到头须使似鸳鸯。

依约残眉理旧黄，翠鬟抛掷一簪长，暖风晴日罢朝妆。
闲折海棠看又撚，玉纤无力惹余香，此情谁会倚斜阳。

翡翠屏开绣幄红，谢娥无力晓妆慵，锦帷鸳被宿香浓。
微雨小庭春寂寞，燕飞莺语隔帘栊，杏花凝恨倚东风。

腻粉琼妆透碧纱，雪休夸。
金凤搔头坠鬓斜，发交加。
倚著云屏新睡觉，思梦笑。
红腮隐出枕函花，有些些。

窄罗衫子薄罗裙，小腰身，晚妆新。
每到花时，长是不宜春。
蚤是自家无气力，更被你，恶怜人。

晓窗梦到昭华，向琼家。
欹枕残妆一朵，卧枝花。
情极处，却无语，玉钗斜。
翠阁银屏回首，已天涯。

庭下花飞，月照妆楼春事晚。
珠帘风，兰烛烬，怨空闺。
迢迢何处寄相思，玉箸零零肠断。
屏帏深，更漏永，梦魂迷。

娇鬟堆枕钗横凤，溶溶春水杨花梦。
红烛泪阑干，翠屏烟浪寒。
锦壶催画箭，玉佩天涯远。
和泪试严妆，落梅飞夜霜。

严妆才罢怨春风，粉墙画壁宋家东。
蕙兰有恨枝尤绿，桃李无言花自红。
燕燕巢儿罗幕卷，莺莺啼处凤楼空。
少年薄幸知何处，每夜归来春梦中。

去岁迎春楼上月，正是西窗，夜凉时节。
玉人贪睡坠钗云，粉消妆薄见天真。
人非风月长依旧，破镜尘筝一梦经年瘦。
今宵帘幕飏花阴，空余枕泪独伤心。

沈檀烟起盘红雾，一箭霜风吹绣户。
汉宫花面学梅妆，谢女雪诗栽柳絮。
长垂夹幕孤鸾舞，旋炙银笙双凤语。
红窗酒病嚼寒冰，冰损相思无梦处。

小庭日晚花零落，倚户无聊妆脸薄。
宝筝金鸭任生尘，绣画工夫全放却。
有时觑著同心结，万恨千愁无处说。
当初不合尽饶伊，赢得如今长恨别。

秦楼东风里，燕子还来寻旧垒。
余寒犹峭，红日薄侵罗绮。
嫩草方抽碧玉茵，媚柳轻窣黄金缕。
莺转上林，鱼游春水。
几曲阑干遍倚，又是一番新桃李。
佳人应怪归迟，梅妆泪洗。
凤箫声绝沈孤雁，望断清波无双鲤。
云山万重，寸心千里。

钱塘去国三千里，一道风光任意看。
珠呈夜浦萤无影，鹘坐秋林鸟失行。
昨日见君亲下笔，五花笺上黑龙飞。
何人枉折教狼籍，孤负春风长养情。
梅花带雪飞琴上，柳色和烟入酒中。
阮籍啸场人步月，子猷看处鸟栖烟。
白练鸟迷山芍药，红妆妓妒水林檎。
今日华山秋顶上，闻天长叫在长空。
天风更送新声出，不放行云过凤楼。
昨日天宫吹乐府，六官弦管一时新。
通传胜事因风月，打破愁肠是酒杯。
姑苏台上烟花月，宁负春风箫管声。
玉轮低月中天晓，金铎纵风上界秋。
萧洒竹房尘境外，满天云月共清虚。
言若浚川流巨海，戒如秋月挂长空。
金殿月中看𢭏药，玉楼风里听吹笙。

秋近雁行稀，天高鹊夜飞。
妆成应懒织，今夕渡河归。
月皎宜穿线，风轻得曝衣。
来时不可觉，神验有光辉。

皇家贵主好神仙，别业初开云汉边。
山出尽如鸣凤岭，池成不让饮龙川。
妆楼翠幌教春住，舞阁金铺借日悬。
敬从乘舆来此地，称觞献寿乐钧天。

天津御柳碧遥遥，轩骑相从半下朝。
行乐光辉寒食借，太平歌舞晚春饶。
红妆楼下东回辇，青草洲边南渡桥。
坐见司空扫西第，看君侍从落花朝。

尝闻天女贵，家即帝宫连。
亭插宜春果，山冲太液泉。
桥低乌鹊夜，台起凤皇年。
故事犹如此，新图更可怜。
紫岩妆阁透，青嶂妓楼悬。
峰夺香炉巧，池偷明镜圆。
梅花寒待雪，桂叶晚留烟。
兴尽方投辖，金声还复传。

今夕重门启，游春得夜芳。
月华连昼色，灯影杂星光。
南陌青丝骑，东邻红粉妆。
管弦遥辨曲，罗绮暗闻香。
人拥行歌路，车攒鬬舞场。
经过犹未已，钟鼓出长杨。

盈盈粉署郎，五日宴春光。
选客虚前馆，征声遍后堂。
玉钗翠羽饰，罗袖郁金香。
拂黛随时广，挑鬟出意长。
啭歌遥合态，度舞暗成行。
巧落梅庭里，斜光暎晓妆。

东邻美女实名倡，绝代容华无比方。
浓纤得中非短长，红素天生谁饰妆。
桂楼椒阁木兰堂，绣户雕轩文杏梁。
屈曲屏风绕象床，萎蕤翠帐缀香囊。
玉台龙镜洞彻光，金炉沈烟酷烈芳。
遥闻行佩音锵锵，含娇欲笑出洞房。
二八三五闺心切，褰帘卷幔迎春节。
清歌始发词怨咽，鸣琴一弄心断绝。
借问哀怨何所为，盛年情多心自悲。
须臾破颜倏敛态，一悲一喜倂相宜。
何能见此不注心，惜无媒氏为传音。
可怜盈盈直千金，谁家君子为藁砧。

青田白鹤丹山凤，婺女姮娥两相送。
谁家绝世绮帐前，艳粉红脂映宝钿。
窈窕玉堂褰翠幕，参差绣户悬珠箔。
绝世三五爱红妆，冶袖长裙兰麝香。
春去花枝俄易改，可叹年光不相待。

侠客重恩光，骢马饰金装。
瞥闻传羽檄，驰突救边荒。
歙野山川动，嚣天旌斾扬。
吴钩明似月，楚剑利如霜。
电断冲胡塞，风飞出洛阳。
转战磨笄俗，横行戴斗乡。
手擒郅支长，面缚谷蠡王。
将军占太白，小妇怨流黄。
騕袅青丝骑，娉婷红粉妆。
三春莺度曲，八月雁成行。
谁堪坐愁思，罗袖拂空床。

櫂女饰银钩，新妆下翠楼。
霜丝青桂檝，兰栧紫霞舟。
水落金陵曙，风起洞庭秋。
扣舷过曲浦，飞帆越回流。
影入桃花浪，香飘杜若洲。
洲长殊未返，萧散云霞晚。
日下大江平，烟生归岸远。
岸远闻潮波，争途游戏多。
因声赵津女，来听采菱歌。

碧玉妆成一树高，万条垂下绿丝绦。
不知细叶谁裁出，二月春风似剪刀。

未晓已成妆，乘潮去茫茫。
因从京口渡，使报邵陵王。

闺妇持刀坐，自怜裁剪新。
叶催情缀色，花寄手成春。
帖燕留妆户，黏鸡待饷人。
擎来问夫婿，何处不如真。

春潭滉漾接隋宫，宫阙连延潭水东。
蘋苔嫩色涵波绿，桃李新花照底红。
垂菱布藻如妆镜，丽日晴天相照暎。
素影沈沈对蝶飞，金沙砾砾窥鱼泳。
佳人祓禊赏韶年，倾国倾城并可怜。
拾翠总来芳树下，踏青争遶绿潭边。
公子王孙恣游玩，沙阳水曲情无厌。
禽浮似挹羽觞杯，鳞跃疑投水心剑。
金鞍玉勒骋轻肥，落絮红尘拥路飞。
绿水残霞催席散，画楼初月待人归。

春江潮水连海平，海上明月共潮生。
滟滟随波千万里，何处春江无月明？江流宛转遶芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月，江月何年初照人？人生代代无穷已，江月年年只相似。
不知江月待何人？但见长江送流水。
白云一片去悠悠，青枫浦上不胜愁。
谁家今夜扁舟子，何处相思明月楼？可怜楼上月裴回，应照离人妆镜台。
玉户帘中卷不去，𢭏衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沈沈藏海雾，碣石潇湘无限路。
不知乘月几人归，落月摇情满江树。

关塞年华早，楼台别望违。
试衫著煖气，开镜觅春晖。
燕入窥罗幕，蜂来上画衣。
情催桃李艳，心寄管弦飞。
妆洗朝相待，风花暝不归。
梦魂何处入，寂寂掩重扉。

闻唱梅花落，江南春意深。
更传千里外，来入越人吟。
弱干红妆倚，繁香翠羽寻。
庭中自公日，歌舞向芳阴。

天津御柳碧遥遥，轩骑相从半下朝。
行乐光辉寒食借，太平歌舞晚春饶。
红妆楼下东郊道，青草洲边南渡桥。
坐见司空扫西第，看君侍从落花朝。

邺城东北望陵台，珠翠繁华去不回。
无复新妆艳红粉，空余故垄满青苔。

朝日照红妆，拟上铜雀台。
画眉犹未了，魏帝使人催。

洛阳梨花落如霰，河阳桃叶生复齐。
坐惜玉楼春欲尽，红绵粉絮裛妆啼。

少妇石榴裙，新妆白玉面。
能迷张公子，不许时相见。

莫将铅粉匣，不用镜花光。
一去边城路，何情更画妆。
影销胡地月，衣尽汉宫香。
妾死非关命，都缘怨断肠。

香气传空满，妆华影箔通。
歌闻天仗外，舞出御楼中。
日暮归何处，花间长乐宫。

宫女还金屋，将眠复畏明。
入春轻衣好，半夜薄妆成。
拂曙朝前殿，玉墀多珮声。

朝日照绮窗，佳人坐临镜。
散黛恨犹轻，插钗嫌未正。
同心勿遽游，幸待春妆竟。

紫梅发初遍，黄鸟歌犹涩。
谁家折杨女，弄春如不及。
爱水看妆坐，羞人映花立。
香畏风吹散，衣愁露霑湿。
玉闺青门里，日落香车入。
游衍益相思，含啼向彩帷。
忆君长入梦，归晚更生疑。
不及红檐燕，双栖绿草时。

洛阳女儿对门居，才可容颜十五余。
良人玉勒乘骢马，侍女金盘鲙鲤鱼。
画阁朱楼尽相望，红桃绿柳垂檐向。
罗帏送上七香车，宝扇迎归九华帐。
狂夫富贵在青春，意气骄奢剧季伦。
自怜碧玉亲教舞，不惜珊瑚持与人。
春窗曙灭九微火，九微片片飞花璅。
戏罢曾无理曲时，妆成秪是熏香坐。
城中相识尽繁华，日夜经过赵李家。
谁怜越女颜如玉，贫贱江头自浣纱。

霜坠中天衣觉冷，月临虚牗纸偏明。
春风暗翦庭前树，夜雨偷穿石上苔。
曲水两行排雁齿，斜桥一道蹈龙鳞。
山深野客如禅客，夜久松声似雨声。
花疑汉女啼妆泪，水似吴娃笑弄筝。

月知溪静寻常入，云爱山高且暮归。
风吹帆席随云卷，鸟压花枝覆水低。
匹马路傍乘月别，孤帆波上入云飞。
蹴踘场边芳草短，秋千树下落花多。
看树只愁花落尽，听莺不觉马行迟。
携樽藉草情无极，对水看云兴有余。
文战不曾眉得白，酒酝长觉面先红。
风里一声天上落，世人皆向五云看。
仙花又别三千岁，暮雨已迷十二峰。
满枝带露将何似，曾见琼楼素面啼。
翠叶偃风如翦彩，红花含露似啼妆。
青萝带雾依松古，绿竹含烟泛水光。
书吏优游山色里，琴堂闲冷水声中。
钟鸣月下长洲苑，露湿残花鸟乱啼。
花攒屋上红珠颗，笋满篱根紫玉簪。
花舞野塘铺地锦，鸟鸣江树送春声。

熏香四面合，光色两边披。
锦障划然卷，罗帷垂半欹。
红颜杂绿黛，无处不相宜。
艳色浮妆粉，含香乱口脂。
鬓欺蝉鬓非成鬓，眉笑蛾眉不见眉。
见许实娉婷，何处不轻盈。
可怜娇里面，可爱语中声。
婀娜腰支细细许，{目兼}{目舌}眼子长长馨。
巧儿旧来携未得，画匠迎生模不成。
相看未相识，倾城复倾国。
迎风帔子郁金香，照日裙裾石榴色。
口上珊瑚耐拾取，颊里芙蓉堪摘得。
闻名腹肚已猖狂，见面精神更迷惑。
心肝恰欲摧，踊跃不能裁。
徐行步步香风散，欲语时时梅子开。
靥疑织女留星去，眉似姮娥送月来。
含娇窈窕迎前出，忍笑嫈嫇返却回。

连山四望何高高，良马本代君子劳；燕地冰坚伤冻骨，胡天霜缩落缩寒毛。
愿君回来乡山道，道傍青青饶美草；鞭策寻途未敢迷，希君少留卷（养）[二]疲老。
（“卷”，原卷作“养”。
）君其去去途未穷，悲鸣羸卧此山中；桃花零落三春月，桂枝摧折九秋风。
昔是浮光疑曳练，常时蹑景如流电；长揪尘暗形影遥，（“长揪”，蒋、项皆云当作“长楸”。
）上策（林）[三]（“策”，原卷作“叶”。
）日明踪迹偏（遍）。
汉女[四]弹弦怨离别，楚王兴歌苦征战；赤血霑霑（君）[五]君不知，白骨辞君君不见。
少年驰射出幽幷，高秋摇落重横行；云中想见游龙影，月下思闻飞鹊声。
千里相思浩如失，一代英雄从此毕；盐车-14-垂耳不知年，妆楼画眉宁记日？高门待封杳无期，迁乔题柱即长辞；（“迁乔”，蒋校作“仙桥”，指成都升仙桥，用《华阳国志》载司马相如事。
）八骏驰名终已矣，千金卖（买）骨复何时？（[一]刘希夷的诗在敦煌卷子里面传钞的不少，如《白头老翁》〖《全唐诗》作《代悲白头翁》〗有三个写本，并且题着刘希夷的名字。
和《死马赋》写在同一卷子〖伯三六一九〗上的，还有《𢭏衣篇》和《北邙篇》〖《全唐诗》作《洛川怀古》〗，《𢭏衣篇》也题着刘希夷的名字。
此题作“刘希移”，误。
[二]依俞、刘说。
[三]依刘校。
[四]刘云：“汉女谓乌孙公主，见石崇《王明君辞序》。
”[五]依俞校。
）。

南桥昏晓人万万[二]，北邙新故冢千千。
自为骄奢彼都邑，何图零落此山颠。
（“为”，蒋、项皆云通“谓”字。
）不知虚魄寻[三]归路，但见僵尸委墓田。
青松乐饮无容色，白骨生台（苔）[四]有岁年。
地久□松摧为薪，（项云阙字应是“青”字。
）天长[五]白骨化为尘。
碧山明月徒自晓，黄居暗室不知晨。
（“黄居”，蒋云当作“黄泉”。
）汉家城廓（郭）[六]帝王州[七]，晋国衣棺（冠）车马流。
金国（谷）清（青）春珠骑（绮）舞，同（铜）堦碧树玉人游，云起清盈骄画阁，水堂明迥弄仙舟。
始忆断歌催一代，（“断歌”，项云当作“短歌”。
）娥（俄）悲长夜历千秋。
秋枫至兮冬雪明，春两息兮夏云生。
墨池沙枯通草万（蔓）[八]，妆楼凡（瓦）[九]尽向林倾。
古箧重书宜笔迹，崩（路）[一○]台鹤胃若弦声。
（“箧”，项云当作“{/巫/八}”，同“策”，谓简书。
“重书”，项云当作“虫书”。
“宜”，项云当作“疑”，与“若”“同义对举”。
）不信草经延墓（暮）[一一]齿，（“草经”，项疑当作“丹”，“丹经”与“青史”为对。
）惟求清（青）史列虚铭（名）。
呜呼哀哉洛阳道，相斯（思）相望蓬莱岛，玉颜晖晖并是春，人髪青青未尝老。
星帘卷兮月窗开，镜花摇-15-兮山树迥。
（“迥”，蒋、项皆云当作“回”。
）仙衣窈窕风吹去，雨盖飞（霏）[一二]微舞遶来。
（“雨盖”，蒋项皆云当作“羽盖”。
）与君携手三山顶，如何冥寞久泉台。
（“如何”，项云当乙作“何如”。
“久”，项云当作“九”，“九泉”与“三山”为对。
）（[一]敦煌所出凡三写本：甲本伯二六七三，乙本斯二○四九，丙本伯二五四四。
丙卷书法极恶劣。
[二]乙丙两卷并作“暮暮”。
[三]“寻”乙丙两卷并作“若”。
[四]王云：“‘台’应作‘苔’，杜甫诗：古人白骨生青苔。
”[五]“白骨”至“天长”十六字，乙丙两卷并缺。
[六]郭及下“冠”字并依王仲闻先生校。
[七]“州”乙丙两卷并作“世”。
[八][九][一一][一二]并依刘校。
[一○]“崩”乙丙两卷并作“路”。
刘云：“当作‘露’。
”）。

天运四时成一年，八节相迎尽可怜，秋贵重阳冬贵腊，不如寒食在春前。
禁火初从太原起，风俗流传几-24-千祀，算取去冬至时，一百五日今朝是。
今年寒食胜常春，总缘天子在东巡，能令气色随河洛，斗觉风光商竞逐人。
上阳遥见青春见[二]，（“遥见”，原卷作“遥望”。
）洛水横流遶城殿，波上楼台列岸明，风光所吹皆流遍。
画阁盈盈出半天，依稀云里见秋千，来疑神女从云下，去似恒娥到月边。
金闺待看红妆早，先过陌上垂杨好，花场共鬬汝南鸡，春游遍[三]在东郊道。
（“遍”，项云应作“偏”。
）千金宝帐缀流苏，簸瓌[四]还坐锦筵铺，莫愁光景重窗暗，自有金瓶照乘珠。
心移向者游遨处，乘舟欲骋凌波步，池中弄水白鷼飞，树下抛球彩莺去。
别殿前临走马台，金鞍更送彩球来。
球落画楼攀柳取，枝[五]□（“枝□”，原卷作“枝摇”。
）香径踏花回。
良辰更重宜三月，能成昼夜芳菲节，今夜无明月作灯，街衢游赏何曾歇。
南有龙门对洛城，车马倾都满路行，纵使遨游今日罢，明朝上（尚）自有清明。
（[一]按这一卷子上载《夜烧篇》与《寒食篇》，诗调相同，并无作者姓氏。
考《全唐诗》王冷然有《夜光篇》，就是《夜烧篇》。
因疑《寒食篇》亦王冷然作，因暂题王冷然名。
[二]刘云：“第二‘见’字读为‘现’。
”[三]刘云：“疑‘遍’。
”“[四]刘云：“‘瓌’当是‘琼’字之误，骰子叫琼。
”[五]刘云：“‘枝’当作‘杖’，即击球杖。
”）-25-。

中和癸卯春三月，洛阳城外花如雪。
东西南北路人绝，绿杨悄悄香尘灭。
路旁忽见如花人，独向绿杨阴下歇。
凤侧鸾欹鬓脚斜，红攒黛敛眉心折。
“借问女郎何处来？”含嚬欲语声先咽。
回头敛袂谢行-36-人；丧乱漂沦何堪说！三年陷贼留秦地，依稀记得秦中事。
君能为妾解金鞍，妾亦与君停玉趾。
“前年庚子腊月五，正闭金笼教鹦鹉。
斜开鸾镜懒梳头，闲凭雕栏慵不语。
忽看门外起红尘，已见街中攂金鼓。
居人走出半仓惶，朝士归来尚疑误。
是时西面官军入，拟[二]向潼关为警急；皆言博野自相持，尽道贼军来未及。
须臾主父乘奔至，下马入门痴似醉。
适逢紫盖去蒙尘，已见白旗来匝地。
扶羸携幼竞相呼，上屋缘墙不知次，南邻走入北邻藏，东邻走向西邻避；北邻诸妇咸相凑，户外崩腾如走兽。
轰轰崐崐乾坤动，（“崐崐”，蒋云当作“辊辊”。
）万马雷声从地涌。
火迸金星上九天，十二官街烟烘烔。
日轮西下寒光白，上帝无言空脉脉。
阴云晕气若重围，宦者流星如血色。
紫气潜[三]随帝座移，妖光暗射台星拆。
（“拆”，项校作“坼”。
）家家流血如泉沸，处处冤声声动地。
舞伎歌姬尽暗损，（“损”，蒋、项校作“捐”。
）𪧀儿稚女皆生弃。
东邻有女眉新画，倾国倾城不知价；长戈拥得上戎车，回首香闺泪盈把[四]。
旋抽金线学缝旗，才上雕鞍教走马。
有时马上见良人，不敢回眸空泪下。
西邻有女真仙子，一寸横波剪秋水，妆成只对镜中春，年幼不知门外事。
一夫跳跃上金阶，斜袒半肩欲相耻。
牵衣不肯出朱门，红粉香脂刀下死。
南邻有女不记姓，昨日良媒新纳聘。
瑠瓈阶上不闻行，翡翠帘间空见影。
忽看庭际刀刃鸣，身首支离在俄顷。
仰天掩面哭一声，女弟女兄同入井。
北邻少妇行相促，旋拆云鬟拭眉绿。
已闻击托坏高门，不觉攀缘上重屋。
须臾四面火光来，欲下回梯梯又摧。
烟中大叫犹求救，梁上悬尸已作灰。
妾身幸得全刀锯，不敢踟蹰久回顾。
旋梳蝉鬓逐军行，强展蛾眉出门去。
万里从兹不得归，六亲自此无寻处。
一从陷贼经三载，终日惊忧心胆碎。
夜卧千重剑戟围，朝餐一味人肝脍。
鸳帏纵入岂成欢？宝货虽多非所爱。
蓬头垢面狵眉赤，几转横波看不得。
衣裳-37-颠倒言语异，面上夸功雕作字。
柏台多士尽狐精，兰省诸郎皆鼠魅。
还将短髪戴华籫，不脱朝衣缠绣被；翻持象笏作三公，倒佩金鱼为两史。
朝闻奏[五]对入朝堂，暮见喧呼来酒市。
一朝五鼓人惊起，呼啸喧争如窃语[六]。
夜来探马入皇城，昨日官军收赤水；赤水去城一百里，朝若来兮暮应至。
凶徒马上暗吞声，女伴闺中潜生[七]喜。
皆言冤愤此时销，必谓妖徒今日死，逡巡走马传声急，又道官军全陈入；大彭小彭相顾忧，二郎四郎抱鞍泣。
沉沉[八]数日无消息，必谓军前已衔璧；簸旗掉剑却来归，又道官军悉败绩。
四面从兹多厄束，（“厄束”，项校作“轭束”。
）一斗黄金一升粟[九]。
尚让厨中食木皮，黄巢机上刲人肉。
东南断绝无粮道，沟壑渐平人渐少。
六军门外倚僵尸，七架营中填饿殍。
（“七架”，陈寅恪校作“七萃”。
）长安寂寂金（今）何有？废市荒街麦苗秀。
采樵斫尽杏园花，修寨诛残御沟柳。
华[一○]轩绣毂皆销散，甲第朱门无一半。
含元殿上狐兔行，花萼楼前荆棘满。
昔时繁盛皆埋没，举目凄凉无故物。
内库烧为锦绣灰，天街踏尽公卿骨。
来时晓出城东陌，城外风烟如塞色。
（“塞色”，蒋校作“墨色”。
）路旁时见游奕军，坡下寂无迎送客。
霸陵东望人烟绝，树鏁（锁）骊山金翠灭。
大道俱成棘子林，行人夜宿墙匡[一一]月。
明朝晓至三峰路，百万人家无一户。
破落田园但有蒿，催残竹树皆无主。
（“催”，项校作“摧”。
）路旁试问金天神[一二]，金天无语愁于人。
庙前古柏有残枿[一三]，殿上金炉生暗尘。
一从狂宼陷中国，天地晦[一四]冥风雨黑；案前神水咒不成，壁上阴兵驱不得。
闲日徒歆奠飨思，（“思”，赵遂之校作“恩”。
）危时不助神通力。
我今愧恧拙为神，且向山中深避匿；寰中箫管不曾闻，筵上牺牲无处觅。
旋教魇鬼傍乡村，诛剥生灵过朝夕。
妾闻此语愁更愁，天遣时灾非自由。
神在山中犹避难，何须责望东诸侯！前年又出扬震关，举头云际见荆山。
如从地府到人间，顿觉时清天地闲。
陕州主帅忠且贞，不动干戈唯守城。
蒲津-38-主帅能戢兵，千里晏然无戈[一五]声。
（“戈”，蒋校作“犬”。
）朝携宝货无人问，夜插金钗唯独行。
明朝又过新安东，路上乞浆逢一翁。
苍苍面带苔藓色，隐隐身藏蓬荻中。
问翁本是何乡曲？底是寒天霜露宿？（“是”，项校作“事”。
）老翁𫏐起欲陈辞，却坐支颐仰天哭。
乡园本贯东畿县，岁岁耕桑临近甸；岁种良田二百壥，年输户税三千[一六]万。
小姑惯织褐𫄟袍，中妇能炊红忝饭。
千度仓兮万丝[一七]箱，黄巢过后犹残半。
自从洛下屯师旅，日夜巡兵入村坞；匣中秋水拔青蛇，旗上高风吹白虎。
入门下马若旋风，罄室倾囊如卷土。
家财既尽骨肉离，今日垂年一身苦。
一身苦兮何足嗟，山中更有千万家，朝饥[一八]山上寻蓬子，夜宿霜中卧荻花！妾闻此父伤心语，竟日阑干泪如雨。
出门惟见乱枭鸣，更欲东奔何处所？仍闻汴路舟车绝，又道彭门自相杀；野色徒销战士魂，河津半是冤人血。
”适闻有客金陵至，见说江南风景异。
自从大宼犯中原，戎马不曾生四鄙，诛锄窃盗若神功，惠爱生灵如赤子。
城壕固謢教金汤[一九]，（徐俊云：伯三三八一、斯五八三四作“敩”。
作“教”误。
）赋税如云送军垒。
奈何四海尽滔滔，湛然一境平如砥。
避难徒为阙下人，怀安却羡江南鬼。
愿君举棹东复东，咏此长歌献相公。
（[一]敦煌石室所出《秦妇吟》有下列九个写本：〖甲〗斯五四七六。
〖乙〗斯六九五。
卷末题“贞明五年〖九一九〗己卯岁四月十一日敦煌群金光明寺学仕郎安友盛写讫。
”还有写书诗四句：“今日写书了，合有五升麦。
高代不可得，还是自身灾。
”〖丙〗斯五四七七。
〖丁〗伯二七○○。
〖戊〗伯三三八一。
卷末题“天复五年〖九○五〗十二月十五日敦煌郡金光明寺学仕张龟写。
”、〖己〗伯三七八○。
卷末有写书人题记两行。
一云：“显德二年〖四〗丁巳岁二月十七日就家学仕郎马富德书记”，一云：“大周显德四年〖九五七〗二月十九日学士童儿马富德书记。
”〖庚〗伯三九五三。
仅存二十一行半。
书法不佳。
〖辛〗伯三九一○。
〖壬〗未见。
见李盛铎卖给日本的敦煌写本同录。
现在所知道的已有上述九个写本。
从一九○七年以后，有许多学者使用这些材料，作了不少的研究，校勘和注释的工作。
刘修业）-39-（同志的《秦妇吟校勘续记》一文〖载《学原》第一卷第七期〗，详细地记述了这些研究的经过，也补充了一些前人的校勘。
这次写定，就是节取使用她的校记的。
[二]己本“拟”作“疑”。
[三]甲本“潜”作“渐”，其余各本皆作“潜”。
[四]乙本“把”作“帊”。
各本皆作“把”，作“把”较佳。
[五]乙本戊本“奏”作“走”。
[六]各本“语”作“议”，此后己本。
[七]各本“生”或作“失”，不甚清楚。
余曾审视巴黎四本，丁戊两本似“生”，己庚两本作“失”。
作“生”者意义较佳。
俞云：“‘失’字是。
”[八]“沉沉”卷子本写作“{氵|/凡}{氵|/凡}”因此多有移作“泛泛”者，误。
[九]此句或移作“一斗黄金一斗粟”。
按下“斗”字应作“升”，因形似改误。
己庚两本作“胜”，即升字。
[一○]丁本“华”作“萃”，疑是“翠”字，亦可能为“华”之误字。
己本作“花”，即“华”同音字。
作“华”是。
[一一]“墙匡”二字不易解。
丁本“墙”作“长”，己本作“横”。
“匡”，亦有移作“空”者，字形不相近。
《唐马君起造像记》，“庭”作“{广/壬/辶}”与“迬”字形相近，若依丁卷作“。

用（周）人祭淫（瑶）水，黍稷信非馨。
西豹追河伯，蛟龙遂隐形。
红妆随洛浦，绿鬓逐浮萍。
尚有销金冶，何曾玉女灵。

树福金岩顶，妆岩琢石成。
真容绘美素，图镂万年荣。

-195-红筵高设画堂开，小妓妆成为舞催。
珠帽著听歌遍匝，锦靴行踏鼓声来。
纤纤玉笋罗衫撮，戢戢金星钿带回。
长恐周瑜一私顾，不教闲客望瑶台。

巉嵒绝顶欲摩天，海日初开一朵莲。
势削不容凡树木，格高唯惹好云烟。
点苏寒影妆新雪，戛玉清音喷细泉。
静想蓬莱只如此，应当月夜会群仙。

白云岩畔立仙姝，一簇烟萝倚画图。
丽色也知于世有，闲情长得似君无。
宿妆含露疑垂泣，醉态迎风欲待扶。
吟对寒林却惆怅，山中犹自辨荣枯。

目极烟波浩渺间，晓乌飞处认乡关。
旅愁从此休凋鬓，行色偏能助破颜。
浪蹙沙头花扑岸，云妆石顶叶笼山。
寄言来往鸱夷子，谁把千金解买闲。

空（《搜玉小集》《唐人选唐诗》，皆初唐人〖《全唐诗》七六九作徐安期。
〗〖《唐诗纪事》卷十三署徐安期，《万首唐人绝句》卷五五亦署徐璧。
《全唐诗补逸》卷十七据《永乐大典》卷六五二三录《催妆》诗，作徐壁，今删彼存此。
〗）。

佳人微醉玉颜酡，笑伾妆楼澹小蛾。

（唐文皇好诗，大和中赏牡丹，上谓程修己曰：“今京邑人传牡丹诗，谁为首出？”对曰：“中书舍人李正封诗天番云云。
”时杨妃侍，上曰：“妆台前宜饮以一紫金盏酒，则正封之诗见矣。
”）天香夜染衣，国色朝酣酒。
（《唐诗纪事》四十）（见《松窗杂录》。
）。

我世家九疑，山在宅之阳。
林业倚虚壁，峭拔绝坤方。
卓植斗杓南，序列俨成行。
烟岚缈相接，午影常中堂。
去留如有期，胜览夸新妆。
少怀不羁思，那能系空桑？对此疑山高，目悬几成尩。
飘风微我荡，此兴颀然长。
幸随长者车，身便神亦爽。
讵仍手中扶，扶摇上翱翔。
云开跻峦顶，万丈诚孤亢。
俯瞷总群植，纤纤若毫芒。
上与举汗漫期，倒景彻罔浪。
璇玑盘胸次，灿烂皆文章。
清风时掀髯，世虑浑相忘。
伸手叩元关，阊阖鸣金琅。
九垓若可极，纵身托穹苍。
四眺凭空忽，兴尽思弓藏。
翩然下其肩，稽首来帝旁。
有严淑多士，登户皆贤良。
探怀摅忠荩，吾亦倾吾囊。
锋铓避英锐，铅椠费挥张。
胪传动天阍，颜厚何可当。
腾章控多逊，遗珠映奎光。
蔽贤吾焉敢，亦将励名芳。
维皇怒斯赫，投檄幷炎荒。
怅望九峰云，母远在莲塘。
夜分缉余绪，旦期裨衮裳。
美人弗可见，此心中忙忙。
朝哦甑巓松，夕把流霞觞。
何上层解羁绁，量移慰凄怆。
媸作卢敖游，愿为曼倩狂。
长揖别临贺，策马指延唐。
时携二三子，葺彼山阿房。
苋苋迹其故，余复奚所望。

镇物高情济世才，欲随猿鹤老岩隈。
山花处处红妆面，髣髴如初拥妓来。
（〖1〗以上二首，又见《记纂渊海》卷十。
）。

绕城山雪自妆点，三县人烟共接连。
（《舆地纪胜》一四五《简州》）（〖1〗《全唐诗》无范禹偁诗，兹据《十国春秋》卷五三补传：范禹偁，九陇人。
天成中登第，孟知祥以为蒙阳令，入侍太子。
后蜀后主孟昶嗣位后，累兼翰林学士，曾兼简州刺史。
蜀亡，从后主归宋，授鸿胪卿，开宝三年尚在世。
〖参张忱石考证〗）。

老干疏枝浸寒碧，浅香孤韵带微霜。
迎风破萼未全折，含笑佳人对晓妆。

何不梳妆嫁去休，常教人唤作丫头。
只因不信良媒说，耽阁千秋与万秋。
（《古今图书集成·职方典》二八四《黄州府志》）（〖1〗弘治《黄州府志》卷七作苏轼诗。
）。

宋腊何须说，虞姬未足谈。
颊态花翻愧，眉成月倒悬（《诗格》作“妆罢花更丑，眉成月对愁”。
此首为赞誉志。
以上六首皆见《文镜秘府论》地卷《六志》引上官仪《笔札华梁》。
《吟窗杂录》卷一引托名魏文帝《诗格》每首各引二句。
）（按：《文镜秘府论》原注“《笔札》略同”，《笔札》即指《笔札华梁》。
王梦鸥《唐初诗学著述考》考证伪题魏文帝《诗格》，实即《笔札华梁》之删节本，又谓“其‘假作某诗’云云，其诗疑即上官仪诗”。
王利器《文镜秘府论校注》云：“盖无适例，故尔假作也。
”今据以收归上官仪名下。
）-678-。

丹心忠老母，白首媚萱堂。
万里提兵路，三苗葬子方。
桑田多变海，萱草独凌霜。
华洁凝秋色，葳蕤灿晚芳。
山灵驱毒蛀，神女靓明妆。
剥落千花后，舒迟百岁康。
如何龄九五，霞佩陟云房。
语罢成追暮，群然泪雨茫。
（原按：《志铭》：总章己巳，闽广之交，獠蛮啸聚。
高宗命陈政公出抚之。
至界，以兵少请援，朝命二兄敏、敷领兵南下。
）-755-（太母魏氏见三子之闽，乃与俱往。
至浙之江山县，敏、敷病疽。
至浦城，孙子亦疽。
魏母提兵至镇，政得进屯云霄营。
政卒，孙元光将军，代领其众，奉建州治。
垂拱四年，魏氏卒，将军以支孙承重，付州事于许天正，葬祖母于半径山，结庐守制。
漳人称半径将军。
故有《庐居语父老》之作。
）。

东风驱冻去，万品破阳辉。
红紫妆春媚，罍樽试酒奇。
公庭开月榭，农榼荐时牺。
兴逐芳芬发，杯同蜂蝶飞。
谁云佳节会，独与赏心违。
信手撚红[瓣]（辨），粘衣尽紫蕤。
阴移来日者，各赠满须归。

西施旧石在，苔藓日于滋。
几处沾妆污，何年灭履綦？岸花羞慢脸，波月𢽾嚬眉。
君将花月好，来比浣纱时。
（影印本《诗渊》第一册第六三页）。

昨夜巫山中，失却阳台女。
今朝妆阁里，独伴楚王语。
（见《文苑英华》卷二百五）（按：《才调集》卷十收此诗为蒋蕴作，《全唐诗》卷七九九收入。
未详孰是，今两存之。
）-844-。

朝披梦泽云（甲、乙、戊本作“云梦泽”），笠钓青茫茫。
寻丝（甲作“流”、乙作“绿”）得双鲤，中有三（乙作“二”）元章。
篆字若-867-丹蛇，逸（乙作“遶”）势如飞翔。
归来问天老（甲、戊作“姥”）奥（甲、戊作“妙”）义不可量。
金刀（甲作“刃”）割青素（甲作“紫”），灵文烂煌煌。
咽（甲、戊作“燕”）服十二环（戊作“镮”），奄（甲、戊作“想”）见仙人房。
暮跨（丙作“骑”）紫鳞（丙作“麟”）去，海气侵肌凉。
龙子善（戊作“喜”）变化，化作梅花妆。
赠（甲、戊作“遗”）我累累（乙作“叠叠”）珠，靡靡（甲作“非”）明月光。
劝我穿绛（乙作“络”）缕（甲、戊作“楼”），系作裙（戊、丁作“裾”）间裆（甲作“当”，戊作“珰”）。
挹（甲、戊作“揖”）子（甲作“予”，丁戊作“余”）以携（甲作“疾”，乙作“词”，丁、戊作“辞”）去，谈笑闻遗（甲、乙、戊作“余”）香。
（按：《全唐诗》卷一八五据《王直方诗话》录“房”、“凉”、“光”三韵，《全唐诗续补遗》卷四录“茫”、“凉”二韵。
）。

幡竿映水出蒲樯。
（秦瑀）榴花向阳临镜妆。
（鲍防）子规一声猿断肠。
（李聿）残云入户起炉香。
（李清）晴虹夭矫架危梁。
（杜奕）轻萝缥缈挂霓裳。
（袁邕）月临影殿玉毫光。
（吕渭）粉带新篁白简霜。
（崔泌）玲珑珠缀鱼网张。
（陈允初）高枝反舌巧如簧。
（郑槩）风摇宝铎佩锵锵。
（秦瑀）古松拥肿悬如囊。
（杜倚）雨垂珠箔映回廊。
（李聿）蔷薇绿刺半缄长。
（鲍防）五粒松英大麦芒。
（李清）古藤蚴蟉毒龙骧。
（杜奕）深林怪石猛虎藏。
-908-（袁邕）古碑勒字棋局方。
（吕渭）山僧行道鸿雁行（崔泌）亭亭孤笋绿沉枪。
（郑槩）蜂窼倒挂枯莲房。
（允初）燃灯幽殿星煌煌。
（杜倚）。

春至感心伤，低眉入洞房。
征夫天外别，抛妾镇[渔]（鱼）阳。
有意连新月，无情理旧妆。
长流双睑泪，-923-独恨对芬芳。

春来有幸却承恩，花里含啼入殿门。
残妆不用添红粉，且待君王见泪痕。
（均见伯三八一二卷）。

故宅有宝珠，却向田野求。
这个一群贼，赚你徒悠悠。
泥上搽妆粉，壁上涂浑油。
愚人见梦事，赞叹道能修。
腊月三十日，元无一物收。
-958-。

地人仙人家洛浦，闻道新年年十五。
巧转明眸双剑连，开妆一面千花吐。
流苏帐，云母屏，碧罗作卷花亭亭。
昆仑阿母暗钩引，东海麻姑投姓名。
梭能织诗筝解语，鸳鸯难称烟波侣。
偶逢曼倩巧言词，不觉投花忽相许。
自言夫婿心不骨，黄金买笑轻侯王。
掌中看舞腰欲断，暗里听歌愁满堂。
莫学为云去无迹，巫山高高接天碧。
（同前第五五一页）。

向前已说深红木，更有轻红说向君。
深叶浅花何所似，薄妆愁坐碧罗裙。
（人民文学出版社刊周本淳校点本《诗话总龟》卷二七引《唐贤抒情》）。

灯照露花何所似，馆娃宫殿夜妆台。
（同前《草木部·杂花》）。

妆成落日卷帘坐，小玉焚香罗帐深。
（见同书同卷引李惟诗）。

帘外微明烛下妆，殿明放锁待君王。
玉阶地冷罗鞋薄，众里偷身倚玉床。
（《分门纂类唐宋时贤千家诗选》卷十六）。

未嫁谓如弄玉，嫁了却似淡容。
小姑眠后飡饭，鸦舅鸣时起舂。
对镜休梳堕马，照井暂掠盘龙。
那以在家无事，浓妆闲趁游蜂。

净洗浓妆为阿谁？子规声里劝人归。
百花落尽蹄无尽，更向乱峰深处啼。
（奉）。

槛外征帆次第行，渔歌偏唱《竹枝》声。
荷翻水面真珠碎，柳飏湾头绿线轻。
峦隐九疑忘去处，泪经千-1185-古转分明。
寥寥日暮云空淡，应为严妆庙貌清。
（《灯下闲谈》卷下《湘妃神会》）。

嫚黄妖紫间轻红，谷雨初晴早景中。
静女不言还爱日，彩云无定只随风。
炉烟坐觉沈檀薄，妆面行看粉黛空。
此别又须经岁月，酒阑把烛遶芳丛。
（见《梦梁录》卷十八）。

桂花穷北陆，荆艳下东邻。
残妆欲送晓，薄衣已迎春。
举袖争流雪，分歌竞绕尘。
不应将共醉，年去远催人。
（见上海图书馆藏明抄本《古今岁时杂咏》卷四一）。

江南荡风俗，养女娇且怜。
性冶耻针线，妆成调管弦。
所学非雅音，多被春心牵。
自谓芳华色，长占艳阳年。
却笑邻家女，终朝弄机杼。
机杼纵劳身，罗衣不到汝。
（同前）。

尽道古镜不曾见，借你时人看一遍。
目前不睹一纤豪，湛湛冷光凝一片。
凝一片，无背面，嫫母临妆不称情，潘生回首频嘉叹。
何欣欣，何戚戚，好丑由来那个是（《大正藏》本作“从来那是的”）？只遮是，转沈醉，演若晨窥怖走时，子细思量还有以。
我问颠狂不暂回，泪流向予声哀哀。
哽咽未能申吐得，你头与影悠悠哉！悠悠哉，尔许多时那里来？迷云开，行行携手上高台。

兰堂夜宴在秦城，座上荷衣倍觉荣。
金鼎烹炮过百味，铜壶刻漏转三更。
红妆伎出催添烛，白雪哀迟待煖笙。
犹自何郎欢不足，桂华未谢玉峰倾。
（见蜀何光远《鉴戒录》卷八《屈名儒》。
）。

君游园苑百花新，花下红妆采白蘋。
竞将颜色比花色，花色无情不及人。
（均见伯三八一二卷。
）。

傍人那得知心事，一面残妆空涙痕。
（见《吟窗杂录》卷三十《古今才妇》。
）（按：《全唐诗》卷八百一收四句，缺题，故重录之。
）。

别日菱花出，临池满月生。
官看巾帽整，妾映点（一作“美”）妆成。
（见同治己巳广州刊林昌彝《海天琴思续录》卷二，云镜为周南卿明经藏，“河东君物也。
”此条承黄霖同志录示。
又见王士伦编《浙江出土铜镜选集》序引，异文注出。
）。

冬朝日照梁，含怨下前床。
帷寒以叶带，镜转菱花光。
会是无人觉，何用早红妆。
（同前。
见王士伦《浙江出土铜镜选集》序引。
）。

鸾镜晓匀妆，慢把花钿饰。
真如渌水中，一朵芙蓉出。
（《金石索·金索六》。
首有“诗云”二字。
）。

偏识秦楼意，能照玉[妆]（庄）成。
花发无冬夏，临台晓夜明。
（《铜镜图案·湖南出土历代铜镜》）。

漫山桃李占春光，始见檀心吐异芳。
花骨不禁寒料峭，多烦晓日为催妆。

日红衫子合罗裙，尽日看花不厌春。
更向妆台重注口，无那萧郎恍煞人。

红开西子妆楼晓，翠揭麻姑水殿春。
（见《苕溪渔隐丛话前集》卷二七引《陈辅之诗话》。
）。

好花本自有春晖，不偶红妆乱玉姿。
若用何郎面上粉，任将多少借光仪。

自别汉宫休楚舞，不能妆粉恨君王。
无金岂得迎商叟，吕氏何曾畏木彊。

臼头花钿满面，不若徐妃增妆。
（见《唐摭言》卷十。
《钗小志》作谚）。

人皆得令室，我命独何[咎]（吝）（从安刻本改）。
不遇姜任德，正值丑恶妇。
才质陋且俭，姿容剧嫫母。
鹿头猕猴面，推额复出口。
折頞靥楼鼻，两眼{幽页}（一交切）如臼。
肤如老桑皮，耳如侧两手。
头如研米槌，发如掘扫帚。
恶观丑仪容，不媚似铺首。
暗钝拙梳髻，刻画又更丑。
妆颊如狗舐，额上独偏厚。
朱唇如踏血，画眉如鼠负。
傅粉堆颐下，面中不遍有。
领如盐豉囊，袖如常拭釜。
履中如和泥，爪甲长有垢。
脚皲可容箸，熟视今人呕。
（见《初学记》卷十九）。

新妆可怜色，落日卷罗帷。
𬬻气清珍簟，墙阴上玉墀。
春虫飞网户，暮雀隐花枝。
向晚多愁思，闲窗桃李时。

上路笙歌满，春城漏刻长。
游人多昼日，明月让灯光。
鱼钥通翔凤，龙舆出建章。
九衢陈广乐，百福透名香。
仙伎来金殿，都人遶玉堂。
定应偷妙舞，从此学新妆。
奉引迎三事，司仪列万方。
愿将天地寿，同以献君王。

怪来妆阁闭，朝下不相迎。
总向春园里，花间笑语声。

可怜青铜镜，挂在白玉堂。
玉堂有美女，娇弄明月光。
罗袖拂金鹊，彩屏点红妆。
妆罢含情坐，春风桃李香。

可怜青铜镜，挂在白玉堂。
玉堂有美女，娇弄明月光。
罗袖拂金鹊，彩屏点红妆。
妆罢含情坐，春风桃李香。

君不见建章宫中金明枝，万万长条拂地垂。
二月三月花如霰，九重幽深君不见。
艳彩朝含四宝宫，香风旦入朝云殿。
汉家宫女春未阑，爱此芳香朝暮看。
看来看去心不忘，攀折将安镜台上。
双双素手剪不成，两两红妆笑相向。
建章昨夜起春风，一花飞落长信宫。
长信丽人见花泣，忆此珍树何嗟及。
我昔初在昭阳时，朝攀暮折登玉墀。
只言岁岁长相对，不悟今朝遥相思。

邯郸陌上三月春，暮行逢见一妇人。
自言乡里本燕赵，少小随家西入秦。
母兄怜爱无俦侣，五岁名为阿娇女。
七岁丰茸好颜色，八岁黠惠能言语。
十三兄弟教诗书，十五青楼学歌舞。
我家青楼临道傍，纱窗绮幔暗闻香。
日暮笙歌君驻马，春日妆梳妾断肠。
不用城南使君婿，本求三十侍中郎。
何知汉帝好容色，玉辇携登归建章。
建章宫殿不知数，万户千门深且长。
百堵涂椒接青琐，九华阁道连洞房。
水晶帘箔云母扇，琉璃窗牖玳瑁床。
岁岁年年奉欢宴，娇贵荣华谁不羡。
恩情莫比陈皇后，宠爱全胜赵飞燕。
瑶房侍寝世莫知，金屋更衣人不见。
谁言一朝复一日，君王弃世市朝变。
宫车出葬茂陵田，贱妾独留长信殿。
一朝太子升至尊，宫中人事如掌翻。
同时侍女见谗毁，后来新人莫敢言。
兄弟印绶皆被夺，昔年赏赐不复存。
一旦放归旧乡里，乘车垂泪还入门。
父母愍我曾富贵，嫁与西舍金王孙。
念此翻覆复何道，百年盛衰谁能保。
忆昨尚如春日花，悲今已作秋时草。
少年去去莫停鞭，人生万事由上天。
非我今日独如此，古今歇薄皆共然。

川上女，晚妆鲜。
日落青渚试轻檝，汀长花满正回船。
暮来浪起风转紧，自言此去横塘近。
绿江无伴夜独行，独行心绪愁无尽。

十五嫁王昌，盈盈入画堂。
自矜年最少，复倚婿为郎。
舞爱前谿绿，歌怜子夜长。
闲来鬬百草，度日不成妆。

夫差日淫放，举国求妃嫔。
自谓得王宠，代间无美人。
碧罗象天阁，坐辇乘芳春。
宫女数千骑，常游江水滨。
年深玉颜老，时薄花妆新。
拭泪下金殿，娇多不顾身。
生前妒歌舞，死后同灰尘。
冢墓令人哀，哀于铜雀台。

贵人妆梳殿前催，香风吹入殿后来。
仗引笙歌大宛马，白莲花发照池台。

芙蓉不及美人妆，水殿风来珠翠香。
谁分含啼掩秋扇，空悬明月待君王。

驰道杨花满御沟，红妆缦绾上青楼。
金章紫绶千余骑，夫婿朝回初拜侯。

闺中少妇不曾愁，春日凝妆上翠楼。
忽见陌头杨柳色，悔教夫婿觅封侯。

菀菀黄柳丝，蒙蒙杂花垂。
日高红妆卧，倚对春光迟。
宁知傍淇水，騕袅黄金羁。

夜尽梦初惊，纱窗早雾明。
晓妆脂粉薄，春服绮罗轻。
妾有今朝恨，君无旧日情。
愁来理弦管，皆是断肠声。

百尺珠楼临狭斜，新妆能唱美人车。
皆言贱妾红颜好，要自狂夫不忆家。

夜色带春烟，灯花拂更然。
残妆添石黛，艳舞落金钿。
掩笑频欹扇，迎歌乍动弦。
不知巫峡雨，何事海西边。

弱体鸳鸯荐，啼妆翡翠衾。
鸦鸣秋殿晓，人静禁门深。
每忆椒房宠，那堪永巷阴。
自惊罗带缓，非复旧来心。

孝成皇帝本娇奢，行幸平阳公主家。
可怜女儿三五许，{艹/丰}茸惜是一园花。
歌舞向来人不贵，一旦逢君感君意。
君心见赏不见忘，姊妹双飞入紫房。
紫房彩女不得见，专荣固宠昭阳殿。
红妆宝镜珊瑚台，青琐银簧云母扇。
日夕风传歌舞声，祗扰长信忧人情。
长信忧人气欲绝，君王歌吹终不歇。
朝弄琼箫下彩云，夜踏金梯上明月。
明月薄蚀阳精昏，娇妒倾城惑至尊。
已见白虹横紫极，复闻飞燕啄皇孙。
皇孙不死燕啄折，女弟一朝如火绝。
明明天子咸戒之，赫赫宗周褒姒灭。
古来贤圣叹狐裘，一国荒淫万国羞。
安得上方断马剑，斩取朱门公子头。

落景馀清辉，轻桡弄溪渚。
澄明爱水物，临泛何容与。
白首垂钓翁，新妆浣纱女。
相看似相识，脉脉不得语。

当昔襄阳雄盛时，山公常醉习家池。
池边钓女日相随，妆成照影竞来窥。
澄波澹澹芙蓉发，绿岸毵毵杨柳垂。
一朝物变人亦非，四面荒凉人径稀。
意气豪华何处在，空余草露湿罗衣。
此地朝来饯行者，翻向此中牧征马。
征马分飞日渐斜，见此空为人所嗟。
殷勤为访桃源路，予亦归来松子家。

夫婿久离别，青楼空望归。
妆成卷帘坐，愁思懒缝衣。
燕子家家入，杨花处处飞。
空床难独守，谁为报金徽。

佳人能画眉，妆罢出帘帷。
照水空自爱，折花将遗谁。
春情多艳逸，春意倍相思。
愁心极杨柳，一种乱如丝。

青楼晓日珠帘映，红粉春妆宝镜催。
已厌交欢怜枕席，相将游戏绕池台。
坐时衣带萦纤草，行即裙裾扫落梅。
更道明朝不当作，相期共鬬管弦来。

别业闻新制，同声和者多。
还看碧溪答，不羡绿珠歌。
自有阳台女，朝朝拾翠过。
绮筵铺锦绣，妆牖闭藤萝。
秩满休闲日，春余景气和。
仙凫能作伴，罗袜共凌波。
曲岛寻花药，回潭折芰荷。
更怜斜日照，红粉艳青娥。

画堂观妙妓，长夜正留宾。
烛吐莲花艳，妆成桃李春。
髻鬟低舞席，衫袖掩歌唇。
汗湿偏宜粉，罗轻讵著身。
调移筝柱促，欢会酒杯频。
倘使曹王见，应嫌洛浦神。

若耶谿傍采莲女，笑隔荷花共人语。
日照新妆水底明，风飘香袂空中举。
岸上谁家游冶郎，三三五五暎垂杨。
紫骝嘶入落花去，见此踟蹰空断肠。

吴刀剪彩缝舞衣，明妆丽服夺春晖。
扬眉转袖若雪飞，倾城独立世所稀。
激楚结风醉忘归，高堂月落烛已微，玉钗挂缨君莫违。

一枝秾艳露凝香，云雨巫山枉断肠。
借问汉宫谁得似，可怜飞燕倚新妆。

金陵控海浦，渌水带吴京。
铙歌列骑吹，飒沓引公卿。
槌钟速严妆，伐鼓启重城。
天子凭玉几，剑履若云行。
日出照万户，簪裾烂明星。
朝罢沐浴闲，遨游阆风亭。
济济双阙下，欢娱乐恩荣。

秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。

忆昔娇小姿，春心亦自持。
为言嫁夫婿，得免长相思。
谁知嫁商贾，令人却愁苦。
自从为夫妻，何曾在乡土。
去年下扬州，相送黄鹤楼。
眼看帆去远，心逐江水流。
只言期一载，谁谓历三秋。
使妾肠欲断，恨君情悠悠。
东家西舍同时发，北去南来不逾月。
未知行李游何方，作个音书能断绝。
适来往南浦，欲问西江船。
正见当垆女，红妆二八年。
一种为人妻，独自多悲凄。
对镜便垂泪，逢人只欲啼。
不如轻薄儿，旦暮长相随。
悔作商人妇，青春长别离。
如今正好同懽乐，君去容华谁得知。

忆昔洛阳董糟丘，为余天津桥南造酒楼。
黄金白璧买歌笑，一醉累月轻王侯。
海内贤豪青云客，就中与君心莫逆。
迥山转海不作难，倾情倒意无所惜。
我向淮南攀桂枝，君留洛北愁梦思。
不忍别，还相随，相随迢迢访仙城。
三十六曲水回萦，一溪初入千花明。
万壑度尽松风声，银鞍金络倒平地，汉东太守来相迎。
紫阳之真人，邀我吹玉笙。
餐霞楼上动仙乐，嘈然宛似鸾凤鸣。
袖长管催欲轻举，汉中太守醉起舞。
手持锦袍覆我身，我醉横眠枕其股。
当筵意气凌九霄，星离雨散不终朝，分飞楚关山水遥。
余既还山寻故巢，君亦归家渡渭桥。
君家严君勇貔虎，作尹幷州遏戎虏。
五月相呼度太行，摧轮不道羊肠苦。
行来北凉岁月深，感君贵义轻黄金。
琼杯绮食青玉案，使我醉饱无归心。
时时出向城西曲，晋祠流水如碧玉。
浮舟弄水箫鼓鸣，微波龙鳞莎草绿。
兴来携妓恣经过，其若杨花似雪何。
红妆欲醉宜斜日，百尺清潭写翠娥。
翠娥婵娟初月辉，美人更唱舞罗衣。
清风吹歌人空去，歌曲自绕行云飞。
此时行乐难再遇，西游因献长杨赋。
北阙青云不可期，东山白首还归去。
渭桥南头一遇君，酂台之北又离群。
问余别恨知多少，落花春暮争纷纷。
言亦不可尽，情亦不可极。
呼儿长跪缄此辞，寄君千里遥相忆。

青楼何所在，乃在碧云中。
宝镜挂秋水，罗衣轻春风。
新妆坐落日，怅望金屏空。
念此送短书，愿因双飞鸿。

罗袜凌波生网尘，那能得计访情亲。
千杯绿酒何辞醉，一面红妆恼杀人。

镜湖水如月，耶溪女似雪。
新妆荡新波，光景两奇绝。

玉面耶溪女，青娥红粉妆。
一双金齿屐，两足白如霜。

野凉疏雨歇，春色遍萋萋。
鱼跃青池满，莺吟绿树低。
野花妆面湿，山草纽斜齐。
零落残雪片，风吹挂竹谿。

鸜鹆鸜鹆，众皆如漆，尔独如玉。
鸜之鹆之，众皆蓬蒿下。
尔自三山来，三山处子下人间。
绰约不妆冰雪颜，仙鸟随飞来掌上。
来掌上，时拂拭。
人心鸟意自无猜，玉指霜毛本同色。
有时一去凌苍苍，朝游汗漫暮玉堂。
巫峡雨中飞暂湿，杏花林里过来香。
日夕依仁全羽翼，空欲衔环非报德。
岂不及阿母之家青鸟儿，汉宫来往传消息。

夜色带寒烟，灯花拂更然。
残妆添石黛，艳舞落金钿。
掩笑须欹扇，迎歌乍动弦。
不知巫峡雨，何事海西边。

热海亘铁门，火山赫金方。
白草磨天涯，湖沙奔茫茫。
夫子佐戎幕，其锋利如霜。
中岁学兵符，不能守文章。
功业须及时，立身有行藏。
男儿感忠义，万里忘越乡。
孟夏边候迟，胡国草木长。
马疾过飞鸟，天穷超夕阳。
都护新出师，五月发军装。
甲兵二百万，错落黄金光。
扬旗拂昆仑，伐鼓震蒲昌。
太白引官军，天威临大荒。
西望云似蛇，戎夷知丧亡。
浑驱大宛马，系取楼兰王。
曾到交河城，风土断人肠。
寒驿远如点，边烽互相望。
赤亭多飘风，鼓怒不可当。
有时无人行，沙石乱飘扬。
夜静天萧条，鬼哭夹道傍。
地上多髑髅，皆是古战场。
置酒高馆夕，边城月苍苍。
军中宰肥牛，堂上罗羽觞。
红泪金烛盘，娇歌艳新妆。
望君仰青冥，短翮难可翔。
苍然西郊道，握手何慨慷。

炖煌太守才且贤，郡中无事高枕眠。
太守到来山出泉，黄砂碛里人种田。
炖煌耆旧鬓皓然，愿留太守更五年。
城头月出星满天，曲房置酒张锦筵。
美人红妆色正鲜，侧垂高髻插金钿。
醉坐藏钩红烛前，不知钩在若个边。
为君手把珊瑚鞭，射得半段黄金钱，此中乐事亦已偏。

竹里过红桥，花间藉绿苗。
池凉醒别酒，山翠拂行镳。
凤去妆楼闭，凫飞叶县遥。

朱唇一点桃花殷，宿妆娇羞偏髻鬟。
细看只似阳台女，醉着莫许归巫山。

杏梁初照日，碧玉后堂开。
忆事临妆笑，春娇满镜台。
含声歌扉举，顾影舞腰回。
别有佳期处，青楼客夜来。

云端有灵匹，掩映拂妆台。
夜久应摇珮，天高响不来。
片欢秋始展，残梦晓翻催。
却怨填河鹊，留桥又不回。

征夫走马发渔阳，少妇含娇开洞房。
千日废台还挂镜，数年尘面再新妆。
春风喜出今朝户，明日虚眠昨夜床。
莫道幽闺书信隔，还衣总是旧时香。

