晚雨秋阴酒乍醒，感时心绪杳难平。
黄花冷落不成艳，红叶飕飗竞鼓声。
背世返能厌俗态，偶缘犹未忘多情。
自从双鬓斑斑白，不学安仁却自惊。

迢迢牵牛星，杳在河之阳。
粲粲黄姑女，耿耿遥相望。
莺狂应有恨，蝶舞已无多。
揖让月在手，动摇风满怀。
病态如衰弱，厌厌向五年。
衰颜一病难牵复，晓殿君临颇自羞。
冷笑秦皇经远略，静怜姬满苦时巡。
鬓从今日添新白，菊是去年依旧黄。
万古到头归一死，醉乡葬地有高原。
人生不满百，刚作千年画。
日暎仙云薄，秋高天碧深。
乌照始潜辉，龙烛便争秉。
凝珠满露枝，游飏日已西。
肃穆寒初至，九重开扇鹄。
四牖炳灯鱼，羽觞无算酌。
倾碗更为寿，深卮递酬宾。

冰肌玉骨清无汗，水殿风来暗香暖。
帘开明月独窥人，敧枕钗横云鬓乱。
起来琼户寂无声，时见疏星渡河汉。
屈指西风几时来，只恐流年暗中换。

当时我醉美人家，美人颜色娇如花。
今日美人弃我去，青楼珠箔天之涯。
天涯娟娟常娥月，三五二八盈又缺。
翠眉蝉鬓生别离，一望不见心断绝。
心断绝，几千里，梦中醉卧巫山云。
觉来泪滴湘江水，湘江两岸花木深。
美人不见愁人心，含愁更奏绿绮琴，调高弦绝无知音。
美人兮美人！不知为暮雨兮为朝云。
相思一夜梅花发，忽到窗前疑是君。

纤纤折杨柳，持此寄情人。
一枝何足贵，怜是故园春。
迟景那能久，流芳不及新。
更愁征戍客，鬓老边城尘。

玉关春色晚，金河路几千。
琴悲桂条上，笛怨柳花前。
雾掩临妆月，风惊入鬓蝉。
缄书待还使，泪尽白云天。

满面胡沙满鬓风，眉销残黛脸销红。
愁苦辛勤憔悴尽，如今却似画图中。

八月木荫薄，十叶三堕枝。
人生过五十，亦已同此时。
朝出东郭门，嘉树郁参差。
暮出西郭门，原草已离披。
南邻好台榭，北邻善歌吹。
荣华忽消歇，四顾令人悲。
生死与荣辱，四者乃常期。
古人耻其名，没世无人知。
无言鬓似霜，勿谓发如丝。

白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲搅六龙，回车挂扶桑。
北斗酌美酒，劝龙各一觞。
富贵非所愿，为人驻颓光。

长歌破衣襟，短歌断白发。
秦王不可见，旦夕成内热。
渴饮壶中酒，饥拔陇头粟。
凄凄四月兰，千里一时绿。
夜峰何离离，月明落石底。
裴回沿石寻，照出高峰外。
不得与之游，歌成鬓先改。

南庭结白露，北风埽黄叶。
此时鸿燕来，惊鸣催思妾。
曲房理针线，平砧𢭏文练。
鸳绮裁易成，龙乡信难见。
窈窕九重闺，寂寞十年啼。
纱窗白云宿，罗幌月光栖。
云月晓微微，愁思流黄机。
玉霜冻珠履，金吹薄罗衣。
汉家已得地，君去将何事？宛转结蚕书，寂寞无雁使。
生平荷恩信，本为容华进。
况复落红颜，蝉声催绿鬓。

胡风吹代马，北拥鲁阳关。
吴兵照海雪，西讨何时还？半渡上辽津，黄云惨无颜。
老母与子别，呼天野草间。
白马绕旌旗，悲鸣相追攀。
白杨秋月苦，早落豫章山。
本为休明人，斩虏素不闲。
岂惜战鬬死，为君埽凶顽。
精感石没羽，岂忘惮险艰。
楼船若鲸飞，波荡落星湾。
此曲不可奏，三军鬓成斑。

锦水东流碧，波荡双鸳鸯。
雄巢汉宫树，雌弄秦草芳。
相如去蜀谒武帝，赤车驷马生辉光。
一朝再览大人作，万乘忽欲凌云翔。
闻道阿娇失恩宠，千金买赋要君王。
相如不忆贫贱日，官高金多聘私室。
茂陵姝子皆见求，文君欢爱徒此毕。
泪如双泉水，行堕紫罗襟。
五起鸡三唱，清晨白头吟。
长吁不整绿云鬓，仰诉青天哀怨深。
城崩杞梁妻，谁道土无心。
东流不作西归水，落花辞枝羞故林。
头上玉燕钗，是妾嫁时物。
赠君表相思，罗袖幸时拂。
莫卷龙须席，从他生网丝。
且留琥珀枕，还有梦来时。
鹔鹴裘在锦屏上，自君一挂无由披。
妾有秦楼镜，照心胜照井。
愿持照新人，双对可怜影。
覆水却收不满杯，相如还谢文君回。
古来得意不相负，祗今惟有青陵台。

十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沈忧能伤人，绿鬓成霜蓬。
一朝不得意，世事徒为空。
鹔鹴换美酒，舞衣罢雕笼。
寒苦不忍言，为君奏丝桐。
肠断弦亦绝，悲心夜忡忡。

金天之西，白日所没。
康老胡雏，生彼月窟。
巉岩仪容，[戌]削风骨。
碧玉炅炅双目瞳，黄金拳拳两鬓红。
华盖垂下睫，嵩岳临上唇。
不睹谲诡貌，岂知造化神。
大道是文康之严父，元气乃文康之老亲。
抚顶弄盘古，推车转天轮。
云见日月初生时，铸冶火精与水银。
阳乌未出谷，顾兔半藏身。
女娲戏黄土，团作愚下人。
散在六合间，蒙蒙如沙尘。
生死了不尽，谁明此胡是仙真。
西海栽若木，东溟植扶桑。
别来几多时，枝叶万里长。
中国有七圣，半路颓鸿荒。
陛下应运起，龙飞入咸阳。
赤眉立盆子，白水兴汉光。
叱咤四海动，洪涛为簸扬。
举足蹋紫微，天关自开张。
老胡感至德，东来进仙倡。
五色师子，九苞凤凰。
是老胡鸡犬，鸣舞飞帝乡。
淋漓飒沓，进退成行。
能胡歌，献汉酒。
跪双膝，并两肘。
散花指天举素手，拜龙颜，献圣寿。
北斗戾，南山摧。
天子九九八十一[万]岁，长倾万岁杯。

蓟门逢古老，独立思氛氲。
一身既零丁，头鬓白纷纷。
勋庸今已矣，不识霍将军。

悲哉为儒者，力学不能疲。
读书眼欲暗，秉笔手生胝。
十上方一第，成名常苦迟。
纵有宦达者，两鬓已成丝。
可怜少壮日，适在穷贱时。
丈夫老且病，焉用富贵为。
沈沈朱门宅，中有乳臭儿。
状貌如妇人，光明膏粱肌。
手不把书卷，身不擐戎衣。
二十袭封爵，门承勋戚资。
春来日日出，服御何轻肥。
朝从博徒饮，暮有倡楼期。
评封还酒债，堆金选蛾眉。
声色狗马外，其余一无知。
山苗与涧松，地势随高卑。
古来无奈何，非君独伤悲。

芳草落花如锦地，二十长游醉乡里。
红缨不重白马骄，垂柳金丝香拂水。
吴娥未笑花不开，绿鬓耸堕兰云起。
陆郎倚醉牵罗袂，夺得宝钗金翡翠。

木落萧萧，蛩鸣唧唧。
不觉朱蔫脸红，霜劫鬓漆。
世途多事，泣向秋日。
方吟少壮不努力，老大徒伤悲。

故枥思疲马，故巢思迷禽。
浮云蔽我乡，踯躅游子吟。
游子悲久滞，浮云郁东岑。
客堂无丝桐，落叶如秋霖。
艰哉远游子，所以悲滞淫。
一为浮云词，愤塞谁能禁。
驰晖百年内，惟愿展所钦。
胡为不归欤，坐使年病侵。
未老霜遶鬓，非狂火烧心。
太行何艰哉？北斗不可斟。
夜晴星河出，耿耿辰与参。
佳人敻青天，尺素重于金。
泬寥群动异，眇默诸境森。
苔衣上闲阶，蜻蛚催寒砧。
立身计几误，道险无容针。
三年不还家，万里遗锦衾。
梦魂无重阻，离忧因古今。
胡为不归欤，孤负丘中琴。
腰下是何物？牵缠旷登寻。
朝与名山期，夕宿楚水阴。
楚水殊演漾，名山杳岖嵚。
客从洞庭来，婉娈潇湘深。
橘柚在南国，鸿雁遗秋音。
下有碧草洲，上有青橘林。
引烛窥洞穴，凌波睥天琛。
蒲荷影参差，凫鹤雏淋涔。
浩歌惜芳杜，散发轻华簪。
胡为不归欤，泪下霑衣襟。
鸢飞戾霄汉，蝼蚁制鳣鱏。
赫赫大圣朝，日月光照临。
圣主虽启迪，奇人分堙沈。
层城发云韶，玉府锵球琳。
鹿鸣志丰草，况复虞人箴。

天长地久无终毕，昨夜今朝又明日。
鬓发苍浪牙齿疏，不觉身年四十七。
前去五十有几年，把镜照面心茫然。
既无长绳系白日，又无大药驻朱颜。
朱颜日渐不如故，青史功名在何处？欲留年少待富贵，富贵不来年少去。
去复去兮如长河，东流赴海无回波。
贤愚贵贱同归尽，北邙冢墓高嵯峨。
古来如此非独我，未死有酒且酣歌。
颜回短命伯夷饿，我今所得亦已多。

三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有？翠微{盍勹}叶垂鬓唇。
背后何所见？珠压腰衱稳称身。
就中云幕椒房亲，赐名大国虢与秦。
紫𫘞之峰出翠釜，水晶之盘行素鳞。
犀箸厌饫久未下，鸾刀缕切空纷纶。
黄门飞鞚不动尘，御厨丝络送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白蘋，青鸟飞去衔红巾。
炙手可热势绝伦，慎莫近前丞相嗔。

君不见封狐雄虺自成群，冯深负固结妖氛。
玉玺分兵征恶少，金坛受律动将军。
将军拥旄宣庙略，战士横行静夷落。
长驱一息背铜梁，直指三巴逾剑阁。
阁道岧嶤上戍楼，剑门遥裔俯灵丘。
邛关九折无平路，江水双源有急流。
征役无期返，他乡岁华晚。
杳杳丘陵出，苍苍林薄远。
途危紫盖峰，路涩青泥坂。
去去指哀牢，行行入不毛。
绝壁千里险，连山四望高。
中外分区宇，夷夏殊风土。
交趾枕南荒，昆弥临北户。
川源饶毒雾，溪谷多淫雨。
行潦四时流，崩查千岁古。
漂梗飞蓬不自安，扪藤引葛度危峦。
昔时闻道从军乐，今日方知行路难。
苍江绿水东流驶，炎洲丹徼南中地。
南中南斗映星河，秦川秦塞阻烟波。
三春边地风光少，五月泸中瘴疠多。
朝驱疲斥候，夕息倦谁何。
向月弯繁弱，连星转太阿。
重义轻生怀一顾，东伐西征凡几度。
夜夜朝朝斑鬓新，年年岁岁戎衣故。
灞城隅，滇池水，天涯望转积，地际行无已。
徒觉炎凉节物非，不知关山千万里。
弃置勿重陈，重陈多苦辛。
且悦清笳杨柳曲，讵忆芳园桃李人。
绛节朱旗分白羽，丹心白刃酬明主。
但令一技君王识，谁惮三边征战苦。
行路难，行路难，岐路几千端。
无复归云冯短翰，望日想长安。

别来几春未还家，玉窗五见樱桃花。
况有锦字书，开缄使人嗟。
至此肠断彼心绝，云鬟绿鬓罢揽结。
愁如回飙乱白雪，去年寄书报阳台。
今年寄书重相催，胡为东风为我吹行云。
使西来，待来竟不来，落花寂寂委青苔。

卢姬小小魏王家，绿鬓红唇桃李花。
魏王绮楼十二重，水精帘箔绣芙蓉。
白玉阑干金作柱，楼上朝朝学歌舞。
前堂后堂罗袖人，南窗北窗花发春。
翠幌珠帘鬬弦管，一奏一弹云欲断。
君王日晚下朝归，鸣环佩玉生光辉。
人生今日得骄贵，谁道卢姬身细微。

游童苏合带，倡女蒲葵扇。
初日映城时，相思忽相见。
褰裳踏露草，理鬓回花面。
薄暮不同归，留情此芳甸。

一官何幸得同时，十载无媒独见遗。
今日不论腰下组，请君看取鬓边丝。

久作涔阳令，丹墀忽再还。
凄凉辞泽国，离乱到乡山。
北固滩声满，南徐草色闲。
知心从此别，相忆鬓毛斑。

北阙忤明主，南方随白云。
沿洄滩草色，应接海鸥群。
建德潮已尽，新安江又分。
回看严子濑，朗咏谢安文。
雨过暮山碧，猿吟秋日曛。
吴洲不可到，刷鬓为思君。

四年谪宦滞江城，未厌门前鄱水清。
谁言宰邑化黎庶，欲别云山如弟兄。
双鸥为底无心狎，白发从他遶鬓生。
惆怅闲眠临极浦，夕阳秋草不胜情。

仙冠轻举竟何之，薜荔缘堦竹映祠。
甲子不知风驭日，朝昏唯见雨来时。
霓旌翠盖终难遇，流水青山空所思。
逐客自怜双鬓改，梵香多负白云期。

亦知死是人间事，年老闻之心自疑。
黄卷清琴总为累，落花流水共添悲。
愿将从药看真诀，又欲休官就本师。
儿女眼前难喜舍，弥怜双鬓渐如丝。

一官何幸得同时，十载无媒独见遗。
今日不论腰下组，请君看取鬓边丝。

流萤与落叶，秋晚共纷纷。
返照城中尽，寒砧雨外闻。
离人见衰鬓，独鹤暮何群。
楚客在千里，相思看碧云。

蓟门逢古老，独立思氛氲。
一身既零丁，头鬓白纷纷。
勋庸今已矣，不识霍将军。

田家老翁住东陂，说道平生隐在兹。
鬓白未曾记日月，山青每到识春时。
门前种柳深成巷，野谷流泉添入池。
牛壮日耕十亩地，人闲常扫一茅茨。
客来满酌清尊酒，感兴平吟才子诗。
岩际窟中藏鼹鼠，潭边竹里隐鸬鹚。
村墟日落行人少，醉后无心怯路岐。
今夜只应还寄宿，明朝拂曙与君辞。

彩服趋庭训，分交载酒过。
芸香名早著，蓬转事仍多。
苦战知机息，穷愁奈别何。
云霄莫相待，年鬓已蹉跎。

节物惊心两鬓华，东篱空绕未开花。
百年将半仕三已，五亩就荒天一涯。
岂有白衣来剥啄，一从乌帽自攲斜。
真成独坐空搔首，门柳萧萧噪暮鸦。

旅馆寒灯独不眠，客心何事转凄然。
故乡今夜思千里，愁鬓明朝又一年。

诸公衮衮登台省，广文先生官独冷。
甲第纷纷厌粱肉，广文先生饭不足。
先生有道出羲皇，先生有才过屈宋。
德尊一代常𫐘轲，名垂万古知何用。
杜陵野客人更嗤，被褐短窄鬓如丝。
日籴太仓五升米，时赴郑老同襟期。
得钱即相觅，沽酒不复疑。
忘形到尔汝，痛饮真吾师。
清夜沈沈动春酌，灯前细雨檐花落。
但觉高歌有鬼神，焉知饿死填沟壑。
相如逸才亲涤器，子云识字终投阁。
先生早赋归去来，石田茅屋荒苍苔。
儒术于我何有哉，孔丘盗跖俱尘埃。
不须闻此意惨怆，生前相遇且衔杯。

人生不相见，动如参与商。
今夕复何夕，共此灯烛光。
少壮能几时，鬓发各已苍。
访旧半为鬼，惊呼热中肠。
焉知二十载，重上君子堂。
昔别君未婚，儿女忽成行。
怡然敬父执，问我来何方。
问荅乃未已，儿女罗酒浆。
夜雨剪春韭，新炊间黄粱。
主称会面难，一举累十觞。
十觞亦不醉，感子故意长。
明日隔山岳，世事两茫茫。

三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有，翠微{盍勹}叶垂鬓唇。
背后何所见，珠压腰衱稳称身。
就中云幕椒房亲，赐名大国虢与秦。
紫驼之峰出翠釜，水精之盘行素鳞。
犀箸厌饫久未下，銮刀缕切空纷纶。
黄门飞鞚不动尘，御厨络绎送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白蘋，青鸟飞去衔红巾。
炙手可热势绝伦，慎莫近前丞相嗔。

黄雀饱野粟，群飞动荆榛。
今君抱何恨，寂寞向时人。
老骥倦骧首，苍鹰愁易驯。
高贤世未识，固合婴饥贫。
国步初返正，乾坤尚风尘。
悲歌鬓发白，远赴湘吴春。
我恋岷下芋，君思千里莼。
生离与死别，自古鼻酸辛。

往昔十四五，出游翰墨场。
斯文崔魏徒，以我似班扬。
七龄思即壮，开口咏凤皇。
九龄书大字，有作成一囊。
性豪业嗜酒，嫉恶怀刚肠。
脱略小时辈，结交皆老苍。
饮酣视八极，俗物都茫茫。
东下姑苏台，已具浮海航。
到今有遗恨，不得穷扶桑。
王谢风流远，阖庐丘墓荒。
剑池石壁仄，长洲荷芰香。
嵯峨阊门北，清庙映回塘。
每趋吴太伯，抚事泪浪浪。
枕戈忆句践，渡浙想秦皇。
蒸鱼闻匕首，除道哂要章。
越女天下白，鉴湖五月凉。
剡溪蕴秀异，欲罢不能忘。
归帆拂天姥，中岁贡旧乡。
气劘屈贾垒，目短曹刘墙。
忤下考功第，独辞京尹堂。
放荡齐赵间，裘马颇清狂。
春歌丛台上，冬猎青丘旁。
呼鹰皂枥林，逐兽云雪冈。
射飞曾纵鞚，引臂落鹙鸧。
苏侯据鞍喜，忽如携葛强。
快意八九年，西归到咸阳。
许与必词伯，赏游实贤王。
曳裾置醴地，奏赋入明光。
天子废食召，群公会轩裳。
脱身无所爱，痛饮信行藏。
黑貂不免敝，斑鬓兀称觞。
杜曲晚耆旧，四郊多白杨。
坐深乡党敬，日觉死生忙。
朱门任倾夺，赤族迭罹殃。
国马竭粟豆，官鸡输稻粱。
举隅见烦费，引古惜兴亡。
河朔风尘起，岷山行幸长。
两宫各警跸，万里遥相望。
崆峒杀气黑，少海旌旗黄。
禹功亦命子，涿鹿亲戎行。
翠华拥英岳，螭虎啖豺狼。
爪牙一不中，胡兵更陆梁。
大军载草草，凋瘵满膏肓。
备员窃补衮，忧愤心飞扬。
上感九庙焚，下悯万民疮。
斯时伏青蒲，延争守御床。
君辱敢爱死，赫怒幸无伤。
圣哲体仁恕，宇县复小康。
哭庙灰烬中，鼻酸朝未央。
小臣议论绝，老病客殊方。
郁郁苦不展，羽翮困低昂。
秋风动哀壑，碧蕙捐微芳。
之推避赏从，渔父濯沧浪。
荣华敌勋业，岁暮有严霜。
吾观鸱夷子，才格出寻常。
群凶逆未定，侧伫英俊翔。

我之曾祖姑，尔之高祖母。
尔祖未显时，归为尚书妇。
隋朝大业末，房杜俱交友长者来在门，荒年自糊口。
家贫无供给，客位但箕帚。
俄顷羞颇珍，寂寥人散后。
入怪鬓发空，吁嗟为之久。
自陈剪髻鬟，鬻市充杯酒。
上云天下乱，宜与英俊厚。
向窃窥数公，经纶亦俱有。
次问最少年，虬髯十八九。
子等成大名，皆因此人手。
下云风云合，龙虎一吟吼。
愿展丈夫雄，得辞儿女丑。
秦王时在坐，真气惊户牖。
及乎贞观初，尚书践台斗。
夫人常肩舆，上殿称万寿。
六宫师柔顺，法则化妃后。
至尊均嫂叔，盛事垂不朽。
凤雏无凡毛，五色非尔曹。
往者胡作逆，乾坤沸嗷嗷。
吾客左冯翊，尔家同遁逃。
争夺至徒步，块独委蓬蒿。
逗留热尔肠，十里却呼号。
自下所骑马，右持腰间刀。
左牵紫游缰，飞走使我高。
茍活到今日，寸心铭佩牢。
乱离又聚散，宿昔恨滔滔。
水花笑白首，春草随青袍。
廷评近要津，节制收英髦。
北驱汉阳传，南泛上泷舠。
家声肯坠地，利器当秋毫。
番禺亲贤领，筹运神功操。
大夫出卢宋，宝贝休脂膏。
洞主降接武，海胡舶千艘。
我欲就丹砂，跋涉觉身劳。
安能陷粪土，有志乘鲸鳌。
或骖鸾腾天，聊作鹤鸣皋。

今日西京掾，多除内省郎。
通家惟沈氏，谒帝似冯唐。
诗律群公问，儒门旧史长。
清秋便寓直，列宿顿辉光。
未暇申宴慰，含情空激扬。
司存何所比，膳部默凄伤。
贫贱人事略，经过霖潦妨。
礼同诸父长，恩岂布衣忘。
天路牵骐骥，云台引栋梁。
徒怀贡公喜，飒飒鬓毛苍。

郑公樗散鬓成丝，酒后常称老画师。
万里伤心严谴日，百年垂死中兴时。
苍惶已就长途往，邂逅无端出饯迟。
便与先生应永诀，九重泉路尽交期。

未暇泛苍海，悠悠兵马间。
塞门风落木，客舍雨连山。
阮籍行多兴，庞公隐不还。
东柯遂疏懒，休镊鬓毛斑。

近闻宽法离新州，想见怀归尚百忧。
逐客虽皆万里去，悲君已是十年流。
干戈况复尘随眼，鬓发还应雪满头。

追饯同舟日，伤春一水间。
飘零为客久，衰老羡君还。
花远重重树，云轻处处山。
天涯故人少，更益鬓毛斑。

白日移歌袖，清霄近笛床。
翠眉萦度曲，云鬓俨分行。
立马千山暮，回舟一水香。
使君自有妇，莫学野鸳鸯。

舟楫诸侯饯，车舆使者归。
山花相映发，水鸟自孤飞。
春日垂霜鬓，天隅把绣衣。
故人从此去，寥落寸心违。

西汉亲王子，成都老客星。
百年双白鬓，一别五秋萤。
忍断杯中物，秪看座右铭。
不能随皂盖，自醉逐浮萍。

改席台能迥，留门月复光。
云行遗暑湿，山谷进风凉。
老去一杯足，谁怜屡舞长。
何须把官烛，似恼鬓毛苍。

风急天高猿啸哀，渚清沙白鸟飞回。
无边落木萧萧下，不尽长江衮衮来。
万里悲秋常作客，百年多病独登台。
艰难苦恨繁霜鬓，潦倒新停浊酒杯。

江水长流地，山云薄暮时。
寒花隐乱草，宿鸟择深枝。
旧国见何日，高秋心苦悲。
人生不再好，鬓发白成丝。

莺入新年语，花开满故枝。
天青风卷幔，草碧水通池。
牢落官军速，萧条万事危。
鬓毛元自白，泪点向来垂。
不是无兄弟，其如有别离。
巴山春色静，北望转逶迤。

使君高义驱今古，寥落三年坐剑州。
但见文翁能化俗，焉知李广未封侯。
路经滟滪双蓬鬓，天入沧浪一钓舟。
戎马相逢更何日，春风回首仲宣楼。

窜身来蜀地，同病得韦郎。
天下干戈满，江边岁月长。
别筵花欲暮，春日鬓俱苍。
为问南溪竹，抽梢合过墙。

彩云阴复白，锦树晓来青。
身世双蓬鬓，乾坤一草亭。
哀歌时自短，醉舞为谁醒。
细雨荷锄立，江猿吟翠屏。

旧日重阳日，传杯不放杯。
即今蓬鬓改，但愧菊花开。
北阙心长恋，西江首独回。
茱萸赐朝士，难得一枝来。

对月那无酒，登楼况有江。
听歌惊白鬓，笑舞拓秋窗。
尊蚁添相续，沙鸥并一双。
尽怜君醉倒，更觉片心降。

元日到人日，未有不阴时。
冰雪莺难至，春寒花较迟。
云随白水落，风振紫山悲。
蓬鬓稀疏久，无劳比素丝。

湖水林风相与清，残尊下马复同倾。
久判野鹤如霜鬓，遮莫邻鸡下五更。

鬓毛垂领白，花蘂亚枝红。
欹倒衰年废，招寻令节同。
薄衣临积水，吹面受和风。
有喜留攀桂，无劳问转蓬。

中丞问俗画熊频，爱弟传书彩鹢新。
迁转五州防御使，起居八座太夫人。
楚宫腊送荆门水，白帝云偷碧海春。
报与惠连诗不惜，知吾斑鬓总如银。

醉酒扬雄宅，升堂子贱琴。
不堪垂老鬓，还对欲分襟。
天地西江远，星辰北斗深。
乌台俯麟阁，长夏白头吟。

地阔平沙岸，舟虚小洞房。
使尘来驿道，城日避乌樯。
暑雨留蒸湿，江风借夕凉。
行云星隐见，叠浪月光芒。
萤鉴缘帷彻，蛛丝罥鬓长。
哀筝犹凭几，鸣笛竟霑裳。
倚著如秦赘，过逢类楚狂。
气冲看剑匣，颖脱抚锥囊。
妖孽关东臭，兵戈陇右创。
时清疑武略，世乱跼文场。
余力浮于海，端忧问彼苍。
百年从万事，故国耿难忘。

西京安稳未，不见一人来。
腊日巴江曲，山花已自开。
盈盈当雪杏，艳艳待春梅。
直苦风尘暗，谁忧容鬓催。

自念平生意，曾期一郡符。
岂知因谪宦，斑鬓入江湖。

何事千年遇圣君，坐令双鬓老江云。
南行更入山深浅，岐路悠悠水自分。

长头大鼻鬓如雪，早岁连兵剑锋折。
千金尽去无斗储，双袖破来空百结。
独恋郊扉已十春，高阳酒徒连此身。
路傍谁识郑公子，谷口应知汉逸人。
儿女相悲探井臼，前功岂在他人后。
劝君不得学渊明，且策驴车辞五柳。

关西仕时俱稚容，彪彪之鬓始相逢。
天地变化县城改，独有故人交态在。
不言会合迹未幷，犹以岁寒心相待。
洛阳居守寄酂侯，君著貂冠参运筹。
高阁连云骑省夜，新文会友凉风秋。
青袍白面昔携手，冉冉府趋君记否。
云分雨散十五年，始得一笑樽酒前。
未遑少留骤远别，况值旅雁鸣秋天。
二华旧游如梦想，他时再会何由缘。
赖君赠我郢中曲，别后相思被管弦。

望远思归心易伤，况将衰鬓偶年光。
时攀芳树愁花尽，昼掩高斋厌日长。
甘比流波辞旧浦，忍看新草遍横塘。
因君赠我江枫咏，春思如今未易量。

去水流年日并驰，年光客思两相随。
咨嗟斑鬓今承弁，惭愧新荷又发池。
杨柳逶迤愁远道，鹧鸪啁哳怨南枝。
忆君何啻同琼树，但向春风送别离。

汉家金马署，帝座紫微郎。
图籍凌群玉，歌诗冠柏梁。
阴阴万年树，肃肃五经堂。
挥翰忘朝食，研精待夕阳。
晴空露盘迥，秋月琐窗凉。
远兴生斑鬓，高情寄缥囊。
葳蕤双鸑鷟，夙昔并翱翔。
汲冢同刊谬，蓬山共补亡。
差池摧羽翮，流落限江湘。
禁省一分袂，昊天三雨霜。
石渠遗迹满，水国暮云长。
早晚朝宣室，归时道路光。

数年音信断，不意在长安。
马上相逢久，人中欲认难。
一官今懒道，双鬓竟羞看。
莫问生涯事，只应持钓竿。

高阁晴江上，重阳古戍闲。
聊因送归客，更此望乡山。
惜别心能醉，经秋鬓自斑。
临流兴不尽，惆怅水云间。

衰病已经年，西峰望楚天。
风光欺鬓发，秋色换山川。
寂寞浮云外，支离汉水边。
平生故人远，君去话潸然。

人群不相见，乃在白云间。
问我将何适，羡君今独闲。
朝朝汲淮水，暮暮上龟山。
幸已安贫定，当从鬓发斑。

何事成迁客，思归不见乡。
游吴经万里，吊屈过三湘。
水与荆巫接，山通鄢郢长。
名嗟黄绶系，才是白眉良。
独结南枝恨，应思北雁行。
忧来沽楚酒，玄鬓莫凝霜。

烽火惊戎塞，豺狼犯帝畿。
川原无稼穑，日月翳光辉。
里社枌榆毁，宫城骑吏非。
群生被惨毒，杂虏耀轻肥。
多士从芳饵，唯君识祸机。
心同合浦叶，命寄首阳薇。
耻作纤鳞喣，方随高鸟飞。
山经商岭出，水泛汉池归。
离别霜凝鬓，逢迎泪迸衣。
京华长路绝，江海故人稀。
秉节身常苦，求仁志不违。
秪应穷野外，耕种且相依。

何事千年遇圣君，坐令双鬓老如云。
南行更入深山浅，岐路悠悠水自分。

江南成久客，门馆日萧条。
惟有图书在，多伤鬓发凋。
诸生陪讲诵，稚子给渔樵。
虚室寒灯静，空堦落叶飘。
沧洲自有趣，谁道隐须招。

昔到才三岁，今来鬓已苍。
剥苔看篆字，薙草觅书堂。
引客登台上，呼童扫树旁。
石渠疏拥水，门径𣃁藂篁。
田地潜更主，林园尽废荒。
悲凉问耆耋，疆界指垂杨。

今日春气暖，东风杏花拆。
筋力久不如，却羡涧中石。
神仙杳难准，中寿稀满百。
近世多夭伤，喜见鬓发白。
杖藜竹树间，宛宛旧行迹。
岂知林园主，却是林园客。
兄弟可存半，空为亡者惜。
冥冥无再期，哀哀望松柏。
骨肉能几人，年大自疏隔。
性情谁免此，与我不相易。
唯念得尔辈，时看慰朝夕。
平生兹已矣，此外尽非适。

故人阻千里，会面非别期。
握手于此地，当欢反成悲。
念离宛犹昨，俄已经数期。
畴昔皆少年，别来鬓如丝。
不道旧姓名，相逢知是谁。
曩游尽骞翥，与君仍布衣。
岂曰无其才，命理应有时。
别路渐欲少，不觉生涕洟。

闲闲麋鹿或相随，一两年来鬓欲衰。
琴砚共依春酒瓮，云霞覆着破柴篱。
注书不向时流说，种药空令道者知。
久带纱巾仍藉草，山中那得见朝仪。

独逢尧典日，再睹汉官时。
未效风霜劲，空惭雨露私。
夜钟清万户，曙漏拂千旗。
并向殊庭谒，俱承别馆追。
斗城怜旧路，涡水惜归期。
峰树还相伴，江云更对垂。
试回沧海櫂，莫妒敬亭诗。
秪是书应寄，无忘酒共持。
但令心事在，未肯鬓毛衰。
最怅巴山里，清猿醒梦思。

故枥思疲马，故窠思迷禽。
浮云蔽我乡，踯躅游子吟。
游子悲久滞，浮云郁东岑。
客堂无丝桐，落叶如秋霖。
艰哉远游子，所以悲滞淫。
一为浮云词，愤塞谁能禁。
驰归百年内，唯愿展所钦。
胡为不归欤，坐使年病侵。
未老霜遶鬓，非狂火烧心。
太行何难哉，北斗不可斟。
夜静星河出，耿耿辰与参。
佳人敻青天，尺素重于金。
泬寥群动异，眇默诸境森。
苔衣上闲阶，蟋蟋催寒砧。
立身计几悮，道险无容针。
三年不还家，万里遗锦衾。
梦魂无重阻，离忧罔古今。
胡为不归欤，辜负匣中琴。
腰下是何物，牵缠旷登寻。
朝与名山期，夕宿楚水阴。
楚水殊演漾，名山窅岖嵚。
客从洞庭来，婉娈潇湘深。
橘柚在南国，鸿雁遗秋音。
下有碧草洲，上有青橘林。
引烛窥洞穴，凌波睥天琛。
蒲荷影参差，凫鹤雏淋涔。
浩歌惜芳杜，散发轻华簪。
胡为不归欤，泪下沾衣襟。
鸢飞戾宵汉，蝼蚁制鳣鱏。
赫赫大圣朝，日月光照临。
圣主虽启迪，奇人分湮沈。
层城登云韶，王府锵球琳。
鹿鸣志丰草，况复虞人箴。

游童苏合带，倡女蒲葵扇。
初日映城时，相思忽相见。
褰裳踏露草，理鬓回花面。
薄暮不同归，留情此芳甸。

瑶草春，杳容与，江南艳歌京西舞。
执心轻子都，信节冠秋胡。
议以腰支嫁，时论自有夫。
蝉鬓蛾眉明井底，燕裙赵袂萦辘轳。
李生闻之泪如绠，不忍回头看此井。
月中桂树落一枝，池上䴔䴖唳孤影。
露桃秾李自成谿，流水终天不向西。
翠帐绿窗寒寂寂，锦茵罗荐夜凄凄。
瑶草春，丹井远，别后相思意深浅。

人境年虚掷，仙源日未斜。
羡君乘竹杖，辞我隐桃花。
鸟去宁知路，云飞似忆家。
莫愁客鬓改，自有紫河车。

鸣雁嘹嘹北向频，渌波何处是通津。
风尘海内怜双鬓，涕泪天涯惨一身。
故里音书应望绝，异乡景物又更新。
便抛印绶从归隐，吴渚香莼漫吐春。

六气铜浑转，三光玉律调。
河宫清奉賮，海岳晏来朝。
地绝提封入，天平赐贡饶。
扬威轻破虏，柔服耻征辽。
曙色黄金阙，寒声白鹭潮。
楼船非习战，骢马是嘉招。
帝女飞衔石，鲛人卖泪绡。
管宁虽不偶，徐市傥相邀。
独岛缘空翠，孤霞上泬寥。
蟾蜍同汉月，䗖蝀异秦桥。
水豹横吹浪，花鹰迥拂霄。
晨装凌莽渺，夜泊记招摇。
几路通员峤，何山是沃焦。
飓风晴汨起，阴火暝潜烧。
鬓发成新髻，人参长旧苗。
扶桑衔日近，析木带津遥。
梦向愁中积，魂当别处销。
临川思结网，见弹欲求鸮。
共散羲和历，谁差甲子朝。
沧波伏忠信，译语辨讴谣。
叠鼓鲸鳞隐，阴帆鹢首飘。
南溟垂大翼，西海饮文鳐。
指景寻灵草，排云听洞箫。
封侯万里外，未肯后班超。

蝉鸣兮夕曛，声和兮夏云。
白日兮将短，秋意兮已满。
乍悲鸣兮欲长，犹嘶涩兮多断。
风萧萧兮转清，韵嘒嘒兮初成。
依婆娑之古树，思辽落之荒城。
闲院支颐，深林倚策。
犹惆怅而无语，鬓星星而已白。

长云迷一雁，渐远向南声。
已带千霜鬓，初为万里行。
繁虫满夜草，连雨暗秋城。
前路诸侯贵，何人重客卿。

荒坟秋陌上，霜露正霏霏。
松柏自成拱，苫庐长不归。
浮埃积蓬鬓，流血在麻衣。
何必曾参传，千年至行稀。

锺陵春日好，春水满南塘。
竹宇分朱阁，桐花间绿杨。
蹉跎看鬓色，留滞惜年芳。
欲问羇愁发，秦关道路长。

遥夜宿东林，虫声阶草深。
高风初落叶，多雨未归心。
家国身犹负，星霜鬓已侵。
沧洲纵不去，何处有知音。

栖遑偏降志，疵贱倍修身。
近觉多衰鬓，深知独故人。
天垂五夜月，霜覆九衢尘。
不待逢沮溺，而今恶问津。

寂寂闭层城，悠悠此夜情。
早凉过鬓发，秋思入柴荆。
严子多高趣，卢公有盛名。
还如杜陵下，暂拂蒋元卿。

共来修禊事，内顾一悲翁。
玉鬓风尘下，花林丝管中。
故山离水石，旧侣失鹓鸿。
不及游鱼乐，裴回莲叶东。

芳菲那变易，年鬓自蹉跎。
室与千峰对，门唯二仲过。
宦情知己少，生事托人多。
草色微风长，莺声细雨和。
几时犹滞拙，终日望恩波。
纵欲论相报，无如漂母何。

谁语恓惶客，偏承顾盼私。
应逾骨肉分，敢忘死生期。
山县唯荒垒，云屯尽老师。
庖人宁自代，食蘗谬相推。
黄绶名空罢，青春鬓又衰。
还来扫门处，犹未报恩时。
独立花飞满，无言月下迟。
不知丞相意，更欲遣何之。

惯习干戈事鞍马，初从少小在边城。
身微久属千夫长，家远多亲五郡兵。
懒说疆场曾大获，且悲年鬓老长征。
寒鸿过尽残阳里，楼上凄凄暮角声。

谪宦军城老更悲，近来频夜梦丹墀。
银杯乍灭心中火，金镊唯多鬓上丝。
绕院绿苔闻雁处，满庭黄叶闭门时。
故人高步云衢上，肯念前程杳未期。

草草还草草，湖东别离早。
何处愁杀人，归鞍雪中道。
出门迷辙迹，云水白浩浩。
明日武陵西，相思鬓堪老。

闻道桃源去，尘心忽自悲。
余当从宦日，君是弃官时。
金汞封仙骨，灵津咽玉池。
受传三箓备，起坐五云随。
洞里花常发，人间鬓易衰。
他年会相访，莫作烂柯棋。

今日辞门馆，情将众别殊。
感深翻有泪，仁过曲怜愚。
晚镜伤秋鬓，晴寒切病驱。
烟霞万里阔，宇宙一身孤。
倚马才宁有，登龙意岂无。
唯于方寸内，暗贮报恩珠。

平生金石友，沦落向辰州。
已是二年客，那堪终日愁。
尺书浑不寄，两鬓计应秋。
今夜相思月，情人南海头。

之荆且愿依刘表，折桂终惭见郄诜。
舍弟未应丝作鬓，园公不用印随身。

万年枝下昔同趋，三事行中半已无。
路自长沙忽相见，共惊双鬓别来殊。

烽烟犹未尽，年鬓暗相催。
轻敌心空在，弯弓手不开。
马依秋草病，柳傍故营摧。
唯有酬恩客，时听说剑来。

几年沧海别，相见竟多违。
鬓发缘愁白，音书为懒稀。
新诗徒有赠，故国未同归。
人事那堪问，无言是与非。

巨孽盗都城，传闻天下惊。
陪臣九江畔，走马来赴难。
伏奏见龙颜，旋持手诏还。
单车不可驻，朱槛未遑攀。
故人出相饯，共悲行路难。
临岐荷赠言，对酒独伤魂。
世故山川险，忧多思虑昏。
重阴蔽芳月，叠岭明旧雪。
泥积辙更深，木冰花不发。
郑君间世贤，忠孝乃双全。
大义弃妻子，至淳易生死。
知心三四人，越境千余里。
骏马帐前发，惊尘路旁起。
楼头俛首看，莫敢相留止。
拜阙奏良图，留中沃圣谟。
洗兵救卫郡，诱敌讨幽都。
名亚典属国，良选谏大夫。
从容九霄上，谈笑授阴符。
卢生富才术，特立居近密。
采掇献吾君，朝廷视听新。
宽饶狂自比，汲黯直为邻。
就列继三事，主文当七人。
可怜长守道，不觉五逢春。
昔去城南陌，各为天际客。
关河烟雾深，寸步音尘隔。
羁旅忽相遇，别离又兹夕。
前悲涕未干，后喜心已戚。
而我方老大，颇为风眩迫。
夫君幷少年，何尔鬓须白。
惆怅语不尽，裴回情转剧。
一尊自共持，以慰长相忆。

旅馆谁相问，寒灯独可亲。
一年将尽夜，万里未归人。
寥落悲前事，支离笑此身。
愁颜与衰鬓，明日又逢春。

历历愁心乱，迢迢独夜长。
春帆江上雨，晓镜鬓边霜。
啼鸟云山静，落花溪水香。
家人亦念我，与汝黯相忘。

远访山中客，分泉谩煮茶。
相携林下坐，共惜鬓边华。
归路逢残雨，沿溪见落花。
候门童子问，游乐到谁家。

衰鬓辞余秩，秋风入故园。
结茅成暖室，汲井及清源。
邻里桑麻接，儿童笑语喧。
终朝非役役，聊寄远人言。

鬓下初惊白发时，更逢离别助秋悲。
从今不学四方事，已共家人海上期。

插鬓茱萸来未尽，共随明月下沙堆。
高缁寂寂不相问，醉客无端入定来。

酒泉布衣旧才子，少小知名帝城里。
一篇飞入九重门，乐府喧喧闻至尊。
宫中美人皆唱得，七贵因之尽相识。
南邻北里日经过，处处淹留乐事多。
不脱弊裘轻锦绮，长吟佳句掩笙歌。
贤王贵主于我厚，骏马苍头如己有。
暗将心事隔风尘，尽掷年光逐杯酒。
青门几度见春归，折柳寻花送落晖。
杜陵往往逢秋暮，望月临风攀古树。
繁霜入鬓何足论，旧国连天不知处。
尔来倏忽五十年，却忆当时思眇然。
多识故侯悲宿草，曾看流水没桑田。
百人会中一身在，被褐饮瓢终不改。
陌头车马共营营，不解如君任此生。

自别前峰隐，同为外累侵。
几年亲酒会，此日有僧寻。
学稼功还弃，论边事亦沈。
众欢徒满目，专爱久离心。
览鬓丝垂镜，弹琴泪洒襟。
访田悲洛下，寄宅忆山阴。
薄溜漫青石，横云架碧林。
坏檐藤障密，衰菜棘篱深。
流散俱多故，忧伤并在今。
唯当俟高躅，归止共抽簪。

高步长裾锦帐郎，居然自是汉贤良。
潘岳叙年因鬓发，扬雄托谏在文章。
九天韶乐飘寒月，万户香尘裛晓霜。
坐见重门俨朝骑，可怜云路独翺翔。

鬓似衰蓬心似灰，惊悲相集老相催。
故友九泉留语别，逐臣千里寄书来。
尘容带病何堪问，泪眼逢秋不喜开。
幸接野居宜屣步，冀君清夜一申哀。

寒月照秋城，秋风泉涧鸣。
过时见兰蕙，独夜感衰荣。
酒散同移疾，心悲似远行。
以愚求作友，何德敢称兄。
谷变波长急，松枯药未成。
恐看新鬓色，怯问故人名。
野泽云阴散，荒原日气生。
羁飞本难定，非是恶弦惊。

行多有病住无粮，万里还乡未到乡。
蓬鬓哀吟古城下，不堪秋气入金疮。

河汉净无云，鸿声此夜闻。
素心难比石，苍鬓欲如君。
露槿月中落，风萤池上分。
何言千载友，同迹不同群。

值迥逢高驻马频，雪晴闲看洛阳春。
莺声报远同芳信，柳色邀欢似故人。
酒貌昔将花共艳，鬓毛今与草争新。
年来百事皆无绪，唯与汤师结净因。

官微多惧事多同，拙性偏无主驿功。
山在门前登不得，鬓毛衰尽路尘中。

终夜寝衣冷，开门思曙光。
空堦一藂叶，华室四邻霜。
望阙觉天迥，忆山愁路荒。
途中一留滞，双鬓飒然苍。

忧来思远望，高处殊非惬。
夜露湿苍山，秋陂满黄叶。
人随雁迢遰，栈与云重叠。
骨肉暂分离，形神遂疲薾。
红旌渭阳骑，几日劳登涉。
蜀道蔼松筠，巴江盛舟檝。
小生即何限，简诲偏盈箧。
旧恨尚填膺，新悲复萦睫。
因求种瓜利，自喜归耕捷。
井臼赖依邻，儿童亦胜汲。
尘容不在照，雪鬓那堪镊。
唯有飡霞心，知夫与天接。

当轩云月开，清夜故人杯。
拥褐觉霜下，抱琴闻雁来。
迎风君顾步，临路我迟回。
双鬓共如此，此懽非易陪。

东风吹雨过青山，却望千门草色闲。
家在梦中何日到，春生江上几人还。
川原缭绕浮云外，宫阙参差落照间。
谁念为儒逢世难，独将衰鬓客秦关。

山映南徐暮，千帆入古津。
鱼惊出浦火，月照渡江人。
清镜催双鬓，沧波寄一身。
空怜莎草色，长接故园春。

云开远见汉阳城，犹是孤帆一日程。
估客昼眠知浪静，舟人夜语觉潮生。
三湘衰鬓逢秋色，万里归心对月明。
旧业已随征战尽，更堪江上鼓鼙声。

楚国青芜上，秋云似白波。
五湖长路少，九派乱山多。
谢守通诗宴，陶公许醉过。
怃然饯离阻，年鬓两蹉跎。

坐见春云暮，无因报所思。
川平人去远，日暖雁飞迟。
对酒山长在，看花鬓自衰。
谁堪登灞岸，还作旧乡悲。

寒食空江曲，孤舟渺水前。
鬬鸡沙鸟异，禁火岸花然。
日霁开愁望，波喧警醉眠。
因看数茎鬓，倍欲惜芳年。

绿杨著水草如烟，旧是胡儿饮马泉。
几处吹笳明月夜，何人倚剑白云天。
从来冻合关山路，今日分流汉使前。
莫遣行人照容鬓，恐惊憔悴入新年。

衰鬓朝临镜，将看却自疑。
惭君明似月，照我白如丝。

万事销身外，生涯在镜中。
唯将满鬓雪，明日对秋风。

才子神骨清，虚竦眉眼明。
貌应同卫玠，鬓且异潘生。
初戴莓苔帻，来过丞相宅。
满堂归道师，众口宗诗伯。
须臾里巷传，天子亦知贤。
出诏升高士，驰声在少年。
自为才哲爱，日与侯王会。
匡主一言中，荣亲千里外。
更闻仙士友，往往东回首。
驱石不成羊，指丹空毙狗。
孤帆淮上归，商估夜相依。
海雾寒将尽，天星晓欲稀。
潮头来始歇，浦口喧争发。
乡树尚和云，邻船犹带月。
到洞必伤情，巡房见旧名。
醮疏坛路涩，汲少井栏倾。
别我长安道，前期共须老。
方随水向山，肯惜花辞岛。
怅望执君衣，今朝风景好。

游童苏合弹，倡女蒲葵扇。
初日映城时，相思忽相见。
褰裳蹋路草，理鬓回花面。
薄暮不同归，留情此芳甸。

昨宵梦到亡何乡，忽见一人山之阳。
高冠长剑立石堂，鬓眉飒爽瞳子方。
胡麻作饭琼作浆，素书一帙在柏床。
啖我还丹拍我背，令我延年在人代。
乃书数字与我持，小儿归去须读之。
觉来知是虚无事，山中雪平云覆地。
东岭啼猿三四声，卷帘一望心堪碎。
蓬莱有梯不可蹑，向海回头泪盈睫。
且闻童子是苍蝇，谁谓庄生异蝴蝶。
学仙去来辞故人，长安道路多风尘。

入花凡几步，此树独相留。
发艳红枝合，垂烟绿水幽。
倂开偏觉好，未落已成愁。
一到芳菲下，空招两鬓秋。

今年华鬓色，半在故人中。
欲写无穷恨，先期一醉同。
绿丛犹覆雪，红萼已凋风。
莫负归山契，君看陌上蓬。

怅望青山下，回头泪满巾。
故乡多古树，落日少行人。
发鬓将回色，簪缨未到身。
谁知武陵路，亦有汉家臣。

旧雪逐泥沙，新雷发草芽。
晓霜应傍鬓，夜雨莫催花。
行矣前途晚，归欤故国赊。
不劳报春尽，从此惜年华。

暮雨风吹尽，东池一夜凉。
伏流回弱荇，明月入垂杨。
石竹闲开碧，蔷薇暗吐黄。
倚琴看鹤舞，摇扇引桐香。
旧笋方辞箨，新莲未满房。
林幽花晚发，地远草先长。
抚枕愁华鬓，凭栏想故乡。
露余清汉直，云卷白榆行。
惊鹊仍依树，游鱼不过粱。
系舟偏忆戴，炊黍愿期张。
末路还思借，前恩讵敢忘。
从来叔夜懒，非是接舆狂。
众病婴公干，群忧集孝璋。
惭将多误曲，今日献周郎。

十五事文翰，大儿轻孔融。
长裾游邸第，笑傲五侯中。
谏猎一朝寝，论边素未工。
蹉跎潘鬓至，蹭蹬阮途穷。
贷布怜宁兴，无金命未通。
王陵固似戆，郭最遂非雄。
敛板辞群彦，回车访老农。
咏诗怀洛下，送客忆山东。
沈病魂神浊，清斋思虑空。
羸将卫玠比，冷共邺侯同。
草舍才遮雨，荆窗不碍风。
梨教通子守，酒是远师供。
扪虱欣时泰，迎猫达岁丰。
原门唯有席，井饮但加葱。
少壮衿齐德，高年觉宋聋。
寓书先论懒，读易反求蒙。
昔慕能鸣雁，今怜半死桐。
秉心犹似矢，搔首忽如蓬。
赤叶翻藤架，黄花盖菊丛。
聊将呈匠伯，今已学愚公。

梅含柳已动，昨日起东风。
惆怅心徒壮，无如鬓作翁。
百年飘若水，万绪尽归空。
何可宗禅客，迟回岐路中。

闻蝉昼眠后，欹枕对蓬蒿。
羸病懒寻戴，田园方咏陶。
傍檐虫挂静，出树蝶飞高。
惆怅临清镜，思君见鬓毛。

衰鬓千茎雪，他乡一树花。
今朝与君醉，忘却在长沙。

鹊血雕弓湿未干，䴙鹈新淬剑光寒。
辽东老将鬓成雪，犹向旄头夜夜看。

儒服山东士，衡门洛下居。
风尘游上路，简册委空庐。
戎马生郊日，贤人避地初。
窜身初浩荡，投迹岂踌躇。
翠羽怜穷鸟，琼枝顾散樗。
还令亲道术，倒欲混樵渔。
敝缊袍多补，飞蓬鬓少梳。
诵诗陪贾谊，酌酒伴应璩。
鹤膝兵家备，凫茨俭岁储。
泊舟依野水，开迳接园蔬。
暂阅新山泽，长怀故里闾。
思贤乘朗月，览古到荒墟。
在竹惭充箭，为兰幸免锄。
那堪闻相府，更遣诣公车。
蹇足终难进，嚬眉竟未舒。
事从因病止，生寄负恩余。
不见神仙久，无由鄙吝祛。
帝庭张礼乐，天阁绣簪裾。
日色浮青琐，香烟近玉除。
神清王子敬，气逐马相如。
铜漏时常静，金门步转徐。
唯看五字表，不记八行书。
宿昔投知己，周旋谢起予。
祇应高位隔，讵是故情疏。
为报周多士，须怜楚子虚。
一身从弃置，四节苦居诸。
柳发三条陌，花飞六辅渠。
灵盘浸沆瀣，龙首映储胥。
北海樽留客，西江水救鱼。
长安同日远，不敢咏归欤。

一别京华年岁久，卷中多见岭南诗。
声名已压众人上，愁思未平双鬓知。
江郡迁移犹远地，仙官荣庞是分司。
青天白日当头上，会有求闲不得时。

休梳丛鬓洗红妆，头戴芙蓉出未央。
弟子抄将歌遍叠，宫人分散舞衣裳。
问师初得经中字，入静犹烧内里香。
发愿蓬莱见王母，却归人世施仙方。

枯桂衰兰一遍春，唯将道德定君臣。
施行圣泽山川润，图画天文彩色新。
开阁覆看祥瑞历，封名直进薜萝人。
应怜老病无知己，自别溪中满鬓尘。

桃花百叶不成春，鹤寿千年也未神。
秦陇州缘鹦鹉贵，王侯家为牡丹贫。
歌头舞遍回回别，鬓样眉心日日新。
鼓动六街骑马出，相逢总是学狂人。

玉蝉金雀三层插，翠髻高丛绿鬓虚。
舞处春风吹落地，归来别赐一头梳。

药童食后送云浆，高殿无风扇少凉。
每到日中重掠鬓，衩衣骑马绕宫廊。

失计为卑吏，三年滞楚乡。
不能随世俗，应是昧行藏。
白璧空无玷，黄沙只自伤。
暮天乡思乱，晓镜鬓毛苍。
灰管移新律，穷阴变一阳。
岁时人共换，幽愤日先长。
拙宦惭知己，无媒悔自强。
迍邅羞薄命，恩惠费余光。
众口诚难称，长川却易防。
鱼竿今尚在，行此掉沧浪。

一官仍是假，岂愿数离群。
愁鬓看如雪，浮名认是云。
暂辞南国隐，莫勒北山文。
今后松溪月，还应梦见君。

寄远空以心，心诚亦难知。
箧中有秋帛，裁作远客衣。
缝制虽女功，尺度手自持。
容貌常目中，长短不复疑。
斜缝密且坚，游客多尘缁。
意欲都无言，澣濯耐岁时。
殷勤托行人，传语慎勿遗。
别来年已老，亦闻鬓成丝。
纵然更相逢，握手唯是悲。
所寄莫复弃，愿见长相思。

紫府与玄洲，谁来物外游。
无烦骑白鹿，不用驾青牛。
金化颜应驻，云飞鬓不秋。
仍闻碧海上，更用玉为楼。

长相思，陇云愁，单于台上望伊州。
雁书绝，蝉鬓秋。
行人天一畔，暮雨海西头。
殷勤大河水，东注不还流。

六岁蜀城守，千茎蓬鬓丝。
忧心不自遣，骨肉又伤离。
楚峡饶云雨，巴江足梦思。
殷勤孔北海，时节易流移。

柏台年未老，蓬鬓忽苍苍。
无事裨明主，何心弄宪章。
雀声愁霰雪，鸿思恨关梁。
会脱簪缨去，故山瑶草芳。

月中有桂树，无翼难上天。
海底有龙珠，下隔万丈渊。
人生大限虽百岁，就中三十称一世。
晦明乌兔相推迁，雪霜渐到双鬓边。
沈忧戚戚多浩叹，不得如意居太半。
一气暂聚常恐散，黄河清兮白石烂。

天子爱全才，故人雄外台。
绿油登上将，青绶亚中台。
亭障鸣笳入，风云转斾来。
兰坊分杳杳，麦垅望莓莓。
月向雕弓满，莲依宝剑开。
行师齐鹤列，锡马尽龙媒。
壮志征梁甫，嘉招萃楚材。
千寻推直干，百炼去纤埃。
间阔劳相望，欢言幸早陪。
每联花下骑，几泛竹间杯。
芳讯双鱼远，流年两鬓催。
何时介圭觐，携手咏康哉。

寓直久叨荣，新恩倍若惊。
风清五夜永，节换一阳生。
潘鬓年空长，齐竽艺本轻。
常时望连茹，今日剧悬旌。
枉步欢方接，含毫思又萦。
烦君白雪句，岁晏若为情。

耿耿宵欲半，振衣庭户前。
浩歌抚长剑，临风泛清弦。
晴霜丽寒芜，微月露碧鲜。
杉梧韵幽籁，河汉明秋天。
良夜虽可玩，沈忧逾浩然。
楼中迟启明，林际挥宿烟。
晨风响钟鼓，曙色映山川。
滔滔天外驶，杲杲朝日悬。
因穷西南永，得见天地全。
动植相𫄙纷，车从竞喧阗。
鳣鲔跃洪流，麕麚倚荒阡。
嗈嗈白云雁，嘒嘒清露蝉。
一气鼓万殊，晦明相推迁。
羲和无停鞅，不得常少年。
当令志气神，及此鬓发玄。
岂唯十六族，今古称其贤。
夫君才气雄，振藻何翩翩。
诗轻沈隐侯，赋拟王仲宣。
小鸟抢榆枋，大鹏激三千。
与君期晚岁，方结林栖缘。

威凤翔紫气，孤云出寥天。
奇采与幽姿，缥缈皆自然。
尝闻陶唐氏，亦有巢由全。
以此耸风俗，岂必效羁牵。
大君遂群方，左史蹈前贤。
振衣去朝市，赐告归林泉。
滑和固难久，循性得所便。
有名皆畏途，无事乃真筌。
旧壑穷杳窱，新潭漾沦涟。
嵓花落又开，山月缺复圆。
轻策逗萝迳，幅巾凌翠烟。
机闲鱼鸟狎，体和芝术鲜。
四皓本违难，二疏犹待年。
况今寰海清，复此鬓发玄。
顾惭缨上尘，未绝区中缘。
齐竽终自退，心寄嵩峰巅。

黄叶从风散，暗嗟时节换。
忽见鬓边霜，勿辞林下觞。
躬行君子道，身负芳名早。
帐殿汉官仪，巾车塞垣草。
交情剧断金，文律每招寻。
始知蓬山下，如见古人心。

丛鬓愁眉时势新，初笄绝代北方人。
一颦一笑千金重，肯似成都夜失身。

别来玄鬓共成霜，云起无心出帝乡。
蜀国鱼笺数行字，忆君秋梦过南塘。

事外心如寄，虚斋卧更幽。
微风生白羽，畏日隔青油。
用拙怀归去，沉疴畏借留。
东山自有计，蓬鬓莫先秋。

残暑三巴地，沈阴八月天。
气昏高阁雨，梦倦下帘眠。
愁鬓华簪小，归心社燕前。
相思杜陵野，沟水独潺湲。

割爱天文动，敦和国步安。
仙姿归旧好，戎意结新欢。
并命瞻鹓鹭，同心揖蕙兰。
玉箫临祖帐，金榜引征鞍。
广陌双旌去，平沙万里看。
海云侵鬓起，边月向眉残。
突兀阴山迥，苍茫朔野宽。
毳庐同甲帐，韦橐比雕盘。
义著亲胡俗，仪全识汉官。
地邻冰鼠净，天映烛龙寒。
节异苏卿执，弦殊蔡女弹。
碛分黄渺渺，塞极黑漫漫。
欢味膻腥列，徴声佅僸攒。
归期先雁候，登路剧鹏搏。
上客离心远，西宫草诏殚。
丽词传锦绮，珍价掩琅玕。
百两开戎垒，千蹄入御栏。
瑞光麟阁上，喜气凤城端。
尚德曾辞剑，柔凶本舞干。
茫茫斗星北，威服古来难。

碧玉芳年事冠军，清歌空得隔花闻。
春来削发芙蓉寺，蝉鬓临风堕绿云。

妾家巫峡阳，罗幌寝兰堂。
晓日临窗久，春风引梦长。
落钗仍挂鬓，微汗欲销黄。
纵便朦胧觉，魂犹逐楚王。

北路古来难，年光独认寒。
朔云侵鬓起，边月向眉残。
芦井寻沙到，花门度碛看。
薰风一万里，来处是长安。

有意效承平，无功荅圣明。
灰心缘忍事，霜鬓为论兵。
道直身还在，恩深命转轻。
盐梅非拟议，葵藿是平生。
白日长悬照，苍蝇谩发声。
高阳旧田里，终使谢归耕。

河之水，去悠悠，我不如，水东流。
我有孤侄在海陬，三年不见兮使我生忧。
日复日，夜复夜，三年不见汝，使我鬓发未老而先化。

我恨不如江头人，长网横江遮紫鳞。
独宿荒陂射凫雁，卖纳租赋官不嗔。
归来欢笑对妻子，衣食自给宁羞贫。
今者无端读书史，智慧祗足劳精神。
画蛇著足无处用，两鬓霜白趋埃尘。
干愁漫解坐自累，与众异趣谁相亲。
数杯浇肠虽暂醉，皎皎万虑醒还新。
百年未满不得死，且可勤买抛青春。

君门不可入，势利互相推。
借问读书客，胡为在京师。
举头未能对，闭眼聊自思。
倏忽十六年，终朝苦寒饥。
宦途竟寥落，鬓发坐差池。
颍水清且寂，箕山坦而夷。
如今便当去，咄咄无自疑。

盆城去鄂渚，风便一日耳。
不枉故人书，无因帆江水。
故人辞礼闱，旌节镇江圻。
而我窜逐者，龙钟初得归。
别来已三岁，望望长迢递。
咫尺不相闻，平生那可计。
我齿落且尽，君鬓白几何。
年皆过半百，来日苦无多。
少年乐新知，衰暮思故友。
譬如亲骨肉，宁免相可不。
我昔实愚蠢，不能降色辞。
子犯亦有言，臣犹自知之。
公其务贳过，我亦请改事。
桑榆傥可收，愿寄相思字。

山净江空水见沙，哀猿啼处两三家。
筼筜竞长纤纤笋，踯躅闲开艳艳花。
未报恩波知死所，莫令炎瘴送生涯。
吟君诗罢看双鬓，斗觉霜毛一半加。

宿云寒不卷，春雪堕如簁。
骋巧先投隙，潜光半入池。
喜深将策试，惊密仰檐窥。
自下何曾污，增高未觉危。
比心明可烛，拂面爱还吹。
妒舞时飘袖，欺梅并压枝。
地空迷界限，砌满接高卑。
浩荡乾坤合，霏微物象移。
为祥矜大熟，布泽荷平施。
已分年华晚，犹怜曙色随。
气严当酒换，洒急听窗知。
照曜临初日，玲珑滴晚澌。
聚庭看岳耸，扫路见云披。
阵势鱼丽远，书文鸟篆奇。
纵欢罗艳黠，列贺拥熊螭。
履敝行偏冷，门扃卧更羸。
悲嘶闻病马，浪走信娇儿。
灶静愁烟绝，丝繁念鬓衰。
拟盐吟旧句，授简慕前规。
捧赠同燕石，多惭失所宜。

倾朝共羡宠光频，半岁迁腾作虎臣。
戎斾暂停辞社树，里门先下敬乡人。
横飞玉盏家山晓，远蹀金珂塞草春。
自笑平生夸胆气，不离文字鬓毛新。

一丛高鬓绿云光，官样轻轻淡淡黄。
为看九天公主贵，外边争学内家装。

炎炎夏日满天时，桐叶交加覆玉墀。
向晚移镫上银簟，丛丛绿鬓坐弹棋。

服制虹霓鬓似云，萧郎屋里上清人。
等闲逐酒倾杯乐，飞尽虹梁一夜尘。

高人必爱竹，寄兴良有以。
峻节可临戎，虚心宜待士。
众芳信妍媚，威凤难栖止。
遂于鼙鼓间，移植东南美。
封以梁国土，浇之浚泉水。
得地色不移，凌空势方起。
新青排故叶，余粉笼疏理。
犹复隔墙藩，何因出尘滓。
兹辰去前蔽，永日劳瞪视。
槭槭林已成，荧荧玉相似。
规摹起心匠，洗涤在颐指。
曲直既了然，孤高何卓尔。
垂梢覆内屏，迸笋侵前戺。
妓席拂云鬓，宾阶{广阴}珠履。
抱琴恣闲玩，执卷堪斜倚。
露下悬明珰，风来韵清征。
坚贞贯四候，标格殊百卉。
岁晚当自知，繁华岂云比。
古诗无赠竹，高唱从此始。
一听清瑶音，峥然长在耳。

泰娘家本阊门西，门前绿水环金堤。
有时妆成好天气，走上皋桥折花戏。
风流太守韦尚书，路傍忽见停隼旟。
斗量明珠鸟传意，绀幰迎入专城居。
长鬟如云衣似雾，锦茵罗荐承轻步。
舞学惊鸿水榭春，歌传上客兰堂暮。
从郎西入帝城中，贵游簪组香帘栊。
低鬟缓视抱明月，纤指破拔生胡风。
繁华一旦有消歇，题剑无光履声绝。
洛阳旧宅生草莱，杜陵萧萧松柏哀。
妆奁虫网厚如茧，博山炉侧倾寒灰。
蕲州刺史张公子，白马新到铜驼里。
自言买笑掷黄金，月堕云中从此始。
安知𫛳鸟座隅飞，寂寞旅魂招不归。
秦嘉镜有前时结，韩寿香销故箧衣。
山城少人江水碧，断雁哀猿风雨夕。
朱弦已绝为知音，云鬓未秋私自惜。
举目风烟非旧时，梦寻归路乡多参差。
如何将此千行泪，更洒湘江斑竹枝。

繁露传家学，青莲译梵书。
火风乖四大，文字废三余。
欹枕昼眠静，折巾秋鬓疏。
武皇思视草，谁许茂陵居。

楚关蕲水路非赊，东望云山日夕佳。
薤叶照人呈夏簟，松花满碗试新茶。
楼中饮兴因明月，江上诗情为晚霞。
北地交亲长引领，早将玄鬓到京华。

零陵香草满郊坰，丹穴雏飞入翠屏。
孝若归来成画赞，孟阳别后有山铭。
兰陔旧地花才结，桂树新枝色更青。
为报儒林丈人道，如今从此鬓星星。

谩读图书三十车，年年为郡老天涯。
一生不得文章力，百口空为饱煖家。
绮季衣冠称鬓面，吴公政事副词华。
还思谢病吟归去，同醉城东桃李花。

柘枝本出楚王家，玉面添娇舞态奢。
松鬓改梳鸾凤髻，新衫别识鬬鸡纱。
鼓催残拍腰身软，汗透罗衣雨点花。
画筵曲罢辞归去，便随王母上烟霞。

新秋十日澣朱衣，铃阁无声公吏归。
风韵渐高梧叶动，露光初重槿花稀。
四时苒苒催容鬓，三爵油油忘是非。
更报明朝池上酌，人知太守字玄晖。

远谪年犹少，初归鬓已衰。
门闲故吏去，室静老僧期。
不见蜘蛛集，频为佝偻欺。
颖微囊未出，寒甚谷难吹。
濩落唯心在，平生有己知。
商歌夜深后，听者竟为谁。

对酒临流奈别何，君今已醉我蹉跎。
分明记取星星鬓，他日相逢应更多。

老郎日日忧苍鬓，远守年年厌白蘋。
终日相思不相见，长频相见是何人。

年过潘岳才三岁，还见星星两鬓中。
纵使他时能早达，定知不作黑头公。

杀气不在边，凛然中国秋。
道险不在山，平地有摧辀。
河南又起兵，清浊俱锁流。
岂唯私客艰，拥滞官行舟。
况余隔晨昏，去家成阻修。
忽然两鬓雪，同是一日愁。
独寝夜难晓，起视星汉浮。
凉风荡天地，日夕声飕飗。
万物无少色，兆人皆老忧。
长策苟未立，丈夫诚可羞。
灵响复何事，剑鸣思戮雠。

池中春蒲叶如带，紫菱成角莲子大。
罗裙蝉鬓倚迎风，双双伯劳飞向东。

朝朝候归信，日日登高台。
行人未去植庭梅，别来三见庭花开。
庭花开尽复几时，春光骀荡阻佳期。
愁来望远烟尘隔，空怜绿鬓风吹白，何当归见远行客。

玉关征戍久，空闺人独愁。
寒露湿青苔，别来蓬鬓秋。

𢭏麝成尘香不灭，拗莲作寸丝难绝。
红泪文姬洛水春，白头苏武天山雪。
君不见无愁高纬花漫漫，漳浦宴余清露寒。
一旦臣僚共囚虏，欲吹羌管先汍澜。
旧臣头鬓霜华早，可惜雄心醉中老。
万古春归梦不归，邺城风雨连天草。

紫府与玄洲，谁来物外游。
无烦骑白鹿，不用驾青牛。
金化颜应驻，云飞鬓不秋。
仍闻碧海上，更用玉为楼。

乡关渺天末，引领怅怀归。
羁旅久淫滞，物色屡芳菲。
稍觉私意尽，行看蓬鬓衰。
如何千里外，伫立霑裳衣。

日日思归勤理鬓，朝朝伫望懒调梭。
凌风宝扇遥临月，映水仙车远渡河。
历历珠星疑拖珮，冉冉云衣似曳罗。
通宵道意终无尽，向晓离愁已复多。

北林鹊夜飞，南轩月初进。
调弦发清征，荡心祛褊吝。
变作离鸿声，还入思归引。
长叹未终极，秋风飘素鬓。

旭日临重壁，天眷极中京。
春晖发芳甸，佳气满层城。
去鸟随看没，来云逐望生。
歌里非烟飏，琴上凯风清。
文波浮镂槛，摛景焕雕楹。
璇玑体宽政，隆栋象端衡。
创规虽有作，凝拱遂无营。
沐恩空改鬓，将何谢夏成。

婺闺期今夕，娥轮泛浅潢。
迎秋伴暮雨，待暝合神光。
荐寝低云鬓，呈态解霓裳。
喜中愁漏促，别后怨天长。

玉关春色晚，金河路几千。
琴悲桂条上，笛怨柳花前。
雾掩临妆月，风惊入鬓蝉。
缄书待还使，泪尽白云天。

丁年游蜀道，班鬓向长安。
徒费周王粟，空弹汉吏冠。
马蹄穿欲尽，貂裘敝转寒。
层冰横九折，积石凌七盘。
重溪既下漱，峻峰亦上干。
陇头闻戍鼓，岭外咽飞湍。
瑟瑟松风急，苍苍山月团。
传语后来者，斯路诚独难。

寂寂南轩夜，悠然怀所知。
长河落雁苑，明月下鲸池。
凤台有清曲，此曲何人吹？丹唇间玉齿，妙响入云涯。
穷巷秋风叶，空庭寒露枝。
劳歌欲有和，星鬓已将垂。

闻有弦歌地，穿凿本多奇。
游人试一览，临玩果忘疲。
窗横暮卷叶，檐卧古生枝。
旧石开红鲜，新河覆绿池。
孤猿稍断绝，宿鸟复参差。
泛滟月华晓，裴回星鬓垂。
今日删书客，凄惶君讵知。

忽忽岁云暮，相望限风烟。
长歌欲对酒，危坐遂停弦。
停弦变霜露，对酒怀朋故。
朝看桂蟾晚，夜闻鸿雁度。
鸿度何时还？桂晚不同攀。
浮云映丹壑，明月满青山。
青山云路深，丹壑月华临。
耿耿离忧积，空令星鬓侵。

长安大道连狭斜，青牛白马七香车。
玉辇纵横过主第，金鞭络绎向侯家。
龙衔宝盖承朝日，凤吐流苏带晚霞。
百丈游丝争绕树，一群娇鸟共啼花。
啼花戏蝶千门侧，碧树银台万种色。
复道交窗作合欢，双阙连薨垂凤翼。
梁家画阁天中起，汉帝金茎云外直。
楼前相望不相知，陌上相逢讵相识。
借问吹箫向紫烟，曾经学舞度芳年。
得成比目何辞死，愿作鸳鸯不羡仙。
比目鸳鸯真可羡，双去双来君不见。
生憎帐额绣孤鸾，好取门帘帖双燕。
双燕双飞绕画梁，罗帏翠被郁金香。
片片行云著蝉鬓，纤纤初月上鸦黄。
鸦黄粉白车中出，含娇含态情非一。
妖童宝马铁连钱，娼妇盘龙金屈膝。
御史府中乌夜啼，廷尉门前雀欲栖。
隐隐朱城临玉道，遥遥翠幰没金堤。
挟弹飞鹰杜陵北，探丸借客渭桥西。
俱邀侠客芙蓉剑，共宿娼家桃李蹊。
娼家日暮紫罗裙，清歌一啭口氛氲。
北堂夜夜人如月，南陌朝朝骑似云。
南陌北堂连北里，五剧三条控三市。
弱柳青槐拂地垂，佳气红尘暗天起。
汉代金吾千骑来，翡翠屠苏鹦鹉杯。
罗襦宝带为君解，燕歌赵舞为君开。
别有豪华称将相，转日回天不相让。
意气由来排灌夫，专权判不容萧相。
专权意气本豪雄，青虬紫燕坐春风。
自言歌舞长千载，自谓骄奢凌五公。
节物风光不相待，桑田碧海须臾改。
昔时金阶白玉堂，即今唯见青松在。
寂寂寥寥[扬]子居，年年岁岁一床书。
独有南山桂花发，飞来飞去袭人裾。

万里烟尘客，三春桃李时。
事去纷无限，愁来不自持。
狂歌欲叹凤，失路反占龟。
草碍人行缓，花繁鸟度迟。
彼美参卿事，留连求友诗。
安知倦游子，两鬓渐如丝。

我行背城阙，驱马独悠悠。
寥落百年事，裴回万里忧。
途遥日向夕，时晚鬓将秋。
滔滔俯东逝，耿耿泣西浮。
长虹掩钓浦，落雁下星洲。
草变黄山曲，花飞清渭流。
迸水惊愁鹭，腾沙起狎鸥。
一赴清泥道，空思玄灞游。

蓟北三千里，关西二十年。
冯唐犹在汉，乐毅不归燕。
人同黄鹤远，乡共白云连。
郭隗池台处，昭王尊酒前。
故人当已老，旧壑几成田。
红颜如昨日，衰鬓似秋天。
西蜀桥应毁，东周石尚全。
灞池水犹绿，榆关月早圆。
塞云初上雁，庭树欲销蝉。
送君之旧国，挥泪独澘然。

高情临爽月，急响送秋风。
独有危冠意，还将衰鬓同。

秦晋称旧匹，潘徐有世亲。
三星宿已会，四德婉而嫔。
霞光鬓里薄，月影扇中新。
年华与妆面，共作一芳春。

恩衔枫陛渥，策向桂渊弘。
载笔沿儒习，持弓缵祖风。
祛灾剿猛虎，溥德翊飞龙。
日阅书开士，星言驾劝农。
勤劳思命重，戏谑逐时空。
百粤雾纷满，诸戎泽普通。
愿言加壮努，勿坐鬓霜蓬。

冬去更筹尽，春随斗柄回。
寒暄一夜隔，客鬓两年催。

潦收沙衍出，霜降天宇晶。
伏槛一长眺，津途多远情。
思来江山外，望尽烟云生。
滔滔不自辨，役役且何成。
我来飒衰鬓，孰云飘华缨。
枥马苦踡跼，笼禽念遐征。
岁阴向晼晚，日夕空屏营。
物生贵得性，身累由近名。
内顾觉今是，追叹何时平。

分拙多感激，久游遵长途。
经过湘水源，怀古方踟蹰。
旧称楚灵均，此处殒忠躯。
侧聆故老言，遂得旌贤愚。
名参君子场，行为小人儒。
骚文衒贞亮，体物情崎岖。
三黜有愠色，即非贤哲模。
五十爵高秩，谬膺从大夫。
胸襟积忧愁，容鬓复雕枯。
死为不吊鬼，生作猜谤徒。
吟泽洁其身，忠节宁见输。
怀沙灭其性，孝行焉能俱。
且闻善称君，一何善自殊。
且闻过称己，一何过不渝。
悠哉风土人，角黍投川隅。
相传历千祀，哀悼延八区。
如今圣明朝，养育无羁孤。
君臣逸雍熙，德化盈纷敷。
巾车徇前侣，白日犹昆吾。
寄君臣子心，戒此真良图。

晚雨晓犹在，萧寥激前阶。
星星满衰鬓，耿耿入秋怀。
旧识半零落，前心骤相乖。
饱泉亦恐醉，惕宦肃如斋。
上客处华池，下寮宅枯崖。
叩高占生物，龃龉回难谐。

初识漆鬓发，争为新文章。
夜踏明月桥，店饮吾曹床。
醉啜二杯酿，名郁一县香。
寺中摘梅花，园里翦浮芳。
高嗜绿蔬羹，意轻肥腻羊。
吟哦无滓韵，言语多古肠。
白首忽然至，盛年如偷将。
清浊俱莫追，何须骂沧浪。

鬓衰头似雪，行步急如风。
不怕骑生马，犹能挽硬弓。
兵书封锦字，手诏满香筒。
今日身憔悴，犹夸定远功。

轻鬓丛梳阔扫眉，为嫌风日下楼稀。
画罗金缕难相称，故著寻常淡薄衣。

扬州蒸毒似燂汤，客病清枯鬓欲霜。
且喜闭门无俗物，四肢安稳一张床。

当时我醉美人家，美人颜色娇如花。
今日美人弃我去，青楼珠箔天之涯。
天涯娟娟姮娥月，三五二八盈又缺。
翠眉蝉鬓生别离，一望不见心断绝。
心断绝，几千里。
梦中醉卧巫山云，觉来泪滴湘江水。
湘江两岸花木深，美人不见愁人心。
含愁更奏绿绮琴，调高弦绝无知音。
美人兮美人，不知为暮雨兮为朝云。
相思一夜梅花发，忽到窗前疑是君。

客行一夜秋风起，客梦南游渡湘水。
湘水泠泠彻底清，二妃怨处无限情。
娥皇不语启娇靥，女英目成转心惬。
长眉入鬓何连娟，肌肤白玉秀且鲜。
裴回共咏东方日，沈吟再理南风弦。
声断续，思绵绵，中含幽意两不宣。
殷勤纤手惊破梦，中宵寂寞心凄然。
心凄然，肠亦绝。
寐不寐兮玉枕寒，夜深夜兮霜似雪。
镜中不见双翠眉，台前空挂纤纤月。
纤纤月，盈复缺，娟娟似眉意难诀。
愿此眉兮如此月，千里万里光不灭。

萧乎萧乎，忆萧者嵩山之卢。
卢扬州，萧歙州。
相思过春花，鬓毛生麦秋。
千灾万怪天南道，猩猩鹦鹉皆人言。
山魈吹火虫入椀，鸩鸟咒诅鲛吐涎。
就中南瘴欺北客，凭君数磨犀角吃。
我忆君心千百间，千百间君何时还，使我夜夜劳魂魄。

昨日之日不可追，今日之日须臾期。
如此如此复如此，壮心死尽生鬓丝。
秋风落叶客肠断，不办斗酒开愁眉。
贤名圣行甚辛苦，周公孔子徒自欺。

行多有病住无粮，万里还乡未到乡。
蓬鬓哀吟古城下，不堪秋气入金疮。

垂杨叶老莺哺儿，残丝欲断黄蜂归。
绿鬓年少金钗客，缥粉壶中沈琥珀。
花台欲暮春辞去，落花起作回风舞。
榆荚相催不知数，沈郎青钱夹城路。

野粉椒壁黄，湿萤满梁殿。
台城应教人，秋衾梦铜辇。
吴霜点归鬓，身与塘蒲晚。
脉脉辞金鱼，羁臣守迍贱。

长卿怀茂陵，绿草垂石井。
弹琴看文君，春风吹鬓影。
梁王与武帝，弃之如断梗。
惟留一简书，金泥泰山顶。

真珠小娘下清廓，洛苑香风飞绰绰。
寒鬓斜钗玉燕光，高楼唱月敲悬珰。
兰风桂露洒幽翠，红弦袅云咽深思。
花袍白马不归来，浓蛾叠柳香唇醉。
金鹅屏风蜀山梦，鸾裾凤带行烟重。
八骢笼晃脸差移，日丝繁散曛罗洞。
市南曲陌无秋凉，楚腰卫鬓四时芳。
玉喉窱窱排空光，牵云曳雪留陆郎。

真珠小娘下清廓，洛苑香风飞绰绰。
寒鬓斜钗玉燕光，高楼唱月敲悬珰。
兰风桂露洒幽翠，红弦袅云咽深思。
花袍白马不归来，浓蛾叠柳香唇醉。
金鹅屏风蜀山梦，鸾裾凤带行烟重。
八骢笼晃脸差移，日丝繁散曛罗洞。
市南曲陌无秋凉，楚腰卫鬓四时芳。
玉喉窱窱排空光，牵云曳雪留陆郎。

长眉越沙采兰若，桂叶水葓春漠漠。
横船醉眠白昼闲，渡口梅风歌扇薄。
燕钗玉股照青渠，越王娇郎小字书。
蜀纸封巾报云鬓，晚漏壶中水淋尽。

大人乞马癯乃寒，宗人贷宅荒厥垣。
横庭鼠径空土涩，出篱大枣垂朱残。
安定美人截黄绶，脱落缨裾瞑朝酒。
还家白笔未上头，使我清声落人后。
枉辱称知犯君眼，排引才升强𫄠断。
洛风送马入长关，阖扇未开逢猰犬。
那知坚都相草草，客枕幽单看春老。
归来骨薄面无膏，疫气冲头鬓茎少。
欲雕小说干天官，宗孙不调为谁怜。
明朝下元复西道，崆峒叙别长如天。

长歌破衣襟，短歌断白发。
秦王不可见，旦夕成内热。
渴饮壶中酒，饥拔陇头粟。
凄凄四月阑，千里一时绿。
夜峰何离离，明月落石底。
裴回沿石寻，照出高峰外。
不得与之游，歌成鬓先改。

湾头见小怜，请上琵琶弦。
破得春风恨，今朝直几钱。
裙垂竹叶带，鬓湿杏花烟。
玉冷红丝重，齐宫妾驾鞭。

束发方读书，谋身苦不早。
终军未乘传，颜子鬓先老。
天网信崇大，矫士常慅慅。
逸目骈甘华，羁心如荼蓼。
旱云二三月，岑岫相颠倒。
谁揭頳玉盘，东方发红照。
春热张鹤盖，兔目官槐小。
思焦面如病，尝胆肠似绞。
京国心烂漫，夜梦归家少。
发轫东门外，天地皆浩浩。
青树骊山头，花风满秦道。
宫台光错落，装尽偏峰峤。
细绿及团红，当路杂啼笑。
香风下高广，鞍马正华耀。
独乘鸡栖车，自觉少风调。
心曲语形影，祗身焉足乐。
岂能脱负檐，刻鹤曾无兆。
幽幽太华侧，老柏如建纛。
龙皮相排戛，翠羽更荡掉。
驱趋委憔悴，眺览强容貌。
花蔓阂行辀，縠烟暝深徼。
少健无所就，入门愧家老。
听讲依大树，观书临曲沼。
知非出柙虎，甘作藏雾豹。
韩鸟处[矰]缴，湘鯈在笼罩。
狭行无廓落，壮士徒轻躁。

昌谷五月稻，细青满平水。
遥峦相压叠，颓绿愁堕地。
光洁无秋思，凉旷吹浮媚。
竹香满凄寂，粉节涂生翠。
草发垂恨鬓，光露泣幽泪。
层围烂洞曲，芳径老红醉。
攒虫锼古柳，蝉子鸣高邃。
大带委黄葛，紫蒲交狭涘。
石钱差复藉，厚叶皆蟠腻。
汰沙好平白，立马印青字。
晚鳞自遨游，瘦鹄暝单跱。
嘹嘹湿蛄声，咽源惊溅起。
纡缓玉真路，神娥蕙花里。
苔絮萦涧砾，山实垂頳紫。
小柏俨重扇，肥松突丹髓。
鸣流走响韵，垅秋拖光穟。
莺唱闵女歌，瀑悬楚练帔。
风露满笑眼，骈岩杂舒坠。
乱条迸石岭，细颈喧岛毖。
日脚埽昏翳，新云启华閟。
谧谧厌夏光，商风道清气。
高眠服玉容，烧桂祀天几。
雾衣夜披拂，眠坛梦真粹。
待驾栖鸾老，故宫椒壁圮。
鸿珑数铃响，羁臣发凉思。
阴藤束朱键，龙帐著魈魅。
碧锦帖花柽，香衾事残贵。
歌尘蠹木在，舞彩长云似。
珍壤割绣段，里俗祖风义。
邻凶不相杵，疫病无邪祀。
鲐皮识仁惠，丱角知腼耻。
县省司刑官，户乏诟租吏。
竹薮添堕简，石矶引钩饵。
溪湾转水带，芭蕉倾蜀纸。
岑光晃縠襟，孤景拂繁事。
泉尊陶宰酒，月眉谢郎妓。
丁丁幽钟远，矫矫单飞至。
霞𪩘殷嵯峨，危溜听争次。
淡蛾流平碧，薄月眇阴悴。
凉光入涧岸，廓尽山中意。
渔童下宵网，霜禽竦烟翅。
潭镜滑蛟涎，浮珠𪡋鱼戏。
风桐瑶匣瑟，萤星锦城使。
柳缀长缥带，篁掉短笛吹。
石根缘绿藓，芦笋抽丹渍。
漂旋弄天影，古桧拏云臂。
愁月薇帐红，罥云香蔓刺。
芒麦平百井，闲乘列千肆。
刺促成纪人，好学鸱夷子。

饥寒平城下，夜夜守明月。
别剑无玉花，海风断鬓发。
塞长连白空，遥见汉旗红。
青帐吹短笛，烟雾湿昼龙。
日晚在城上，依稀望城下。
风吹枯蓬起，城中嘶瘦马。
借问筑城吏，去关几千里。
惟愁裹尸归，不惜倒戈死。

天迷迷，地密密。
熊虺食人魂，雪霜断人骨。
嗾犬狺狺相索索，舐掌偏宜佩兰客。
帝遣乘轩灾自息，玉星点剑黄金轭。
我虽跨马不得还，历阳湖波大如山。
毒虬相视振金环，狻猊猰{犭俞}吐嚵涎。
鲍焦一世披草眠，颜回廿九鬓毛斑。
颜回非血衰，鲍焦不违天。
天畏遭衔啮，所以致之然。
分明犹惧公不信，公看呵壁书问天。

古春年年在，闲绿摇暖云。
松香飞晚华，柳渚含日昏。
沙砌落红满，石泉生水芹。
幽篁画新粉，蛾绿横晓门。
弱蕙不胜露，山秀愁空春。
舞珮剪鸾翼，帐带涂轻银。
兰桂吹浓香，菱藕长莘莘。
看雨逢瑶姬，乘船值江君。
吹箫饮酒醉，结绶金丝裙。
走天呵白鹿，游水鞭锦鳞。
密发虚鬟飞，腻颊凝花匀。
团鬓分蛛巢，秾眉笼小唇。
弄蝶和轻妍，风光怯腰身。
深帏金鸭冷，奁镜幽凤尘。
踏雾乘风归，撼玉山上闻。

楼前流水江陵道，鲤鱼风起芙蓉老。
晓钗催鬓语南风，抽帆归来一日功。
鼍吟浦口飞梅雨，竿头酒旗换青苎。
萧骚浪白云差池，黄粉油衫寄郎主。
新槽酒声苦无力，南湖一顷菱花白。
眼前便有千里愁，小玉开屏见山色。

芳草落花如锦地，二十长游醉乡里。
红缨不动白马骄，垂柳金丝香拂水。
吴娥未笑花不开，绿鬓耸堕兰云起。
陆郎倚醉牵罗袂，夺得宝钗金翡翠。

师干久不息，农为兵兮民重嗟。
骚然县宇，土崩水溃。
畹中无熟谷，垅上无桑麻。
王春判序，百卉茁甲含葩。
有客避兵奔游僻，跋履险厄至三巴。
貂裘蒙茸已敝缕，鬓发蓬舥。
雀惊鼠伏，宁遑安处。
独卧旅舍无好梦，更堪走风沙。
天人一夜剪瑛琭，诘旦都成六出花。
南亩未盈尺，纤片乱舞空纷拏。
旋落旋逐朝暾化，檐间冰柱若削出交加。
或低或昂，小大莹洁。
随势无等差，始疑玉龙下界来人世。
齐向茅檐布爪牙，又疑汉高帝。
西方未斩虵，人不识，谁为当风杖莫邪。
铿镗冰有韵，的皪玉无瑕。
不为四时雨，徒于道路成泥柤。
不为九江浪，徒为汩没天之涯。
不为双井水，满瓯泛泛烹春茶。
不为中山浆，清新馥鼻盈百车。
不为池与沼，养鱼种芰成霪{雨/洼}。
不为醴泉与甘露，使名异瑞世俗夸。
特禀朝澈气，洁然自许靡间其迩遐。
森然气结一千里，滴沥声沈十万家。
明也虽小，暗之大不可遮。
勿被曲瓦，直下不能抑群邪。
奈何时逼，不得时在我目中。
倏然漂去无余{此/夕}，自是成毁任天理。
天于此物岂宜有忒赊，反令井蛙壁虫变容易。
背人缩首竞呀呀，我愿天子回造化。
藏之韫椟玩之生光华。

我年三十二，鬓有八九丝。
非无官次第，其如身早衰。
今人夸贵富，肉食与妖姬。
而我俱不乐，贵富亦何为。
况逢多士朝，贤俊若布棋。
班行次第立，朱紫相参差。
谟猷密勿进，羽檄纵横驰。
监察官甚小，发言无所裨。
小官仍不了，谴夺亦已随。
时或不之弃，得不自弃之。
陶君喜不遇，顾我复何疑。
潜书周隐士，白云今有期。

往岁学仙侣，各在无何乡。
同时骛名者，次第鹓鹭行。
而我两不遂，三十鬓添霜。
日暮江上立，蝉鸣枫树黄。

忆初头始白，昼夜惊一缕。
渐及鬓与须，多来不能数。
壮年等闲过，过壮年已五。
华发不再青，劳生竟何补。

谢傅堂前音乐和，狗儿吹笛胆娘歌。
花园欲盛千场饮，水阁初成百度过。
醉摘樱桃投小玉，懒梳丛鬓舞曹婆。
再来门馆唯相吊，风落秋池红叶多。

逝者何由见，中人未达情。
马无生角望，猿有断肠鸣。
去伴投遐徼，来随梦险程。
四年巴养育，万里硖回萦。
病是他乡染，魂应远处惊。
山魈邪乱逼，沙虱毒潜婴。
母约看宁辨，余慵疗不精。
欲寻方次第，俄值疾充盈。
灯火徒相守，香花秪浪擎。
莲初开月梵，蕣已落朝荣。
魄散云将尽，形全玉尚莹。
空垂两行血，深送一枝琼。
秘祝休巫觋，安眠放使令。
旧衣和箧施，残药满瓯倾。
乳媪闲于社，医僧婗似酲。
悯渠身觉賸，讶佛力难争。
骑竹痴犹子，牵车小外甥。
等长迷过影，遥戏误啼声。
涴纸伤余画，扶床念试行。
独留呵面镜，谁弄倚墙筝。
忆昨工言语，怜初妙长成。
撩风妒鹦舌，凌露触兰英。
翠凤舆真女，红蕖捧化生。
秪忧嫌五浊，终恐向三清。
宿恶诸荤味，悬知众物名。
环从枯树得，经认宝函盛。
愠怒偏憎数，分张雅爱平。
最怜贪栗妹，频救懒书兄。
为占娇饶分，良多眷恋诚。
别常回面泣，归定出门迎。
解怪还家晚，长将远信呈。
说人偷罪过，要我抱纵横。
腾蹋游江舫，攀缘看乐棚。
和蛮歌字拗，学妓舞腰轻。
迢遰离荒服，提携到近京。
未容夸伎俩，唯恨枉聪明。
往绪心千结，新丝鬓百茎。
暗窗风报晓，秋幌雨闻更。
败槿萧疏馆，衰杨破坏城。
此中临老泪，仍自哭孩婴。

往年鬓已同潘岳，垂老年教作邓攸。
烦恼数中除一事，自兹无复子孙忧。

昔岁俱充赋，同年遇有司。
八人称迥拔，两郡滥相知。
逸骥初翻步，鞲鹰暂脱羁。
远途忧地窄，高视觉天卑。
并入红兰署，偏亲白玉规。
近朱怜冉冉，伐木愿偲偲。
鱼鲁非难识，铅黄自懒持。
心轻马融帐，谋夺子房帷。
秀发幽岩电，清澄隘岸陂。
九霄排直上，万里整前期。
勇赠栖鸾句，惭当古井诗。
多闻全受益，择善颇相师。
脱俗殊常调，潜工大有为。
还醇凭酎酒，运智托围棋。
情会招车胤，闲行觅戴逵。
僧餐月灯阁，醵宴劫灰池。
胜概争先到，篇章竞出奇。
输赢论破的，点窜肯容丝。
山岫当街翠，墙花拂面枝。
莺声爱娇小，燕翼玩逶迤。
辔为逢车缓，鞭缘趁伴施。
密携长上乐，偷宿静坊姬。
僻性慵朝起，新晴助晚嬉。
相欢常满目，别处鲜开眉。
翰墨题名尽，光阴听话移。
绿袍因醉典，乌帽逆风遗。
暗插轻筹箸，仍提小屈卮。
本弦才一举，下口已三迟。
逃席冲门出，归倡借马骑。
狂歌繁节乱，醉舞半衫垂。
散漫纷长薄，邀遮守隘岐。
几遭朝士笑，兼任巷童随。
茍务形骸达，浑将性命[推]。
何曾爱官序，不省计家资。
忽悟成虚掷，翻然叹未宜。
使回耽乐事，坚赴策贤时。
寝食都忘倦，园庐遂绝窥。
劳神甘戚戚，攻短过孜孜。
叶怯穿杨箭，囊藏透颕锥。
超遥望云雨，摆落占泉坻。
略削荒凉苑，搜求激直词。
那能作牛后，更拟助洪基。
唱第听鸡集，趋朝忘马疲。
内人舆御案，朝景丽神旗。
首被呼名姓，多惭冠等衰。
千官容眷盼，五色照离披。
鹓侣从兹洽，鸥情转自縻。
分张殊品命，中外却驱驰。
出入称金籍，东西侍碧墀。
鬬班云汹涌，开扇雉参差。
切愧寻常质，亲瞻咫尺姿。
日轮光照耀，龙服瑞葳蕤。
誓欲通愚謇，生憎效喔咿。
佞存真妾妇，谏死是男儿。
便殿承偏召，权臣惧挠私。
庙堂虽稷契，城社有狐狸。
似锦言应巧，如弦数易欺。
敢嗟身暂黜，所恨政无毗。
谬辱良由此，升腾亦在斯。
再令陪宪禁，依旧履阽危。
使蜀常绵远，分台更崄巇。
匿奸劳发掘，破党恶持疑。
斧刃迎皆碎，盘牙老未萎。
乍能还帝笏，讵忍折吾支。
虎尾元来险，圭文却类疵。
浮荣齐壤芥，闲气咏江蓠。
阙下殷勤拜，樽前啸傲辞。
飘沈委蓬梗，忠信敌蛮夷。
戏诮青云驿，讥题皓发祠。
贪过谷隐寺，留读岘山碑。
草没章台阯，堤横楚泽湄。
野莲侵稻陇，亚柳压城陴。
遇物伤凋换，登楼思漫弥。
金攒嫩橙子，瑿泛远鸬鹚。
仰竹藤缠屋，苫茆荻补篱。
面梨通蒂朽，火米带芒炊。
苇笋针筒束，𫚣鱼箭羽鬐。
芋羹真底可，鲈鲙漫劳思。
北渚销魂望，南风著骨吹。
度梅衣色渍，食稗马蹄羸。
院榷和泥碱，官酤小麹醨。
讹音烦缴绕，轻俗丑威仪。
树罕贞心柏，畦丰卫足葵。
坳洼饶尰矮，游惰压庸缁。
病赛乌称鬼，巫占瓦代龟。
连阴蛙张王，瘴疟雪治医。
我正穷于是，君宁念及兹。
一篇从日下，双鲤送天涯。
坐捧迷前席，行吟忘结綦。
匡床铺错绣，几案踊灵芝。
形影同初合，参商喻此离。
扇因秋弃置，镜异月盈亏。
壮志诚难夺，良辰岂复追。
宁牛终夜永，潘鬓去年衰。
溟渤深那测，穹苍意在谁。
驭方轻騕袅，车肯重辛夷。
卧辙希濡沫，低颜受颔颐。
世情焉足怪，自省固堪悲。
溷鼠虚求洁，笼禽方讶饥。
犹胜忆黄犬，幸得早图之。

风水荆门阔，文章蜀地豪。
眼青宾礼重，眉白众情高。
思勇曾吞笔，投虚惯用刀。
词锋倚天剑，学海驾云涛。
南郡传纱帐，东方让锦袍。
旋吟新乐府，便续古离骚。
雪岸犹封草，春江欲满槽。
饯筵君置醴，随俗我𫗦糟。
莫叹巴三峡，休惊鬓二毛。
流年等头过，人世各劳劳。

我病方吟越，君行已过湖。
去应缘直道，哭不为穷途。
亚竹寒惊牖，空堂夜向隅。
暗魂思背烛，危梦怯乘桴。
坐痛筋骸憯，旁嗟物候殊。
雨蒸虫沸渭，浪涌怪睢盱。
索绠飘蚊蚋，蓬麻甃舳舻。
短檐苫稻草，微俸封渔租。
泥浦喧捞蛤，荒郊险鬬䝙。
鲸吞近溟涨，猿闹接黔巫。
芒𪨗泅牛妇，丫头荡桨夫。
酢醅荷裹卖，醨酒水淋沽。
舞态翻鸜鹆，歌词咽鹧鸪。
夷音啼似笑，蛮语谜相呼。
江郭船添店，山城木竖郛。
吠声沙市犬，争食墓林乌。
犷俗诚堪惮，妖神甚可虞。
欲令仁渐及，已被疟潜图。
膳减思调鼎，行稀恐蠹枢。
杂莼多剖鳝，和黍半蒸菰。
绿粽新菱实，金丸小木奴。
芋羹真𫏐淡，{鼠留}炙漫涂苏。
炰鳖那胜羜，烹𩾁只似鲈。
楚风轻似蜀，巴地湿如吴。
气浊星难见，州斜日易晡。
通宵但云雾，未酉即桑榆。
瘴窟蛇休蛰，炎溪暑不徂。
伥魂阴叫啸，𫛳貌昼踟蹰。
乡里家藏蛊，官曹世乏儒。
敛缗偷印信，传箭作符𦈡。
椎髻抛巾帼，镩刀代辘轳。
当心鞙铜鼓，背弝射桑弧。
岂复民甿料，须将鸟兽驱。
是非浑并漆，词讼敢研朱。
陋室鸮窥伺，衰形蟒觊觎。
鬓毛霜点合，襟泪血痕濡。
倍忆京华伴，偏忘我尔躯。
谪居今共远，荣路昔同趋。
科试铨衡局，衙参典校厨。
月中分桂树，天上识昌蒲。
应召逢鸿泽，陪游值赐酺。
心唯撞卫磬，耳不乱齐竽。
海岱词锋截，皇王笔阵驱。
疾奔凌騕袅，高唱轧吴歈。
点检张仪舌，提携傅说图。
摆囊看利颕，开颔出明珠。
并取千人特，皆非十上徒。
白麻云色腻，墨诏电光麤。
众口贪归美，何颜敢妒姝。
秦台纳红旭，酆匣洗黄垆。
谏猎宁规避，弹豪讵嗫嚅。
胏肝憎巧曲，蹊径绝萦迂。
誓遣朝纲振，忠饶翰苑输。
骥调方汗血，蝇点忽成卢。
遂谪栖遑掾，还飞送别盂。
痛嗟亲爱隔，颠望友朋扶。
狸病翻随鼠，骢羸返作驹。
物情良徇俗，时论太诬吾。
瓶罄罍偏耻，松摧柏自枯。
虎虽遭陷阱，龙不怕泥涂。
重喜登贤苑，方欣佐伍符。
判身入矛戟，轻敌比锱铢。
驿骑来千里，天书下九衢。
因教罢飞檄，便许到皇都。
舟败罂浮汉，骖疲杖过邘。
邮亭一萧索，烽候各崎岖。
馈饷人推辂，谁何吏执殳。
拔家逃力役，连鏁责逋诛。
防戍兄兼弟，收田妇与姑。
缣缃工女竭，青紫使臣纡。
望国参云树，归家满地芜。
破窗尘{土孛}{土孛}，幽院鸟呜呜。
祖竹藂新笋，孙枝压旧梧。
晚花狂蛱蝶，残蒂宿茱萸。
始悟摧林秀，因衔避缴芦。
文房长遣闭，经肆未曾铺。
鹓鹭方求侣，鸱鸢已吓雏。
征还何郑重，斥去亦须臾。
迢递投遐徼，苍黄出奧区。
通川诚有咎，湓口定无辜。
利器从头匣，刚肠到底刳。
薰莸任盛贮，稊稗莫超逾。
公干经时卧，锺仪几岁拘。
光阴流似水，蒸瘴热于𬬻。
薄命知然也，深交有矣夫。
救焚期骨肉，投分刻肌肤。
二妙驰轩陛，三英咏袴襦。
李多嘲蝘蜓，窦数集蜘蛛。
数子皆奇货，唯予独朽株。
邯郸笑匍匐，燕蒯受揶揄。
懒学三闾愤，甘齐百里愚。
耽眠稀醒素，凭醉少嗟吁。
学问徒为尔，书题尽已于。
别犹多梦寐，情尚感凋枯。
近喜司戎健，寻伤掌诰徂。
士元名位屈，伯道子孙无。
旧好飞琼翰，新诗灌玉壶。
几催闲处泣，终作苦中娱。
廉蔺声相让，燕秦势岂俱。
此篇应绝倒，休漫捋髭须。

故乡千里梦，往事万重悲。
小雪沈阴夜，闲窗老病时。
独闻归去雁，偏咏别来诗。
惭愧红妆女，频惊两鬓丝。

何处生春早，春生客思中。
旅魂惊北雁，乡信是东风。
纵有心灰动，无由鬓雪融。
未知开眼日，空绕未开丛。

新政县前逢月夜，嘉陵江底看星辰。
已闻城上三更鼓，不见心中一个人。
须鬓暗添巴路雪，衣裳无复帝乡尘。
曾沾几许名兼利，劳动生涯涉苦辛。

残历半张余十四，灰心雪鬓两凄然。
定知新岁御楼后，从此不名长庆年。

三春已暮桃李伤，棠梨花白蔓菁黄。
村中女儿争摘将，插刺头鬓相夸张。
田翁蚕老迷臭香，晒暴{奄攵}{聂攵}熏衣裳。
非无后秀与孤芳，奈尔千株万顷之茫茫。
天公此意何可量，长教尔辈时节长。

琵琶宫调八十一，旋宫三调弹不出。
玄宗偏许贺怀智，段师此艺还相匹。
自后流传指拨衰，昆仑善才徒尔为。
澒声少得似雷吼，缠弦不敢弹羊皮。
人间奇事会相续，但有卞和无有玉。
段师弟子数十人，李家管儿称上足。
管儿不作供奉儿，抛在东都双鬓丝。
逢人便请送杯盏，著尽工夫人不知。
李家兄弟皆爱酒，我是酒徒为密友。
著作曾邀连夜宿，中碾春溪华新绿。
平明船载管儿行，尽日听弹无限曲。
曲名无限知者鲜，霓裳羽衣偏宛转。
凉州大遍最豪嘈，六幺散序多笼撚。
我闻此曲深赏奇，赏著奇处惊管儿。
管儿为我双泪垂，自弹此曲长自悲。
泪垂捍拨朱弦湿，冰泉呜咽流莺涩。
因兹弹作雨霖铃，风雨萧条鬼神泣。
一弹既罢又一弹，珠幢夜静风珊珊。
低回慢弄关山思，坐对燕然秋月寒。
月寒一声深殿磬，骤弹曲破音繁并。
百万金铃旋玉盘，醉客满船皆暂醒。
自兹听后六七年，管儿在洛我朝天。
游想慈恩杏园里，梦寐仁风花树前。
去年御史留东台，公私蹙促颜不开。
今春制狱正撩乱，昼夜推囚心似灰。
暂辍归时寻著作，著作南园花坼萼。
胭脂耀眼桃正红，雪片满溪梅已落。
是夕青春值三五，花枝向月云含吐。
著作施樽命管儿，管儿久别今方睹。
管儿还为弹六幺，六幺依旧声迢迢。
猿鸣雪岫来三峡，鹤唳晴空闻九霄。
逡巡弹得六幺彻，霜刀破竹无残节。
幽关鸦轧胡雁悲，断弦砉騞层冰裂。
我为含凄叹奇绝，许作长歌始终说。
艺奇思寡尘事多，许来寒暑又经过。
如今左降在闲处，始为管儿歌此歌。
歌此歌，寄管儿，管儿管儿忧尔衰。
尔衰之后继者谁，继之无乃在铁山。
铁山已近曹穆间，性灵甚好功犹浅。
急处未得臻幽闲，努力铁山勤学取，莫遣后来无所祖。

晓日穿隙明，开帷理妆点。
傅粉贵重重，施朱怜冉冉。
柔鬟背额垂，丛鬓随钗敛。
凝翠晕蛾眉，轻红拂花脸。
满头行小梳，当面施圆靥。
最恨落花时，妆成独披掩。

悲哉为儒者，力学不知疲。
读书眼欲暗，秉笔手生胝。
十上方一第，成名常苦迟。
纵有宦达者，两鬓已成丝。
可怜少壮日，适在穷贱时。
丈夫老且病，焉用富贵为。
沈沈朱门宅，中有乳臭儿。
状貌如妇人，光明膏粱肌。
手不把书卷，身不擐戎衣。
二十袭封爵，门承勋戚资。
春来日日出，服御何轻肥。
朝从博徒饮，暮有倡楼期。
平封还酒债，堆金选蛾眉。
声色狗马外，其余一无知。
山苗与涧松，地势随高卑。
古来无奈何，非君独伤悲。

新丰老翁八十八，头鬓眉须皆似雪。
玄孙扶向店前行，左臂凭肩右臂折。
问翁臂折来几年，兼问致折何因缘。
翁云贯属新丰县，生逢圣代无征战。
惯听棃园歌管声，不识旗枪与弓箭。
无何天宝大征兵，户有三丁点一丁。
点得驱将何处去，五月万里云南行。
闻道云南有泸水，椒花落时瘴烟起。
大军徒涉水如汤，未过十人二三死。
村南村北哭声哀，儿别爷娘夫别妻。
皆云前后征蛮者，千万人行无一回。
是时翁年二十四，兵部牒中有名字。
夜深不敢使人知，偷将大石捶折臂。
张弓簸旗俱不堪，从兹始免征云南。
骨碎筋伤非不苦，且图拣退归乡土。
此臂折来六十年，一肢虽废一身全。
至今风雨阴寒夜，直到天明痛不眠。
痛不眠，终不悔，且喜老身今独在。
不然当时泸水头，身死魂孤骨不收。
应作云南望乡鬼，万人冢上哭呦呦。
老人言，君听取。
君不闻开元宰相宋开府，不赏边功防黩武。
又不闻天宝宰相杨国忠，欲求恩幸立边功。
边功未立生人怨，请问新丰折臂翁。

卖炭翁，伐薪烧炭南山中。
满面尘灰烟火色，两鬓苍苍十指黑。
卖炭得钱何所营，身上衣裳口中食。
可怜身上衣正单，心忧炭贱愿天寒。
夜来城上一尺雪，晓驾炭车辗冰辙。
牛困人饥日已高，市南门外泥中歇。
翩翩两骑来是谁，黄衣使者白衫儿。
手把文书口称敕，回车叱牛牵向北。
一车炭，千余斤，官使驱将惜不得。
半匹红纱一丈绫，系向牛头充炭直。

时世妆，时世妆，出自城中传四方。
时世流行无远近，腮不施朱面无粉。
乌膏注唇唇似泥，双眉画作八字低。
妍媸黑白失本态，妆成尽似含悲啼。
圆鬟无鬓堆髻样，斜红不晕赭面状。
昔闻被发伊川中，辛有见之知有戎。
元和妆梳君记取，髻堆面赭非华风。

陵园妾，颜色如花命如叶。
命如叶薄将奈何，一奉寝宫年月多。
年月多，时光换，春愁秋思知何限。
青丝发落丛鬓疏，红玉肤销系裙慢。
忆昔宫中被妒猜，因谗得罪配陵来。
老母啼呼趁车别，中官监送鏁门回。
山宫一闭无开日，未死此身不令出。
松门到晓月裴回，柏城尽日风萧瑟。
松门柏城幽闭深，闻蝉听燕感光阴。
眼看菊蘂重阳泪，手把棃花寒食心。
把花掩泪无人见，绿芜墙绕青苔院。
四季徒支妆粉钱，三朝不识君王面。
遥想六宫奉至尊，宣徽雪夜浴堂春。
雨露之恩不及者，犹闻不啻三千人。
三千人，我尔君恩何厚薄。
愿令轮转直陵园，三岁一来均苦乐。

井底引银缾，银缾欲上丝绳绝。
石上磨玉簪，玉簪欲成中央折。
缾沈簪折知奈何，似妾今朝与君别。
忆昔在家为女时，人言举动有殊姿。
婵娟两鬓秋蝉翼，宛转双蛾远山色。
笑随戏伴后园中，此时与君未相识。
妾弄青梅凭短墙，君骑白马傍垂杨。
墙头马上遥相顾，一见知君即断肠。
知君断肠共君语，君指南山松柏树。
感君松柏化为心，暗合双鬟逐君去。
到君家舍五六年，君家大人频有言。
聘则为妻奔是妾，不堪主祀奉蘋蘩。
终知君家不可住，其奈出门无去处。
岂无父母在高堂，亦有亲情满故乡。
潜来更不通消息，今日悲羞归不得。
为君一日恩，误妾百年身。
寄言痴小人家女，慎勿将身轻许人。

百花落如雪，两鬓垂作丝。
春去有来日，我老无少时。
人生待富贵，为乐常苦迟。
不如贫贱日，随分开愁眉。
卖我所乘马，典我旧朝衣。
尽将酤酒饮，酩酊步行归。
名姓日隐晦，形骸日变衰。
醉卧黄公肆，人知我是谁。

病眼昏似夜，衰鬓飒如秋。
除却须衣食，平生百事休。
知君善易者，问我决疑不。
不卜非他故，人间无所求。

元和九年秋，八月月上弦。
我游悟真寺，寺在王顺山。
去山四五里，先闻水潺湲。
自兹舍车马，始涉蓝溪湾。
手拄青竹杖，足蹋白石滩。
渐怪耳目旷，不闻人世喧。
山下望山上，初疑不可攀。
谁知中有路，盘折通岩巅。
一息幡竿下，再休石龛边。
龛间长丈余，门户无扃关。
仰窥不见人，石发垂若鬟。
惊出白蝙蝠，双飞如雪翻。
回首寺门望，青崖夹朱轩。
如擘山腹开，置寺于其间。
入门无平地，地窄虚空宽。
房廊与台殿，高下随峰峦。
岩崿无撮土，树木多瘦坚。
根株抱石长，屈曲虫蛇蟠。
松桂乱无行，四时郁芊芊。
枝梢袅青翠，韵若风中弦。
日月光不透，绿阴相交延。
幽鸟时一声，闻之似寒蝉。
首憩宾位亭，就坐未及安。
须臾开北户，万里明豁然。
拂檐虹霏微，绕栋云回旋。
赤日间白雨，阴晴同一川。
野绿簇草树，眼界吞秦原。
渭水细不见，汉陵小于拳。
却顾来时路，萦纡映朱阑。
历历上山人，一一遥可观。
前对多宝塔，风铎鸣四端。
栾栌与户牖，恰恰金碧繁。
云昔迦叶佛，此地坐涅槃。
至今铁钵在，当底手迹穿。
西开玉像殿，白佛森比肩。
斗薮尘埃衣，礼拜冰雪颜。
叠霜为袈裟，贯雹为华鬘。
逼观疑鬼功，其迹非雕镌。
次登观音堂，未到闻栴檀。
上阶脱双履，敛足升净筵。
六楹排玉镜，四座敷金钿。
黑夜自光明，不待灯烛然。
众宝互低昂，碧珮珊瑚幡。
风来似天乐，相触声珊珊。
白珠垂露凝，赤珠滴血殷。
点缀佛髻上，合为七宝冠。
双缾白琉璃，色若秋水寒。
隔缾见舍利，圆转如金丹。
玉笛何代物，天人施祇园。
吹如秋鹤声，可以降灵仙。
是时秋方中，三五月正圆。
宝堂豁三门，金魄当其前。
月与宝相射，晶光争鲜妍。
照人心骨冷，竟夕不欲眠。
晓寻南塔路，乱竹低婵娟。
林幽不逢人，寒蝶飞翾翾。
山果不识名，离离夹道蕃。
足以疗饥乏，摘尝味甘酸。
道南蓝谷神，紫伞白纸钱。
若岁有水旱，诏使修蘋蘩。
以地清净故，献奠无荤膻。
危石叠四五，{山/畾}嵬欹且刓。
造物者何意，堆在岩东偏。
冷滑无人迹，苔点如花笺。
我来登上头，下临不测渊。
目眩手足掉，不敢低头看。
风从石下生，薄人而上抟。
衣服似羽翮，开张欲飞鶱。
{山双}{山双}三面峰，峰尖刀剑攒。
往往白云过，决开露青天。
西北日落时，夕晖红团团。
千里翠屏外，走下丹砂丸。
东南月上时，夜气青漫漫。
百丈碧潭底，写出黄金盘。
蓝水色似蓝，日夜长潺潺。
周回绕山转，下视如青环。
或铺为慢流，或激为奔湍。
泓澄最深处，浮出蛟龙涎。
侧身入其中，悬磴尤险艰。
扪萝蹋樛木，下逐饮涧猿。
雪迸起白鹭，锦跳惊红鳣。
歇定方盥漱，濯去支体烦。
浅深皆洞彻，可照脑与肝。
但爱清见底，欲寻不知源。
东崖饶怪石，积甃苍琅玕。
温润发于外，其间韫玙璠。
卞和死已久，良玉多弃捐。
或时泄光彩，夜与星月连。
中顶最高峰，拄天青玉竿。
{鼠冋}{鼠令}上不得，岂我能攀援。
上有白莲池，素葩覆清澜。
闻名不可到，处所非人寰。
又有一片石，大如方尺砖。
插在半壁上，其下万仞悬。
云有过去师，坐得无生禅。
号为定心石，长老世相传。
却上谒仙祠，蔓草生绵绵。
昔闻王氏子，羽化升上玄。
其西晒药台，犹对芝术田。
时复明月夜，上闻黄鹤言。
回寻画龙堂，二叟鬓发斑。
想见听法时，欢喜礼印坛。
复归泉窟下，化作龙蜿蜒。
阶前石孔在，欲雨生白烟。
往有写经僧，身静心精专。
感彼云外鸽，群飞千翩翩。
来添研中水，去吸岩底泉。
一日三往复，时节长不愆。
经成号圣僧，弟子名杨难。
诵此莲花偈，数满百亿千。
身坏口不坏，舌根如红莲。
颅骨今不见，石函尚存焉。
粉壁有吴画，笔彩依旧鲜。
素屏有褚书，墨色如新干。
灵境与异迹，周览无不殚。
一游五昼夜，欲返仍盘桓。
我本山中人，误为时网牵。
牵率使读书，推挽令效官。
既登文字科，又忝谏诤员。
拙直不合时，无益同素餐。
以此自惭惕，戚戚常寡欢。
无成心力尽，未老形骸残。
今来脱簪组，始觉离忧患。
及为山水游，弥得纵疏顽。
野麋断羁绊，行走无拘挛。
池鱼放入海，一往何时还。
身着居士衣，手把南华篇。
终来此山住，永谢区中缘。
我今四十余，从此终身闲。
若以七十期，犹得三十年。

黑鬓丝雪侵，青袍尘土涴。
兀兀复腾腾，江城一上佐。
朝就高斋上，熏然负暄卧。
晚下小池前，澹然临水坐。
已约终身心，长如今日过。

不见诗酒客，卧来半月余。
合和新药草，寻检旧方书。
晚霁烟景度，早凉窗户虚。
雪生衰鬓久，秋入病心初。
卧簟蕲竹冷，风襟邛葛疏。
夜来身校健，小饮复何如。

仲夏斋戒月，三旬断腥膻。
自觉心骨爽，行起身翩翩。
始知绝粒人，四体更轻便。
初能脱病患，久必成神仙。
御寇驭[泠]风，赤松游紫烟。
常疑此说谬，今乃知其然。
我今过半百，气衰神不全。
已垂两鬓丝，难补三丹田。
但减荤血味，稍结清净缘。
脱巾且修养，聊以终天年。

五年职翰林，四年莅浔阳。
一年巴郡守，半年南宫郎。
二年直纶合，三年刺史堂。
凡此十五载，有诗千余章。
境兴周万象，土风备四方。
独无洛中作，能不心悢悢。
今为青宫长，始来游此乡。
裴回伊涧上，睥睨嵩少傍。
遇物辄一咏，一咏倾一觞。
笔下成释憾，卷中同补亡。
往往顾自哂，眼昏须鬓苍。
不知老将至，犹自放诗狂。

夜镜隐白发，朝酒发红颜。
可怜假年少，自笑须臾间。
朱砂贱如土，不解烧为丹。
玄鬓化为雪，未闻休得官。
咄哉个丈夫，心性何堕顽。
但遇诗与酒，便忘寝与餐。
高声发一吟，似得诗中仙。
引满饮一盏，尽忘身外缘。
昔有醉先生，席地而幕天。
于今居处在，许我当中眠。
眠罢又一酌，酌罢又一篇。
回面顾妻子，生计方落然。
诚知此事非，又过知非年。
岂不欲自改，改即心不安。
且向安处去，其余皆老闲。

白发生一茎，朝来明镜里。
勿言一茎少，满头从此始。
青山方远别，黄绶初从仕。
未料容鬓间，蹉跎忽如此。

尘埃经小雨，地高倚长坡。
日西寺门外，景气含清和。
闲有老僧立，静无凡客过。
残莺意思尽，新叶阴凉多。
春去来几日，夏云忽嵯峨。
朝朝感时节，年鬓暗蹉跎。
胡为恋朝市，不去归烟萝。
青山寸步地，自问心如何。

沙草新雨地，岸柳凉风枝。
三年感秋意，幷在曲江池。
早蝉已嘹唳，晚荷复离披。
前秋去秋思，一一生此时。
昔人三十二，秋兴已云悲。
我今欲四十，秋怀亦可知。
岁月不虚设，此身随日衰。
暗老不自觉，直到鬓成丝。

长安盈尺雪，早朝贺君喜。
将赴银台门，始出新昌里。
上堤马蹄滑，中路蜡烛死。
十里向北行，寒风吹破耳。
待漏午门外，候对三殿里。
须鬓冻生冰，衣裳冷如水。
忽思仙游谷，暗谢陈居士。
暖覆褐裘眠，日高应未起。

皎皎青铜镜，斑斑白丝鬓。
岂复更藏年，实年君不信。

徐州古丰县，有村曰朱陈。
去县百余里，桑麻青氛氲。
机梭声札札，牛驴走纭纭。
女汲涧中水，男采山上薪。
县远官事少，山深人俗淳。
有财不行商，有丁不入军。
家家守村业，头白不出门。
生为村之民，死为村之尘。
田中老与幼，相见何欣欣。
一村唯两姓，世世为婚姻。
亲疏居有族，少长游有群。
黄鸡与白酒，欢会不隔旬。
生者不远别，嫁娶先近邻。
死者不远葬，坟墓多绕村。
既安生与死，不苦形与神。
所以多寿考，往往见玄孙。
我生礼义乡，少小孤且贫。
徒学辨是非，祗自取辛勤。
世法贵名教，士人重冠婚。
以此自桎梏，信为大谬人。
十岁解读书，十五能属文。
二十举秀才，三十为谏臣。
下有妻子累，上有君亲恩。
承家与事国，望此不肖身。
忆昨旅游初，迨今十五春。
孤舟三适楚，羸马四经秦。
昼行有饥色，夜寝无安魂。
东西不暂住，来往若浮云。
离乱失故乡，骨肉多散分。
江南与江北，各有平生亲。
平生终日别，逝者隔年闻。
朝忧卧至暮，夕哭坐达晨。
悲火烧心曲，愁霜侵鬓根。
一生苦如此，长羡村中民。

尘架多文集，偶取一卷披。
未及看姓名，疑是陶潜诗。
看名知是君，恻恻令我悲。
诗人多蹇厄，近日诚有之。
京兆杜子美，犹得一拾遗。
襄阳孟浩然，亦闻鬓成丝。
嗟君两不如，三十在布衣。
擢第禄不及，新婚妻未归。
少年无疾患，溘死于路岐。
天不与爵寿，唯与好文词。
此理勿复道，巧历不能推。

我有一握发，梳理何稠直。
昔似玄云光，今如素丝色。
匣中有旧镜，欲照先叹息。
自从头白来，不欲明磨拭。
鸦头与鹤颈，至老常如墨。
独有人鬓毛，不得终身黑。

漠漠病眼花，星星愁鬓雪。
筋骸已衰惫，形影仍分诀。
梓州二千里，剑门五六月。
岂是远行时，火云烧栈热。
何言巾上泪，乃是肠中血。
念此早归来，莫作经年别。

髫龀七八岁，绮纨三四儿。
弄尘复鬭草，尽日乐嬉嬉。
堂上长年客，鬓间新有丝。
一看竹马戏，每忆童𫘤时。
童𫘤饶戏乐，老大多忧悲。
静念彼与此，不知谁是痴。

人言似明月，我道胜明月。
明月非不明，一年十二缺。
岂如玉匣里，如水常澄澈。
月破天暗时，圆明独不歇。
我惭貌丑老，绕鬓斑斑雪。
不如赠少年，回照青丝发。
因君千里去，持此将为别。

新秋久病客，起步村南道。
尽日不逢人，虫声遍荒草。
西风吹白露，野绿秋仍早。
草木犹为伤，先伤我怀抱。
朱颜与玄鬓，强健几时好。
况为忧病侵，不得依年老。

经年不沐浴，尘垢满肌肤。
今朝一澡濯，衰瘦颇有余。
老色头鬓白，病形支体虚。
衣宽有賸带，发少不胜梳。
自问今年岁，春秋四十初。
四十已如此，七十复何如。

昔到襄阳日，髯髯初有髭。
今过襄阳日，髭鬓半成丝。
旧游都是梦，乍到忽如归。
东郭蓬蒿宅，荒凉今属谁。
故知多零落，闾井亦迁移。
独有秋江水，烟波似旧时。

六月初七日，江头蝉始鸣。
石楠深叶里，薄暮两三声。
一催衰鬓色，再动故园情。
西风殊未起，秋思先秋生。
忆昔在东掖，宫槐花下听。
今朝无限思，云树绕湓城。

浔阳郡厅后，有树不知名。
秋先梧桐落，春后桃李荣。
五月始萌动，八月已凋零。
左右皆松桂，四时郁青青。
岂量雨露恩，霑濡不均平。
荣枯各有分，天地本无情。
顾我亦相类，早衰向晚成。
形骸少多病，三十不丰盈。
毛鬓早改变，四十白髭生。
谁教两萧索，相对此江城。

年长身转慵，百事无所欲。
乃至头上发，经年方一沐。
沐稀发苦落，一沐仍半秃。
短鬓经霜蓬，老面辞春木。
强年过犹近，衰相来何速。
应是烦恼多，心焦血不足。

黍香酒初熟，菊暖花未开。
闲听竹枝曲，浅酌茱萸杯。
去年重阳日，漂泊湓城隈。
今岁重阳日，萧条巴子台。
旅鬓寻已白，乡书久不来。
临觞一搔首，座客亦裴回。

疏芜南岸草，萧飒西风树。
秋到未几时，蝉声又无数。
莎平绿茸合，莲落青房露。
今日临望时，往年感秋处。
池中水依旧，城上山如故。
独我鬓间毛，昔黑今垂素。
荣名与壮齿，相避如朝暮。
时命始欲来，年颜已先去。
当春不欢乐，临老徒惊误。
故作咏怀诗，题于曲江路。

天长地久无终毕，昨夜今朝又明日。
鬓发苍浪牙齿疏，不觉身年四十七。
前去五十有几年，把镜照面心茫然。
既无长绳系白日，又无大药驻朱颜。
朱颜日渐不如故，青史功名在何处？欲留年少待富贵，富贵不来年少去。
去复去兮如长河，东流赴海无回波。
贤愚贵贱同归尽，北邙冢墓高嵯峨。
古来如此非独我，未死有酒且高歌。
颜回短命伯夷饿，我今所得亦已多。
功名富贵须待命，命若不来知奈何。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

蝉鬓加意梳，蛾眉用心埽。
几度晓妆成，君看不言好。
妾身重同穴，君意轻偕老。
惆怅去年来，心知未能道。
今朝一开口，语少意何深。
愿引他时事，移君此日心。
人言夫妇亲，义合如一身。
及至死生际，何曾苦乐均。
妇人一丧夫，终身守孤孑。
有如林中竹，忽被风吹折。
一折不重生，枯死犹抱节。
男儿若丧妇，能不暂伤情。
应似门前柳，逢春易发荣。
风吹一枝折，还有一枝生。
为君委曲言，愿君再三听。
须知妇人苦，从此莫相轻。

遥夜凉风楚客悲，清砧繁漏月高时。
秋霜似鬓年空长，春草如袍位尚卑。
词赋擅名来已久，烟霄得路去何迟。
汉庭卿相皆知己，不荐扬雄欲荐谁。

天高风袅袅，乡思绕关河。
寥落归山梦，殷勤采蕨歌。
病添心寂寞，愁人鬓蹉跎。
晚树蝉鸣少，秋阶日上多。
长闲羡云鹤，久别愧烟萝。
其奈丹墀上，君恩未报何。

年来白发两三茎，忆别君时髭未生。
惆怅料君应满鬓，当初是我十年兄。

衰容常晚栉，秋镜偶新磨。
一与清光对，方知白发多。
鬓毛从幻化，心地付头陀。
任意浑成雪，其如似梦何。

似玉童颜尽，如霜病鬓新。
莫惊身顿老，心更老于身。

雪散因和气，冰开得暖光。
春销不得处，唯有鬓边霜。

满面胡沙满鬓风，眉销残黛脸销红。
愁苦辛勤憔悴尽，如今却似画图中。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

今朝枕上觉头轻，强起阶前试脚行。
膻腻断来无气力，风痰恼得少心情。
暖消霜瓦津初合，寒减冰渠冻不成。
唯有愁人鬓间雪，不随春尽逐春生。

忆昔初年三十二，当时秋思已难堪。
若为重入华阳院，病鬓愁心四十三。

半依云渚半依山，爱此令人不欲还。
负郭田园八九顷，向阳茅屋两三间。
寒松纵老风标在，野鹤虽饥饮啄闲。
一卧江村来早晚，著书盈帙鬓毛斑。

昔为京洛声华客，今作江湖潦倒翁。
意气销磨群动里，形骸变化百年中。
霜侵残鬓无多黑，酒伴衰颜只暂红。
愿学禅门非想定，千愁万念一时空。

百花亭上晚裴回，云影阴晴掩复开。
日色悠扬暎山尽，雨声萧飒渡江来。
鬓毛遇病双如雪，心绪逢秋一似灰。
向夜欲归愁未了，满湖明月小船回。

行年四十五，两鬓半苍苍。
清瘦诗成癖，粗豪酒放狂。
老来尤委命，安处即为乡。
或拟庐山下，来春结草堂。

怅望慈恩三月尽，紫桐花落鸟关关。
诚知曲水春相忆，其奈长沙老未还。
赤岭猿声催白首，黄茅瘴色换朱颜。
谁言南国无霜雪，尽在愁人鬓发间。

一从泽畔为迁客，两度江头送暮春。
白发更添今日鬓，青衫不改去年身。
百川未有回流水，一老终无却少人。
四十六时三月尽，送春争得不殷勤。

羲和走驭趁年光，不许人间日月长。
遂使四时都似电，争教两鬓不成霜。
荣销枯去无非命，壮尽衰来亦是常。
已共身心要约定，穷通生死不惊忙。

怜渠已解咏诗章，摇膝支颐学二郎。
莫学二郎吟太苦，才年四十鬓如霜。

两鬓千茎新似雪，十分一盏欲如泥。
酒狂又引诗魔发，日午悲吟到日西。

辞君岁久见君初，白发惊嗟两有余。
容鬓别来今至此，心情料取合何如。
曾同曲水花亭醉，亦共华阳竹院居。
岂料天南相见夜，哀猿瘴雾宿匡庐。

故人安慰善为辞，五十专城道未迟。
徒使花袍红似火，其如蓬鬓白成丝。
且贪薄俸君应惜，不称衰容我自知。
银印可怜将底用，只堪归舍吓妻儿。

昔作咸秦客，常思江海行。
今来仍尽室，此去又专城。
典午犹为幸，分忧固是荣。
箳篂州乘送，艛艓驿船迎。
共载皆妻子，同游即弟兄。
宁辞浪迹远，且贵赏心幷。
云展帆高挂，飙驰櫂迅征。
溯流从汉浦，循路转荆衡。
山逐时移色，江随地改名。
风光近东早，水木向南清。
夏口烟孤起，湘川雨半晴。
日煎红浪沸，月射白砂明。
北渚寒留雁，南枝暖待莺。
骈朱桃露萼，点翠柳含萌。
亥市鱼盐聚，神林鼓笛鸣。
壶浆椒叶气，歌曲竹枝声。
系缆怜沙静，垂纶爱岸平。
水飡红粒稻，野茹紫花菁。
瓯泛茶如乳，台黏酒似饧。
脍长抽锦缕，藕脆削琼英。
容易来千里，斯须进一程。
未曾劳气力，渐觉有心情。
卧稳添春睡，行迟带酒酲。
忽愁牵世网，便欲濯尘缨。
早接文场战，曾争翰苑盟。
掉头称俊造，翘足取公卿。
且昧随时义，徒输报国诚。
众排恩易失，偏压势先倾。
虎尾忧危切，鸿毛性命轻。
烛蛾谁救活，蚕茧自缠萦。
敛手辞双阙，回眸望两京。
长沙抛贾谊，漳浦卧刘桢。
𫛸鴂鸣还歇，蟾蜍破又盈。
年光同激箭，乡思极摇旌。
潦倒亲知笑，衰羸旧识惊。
乌头因感白，鱼尾为劳頳。
剑学将何用，丹烧竟不成。
孤舟萍一叶，双鬓雪千茎。
老见人情尽，闲思物理精。
如汤探冷热，似博鬬输赢。
险路应须避，迷途莫共争。
此心知止足，何物要经营。
玉向泥中洁，松经雪后贞。
无妨隐朝市，不必谢寰瀛。
但在前非悟，期无后患婴。
多知非景福，少语是元亨。
晦即全身药，明为伐性兵。
昏昏随世俗，蠢蠢学黎甿。
鸟以能言{构木=糸}，龟缘入梦烹。
知之一何晚，犹足保余生。

樱桃昨夜开如雪，鬓发今年白如霜。
渐觉花前成老丑，何曾酒后更颠狂。
谁能闻此来相劝，共泥春风醉一场。

能文好饮老萧郎，身似浮云鬓似霜。
生计抛来诗是业，家园忘却酒为乡。
江从巴峡初成字，猿过巫阳始断肠。
不醉黔中争去得，磨围山月正苍苍。

老去襟怀常濩落，病来须鬓转苍浪。
心灰不及炉中火，鬓雪多于砌下霜。
三峡南宾城最远，一年冬至夜偏长。
今宵始觉房栊冷，坐索寒衣托孟光。

老去襟怀常濩落，病来须鬓转苍浪。
心灰不及炉中火，鬓雪多于砌下霜。
三峡南宾城最远，一年冬至夜偏长。
今宵始觉房栊冷，坐索寒衣托孟光。

去岁清明日，南巴古郡楼。
今年寒食夜，西省凤池头。
并上新人直，难随旧伴游。
诚知视草贵，未免对花愁。
鬓发茎茎日，光阴寸寸流。
经春不同宿，何异在忠州。

独行独语曲江头，回马迟迟上乐游。
萧飒凉风与衰鬓，谁教计会一时秋。

口厌含香握厌兰，紫微青琐举头看。
忽惊鬓后苍浪发，未得心中本分官。
夜酌满容花色暖，秋吟切骨玉声寒。
承明长短君应入，莫忆家江七里滩。

冒宠已三迁，归期始二年。
囊中贮余俸，园外买闲田。
狐兔同三迳，蒿莱共一壥。
新园聊刬秽，旧屋且扶颠。
檐漏移倾瓦，梁欹换蠹椽。
平治遶台路，整顿近阶砖。
巷狭开容驾，墙低垒过肩。
门闾堪驻盖，堂室可铺筵。
丹凤楼当后，青龙寺在前。
市街尘不到，宫树影相连。
省史嫌坊远，豪家笑地偏。
敢劳宾客访，或望子孙传。
不觅他人爱，唯将自性便。
等闲栽树木，随分占风烟。
逸致因心得，幽期遇境牵。
松声疑涧底，草色胜河边。
虚润冰销地，晴和日出天。
苔行滑如簟，莎坐软于绵。
帘每当山卷，帷多带月褰。
篱东花掩映，窗北竹婵娟。
迹慕青门隐，名惭紫禁仙。
假归思晚沐，朝去恋春眠。
拙薄才无取，疏慵职不专。
题墙书命笔，沽酒率分钱。
柏杵舂灵药，铜瓶漱暖泉。
炉香穿盖散，笼烛隔纱然。
陈室何曾扫，陶琴不要弦。
屏除俗事尽，养活道情全。
尚有妻孥累，犹为组绶缠。
终须抛爵禄，渐拟断腥膻。
大抵宗庄叟，私心事竺干。
浮荣水划字，真谛火生莲。
梵部经十二，玄书字五千。
是非都付梦，语默不妨禅。
博士官犹冷，郎中病已痊。
多同僻处住，久结静中缘。
缓步携筇杖，徐吟展蜀笺。
老宜闲语话，闷忆好诗篇。
蛮榼来方泻，蒙茶到始煎。
无辞数相见，鬓发各苍然。

近来韩合老，疏我我心知。
户大嫌甜酒，才高笑小诗。
静吟乖月夜，闲醉旷花时。
还有愁同处，春风满鬓丝。

静爱青苔院，深宜白鬓翁。
貌将松共瘦，心与竹俱空。
暖有低檐日，春多飏幕风。
平生闲境界，尽在五言中。

江亭乘晓阅众芳，春妍景丽草树光。
日消石桂绿岚气，风坠木兰红露浆。
水蒲渐展书带叶，山榴半含琴轸房。
何物春风吹不变，愁人依旧鬓苍苍。

真娘墓头春草碧，心奴鬓上秋霜白。
为问苏台酒席中，使君歌笑与谁同。
就中犹有杨琼在，堪上东山伴谢公。

昔是诗狂客，今为酒病夫。
强饮翻怅望，纵醉不欢娱。
鬓发三分白，交亲一半无。
郢城君莫厌，犹校近京都。

雪鬓年颜老，霜庭景气秋。
病看妻检药，寒遣婢梳头。
身外名何有，人间事且休。
澹然方寸内，唯拟学虚舟。

雪发随梳落，霜毛绕鬓垂。
加添老气味，改变旧容仪。
不肯长如漆，无过总作丝。
最憎明镜里，黑白半头时。

壮岁忽已去，浮荣何足论。
身为百口长，官是一州尊。
不觉白双鬓，徒言朱两轓。
病难施郡政，老未荅君恩。
岁暮别兄弟，年衰无子孙。
惹愁谙世网，治苦赖空门。
擥带知腰瘦，看灯觉眼昏。
不缘衣食系，寻合返丘园。

重重照影看容鬓，不见朱颜见白丝。
失却少年无处觅，泥他湖水欲何为。

两鬓苍然心浩然，松窗深处药炉前。
携将道士通宵语，忘却花时尽日眠。
明镜懒开长在匣，素琴欲弄半无弦。
犹嫌庄子多词句，只读逍遥六七篇。

一叶落梧桐，年光半又空。
秋多上阶日，凉足入怀风。
病瘦形如鹤，愁焦鬓似蓬。
损心诗思里，伐性酒狂中。
华盖何曾惜，金丹不致功。
犹须自惭愧，得作白头翁。

乱蓬为鬓布为巾，晓蹋寒山自负薪。
一种钱唐江畔女，著红骑马是何人。

前年九日余杭郡，呼宾命宴虚白堂。
去年九日到东洛，今年九日来吴乡。
两边蓬鬓一时白，三处菊花同色黄。
一日日知添老病，一年年觉惜重阳。
江南九月未摇落，柳青蒲绿稻穟香。
姑苏台榭倚苍霭，太湖山水含清光。
可怜假日好天色，公门吏静风景凉。
榜舟鞭马取宾客，扫楼拂席排壶觞。
胡琴铮𫓩指拨刺，吴娃美丽眉眼长。
笙歌一曲思凝绝，金钿再拜光低昂。
日脚欲落备灯烛，风头渐高加酒浆。
觥盏艳翻菡萏叶，舞鬟摆落茱萸房。
半酣凭槛起四顾，七堰八门六十坊。
远近高低寺间出，东西南北桥相望。
水道脉分櫂鳞次，里闾碁布城册方。
人烟树色无隙罅，十里一片青茫茫。
自问有何才与政，高厅大馆居中央。
铜鱼今乃泽国节，刺史是古吴都王。
郊无戎马郡无事，门有棨戟腰有章。
盛时傥来合惭愧，壮岁忽去还感伤。
从事醒归应不可，使君醉倒亦何妨。
请君停杯听我语，此语真实非虚狂。
五旬已过不为夭，七十为期盖是常。
须知菊酒登高会，从此多无二十场。

我为江司马，君为荆判司。
俱当愁悴日，始识虚舟师。
师年三十余，白皙好容仪。
专心在铅汞，余力工琴碁。
静弹弦数声，闲饮酒一卮。
因指尘土下，蜉蝣良可悲。
不闻姑射上，千岁冰雪肌。
不见辽城外，古今冢累累。
嗟我天地间，有术人莫知。
得可逃死籍，不唯走三尸。
授我参同契，其辞妙且微。
六一閟扃𫔎，子午守雄雌。
我读随日悟，心中了无疑。
黄芽与紫车，谓其坐致之。
自负因自叹，人生号男儿。
若不佩金印，即合翳玉芝。
高谢人间世，深结山中期。
泥坛方合矩，铸鼎圆中{矢见}。
𬬻橐一以动，瑞气红辉辉。
斋心独叹拜，中夜偷一窥。
二物正䜣合，厥状何怪奇。
绸缪夫妇体，狎猎鱼龙姿。
简寂馆钟后，紫霄峰晓时。
心尘未净洁，火候遂参差。
万寿觊刀圭，千功失毫厘。
先生弹指起，姹女随烟飞。
始知缘会间，阴隲不可移。
药灶今夕罢，诏书明日追。
追我复追君，次第承恩私。
官虽小大殊，同立白玉墀。
我直紫微闼，手进赏罚词。
君侍玉皇座，口含生杀机。
直躬易媒孽，浮俗多瑕疵。
转徙今安在，越峤吴江湄。
一提支郡印，一建连帅旗。
何言四百里，不见如天涯。
秋风旦夕来，白日西南驰。
雪霜各满鬓，朱紫徒为衣。
师从庐山洞，访旧来于斯。
寻君又觅我，风驭纷逶迤。
帔裾曳黄绢，须发垂青丝。
逢人但敛手，问道亦颔颐。
孤云难久留，十日告将归。
款曲话平昔，殷勤勉衰羸。
后会杳何许，前心日磷缁。
俗家无异物，何以充别资。
素笺一百句，题附元家诗。
朱顶鹤一只，与师云间骑。
云间鹤背上，故情若相思。
时时摘一句，唱作步虚辞。

莫买宝剪刀，虚费千金直。
我有心中愁，知君剪不得。
莫磨解结锥，徒劳人气力。
我有肠中结，知君解不得。
莫染红丝线，徒夸好颜色。
我有双泪珠，知君穿不得。
莫近红炉火，炎气徒相逼。
我有两鬓霜，知君销不得。
刀不能剪心愁，锥不能解肠结。
线不能穿泪珠，火不能销鬓雪。
不如饮此神圣杯，万念千忧一时歇。

莫买宝剪刀，虚费千金直。
我有心中愁，知君剪不得。
莫磨解结锥，徒劳人气力。
我有肠中结，知君解不得。
莫染红丝线，徒夸好颜色。
我有双泪珠，知君穿不得。
莫近红炉火，炎气徒相逼。
我有两鬓霜，知君销不得。
刀不能剪心愁，锥不能解肠结。
线不能穿泪珠，火不能销鬓雪。
不如饮此神圣杯，万念千忧一时歇。

鬓发已斑白，衣绶方朱紫。
穷贱当壮年，富荣临暮齿。
车舆红尘合，第宅青烟起。
彼来此须去，品物之常理。
第宅非吾庐，逆旅暂留止。
子孙非我有，委蜕而已矣。
有如蚕造茧，又似花生子。
子结花暗凋，茧成蚕老死。
悲哉可奈何，举世皆如此。

就花枝，移酒海，今朝不醉明朝悔。
且算欢娱逐日来，任他容鬓随年改。
醉翻衫袖抛小令，笑掷骰盘呼大采。
自量气力与心情，三五年间犹得在。

骄阳连毒暑，动植皆枯槁。
旱日干密云，炎烟焦茂草。
少壮犹困苦，况予病且老。
脱无白栴檀，何以除热恼。
汗巾束头鬓，膻食熏襟抱。
始觉韦山人，休粮散发好。

冬旦寒惨淡，云日无晶辉。
当此岁暮感，见君晨兴诗。
君诗亦多苦，苦在兄远离。
我苦不在远，缠绵肝与脾。
西院病孀妇，后床孤侄儿。
黄昏一恸后，夜半十起时。
病眼两行血，衰鬓万茎丝。
咽绝五脏脉，瘦消百骸脂。
双目失一目，四肢断两肢。
不如溘然逝，安用半活为。
谁谓荼蘗苦，荼蘗甘如饴。
谁谓汤火热，汤火冷如澌。
前时君寄诗，忧念问阿龟。
喉燥声气窒，经年无报辞。
及睹晨兴句，未吟先涕垂。
因兹涟洳际，一吐心中悲。
茫茫四海间，此苦唯君知。
去我四千里，使我告诉谁。
仰头向青天，但见雁南飞。
凭雁寄一语，为我达微之。
弦绝有续胶，树斩可接枝。
唯我中肠断，应无连得期。

李放写我真，写来二十载。
莫问真何如，画亦销光彩。
朱颜与玄鬓，日夜改复改。
无嗟貌遽非，且喜身犹在。

鬓毛不觉白毵毵，一事无成百不堪。
共惜盛时辞阙下，同嗟除夜在江南。
家山泉石寻常忆，世路风波子细谙。
老校于君合先退，明年半百又加三。

腾腾兀兀在人间，贵贱贤愚尽往还。
膻腻筵中唯饮酒，歌钟会处独思山。
存神不许三尸住，混俗无妨两鬓斑。
除却余杭白太守，何人更解爱君闲。

三十年前路，孤舟重往还。
绕身新眷属，举目旧乡关。
事去唯留水，人非但见山。
啼襟与愁鬓，此日两成斑。

掌纶不称吾应笑，典郡无能我自知。
别诏忽惊新命出，同寮偶与夙心期。
春坊潇洒优闲地，秋鬓苍浪老大时。
独占二疏应未可，龙楼见拟觅分司。

忽忽心如梦，星星鬓似丝。
纵贫长有酒，虽老未抛诗。
俭薄身都惯，疏顽性颇宜。
饭麤飧亦饱，被暖起常迟。
万里归何得，三年伴是谁。
华亭鹤不去，天竺石相随。
王尹贳将马，田家卖与池。
开门闲坐日，遶水独行时。
懒慢交游许，衰羸相府知。
官寮幸无事，可惜不分司。

别来王阁老，三岁似须臾。
鬓上斑多少，杯前兴有无。
官从分紧慢，情莫问荣枯。
许入朱门否，篮舆一病夫。

记得旧诗章，花多数洛阳及逢枝似雪，已是鬓成霜。
向后光阴促，从前事意忙。
无因重年少，何计驻时芳。
欲送愁离面，须倾酒入肠。
白头无藉在，醉倒亦何妨。

乱雪千花落，新丝两鬓生。
老除吴郡守，春别洛阳城。
江上今重去，城东更一行。
别花何用伴，劝酒有残莺。

吾年五十加朝散，尔亦今年赐服章。
齿发恰同知命岁，官衔俱是客曹郎。
荣传锦帐花联萼，彩动绫袍雁趁行。
大抵着绯宜老大，莫嫌秋鬓数茎霜。

红紫共纷纷，祗承老使君。
移舟木兰櫂，行酒石榴裙。
水色窗窗见，花香院院闻。
恋他官舍住，双鬓白如云。

日觉双眸暗，年惊两鬓苍。
病应无处避，老更不宜忙。
徇俗心情少，休官道理长。
今秋归去定，何必重思量。

好是清凉地，都无系绊身。
晚晴宜野寺，秋景属闲人。
净石堪敷坐，寒泉可濯巾。
自惭容鬓上，犹带郡庭尘。

紫袍新秘监，白首旧书生。
鬓雪人间寿，腰金世上荣。
子孙无可念，产业不能营。
酒引眼前兴，诗留身后名。
闲倾三数酌，醉咏十余声。
便是羲皇代，先从心太平。

闻道北都今一变，政和军乐万人安。
绮罗二八围宾榻，组练三千夹将坛。
蝉鬓应夸丞相少，貂裘不觉太原寒。
世间大有虚荣贵，百岁无君一日欢。

落花如雪鬓如霜，醉把花看益自伤。
少日为名多检束，长年无兴可颠狂。
四时轮转春常少，百刻支分夜苦长。
何事同生壬子岁，老于崔相及刘郎。

鼓动出新昌，鸡鸣赴建章。
翩翩稳鞍马，楚楚健衣裳。
宫漏传残夜，城阴送早凉。
月堤槐露气，风烛桦烟香。
双阙龙相对，千官雁一行。
汉庭方尚少，惭叹鬓如霜。

香醅浅酌浮如蚁，雪鬓新梳薄似蝉。
为报洛城花酒道，莫辞送老二三年。

吟君昨日早朝诗，金御炉前唤仗时。
烟吐白龙头宛转，扇开青雉尾参差。
暂留春殿多称屈，合入纶闱即可知。
从此摩霄去非晚，鬓边未有一茎丝。

何处春深好，春深嫁女家。
紫排襦上雉，黄帖鬓边花。
转烛初移障，鸣环欲上车。
青衣传毡褥，锦绣一条斜。

我有白头戒，闻于韩侍郎。
老多忧活计，病更恋班行。
矍铄夸身健，周遮说话长。
不知吾免否，两鬓已成霜。

春黛双蛾嫩，秋蓬两鬓侵。
谋欢身太晚，恨老意弥深。
薄解灯前舞，尤能酒后吟。
花丛便不入，犹自未甘心。

照水容虽老，登山力未衰。
欲眠先命酒，暂歇亦吟诗。
且喜身无缚，终惭鬓有丝。
回头语闲伴，闲校十年迟。

三分鬓发二分丝，晓镜秋容相对时。
去作忙官应太老，退为闲叟未全迟。
静中得味何须道，稳处安身更莫疑。
若使至今黄绮在，闻吾此语亦分司。

何处难忘酒，霜庭老病翁。
暗声啼蟋蟀，干叶落梧桐。
鬓为愁先白，颜因醉暂红。
此时无一盏，何计奈秋风。

[沣]头峡口钱唐岸，三别都经二十年。
且喜筋骸俱健在，勿嫌须鬓各皤然。
君归北阙朝天帝，我住东京作地仙。
博望自来非弃置，承明重入莫拘牵。
醉收杯杓停灯语，寒展衾裯对枕眠。
犹被分司官系绊，送君不得过甘泉。

谢病卧东都，羸然一老夫。
孤单同伯道，迟暮过商瞿。
岂料鬓成雪，方看掌弄珠。
已衰宁望有，虽晚亦胜无。
兰入前春梦，桑悬昨日弧。
里闾多庆贺，亲戚共欢娱。
腻剃新胎发，香绷小绣襦。
玉芽开手爪，酥颗点肌肤。
弓冶将传汝，琴书勿坠吾。
未能知寿夭，何暇虑贤愚。
乳气初离壳，啼声渐变雏。
何时能反哺，供养白头乌。

奔走朝行内，栖迟林墅间。
多因病后退，少及健时还。
斑白霜侵鬓，苍黄日下山。
闲忙俱过日，忙挍不如闲。

相看鬓似丝，始作弄璋诗。
且有承家望，谁论得力时。
莫兴三日叹，犹胜七年迟。
我未能忘喜，君应不合悲。
嘉名称道保，乞姓号崔儿。
但恐持相并，蒹葭琼树枝。

掌珠一颗儿三岁，鬓雪千茎父六旬。
岂料汝先为异物，常忧吾不见成人。
悲肠自断非因剑，啼眼加昏不是尘。
怀抱又空天默默，依前重作邓攸身。

六十河南尹，前途足可知。
老应无处避，病不与人期。
幸遇芳菲日，犹富强健时。
万金何假藉，一盏莫推辞。
流水光阴急，浮云富贵迟。
人间若无酒，尽合鬓成丝。

衰容禁得无多酒，秋鬓新添几许霜。
纵有风情应淡薄，假如老健莫夸张。
兴来吟咏从成癖，饮后酣歌少放狂。
不为倚官兼挟势，因何入得少年场。

病知心力减，老觉光阴速。
五十八归来，今年六十六。
鬓丝千万白，池草八九绿。
童稚尽成人，园林半乔木。
看山倚高石，引水穿深竹。
虽有潺湲声，至今听未足。

今朝览明镜，须鬓尽成丝。
行年六十四，安得不衰羸。
亲属惜我老，相顾兴叹咨。
而我独微笑，此意何人知。
笑罢仍命酒，掩镜捋白髭。
尔辈且安坐，从容听我词。
生若不足恋，老亦何足悲。
生若茍可恋，老即生多时。
不老即须夭，不夭即须衰。
晚衰胜早夭，此理决不疑。
古人亦有言，浮生七十稀。
我今欠六岁，多幸或庶几。
傥得及此限，何羡荣启期。
当喜不当叹，更倾酒一卮。

鬓毛霜一色，光景水争流。
易过唯冬日，难销是老愁。
香开绿蚁酒，煖拥褐绫裘。
已共崔君约，尊前倒即休。

海内姑苏太守贤，恩加章绶岂徒然。
贺宾喜色欺杯酒，醉妓欢声遏管弦。
鱼珮葺鳞光照地，鹘衔瑞带势冲天。
莫嫌鬓上些些白，金紫由来称长年。

老鹤风姿异，衰翁诗思深。
素毛如我鬓，丹顶似君心。
松际雪相映，鸡群尘不侵。
殷勤远来意，一只重千金。

孟夏清和月，东都闲散官。
体中无病痛，眼下未饥寒。
世事闻常闷，交游见即欢。
杯觞留客切，妓乐取人宽。
雪鬓随身老，云心着处安。
此中殊有味，试说向君看。

位逾三品日，年过六旬时。
不道官班下，其如筋力衰。
犹怜好风景，转重旧亲知。
少壮难重得，欢娱且强为。
兴来池上酌，醉出袖中诗。
静话开襟久，闲吟放盏迟。
落花无限雪，残鬓几多丝。
莫说伤心事，春翁易酒悲。

春色有时尽，公门终日忙。
两衙但不阙，一醉亦何妨。
芳树花团雪，衰翁鬓扑霜。
知君倚年少，未苦惜风光。

七十欠四岁，此生那足论。
每因悲物故，还且喜身存。
安得头长黑，争教眼不昏。
交游成拱木，婢仆见曾孙。
瘦觉腰金重，衰怜鬓雪繁。
将何理老病，应付与空门。

我是知君者，君今意若何。
穷通时不定，苦乐事相和。
东蜀欢殊渥，西江叹逝波。
只缘荣贵极，翻使感伤多。
行断风惊雁，年侵日下坡。
片心休惨戚，双鬓已蹉跎。
紫绶黄金印，青幢白玉珂。
老将荣补贴，愁用道销磨。
外府饶杯酒，中堂有绮罗。
应须引满饮，何不放狂歌？锦水通巴峡，香山对洛河。
将军驰铁马，少傅步铜驼。
深契怜松竹，高情忆薜萝。
悬车年甚远，未敢故相过。

锺乳三千两，金钗十二行。
妒他心似火，欺我鬓如霜。
慰老资歌笑，销愁仰酒浆。
眼看狂不得，狂得且须狂。

霜鬓莫欺今老矣，一杯莫笑便陶然。
陈郎中处为高户，裴使君前作少年。
顾我独狂多自哂，与君同病最相怜。
月终斋满谁开素，须拟奇章置一筵。

君方对酒缀诗章，我正持斋坐道场。
处处追游虽不去，时时吟咏亦无妨。
霜蓬旧鬓三分白，露菊新花一半黄。
惆怅东篱不同醉，陶家明日是重阳。

醉伴腾腾白与刘，何朝何夕不同游。
留连灯下明犹饮，断送尊前倒即休。
催老莫嫌孙稚长，加年须喜鬓毛秋。
教他伯道争存活，无子无孙亦白头。

白发生来三十年，而今须鬓尽皤然。
歌吟终日如狂叟，衰疾多时似瘦仙。
八戒夜持香火印，三光朝念蘂珠篇。
其余便被春收拾，不作闲游即醉眠。

追欢逐乐少闲时，补贴平生得事迟。
何处花开曾后看，谁家酒熟不先知。
石楼月下吹芦管，金谷风前舞柳枝。
十听春啼变莺舌，三嫌老丑换蛾眉。
乐天一过难知分，犹自咨嗟两鬓丝。

方寸成灰鬓作丝，假如强健亦何为。
家无忧累身无事，正是安闲好病时。

三十年前草堂主，而今虽在鬓如丝。
登山寻水应无力，不似江州司马时。
渐伏酒魔休放醉，犹残口业未抛诗。
君行过到𬬻峰下，为报东林长老知。

仙翁已得道，混迹寻岩泉。
肌肤冰雪莹，衣服云霞鲜。
绀发丝并致，龆容花共妍。
方瞳点玄漆，高步凌非烟。
几见桑海变，莫知龟鹤年。
所憩九清外，所游五岳巅。
轩昊旧为侣，松乔难比肩。
每嗟人世人，役役如狂颠。
孰能脱羁鞅，尽遭名利牵。
貌随岁律换，神逐光阴迁。
惟余负忧谴，憔悴湓江壖。
衰鬓忽霜白，愁肠如火煎。
羁旅坐多感，裴回私自怜。
晴眺五老峰，玉洞多神仙。
何当悯湮厄，授道安虚孱。
我师惠然来，论道穷重玄。
浩荡八溟阔，志泰心超然。
形骸既无束，得丧亦都捐。
岂识椿菌异，那知鹏鷃悬。
丹华既相付，促景定当延。
玄功曷可报，感极惟勤拳。
霓旌不肯驻，又归武夷川。
语罢倏然别，孤鹤升遥天。
赋诗叙明德，永续步虚篇。

不与老为期，因何两鬓丝。
才应免夭促，便已及衰羸。
昨夜梦何在，明朝身不知。
百忧非我所，三乐是吾师。
闭目常闲坐，低头每静思。
存神机虑息，养气语言迟。
行亦携诗箧，眠多枕酒卮。
自惭无一事，少有不安时。

昨与美人对尊酒，朱颜如花腰似柳。
今与美人倾一杯，秋风飒飒头上来。
年光似水向东去，两鬓不禁白日催。
东邻起楼高百尺，璇题照日光相射。
珠翠无非二八人，盘筵何啻三千客。
邻家儒者方下帷，夜诵古书朝忍饥。
身年三十未入仕，仰望东邻安可期。
一朝逸翮乘风势，金榜高张登上第。
春闱未了冬登科，九万抟风谁与继。
不逾十稔居台衡，门前车马纷纵横。
人人仰望在何处，造化笔头云雨生。
东邻高楼色未改，主人云亡息犹在。
金玉车马一不存，朱门更有何人待。
墙垣反锁长安春，楼台渐渐属西邻。
松篁薄暮亦栖鸟，桃李无情还笑人。
忆昔东邻宅初构，云甍彩栋皆非旧。
玳瑁筵前翡翠栖，芙蓉池上鸳鸯鬬。
日往月来凡几秋，一衰一盛何悠悠。
但教帝里笙歌在，池上年年醉五侯。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

闲居同会在三春，大抵愚年最出群。
霜鬓不嫌杯酒兴，白头仍爱玉炉熏。
裴回玩柳心犹健，老大看花意却勤。
凿落满斟判酩酊，香囊高挂任氤氲。
搜神得句题红叶，望景长吟对白云。
今日交情何不替？齐年同事圣明君。

惜岁岁今尽，少年应不知。
凄凉数流辈，欢喜见孙儿。
暗减一身力，潜添满鬓丝。
莫愁花笑老，花自几多时。

毛仙翁，毛仙翁，容貌常如二八童。
几岁头梳云鬓绿，无时面带桃花红。
眼前人世阅沧海，肘后药成辞月宫。
方口秀眉编贝齿，了然炅炅双瞳子。
芝椿禀气本坚强，龟鹤计年应不死。
四海五山长独游，矜贫傲富欺王侯。
灵通指下砖甓化，瑞气炉中金玉流。
定是烟霞列仙侣，暂来尘俗救危苦。
紫霞妖女琼华飞，秘法虔心传付与。
阴功足，阴功成，羽驾何年归上清。
待我休官了婚嫁，桃源洞里觅仙兄。

旧日仪容只宛然，笑谈不觉度流年。
凡缘未了嗟无子，薄命能孤不怨天。
一醉便同尘外客，百杯疑是酒中仙。
人生随处堪为乐，管甚秋香满鬓边。

了然尘事不相关，锡杖时时独看山。
白发任教双鬓改，黄金难买一生闲。
不留活计存囊底，赢得诗名满世间。
自笑微躯长碌碌，几时来此学无还。

蝉鬓红冠粉黛轻，云和新教羽衣成。
月光如雪金堦上，迸却颇梨义甲声。

玉堂花院小枝红，绿窗一片春光晓。
玉容惊觉浓睡醒，圆蟾挂出妆台表。
金盘解下丛鬟碎，三尺巫云绾朝翠。
皓指高低寸黛愁，水精梳滑参差坠。
须臾拢掠蝉鬓生，玉钗冷透冬冰明。
芙蓉拆向新开脸，秋泉慢转眸波横。
鹦鹉偷来话心曲，屏风半倚遥山绿。

乔木挂斗邑，水驿坏门开。
向月片帆去，背云行雁来。
晚年名利迹，宁免路岐哀。
前计不能息，若为玄鬓回。

无风才到地，有风还满空。
缘渠偏似雪，莫近鬓毛生。

庾公念病宜清暑，遣向僧家占上方。
月光似水衣裳湿，松气如秋枕簟凉。
幸以薄才当客次，无因弱羽逐鸾翔。
何由一示云霄路，肠断星星两鬓霜。

蝉鬓慵梳倚帐门，蛾眉不扫惯承恩。
旁人未必知心事，一面残妆空泪痕。

秦末家家思逐鹿，商山四皓独忘机。
如何鬓发霜相似，更出深山定是非。

海内埏埴遍，汉阴旌斾还。
望留丹阙下，恩在紫霄间。
冰雪背秦岭，风烟经武关。
树皆人尚爱，辕即吏曾攀。
自惜两心合，相看双鬓斑。
终期谢戎务，同隐凿龙山。

有客西北逐，驱马次太原。
太原有佳人，神艳照行云。
座上转横波，流光注夫君。
夫君意荡漾，即日相交欢。
定情非一词，结念誓青山。
生死不变易，中诚无间言。
此为太学徒，彼属北府官。
中夜欲相从，严城限军门。
白日欲同居，君畏仁人闻。
忽如陇头水，坐作东西分。
惊离肠千结，滴泪眼双昏。
本达京师回，贺期相追攀。
宿约始乖阻，彼忧已缠绵。
高髻若黄鹂，危鬓如玉蝉。
纤手自整理，剪刀断其根。
柔情托侍儿，为我遗所欢。
所欢使者来，侍儿因复前。
抆泪取遗寄，深诚祈为传。
封来赠君子，愿言慰穷泉。
使者回复命，迟迟蓄悲酸。
詹生喜言旋，倒屦走迎门。
长跪听未毕，惊伤涕涟涟。
不饮亦不食，哀心百千端。
襟情一夕空，精爽旦日残。
哀哉浩然气，溃散归化元。
短生虽别离，长夜无阻难。
双魂终会合，两剑遂蜿蜒。
丈夫早通脱，巧笑安能干。
防身本苦节，一去何由还。
后生莫沈迷，沈迷丧其真。

昔时丈人鬓发白，千年松下锄茯苓。
今来见此松树死，丈人斩新鬓发青。

昔时丈人鬓发白，千年松下锄茯苓。
今来见此松树死，丈人斩新鬓发青。

昔人怀井邑，为有挂冠期。
顾我飘蓬者，长随泛梗移。
越吟因病感，潘鬓入秋悲。
北指邯郸道，应无归去期。

江南郁郁春草长，悠悠汉水浮清光。
杂英飞尽空和景，绿杨阴重官舍静。
此时醉客纵横书，公言可荐承明庐。
青天诏下宠光至，颁籍金闺征石渠。
重归山路烟岚隔，巫山未深晚花折。
涧底红光夺目燃，摇风有毒愁行客。
杜鹃啼咽花亦殷，声悲绝艳连空山。
斜阳瞥映浅深树，云雨翻迷崖谷间。
山鸡锦质矜毛羽，透竹穿萝命俦侣。
乔木幽谷上下同，雄雌不异飞栖处。
望秦峰迥过商颜，浪叠云堆万簇山。
行尽杳冥青嶂外，九重钟漏紫云间。
元和列侍明光殿，谏草初焚市朝变。
北阙趋臣半隟尘，南梁笑客皆飞霰。
追思感叹却昏迷，霜鬓愁吟到晓鸡。
故园岁深开断简，秋堂月晓掩遗袿。
呜呜晓角霞辉粲，抚剑当楹一长叹。
刍狗无由学圣贤，空持感激终昏旦。

冬逐更筹尽，春随斗柄回。
寒暄一夜隔，客鬓两年催。

与君兄弟匡岭故，与君相逢扬子渡。
白浪南分吴塞云，绿杨深入隋宫路。
隋家文物今虽改，舞馆歌台基尚在。
炀帝陵边草木深，汴河流水空归海。
古今悠悠人自别，此地繁华终未歇。
大道青楼夹翠烟，琼墀绣帐开明月。
与君一言两相许，外舍形骸中尔女。
扬州歌酒不可追，洛神映箔湘妃语。
白马黄金为身置，谁能独羡他人醉。
暂到香炉一夕间，能展愁眉百世事。
君看白日光如箭，一度别来颜色变。
早谋侯印佩腰间，莫遣看花鬓如霰。

十年蹭蹬为逐臣，鬓毛白尽巴江春。
鹿鸣猿啸虽寂寞，水蛟山魅多精神。
山疟困中闻有赦，死灰不望光阴借。
半夜州符唤牧童，虚教衰病生惊怕。
巫峡洞庭千里余，蛮陬水国何亲疏。
由来真宰不宰我，徒劳叹者怀吹嘘。
霸桥昔与张生别，万变桑田何处说。
龙蛇纵在没泥涂，长衢却为驽骀设。
爱君气坚风骨峭，文章真把江淹笑。
洛下诸生惧刺先，乌鸢不得齐鹰鹞。
岳阳西南湖上寺，水阁松房遍文字。
新钉张生一首诗，自余吟著皆无味。
策马前途须努力，莫学龙钟虚叹息。

年过五十鬓如丝，不必前程更问师。
幸得休耕乐尧化，楚山深处最相宜。

江城郁郁春草长，悠悠汉水浮青光。
杂英飞尽空昼景，绿杨重阴官舍静。
此时醉客纵横书，公言可荐承明庐。
青天诏下宠光至，颁籍金闺征石渠。
秭归山路烟岚隔，山木幽深晚花拆。
涧底红光夺火燃，摇风扇毒愁行客。
杜鹃啼咽花亦殷，声悲绝艳连空山。
斜阳瞥映浅深树，云雨翻迷崖谷间。
山鸡锦质矜毛羽，透竹穿萝命俦侣。
乔木幽谿上下同，雄雌不惑飞栖处。
望秦峰回过商颜，浪叠云堆万簇山。
行尽杳冥青嶂外，九重钟漏紫霄间。
元和列侍明光殿，谏草初焚市朝变。
北阙趋承半隙尘，南梁笑客皆飞霰。
追思感叹却昏迷，霜鬓愁吟到晓鸡。
故箧岁深开断简，秋堂月曙掩遗题。
呜呜晓角霞辉粲，抚剑当应一长叹。
刍狗无由学圣贤，空持感激终昏旦。

九五当乾德，三千应瑞符。
纂尧昌圣历，宗禹盛丕图。
画象垂新令，消兵易旧谟。
选贤方去智，招谏忽升愚。
大乐调元气，神功运化罏。
脱鳞超沆瀣，翻翼集蓬壶。
捧日恩光别，抽毫顾问殊。
凤形怜彩笔，龙颔借骊珠。
掷地声名寡，摩天羽翮孤。
洁身酬雨露，利口扇谗谀。
碧海同宸眷，鸿毛比贱躯。
辨疑分黑白，举直抵朋徒。
5460庭兽方呈角，阶蓂始效莩。
日倾乌掩魄，星落斗摧枢。
坠剑悲乔岳，号弓泣鼎湖。
乱群逢害马，择肉纵狂䝙。
胆为隳肝竭，心因沥血枯。
满帆摧骇浪，征棹折危途。
燕客书方诈，尧门信未孚。
谤兴金就铄，毁极玉生愈。
砺吻矜先搏，张罗骋疾驱。
地嫌稀魍魉，海恨止番禺。
瘴岭冲蛇入，蒸池蹑虺趋。
望天收雪涕，看镜揽霜须。
草毒人惊剪，茅荒室未诛。
火风晴处扇，山鬼雨中呼。
穷老乡关远，羇愁骨肉无。
鹊灵窥牖户，龟瑞出泥途。
烟岛深千瘴，沧波淼四隅。
海标传信使，江棹认妻孥。
到接三冬暮，来经六月徂。
暗滩朝不怒，惊濑夜无虞。
俛首安羸业，齐眉慰病夫。
涸鱼思雨润，僵燕望雷苏。
诏下因颁朔，恩移讵省辜。
诳天犹指鹿，依社尚凭狐。
度岭瞻牛斗，浮江淬辘轳。
未平人睚眦，谁惧鬼揶揄。
盆浦潮通楚，匡山地接吴。
庾楼清桂满，远寺素莲敷。
髣髴皆停马，悲欢尽隙驹。
旧交封宿草，衰鬓重生刍。
5460万戟分梁苑，双旌寄鲁儒。
骎骎移岁月，冉冉近桑榆。
疲马愁千里，孤鸿念五湖。
终当赋归去，那更学杨朱。

昔余过稚齿，从师昧知奥。
徒怀利物心，不获藏身宝。
曳娄一缝掖，出处劳昏早。
醒醉迷啜哺，衣裳辨颠倒。
忠诚贯白日，直己凭苍昊。
卷舌堕谗谀，惊波息行潦。
衰禽识旧木，疲马知归道。
杨柳长庭柯，兰荃覆阶草。
旌旄光里舍，骑服欢妻嫂。
绿鬓绝新知，苍须稀旧老。
冠緌身忝贵，斋沐心常祷。
笙磬谅谐和，庭除还洒扫。
栖迟还竹巷，物役浸江岛。
倏忽变星霜，悲伤满衷抱。

塞草黄来见雁稀，陇云白后少人归。
新丝强入未衰鬓，别泪应沾独宿衣。
几夕精诚拜初月，每秋河汉对空机。
更看出猎相思苦，不射秋田朝雉飞。

道林岳麓仲与昆，卓荦请从先后论。
松根踏云二千步，始见大屋开三门。
泉清或戏蛟龙窟，殿豁数尽高帆掀。
即今异鸟声不断，闻道看花春更繁。
从容一衲分若有，萧瑟两鬓吾能髠。
逢迎侯伯转觉贵，膜拜佛像心加尊。
稍揖皇英颒浓泪，试与屈贾招清魂。
荒唐大树悉楠桂，细碎枯草多兰荪。
沙弥去学五印字，静女来悬千尺幡。
主人念我尘眼昏，半夜号令期至暾。
迟回难得上白舫，羁泄不敢言绿尊。
两祠物色采拾尽，壁间杜甫真少恩。
晚来光彩更腾射，笔锋正健如可吞。

少年佳节倍多情，老去谁知感慨生。
不效艾符趋习俗，但祈蒲酒话升平。
鬓丝日日添头白，榴锦年年照眼明。
千载贤愚同瞬息，几人湮没几垂名。

十载驱驰倦荷锄，三年生计鬓萧疏。
辛勤几逐英雄后，乙榜犹然姓氏虚。
欲射狼星把弓箭，休将萤火读诗书。
身贱自惭贫骨相，朗啸东归学钓鱼。

黄鹤山头雪未消，行人归计在今朝。
城高铁瓮江山壮，地接金陵草木雕。
北府市楼闻旧酒，南桥官柳识归桡。
吏民莫见参军面，水宿风餐鬓发焦。

寒窗羞见影相随，嫁得五陵轻薄儿。
长短艳歌君自解，浅深更漏妾偏知。
画裙多泪鸳鸯湿，云鬓慵梳玳瑁垂。
何事不看霜雪里，坚贞惟有古松枝。

漆点双眸鬓绕蝉，长留白雪占胸前。
爱将红袖遮娇笑，往往偷开水上莲。

年来如抛梭，不老应不得。
花眼绽红斟酒看，药心抽绿带烟锄。
颠狂楚客歌成雪，媚赖吴娘笑是盐。
荷翻紫盖摇波面，蒲莹青刀插水湄。
烟黏薜荔龙须软，雨压芭蕉凤翅垂。
茶为涤烦子，酒为忘忧君。
锄药顾老叟，焚香呼小青。
遗却白鸡呼喌喌。
五通本是佛家奴，身着青衣一足无。
天边有仙药，为我补三关。
世人谁不爱年长，所欲皆非保命方。
但看日及花，惟是朝可怜。
池塘已长鸡头叶，篱落初开狗脊花。
出路船为脚，供官本是奴。
一言感著热铁心，为人剑下偷青娥。
青鬓丈人不识愁。

秋气日骚骚，星星双鬓毛。
凉天吟自远，清夜梦还高。
林下期同去，人间共是劳。
头巾何所直，且漉瓮头糟。

七十未成事，终南苍鬓翁。
老来诗兴苦，贫去酒肠空。
蟠蛰身仍病，鹏抟力未通。
已无烧药本，唯有著书功。
白马时何晚，青龙岁欲终。
生涯枯叶下，家口乱云中。
潭静鱼惊水，天晴鹤唳风。
悲君还姓傅，独不梦高宗。

客至皆相笑，诗书满卧床。
爱闲求病假，因醉弃官方。
鬓发寒唯短，衣衫瘦渐长。
自嫌多检束，不似旧来狂。

霭霭纷纷不可穷，戛笙歌处尽随龙。
来依银汉一千里，归傍巫山十二峰。
呈瑞每闻开丽色，避风仍见挂乔松。
怜君翠染双蝉鬓，镜里朝朝近玉容。

遶鬓沧浪有几茎，珥貂相问夕郎惊。
祗应为酒微微变，不是因年渐渐生。
东观诗成号良史，中台官罢揖高名。
即提彩笔裁天诏，谁得吟诗自在行。

南行随越僧，别业几池菱。
两鬓已垂白，五湖归挂罾。
夜涛鸣栅鏁，寒苇露船灯。
去此应无事，却来知不能。

药力资苍鬓，应非旧日身。
一为嵩岳客，几葬洛阳人。
石缝瓢探水，云根斧斫薪。
关西来往路，谁得水银银。

草履蒲团山意存，坐看庭木长桐孙。
行斋罢讲仍香气，布褐离床带雨痕。
夏满寻医还出寺，晴来晒疏暂开门。
道情淡薄闲愁尽，霜色何因入鬓根。

一宿空江听急流，仍同贾客坐归舟。
远书来隔巴陵雨，衰鬓去经彭蠡秋。
不拟为身谋旧业，终期断谷隐高丘。
吾宗尚无憀者，中夜闲吟生旅愁。

蝉噪古槐疏叶下，树衔斜日映孤城。
欲知潘鬓愁多少，一夜新添白数茎。

棕床已自檠，野宿更何营。
大海谁同过，空山虎共行。
身心相外尽，鬓发定中生。
紫阁人来礼，无名便是名。

华轩敞碧流，官妓拥诸侯。
粉项高丛鬓，檀妆慢裹头。
亚身摧蜡烛，斜眼送香球。
何处偏堪恨，千回下客筹。

无辞一杯酒，昔日与君深。
秋色换归鬓，曙光生别心。
桂花山庙冷，枫树水楼阴。
此路千余里，应劳楚客吟。

散乱随风处处匀，庭前几日雪花新。
无端惹著潘郎鬓，惊杀绿窗红粉人。

白发添双鬓，空宫又一年。
音书鸿不到，梦寐兔空悬。
地远星辰侧，天高雨露偏。
圣期知有感，云海漫相连。

天海相连无尽处，梦魂来往尚应难。
谁言南海无霜雪，试向愁人两鬓看。

山店灯前客，酬身未有媒。
乡关贫后别，风雨夜深来。
上国求丹桂，衡门长绿苔。
堪惊双鬓雪，不待岁寒催。

雅道辛勤久，潜疑鬓雪侵。
未能酬片善，难更免孤吟。
有景皆牵思，无愁不到心。
遥天一轮月，几夜见西沈。

竹翠婵娟草迳幽，佳人归老傍汀洲。
玉蟾露冷梁尘暗，金凤花开云鬓秋。
十亩稻香新绿野，一声歌断旧青楼。
芭蕉半卷西池雨，日暮门前双白鸥。

暖日傍帘晓，浓春开箧红。
钗斜穿彩燕，罗薄翦春虫。
巧著金刀力，寒侵玉指风。
娉婷何处戴，山鬓绿成藂。

前年鬓生雪，今年须带霜。
时节序鳞次，古今同雁行。
甘英穷西海，四万到洛阳。
东南我所见，北可计幽荒。
中画一万国，角角棋布方。
地顽压不穴，天迥老不僵。
屈指百万世，过如霹雳忙。
人生落其内，何者为彭殇。
促束自系缚，儒衣宽且长。
旗亭雪中过，敢问当垆娘。
我爱李侍中，标标七尺强。
白羽八扎弓，{月坒}压绿檀枪。
风前略横阵，紫髯分两傍。
淮西万虎士，怒目不敢当。
功成赐宴麟德殿，猿超鹘掠广球场。
三千宫女侧头看，相排踏碎双明珰。
旌竿幖幖旗{火霍}{火霍}，意气横鞭归故乡。
我爱朱处士，三吴当中央。
罢亚百顷稻，西风吹半黄。
尚可活乡里，岂唯满囷仓。
后岭翠扑扑，前溪碧泱泱。
雾晓起凫雁，日晚下牛羊。
叔舅欲饮我，社瓮尔来尝。
伯姊子欲归，彼亦有壶浆。
西阡下柳坞，东陌绕荷塘。
姻亲骨肉舍，烟火遥相望。
太守政如水，长官贪似狼。
征输一云毕，任尔自存亡。
我昔造其室，羽仪鸾鹤翔。
交横碧流上，竹映琴书床。
出语无近俗，尧舜禹武汤。
问今天子少，谁人为栋梁。
我曰天子圣，晋公提纪纲。
联兵数十万，附海正诛沧。
谓言大义小不义，取易卷席如探囊。
犀甲吴兵鬬弓弩，虵矛燕戟驰锋铓。
岂知三载几百战，钩车不得望其墙。
荅云此山外，有事同胡羌。
谁将国伐叛，话与钓鱼郎。
溪南重回首，一径出修篁。
尔来十三岁，斯人未曾忘。
往往自抚己，泪下神苍茫。
御史诏分洛，举趾何猖狂。
阙下谏官业，拜疏无文章。
寻僧解忧梦，乞酒缓愁肠。
岂为妻子计，未去山林藏。
平生五色线，愿补舜衣裳。
弦歌教燕赵，兰芷浴河湟。
腥膻一扫洒，凶狠皆披攘。
生人但眠食，寿域富农桑。
孤吟志在此，自亦笑荒唐。
江郡雨初霁，刀好截秋光。
池边成独酌，拥鼻菊枝香。
醺酣更唱太平曲，仁圣天子寿无疆。

东垠黑风驾海水，海底卷上天中央。
三吴六月忽凄惨，晚后点滴来苍茫。
铮栈雷车轴辙壮，矫躩蛟龙爪尾长。
神鞭鬼驭载阴帝，来往喷洒何顚狂。
四面崩腾玉京仗，万里横互羽林枪。
云缠风束乱敲磕，黄帝未胜蚩尤强。
百川气势苦豪俊，坤关密鏁愁开张。
太和六年亦如此，我时壮气神洋洋。
东楼耸首看不足，恨无羽翼高飞翔。
尽召邑中豪健者，阔展朱盘开酒场。
奔觥槌鼓助声势，眼底不顾纤腰娘。
今年阘茸鬓已白，奇游壮观唯深藏。
景物不尽人自老，谁知前事堪悲伤。

敬亭山下百顷竹，中有诗人小谢城。
城高跨楼满金碧，下听一溪寒水声。
梅花落径香缭绕，雪白玉珰花下行。
萦风酒斾挂朱阁，半醉游人闻弄笙。
我初到此未三十，头脑钐利筋骨轻。
画堂檀板秋拍碎，一引有时联十觥。
老闲腰下丈二组，尘土高悬千载名。
重游鬓白事皆改，唯见东流春水平。
对酒不敢起，逢君还眼明。
云罍看人捧，波脸任他横。
一醉六十日，古来闻阮生。
是非离别际，始见醉中情。
今日送君话前事，高歌引剑还一倾。
江湖酒伴如相问，终老烟波不计程。

觥船一櫂百分空，十岁青春不负公。
今日鬓丝禅榻畔，茶烟轻飏落花风。

南指陵阳路，东流似昔年。
重恩山未答，双鬓雪飘然。
数仞惭投迹，群公愧拍肩。
驽骀蒙锦绣，尘土浴潺湲。
郭隗黄金峻，虞卿白璧鲜。
貔貅环玉帐，鹦鹉破蛮笺。
极浦沈碑会，秋花落帽筵。
旌旗明迥野，冠珮照神仙。
筹画言何补，优容道实全。
讴谣人扑地，鸡犬树连天。
紫凤超如电，青襟散似烟。
苍生未经济，坟草已芊绵。
往事惟沙月，孤灯但客船。
岘山云影畔，棠叶水声前。
故国还归去，浮生亦可怜。
高歌一曲泪，明日夕阳边。

一笑五云溪上舟，跳丸日月十经秋。
鬓衰酒减欲谁泥，迹辱魂惭好自尤。
梦寐几回迷蛱蝶，文章应解伴牢愁。
无穷尘土无聊事，不得清言解不休。

娟娟却月眉，新鬓学鸦飞。
暗砌匀檀粉，晴窗画夹衣。
袖红垂寂寞，眉黛敛衣稀。
还向长陵去，今宵归不归。

金镊洗霜鬓，银觥敌露桃。
醉头扶不起，三丈日还高。

穉子牵衣问，归来何太迟。
共谁争岁月，赢得鬓边丝。

满眼青山未得过，镜中无那鬓丝何。
只言旋老转无事，欲到中年事更多。

凄风洛下同羁思，迟日棠阴得醉歌。
自笑与君三岁别，头衔依旧鬓丝多。

谢山南畔州，风物最宜秋。
太守悬金印，佳人敞画楼。
凝缸暗醉夕，残月上汀州。
可惜当年鬓，朱门不得游。

孤舟天际外，去路望中赊。
贫病远行客，梦魂多在家。
蝉吟秋色树，鸦噪夕阳沙。
不拟彻双鬓，他方掷岁华。

碧树康庄内，清川巩洛间。
坛分中岳顶，城缭大河湾。
广殿含凉静，深宫积翠闲。
楼齐云漠漠，桥束水潺潺。
过雨柽枝润，迎霜柿叶殷。
紫鳞冲晚浪，白鸟背秋山。
月拜西归表，晨趋北向班。
鸳鸿随半仗，貔虎护重关。
玉帐才容足，金樽暂解颜。
迹留伤堕屦，恩在乐衔环。
南省兰先握，东堂桂早攀。
龙门君夭矫，莺谷我绵蛮。
分薄嵇心懒，哀多庾鬓班。
人惭公干卧，频送子牟还。
自睹宸居壮，谁忧国步艰。
只应时与醉，因病纵疏顽。

学他趋世少深机，紫阁青霄半掩扉。
山路远怀王子晋，诗家长忆谢玄晖。
百年不肯疏荣辱，双鬓终应老是非。
人道青山归去好，青山曾有几人归。

高人亦未闲，来往楚云间。
剑在心应壮，书穷鬓已斑。
落帆秋水寺，驱马夕阳山。
明日南昌尉，空斋又掩关。

秋来水上亭，几处似岩扃。
戏鸟翻江叶，游龟带绿萍。
管弦心戚戚，罗绮鬓星星。
行乐非吾事，西斋尚有萤。

宴罢众宾散，长歌携一卮。
溪亭相送远，山郭独归迟。
风槛夕云散，月轩寒露滋。
病来双鬓白，不是旧离时。

三年婴酒渴，高卧似袁安。
秋色鬓应改，夜凉心已宽。
风衣藤簟滑，露井竹床寒。
卧忆郊扉月，恩深未挂冠。

无辞一杯酒，昔日与君深。
秋色换归鬓，曙光生别心。
桂花山庙冷，枫树水楼阴。
此路千余里，应劳楚客吟。

春草越吴间，心期旦夕还。
酒乡逢客病，诗境遇僧闲。
倚棹冰生浦，登楼雪满山。
东风不可待，归鬓坐斑斑。

知己萧条信陆沈，茂陵扶疾卧西林。
芰荷风起客堂静，松桂月高僧院深。
清露下时伤旅鬓，白云归处寄乡心。
怜君诗句犹相忆，题在空斋夜夜吟。

楼船旌斾极天涯，一剑从军两鬓华。
回日眼明河畔草，去时肠断岭头花。
陶诗尽写行过县，张赋初成卧到家。
官满知君有归处，姑苏台上旧烟霞。

道傍年少莫矜夸，心在重霄鬓未华。
杨子可曾过北里，鲁人何必敬东家。
寒云晓散千峰雪，暖雨晴开一迳花。
且卖湖田酿春酒，与君书剑是生涯。

檐外千帆背夕阳，归心杳杳鬓苍苍。
岭猿群宿夜山静，沙鸟独飞秋水凉。
露堕桂花棋局湿，风吹荷叶酒瓶香。
主人不醉下楼去，月在南轩更漏长。

千官奉职衮龙垂，旅卧淮阳鬓日衰。
三月已乖棠树政，二年空负竹林期。
楼侵白浪风来远，城抱丹岩日到迟。
长欲挂帆君莫笑，越禽花晚梦南枝。

两鬓垂丝髪半霜，石城孤梦绕襄阳。
鸳鸿幕里莲披槛，虎豹营中柳拂墙。
画舸欲行春水急，翠帘初卷暮山长。
岘亭风起花千片，流入南湖尽日香。

词赋名高身不闲，彩衣如锦度函关。
镜中鸾影胡威去，剑外花归卫玠还。
秋浪远侵黄鹤岭，暮云遥断碧鸡山。
时人若问西游客，心在重霄鬓欲斑。

两河庶事已堪伤，南客秋归路更长。
台畔古松悲魏帝，苑边修竹吊梁王。
山行露变茱萸色，水宿风披菡萏香。
遥羡落帆逢旧友，绿蛾青鬓醉横塘。

夜醉晨方醒，孤吟恐失群。
海䲡潮上见，江鹄雾中闻。
未腊梅先实，经冬草自薰。
树随山崦合，泉到石棱分。
虎迹空林雨，猿声绝岭云。
萧萧异乡鬓，明日共丝棼。

碧瓦衔珠树，红轮结绮寮。
无双汉殿鬓，第一楚宫腰。
雾唾香难尽，珠啼冷易销。
歌从雍门学，酒是蜀城烧。
柳暗将翻巷，荷欹正抱桥。
钿辕开道入，金管隔邻调。
梦到飞魂急，书成即席遥。
河流冲柱转，海沫近槎飘。
吴市𧏗蛦甲，巴賨翡翠翘。
他时未知意，重叠赠娇饶。

闻君来日下，见我最娇儿。
渐大啼应数，长贫学恐迟。
寄人龙种瘦，失母凤雏痴。
语罢休边角，青灯两鬓丝。

相见时难别亦难，东风无力百花残。
春蚕到死丝方尽，蜡炬成灰泪始干。
晓镜但愁云鬓改，夜吟应觉月光寒。
蓬山此去无多路，青鸟殷勤为探看。

曲岸风雷罢，东亭霁日凉。
新秋仍酒困，幽兴暂江乡。
摇落真何遽，交亲或未忘。
一帆彭蠡月，数雁塞门霜。
俗态虽多累，仙标发近狂。
声名佳句在，身世玉琴张。
万古山空碧，无人鬓免黄。
骅骝忧老大，𫛸鴂妒芬芳。
密竹沉虚籁，孤莲泊晚香。
如何此幽胜，淹卧剧清漳。

云鬓无端怨别离，十年移易住山期。
东西南北皆垂泪，却是杨朱真本师。

卜夜容衰鬓，开筵属异方。
烛分歌扇泪，雨送酒船香。
江海三年客，乾坤百战场。
谁能辞酩酊，淹卧剧清漳。

拱木临周道，荒庐积古苔。
鱼因感姜出，鹤为吊陶来。
两鬓蓬常乱，双眸血不开。
圣朝敦尔类，非独路人哀。

举家忻共报，秋雪堕前峰。
岭外他年忆，于东此日逢。
粒轻还自乱，花薄未成重。
岂是惊离鬓，应来洗病容。

杜牧司勋字牧之，清秋一首杜秋诗。
前身应是梁江总，名总还曾字总持。
心铁已从干镆利，鬓丝休叹雪霜垂。
汉江远吊西江水，羊[祜]韦丹尽有碑。

胜概殊江右，佳名逼渭川。
虹收青嶂雨，鸟没夕阳天。
客鬓行如此，沧波坐渺然。
此中真得地，漂荡钓鱼船。

鼍鼓沈沈虬水咽，秦丝不上蛮弦绝。
常娥衣薄不禁寒，蟾蜍夜艳秋河月。
碧城冷落空蒙烟，帘轻幕重金钩栏。
灵香不下两皇子，孤星直上相风竿。
八桂林边九芝草，短襟小鬓相逢道。
入门暗数一千春，愿去闰年留月小。
栀子交加香蓼繁，停辛伫苦留待君。

年鬓日堪悲，衡茅益自嗤。
攻文枯若木，处世钝如锤。
敢忘垂堂戒，宁将暗室欺。
悬头曾苦学，折臂反成医。
仆御嫌夫懦，孩童笑叔痴。
小男方嗜栗，幼女漫忧葵。
遇炙谁先啖，逢韲即便吹。
官衔同画饼，面貎乏凝脂。
典籍将蠡测，文章若管窥。
图形翻类狗，入梦肯非罴。
自哂成书簏，终当咒酒卮。
懒霑襟上血，羞镊镜中丝。
槖籥言方喻，樗蒱齿讵知。
事神徒惕虑，佞佛愧虚辞。
曲艺垂麟角，浮名状虎皮。
乘轩宁见宠，巢幕更逢危。
礼俗拘嵇喜，侯王忻戴逵。
途穷方结舌，静胜但搘颐。
粝食空弹剑，亨衢讵置锥。
柏台成口号，芸阁暂肩随。
悔逐迁莺伴，谁观择虱时。
瓮间眠太率，床下隐何卑。
奋迹登弘阁，摧心对董帷。
校雠如有暇，松竹一相思。

驱马遶河干，家山照露寒。
依然五柳在，况值百花残。
昔去惊投笔，今来分挂冠。
不忧悬磬乏，乍喜覆盂安。
甑破宁回顾，舟沈岂暇看。
脱身离虎口，移疾就猪肝。
鬓入新年白，颜无旧日丹。
自悲秋获少，谁惧夏畦难。
逸志忘鸿鹄，清香披蕙兰。
还持一杯酒，坐想二公懽。

下客依莲幕，明公念竹林。
纵然膺使命，何以奉徽音。
投刺虽伤晚，酬恩岂在今。
迎来新琐闼，从到碧瑶岑。
水势初知海，天文始识参。
固惭非贾谊，惟恐后陈琳。
前席惊虚辱，华樽许细斟。
尚怜秦痔苦，不遣楚醪沈。
既载从戎笔，仍披选胜襟。
泷通伏波柱，帘对有虞琴。
宅与严城接，门藏别岫深。
阁凉松冉冉，堂静桂森森。
社内容周续，乡中保展禽。
白衣居士访，乌帽逸人寻。
佞佛将成传，耽书或类淫。
长怀五羖赎，终著九州箴。
良讯封鸳绮，余光借玳簪。
张衡愁浩浩，沈约瘦愔愔。
芦白疑粘鬓，枫丹欲照心。
归期无雁报，旅抱有猿侵。
短日安能驻，低云只有阴。
乱鸦冲晒网，寒女簇遥砧。
东道违宁久，西园望不禁。
江生魂黯黯，泉客泪涔涔。
逸翰应藏法，高辞肯浪吟。
数须传庾翼，莫独与卢谌。
假寐凭书簏，哀吟叩剑镡。
未尝贪偃息，那复议登临。
彼美回清镜，其谁受曲针。
人皆向燕路，无乃费黄金。

大镇初更帅，嘉宾素见邀。
使车无远近，归路更烟霄。
稳放骅骝步，高安翡翠巢。
御风知有在，去国肯无聊。
早忝诸孙末，俱从小隐招。
心悬紫云阁，梦断赤城标。
素女悲清瑟，秦娥弄玉箫。
山连玄圃近，水接绛河遥。
岂意闻周铎，翻然慕舜韶。
皆辞乔木去，远逐断蓬飘。
薄俗谁其激，斯民已甚恌。
鸾皇期一举，燕雀不相饶。
敢共颓波远，因之内火烧。
是非过别梦，时节惨惊飙。
未至谁能赋，中干欲病痟。
屡曾纡锦繍，勉欲报琼瑶。
我恐霜侵鬓，君先绶挂腰。
甘心与陈阮，挥手谢松乔。
锦里差邻接，云台闭寂寥。
一川虚月魄，万崦自芝苗。
瘴雨泷间急，离魂峡外销。
非关无烛夜，其奈落花朝。
几处逢鸣佩，何筵不翠翘。
蛮童骑象舞，江市卖鲛绡。
南诏知非敌，西山亦屡骄。
勿贪佳丽地，不为圣明朝。
少减东城饮，时看北斗杓。
莫因乖别久，遂逐岁寒凋。
盛幕开高宴，将军问故僚。
为言公玉季，早日弃渔樵。

长安朔风起，穷巷掩双扉。
新岁明朝是，故乡何路归。
鬓丝饶镜色，隟雪夺灯辉。
却羡秦州雁，逢春尽北飞。

宋玉正秋悲，那堪更别离。
从来襟上泪，尽作鬓边丝。
永水清如此，袁江色可知。
到家黄菊坼，亦莫怪归迟。

驰心栖杳冥，何物比清冷。
夜月照巫峡，秋风吹洞庭。
酬难尘鬓皓，坐久壁灯青。
竟晚苍山咏，乔枝有鹤听。

莺啭才间关，蝉鸣旋萧屑。
如何两鬓毛，不作千枝雪。

春令夙所奉，驾言遵此行。
途中却郡掾，林下招村氓。
至邑无纷剧，来人但欢迎。
岂伊念邦政，尔实在时清。
短才滥符竹，弱岁起柴荆。
再入江村道，永怀山薮情。
矧逢阳节献，默听时禽鸣。
迹与素心别，感从幽思盈。
流芳日不待，夙志蹇无成。
知命且何欲，所图唯退耕。
华簪极身泰，衰鬓惭木荣。
茍得不可遂，吾其谢世婴。

纤纤折杨柳，持此寄情人。
一枝何足贵，怜是故园春。
迟景那能久，芳菲不及新。
更愁征戍客，容鬓老边尘。

江城秋气早，旭旦坐南闱。
落叶惊衰鬓，清霜换旅衣。
时来矜早达，事往觉前非。
体道徒推理，防身终昧微。
故人金华省，肃穆秉天机。
谁念江汉广，蹉跎心事违。

岐路方为客，芳尊暂解颜。
人随转蓬去，春伴落梅还。
白云度汾水，黄河遶晋关。
离心不可问，宿昔鬓成斑。

君不见封狐雄虺自成群，凭深负固结妖氛。
玉玺分兵征恶少，金坛授律动将军。
将军拥麾宣庙略，战士横戈静夷落。
长驱一息背铜梁，直指三危登剑阁。
阁道岧峣起戍楼，剑门遥裔俯灵丘。
邛关九折无平路，江水双源有急流。
征役无期返，他乡岁华晚。
杳杳丘陵出，苍苍林薄远。
途危紫盖峰，路涩青泥坂。
去去指哀牢，行行入不毛。
绝壁千里险，连山四望高。
中外分区宇，夷夏殊风土。
交阯枕南荒，昆弥临北户。
川原饶毒雾，谿谷多霪雨。
行潦四时流，崩查千岁古。
漂梗飞蓬不暂安，扪萝引葛陟危峦。
昔时闻道从军乐，今日方知行路难。
沧江绿水东流驶，炎州丹徼南中地。
南中南斗映星河，秦关秦塞阻烟波。
三春边地风光少，五月泸川瘴疠多。
朝驱疲斥候，夕息倦樵歌。
向月弯繁弱，连星转太阿。
重义轻生怀一顾，东伐西征凡几度。
夜夜朝朝斑鬓新，年年岁岁戎衣故。
灞城隅，滇池水。
天涯望转积，地际行无已。
徒觉炎凉节物非，不知关山千万里。
弃置勿重陈，重陈多苦辛。
且悦清笳梅柳曲，讵忆芳园桃李人。
绛节红旗分日羽，丹心白刃酬明主。
但令一被君王知，谁惮三边征战苦。
行路难，岐路几千端。
无复归云凭短翰，空余望日想长安。

斑鬓今为别，红颜昨共游。
年年春不待，处处酒相留。
驻马西桥上，回车南陌头。
故人从此隔，风月坐悠悠。

愚为童稚时，已解念君诗。
及得高科晚，须逢圣主知。
花前翻有泪，鬓上却无丝。
从此东归去，休为坠叶期。

紫泥远自金銮降，朱斾翻驰镜水头。
陶令风光偏畏夜，子牟衰鬓暗惊秋。
西邻月色何时见，南国春光岂再游。
莫遣艳歌催客醉，不堪回首翠蛾愁。

谢安致理逾三载，黄霸清声彻九重。
犹辍珮环归凤阙，且将仁政到稽峰。
林间立马罗千骑，池上开筵醉一锺。
共喜甘棠有新咏，独惭霜鬓又攀龙。

去年镊白鬓，境里犹堪认年少。
今年镊白发，两眼昏昏手战跳。
满酌浓酹假颜色，颜色不扬翻自笑。
少年曾读古人书，本期独善安有余。
虽盖长安一片瓦，未遑卒岁容宁居。
前年依亚成都府，月请俸𦈏六十五。
妻儿骨肉愁欲来，偏梁阁道归得否。
长安六月尘亘天，池塘鼎沸林欲燃。
合家恸哭出门送，独驱匹马陵山巅。
到官只是推诚信，终日兢兢幸无吝。
丞相知怜为小心，忽然奏佩专城印。
专城俸入一倍多，况兼职禄霜峨峨。
山妻稚女悉迎到，时列绿樽酣酒歌。
醉来便向樽前倒，风月满头丝皓皓。
虽然减得阖门忧，又加去国五年老。
五年老，知奈何，来日少，去日多。
金锤锤碎黄金镊，更唱樽前老去歌。

朝光如飞犹尚可，暮更如箭不容卧。
犍为穿城更漏频，一一皆从枕边过。
一夕凡几更，一更凡几声。
青春枉向镜中老，白发虚从愁里生。
曾窥帝里东邻女，自比桃花镜中许。
一朝嫁得征戌儿，荷戈千里防秋去。
去时只作旦暮期，别后生死俱不知。
风惊粉色入蝉鬓，愁送镜花潜堕枝。
前年因出长安陌，见一女人头雪白。
日中扶杖憩树阴，髣髴形容认相识。
向予吁嗟还独语，曾与君家邻舍住。
当时妾嫁与征人，几向墙头诮夫主。
花开叶洛何推迁，屈指数当三十年。
眉头薤叶同枯叶，琴上朱弦成断弦。
嫁时宝镜依然在，鹊影菱花满光彩。
梦里长嗟离别多，愁中不觉颜容改。
叹息人生能几何，喜君颜貌未蹉跎。
因君下马重相顾，请奏青门肠断歌。

灯火荧煌醉客豪，卷帘罗绮艳仙桃。
纤腰怕束金蝉断，鬓髪宜簪白燕高。
愁傍翠蛾深八字，笑回丹脸利双刀。
无因得荐阳台梦，愿拂余香到缊袍。

白日贪长夜更长，百般无意更思量。
三冬不见秦中雪，九日惟添鬓畔霜。
霞泛水文沈暮色，树凌金气发秋光。
楼前野菊无多少，一雨重开一番黄。

上人今去白蘋洲，霅水苕溪我旧游。
夜雨暗江渔火出，夕阳沈浦雁花收。
闲听别鸟啼红树，醉看归僧櫂碧流。
若见儒公凭寄语，数茎霜鬓已惊秋。

兰若云深处，前年客重过。
岩空秋色动，水阔夕阳多。
早负江湖志，今如鬓发何。
唯思闲胜我，钓艇在烟波。

芙蓉苑里起清秋，汉武泉声落御沟。
他日江山映蓬鬓，二年杨柳别渔舟。
竹间驻马题诗去，物外何人识醉游。
尽把归心付红叶，晚来随水向东流。

松下有琴闲未收，一灯高为石丛留。
诗情似到山家夜，树色轻含御水秋。
小榼提携终永日，半斑容鬓漫生愁。
因君抚掌问时俗，紫阁堆檐不举头。

华盖飘飘绿鬓翁，往来朝谒蘂珠宫。
几年山下阴阳鼎，尽日涧边桃李风。
野迹似云无处著，仙容如水与谁同。
应怜有客外妻子，思在长生一顾中。

落第逢人恸哭初，平生志业欲何如。
鬓毛洒尽一枝桂，泪血滴来千里书。
谷外风高摧羽翮，江边春在忆樵渔。
唯应感激知恩地，不待功成死有余。

竹外池塘烟雨收，送春无伴亦迟留。
秦城马上半年客，潘鬓水边今日愁。
气变晚云红映阙，风含高树碧遮楼。
杏园花落游人尽，独为圭峰一举头。

童稚苦相问，归来何太迟。
共谁争岁月，赢得鬓边丝。

有客斋心事玉晨，对山须鬓绿无尘。
住山道士年如鹤，应识当时五老人。

只言双鬓未蹉跎，独奈牛羊送日何。
禅客不归车马去，晚檐山色为谁多。

溪翁强访紫微郎，晓鼓声中满鬓霜。
知在禁闱人不见，好风飘下九天香。

平生半为山淹留，马上欲去还回头。
两京尘路一双鬓，不见玉泉千万秋。

山海两分歧，停舟偶似期。
别来何限意，相见却无辞。
坐永神凝梦，愁繁鬓欲丝。
趋名易迟晚，此去莫经时。

长大有南北，山川各所之。
相逢孤馆夜，共忆少年时。
烂醉百花酒，狂题几首诗。
来朝又分袂，后会鬓应丝。

自出先皇玉殿中，衣裳不更染深红。
宫钗折尽垂空鬓，内扇穿多减半风。
桃熟亦曾君手赐，酒阑犹候妾歌终。
如今还向城边住，御水东流意不通。

旌旗倒北风，霜霰逐南鸿。
夜救龙城急，朝焚虏帐空。
骨销金镞在，鬓改玉关中。
却想羲轩氏，无人尚战功。

嘶马发相续，行次夏王台。
锁郡云阴暮，鸣笳烧色来。
霜繁边上宿，鬓改碛中回。
怅望胡沙晓，惊蓬朔吹催。

越海传金册，华夷礼命行。
片帆秋色动，万里信潮生。
日映孤舟出，沙连绝岛明。
翳空翻大鸟，飞雪洒长鲸。
旧鬓回应改，遐荒梦易惊。
何当理风檝，天外问来程。

论文期雨夜，饮酒及芳晨。
坐叹百花发，潜惊双鬓新。
旧交多得路，别业远仍贫。
便欲辞知己，归耕海上春。

酒熟人须饮，春还鬓已秋。
愿逢千日醉，得逭百年愁。
卒卒周姬旦，栖栖鲁孔丘。
平生能几日，不及且遨游。

金乌长飞玉兔走，青鬓长青古无有。
秦娥十六语如弦，未解贪花惜杨柳。
吴鱼岭雁无消息，水誓兰情别来久。
劝君年少莫游春，煖风迟日浓于酒。

津阳门北临通逵，雪风猎猎飘酒旗。
泥寒款段蹶不进，疲童退问前何为。
酒家顾客催解装，案前罗列樽与卮。
青钱琐屑安足数，白醪软美甘如饴。
开垆引满相献酬，枯肠渴肺忘朝饥。
愁忧似见出门去，渐觉春色入四肢。
主翁移客挑华灯，双肩隐膝乌帽欹。
笑云鲐老不为礼，飘萧雪鬓双垂颐。
问余何往凌寒曦，顾翁枯朽郎岂知。
翁曾豪盛客不见，我自为君陈昔时。
时平亲卫号羽林，我才十五为孤儿。
射熊搏虎众莫敌，弯弧出入随佽飞。
此时初创观风楼，檐高百尺堆华榱。
楼南更起鬬鸡殿，晨光出影相参差。
其年十月移禁仗，山下栉比罗百司。
朝元阁成老君见，会昌县以新丰移。
幽州晓进供奉马，玉珂宝勒黄金羁。
五王扈驾夹城路，传声校猎渭水湄。
羽林六军各出射，笼山络野张罝维。
雕弓绣韣不知数，翻身灭没皆蛾眉。
赤鹰黄鹘云中来，妖狐狡兔无所依。
人烦马殆禽兽尽，百里腥膻禾黍稀。
暖山度腊东风微，宫娃赐浴长汤池。
刻成玉莲喷香液，漱回烟浪深逶迤。
犀屏象荐杂罗列，锦凫绣雁相追随。
破簪碎钿不足拾，金沟残溜和缨緌。
上皇宽容易承事，十家三国争光辉。
绕床呼卢恣樗博，张灯达昼相谩欺。
相君侈拟纵骄横，日从秦虢多游嬉。
朱衫马前未满足，更驱武卒罗旌旗。
画轮宝轴从天来，云中笑语声融怡。
鸣鞭后骑何躞蹀，宫妆襟袖皆仙姿。
青门紫陌多春风，风中数日残春遗。
骊驹吐沬一奋迅，路人拥篲争珠玑。
八姨新起合欢堂，翔鹍贺燕无由窥。
万金酬工不肯去，矜能恃巧犹嗟咨。
四方节制倾附媚，穷奢极侈沽恩私。
堂中特设夜明枕，银烛不张光鉴帷。
瑶光楼南皆紫禁，梨园仙宴临花枝。
迎娘歌喉玉{穴/叫}窱，蛮儿舞带金葳蕤。
三郎紫笛弄烟月，怨如别鹤呼羁雌。
玉奴琵琶龙香拨，倚歌促酒声娇悲。
饮鹿泉边春露晞，粉梅檀杏飘朱墀。
金沙洞口长生殿，玉蘂峰头王母祠。
禁庭术士多幻化，上前较胜纷相持。
罗公如意夺颜色，三藏袈裟成散丝。
蓬莱池上望秋月，无云万里悬清辉。
上皇夜半月中去，三十六宫愁不归。
月中秘乐天半间，丁珰玉石和埙篪。
宸聪听览未终曲，却到人间迷是非。
千秋御节在八月，会同万国朝华夷。
花萼楼南大合乐，八音九奏鸾来仪。
都卢寻橦诚龌龊，公孙剑伎方神奇。
马知舞彻下床榻，人惜曲终更羽衣。
禄山此时侍御侧，金鸡画障当罘罳。
绣{衤羽}衣褓日屃赑，甘言狡计愈娇痴。
诏令上路建甲第，楼通走马如飞翚。
大开内府恣供给，玉缶金筐银簸箕。
异谋潜炽促归去，临轩赐带盈十围。
忠臣张公识逆状，日日切谏上弗疑。
汤成召浴果不至，潼关已溢渔阳师。
御街一夕无禁鼓，玉辂顺动西南驰。
九门回望尘坌多，六龙夜驭兵卫疲。
县官无人具军顿，行宫彻屋屠云螭。
马嵬驿前驾不发，宰相射杀冤者谁。
长眉鬒发作凝血，空有君王潜涕洟。
青泥坂上到三蜀，金堤城边止九旗。
移文泣祭昔臣墓，度曲悲歌秋雁辞。
明年尚父上捷书，洗清观阙收封畿。
两君相见望贤顿，君臣鼓舞皆歔欷。
宫中亲呼高骠骑，潜令改葬杨真妃。
花肤雪艳不复见，空有香囊和泪滋。
鉴舆却入华清宫，满山红实垂相思。
飞霜殿前月悄悄，迎春亭下风飔飔。
雪衣女失玉笼在，长生鹿瘦铜牌垂。
象床尘凝罨飒被，画檐虫网颇梨碑。
碧菱花覆云母陵，风篁雨菊低离披。
真人影帐偏生草，果老药堂空掩扉。
鼎湖一日失弓剑，桥山烟草俄霏霏。
空闻玉椀入金市，但见铜壶飘翠帷。
开元到今逾十纪，当初事迹皆残隳。
竹花唯养栖梧凤，水藻周游巢叶龟。
会昌御宇斥内典，去留二教分黄缁。
庆山污潴石瓮毁，红楼绿阁皆支离。
奇松怪柏为樵苏，童山眢谷亡崄巇。
烟中壁碎摩诘画，云间字失玄宗诗。
石鱼岩底百寻井，银床下卷红绠迟。
当时清影荫红叶，一旦飞埃埋素规。
韩家烛台倚林杪，千枝灿若山霞摛。
昔年光彩夺天月，昨日销镕当路岐。
龙宫御榜高可惜，火焚牛挽临崎峗。
孔雀松残赤琥珀，鸳鸯瓦碎青琉璃。
今我前程能几许，徒有余息筋力羸。
逢君话此空洒涕，却忆欢娱无见期。
主翁莫泣听我语，宁劳感旧休吁嘻。
河清海宴不难睹，我皇已上升平基。
湟中土地昔湮没，昨夜收复无疮痍。
戎王北走弃青冢，虏马西奔空月支。
两逢尧年岂易偶，愿翁颐养丰肤肌。
平明酒醒便分首，今夕一樽翁莫违。

两鬓有二毛，光阴流浪中。
形骸日土木，志气随云风。
冥默楚江畔，萧条林巷空。
幽鸟事翔翥，敛翼依蒿蓬。
一饭五放箸，愀然念途穷。
孟门在步武，所向何由通。
只征大易言，物否不可终。
庶期白雪调，一奏惊凡聋。
昨忝丞相召，扬鞭指冥鸿。
姓名挂丹诏，文句飞天聪。
解薜龙凤署，怀铅兰桂丛。
声名仰闻见，烟汉陪高踪。
峨峨群玉山，肃肃紫殿东。
神飙泛钟漏，佳气浮筠松。
自顾珉玞璞，何缘侣圭琮。
群贤垂重价，省已增磨砻。
天子栖穆清，三台付夔龙。
九霄降雨露，万国望时雍。
巍巍致君期，勋华将比崇。
承天四柱石，嶷若窥衡嵩。
日见帝道升，谋猷垂景锺。
寰瀛纳寿域，翔泳皆冲融。
百神俨云亭，伫将告成功。
吾徒事文藻，骧首歌登封。

七年一云雨，常恨辉容隔。
天末又分襟，离忧鬓堪白。
顾回凌潮檝，且著登山屐。
共期罗浮秋，与子醉海色。

裙拖六幅湘江水，鬓耸巫山一段云。
风格只应天上有，歌声岂合世间闻。
胸前瑞雪灯斜照，眼底桃花酒半醺。
不是相如怜赋客，争教容易见文君。

客喜非实喜，客悲非实悲。
百回信到家，未当身一归。
未归长嗟愁，嗟愁填中怀。
开口吐愁声，还却入耳来。
常恐泪滴多，自损两目辉。
鬓边虽有丝，不堪织寒衣。

东游谁见待，尽室寄长安。
别后叶频落，去程山已寒。
大河风色度，旷野烧烟残。
匣有青铜镜，时将照鬓看。

闻道船中病，似忧亲弟兄。
信来从水路，身去到柴城。
久别长须鬓，相思书姓名。
忽然消息绝，频梦却还京。

江山事若谙，那肯滞云南。
草色分危磴，杉阴近古潭。
日斜褒谷鸟，夏浅巂州蚕。
吾自疑双鬓，相逢更不堪。

剃发鬓无雪，去年三十三。
山过春草寺，磬度落花潭。
得句才邻约，论宗意在南。
峰灵疑懒下，苍翠太虚参。

蟋蟀渐多秋不浅，蟾蜍已没夜应深。
三更两鬓几枝雪，一念双峰四祖心。

三十年来长在客，两三行泪忽然垂。
白衣苍鬓经过懒，赤日朱门偃息迟。
花发应耽新熟酒，草颠还写早朝诗。
不缘马死西州去，画角堪听是晓吹。

楚神铁马金鸣珂，夜动蛟潭生素波。
商风刮水报西帝，庙前古树蟠白虵。
吴王赤斧斫云阵，画堂列壁丛霜刃。
巫娥传意托悲丝，铎语琅琅理双鬓。
湘烟刷翠湘山斜，东方日出飞神鸦。
青云自有黑龙子，潘妃莫结丁香花。

𢭏麝成尘香不灭，拗莲作寸丝难绝。
红泪文姬洛水春，白头苏武天山雪。
君不见无愁高纬花漫漫，漳浦宴余清露寒。
一旦臣僚共囚虏，欲吹羌管先汍澜。
旧臣头鬓霜华早，可惜雄心醉中老。
万古春归梦不归，邺城风雨连天草。

早辞平扆殿，夕奉湘南宴。
香兔抱微烟，重鳞叠轻扇。
蚕饥使君马，雁避将军箭。
宝柱惜离弦，流黄悲赤县。
理钗低舞鬓，换袖回歌面。
晚柳未如丝，春花已如霰。
所嗟故里曲，不及青楼宴。

虫歇纱窗静，鸦散碧梧寒。
稍惊朝珮动，犹传清漏残。
乱珠凝烛泪，微红上露盘。
褰衣复理鬓，余润拂芝兰。

白马杂金饰，言从雕辇回。
粉香随笑度，鬓态伴愁来。
远水斜如剪，青莎绿似裁。
所恨章华日，冉冉下层台。

闲庭见早梅，花影为谁栽。
碧烟随刃落，蝉鬓觉春来。
代郡嘶金勒，梵声悲镜台。
玉钗风不定，香步独徘徊。

梨花雪压枝，莺啭柳如丝。
懒逐妆成晓，春融梦觉迟。
鬓轻全作影，嚬浅未成眉。
莫信张公子，窗间断暗期。

玉貌潘郎泪满衣，画罗轻鬓[雨]霏微。
红兰委露愁难尽，白马朝天望不归。
宝镜尘昏鸾影在，钿筝弦断雁行稀。
春来多少伤心事，碧草侵堦粉蝶飞。

曾道逍遥第一篇，尔来无处不恬然。
便同南郭能忘象，兼笑东林学坐禅。
人事转新花烂熳，客程依旧水潺湲。
若教犹作当时意，应有垂丝在鬓边。

十载归来鬓未凋，玳簪珠履见常僚。
岂关名利分荣路，自有才华作庆霄。
鸟影参差经上苑，骑声断续过中桥。
夕阳亭畔山如画，应念田歌正寂寥。

珠箔金钩对彩桥，昔年于此见娇娆。
香灯怅望飞琼鬓，凉月殷勤碧玉箫。
屏倚故窗山六扇，柳垂寒砌露千条。
坏墙经雨苍苔遍，拾得当时旧翠翘。

忆昔开元日，承平事胜游。
贵妃专宠幸，天子富春秋。
月白霓裳殿，风干羯鼓楼。
鬬鸡花蔽膝，骑马玉搔头。
绣毂千门妓，金鞍万户侯。
薄云欹雀扇，轻雪犯貂裘。
过客闻韶濩，居人识冕旒。
气和春不觉，烟暖霁难收。
涩浪和琼甃，晴阳上彩斿。
卷衣轻鬓懒，窥镜澹蛾羞。
屏掩芙蓉帐，帘褰玳瑁钩。
重瞳分渭曲，纤手指神州。
御案迷萱草，天袍妒石榴。
深岩藏浴凤，鲜隰媚潜虬。
不料邯郸虱，俄成即墨牛。
剑锋挥太皞，旗焰拂蚩尤。
内嬖陪行在，孤臣预坐筹。
瑶簪遗翡翠，霜仗驻骅骝。
艳笑双飞断，[香]魂一哭休。
早梅悲蜀道，高树隔昭丘。
朱阁重霄近，苍崖万古愁。
至今汤殿水，呜咽县前流。

海榴开似火，先解报春风。
叶乱裁笺绿，花宜插鬓红。
蜡珠攒作蒂，缃彩剪成丛。
郑驿多归思，相期一笑同。

遗业荒凉近故都，门前堤路枕平湖。
绿杨阴里千家月，红藕香中万点珠。
此地别来双鬓改，几时归去片帆孤。
他年犹拟金貂换，寄语黄公旧酒垆。

明皇昔御极，神圣垂耿光。
沈机发雷电，逸躅陵尧汤。
西覃积石山，北至穷发乡。
四凶有獬豸，一臂无螳螂。
婵娟得神艳，郁烈闻国香。
紫绦鸣羯鼓，玉管吹霓裳。
禄山未封侯，林甫才为郎。
昭融廓日月，妥帖安纪纲。
群生到寿域，百辟趋明堂。
四海正夷宴，一尘不飞扬。
天子自犹豫，侍臣宜乐康。
轧然阊阖开，赤日生扶桑。
玉砌露盘纡，金壶漏丁当。
剑佩相击触，左右随趋跄。
玄珠十二旒，红粉三千行。
顾盻生羽翼，叱嗟回雪霜。
神霞凌云阁，春水骊山阳。
盘鬬九子糭，瓯擎五云浆。
双琼京兆博，七鼓邯郸娼。
毰毸碧鸡鬬，茏葱翠雉场。
杖官绣蔽膝，宝马金镂锡。
椒涂隔鹦鹉，柘弹惊鸳鸯。
猗欤华国臣，鬓髪俱苍苍。
锡宴得幽致，车从真炜煌。
画鹢照鱼鳖，鸣驺乱鹙鸧。
飐滟荡碧波，炫煌迷横塘。
萦盈舞回雪，宛转歌遶梁。
艳带画银络，宝梳金钿筐。
沈冥类汉相，醉倒疑楚狂。
一旦紫微东，胡星森耀芒。
凭陵逐鲸鲵，唐突驱犬羊。
纵火三月赤，战尘千里黄。
殽函与府寺，从此俱荒凉。
兹地乃蔓草，故基摧坏墙。
枯池接断岸，唧唧啼寒螀。
败荷塌作泥，死竹森如枪。
游人问老吏，相对聊感伤。
岂必见麋鹿，然后堪回肠。
幸今遇太平，令节称羽觞。
谁知曲江曲，岁岁栖鸾凰。

骀荡清明日，储胥小苑东。
舞衫萱草绿，春鬓杏花红。
马辔轻衔雪，车衣弱向风。
□愁闻百舌，残睡正朦胧。

半岁愁中镜似荷，牵环撩鬓却须磨。
花前不复抱瓶渴，月底还应琢刺歌。

自等腰身尺六疆，两重危鬓尽钗长。
欲熏罗荐嫌龙脑，须为寻求石叶香。

诈嫌嚼贝磨衣钝，私带男钱压鬓低。
不独邯郸新嫁女，四枝鬟上插通犀。

才甘鱼目并，艺怯马蹄间。
王谢初飞盖，姬姜尽下山。
缚鸡方角逐，射雉岂开颜。
乱翠移林色，狂红照座殷。
防梭齿虽在，乞帽鬓惭斑。
傥恕相如瘦，应容累骑还。

半夜山雨过，起来满山月。
落尽醉处花，荒沟水决决。
怆然惜春去，似与故人别。
谁遣我多情，壮年无鬓发。

杨花漠漠暗长堤，春尽人愁鸟又啼。
鬓髪近来生处白，家园几向梦中迷。
霏微远树荒郊外，牢落空城夕照西。
唯有年光堪自惜，不胜烟草日萋萋。

十二岚峰挂夕晖，庙门深闭雾烟微。
天高木落楚人思，山迥月残神女归。
触石晴云凝翠鬓，度江寒雨湿罗衣。
婵娟似恨襄王梦，猿叫断岩秋藓稀。

上国相逢尘满襟，倾杯一话昔年心。
荒台共望秋山立，古寺多同雪夜吟。
风度重城宫漏尽，月明高柳禁烟深。
终期白日青云路，休感鬓毛霜雪侵。

自怜生计事悠悠，浩渺沧浪一钓舟。
千里梦归清洛近，三年官罢杜陵秋。
山连绝塞浑无色，水到平沙几处流。
白露黄花岁时晚，不堪霜鬓镜前愁。

驱羸多自感，烟草远郊平。
乡路几时尽，旅人终日行。
渡边寒水驿，山下夕阳城。
萧索更何有，秋风两鬓生。

霜轻两鬓欲相侵，愁绪无端不可寻。
秦女红妆空觅伴，郢郎白雪少知音。
长亭古木春光老，太华青烟晚更深。
独向灞陵东北望，一封书寄万重心。

春情不断若连环，一夕思归鬓欲斑。
壮志未酬三尺剑，故乡空隔万重山。
音书断绝干戈后，亲友相逢梦寐间。
却羡浮云与飞鸟，因风吹去又吹还。

家临浙水傍，岸对买臣乡。
纵棹随归鸟，乘潮向夕阳。
苦吟身得雪，甘意鬓成霜。
况此年犹少，酬知足自强。

黔中初罢职，薄俸亦无残。
举目乡关远，携家旅食难。
野梅将雪竞，江月与沙寒。
两鬓愁应白，何劳把镜看。

当暑忆归林，陶家借柳阴。
蝉从初伏噪，客向晚凉吟。
白日欺玄鬓，沧江负素心。
神仙倘有术，引我出幽岑。

古木有清阴，寒泉有下深。
蝉从初伏噪，客向晚凉吟。
白日欺玄鬓，沧江负素心。
甚思中夜话，何路许相寻。

霜鬓持霜简，朝天向雪天。
玉阶初辨色，琼树乍相鲜。
密翳空难曙，盈徴瑞不愆。
谁为洛阳客，是日更高眠。

日月不并照，升沈俱有时。
自媒徒欲速，孤立却宜迟。
尽力唯求己，公心任遇谁。
人间不得意，半是鬓先衰。

久在仙坛下，全家是地仙。
池塘来乳洞，禾黍接芝田。
起看青山足，还倾白酒眠。
不知尘世事，双鬓逐流年。

虬须憔悴羽林郎，曾入甘泉侍武皇。
雕没夜云知御苑，马随仙仗识天香。
五湖归去孤舟月，六国平来两鬓霜。
唯有桓伊江上笛，卧吹三弄送残阳。

高梧一叶坠凉天，宋玉悲秋泪洒然。
霜拂楚山频见菊，雨零溪树忽无蝉。
虚村暮角催残日，近寺归僧寄野泉。
青鬓已缘多病镊，可堪风景促流年。

四朝忧国鬓如丝，龙马精神海鹤姿。
天上玉书传诏夜，阵前金甲受降时。
曾经庾亮三秋月，下尽羊昙两路碁。
惆怅旧堂扃绿野，夕阳无限鸟飞迟。

别家鬓未生，到城鬓似髪。
朝朝临川望，灞水不入越。

越鸟栖不定，孤飞入齐乡。
日暮天欲雨，那兼羽翎伤。
州民言刺史，蠹物甚于蝗。
受命大执法，草草是行装。
仆隶皆分散，单车驿路长。
四顾无相识，奔驰若投荒。
重门下长锁，树影空过墙。
驱囚遶廊屋，{角戢}{角戢}如牛羊。
狱吏相对语，簿书堆满床。
敲枷打锁声，终日在目旁。
既舍三山侣，来余五斗粮。
忍学空城雀，潜身入官仓。
国中天子令，头上白日光。
曲木用处多，不如直为梁。
恐孤食恩地，昼夜心不遑。
仲夏天气热，鬓须忽成霜。
社鼠不可灌，城狐不易防。
偶于擒纵间，尽得见否臧。
截断奸吏舌，擘开冤人肠。
明朝向西望，走马归汶阳。

宠极多妒容，乘车上金阶。
歘然赵飞燕，不语到日西。
手把菖蒲花，君王唤不来。
常嫌鬓蝉重，乞人白玉钗。
君心无定波，咫尺流不回。
后宫门不掩，每夜黄鸟啼。
买得千金赋，花颜已如灰。

玉颜虽掩马嵬尘，冤气和烟锁渭津。
蝉鬓不随銮驾去，至今空感往来人。

二十属卢龙，三十防沙漠。
平生爱功业，不觉从军恶。
今来客鬓改，知学弯弓错。
赤肉痛金疮，他人成卫霍。
目断望君门，君门苦寥廓。

惊波常不定，半日鬓堪斑。
四顾疑无地，中流忽有山。
鸟高恒畏坠，帆远却如闲。
渔父闲相引，时歌浩渺间。

汩没与辛勤，全锺在此身。
半生为下客，终老托何人。
两鬓关中改，千岩海上春。
青云知有路，自是致无因。

造化生微物，常能应候鸣。
初离何处树，又发去年声。
未蜕唯愁动，才飞似解惊。
闻来邻海徼，恨起过边城。
骚屑随风远，悠扬类雪轻。
报秋凉渐至，嘶月思偏清。
互默疑相荅，微摇似欲行。
繁音人已厌，朽壳蚁犹争。
朝士严冠饰，宫嫔逞鬓名。
乱依西日噪，多引北归情。
筿露凝潜吸，蛛丝忽迸萦。
此时吟立者，不觉万愁生。

平生南北逐蓬飘，待得名成鬓已雕。
寒浦一从抛钓艇，旧林无处认风飙。
程途虽喜关河尽，时节犹惊骨肉遥。
愁策羸蹄更归去，乱山流水满翻潮。

无端游绝塞，归鬓已苍然。
戎羯围中过，风沙马上眠。
草衰频过烧，耳冷不闻蝉。
从此甘贫坐，休言更到边。

曲江初碧草初青，万毂千蹄匝岸行。
倾国妖姬云鬓重，薄徒公子雪衫轻。
琼镌狒{犭术}遶觥舞，金蹙辟邪拏拨鸣。
柳絮杏花留不得，随风处处逐歌声。

霪霖翳日月，穷巷变沟坑。
骤洒纤枝折，奔倾坏堵平。
蒙[簦]来客绝，跃甃噪蛙狞。
败屐阴苔积，摧檐湿菌生。
斜飞穿裂瓦，迸落打空铛。
叶底迟归蝶，林中滞出莺。
润侵书缝黑，冷浸鬓丝明。
牖暗参差影，堦寒断续声。
尺薪功比桂，寸粒价高琼。
遥想管弦里，无因识此情。

一片昆明石，千秋织女名。
见人虚脉脉，临水更盈盈。
苔作轻衣色，波为促杼声。
岸云连鬓湿，沙月对眉生。
有脸莲同笑，无心鸟不惊。
还如朝镜里，形影两分明。

吾闻古君子，介介励其节。
入门疑储宫，抚己思𫓧钺。
志者若不退，佞者何由达。
君臣一殽膳，家国共残杀。
此道见于今，永思心若裂。
王臣方謇謇，佐我无玷缺。
如何以谋计，中道生芽蘗。
宪司遵故典，分道播南越。
苍惶出班行，家室不容别。
玄鬓行为霜，清泪立成血。
乘遽剧飞鸟，就传过风发。
嗟吾何为者，叨在造士列。
献文不上第，归于淮之汭。
蹇蹄可再犇，退羽可后歇。
利则侣轩裳，塞则友松月。
而于方寸内，未有是愁结。
未为禄食仕，俯不愧粱粝。
未为冠冕人，死不惭忠烈。
如何有是心，不能叩丹阙。
赫赫负君归，南山采芝蕨。

忘朝斋戒是寻常，静启金根第几章。
竹叶饮为甘露色，莲花鲊作肉芝香。
松膏背日凝云磴，丹粉经年染石床。
剩欲与君终此志，顽仙唯恐鬓成霜。

谿云涧鸟本吾侪，刚为浮名事事乖。
十里寻山为思役，五更看月是情差。
分将吟咏华双鬓，力以壶觞固百骸。
争得草堂归卧去，共君同作太常斋。

微生参最灵，天与意绪拙。
人皆机巧求，百迳无一达。
家为唐臣来，奕世唯稷卨。
只垂青白风，凛凛自贻厥。
犹残赐书在，编简苦断绝。
其间忠孝字，万古光不灭。
孱孙诚瞢昧，有志常搰搰。
敢云嗣良弓，但欲终守节。
喧哗不入耳，谗佞不挂舌。
仰咏尧舜言，俯遵周孔辙。
所贪既仁义，岂暇理生活。
纵有旧田园，抛来亦芜没。
因之成否塞，十载真契阔。
冻骭一襜褕，饥肠少糠籺。
甘心付天壤，委分任回斡。
笠泽卧孤云，桐江钓明月。
盈筐盛芡芰，满釜煮鲈鳜。
酒帜风外{危支}，茶枪露中撷。
歌谣非大雅，捃摭为小说。
上可补熏茎，傍堪跐芽蘗。
方当卖罾罩，尽以易纸札。
踪迹尚吴门，梦魂先魏阙。
寻闻天子诏，赫怒诛叛卒。
宵旰悯烝黎，谟明问征伐。
王师虽继下，贼垒未即拔。
此时淮海波，半是生人血。
霜戈驱少壮，败屋叶羸耋。
践蹋比尘埃，焚烧同稿秸。
吾皇自神圣，执事皆间杰。
射策亦何为，春卿遂聊辍。
伊余将贡技，未有耻可刷。
却问渔樵津，重耕烟雨墢。
诸侯急兵食，冗賸方翦截。
不可抱词章，巡门事干谒。
归来阖蓬楗，壁立空竖褐。
煖手抱孤烟，披书向残雪。
幽忧和愤懑，忽愁自惊蹶。
文兮乏寸毫，武也无尺铁。
平生所韬蓄，到死不开豁。
念此令人悲，翕然生内热。
加之被皲瘃，况复久藜粝。
既为霜露侵，一卧增百疾。
筋骸将束缚，腠理如棰挞。
初谓抵狂䝙，又如当毒蝎。
江南多事鬼，巫觋连瓯粤。
可口是妖讹，恣情专赏罚。
良医只备位，药肆或虚设。
而我正萎痿，安能致诃咄。
椒兰任芳苾，精粣从罗列。
盏斝既屡倾，钱刀亦随𦶟。
兼之凟财贿，不止行盗窃。
天地如有知，微妖岂逃杀。
其时心力愤，益使气息惙。
永夜更呻吟，空床但皮骨。
君来赞贤牧，野鹤聊簪笏。
谓我同光尘，心中有溟渤。
轮蹄相压至，问遗无虚月。
首到春鸿蒙，犹残病根茇。
看花虽眼晕，见酒忘肺渴。
隐几还自怡，逢卢亦争喝。
抽毫更唱和，剑戟相磨戛。
何大不包罗，何微不挑刮。
今来值霖雨，昼夜无暂歇。
杂若碎渊沦，高如破𫐖轕。
何劳鼍吼岸，讵要鹳鸣垤。
祗意江海翻，更愁山岳裂。
初惊蚩尤阵，虎豹争搏啮。
又疑伍胥涛，蛟蜃相蹙拶。
千家蒙瀑练，忽似好披拂。
万瓦垂玉绳，如堪取萦结。
况余居低下，本是蛙蚓窟。
迩来增号呼，得以恣唐突。
先夸屋舍好，又恃头角凸。
厚地虽直方，身能遍穿穴。
常参庄辩里，亦造扬玄末。
偃仰纵无机，形容且相忽。
低头增叹诧，到口复嗢咽。
沮洳渍琴书，莓苔染巾袜。
解衣换仓粟，秕稗犹未脱。
饥鸟屡窥临，泥僮苦舂{臼巿}。
或闻秋稼穑，大半沈澎汃。
耕父蠹齐民，农夫思旱魃。
吾观天之意，未必洪水割。
且要虐飞龙，又图滋跛鳖。
三吴明太守，左右皆儒哲。
有力即扶危，怀仁过救暍。
鹿门皮夫子，气调真俊逸。
截海上云鹰，横空下霜鹘。
文坛如命将，可以持玉钺。
不独扆羲轩，便当城老佛。
顾余为山者，所得才篑撮。
譬如饰箭材，尚欠镞与筈。
闲将歈儿唱，强倚帝子瑟。
幸得远潇湘，不然嗤贾屈。
开缄窥宝肆，玑贝光比栉。
朗咏冲乐悬，陶匏响铿擖。
古来愁霖赋，不是不清越。
非君顿挫才，沴气难摧折。
驰情扣虚寂，力尽无所掇。
不足谢徽音，祗令凋鬓髪。

自小即胼胝，至今凋鬓髪。
所图山褐厚，所爱山𬬻热。
不知冠盖好，但信烟霞活。
富贵如疾颠，吾从老岩穴。

抱杖柴门立，江村日易斜。
雁寒犹忆侣，人病更离家。
短鬓看成雪，双眸旧有花。
何须万里外，即此是天涯。

我志如鱼乐，君词称凤衔。
暂来从露冕，何事买云岩。
水石应容病，松篁未听谗。
罐香松蠹腻，山信药苗缄。
爱鹭欹危立，思猿矍铄獑。
谢才偏许朓，阮放最怜咸。
大乐宁忘缶，奇工肯顾瑊。
客愁迷旧隐，鹰健想秋毚。
砚缺犹慵琢，文繁却要芟。
雨余幽沼净，霞散远峰巉。
洗笔烟成段，培花土作锨。
访僧还觅伴，医鹤自须监。
荒庙犹怀季，清滩几梦严。
背风开蠹简，冲浪试新帆。
闷忆年支酒，闲裁古样衫。
钓家随野舫，仙蕴逐雕函。
度岁赊羸马，先春买小{虫咸}。
共疏泉入竹，同坐月过杉。
染翰穷高致，怀贤发至𫍯。
不堪潘子鬓，愁促易髟髟。

尽日临风坐，雄词妙略兼。
共知时世薄，宁恨岁华淹。
且把灵方试，休凭吉梦占。
夜然烧汞火，朝炼洗金盐。
有路求真隐，无媒举孝廉。
自然成啸傲，不是学沈潜。
水恨同心隔，霜愁两鬓霑。
鹤屏怜掩扇，乌帽爱垂檐。
雅调宜观乐，清才称典签。
冠{危攵}玄髪少，书健紫毫尖。
故疾因秋召，尘容畏日黔。
壮图须行行，儒服谩襜襜。
片石聊当枕，横烟欲代帘。
蠹根延穴蚁，疏叶漏庭蟾。
药鼎高低铸，云庵早晚苫。
胡麻如重寄，从诮我无厌。

共是悲秋客，相逢恨不堪。
雁频辞苏北，人尚在江南。
名利机初发，樵渔事先谙。
松门穿戴寺，荷径绕秦潭。
绳检真难束，疏慵却易耽。
枕当高树稳，茶试远泉甘。
架上经唯一，尊前雅祗三。
风云劳梦想，天地入醺酣。
历自尧阶数，书因禹穴探。
御龙虽世禄，下马亦清谭。
国计徒盈策，家储不满甔。
断帘从燕出，{危攵}弁请人簪。
木坠凉来叶，山横霁后岚。
竹窗深{穴/叫}窱，苔洞绿龛弇。
积行依颜子，和光则老聃。
杖诚为虎节，披信作鲛函。
养鹭看窥沼，寻僧助结庵。
功名思马援，歌唱咽羊昙。
乞食羞孤凤，无衣羡八蚕。
系帆留宿客，吟句任羸骖。
宠鹤空无卫，占乌未见{覃阝}。
香还须是桂，青会出于蓝。
蜀酒时倾瓿，吴𫚥遍发坩。
玉封千挺藕，霜闭一筒柑。
惜佩终邀祸，辞环好激贪。
宗溟虽甽浍，成厦必楩柟。
碧玉雕琴荐，黄金饰剑镡。
烟缘莎砌引，水为药畦担。
博物君能继，多才我尚惭。
别离犹得在，秋鬓未𩭹𩭹。

四邻多是老农家，百树鸡桑半顷麻。
尽趁[晴]明修网架，每和烟雨掉缲车。
啼鸾偶坐身藏叶，饷妇归来鬓有花。
不是对君吟复醉，更将何事送年华。

心似孤云任所之，世尘中更有谁知。
愁寻冷落惊双鬓，病得清凉减四支。
怀旧药溪终独往，宿枯杉寺已频期。
兼须为月求高处，即是霜轮杀满时。

鬓乱羞云卷，眉空羡月生。
中原犹将将，何日重卿卿。

玉锸朝扶鬓，金梯晚下台。
春衫将别泪，一夜两难裁。

双眉初出茧，两鬓正藏鸦。
自有王昌在，何劳近宋家。

强梳蓬鬓整斜冠，片烛光微夜思阑。
天意最饶惆怅事，单栖分付与春寒。

闲来倚杖柴门口，鸟下深枝啄晚虫。
周步一池销半日，十年听此鬓如蓬。

自怜旅舍亦酣歌，世路无机奈尔何。
霄汉逼来心不动，鬓毛白尽兴犹多。
残阳暂照乡关近，远鸟因投岳庙过。
闲得此身归未得，磬声深夏隔烟萝。

衰鬓闲生少，丹梯望觉危。
松须依石长，鹤不傍人卑。

莫话伤心事，投春满鬓霜。
殷勤共尊酒，今岁只残阳。

年年镊鬓到花飘，依旧花繁鬓易凋。
撩乱一场人更恨，春风谁道胜轻飙。

镜留雪鬓暖消无，春到棃花日又晡。
移取扶桑堦下种，年年看长碍金乌。

登高可羡少年场，白菊堆边鬓似霜。
益算更希沾上药，今朝第七十重阳。

八月木阴薄，十叶三堕枝。
人生过五十，亦已同此时。
朝出东郭门，嘉树郁参差。
暮出西郭门，原草已离披。
南邻好台榭，北邻善歌吹。
荣华忽销歇，四顾令人悲。
生死与荣辱，四者乃常期。
古人耻其名，没世无人知。
无言鬓似霜，勿谓事如丝。
耆年无一善，何殊食乳儿。

远色岳阳楼，湘帆数片愁。
竹风山上路，沙月水中洲。
力学桑田废，思归鬓髪秋。
功名如不立，岂易狎汀鸥。

离乡积岁年，归路远依然。
夜火山头市，春江树杪船。
干戈愁鬓改，瘴疠喜家全。
何处营甘旨，潮涛浸薄田。

东风摇众木，即有看花期。
紫陌频来日，沧洲独去时。
郡因兵役苦，家为海翻移。
未老多如此，那堪鬓不衰。

玉皇赐妾紫衣裳，教向桃源嫁阮郎。
烂煮琼花劝君吃，恐君毛鬓暗成霜。

国东王气凝蒲关，楼台帖出晴空间。
紫烟横捧大舜庙，黄河直打中条山。
地锁咽喉千古壮，风传歌吹万家闲。
来来去去身依旧，未及潘年鬓已斑。

卧病厌厌三伏尽，商飙初自水边来。
高峰枯槁骨偏峭，野树扶疏叶未摧。
时序追牵从鬓改，蝉声酸急是谁催。
云门不闭全无事，心外沈然一聚灰。

金钗坠地鬓堆云，自别朝阳帝岂闻。

风细酒初醒，凭栏别有情。
蝉稀秋树瘦，雨尽晚云轻。
旅鬓一丝出，乡心寸火生。
子牟魂欲断，何日是升平。

斜阳山雨外，秋色思无穷。
柳叶飘干翠，枫枝撼碎红。
鬓毛看似雪，生计尚如蓬。
不及樵童乐，蒹葭一笛风。

真宰无私造化均，年年分散月中春。
皆期早蹑青云路，谁肯长为白社人。
宋国高风休敛翼，圣朝公道易酬身。
大须审固穿杨箭，莫遣参差鬓雪新。

湘川湘岸两荒凉，孤雁号空动旅肠。
一棹寒波思范蠡，满尊醇酒忆陶唐。
年华蒲柳凋衰鬓，身迹萍蓬滞别乡。
不及东流趋广汉，臣心日夜与天长。

垂杨烟薄井梧空，千里游人驻断蓬。
志意不因多事改，鬓毛难与别时同。
莺迁犹待销冰日，鹏起还思动海风。
穷达他年如赋命，且陶真性一杯中。

揣情摩意已无功，只把篇章助国风。
宋玉谩夸云雨会，谢连宁许梦魂通。
愁成旅鬓千丝乱，吟得寒缸短焰终。
难世好居郊野地，出门常喜与人同。

志业不得力，到今犹苦吟。
唫成五字句，用破一生心。
世路屈声远，寒溪怨气深。
前贤多晚达，莫怕鬓霜侵。

暮齿甘衰谢，逢人惜别离。
青山前代业，老树此身移。
买药将衣尽，寻方见字迟。
如何镊残鬓，览镜变成丝。

晨鸡两遍报更阑，刁斗无声晓漏干。
暖日映山调正气，东风入树舞残寒。
轩车欲识人间感，献岁须来帝里看。
才酌屠苏定年齿，坐中惟笑鬓毛斑。

因君贰邑蓝溪上，遣我维舟红叶时。
共向乡中非半面，俱惊鬓里有新丝。
𥩟看孤洁成三考，应笑愚疏舍一枝。
貌似故人心尚喜，相逢况是旧相知。

湖北湖西往复还，朝昏只处自由间。
暑天移榻就深竹，月夜乘舟归浅山。
遶砌紫鳞欹枕钓，垂檐野果隔窗攀。
古贤暮齿方如此，多笑愚儒鬓未斑。

日与村家事渐同，烧松啜茗学邻翁。
池塘月撼芙蕖浪，窗户凉生薜荔风。
书幌昼昏岚气里，巢枝俯折雪声中。
山阴钓叟无知己，窥镜挦多鬓欲空。

何事忽来还忽去，孤云不定鹤情高。
真经与术添年寿，灵药分功入鬓毛。
必拟一身生羽翼，终看陆地作波涛。
遍寻岩洞求仙者，即恐无人似尔曹。

寸心似火频求荐，两鬓如霜始息机。
隔岸鸡鸣春耨去，邻家犬吠夜渔归。
倚松长啸宜疏拙，拂石欹眠绝是非。
多谢元瑜怜野贱，时回车马发光辉。

岂知经史深相悮，两鬓垂丝百事休。
受业几多为弟子，成名一半作公侯。
前时射鹄徒抛箭，此日求鱼未上钩。
竹里断云来枕上，岩边片月在床头。
过庭急雨和花落，遶舍澄泉带叶流。
缅想远书聆鹊喜，窥寻嘉果觉猿偷。
旧诗改处空留韵，新酝尝来不满𥬠。
阮瑀如能问寒馁，风光当日入沧洲。

寸心似火频求荐，两鬓如霜始息机。
隔岸鸡鸣春耨去，邻家犬吠夜渔归。
倚松长啸成疏拙，拂石欹眠绝是非。
执爨纵曾炊橡实，纫针曾解补荷衣。
常凭早月来张烛，亦假清风为掩扉。
多是元瑜怜野贱，时回车马发光辉。

吴越思君意易伤，别君添我鬓边霜。
由来浙水偏堪恨，截断千山作两乡。

落尽春红始着花，花时比屋事豪奢。
买栽池馆恐无地，看到子孙能几家。
门倚长衢攒绣毂，幄笼轻日护香霞。
歌钟满座争欢赏，肯信流年鬓有华。

野店暮来山畔逢，寒芜漠漠露华浓。
窗间灯在犬惊吠，溪上月沈人罢舂。
远别只愁添雪鬓，此生何计隐云峰。
离心却羡南飞翼，独过吴江更数重。

霜白山村月落时，一声鸡后又登岐。
居人犹自掩关在，行客已愁驱马迟。
身事不堪空感激，鬓毛看着欲凋衰。
青萍委匣休哮吼，未有恩雠拟报谁。

鸟道穿云望峡遥，羸蹄经宿在岧嶤。
到来山下春将半，上得林端雪未消。
返驾王尊何足叹，哭途阮籍谩无聊。
未知遇此恓惶者，泣向东风鬓欲凋。

无端溪上看兰桡，又是东风断柳条。
双鬓多于愁里镊，四时须向醉中销。
行人骏马嘶香陌，独我残阳倚野桥。
吟水咏山心未已，可能终不胜渔樵。

来往烟波非定居，生涯蓑褐外无余。
闲垂两鬓任如鹤，只系一竿时得鱼。
月浦扣船歌皎洁，雨蓬隈岸卧萧疏。
行人误话金张贵，笑指北邙丘与墟。

稽岭春生酒冻销，烟鬟红袖恃娇饶。
岸边丛雪晴香老，波上长虹晚影遥。
正哭阮途归未得，更闻江笔赴嘉招。
人间荣瘁真堪恨，坐想征轩鬓欲凋。

才入新秋百感生，就中蝉噪最堪惊。
能催时节凋双鬓，愁到江山听一声。
不傍管弦拘醉态，偏依杨柳挠离情。
故园闻处犹惆怅，况是经年万里行。

寺入千岩石路长，孤吟一宿远公房。
卧听半夜杉坛雨，转觉中峰枕簟凉。
花界已无悲喜念，尘襟自足是非妨。
他年纵使重来此，息得心猿鬓已霜。

水蓼花红稻穗黄，使君兰棹泛回塘。
倚风荇藻先开路，迎斾凫鹥尽著行。
手里兵符神与术，腰间金印彩为囊。
少年太守勋庸盛，应笑燕台两鬓霜。

曾逐旌旗过板桥，世途多难竟蓬飘。
步兵校尉辞公府，车骑将军忆本朝。
醉里旧游还历历，病中衰鬓奈萧萧。
遗簪堕履应留念，门客如今只下僚。

远闻天子似羲皇，偶舍渔乡入帝乡。
五等列侯无故旧，一枝仙桂有风霜。
灯欹短焰烧离鬓，漏转寒更滴旅肠。
归计未知身已老，九衢双阙夜苍苍。

四海兵戈尚未宁，始于云外学仪形。
九天玄女犹无圣，后土夫人岂有灵。
一带好云侵鬓绿，两层危岫拂眉青。
韦郎年少知何在，端坐思量太白经。

不知何处是前程，合眼腾腾信马行。
两鬓已衰时未遇，数峰虽在病相撄。
尘埃巩洛虚光景，诗酒江湖漫姓名。
试哭军门看谁问，旧来还似祢先生。

草虫幽咽树初团，独系孤舟夜已阑。
浊浪势奔吴苑急，疏钟声彻惠山寒。
愁催鬓髪凋何易，贫恋家乡别渐难。
他日亲朋应大笑，始知书剑是无端。

雪晴天外见诸峰，幽轧行轮有去踪。
内史宅边今独恨，步兵厨畔旧相容。
十年别鬓疑朝镜，千里归心着晚钟。
若不他时更青眼，未知谁肯荐临邛。

中间李建州，夏汭偶同游。
顾我论佳句，推君最上流。
九霄无鹤板，双鬓老渔舟。
世难方如此，何当浣旅愁。

红尘扰扰间，立马看南山。
谩道经年往，何妨逐日闲。
病中霜叶赤，愁里鬓毛斑。
不为良知在，驱车已出关。

青溪烟雨九华山，乱后应同梦寐间。
万里分飞休掩袂，两旬相见且开颜。
君依宰相貉蝉贵，我恋王门鬓髪斑。
为谢伏波筵上客，几时金印拟西还。

牛斗星边女宿间，栋梁虚敞丽江关。
望高汉相东西阁，名重淮王大小山。
礼设鬬倾金凿落，马蹄争撼玉连环。
自惭麇鹿无能事，未报深恩鬓已斑。

灵虵桥下水声声，曾向桥边话别情。
一榻偶依陈太守，三年深忆祢先生。
尘欺鬓色非前事，火𦶟蓬根有去程。
还把余杯重相劝，不堪秋色背郧城。

故人刀笔事军书，南转黔江半月余。
别后乡关情几许，近来诗酒兴何如。
贪将醉袖矜莺谷，不把瑶缄附鲤鱼。
今日举觞君莫问，生涯牢落鬓萧疏。

莲塘馆东初日明，莲塘馆西行人行。
隔林啼鸟似相应，当路好花疑有情。
一梦不须追往事，数杯犹可慰劳生。
莫言来去只如此，君看鬓边霜几茎。

金庭路指剡川隈，珍重良朋自此来。
两鬓不堪悲岁月，一卮犹得话尘埃。
家通曩分心空在，世逼横流眼未开。
笑杀山阴雪中客，等闲乘兴又须回。

中原甲马未曾安，今日逢君事万端。
乱后几回乡梦隔，别来何处路行难。
霜鳞共落三门浪，雪鬓同归七里滩。
何必新诗更相戏，小楼吟罢暮天寒。

行杯且待怨歌终，多病怜君事事同。
衰鬓别来光景里，故乡归去乱罹中。
乾坤垫裂三分在，井邑摧残一半空。
日晚长亭问西使，不堪车马尚萍蓬。

芙蓉宫阙二妃坛，两处因依五岁寒。
邹律有风吹不变，郄枝无分住应难。
愁心似火还烧鬓，别泪非珠谩落盘。
却羡淮南好鸡犬，也能终始逐刘安。

下压重泉上千仞，香云结梦西风紧。
纵有精灵得往来，狖轭鼯轩亦颠陨。
岚光双双雷隐隐，愁为衣裳恨为鬓。
暮洒朝行何所之，江边日月情无尽。
珠零冷露丹堕枫，细腰长脸愁满宫。
人生对面犹异同，况在千岩万壑中。

湘水春浮岸，淮灯夜满桥。
六年悲梗断，两地各萍漂。
刀笔依三事，篇章奏珥貂。
迹卑甘汩没，名散称逍遥。
好寺松为径，空江桂作桡。
野香花伴落，缸暖酒和烧。
晋沼寻游凤，秦冠竟叹鸮。
骨凡鸡犬薄，魂断蕙兰招。
怅望添燕琯，蹉跎厌鲁瓢。
败桐方委爨，冤匣正冲霄。
战代安厘国，封崇孝景朝。
千年非有限，一醉解无聊。
漏永灯花暗，炉红雪片销。
久游家共远，相对鬓俱凋。
运命从难合，光阴奈不饶。
到头蓑笠契，两信钓鱼潮。

离骖莫惜暂逡巡，君向池阳我入秦。
岁月易抛非曩日，酒杯难得是同人。
路经隋苑桥灯夜，江转台城岸草春。
此处故交谁见问，为言霜鬓压风尘。

薄罗轻剪越溪纹，鸦翅低垂两鬓分。
料得相如偷见面，不应琴里挑文君。

到来难遣去难留，著骨黏心万事休。
潘岳愁丝生鬓里，婕妤悲色上眉头。
长途诗尽空骑马，远雁声初独倚楼。
更有相思不相见，酒醒灯背月如钩。

高情度日非无事，自是高情不觉喧。
海气暗蒸莲叶沼，山光晴逗苇花村。
吟时胜概题诗板，静处繁华付酒尊。
闲伴白云收桂子，每寻流水𣃁桐孙。
犹凭律吕传心曲，岂虑星霜到鬓根。
多少清风归此地，十年虚打五侯门。

十口沟隍待一身，半年千里绝音尘。
鬓毛如雪心如死，犹作长安下第人。

南北浮萍迹，年华又暗催。
残灯和腊尽，晓角带春来。
鬓欲渐侵雪，心仍未肯灰。
金门旧知己，谁为脱尘埃。

百越风烟接巨鳌，还乡心壮不知劳。
雷霆入地建溪险，星斗逼人梨岭高。
却拥木绵吟丽句，便攀龙眼醉香醪。
名场声利喧喧在，莫向林泉改鬓毛。

索索风搜客，沈沈雨洗年。
残林生猎迹，归鸟避窑烟。
节物杯浆外，溪山鬓影前。
行藏都未定，笔砚或能捐。

溪上芙蓉映醉颜，悲秋宋玉鬓毛斑。
无情最恨东流水，暗逐芳年去不还。

锦筝银甲响鹍弦，勾引春声上绮筵。
醉倚阑干花下月，犀梳斜亸鬓云边。

愁鬓丁年白，寒灯丙夜青。
不眠惊戍鼓，久客厌邮铃。
汹汹城喷海，疏疏屋漏星。
十年穷父子，相守慰飘零。

西入潼关路，何时更盍簪。
年来人事改，老去鬓毛侵。
花染离筵泪，葵倾报国心。
龙潭千尺水，不似别情深。

客路三千里，西风两鬓尘。
贪名笑吴起，说国叹苏秦。
托兴非耽酒，思家岂为蒪。
可怜今夜月，独照异乡人。

云净南山紫翠浮，凭陵绝顶望悠悠。
偶逢佳节牵诗兴，漫把芳尊遣客愁。
霜染鸦枫迎日醉，寒冲泾水带冰流。
乌纱频岸西风里，笑插黄花满鬓秋。

清浅萦纡一水间，竹冈藤树小跻攀。
露沾荒草行人过，月上高林宿鸟还。
江遶武侯筹笔地，雨昏张载勒铭山。
异乡一笑因酣醉，忘却愁来鬓发斑。

春思春愁一万枝，远村遥岸寄相思。
西园有雨和苔长，南内无人拂槛垂。
游客寂寥缄远恨，暮莺啼叫惜芳时。
晚来飞絮如霜鬓，恐为多情管别离。

平昔偏知我，司勋张外郎。
昨来闻俶扰，忧甚欲颠狂。
烟暝搔愁鬓，春阴赖酒乡。
江楼倚不得，横笛数声长。

鄠郊陪野步，早岁偶因诗。
自后吟新句，长愁减旧知。
静灯微落烬，寒砚旋生澌。
夜夜冥搜苦，那能鬓不衰。

南连乳郡流，阔碧侵晴楼。
彻底千峰影，无风一片秋。
垂杨拂莲叶，返照媚渔舟。
鉴貌还惆怅，难遮两鬓羞。

何以保孤危，操修自不知。
众中常杜口，梦里亦吟诗。
失计辞山早，非才得仕迟。
薄冰安可履，暗室岂能欺。
勤苦流萤信，吁嗟宿燕知。
残钟残漏晓，落叶落花时。
故旧寒门少，文章外族衰。
此生多𫐘轲，半世足漂离。
省署随清品，渔舟爽素期。
恋恩休未遂，双鬓渐成丝。

昔岁曾投贽，关河在左冯。
庾公垂顾遇，王粲许从容。
首荐叨殊礼，全家寓近封。
白楼陪写望，青眼感遭逢。
顾念梁间燕，深怜涧底松。
岚光莲岳逼，酒味菊花浓。
寇难旋移国，漂离几听蛩。
半生悲逆旅，二纪间门墉。
蜀雪随僧蹋，荆烟逐雁冲。
凋零归两鬓，举止失前踪。
得事虽甘晚，陈诗未肯慵。
迩来趋九仞，又伴赏三峰。
栖托情何限，吹嘘意数重。
自兹俦侣内，无复叹龙钟。

王孙莫把比荆蒿，九日枝枝近鬓毛。
露湿秋香满池岸，由来不羡瓦松高。

永巷闲吟一径蒿，轻肥大笑事风骚。
烟含紫禁花期近，雪满长安酒价高。
失路渐惊前计错，逢僧更念此生劳。
十年春泪催衰飒，羞向清流照鬓毛。

非才偶忝直文昌，两鬓年深一镜霜。
待漏敢辞称小吏，立班犹未出中行。
孤吟马迹抛槐陌，远梦渔竿掷苇乡。

紫陌奔驰不暂停，送迎终日在郊坰。
年来鬓畔未垂白，雨后江头且蹋青。
浮蚁满杯难暂舍，贯珠一曲莫辞听。
春风秪有九十日，可合花前半日醒。

乱来奔走巴江滨，愁客多于江徼人。
朝醉暮醉雪开霁，一枝两枝梅探春。
诏书罪己方哀痛，乡县征兵尚苦辛。
鬓秃又惊逢献岁，眼前浑不见交亲。

旧诗常得在高吟，不奈公心爱苦心。
道自琐闱言下振，恩从仙殿对回深。
流年渐觉霜欺鬓，至药能教土化金。
自拂青萍知有地，斋诚旦夕望为霖。

乖慵居竹里，凉冷卧池东。
一霎芰荷雨，几回帘幕风。
远僧来扣寂，小吏笑书空。
衰鬓霜供白，愁颜酒借红。
扇轻摇鹭羽，屏古画渔翁。
自得无端趣，琴棋舫子中。

减瘦经多难，忧伤集晚年。
吟高风过树，坐久夜凉天。
旅退惭随众，孤飞怯向前。
钓朋蓑叟在，药术衲僧传。
鬓秃趋荣路，肠焦鄙盗泉。
品徒诚有隔，推唱意何坚。
寒地殊知感，秋灯耿不眠。
从来甘默尔，自此倍怡然。
兰为官须握，蒲因学更编。
预愁摇落后，子美笑无毡。

山海两分歧，停舟偶此期。
别来何限意，相见却无词。
坐永神疑梦，愁多鬓欲丝。
趋名易迟晚，此去莫经时。

天涯憔悴身，一望一霑巾。
在处有芳草，满城无故人。
怀才皆得路，失计自伤春。
清镜不能照，鬓毛愁更新。

物外与谁期，人间又别离。
四方多事日，高岳独游时。
猿狖潇湘树，烟波屈宋祠。
无因陪此去，空惜鬓将衰。

春阴漠漠土脉润，春寒微微风意和。
闲嗤入甲奔竞态，醉唱落调渔樵歌。
诗道揣量疑可进，宦情刓缺转无多。
酒酣狂兴依然在，其奈千茎鬓雪何。

四序风光总是愁，鬓毛衰飒涕横流。
此书未到心先到，想在孤城海岸头。

两地支离路八千，襟怀凄怆鬓苍然。
乱来未必长团会，其奈而今更长年。

枫叶微红近有霜，碧云秋色满吴乡。
鱼冲骇浪雪鳞健，鸦闪夕阳金背光。
心为感恩长惨戚，鬓缘经乱早苍浪。
可怜广武山前语，楚汉宁教作战场。

花低池小水泙泙，花落池心片片轻。
酩酊不能羞白鬓，顚狂犹自眷红英。
乍为旅客颜常厚，每见同人眼暂明。
京洛园林归未得，天涯相顾一含情。

鬓惹新霜耳旧聋，眼昏腰曲四肢风。
交亲若要知形候，岚嶂烟中折臂翁。

鳞差甲子渐衰迟，依旧年年困乱离。
八月夜长乡思切，鬓边添得几茎丝。

长夏居闲门不开，绕门青草绝尘埃。
空庭日午独眠觉，旅梦天涯相见回。
鬓向此时应有雪，心从别处即成灰。
如何水陆三千里，几月书邮始一来。

学梳松鬓试新裙，消息佳期在此春。
为要好多心转惑，遍将宜称问傍人。

矜严标格绝嫌猜，嗔怒虽逢笑靥开。
小雁斜侵眉柳去，媚霞横接眼波来。
鬓垂香颈云遮藕，粉著兰胸雪压梅。
莫道风流无宋玉，好将心力事妆台。

腕白肤红玉笋芽，调琴抽线露尖斜。
背人细撚垂胭鬓，向镜轻匀衬脸霞。
怅望昔逢褰绣幔，依稀曾见托金车。
后园笑向同行道，摘得蘼芜又折花。

呵花贴鬓黏寒发，凝酥光透猩猩血。
经过洛水几多人，唯有陈王见罗袜。

李波小妹字雍容，窄衣短袖蛮锦红。
未解有情梦梁殿，何曾自媚妒吴宫。
难教牵引知酒味，因令怅望成春慵。
海棠花下秋千畔，背人撩鬓道匆匆。

厌花落，人寂寞。
果树阴成燕翅齐，西园永日闲高阁。
后堂夹帘愁不卷，低头闷把衣襟撚。
忽然事到心中来，四肢娇入茸茸眼。
也曾同在华堂宴，佯佯拢鬓偷回面。
半醉狂心忍不禁，分明一任傍人见。
书中说却平生事，犹疑未满情郎意。
锦囊封了又重开，夜深窗下烧红纸。
红纸千张言不尽，至诚无语传心印。
但得鸳鸯枕臂眠，也任时光都一瞬。

阡陌悬云壤，阑畦隔艾芝。
路遥行雨懒，河阔过桥迟。
雁足应难达，狐踪浪得疑。
谢鲲吟未废，张硕梦堪思。
有意通情处，无言拢鬓时。
格高归敛笑，歌怨在颦眉。
醉后金蝉重，欢余玉燕敧。
素姿凌白柰，圆颊诮红棃。
粉字题花笔，香笺咏柳诗。
绣窗携手约，芳草蹋青期。
别泪开泉脉，春愁罥藕丝。
相思不相信，幽恨更谁知。

板合数尊后，至今犹酒悲。
一宵相见事，半夜独眠时。
明朝窗下照，应有鬓如丝。

小槛移灯灺，空房锁隙尘。
额波风尽日，帘影月侵晨。
香辣更衣后，钗梁拢鬓新。
吉音闻诡计，醉语近天真。
妆好方长叹，欢余却浅颦。
绣屏金作屋，丝幰玉为轮。
致意通绵竹，精诚托锦鳞。
歌凝眉际恨，酒发脸边春。
溪纻殊倾越，楼箫岂羡秦。
柳虚禳沴气，梅实引芳津。
乐府降清唱，宫厨减食珍。
防闲襟幷敛，忍妒泪休匀。
宿饮愁萦梦，春寒瘦着人。
手持双豆蔻，的的为东邻。

杨子江津十四经，纪行文字遍长亭。
惊人旅鬓斩新白，无事海门依旧青。
前路莫知霜凛凛，故乡何处雁冥冥。
可怜不识生离者，数点渔帆落暮汀。

岁暮长安客，相逢酒一杯。
眼前闲事静，心里故山来。
池影含新草，林芳动早梅。
如何不归去，霜鬓共风埃。

夏在先催过，秋赊已被迎。
自应人不会，莫道物无情。
木叶纵未落，鬓丝还易生。
西风正相乱，休上夕阳城。

才开便落不胜黄，覆着庭莎衬夕阳。
只共蝉催双鬓老，可知人已十年忙。
晓窗须为吟秋兴，夜枕应教梦帝乡。
蜀国马卿看从猎，肯将闲事入凄凉。

胧胧欲曙色，隐隐辨残妆。
月始云中出，花犹雾里藏。
眉边全失翠，额畔半留黄。
转入金屏影，隈侵角枕光。
有蝉隳鬓样，无燕著{钅又}行。
十二峰前梦，如何不断肠。

雨滴秦中夜，猿闻峡外声。
已吟何逊恨，还赋屈平情。
暗逐哀鸿泪，遥含禁漏清。
直疑游万里，不觉在重城。
霎霎侵灯乱，啾啾入梦惊。
明朝临晓镜，别有鬓丝生。

敲金扣石声相凌，遥空冷静天正澄。
宝缾下井辘轳急，小娃弄索伤清冰。
穿丝透管音未歇，回风绕指惊泉咽。
季伦怒击珊瑚摧，灵芸整鬓步摇折。
十六叶中侵素光，寒玲震月杂珮珰。
云和不觉罢余怨，莲峰一夜啼琴姜。
急节写商商恨促，秦愁越调逡巡足。
梦入仙楼戛残曲，飞霜棱棱上秋玉。

半生猿鸟共山居，吟月吟风两鬓疏。
新句未尝忘教化，上才争忍不吹嘘。
全家欲去干戈后，大国中兴礼乐初。
从此升腾休说命，秪希公道数封书。

记得初传九转方，碧云峰下祝虚皇。
丹砂未熟心徒切，白日难留鬓欲苍。
无路洞天寻穆满，有时人世美刘郎。
仙人恩重何由报，焚尽星坛午夜香。

少卿降北子卿还，朔野离觞惨别颜。
却到茂陵唯一恸，节毛零落鬓毛斑。

归捷中华第，登船鬓未丝。
直应天上桂，别有海东枝。
国界波穷处，乡心日出时。
西风送君去，莫虑到家迟。

天有惜花意，恐花开染尘。
先教微雪下，始放满城春。
且醉登楼客，重期出郭人。
因酬郢中律，霜鬓数茎新。

脱衣将换酒，对酌话何之。
雨后秋萧索，天涯晚别离。
人生无此恨，鬓色不成丝。
未得重相见，看君马上诗。

乡里为儒者，唯君见我心。
诗书常共读，雨雪亦相寻。
贫贱志气在，子孙交契深。
古人犹晚达，况未鬓霜侵。

触目生归思，那堪路七千。
腊中离此地，马上见明年。
郡邑溪山巧，寒暄日月偏。
自疑双鬓雪，不似到南天。

君为秋浦三年宰，万虑关心两鬓知。
人事旋生当路县，吏才难展用兵时。
农夫背上题军号，贾客船头插战旗。
他日亲知问官况，但教吟取杜家诗。

南来北去二三年，年去年来两鬓斑。
举世尽从愁里老，谁人肯向死前闲。
渔舟火影寒归浦，驿路铃声夜过山。
身事未成归未得，听猿鞭马入长关。

夏辞旌斾已秋深，永夕思量泪满襟。
风月易斑搜句鬓，星霜难改感恩心。
寻花洞里连春醉，望海楼中彻晓吟。
虽有梦魂知处所，去来多被角声侵。

到头身事欲何为，窗下工夫鬓上知。
乍可百年无称意，难教一日不吟诗。
风驱早雁冲湖色，雨挫残蝉点柳枝。
自古书生也如此，独堪惆怅是明时。

夫因兵死守蓬茅，麻苎衣衫鬓发焦。
桑柘废来犹纳税，田园荒后尚征苗。
时挑野菜和根煮，旋斫生柴带叶烧。
任是深山更深处，也应无计避征徭。

竹门茅屋带村居，数亩生涯自有余。
鬓白祗应秋炼句，眼昏多为夜抄书。
雁惊风浦渔灯动，猿叫霜林橡实疏。
待得功成即西去，时清不问命何如。

一回落第一宁亲，多是途中过却春。
心火不销双鬓雪，眼泉难濯满衣尘。
苦吟风月唯添病，遍识公卿未免贫。
马壮金多有官者，荣归却笑读书人。

匣中长剑未酬恩，不遇男儿不合论。
闷向酒杯吞日月，闲将诗句问乾坤。
宁辞马足劳关路，肯为渔竿忆水村。
两鬓欲斑三百首，更教装写傍谁门。

年光身事旋成空，毕竟何门遇至公。
人世鹤归双鬓上，客程蛇遶乱山中。
牧童向日眠春草，渔父隈岩避晚风。
一醉未醒花又落，故乡回首楚关东。

此去青云莫更疑，出人才行足人知。
况当朝野搜贤日，正是孤寒取士时。
仙岛烟霞通鹤信，早春雷雨与龙期。
我今不得同君去，两鬓霜欺桂一枝。

蝉噪古槐疏叶下，树衔斜日映孤城。
欲知潘鬓愁多少，一夜新添白数茎。

避愁愁又至，愁至事难忘。
夜坐心中火，朝为鬓上霜。
不经公子梦，偏入旅人肠。
借问高轩客，何乡是醉乡。

解缆西征未有期，槐花又逼桂花时。
鸿胪陌上归耕晚，金马门前献赋迟。
只恐愁苗生两鬓，不堪离恨入双眉。
分明昨夜南池梦，还把渔竿咏楚词。

翠簟初清暑半销，[撇]帘松韵送轻飙。
莎庭露永琴书润，山郭月明砧杵遥。
傍砌绿苔鸣蟋蟀，遶檐红树织蟏蛸。
不须更作悲秋赋，王粲辞家鬓已凋。

为儒逢世乱，吾道欲何之。
学剑已应晚，归山今又迟。
故人三载别，明月两乡悲。
惆怅沧江上，星星鬓有丝。

草衣荷笠鬓如霜，自说家编楚水阳。
满岸秋风吹枳橘，遶陂烟雨种菰蒋。
芦刀夜鲙红鳞腻，水甑朝蒸紫芋香。
曾向五湖期范蠡，尔来空阔久相忘。

见师初事懿皇朝，三殿归来白马骄。
上讲每教倾国听，承恩偏得内官饶。
当时可爱人如画，今日相逢鬓已凋。
若向君门逢旧友，为传音信到云霄。

雕阴无树水难流，雉堞连云古帝州。
带雨晚驼鸣远戍，望乡孤客倚高楼。
明妃去日花应笑，蔡琰归时鬓已秋。
一曲单于暮烽起，扶苏城上月如钩。

寂寞故宫春，残灯晓尚存。
从来非妾过，偶尔失君恩。
花落伤容鬓，莺啼惊梦魂。
翠华如可待，应免老长门。

游䜩不知厌，杜陵狂少年。
花时轻暖酒，春服薄装绵。
戏马上林苑，鬬鸡寒食天。
鲁儒甘被笑，对策鬓皤然。

徒步随计吏，辛勤鬓易凋。
归期无定日，乡思羡回潮。
冒雨投前驿，侵星过断桥。
何堪穆陵路，霜叶更潇潇。

永夕愁不寐，草虫喧客庭。
半窗分晓月，当枕落残星。
鬓发游梁白，家山近越青。
知音在谏省，苦调有谁听。

无酒泛金菊，登高但忆秋。
归心随旅雁，万里在沧洲。
残照明天阙，孤砧隔御沟。
谁能思落帽，两鬓已添愁。

别来难觅信，何处避艰危。
鬓黑无多日，尘清是几时。
人情将厌武，王泽即兴诗。
若便怀深隐，还应圣主知。

驿在千峰里，寒宵独此身。
古坟时见火，荒壁悄无邻。
月白翻惊鸟，云闲欲就人。
秪应明日鬓，更与老相亲。

一第时难得，归期日已过。
相看玄鬓少，共忆白云多。
楚阔天垂草，吴空月上波。
无人不有遇，之子独狂歌。

别后已闻师得道，不期犹在此山头。
昔时霜鬓今如漆，疑是年光却倒流。

微宦淹留鬓已斑，此心长忆旧林泉。
不因列土封千乘，争得衔恩拜二天。
云断自宜乡树出，月高犹伴客心悬。
夜来梦到南台上，遍看江山胜往年。

退耕逢歉岁，逐贡愧行朝。
道在愁虽浅，吟劳鬓欲凋。
破村虹入井，孤馆客投魈。
谁怕秋风起，听蝉度渭桥。

衔杯国门外，分手见残阳。
何日还南越，今朝往北荒。
砂城经雨坏，虏骑入秋狂。
亲咏关山月，归吟鬓的霜。

谁识在官意，开门树色间。
寻幽频宿寺，乞假拟归山。
半白侵吟鬓，微红见药颜。
不知琴月夜，几客得同闲。

燕雁一来后，人人尽到关。
如何冲腊雪，独自过商山。
羸马高坡下，哀猿绝壁间。
此心无处说，鬓向少年斑。

已免蹉跎负岁华，敢辞霜鬓雪呈花。
名从两榜考升第，官自三台追起家。
疋马有期归辇毂，故山无计恋桑麻。
莫言蓬阁从容久，披处终知金在砂。

又乞书题出，关西谒列侯。
寄家僧许岳，钓浦雨移洲。
卖马登长陆，沾衣逐胜游。
菜肠终日馁，霜鬓度年秋。
诗苦无人爱，言公是世仇。
却怜庭际草，中有号忘忧。

日下飞声彻不毛，酒醒时得广离骚。
先生鬓为吟诗白，上相心因治国劳。
千乘信回鱼榼重，九华秋迥凤巢高。
强酬小谢重阳句，沙恨无金尽日淘。

葫芦窗畔挂，是物在其间。
雪色老人鬓，桃花童子颜。
祭星秋卜日，采药晓登山。
旧放长生鹿，时衔瑞草还。

寿岁过于百，时闲到上京。
餐松双鬓嫩，绝粒四支轻。
雨雪思中岳，云霞梦赤城。

昔游红杏苑，今隐刺桐村。
岁计悬僧债，科名负国恩。
不书胝渐稳，频镊鬓无根。
惟有经邦事，年年志尚存。

绿鬓先生自出林，孟光同乐野云深。
躬耕为食古人操，非织不衣贤者心。
眼众岂能分瑞璧，舌多须信烁良金。
君看黄阁南迁客，一过泷州绝好音。

草木无情亦可嗟，重开明镜照无涯。
菊英空折罗含宅，榆荚不生原宪家。
天命岂凭医药石，世途还要辟虫沙。
仙翁乞取金盘露，洗却苍苍两鬓华。

涧竹岩云有旧期，二年频长鬓边丝。
游鱼不爱金杯水，栖鸟敢求琼树枝。
陶景恋深松桧影，留侯抛却帝王师。
龙争虎攫皆闲事，数叠山光在梦思。

黄河冰合尚来游，知命知时肯躁求。
词赋有名堪自负，春风落第不曾羞。
风尘色里凋双鬓，[鼙]鼓声中历几州。
十载公卿早言屈，何须课夏更冥搜。

济川无楫拟何为，三杰还从汉祖推。
心学庭槐空发火，鬓同门柳即垂丝。
中兴未遇先怀策，除夜相催也课[诗]。
江上年年接君子，一杯春酒一枰棋。

家住寒梅翠岭东，长安时节咏途穷。
牡丹窠小春余雨，杨柳丝疏夏足风。
愁鬓已还年纪白，衰容宁藉酒杯红。
长卿甚有凌云作，谁与清吟遶帝宫。

功智争驰澹薄空，犹怀忠信拟何从。
鸱鸢啄腐疑雏凤，神鬼欺贫笑伯龙。
烈日不融双鬓雪，病身全仰竹枝筇。
崇侯入辅严陵退，堪忆啼猿万仞峰。

听话金仙眉相毫，每来皆得解尘劳。
鹤栖云路看方贵，僧倚松门见始高。
名利罢烧心内火，雪霜偏垢鬓边毛。
银蟾未出金乌在，更上层楼眺海涛。

高卧东林最上方，水声山翠剔愁肠。
白云送雨笼僧阁，黄叶随风入客堂。
终去四明成大道，暂从双鬓许秋霜。
披缁学佛应无分，鹤氅谈空亦不妨。

耨水耕山息故林，壮图嘉话负前心。
素丝鬓上分愁色，络纬床头和苦吟。
笔研不才当付火，方书多诳罢烧金。
同年二十八君子，游楚游秦断好音。

千卷长书万首诗，朝蒸藜藿暮烹葵。
清时名立难皆我，晚岁途穷亦问谁。
碧岸钓归惟独笑，青山耕遍亦何为。
寻常抖擞怀中策，可便降他两鬓丝。

封章频得帝咨嗟，报国唯将直破邪。
身到西山书几达，官登南省鬓初华。
厨非寒食还无火，菊待重阳拟泛茶。
内翰好才兼好古，秋来应数到君家。

上阳宫阙翠华归，百辟伤心序汉仪。
昆岳有炎琼玉碎，洛川无竹凤皇饥。
须簪白笔匡明主，莫许黄{扁瓜}博少师。
惆怅宸居远于日，长吁空摘鬓边丝。

鬓添华发数茎新，罗雀门前绝故人。
减食为缘疏五味，不眠非是守庚申。
深园竹绿齐抽笋，古木蛇青自脱鳞。
天地有𬬻长铸物，浊泥遗块待陶钧。

传置远山蹊，龙钟蹴涧泥。
片阴常作雨，微照已生霓。
鬓髪愁氛换，心情险路迷。
方知向蜀者，偏识子规啼。

玉关征戍久，空闺人独愁。
寒露湿青苔，别来蓬鬓秋。

三十二余罢，鬓是潘安仁。
四十九仍入，年非朱买臣。
纵横愁系越，坎𡒄倦游秦。
出笼穷短翮，委辙涸枯鳞。
穷经不霑用，弹铗欲谁申。
天子未驱策，岁月几沈沦。
轻生长慷慨，效死独殷勤。
徒歌易水客，空老渭川人。
一得视边塞，万里何苦辛。
剑匣胡霜影，弓开汉月轮。
金刀动秋色，铁骑想风尘。
为国坚诚款，捐躯忘贱贫。
勒功思比宪，决略暗欺陈。
若不犯霜雪，虚掷玉京春。

君不见封狐雄虺自成群，冯深负固结妖氛。
玉玺分兵征恶少，金坛受律动将军。
将军拥旄宣庙略，战士横行静夷落。
长驱一息背铜梁，直指三巴登剑阁。
阁道岧嶤起戍楼，剑门遥裔俯灵丘。
邛关九折无平路，江水双源有急流。
征役无期返，他乡岁华晚。
杳杳丘陵出，苍苍林薄远。
途危紫盖峰，路涩青泥坂。
去去指哀牢，行行入不毛。
绝壁千里险，连山四望高。
中外分区宇，夷夏殊风土。
交趾枕南荒，昆弥临北户。
川原绕毒雾，溪谷多淫雨。
行潦四时流，崩查千岁古。
漂梗飞蓬不自安，扪藤引葛度危峦。
昔时闻道从军乐，今日方知行路难。
沧江绿水东流驶，炎洲丹徼南中地。
南中南斗映星河，秦川秦塞阻烟波。
三春边地风光少，五月泸中瘴疠多。
朝驱疲斥候，夕息倦樵歌。
向月弯繁弱，连星转太阿。
重义轻生怀一顾，东伐西征凡几度。
夜夜朝朝斑鬓新，年年岁岁戎衣故。
灞城隅，滇池水。
天雅望转积，地际行无已。
徒觉炎凉节物非，不知关山千万里。
弃置勿重陈，征行多苦辛。
且悦清笳杨柳曲，讵忆芳园桃李人。
绛节朱旗分白羽，丹心白刃酬明主。
但令一被君王知，谁惮三边征战苦。
行路难，几千端。
无复归云凭短翰，空余望日想长安。

少年重英侠，弱岁贱衣冠。
既托寰中赏，方承膝下欢。
遨游灞水曲，风月洛城端。
且知无玉馔，谁肯逐金丸。
金丸玉馔盛繁华，自言轻侮季伦家。
五霸争驰千里马，三条竞骛七香车。
掩映飞轩乘落照，参差步障引朝霞。
池中旧水如悬镜，屋里新妆不让花。
意气风云倏如昨，岁月春秋屡回薄。
上苑频经柳絮飞，中园几见梅花落。
当时门客今何在？畴昔交朋已疏索。
莫教憔悴损容仪，会得高秋云雾廓。
淹留坐帝乡，无事积炎凉。
一朝披短褐，六载奉长廊。
赋文惭昔马，执戟叹前扬。
挥戈出武帐，荷笔入文昌。
文昌隐隐皇城里，由来奕奕多才子。
潘陆词锋骆驿飞，张曹翰苑纵横起。
卿相未曾识，王侯宁见拟。
垂钓甘成白首翁，负薪何处逢知己？判将运命赋穷通，从来奇舛任西东。
不应永弃同刍狗，且复飘飖类转蓬。
容鬓年年异，春华岁岁同。
荣观未尽礼，徇主欲申功。
脂车秣马辞乡国，萦辔西南使邛僰。
玉垒铜梁不易攀，地角天涯眇难测。
莺啭蝉吟有悲望，鸿来雁度无音息。
阳关积雾万里昏，剑阁连山千种色。
蜀路何悠悠，岷峰阻且修。
回肠随九折，迸泪连双流。
寒光千里暮，露气二江秋。
长途看束马，平水且沈牛。
华阳旧地标神制，石镜蛾眉真秀丽。
诸葛才雄已号龙，公孙跃马轻称帝。
五丁卓荦多奇力，四士英灵富文艺。
云气横开八阵形，桥形遥分七星势。
川平烟雾开，游戏锦城隈。
墉高龟望出，水净雁文回。
寻姝入酒肆，访客上琴台。
不识金貂重，偏惜玉山颓。
他乡冉冉消年月，帝里沈沈限城阙。
不见猿声助客啼，唯闻旅思将花发。
我家迢递关山里，关山迢递不可越。
故园梅柳尚余春，来时勿使芳菲歇。
解鞅欲言归，执袂怆多违。
北梁俱握手，南浦共沾衣。
别情伤去盖，离念惜徂辉。
知音何所托，木落雁南飞。
回来望平陆，春来酒应熟。
相将菌阁卧青溪，且用藤杯泛黄菊。
十年不调为贫贱，百日屡迁随倚伏。
祗为须求负郭田，使我再干州县禄。
百年郁郁少腾迁，万里遥遥入镜川。
涘江拂潮冲白日，淮海长波接远天。
丛竹凝朝露，孤山起暝烟。
赖有边城月，常伴客旌悬。
东南美箭称吴会，名都隐轸三江外。
涂山执玉应昌期，曲水开襟重文会。
仙镝流音鸣鹤岭，宝剑分辉落蛟濑。
未看白马对芦刍，且觉浮云似车盖。
江南节序多，文酒屡经过。
共踏春江曲，俱唱采菱歌。
舟移疑入镜，棹举若乘波。
风光无限极，归檝碍池荷。
眺听烟霞正流眄，即从王事归舻转。
芝田花月屡裴回，金谷佳期重游衍。
登高北望嗤梁叟，凭轼西征想潘掾。
峰开华岳耸疑莲，水激龙门急如箭。
人事谢光阴，俄遭霜露侵。
偷存七尺影，分没九泉深。
穷途行泣玉，愤路未藏金。
茹荼空有叹，怀橘独伤心。
年来岁去成销铄，怀抱心期渐寥落。
挂冠裂冕已辞荣，南亩东皋事耕凿。
宾阶客院常疏散，蓬径柴扉终寂寞。
自有林泉堪隐栖，何必山中事丘壑。
我住青门外，家临素浐滨。
遥瞻丹凤阙，斜望黑龙津。
荒衢通猎骑，穷巷抵樵轮。
时有桃源客，来访竹林人。
昨夜琴声奏悲调，旭旦含颦不成笑。
果乘骢马发嚣书，复道郎官禀纶诰。
冶长非罪曾缧绁，长孺然灰也经溺。
高门有阅不图封，峻笔无闻敛敷妙。
适离京兆谤，还从御史弹。
炎威资夏景，平曲况秋翰。
画地终难入，书空自不安。
吹毛未可待，摇尾且求餐。
丈夫坎𡒄多愁疾，契阔迍邅尽今日。
慎罚宁凭两造辞，严科直挂三章律。
邹衍衔悲系燕狱，李斯抱怨拘秦桎。
不应白发顿成丝，直为黄沙暗如漆。
紫禁终难叫，朱门不易排。
惊魂闻叶落，危魄逐轮埋。
霜威遥有厉，雪[枉]遂无阶。
含冤欲谁道，饮气独居怀。
忽闻驿使发关东，传道天波万里通。
涸鳞去辙还游海，幽禽释网便翔空。
舜泽尧曦方有极，谗言巧佞傥无穷。
谁能跼迹依三辅，会就商山访四翁。

西陆蝉声唱，南冠客思侵。
那堪玄鬓影，来对白头吟。
露重飞难进，风多响易沈。
无人信高洁，谁为表予心。

九秋行已暮，一枝聊暂安。
隐榆非谏楚，噪柳异悲潘。
分形妆薄鬓，镂影饰危冠。
自怜疏影断，寒林夕吹寒。

南庭结白露，北风扫黄叶。
此时鸿雁来，惊鸣催思妾。
曲房理针线，平砧𢭏文练。
鸳绮裁易成，龙乡信难见。
窈窕九重闺，寂寞十年啼。
纱窗白云宿，罗幌月光栖。
云月隐微微，夜上流黄机。
玉霜冻珠履，金吹薄罗衣。
汉家已得地，君去将何事。
宛转结蚕书，寂寥无雁使。
生平荷恩信，本为荣华进。
况复落红颜，蝉声催绿鬓。

江南成久客，门馆日萧条。
惟有图书在，多伤鬓髪凋。
诸生陪讲诵，稚子给渔樵。
隐室寒灯净，空阶落叶飘。
沧洲自有趣，谁道隐须招。

酒熟人须饮，春还鬓已秋。
愿逢千日醉，得缓百年忧。
旧里多青草，新知尽白头。
风前灯易灭，川上月难留。
卒卒周姬旦，栖栖鲁孔丘。
平生能几日，不及且遨游。

三月时将尽，空房妾独居。
蛾眉愁自结，鬓髪没情梳。

客心惊落木，夜坐听秋风。
朝日看容鬓，生涯在镜中。

玄籥飞灰出洞房，青郊迎气肇初阳。
仙舆暂下宜春苑，御醴行开荐寿觞。
映水轻苔犹隐绿，缘堤弱柳未舒黄。
唯有裁花饰簪鬓，恒随圣藻狎年光。

宝持多用绣为囊，双日交加两鬓霜。
金匣掠平花翡翠，绿窗裁破锦鸳鸯。
初栽连理枝犹短，误绾同心带不长。
欲制缊袍先把看，质非纨绮愧铦铓。

夜长偏觉漏声迟，往往随歌惨翠眉。
黄叶落催砧杵日，子规啼破梦魂时。
明妃去泣千行泪，蔡琰归梳两鬓丝。
四皓入山招不得，无家归客最堪欺。

寒鸣宁与众虫同，翼鬓緌冠岂道穷。
壳蜕已从今日化，声愁何似去年中。
朝催篱菊花开露，暮促庭槐叶坠风。
从此最能惊赋客，计居何处转飞蓬。

地灵蒸水暖，天气待宸游。
岳拱莲花秀，峰高玉蘂秋。
朝元雕翠阁，乞巧绣琼楼。
碧海供骊岭，黄金络马头。
五王更入账，七贵迭封侯。
夕雨鸣鸳瓦，朝阳晔柘裘。
伊皋争负鼎，舜禹让垂旒。
堕珥闲应拾，遗钗醉不收。
飞烟笼剑戟，残月照旌斿。
履朔求衣早，临阳解佩羞。
宫词裁锦段，御笔落银钩。
帝里新丰县，长安旧雍州。
雪衣传贝叶，蝉鬓插山榴。
对景瞻瑶兔，升天驾彩虬。
丹书陈北虏，玄甲擐犀牛。
圣诰多屯否，生灵少怨尤。
穹旻当有辅，帷幄岂无筹。
凤态伤红艳，鸾舆缓紫骝。
树名端正在，人欲梦魂休。
谶语山旁鬼，尘销陇畔丘。
重来芳草恨，往事落花愁。
五十年鸿业，东凭渭水流。

两鬓当春却似秋，僻居夸近野僧楼。
落花明月皆临水，明月不流花自流。

自念平生意，曾期一郡符。
可知因谪宦，斑鬓入江湖。

孤拙竟何营，徒希折桂名。
始终谁肯荐，得失自难明。
贡乏雄文献，归无瘠土耕。
沧江长发梦，紫陌久惭行。
意纵求知切，才惟惧鉴精。
五言非琢玉，十载看迁莺。
取进心甘钝，伤嗟骨每惊。
尘襟痕积泪，客鬓白新茎。
顾盼身堪教，吹嘘羽觉生。
依门情转切，荷德力须倾。
奖善犹怜贡，垂恩必不轻。
从兹便提挈，云路自生荣。

万卷书边人半白，再来惟恐降玄𫄸。
性灵比鹤争多少，气力登山较几分。
吟鬓渐无前度漆，寝衣犹有昨宵云。
将知谷口耕烟者，低视齐梁楚赵君。

游子虽惜别，一去何时见。
飞鸟犹恋巢，万里亦何远。
妾愿化为霜，日日下河梁。
若能侵鬓色，先染薄情郎。

莫怪苦吟迟，诗成鬓亦丝。
鬓丝犹可染，诗病却难医。
山暝云横处，星沈月侧时。
冥搜不可得，一句至公知。

莫怪苦吟迟，诗成鬓亦丝。
鬓丝犹可染，诗病却难医。
山暝云横处，星沈月侧时。
冥搜不可得，一句至公知。

惟君怀至业，万里信悠悠。
路向东[溟]出，枝来北阙求。
家无一夜梦，帆挂隔年秋。
鬓发争禁得，孤舟往复愁。

寂寞掩荆扉，昏昏坐欲痴。
事无前定处，愁有并来时。
日影才添线，鬓根已半丝。
明庭正公道，应许苦心诗。

诗道世难通，归宁楚浪中。
早程残岳月，夜泊隔淮钟。
一镜随双鬓，全家老半峰。
无成来往过，折尽谢亭松。

未老鬓毛焦，心归向石桥。
指霞辞二纪，吟雪遇三朝。
连席频登相，分廊尚祝尧。
回眸旧行侣，免使负嵩樵。

西风吹雨叶还飘，忆我同袍隔海涛。
江塔眺山青入佛，边城履雪白连雕。
身离世界归天竺，影挂虚空度石桥。
应念无成独流转，懒磨铜片鬓毛焦。

旧山归隐浪摇青，绿鬓山童一帙经。
诗帖布帆猿鸟看，药煎金鼎鬼神听。
洞深头上聆仙语，船静鼻中闻海腥。
此处先生应不住，吾君南望漫劳形。

锦字凭谁达，闲庭草又枯。
夜长灯影灭，天远雁声孤。
蝉鬓凋将尽，虬髯白也无。
几回愁不语，因看朔方图。

人皆言子屈，独我谓君非。
明主既难谒，青山何不归？年虚侵雪鬓，尘枉污麻衣。
自古逃名者，至今名岂微。

谁分菱花影，还看蓬鬓秋。

长安朔风起，穷巷掩双扉。
新岁明朝是，故乡何路归。
鬓丝饶镜色，隙雪夺灯辉。
却羡秦州雁，逢春尽北飞。

螺髻凝香晓黛浓，水精㶉𫛶飐轻风。
金钗斜戴宜春胜，万岁千秋遶鬓红。

结金冠子学梳蝉，碾玉蜻蜓缀鬓偏。
寝殿垂帘悄无事，试香闲立御炉前。

初闻如自解，及见胜初闻。
两鬓堆残雪，一身披断云。
道应齐古佛，高不揖吾君。
稽首清凉月，萧然万象分。

闲游何用问东西，寓兴皆非有所期。
断酒只携僧共去，看山从听马行迟。
溪田雨涨禾生耳，原野莺啼黍熟时。
应有交亲长笑我，独轻人事鬓将衰。

一气才新物未知，每惭青律与先吹。
雪霜迷素犹嫌早，桃杏虽红且后时。
云鬓自黏飘处粉，玉鞭谁指出墙枝。
老夫多病无风味，只向尊前咏旧诗。

宫门长闭舞衣闲，略识君王鬓便斑。
却羡落花春不管，御沟流得到人间。

五斗徒劳谩折腰，三年两鬓为谁焦。
今朝官满重归去，还挈来时旧酒瓢。

曾应大中天子举，四朝风月鬓萧疏。
不随世祖重携剑，却为文皇再读书。
十载战尘销旧业，满城春雨坏贫居。
一枝何事于君借，仙桂年年幸有余。

叠𪩘层峰坐可观，枕门流水更潺湲。
晓钟声彻洞溪远，夏木影笼轩槛寒。
幽径乍寻衣屦润，古堂频宿梦魂安。
因嗟城郭营营事，不得长游空鬓残。

门巷秋归更寂寥，雨余闲砌委兰苗。
梦回月夜虫吟壁，病起茅斋药满瓢。
泽国旧游关远思，竹林前会负佳招。
身名未立犹辛苦，何许流年晚鬓凋。

蜀王殿上华筵开，五云歌从天上来。
满堂罗绮悄无语，喉音止驻云裴回。
管弦金石还依转，不随歌出灵和殿。
白云飘飖席上闻，贯珠历历声中见。
旧样钗箆浅澹衣，元和梳洗青黛眉。
低丛小鬓腻{髟/委}鬌，碧牙镂掌山参差。
曲终暂起更衣过，还向南行座头坐。
低眉欲语谢贵侯，檀脸双双泪穿破。
自言本是宫中嫔，武皇改号承恩新。
中丞御史不足比，水殿一声愁杀人。
武皇铸鼎登真箓，嫔御蒙恩免幽辱。
茂陵弓剑不得亲，嫁与卑官到西蜀。
卑官到官年未周，堂衡禄罢东西游。
蜀江水急驻不得，复此萍蓬二十秋。
今朝得侍王侯宴，不觉途中妾身贱。
愿持卮酒更唱歌，歌是伊州第三遍。
唱着右丞征戍词，更闻闺月添相思。
如今声韵尚如在，何况宫中年少时。
五云处处可怜许，明朝道向褒中去。
须臾宴罢各东西，雨散云飞莫知处。

昔年嫖姚护羌月，今照嫖姚双鬓雪。
青冢曾无尺寸归，锦书多记穷荒骨。
百战金疮体沙碛，乡心一片悬秋碧。
汉城应期破镜时，胡尘万里婵娟隔。
度碛冲云朔风起，边笳欲晚生青珥。
陇上横吹霜色刀，何年断得匈奴臂。

水护星坛列太虚，烟霓十八上仙居。
时人未识辽东鹤，吾祖曾传宝鼎书。
终日章江催白鬓，何年丹灶见红蕖。
桃花谷口春深浅，欲访仙生赤鲤鱼。

崆垌一派泻苍烟，长揖丹丘逐水仙。
云树杳冥通上界，峰峦回合下闽川。
侵星愁过蛟龙国，采碧时逢婺女船。
已判猿催鬓先白，几重滩濑在秋天。

蝉声将月短，草色与秋长。
比屋歌黄竹，何人撼白榆。
好看如镜夜，莫笑似弓时。
江湖水清浅，不足掉鲸尾。
饮水狼子瘦，思日鹧鸪寒。
一鼎雄雌金液火，十年寒暑鹿麑裘。
寄语东流任斑鬓，向隅终守铁梭飞。
乾坤见了文章懒，龙虎成来印绶疏。
近来世上无徐庶，谁向桑麻识卧龙。

蓝袍竹简佐琴堂，县僻人稀觉日长。
爱静不嫌官况冷，苦吟从听鬓毛苍。
闲寻野寺听秋水，寄睡僧窗到夕阳。
骞翥会应霄汉去，渔竿休更恋沧浪。

长忆寻师处，东林寓泊时。
一秋同看月，无夜不论诗。
泉美茶香异，堂深磬韵迟。
鹿驯眠藓径，猿苦叫霜枝。
别后音尘隔，年来鬓发衰。
趋名方汲汲，未果再游期。

离思春来切，谁能慰寂寥。
花飞寒食过，云重楚山遥。
耿耿梦徒往，悠悠鬓易凋。
那堪对明月，独立水边桥。

槐柳蝉声起渡头，海城孤客思悠悠。
青云展志知何日，皓月牵吟又入秋。
鉴里渐生潘岳鬓，风前犹著卜商裘。
鸣琴良宰挥毫士，应笑蹉跎身未酬。

闲忆诗人思倍劳，维舟清夜泥风骚。
鱼龙不动澄江远，云雾皆收皎月高。
潮满钓舟迷浦屿，霜繁野树叫猿猱。
此时吟苦君知否，双鬓从他有二毛。

旅馆飘飘类断蓬，悠悠心绪有谁同。
一宵风雨花飞后，万里乡关梦自通。
多难不堪容鬓改，沃愁惟怕酒杯空。
采兰扇沈何时遂，洗虑焚香叩上穹。

无事无忧鬓任苍，浊醪闲酌送韶光。
溟蒙雨过池塘暖，狼藉花飞砚席香。
好古未尝疏典册，悬图时要看潇湘。
恋君清话难留处，归路迢迢又夕阳。

混俗从教鬓似银，世人无分得相亲。
槎流海上波涛阔，酒满壶中天地春。
功就不看丹灶火，性闲时拂玉琴尘。
仙家变化谁能测，只恐洪崖是此身。

位望谁能并，当年志已伸。
人间传凤藻，天上演龙纶。
贾马才无敌，褒雄誉益臻。
除奸深系念，致主迥忘身。
谏疏纵横上，危言果敢陈。
忠贞虽贯世，消长岂由人。
慷慨辞朝阙，迢遥涉路尘。
千山明夕照，孤櫂渡长津。
杜宇声方切，江蓠色正新。
卷舒唯合道，喜愠不劳神。
蝉客陪清论，渔翁作近邻。
静吟穷野景，狂醉养天真。
格论思名士，舆情渴直臣。
九霄恩复降，比户意皆忻。
却入鸳鸾序，终身顾问频。
漏残丹禁晓，日暖玉墀春。
鉴物心如水，忧时鬓若银。
惟期康庶事，永要叙彝伦。
贵贱知无间，孤寒必许亲。
几多沈滞者，拭目望陶钧。

谁言多难后，重会喜淹留。
欲话关河梦，先惊鬓发秋。
浮云空冉冉，远水自悠悠。
多谢开青眼，携壶共上楼。

卸帆清夜碧江滨，冉冉凉风动白蘋。
波上正吟新霁月，岸头恰见故乡人。
共惊别后霜侵鬓，互说年来疾逼身。
且饮一壶销百恨，会须遭遇识通津。

候馆寥寥辍櫂过，酒醒无奈旅愁何。
雨昏郊郭行人少，苇暗汀洲宿雁多。
干禄已悲凋发鬓，结茅终愧负烟萝。
篇章早晚逢知己，苦志忘形自有魔。

启鉴悠悠两鬓苍，病来心绪易凄凉。
知音不到吟还懒，鏁印开帘又夕阳。

雪鬓衰髯白布袍，笑携頳鲤换村醪。
殷勤留我宿溪上，钓艇归来明月高。

别后音尘断，相逢又共吟。
雪霜今日鬓，烟月旧时心。
舣櫂夕阳在，听鸿秋色深。
一尊开口笑，不必话升沈。

自别吾师后，风骚道甚孤。
雪霜侵鬓发，音信隔江湖。
扰扰悲时世，悠悠役梦途。
向公期尽节，多病怕倾壶。
贱迹虽惭滞，幽情忍使辜。
诗成天外句，棋覆夜中图。
落壁灯花碎，飘窗雪片麤。
煮茶烧栗兴，早晚复围炉。

看看潘鬓二毛生，昨日林梢又转莺。
欲对春风忘世虑，敢言尊酒召时英。
假中西阁应无事，筵上南威幸有情。
不得车公终不乐，已教红袖出门迎。

良宵丝竹偶成欢，中有佳人俯翠鬟。
白雪飘飖传乐府，阮郎憔悴在人间。
清风朗月长相忆，佩蕙纫兰早晚还。
深夜酒空筵欲散，向隅惆怅鬓堪斑。

征西府里日西斜，独试新炉自煮茶。
篱菊尽来低覆水，塞鸿飞去远连霞。
寂寥小雪闲中过，斑驳轻霜鬓上加。
算得流年无奈处，莫将诗句祝苍华。

念子才多命且奇，乱中抛掷少年时。
深藏七泽衣如雪，却见中朝鬓似丝。
旧德在人终远大，扁舟为吏莫推辞。
孤芳自爱凌霜处，咏取文公白菊诗。

事与年俱往，情将分共深。
莫惊容鬓改，只是旧时心。

珍重还京使，殷勤话故人。
别离长挂梦，宠禄不关身。
趣向今成道，声华旧绝尘。
莫嗟客鬓老，诗句逐时新。

曾持使节驻毘陵，长与州人有旧情。
为向驿桥风月道，舍人髭鬓白千茎。

东观婆娑树，曾怜甲坼时。
繁英共攀折，芳岁几推移。
往事皆陈迹，清香亦暗衰。
相看宜自喜，双鬓合垂丝。

禁省繁华地，含芳自一时。
雪英开复落，红药植还移。
静想分今昔，频吟叹盛衰。
多情共如此，争免鬓成丝。

先生双鬓华，深谷卧云霞。
不伐有巢树，多移无主花。
石泉春酿酒，松火夜煎茶。
因问山中事，如君有几家。

谷口何时住，烟霞一径深。
水声离远洞，山色出疏林。
雪彩从沾鬓，年光不计心。
自言人少到，犹喜我来寻。

铜龙看却送春来，莫惜颠狂酒百杯。
吟鬓就中专拟白，那堪更被二更催。

戴星先捧祝尧觞，镜里堪惊两鬓霜。
好是灯前偷失笑，屠苏应不得先尝。

尽日行方半，诸山直下看。
白云随步起，危径极天盘。
瀑顶桥形小，溪边店影寒。
往来空太息，玄鬓改非难。

一雨一番晴，山林冷落青。
莫侵残日噪，正在异乡听。
孤馆宿漳浦，扁舟离洞庭。
年年当此际，那免鬓凋零。

殊乡会面时，辛苦两情知。
有志年空过，无媒命共奇。
吟余春漏急，语旧酒巡迟。
天爵如堪倚，休惊鬓上丝。

碧江头与白云门，别后秋霜点鬓根。
长记学禅青石寺，最思共醉落花村。
林间竹有湘妃泪，窗外禽多杜宇魂。
未棹扁舟重回首，采薇收橘不堪论。

春霁江山似画图，醉垂鞭袂出康衢。
猖狂乱打貔貅鼓，懒慢迟修鸳鹭书。
老色渐来欺鬓发，闲晴将欲傲簪裾。
苔钱遍地知多少，买得花枝不落无。

朱栏芳草绿纤纤，欹枕高堂卷昼帘。
处处落花春寂寂，时时中酒病恹恹。
塞鸿信断虽堪讶，梁燕词多且莫嫌。
自有卷书销永日，霜华未用鬓边添。

齐女屏帏失旧容，侍中冠冕有芳踪。
翅翻晚鬓寻香露，声引秋丝逐远风。
旅馆听时髭欲白，戍楼闻处叶多红。
只知送恨添愁事，谁见凌霄羽蜕功。

金杯不以涤愁肠，江郡芳时忆故乡。
两岸烟花春富贵，一楼风月夜凄凉。
王章莫耻牛衣泪，潘岳休惊鹤鬓霜。
归去莲花归未得，白云深处有茅堂。

我儿辞去泪双流，蜀郡秦川两处愁。
红叶满山归故国，黄茅遍地住他州。
荷衣晓挂惭官吏，菱镜秋窥讶鬓髹。
好向云泉营旧隐，莫教庄叟畏牺牛。

朝发铁麟驿，夕宿金河戍。
奔波急王程，一日千里路。
但见容鬓改，不知岁华暮。
悠悠沙漠行，王事弥多故。

北林鹊夜飞，南轩月初进。
调弦发清征，荡心怯褊吝。
变作离鸿声，还入思归引。
长叹未终极，秋风飘素鬓。

乡关眇天末，引领怅怀归。
羁旅久淫滞，物色屡芳菲。
稍觉私意尽，行看鬔鬓稀。
如何千里外，伫立霑裳衣。

多年幞被玉山岑，鬓雪欺人忽满簪。
驽马虽然贪短豆，野麋终是忆长林。
鲈鱼未得乘归兴，鸥鸟惟应信此心。
见说新桥好风景，会须乘月濯烦襟。

蓬鬓荆钗世所稀，布裙犹是嫁时衣。
胡麻好种无人种，合是归时底不归。

真卿李{山/咢}殷佐明袁高陆士修蒋志五杂组，盘上葅。
往复还，头懒梳。
不得已，罾里鱼。
五杂组，郊外芜。
往复还，枥上驹。
不得已，谷中愚。
五杂组，绣与锦。
往复还，兴又寝。
不得已，病伏枕。
五杂组，酒与肉。
往复还，东篱菊。
不得已，醉便宿。
五杂组，阛阓间。
往复还，门上关。
不得已，鬓毛斑。
五杂组，绣纹线。
往复还，春来燕。
不得已，入征战。

一雨洗残暑，万家生早凉。
暮鸟归巢急，寒牛下陇迟。
算吟千百首，方得两三联。
清时不作登龙客，绿鬓闲梳傍草堂。

都来消帝力，全不用兵防。
道远擎空钵，深山踏落花。
船中江上景，晚泊早行时。
山寺钟楼月，江城鼓角风。
雨过花争出，云空月半生。
鸟正啼隋柳，人须入楚山。
高松飘雨雪，一室掩香灯。
遂有冥心者，还寻此境来。
又因风雨夜，重到古松门。
道晦金鸡伏，时来木马鸣。
谁来看山寺，自去扫松门。
此生还自喜，余事不相侵。
白鬓无心镊，青山得意多。
一春能几日，无雨亦多风。
苦雨秋涛涨，狂风野烧翻。
须知三尺剑，只为不平磨。
要路争先进，闲门肯暂过。
已难消永夜，况复听秋霖。
大雪路亦宿，深山水也吞。
卷帘黄叶落，鏁印子规啼。
亡国空流水，孤祠掩落花。
山魅隔窗舞，𫛳鸟入帘飞。
万里八九月，一身西北风。
磴危攀薜荔，石滑疏莓苔。
日落无行客，天寒有去鸿。
正思浮世事，又到古城边。
寻常风雨夜，应有鬼神看。
寄宿山中寺，相辞海上僧。
风吹榆荚叶，雨打木瓜花。
是星皆拱北，无水不朝东。
西风起边雁，一一向潇湘。
那堪怀远路，犹自上高楼。
白云风散尽，红叶水流来。
妾如无异意，君弃也甘心。
野过云根阔，山高树影长。
古迹应重别，生缘不暂停。
一个字未稳，数宵心不闲。
别地叶频落，去程山已寒。
但取诗名得，何论下第频。
早起赴前程，邻鸡尚未鸣。
白地一回雨，儿孙拾得金。
轩车在何处，雨雪满前山。
灯微山馆雨，角咽海城秋。
去帆看已远，临水立多时。
家贫为客早，路远得书稀。
瀑布五千仞，草堂瀑布边。
我忆云门寺，门前千万峰。
一瓶居无外，万木老禅中。
秋江洗一钵，寒日晒三衣。
空山行客少，独树晚蝉多。
一片月生海，几家人上楼。
窗寒风渐紧，灯落夜将深。
云梦几行去，潇湘一夜空。
无风来竹院，有月在莎庭。
故园从小别，夜雨近秋闻。
书剑别南州，炎荒万里游。
山盘樵径上，人到雪房迟。
路经秋雨后，人入乱峰来。
独树知秋早，孤舟觉夜寒。
马饥飡落叶，鹤宿晒残阳。
路远春行尽，家贫愁到时。
临水通宵坐，知君此兴同。
江声兼小雨，暝色入啼猿。
藕隐玲珑玉，花藏缥缈容。
红树醉秋色，碧溪弹夜弦。
网断蛛犹织，梁空燕不归。
倒身无着处，呵手不成温。
几多诗弟子，无限酒知闻。
床上小薰笼，韶州新退红。
看时人步涩，展处蝶争来。
酒味杂莲气，香冷胜于冰。
轮囷如象鼻，潇洒绝青蝇。
太宗皇帝真长策，赚得英雄尽白头。
曾题名处添前字，送出城人乞旧衣。
华阳观里钟声集，建福门前鼓动期。
陇右诸侯供语鸟，日南太守送名花。
八百孤寒齐下泪，一时回首望崖州。
让劫已令多士伏，沽名还得世人闻。
人为子推初禁火，花愁青女再飞霜。
楝花开后风光好，梅子黄时雨意浓。
兰汤备浴传荆俗，水马浮江吊屈魂。
城头椎鼓传花枝，席上抟拳握松子。
鸟向不香花里宿，人从无影月中归。
轻著冻痕销水面，密随和气入花根。
万木尽如花落候，四檐鸣□雨来时。
浓绿万枝红一点，动人春色不须多。
晚菘细切肥牛肚，新笋初尝嫩马蹄。
蝉离楚树鸣犹少，叶到嵩山落更多。
风和日暖方开眼，雨润烟浓不举头。
窗前闲咏鸳鸯句，壁上时观獬廌图。
可能有事关心后，得似无人识面时。
一点孤灯人梦觉，万重寒叶雨声多。
此心只待相逢说，时复登楼看远山。
九江有浪船难济，三峡无猿客有愁。
四海鱼龙精魄冷，五山鸾凤骨毛寒。
谁家绿酒欢留客，何处红楼睡失明。
雨露施恩无厚薄，蓬蒿随分有枯荣。
去年花下留连饮，暖日夭桃莺乱啼。
今日江边容易别，淡烟衰草马频嘶。
蛇蝎性灵生便毒，蕙兰根异死犹香。
三间茅屋无人到，十里松门独自游。
翻忆旧山青碧里，遶庵闲伴野僧禅。
不甘五等诸侯荐，直肯九重天子知。

小小宫娥到内园，未梳云鬓脸如莲。
自从配与夫人后，不使寻花乱入船。

昔别容如玉，今来鬓若丝。
泪痕应共见，肠断阿谁知。

欲下丹青笔，先拈宝镜寒。
已经颜索寞，渐觉鬓凋残。
泪眼描将易，愁肠写出难。
恐君浑忘却，时展画图看。

蓬鬓荆钗世所稀，布裙犹是嫁时衣。
胡麻好种无人种，正是归时不见归。

蝉鬓惊秋华发新，可怜红隙尽埃尘。
西山一梦何年觉，明月堂前不见人。

茫茫九陌无知己，暮去朝来典绣衣。
宝匣镜昏蝉鬓乱，博山炉暖麝烟微。
多情公子春留句，少思文君昼掩扉。
莫惜羊车频列载，柳丝梅绽正芳菲。

莫漫恋浮名，应须薄宦情。
百年齐旦暮，前事尽虚盈。
愁鬓行看白，童颜学未成。
无过天竺国，依止古先生。

经时未架却，心绪乱纵横。
已看云鬓散，更念木枯荣。
鞞鼓喧行选，旌旗拂座隅。
不睹河阳一县花，空见青山三两点。

智者君抛我，愚者我抛君。
非愚亦非智，从此断相闻。
入夜歌明月，侵晨舞白云。
焉能拱口手，端坐鬓纷纷。

少年何所愁，愁见鬓毛白。
白更何所愁，愁见日逼迫。
移向东岱居，配守北邙宅。
何忍出此言，此言伤老客。

群女戏夕阳，风来满路香。
缀裙金蛱蝶，插髻玉鸳鸯。
角婢红罗缜，阉奴紫锦裳。
为观失道者，鬓白心惶惶。

昨夜梦还家，见妇机中织。
驻梭如有思，擎梭似无力。
呼之回面视，况复不相识。
应是别多年，鬓毛非旧色。

独坐常忽忽，情怀何悠悠。
山腰云缦缦，谷口风飕飕。
猿来树袅袅，鸟入林啾啾。
时催鬓飒飒，岁尽老惆惆。

我闻天台山，山中有琪树。
永言欲攀之，莫晓石桥路。
缘此生悲叹，幸居将已慕。
今日观镜中，飒飒鬓垂素。

春日春风至，阳和似不均。
病身空益老，愁鬓不知春。
宇宙成遗物，光阴促幻身。
客游伤末路，心事向行人。
道薄犹怀土，时难欲厌贫。
微才如可寄，赤县有乡亲。

为客应非愿，愁成欲别时。
还游蜀国去，不惜杜陵期。
剑水啼猿在，关林转栈迟。
日光低峡口，雨势出蛾眉。
山迥逢残角，云开识远夷。
勿令双鬓发，并向锦城衰。

曾看颜氏传，多记晋时仙。
却忆桐君老，俱还桂父年。
青春留鬓发，白日向云烟。
远别赍遗简，囊中有几篇。

一自游他国，相逢少故人。
纵然为客乐，争似在家贫。
畜恨霜侵鬓，搜诗病入神。
若非怜片善，谁肯问风尘。

荣辱又荣辱，一何翻与覆。
人生百岁中，孰肯死前足。
玄鬓忽如丝，青丛不再绿。
自古争名徒，黄金是谁禄。

路逢一老翁，两鬓白如雪。
一里二里行，四回五回歇。

拥衲对芳丛，由来事不同。
鬓从今日白，花似去年红。
艳异随朝露，馨香逐晓风。
何须对零落，然后始知空。

木落萧萧，虫鸣唧唧。
不觉朱蔫脸红，霜劫鬓漆。
世途多事，泣向秋日。
方今少壮不努力，老大徒伤悲。

谁信心火多，多能焚大国。
谁信鬓上丝，茎茎出蚕腹。
尝闻养蚕妇，未晓上桑树。
下树畏蚕饥，儿啼亦不顾。
一春膏血尽，岂止应王赋。
如何酷吏酷，尽为搜将去。
蚕蛾为蝶飞，伪叶空满枝。
冤梭与恨机，一见一霑衣。

香沐整山衣，开君一轴诗。
吟当秋景苦，味出雪林迟。
经济几人到，工夫两鬓知。
因嗟和氏泪，不是等闲垂。

何人图四皓，如语话唠唠。
双鬓雪相似，是谁年最高。
溪苔连豹褥，仙酒污云袍。
想得忘秦日，伊余亦合逃。

忆在山中日，为僧鬓欲衰。
一灯常到晓，十载不离师。
水汲冰溪滑，钟撞雪阁危。
从来多自省，不学拟何为。

帝念梓州民，年年战仗频。
山川无草木，烽火没烟尘。
政乱皆因乱，安人必藉仁。
皇天开白日，殷鼎辍诚臣。
一日离君侧，千官送渭滨。
酒倾红琥珀，马控白骐驎。
渥泽番番降，壶浆处处陈。
旌幢山色湿，邛僰鸟啼新。
帟幕还名俭，良医始姓秦。
军雄城似岳，地变物含春。
白必侵双鬓，清应诫四邻。
吾皇重命相，更合是何人。

匡阜层层翠，修江叠叠波。
从来未曾到，此去复如何。
水庙寒鸦集，沙村夕照多。
谁如垂钓者，孤作鬓皤皤。

飞锡下崆{山凶}，清高世少双。
冻天方筛雪，别我去何邦。
烧绕赤乌亥，云漫白蚌江。
路人争得识，空仰鬓眉[庞]。

六七年不见，相逢鬓已苍。
交情终淡薄，诗语更清狂。
未得丹霄便，依前四壁荒。
但令吾道在，晚达亦何妨。

安南千万里，师去趣何长。
鬓有炎州雪，心为异国香。
退牙山象恶，过海布帆荒。
早作归吴计，无忘父母乡。

无端为五字，字字鬓星星。
祗觉人情薄，空余鹤眼青。
砌莎藏坠果，窗雪浸残经。
祗有归山计，茫茫何所营。

剑刓秋水鬓梳霜，回首胡天与恨长。
官竟不封右校尉，鬬曾生挟左贤王。
寻班超传空垂泪，读李陵书更断肠。
今日灞陵陵畔见，春风花雾共茫茫。

心心心不住希夷，石屋巉岩鬓发垂。
养竹不除当路笋，爱松留得碍人枝。
焚香开卷霞生砌，卷箔冥心月在池。
多少故人头尽白，不知今日又何之。

岚嫩风轻似碧纱，雪楼金像隔烟霞。
葛苞玉粉生香垅，菌簇银钉满净楂。
举世只知嗟逝水，无人微解悟空花。
可怜扰扰尘埃里，双鬓如银事似麻。

雨气蒙蒙草满庭，式微吟剧更谁听。
诗逢匠化唯贪住，日觉恩深不易铭。
心苦祗应消鬓黑，梦游频入倚天青。
从兹还似归回首，唯祝台星与福星。

昨夜楚钟鸣，飞霜下楚城。
定知迁客鬓，先向鉴中生。

老忆游方日，天涯锡独摇。
凌晨从北固，冲雪向南朝。
鬓发泉边剃，香灯树下烧。
双峰诸道友，夏满有书招。

鬓霜垂七十，江国久辞官。
满箧新风雅，何人旧岁寒。
闲居当野水，幽鸟宿渔竿。
终欲相寻去，兵戈时转难。

中元斋醮后，残烬满空坛。
老鹤心何待，尊师鬓已干。
幡灯古殿夜，霜霰大椿寒。
谁见长生路，人间事万端。

郡带女{頿此=女}名，民康境亦宁。
晏梳秋鬓白，闲坐暮山青。
赠客椒初熟，寻僧酒半醒。
应怀旧居处，歌管隔墙听。

为儒老双鬓，勤苦竟何如。
四海方磨剑，空山自读书。
石围泉眼碧，秋落洞门虚。
莫虑搜贤僻，征君旧此居。

西望郑先生，焚修在杳冥。
几番松骨朽，未换鬓根青。
石阙凉调瑟，秋坛夜拜星。
俗人应抚掌，闲处诵黄庭。

堪笑修仙侣，烧金觅大还。
不知消息火，只在寂寥关。
鬓白炉中术，魂飞海上山。
悲哉五千字，无用在人间。

龙山门不远，鹿苑路非遥。
合逐闲身去，何须待客招。
年华残两鬓，筋骨倦长宵。
闻说峰前寺，新修白石桥。

竟陵西别后，遍地起刀兵。
彼此无缘着，云山有处行。
久吟难敌句，终忍不求名。
年鬓俱如雪，相看眼且明。

客思寻常动，未如今断魂。
路岐经乱后，风雪少人村。
大泽鸣寒雁，千峰啼昼猿。
争教此时白，不上鬓须根。

禅外求诗妙，年来鬓已秋。
未尝将一字，容易谒诸侯。
挂梦山皆远，题名石尽幽。
敢言梁太子，傍采碧云流。

已尽沧浪兴，还思相楚行。
鬓全无旧黑，诗别有新清。
暂憩临寒水，时来扣静荆。
囊中有灵药，终不献公卿。

少小即怀风雅情，独能遗象琢淳精。
不教霜雪侵玄鬓，便向云霄换好名。
携去湘江闻鼓瑟，袖来缑岭伴吹笙。
多君百首贻衰飒，留把吟行访竺卿。

同年生在咸通里，事佛为儒趣尽高。
我性已甘披祖衲，君心犹待脱蓝袍。
霜髭晓几临铜镜，雪鬓寒疏落剃刀。
出世朝天俱未得，不妨还往有风骚。

久闻为客过苍梧，休说携家归镜湖。
山水颠狂应尽在，[鬓]毛凋落免贫无。
和僧抢入云中峭，带鹤驱成涧底孤。
春醉醒来有余兴，因人乞与武陵图。

海门相别住荆门，六度秋光两鬓根。
万象倒心难盖口，一生无事可伤魂。
石头城外青山叠，北固窗前白浪翻。
尽是共游题版处，有谁惆怅拂苔痕。

天台衡岳旧曾寻，闲忆留题白石林。
岁月已残衰飒鬓，风骚犹壮寂寥心。
缑山碧树遮藏密，丹穴红霞掩暎深。
争得相逢一携手，拂衣同去听玄音。

须鬓三分白二分，一生踪迹出人群。
嵩丘梦忆诸峰雪，衡岳禅依五寺云。
青衲几临高瀑濯，苦吟曾许断猿闻。
荒村残腊相逢夜，月满鸿多楚水𣸣。

六十八去七十岁，与师年鬓不争多。
谁言生死无消处，还有修行那得何。
开士安能穷好恶，故人堪忆旧经过。
会归原上焚身后，一阵灰飞也[任他]。

曾听鹿鸣逢世乱，因披羽服隐衡阳。
几多事隔丹霄兴，三十年成两鬓霜。
芝术未甘销勇气，风骚无那激刚肠。
中朝旧有知音在，可是悠悠入帝乡。

五老峰前相遇时，两无言语只扬眉。
南宗北祖皆如此，天上人间更问谁。
山衲静披云片片，铁刀凉削鬓丝丝。
闲吟莫学汤从事，抛却袈裟负本师。

潇湘曾宿话诗评，荆楚连秋阻野情。
金锡罢游双鬓白，铁盂终守一斋清。
篇章老欲齐高手，风月闲思到极精。
南望山门石何处，沧浪云梦浸天横。

到来江上久，谁念旅游心。
故国无秋信，邻家有夜砧。
坐遥翻不睡，愁极却成吟。
即恐髭连鬓，还为白所侵。

鬓髯秋景两苍苍，静对茅斋一炷香。
病后身心俱澹泊，老来朋友半凋伤。
峨眉山色侵云直，巫峡滩声入夜长。
犹喜深交有支遁，时时音信到松房。

蓬鬓蓬门积恨多，夜阑灯下不停梭。
成缣犹自陪钱纳，未直青楼一曲歌。

檐雨滴更残，思君安未安。
湘川闻不远，道路去寻难。
吟鬓霜应蚀，禅衣雪渐寒。
倚松因独立，一鸟下江干。

到来江上久，谁念旅游心。
故国无秋信，邻家有暮砧。
坐遥翻不睡，愁极却成吟。
即恐髭连鬓，还为白所侵。

去住知何处，空将一剑行。
杀人虽取次，为事爱公平。
戟立嗔髭鬓，星流忿眼睛。
晓来湘市说，拂曙别辽城。

吟中双鬓白，笑里一生贫。

碧潭深处一真人，貌似桃花体似银。
鬓发未斑缘有术，红颜不老为通神。
蓬莱要去如今去，架上黄衣化作云。
任彼桑田变沧海，一丸丹药定千春。

炉养丹砂鬓不斑，假将名利住人间。
已逢志士传神药，又喜同流动笑颜。
老子道经分付得，少微星许共相攀。
幸蒙上士甘捞摝，处世输君一个闲。

云鬓双明骨更轻，自言寻鹤到蓬瀛。
日论药草皆知味，问著神仙自得名。
簪冷夜龙穿碧洞，枕寒晨虎卧银城。
来春又拟携筇去，为忆轩辕海上行。

省悟前非一息间，更抛闲事弃尘寰。
徒夸美酒如琼液，休恋娇娥似玉颜。
含笑谩教情面厚，多愁还使鬓毛斑。
云中幸有堪归路，无限青山是我山。

玉为质兮花为颜，蝉为鬓兮云为鬟。
何劳傅粉兮施渥丹，早出娉婷兮缥缈间。

舞势随风散复收，歌声似磬韵还幽。
千回赴节填词处，娇眼如波入鬓流。

上天配合兮生死有途，此不当妇兮彼不当夫。
腹心辛苦兮泾水之隅，风霜满鬓兮雨雪罗襦。
赖明公兮引素书，令肉骨兮家如初，永言珍重兮无时无。

独卧经秋堕鬓蝉，白杨风起不成眠。
寻思往日椒房宠，泪湿衣襟损翠钿。

蝉鬓惊秋华发新，可怜红隙尽埃尘。
西山一梦何年觉，明月堂前不见人。

头焦鬓秃但心存，力尽尘埃不复论。
莫笑今来同腐草，曾经终日扫朱门。

叹衰草，络纬声切切。
良人一去不复还，今夕坐愁鬓如雪。

裹头极草草，掠鬓不菶菶。
未见桃花面皮，漫作杏子眼孔。

黄昏不语不知行，鼻似烟窗耳似铛。
独把象牙梳插鬓，昆仑山上月初明。

何事最堪悲，云娘只首奇。
瘦拳抛令急，长啸出歌迟。
只见肩侵鬓，唯忧骨透皮。
不须当户立，头上有锺馗。

櫂摇船掠鬓，风动水槌胸。

京镇周天险，东南作北关。
埭横江曲路，戍入海中山。
望越心初切，思秦鬓已斑。
空怜上林雁，朝夕待春还。

诗手难题画手惭，浅青浓碧垒东南。
尘愁世界忙心在，霞伴神仙稳梦酣。
雨涕自悲看雪鬓，星冠无计整云𥮾。
家风负荷须名宦，可惜千峰绿似蓝。

一支清急万山来，穿竹喧飞破石苔。
梦在故乡临欲到，声闻孤枕却惊回。
多愁鬓发余甘老，有限年光尔莫催。
绿忆旧游相似处，月明山响子陵台。

雪鬓不禁镊，知非又此年。
退居还有旨，荣路免妨贤。
落落鸣蛩鸟，晴霞度雁天。
自无佳节兴，依旧菊篱边。

年年山□□来频，莫强孤危竞要津。
吉卦偶成开病眼，暖檐还葺寄羸身。
求仙自躁非无药，报国当材别有人。
鬓发堪伤白已遍，镜中更待白眉新。

爱山却把图书卖，嗜酒空教僮仆赊。
秪向堦前便渔钓，那知枕上有云霞。
暗泉出石飞仍咽，小径通桥直复斜。
窗竹未抽今夏笋，庭梅曾试当年花。
姓名未及陶弘景，髭鬓白于姜子牙。
松月水烟千古在，未知终久属谁家。

宝髻偏宜宫样，莲脸嫩，体红香。
眉黛不须张敞画，天教入鬓长。
莫倚倾国貌，嫁取个，有情郎。
彼此当年少，莫负好时光。

缥缈云间质，盈盈波上身。
袖罗斜举动埃尘，明艳不胜春。
翠鬓晚妆烟重，寂寂阳台一梦。
冰眸莲脸见长新，巫峡更何人。

一钩初月临妆镜，蝉鬓凤钗慵不整。
重帘静，层楼迥，惆怅落花风不定。
柳堤芳草径，梦断辘轳金井。
昨夜更阑酒醒，春愁过却病。

风回小院庭芜绿，柳眼春相续。
凭阑半日独无言，依旧竹声新月，似当年。
笙歌未散尊罍在，池面冰初解。
烛明香暗画楼深，满鬓清霜残雪，思难禁。

四十年来家国，三千里地山河。
凤阙龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓销磨。
最是苍黄辞庙日，教坊独奏别离歌，垂泪对宫娥。

冰肌玉骨清无汗，水殿风来暗香满。
绣帘一点月窥人，欹枕钗横云鬓乱。
起来琼户启无声，时见疏星渡河汉。
屈指西风几时来，只恐流年暗中换。

前度小花静院，不比寻常时见。
见了又还休，愁却等闲分散。
肠断，肠断，记取钗横鬓乱。

落月西窗惊起，好个匆匆些子。
鬒鬓亸轻松，凝了一双秋水。
告你，告你，休向人间整理。

深画眉，浅画眉，蝉鬓鬅鬙云满衣，阳台行雨回。
巫山高，巫山低，暮雨潇潇郎不归，空房独守时。

海燕欲飞调羽，萱草绿，杏花红，隔帘栊。
双鬓翠霞金缕，一枝春艳浓。
楼上月明三五，琐窗中。

含娇含笑，宿翠残红窈窕，鬓如蝉。
寒玉簪秋水，轻纱卷碧烟。
雪胸鸾镜里，琪树凤楼前。
寄语青娥伴，早求仙。

小山重叠金明灭，鬓云欲度香腮雪。
懒起画蛾眉，弄妆梳洗迟。
照花前后镜，花面交相映。
新帖绣罗襦，双双金鹧鸪。

水精帘里颇黎枕，暖香惹梦鸳鸯锦。
江上柳如烟，雁飞残月天。
藕丝秋色浅，人胜参差翦。
双鬓隔香红，玉钗头上风。

杏花含露团香雪，绿杨陌上多离别。
灯在月胧明，觉来闻晓莺。
玉钩褰翠幕，妆浅旧眉薄。
春梦正关情，镜中蝉鬓轻。

凤凰相对盘金缕，牡丹一夜经微雨。
明镜照新妆，鬓轻双脸长。
画楼相望久，阑外垂丝柳。
音信不归来，社前双燕回。

相见稀，相忆久，眉浅淡烟如柳。
垂翠幕，结同心，待郎熏绣衾。
城上月，白如雪，蝉鬓美人愁绝。
宫树暗，鹊桥横，玉签初报明。

玉炉香，红蜡泪，偏照画堂秋思。
眉翠薄，鬓云残，夜长衾枕寒。
梧桐树，三更雨，不道离情正苦。
一叶叶，一声声，空阶滴到明。

河上望丛祠，庙前春雨来时。
楚山无限鸟飞迟，兰櫂空伤别离。
何处杜鹃啼不歇，艳红开尽如血。
蝉鬓美人愁绝，百花芳草佳节。

拢鬓新收玉步摇，背灯初解绣裙腰，枕寒衾冷异香焦。
深院不关春寂寂，落花和雨夜迢迢，恨情残醉却无聊。

怅望前回梦里期，看花不语苦寻思。
露桃宫里小腰肢。
眉眼细，鬓云垂，惟有多情宋玉知。

金似衣裳玉似身，眼如秋水鬓如云。
霞裙月帔一群群。
来洞口，望烟分，刘阮不归春日曛。

捍拨双盘金凤，蝉鬓玉钗摇动。
画堂前，人不语，弦解语。
弹到昭君怨处，翠蛾愁，不抬头。

风帘燕舞莺啼柳，妆台约鬓低纤手。
钗重髻盘珊，一枝红牡丹。
门前行乐客，白马嘶春色。
故故坠金鞭，回头应眼穿。

绿云鬓上飞金雀，愁眉敛翠春烟薄。
香阁掩芙蓉，画屏山几重。
窗寒天欲曙，犹结同心苣。
啼粉涴罗衣，问郎何日归。

玉炉冰簟鸳鸯锦，粉融香汗流山枕。
帘外辘轳声，敛眉含笑惊。
柳阴烟漠漠，低鬓蝉钗落。
须作一生拌，尽君今日欢。

迎得郎来入绣闱，语相思，连理枝。
鬓乱钗垂，梳堕印山眉。
娅姹含情娇不语，纤玉手，抚郎衣。

海棠香老春江晚，小楼雾縠空蒙。
翠鬟初出绣帘中，麝烟鸾佩惹蘋风。
碾玉钗摇㶉𫛶战，雪肌云鬓将融。
含情遥指碧波东，越王台殿蓼花红。

柳带摇风汉水滨，平芜两岸争匀。
鸳鸯对浴浪痕新。
弄珠游女，微笑自含春。
轻步暗移蝉鬓动，罗裙风惹轻尘。
水精宫殿岂无因。
空劳纤手，解佩赠情人。

越女淘金春水上，步摇云鬓佩鸣珰，渚风江草又清香。
不为远山凝翠黛，只应含恨向斜阳，碧桃花谢忆刘郎。

记得那时相见，胆战，鬓乱四肢柔。
泥人无语不抬头，羞摩羞，羞摩羞。

罗带缕金，兰麝烟凝魂断。
画屏欹，云鬓乱，恨难任。
几回垂泪滴鸳衾，薄情何处去？月临窗，花满树，信沈沈。

月色穿帘风入竹，倚屏双黛愁时。
砌花含露两三枝。
如啼恨脸，魂断损容仪。
香烬暗销金鸭冷，可堪孤负前期。
绣襦不整鬓鬟攲。
几多惆怅，情绪在天涯。

春深花簇小楼台，风飘锦绣开。
新睡觉，步香阶，山枕印红腮。
鬓乱坠金钗，语檀偎。
临行执手重重属，几千回。

罗裾薄薄秋波染，眉间画得山两点。
相见绮筵时，深情暗共知。
翠翘云鬓动，敛态弹金凤。
宴罢入兰房，邀人解佩珰。

裙拖碧，步飘香，纤腰束素长。
鬓云光，拂面珑璁，腻玉碎凝妆。
宝柱秦筝弹向晚，弦促雁，更思量。

修蛾慢脸，不语檀心一点，小山妆。
蝉鬓低含绿，罗衣澹拂黄。
[闷]来深院里，闲步落花傍。
纤手轻轻整，玉炉香。

钿匣舞鸾，隐映艳红修碧。
月梳斜，云鬓腻，粉香寒。
晓花微敛轻呵展，袅钗金燕软。
日初升，帘半卷，对妆残。

半醉凝情卧绣茵，睡容无力卸罗裙，玉笼鹦鹉厌听闻。
慵整落钗金翡翠，象梳欹鬓月生云，锦屏绡幌麝烟薰。

远山愁黛碧，横波慢脸明，腻香红玉茜罗轻。
深院晚堂人静，理银筝。
鬓动行云影，裙遮点屐声，娇羞爱问曲中名。
杨柳杏花时节，几多情。

寂寞青楼，风触绣帘珠碎撼。
月朦胧，花暗澹，锁春愁。
寻思往事依稀梦，泪脸露桃红色重。
鬓欹蝉，钗坠凤，思悠悠。

晚出闲庭看海棠，风流学得内家妆，小钗横戴一枝芳。
镂玉梳斜云鬓腻，缕金衣透雪肌香，暗思何事立残阳。

粉融红腻莲房绽，脸动双波慢。
小鱼衔玉鬓钗横，石榴裙染象纱轻，转娉婷。
偷期锦浪荷深处，一梦云兼雨。
臂留檀印齿痕香，深秋不寐漏初长，尽思量。

楚腰蛴领团香玉，鬓叠深深绿。
月蛾星眼笑微频，柳夭桃艳不胜春，晚妆匀。
水纹簟映青纱帐，雾罩秋波上。
一枝娇卧醉芙蓉，良宵不得与君同，恨忡忡。

风撼芳菲满院香，四帘慵卷日初长，鬓云垂枕向微锽。
春梦未成愁寂寂，佳期难会信茫茫。
万般心，千点泪，泣兰堂。

暮雨凄凄深院闭，灯前凝坐初更。
玉钗低压鬓云横，半垂罗幕，相映烛光明。
终是有心投汉珮，低头但理秦筝。
燕双鸾偶不胜情，只愁明发，将逐楚云行。

翠凝仙艳非凡有，窈窕年华方十九。
鬓如云，腰似柳，妙对绮弦歌醁酒。
醉瑶台，携玉手。
共燕此宵相偶，魂断晚窗分首，泪霑金缕袖。

烟收湘渚秋江静，蕉花露泣愁红。
五云双鹤去无踪，几回魂断，凝望向长空。
翠竹暗留珠泪怨，闲调宝瑟波中。
花鬟月鬓绿云重，古祠深殿，香冷雨和风。

腻粉琼妆透碧纱，雪休夸。
金凤搔头坠鬓斜，发交加。
倚著云屏新睡觉，思梦笑。
红腮隐出枕函花，有些些。

玉炉烟，红烛泪，偏对画堂秋思。
眉翠薄，鬓云残，夜长衾枕寒。
梧桐树，三更雨，不道离情最苦。
一叶叶，一声声，空堦滴到明。

画堂春昼垂珠箔，卧来揉惹金钗落。
簟滑枕头移，鬓蝉狂欲飞。
笑拖娇眼慢，罗袖笼花面。
重道好郎君，人前莫恼人。

着意黄庭岁久，留心金碧年深。
为忧白发鬓相侵，仙诀朝朝讨论。
秘要俱皆览过，神仙奥旨重吟。
至人亲指水中金，不负平生志性。

弱冠相知早，中年不见多。
生涯在王事，客鬓各蹉跎。
良守初分岳，嘉声即润河。
还从汉阙下，倾耳听中和。

昔传瘴江路，今到鬼门关。
土地无人老，流移几客还。
自从别京洛，颓鬓与衰颜。
夕宿含沙里，晨行冈路间。
马危千仞谷，舟险万重湾。
问我投何地？西南尽百蛮。

魑魅来相问，君何失帝乡。
龙钟辞北阙，蹭蹬守南荒。
览镜怜双鬓，沾衣惜万行。
抱愁那去国，将老更垂裳。
影答余他岁，恩私宦洛阳。
三春给事省，五载尚书郎。
黄合游鸾署，青缣御史香。
扈巡行太液，陪宴坐明光。
渭北升高苑，河南祓禊场。
烟花恒献赋，泉石每称觞。
暇日从休澣，高车暎道傍。
迎宾就丞相，选士谒昭王。
侍宠言犹得，承欢谓不忘。
一朝贻厚谴，五宅竟同防。
凶竖曾躯策，权豪岂易当。
款颜因侍从，接武在文章。
且惧威非贙，宁知心是狼。
身犹纳履误，情为覆盆伤。
可叹缘成业，非关行昧藏。
喜逢今改旦，正朔复归唐。
河谶随龙马，天书逐凤皇。
朝容欣旧则，宸化美初纲。
告善雕旌建，收冤锦斾张。
宰臣更献纳，郡守各明扬。
礼乐移三统，舟车会八方。
云沙降白遂，秦陇献烧当。
三赦重天造，千推极国详。
大招思复楚，于役限维桑。
涨海缘真腊，崇山压古棠。
雕题飞栋宇，儋耳间衣裳。
伏枕神余劣，加餐力未强。
空庭游翡翠，穷巷倚桄榔。
缘体分殊昔，回眸宛异常。
吉凶恒委郑，年寿会询唐。
家本传清白，官移重挂床。
上京无薄产，故里绝穷庄。
碧玉先时费，苍头此自将。
兴言叹家口，何处待赢粮？计吏从都出，传闻大小康。
降除沾二弟，离拆已三房。
剑外悬销骨，荆南预断肠。
音尘黄耳间，梦想白眉良。
复此单栖鹤，衔雏愿远翔。
何堪万里外，云海已溟茫。
戚属甘胡越，声名任秕糠。
由来休愤命，命也信苍苍。
独坐寻周易，清晨咏老庄。
此中因悟道，无问入猖狂。

我来交趾郡，南与贯胸连。
四气分寒少，三光置日偏。
尉佗曾驭国，翁仲久游泉。
邑屋遗甿在，鱼盐旧产传。
越人遥捧翟，汉将下看鸢。
北斗崇山挂，南风涨海牵。
别离频破月，容鬓骤催年。
昆弟推由命，妻孥割付缘。
梦来魂尚扰，愁委疾空缠。
虚道崩城泪，明心不应天。

涣汗天中发，伶俜海外旋。
长沙遇太守，问旧几人全。
国宝亡双杰，天才丧两贤。
大名齐弱岁，高德并中年。
礼乐羊叔子，文章王仲宣。
相看尚玄鬓，相次入黄泉。
流放蛮陬阔，乡关帝里偏。
亲朋云雾拥，生死岁时传。
崔昔挥宸翰，苏尝济巨川。
绛衣陪下列，黄合谬差肩。
及此俱冥昧，云谁叙播迁。
隼舆怀旧辙，鳣馆想虚筵。
家爱方休杵，皇慈更撤县。
铭旌西蜀路，骑吹北邙田。
陇树应秋矣，江帆故杳然。
罢琴明月夜，留剑白云天。
涕泗湘潭水，凄凉衡峤烟。
古来修短分，神理竟难筌。

谁道零陵守，东过此地游。
友僚同省阁，昆弟接荆州。
我逐江潭雁，君随海上鸥。
屡伤神气阻，久别鬓毛秋。
疑岭春应遍，阳台雨欲收。
主人情未尽，高驾少淹留。

阳鸟南飞夜，阴山北地寒。
汉家征戍客，年岁在楼兰。
玉塞朔风起，金河秋月团。
边声入鼓吹，霜气下旌竿。
海外归书断，天涯旅鬓残。
子卿犹奉使，常向节旄看。

三月春将尽，空房妾独居。
蛾眉愁自结，鬓髪没情梳。
□□□□□，□□□□□。
□□□□□，□□□□□。

少小离家老大回，乡音难改鬓毛衰。

巧裁蝉鬓畏风吹，尽作蛾眉恐人妒。

乡关眇天末，引领怅怀归。
羇旅久淫滞，物色屡芳菲。
稍觉出意尽，行看蓬鬓稀。
如何千里外，伫立霑裳衣。

都尉今无事，时清但闭关。
夜霜戎马瘦，秋草射堂闲。
位以穿杨得，名因折桂还。
冯唐真不遇，叹息鬓毛斑。

定陶城中是妾家，妾年二八颜如花。
闺中歌舞未终曲，天下死人如乱麻。
汉王此地因征战，未出帘栊人已荐。
风花菡萏落辕门，云雨裴回入行殿。
日夕悠悠非旧乡，飘飘处处逐君王。
闺门向里通归梦，银烛迎来在战场。
相从顾恩不顾己，何异浮萍寄深水。
逐战曾迷只轮下，随君几陷重围里。
此时平楚复平齐，咸阳宫阙到关西。
珠帘夕殿闻钟磬，白日秋天忆鼓鼙。
君王纵恣翻成误，吕后由来有深妒。
不奈君王容鬓衰，相存相顾能几时。
黄泉白骨不可报，雀钗翠羽从此辞。
君楚歌兮妾楚舞，脉脉相看两心苦。
曲未终兮袂更扬，君流涕兮妾断肠。
已见储君归惠帝，徒留爱子付周昌。

我年一何长，鬓发日已白。
俛仰天地间，能为几时客。
惆怅故山云，裴回空日夕。
何事与时人，东城复南陌。

明时久不达，弃置与君同。
天命无怨色，人生有素风。
念君拂衣去，四海将安穷。
秋天万里净，日暮澄江空。
清夜何悠悠，扣舷明月中。
和光鱼鸟际，澹尔蒹葭丛。
无庸客昭世，衰鬓日如蓬。
顽疏暗人事，僻陋远天聪。
微物纵可采，其谁为至公。
余亦从此去，归耕为老农。

我年一何长，鬓髪日已白。
俛仰天地间，能为几时客。
惆怅故山云，俳徊空日夕。
何事与时人，东城复南陌。

微官易得罪，谪去济川阴。
执政方持法，明君照此心。
闾阎河润上，井邑海云深。
纵有归来日，各愁年鬓侵。

熏香四面合，光色两边披。
锦障划然卷，罗帷垂半欹。
红颜杂绿黛，无处不相宜。
艳色浮妆粉，含香乱口脂。
鬓欺蝉鬓非成鬓，眉笑蛾眉不见眉。
见许实娉婷，何处不轻盈。
可怜娇里面，可爱语中声。
婀娜腰支细细许，{目兼}{目舌}眼子长长馨。
巧儿旧来携未得，画匠迎生模不成。
相看未相识，倾城复倾国。
迎风帔子郁金香，照日裙裾石榴色。
口上珊瑚耐拾取，颊里芙蓉堪摘得。
闻名腹肚已猖狂，见面精神更迷惑。
心肝恰欲摧，踊跃不能裁。
徐行步步香风散，欲语时时梅子开。
靥疑织女留星去，眉似姮娥送月来。
含娇窈窕迎前出，忍笑嫈嫇返却回。

奇异妍雅，貌特惊新。
眉间月出疑争夜，颊上花开似鬬春。
细腰偏爱转，笑脸特宜嚬。
真成物外奇稀物，实是人间断绝人。
自然能举止，可念无方比。
能令公子百重生，巧使王孙千回死。
黑云裁两鬓，白雪分双齿。
织成锦绣骐驎儿，判绣裙腰鹦鹉子。
触处尽开怀，何曾有不佳。
机关大雅妙，行步绝{女屏}娃。
傍人一一丹罗袜，侍婢三三绿线鞋。
黄龙透入黄金钏，白燕飞来白玉钗。

中和癸卯春三月，洛阳城外花如雪。
东西南北路人绝，绿杨悄悄香尘灭。
路旁忽见如花人，独向绿杨阴下歇。
凤侧鸾欹鬓脚斜，红攒黛敛眉心折。
“借问女郎何处来？”含嚬欲语声先咽。
回头敛袂谢行-36-人；丧乱漂沦何堪说！三年陷贼留秦地，依稀记得秦中事。
君能为妾解金鞍，妾亦与君停玉趾。
“前年庚子腊月五，正闭金笼教鹦鹉。
斜开鸾镜懒梳头，闲凭雕栏慵不语。
忽看门外起红尘，已见街中攂金鼓。
居人走出半仓惶，朝士归来尚疑误。
是时西面官军入，拟[二]向潼关为警急；皆言博野自相持，尽道贼军来未及。
须臾主父乘奔至，下马入门痴似醉。
适逢紫盖去蒙尘，已见白旗来匝地。
扶羸携幼竞相呼，上屋缘墙不知次，南邻走入北邻藏，东邻走向西邻避；北邻诸妇咸相凑，户外崩腾如走兽。
轰轰崐崐乾坤动，（“崐崐”，蒋云当作“辊辊”。
）万马雷声从地涌。
火迸金星上九天，十二官街烟烘烔。
日轮西下寒光白，上帝无言空脉脉。
阴云晕气若重围，宦者流星如血色。
紫气潜[三]随帝座移，妖光暗射台星拆。
（“拆”，项校作“坼”。
）家家流血如泉沸，处处冤声声动地。
舞伎歌姬尽暗损，（“损”，蒋、项校作“捐”。
）𪧀儿稚女皆生弃。
东邻有女眉新画，倾国倾城不知价；长戈拥得上戎车，回首香闺泪盈把[四]。
旋抽金线学缝旗，才上雕鞍教走马。
有时马上见良人，不敢回眸空泪下。
西邻有女真仙子，一寸横波剪秋水，妆成只对镜中春，年幼不知门外事。
一夫跳跃上金阶，斜袒半肩欲相耻。
牵衣不肯出朱门，红粉香脂刀下死。
南邻有女不记姓，昨日良媒新纳聘。
瑠瓈阶上不闻行，翡翠帘间空见影。
忽看庭际刀刃鸣，身首支离在俄顷。
仰天掩面哭一声，女弟女兄同入井。
北邻少妇行相促，旋拆云鬟拭眉绿。
已闻击托坏高门，不觉攀缘上重屋。
须臾四面火光来，欲下回梯梯又摧。
烟中大叫犹求救，梁上悬尸已作灰。
妾身幸得全刀锯，不敢踟蹰久回顾。
旋梳蝉鬓逐军行，强展蛾眉出门去。
万里从兹不得归，六亲自此无寻处。
一从陷贼经三载，终日惊忧心胆碎。
夜卧千重剑戟围，朝餐一味人肝脍。
鸳帏纵入岂成欢？宝货虽多非所爱。
蓬头垢面狵眉赤，几转横波看不得。
衣裳-37-颠倒言语异，面上夸功雕作字。
柏台多士尽狐精，兰省诸郎皆鼠魅。
还将短髪戴华籫，不脱朝衣缠绣被；翻持象笏作三公，倒佩金鱼为两史。
朝闻奏[五]对入朝堂，暮见喧呼来酒市。
一朝五鼓人惊起，呼啸喧争如窃语[六]。
夜来探马入皇城，昨日官军收赤水；赤水去城一百里，朝若来兮暮应至。
凶徒马上暗吞声，女伴闺中潜生[七]喜。
皆言冤愤此时销，必谓妖徒今日死，逡巡走马传声急，又道官军全陈入；大彭小彭相顾忧，二郎四郎抱鞍泣。
沉沉[八]数日无消息，必谓军前已衔璧；簸旗掉剑却来归，又道官军悉败绩。
四面从兹多厄束，（“厄束”，项校作“轭束”。
）一斗黄金一升粟[九]。
尚让厨中食木皮，黄巢机上刲人肉。
东南断绝无粮道，沟壑渐平人渐少。
六军门外倚僵尸，七架营中填饿殍。
（“七架”，陈寅恪校作“七萃”。
）长安寂寂金（今）何有？废市荒街麦苗秀。
采樵斫尽杏园花，修寨诛残御沟柳。
华[一○]轩绣毂皆销散，甲第朱门无一半。
含元殿上狐兔行，花萼楼前荆棘满。
昔时繁盛皆埋没，举目凄凉无故物。
内库烧为锦绣灰，天街踏尽公卿骨。
来时晓出城东陌，城外风烟如塞色。
（“塞色”，蒋校作“墨色”。
）路旁时见游奕军，坡下寂无迎送客。
霸陵东望人烟绝，树鏁（锁）骊山金翠灭。
大道俱成棘子林，行人夜宿墙匡[一一]月。
明朝晓至三峰路，百万人家无一户。
破落田园但有蒿，催残竹树皆无主。
（“催”，项校作“摧”。
）路旁试问金天神[一二]，金天无语愁于人。
庙前古柏有残枿[一三]，殿上金炉生暗尘。
一从狂宼陷中国，天地晦[一四]冥风雨黑；案前神水咒不成，壁上阴兵驱不得。
闲日徒歆奠飨思，（“思”，赵遂之校作“恩”。
）危时不助神通力。
我今愧恧拙为神，且向山中深避匿；寰中箫管不曾闻，筵上牺牲无处觅。
旋教魇鬼傍乡村，诛剥生灵过朝夕。
妾闻此语愁更愁，天遣时灾非自由。
神在山中犹避难，何须责望东诸侯！前年又出扬震关，举头云际见荆山。
如从地府到人间，顿觉时清天地闲。
陕州主帅忠且贞，不动干戈唯守城。
蒲津-38-主帅能戢兵，千里晏然无戈[一五]声。
（“戈”，蒋校作“犬”。
）朝携宝货无人问，夜插金钗唯独行。
明朝又过新安东，路上乞浆逢一翁。
苍苍面带苔藓色，隐隐身藏蓬荻中。
问翁本是何乡曲？底是寒天霜露宿？（“是”，项校作“事”。
）老翁𫏐起欲陈辞，却坐支颐仰天哭。
乡园本贯东畿县，岁岁耕桑临近甸；岁种良田二百壥，年输户税三千[一六]万。
小姑惯织褐𫄟袍，中妇能炊红忝饭。
千度仓兮万丝[一七]箱，黄巢过后犹残半。
自从洛下屯师旅，日夜巡兵入村坞；匣中秋水拔青蛇，旗上高风吹白虎。
入门下马若旋风，罄室倾囊如卷土。
家财既尽骨肉离，今日垂年一身苦。
一身苦兮何足嗟，山中更有千万家，朝饥[一八]山上寻蓬子，夜宿霜中卧荻花！妾闻此父伤心语，竟日阑干泪如雨。
出门惟见乱枭鸣，更欲东奔何处所？仍闻汴路舟车绝，又道彭门自相杀；野色徒销战士魂，河津半是冤人血。
”适闻有客金陵至，见说江南风景异。
自从大宼犯中原，戎马不曾生四鄙，诛锄窃盗若神功，惠爱生灵如赤子。
城壕固謢教金汤[一九]，（徐俊云：伯三三八一、斯五八三四作“敩”。
作“教”误。
）赋税如云送军垒。
奈何四海尽滔滔，湛然一境平如砥。
避难徒为阙下人，怀安却羡江南鬼。
愿君举棹东复东，咏此长歌献相公。
（[一]敦煌石室所出《秦妇吟》有下列九个写本：〖甲〗斯五四七六。
〖乙〗斯六九五。
卷末题“贞明五年〖九一九〗己卯岁四月十一日敦煌群金光明寺学仕郎安友盛写讫。
”还有写书诗四句：“今日写书了，合有五升麦。
高代不可得，还是自身灾。
”〖丙〗斯五四七七。
〖丁〗伯二七○○。
〖戊〗伯三三八一。
卷末题“天复五年〖九○五〗十二月十五日敦煌郡金光明寺学仕张龟写。
”、〖己〗伯三七八○。
卷末有写书人题记两行。
一云：“显德二年〖四〗丁巳岁二月十七日就家学仕郎马富德书记”，一云：“大周显德四年〖九五七〗二月十九日学士童儿马富德书记。
”〖庚〗伯三九五三。
仅存二十一行半。
书法不佳。
〖辛〗伯三九一○。
〖壬〗未见。
见李盛铎卖给日本的敦煌写本同录。
现在所知道的已有上述九个写本。
从一九○七年以后，有许多学者使用这些材料，作了不少的研究，校勘和注释的工作。
刘修业）-39-（同志的《秦妇吟校勘续记》一文〖载《学原》第一卷第七期〗，详细地记述了这些研究的经过，也补充了一些前人的校勘。
这次写定，就是节取使用她的校记的。
[二]己本“拟”作“疑”。
[三]甲本“潜”作“渐”，其余各本皆作“潜”。
[四]乙本“把”作“帊”。
各本皆作“把”，作“把”较佳。
[五]乙本戊本“奏”作“走”。
[六]各本“语”作“议”，此后己本。
[七]各本“生”或作“失”，不甚清楚。
余曾审视巴黎四本，丁戊两本似“生”，己庚两本作“失”。
作“生”者意义较佳。
俞云：“‘失’字是。
”[八]“沉沉”卷子本写作“{氵|/凡}{氵|/凡}”因此多有移作“泛泛”者，误。
[九]此句或移作“一斗黄金一斗粟”。
按下“斗”字应作“升”，因形似改误。
己庚两本作“胜”，即升字。
[一○]丁本“华”作“萃”，疑是“翠”字，亦可能为“华”之误字。
己本作“花”，即“华”同音字。
作“华”是。
[一一]“墙匡”二字不易解。
丁本“墙”作“长”，己本作“横”。
“匡”，亦有移作“空”者，字形不相近。
《唐马君起造像记》，“庭”作“{广/壬/辶}”与“迬”字形相近，若依丁卷作“。

中和癸卯春三月，洛阳城外花如雪。
东西南北路人绝，绿杨悄悄香尘灭。
路旁忽见如花人，独向绿杨阴下歇。
凤侧鸾欹鬓脚斜，红攒黛敛眉心折。
“借问女郎何处来？”含嚬欲语声先咽。
回头敛袂谢行-36-人；丧乱漂沦何堪说！三年陷贼留秦地，依稀记得秦中事。
君能为妾解金鞍，妾亦与君停玉趾。
“前年庚子腊月五，正闭金笼教鹦鹉。
斜开鸾镜懒梳头，闲凭雕栏慵不语。
忽看门外起红尘，已见街中攂金鼓。
居人走出半仓惶，朝士归来尚疑误。
是时西面官军入，拟[二]向潼关为警急；皆言博野自相持，尽道贼军来未及。
须臾主父乘奔至，下马入门痴似醉。
适逢紫盖去蒙尘，已见白旗来匝地。
扶羸携幼竞相呼，上屋缘墙不知次，南邻走入北邻藏，东邻走向西邻避；北邻诸妇咸相凑，户外崩腾如走兽。
轰轰崐崐乾坤动，（“崐崐”，蒋云当作“辊辊”。
）万马雷声从地涌。
火迸金星上九天，十二官街烟烘烔。
日轮西下寒光白，上帝无言空脉脉。
阴云晕气若重围，宦者流星如血色。
紫气潜[三]随帝座移，妖光暗射台星拆。
（“拆”，项校作“坼”。
）家家流血如泉沸，处处冤声声动地。
舞伎歌姬尽暗损，（“损”，蒋、项校作“捐”。
）𪧀儿稚女皆生弃。
东邻有女眉新画，倾国倾城不知价；长戈拥得上戎车，回首香闺泪盈把[四]。
旋抽金线学缝旗，才上雕鞍教走马。
有时马上见良人，不敢回眸空泪下。
西邻有女真仙子，一寸横波剪秋水，妆成只对镜中春，年幼不知门外事。
一夫跳跃上金阶，斜袒半肩欲相耻。
牵衣不肯出朱门，红粉香脂刀下死。
南邻有女不记姓，昨日良媒新纳聘。
瑠瓈阶上不闻行，翡翠帘间空见影。
忽看庭际刀刃鸣，身首支离在俄顷。
仰天掩面哭一声，女弟女兄同入井。
北邻少妇行相促，旋拆云鬟拭眉绿。
已闻击托坏高门，不觉攀缘上重屋。
须臾四面火光来，欲下回梯梯又摧。
烟中大叫犹求救，梁上悬尸已作灰。
妾身幸得全刀锯，不敢踟蹰久回顾。
旋梳蝉鬓逐军行，强展蛾眉出门去。
万里从兹不得归，六亲自此无寻处。
一从陷贼经三载，终日惊忧心胆碎。
夜卧千重剑戟围，朝餐一味人肝脍。
鸳帏纵入岂成欢？宝货虽多非所爱。
蓬头垢面狵眉赤，几转横波看不得。
衣裳-37-颠倒言语异，面上夸功雕作字。
柏台多士尽狐精，兰省诸郎皆鼠魅。
还将短髪戴华籫，不脱朝衣缠绣被；翻持象笏作三公，倒佩金鱼为两史。
朝闻奏[五]对入朝堂，暮见喧呼来酒市。
一朝五鼓人惊起，呼啸喧争如窃语[六]。
夜来探马入皇城，昨日官军收赤水；赤水去城一百里，朝若来兮暮应至。
凶徒马上暗吞声，女伴闺中潜生[七]喜。
皆言冤愤此时销，必谓妖徒今日死，逡巡走马传声急，又道官军全陈入；大彭小彭相顾忧，二郎四郎抱鞍泣。
沉沉[八]数日无消息，必谓军前已衔璧；簸旗掉剑却来归，又道官军悉败绩。
四面从兹多厄束，（“厄束”，项校作“轭束”。
）一斗黄金一升粟[九]。
尚让厨中食木皮，黄巢机上刲人肉。
东南断绝无粮道，沟壑渐平人渐少。
六军门外倚僵尸，七架营中填饿殍。
（“七架”，陈寅恪校作“七萃”。
）长安寂寂金（今）何有？废市荒街麦苗秀。
采樵斫尽杏园花，修寨诛残御沟柳。
华[一○]轩绣毂皆销散，甲第朱门无一半。
含元殿上狐兔行，花萼楼前荆棘满。
昔时繁盛皆埋没，举目凄凉无故物。
内库烧为锦绣灰，天街踏尽公卿骨。
来时晓出城东陌，城外风烟如塞色。
（“塞色”，蒋校作“墨色”。
）路旁时见游奕军，坡下寂无迎送客。
霸陵东望人烟绝，树鏁（锁）骊山金翠灭。
大道俱成棘子林，行人夜宿墙匡[一一]月。
明朝晓至三峰路，百万人家无一户。
破落田园但有蒿，催残竹树皆无主。
（“催”，项校作“摧”。
）路旁试问金天神[一二]，金天无语愁于人。
庙前古柏有残枿[一三]，殿上金炉生暗尘。
一从狂宼陷中国，天地晦[一四]冥风雨黑；案前神水咒不成，壁上阴兵驱不得。
闲日徒歆奠飨思，（“思”，赵遂之校作“恩”。
）危时不助神通力。
我今愧恧拙为神，且向山中深避匿；寰中箫管不曾闻，筵上牺牲无处觅。
旋教魇鬼傍乡村，诛剥生灵过朝夕。
妾闻此语愁更愁，天遣时灾非自由。
神在山中犹避难，何须责望东诸侯！前年又出扬震关，举头云际见荆山。
如从地府到人间，顿觉时清天地闲。
陕州主帅忠且贞，不动干戈唯守城。
蒲津-38-主帅能戢兵，千里晏然无戈[一五]声。
（“戈”，蒋校作“犬”。
）朝携宝货无人问，夜插金钗唯独行。
明朝又过新安东，路上乞浆逢一翁。
苍苍面带苔藓色，隐隐身藏蓬荻中。
问翁本是何乡曲？底是寒天霜露宿？（“是”，项校作“事”。
）老翁𫏐起欲陈辞，却坐支颐仰天哭。
乡园本贯东畿县，岁岁耕桑临近甸；岁种良田二百壥，年输户税三千[一六]万。
小姑惯织褐𫄟袍，中妇能炊红忝饭。
千度仓兮万丝[一七]箱，黄巢过后犹残半。
自从洛下屯师旅，日夜巡兵入村坞；匣中秋水拔青蛇，旗上高风吹白虎。
入门下马若旋风，罄室倾囊如卷土。
家财既尽骨肉离，今日垂年一身苦。
一身苦兮何足嗟，山中更有千万家，朝饥[一八]山上寻蓬子，夜宿霜中卧荻花！妾闻此父伤心语，竟日阑干泪如雨。
出门惟见乱枭鸣，更欲东奔何处所？仍闻汴路舟车绝，又道彭门自相杀；野色徒销战士魂，河津半是冤人血。
”适闻有客金陵至，见说江南风景异。
自从大宼犯中原，戎马不曾生四鄙，诛锄窃盗若神功，惠爱生灵如赤子。
城壕固謢教金汤[一九]，（徐俊云：伯三三八一、斯五八三四作“敩”。
作“教”误。
）赋税如云送军垒。
奈何四海尽滔滔，湛然一境平如砥。
避难徒为阙下人，怀安却羡江南鬼。
愿君举棹东复东，咏此长歌献相公。
（[一]敦煌石室所出《秦妇吟》有下列九个写本：〖甲〗斯五四七六。
〖乙〗斯六九五。
卷末题“贞明五年〖九一九〗己卯岁四月十一日敦煌群金光明寺学仕郎安友盛写讫。
”还有写书诗四句：“今日写书了，合有五升麦。
高代不可得，还是自身灾。
”〖丙〗斯五四七七。
〖丁〗伯二七○○。
〖戊〗伯三三八一。
卷末题“天复五年〖九○五〗十二月十五日敦煌郡金光明寺学仕张龟写。
”、〖己〗伯三七八○。
卷末有写书人题记两行。
一云：“显德二年〖四〗丁巳岁二月十七日就家学仕郎马富德书记”，一云：“大周显德四年〖九五七〗二月十九日学士童儿马富德书记。
”〖庚〗伯三九五三。
仅存二十一行半。
书法不佳。
〖辛〗伯三九一○。
〖壬〗未见。
见李盛铎卖给日本的敦煌写本同录。
现在所知道的已有上述九个写本。
从一九○七年以后，有许多学者使用这些材料，作了不少的研究，校勘和注释的工作。
刘修业）-39-（同志的《秦妇吟校勘续记》一文〖载《学原》第一卷第七期〗，详细地记述了这些研究的经过，也补充了一些前人的校勘。
这次写定，就是节取使用她的校记的。
[二]己本“拟”作“疑”。
[三]甲本“潜”作“渐”，其余各本皆作“潜”。
[四]乙本“把”作“帊”。
各本皆作“把”，作“把”较佳。
[五]乙本戊本“奏”作“走”。
[六]各本“语”作“议”，此后己本。
[七]各本“生”或作“失”，不甚清楚。
余曾审视巴黎四本，丁戊两本似“生”，己庚两本作“失”。
作“生”者意义较佳。
俞云：“‘失’字是。
”[八]“沉沉”卷子本写作“{氵|/凡}{氵|/凡}”因此多有移作“泛泛”者，误。
[九]此句或移作“一斗黄金一斗粟”。
按下“斗”字应作“升”，因形似改误。
己庚两本作“胜”，即升字。
[一○]丁本“华”作“萃”，疑是“翠”字，亦可能为“华”之误字。
己本作“花”，即“华”同音字。
作“华”是。
[一一]“墙匡”二字不易解。
丁本“墙”作“长”，己本作“横”。
“匡”，亦有移作“空”者，字形不相近。
《唐马君起造像记》，“庭”作“{广/壬/辶}”与“迬”字形相近，若依丁卷作“。

人易千般去，余嗟独未还。
空知泣山月，宁觉鬓苍斑。

与君昔离别，星岁为三周；今日觏颜色，苍然双鬓秋。
茅居枕河浒，耕凿傍山丘。
往往登憩迳，时时或饭牛。
一身尚栖屑，庶身安无忧？相见未言语，唏吁先泪流。

用（周）人祭淫（瑶）水，黍稷信非馨。
西豹追河伯，蛟龙遂隐形。
红妆随洛浦，绿鬓逐浮萍。
尚有销金冶，何曾玉女灵。

往岁东游鬓未凋，渡江曾驻木兰桡。
一千里色中秋月，十万军声半夜潮。
桂倚玉儿吟处雪，蓬遗苏丞舞时腰。
仍闻江上春来柳，依旧参差拂寺桥。
（见韦庄《又玄集》卷中。
）-172-（〖1〗陶敏云。
此诗之颈联“一千里色中秋月，十万军声半夜潮。
”张为《诗人主客图》取为赵嘏句，《全唐诗》卷五五○亦收赵嘏句。
）。

退居三亩地，聊复谢喧卑。
尽日题书标，无风下钓丝。
蚰蜒过竹节，翡翠抱芦枝。
惆怅是临水，星星蓬鬓垂。
-180-。

南下丹阳一水湾，陋居瓢饮是希颜。
来为野鸟入春郭，去作溪云归夜山。
蓬鬓已衰言必贱，竹门虽立意无关。
陶潜惠远如相爱，朝访遗民暮却还。

牢落东溪满鬓丝，一身扶杖二男随。
（《全唐诗》卷五一一据《野客丛书》收此句。
）鸣鸠在处携书卷，科斗生时想墨池。
日夕爱琴怜犬子，春风咏雪喜胡儿。
我家命驾还千里，别与鲈鱼为后期。

晨起常掻两鬓丝，小亭深坐一洿池。
墙头鸜鹆隈花叶，水面蜻蜓寄草枝。
赖得木奴些子力，生憎鱼婢苦顽痴。
扁舟远棹寻春处，竹榼新醪喜自随。
-190-。

南国僧游二十年，却因无任访生缘。
风回建业秋归寺，月满秦淮夜到舡。
故老尽成双鬓雪，旧房深鏁一林烟。
莫言了悟为真理，不叹兴亡在眼前。

（按此诗亦见《永乐大典》卷一三四五○“二寘”“士”字“处士”条。
〖十四函一百三十七册〗。
）读尽儒书鬓皓然，身游城市（《大典》作“下”）意林泉。
已因骏马成三迳，犹恨胡麻欠一廛。
真玉比来曾不磷，直钩从此更谁怜？遗民莫恨无高躅，陶令而今亦甚贤。

微风和暖日鲜明，草色迷人向渭城。
越客卷帘闲不语，楚娥攀树独含情。
红垂菓蒂樱珠重，黄点花鬓粉蝶轻。
（“鬓”，严疑“须”之误。
）自是青楼无近信，莫将心事问卿卿。

微风和暖日鲜明，草色迷人向渭城。
越客卷帘闲不语，楚娥攀树独含情。
红垂菓蒂樱珠重，黄点花鬓粉蝶轻。
（“鬓”，严疑“须”之误。
）自是青楼无近信，莫将心事问卿卿。

江海一遗叟，块然穷巷居。
门前是川陆，反背卧枕袪。
兴来座援琴，忽忽味《关雎》。
但愿致樽酒，岂忧无斗储。
野牧亦乘马，家池还钓鱼。
偶思荣启期，益喜鬓白初。
日夕粗充饥，呼儿掇园蔬。
行登逸民舟，坐愧长者车。
倏值体中佳，未尝废三余。
理生且自昧，安忍限众徂。
屏迹岂无素，立诚非甚踈。
杜门草《太玄》，落草赋《子虚》。
大贾倾十万，一名终不书。
小人茍片善，言下辄纪渠。
不然少年长，百万看一樗。
过此任老圃，笑歌立倚锄。
道门演空言，未必死录除。

远派通催急，层栏架柱牢。
中开一合静，外拔两檐高。
{山瓦}崪基崇岸，湾环隘近艘。
劲竿红旆展，长镫紫囊韬。
旧好千金诺，新题一笔操。
开怀侵月露，惜别话风涛。
尽纳黄泥水，平分沼沚毛。
诗能拘咫寸，-212-酒妙乏丝毫。
不止才无敌，非论运合遭。
宦情周上智，美论逸诸曹。
拟义临戎钺，从容宰社刀。
三千藂秀彦。
百万举名豪。
死士曾无悔，生民肯更逃。
下帘欣继烛，归路止排篙。
彩柚撩青鬓，金舡泛白醪。
韵惭高手压。
文岂拙词褒。
贾谊犹兴叹，杨雄重返骚。
不当离急引，应获在甄陶。
强逐騑騑驷，徒瞻孑孑旄。
何堪纵高祖，生意任庭蒿。

非青玄赤黄，正色配金方。
鱼表周王德，麟呈汉帝祥。
寒来边草远，春至岭梅芳。
曳练闻良马，衔钩见瑞狼。
张苍肥似瓠，潘岳鬓如霜。
虚室能生后，方知守黑长。

步出县西郊，攀萝登峭壁。
行到蘂珠宫，暂喜抛火宅。
羽帔请焚修，霜钟扣空寂。
山影落中流，波声吞大泽。
北厢引危槛，工部曾刻石。
辞高谢康乐，吟久惊神魄。
拾遗有书堂，荒榛堆瓦砾。
二贤间世生，垂名空烜赫。
逸足拟追风，祥鸾已{钅煞}翮。
伊余诚未学，（伊余，应作“伊余”。
）少被文章役。
兴来挥兔毫，欲竞雕弧力。
虽称含香吏，犹是飘蓬客。
薄命值乱离，经年避矛戟。
今来略倚柱，不觉冲暝色。
袁安忧国心，谁怜鬓双白？（见《永乐大典》卷三一三四“九真”“陈”字“陈子昂”条引《潼川志》〖五函四十四册〗。
）-246-（按：诗后原纪年时曰“光启三年九月二十六日”。
）。

四周寒暑镇湖关，三卧漳滨带病颜。
报国虽当存死节，解龟终得遂生还。
容华渐改心徒壮，志气无成鬓早斑。
从此使归林薮去，更将余奉买南山。
（见海宁吴骞《拜经楼诗话》卷二第十七条。
同治《增修宜兴县壹》卷十《艺文志》亦载之。
）（又见《古今图书集成·山川典》卷九九《善权洞部》。
）（〖1〗《拜经楼诗话》卷二：“唐李𧏖诗世不多见。
宜兴善卷二毅题石壁一首曰〖诗略〗。
盖𧏖太和时尝见白龙于此，其诗尚有元和遗音。
𧏖本名虬，将赴举，梦名上添一画成虱字，及寤，曰：‘虱者，𧏖也。
’乃更名，果登第。
皆可补《全唐纪事》之遗。
”望按：《全唐文》卷七八八收李𧏖《请自出俸钱收赎善权寺事奏文》一篇，略谓“寺在县南五十里离墨山，是齐时建立。
……寺内有洞府三所。
号为干洞者，石室通明处可坐五百余人，稍暗处，执炬验入，不知深浅。
……洞门直下便临大水洞，潺湲宛转，湍濑实繁，于山腹内漫流入小水洞。
小水洞亦是一石室，室内水泉无底，大旱不竭。
洞门对斋堂厨库，似非人境。
洞内常有云气升腾，云是龙神所居之处。
臣大和中在此习业。
……臣怀此冤愤近三十年。
……今请自出俸钱依元买收赎，访名僧主持，教化同力，却造成善权寺。
……”诚如此文所云，大和中李𧏖曾于此习业，三十年后始出俸钱收赎，推其时当在壹宗咸通中。
然则题此诗于寺壁，要亦咸通间事矣。
）-248-。

刘郎踪迹久荒凉，卜宅何妨处士乡。
壮志莫随流俗变，老夫霜鬓已凝霜。
（见《永乐大典》卷一三三四四“二寘”“示”字〖十四函一百三十七册〗引詹敦仁《清隐集》。
案：琲为詹敦仁之子。
）。

空-294-（“髪”作“鬓”，“是”作“似”，“曳”作“异”，“晚”作“晓”，“待”作“对”。
谦光，金陵人，有才辩。
〖《全唐诗续补遗》卷十五据《分门纂类唐歌诗》、《唐诗纪事》卷七六录此则，今删彼存外。
《全唐诗》作谦光，所据为陶岳《五代史补》卷五。
另《大法眼文益禅师语录》、《五灯会元》卷十、《苕溪渔隐丛话》卷五七、《释氏稽古略》亦收作文益诗。
〗）。

自吴入蜀是寻常，歌舞筵中救火忙。
乞得金陵养闲散，也须多谢鬓边疮。
（见《宋诗纪事》卷五。
）（见《湘山野录》卷上、《梦溪笔谈》卷二十。
）（〖1〗《古今诗话》：“张忠定公少谒华山陈图南，图南赠诗一绝，始皆不喻其意。
后忠定更镇杭益，晚年发疮于鬓，移守金陵，遂薨，悉如其言。
”）-305-。

自吴入蜀是寻常，歌舞筵中救火忙。
乞得金陵养闲散，也须多谢鬓边疮。
（见《宋诗纪事》卷五。
）（见《湘山野录》卷上、《梦溪笔谈》卷二十。
）（〖1〗《古今诗话》：“张忠定公少谒华山陈图南，图南赠诗一绝，始皆不喻其意。
后忠定更镇杭益，晚年发疮于鬓，移守金陵，遂薨，悉如其言。
”）-305-。

目极烟波浩渺间，晓乌飞处认乡关。
旅愁从此休凋鬓，行色偏能助破颜。
浪蹙沙头花扑岸，云妆石顶叶笼山。
寄言来往鸱夷子，谁把千金解买闲。

元珠道在岂难求，海变须教鬓不秋。
他日洞天三十六，碧桃花发共师游。
（《嘉庆浙江通志》二三一《寺观》）（见《剡录》卷八，幷云：“先天间，遣女道士投简金庭观，见许承瓢，遂持以进。
”《宝庆待物续志》卷四引后二句。
）。

天榜无名玉未焚，几飘凝泪泣青云。
挈将孤剑家何在，叫断重阍帝不闻。
花笑旅人惟赖酒，镜欺双鬓莫言文。
糟床滴沥余声尽，典重裘又送君。

沃洲山里苦心人，十五年来少睡身。
诗句每多闲夜得，鬓毛终为半愁新。
纷纷落烬看将久，历历寒更听转频。
家寄江南断音信，一凭归梦去无因。
-428-。

诗成数盏兀忘思，瞑目昏昏倒接{罒/离}。
无鱼无愁且须醉，好风好月更何为。
长留酒在花堆雪，不厌身闲鬓聚丝。
一夕春山到明坐，杜鹃啼歇麑啼时。

一亩周旋几十家，舂输相次好生涯。
鹧鸪近晚啼深竹，㶉{氵𫛶}新晴立浅沙。
沃衍共知多黍稷，宽平仍觉富桑麻。
当年何事抛耕钓，木笏蓝衫两鬓华。
（以上《纯常子枝语》四十引《萍乡县志》（均见同治《萍乡县志》卷六。
）。

秃友退锋郎，功成鬓发伤。
冢头封马鬣，不敢负恩光。
（《清异录》四）。

岸叶经秋坠晚枝，袅烟凌鬓促征期。
家从泽国谁能问，路在侯门自不知。
但恐老侵多病日，每忧忙过-486-少年时。
可怜江上人堪笑，独倚残阳弄钓丝。
（同上卷八《杂着篇·艺文》）。

兰膏新沐云鬓滑，宝钗斜坠青丝发。

蝉鬓尚随云势动，素衣犹带月光来。
（《锦绣万花谷》十七）（〖1〗日本大江维时《千载佳句》谓《任氏行》为白居易作。
）。

春来物候妍，夜饮但留连。
晚枪交鬓侧，残樽倚膝前。
纵横抱琴舞，狼籍枕书眠。
解酲须及曙，路远莫言旋。

黄昏候夜到更阑，爆竺惊闻把剑看。
士友同仇裘共敝，丈夫努力饭加餐。
星移物换鬓花白，月落参横烛泪干。
怨女鸾孤来遶枕，征夫马健不离鞍。
量弘宇宙无遗壤，令肃风霆欲裂山。
义重同胞堪搏虎，身轻战甲不号寒。
灰飞葭管阳初复，拍落梅花歌示残。
歌啸未残胡虏却，东南取道夕长安。
（以上均录自-761-厦门图书馆古籍部藏《颍川陈氏开漳族谱》，原注出《龙月公集》。
此谱为陈祯祥撰，民国五年印。
陈元光诗皆承厦门大学中文系吴在庆同志录示。
）（按：《文献》一九八七年第三辑刊何池《新见唐陈元光佚诗》，云龙海县东园乡潭头村藏《陈氏族谱》，亦收有陈元光诗，文字稍异。
惜未获见参校。
）。

返老成少是还丹，不得守仙亦大难。
愁见鬓斑令却黑，一日但服三十丸。
松竹本自无艳色，金液因从火制干。
五子可定千秋旨，百岁如同一万年。
（《正统道藏》本《悬解录》。
又《云笈七签》卷六四）（按：《悬解录》卷首有唐大中九年序。
据《新唐书·艺文志》、《通志·艺文略》，并参陈国符先生所考，此序为纥干臮作。
）-803-。

谁道零陵守，东过此地游。
友僚同省阁，昆弟接荆州。
我逐江潭雁，君随海上鸥。
屡伤神气阻，久别鬓毛秋。
疑岭春应遍，阳台两欲收。
主人情未尽，高驾少淹留。

插槿未成篱，啼莺早已知。
日长春霁后，风暖柳烟宜。
席户门斜掩，渔舟钓直垂。
久将松竹比，宁惧岁寒移。
上药幽前圃，繁花压小枝。
素琴延玩月，清渭酌临池。
守道安贫（疑）老，专经数欲奇。
若为裁二鬓，羞向镜中窥。
（日本藏唐抄本《新撰类林抄》卷四）-978-。

丰姿窈窕鬓欲斜，赚煞郎君念法华。
一把骨头挑去后，不知明月落谁家。
（见《全闽诗话》卷十二引《感应传》）。

孤帆高楼鄞阳城，万顷清流一应声。
青鬓初随衰草谢，白云还傍故山行。
梦中美酒酬枚乘，江上秋风属屈平。
愧我一生潦倒甚，全无佳句答长庚。
（同前）。

一双玉手十三弦，移柱高低落鬓边。
即问向来弹了曲，羞人不道《想夫怜》。
（《千载佳句》卷下《宴喜部·筝》）-1034-。

露霑蔬草白，天气转青高。
叶下和秋吹，惊看两鬓毛（一作“毫”）。
养羞因野鸟，为客[讶]蓬蒿。
火急收田种，晨昏莫辞劳。

俘囚经万里，憔悴度三春。
发改河阳鬓，衣余京洛尘。
锺仪悲去楚，随会泣留秦。
既谢（一作“得”）平吴利，终成失路人。
（见《文苑英华》卷二四○）（按：《古诗纪》、《全隋诗》及逯钦立辑《先秦汉魏晋南北朝诗》皆收此诗为隋诗，实误。
隋无吕让其人，《文苑英华》另收吕让大和八年作《楚州刺史厅记》，可证。
）。

西花虽未谢，二菊又初芳。
鬓云徒云白，腰金未是黄。
曙花凌露彩，宵艳射星芒。
日正开边树，风清发-1064-更香。
山椒应散乱，篱下倍荧煌。
泛酒遥相忆，何由共醉狂。
（见蒲积中《古今岁时杂咏》卷三五）（按：此诗原署“相公”，其次为刘禹锡和诗“素萼迎寒秀”云云，检刘诗收《刘宾客外集》卷四，题作《和令狐相公九日对黄白二菊花见怀》，知此诗为楚作。
）。

海内埏埴遍，汉阴旌旆还。
望留丹阙下，恩在紫霄间。
冰雪背秦岭，风烟经武关。
树皆人尚爱，辕即吏曾攀。
自惜两心合，相看双鬓斑。
终期谢戎务，同隐凿龙山。
（见《文苑英华》卷二四五）（按：《全唐诗》卷四七三收此诗于李逢吉名下，实误。
明刻本《文苑英华》误归逢吉，中华书局影印本参据各本，重编新目，移归令狐楚，是。
检《唐方镇年表》卷四，逢吉于元和十五年初任山南东道节度使，至宝历二年再任，即诗题所谓“重镇襄阳”。
《文苑英华》同卷录逢吉《再赴襄阳辱宣武相公贻诗今用奉酬》，即酬和令狐楚送诗之作，皆六韵。
《唐方镇年表》卷二载：楚于长庆四年至大和二年间任宣武军节度使。
）。

应缘心里难停住，化作新丝出鬓边。
（同前）。

谢安致理逾三载，黄霸清声彻九重。
犹辍珮环归凤阙，且将仁政到稽峰。
林间立马罗千骑，池上开筵醉一钟。
共喜甘棠有新咏，独惭霜鬓又攀龙。
（《桂林风土记》）（按：《全唐诗》卷五四七收此诗，作者误为路贯，今改正重录之。
）。

两鬓已垂白，五湖归钓鱼。
（见《唐诗纪事》卷七六）。

深画眉，浅画眉，蝉鬓鬅鬙云满衣，阳台行雨回。
巫山高，巫山低，暮雨潇潇郎不归，空房独守时。
（见宋黄升《唐宋诸贤绝妙词选》卷一，原署为白居易作）（〖1〗明刻本《吟窗杂录》卷五十录吴二娘《长相思令》云：“深黛眉，浅黛眉，十指茏葱云染衣，巫山行雨行〖疑为回之误〗。
巫山高，巫山低，暮暮朝朝良不归，空房独守谁？”〖2〗明杨慎《升庵诗话》卷四云：“吴二娘，杭州名妓也。
有《长相思》一词云：‘深花枝，浅花枝，深浅花枝相间时，花枝难似伊。
巫山高，巫山低，暮雨潇潇郎不归，空房独守时。
’白乐天诗：‘吴娘暮雨潇潇曲，自别江南久不闻。
’又：‘夜舞吴娘袖，春歌蛮子词。
’自注：‘吴二娘歌词有暮雨潇潇郎不归之句。
’《绝妙词选》以此为白乐天词，误矣。
吴二娘亦杜公之黄四娘也，聊表出之。
”今按：杨慎引白氏二诗，前诗为《寄殷协律》，后诗为《听弹湘妃怨》。
其订黄氏之失，甚是。
《吟窗杂录》为北宋末蔡传所作书〖详拙文《殷璠〈丹阳集〉辑考》〗，已径题吴二娘作，可证。
惟三本文字差异较大，黄升所录，似与白氏所闻者最为接近，故录为正文，而以余二本附于后。
《全唐诗》卷八九○据黄升所录收归白居易，今为移正之。
）。

一樽聊接故人欢，百岁堪嗟鬓渐残。
莫见白云容易爱，照湖澄碧四明寒。
（同前卷十三）。

兰膏新沐云鬓滑，宝钗斜坠青丝发。

蝉鬓尚随云势动，素衣犹带月光来。
（均见《锦绣万花谷》卷十七）（按：以上两联，《全唐诗续补遗》收作无名氏诗。
）。

堂堂不语望夫君，四畔无家石作邻。
蝉鬓一梳千岁髻，蛾眉长扫万年春。
雪为轻粉凭风拂，霞作胭脂使日匀。
莫道面前无宝鉴，月来山下照夫人。
（《咸淳临安志》卷二六。
以下皆转录自朱金城先生《白居易集笺校》）。

世上喧喧车马人，红颜绿鬓不长春。
药术相传万甲子，学者茫茫寻不真。
寻不真，莫生嗔，盖为黄芽不得真。
铅是铅，汞是汞，世上之人总错用。
草黄芽，木黄芽，世上闻说也乱夸。
自古口传不形纸，烧者-1115-徒劳尽破家。
堪分付，递相传，固济元来此道门。
妄传非人遭殃祸，父子麤疏不合言。
黑服硫黄烧不烟，饵之中寿几千年。
更加金室乾坤内，脱世浮空得飞仙。
（《大还丹照鉴》）。

天孙昔谪下天绿，雾鬓风鬟爱草木。
一朝骑凤上丹霄，翠翘花钿留空谷。
（见《明滇南诗略》卷首、民国五年周宗麟纂《大理县志稿》卷三一）-1178-。

早向忙中认取闲，休将心力役机关。
花依时节重开得，水向东流定不还。
春色潜偷青鬓发，风光暗换-1184-少年颜。
须知世事堪悲叹，尽在庄周一梦间。

年年山压压来频，莫强孤危竞要津。
吉卦偶成开病眼，暖檐还葺寄羸身。
求仙自躁非无药，报国当材别有人。
鬓发堪伤白已遍，镜中更待白眉新。
（同前书卷三九）（按：《全唐诗》卷八八五收此诗首句缺二字，今重录。
）。

烟峦簇簇水溶溶，镜里人家对碧峰。
何处孤帆饱风去，瞥然飞鸟杳无踪。
（录自韦旭升《朝鲜文学史》）（按：据金东勋说，崔诗除《全唐诗逸》及《桂苑笔耕集》〖已收《全唐诗补逸》〗所收外，《三国史记》存五首，《东文选》收三十首，另见于石刻、方志者尚有十余首，共存百首左右。
今所得仅二十余首，尚缺二十首左右。
据前引各文所述，未见者有《饶州鄱阳亭》、《夜赠乐官》、《芋江驿湾》、《赠智光上人》等。
又按：《朝鲜文学史》录崔匡裕《长安春日有感》云：“麻衣难拂路歧尘，鬓改颜衰晓镜新。
上国好花愁里艳，故园芳树梦中春。
扁舟烟月思浮海，羸马关河倦问津。
只为未酬萤雪志，绿杨莺语太伤神。
”又谓其另有《郊居呈知己》、《忆南李处士》等诗，崔承祐有《送曹松入罗浮》、朴仁范有《九成宫怀古》、《泾州龙朔寺》、《江行呈张秀才》诗。
诸诗皆新罗人在唐时所作，因未注出处，世次不明，又仅录一首，姑附识于此。
）-1247-。

禁烟节假赏幽闲，迎奉倾心乐贵颜。
{燕鸟}语雕梁声猗狔，鹦吟[绿]（渌）树韵开关。
为安家国千场战，思忆-1328-慈亲两鬓斑。
孝道未能全报得，直须顶戴遶弥山。
（〖1〗刘铭恕《斯坦因劫经录》云：“按《全唐文》一零四唐庄宗《亲至怀州奉迎太后敕》，略谓天下已定，理应到汾州亲迎太后，不得已只到怀州迎接，是知迎太后诗，即为此时作品。
”）。

禁秘同依日月光，分宣政拙得遐方。
半生报国心犹赤，万里筹边鬓已苍。
却忆西陲夸短驭，曾陪东阁赋长杨。
迢迢云树今如许，谓朔春深正渺茫。
（见清戚鹤泉编《三台诗录》卷一。
张靖龙云：“见清王魏《安洲诗录》卷一。
”）-1350-。

勿于中路事空王，策杖咸须归（《大正》本、《偈颂》作“还须达”）本乡。
云水隔时君莫住，雪山深处我非忙（《大正》本、《偈颂》作“忘”）。
寻思去日颜如玉，嗟叹回来（《偈颂》作“时”）鬓似霜。
撒手到家人不识，更无一物献尊堂。

殿阙（《宜兴县志》作“阁”）盘空压巨鳌，洗然灵迹助风骚。
玉龙卧久洞云冷，玄鹤唳频山月高。
深谷羽童探石菌，晓堂真侣饮樱（《宜兴县志》作“仙”）桃。
可怜不悟长生者，尘里区区改鬓毛。

看看潘鬓二毛生，昨日林梢又转莺。
欲对春风忘世虑，敢言尊酒召时英。
假中西阁幸无事，筵中南威-1397-幸有情。
不得车公终不乐，已教红袖出门迎。
（《徐公文集》卷二。
）（按：《徐公文集》此诗题作《寄锺谟》，其次为《正初答锺郎中见招》，二诗皆用“莺”、“英”、“情”、“迎”四韵。
详诗意，前诗为春初招人过访之作，后诗为答前诗之作。
因此，前诗应为锺谟作，后诗始为徐铉作。
《全唐诗》卷七五二以二诗皆归徐铉，未允，今为移正。
以上参《文史》二十五期曹汛先生文。
）。

闻学汤休长鬓髭，罢修禅颂不披缁。
龙盂虎锡安何处，象简银鱼得几时。
宗炳社抛云一榻，李膺门醉酒千卮。
莫言谁管你闲事，今日尘中复是谁？（周本淳校点本《诗话总龟》卷三九引《雅言系述》。
）。

一年一度喜春光，及至秋来又感伤。
白日似风留不住，青春如水去何忙。
眼前有路同归路，身在他乡忆故乡。
若不倾心向真宰，也应憔悴鬓成霜。
（见民国五年刊周宗麟纂《大理县志稿》卷三十。
）。

脱却霞裾换（《绿窗新话》作“裙著”）绣裙，仙凡从此路[歧]（岐）（据《绿窗新话》改）分。
蛾眉再画当时月，蝉鬓重梳旧日云。
玉貌缓将鸾镜照，锦衾兼把麝香薰。
屏帏乍得萧郎爱，更没心情忆老君。
（见《类说》卷十二《纪异记》《绿窗新话》卷下引《纪异录》。
）-1560-。

-1567-悠悠一径入本来端，艰险千重渡转难。
涧下厌听流咽水，岩间愁望古松寒。
风沙终日情迷惑，霜雨侵宵梦不安。
憔悴途中无镜照，却回蓬鬓似君看。

八十康强鬓未华，琴书图史是生涯。
是非应不关心虑，名利何曾挂齿牙。
野鹤无心栖道院，岩花流水入仙家。
□□□□□□□，近闻巢许出烟霞。
（见道光《宝庆府志》卷一○三《艺文略四·金石一》。
此诗承陶敏先生录示。
）（按：《宝庆府志》云此诗刻石在郡南百里高霞山。
李真人名震，显庆间修真于此，白昼冲举。
周尚书源过访留诗，勒碑新甲山仙宅。
万历间江涸碑见，获此诗，泐第七句。
）-1568-。

丹田水结黄芽起，百日养来伏火矣。
阴居阳鼎是金丹，十月养之堪服饵。
服饵由来驻颜色，容鬓不衰定心力。
卖丹卖药住人间，寿命千年人不识。

世上喧喧车马人，红颜绿鬓不长春。
药术相传万甲子，学者忙忙寻不真。
若交个个识黄芽，世间那得有贫人。

扬老抽嫩鬓，堪作打钟槌。
（见《知不足斋丛书》本《五国故事》卷上。
）。

霄𫐌纵横舞，紫盖托朱方。
风尘有忧哀，陨我白鬓翁。

思君不可见，徒令年鬓秋。
独惊积寒暑，迢遰阻风牛。
奥余慕樵隐，萧然重一丘。
（此为杂乱诗）。

独坐悲双鬓，空堂欲二更。
雨中山果落，灯下草虫鸣。
白发终难变，黄金不可成。
欲知除老病，唯有学无生。

卢姬少小魏王家，绿鬓红唇桃李花。
魏王绮楼十二重，水晶帘箔绣芙蓉。
白玉栏干金作柱，楼上朝朝学歌舞。
前堂后堂罗袖人，南窗北窗花发春。
翠幌珠帘鬬丝管，一弹一奏云欲断。
君王日晚下朝归，鸣环佩玉生光辉。
人生今日得娇贵，谁道卢姬身细微。

江南年少十八九，乘舟欲渡青溪口。
青溪口边一老翁，鬓眉皓白已衰朽。
自言家代仕梁陈，垂朱拖紫三十人。
两朝出将复入相，五世叠鼓乘朱轮。
父兄三叶皆尚主，子女四代为妃嫔。
南山赐田接御苑，北宫甲第连紫宸。
直言荣华未休歇，不觉山崩海将竭。
兵戈乱入建康城，烟火连烧未央阙。
衣冠士子陷锋刃，良将名臣尽埋没。
山川改易失市朝，衢路纵横填白骨。
老人此时尚少年，脱身走得投海边。
罢兵岁余未敢出，去乡三载方来旋。
蓬蒿忘却五城宅，草木不识青谿田。
虽然得归到乡土，零丁贫贱长辛苦。
采樵屡入历阳山，刈稻常过新林浦。
少年欲知老人岁，岂知今年一百五。
君今少壮我已衰，我昔少年君不睹。
人生贵贱各有时，莫见羸老相轻欺。
感君相问为君说，说罢不觉令人悲。

五十无产业，心轻百万资。
屠酤亦与群，不问君是谁。
饮酒或垂钓，狂歌兼咏诗。
焉知汉高士，莫识越鸱夷。
寄迹栖霞山，蓬头睢水湄。
忽然辟命下，众谓趋丹墀。
沐浴著赐衣，西来马行迟。
能令相府重，且有函关期。
僶俛从寸禄，旧游梁宋时。
皤皤邑中叟，相候鬓如丝。
官舍柳林静，河梁杏叶滋。
摘芳云景[晏]，把手秋蝉悲。
小县情未惬，折腰君莫辞。
吾观主人意，不久召京师。

洛中高士日沈冥，手自灌园方带经。
王湛床头见周易，长康传里好丹青。
鹖冠葛屦无名位，博[弈]赋诗聊遣意。
清言只到卫家儿，用笔能夸锺太尉。
东篱二月种兰荪，穷巷人稀鸟雀喧。
闻道郎官问生事，肯令鬓发老柴门。

嵩阳道士餐柏实，居处三花对石室。
心穷伏火阳精丹，口诵淮王万毕术。
自言神诀不可求，我师闻之玄圃游。
出入彤庭佩金印，承恩赫赫如王侯。
双峰树下曾受业，应传肘后长生法。
吾闻仙地多后身，安知不是具茨人。
玉膏清泠瀑泉水，白云谿中日方此。
后今不见数十年，鬓发颜容只如是。
先生舍我欲何归，竹杖黄裳登翠微。
当有岩前白蝙蝠，迎君日暮双来飞。

青山远近带皇州，霁景重阳上北楼。
雨歇亭皋仙菊润，霜飞天苑御梨秋。
茱萸插鬓花宜寿，翡翠横钗舞作愁。
谩说陶潜篱下醉，何曾得见此风流。

西施谩道浣春纱，碧玉今时鬬丽华。
眉黛夺将萱草色，红裙妒杀石榴花。
新歌一曲令人艳，醉舞双眸敛鬓斜。
谁道五丝能续命，却令今日死君家。

何事成迁客，思归不见乡。
游吴经万里，吊屈向三湘。
水与荆巫接，山通鄢郢长。
名羞黄绶系，身是白眉郎。
独结南枝恨，应思北雁行。
忧来沽楚酒，老鬓莫凝霜。

客心暮千里，回首烟花繁。
楚水渡归梦，春江连故园。
羁人怀上国，骄虏窥中原。
胡马暂为害，汉臣多负恩。
羽书昼夜飞，海内风尘昏。
双鬓日已白，孤舟心且论。
绣衣从此来，汗马宣王言。
忧愤激忠勇，悲欢动黎元。
南徐争赴难，发卒如云屯。
倚剑看太白，洗兵临海门。
故人亦沧洲，少别堪伤魂。
积翠下京口，归潮落山根。
如何天外帆，又此波上尊。
空使忆君处，莺声催泪痕。

东林问逋客，何处栖幽偏？满腹万余卷，息机三十年。
志图良已久，鬓发空苍然。
调啸寄疏旷，形骸如弃捐。
本家关西族，别业嵩阳田。
云卧能独往，山栖幸周旋。
垂竿不在鱼，卖药不为钱。
藜杖闲倚壁，松花常醉眠。
顷辞青溪隐，来访赤县仙。
南亩自甘贱，中朝唯爱贤。
仍空世谛法，远结天台缘。
魏阙从此去，沧洲知所便。
主人琼枝秀，宠别瑶华篇。
落日扫尘榻，春风吹客船。
此行颇自适，物外谁能牵。
弄棹白蘋里，挂帆飞鸟边。
落潮见孤屿，彻底观澄涟。
雁过湖上月，猿声峰际天。
群峰趋海峤，千里黛相连。
遥倚赤城上，曈曈初日圆。
昔闻智公隐，此地常安禅。
千载已如梦，一灯今尚传。
云龛闭遗影，石窟无人烟。
古寺暗乔木，春崖鸣细泉。
流尘既寂寞，缅想增婵娟。
山鸟怨庭树，门人思步莲。
夷犹怀永路，怅望临清川。
渔人来梦里，沙鸥飞眼前。
独游岂易惬，群动多相缠。
羡尔五湖夜，往来闲扣舷。

太华高标峻，青阳淑气盘。
属辞倾渤澥，称价掩琅玕。
杨叶频推中，芸香早拜官。
后来惭辙迹，先达仰门阑。
佐剧劳黄绶，提纲疾素餐。
风生趋府步，笔偃触邪冠。
骨鲠知难屈，锋铓岂易干。
伫将调玉铉，翻自落金丸。
异议那容直，专权本畏弹。
寸心宁有负，三黜竟无端。
适喜鸿私降，旋惊羽檄攒。
国怜朝市易，人怨虎狼残。
天地龙初见，风尘虏未殚。
随川归少海，就日背长安。
副相荣分寄，输忠义不刊。
击胡驰汗马，迁蜀扈鸣銮。
月罢名卿署，星悬上将坛。
三军摇斾出，百越画图观。
茅茹能相引，泥沙肯再蟠。
兼荣知任重，交辟许才难。
劲直随台柏，芳香动省兰。
璧从全赵去，鹏自北溟抟。
星象衔新宠，风霜带旧寒。
是非生倚伏，荣辱系悲欢。
畴昔偏殊眄，屯蒙独永叹。
不才成拥肿，失计似邯郸。
江国伤移律，家山忆考槃。
一为鸥鸟误，三见露华团。
回首青云里，应怜浊水澜。
愧将生事托，羞向鬓毛看。
知己伤愆素，他人自好丹。
乡春连楚越，旅宿寄风湍。
世路东流水，沧江一钓竿。
松声伯禹穴，草色子陵滩。
度岭情何遽，临流兴未阑。
梅花分路远，扬子上潮宽。
梦想怀依倚，烟波限渺漫。
且愁无去雁，宁翼少回鸾。
极浦春帆迥，空郊晚骑单。
独怜南渡月，今夕送归鞍。

平生志业在琴诗，头上如今有二丝。
渔父尚知谿谷暗，山妻不信出身迟。
荆钗任意撩新鬓，明镜从他别画眉。
今日便同行路客，相逢即是下山时。

南陌春将晚，北窗犹卧病。
林园久不游，草木一何盛。
狭迳花障迷，闲庭竹扫净。
翠羽戏兰苕，赪鳞动荷柄。
念我平生好，江乡远从政。
云山阻梦思，衾枕劳歌咏。
歌咏复何为，同心恨别离。
世途皆自媚，流俗寡相知。
贾谊才空逸，安仁鬓欲丝。
遥情每东注，奔晷复西驰。
常恐填沟壑，无由振羽仪。
穷通若有命，欲向论中推。

咸阳二三月，宫柳黄金枝。
绿帻谁家子，卖珠轻薄儿。
日暮醉酒归，白马骄且驰。
意气人所仰，冶游方及时。
子云不晓事，晚献长杨辞。
赋达身已老，草玄鬓若丝。
投阁良可叹，但为此辈嗤。

容颜若飞电，时景如飘风。
草绿霜已白，日西月复东。
华鬓不耐秋，飒然成衰蓬。
古来贤圣人，一一谁成功。
君子变猿鹤，小人为沙虫。
不及广成子，乘云驾轻鸿。

金天之西，白日所没。
康老胡雏，生彼月窟。
巉岩容仪，戌削风骨。
碧玉炅炅双目瞳，黄金拳拳两鬓红。
华盖垂下睫，嵩岳临上唇。
不睹诡谲貌，岂知造化神。
大道是文康之严父，元气乃文康之老亲。
抚顶弄盘古，推车转天轮。
云见日月初生时，铸冶火精与水银。
阳乌未出谷，顾兔半藏身。
女娲戏黄土，团作愚下人。
散在六合间，蒙蒙若沙尘。
生死了不尽，谁明此胡是仙真。
西海栽若木，东溟植扶桑。
别来几多时，枝叶万里长。
中国有七圣，半路颓洪荒。
陛下应运起，龙飞入咸阳。
赤眉立盆子，白水兴汉光。
叱咤四海动，洪涛为簸扬。
举足蹋紫微，天关自开张。
老胡感至德，东来进仙倡。
五色师子，九苞凤皇。
是老胡鸡犬，鸣舞飞帝乡。
淋漓飒沓，进退成行。
能胡歌，献汉酒。
跪双膝，立两肘。
散花指天举素手，拜龙颜，献圣寿。
北斗戾，南山摧。
天子九九八十一万岁，长倾万岁杯。

别来几春未还家，玉窗五见樱桃花。
况有锦字书，开缄使人嗟。
至此肠断彼心绝，云鬟绿鬓罢梳结，愁如回飙乱白雪。
去年寄书报阳台，今年寄书重相催。
东风兮东风，为我吹行云使西来。
待来竟不来，落花寂寂委清苔。

十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沈忧能伤人，绿鬓成霜蓬。
一朝不得意，世事徒为空。
鹔鹴换美酒，舞衣罢雕龙。
寒苦不忍言，为君奏丝桐。
肠断弦亦绝，悲心夜忡忡。

白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲揽六龙，回车挂扶桑。
北斗酌美酒，劝龙各一觞。
富贵非所愿，与人驻颜光。

胡风吹代马，北拥鲁阳关。
吴兵照海雪，西讨何时还。
半渡上辽津，黄云惨无颜。
老母与子别，呼天野草间。
白马绕旌旗，悲鸣相追攀。
白杨秋月苦，早落豫章山。
本为休明人，斩虏素不闲。
岂惜战鬬死，为君扫凶顽。
精感石没羽，岂云惮险艰。
楼船若鲸飞，波荡落星湾。
此曲不可奏，三军鬓成斑。

南都信佳丽，武阙横西关。
白水真人居，万商罗鄽阛。
高楼对紫陌，甲第连青山。
此地多英豪，邈然不可攀。
陶朱与五羖，名播天壤间。
丽华秀玉色，汉女娇朱颜。
清歌遏流云，艳舞有余闲。
遨游盛宛洛，冠盖随风还。
走马红阳城，呼鹰白河湾。
谁识卧龙客，长吟愁鬓斑。

两鬓入秋浦，一朝飒已衰。
猿声催白发，长短尽成丝。

翡翠黄金缕，绣成歌舞衣。
若无云间月，谁可比光辉。
秀色一如此，多为众女讥。
君恩移昔爱，失宠秋风归。
愁苦不窥邻，泣上流黄机。
天寒素手冷，夜长烛复微。
十日不满匹，鬓蓬乱若丝。
犹是可怜人，容华世中稀。
向君发皓齿，顾我莫相违。

双珠出海底，俱是连城珍。
明月两特达，余辉傍照人。
英声振名都，高价动殊邻。
岂伊箕山故，特以风期亲。
惟昔不自媒，担簦西入秦。
攀龙九天上，忝列岁星臣。
布衣侍丹墀，密勿草丝纶。
才微惠渥重，谗巧生缁磷。
一去已十载，今来复盈旬。
清霜入晓鬓，白露生衣巾。
侧见绿水亭，开门列华茵。
千金散义士，四坐无凡宾。
欲折月中桂，持为寒者薪。
路傍已窃笑，天路将何因。
垂恩傥丘山，报德有微身。

马上相逢揖马鞭，客中相见客中怜。
欲邀击筑悲歌饮，正值倾家无酒钱。
江东风光不借人，枉杀落花空自春。
黄金逐手快意尽，昨日破产今朝贫。
丈夫何事空啸傲，不如烧却头上巾。
君为进士不得进，我被秋霜生旅鬓。
时清不及英豪人，三尺童儿重廉蔺。
匣中盘剑装{鱼昔}鱼，闲在腰间未用渠。
且将换酒与君醉，醉归托宿吴专诸。

天落白玉棺，王乔辞叶县。
一去未千年，汉阳复相见。
犹乘飞凫舃，尚识仙人面。
鬓发何青青，童颜皎如练。
吾曾弄海水，清浅嗟三变。
果惬麻姑言，时光速流电。
与君数杯酒，可以穷欢宴。
白云归去来，何事坐交战。

去国客行远，还山秋梦长。
梧桐落金井，一叶飞银床。
觉罢揽明镜，鬓毛飒已霜。
良图委蔓草，古貌成枯桑。
欲道心下事，时人疑夜光。
因为洞庭叶，飘落之潇湘。
令弟经济士，谪居我何伤。
潜虬隐尺水，著论谈兴亡。
客遇王子乔，口传不死方。
入洞过天地，登真朝玉皇。
吾将抚尔背，挥手遂翱翔。

慢世薄功业，非无胸中画。
谑浪万古贤，以为儿童剧。
立产如广费，匡君怀长策。
但苦山北寒，谁知道南宅。
岁酒上逐风，霜鬓两边白。
蜀主思孔明，晋家望安石。
时人列五鼎，谈笑期一掷。
虎伏被胡尘，渔歌游海滨。
弊裘耻妻嫂，长剑托交亲。
夫子秉家义，群公难与邻。
莫持西江水，空许东溟臣。
他日青云去，黄金报主人。

白玉一杯酒，绿杨三月时。
春风余几日，两鬓各成丝。
秉烛唯须饮，投竿也未迟。
如逢渭川猎，犹可帝王师。

九日茱萸熟，插鬓伤早白。
登高望山海，满目悲古昔。
远访投沙人，因为逃名客。
故交竟谁在，独有崔亭伯。
重阳不相知，载酒任所适。
手持一枝菊，调笑二千石。
日暮岸帻归，传呼隘阡陌。
彤襜双白鹿，宾从何辉赫。
夫子在其间，遂成云霄隔。
良辰与美景，两地方虚掷。
晚从南峰归，萝月下水壁。
却登郡楼望，松色寒转碧。
咫尺不可亲，弃我如遗舃。

廓落青云心，交结黄金尽。
富贵翻相忘，令人忽自哂。
蹭蹬鬓毛斑，盛时难再还。
巨源咄石生，何事马蹄间。
绿萝长不厌，却欲还东山。
君为鲁曾子，拜揖高堂里。
叔继赵平原，偏承明主恩。
风霜推独坐，旌节镇雄藩。
虎士秉金钺，蛾眉开玉樽。
才高幕下去，义重林中言。
水宿五溪月，霜啼三峡猿。
东风春草绿，江上候归轩。

函谷如玉关，几时可生还。
洛阳为易水，嵩岳是燕山。
俗变羌胡语，人多沙塞颜。
申包惟恸哭，七日鬓毛斑。

巫山夹青天，巴水流若兹。
巴水忽可尽，青天无到时。
三朝上黄牛，三暮行太迟。
三朝又三暮，不觉鬓成丝。

醉入田家去，行歌荒野中。
如何青草里，亦有白头翁。
折取对明镜，宛将衰鬓同。
微芳似相诮，留恨向东风。

焰随红日去，烟逐暮云飞。
绿鬓随波散，红颜逐浪无。
因何逢伍相，应是想秋胡。
举袖露条脱，招我饭胡麻。

江汉曾为客，相逢每醉还。
浮云一别后，流水十年间。
欢笑情如旧，萧疏鬓已斑。
何因北归去，淮上对秋山。

楚塞故人稀，相逢本不期。
犹存袖里字，忽怪鬓中丝。
客舍盈樽酒，江行满箧诗。
更能连骑出，还似洛桥时。

鬓眉雪色犹嗜酒，言辞淳朴古人风。
乡村年少生离乱，见话先朝如梦中。

前舟已眇眇，欲渡谁相持。
秋山起暮钟，楚雨连沧海。
风波离思满，宿昔容鬓改。
独鸟下东南，广陵何处在。

宦游三十载，田野久已疏。
休沐遂兹日，一来还故墟。
山明宿雨霁，风煖百卉舒。
泓泓野泉洁，熠熠林光初。
竹木稍摧翳，园场亦荒芜。
俯惊鬓已衰，周览昔所娱。
存没恻私怀，迁变伤里闾。
欲言少留心，中复畏简书。
世道良自退，荣名亦空虚。
与子终携手，岁晏当来居。

补吏多下迁，罢归聊自度。
园庐既芜没，烟景空澹泊。
闲居养疴瘵，守素甘葵藿。
颜鬓日衰耗，冠带亦寥落。
青苔已生路，绿筠始分箨。
夕气下遥阴，微风动疏薄。
草玄良见诮，杜门无请托。
非君好事者，谁来顾寂寞。

两地俱秋夕，相望共星河。
高梧一叶下，空斋归思多。
方用忧人瘼，况自抱微疴。
无将别来近，颜鬓已蹉跎。

一从守兹郡，两鬓生素发。
新正加我年，故岁去超忽。
淮滨益时候，了似仲秋月。
川谷风景温，城池草木发。
高斋属多暇，惆怅临芳物。
日月昧还期，念君何时歇。

寇贼起东山，英俊方未闲。
闻君新应募，籍籍动京关。
出身文翰场，高步不可攀。
青袍未及解，白羽插腰间。
昔为琼树枝，今有风霜颜。
秋郊细柳道，走马一夕还。
丈夫当为国，破敌如摧山。
何必事州府，坐使鬓毛斑。

掾局劳才子，新诗动洛川。
运筹知决胜，聚米似论边。
宴罢常分骑，晨趋又比肩。
莫嗟年鬓改，郎署定推先。

省札陈往事，怆忆数年中。
一身朝北阙，家累守田农。
望山亦临水，暇日每来同。
性情一疏散，园林多清风。
忽复隔淮海，梦想在沣东。
病来经时节，起见秋塘空。
城郭连榛岭，鸟雀噪沟丛。
坐使惊霜鬓，撩乱已如蓬。

客从东方来，衣上灞陵雨。
问客何为来，采山因买斧。
冥冥花正开，飏飏燕新乳。
昨别今已春，鬓丝生几缕。

晦赏念前岁，京国结良俦。
骑出宣平里，饮对曲池流。
今朝隔天末，空园伤独游。
雨歇林光变，塘绿鸟声幽。
凋甿积逋税，华鬓集新秋。
谁言恋虎符，终当还旧丘。

微雨洒高林，尘埃自萧散。
耿耿心未平，沈沈夜方半。
独惊长簟冷，遽觉愁鬓换。
谁能当此夕，不有盈襟叹。

青山导骑遶，春风行斾舒。
均徭视属城，问疾躬里闾。
烟水依泉谷，川陆散樵渔。
忽念故园日，复忆骊山居。
荏苒斑鬓及，梦寝婚宦初。
不觉平生事，咄嗟二纪余。
存殁阔已永，悲多欢自疏。
高秩非为美，阑干泪盈裾。

岁月转芜漫，形影长寂寥。
髣髴觏微梦，感叹起中宵。
绵思霭流月，惊魂飒回飙。
谁念兹夕永，坐令颜鬓凋。

君昔掌文翰，西垣复石渠。
朱衣乘白马，辉光照里闾。
余时忝南省，接䜩愧空虚。
一别守兹郡，蹉跎岁再除。
长怀关河表，永日简牍余。
郡中有方塘，凉阁对红蕖。
金玉蒙远贶，篇咏见吹嘘。
未答平生意，已没九原居。
秋风吹寝门，长恸涕涟如。
覆视缄中字，奄为昔人书。
发鬓已云白，交友日雕疏。
冯生远同恨，憔悴在田庐。

汉武好神仙，黄金作台与天近。
王母摘桃海上还，感之西过聊问讯。
欲来不来夜未央，殿前青鸟先回翔。
绿鬓萦云裾曳雾，双节飘飖下仙步。
白日分明到世间，碧空何处来时路。
玉盘捧桃将献君，踟蹰未去留彩云。
海水桑田几翻覆，中间此桃四五熟。
可怜穆满瑶池燕，正值花开不得荐。
花开子熟安可期，邂逅能当汉武时。
颜如芳华洁如玉，心念我皇多嗜欲。
虽留桃核桃有灵，人间粪土种不生。
由来在道岂在药，徒劳方士海上行。
掩扇一言相谢去，如烟非烟不知处。

秋城海雾重，职事凌晨出。
浩浩合元天，溶溶迷朗日。
才看含鬓白，稍视霑衣密。
道骑全不分，郊树都如失。
霏微误嘘吸，肤腠生寒栗。
归当饮一杯，庶用蠲斯疾。

常爱张仪楼，西山正相当。
千峰带积雪，百里临城墙。
烟氛扫晴空，草树映朝光。
车马隘百井，里闬盘二江。
亚相自登坛，时危安此方。
威声振蛮貊，惠化锺华阳。
旌节罗广庭，戈铤凛秋霜。
阶下貔虎士，幕中鹓鹭行。
今我忽登临，顾恩不望乡。
知己犹未报，鬓毛飒已苍。
时命难自知，功业岂暂忘。
蝉鸣秋城夕，鸟去江天长。
兵马休战争，风尘尚苍茫。
谁当共携手，赖有冬官郎。

万事不可料，叹君在军中。
读书破万卷，何事来从戎。
曾逐李轻车，西征出太蒙。
荷戈月窟外，擐甲昆仑东。
两度皆破胡，朝廷轻战功。
十年祗一命，万里如飘蓬。
容鬓老胡尘，衣裘脆边风。
忽来轮台下，相见披心胸。
饮酒对春草，弹棋闻夜钟。
今且还龟兹，臂上悬角弓。
平沙向旅馆，匹马随飞鸿。
孤城倚大碛，海气迎边空。
四月犹自寒，天山雪蒙蒙。
君有贤主将，何谓泣途穷。
时来整六翮，一举凌苍穹。

骊姬北原上，闭骨已千秋。
浍水日东注，恶名终不流。
献公恣耽惑，视子如仇雠。
此事成蔓草，我来逢古丘。
蛾眉山月苦，蝉鬓野云愁。
欲吊二公子，横汾无轻舟。

杉冷晓猿悲，楚客心欲绝。
孤舟巴山雨，万里阴台月。
水宿已淹时，芦花白如雪。
颜容老难赪，把镜悲鬓发。
早年好金丹，方士传口诀。
敝庐终南下，久与真侣别。
道书谁更开，药灶烟遂灭。
顷来压尘网，安得有仙骨。
岩壑归去来，公卿是何物。

皤皤岷山老，抱琴鬓苍然。
衫袖拂玉徽，为弹三峡泉。
此曲弹未半，高堂如空山。
石林何[飕飗]，忽在窗户间。
绕指弄呜咽，青丝激潺湲。
演漾怨楚云，虚徐韵秋烟。
疑兼阳台雨，似杂巫山猿。
幽引鬼神听，净令耳目便。
楚客肠欲断，湘妃泪斑斑。
谁裁青桐枝，絚以朱丝弦。
能含古人曲，递与今人传。
知音难再逢，惜君方年老。
曲终月已落，惆[怅]东斋眠。

炖煌太守才且贤，郡中无事高枕眠。
太守到来山出泉，黄砂碛里人种田。
炖煌耆旧鬓皓然，愿留太守更五年。
城头月出星满天，曲房置酒张锦筵。
美人红妆色正鲜，侧垂高髻插金钿。
醉坐藏钩红烛前，不知钩在若个边。
为君手把珊瑚鞭，射得半段黄金钱，此中乐事亦已偏。

门柳叶已大，春花今复阑。
鬓毛方二色，愁绪日千端。
夫子屡新命，鄙夫仍旧官。
相思难见面，时展尺书看。

驷马映花枝，人人夹路窥。
离心且莫问，春草自应知。
不谓青云客，犹思紫禁时。
别君能几日，看取鬓成丝。

红亭酒瓮香，白面绣衣郎。
砌冷虫喧坐，帘疏雨到床。
钟催离兴急，弦逐醉歌长。
关树应先落，随君满鬓霜。

万里来又去，三湘东复西。
别多人换鬓，行远马穿蹄。
山驿秋云冷，江帆暮雨低。
怜君不解说，相忆在书题。

楚客忆乡信，向家湖水长。
住愁春草绿，去喜桂枝香。
海月迎归楚，江云引到乡。
吾兄应借问，为报鬓毛霜。

华省谬为郎，蹉跎鬓已苍。
到来恒幞被，随例且含香。
竹影遮窗暗，花阴拂簟凉。
君王新赐笔，草奏向明光。

终岁不得意，春风今复来。
自怜蓬鬓改，羞见梨花开。
西掖诚可恋，南山思早回。
园庐幸接近，相与归蒿莱。

盈盈一水隔，寂寂二更初。
波上思罗袜，鱼边忆素书。
月如眉已画，云似鬓新梳。
春物知人意，桃花笑索居。

泸水南州远，巴山北客稀。
岭云撩乱起，谿鹭等闲飞。
镜里愁衰鬓，舟中换旅衣。
梦魂知忆处，无夜不先归。

山色轩槛内，滩声枕席间。
草生公府静，花落讼庭闲。
云雨连三峡，风尘接百蛮。
到来能几日，不觉鬓毛斑。

白发生偏速，交人不奈何。
今朝两鬓上，更较数茎多。

妾家巫峡阳，罗幌寝兰堂。
晓日临窗久，春风引梦长。
落钗仍挂鬓，微汗欲消黄。
纵使朦胧觉，魂犹逐楚王。

