晦魄移中律，凝暄起丽城。
罩云朝盖上，穿露晓珠呈。
笑树花分色，啼枝鸟合声。
披襟欢眺望，极目畅春情。

禁苑春晖丽，花蹊绮树妆。
缀条深浅色，点露参差光。
向日分千笑，迎风共一香。
如何仙岭侧，独秀隐遥芳。

阶兰凝曙霜，岸菊照晨光。
露浓晞晚笑，风劲浅残香。
细叶凋轻翠，圆花飞碎黄。
还持今岁色，复结后年芳。

伊我轩宫，奇树青葱。
蔼周庐兮，冒霜停雪，以茂以悦。
恣卷舒兮，连枝同荣，吐绿含英。
曜春初兮，蓐收御节，寒露微结。
气清虚兮，桂宫兰殿，唯所息宴。
栖雍渠兮，行摇飞鸣，急难有情。
情有余兮，顾惟德凉，夙夜兢惶。
惭化疏兮，上之所教，下之所效。
实在予兮，天伦之性，鲁卫分政。
亲贤居兮，爰游爰处，爰笑爰语。
巡庭除兮，观此翔禽，以悦我心，良史书兮。

朝来临镜台，妆罢暂裴回。
千金始一笑，一召讵能来。

迢迢牵牛星，杳在河之阳。
粲粲黄姑女，耿耿遥相望。
莺狂应有恨，蝶舞已无多。
揖让月在手，动摇风满怀。
病态如衰弱，厌厌向五年。
衰颜一病难牵复，晓殿君临颇自羞。
冷笑秦皇经远略，静怜姬满苦时巡。
鬓从今日添新白，菊是去年依旧黄。
万古到头归一死，醉乡葬地有高原。
人生不满百，刚作千年画。
日暎仙云薄，秋高天碧深。
乌照始潜辉，龙烛便争秉。
凝珠满露枝，游飏日已西。
肃穆寒初至，九重开扇鹄。
四牖炳灯鱼，羽觞无算酌。
倾碗更为寿，深卮递酬宾。

男儿生世间，及壮当封侯。
战伐有功业，焉能守旧丘。
召募赴蓟门，军动不可留。
千金买马鞭，百金装刀头。
闾里送我行，亲戚拥道周。
斑白居上列，酒酣进庶羞。
少年别有赠，含笑看吴钩。

将军带十围，重锦制戎衣。
猿臂销弓力，虬须长剑威。
首登平乐宴，新破大宛归。
楼上姝姬笑，门前问客稀。
暮烽玄菟急，秋草紫骝肥。
未奉君主诏，高槐昼掩扉。

浮云何权奇，绝足势未知。
长嘶青海风，躞蹀振云丝。
由来渥洼种，本是苍龙儿。
穆满不再活，无人昆阆骑。
君识跃峤怯，宁劳耀金羁。
青刍与白水，空笑驽骀肥。
伯乐傥一见，应惊耳长垂。
当思八荒外，逐日向瑶池。

幽州胡马客，绿眼虎皮冠。
笑拂两只箭，万人不可干。
弯弓若转月，白雁落云端。
双双掉鞭行，游猎向楼兰。
出门不顾后，报国死何难。
天骄五单于，狼戾好凶残。
牛马散北海，割鲜若虎餐。
虽居燕支山，不道朔雪寒。
妇女马上笑，颜如赪玉盘。
翻入射鸟兽，花月醉雕鞍。
旄头四光芒，争战若蜂攒。
白刃洒赤血，流沙为之丹。
名将古谁是，疲兵良可叹。
何时天狼灭？父子得闲安。

幽州胡马客，绿眼虎皮冠。
笑拂两只箭，万人不可干。
弯弓若转月，白雁落云端。
双双掉鞭行，游猎向楼兰。
出门不顾后，报国死何难。
天骄五单于，狼戾好凶残。
牛马散北海，割鲜若虎餐。
虽居燕支山，不道朔雪寒。
妇女马上笑，颜如赪玉盘。
翻入射鸟兽，花月醉雕鞍。
旄头四光芒，争战若蜂攒。
白刃洒赤血，流沙为之丹。
名将古谁是，疲兵良可叹。
何时天狼灭？父子得闲安。

妾家白蘋浦，日上芙蓉檝。
轧轧摇桨声，移舟入茭叶。
溪长茭叶深，作底难相寻。
避郎郎不见，㶉𫛶自浮沈。
拾萍萍无根，采莲莲有子。
不作浮萍生，宁作藕花死。
岸傍骑马郎，乌帽紫游缰。
含愁复含笑，回首问横塘。
妾住金陵步，门前朱雀航。
流苏持作帐，芙蓉持作梁。
出入金犊幰，兄弟侍中郎。
前年学歌舞，定得郎相许。
连娟眉绕山，依约腰如杵。
凤管悲若咽，鸾弦娇欲语。
扇薄露红𫓪，罗轻压金缕。
明月西南楼，珠帘玳瑁钩。
横波巧能笑，弯蛾不识愁。
花开子留树，草长根依土。
早闻金沟远，底事归郎许。
不学杨白花，朝朝泪如雨。

妾家白蘋浦，日上芙蓉檝。
轧轧摇桨声，移舟入茭叶。
溪长茭叶深，作底难相寻。
避郎郎不见，㶉𫛶自浮沈。
拾萍萍无根，采莲莲有子。
不作浮萍生，宁作藕花死。
岸傍骑马郎，乌帽紫游缰。
含愁复含笑，回首问横塘。
妾住金陵步，门前朱雀航。
流苏持作帐，芙蓉持作梁。
出入金犊幰，兄弟侍中郎。
前年学歌舞，定得郎相许。
连娟眉绕山，依约腰如杵。
凤管悲若咽，鸾弦娇欲语。
扇薄露红𫓪，罗轻压金缕。
明月西南楼，珠帘玳瑁钩。
横波巧能笑，弯蛾不识愁。
花开子留树，草长根依土。
早闻金沟远，底事归郎许。
不学杨白花，朝朝泪如雨。

劝君莫拒杯，春风笑人来。
桃李如旧识，倾花向我开。
流莺啼碧树，明月窥金罍。
昨来朱颜子，今日白发催。
棘生石虎殿，鹿走姑苏台。
自古帝王宅，城阙闭黄埃。
君若不饮酒，昔人安在哉。

美女渭桥东，春还事蚕作。
五马如飞龙，青丝结金络。
不知谁家子，调笑来相谑。
妾本秦罗敷，玉颜艳名都。
绿条映素手，采桑向城隅。
使君且不顾，况复论秋胡。
寒螀爱碧草，鸣凤栖青梧。
托心自有处，但怪傍人愚。
徒令白日暮，高驾空踟蹰。

白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲搅六龙，回车挂扶桑。
北斗酌美酒，劝龙各一觞。
富贵非所愿，为人驻颓光。

曈曈太阳如火色，上行千里下一刻。
出为白昼入为夜，圜转如珠住不得。
住不得，可奈何？为君举酒歌短歌。
歌声苦，词亦苦，四座少年君听取。
今夕未竟明夕催，秋风才往春风回。
人无根蒂时不驻，朱颜白日相隳颓。
劝君且强笑一面，劝君复强饮一杯。
人生不得长欢乐，年少须臾老到来。

朝作猛虎行，暮作猛虎吟。
肠断非关陇头水，泪下不为雍门琴。
旌旗缤纷两河道，战鼓惊山欲倾倒。
秦人半作燕地囚，胡马翻衔洛阳草。
一输一失关下兵，朝降夕叛幽蓟城。
巨鳌未斩海水动，鱼龙奔走安得宁。
颇似楚汉时，翻覆无定止。
朝过博浪沙，暮入淮阴市。
张良未遇韩信贫，刘项存亡在两臣。
暂到下邳受兵略，来投漂母作主人。
贤哲栖栖古如此，今时亦弃青云士。
有策不敢犯龙鳞，窜身南国避胡尘。
宝书长剑挂高阁，金鞍骏马散故人。
昨日方为宣城客，掣铃交通二千石。
有时六博快壮心，绕床三匝呼一掷。
楚人每道张旭奇，心藏风云世莫知。
三吴邦伯多顾盼，四海雄侠皆相推。
萧曹曾作沛中吏，攀龙附凤当有时。
溧阳酒楼三月春，杨花漠漠愁杀人。
胡人绿眼吹玉笛，吴歌白纻飞梁尘。
丈夫相见且为乐，槌牛挝鼓会众宾。
我从此去钓东海，得鱼笑寄情相亲。

彼鼠侵我厨，纵狸授梁肉。
鼠虽为君却，狸食自须足。
冀雪大国耻，翻是大国辱。
膻腥逼绮罗，砖瓦杂珠玉。
登楼非骋望，目笑是心哭。
何意天乐中，至今奏胡曲。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

玉不自言如桃李，鱼目笑之卞和耻。
楚国青蝇何太多？连城白璧遭谗毁。
荆山长号泣血人，忠臣死为刖足鬼。
听曲知宁戚，[夷]吾因小妻。
秦穆五羊皮，买死百里奚。
洗拂青云上，当时贱如泥。
朝歌鼓刀叟，虎变蟠溪中。
一举钓六合，逐荒营丘东。
平生渭水曲，谁识此老翁。
奈何今之人，双目送征鸿。

来日一身，携粮负薪。
道长食尽，苦口焦唇。
今日醉饱，乐过千春。
仙人相存，诱我远学。
海陵三山，陆憩五岳。
乘龙上三天，飞目瞻两角。
授以神药，金丹满握。
蟪蛄蒙恩，深愧短促。
思填东海，彊衔一木。
道重天地，轩师广成。
蝉翼九五，以求长生。
下士大笑，如苍蝇声。

请君膝上琴，弹我白头吟。
忆昔君前娇笑语，两情宛转如萦素。
宫中为我起高楼，更开华池种芳树。
春天百草秋始衰，弃我不待白头时。
罗襦玉珥色未暗，今朝已道不相宜。
扬州青铜作明镜，暗中持照不见影。
人心回互自无穷，眼前好恶那能定。
君恩已去若再返，菖蒲花生月长满。

长啸梁甫吟，何时见阳春？君不见朝歌屠叟辞棘津，八十西来钓渭滨。
宁羞白发照渌水，逢时吐气思经纶。
广张三千六百钧，风雅暗与文王亲。
大贤虎变愚不测，当年颇似寻常人。
君不见高阳酒徒起草中，长揖山东隆准公。
入门不拜骋雄辨，两女辍洗来趋风。
东下齐城七十二，指麾楚汉如旋蓬。
狂生落拓尚如此，何况壮士当群雄。
我欲攀龙见明主，雷公砰訇震天鼓。
帝旁投壶多玉女，三时大笑开电光。
倏烁晦冥起风雨，阊阖九门不可通。
以额叩关阍者怒，白日不照吾精诚。
杞国无事忧天倾，{豸契}貐磨牙竞人肉。
驺虞不折生草茎，手接飞猱搏雕虎。
侧足焦原未言苦，智者可卷愚者豪。
世人见我轻鸿毛，力排南山三壮士，齐相杀之费二桃。
吴楚弄兵无剧孟，亚夫咍尔为徒劳。
梁父吟，梁父吟，声正悲。
张公两龙剑，神物合有时。
风云感会起屠钓，大人{山儿}屼当安之。

好古笑流俗，素闻贤达风。
方希佐明主，长揖辞成功。
白日在高天，回光烛微躬。
恭承凤皇诏，歘起云萝中。
清切紫霄迥，优游丹禁通。
君王赐颜色，声价凌烟虹。
乘舆拥翠盖，扈从金城东。
宝马丽绝景，锦衣入新丰。
倚岩望松雪，对酒鸣丝桐。
因学扬子云，献赋甘泉宫。
天书美片善，清芬播无穷。
归来入咸阳，谈笑皆王公。
一朝去金马，飘落成飞蓬。
宾友日疏散，玉尊亦已空。
才力犹可倚，不惭世上雄。
闲作东武吟，曲尽情未终。
书此谢知己，吾寻黄绮翁。

好古笑流俗，素闻贤达风。
方希佐明主，长揖辞成功。
白日在高天，回光烛微躬。
恭承凤皇诏，歘起云萝中。
清切紫霄迥，优游丹禁通。
君王赐颜色，声价凌烟虹。
乘舆拥翠盖，扈从金城东。
宝马丽绝景，锦衣入新丰。
倚岩望松雪，对酒鸣丝桐。
因学扬子云，献赋甘泉宫。
天书美片善，清芬播无穷。
归来入咸阳，谈笑皆王公。
一朝去金马，飘落成飞蓬。
宾友日疏散，玉尊亦已空。
才力犹可倚，不惭世上雄。
闲作东武吟，曲尽情未终。
书此谢知己，吾寻黄绮翁。

十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沈忧能伤人，绿鬓成霜蓬。
一朝不得意，世事徒为空。
鹔鹴换美酒，舞衣罢雕笼。
寒苦不忍言，为君奏丝桐。
肠断弦亦绝，悲心夜忡忡。

君王嫌妾妒，闭妾在长门。
舞袖垂新宠，愁眉结旧恩。
绿钱生履迹，红粉湿啼痕。
羞被桃花笑，看春独不言。

春风日日闭长门，摇荡春心自梦魂。
若遣花开只笑妾，不如桃李正无言。

日映宫墙柳色寒，笙歌遥指碧云端。
珠铅滴尽无心语，彊把花枝冷笑看。

怪来妆阁闭，朝下不相迎。
总向春园里，花间语笑声。

飞燕倚身轻，争人巧笑名。
生君弃妾意，增妾怨君情。
日落昭阳殿，秋来长信城。
寥寥金殿里，歌吹夜无声。

君不见宜春苑中九华殿，飞阁连连直如发。
白日全含朱鸟窗，流云半入苍龙阙。
宫中彩女夜无事，学凤吹箫弄清越。
珠帘北卷待凉风，绣户南开向明月。
忽闻天子忆蛾眉，宝凤衔花揲两螭。
传声走马开金屋，夹路鸣环上玉墀。
长乐彤庭宴华寝，三千美人曳光锦。
灯前含笑更罗衣，帐里承恩荐瑶枕。
不意君心半路回，求仙别作望仙台。
仓琅禁闼遥相忆，紫翠岩房昼不开。
欲向人间种桃实，先从海底觅蓬莱。
蓬莱可求不可上，孤舟缥缈知何往？黄金作盘铜作茎，晴天白露掌中擎。
王母嫣然感君意，云车雨斾欲相迎。
飞帘观前空怨慕，少君何事须相误。
一朝埋没茂陵田，贱妾蛾眉不重顾。
宫车晚出向南山，仙卫逶迤去不还。
朝晡泣对麒麟树，树下苍苔日渐斑。
人生百年夜将半，对酒长歌莫长叹。
賸知白日不可思，一死一生何足算。

窗前好树名玫瑰，去年花落今年开。
无情春色尚识返，君心忽断何时来？忆昔妆成候仙仗，宫琐玲珑日新上。
拊心却笑西子嚬，掩鼻谁忧郑姬谤。
草染文章衣下履，花黏甲乙床前帐。
三千玉貌休自夸，十二金钗独相向。
盛衰倾夺欲何如，娇爱翻悲逐佞谀。
重远岂能惭沼鹄，弃前方见泣船鱼。
看笼不记熏龙脑，咏扇空曾秃鼠须。
始意类萝新托柏，终伤如荠却甘荼。
深院独开还独闭，鹦鹉惊飞苔覆地。
满箱旧赐前日衣，渍枕新垂夜来泪。
痕多开镜照还悲，绿髻青蛾尚未衰。
莫道新缣长绝比，犹逢故剑会相追。

藕丝作线难胜针，蘂粉染黄那得深。
玉白兰芳不相顾，倡楼一笑轻千金。
莫言自古皆如此，健剑刜钟铅绕指。
三秋庭绿尽迎霜，惟有荷花守红死。
西江小吏朱斑轮，柳缕吐芽香玉春。
两股金钗已相许，不令独作空城尘。
悠悠楚水流如马，恨紫愁红满平野。
野土千年怨不平，至今烧作鸳鸯瓦。

西山日没东山昏，旋风吹马马踏云。
画弦素管声浅繁，花裙綷{纟蔡}步秋尘。
桂叶刷风桂坠子，青狸哭血寒狐死。
古壁彩虬金帖尾，雨工骑入秋潭水。
百年老鸮成木魅，笑声碧火巢中起。

若耶溪边采莲女，笑隔荷花共人语。
日照新妆水底明，风飘香袖空中举。
岸上谁家游冶郎，三三五五映垂杨。
紫骝嘶入落花去，见此踟蹰空断肠。

采莲朅来水无风，莲潭如镜松如龙。
夏衫短袖交斜红，艳歌笑鬬新芙蓉，戏鱼住听莲花东。

菱叶萦波荷飐风，荷花深处小船通。
逢郎欲语低头笑，碧玉搔头落水中。

白马湖平秋日光，紫菱如锦彩鸾翔。
荡舟游女满中央，采菱不顾马上郎。
争多逐胜纷相向，时转兰桡破轻浪。
长鬟弱袂动参差，钗影钏文浮荡漾。
笑语哇咬顾晚晖，蓼花绿岸扣舷归。
归来共到市桥步，野蔓系船萍满衣。
家家竹楼临广陌，下有连樯多估客。
携觞荐芰夜经过，醉踏大堤相应歌。
屈平祠下沅江水，月照寒波白烟起。
一曲南音此地闻，长安北望三千里。

月寒江清夜沈沈，美人一笑千黄金。
垂罗舞縠扬哀音，郢中白雪且莫吟，子夜吴歌动君心。
动君心，冀君赏。
愿作天池双鸯鸯，一朝飞去青云上。

吴宫夜长宫漏款，帘幕四垂灯焰暖。
西施自舞王自管，雪纻翻翻鹤翎散。
促节牵繁舞腰懒，舞腰懒，王罢饮。
盖覆西施凤花锦，身作匡床臂为枕。
朝佩𪭢𪭢王晏寝，酒醒阍报门无事。
子胥死后言为讳，近王之臣谕王意。
共笑越王穷惴惴，夜夜抱冰寒不睡。

悲来乎，悲来乎！主人有酒且莫斟，听我一曲悲来吟。
悲来不吟还不笑，天下无人知我心。
君有数斗酒，我有三尺琴。
琴鸣酒乐两相得，一杯不啻千钧金。
悲来乎，悲来乎！天虽长，地虽久，金玉满堂应不守。
富贵百年能几何？死生一度人皆有。
孤猿坐啼坟上月，且须一尽杯中酒。
悲来乎，悲来乎！凤鸟不至河无图，微子去之箕子奴。
汉帝不忆李将军，楚王放却屈大夫。
悲来乎，悲来乎！秦家李斯早追悔，虚名拨向身之外。
范子何曾爱五湖，功成名遂身自退。
剑是一夫用，书能知姓名。
惠施不肯干万乘，卜式未必穷一经。
还须黑头取方伯，莫谩白首为儒生。

碧峰海面藏灵书，上帝拣作神仙居。
晴时笑语闻空虚，鬬乘巨浪骑鲸鱼。
春罗翦字邀王母，共宴红楼最深处。
鹤羽冲风过海迟，不如却使青龙去。
犹疑王母不相许，垂露娃鬟更传语。

烛龙栖寒门，光曜犹旦开。
日月照之何不及此，惟有北风怒号天上来。
燕山雪花大如席，片片吹落轩辕台。
幽州思妇十二月，停歌罢笑双蛾摧。
倚门望行人，念君长城苦寒良可哀。
别时提剑救边去，遗此虎文金髀钗。
中有一双白羽箭，蜘蛛结网生尘埃。
箭空在，人今战死不复回。
不忍见此物，焚之已成灰。
黄河捧土尚可塞，北风雨雪恨难裁。

深宫高楼入紫清，金作蛟龙盘绣楹。
佳人当窗弄白日，弦将手语弹鸣筝。
春风吹落君王耳，此曲乃是升天行。
因出天池泛蓬瀛，楼船蹙沓波浪惊。
三千双蛾献歌笑，挝钟考鼓宫殿倾。
万姓聚舞歌太平，我无为，人自宁。
三十六帝欲相迎，仙人飘翩下云𫐌。
帝不去，留镐京。
安能为轩辕，独往入窅冥。
小臣拜献南山寿，陛下万古垂鸿名。

琴奏龙门之绿桐，玉壶美酒清若空。
催弦拂柱与君饮，看朱成碧颜始红。
胡姬貌如花，当𬬻笑春风。
笑春风，舞罗衣，君今不醉欲安归。

琴奏龙门之绿桐，玉壶美酒清若空。
催弦拂柱与君饮，看朱成碧颜始红。
胡姬貌如花，当𬬻笑春风。
笑春风，舞罗衣，君今不醉欲安归。

紫燕黄金瞳，啾啾摇绿鬃。
平明相驰逐，结客洛门东。
少年学剑术，凌轹白猿公。
珠袍曳锦带，七首插吴鸿。
由来万夫勇，挟此生雄风。
托交从剧孟，买醉入新丰。
笑尽一杯酒，杀人都市中。
羞道易水寒，从令日贯虹。
燕丹事不立，虚没秦帝宫。
舞阳死灰人，安可与成功。

少年飞翠盖，上路动金镳。
始酌文君酒，新吹弄玉箫。
少年不欢乐，何以尽芳朝。
千金笑里面，一搦抱中腰。
挂冠岂惮宿，迎拜不胜娇。
寄语少年子，无辞归路遥。

芳草落花如锦地，二十长游醉乡里。
红缨不重白马骄，垂柳金丝香拂水。
吴娥未笑花不开，绿鬓耸堕兰云起。
陆郎倚醉牵罗袂，夺得宝钗金翡翠。

五陵年少金市东，银鞍白马度春风。
落花踏尽游何处？笑入胡姬酒肆中。

官为骏马监，职帅羽林儿。
两绶藏不见，落花何处期？猎敲白玉镫，怒袖紫金锤。
田窦长留醉，苏辛曲护岐。
豪持出塞节，笑别远山眉。
捷报云台贺，公卿拜寿卮。

莫笑田家老瓦盆，自从盛酒长儿孙。
倾银注瓦惊人眼，共醉终同卧竹根。

君不见上宫警夜营八屯，冬冬街鼓朝朱轩。
玉阶霜仗拥未合，少年排入铜龙门。
暗闻弦管九天上，宫漏沈沈清吹繁。
才明走马绝驰道，呼鹰挟弹通缭垣。
玉笼金琐养黄口，探雏取卵伴王孙。
分曹六博快一掷，迎欢先意笑语喧。
巧为柔媚学优孟，儒衣嬉戏冠沐猿。
晚来香街经柳市，行过倡市宿桃根。
相逢杯酒一言失，回朱点白闻至尊。
金张许史伺颜色，王侯将相莫敢论。
岂知人事无定势，朝欢暮戚如掌翻。
椒房宠移子爱夺，一夕秋风生戾园。
徒用黄金将买赋，宁知白玉暗成痕。
持杯收水水已覆，徙薪避火火更燔。
欲求四老张丞相，南山如天不可上。

好胜耽长行，天明烛满楼。
留人看独脚，赌马换偏头。
乐奏曾无歇，杯巡不暂休。
时时遥冷笑，怪客有春愁。

邯郸城南游侠子，自矜生长邯郸里。
千场纵博家仍富，几度报雠身不死。
宅中歌笑日纷纷，门外车马如云屯。
未知肝胆向谁是，令人却忆平原君。
君不见今人交态薄，黄金用尽还疏索。
以兹感激辞旧游，更于时事无所求。
且与少年饮美酒，往来射猎西山头。

豪不必驰千骑，雄不在垂双鞬。
天生俊气自相逐，出与雕鹗同飞翻。
朝行九衢不得意，下鞭走马城西原。
忽闻燕雁一声去，回鞭挟弹平陵园。
归来青楼曲未半，美人玉色当金尊。
淮阴少年不相下，酒酣半笑倚市门。
安知我有不平色，白日欲顾红尘昏。
死生容易如反掌，得意失意由一言。
少年但饮莫相问，此中报雠亦报恩。

君不见嵒下井，百尺不及泉。
君不见山上蒿，数寸凌云烟。
人生相命亦如此，何苦太息自忧煎。
但愿亲友长含笑，相逢莫吝杖头钱。
寒夜邀欢须秉烛，岂得空思花柳年。

君不见建章宫中金明枝，万万长条拂地垂。
二月三月花如霰，九重幽深君不见。
艳彩朝含四宝宫，香风吹入朝云殿。
汉家宫女春未阑，爱此芳香朝暮看。
看去看来心不忘，攀折将安镜台上。
双双素手剪不成，两两红妆笑相向。
建章昨夜起春风，一花飞落长信宫。
长信丽人见花泣，忆此珍树何嗟及。
我昔初在昭阳时，朝折暮折登玉墀。
祗言岁岁长相对，不寤今朝遥相思。

大道如青天，我独不得出。
羞逐长安社中儿，赤鸡白狗赌梨栗。
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥篲折腰无嫌猜。
剧辛乐毅感恩分，输肝剖胆效英才。
昭王白骨萦蔓草，谁人更扫黄金台。
行路难，归去来。

君不见富家翁，昔时贫贱谁比数。
一朝金多结豪贵，万事胜人健如虎。
子孙成长满眼前，妻能管弦妾能舞。
自矜一朝忽如此，却笑傍人独悲苦。
东邻少年安所如，席门穷巷出无车。

君不见夸父逐日窥虞渊，跳踉北海超昆仑。
披霄决汉出沆漭，瞥裂左右遗星辰。
须臾力尽道渴死，狐鼠蜂蚁争噬吞。
北方竫人长九寸，开口抵掌更笑喧。
啾啾饮食滴与粒，生死亦足终天年。
睢盱大志少成遂，坐使儿女相悲怜。

入室少情意，出门多路岐。
黄鹤有归日，荡子无还时。
人谁无分命，妾身何太奇。
君为东南风，妾作西北枝。
青楼邻里妇，终年画长眉。
自倚对良匹，笑妾空罗帏。

东有青龙西白虎，中含福皇包世度。
玉壶渭水笑清潭，凿天不到牵牛处。
骐驎踏云天马狞，牛山撼碎珊瑚声。
秋娥点滴不成泪，十二玉楼无故钉。
推烟唾月抛千里，十番红桐一行死。
白杨别屋鬼迷人，空留暗记如蚕纸。
日暮向风牵短丝，血凝血散今谁是。

踏踏马头谁见过，眼看北斗直天河。
西风罗幕生翠波，铅华笑妾颦青蛾。
为君起唱长相思，帘外严霜皆倒飞。
明星烂烂东方陲，红霞稍出东南涯，陆郎去矣乘斑骓。

春江可怜事，最在美人家。
鹦鹉能言鸟，芙蓉巧笑花。
地衔金作埒，水抱玉为沙。
薄晚青丝骑，长鞭赴狭斜。

峻极位何崇，方知造化功。
降灵逢圣主，望幸表维嵩。
隐映连青壁，嵯峨向碧空。
象车因叶瑞，龙驾愿升中。
万岁声长在，千岩气转雄。
东都歌盛事，西笑伫皇风。

吾观文士多利用，笔精墨妙诚堪重。
身上艺能无不通，就中草圣最天纵。
有时兴酣发神机，抽毫点墨纵横挥。
风声吼烈随手起，龙蛇迸落空壁飞。
连拂数行势不绝，藤悬查蹙生奇节。
划然放纵惊云涛，或时顿挫萦豪发。
自言转腕无所拘，大笑羲之用阵图。
狂来纸尽势不尽，投笔抗声连叫呼。
信知鬼神助此道，墨池未尽书已好。
行路谈君口不容，满堂观者空绝倒。
所恨时人多笑声，唯知贱实翻贵名。
观尔向来三五字，颠奇何谢张先生。

吾观文士多利用，笔精墨妙诚堪重。
身上艺能无不通，就中草圣最天纵。
有时兴酣发神机，抽毫点墨纵横挥。
风声吼烈随手起，龙蛇迸落空壁飞。
连拂数行势不绝，藤悬查蹙生奇节。
划然放纵惊云涛，或时顿挫萦豪发。
自言转腕无所拘，大笑羲之用阵图。
狂来纸尽势不尽，投笔抗声连叫呼。
信知鬼神助此道，墨池未尽书已好。
行路谈君口不容，满堂观者空绝倒。
所恨时人多笑声，唯知贱实翻贵名。
观尔向来三五字，颠奇何谢张先生。

扶起离披菊，霜轻喜重开。
醉中惊老去，笑里觉愁来。
月送人无尽，风吹浪不回。
感时将有寄，诗思涩难裁。

馆娃宫中春已归，阖闾城头莺已飞。
复见花开人又老，横塘寂寂柳依依。
忆昔吴王在宫阙，馆娃满眼看花发。
舞袖朝欺陌上春，歌声夜怨江边月。
古来人事亦犹今，莫厌清觞与绿琴。
独向西山聊一笑，白云芳草自知心。

自小从游惯，多由戏笑偏。
常时矜礼数，渐老荷优怜。
见主承休命，为郎贵晚年。
伯喈文与篆，虚作汉家贤。

征战初休草又衰，咸阳晚眺泪堪垂。
去路全无千里客，秋田不见五陵儿。
秦家故事随流水，汉代高坟对石碑。
回首青山独不语，羡君谈笑万年枝。

傲吏身闲笑五侯，西江取竹起高楼。
南风不用蒲葵扇，纱帽闲眠对水鸥。

江上年年小雪迟，年光独报海榴知。
寂寂山城风日暖，谢公含笑向南枝。

每看苔藓色，如向簿书闲。
幽思缠芳树，高情寄远山。
雨痕连地绿，日色出林斑。
却笑兴公赋，临危滑石间。

结束浮云骏，翩翩出从戎。
且凭天子怒，复倚将军雄。
万鼓雷殷地，千旗火生风。
日轮驻霜戈，月魄悬雕弓。
青海阵云匝，黑山兵气衡。
战酣太白高，战罢旄头空。
万里不惜死，一朝得成功。
画图骐麟阁，入朝明光宫。
大笑向文士，一经何足穷。
古人昧此道，往往成老翁。

十月河洲时，一看有归思。
风飙生惨烈，雨雪暗天地。
我辈今胡为，浩哉迷所至。
缅怀当涂者，济济居声位。
邈然在云霄，宁肯更沦踬。
周旋多燕乐，门馆列车骑。
美人芙蓉姿，狭室兰麝气。
金𬬻陈兽炭，谈笑正得意。
岂论草泽中，有此枯槁士。
我惭经济策，久欲甘弃置。
君负纵横才，如何尚憔悴。
长歌增郁怏，对酒不能醉。
穷达自有时，夫子莫下泪。

独坐见多雨，况兹兼索居。
茫茫十月交，穷阴千里余。
弥望无端倪，北风击林箊。
白日渺难睹，黄云争卷舒。
安得造化功，旷然一扫除。
滴沥檐宇愁，寥寥谈笑疏。
泥涂拥城郭，水潦盘丘墟。
惆怅悯田农，裴回伤里闾。
曾是力井税，曷为无斗储。
万事切中怀，十年思上书。
君门嗟缅邈，身计念居诸。
沈吟顾草茅，郁怏任盈虚。
黄鹄不可羡，鸡鸣时起予。
故人平台侧，高馆临通衢。
兄弟方荀陈，才华冠应徐。
弹棋自多暇，饮酒更何如。
知人想林宗，直道惭史鱼。
携手风流在，开襟鄙吝祛。
宁能访穷巷，相与对园蔬。

昔余涉漳水，驱车行邺西。
遥见林虑山，苍苍戛天倪。
邂逅逢尔曹，说君彼岩栖。
萝径垂野蔓，石房倚云梯。
秋韭何青青，药苗数百畦。
栗林隘谷口，栝树森回谿。
耕耘有山田，纺绩有山妻。
人生茍如此，何必组与珪。
谁谓远相访，曩情殊不迷。
檐前举醇醪，灶下烹双鸡。
朔风忽振荡，昨夜寒螀啼。
游子益思归，罢琴伤解携。
出门尽原野，白日黯已低。
始惊道路难，终念言笑暌。
因声谢岑壑，岁暮一攀跻。

君不见富家翁，旧时贫贱谁比数。
一朝金多结豪贵，万事胜人健如虎。
子孙成行满眼前，妻能管弦妾能舞。
自矜一身忽如此，却笑傍人独愁苦。
东邻少年安所如，席门穷巷出无车。
有才不肯学干谒，何用年年空读书。

邯郸城南游侠子，自矜生长邯郸里。
千场纵博家仍富，几度报雠身不死。
宅中歌笑日纷纷，门外车马常如云。
未知肝胆向谁是，令人却忆平原君。
君不见今人交态薄，黄金用尽还疏索。
以兹感叹辞旧游，更于时事无所求。
且与少年饮美酒，往来射猎西山头。

忆昨相逢论久要，顾君哂我轻常调。
羁旅虽同白社游，诗书已作青云料。
蹇质蹉跎竟不成，年过四十尚躬耕。
长歌达者杯中物，大笑前人身后名。
幸逢明盛多招隐，高山大泽征求尽。
此时亦得辞渔樵，青袍裹身荷圣朝。
犂牛钓竿不复见，县人邑吏来相邀。
远路鸣蝉秋兴发，华堂美酒离忧销。
不知何日更携手，应念兹晨去折腰。

我本渔樵孟诸野，一生自是悠悠者。
乍可狂歌草泽中，宁堪作吏风尘下。
秪言小邑无所为，公门百事皆有期。
拜迎官长心欲碎，鞭挞黎庶令人悲。
归来向家问妻子，举家尽笑今如此。
生事应须南亩田，世情付与东流水。
梦想旧山安在哉，为衔君命且迟回。
乃知梅福徒为尔，转忆陶潜归去来。

风俗登淳古，君臣挹大庭。
深沈谋九德，密勿契千龄。
独立调元气，清心豁窅冥。
本枝连帝系，长策冠生灵。
傅说明殷道，萧何律汉刑。
钧衡持国柄，柱石总朝经。
隐轸江山藻，氛氲鼎鼐铭。
兴中皆白雪，身外即丹青。
江海呼穷鸟，诗书问聚萤。
吹嘘成羽翼，提握动芳馨。
倚伏悲还笑，栖迟醉复醒。
恩荣初就列，含育忝宵形。
有窃丘山惠，无时枕席宁。
壮心瞻落景，生事感浮萍。
莫以才难用，终期善易听。
未为门下客，徒谢少微星。

今夕何夕岁云徂，更长烛明不可孤。
咸阳客舍一事无，相与博塞为欢娱。
冯陵大叫呼五白，袒跣不肯成枭卢。
英雄有时亦如此，邂逅岂即非良图。
君莫笑刘毅从来布衣愿，家无儋石输百万。

今秋乃淫雨，仲月来寒风。
群木水光下，万象云气中。
所思碍行潦，九里信不通。
悄悄素浐路，迢迢天汉东。
愿腾六尺马，背若孤征鸿。
划见公子面，超然欢笑同。
奋飞既胡越，局促伤樊笼。
一饭四五起，凭轩心力穷。
嘉蔬没混浊，时菊碎榛丛。
鹰隼亦屈猛，乌鸢何所蒙。
式瞻北邻居，取适南巷翁。
挂席钓川涨，焉知清兴终。

东山气鸿蒙，宫殿居上头。
君来必十月，树羽临九州。
阴火煮玉泉，喷薄涨岩幽。
有时浴赤日，光抱空中搂。
阆风入辙迹，旷原延冥搜。
沸天万乘动，观水百丈湫。
幽灵斯可佳，王命宫属休。
初闻龙用壮，擘石摧林丘。
中夜窟宅改，移因风雨秋。
倒悬瑶池影，屈注苍江流。
味如甘露浆，挥弄滑且柔。
翠旗澹偃蹇，云车纷少留。
箫鼓荡四溟，异香泱漭浮。
鲛人献微绡，曾祝沈豪牛。
百祥奔盛明，古先莫能俦。
坡陀金虾蟆，出见盖有由。
至尊顾之笑，王母不肯收。
复归虚无底，化作长黄虬。
飘飘青琐郎，文采珊瑚钩。
浩歌渌水曲，清绝听者愁。

杜陵有布衣，老大意转拙。
许身一何愚，窃比稷与契。
居然成濩落，白手甘契阔。
盖棺事则已，此志常觊豁。
穷年忧黎元，叹息肠内热。
取笑同学翁，浩歌弥激烈。
非无江海志，萧洒送日月。
生逢尧舜君，不忍便永诀。
当今廊庙具，构厦岂云缺。
葵藿倾太阳，物性固莫夺。
顾惟蝼蚁辈，但自求其穴。
胡为慕大鲸，辄拟偃溟渤。
以兹悟生理，独耻事干谒。
兀兀遂至今，忍为尘埃没。
终愧巢与由，未能易其节。
沈饮聊自适，放歌颇愁绝。
岁暮百草零，疾风高冈裂。
天衢阴峥嵘，客子中夜发。
霜严衣带断，指直不得结。
凌晨过骊山，御榻在嵽嵲。
蚩尤塞寒空，蹴蹋崖谷滑。
瑶池气郁律，羽林相摩戛。
君臣留欢娱，乐动殷樛嶱。
赐浴皆长缨，与宴非短褐。
彤庭所分帛，本自寒女出。
鞭挞其夫家，聚敛贡城阙。
圣人筐篚恩，实欲邦国活。
臣如忽至理，君岂弃此物。
多士盈朝廷，仁者宜战栗。
况闻内金盘，尽在卫霍室。
中堂舞神仙，烟雾散玉质。
煖客貂鼠裘，悲管逐清瑟。
劝客驼蹄羹，霜橙压香橘。
朱门酒肉臭，路有冻死骨。
荣枯咫尺异，惆怅难再述。
北辕就泾渭，官渡又改辙。
群冰从西下，极目高崪兀。
疑是崆峒来，恐触天柱折。
河梁幸未坼，枝撑声窸窣。
行旅相攀援，川广不可越。
老妻寄异县，十口隔风雪。
谁能久不顾，庶往共饥渴。
入门闻号咷，幼子饥已卒。
吾宁舍一哀，里巷亦呜咽。
所愧为人父，无食致夭折。
岂知秋未登，贫𪧘有苍卒。
生常免租税，名不隶征伐。
抚迹犹酸辛，平人固骚屑。
默思失业徒，因念远戍卒。
忧端齐终南，澒洞不可掇。

心在水精域，衣霑春雨时。
洞门尽徐步，深院果幽期。
到扉开复闭，撞钟斋及兹。
醍醐长发性，饮食过扶衰。
把臂有多日，开怀无愧辞。
黄鹂度结构，紫鸽下罘罳。
愚意会所适，花边行自迟。
汤休起我病，微笑索题诗。

文章有神交有道，端复得之名誉早。
爱客满堂尽豪翰，开筵上日思芳草。
安得健步移远梅，乱插繁花向晴昊。
千里犹残旧冰雪，百壶且试开怀抱。
垂老恶闻战鼓悲，急觞为缓忧心𢭏。
少年努力纵谈笑，看我形容已枯槁。
坐中薛华善醉歌，歌辞自作风格老。
近来海内为长句，汝与山东李白好。
何刘沈谢力未工，才兼鲍昭愁绝倒。
诸生颇尽新知乐，万事终伤不自保。
气酣日落西风来，愿吹野水添金杯。

孤云亦群游，神物有所归。
麟凤在赤霄，何当一来仪。
往与惠荀辈，中年沧洲期。
天高无消息，弃我忽若遗。
内惧非道流，幽人见瑕疵。
洪涛隐语笑，鼓枻蓬莱池。
崔嵬扶桑日，照耀珊瑚枝。
风帆倚翠盖，暮把东皇衣。
咽漱元和津，所思烟霞微。
知名未足称，局促商山芝。
五湖复浩荡，岁暮有余悲。

绝代有佳人，幽居在空谷。
自云良家子，零落依草木。
关中昔丧败，兄弟遭杀戮。
官高何足论，不得收骨肉。
世情恶衰歇，万事随转烛。
夫婿轻薄儿，新人已如玉。
合昏尚知时，鸳鸯不独宿。
但见新人笑，那闻旧人哭。
在山泉水清，出山泉水浊。
侍婢卖珠回，牵萝补茅屋。
摘花不插发，采柏动盈匊。
天寒翠袖薄，日暮倚修竹。

男儿生世间，及壮当封侯。
战伐有功业，焉能守旧丘。
召募赴蓟门，军动不可留。
千金买马鞭，百金装刀头。
闾里送我行，亲戚拥道周。
斑白居上列，酒酣进庶羞。
少年别有赠，含笑看吴钩。

塞外苦厌山，南行道弥恶。
冈峦相经亘，云水汽参错。
林迥硖角来，天窄壁面削。
磎西五里石，奋怒向我落。
仰看日车侧，俯恐坤轴弱。
魑魅啸有风，霜霰浩漠漠。
昨忆逾陇坂，高秋视吴岳。
东笑莲华卑，北知崆峒薄。
超然侔壮观，已谓殷寥廓。
突兀犹趁人，及兹叹冥莫。

山行有常程，中夜尚未安。
微月没已久，崖倾路何难。
大江动我前，汹若溟渤宽。
篙师暗理楫，歌笑轻波澜。
霜浓木石滑，风急手足寒。
入舟已千忧，陟𪩘仍万盘。
迥眺积水外，始知众星干。
远游令人瘦，衰疾惭加餐。

忆年十五心尚孩，健如黄犊走复来。
庭前八月棃枣熟，一日上树能千回。
即今倏忽已五十，坐卧只多少行立。
强将笑语供主人，悲见生涯百忧集。
入门依旧四壁空，老妻睹我颜色同。
痴儿未知父子礼，叫怒索饭啼门东。

将军魏武之子孙，于今为庶为清门。
英雄割据虽已矣，文彩风流犹尚存。
学书初学卫夫人，但恨无过王右军。
丹青不知老将至，富贵于我如浮云。
开元之中常引见，承恩数上南熏殿。
凌烟功臣少颜色，将军下笔开生面。
良相头上进贤冠，猛将腰间大羽箭。
褒公鄂公毛发动英姿飒爽来酣战。
先帝天马玉花骢，画工如山貌不同。
是日牵来赤墀下，迥立阊阖生长风。
诏谓将军拂绢素，意匠惨淡经营中。
斯须九重真龙出，一洗万古凡马空。
玉花却在御榻上，榻上庭前屹相向。
至尊含笑催赐金，圉人太仆皆惆怅。
弟子韩干早入室，亦能画马穷殊相。
干惟画肉不画骨，忍使骅骝气凋丧。
将军画善盖有神，必逢佳士亦写真。
即今飘泊干戈际，屡貌寻常行路人。
途穷反遭俗眼白，世上未有如公贫。
但看古来盛名下，终日坎𡒄缠其身。

昔我去草堂，蛮夷塞成都。
今我归草堂，成都适无虞。
请陈初乱时，反复乃须臾。
大将赴朝廷，群小起异图。
中宵斩白马，盟歃气已麤。
西取邛南兵，北断剑阁隅。
布衣数十人，亦拥专城居。
其势不两大，始闻蕃汉殊。
西卒却倒戈，贼臣互相诛。
焉知肘腋祸，自及枭獍徒。
义士皆痛愤，纪纲乱相逾。
一国实三公，万人欲为鱼。
唱和作威福，孰肯辨无辜。
眼前列杻械，背后吹笙竽。
谈笑行杀戮，溅血满长衢。
到今用钺地，风雨闻号呼。
鬼妾与鬼马，色悲充尔娱。
国家法令在，此又足惊吁。
贱子且奔走，三年望东吴。
弧矢暗江海，难为游五湖。
不忍竟舍此，复来薙榛芜。
入门四松在，步屧万竹疏。
旧犬喜我归，低徊入衣裾。
邻舍喜我归，酤酒携胡芦。
大官喜我来，遣骑问所须。
城郭喜我来，宾客隘邨墟。
天下尚未宁，健儿胜腐儒。
飘飖风尘际，何地置老夫。
于时见疣赘，骨髓幸未枯。
饮啄愧残生，食薇不敢余。

男儿生无所成头皓白，牙齿欲落真可惜。
忆献三赋蓬莱宫，自怪一日声辉赫。
集贤学士如堵墙，观我落笔中书堂。
往时文彩动人主，此日饥寒趋路旁。
晚将末契托年少，当面输心背面笑。
寄谢悠悠世上儿，不争好恶莫相疑。

烈士恶多门，小人自同调。
名利茍可取，杀身傍权要。
何当官曹清，尔辈堪一笑。

系马乔木间，问人野寺门。
柳侯披衣笑，见我颜色温。
并坐石下堂，俛视大江奔。
火云洗月露，绝壁上朝暾。
自非晓相访，触热生病根。
南方六七月，出入异中原。
老少多暍死，汗逾水浆翻。
俊才得之子，筋力不辞烦。
指挥当世事，语及戎马存。
涕泪溅我裳，悲气排帝阍。
郁陶抱长策，义仗知者论。
吾衰卧江汉，但愧识玙璠。
文章一小技，于道未为尊。
起予幸斑白，因是托子孙。
俱客古信州，结庐依毁垣。
相去四五里，径微山叶繁。
时危挹佳士，况免军旅喧。
醉从赵女舞，歌鼓秦人盆。
子壮顾我伤，我驩兼泪痕。
余生如过鸟，故里今空邨。

司徒天宝末，北收晋阳甲。
胡骑攻吾城，愁寂意不惬。
人安若泰山，蓟北断右胁。
朔方气乃苏，黎首见帝业。
二宫泣西郊，九庙起颓压。
未散河阳卒，思明伪臣妾。
复自碣石来，火焚乾坤猎。
高视笑禄山，公又大献捷。
异王册崇勋，小敌信所怯。
拥兵镇河汴，千里初妥帖。
青蝇纷营营，风雨秋一叶。
内省未入朝死泪终映睫。
大屋去高栋，长城埽遗堞。
平生白羽扇，零落蛟龙匣。
雅望与英姿，恻怆槐里接。
三军晦光彩，烈士痛稠叠。
直笔在史臣，将来洗箱箧。
吾思哭孤冢，南纪阻归楫。
扶颠永萧条，未济失利涉。
疲{艹/尔}竟何人，洒涕巴东峡。

汝阳让帝子，眉宇真天人。
虬须似太宗，色映塞外春。
往者开元中，主恩视遇频。
出入独非时，礼异见群臣。
爱其谨洁极，倍此骨肉亲。
从容听朝后，或在风雪晨。
忽思格猛兽，苑囿腾清尘。
羽旗动若一，万马肃駪駪。
诏王来射雁，拜命已挺身。
箭出飞鞚内，上又回翠麟。
翻然紫塞翮，下拂明月轮。
胡人虽获多，天笑不为新。
王每中一物，手自与金银。
袖中谏猎书，扣马久上陈。
竟无衔橛虞，圣聪矧多仁。
官免供给费，水有在藻鳞。
匪唯帝老大，皆是王忠勤。
晚年务置醴，门引申白宾。
道大容无能，永怀侍芳茵。
好学尚贞烈，义形必霑巾。
挥翰绮绣扬，篇什若有神。
川广不可溯，墓久狐兔邻。
宛彼汉中郡，文雅见天伦。
何以开我悲，泛舟俱远津。
温温昔风味，少壮已书绅。
旧游易磨灭，衰谢增酸辛。

甫也诸侯老宾客，罢酒酣歌拓金戟。
骑马忽忆少年时，散蹄迸落瞿塘石。
白帝城门水云外，低身直下八千尺。
粉堞电转紫游缰，东得平冈出天壁。
江村野堂争入眼，垂鞭亸鞚凌紫陌。
向来皓首惊万人，自倚红颜能骑射。
安知决臆追风足，朱汗骖驔犹喷玉。
不虞一蹶终损伤，人生快意多所辱。
职当忧戚伏衾枕，况乃迟暮加烦促。
明知来问腆我颜，杖藜强起依僮仆。
语尽还成开口笑，提携别埽清谿曲。
酒肉如山又一时，初筵哀丝动豪竹。
共指西日不相贷，喧呼且覆杯中渌。
何必走马来为问，君不见嵇康养生遭杀戮。

我之曾祖姑，尔之高祖母。
尔祖未显时，归为尚书妇。
隋朝大业末，房杜俱交友长者来在门，荒年自糊口。
家贫无供给，客位但箕帚。
俄顷羞颇珍，寂寥人散后。
入怪鬓发空，吁嗟为之久。
自陈剪髻鬟，鬻市充杯酒。
上云天下乱，宜与英俊厚。
向窃窥数公，经纶亦俱有。
次问最少年，虬髯十八九。
子等成大名，皆因此人手。
下云风云合，龙虎一吟吼。
愿展丈夫雄，得辞儿女丑。
秦王时在坐，真气惊户牖。
及乎贞观初，尚书践台斗。
夫人常肩舆，上殿称万寿。
六宫师柔顺，法则化妃后。
至尊均嫂叔，盛事垂不朽。
凤雏无凡毛，五色非尔曹。
往者胡作逆，乾坤沸嗷嗷。
吾客左冯翊，尔家同遁逃。
争夺至徒步，块独委蓬蒿。
逗留热尔肠，十里却呼号。
自下所骑马，右持腰间刀。
左牵紫游缰，飞走使我高。
茍活到今日，寸心铭佩牢。
乱离又聚散，宿昔恨滔滔。
水花笑白首，春草随青袍。
廷评近要津，节制收英髦。
北驱汉阳传，南泛上泷舠。
家声肯坠地，利器当秋毫。
番禺亲贤领，筹运神功操。
大夫出卢宋，宝贝休脂膏。
洞主降接武，海胡舶千艘。
我欲就丹砂，跋涉觉身劳。
安能陷粪土，有志乘鲸鳌。
或骖鸾腾天，聊作鹤鸣皋。

贤豪赞经纶，功成空名垂。
子孙不振耀，历代皆有之。
郑公四叶孙，长大常苦饥。
众中见毛骨，犹是麒麟儿。
磊落贞观事，致君朴直词。
家声盖六合，行色何其微。
遇我苍吾阴，忽惊会面稀。
议论有余地，公侯来未迟。
虚思黄金贵，自笑青云期。
长卿久病渴，武帝元同时。
季子黑貂敝，得无妻嫂欺。
尚为诸侯客，独屈州县卑。
南游炎海甸，浩荡从此辞。
穷途仗神道，世乱轻土宜。
解帆岁云暮，可与春风归。
出入朱门家，华屋刻蛟螭。
玉食亚王者，乐张游子悲。
侍婢艳倾城，绡绮轻雾霏。
掌中琥珀锺，行酒双逶迤。
新欢继明烛，梁栋星辰飞。
两情顾盼合，珠碧赠于斯。
上贵见肝胆，下贵不相疑。
心事披写间，气酣达所为。
错挥铁如意，莫避珊瑚枝。
始兼逸迈兴，终慎宾主仪。
戎马暗天宇，呜呼生别离。

特进群公表，天人夙德升。
霜蹄千里骏，风翮九霄鹏。
服礼求毫发，惟忠忘寝兴。
圣情常有眷，朝退若无凭。
仙醴来浮蚁，奇毛或赐鹰。
清关尘不杂，中使日相乘。
晚节嬉游简，平居孝义称。
自多亲棣萼，谁敢问山陵。
学业醇儒富，辞华哲匠能。
笔飞鸾耸立，章罢凤骞腾。
精理通谈笑，忘形向友朋。
寸长堪缱绻，一诺岂骄矜。
已忝归曹植，何知对李膺。
招要恩屡至，崇重力难胜。
披雾初欢夕，高秋爽气澄。
尊罍临极浦，凫雁宿张灯。
花月穷游宴，炎天避郁蒸。
研寒金井水，檐动玉壶冰。
瓢饮唯三径，岩栖在百层。
且持蠡测海，况挹酒如渑。
鸿宝宁全秘，丹梯庶可凌。
淮王门有客，终不愧孙登。

有客传河尹，逢人问孔融。
青囊仍隐逸，章甫尚西东。
鼎石分门户，词场继国风。
尊荣瞻地绝，疏放忆途穷。
浊酒寻陶令，丹砂访葛洪。
江湖漂短褐，霜雪满飞蓬。
牢落乾坤大，周流道术空。
谬惭知蓟子，真怯笑扬雄。
盘错神明惧，讴歌德义丰。
尸乡余土室，难说祝鸡翁。

幽意忽不惬，归期无奈何。
出门流水注，回首白云多。
自笑灯前舞，谁怜醉后歌。
祗应与朋好，风雨亦来过。

老去悲秋强自宽，兴来今日尽君欢。
羞将短发还吹帽，笑倩旁人为正冠。
蓝水远从千涧落，玉山高并两峰寒。
明年此会知谁健，醉把茱萸子细看。

才大今诗伯，家贫苦宦卑。
饥寒奴仆贱，颜状老翁为。
同调嗟谁惜，论文笑自知。
流传江鲍体，相顾免无儿。

去岁兹辰捧御床，五更三点入鹓行。
欲知趋走伤心地，正想氛氲满眼香。
无路从容陪语笑，有时颠倒着衣裳。
何人错忆穷愁日，愁日愁随一线长。

奇兵不在众，万马救中原。
谈笑无河北，心肝奉至尊。
孤云随杀气，飞鸟避辕门。
竟日留欢乐，城池未觉喧。

衡岳啼猿里，巴州鸟道边。
故人俱不利，谪宦两悠然。
开辟乾坤正，荣枯雨露偏。
长沙才子远，钓濑客星悬。
忆昨趋行殿，殷忧捧御筵。
讨胡愁李广，奉使待张骞。
无复云台仗，虚修水战船。
苍茫城七十，流落剑三千。
画角吹秦晋，旄头俯涧瀍。
小儒轻董卓，有识笑苻坚。
浪作禽填海，那将血射天。
万方思助顺，一鼓气无前。
阴散陈仓北，晴熏太白巅。
乱麻尸积卫，破竹势临燕。
法驾还双阙，王师下八川。
此时霑奉引，佳气拂周旋。
貔虎开金甲，麒麟受玉鞭。
侍臣谙入仗，厩马解登仙。
花动朱楼雪，城凝碧树烟。
衣冠心惨怆，故老泪潺湲。
哭庙悲风急，朝正霁景鲜。
月分梁汉米，春得水衡钱。
内蘂繁于缬，宫莎软胜绵。
恩荣同拜手，出入最随肩。
晚著华堂醉，寒重绣被眠。
辔齐兼秉烛，书枉满怀笺。
每觉升元辅，深期列大贤。
秉钧方咫尺，铩翮再聊翩。
禁掖朋从改，微班性命全。
青蒲甘受戮，白发竟谁怜。
弟子贫原宪，诸生老伏虔。
师资谦未达，乡党敬何先。
旧好肠堪断，新愁眼欲穿。
翠干危栈竹，红腻小湖莲。
贾笔论孤愤，严诗赋几篇。
定知深意苦，莫使众人传。
贝锦无停织，朱丝有断弦。
浦鸥防碎首，霜鹘不空拳。
地僻昏炎瘴，山稠隘石泉。
且将棋度日，应用酒为年。
典郡终微眇，治中实弃捐。
安排求傲吏，比兴展归田。
去去才难得，苍苍理又玄。
古人称逝矣，吾道卜终焉。
陇外翻投迹，渔阳复控弦。
笑为妻子累，甘与岁时迁。
亲故行稀少，兵戈动接联。
他乡饶梦寐，失侣自屯邅。
多病加淹泊，长吟阻静便。
如公尽雄俊，志在必腾骞。

衡岳啼猿里，巴州鸟道边。
故人俱不利，谪宦两悠然。
开辟乾坤正，荣枯雨露偏。
长沙才子远，钓濑客星悬。
忆昨趋行殿，殷忧捧御筵。
讨胡愁李广，奉使待张骞。
无复云台仗，虚修水战船。
苍茫城七十，流落剑三千。
画角吹秦晋，旄头俯涧瀍。
小儒轻董卓，有识笑苻坚。
浪作禽填海，那将血射天。
万方思助顺，一鼓气无前。
阴散陈仓北，晴熏太白巅。
乱麻尸积卫，破竹势临燕。
法驾还双阙，王师下八川。
此时霑奉引，佳气拂周旋。
貔虎开金甲，麒麟受玉鞭。
侍臣谙入仗，厩马解登仙。
花动朱楼雪，城凝碧树烟。
衣冠心惨怆，故老泪潺湲。
哭庙悲风急，朝正霁景鲜。
月分梁汉米，春得水衡钱。
内蘂繁于缬，宫莎软胜绵。
恩荣同拜手，出入最随肩。
晚著华堂醉，寒重绣被眠。
辔齐兼秉烛，书枉满怀笺。
每觉升元辅，深期列大贤。
秉钧方咫尺，铩翮再聊翩。
禁掖朋从改，微班性命全。
青蒲甘受戮，白发竟谁怜。
弟子贫原宪，诸生老伏虔。
师资谦未达，乡党敬何先。
旧好肠堪断，新愁眼欲穿。
翠干危栈竹，红腻小湖莲。
贾笔论孤愤，严诗赋几篇。
定知深意苦，莫使众人传。
贝锦无停织，朱丝有断弦。
浦鸥防碎首，霜鹘不空拳。
地僻昏炎瘴，山稠隘石泉。
且将棋度日，应用酒为年。
典郡终微眇，治中实弃捐。
安排求傲吏，比兴展归田。
去去才难得，苍苍理又玄。
古人称逝矣，吾道卜终焉。
陇外翻投迹，渔阳复控弦。
笑为妻子累，甘与岁时迁。
亲故行稀少，兵戈动接联。
他乡饶梦寐，失侣自屯邅。
多病加淹泊，长吟阻静便。
如公尽雄俊，志在必腾骞。

万里桥西一，草堂，百花潭水即沧浪。
风含翠筿娟娟静，雨裛红蕖冉冉香。
厚禄故人书断绝，恒饥稚子色凄凉。
欲填沟壑唯疏放，自笑狂夫老更狂。

老耻妻孥笑，贫嗟出入劳。
客情投异县，诗态忆吾曹。
东郭沧江合，西山白雪高。
文章差底病，回首兴滔滔。

伐竹为桥结构同，褰裳不涉往来通。
天寒白鹤归华表，日落青龙见水中。
顾我老非题柱客，知君才是济川功。
合欢却笑千年事，驱石何时到海东。

莫笑田家老瓦盆，自从盛酒长儿孙。
倾银注瓦惊人眼，共醉终同卧竹根。

百宝装腰带，真珠络臂韝。
笑时花近眼，舞罢锦缠头。

行色递隐见，人烟时有无。
仆夫穿竹语，稚子入云呼。
转石惊魑魅，抨弓落狖鼯。
真供一笑乐，似欲慰穷途。

关内昔分袂，天边今转蓬。
驱驰不可说，谈笑偶然同。
道术曾留意，先生早击蒙。
家家迎蓟子，处处识壶公。
长啸峨嵋北，潜行玉垒东。
有时骑猛虎，虚室使仙童。
发少何劳白，颜衰肯更红。
望云悲𫐘轲，毕景羡冲融。
丧乱形仍役，凄凉信不通。
悬旌要路口，倚剑短亭中。
永作殊方客，残生一老翁。
相哀骨可换，亦遣驭清风。

幕府秋风日夜清，澹云疏雨过高城。
叶心朱实看时落，阶面青苔先自生。
复有楼台衔暮景，不劳钟鼓报新晴。
浣花溪里花饶笑，肯信吾兼吏隐名。

卜居赤甲迁居新，两见巫山楚水春。
炙背可以献天子，美芹由来知野人。
荆州郑薛寄书近，蜀客郗岑非我邻。
笑接郎中评事饮，病从深酌道吾真。

峡内多云雨，秋来尚郁蒸。
远山朝白帝，深水谒彝陵。
迟暮嗟为客，西南喜得朋。
哀猿更起坐，落雁失飞腾。
伏枕思琼树，临轩对玉绳。
青松寒不落，碧海阔逾澄。
昔岁文为理，群公价尽增。
家声同令闻，时论以儒称。
太后当朝肃，多才接迹升。
翠虚捎魍魉，丹极上鹍鹏。
宴引春壶满，恩分夏簟冰。
雕章五色笔，紫殿九华灯。
学并卢王敏，书偕褚薛能。
老兄真不坠，小子独无承。
近有风流作，聊从月继征。
放蹄知赤骥，捩翅服苍鹰。
卷轴来何晚，襟怀庶可凭。
会期吟讽数，益破旅愁凝。
雕刻初谁料，纤毫欲自矜。
神融蹑飞动，战胜洗侵凌。
妙取筌蹄弃，高宜百万层。
白头遗恨在，青竹几人登。
回首追谈笑，劳歌跼寝兴。
年华纷已矣，世故莽相仍。
刺史诸侯贵，郎官列宿应。
潘生骖阁远，黄霸玺书增。
乳贙号攀石，饥鼯诉落藤。
药囊亲道士，灰劫问胡僧。
凭久乌皮折，簪稀白帽棱。
林居看蚁穴，野食行鱼罾。
筋力交雕丧，飘零免战兢。
皆为百里宰，正似六安丞。
姹女萦新裹，丹砂冷旧秤。
但求椿寿永，莫虑杞天崩。
炼骨调情性，张兵挠棘矜。
养生终自惜，伐数必全惩。
政术甘疏诞，词场愧服膺。
展怀诗诵鲁，割爱酒如渑。
咄咄宁书字，冥冥欲避矰。
江湖多白鸟，天地有青蝇。

能画毛延寿，投壶郭舍人。
每蒙天一笑，复似物皆春。
政化平如水，皇恩断若神。
时时用抵戏，亦未杂风尘。

故里樊川菊，登高素浐源。
他时一笑后，今日几人存。
巫峡蟠江路，终南对国门。
系舟身万里，伏枕泪双痕。
为客裁乌帽，从儿具绿尊。
佳辰对群盗，愁绝更谁论。

西历青羌板，南留白帝城。
於菟侵客恨，粔籹作人情。
瓦卜传神语，畬田费火声。
是非何处定，高枕笑浮生。

马度秦关雪正深，北来肌骨苦寒侵。
他乡就我生春色，故国移居见客心。
賸欲提携如意舞，喜多行坐白头吟。
巡檐索共梅花笑，冷蘂疏枝半不禁。

对月那无酒，登楼况有江。
听歌惊白鬓，笑舞拓秋窗。
尊蚁添相续，沙鸥并一双。
尽怜君醉倒，更觉片心降。

席谦不见近弹棋，毕曜仍传旧小诗。
玉局他年无限笑，白杨今日几人悲。

汝啼吾手战，吾笑汝身长。
处处逢正月，迢迢滞远方。
飘零还柏酒，衰病只藜床。
训喻青衿子，名惭白首郎。
赋诗犹落笔，献寿更称觞。
不见江东弟，高歌泪数行。

此日此时人共得，一谈一笑俗相看。
尊前柏叶休随酒，胜里金花巧耐寒。
佩剑冲星聊暂拔，匣琴流水自须弹。
早春重引江湖兴，直道无忧行路难。

老向巴人里，今辞楚塞隅。
入舟翻不乐，解缆独长吁。
窄转深啼狖，虚随乱浴凫。
石苔凌几杖，空翠扑肌肤。
叠壁排霜剑，奔泉溅水珠。
杳冥藤上下，浓澹树荣枯。
神女峰娟妙，昭君宅有无。
曲留明怨惜，梦尽失欢娱。
摆阖盘涡沸，欹斜激浪输。
风雷缠地脉，冰雪耀天衢。
鹿角真走险，狼头如跋胡。
恶滩宁变色，高卧负微躯。
书史全倾挠，装囊半压濡。
生涯临臬兀，死地脱斯须。
不有平川决，焉知众壑趋。
乾坤霾涨海，雨露洗春芜。
欧鸟牵丝飏，骊龙濯锦纡。
落霞沈绿绮，残月坏金枢。
泥笋苞初荻，沙茸出小蒲。
雁儿争水马，燕子逐樯乌。
绝岛容烟雾，环洲纳晓晡。
前闻辨陶牧，转眄拂宜都。
县郭南畿好，津亭北望孤。
劳心依憩息，朗咏划昭苏。
意遣乐还笑，衰迷贤与愚。
飘萧将素发，汩没听洪𬬻。
丘壑曾忘返，文章敢自诬。
此生遭圣代，谁分哭穷途。
卧疾淹为客，蒙恩早厕儒。
廷争酬造化，朴直乞江湖。
滟滪险相迫，沧浪深可逾。
浮名寻已已，懒计却区区。
喜近天皇寺，先披古画图。
应经帝子渚，同泣舜苍梧。
朝士兼戎服，君王按湛卢。
旄头初俶扰，鹑首丽泥涂。
甲卒身虽贵，书生道固殊。
出尘皆野鹤，历块匪辕驹。
伊吕终难降，韩彭不易呼。
五云高太甲，六月旷抟扶。
回首黎元病，争权将帅诛。
山林托疲苶，未必免崎岖。

水生春缆没，日出野船开。
宿鸟行犹去，丛花笑不来。
人人伤白首，处处接金杯。
莫道新知要，南征且未回。

舞怯铢衣重，笑疑桃脸开。
方知汉成帝，虚筑避风台。

莳药穿林复在𪩘，浓香秀色深能浅。
云气垂来裛露偏，松阴占处知春晚。
拂曙残莺百啭催，萦泉带石几花开。
不随飞鸟缘枝去，如笑幽人出谷来。
对之不觉忘疏懒，废卷荷锄嫌日短。
岂无萱草树堦墀，惜尔幽芳世所遗。
但使芝兰出萧艾，不辞手足皆胼胝。
宁学陶潜空嗜酒，颓龄舍此事东菑。

君不见圣主旰食忧元元，秋风苦雨暗九门。
凤凰池里沸泉腾，苍龙阙下生云根。
阴精离毕太淹度，倦鸟将归不知树。
愁阴惨淡时殷雷，生灵垫溺若寒灰。
公卿红粒爨丹桂，黔首白骨封青苔。
貂裘玉食张公子，炰炙熏天戟门里。
且如歌笑日挥金，应笑禹汤能罪己。
鹤鸣蛙跃正及时，豹隐兰凋亦可悲。
焉得太阿决屏翳，还令率土见朝曦。

长安少年唯好武，金殿承恩争破虏。
沙场烽火隔天山，铁骑征西几岁还。
战处黑云霾翰海，愁中明月度阳关。
玉笛声悲离酌晚，金方路极行人远。
计日霜戈尽敌归，回首戎城空落晖。
始笑子卿心计失，徒看海上节旄稀。

君不见明星映空月，太阳朝升光尽歇。
君不见凋零委路蓬，长风飘举入云中。
由来人事何尝定，且莫骄奢笑践穷。

当年贵得意，文字各争名。
齐唱阳春曲，唯君金玉声。
悬黎宝中出，高价世难掩。
鸿羽不低飞，龙津徒自险。
直矜鹦鹉赋，不贵芳桂枝。
少俊蔡邕许，长鸣唐举知。
梁城下熊轼，朱戟何暐耀。
才子欲归宁，棠花已含笑。
高门知庆大，子孝觉亲荣。
独揽还珠美，宁唯问绢情。
离筵不尽醉，掺袂一何早。
马蹄西别轻，树色东看好。
行尘忽不见，惆怅青门道。

返真难合道，怀旧仍无吊。
浮俗渐浇淳，斯人谁继妙。
声容在心耳，宁觉阻言笑。
玄堂闭几春，拱木齐云峤。
鹤传居士舞，猿得苏门啸。
酹酒片阳微，空山想埋照。

宁辞园令秩，不改渊明调。
解印无与言，见山始一笑。
幽人还绝境，谁道苦奔峭。
随云剩渡溪，出门更垂钓。
吾庐青霞里，窗树玄猿啸。
微月清风来，方知散发妙。

丘壑趣如此，暮年始栖偃。
赖遇无心云，不笑归来晚。
鸣鸠拂红枝，初服傍清畎。
昨日山僧来，犹嫌嘉遁浅。
托君紫阳家，路灭心更远。
梯云创其居，抱犊上绝𪩘。
杏田溪一曲，霞境峰几转。
路石挂飞泉，谢公应在眼。
愿言携手去，采药长不返。

自乐鱼鸟性，宁求农牧资。
浅深爱岩壑，疏凿尽幽奇。
雨花相助好，莺鸣春草时。
种兰入山翠，引葛上花枝。
风露拆红紫，缘溪复映池。
新泉香杜若，片石引江蓠。
宛谓武陵洞，潜鹰造化移。
杖策携烟客，满袖掇芳蕤。
蝴蝶舞留我，仙鸡闲傍篱。
但令黄精熟，不虑韶光迟。
笑指云萝迳，樵人那得知。

一笑不可得，同心相见稀。
摘菱频贳酒，待月未扃扉。
星影低惊鹊，虫声傍旅衣。
卑栖岁已晚，共羡雁南飞。

初服栖穷巷，重阳忆旧游。
门闲谢病日，心醉授衣秋。
酒尽寒花笑，庭空暝雀愁。
今朝落帽客，几处管弦留。

东去有余意，春风生赐衣。
凤凰衔诏下，才子采兰归。
斗酒百花里，情人一笑稀。
别离须计日，相望在彤闱。

得地移根远，交柯遶指柔。
露香浓结桂，池影鬬蟠虬。
黛叶轻筠绿，金花笑菊秋。
何如南海外，雨露隔炎洲。

隐几无名老，何年此陆沈。
丘园自得性，婚嫁不婴心。
岁计因山薄，霞栖在谷深。
设罝连草色，晒药背松阴。
触兴云生岫，随耕鸟下林。
搘颐笑来客，头上有朝簪。

把手意难尽，前山日渐低。
情人那忍别，宿鸟尚同栖。
寸晷恋言笑，佳期欲阻暌。
离云愁出岫，去水咽分溪。
庄叟几虚说，杨朱空自迷。
伤心独归路，秋草更萋萋。

能清谢朓思，暂下承明庐。
远山新水下，寒皋微雨余。
更怜归鸟去，宛到卧龙居。
笑指丛林上，闲云自卷舒。
宁心鸣凤日，却意钓璜初。
处贵有余兴，伊周位不如。

凤辇幸秦久，周人徯帝情。
若非君敏德，谁镇洛阳城。
前席命才彦，举朝推令名。
纶言动北斗，职事守东京。
郑履下天去，蘧轮满路声。
出关秋树直，对阙远山明。
肃肃保厘处，水流宫苑清。
长安日西笑，朝夕衮衣迎。

几年家绝壑，满径种芳兰。
带石买松贵，通溪涨水宽。
诵经连谷响，吹律减云寒。
谁谓桃源里，天书问考槃。
一从解蕙带，三入偶蝉冠。
今夕复何夕，归休寻旧欢。
片云隔苍翠，春雨半林湍。
藤长穿松盖，花繁压药栏。
景深青眼下，兴绝彩毫端。
笑向同来客，登龙此地难。

文星垂太虚，辞伯综群书。
彩笔下鸳掖，褒衣来石渠。
典坟探奥旨，造化睹权舆。
述圣鲁宣父，通经汉仲舒。
窗明宜缥带，地肃近丹除。
清昼删诗暇，高秋作赋初。
露盘侵汉耸，宫柳度鸦疏。
静对连云阁，晴闻过阙车。
旧僚云出矣，晚岁复何如。
海峤瞻归路，江城梦直庐。
含毫思两凤，望远寄双鱼。
定笑巴歌拙，还参丽曲余。

王孙兴至幽寻好，芳草春深景气和。
药院爱随流水入，山斋喜与白云过。
犹嫌巢鹤窥人远，不厌丛花对客多。
醉来倚玉无余事，目送归鸿笑复歌。

湖南远去有余情，蘋叶初齐白芷生。
谩说简书催物役，遥知心赏缓王程。
兴过山寺先云到，啸引江帆带月行。
幕下由来贵无事，伫闻谈笑静黎甿。

离舟解缆到斜晖，春水东流燕北飞。
才子学诗趋露冕，棠花含笑待斑衣。
稍闻江树啼猿近，转觉山林过客稀。
借问还珠盈合浦，何如鲤也入庭闱。

凤凰衔诏与何人，善政多才宠寇恂。
台上鸳鸾争送远，岳阳云树待行春。
自怜黄阁知音在，不厌彤幨出守频。
应笑冯唐衰且拙，世情相见白头新。

二十为郎事汉文，鸳雏骥子自为群。
笔精已许台中妙，剑术还令世上闻。
归觐屡经槐里月，出师常笑棘门军。
莫言来往朝天远，看取鸣鞘入断云。

诗人九日怜芳菊，筵客高斋宴浙江。
渔浦浪花摇素壁，西陵树色入秋窗。
木奴向熟悬金实，桑落新开泻玉缸。
四子醉时争讲习，笑论黄霸旧为邦。

慧眼沙门真远公，经行宴坐有儒风。
香缘不绝簪裾会，禅想宁妨藻思通。
曙后𬬻烟生不灭，晴来堦色并归空。
狂夫入室无余事，唯与天花一笑同。

紫泥何日到沧州，笑向东阳沈隐侯。
黛色晴峰云外出，縠文江水县前流。
使臣自欲论公道，才子非关厌薄游。
溪畔秋兰虽可佩，知君不得少停舟。

云密连江暗，风斜著物鸣。
一杯真战将，笑尔作愁兵。

秋云久无雨，江燕社犹飞。
却笑舟中客，今年未得归。

楼空人不归，云似去时衣。
黄鹤无心下，长应笑令威。

艳静如笼月，香寒未逐风。
桃花徒照地，终被笑妖红。

幽石生芙蓉，百花惭美色。
远笑越溪女，闻芳不可识。

大学三年闻琢玉，东堂一举早成名。
借问还家何处好，玉人含笑下机迎。

凄凄霜日上高台，水国秋凉客思哀。
万叠银山寒浪起，一行斜字早鸿来。
谁家捣练孤城暮，何处题衣远信回。
江汉路长身不定，菊花三笑旅怀开。

白云县北千山口，青岁欲开残雪后。
前驱锦带鱼皮鞮，侧佩金璋虎头绶。
南郑侯家醉落晖，东关陌上着鞭归。
愁看野马随官骑，笑取秦人带客旗。
使者下车忧疾苦，豪吏销声出公府。
万里歌钟相庆时，巴童声节渝儿舞。

谢公邻里在，日夕问佳期。
春水人归后，东田花尽时。
下楼闲待月，行乐笑题诗。
他日吴中路，千山入梦思。

西掖归来后，东林静者期。
远峰春雪里，寒竹暮天时。
笑说金人偈，闲听宝月诗。
更怜茶兴在，好出下方迟。

主人持节拜荆州，走马应从一路游。
斑竹冈连山雨暗，枇杷门向楚天秋。
佳期笑把斋中酒，远意闲登城上楼。
文体此时看又别，吾知小庾甚风流。

行行独出故关迟，南望千山无尽期。
见舞巴童应暂笑，闻歌蜀道又堪悲。
孤城晚闭清江上，匹马寒嘶白露时。
别后此心君自见，山中何事不相思。

湘竹斑斑湘水春，衡阳太守虎符新。
朝来笑向归鸿道，早晚南飞见主人。

朔风剪塞草，寒露日夜结。
行行到瀛壖，归思生暮节。
驿楼见万里，延首望辽碣。
远海入大荒，平芜际穷发。
旧国在梦想，故人胡且越。
契阔阻风期，荏苒成雨别。
海西望京口，两地各天末。
索居动经秋，再笑知曷月。
日南望中尽，唯见飞鸟灭。
音尘未易得，何由慰饥渴。

救物智所昧，学仙愿未从。
行藏两乖角，蹭蹬风波中。
薄宦耻降志，卧疴非养蒙。
闭关涉两旬，羇思浩无穷。
鸑鷟何处来，双舞下碧空。
离别隔云雨，惠然此相逢。
把手贺疾间，举杯欣酒浓。
新诗见久要，清论激深衷。
高馆舒夜簟，开门延微风。
火云赫嵯峨，日暮千万峰。
遥指故山笑，相看抚号钟。
声和由心清，事感知气同。
出处未易料，且歌缓愁容。
愿君崇明德，岁暮如青松。

少读黄帝书，肯不笑机事。
意犹负深衷，未免名迹累。
厌贫学干禄，欲徇宾王利。
甘为风波人，岂复江海意。
担簦平台下，是日饮羇思。
逢君道寸心，暂喜一交臂。
绪言未及竟，离念已复至。
宁[陵]望南丘，云雨成两地。
途殊迹方间，河广流且驶。
暮帆望不及，览赠心欲醉。
爱君如金锡，昆弟皆茂异。
奕赫连丝衣，荣养能锡类。
君子道未长，深藏青云器。
巨鳞有纵时，今日不足议。
唯当加餐饭，好我袖中字。
别离动经年，莫道分首易。

君把一尺诏，南游济沧浪。
受恩忘险艰，不道歧路长。
戎狄方构患，休牛殊未遑。
三秦千仓空，战卒如饿狼。
委输资外府，诹谋寄贤良。
有才当陈力，安得遂翱翔。
岂不慎井赋，赋均人亦康。
遥知轩车到，万室安耕桑。
火伏金气腾，昊天欲苍茫。
寒蝉惨巴邓，秋色愁沅湘。
昨日携手西，于今芸再黄。
欢娱讵几许，复向天一方。
蹢躅话世故，惆怅举离觞。
共求数刻欢，戏谑君此堂。
今日把手笑，少时各他乡。
身名同风波，聚散未易量。
曷月还朝天，及时开智囊。
前期傥犹阔，加饭勉自强。

远山媚平楚，宿雨涨清溪。
沿溯任舟檝，欢言无町畦。
酒酣相视笑，心与白鸥齐。

谁谓乡可望，望在天地涯。
但有时命同，万里共岁华。
昨夜南山雨，殷雷坼萌芽。
源桃不余欺，先发秦人家。
寂寂户外掩，迟迟春日斜。
源桃默无言，秦人独长嗟。
不惜中肠苦，但言会合赊。
思归吾谁诉，笑向南枝花。

关西仕时俱稚容，彪彪之鬓始相逢。
天地变化县城改，独有故人交态在。
不言会合迹未幷，犹以岁寒心相待。
洛阳居守寄酂侯，君著貂冠参运筹。
高阁连云骑省夜，新文会友凉风秋。
青袍白面昔携手，冉冉府趋君记否。
云分雨散十五年，始得一笑樽酒前。
未遑少留骤远别，况值旅雁鸣秋天。
二华旧游如梦想，他时再会何由缘。
赖君赠我郢中曲，别后相思被管弦。

昨日看摇落，惊秋方怨咨。
几经开口笑，复及看花时。
世事空名束，生涯素发知。
山山春草满，何处不相思。

天书到法堂，朽质被荣光。
自笑无功德，殊恩谬激扬。
还登建礼署，犹忝会稽章。
佳句惭相及，称仁岂易当。

郎官作掾心非好，儒服临戎政已闻。
说剑尝宗漆园吏，戒严应笑棘门军。
遥知抵掌论皇道，时复吟诗向白云。
百越待君言即叙，相思不敢怆离群。

紫蔓青条拂酒壶，落花时与竹风俱。
归时自负花前醉，笑向鯈鱼问乐无。

高楼独立思依依，极浦遥山合翠微。
江客不堪频北顾，塞鸿何事复南飞。
丹阳古渡寒烟积，瓜步空洲远树稀。
闻道王师犹转战，谁能谈笑解重围。

巧解逢人笑，还能乱蝶飞。
春时风入户，几片落朝衣。

湘竹殊堪制，齐纨且未工。
幸亲芳袖日，尤带旧林风。
掩笑歌筵里，传书卧阁中。
竟将为别赠，宁与合欢同。

莺啼燕语报新年，马邑龙堆路几千。
家住秦城邻汉苑，心随明月到胡天。
机中锦字论长恨，楼上花枝笑独眠。
为问元戎窦车骑，何时反斾勒燕然。

一月主人笑几回，相逢相识且衔杯。
眼看春色如流水，今日残花昨日开。

野人宿在人家少，朝见此山谓山晓。
半壁仍栖岭上云，开帘欲放湖中鸟。
独坐长松是阿谁，再三招手起来迟。
于公大笑向予说，小弟丹青能尔为。

神仙可学无，百岁名大约。
天地何苍茫，人间半哀乐。
浮生亮多惑，善事翻为恶。
争先等驰驱，中路苦瘦弱。
长老思养寿，后生笑寂寞。
五谷非长年，四气乃灵药。
列子何必待，吾心满寥廓。

由来那敢议轻肥，散发行歌自采薇。
逋客未能忘野兴，辟书翻遣脱荷衣。
家中匹妇空相笑，池上群鸥尽欲飞。
更乞大贤容小隐，益看愚谷有光辉。

十年木屐步苔痕，石上松间水自喧。
三辟草堂仍被褐，数行书札忽临门。
卧多共息嵇康病，才劣虚同郭隗尊。
亚相已能怜潦倒，山花笑处莫啼猿。

时人多笑乐幽栖，晚起闲行独杖藜。
云色卷舒前后岭，药苗新旧两三畦。
偶逢野果将呼子，屡折荆钗亦为妻。
拟共钓竿长往复，岩陵滩上胜耶溪。

数片荷衣不蔽身，青山白鸟岂知贫。
如今非是秦时世，更隐桃花亦笑人。

昨日年催白发新，身如麋鹿不知贫。
时时亦被群儿笑，赖有南山四老人。

荷衣半破带莓苔，笑向陶潜酒瓮开。
纵醉远须上山去，白云那肯下山来。

古来文章有能奔逸气，耸高格。
清人心神，惊人魂魄。
我闻当今有李白，大猎赋，鸿猷文，嗤长卿，笑子云。
班张所作琐细不入耳，未知卿云得在嗤笑限。
登庐山，观瀑布，海风吹不断，江月照还空。
余爱此两句：登天台，望渤海云垂大鹏飞，山压巨鳌背，斯言亦好在。
至于他作多不拘常律，振摆超腾，既俊且逸。
或醉中操纸，或兴来走笔。
手下忽然片云飞，眼前划见孤峰出。
而我有时白日忽欲睡，睡觉歘然起攘臂。
任生知有君，君也知有任生未。
中间闻道在长安，及余戾止。
君已江东访元丹，邂逅不得见君面。
每常把酒，向东望良久。
见说往年在翰林，胸中矛戟何森森。
新诗传在宫人口，佳句不离明主心。
身骑天马多意气，目送飞鸿对豪贵。
承恩召入凡几回，待诏归来仍半醉。
权臣妒盛名，群犬多吠声。
有敕放君却归隐沦处，高歌大笑出关去。
且向东山为外臣，诸侯交迓驰朱轮。
白璧一双买交者，黄金百镒相知人。
平生傲岸其志不可测，数十年为客，未尝一日低颜色。
八咏楼中坦腹眠，五侯门下无心忆。
繁花越台上，细柳吴宫侧。
绿水青山知有君，白云明月偏相识。
养高兼养闲，可望不可攀。
庄周万物外，范蠡五湖间。
人传访道沧海上，丁令王乔每往还。
蓬莱径是曾到来，方丈岂唯方一丈。
伊余每欲乘兴往相寻，江湖拥隔劳寸心。
今朝忽遇东飞翼，寄此一章表胸臆。
傥能报我一片言，但访任华有人识。

古来文章有能奔逸气，耸高格。
清人心神，惊人魂魄。
我闻当今有李白，大猎赋，鸿猷文，嗤长卿，笑子云。
班张所作琐细不入耳，未知卿云得在嗤笑限。
登庐山，观瀑布，海风吹不断，江月照还空。
余爱此两句：登天台，望渤海云垂大鹏飞，山压巨鳌背，斯言亦好在。
至于他作多不拘常律，振摆超腾，既俊且逸。
或醉中操纸，或兴来走笔。
手下忽然片云飞，眼前划见孤峰出。
而我有时白日忽欲睡，睡觉歘然起攘臂。
任生知有君，君也知有任生未。
中间闻道在长安，及余戾止。
君已江东访元丹，邂逅不得见君面。
每常把酒，向东望良久。
见说往年在翰林，胸中矛戟何森森。
新诗传在宫人口，佳句不离明主心。
身骑天马多意气，目送飞鸿对豪贵。
承恩召入凡几回，待诏归来仍半醉。
权臣妒盛名，群犬多吠声。
有敕放君却归隐沦处，高歌大笑出关去。
且向东山为外臣，诸侯交迓驰朱轮。
白璧一双买交者，黄金百镒相知人。
平生傲岸其志不可测，数十年为客，未尝一日低颜色。
八咏楼中坦腹眠，五侯门下无心忆。
繁花越台上，细柳吴宫侧。
绿水青山知有君，白云明月偏相识。
养高兼养闲，可望不可攀。
庄周万物外，范蠡五湖间。
人传访道沧海上，丁令王乔每往还。
蓬莱径是曾到来，方丈岂唯方一丈。
伊余每欲乘兴往相寻，江湖拥隔劳寸心。
今朝忽遇东飞翼，寄此一章表胸臆。
傥能报我一片言，但访任华有人识。

古来文章有能奔逸气，耸高格。
清人心神，惊人魂魄。
我闻当今有李白，大猎赋，鸿猷文，嗤长卿，笑子云。
班张所作琐细不入耳，未知卿云得在嗤笑限。
登庐山，观瀑布，海风吹不断，江月照还空。
余爱此两句：登天台，望渤海云垂大鹏飞，山压巨鳌背，斯言亦好在。
至于他作多不拘常律，振摆超腾，既俊且逸。
或醉中操纸，或兴来走笔。
手下忽然片云飞，眼前划见孤峰出。
而我有时白日忽欲睡，睡觉歘然起攘臂。
任生知有君，君也知有任生未。
中间闻道在长安，及余戾止。
君已江东访元丹，邂逅不得见君面。
每常把酒，向东望良久。
见说往年在翰林，胸中矛戟何森森。
新诗传在宫人口，佳句不离明主心。
身骑天马多意气，目送飞鸿对豪贵。
承恩召入凡几回，待诏归来仍半醉。
权臣妒盛名，群犬多吠声。
有敕放君却归隐沦处，高歌大笑出关去。
且向东山为外臣，诸侯交迓驰朱轮。
白璧一双买交者，黄金百镒相知人。
平生傲岸其志不可测，数十年为客，未尝一日低颜色。
八咏楼中坦腹眠，五侯门下无心忆。
繁花越台上，细柳吴宫侧。
绿水青山知有君，白云明月偏相识。
养高兼养闲，可望不可攀。
庄周万物外，范蠡五湖间。
人传访道沧海上，丁令王乔每往还。
蓬莱径是曾到来，方丈岂唯方一丈。
伊余每欲乘兴往相寻，江湖拥隔劳寸心。
今朝忽遇东飞翼，寄此一章表胸臆。
傥能报我一片言，但访任华有人识。

中年从一尉，自笑此身非。
道在甘微禄，时难耻息机。
晨趋本郡府，书掩故山扉。
待见干戈毕，何妨更采薇。

宇下无留事，经营意独新。
文房已得地，相阁是推轮。
席上招贤急，山阴对雪频。
虚明先旦暮，启闭异冬春。
谈笑兵家法，逢迎幕府宾。
还将负暄处，时借在阴人。

诗家九日怜芳菊，迟客高斋瞰浙江。
汉浦浪花摇素壁，西陵树色入秋窗。
木奴向熟悬金实，桑落新开泻玉缸。
四子醉时争讲德，笑论黄霸屈为邦。

湖上新正逢故人，情深应不笑家贫。
明朝别后门还掩，修竹千竿一老身。

嘉客会初筵，宜时魄再圆。
众皆含笑戏，谁不点颐怜。
绣被花堪摘，罗绷色欲妍。
将雏有旧曲，还入武城弦。

秋光净无迹，莲消锦云红。
只有溪上山，还识扬舲翁。
如何白蘋花，幽渚笑凉风。

郡楼何其旷，亭亭广而深。
故人牧余杭，留我披胸衿。
满箧阅新作，璧玉诞清音。
流水入洞天，窅豁欲凌临。
辟险延北阜，薙道陟南岑。
朝从山寺还，醒醉动笑吟。
荷花十余里，月色攒湖林。
父老惜使君，却欲速华簪。

王母欲过刘彻家，飞琼夜入云𫐌车。
紫书分付与青鸟，却向人间求好花。
上元夫人最小女，头面端正能言语。
手把梁生画花看，凝嚬掩笑心相许。
心相许，为白阿娘从嫁与。

昆仑儿，骑白象，时时锁著师子项。
奚奴跨马不搭鞍，立走水牛惊汉官。
江村小儿好夸骋，脚踏牛头上牛领。
浅草平田攃过时，大虫著钝几落井。
杜生知我恋沧州，画作一障张床头。
八十老婆拍手笑，妒他织女嫁牵牛。

荣辱不关身，谁为疏与亲。
有山堪结屋，无地可容尘。
白发偏添寿，黄花不笑贫。
一樽朝暮醉，陶令果何人。

襄城秋雨晦，楚客不归心。
亥市风烟接，隋宫草路深。
离忧翻独笑，用事感浮阴。
夜夜空堦响，唯余蚯蚓吟。

远山谁放烧，疑是坛边醮。
仙人错下山，拍手坛边笑。

玉楼天半起笙歌，风送宫嫔笑语和。
月殿影开闻夜漏，水精帘卷近银河。

百年心不料，一卷日相知。
乘兴偏难改，忧家是强为。
县城寒寂寞，峰树远参差。
自笑无谋者，秪应道在斯。

诗书成志业，懒慢致蹉跎。
圣代丹霄远，明时白发多。
浅谋堪自笑，穷巷忆谁过。
寂寞前山暮，归人樵采歌。

失意成逋客，终年独掩扉。
无机狎鸥惯，多病见人稀。
流水知行药，孤云伴采薇。
空斋莫闲笑，心事与时违。

将军带十围，重锦制戎衣。
猿臂销弓力，虬须长剑威。
首登平乐宴，新破大宛归。
楼上诛姬笑，门前问客稀。
暮烽玄兔急，秋草紫骝肥。
未奉君王诏，高槐昼掩扉。

海内兵犹在，关西赋未均。
仍劳持斧使，尚宰茂陵人。
遥夜重城掩，清宵片月新。
绿琴听古调，白屋被深仁。
迹与儒生合，心惟静者亲。
深情先结契，薄宦早趋尘。
贫病休何日，艰难过此身。
悠悠行远道，冉冉过良辰。
明主知封事，长沮笑问津。
栖遑忽相见，欲语泪霑巾。

县属幷州北近胡，悠悠此别宦仍孤。
应知史笔思循吏，莫料辕门笑鲁儒。
古塞草青宜牧马，春城月暗好啼乌。
雕残贵有亲仁术，梅福何须去隐吴。

彼鼠侵我厨，纵狸授粱肉。
鼠虽为君却，狸食自须足。
冀雪大国耻，翻是大国辱。
膻腥逼绮罗，砖瓦杂珠玉。
登楼非骋望，目笑是心哭。
何意天乐中，至今奏胡曲。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

结茅同楚客，卜筑汉江边。
日落数归鸟，夜深闻扣舷。
水痕侵岸柳，山翠借厨烟。
调笑提筐妇，春来蚕几眠。

侧听宫官说，知君宠尚存。
未能开笑颊，先欲换愁魂。
宝镜窥妆影，红衫裛泪痕。
昭阳今再入，宁敢恨长门。

女伴朝来说，知君欲弃捐。
懒梳明镜下，羞到画堂前。
有泪霑脂粉，无情理管弦。
不知将巧笑，更遣向谁怜。

愁里惜春深，闻幽即共寻。
贵看花柳色，图放别离心。
客醉花能笑，诗成花伴吟。
为君调绿绮，先奏凤归林。

独掩衡门秋景闲，洛阳才子访柴关。
莫嫌浊酒君须醉，虽是贫家菊也斑。
同人愿得长携手，久客深思一破颜。
却笑孟嘉吹帽落，登高何必上龙山。

汉代文明今盛明，犹将贾傅暂专城。
何妨密旨先符竹，莫是除书误姓名。
蜗舍喜时春梦去，隼旟行处瘴江清。
新年只可三十二，却笑潘郎白发生。

夺嫡心萌事可忧，四贤西笑暂安刘。
后王不敢论珪组，土偶人前枳树秋。

独占龙冈部，深持虎节居。
尽心敷吏术，含笑掩兵书。
礼饰华缨重，才牵雅制余。
茂阴延驿路，温液逗官渠。
南亩行春罢，西楼待客初。
瓮头开绿蚁，砧下落红鱼。
牧伯风流足，輶轩若涩虚。
今宵铃阁内，醉舞复何如。

共访青山寺，曾隐南朝人。
问古松桂老，开襟言笑新。
步移月亦出，水映石磷磷。
予洗肠中酒，君濯缨上尘。
皓彩入幽抱，清气逼苍旻。
信此澹忘归，淹留冰玉邻。

自笑儒生著战袍，书斋壁上挂弓刀。
如今便是征人妇，好织回文寄窦滔。

闲居倦时燠，开轩俯平林。
雷声殷遥空，云气布层阴。
川上风雨来，洒然涤烦襟。
田家共欢笑，沟浍亦已深。
团团聚邻曲，斗酒相与斟。
樵歌野田中，渔钓沧江浔。
苍天暨有念，悠悠终我心。

采菊上东山，山高路非远。
江湖乍辽敻，城郭亦在眼。
昼日市井喧，闰年禾稼晚。
开尊会佳客，长啸临绝𪩘。
戏鹤唳且闲，断云轻不卷。
乡心各万里，醉话时一展。
乔木列遥天，残阳贯平坂。
徒忧征车重，自笑谋虑浅。
却顾郡斋中，寄傲与君同。

巨孽盗都城，传闻天下惊。
陪臣九江畔，走马来赴难。
伏奏见龙颜，旋持手诏还。
单车不可驻，朱槛未遑攀。
故人出相饯，共悲行路难。
临岐荷赠言，对酒独伤魂。
世故山川险，忧多思虑昏。
重阴蔽芳月，叠岭明旧雪。
泥积辙更深，木冰花不发。
郑君间世贤，忠孝乃双全。
大义弃妻子，至淳易生死。
知心三四人，越境千余里。
骏马帐前发，惊尘路旁起。
楼头俛首看，莫敢相留止。
拜阙奏良图，留中沃圣谟。
洗兵救卫郡，诱敌讨幽都。
名亚典属国，良选谏大夫。
从容九霄上，谈笑授阴符。
卢生富才术，特立居近密。
采掇献吾君，朝廷视听新。
宽饶狂自比，汲黯直为邻。
就列继三事，主文当七人。
可怜长守道，不觉五逢春。
昔去城南陌，各为天际客。
关河烟雾深，寸步音尘隔。
羁旅忽相遇，别离又兹夕。
前悲涕未干，后喜心已戚。
而我方老大，颇为风眩迫。
夫君幷少年，何尔鬓须白。
惆怅语不尽，裴回情转剧。
一尊自共持，以慰长相忆。

旅馆谁相问，寒灯独可亲。
一年将尽夜，万里未归人。
寥落悲前事，支离笑此身。
愁颜与衰鬓，明日又逢春。

王者应无敌，天兵动远征。
建牙连朔漠，飞骑入胡城。
夜月边城影，秋风陇水声。
陈琳能草檄，含笑出长平。

衰鬓辞余秩，秋风入故园。
结茅成暖室，汲井及清源。
邻里桑麻接，儿童笑语喧。
终朝非役役，聊寄远人言。

天涯芳草遍，江路又逢春。
海月留人醉，山花笑客贫。
离杯倾祖帐，征骑逐行尘。
回首风流地，登临少一人。

春风归戚里，晓日上花枝。
清管新莺发，重门细柳垂。
经过千骑客，调笑五陵儿。
何事灵台客，狂歌自不知。

身为百里长，家宠五诸侯。
含笑听猿狖，摇鞭望斗牛。
梅花堪比雪，芳草不知秋。
别后南风起，相思梦岭头。

细雨柴门生远愁，向来诗句若为酬。
林花落处频中酒，海燕飞时独倚楼。
北郭晚晴山更远，南塘春尽水争流。
可能相别还相忆，莫遣杨花笑白头。

党议连诛不可闻，直臣高士去纷纷。
当时漏夺无人问，出宰东阳笑杀君。

木叶纷纷湘水滨，此中何事往频频。
临风自笑归时晚，更送浮云逐故人。

门前水流咽，城下乱山多。
非是还家路，宁知枉骑过。
风烟复欲隔，悲笑屡相和。
不学陶公醉，无因奈别何。

五逢晬日今方见，置尔怀中自惘然。
乍喜老身辞远役，翻悲一笑隔重泉。
欲教针线娇难解，暂弄琴书性已便。
还有蔡家残史籍，可能分与外人传。

青袍芸阁郎，谈笑挹侯王。
旧箓藏云穴，新诗满帝乡。
名高闲不得，到处人争识。
谁知冰雪颜，已杂风尘色。
此去复如何，东皋岐路多。
藉芳临紫陌，回首忆沧波。
年来倦萧索，但说淮南乐。
并檝湖上游，连樯月中泊。
沿溜入阊门，千灯夜市喧。
喜逢邻舍伴，遥语问乡园。
下淮风自急，树杪分郊邑。
送客随岸行，离人出帆立。
渔村绕水田，澹澹隔晴烟。
欲就林中醉，先期石上眠。
林昏天未曙，但向云边去。
暗入无路山，心知有花处。
登高日转明，下望见春城。
洞里草空长，冢边人自耕。
寥寥行异境，过尽千峰影。
露色凝古坛，泉声落寒井。
仙成不可期，多别自堪悲。
为问桃源客，何人见乱时。

夜静春梦长，梦逐仙山客。
园林满芝术，鸡犬傍篱栅。
几处花下人，看予笑头白。

不敢苦相留，明知不自由。
嚬眉乍欲语，敛笑又低头。
舞态兼些醉，歌声似带羞。
今朝总见也，只不解人愁。

天乐下天中，云輧俨在空。
铅黄艳河汉，笑语合笙镛。
已见长随凤，仍闻不避熊。
君王亲试舞，阊阖静无风。

残妆色浅髻鬟开，笑映朱帘覰客来。
推醉谁知弄花钿，潘郎不敢使人催。

花正浓时人正愁，逢花却欲替花羞。
年来笑伴皆归去，今日晴明独上楼。

洛下渠头百卉新，满筵歌笑独伤春。
何须更弄邵翁伯，即我此身如此人。

五马临流待幕宾，羡君谈笑出风尘。
身闲就养宁辞远，世难移家莫厌贫。
天际晓山三峡路，津头腊市九江人。
何处遥知最惆怅，满湖青草雁声春。

江源南去永，野渡暂维梢。
古戍悬鱼网，空林露鸟巢。
雪晴山脊见，沙浅浪痕交。
自笑无媒者，逢人作解嘲。

御苑春何早，繁花已绣林。
笑迎明主仗，香拂美人簪。
地接楼台近，天垂雨露深。
晴光来戏蝶，夕景动栖禽。
欲托凌云势，先开捧日心。
方知桃李树，从此别成阴。

上苑韶容早，芳菲正吐花。
无言向春日，闲笑任年华。
润色笼轻霭，睛光艳晚霞。
影连千户竹，香散万人家。
幸遶楼台近，仍怀雨露赊。
愿君垂采摘，不使落风沙。

三考四岳下，官曹少休沐。
久负青山诺，今还获所欲。
尝闻玉清洞，金简受玄箓。
夙驾升天行，云游恣霞宿。
平明矫轻策，扪石入空曲。
仙人古石坛，苔遶青瑶局。
阳桂凌烟紫，阴萝冒水绿。
隔世闻丹经，悬泉注明玉。
前惊羽人会，白日天居肃。
问我将致辞，笑之自相目。
竦身云遂起，仰见双白鹄。
堕其一纸书，文字类鸟足。
视之了不识，三返又三复。
归来问方士，举世莫解读。
何必若蜉蝣，然后为局促。
鄙哉宦游子，身志俱降辱。
再往不及期，劳歌叩山木。

豪不必驰千骑，雄不在垂双鞬。
天生俊气自相逐，出与雕鹗同飞翻。
朝行九衢不得意，下鞭走马城西原。
忽闻燕雁一声去，回鞍挟弹平陵园。
归来青楼曲未半，美人玉色当金尊。
淮阴少年不相下，酒酣半笑倚市门。
安知我有不平色，白日欲落红尘昏。
死生容易如反掌，得意失意由一言。
少年但饮莫相问，此中报雠亦报恩。

君不见上宫警夜营八屯，冬冬街鼓朝朱轩。
玉堦霜仗拥未合，少年排入铜龙门。
暗闻弦管九天上，宫漏沈沈清吹繁。
平明走马绝驰道，呼鹰挟弹通缭垣。
玉笼金锁养黄口，探雏取卵伴王孙。
分曹陆博快一掷，迎欢先意笑语喧。
巧为柔媚学优孟，儒衣嬉戏冠沐猿。
晚来香街经柳市，行过倡舍宿桃根。
相逢杯酒一言失，回朱点白闻至尊。
金张许史伺颜色，王侯将相莫敢论。
岂知人事无定势，朝欢暮戚如掌翻。
椒房宠移子爱夺，一夕秋风生戾园。
徒用黄金将买赋，宁知白玉暗成痕。
持杯收水水已覆，徙薪避火火更燔。
欲求四老张丞相，南山如天不可上。

漠漠复霏霏，为君垣上衣。
昭阳辇下草，应笑此生非。
掩蔼青春去，苍茫白露稀。
犹胜萍逐水，流浪不相依。

危心惊夜雨，起望漫悠悠。
气耿残灯暗，声繁高树秋。
凉轩辞夏扇，风幌揽轻裯。
思绪蓬初断，归期燕暂留。
关山蔼已失，脸泪迸难收。
赖君时一笑，方能解四愁。

腰悬锦带佩吴钩，走马曾防玉塞秋。
莫笑关西将家子，秪将诗思入凉州。

湘竹斑斑湘水春，衡阳太守虎符新。
朝来笑向归鸿道，早晚南飞见主人。

鹤裘筇竹杖，语笑过林中。
正是月明夜，陶家见远公。
自嫌山客务，不与汉官同。

朔雁去成行，哀蝉响如昨。
时芳一憔悴，暮序何萧索。
笑语且无聊，逢迎多约略。
三山不可见，百岁空挥霍。
故事尽为愁，新知无复乐。
夫君又离别，而我加寂寞。
惠远纵相寻，陶潜祗独酌。
主人恩则厚，客子才自薄。
委曲见提携，因循成蹇剥。
论边书未上，招隐诗还作。
贵者已朝餐，岂能敦宿诺。
飞禽虽失树，流水长思壑。
千里寄琼枝，梦寐青山郭。

黄须康兄酒泉客，平生出入王侯宅。
今朝醉卧又明朝，忽忆故乡头已白。
流年恍惚瞻西日，陈事苍茫指南陌。
声名恒压鲍参军，班位不过扬执戟。
迩来七十遂无机，空是咸阳一布衣。
后辈轻肥贱衰朽，五侯门馆许因依。
自言万物有移改，始信桑田变成海。
同时献赋人皆尽，共壁题诗君独在。
步出东城风景和，青山满眼少年多。
汉家尚壮今则老，发短心长知奈何。
华堂举杯白日晚，龙钟相见谁能免。
君今已反我正来，朱颜宜笑能几回。
借问朦胧花树下，谁家畚插筑高台。

青春事汉主，白首入秦城。
遍识才人字，多知旧曲名。
风流随故事，语笑合新声。
独有垂杨树，偏伤日暮情。

先生归有处，欲别笑无言。
绿水到山口，青林连洞门。
月明寻石路，云霁望花源。
早晚还乘鹤，悲歌向故园。

丘迟本才子，始冠即周旋。
舅乏郄鉴爱，君如卫玠贤。
礼将金友等，情向玉人偏。
鄙俗那劳似，龙钟却要怜。
投砖聊取笑，赠绮一何妍。
野坐临黄菊，溪行踏绿钱。
岩高云反下，洞黑水潜穿。
僻岭猿偷栗，枯池雁唼莲。
身居霞外寺，思发月明田。
犹恨萦尘网，昏昏过几年。

十五事文翰，大儿轻孔融。
长裾游邸第，笑傲五侯中。
谏猎一朝寝，论边素未工。
蹉跎潘鬓至，蹭蹬阮途穷。
贷布怜宁兴，无金命未通。
王陵固似戆，郭最遂非雄。
敛板辞群彦，回车访老农。
咏诗怀洛下，送客忆山东。
沈病魂神浊，清斋思虑空。
羸将卫玠比，冷共邺侯同。
草舍才遮雨，荆窗不碍风。
梨教通子守，酒是远师供。
扪虱欣时泰，迎猫达岁丰。
原门唯有席，井饮但加葱。
少壮衿齐德，高年觉宋聋。
寓书先论懒，读易反求蒙。
昔慕能鸣雁，今怜半死桐。
秉心犹似矢，搔首忽如蓬。
赤叶翻藤架，黄花盖菊丛。
聊将呈匠伯，今已学愚公。

金壶漏尽禁门开，飞燕昭阳侍寝回。
随分独眠秋殿里，遥闻语笑自天来。

仆本濩落人，辱当州郡使。
量力颇及早，谢归今即已。
萧萧若凌虚，襟带顿销靡。
车服率然来，涔阳作游子。
郁郁寡开颜，默默独行李。
忽逢平生友，一笑方在此。
秋情宁风日，楚思浩云水。
为语弋林者，冥冥鸿远矣。

新参将相事营平，锦带骍弓结束轻。
晓上关城吟画角，暗驰羌马发支兵。
回中地近风常急，鄜畤年多草自生。
近喜扶阳系戎相，从来卫霍笑长缨。

仙花笑尽石门中，石室重重掩绿空。
𫏐下云峰能几日，却回烟驾驭春风。

欲就东林寄一身，尚怜儿女未成人。
柴门客去残阳在，药圃虫喧秋雨频。
近水方同梅市隐，曝衣多笑阮家贫。
深山兰若何时到，羡与闲云作四邻。

白石先生眉发光，已分甜雪饮红浆。
衣巾半染烟霞气，语笑兼和药草香。
茅洞玉声流暗水，衡山碧色暎朝阳。
千年城郭如相问，华表峩峩有夜霜。

朱丝纽弦金点杂，双蒂芙蓉共开合。
谁家稚女著罗裳，红粉青眉娇暮妆。
木难作床牙作席，云母屏风光照壁。
玉颜年几新上头，回身敛笑多自羞。
红销月落不复见，可惜当时谁拂面。

惯作云林客，因成懒漫人。
吏欺从政拙，妻笑理家贫。
李郭应时望，王杨入幕频。
从容丞相阁，知忆故园春。

旧书稍稍出风尘，孤客逢秋感此身。
秦地谬为门下客，淮阴徒笑市中人。
也闻阮籍寻常醉，见说陈平不久贫。
幸有故人茅屋在，更将心事问情亲。

辉天复耀地，再为歌咏始。
素传学道徒，清门有君子。
文涧泻潺潺，德峰来垒垒。
两京二十年，投食公卿间。
封章既不下，故旧多惭颜。
卖马市耕牛，却归湘浦山。
麦收蚕上簇，衣食应丰足。
碧涧伴僧禅，秋山对雨宿。
且欢身体适，幸免缨组束。
上宰镇荆州，敬重同岁游。
欢逢通世友，简授画戎筹。
迟迟就公食，怆怆别野裘。
主人开宴席，礼数无形迹。
醉笑或颠吟，发谈皆损益。
临甃理芳鲜，升堂引宾客。
早岁慕嘉名，远思今始平。
孔门忝同辙，潘馆幸诸甥。
自知再婚娶，岂望为亲情。
欣欣还切切，又二千里别。
楚笔防寄书，蜀茶忧远热。
关山足重叠，会合何时节。
莫叹各从军，且愁岐路分。
美人停玉指，离瑟不中闻。
争向巴山夜，猿声满碧云。

忆昨痴小年，不知有经籍。
常随童子游，多向外家剧。
偷花入邻里，弄笔书墙壁。
照水学梳头，应门未穿帻。
人前赏文性，棃果蒙不惜。
赋字咏新泉，探题得幽石。
自从出关辅，三十年作客。
风雨一飘飖，亲情多阻隔。
如何二千里，尘土驱蹇瘠。
良久陈苦辛，从头叹衰白。
既来今又去，暂笑还成戚。
落日动征车，春风卷离席。
云台观西路，华岳祠前柏。
会得过帝乡，重寻旧行迹。

高树蝉声秋巷里，朱门冷静似闲居。
重装墨画数茎竹，长著香薰一架书。
语笑侍儿知礼数，吟哦野客任狂疏。
就中爱读英雄传，欲立功勋恐不如。

承恩新拜上将军，当直巡更近五云。
天下表章经院过，宫中语笑隔墙闻。
密封计策非时奏，别赐衣裳到处薰。
向晚临堦看号簿，眼前风景任支分。

唐州将士死生同，尽逐双旌旧镇空。
独破淮西功业大，新除陇右世家雄。
知时每笑论兵法，识势还轻立战功。
次第各分茅土贵，殊勋并在一门中。

五侯三任未相称，头白如丝作县丞。
错判符曹群吏笑，乱书岩石一山憎。
自知酒病衰肠怯，遥怕春残百鸟凌。
年少力生犹不敌，况加憔悴闷腾腾。

早入公门到夜归，不因寒食少闲时。
颠狂遶树猿离鏁，跳踯缘冈马断羁。
酒污衣裳从客笑，醉饶言语觅花知。
老来自喜身无事，仰面西园得咏诗。

上阳花木不曾秋，洛水穿宫处处流。
画阁红楼宫女笑，玉箫金管路人愁。
幔城入涧橙花发，玉辇登山桂叶稠。
曾读列仙王母传，九天未胜此中游。

江上数株桑枣树，自从离乱更荒凉。
那堪旅馆经残腊，秪把空书寄故乡。
典尽客衣三尺雪，炼精诗句一头霜。
故人多在芙蓉幕，应笑孜孜道未光。

树叶初成鸟护窠，石榴花里笑声多。
众中遗却金钗子，拾得从他要赎么。

宫人早起笑相呼，不识堦前扫地夫。
乞与金钱争借问，外头还似此间无。

众中偏得君王笑，偷把金箱笔砚开。
书破红蛮隔子上，旋推当直美人来。

后宫宫女无多少，尽向园中笑一团。
舞蝶落花相觅著，春风共语亦应难。

昔日才高容貌古，相敬如宾不相睹。
手奉蘋蘩喜盛门，心知礼义感君恩。
三星照户春空尽，一树桃花竟不言。
结束车舆强游往，和风霁日东皋上。
鸾凤参差陌上行，麦苗萦陇雉初鸣。
修容尽饰将何益，极虑呈材欲导情。
六艺从师得机要，百发穿杨含绝妙。
白羽风驰碎锦毛，青娥怨处嫣然笑。
杨生词赋比潘郎，不似前贤貌不扬。
听调琴弄能和室，更解弯弧足自防。
秋深为尔持圆扇，莫忘鲁连飞一箭。

重阳秋雁未衔芦，始觉他乡节候殊。
旅馆但知闻蟋蟀，邮童不解献茱萸。
陶潜何处登高醉，倦客停桡一事无。
来岁公田多种黍，莫教黄菊笑杨朱。

莫叹乘轺道路赊，高楼日日望还家。
人到南康皆下泪，唯君笑向此中花。

挂却衣冠披薜荔，世人应是笑狂愚。
年来渐觉髭须黑，欲寄松花君用无。

菡萏新花晓并开，浓妆美笑面相隈。
西方采画迦陵鸟，早晚双飞池上来。

平原门下十余人，独受恩多未杀身。
每叹陆家兄弟少，更怜杨氏子孙贫。
柴门岂断施行马，鲁酒那堪醉近臣。
赖有军中遗令在，犹将谈笑对风尘。

霅谿湾里钓渔翁，舴艋为家西复东。
江上雪，浦边风，笑着荷衣不叹穷。

昨日山家春酒浓，野人相劝久从容。
独忆卸冠眠细草，不知谁送出深松。
都忘醉后逢廉度，不省归时见鲁恭。
知己尚嫌身酩酊，路人应恐笑龙钟。

新绣笼裙豆蔲花，路人笑上返金车。
霓裳禁曲无人解，暗问梨园弟子家。

寻源路已尽，笑入白云间。
不解乘轺客，那知有此山。

君不见道旁废井傍开花，原是昔年骄贵家。
几度美人来照影，濯纤笑引银瓶绠。
风飘雨散今奈何，绣闼雕甍绿苔多。
笙歌鼎沸君莫矜，豪奢未必长多金。
休说编氓朴无耻，至竟终须合天理。
非故败他却成此，苏张终作多言鬼。
行路难，路难不在九折湾。

南国宴佳宾，交情老倍亲。
月惭红烛泪，花笑白头人。
宝瑟常余怨，琼枝不让春。
更闻歌子夜，桃李艳妆新。

渠江明净峡逶迤，船到名滩拽{/念}迟。
橹窡动摇妨作梦，巴童指点笑吟诗。
畬余宿麦黄山腹，日背残花白水湄。
物色可怜心莫限，此行都是独行时。

南征复北还，扰扰百年间。
自笑红尘里，生涯不暂闲。

巧笑解迎人，晴雪香堪惜。
随风蝶影翻，误点朝衣赤。

广庭飞雪对愁人，寒谷由来不悟春。
却笑山阴乘兴夜，何如今日戴家邻。

麻衣如雪一枝梅，笑掩微妆入梦来。
若到越溪逢越女，红莲池里白莲开。

有客陈兵画，功成欲霸吴。
玉颜承将略，金钿指军符。
转佩风云暗，鸣鼙锦绣趋。
雪花频落粉，香汗尽流珠。
掩笑谁干令，严刑必用诛。
至今孙子术，犹可静边隅。

强吴矜霸略，讲武在深宫。
尽出娇娥辈，先观上将风。
挥戈罗袖卷，擐甲汗装红。
轻笑分旗下，含羞入队中。
鼓停行未整，刑举令方崇。
自可威邻国，何劳骋战功。

秋来皎洁白须光，试脱朝簪学酒狂。
一曲酣歌还自乐，儿孙嬉笑挽衣裳。

见尔府中趋，初官足慰吾。
老牛还舐犊，凡鸟亦将雏。
喜至翻成感，痴来或欲殊。
因惭玉润客，应笑此非夫。

相看结离念，尽此林中渌。
夷代轻远游，上才随薄禄。
参卿滞孙楚，隐市同梅福。
吏散时泛弦，宾来闲覆局。
襟情无俗虑，谈笑成逸躅。
此路足滩声，羡君多水宿。

西笑意如何，知随贡举科。
吟诗向月露，驱马出烟萝。
晚色平芜远，秋声候雁多。
自怜归未得，相送一劳歌。

新读兵书事护羌，腰间宝剑映金章。
少年百战应轻别，莫笑儒生泪数行。

士友惜贤人，天朝丧守臣。
才华推独步，声气幸相亲。
理析寰中妙，儒为席上珍。
笑言成月旦，风韵挹天真。
丹地膺推择，青油寄抚循。
岂言朝象魏，翻是卧漳滨。
命赐龙泉重，追荣密印陈。
撤弦惊物故，庀具见家贫。
牢落风悲笛，汍澜涕泣巾。
只嗟蒿里月，非复柳营春。
黄绢碑文在，青松隧路新。
音容无处所，归作北邙尘。

金罍暎玉俎，宾友纷宴喜。
木兰泛方塘，桂酒启皓齿。
水榭临空迥，酣歌当座起。
火云散奇峰，瑶瑟韵清徴。
土梗乃虚论，康庄有逸轨。
谷成一编书，谈笑佐天子。

广陵实佳丽，隋季此为京。
八方称辐凑，五达如砥平。
大斾映空色，笳箫发连营。
层台出重霄，金碧摩颢清。
交驰流水毂，迥接浮云甍。
青楼旭日映，绿野春风晴。
喷玉光照地，颦蛾价倾城。
灯前互巧笑，陌上相逢迎。
飘飘翠羽薄，掩映红襦明。
兰麝远不散，管弦闲自清。
曲士守文墨，达人随性情。
茫茫竟同尽，冉冉将何营。
且申今日欢，莫务身后名。
肯学诸儒辈，书窗误一生。

家人强进酒，酒后能忘情。
持杯未饮时，众感纷已盈。
明月照我房，庭柯振秋声。
空庭白露下，枕席凉风生。
所思万里余，水阔山纵横。
佳期凭梦想，未晓愁鸡鸣。
愿将一心人，当年欢乐平。
长筵暎玉俎，素手弹秦筝。
{目曼}睇呈巧笑，惠音激凄清。
此愿良未果，永怀空如酲。

夕阳不驻东流急，荣名贵在当年立。
青春虚度无所成，白首衔悲亦何及。
拂衣西笑出东山，君臣道合俄顷间。
一言一笑玉墀上，变化生涯如等闲。
朱门杳杳列华戟，座中皆是王侯客。
鸣环动珮暗珊珊，骏马花骢白玉鞍。
十千{豆斗}酒不知贵，半醉留宾邀尽欢。
银烛煌煌夜将久，侍婢金罍泻春酒。
春酒盛来琥珀光，暗闻兰麝几般香。
乍看皓腕暎罗袖，微听清歌发杏梁。
双鬟美人君不见，一一皆胜赵飞燕。
迎杯乍举石榴裙，匀粉时交合欢扇。
未央钟漏醉中闻，联骑朝天曙色分。
双阙烟云遥霭霭，五衢车马乱纷纷。
罢朝鸣珮骤归鞍，今日还同昨日欢。
岁岁年年恣游䜩，出门满路光辉遍。
一身自乐何足言，九族为荣真可羡。
男儿称意须及时，闭门下帷人不知。
年光看逐转蓬尽，徒咏东山招隐诗。

夕阳不驻东流急，荣名贵在当年立。
青春虚度无所成，白首衔悲亦何及。
拂衣西笑出东山，君臣道合俄顷间。
一言一笑玉墀上，变化生涯如等闲。
朱门杳杳列华戟，座中皆是王侯客。
鸣环动珮暗珊珊，骏马花骢白玉鞍。
十千{豆斗}酒不知贵，半醉留宾邀尽欢。
银烛煌煌夜将久，侍婢金罍泻春酒。
春酒盛来琥珀光，暗闻兰麝几般香。
乍看皓腕暎罗袖，微听清歌发杏梁。
双鬟美人君不见，一一皆胜赵飞燕。
迎杯乍举石榴裙，匀粉时交合欢扇。
未央钟漏醉中闻，联骑朝天曙色分。
双阙烟云遥霭霭，五衢车马乱纷纷。
罢朝鸣珮骤归鞍，今日还同昨日欢。
岁岁年年恣游䜩，出门满路光辉遍。
一身自乐何足言，九族为荣真可羡。
男儿称意须及时，闭门下帷人不知。
年光看逐转蓬尽，徒咏东山招隐诗。

隐映罗衫薄，轻盈玉腕圆。
相逢不肯语，微笑画屏前。

丛鬓愁眉时势新，初笄绝代北方人。
一颦一笑千金重，肯似成都夜失身。

乳燕双飞莺乱啼，百花如绣照深闺。
新妆对镜知无比，微笑时时出瓠犀。

辛苦事行役，风波倦晨暮。
摇摇结遐心，靡靡即长路。
别来如昨日，每见缺蟾兔。
潮信催客帆，春光变江树。
宦游岂云惬，归梦无复数。
愧非超旷姿，循此局促步。
笑言思暇日，规劝多远度。
鹑服我久安，荆钗君所慕。
伊予多昧理，初不涉世务。
适因拥肿材，成此懒慢趣。
一身常抱病，不复理章句。
胸中无町畦，与物且多忤。
既非大川檝，则守南山雾。
胡为出处间，徒使名利污。
羁孤望予禄，孩穉待我𫗦。
未能即忘怀，恨恨以此故。
终当税鞿鞅，岂待毕婚娶。
如何久人寰，俛仰学举措。
衡茅去迢遰，水陆两驰骛。
晰晰窥晓星，涂涂践朝露。
静闻田鹤起，远见沙{凡鸟}聚。
怪石不易跻，急湍那可溯。
渔商闻远岸，烟火明古渡。
下碇夜已深，上埼波不驻。
畏途信非一，离念纷难具。
枕席有余清，壶觞无与晤。
南方出兰桂，归日自分付。
北窗留琴书，无乃委童孺。
春江足鱼雁，彼此勤尺素。
早晚到中闺，怡然两相顾。

泥泥露凝叶，骚骚风入林。
以兹皓月圆，不厌良夜深。
列坐屏轻箑，放怀弦素琴。
儿女各冠笄，孙孩遶衣襟。
乃知大隐趣，宛若沧洲心。
方结偕老期，岂惮华发侵。
笑语向兰室，风流传玉音。
愧君袖中字，价重双南金。

笑语欢今夕，烟霞怆昔游。
清羸还对月，迟暮更逢秋。
胜理方自得，浮名不在求。
终当制初服，相与卧林丘。

秋天如镜空，楼阁尽玲珑。
水暗余霞外，山明落照中。
鸟行看渐远，松韵听难穷。
今日登临意，多欢语笑同。

桑台烟树中，台榭造云空。
眺听逢秋兴，篇辞变国风。
坐愁高鸟起，笑指远人同。
始愧才情薄，跻攀继韵穷。

津柳江风白浪平，棹移高馆古今情。
扁舟一去鸱夷子，应笑分符计日程。

百雉层城上将坛，列营西照雪峰寒。
文章立事须铭鼎，谈笑论功耻据鞍。
草檄清油推健笔，曳裾黄阁耸危冠。
双金未比三千字，负弩空惭知者难。

宠位资寂用，回头怜二疏。
超遥比鹤性，皎洁同僧居。
华组澹无累，单床欢有余。
题诗天风洒，属思红霞舒。
蔼蔼延合东，晨光映林初。
炉香深内殿，山色明前除。
对客默焚稿，何人知谏书。
全仁气逾劲，大辨言甚徐。
逸步寄青璅，闲吟亲绮疏。
清辉被鸾渚，瑞蔼含龙渠。
谢监营野墅，陶公爱吾庐。
悠然远者怀，圣代飘长裾。
端弼缉元化，至音生太虚。
一戎殄欃枪，重译充储胥。
借地种寒竹，看云忆春蔬。
灵机栖杳冥，谈笑登轩车。
晚迹识麒麟，秋英见芙蕖。
危言直且庄，旷抱郁以摅。
志业耿冰雪，光容粲璠玙。
时贤俨仙掖，气谢心何如。

玉塞含凄见雁行，北垣新诏拜龙骧。
弟兄间世真飞将，貔虎归时似故乡。
鼓角因风飘朔气，旌旗映水发秋光。
河源收地心犹壮，笑向天西万里霜。

六年西掖弘汤诰，三捷东堂总汉科。
政引风霜成物色，语回天地到阳和。
清威更助朝端重，圣泽曾随笔下多。
应笑白须扬执戟，可怜春日老如何。

卫多君子鲁多儒，七岁闻天笑舞雩。
光彩春风初转蕙，性灵秋水不藏珠。
两经在口知名小，百拜垂髫禀气殊。
况复元侯旌尔善，桂林枝上得鹓雏。

百张云样乱花开，七字文头艳锦回。
浮碧空从天上得，殷红应自日边来。
捧持价重凌云叶，封裹香深笑海苔。
满箧清光应照眼，欲题凡韵辄裴回。

笑向东来客，看花枉在前。
始知清夏月，更胜艳阳天。
露湿呈妆污，风吹畏火燃。
葱茏和叶盛，烂熳压枝鲜。
红彩当[铃]阁，清香到玉筵。
蝶栖惊曙色，莺语滞晴烟。
得地殊堪赏，过时倍觉妍。
芳菲迟最好，唯是谢家怜。

谢公秋思渺天涯，蜡屐登高为菊花。
贵重近臣光绮席，笑怜从事落乌纱。
萸房暗绽红珠朵，茗碗寒供白露芽。
咏碎龙山归出号，马奔流电妓奔车。

病来佳兴少，老去旧游稀。
笑语纵横作，杯觞络绎飞。

此日足可惜，此酒不足尝。
舍酒去相语，共分一日光。
念昔未知子，孟君自南方。
自矜有所得，言子有文章。
我名属相府，欲往不得行。
思之不可见，百端在中肠。
维时月魄死，冬日朝在房。
驱驰公事退，闻子适及城。
命车载之至，引坐于中堂。
开怀听其说，往往副所望。
孔丘殁已远，仁义路久荒。
纷纷百家起，诡怪相披猖。
长老守所闻，后生习为常。
少知诚难得，纯粹古已亡。
譬彼植园木，有根易为长。
留之不遣去，馆置城西旁。
岁时未云几，浩浩观湖江。
众夫指之笑，谓我知不明。
儿童畏雷电，鱼鳖惊夜光。
州家举进士，选试缪所当。
驰辞对我策，章句何炜煌。
相公朝服立，工席歌鹿鸣。
礼终乐亦阕，相拜送于庭。
之子去须臾，赫赫流盛名。
窃喜复窃叹，谅知有所成。
人事安可恒，奄忽令我伤。
闻子高第日，正从相公丧。
哀情逢吉语，惝恍难为双。
暮宿偃师西，徒展转在床。
夜闻汴州乱，遶壁行徬徨。
我时留妻子，仓卒不及将。
相见不复期，零落甘所丁。
骄儿未绝乳，念之不能忘。
忽如在我所，耳若闻啼声。
中途安得返，一日不可更。
俄有东来说，我家免罹殃。
乘船下汴水，东去趋彭城。
从丧朝至洛，还走不及停。
假道经盟津，出入行涧冈。
日西入军门，羸马颠且僵。
主人愿少留，延入陈壶觞。
卑贱不敢辞，忽忽心如狂。
饮食岂知味，丝竹徒轰轰。
平明脱身去，决若惊凫翔。
黄昏次汜水，欲过无舟航。
号呼久乃至，夜济十里黄。
中流上滩潬，沙水不可详。
惊波暗合沓，星宿争翻芒。
辕马蹢躅鸣，左右泣仆童。
甲午憩时门，临泉窥鬬龙。
东南出陈许，陂泽平茫茫。
道边草木花，红紫相低昂。
百里不逢人，角角雄雉鸣。
行行二月暮，乃及徐南疆。
下马步堤岸，上船拜吾兄。
谁云经艰难，百口无夭殇。
仆射南阳公，宅我雎水阳。
箧中有余衣，盎中有余粮。
闭门读书史，窗户忽已凉。
日念子来游，子岂知我情。
别离未为久，辛苦多所经。
对食每不饱，共言无倦听。
连延三十日，晨坐达五更。
我友二三子，宦游在西京。
东野窥禹穴，李翱观涛江。
萧条千万里，会合安可逢。
淮之水舒舒，楚山直丛丛。
子又舍我去，我怀焉所穷。
男儿不再壮，百岁如风狂。
高爵尚可求，无为守一乡。

人皆劝我酒，我若耳不闻。
今日到君家，呼酒持劝君。
为此座上客，及余各能文。
君诗多态度，蔼蔼春空云。
东野动惊俗，天葩吐奇芬。
张籍学古淡，轩鹤避鸡群。
阿买不识字，颇知书八分。
诗成使之写，亦足张吾军。
所以欲得酒，为文俟其醺。
酒味既冷冽，酒气又氛氲。
性情渐浩浩，谐笑方云云。
此诚得酒意，余外徒缤纷。
长安众富儿，盘馔罗膻荤。
不解文字饮，惟能醉红裙。
虽得一饷乐，有如聚飞蚊。
今我及数子，固无莸与薰。
险语破鬼胆，高词嫓皇坟。
至宝不雕琢，神功谢锄耘。
方今向太平，元凯承华勋。
吾徒幸无事，庶以穷朝曛。

原头火烧静兀兀，野雉畏鹰出复没。
将军欲以巧伏人，盘马弯弓惜不发。
地形渐窄观者多，雉惊弓满劲箭加。
冲人决起百余尺，红翎白镞相倾斜。
将军仰笑军吏贺，五色离披马前堕。

我恨不如江头人，长网横江遮紫鳞。
独宿荒陂射凫雁，卖纳租赋官不嗔。
归来欢笑对妻子，衣食自给宁羞贫。
今者无端读书史，智慧祗足劳精神。
画蛇著足无处用，两鬓霜白趋埃尘。
干愁漫解坐自累，与众异趣谁相亲。
数杯浇肠虽暂醉，皎皎万虑醒还新。
百年未满不得死，且可勤买抛青春。

生名师命其姓刘，自少轩轾非常俦。
弃家如遗来远游，东走梁宋暨扬州。
遂凌大江极东陬，洪涛舂天禹穴幽。
越女一笑三年留，南逾横岭入炎州。
青鲸高磨波山浮，怪魅炫曜堆蛟虬。
山{犭参}讙噪猩猩游，毒气烁体黄膏流。
问胡不归良有由，美酒倾水{炙火=肉}肥牛。
妖歌慢舞烂不收，倒心回肠为青眸。
千金邀顾不可酬，乃独遇之尽绸缪。
瞥然一饷成十秋，昔须未生今白头。
五管历遍无贤侯，回望万里还家羞。
阳山穷邑惟猿猴，手持钓竿远相投。
我为罗列陈前修，芟蒿斩蓬利锄耰。
天星回环数才周，文学穰穰囷仓稠。
车轻御良马力优，咄哉识路行勿休，往取将相酬恩雠。

皇甫补官古贲浑，时当玄冬泽干源。
山狂谷很相吐吞，风怒不休何轩轩。
摆磨出火以自燔，有声夜中惊莫原。
天跳地踔颠乾坤，赫赫上照穷崖垠。
截然高周烧四垣，神焦鬼烂无逃门。
三光弛隳不复暾，虎熊麋猪逮猴猿。
水龙鼍龟鱼与鼋，鸦鸱雕鹰雉鹄鹍。
燖炰煨爊孰飞奔，祝融告休酌卑尊。
错陈齐玫辟华园，芙蓉披猖塞鲜繁。
千锺万鼓咽耳喧，攒杂啾嚄沸篪埙。
彤幢绛旃紫纛旛，炎官热属朱冠裈。
髹其肉皮通{月坒}臀，颓胸垤腹车掀辕。
缇颜靺股豹两鞬，霞车虹靷日毂轓。
丹蕤縓盖绯翻{眢目=巾}，红帷赤幕罗脤膰。
{亡/皿}池波风肉陵屯，谽呀钜壑颇黎盆。
豆登五山瀛四尊，熙熙釂酬笑语言。
雷公擘山海水翻，齿牙嚼啮舌腭反。
电光{谶言=石}磹赪目{目爰}，顼冥收威避玄根。
斥弃舆马背厥孙，缩身潜喘拳肩跟。
君臣相怜加爱恩，命黑螭侦焚其元。
天阙悠悠不可援，梦通上帝血面论。
侧身欲进叱于阍，帝赐九河湔涕痕。
又诏巫阳反其魂，徐命之前问何冤。
火行于冬古所存，我如禁之绝其飧。
女丁妇壬传世婚，一朝结雠奈后昆。
时行当反慎藏蹲，视桃着花可小骞。
月及申酉利复怨，助汝五龙从九鲲。
溺厥邑囚之昆仑，皇甫作诗止睡昏。
辞夸出真遂上焚，要余和增怪又烦，虽欲悔舌不可扪。

忆昔初及第，各以少年称。
君颐始生须，我齿清如冰。
尔时心气壮，百事谓己能。
一别讵几何，忽如隔晨兴。
我齿豁可鄙，君颜老可憎。
相逢风尘中，相视迭嗟矜。
幸同学省官，末路再得朋。
东司绝教授，游[宴]以为恒。
秋渔荫密树，夜博然明灯。
雪迳抵樵叟，风廊折谈僧。
陆浑桃花间，有汤沸如烝。
三月崧少步，踯躅红千层。
洲沙厌晚坐，岭壁穷晨升。
沈冥不计日，为乐不可胜。
迁满一已异，乖离坐难凭。
行行事结束，人马何𫏋腾。
感激生胆勇，从军岂尝曾。
洸洸司徒公，天子爪与肱。
提师十万余，四海钦风棱。
河北兵未进，蔡州师新薨。
曷不请扫除，活彼黎与烝。
鄙夫诚怯弱，受恩愧徒弘。
犹思脱儒冠，弃死取先登。
又欲面言事，上书求诏徴。
侵官固非是，妄作谴可惩。
惟当待责免，耕𣃁归沟塍。
今君得所附，势若脱鞲鹰。
檄笔无与让，幕谋职其膺。
收绩开史牒，翰飞逐溟鹏。
男儿贵立事，流景不可乘。
岁老阴沴作，云颓雪翻崩。
别袖拂洛水，征车转崤陵。
勤勤酒不进，勉勉恨已仍。
送君出门归，愁肠若牵绳。
默坐念语笑，痴如遇寒蝇。
策马谁可适，晤言谁为应。
席尘惜不扫，残尊对空凝。
信知后会时，日月屡环𫄠。
生期理行役，欢绪绝难承。
寄书惟在频，无吝简与缯。

前随杜尹拜表回，笑言溢口何欢咍。
孔丞别我适临汝，风骨峭峻遗尘埃。
音容不接祗隔夜，凶讣讵可相寻来。
天公高居鬼神恶，欲保性命诚难哉。

猛虎落槛阱，坐食如孤{犭屯}。
丈夫在富贵，岂必守一门。
公心有勇气，公口有直言。
奈何任埋没，不自求腾轩。
仆本亦进士，颇尝究根源。
由来骨鲠材，喜被软弱吞。
低头受侮笑，隐忍硉兀冤。
泥雨城东路，夏槐作云屯。
还家虽阙短，指日亲晨飧。
携持令名归，自足贻家尊。
时节不可玩，亲交可攀援。
勉来取金紫，勿久休中园。

吾老著读书，余事不挂眼。
有儿虽甚怜，教示不免简。
君来好呼出，踉蹡越门限。
惧其无所知，见则先愧赧。
昨因有缘事，上马插手版。
留君住厅食，使立侍盘{角戋}。
薄暮归见君，迎我笑而莞。
指渠相贺言，此是黄金产。
吾爱其风骨，粹美无可拣。
试将诗义授，如以肉贯丳。
开祛露毫末，自得高蹇𡶴。
我身蹈丘轲，爵位不早绾。
固宜长有人，文章绍编刬。
感荷君子德，恍若乘朽栈。
召令吐所记，解摘了瑟僴。
顾视窗壁间，亲戚竞觇{峦山=目}。
喜气排寒冬，逼耳鸣𪾢睆。
如今更谁恨，便可耕灞浐。

李杜文章在，光焰万丈长。
不知群儿愚，那用故谤伤。
蚍蜉撼大树，可笑不自量。
伊我生其后，举颈遥相望。
夜梦多见之，昼思反微茫。
徒观斧凿痕，不瞩治水航。
想当施手时，巨刃磨天扬。
垠崖划崩豁，乾坤摆雷硠。
惟此两夫子，家居率荒凉。
帝欲长吟哦，故遣起且僵。
翦翎送笼中，使看百鸟翔。
平生千万篇，金薤垂琳琅。
仙官敕六丁，雷电下取将。
流落人间者，太山一毫芒。
我愿生两翅，捕逐出八荒。
精诚忽交通，百怪入我肠。
刺手拔鲸牙，举瓢酌天浆。
腾身跨汗漫，不着织女襄。
顾语地上友，经营无太忙。
乞君飞霞佩，与我高颉颃。

南行逾六旬，始下昌乐泷。
险恶不可状，船石相舂撞。
往问泷头吏，潮州尚几里。
行当何时到，土风复何似。
泷吏垂手笑，官何问之愚。
譬官居京邑，何由知东吴。
东吴游宦乡，官知自有由。
潮州底处所，有罪乃窜流。
侬幸无负犯，何由到而知。
官今行自到，那遽妄问为。
不虞卒见困，汗出愧且骇。
吏曰聊戏官，侬尝使往罢。
岭南大抵同，官去道苦辽。
下此三千里，有州始名潮。
恶溪瘴毒聚，雷电常汹汹。
鳄鱼大于船，牙眼怖杀侬。
州南数十里，有海无天地。
飓风有时作，掀簸真差事。
圣人于天下，于物无不容。
比闻此州囚，亦在生还侬。
官无嫌此州，固罪人所徙。
官当明时来，事不待说委。
官不自谨慎，宜即引分往。
胡为此水边，神色久戃慌。
{亢瓦}大缾罂小，所任自有宜。
官何不自量，满溢以取斯。
工农虽小人，事业各有守。
不知官在朝，有益国家不。
得无虱其间，不武亦不文。
仁义饬其躬，巧奸败群伦。
叩头谢吏言，始惭今更羞。
历官二十余，国恩并未酬。
凡吏之所诃，嗟实颇有之。
不即金木诛，敢不识恩私。
潮州虽云远，虽恶不可过。
于身实已多，敢不持自贺。

我迁于揭阳，君先揭阳居。
揭阳去京华，其里万有余。
不谓小郭中，有子可与娱。
心平而行高，两通诗与书。
婆娑海水南，簸弄明月珠。
及我迁宜春，意欲携以俱。
摆头笑且言，我岂不足欤。
又奚为于北，往来以纷如。
海中诸山中，幽子颇不无。
相期风涛观，已久不可渝。
又尝疑龙虾，果谁雄牙须。
蚌蠃鱼鳖虫，瞿瞿以狙狙。
识一已忘十，大同细自殊。
欲一穷究之，时岁屡谢除。
今子南且北，岂非亦有图。
人心未尝同，不可一理区。
宜各从所务，未用相贤愚。

夜梦神官与我言，罗缕道妙角与根。
挈携陬维口澜翻，百二十刻须臾间。
我听其言未云足，舍我先度横山腹。
我徒三人共追之，一人前度安不危。
我亦平行蹋{乔亢}{虚亢}，神完骨𫏋脚不掉。
侧身上视溪谷盲，杖撞玉版声彭{舟光}。
神官见我开颜笑，前对一人壮非少。
石坛坡陀可坐卧，我手承颏肘拄座。
隆楼杰阁磊嵬高，天风飘飘吹我过。
壮非少者哦七言，六字常语一字难。
我以指撮白玉丹，行且咀噍行诘盘。
口前截断第二句，绰虐顾我颜不欢。
乃知仙人未贤圣，护短凭愚邀我敬。
我能屈曲自世间，安能从汝巢神山。

严严王母宫，下维万仙家。
噫欠为飘风，濯手大雨沱。
方朔乃竖子，骄不加禁诃。
偷入雷电室，𫐒輘掉狂车。
王母闻以笑，卫官助呀呀。
不知万万人，生身埋泥沙。
簸顿五山踣，流漂八维蹉。
曰吾儿可憎，奈此狡狯何。
方朔闻不喜，褫身络蛟蛇。
瞻相北斗柄，两手自相挼。
群仙急乃言，百犯庸不科。
向观睥睨处，事在不可赦。
欲不布露言，外口实喧哗。
王母不得已，颜嚬口赍嗟。
颔头可其奏，送以紫玉珂。
方朔不惩创，挟恩更矜夸。
诋欺刘天子，正昼溺殿衙。
一旦不辞诀，摄身凌苍霞。

山作剑攒江写镜，扁舟斗转疾于飞。
回头笑向张公子，终日思归此日归。

倾朝共羡宠光频，半岁迁腾作虎臣。
戎斾暂停辞社树，里门先下敬乡人。
横飞玉盏家山晓，远蹀金珂塞草春。
自笑平生夸胆气，不离文字鬓毛新。

行行指汉东，暂喜笑言同。
雨雪离江上，蒹葭出梦中。
面犹含瘴色，眼已见华风。
岁暮难相值，酣歌未可终。

大匠无弃材，寻尺各有施。
况当营都邑，杞梓用不疑。
张侯嵩高来，面有熊豹姿。
开口论利害，剑锋白差差。
恨无一尺捶，为国笞羌夷。
诣阙三上书，臣非黄冠师。
臣有胆与气，不忍死茅茨。
又不媚笑语，不能伴儿嬉。
乃著道士服，众人莫臣知。
臣有平贼策，狂童不难治。
其言简且要，陛下幸听之。
天空日月高，下照理不遗。
或是章奏繁，裁择未及斯。
宁当不俟报，归袖风披披。
答我事不尔，吾亲属吾思。
昨宵梦倚门，手取连环持。
今日有书至，又言归何时。
霜天熟柿栗，收拾不可迟。
岭北梁可构，寒鱼下清伊。
既非公家用，且复还其私。
从容进退间，无一不合宜。
时有利不利，虽贤欲奚为。
但当励前操，富贵非公谁。

丈人庭中开好花，更无凡木争春华。
翠茎红蘂天力与，此恩不属黄锺家。
温馨熟美鲜香起，似笑无言习君子。
霜刀翦汝天女劳，何事低头学桃李。
娇痴婢子无灵性，竞挽春衫来比并。
欲将双颊一晞红，绿窗磨遍青铜镜。
一尊春酒甘若饴，丈人此乐无人知。
花前醉倒歌者谁，楚狂小子韩退之。

永巷重门渐半开，宫官著锁隔门回。
谁知曾笑他人处，今日将身自入来。

教来鹦鹉语初成，久闭金笼惯认名。
总向春园看花去，独于深院笑人声。

金羁白面郎，何处蹋青来。
马娇郎半醉，躞蹀望楼台。
似见楼上人，玲珑窗户开。
隔花闻一笑，落日不知回。

十三学绣罗衣裳，自怜红袖闻馨香。
人言此是嫁时服，含笑不刺双鸳鸯。
郎年十九髭未生，拜官天下闻郎名。
车马骈阗贺门馆，自然不失为公卿。
是时妾家犹未贫，兄弟出入双车轮。
繁华全盛两相敌，与郎年少为婚姻。
郎家居近御沟水，豪门客尽蹑珠履。
雕盘酒器常不干，晓入中厨妾先起。
姑嫜严肃有规矩，小姑娇憨意难取。
朝参暮拜白玉堂，绣衣着尽黄金缕。
妾貌渐衰郎渐薄，时时强笑意索寞。
知郎本来无岁寒，几回掩泪看花落。
妾年四十丝满头，郎年五十封公侯。
男儿全盛日忘旧，银床羽帐空飕飗。
庭花红遍蝴蝶飞，看郎佩玉下朝时。
归来略略不相顾，却令侍婢生光辉。
郎恨妇人易衰老，妾亦恨深不忍道。
看郎强健能几时，年过六十还枯[槁]。

十三学绣罗衣裳，自怜红袖闻馨香。
人言此是嫁时服，含笑不刺双鸳鸯。
郎年十九髭未生，拜官天下闻郎名。
车马骈阗贺门馆，自然不失为公卿。
是时妾家犹未贫，兄弟出入双车轮。
繁华全盛两相敌，与郎年少为婚姻。
郎家居近御沟水，豪门客尽蹑珠履。
雕盘酒器常不干，晓入中厨妾先起。
姑嫜严肃有规矩，小姑娇憨意难取。
朝参暮拜白玉堂，绣衣着尽黄金缕。
妾貌渐衰郎渐薄，时时强笑意索寞。
知郎本来无岁寒，几回掩泪看花落。
妾年四十丝满头，郎年五十封公侯。
男儿全盛日忘旧，银床羽帐空飕飗。
庭花红遍蝴蝶飞，看郎佩玉下朝时。
归来略略不相顾，却令侍婢生光辉。
郎恨妇人易衰老，妾亦恨深不忍道。
看郎强健能几时，年过六十还枯[槁]。

十年劳远别，一笑喜相逢。
又上青山去，青山千万重。

风光满路旗旛出，林下高人待使君。
笑藉紫兰相向醉，野花千树落纷纷。

溪上春晴聊看竹，谁言驿使此相逢。
担簦蹑屐仍多病，笑杀云间陆士龙。

九霄心在劳相问，四十年间岂足惊。
风动自然云出岫，高僧不用笑浮生。

天竺沙门洛下逢，请为同社笑相容。
支颐忽望碧云里，心爱嵩山第几重。

处处看山不可行，野花相向笑无成。
长嫌为客过州县，渐被时人识姓名。

楼殿层层阿母家，昆仑山顶驻红霞。
笙歌出见穆天子，相引笑看琪树花。

婵娟有丽玉如也，美笑当予系予马。
罗帏碧簟岂相容，行到山头忆山下。

笑向来人话古时，绳床竹杖自扶持。
秋深头冷不能剃，白黑苍然髪到眉。

弱岁游玄圃，先容幸弃瑕。
名劳长者记，文许后生夸。
鷃翼尝披隼，蓬心类倚麻。
继酬天禄署，俱尉甸侯家。
宪府初收迹，丹墀共拜嘉。
分行参瑞兽，传点乱宫鸦。
执简宁循枉，持书每去邪。
鸾凤标魏阙，熊武负崇牙。
辨色宜相顾，倾心自不哗。
金炉仄流月，紫殿启晨赮。
未竟迁乔乐，俄成失路嗟。
还如渡辽水，更似谪长沙。
别怨秦城暮，途穷越岭斜。
讼庭闲枳棘，候吏逐麋{鹿/加}。
三载皇恩畅，千年圣历遐。
朝宗延驾海，师役罢梁溠。
京邑搜贞干，南宫步渥洼。
世惟材是梓，人仰骥中骅。
歘刺苗人地，仍逾赣石崖。
礼容垂{王毕}琫，戍备响铔鍜。
宠即郎官旧，威从太守加。
建旟翻鸷鸟，负弩绕文蛇。
册府荣八命，中闱盛六珈。
肯随胡质矫，方恶马融奢。
褒德符新换，怀仁道并遮。
俗嫌龙节晚，朝讶介圭赊。
禹贡输苞匦，周官赋秉秅。
雄风吞七泽，异产控三巴。
即事观农稼，因时展物华。
秋原被兰叶，春渚涨桃花。
令肃军无扰，程悬市禁贳。
不应虞竭泽，宁复叹栖苴。
蹀躞驺先驾，笼铜鼓报衙。
染毫东国素，濡印锦溪砂。
货积舟难泊，人归山倍畬。
吴歈工折柳，楚舞旧传芭。
隐几松为曲，倾樽石作污。
寒初荣橘柚，夏首荐枇杷。
祀变荆巫祷，风移鲁妇髽。
已闻施恺悌，还睹正奇邪。
慕友惭连璧，言姻喜附葭。
沈埋全死地，流落半生涯。
入郡腰恒折，逢人手尽叉。
敢辞亲耻污，唯恐长疵瘕。
善幻迷冰火，齐谐笑柏涂。
东门牛屡饭，中散虱空爬。
逸戏看猿鬬，殊音辨马挝。
渚行狐作孽，林宿鸟为{歹差}。
同病忧能老，新声厉似姱。
岂知千仞坠，只为一毫差。
守道甘长绝，明心欲自{亚刂}。
贮愁听夜雨，隔泪数残葩。
枭族音常聒，豺群喙竞呀。
岸芦翻毒蜃，磎竹鬬狂{广/秝/牛}。
野鹜行看弋，江鱼或共扠。
瘴氛恒积润，讹火亟生煆。
耳静烦喧蚁，魂惊怯怒蛙。
风枝散陈叶，霜蔓𫄧寒瓜。
雾密前山桂，冰枯曲沼蕸。
思乡比庄舄，遁世遇眭夸。
渔舍茨荒草，村桥卧古槎。
御寒衾用罽，挹水勺仍椰。
窗蠹惟潜蝎，甍涎竞缀蜗。
引泉开故窦，护药插新笆。
树怪花因槲，虫怜目待虾。
骤歌喉易嗄，饶醉鼻成皻。
曳捶牵羸马，垂蓑牧艾豭。
已看能类鳖，犹讶雉为𪉊。
谁采中原菽，徒巾下泽车。
俚儿供苦笋，伧父馈酸樝。
劝策扶危杖，邀持当酒茶。
道流征短褐，禅客会袈裟。
香饭舂菰米，珍蔬折五茄。
方期饮甘露，更欲吸流霞。
屋鼠从穿兀，林狙任攫拏。
春衫裁白纻，朝帽挂乌纱。
屡叹恢恢网，频摇肃肃罝。
衰荣因蓂荚，盈缺几虾蟆。
路识沟边柳，城闻陇上笳。
共思捐佩处，千骑拥青緺。

柳州柳刺史，种柳柳江边。
谈笑为故事，推移成昔年。
垂阴当覆地，耸干会参天。
好作思人树，惭无惠化传。

寒江夜雨声潺潺，晓云遮尽仙人山。
遥知玄豹在深处，下笑羁绊泥涂间。

志适不期贵，道存岂偷生。
久忘上封事，复笑升天行。
窜逐宦湘浦，摇心剧悬旌。
始惊陷世议，终欲逃天刑。
岁月杀忧栗，慵疏寡将迎。
追游疑所爱，且复舒吾情。
石角恣幽步，长乌遂遐征。
磴回茂树断，景晏寒川明。
旷望少行人，时闻田鹳鸣。
风篁冒水远，霜稻侵山平。
稍与人事闲，益知身世轻。
为农信可乐，居宠真虚荣。
乔木余故国，愿言果丹诚。
四支反田亩，释至东皋耕。

穷陋阙自养，疠气剧嚣烦。
隆冬乏霜霰，日夕南风温。
杖藜下庭际，曳踵不及门。
门有野田吏，慰我飘零魂。
及言有灵药，近在湘西原。
服之不盈旬，蹩{薛}皆腾{赛贝=鸟}。
笑忭前即吏，为我擢其根。
蔚蔚遂充庭，英翘忽已繁。
晨起自采曝，杵臼通夜喧。
灵和理内藏，攻疾贵自源。
拥覆逃积雾，伸舒委余暄。
奇功苟可征，宁复资兰荪。
我闻畸人术，一气中夜存。
能令深深息，呼吸还归跟。
疏放固难效，且以药饵论。
痿者不忘起，穷者宁复言。
神哉辅吾足，幸及儿女奔。

古道饶蒺藜，萦回古城曲。
蓼花被堤岸，陂水寒更绿。
是时收获竟，落日多樵牧。
风高榆柳疏，霜重棃枣熟。
行人迷去住，野鸟竞栖宿。
田翁笑相念，昏黑慎原陆。
今年幸少丰，无厌𫗴与粥。

君不见夸父逐日窥虞渊，跳踉北海超昆仑。
披霄决汉出沆漭，瞥裂左右遗星辰。
须臾力尽道渴死，狐鼠蜂蚁争噬吞。
北方竫人长九寸，开口抵掌更笑喧。
啾啾饮食滴与粒，生死亦足终天年。
睢盱大志小成遂，坐使儿女相悲怜。

幽沈谢世事，俛默窥唐虞。
上下观古今，起伏千万途。
遇欣或自笑，感戚亦以吁。
缥帙各舒散，前后互相逾。
瘴疴扰灵府，日与往昔殊。
临文乍了了，彻卷兀若无。
竟夕谁与言，但与竹素俱。
倦极便倒卧，熟寐乃一苏。
欠伸展肢体，吟咏心自愉。
得意适其适，非愿为世儒。
道尽即闭口，萧散捐囚拘。
巧者为我拙，智者为我愚。
书史足自悦，安用勤与劬。
贵尔六尺躯，勿为名所驱。

冈头花草齐，燕子东西飞。
田塍望如线，白水光参差。
农妇白纻裙，农父绿蓑衣。
齐唱郢中歌，嘤儜如竹枝。
但闻怨响音，不辨俚语词。
时时一大笑，此必相嘲嗤。
水平苗漠漠，烟火生墟落。
黄犬往复还，赤鸡鸣且啄。
路旁谁家郎，乌帽衫袖长。
自言上计吏，年幼离帝乡。
田夫语计吏，君家侬定谙。
一来长安道，眼大不相参。
计吏笑致辞，长安真大处。
省门高轲峨，侬入无度数。
昨来补卫士，唯用筒竹布。
君看二三年，我作官人去。

冈头花草齐，燕子东西飞。
田塍望如线，白水光参差。
农妇白纻裙，农父绿蓑衣。
齐唱郢中歌，嘤儜如竹枝。
但闻怨响音，不辨俚语词。
时时一大笑，此必相嘲嗤。
水平苗漠漠，烟火生墟落。
黄犬往复还，赤鸡鸣且啄。
路旁谁家郎，乌帽衫袖长。
自言上计吏，年幼离帝乡。
田夫语计吏，君家侬定谙。
一来长安道，眼大不相参。
计吏笑致辞，长安真大处。
省门高轲峨，侬入无度数。
昨来补卫士，唯用筒竹布。
君看二三年，我作官人去。

射策志未就，从事岁云除。
箧留马卿赋，袖有刘弘书。
忽见夏木深，怅然忆吾庐。
复持州民刺，归谒专城居。
君家诚易知，胜绝倾里闾。
人言北郭生，门有卿相舆。
锺陵霭千里，带郭西江水。
朱槛照河宫，旗亭绿云里。
前年初缺守，慎简由宸扆。
临轩弄郡章，得人方付此。
是时左冯翊，天下第一理。
贵臣持牙璋，优诏发青纸。
迎风奸吏免，先令疲人喜。
何武劾腐儒，陈蕃礼高士。
昔升君子堂，腰下绶犹黄。
汾阴有宝气，赤堇多奇铓。
束简下曲台，佩鞬来历阳。
绮筵陪一笑，兰室袭余芳。
风水忽异势，江湖遂相忘。
因君倘借问，为话老沧浪。

沅江清悠悠，连山郁岑寂。
回流抱绝𪩘，皎镜含虚碧。
昏旦递明媚，烟岚分委积。
香蔓垂绿潭，暴龙照孤碛。
渊明著前志，子骥思远跖。
寂寂无何乡，密尔天地隔。
金行太元岁，渔者偶探赜。
寻花得幽踪，窥洞穿暗隙。
依微闻鸡犬，豁达值阡陌。
居人互将迎，笑语如平昔。
广乐虽交奏，海禽心不怿。
挥手一来归，故溪无处觅。
绵绵五百载，市朝几迁革。
有路在壶中，无人知地脉。
皇家感至道，圣祚自天锡。
金阙传本枝，玉函留宝历。
禁山开秘宇，复户洁灵宅。
蘂检香氛氲，醮坛烟幂幂。
我来尘外躅，莹若朝星析。
崖转对翠屏，水穷留画鹢。
三休俯乔木，千级扳峭壁。
旭日闻撞钟，彩云迎蹑屐。
遂登最高顶，纵目还楚泽。
平湖见草青，远岸连霞赤。
幽寻如梦想，绵思属空阒。
夤缘且忘疲，耽玩近成癖。
清猿伺晓发，瑶草凌寒坼。
祥禽舞葱茏，珠树摇玓瓅。
羽人顾我笑，劝我税归轭。
霓裳何飘飖，童颜洁白皙。
重岩是藩屏，驯鹿受羁靮。
楼居弥清霄，萝茑成翠帟。
仙翁遗竹杖，王母留桃核。
姹女飞丹砂，青童护金液。
宝气浮鼎耳，神光生剑脊。
虚无天乐来，僁窣鬼兵役。
丹丘肃朝礼，玉札工䌷绎。
枕中淮南方，床下阜乡舄。
明灯坐遥夜，幽籁听淅沥。
因话近世仙，耸然心神惕。
乃言瞿氏子，骨状非凡格。
往事黄先生，群儿多侮剧。
謷然不屑意，元气贮肝膈。
往往游不归，洞中观博弈。
言高未易信，犹复加诃责。
一旦前致辞，自云仙期迫。
言师有道骨，前事常被谪。
如今三山上，名字在真籍。
悠然谢主人，后岁当来觌。
言毕依庭树，如烟去无迹。
观者皆失次，惊追纷络绎。
日暮山径穷，松风自萧槭。
适逢修蛇见，瞋目光激射。
如严三清居，不使恣搜索。
唯余步纲势，八趾在沙砾。
至今东北隅，表以坛上石。
列仙徒有名，世人非目击。
如何庭庑际，白日振飞翮。
洞天岂幽远，得道如咫尺。
一气无死生，三光自迁易。
因思人间世，前路何狭窄。
瞥然此生中，善祝期满百。
大方播群类，秀气肖翕辟。
性静本同和，物牵成阻厄。
是非鬬方寸，荤血昏精魄。
遂令多夭伤，犹喜见斑白。
喧喧车马驰，苒苒桑榆夕。
共安缇绣荣，不悟泥途适。
纷吾本孤贱，世业在逢掖。
九流宗指归，百氏旁捃摭。
公卿偶慰荐，乡曲缪推择。
居安白社贫，至傲玄𫄸辟。
功名希自取，簪组俟扬历。
书府蚤怀铅，射宫曾发的。
起草香生帐，坐曹乌集柏。
赐燕聆箫韶，侍祠阅琮璧。
尝闻履忠信，可以行蛮貊。
自述希古心，忘恃干时画。
巧言忽成锦，苦志徒食蘗。
平地生峰峦，深心有矛戟。
层波一震荡，弱植忽沦溺。
北渚吊灵均，长岑思亭伯。
祸来昧几兆，事去空叹息。
尘累与时深，流年随漏滴。
才能疑木雁，报施迷夷跖。
楚奏絷锺仪，商歌劳宁戚。
禀生非悬解，对镜方感激。
自从婴网罗，每事问龟策。
王正降雷雨，环玦赐迁斥。
倘伏夷平人，誓将依羽客。
买山构精舍，领徒开讲席。
冀无身外忧，自有闲中益。
道芽期日就，尘虑乃冰释。
且欲遗姓名，安能慕竹帛。
长生尚学致，一溉岂虚掷。
芝术资糇粮，烟霞拂巾帻。
黄石履看堕，洪崖肩可拍。
聊复嗟蜉蝣，何烦哀虺蜴。
青囊既深味，琼葩亦屡摘。
纵无西山资，犹免长戚戚。

沅江清悠悠，连山郁岑寂。
回流抱绝𪩘，皎镜含虚碧。
昏旦递明媚，烟岚分委积。
香蔓垂绿潭，暴龙照孤碛。
渊明著前志，子骥思远跖。
寂寂无何乡，密尔天地隔。
金行太元岁，渔者偶探赜。
寻花得幽踪，窥洞穿暗隙。
依微闻鸡犬，豁达值阡陌。
居人互将迎，笑语如平昔。
广乐虽交奏，海禽心不怿。
挥手一来归，故溪无处觅。
绵绵五百载，市朝几迁革。
有路在壶中，无人知地脉。
皇家感至道，圣祚自天锡。
金阙传本枝，玉函留宝历。
禁山开秘宇，复户洁灵宅。
蘂检香氛氲，醮坛烟幂幂。
我来尘外躅，莹若朝星析。
崖转对翠屏，水穷留画鹢。
三休俯乔木，千级扳峭壁。
旭日闻撞钟，彩云迎蹑屐。
遂登最高顶，纵目还楚泽。
平湖见草青，远岸连霞赤。
幽寻如梦想，绵思属空阒。
夤缘且忘疲，耽玩近成癖。
清猿伺晓发，瑶草凌寒坼。
祥禽舞葱茏，珠树摇玓瓅。
羽人顾我笑，劝我税归轭。
霓裳何飘飖，童颜洁白皙。
重岩是藩屏，驯鹿受羁靮。
楼居弥清霄，萝茑成翠帟。
仙翁遗竹杖，王母留桃核。
姹女飞丹砂，青童护金液。
宝气浮鼎耳，神光生剑脊。
虚无天乐来，僁窣鬼兵役。
丹丘肃朝礼，玉札工䌷绎。
枕中淮南方，床下阜乡舄。
明灯坐遥夜，幽籁听淅沥。
因话近世仙，耸然心神惕。
乃言瞿氏子，骨状非凡格。
往事黄先生，群儿多侮剧。
謷然不屑意，元气贮肝膈。
往往游不归，洞中观博弈。
言高未易信，犹复加诃责。
一旦前致辞，自云仙期迫。
言师有道骨，前事常被谪。
如今三山上，名字在真籍。
悠然谢主人，后岁当来觌。
言毕依庭树，如烟去无迹。
观者皆失次，惊追纷络绎。
日暮山径穷，松风自萧槭。
适逢修蛇见，瞋目光激射。
如严三清居，不使恣搜索。
唯余步纲势，八趾在沙砾。
至今东北隅，表以坛上石。
列仙徒有名，世人非目击。
如何庭庑际，白日振飞翮。
洞天岂幽远，得道如咫尺。
一气无死生，三光自迁易。
因思人间世，前路何狭窄。
瞥然此生中，善祝期满百。
大方播群类，秀气肖翕辟。
性静本同和，物牵成阻厄。
是非鬬方寸，荤血昏精魄。
遂令多夭伤，犹喜见斑白。
喧喧车马驰，苒苒桑榆夕。
共安缇绣荣，不悟泥途适。
纷吾本孤贱，世业在逢掖。
九流宗指归，百氏旁捃摭。
公卿偶慰荐，乡曲缪推择。
居安白社贫，至傲玄𫄸辟。
功名希自取，簪组俟扬历。
书府蚤怀铅，射宫曾发的。
起草香生帐，坐曹乌集柏。
赐燕聆箫韶，侍祠阅琮璧。
尝闻履忠信，可以行蛮貊。
自述希古心，忘恃干时画。
巧言忽成锦，苦志徒食蘗。
平地生峰峦，深心有矛戟。
层波一震荡，弱植忽沦溺。
北渚吊灵均，长岑思亭伯。
祸来昧几兆，事去空叹息。
尘累与时深，流年随漏滴。
才能疑木雁，报施迷夷跖。
楚奏絷锺仪，商歌劳宁戚。
禀生非悬解，对镜方感激。
自从婴网罗，每事问龟策。
王正降雷雨，环玦赐迁斥。
倘伏夷平人，誓将依羽客。
买山构精舍，领徒开讲席。
冀无身外忧，自有闲中益。
道芽期日就，尘虑乃冰释。
且欲遗姓名，安能慕竹帛。
长生尚学致，一溉岂虚掷。
芝术资糇粮，烟霞拂巾帻。
黄石履看堕，洪崖肩可拍。
聊复嗟蜉蝣，何烦哀虺蜴。
青囊既深味，琼葩亦屡摘。
纵无西山资，犹免长戚戚。

楚望何苍然，曾澜七百里。
孤城寄远目，一写无穷已。
荡漾浮天盖，四环宣地理。
积涨在三秋，混成非一水。
冬游见清浅，春望多洲沚。
云锦远沙明，风烟青草靡。
火星忽南见，月硖方东迤。
雪波西山来，隐若长城起。
独专朝宗路，驶悍不可止。
支川让其威，蓄缩至南委。
熊武走蛮落，潇湘来奥鄙。
炎蒸动泉源，积潦搜山趾。
归往无旦夕，包含通远迩。
行当白露时，眇视秋光里。
曙色未昭晰，露华遥斐舋。
浩尔神骨清，如观混元始。
北风忽震荡，惊浪迷津涘。
怒激鼓铿訇，蹙成山岿硊。
鹍鹏疑变化，罔象何恢诡。
嘘吸写楼台，腾骧露鬐尾。
景移群动息，波静繁音弭。
明月出中央，青天绝纤滓。
素光淡无际，绿静平如砥。
空影渡鹓鸿，秋声思芦苇。
鲛人弄机杼，贝阙骈红紫。
珠蛤吐玲珑，文鳐翔旖旎。
水乡吴蜀限，地势东南庳。
翼轸粲垂精，衡巫屹环峙。
名雄七泽薮，国辨三苗氏。
唐羿断修虵，荆王惮青兕。
秦狩迹犹在，虞巡路从此。
轩后奏宫商，骚人咏兰芷。
茅岭潜相应，橘洲傍可指。
郭璞验幽经，罗含着前纪。
观津戚里族，按道侯家子。
联袂登高楼，临轩笑相视。
假守亦高卧，墨曹正垂耳。
契阔话凉温，壶觞慰迁徙。
地偏山水秀，客重杯盘侈。
红袖花欲然，银灯昼相似。
兴酣更抵掌，乐极同启齿。
笔锋不能休，藻思一何绮。
伊余负微尚，夙昔惭知己。
出入金马门，交结青云士。
袭芳践兰室，学古游槐市。
策慕宋前军，文师汉中垒。
陋容昧俯仰，孤志无依倚。
卫足不如葵，漏川空叹蚁。
幸逢万物泰，独处穷途否。
锻翮重叠伤，兢魂再三褫。
蘧瑷亦屡化，左丘犹有耻。
桃源访仙宫，薜服祠山鬼。
故人南台旧，一别如弦矢。
今朝会荆峦，斗酒相宴喜。
为余出新什，笑抃随伸纸。
晔若观五色，欢然臻四美。
委曲风涛事，分明穷达旨。
洪韵发华钟，凄音激清征。
羊濬要共和，江淹多杂拟。
徒欲仰高山，焉能追逸轨。
湘洲路四达，巴陵城百雉。
何必颜光禄，留诗张内史。

楚望何苍然，曾澜七百里。
孤城寄远目，一写无穷已。
荡漾浮天盖，四环宣地理。
积涨在三秋，混成非一水。
冬游见清浅，春望多洲沚。
云锦远沙明，风烟青草靡。
火星忽南见，月硖方东迤。
雪波西山来，隐若长城起。
独专朝宗路，驶悍不可止。
支川让其威，蓄缩至南委。
熊武走蛮落，潇湘来奥鄙。
炎蒸动泉源，积潦搜山趾。
归往无旦夕，包含通远迩。
行当白露时，眇视秋光里。
曙色未昭晰，露华遥斐舋。
浩尔神骨清，如观混元始。
北风忽震荡，惊浪迷津涘。
怒激鼓铿訇，蹙成山岿硊。
鹍鹏疑变化，罔象何恢诡。
嘘吸写楼台，腾骧露鬐尾。
景移群动息，波静繁音弭。
明月出中央，青天绝纤滓。
素光淡无际，绿静平如砥。
空影渡鹓鸿，秋声思芦苇。
鲛人弄机杼，贝阙骈红紫。
珠蛤吐玲珑，文鳐翔旖旎。
水乡吴蜀限，地势东南庳。
翼轸粲垂精，衡巫屹环峙。
名雄七泽薮，国辨三苗氏。
唐羿断修虵，荆王惮青兕。
秦狩迹犹在，虞巡路从此。
轩后奏宫商，骚人咏兰芷。
茅岭潜相应，橘洲傍可指。
郭璞验幽经，罗含着前纪。
观津戚里族，按道侯家子。
联袂登高楼，临轩笑相视。
假守亦高卧，墨曹正垂耳。
契阔话凉温，壶觞慰迁徙。
地偏山水秀，客重杯盘侈。
红袖花欲然，银灯昼相似。
兴酣更抵掌，乐极同启齿。
笔锋不能休，藻思一何绮。
伊余负微尚，夙昔惭知己。
出入金马门，交结青云士。
袭芳践兰室，学古游槐市。
策慕宋前军，文师汉中垒。
陋容昧俯仰，孤志无依倚。
卫足不如葵，漏川空叹蚁。
幸逢万物泰，独处穷途否。
锻翮重叠伤，兢魂再三褫。
蘧瑷亦屡化，左丘犹有耻。
桃源访仙宫，薜服祠山鬼。
故人南台旧，一别如弦矢。
今朝会荆峦，斗酒相宴喜。
为余出新什，笑抃随伸纸。
晔若观五色，欢然臻四美。
委曲风涛事，分明穷达旨。
洪韵发华钟，凄音激清征。
羊濬要共和，江淹多杂拟。
徒欲仰高山，焉能追逸轨。
湘洲路四达，巴陵城百雉。
何必颜光禄，留诗张内史。

楚客忆关中，疏溪想汾水。
萦纡非一曲，意态如千里。
倒影罗文动，微波笑颜起。
君今赐环归，何人承玉趾。

博山炯炯吐香雾，红烛引至更衣处。
夜如何其夜漫漫，邻鸡未鸣寒雁度。
庭前雪压松桂丛，廊下点点悬纱笼。
满堂醉客争笑语，嘈囋琵琶青幕中。

渔舟何招招，浮在武陵水。
拖纶掷饵信流去，误入桃源行数里。
清源寻尽花绵绵，踏花觅径至洞前。
洞门苍黑烟雾生，暗行数步逢虚明。
俗人毛骨惊仙子，争来致词何至此。
须臾皆破冰雪颜，笑言委曲问人间。
因嗟隐身来种玉，不知人世如风烛。
筵羞石髓劝客餐，灯𦶟松脂留客宿。
鸡声犬声遥相闻，晓色葱茏开五云。
渔人振衣起出户，满庭无路花纷纷。
翻然恐失乡悬处，一息不肯桃源住。
桃花满溪水似镜，尘心如垢洗不去。
仙家一出寻无踪，至今流水山重重。

泰娘家本阊门西，门前绿水环金堤。
有时妆成好天气，走上皋桥折花戏。
风流太守韦尚书，路傍忽见停隼旟。
斗量明珠鸟传意，绀幰迎入专城居。
长鬟如云衣似雾，锦茵罗荐承轻步。
舞学惊鸿水榭春，歌传上客兰堂暮。
从郎西入帝城中，贵游簪组香帘栊。
低鬟缓视抱明月，纤指破拔生胡风。
繁华一旦有消歇，题剑无光履声绝。
洛阳旧宅生草莱，杜陵萧萧松柏哀。
妆奁虫网厚如茧，博山炉侧倾寒灰。
蕲州刺史张公子，白马新到铜驼里。
自言买笑掷黄金，月堕云中从此始。
安知𫛳鸟座隅飞，寂寞旅魂招不归。
秦嘉镜有前时结，韩寿香销故箧衣。
山城少人江水碧，断雁哀猿风雨夕。
朱弦已绝为知音，云鬓未秋私自惜。
举目风烟非旧时，梦寻归路乡多参差。
如何将此千行泪，更洒湘江斑竹枝。

裴生久在风尘里，气劲言高少知己。
注书曾学郑司农，历国多于孔夫子。
往年访我到连州，无穷绝境终日游。
登山雨中试蜡屐，入洞夏里披貂裘。
白帝城边又相遇，敛翼三年不飞去。
忽然结束如秋蓬，自称对策明光宫。
人言策中说何事，掉头不答看飞鸿。
彤庭翠松迎晓日，凤衔金榜云间出。
中贵腰鞭立倾酒，宰臣委佩观摇笔。
古称射策如弯弧，一发偶中何时无。
由来草泽无忌讳，努力满挽当亨衢。
忆得当年识君处，嘉禾驿后联墙住。
垂钩钓得王馀鱼，踏芳共登苏小墓。
此事今同梦想间，相看一笑且开颜。
老大希逢旧邻里，为君扶病到方山。

长安二月花满城，插花女儿弹银筝。
南宫仙郎下朝晚，曲头驻马闻新声。
马蹄逶迟心荡漾，高楼已远犹频望。
此时意重千金轻，鸟传消息绀轮迎。
芳筵银烛一相见，浅笑低鬟初目成。
蜀弦铮𪭢指如玉，皇帝弟子韦家曲。
青牛文梓赤金簧，玫瑰宝柱秋雁行。
敛蛾收[袂]凝清光，抽弦缓调怨且长。
八鸾锵锵渡银汉，九雏威凤鸣朝阳。
曲终韵尽意不足，余思悄绝愁空堂。
从郎镇南别城阙，楼船理曲潇湘月。
冯夷蹁跹舞渌波，鲛人出听停绡梭。
北池含烟瑶草短，万松亭下清风满。
秦声一曲此时闻，岭泉呜咽南云断。
来自长陵小市东，蕣华零落瘴江风。
侍儿掩泣收银甲，鹦鹉不言愁玉笼。
博山炉中香自灭，镜奁尘暗同心结。
从此东山非昔游，长嗟人与弦俱绝。

长安旧游四十载，鄂渚一别十四年。
后来富贵已零落，岁寒松柏犹依然。
初逢贞元尚文主，云阙天池共翔舞。
相看却数六朝臣，屈指如今无四五。
夷门天下之咽喉，昔时往往生疮疣。
联翩旧相来镇压，四海吐纳皆通流。
久别凡经几多事，何由说得平生意。
千思万虑尽如空，一笑一言真可贵。
世间何事最殷勤，白头将相逢故人。
功成名遂会归老，请问东山为近邻。

长沙男子东林师，闲读艺经工弈棋。
有时凝思如入定，暗覆一局谁能知。
今年访予来小桂，方袍袖中贮新势。
山人无事秋日长，白昼懵懵眠匡床。
因君临局看鬬智，不觉迟景沈西墙。
自从仙人遇樵子，直到开元王长史。
前身后身付余习，百变千化无穷已。
初疑磊落曙天星，次见搏击三秋兵。
雁行布陈众未晓，虎穴得子人皆惊。
行尽三湘不逢敌，终日饶人损机格。
自言台阁有知音，悠然远起西游心。
商山夏木阴寂寂，好处俳徊驻飞锡。
忽思争道画平沙，独笑无言心有适。
蔼蔼京城在九天，贵游豪士足华筵。
此时一行出人意，赌取声名不要钱。

白马湖平秋日光，紫菱如锦彩鸳翔。
荡舟游女满中央，采菱不顾马上郎。
争多逐胜纷相向，时转兰桡破轻浪。
长鬟弱袂动参差，钗影钏文浮荡漾。
笑语哇咬顾晚晖，蓼花缘岸扣舷归。
归来共到市桥步，野蔓系船萍满衣。
家家竹楼临广陌，下有连樯多估客。
携觞荐芰夜经过，醉踏大堤相应歌。
屈平祠下沅江水，月照寒波白烟起。
一曲南音此地闻，长安北望三千里。

春过也，笑惜艳阳年。
犹有桃花流水上，无辞竹叶醉樽前，惟待见青天。

谁怜相门子，不语望秋山。
生长绮纨内，辛勤笔砚间。
荣亲在名字，好学弃官班。
伫俟明年桂，高堂开笑颜。

蚤花常犯寒，繁实常苦酸。
何事上春日，坐令芳意阑。
夭桃定相笑，游妓肯回看。
君问调金鼎，方知正味难。

何处春深好，春深稚子家。
争骑一竿竹，偷折四邻花。
笑击羊皮鼓，行牵犊颔车。
中庭贪夜戏，不觉玉绳斜。

重门不下关，枢务有余闲。
上客同看雪，高亭尽见山。
瑞呈霄汉外，兴入笑言间。
知是平阳会，人人带酒还。

庭晚初辨色，林秋微有声。
槿衰犹强笑，莲迥却多情。
檐燕归心动，韝鹰俊气生。
闲人占闲景，酒熟且同倾。

谭笑在岩廊，人人尽所长。
仪形见山立，文字动星光。
日运丹青笔，时看赤白囊。
伫闻戎马息，入贺领鸳行。

自到山阳不许辞，高斋日夜有佳期。
管弦正合看书院，语笑方酣各咏诗。
银汉雪晴褰翠幕，清淮月影落金卮。
洛阳归客明朝去，容趁城东花发时。

爱名之世忘名客，多事之时无事身。
古老相传见来久，岁年虽变貌常新。
飞章上达三清路，受箓平交五岳神。
笑听冬冬朝暮鼓，只能催得市朝人。

旧相临戎非称意，词人作尹本多情。
从容自使边尘静，谈笑不闻桴鼓声。
章句新添塞下曲，风流旧占洛阳城。
昨来亦有吴趋咏，惟寄东都与北京。

洛城无事足杯盘，风雪相和岁欲兰。
树上因依见寒鸟，坐中收拾尽闲官。
笙歌要请频何爽，笑语忘机拙更欢。
遥想兔园今日会，琼林满眼映旗竿。

少年曾忝汉庭臣，晚岁空余老病身。
初见相如成赋日，寻为丞相扫门人。
追思往事咨嗟久，喜奉清光笑语频。
犹有登朝旧冠冕，待公三入拂埃尘。

家声烜赫冠前贤，时无穹崇镇北边。
身上官衔如座主，幕中谭笑取同年。
幽幷侠少趋鞭弭，燕赵佳人奉管弦。
仍把天兵书号笔，远题长句寄山川。

何代提戈去不还，独留形影白云间。
肌肤销尽雪霜色，罗绮点成苔藓斑。
江燕不能传远信，野花空解妒愁颜。
近来岂少征人妇，笑采蘼芜上北山。

鸾飞远树栖何处，凤得新巢想称心。
红壁尚留香漠漠，碧云初断信沈沈。
情知点污投泥玉，犹自经营买笑金。
从此山头似人石，丈夫形状泪痕深。

但曾行处遍寻看，虽是生离死一般。
买笑树边花已老，画眉窗下月犹残。
云藏巫峡音容断，路隔星桥过往难。
莫怪诗成无泪滴，尽倾东海也须干。

西汉开支郡，南朝号戚藩。
四封当列宿，百雉俯清沅。
高岸朝霞合，惊湍激箭奔。
积阴春暗度，将霁雾先昏。
俗尚东皇祀，谣传义帝冤。
桃花迷隐迹，楝叶慰忠魂。
户算资渔猎，乡豪恃子孙。
照山畬火动，踏月俚歌喧。
拥檝舟为市，连甍竹覆轩。
披沙金粟见，拾羽翠翘翻。
茗折苍溪秀，蘋生枉渚暄。
禽惊格磔起，鱼戏𪡋喁繁。
沈约台榭故，李衡墟落存。
湘灵悲鼓瑟，泉客泣酬恩。
露变蒹葭浦，星悬橘柚村。
虎咆空野震，鼍作满川浑。
邻里皆迁客，儿童习左言。
炎天无冽井，霜月见芳荪。
清白家传远，诗书志所敦。
列科叨甲乙，从宦出丘樊。
结友心多契，驰声气尚吞。
士安曾重赋，元礼许登门。
草檄嫖姚幕，巡兵戊己屯。
筑台先自隗，送客独留髠。
遂结王畿绶，来观衢室樽。
鸢飞入鹰隼，鱼目俪玙璠。
晓烛罗驰道，朝阳辟帝阍。
王正会夷夏，月朔盛旗旛。
独立当瑶阙，传呵步紫垣。
按章清犴狱，视祭洁蘋蘩。
御历昌期远，传家宝祚蕃。
繇文光夏启，神教畏轩辕。
内禅因天性，雄图授化元。
继明悬日月，出震统乾坤。
大孝三朝备，洪恩九族惇。
百川宗渤澥，五岳辅昆仑。
何幸逢休运，微班识至尊。
校𦈏资筦榷，复土奉山园。
一失贵人意，徒闻太学论。
直庐辞锦帐，远守愧朱幡。
巢幕方犹燕，抢榆尚笑鲲。
邅回过荆楚，流落感凉温。
旅望花无色，愁心醉不惛。
春江千里草，暮雨一声猿。
问卜安冥数，看方理病源。
带赊衣改制，尘涩剑成痕。
三秀悲中散，二毛伤虎贲。
来忧御魑魅，归愿牧鸡豚。
就日秦京远，临风楚奏烦。
南登无灞岸，旦夕上高原。

朱户凌晨启，碧梧含早凉。
人从桔柣至，书到漆沮傍。
抃会因佳句，情深取断章。
惬心同笑语，入耳胜笙簧。
忆昔三条路，居邻数仞墙。
学堂青玉案，彩服紫罗囊。
麟角看成就，龙驹见抑扬。
彀中飞一箭，云际落双鸧。
甸邑叨前列，天台愧后行。
鲤庭传事业，鸡树遂翱翔。
书殿连𫛛鹊，神池接凤凰。
追游蒙尚齿，惠好结中肠。
铩翮方抬举，危根易损伤。
一麾怜弃置，五字借恩光。
汝海崆峒秀，溱流芍药芳。
风行能偃草，境静不争桑。
转斾趋关右，颁条匝渭阳。
病吟犹有思，老醉已无狂。
尘满鸿沟道，沙惊白狄乡。
伫闻黄纸诏，促召紫微郎。

震泽生奇石，沈潜得地灵。
初辞水府出，犹带龙宫腥。
发自江湖国，来荣卿相庭。
从风夏云势，上汉古查形。
拂拭鱼鳞见，铿锵玉韵聆。
烟波含宿润，苔藓助新青。
嵌穴胡雏貌，纤铓虫篆铭。
孱颜傲林薄，飞动向雷霆。
烦热近还散，余酲见便醒。
凡禽不敢息，浮壒莫能停。
静称垂松盖，鲜宜映鹤翎。
忘忧常目击，素尚与心冥。
眇小欺湘燕，团圆笑落星。
徒然想融结，安可测年龄。
采取询乡耋，搜求按旧经。
垂钩入空隙，隔浪动晶荧。
有获人争贺，欢谣众共听。
一州惊阅宝，千里远扬舲。
睹物洛阳陌，怀人吴御亭。
寄言垂天翼，早晚起沧溟。

一夕为湖地，千年列郡名。
霸王迷路处，亚父所封城。
汉置东南尉，梁分肘腋兵。
本吴风俗剽，兼楚语音伧。
沸井今无涌，乌江旧有名。
土台游柱史，石室隐彭铿。
曹操祠犹在，濡须坞未平。
海潮随月大，江水应春生。
忆昨深山里，终朝看火耕。
鱼书来北阙，鹢首下南荆。
云雨巫山暗，蕙兰湘水清。
章华树已失，鄂渚草来迎。
庐阜香炉出，湓城粉堞明。
雁飞彭蠡暮，鸦噪大雷晴。
平野分风使，恬和趁夜程。
贵池登陆峻，舂谷渡桥鸣。
骆驿主人问，悲欢故旧情。
几年方一面，卜昼便三更。
助喜杯盘盛，忘机笑语訇。
管清疑警鹤，弦巧似娇莺。
炽炭烘蹲兽，华茵织鬬鲸。
回裾飘雾雨，急节堕琼英。
敛黛凝愁色，施钿耀翠晶。
容华本南国，妆束学西京。
日落方收鼓，天寒更炙笙。
促筵交履舄，痛饮倒簪缨。
谑浪容优孟，娇怜许智琼。
蔽明添翠帟，命烛拄金茎。
坐久罗衣皱，杯频粉面骍。
兴来从请曲，意堕即飞觥。
令急重须改，欢冯醉尽呈。
诘朝还选胜，来日又寻盟。
道别殷勤惜，邀筵次第争。
唯闻嗟短景，不复有余酲。
众散扃朱户，相携话素诚。
晤言犹亹亹，残漏自丁丁。
出祖千夫拥，行厨五熟烹。
离亭临野水，别思入哀筝。
接境人情洽，方冬馔具精。
中流为界道，隔岸数飞甍。
沙浦王浑镇，沧洲谢脁城。
望夫人化石，梦帝日环营。
半渡趋津吏，缘堤簇郡甿。
场黄堆晚稻，篱碧见冬菁。
里社争来献，壶浆各自擎。
鸱夷倾底写，[粔籹]鬬成。
采石风传柝，新林暮击钲。
茧纶牵拨刺，犀焰照澄泓。
露冕观原野，前驱抗斾旌。
分庭展宾主，望阙拜恩荣。
比屋惸嫠辈，连年水旱幷。
遐思常后已，下令必先庚。
远岫低屏列，支流曲带萦。
湖鱼香胜肉，官酒重于饧。
忆昔泉源变，斯须地轴倾。
鸡笼为石颗，龟眼入泥坑。
事系人风重，官从物论轻。
江春俄澹荡，楼月几亏盈。
柳长千丝宛，田塍一线絣。
游鱼将婢从，野雉见媒惊。
波净攒凫鹊，洲香发杜蘅。
一锺菰葑米，千里水葵羹。
受谴时方久，分忧政未成。
比琼虽碌碌，于铁尚铮铮。
早忝登三署，曾闻奏六英。
无能甘负弩，不慎在提衡。
口语成中遘，毛衣阻上征。
时闻关利钝，智亦有聋盲。
昔愧山东妙，今惭海内兄。
后来登甲乙，早已在蓬瀛。
心托秦明镜，才非楚白珩。
齿衰亲药物，宦薄傲公卿。
捧日皆元老，宣风尽大彭。
好令朝集使，结束赴新正。

宫馆贮娇娃，当时意大夸。
艳倾吴国尽，笑入楚王家。

骆驼桥上蘋风急，鹦鹉杯中箬下春。
水碧山青知好处，开颜一笑向何人。

步步相携不觉难，九层云外倚阑干。
忽然笑语半天上，无限游人举眼看。

庾令楼中初见时，武昌春柳似腰肢。
相逢相笑尽如梦，为雨为云今不知。

二十余年作逐臣，归来还见曲江春。
游人莫笑白头醉，老醉花间有几人。

谪在三湘最远州，边鸿不到水南流。
如今暂寄樽前笑，明日辞君步步愁。

凤辇寻春半醉回，仙娥进水御帘开。
牡丹花笑金钿动，传奏吴兴紫笋来。

庐峰开石镜，人说舞山鸡。
物象纤舞隐，禽情只自迷。
景当烟雾歇，心喜锦翎齐。
宛转乌呈彩，婆娑凤欲栖。
何言资羽族，在地得天倪。
应笑翰音者，终朝饮败酰。

去年今日此门中，人面桃花相映红。
人面不知何处在，桃花依旧笑春风。

有鸟自南翔，口衔一书扎，达我山之维。
开缄金玉焕陆离，乃是卢仝结交诗。
此诗峭绝天边格，力与文星色相射。
长河拔作数条丝，太华磨成一拳石。
莫嗟独笑无往还，月中芳桂难追攀。
况值乱邦不平年，回陵倒谷如等闲。
与君俯首大艰阻，喙长三尺不得语。
因君今日形章句，羡猕猴兮着衣裳。
悲蚯蚓兮安翅羽，上天不识察。
仰我为辽天失所，将吾剑兮切淤泥。
使良骥兮捕老鼠，昨日脱身卑贱笼。
卯星借与老人峰，抱锄㔉地芸芝术。
偃盖参天旧有松，术与松兮保身世。
卧居居兮起于于，漱潺潺兮聆嘒嘒。
道在其中可终岁，不教辜负尧为帝。
烧我荷衣摧我身，回看天地如砥平。
钢刀锉骨不辞去，卑躬君子今明明。
俛首辞山心惨恻，白云虽好恋不得。
看云且拟直须臾，疾风又卷西飞翼。
为报覃怀心结交，死生富贵存后凋。
我心不畏朱公叔，君意须防刘孝标。
以胶投漆苦不早，就中相去万里道。
河水悠悠山之间，无由把袂摅怀抱。
忆仝吟能文，洽臭成兰薰。
不知何处清风夕，拟使张华见陆云。

闭院开轩笑语阑，江山并入一壶宽。
微风但觉杉香满，烈日方知竹气寒。
披卷最宜生白室，吟诗好就步虚坛。
愿君此地攻文字，如炼仙家九转丹。

清时令节千官会，绝域穷山一病夫。
遥想满堂欢笑处，几人缘我向西隅。

本欲云雨化，却随波浪翻。
一沾太常第，十过潼关门。
志力且虚弃，功名谁复论。
主人故相问，[惭]笑不能言。

朝来驻马香街里，风度遥闻语笑声。
无事闭门教日晚，山桃落尽不胜情。

虎旗龙舰顺长风，坐引全吴入掌中。
孙皓小儿何足取，便令千载笑争功。

洞庭舟始泊，桂江帆又开。
魂从会处断，愁向笑中来。
惝恍看残景，殷勤祝此杯。
衡阳刷羽待，成取一行回。

河水昏复晨，河边相送频。
离杯有泪饮，别柳无枝春。
一笑忽然敛，万愁俄已新。
东波与西日，不惜远行人。

驱傩击鼓吹长笛，瘦鬼染面惟齿白。
暗中崒崒拽茅鞭，倮足朱[裈]行戚戚。
相顾笑声冲庭燎，桃弧射矢时独叫。

樱桃花参差，香雨红霏霏。
含笑竞攀折，美人湿罗衣。
采采清东曲，明眸艳圭玉。
青巾艑上郎，上下看不足。
南阳公首词，编入新乐录。

瘦郭有志气，相哀老龙钟。
劝我少吟诗，俗窄难尔容。
一口百味别，况在醉会中。
四座正当喧，片言何由通。
顾余昧时调，居止多疏慵。
见书眼始开，闻乐耳不聪。
视听互相隔，一身且莫同。
天疾难自医，诗癖将何攻。
见君如见书，语善千万重。
自悲咄咄感，变作烦恼翁。
烦恼不可欺，古剑涩亦雄。
知君方少年，少年怀古风。
藏书拄屋脊，不惜与凡聋。
我愿拜少年，师之学崇崇。
从他笑为矫，矫善亦可宗。

雨滴草芽出，一日长一日。
风吹柳线垂，一枝连一枝。
独有愁人颜，经春如等闲。
且持酒满杯，狂歌狂笑来。

常闻贫贱士之常，嗟尔富者莫相笑。
男儿得路即荣名，邂逅失途成不调。
古人结交而重义，今人结交而重利。
劝人一种种桃李，种亦直须遍天地。
一生不爱嘱人事，嘱即直须为生死。
我亦不羡季伦富，我亦不笑原宪贫。
有财有势即相识，无财无势同路人。
因知世事皆如此，却向东溪卧白云。

常闻贫贱士之常，嗟尔富者莫相笑。
男儿得路即荣名，邂逅失途成不调。
古人结交而重义，今人结交而重利。
劝人一种种桃李，种亦直须遍天地。
一生不爱嘱人事，嘱即直须为生死。
我亦不羡季伦富，我亦不笑原宪贫。
有财有势即相识，无财无势同路人。
因知世事皆如此，却向东溪卧白云。

兽中有人性，形异遭人隔。
人中有兽心，几人能真识。
古人形似兽，皆有大圣德。
今人表似人，兽心安可测。
虽笑未必和，虽哭未必戚。
面结口头交，肚里生荆棘。
好人常直道，不顺世间逆。
恶人巧谄多，非义苟且得。
若是效真人，坚心如铁石。
不谄亦不欺，不奢复不溺。
面无吝色容，心无诈忧惕。
君子大道人，朝夕恒的的。

忽然太行雪，昨夜飞入来。
崚嶒堕庭中，严白何皑皑。
奴婢晓开户，四肢冻徘徊。
咽言词不成，告诉情状摧。
官给未入门，家人尽以灰。
意劝莫笑雪，笑雪贫为灾。
将暖此残疾，典卖争致杯。
教令再举手，夸曜余生才。
强起吐巧词，委曲多新裁。
为尔作非夫，忍耻轰暍雷。
书之与君子，庶免生嫌猜。

灯尽语不尽，主人庭砌幽。
柳枝星影曙，兰叶露华浮。
块岭笑群岫，片池轻众流。
更闻清净子，逸唱颇难俦。

昔浮南渡飙，今攀朔山景。
物色多瘦削，吟笑还孤永。
日月冻有棱，雪霜空无影。
玉喷不生冰，瑶涡旋成井。
潜角时耸光，隐鳞乍漂冏。
再吟获新胜，返步失前省。
惬怀虽已多，惕虑未能整。
颓阳落何处，升魄衔疏岭。

家家有芍药，不妨至温柔。
温柔一同女，红笑笑不休。
月娥双双下，楚艳枝枝浮。
洞里逢仙人，绰约青宵游。

洛友寂寂约，省骑霏霏尘。
游僧步晚磬，话茗含芳春。
瑶策冰入手，粉壁画莹神。
頳廊芙蓉霁，碧殿瑠璃匀。
玄讲岛岳尽，渊咏文字新。
屡笑寒竹䜩，况接青云宾。
顾惭余眷下，衰瘵婴残身。

宾秩已觉厚，私储常恐多。
清贫聊自尔，素责将如何。
俭教先勉力，修襟无余佗。
良栖一枝木，灵巢片叶荷。
仰笑鹍鹏辈，委身拂天波。

闻道行人至，妆梳对镜台。
泪痕犹尚在，笑靥自然开。

名花倾国两相欢，长得君王带笑看。
解释春风无限恨，沈香亭北倚阑干。

歌声扇里出，妆影扇中轻。
未能令掩笑，何处欲鄣声。
知音自不惑，得念是分明。
莫见双嚬敛，疑人含笑情。

歌声扇里出，妆影扇中轻。
未能令掩笑，何处欲鄣声。
知音自不惑，得念是分明。
莫见双嚬敛，疑人含笑情。

热戏争心剧火烧，铜槌暗执不相饶。
上皇失喜宁王笑，百尺幢竿果动摇。

根柢虽然傍浊河，无妨终日近笙歌。
骖骖金带谁堪比，还笑黄莺不较多。

处处足欢声，时康岁已深。
不同三尺剑，应似五弦琴。
寿笑山犹尽，明嫌日有阴。
何当怜一物，亦遣断愁吟。

春去也，多谢洛城人。
弱柳从风疑举袂，丛兰裛露似霑巾，独笑亦含嚬。

玉树春归日，金宫乐事多。
后庭朝未入，轻辇夜相过。
笑出花间语，娇来烛下歌。
莫教明月去，留着醉姮娥。

绣户香风暖，纱窗曙色新。
宫花争笑日，池草暗生春。
绿树闻歌鸟，青楼见舞人。
昭阳桃李月，罗绮自相亲。

今日明光里，还须结伴游。
春风开紫殿，天乐下珠楼。
艳舞全知巧，娇歌半欲羞。
更怜花月夜，宫女笑藏钩。

庭际花微落，楼前汉已横。
金壶催夜尽，罗袖拂寒轻。
乐笑畅欢情，未半著天明。

二月饮酒采桑津，宜男草生兰笑人。
蒲如交剑风如薰，劳劳胡燕怨酣春。
薇帐逗烟生绿尘，金翅峨髻愁暮云。
沓飒起舞真珠裙，津头送别唱流水。
酒客背寒南山死。

玉壶银箭稍难倾，釭花夜笑凝幽明。
碎霜斜舞上罗幕，烛笼两行照飞阁。
珠帷怨卧不成眠，金凤刺衣着体寒，长眉对月鬬弯环。

岁去无言忽憔悴，时来含笑吐氛氲。
不能拥路迷仙客，故欲开蹊侍圣君。

桃花灼灼有光辉，无数成蹊点更飞。
为见芳林含笑待，遂同温树不言归。

天乐下天中，云𫐌俨在空。
铅黄艳河汉，语笑合笙镛。
已见长随凤，仍闻不避熊。
君王亲试舞，阊阖静无风。

霅溪湾里钓渔翁，舴艋为家西复东。
江上雪，浦边风，笑着荷衣不叹穷。

避世垂纶不记年，官高争得似君闲。
倾白酒，对青山，笑指柴门待月还。

璿闺羽帐华烛陈，方士夜降夫人神。
葳蕤半露芙蓉色，窈窕将期环珮身。
丽如三五月，可望难亲近。
嚬黛含犀竟不言，春思秋怨谁能问。
欲求巧笑如生时，歌尘在空瑟衔丝。
神来未及梦相见，帝比初亡心更悲。
爱之欲其生又死，东流万代无回水。
宫漏丁丁夜向晨，烟销雾散愁方士。

落日欲没岘山西，倒著接{罒/离}花下迷。
襄阳小儿齐拍手，拦街争唱白铜鞮。
傍人借问笑何事，笑杀山公醉似泥。
鸬鹚杓，鹦鹉杯，百年三万六千日，一日须倾三百杯。
遥看汉水鸭头绿，恰似蒲萄初酦醅。
此江若变作春酒，垒麹便筑糟丘台。
千金骏马换少妾，醉坐雕鞍歌落梅。
车傍侧挂一壶酒，凤笙龙管行相催。
咸阳市上叹黄犬，何如月下倾金罍。
君不见晋朝羊公一片石，龟龙剥落生莓苔。
泪亦不能为之堕，心亦不能为之哀。
谁能忧彼身后事，金凫银鸭葬死灰。
清风朗月不用一钱买，玉山自倒非人推。
舒州杓，力士铛，李白与尔同死生。
襄王云雨今安在，江水东流猿夜声。

且醉习家池，莫看堕泪碑。
山公欲上马，笑杀襄阳儿。

敕勒金隤壁，阴山无岁华。
账外风飘雪，营前月照沙。
羌儿吹玉管，胡姬踏锦花。
却笑江南客，梅落不归家。

回雪凌波游洛浦，遇陈王。
婉约娉婷工语笑，侍兰房。
芙蓉绮帐还开揜，翡翠珠被烂齐光。
长愿今宵奉颜色，不爱吹箫逐凤皇。

汉家伊洛九重城，御路浮桥万里平。
桂户雕梁连绮翼，虹梁绣柱映丹楹。
朝光欲动千门曙，丽日初照百花明。
燕赵蛾眉旧倾国，楚宫腰细本传名。
二月桑津期结伴，三春淇水逐关情。
兰丛有意飞双蝶，柳叶无趣隐啼莺。
扇里细妆将夜并，风前独舞共花荣。
两鬟百万谁论价，一笑千金判是轻。
不为披图来侍寝，非因主第奉身迎。
羊车讵畏青门闭，兔月今宵照后庭。

洛城花烛动，戚里画新蛾。
隐扇羞应惯，含情愁已多。
轻啼湿红粉，微睇转横波。
更笑巫山曲，空传暮雨过。

挹河澂绿宇，御沟映朱宫。
辰旗翻丽景，星盖曳雕虹。
学嚬齐柳嫩，妍笑发春藂。
锦鳞文碧浪，绣羽绚青空。
眷念三阶静，遥想二南风。

戚里欢娱地，园林瞩望新。
山庭带芳杜，歌吹叶阳春。
台榭疑巫峡，荷蕖似洛滨。
风花萦少女，虹梁聚美人。
宴游穷至乐，谈笑毕良辰。
独叹高阳晚，归路不知津。

一年抱怨嗟长别，七夕含态始言归。
飘飘罗袜光天步，灼灼新妆鉴月辉。
情催巧笑开星靥，不惜呈露解云衣。
所叹却随更漏尽，掩泣还弄昨宵机。

独负千金价，应从买笑来。
只持难发口，经为几人开。

大汉昔云季，小人道遂振。
玉帛委奄尹，斧锧婴缙绅。
邈哉郭先生，卷舒得其真。
雍容谢朝廷，谈笑奖人伦。
在晦不绝俗，处乱不为亲。
诸侯不得友，天子不得臣。
冲情甄负甑，重价折角巾。
悠悠天下士，相送洛桥津。
谁知仙舟上寂寂无四邻。

我家有庭树，秋叶正离离。
上舞双栖鸟，中秀合欢枝。
劳思复劳望，相见不相知。
何当共攀折？歌笑此堂垂。

茨山有薇兮颍水有漪，夷为柏兮秋有实。
叔为柳兮春向飞，倏尔而笑，泛沧浪兮不归。

锦里开芳宴，兰缸艳早年。
缛彩遥分地，繁光远缀天。
接汉疑星落，依楼似月悬。
别有千金笑，来映九枝前。

少年飞翠盖，上路勒金镳。
始酌文君酒，新吹弄玉箫。
少年不欢乐，何以尽芳朝。
千金笑里面，一搦掌中腰。
挂缨岂惮宿，落珥不胜娇。
寄语少年子，无辞归路遥。

歌声扇后出，妆影镜中轻。
未能令掩笑，何处欲障声。
知音自不惑，得念是分明。
莫见双嚬敛，疑人含笑情。

歌声扇后出，妆影镜中轻。
未能令掩笑，何处欲障声。
知音自不惑，得念是分明。
莫见双嚬敛，疑人含笑情。

公子盛西京，光华早著名。
分庭接游士，虚馆待时英。
高阁浮香出，长廊宝钏鸣。
面花无隔笑，歌扇不障声。

二八相招携，采菱渡前谿。
弱腕随桡起，纤腰向舸低。
自解看花笑，憎闻染竹啼。

君子量不极，胸吞百川流。
嫉邪霜气直，问俗春辞柔。
日户昼辉静，月杯夜景幽。
咏惊芙蓉发，笑激风飙秋。
鸾步独无侣，鹤音仍寡俦。
幸霑分寸顾，散此千万忧。

谁言形影亲，灯灭影去身。
谁言鱼水欢，水竭鱼枯鳞。
昔为同恨客，今为独笑人。
舍予在泥辙，飘迹上云津。
卧木易成蠹，弃花难再春。
何言对芳景，愁望极萧晨。
埋剑谁识气，匣弦日生尘。
愿君语高风，为余问苍旻。

天子忧剧县，寄深华省郎。
纷纷风响珮，蛰蛰剑开霜。
旧事笑堆案，新声唯雅章。
谁言百里才，终作横天梁。
江鸿耻承眷，云津未能翔。
徘徊尘俗中，短毳无辉光。

燕僧耸听词，袈裟喜新翻。
北岳厌利杀，玄功生微言。
天高亦可飞，海广亦可源。
文章杳无底，㔉掘谁能根。
梦灵髣髴到，对我方与论。
拾月鲸口边，何人免为吞。
燕僧摆造化，万有随手犇。
补缀杂霞衣，笑傲诸贵门。
将明文在身，亦尔道所存。
朔雪凝别句，朔风飘征魂。
再期嵩少游，一访蓬萝村。
春草步步绿，春山日日暄。
遥莺相应吟，晚听恐不繁。
相思塞心胸，高逸难攀援。

自从蓟师反，中国事纷纷。
儒道一失所，贤人多在军。
鸟巢忧迸射，鹿耳骇惊闻。
剑折唯恐匣，弓贪不让勋。
方知省事将，动必谢前群。
鹳阵常先罢，鱼符最晚分。
步闲洺水曲，笑激太行云。
诗叟未相识，竹儿争见君。
殷勤越谈说，记尽古风文。

百虫笑秋律，清削月夜闻。
晓棱视听微，风剪叶已纷。
君子鉴大雅，老人非俊群。
收拾古所弃，俛仰补空文。
孤韵耻春俗，余响逸零雰。
自然蹈终南，涤暑凌寒氛。
岩霰不知午，磵澌镇含曛。
曾是醒古醉，所以多隐沦。
江调乐之远，溪谣生徒新。
众蕴有余采，寒泉空哀呻。
南谢竟莫至，北宋当时珍。
赜灵各自异，酌酒谁能均。
昔咏多写讽，今词讵无因。
品松何高翠，宫殿没荒榛。
苔趾识宏制，沙潨游崩津。
忽吟陶渊明，此即羲皇人。
心放出天地，形拘在风尘。
前贤素行阶，夙嗜青山勤。
达士立明镜，朗言为近臣。
将期律万有，倾倒甄无垠。
鸑鷟应蟋蟀，丝毫意皆申。
况于三千章，哀叩不为神。

石根百尺杉，山眼一片泉。
倚之道气高，饮之诗思鲜。
于此逍遥场，忽奏别离弦。
却笑薜萝子，不同鸣跃年。

波中出吴境，霞际登楚岑。
山寺一别来，云萝三改阴。
诗夸碧云句，道证青莲心。
应笑泛萍者，不知松隐深。

长安车马道，高槐结浮阴。
下有名利人，一人千万心。
黄鹄多远势，沧溟无近浔。
怡怡静退姿，泠泠思归吟。
菱唱忽生听，芸书回望深。
清风散言笑，余花缀衣襟。
独恨鱼鸟别，一飞将一沈。

兰泉涤我襟，杉月栖我心。
茗啜绿净花，经诵清柔音。
何处笑为别，淡情愁不侵。

志士感恩起，变衣非变性。
亲宾改旧观，僮仆生新敬。
坐作群书吟，行为孤剑咏。
始知出处心，不失平生正。
凄凄天地秋，凛凛军马令。
驿尘时一飞，物色极四静。
王师既不战，庙略在无竞。
王粲有所依，元瑜初应命。
一章喻檄明，百万心气定。
今朝旌鼓前，笑别丈夫盛。

天台山最高，动蹑赤城霞。
何以静双目，扫山除妄花。
何以洁其性，滤泉去泥沙。
灵境物皆直，万松无一斜。
月中见心近，云外将俗赊。
山兽护方丈，山猿捧袈裟。
遗身独得身，笑我牵名华。

秋风吹白发，微官自萧索。
江僧何用叹，溪县饶寂寞。
楚思物皆清，越山胜非薄。
时看镜中月，独向衣上落。
多谢入冥鸿，笑予在笼鹤。

铜斗饮江酒，手拍铜斗歌。
侬是拍浪儿，饮则拜浪婆。
脚踏小船头，独速舞短蓑。
笑伊渔阳操，空恃文章多。
闲倚青竹竿，白日奈我何。

短蓑不怕雨，白鹭相争飞。
短楫画菰蒲，鬬作豪横归。
笑伊水健儿，浪战求光辉。
不如竹枝弓，射鸭无是非。

射鸭复射鸭，鸭惊菰蒲头。
鸳鸯亦零落，彩色难相求。
侬是清浪儿，每踏清浪游。
笑伊乡贡郎，踏土称风流。
如何丱角翁，至死不裹头。

国老出为将，红旗入青山。
再招门下生，结束余病孱。
自笑骑马丑，强从驱驰间。
顾顾磨天路，袅袅镜下颜。
文魄既飞越，宦情唯等闲。
羡他白面少，多是清朝班。
惜命非所报，慎行诚独艰。
悠悠去住心，两说何能删。

弱弱本易惊，看看势难定。
因风似醉舞，尽日不能正。
时邀咏花女，笑辍春妆镜。

去尘咫尺步，山笑康乐岩。
天开紫石屏，泉缕明月帘。
仙凝刻削迹，灵绽云霞纤。
悦闻若有待，瞥见终无厌。
俗玩讵能近，道嬉方可淹。
踏着不死机，欲归多浮嫌。
古醉今忽醒，今求古仍潜。
古今相共失，语默两难恬。
赠君喷玉布，一濯高崭崭。

戚戚抱幽独，宴宴沈荒居。
不闻新欢笑，但睹旧诗书。
艺蘗意弥苦，耕山食无余。
定交昔何在，至戚今或疏。
薄俗易销歇，淳风难久舒。
秋芜上空堂，寒槿落枯渠。
薙草恐伤蕙，摄衣自理锄。
残芳亦可饵，遗秀谁忍除。
徘徊未能去，为尔涕涟如。

去春会处今春归，花数不减人数稀。
朝笑片时暮成泣，东风一向还西辉。

昔多相与笑，今谁相与哀。
峡哀哭幽魂，噭噭风吹来。
堕魄抱空月，出没难自裁。
齑粉一闪间，春涛百丈雷。
峡水声不平，碧沲牵清洄。
沙棱箭箭急，波齿龂龂开。
呀彼无底吮，待此不测灾。
谷号相喷激，石怒争旋回。
古醉有复乡，今缧多为能。
字孤徒髣髴，衔雪犹惊猜。
薄俗少直肠，交结须横财。
黄金买相吊，幽泣无余漼。
我有古心意，为君空摧颓。

诗人业孤峭，饿死良已多。
相悲与相笑，累累其奈何。
精异刘言史，诗肠倾珠河。
取次抱置之，飞过东溟波。
可惜大国谣，飘为四夷歌。
常于众中会，颜色两切[磋]。
今日果成死，葬襄之洛河。
洛岸远相吊，洒泪双滂沱。

请君漆上琴，弹我白头吟。
忆昔君前娇笑语，两情宛转如萦素。
宫中为我起高楼，更开花池种芳树。
春天百草秋始衰，弃我不待白头时。
罗襦玉珥色未暗，今朝已道不相宜。
扬州青铜作明镜，暗中持照不见影。
人心回互自无穷，眼前好恶那能定。
君恩已去若再返，菖蒲花开月长满。

孤客到空馆，夜寒愁卧迟。
虽沽主人酒，不似在家时。
几宿得欢笑，如今成别离。
明朝行更远，回望隔山陂。

襄阳南郭外，茅屋一书生。
无事焚香坐，有时寻竹行。
画苔藤杖细，踏石笋鞋轻。
应笑风尘客，区区逐世名。

低折沧州簿，无书整两春。
马从同事借，妻怕罢官贫。
道僻收闲药，诗高笑故人。
仍闻长吏奏，表乞锁厅频。

郁郁山中客，知名四十年。
恓惶身独隐，寂寞性应便。
世业公侯籍，生涯黍稷田。
藤悬读书帐，竹系网鱼船。
已种千头橘，新开数脉泉。
闲游携酒远，幽语向僧偏。
入洞题松过，看花选石眠。
避喧长汩没，逢胜即留连。
自古多高迹，如君少比肩。
耕耘此辛苦，章句已流传。
昔日交游盛，当时省阁贤。
同袍还共弊，连辔每推先。
讲序居重席，群儒愿执鞭。
满堂虚左待，众目望乔迁。
才异时难用，情高道自全。
畏人颜惨淡，疏物势迍邅。
贤者闻知命，吾生复礼玄。
深藏报恩剑，久缉养生篇。
憔悴众夫笑，经过郡守怜。
夕阳悲病鹤，霜气动饥鹯。
处士谁能荐，穷途世所捐。
伯鸾甘寄食，元淑苦无钱。
策蹇秋尘里，吟诗黄叶前。
故裘余白领，废瑟断朱弦。
志气终犹在，逍遥任自然。
家贫念婚嫁，身老恋云烟。
放逸栖岩鹿，清虚饮露蝉。
郑逃秦谷口，严爱越溪边。
霄汉予犹阻，荣枯子不牵。
山城一相遇，感激意难宣。

早入公门到夜归，不因寒食少闲时。
颠狂遶树猿离锁，踊跃缘冈马断羁。
酒污衣裳从客笑，醉饶言语觅花知。
老来自喜常无事，仰面西园得咏诗。

新天子即位五年，岁次庚寅。
斗柄插子，律调黄钟。
森森万木夜僵立，寒气赑屃顽无风。
烂银盘从海底出，出来照我草屋东。
天色绀滑凝不流，冰光交贯寒朣胧。
初疑白莲花，浮出龙王宫。
八月十五夜，比并不可双。
此时怪事发，有物吞食来。
轮如壮士斧斫坏，桂似雪山风拉摧。
百炼镜，照见胆。
平地埋寒灰，火龙珠。
飞出脑，却入蚌蛤胎。
摧环破璧眼看尽，当天一搭如煤炲。
磨踪灭迹须臾间，便似万古不可开。
不料至神物，有此大狼狈。
星如撒沙出，争头事光大。
奴婢炷暗灯，揜菼如玳瑁。
今夜吐焰长如虹，孔隙千道射户外。
玉川子，涕泗下。
中庭独自行，念此日月者。
太阴太阳精，皇天要识物。
日月乃化生，走天汲汲劳四体。
与天作眼行光明，此眼不自保。
天公行道何由行，吾见阴阳家有说。
望日蚀月月光灭，朔月掩日日光缺。
两眼不相攻，此说吾不容。
又孔子师老子云，五色令人目盲。
吾恐天似人，好色即丧明。
幸且非春时，万物不娇荣。
青山破瓦色，绿水冰峥嵘。
花枯无女艳，鸟死沈歌声。
顽冬何所好，偏使一目盲。
传闻古老说，蚀月虾蟆精。
径圆千里入汝腹，汝此痴骸阿谁生。
可从海窟来，便解缘青冥。
恐是眶睫间，揜塞所化成。
黄帝有二目，帝舜重瞳明。
二帝悬四目，四海生光辉。
吾不遇二帝，滉漭不可知。
何故瞳子上，坐受虫豸欺。
长嗟白兔捣灵药，恰似有意防奸非。
药成满臼不中度，委任白兔夫何为。
忆昔尧为天，十日烧九州。
金烁水银流，玉煼丹砂焦。
六合烘为窑，尧心增百忧。
帝见尧心忧，勃然发怒决洪流。
立拟沃杀九日妖，天高日走沃不及。
但见万国赤子{角戢}{角戢}生鱼头，此时九御导九日。
争持节幡麾幢旒，驾车六九五十四头蛟螭虬。
掣电九火辀，汝若蚀开齱齵轮。
御辔执索相爬钩，推荡轰訇入汝喉。
红鳞焰鸟烧口快，翎鬣倒侧声盏邹。
撑肠拄肚礧傀如山丘，自可饱死更不偷。
不独填饥坑，亦解尧心忧。
恨汝时当食，藏头𢬍脑不肯食。
不当食，张唇哆觜食不休。
食天之眼养逆命，安得上帝请汝刘。
呜呼！人养虎，被虎啮。
天媚蟆，被蟆瞎。
乃知恩非类，一一自作孽。
吾见患眼人，必索良工诀。
想天不异人，爱眼固应一。
安得常娥氏，来习扁鹊术。
手操舂喉戈，去此睛上物。
其初犹朦胧，既久如抹漆。
但恐功业成，便此不吐出。
玉川子又涕泗下，心祷再拜额榻砂土中。
地上虮虱臣仝告愬帝天皇，臣心有铁一寸。
可刳妖蟆痴肠，上天不为臣立梯磴。
臣血肉身，无由飞上天。
扬天光，封词付与小心风。
𩙥排阊阖入紫宫，密迩玉几前擘坼。
奏上臣仝顽愚胸，敢死横干天。
代天谋其长，东方苍龙角。
插戟尾捭风，当心开明堂。
统领三百六十鳞虫，坐理东方宫。
月蚀不救援，安用东方龙。
南方火鸟赤泼血，项长尾短飞跋躠。
头戴井冠高逵枿，月蚀鸟宫十三度。
鸟为居停主人不觉察，贪向何人家。
行赤口毒舌，毒虫头上吃却月。
不啄杀，虚眨鬼眼明{穴/夬}{穴/矞}。
鸟罪不可雪，西方攫虎立踦踦。
斧为牙，凿为齿。
偷牺牲，食封豕。
大蟆一脔，固当软美。
见似不见，是何道理。
爪牙根天不念天，天若准拟错准拟。
北方寒龟被虵缚，藏头入壳如入狱。
虵筋束紧束破壳，寒龟夏鳖一种味。
且当以其肉充臛，死壳没信处。
4365唯堪支床脚不堪钻灼与天卜，岁星主福德。
官爵奉董秦，忍使黔娄生。
覆尸无衣巾，天失眼不吊。
岁星胡其仁，荧惑矍铄翁。
执法大不中，月明无罪过。
不纠蚀月虫，年年十月朝太微。
支卢谪罚何灾凶，土星与土性相背。
反养福德生祸害，到人头上死破败。
今夜月蚀安可会，太白真将军。
怒激锋铓生，恒州阵斩郦定进。
项骨脆甚春蔓菁，天唯两眼失一眼。
将军何处行天兵，辰星任廷尉。
天律自主持，人命在盆底。
固应乐见天盲时，天若不肯信。
试唤皋陶鬼一问，一如今日。
三台文昌宫，作上天纪纲。
环天二十八宿，磊磊尚书郎。
整顿排班行，剑握他人将。
一四太阳侧，一四天市傍。
操斧代大匠，两手不怕伤。
弧矢引满反射人，天狼呀啄明煌煌。
痴牛与𫘤女，不肯勤农桑。
徒劳含淫思，旦夕遥相望。
蚩尤簸旗弄旬朔，始捶天鼓鸣珰琅。
枉矢能蛇行，眊目森森张。
天狗下舐地，血流何滂滂。
谲险万万党，架构何可当。
眯目衅成就，害我光明王。
请留北斗一星相北极，指麾万国悬中央。
此外尽扫除，堆积如山冈。
赎我父母光，当时常星没。
殒雨如迸浆，似天会事发。
叱喝诛奸强，何故中道废。
自遗今日殃，善善又恶恶。
郭公所以亡，愿天神圣心。
无信他人忠，玉川子词讫。
风色紧格格，近月黑暗边。
有似动剑戟，须臾痴蟆精。
两吻自决坼，初露半个璧。
渐吐满轮魄，众星尽原赦。
一蟆独诛磔，腹肚忽脱落。
依旧挂穹碧，光彩未苏来。
惨淡一片白，奈何万里光。
受此吞吐厄，再得见天眼。
感荷天地力，或问玉川子。
孔子修春秋，二百四十年。
月蚀尽不收，今子咄咄词。
颇合孔意不，玉川子笑荅。
或请听逗留，孔子父母鲁。
讳鲁不讳周，书外书大恶。
故月蚀不见收，予命唐天。
口食唐土，唐礼过三。
唐乐过五，小犹不说。
大不可数，灾沴无有小大愈。
安得引衰周，研核其可否。
日分昼，月分夜。
辨寒暑，一主刑。
二主德，政乃举。
孰为人面上，一目偏可去。
愿天完两目，照下万方土。
万古更不瞽，万万古。
更不瞽，照万古。

春风苦不仁，呼逐马蹄行人家。
惭愧瘴气却怜我，入我憔悴骨中为生涯。
数日不食强强行，何忍索我抱看满树花。
不知四体正困{备亻=忄}，泥人啼哭声呀呀。
忽来案上翻墨汁，涂抹诗书如老鸦。
父怜母惜掴不得，却生痴笑令人嗟。
宿舂连晓不成米，日高始进一椀茶。
气力龙钟头欲白，凭仗添丁莫恼爷。

石报孤竹君，此客甚高调。
共我相共痴，不怕主人天下笑。
我非蛱蝶儿，我非桃李枝。
不要儿女扑，不要春风吹。
苔藓印我面，雨露皴我皮。
此故不嫌我，突兀蒙相知。
此客即西归，我心徒依依。
我欲随客去，累重不解飞。
知弟虚心亦待客，此客何以共报之。

小妇欲入门，隈门匀红妆。
大妇出门迎，正顿罗衣裳。
门边两相见，笑乐不可当。
夫子于傍聊断肠，小妇哆{口是}上高堂。
开玉匣，取琴张。
陈金罍，酌满觞。
顾言两相乐，永与同心事我郎。
夫子于傍剩欲狂，珠帘风度百花香。
翠帐云屏白玉床，啼鸟休啼花莫笑，女英新喜得娥皇。

小妇欲入门，隈门匀红妆。
大妇出门迎，正顿罗衣裳。
门边两相见，笑乐不可当。
夫子于傍聊断肠，小妇哆{口是}上高堂。
开玉匣，取琴张。
陈金罍，酌满觞。
顾言两相乐，永与同心事我郎。
夫子于傍剩欲狂，珠帘风度百花香。
翠帐云屏白玉床，啼鸟休啼花莫笑，女英新喜得娥皇。

谁家女儿楼上头，指挥婢子挂帘钩。
林花撩乱心之愁，卷却罗袖弹箜篌。
箜篌历乱五六弦，罗袖掩面啼向天。
相思弦断情不断，落花纷纷心欲穿。
心欲穿，凭栏干。
相忆柳条绿，相思锦帐寒。
直缘感君恩爱一回顾，使我双泪长珊珊。
我有娇靥待君笑，我有娇蛾待君扫。
莺花烂熳君不来，及至君来花已老。
心肠寸断谁得知，玉堦幂历生青草。

自识夫子面，便获夫子心。
夫子一启颜，义重千黄金。
平原孟尝骨已土，始有夫子堪知音。
忽然夫子不语，带席帽，骑驴去。
余对醁醽不能斟，君且来，余之瞻望心悠哉。
零雨其蒙愁不散，闲花寂寂斑堦苔。
不如对此景，含笑倾金罍。
莫问四肢畅，暂取眉头开。
弦琴待夫子，夫子来不来。

吴丝蜀桐张高秋，空白凝云颓不流。
江娥啼竹素女愁，李凭中国弹箜篌。
昆山玉碎凤皇叫，芙蓉泣露香兰笑。
十二门前融冷光，二十三丝动紫皇。
女娲炼石补天处，石破天惊逗秋雨。
梦入坤山教神妪，老鱼跳波瘦蛟舞。
吴质不眠倚桂树，露脚斜飞湿寒兔。

日夕著书罢，惊霜落素丝。
镜中聊自笑，讵是南山期。
头上无幅巾，苦蘗已染衣。
不见清溪鱼，饮水得自宜。

头玉硗硗眉刷翠，杜郎生得真男子。
骨重神寒天庙器，一双瞳人剪秋水。
竹马梢梢摇绿尾，银鸾睒光踏半臂。
东家娇娘求对值，浓笑画空作唐字。
眼大心雄知所以，莫忘作歌人姓李。

二月饮酒采桑津，宜男草生兰笑人。
蒲如交剑风如薰，劳劳胡燕怨酣春。
薇帐逗烟生绿尘，金翘峨髻愁暮云。
沓飒起舞真珠裙，津头送别唱流水，酒客背寒南山死。

玉壶银箭稍难倾，釭花夜笑凝幽明。
碎霜斜舞上罗幕，烛龙两行照飞阁。
珠帷怨卧不成眠，金凤刺衣着体寒，长眉对月鬬弯环。

宋玉愁空断，娇饶粉自红。
歌声春草露，门掩杏花丛。
注口樱桃小，添眉桂叶浓。
晓奁妆秀靥，夜帐减香筒。
钿镜飞孤鹊，江图画水葓。
陂陀梳碧凤，腰袅带金虫。
杜若含清露，河蒲聚紫茸。
月分蛾黛破，花合靥朱融。
发重疑盘雾，腰轻乍倚风。
密书题豆蔲，隐语笑芙蓉。
莫锁茱萸匣，休开翡翠笼。
弄珠惊汉燕，烧蜜引胡蜂。
醉缬抛红网，单罗挂绿蒙。
数钱教姹女，买药问巴賨。
匀脸安斜雁，移灯想梦熊。
肠攒非束竹，胘急是张弓。
晚树迷新蝶，残蜺忆断虹。
古时填渤澥，今日凿崆峒。
绣沓褰长幔，罗裙结短封。
心摇如舞鹤，骨出似飞龙。
井槛淋清漆，门铺缀白铜。
隈花开兔径，向壁印狐踪。
玳瑁钉帘薄，琉璃叠扇烘。
象床缘素柏，瑶席卷香葱。
细管吟朝幌，芳醪落夜枫。
宜男生楚巷，栀子发金墉。
龟甲开屏涩，鹅毛渗墨浓。
黄庭留卫瓘，绿树养韩冯。
鸡唱星悬柳，鸦啼露滴桐。
黄娥初出座，宠妹始相从。
蜡泪垂兰烬，秋芜扫绮栊。
吹笙翻旧引，沽酒待新丰。
短珮愁填粟，长弦怨削菘。
曲池眠乳鸭，小阁睡娃僮。
褥缝𥮾双线，钩縚辫五总。
蜀烟飞重锦，峡雨溅轻容。
拂镜羞温峤，薰衣避贾充。
鱼生玉藕下，人在石莲中。
含水弯蛾翠，登楼选马鬃。
使君居曲陌，园令住临邛。
桂火流苏暖，金炉细炷通。
春迟王子态，莺啭谢娘慵。
玉漏三星曙，铜街五马逢。
犀株防胆怯，银液镇心忪。
跳脱看年命，琵琶道吉凶。
王时应七夕，夫位在三宫。
无力涂云母，多方带药翁。
符因青鸟送，囊用绛纱缝。
汉苑寻官柳，河桥阂禁钟。
月明中妇觉，应笑画堂空。

宋玉愁空断，娇饶粉自红。
歌声春草露，门掩杏花丛。
注口樱桃小，添眉桂叶浓。
晓奁妆秀靥，夜帐减香筒。
钿镜飞孤鹊，江图画水葓。
陂陀梳碧凤，腰袅带金虫。
杜若含清露，河蒲聚紫茸。
月分蛾黛破，花合靥朱融。
发重疑盘雾，腰轻乍倚风。
密书题豆蔲，隐语笑芙蓉。
莫锁茱萸匣，休开翡翠笼。
弄珠惊汉燕，烧蜜引胡蜂。
醉缬抛红网，单罗挂绿蒙。
数钱教姹女，买药问巴賨。
匀脸安斜雁，移灯想梦熊。
肠攒非束竹，胘急是张弓。
晚树迷新蝶，残蜺忆断虹。
古时填渤澥，今日凿崆峒。
绣沓褰长幔，罗裙结短封。
心摇如舞鹤，骨出似飞龙。
井槛淋清漆，门铺缀白铜。
隈花开兔径，向壁印狐踪。
玳瑁钉帘薄，琉璃叠扇烘。
象床缘素柏，瑶席卷香葱。
细管吟朝幌，芳醪落夜枫。
宜男生楚巷，栀子发金墉。
龟甲开屏涩，鹅毛渗墨浓。
黄庭留卫瓘，绿树养韩冯。
鸡唱星悬柳，鸦啼露滴桐。
黄娥初出座，宠妹始相从。
蜡泪垂兰烬，秋芜扫绮栊。
吹笙翻旧引，沽酒待新丰。
短珮愁填粟，长弦怨削菘。
曲池眠乳鸭，小阁睡娃僮。
褥缝𥮾双线，钩縚辫五总。
蜀烟飞重锦，峡雨溅轻容。
拂镜羞温峤，薰衣避贾充。
鱼生玉藕下，人在石莲中。
含水弯蛾翠，登楼选马鬃。
使君居曲陌，园令住临邛。
桂火流苏暖，金炉细炷通。
春迟王子态，莺啭谢娘慵。
玉漏三星曙，铜街五马逢。
犀株防胆怯，银液镇心忪。
跳脱看年命，琵琶道吉凶。
王时应七夕，夫位在三宫。
无力涂云母，多方带药翁。
符因青鸟送，囊用绛纱缝。
汉苑寻官柳，河桥阂禁钟。
月明中妇觉，应笑画堂空。

束发方读书，谋身苦不早。
终军未乘传，颜子鬓先老。
天网信崇大，矫士常慅慅。
逸目骈甘华，羁心如荼蓼。
旱云二三月，岑岫相颠倒。
谁揭頳玉盘，东方发红照。
春热张鹤盖，兔目官槐小。
思焦面如病，尝胆肠似绞。
京国心烂漫，夜梦归家少。
发轫东门外，天地皆浩浩。
青树骊山头，花风满秦道。
宫台光错落，装尽偏峰峤。
细绿及团红，当路杂啼笑。
香风下高广，鞍马正华耀。
独乘鸡栖车，自觉少风调。
心曲语形影，祗身焉足乐。
岂能脱负檐，刻鹤曾无兆。
幽幽太华侧，老柏如建纛。
龙皮相排戛，翠羽更荡掉。
驱趋委憔悴，眺览强容貌。
花蔓阂行辀，縠烟暝深徼。
少健无所就，入门愧家老。
听讲依大树，观书临曲沼。
知非出柙虎，甘作藏雾豹。
韩鸟处[矰]缴，湘鯈在笼罩。
狭行无廓落，壮士徒轻躁。

昌谷五月稻，细青满平水。
遥峦相压叠，颓绿愁堕地。
光洁无秋思，凉旷吹浮媚。
竹香满凄寂，粉节涂生翠。
草发垂恨鬓，光露泣幽泪。
层围烂洞曲，芳径老红醉。
攒虫锼古柳，蝉子鸣高邃。
大带委黄葛，紫蒲交狭涘。
石钱差复藉，厚叶皆蟠腻。
汰沙好平白，立马印青字。
晚鳞自遨游，瘦鹄暝单跱。
嘹嘹湿蛄声，咽源惊溅起。
纡缓玉真路，神娥蕙花里。
苔絮萦涧砾，山实垂頳紫。
小柏俨重扇，肥松突丹髓。
鸣流走响韵，垅秋拖光穟。
莺唱闵女歌，瀑悬楚练帔。
风露满笑眼，骈岩杂舒坠。
乱条迸石岭，细颈喧岛毖。
日脚埽昏翳，新云启华閟。
谧谧厌夏光，商风道清气。
高眠服玉容，烧桂祀天几。
雾衣夜披拂，眠坛梦真粹。
待驾栖鸾老，故宫椒壁圮。
鸿珑数铃响，羁臣发凉思。
阴藤束朱键，龙帐著魈魅。
碧锦帖花柽，香衾事残贵。
歌尘蠹木在，舞彩长云似。
珍壤割绣段，里俗祖风义。
邻凶不相杵，疫病无邪祀。
鲐皮识仁惠，丱角知腼耻。
县省司刑官，户乏诟租吏。
竹薮添堕简，石矶引钩饵。
溪湾转水带，芭蕉倾蜀纸。
岑光晃縠襟，孤景拂繁事。
泉尊陶宰酒，月眉谢郎妓。
丁丁幽钟远，矫矫单飞至。
霞𪩘殷嵯峨，危溜听争次。
淡蛾流平碧，薄月眇阴悴。
凉光入涧岸，廓尽山中意。
渔童下宵网，霜禽竦烟翅。
潭镜滑蛟涎，浮珠𪡋鱼戏。
风桐瑶匣瑟，萤星锦城使。
柳缀长缥带，篁掉短笛吹。
石根缘绿藓，芦笋抽丹渍。
漂旋弄天影，古桧拏云臂。
愁月薇帐红，罥云香蔓刺。
芒麦平百井，闲乘列千肆。
刺促成纪人，好学鸱夷子。

落魄三月罢，寻花去东家。
谁作送春曲，洛岸悲铜驼。
桥南多马客，北山饶古人。
客饮杯中酒，驼悲千万春。
生世莫徒劳，风吹盘上烛。
厌见桃株笑，铜驼夜来哭。

闭门感秋风，幽姿任契阔。
大野生素空，天地旷肃杀。
露光泣残蕙，虫响连夜发。
房寒寸辉薄，迎风绛纱折。
披书古芸馥，恨唱华容歇。
百日不相知，花光变凉节。
弟兄谁念虑，笺翰既通达。
青袍度白马，草简奏东阙。
梦中相聚笑，觉见半床月。
长思剧寻环，乱忧抵覃葛。

踏踏马蹄谁见过，眼看北斗直天河。
西风罗幕生翠波，铅华笑妾颦青蛾。
为君起唱长相思，帘外严霜皆倒飞。
明星烂烂东方陲，红霞梢出东南涯，陆郎去矣乘班骓。

鸢肩公子二十余，齿编贝，唇激朱。
气如虹霓，饮如建瓴。
走马夜归叫严更，径穿复道游椒房。
龙裘金玦杂花光，玉堂调笑金楼子。
台下戏学邯郸倡，口吟舌话称女郎。
锦祛绣面汉帝旁，得明珠十斛。
白璧一双，新诏垂金曳紫光煌煌。
马如飞，人如水。
九卿六官皆望履，将回日月先反掌。
欲作江河唯画地，峨峨虎冠上切云。
竦剑晨趋凌紫氛，绣段千寻贻皂隶。
黄金百镒贶家臣，十二门前张大宅。
晴春烟起连天碧，金铺缀日杂红光。
铜龙啮环似争力，瑶姬凝醉卧芳席。
海素笼窗空下隔，丹穴取凤充行庖。
貜貜如拳那足食，金蟾呀呀兰烛香。
军装武妓声琅珰，谁知花雨夜来过。
但见池台春草长，嘈嘈弦吹匝天开。
洪厓箫声遶天来，天长一矢贯双虎。
云弝绝骋聒旱雷，乱袖交竿管儿舞。
吴音绿鸟学言语，能教刻石平紫金。
解送刻毛寄新兔，三皇皇后七贵人。
五十校尉二将军，当时飞去逐彩云，化作今日京华春。

西山日没东山昏，旋风吹马马踏云。
画弦素管声浅繁，花裙綷{纟蔡}步秋尘。
桂叶刷风桂坠子，青狸哭血寒狐死。
古壁彩虬金帖尾，雨工骑入秋潭水。
百年老鸮成木魅，笑声碧火巢中起。

长安风雨夜，书客梦昌谷。
怡怡中堂笑，小弟栽涧菉。
家门厚重意，望我饱饥腹。
劳劳一寸心，灯花照鱼目。

李子别上国，南山崆峒春。
不闻今夕鼓，差慰煎情人。
赵壹赋命薄，马卿家业贫。
乡书何所报，紫蕨生石云。
长安玉桂国，戟带披侯门。
惨阴地自光，宝马踏晓昏。
腊春戏草苑，玉挽鸣{隐阝=车}辚。
绿网缒金铃，霞卷清池漘。
开贯泻蚨母，买冰防夏蝇。
时宜裂大袂，剑客车盘茵。
小人如死灰，心切生秋榛。
皇图跨四海，百姓拖长绅。
光明霭不发，腰龟徒甃银。
吾将噪礼乐，声调摩清新。
欲使十千岁，帝道如飞神。
华实自苍老，流采长倾湓。
没没暗𫜬舌，涕血不敢论。
今将下东道，祭酒而别秦。
六郡无剿儿，长刀谁拭尘。
地理阳无正，快马逐服辕。
二子美年少，调道讲清浑。
讥笑断冬夜，家庭疏筿穿。
曙风起四方，秋月当东悬。
赋诗面投掷，悲哉不遇人。
此别定霑臆，越布先裁巾。

红罗复帐金流苏，华灯九枝悬鲤鱼。
丽人暎月开铜铺，春水滴酒猩猩沽。
重一箧，香十株，赤金瓜子兼杂麸。
五丝封青凫，阿侯此笑千万余。
南轩汉转帘影疏，桐林哑哑挟子乌。
剑崖鞭节青石珠，白䯄吹湍凝霜须。
漏长送珮承明庐，倡楼嵯峨明月孤。
新客下马故客去，绿蝉秀黛重拂梳。

昨日发葱岭，今朝下兰渚。
喜从千里来，乱笑含春语。
龙沙湿汉旗，凤扇迎秦素。
久别辽城鹤，毛衣已应故。

碧峰海面藏灵书，上帝拣作神仙居。
清明笑语闻空虚，鬬乘巨浪骑鲸鱼。
春罗书字邀王母，共䜩红楼最深处。
鹤羽冲风过海迟，不如却使青龙去。
犹疑王母不相许，垂露娃鬟更传语。

芳草落花如锦地，二十长游醉乡里。
红缨不动白马骄，垂柳金丝香拂水。
吴娥未笑花不开，绿鬓耸堕兰云起。
陆郎倚醉牵罗袂，夺得宝钗金翡翠。

古人皆执古，不辞[冻]饿悲。
今人亦执古，自取行坐危。
老菊凌霜葩，狞松抱雪姿。
武王亦至明，宁哀首阳饥。
仲尼岂非圣，但为互乡嗤。
寸心生万路，今古棼若丝。
逐逐行不尽，茫茫休者谁。
来恨不可遏，去悔何足追。
玉石共笑唾，驽骥相奔驰。
请君勿执古，执古徒自隳。

酸寒孟夫子，苦爱老叉诗。
生涩有百篇，谓是琼瑶辞。
百篇非所长，忧来豁穷悲。
唯有刚肠铁，百炼不柔亏。
退之何可骂，东野何可欺。
文王已云没，谁顾好爵縻。
生死守一丘，宁计饱与饥。
万事付杯酒，从人笑狂痴。

神鞭鞭宇宙，玉鞭鞭骐骥。
紧綛野节鞭，本用鞭赑屃。
使君鞭甚长，使君马亦利。
司马并马行，司马马憔悴。
短鞭不可施，疾步无由致。
使君驻马言，愿以长鞭遗。
此遗不寻常，此鞭不容易。
金坚无缴绕，玉滑无尘腻。
青蛇坼生石，不刺山阿地。
乌龟旋眼斑，不染江头泪。
长看雷雨痕，未忍驽骀试。
持用换所持，无令等闲弃。
答云君何奇，赠我君所贵。
我用亦不凡，终身保明义。
誓以鞭奸顽，不以鞭蹇踬。
指㧑狡兔踪，决挞怪龙睡。
惜令寸寸折，节节不虚坠。
因作换鞭诗，诗成谓同志。
而我得闻之，笑君年少意。
安用换长鞭，鞭长亦奚为。
我有鞭尺余，泥抛风雨渍。
不拟闲赠行，唯将烂夸醉。
春来信马头，款缓花前辔。
愿我迟似挛，饶君疾如翅。

梨笑清都月，蜂游紫殿春。
构脾分部伍，嚼蕊奉君亲。
翅羽颇同类，心神固异伦。
安知人世里，下有噬人人。

自笑心何劣，区区辨所冤。
伯仁虽到死，终不向人言。

春去日渐迟，庭空草偏长。
余英间初实，雪絮萦蛛网。
好鸟多息阴，新篁已成响。
帘开斜照入，树袅游丝上。
绝迹念物闲，良时契心赏。
单衣颇新绰，虚室复清敞。
置酒奉亲宾，树萱自怡养。
笑倚连枝花，恭扶瑞藤杖。
步屧恣优游，望山多气象。
云叶遥卷舒，风裾动萧爽。
簪缨固烦杂，江海徒浩荡。
野马笼赤霄，无由负羁鞅。

炎凉正回互，金火郁相乘。
云雷时交构，川泽方蒸腾。
清风一朝胜，白露忽已凝。
草木凡气尽，始见天地澄。
况此秋堂夕，幽怀旷无朋。
萧条帘外雨，倏闪案前灯。
书卷满床席，蟏蛸悬复升。
啼儿屡哑咽，倦僮时寝兴。
泛觉昏夜目，咏谣畅烦膺。
况吟获麟章，欲罢久不能。
尧舜事已远，丘道安可胜。
蜉蝣不信鹤，蜩鷃肯窥鹏。
当年且不偶，没世何必称。
胡为揭闻见，褒贬贻爱憎。
焉用汩其泥，岂在清如冰。
非白又非黑，谁能点青蝇。
处世茍无闷，佯狂道非弘。
无言被人觉，予亦笑孙登。

湿垫缘竹径，寥落护岸冰。
偶然沽市酒，不越四五升。
诗客爱时景，道人话升腾。
笑言各有趣，悠哉古孙登。

小年闲爱春，认得春风意。
未有花草时，先醲晓窗睡。
霞朝澹云色，霁景牵诗思。
渐到柳枝头，川光始明媚。
长安车马客，倾心奉权贵。
昼夜尘土中，那言早春至。
此时我独游，我游有伦次。
闲行曲江岸，便宿慈恩寺。
扣林引寒龟，疏丛出幽翠。
凌晨过杏园，晓露凝芳气。
初阳好明净，嫩树怜低庳。
排房似缀珠，欲啼红脸泪。
新莺语娇小，浅水光流利。
冷饮空腹杯，因成日高醉。
酒醒闻饭钟，随僧受遗施。
餐罢还复游，过从上文记。
行逢二月半，始足游春骑。
是时春已老，我游亦云既。
藤开九华观，草结三条隧。
新笋踊犀株，落梅翻蝶翅。
名倡绣毂车，公子青丝辔。
朝士还旬休，豪家得春赐。
提携好音乐，翦铲空田地。
同占杏花园，喧阗各丛萃。
顾予烦寝兴，复往散憔悴。
倦仆色肌羸，蹇驴行跛痹。
春衫未成就，冬服渐尘腻。
倾盖吟短章，书空忆难字。
遥闻公主笑，近被王孙戏。
邀我上华筵，横头坐宾位。
那知我年少，深解酒中事。
能唱犯声歌，偏精变筹义。
含词待残拍，促舞递繁吹。
叫噪掷投盘，生狞摄觥使。
逡巡光景晏，散乱东西异。
古观闭闲门，依然复幽閟。
无端矫情性，漫学求科试。
薄艺何足云，虚名偶频遂。
拾遗天子前，密奏升平议。
召见不须臾，𪫺庸已猜忌。
朝陪香案班，暮作风尘尉。
去岁又登朝，登为柏台吏。
台官相束缚，不许放情志。
寓直劳送迎，上堂烦避讳。
分司在东洛，所职尤不易。
罚俸得西归，心知受朝庇。
常山攻小寇，淮右择良帅。
国难身不行，劳生欲何为。
吾兄谙性灵，崔子同臭味。
投此挂冠词，一生还自恣。

昔在凤翔日，十岁即相识。
未有好文章，逢人赏颜色。
可怜何郎面，二十才冠饰。
短发予近梳，罗衫紫蝉翼。
伯舅各骄纵，仁兄未摧抑。
事业若杯盘，诗书甚徽纆。
西州戎马地，贤豪事雄特。
百万时可赢，十千良易借。
寒食桐阴下，春风柳林侧。
藉草送远游，列筵酬博塞。
萎蕤云幕翠，灿烂红茵赩。
脍缕轻似丝，香醅腻如职。
将军频下城，佳人尽倾国。
媚语娇不闻，纤腰软无力。
歌辞妙宛转，舞态能剜刻。
筝弦玉指调，粉汗红绡拭。
予时最年少，专务酒中职。
未能解生狞，偏矜任狂直。
曲庇桃根盏，横讲捎云式。
乱布鬬分朋，惟新间谗慝。
耻作最先吐，羞言未朝食。
醉眼渐纷纷，酒声频{饣亥}{饣亥}。
扣节参差乱，飞觥往来织。
强起相维持，翻成两匍匐。
边霜飒然降，战马鸣不息。
但喜秋光丽，谁忧塞云黑。
常随猎骑走，多在豪家匿。
夜饮天既明，朝歌日还昃。
荒狂岁云久，名利心潜逼。
时辈多得途，亲朋屡相敕。
闲因适农野，忽复爱稼穑。
平生中圣人，翻然腐肠贼。
亦从酒仙去，便被书魔惑。
脱迹壮士场，甘心竖儒域。
矜持翠筠管，敲断黄金勒。
屡益兰膏灯，犹研兔枝墨。
崎岖来掉荡，矫枉事沉默。
隐笑甚艰难，敛容还屴崱。
与君始分散，勉我劳修饰。
岐路各营营，别离长恻恻。
行看二十载，万事纷何极。
相值或须臾，安能洞胸臆。
昨来陕郊会，悲欢两难克。
问我新相知，但报长相忆。
岂无新知者，不及小相得。
亦有生岁游，同年不同德。
为别讵几时，伊予坠沟洫。
大江鼓风浪，远道参荆棘。
往事返无期，前途浩难测。
一旦得自由，相求北山北。

十月初二日，我行蓬州西。
三十里有馆，有馆名芳溪。
荒邮屋舍坏，新雨田地泥。
我病百日余，肌体顾若刲。
气填暮不食，早早掩窦圭。
阴寒筋骨病，夜久灯火低。
忽然寝成梦，宛见颜如珪。
似叹久离别，嗟嗟复凄凄。
问我何病痛，又叹何栖栖。
答云痰滞久，与世复相暌。
重云痰小疾，良药固易挤。
前时奉橘丸，攻疾有神功。
何不善和疗，岂独头有风。
殷勤平生事，款曲无不终。
悲欢两相极，以是半日中。
言罢相与行，行行古成里。
同行复一人，不识谁氏子。
逡巡急吏来，呼唤愿且止。
驰至相君前，再拜复再起。
启云吏有奉，奉命传所旨。
事有大惊忙，非君不能理。
答云久就闲，不愿见劳使。
多谢致勤勤，未敢相唯唯。
我因前献言，此事愚可料。
乱热由静消，理繁在知要。
君如冬月阳，奔走不必召。
君如铜镜明，万物自可照。
愿君许苍生，勿复高体调。
相君不我言，顾我再三笑。
行行及城户，黯黯余日晖。
相君不我言，命我从此归。
不省别时语，但省涕淋漓。
觉来身体汗，坐卧心骨悲。
闪闪灯背壁，胶胶鸡去埘。
倦童颠倒寝，我泪纵横垂。
泪垂啼不止，不止啼且声。
啼声觉僮仆，僮仆撩乱惊。
问我何所苦，问我何所思。
我亦不能语，惨惨即路岐。
前经新政县，今夕复明辰。
寘寘满心气，不得说向人。
奇哉赵明府，怪我眉不伸。
云有北来僧，住此月与旬。
自言辨贵骨，谓若识天真。
谈游费閟景，何不与逡巡？僧来为予语，语及昔所知。
自言有奇中，裴相未相时。
读书灵山寺，住处接园篱。
指言他日贵，晷刻似不移。
我闻僧此语，不觉泪歔欷。
因言前夕梦，无人一相谓。
无乃裴相君，念我胸中气。
遣师及此言，使我尽前事。
僧云彼何亲，言下涕不已。
我云知我深，不幸先我死。
僧云裴相君，如君恩有几。
我云滔滔众，好直者皆是。
唯我与白生，感遇同所以。
官学不同时，生小异乡里。
拔我尘土中，使我名字美。
美名何足多，深分从此始。
吹嘘莫我先，顽陋不我鄙。
往往裴相门，终年不曾履。
相门多众流，多誉亦多毁。
如闻风过尘，不动井中水。
前时予掾荆，公在期复起。
自从裴公无，吾道甘已矣。
白生道亦孤，谗谤销骨髓。
司马九江城，无人一言理。
为师陈苦言，挥涕满十指。
未死终报恩，师听此男子。

积善坊中前度饮，谢家诸婢笑扶行。
今宵还似当时醉，半夜觉来闻哭声。

何事花前泣，曾逢旧日春。
先皇初在镐，贱子正游秦。
拨乱干戈后，经文礼乐辰。
徽章悬象魏，貔虎画骐驎。
光武休言战，唐尧念睦姻。
琳琅铺柱础，葛藟茂河漘。
尚齿惇耆艾，搜材拔积薪。
裴王持藻镜，姚宋斡陶钧。
内史称张敞，苍生借寇恂。
名卿唯讲德，命士耻忧贫。
杞梓无遗用，𫇴荛不忘询。
悬金收逸骥，鼓瑟荐嘉宾。
羽翼皆随凤，圭璋肯杂珉。
班行容济济，文质道彬彬。
百度依皇极，千门辟紫宸。
措刑非茍简，稽古蹈因循。
书谬偏求伏，诗亡远听申。
雄推三虎贾，群擢八龙荀。
海外恩方洽，寰中教不泯。
儒林精阃奥，流品重清淳。
天净三光丽，时和四序均。
卑官休力役，蠲赋免艰辛。
蛮貊同车轨，乡原尽里仁。
帝途高荡荡，风俗厚訚訚。
暇日耕耘足，丰年雨露频。
戍烟生不见，村竖老犹纯。
耒耜勤千亩，牲牢奉六禋。
南郊礼天地，东野辟原畇。
校猎求初吉，先农卜上寅。
万方来合杂，五色瑞轮囷。
池籞呈朱雁，坛场得白麟。
酹金光照耀，奠璧彩璘玢。
掉荡云门发，蹁跹鹭羽振。
集灵撞玉磬，和鼓奏金錞。
建簴崇牙盛，衔钟兽目嗔。
总干形屹崪，戛{吾攵}背嶙峋。
文物千官会，夷音九部陈。
鱼龙华外戏，歌舞洛中嫔。
佳节修酺礼，非时宴侍臣。
梨园明月夜，花萼艳阳晨。
李杜诗篇敌，苏张笔力匀。
乐章轻鲍照，碑板笑颜竣。
泰岳陪封禅，汾阴颂鬼神。
星移逐西顾，风暖助东巡。
浴德留汤谷，搜畋过渭滨。
沸天雷殷殷，匝地毂辚辚。
沃土心逾炽，豪家礼渐湮。
老农羞荷锸，贪贾学垂绅。
曲艺争工巧，雕机变组紃。
青凫连不解，红粟朽相因。
山泽长孳货，梯航竞献珍。
翠毛开越巂，龙眼弊瓯闽。
玉馔薪然蜡，椒房烛用银。
铜山供横赐，金屋贮宜嚬。
班女恩移赵，思王赋感甄。
辉光随顾步，生死属摇唇。
世族功勋久，王姬宠爱亲。
街衢连甲第，冠盖拥朱轮。
大道垂珠箔，当垆踏锦茵。
轩车隘南陌，钟磬满西邻。
出入张公子，骄奢石季伦。
鸡场潜介羽，马埒并扬尘。
韬袖夸狐腋，弓弦尚鹿{月寅}。
紫绦牵白犬，绣{韦詹}被花骃。
箭倒南山虎，鹰擒东郭{夋兔}。
翻身迎过雁，劈肘取回鹑。
竟蓄朱公产，争藏邴氏缗。
桥桃矜马鹜，倚顿数牛犉。
齑鬬冬中韭，羹怜远处莼。
万钱才下箸，五酘未称醇。
曲水闲销日，倡楼醉度旬。
探丸依郭解，投辖伴陈遵。
共谓长之泰，那知遽构屯。
奸心兴桀黠，凶丑比顽嚚。
斗柄侵妖彗，天泉化逆鳞。
背恩欺乃祖，连祸及吾民。
{豸契}貐当前路，鲸鲵得要津。
王师才业业，暴卒已{虤/曰}{虤/曰}。
杂虏同谋夏，宗周𫏐去豳。
陵园深暮景，霜露下秋旻。
凤阙悲巢𫛳，鹓行乱野麏。
华林荒茂草，寒竹碎贞筠。
村落空垣坏，城隍旧井堙。
破船沉古渡，战鬼聚阴燐。
振臂谁相应，攒眉独不伸。
毁容怀赤绂，混迹戴黄巾。
木梗随波荡，桃源𢽾隐沦。
弟兄书信断，鸥鹭往来驯。
忽遇山光澈，遥瞻海气真。
秘图推废[主]，后圣合经纶。
野杏浑休植，幽兰不复纫。
但惊心愤愤，谁恋水粼粼。
尽室离深洞，轻桡荡小{舟仑}。
殷勤题白石，怅望出青蘋。
梦寐平生在，经过处所新。
阮郎迷里巷，辽鹤记城闉。
虚过休明代，旋为朽病身。
劳生常矻矻，语旧苦谆谆。
晚岁多衰柳，先秋愧大椿。
眼前年少客，无复昔时人。

少年曾痛饮，黄令苦飞觥。
席上当时走，马前今日迎。
依稀迷姓氏，积渐识平生。
故友身皆远，他乡眼暂明。
便邀连榻坐，兼共榜船行。
酒思临风乱，霜棱埽地平。
不堪深浅酌，贪怆古今情。
逦迤七盘路，坡陁数丈城。
花疑褒女笑，栈想武侯征。
一种埋幽石，老闲千载名。

昔岁俱充赋，同年遇有司。
八人称迥拔，两郡滥相知。
逸骥初翻步，鞲鹰暂脱羁。
远途忧地窄，高视觉天卑。
并入红兰署，偏亲白玉规。
近朱怜冉冉，伐木愿偲偲。
鱼鲁非难识，铅黄自懒持。
心轻马融帐，谋夺子房帷。
秀发幽岩电，清澄隘岸陂。
九霄排直上，万里整前期。
勇赠栖鸾句，惭当古井诗。
多闻全受益，择善颇相师。
脱俗殊常调，潜工大有为。
还醇凭酎酒，运智托围棋。
情会招车胤，闲行觅戴逵。
僧餐月灯阁，醵宴劫灰池。
胜概争先到，篇章竞出奇。
输赢论破的，点窜肯容丝。
山岫当街翠，墙花拂面枝。
莺声爱娇小，燕翼玩逶迤。
辔为逢车缓，鞭缘趁伴施。
密携长上乐，偷宿静坊姬。
僻性慵朝起，新晴助晚嬉。
相欢常满目，别处鲜开眉。
翰墨题名尽，光阴听话移。
绿袍因醉典，乌帽逆风遗。
暗插轻筹箸，仍提小屈卮。
本弦才一举，下口已三迟。
逃席冲门出，归倡借马骑。
狂歌繁节乱，醉舞半衫垂。
散漫纷长薄，邀遮守隘岐。
几遭朝士笑，兼任巷童随。
茍务形骸达，浑将性命[推]。
何曾爱官序，不省计家资。
忽悟成虚掷，翻然叹未宜。
使回耽乐事，坚赴策贤时。
寝食都忘倦，园庐遂绝窥。
劳神甘戚戚，攻短过孜孜。
叶怯穿杨箭，囊藏透颕锥。
超遥望云雨，摆落占泉坻。
略削荒凉苑，搜求激直词。
那能作牛后，更拟助洪基。
唱第听鸡集，趋朝忘马疲。
内人舆御案，朝景丽神旗。
首被呼名姓，多惭冠等衰。
千官容眷盼，五色照离披。
鹓侣从兹洽，鸥情转自縻。
分张殊品命，中外却驱驰。
出入称金籍，东西侍碧墀。
鬬班云汹涌，开扇雉参差。
切愧寻常质，亲瞻咫尺姿。
日轮光照耀，龙服瑞葳蕤。
誓欲通愚謇，生憎效喔咿。
佞存真妾妇，谏死是男儿。
便殿承偏召，权臣惧挠私。
庙堂虽稷契，城社有狐狸。
似锦言应巧，如弦数易欺。
敢嗟身暂黜，所恨政无毗。
谬辱良由此，升腾亦在斯。
再令陪宪禁，依旧履阽危。
使蜀常绵远，分台更崄巇。
匿奸劳发掘，破党恶持疑。
斧刃迎皆碎，盘牙老未萎。
乍能还帝笏，讵忍折吾支。
虎尾元来险，圭文却类疵。
浮荣齐壤芥，闲气咏江蓠。
阙下殷勤拜，樽前啸傲辞。
飘沈委蓬梗，忠信敌蛮夷。
戏诮青云驿，讥题皓发祠。
贪过谷隐寺，留读岘山碑。
草没章台阯，堤横楚泽湄。
野莲侵稻陇，亚柳压城陴。
遇物伤凋换，登楼思漫弥。
金攒嫩橙子，瑿泛远鸬鹚。
仰竹藤缠屋，苫茆荻补篱。
面梨通蒂朽，火米带芒炊。
苇笋针筒束，𫚣鱼箭羽鬐。
芋羹真底可，鲈鲙漫劳思。
北渚销魂望，南风著骨吹。
度梅衣色渍，食稗马蹄羸。
院榷和泥碱，官酤小麹醨。
讹音烦缴绕，轻俗丑威仪。
树罕贞心柏，畦丰卫足葵。
坳洼饶尰矮，游惰压庸缁。
病赛乌称鬼，巫占瓦代龟。
连阴蛙张王，瘴疟雪治医。
我正穷于是，君宁念及兹。
一篇从日下，双鲤送天涯。
坐捧迷前席，行吟忘结綦。
匡床铺错绣，几案踊灵芝。
形影同初合，参商喻此离。
扇因秋弃置，镜异月盈亏。
壮志诚难夺，良辰岂复追。
宁牛终夜永，潘鬓去年衰。
溟渤深那测，穹苍意在谁。
驭方轻騕袅，车肯重辛夷。
卧辙希濡沫，低颜受颔颐。
世情焉足怪，自省固堪悲。
溷鼠虚求洁，笼禽方讶饥。
犹胜忆黄犬，幸得早图之。

忆昔凤翔城，龆年是事荣。
理家烦伯舅，相宅尽吾兄。
诗律蒙亲授，朋游忝自迎。
题头筠管缦，教射角弓骍。
矮马𫘞鬃{韦詹}，牦牛兽面缨。
对谈依赳赳，送客步盈盈。
米椀诸贤让，蠡杯大户倾。
一船席外语，三榼拍心精。
传盏加分数，横波掷目成。
华奴歌淅淅，媚子舞卿卿。
鬬设狂为好，谁忧饮败名。
屠过隐朱亥，楼梦古秦嬴。
环坐唯便草，投盘暂废觥。
春郊才烂熳，夕鼓已砰轰。
荏苒移灰琯，喧阗倦塞兵。
糟浆闻渐足，书剑讶无成。
抵璧惭虚弃，弹珠觉用轻。
遂笼云际鹤，来狎谷中莺。
学问攻方苦，篇章兴太清。
囊疏萤易透，锥钝股多坑。
笔阵戈矛合，文房栋桷撑。
豆萁才敏俊，羽猎正峥嵘。
岐下寻时别，京师触处行。
醉眠街北庙，闲绕宅南营。
柳爱凌寒软，梅怜上番惊。
观松青黛笠，栏药紫霞英。
尽日听僧讲，通宵咏月明。
正耽幽趣乐，旋被宦途萦。
吏晋资材枉，留秦岁序更。
我髯黳数寸，君发白千茎。
芸阁怀铅暇，姑峰带雪晴。
何由身倚玉，空睹翰飞琼。
世道难于剑，谗言巧似笙。
但憎心可转，不解跽如擎。
始效神羊触，俄随旅雁征。
孤芳安可驻，五鼎几时烹。
潦倒沉泥滓，欹危践矫衡。
登楼王粲望，落帽孟嘉情。
巫峡连天水，章台塞路荆。
雨摧渔火焰，风引竹枝声。
分作屯之蹇，那知困亦亨。
官曹三语掾，国器万寻桢。
逸杰雄姿迥，皇王雅论评。
蕙依潜可习，云合定谁令。
原燎逢冰井，鸿流值木罂。
智囊推有在，勇爵敢徒争。
迅拔看鹏举，高音侍鹤鸣。
所期人拭目，焉肯自佯盲。
铅钝丁宁淬，芜荒展转耕。
穷通须豹变，撄搏笑狼狞。
愧捧芝兰赠，还披胏腑呈。
此生如未死，未拟变平生。

鸥鹭元相得，杯觞每共传。
芳游春烂熳，晴望月团圆。
调笑风流剧，论文属对全。
赏花珠并缀，看雪璧常连。
竹寺荒唯好，松斋小更怜。
潜投孟公辖，狂乞莫愁钱。
尘土抛书卷，枪筹弄酒权。
令夸齐箭道，力鬬抹弓弦。
但喜添樽满，谁忧乏桂然。
渐轻身外役，浑证饮中禅。
及我辞云陛，逢君仕圃田。
音徽千里断，魂梦两情偏。
足听猿啼雨，深藏马腹鞭。
官醪半清浊，夷馔杂腥膻。
顾影无依倚，甘心守静专。
那知暮江上，俱会落英前。
款曲生平在，悲凉岁序迁。
鹤方同北渚，鸿又过南天。
丽句惭虚掷，沈机懒强牵。
粗酬珍重意，工拙定相悬。

我病方吟越，君行已过湖。
去应缘直道，哭不为穷途。
亚竹寒惊牖，空堂夜向隅。
暗魂思背烛，危梦怯乘桴。
坐痛筋骸憯，旁嗟物候殊。
雨蒸虫沸渭，浪涌怪睢盱。
索绠飘蚊蚋，蓬麻甃舳舻。
短檐苫稻草，微俸封渔租。
泥浦喧捞蛤，荒郊险鬬䝙。
鲸吞近溟涨，猿闹接黔巫。
芒𪨗泅牛妇，丫头荡桨夫。
酢醅荷裹卖，醨酒水淋沽。
舞态翻鸜鹆，歌词咽鹧鸪。
夷音啼似笑，蛮语谜相呼。
江郭船添店，山城木竖郛。
吠声沙市犬，争食墓林乌。
犷俗诚堪惮，妖神甚可虞。
欲令仁渐及，已被疟潜图。
膳减思调鼎，行稀恐蠹枢。
杂莼多剖鳝，和黍半蒸菰。
绿粽新菱实，金丸小木奴。
芋羹真𫏐淡，{鼠留}炙漫涂苏。
炰鳖那胜羜，烹𩾁只似鲈。
楚风轻似蜀，巴地湿如吴。
气浊星难见，州斜日易晡。
通宵但云雾，未酉即桑榆。
瘴窟蛇休蛰，炎溪暑不徂。
伥魂阴叫啸，𫛳貌昼踟蹰。
乡里家藏蛊，官曹世乏儒。
敛缗偷印信，传箭作符𦈡。
椎髻抛巾帼，镩刀代辘轳。
当心鞙铜鼓，背弝射桑弧。
岂复民甿料，须将鸟兽驱。
是非浑并漆，词讼敢研朱。
陋室鸮窥伺，衰形蟒觊觎。
鬓毛霜点合，襟泪血痕濡。
倍忆京华伴，偏忘我尔躯。
谪居今共远，荣路昔同趋。
科试铨衡局，衙参典校厨。
月中分桂树，天上识昌蒲。
应召逢鸿泽，陪游值赐酺。
心唯撞卫磬，耳不乱齐竽。
海岱词锋截，皇王笔阵驱。
疾奔凌騕袅，高唱轧吴歈。
点检张仪舌，提携傅说图。
摆囊看利颕，开颔出明珠。
并取千人特，皆非十上徒。
白麻云色腻，墨诏电光麤。
众口贪归美，何颜敢妒姝。
秦台纳红旭，酆匣洗黄垆。
谏猎宁规避，弹豪讵嗫嚅。
胏肝憎巧曲，蹊径绝萦迂。
誓遣朝纲振，忠饶翰苑输。
骥调方汗血，蝇点忽成卢。
遂谪栖遑掾，还飞送别盂。
痛嗟亲爱隔，颠望友朋扶。
狸病翻随鼠，骢羸返作驹。
物情良徇俗，时论太诬吾。
瓶罄罍偏耻，松摧柏自枯。
虎虽遭陷阱，龙不怕泥涂。
重喜登贤苑，方欣佐伍符。
判身入矛戟，轻敌比锱铢。
驿骑来千里，天书下九衢。
因教罢飞檄，便许到皇都。
舟败罂浮汉，骖疲杖过邘。
邮亭一萧索，烽候各崎岖。
馈饷人推辂，谁何吏执殳。
拔家逃力役，连鏁责逋诛。
防戍兄兼弟，收田妇与姑。
缣缃工女竭，青紫使臣纡。
望国参云树，归家满地芜。
破窗尘{土孛}{土孛}，幽院鸟呜呜。
祖竹藂新笋，孙枝压旧梧。
晚花狂蛱蝶，残蒂宿茱萸。
始悟摧林秀，因衔避缴芦。
文房长遣闭，经肆未曾铺。
鹓鹭方求侣，鸱鸢已吓雏。
征还何郑重，斥去亦须臾。
迢递投遐徼，苍黄出奧区。
通川诚有咎，湓口定无辜。
利器从头匣，刚肠到底刳。
薰莸任盛贮，稊稗莫超逾。
公干经时卧，锺仪几岁拘。
光阴流似水，蒸瘴热于𬬻。
薄命知然也，深交有矣夫。
救焚期骨肉，投分刻肌肤。
二妙驰轩陛，三英咏袴襦。
李多嘲蝘蜓，窦数集蜘蛛。
数子皆奇货，唯予独朽株。
邯郸笑匍匐，燕蒯受揶揄。
懒学三闾愤，甘齐百里愚。
耽眠稀醒素，凭醉少嗟吁。
学问徒为尔，书题尽已于。
别犹多梦寐，情尚感凋枯。
近喜司戎健，寻伤掌诰徂。
士元名位屈，伯道子孙无。
旧好飞琼翰，新诗灌玉壶。
几催闲处泣，终作苦中娱。
廉蔺声相让，燕秦势岂俱。
此篇应绝倒，休漫捋髭须。

我病方吟越，君行已过湖。
去应缘直道，哭不为穷途。
亚竹寒惊牖，空堂夜向隅。
暗魂思背烛，危梦怯乘桴。
坐痛筋骸憯，旁嗟物候殊。
雨蒸虫沸渭，浪涌怪睢盱。
索绠飘蚊蚋，蓬麻甃舳舻。
短檐苫稻草，微俸封渔租。
泥浦喧捞蛤，荒郊险鬬䝙。
鲸吞近溟涨，猿闹接黔巫。
芒𪨗泅牛妇，丫头荡桨夫。
酢醅荷裹卖，醨酒水淋沽。
舞态翻鸜鹆，歌词咽鹧鸪。
夷音啼似笑，蛮语谜相呼。
江郭船添店，山城木竖郛。
吠声沙市犬，争食墓林乌。
犷俗诚堪惮，妖神甚可虞。
欲令仁渐及，已被疟潜图。
膳减思调鼎，行稀恐蠹枢。
杂莼多剖鳝，和黍半蒸菰。
绿粽新菱实，金丸小木奴。
芋羹真𫏐淡，{鼠留}炙漫涂苏。
炰鳖那胜羜，烹𩾁只似鲈。
楚风轻似蜀，巴地湿如吴。
气浊星难见，州斜日易晡。
通宵但云雾，未酉即桑榆。
瘴窟蛇休蛰，炎溪暑不徂。
伥魂阴叫啸，𫛳貌昼踟蹰。
乡里家藏蛊，官曹世乏儒。
敛缗偷印信，传箭作符𦈡。
椎髻抛巾帼，镩刀代辘轳。
当心鞙铜鼓，背弝射桑弧。
岂复民甿料，须将鸟兽驱。
是非浑并漆，词讼敢研朱。
陋室鸮窥伺，衰形蟒觊觎。
鬓毛霜点合，襟泪血痕濡。
倍忆京华伴，偏忘我尔躯。
谪居今共远，荣路昔同趋。
科试铨衡局，衙参典校厨。
月中分桂树，天上识昌蒲。
应召逢鸿泽，陪游值赐酺。
心唯撞卫磬，耳不乱齐竽。
海岱词锋截，皇王笔阵驱。
疾奔凌騕袅，高唱轧吴歈。
点检张仪舌，提携傅说图。
摆囊看利颕，开颔出明珠。
并取千人特，皆非十上徒。
白麻云色腻，墨诏电光麤。
众口贪归美，何颜敢妒姝。
秦台纳红旭，酆匣洗黄垆。
谏猎宁规避，弹豪讵嗫嚅。
胏肝憎巧曲，蹊径绝萦迂。
誓遣朝纲振，忠饶翰苑输。
骥调方汗血，蝇点忽成卢。
遂谪栖遑掾，还飞送别盂。
痛嗟亲爱隔，颠望友朋扶。
狸病翻随鼠，骢羸返作驹。
物情良徇俗，时论太诬吾。
瓶罄罍偏耻，松摧柏自枯。
虎虽遭陷阱，龙不怕泥涂。
重喜登贤苑，方欣佐伍符。
判身入矛戟，轻敌比锱铢。
驿骑来千里，天书下九衢。
因教罢飞檄，便许到皇都。
舟败罂浮汉，骖疲杖过邘。
邮亭一萧索，烽候各崎岖。
馈饷人推辂，谁何吏执殳。
拔家逃力役，连鏁责逋诛。
防戍兄兼弟，收田妇与姑。
缣缃工女竭，青紫使臣纡。
望国参云树，归家满地芜。
破窗尘{土孛}{土孛}，幽院鸟呜呜。
祖竹藂新笋，孙枝压旧梧。
晚花狂蛱蝶，残蒂宿茱萸。
始悟摧林秀，因衔避缴芦。
文房长遣闭，经肆未曾铺。
鹓鹭方求侣，鸱鸢已吓雏。
征还何郑重，斥去亦须臾。
迢递投遐徼，苍黄出奧区。
通川诚有咎，湓口定无辜。
利器从头匣，刚肠到底刳。
薰莸任盛贮，稊稗莫超逾。
公干经时卧，锺仪几岁拘。
光阴流似水，蒸瘴热于𬬻。
薄命知然也，深交有矣夫。
救焚期骨肉，投分刻肌肤。
二妙驰轩陛，三英咏袴襦。
李多嘲蝘蜓，窦数集蜘蛛。
数子皆奇货，唯予独朽株。
邯郸笑匍匐，燕蒯受揶揄。
懒学三闾愤，甘齐百里愚。
耽眠稀醒素，凭醉少嗟吁。
学问徒为尔，书题尽已于。
别犹多梦寐，情尚感凋枯。
近喜司戎健，寻伤掌诰徂。
士元名位屈，伯道子孙无。
旧好飞琼翰，新诗灌玉壶。
几催闲处泣，终作苦中娱。
廉蔺声相让，燕秦势岂俱。
此篇应绝倒，休漫捋髭须。

忽见君新句，君吟我旧篇。
见当巴徼外，吟在楚江前。
思鄙宁通律，声清遂扣玄。
三都时觉重，一顾世称妍。
排韵曾遥荅，分题几共联。
昔凭银翰写，今赖玉音宣。
布鼓随椎响，坯泥仰匠圆。
铃因风断续，珠与调牵绵。
阮籍惊长啸，商陵怨别弦。
猿羞啼月峡，鹤让警秋天。
志士潜兴感，高僧暂废禅。
兴飘沧海动，气合碧云连。
点缀工微者，吹嘘势特然。
休文徒倚槛，彦伯浪回船。
伎乐当筵唱，儿童满巷传。
改张思妇锦，腾跃贾人笺。
魏拙虚教出，曹风敢望痊。
定遭才子笑，恐赚学生癫。
裁什情何厚，飞书信不专。
隼猜鸿蓄缩，虎横犬迍邅。
水墨看虽久，琼瑶喜尚全。
才从鱼里得，便向市头悬。
夜置堂东序，朝铺座右边。
手寻韦欲绝，泪滴纸浑穿。
甘蔗销残醉，醍醐醒早眠。
深藏那遽灭，同咏苦无缘。
雅羡诗能圣，终嗟药未仙。
五千诚远道，四十已中年。
暗魄多相梦，衰容每自怜。
卒章还恸哭，蚊蚋溢山川。

七月调神麹，三春酿绿醽。
雕镌荆玉盏，烘透内丘缾。
试滴盘心露，疑添案上萤。
满尊凝止水，祝地落繁星。
翻陋琼浆浊，唯闻石髓馨。
冰壶通角簟，金镜彻云屏。
雪暎烟光薄，霜涵霁色泠。
蚌珠悬皎皛，桂魄倒瀴溟。
昼洒蝉将饮，宵挥鹤误聆。
琉璃惊太白，锺乳讶微青。
讵敢辞濡首，幷怜可鉴形。
行当遣俗累，便得造禅扃。
何惮说千日，甘从过百龄。
但令长泛蚁，无复恨漂萍。
胆壮还增气，机忘反自冥。
瓮眠思毕卓，糟籍忆刘伶。
髣髴中圣日，希夷夹大庭。
眼前须底物，座右任他铭。
刮骨都无痛，如泥未拟停。
残觞犹漠漠，华烛已荧荧。
真性临时见，狂歌半睡听。
喧阗争意气，调笑学娉婷。
酩酊焉知极，羇离忽暂宁。
鸡声催欲曙，蟾影照初醒。
咽绝鹃啼竹，萧撩雁去汀。
遥城传漏箭，乡寺响风铃。
楚泽一为梗，尧阶屡变蓂。
醉荒非独此，愁梦几曾经。
每耻穷途哭，今那客泪零。
感君澄醴酒，不遣渭和泾。

百年都几日，何事苦嚣然。
晚岁倦为学，闲心易到禅。
病宜多宴坐，贫似少攀缘。
自笑无名字，因名自在天。

一树芳菲也当春，漫随车马拥行尘。
桃花解笑莺能语，自醉自眠那藉人。

满坐喧喧笑语频，独怜方丈了无尘。
灯前便是观心处，要似观心有几人。

嘉陵江上万重山，何事临江一破颜。
自笑只缘任敬仲，等闲身度百牢关。

同年同拜校书郎，触处潜行烂熳狂。
共占花园争赵辟，竞添钱贯定秋娘。
七年浮世皆经眼，八月闲宵忽并床。
语到欲明欢又泣，傍人相笑两相伤。

胧明春月照花枝，花下音声是管儿。
却笑西京李员外，五更骑马趁朝时。

谢公愁思眇天涯，蜡屐登高为菊花。
贵重近臣光绮席，笑怜从事落乌纱。
萸房暗绽红珠朵，茗椀寒供白露芽。
咏碎龙山归去号，马奔流电妓奔车。

谢傅知怜景气新，许寻高寺望江春。
龙文远水吞平岸，羊角轻风旋细尘。
山茗粉含鹰觜嫩，海榴红绽锦窼匀。
归来笑问诸从事，占得闲行有几人。

莫笑风尘满病颜，此生元在有无间。
卷舒莲叶终难湿，去住云心一种闲。

自笑今朝误夙兴，逢他御史疟相仍。
过君未起房门掩，深映寒窗一盏灯。

殷勤夏口阮元瑜，二十年前旧饮徒。
最爱轻欺杏园客，也曾辜负酒家胡。
些些风景闲犹在，事事颠狂老渐无。
今日头盘三两掷，翠娥潜笑白髭须。

渠江明净峡逶迤，船到明滩拽{/念}迟。
橹窡动摇妨作梦，巴童指点笑吟诗。
畬余宿麦黄山腹，日背残花白水湄。
物色可怜心莫恨，此行都是独行时。

红尘扰扰日西徂，我兴云心两共孤。
暂出已遭千骑拥，故交求见一人无。
百篇书判从饶白，八米诗章未伏卢。
最笑近来黄叔度，自投名刺占陂湖。

蘂珠深处少人知，网索西临太液池。
浴殿晓闻天语后，步廊骑马笑相随。

吴宫夜长宫漏款，帘幕四垂灯焰煖。
西施自舞王自管，雪纻翻翻鹤翎散。
促节牵繁舞腰懒，舞腰懒，王罢饮。
盖覆西施凤花锦，身作匡床臂为枕。
朝珮枞玉王晏寝，寝醒阍报门无事。
子胥死后言为讳，近王之臣谕王意。
共笑越王穷惴惴，夜夜抱冰寒不睡。

有鸟有鸟真白鹤，飞上九霄云漠漠。
司晨守夜悲鸡犬，啄腐吞腥笑雕鹗。
尧年值雪度关山，晋室闻琴下寥廓。
辽东尽尔千岁人，怅望桥边旧城郭。

昔岁梦游春，梦游何所遇。
梦入深洞中，果遂平生趣。
清泠浅漫流，画舫兰篙渡。
过尽万株桃，盘旋竹林路。
长廊抱小楼，门牖相回互。
楼下杂花丛，丛边绕鸳鹭。
池光漾霞影，晓日初明煦。
未敢上阶行，频移曲池步。
乌龙不作声，碧玉曾相慕。
渐到帘幕间，裴回意犹惧。
闲窥东西合，奇玩参差布。
隔子碧油糊，驼钩紫金镀。
逡巡日渐高，影响人将寤。
鹦鹉饥乱鸣，娇娃睡犹怒。
帘开侍儿起，见我遥相谕。
铺设绣红茵，施张钿妆具。
潜褰翡翠帷，瞥见珊瑚树。
不辨花貌人，空惊香若雾。
身回夜合偏，态敛晨霞聚。
睡脸桃破风，汗妆莲委露。
丛梳百叶髻，金蹙重台屦。
纰软钿头裙，玲珑合欢袴。
鲜妍脂粉薄，暗澹衣裳故。
最似红牡丹，雨来春欲暮。
梦魂良易惊，灵境难久寓。
夜夜望天河，无由重沿溯。
结念心所期，返如禅顿悟。
觉来八九年，不向花回顾。
杂合两京春，喧阗众禽护。
我到看花时，但作怀仙句。
浮生转经历，道性尤坚固。
近作梦仙诗，亦知劳肺腑。
一梦何足云，良时事婚娶。
当年二纪初，嘉节三星度。
朝蕣玉佩迎，高松女萝附。
韦门正全盛，出入多欢裕。
甲第涨清池，鸣驺引朱辂。
广榭舞萎蕤，长筵宾杂厝。
青春讵几日，华实潜幽蠹。
秋月照潘郎，空山怀谢傅。
红楼嗟坏壁，金谷迷荒戍。
石压破阑干，门摧旧梐枑。
虽云觉梦殊，同是终难驻。
悰绪竟何如，棼丝不成絇。
卓女白头吟，阿娇金屋赋。
重璧盛姬台，青冢明妃墓。
尽委穷尘骨，皆随流波注。
幸有古如今，何劳缣比素。
况余当盛时，早岁谐如务。
诏册冠贤良，谏垣陈好恶。
三十再登朝，一登还一仆。
宠荣非不早，邅回亦云屡。
直气在膏肓，氛氲日沈痼。
不言意不快，快意言多忤。
忤诚人所贼，性亦天之付。
乍可沈为香，不能浮作瓠。
诚为坚所守，未为明所措。
事事身已经，营营计何误。
美玉琢文珪，良金填武库。
徒谓自坚贞，安知受砻铸。
长丝羁野马，密网罗阴兔。
物外各迢迢，谁能远相锢。
时来既若飞，祸速当如骛。
曩意自未精，此行何所诉。
努力去江陵，笑言谁与晤。
江花纵可怜，奈非心所慕。
石竹逞奸黠，蔓青夸亩数。
一种薄地生，浅深何足妒。
荷叶水上生，团团水中住。
泻水置叶中，君看不相污。

艳极翻含怨，怜多转自娇。
有时还暂笑，闲坐爱无憀。
晓月行看堕，春酥见欲消。
何因肯垂手，不敢望回腰。

我在江陵少年日，知有杨琼初唤出。
腰身瘦小歌圆紧，依约年应十六七。
去年十月过苏州，琼来拜问郎不识。
青衫玉貌何处去，安得红旗遮头白。
我语杨琼琼莫语，汝虽笑我我笑汝。
汝今无复小腰身，不似江陵时好女。
杨琼为我歌送酒，尔忆江陵县中否。
江陵王令骨为灰，车来嫁作尚书妇。
卢戡及第严涧在，其余死者十八九。
我今贺尔亦自多，尔得老成余白首。

闻道卢明府，闲行咏洛神。
浪圆疑靥笑，波鬬忆眉嚬。
蹀躞桥头马，空蒙水上尘。
草芽犹犯雪，冰岸欲消春。
寓目终无限，通辞未有因。
子蒙将此曲，吟似独眠人。

藕丝衫子柳花裙，空着沈香慢火熏。
闲倚屏风笑周昉，枉抛心力画朝云。

殷红浅碧旧衣裳，取次梳头暗澹妆。
夜合带烟笼晓日，牡丹经雨泣残阳。
低迷隐笑原非笑，散漫清香不似香。
频动横波嗔阿母，等闲教见小儿郎。

中分春一半，今日半春徂。
老惜光阴甚，慵牵兴绪孤。
偶成投秘简，聊得泛平湖。
郡邑移仙界，山川展画图。
旌旗遮屿浦，士女满闉阇。
似木吴儿劲，如花越女姝。
牛侬惊力直，蚕妾笑睢盱。
怪我携章甫，嘲人托鹧鸪。
闾阎随地胜，风俗举华殊。
跣足沿流妇，丫头避役奴。
雕题虽少有，鸡卜尚多巫。
乡味尤珍蛤，家神爱事乌。
舟船通海峤，田种绕城隅。
栉比千艘合，袈裟万顷铺。
亥茶阗小市，渔父隔深芦。
日脚斜穿浪，云根远曳蒲。
凝风花气度，新雨草芽苏。
粉坏梅辞萼，红含杏缀珠。
薅余秧渐长，烧后葑犹枯。
绿𫄫高悬柳，青钱密辫榆。
驯鸥眠浅濑，惊雉迸平芜。
水静王余见，山空谢豹呼。
燕狂捎蛱蝶，螟挂集蒲卢。
浅碧鹤新卵，深黄鹅嫩雏。
邨扉以白板，寺壁耀赪糊。
禹庙才离郭，陈庄恰半途。
石帆何峭峣，龙瑞本萦纡。
穴为探符坼，潭因失箭刳。
堤形弯熨斗，峰势踊香炉。
幢盖迎三洞，烟霞贮一壶。
桃枝蟠复直，桑树亚还扶。
鳖解称从事，松堪作大夫。
荣光飘殿阁，虚籁合笙竽。
庭狎仙翁鹿，池游县令凫。
君心除健羡，扣寂入虚无。
冈蹋翻星纪，章飞动帝枢。
东皇提白日，北斗下玄都。
骑吏裙皆紫，科车幰尽朱。
地侯鞭社伯，海若跨天吴。
雾喷雷公怒，烟扬灶鬼趋。
投壶怜玉女，噀饭笑麻姑。
果实经千岁，衣裳重六铢。
琼杯传素液，金匕进雕胡。
掌里承来露，盘中钓得鲈。
菌生悲局促，柯烂觉须臾。
稊米休言圣，醯鸡益伏愚。
鼓鼙催瞑色，簪组缚微躯。
遂别真徒侣，还来世路衢。
题诗叹城郭，挥手谢妻孥。
幸有桃源近，全家肯去无。

中分春一半，今日半春徂。
老惜光阴甚，慵牵兴绪孤。
偶成投秘简，聊得泛平湖。
郡邑移仙界，山川展画图。
旌旗遮屿浦，士女满闉阇。
似木吴儿劲，如花越女姝。
牛侬惊力直，蚕妾笑睢盱。
怪我携章甫，嘲人托鹧鸪。
闾阎随地胜，风俗举华殊。
跣足沿流妇，丫头避役奴。
雕题虽少有，鸡卜尚多巫。
乡味尤珍蛤，家神爱事乌。
舟船通海峤，田种绕城隅。
栉比千艘合，袈裟万顷铺。
亥茶阗小市，渔父隔深芦。
日脚斜穿浪，云根远曳蒲。
凝风花气度，新雨草芽苏。
粉坏梅辞萼，红含杏缀珠。
薅余秧渐长，烧后葑犹枯。
绿𫄫高悬柳，青钱密辫榆。
驯鸥眠浅濑，惊雉迸平芜。
水静王余见，山空谢豹呼。
燕狂捎蛱蝶，螟挂集蒲卢。
浅碧鹤新卵，深黄鹅嫩雏。
邨扉以白板，寺壁耀赪糊。
禹庙才离郭，陈庄恰半途。
石帆何峭峣，龙瑞本萦纡。
穴为探符坼，潭因失箭刳。
堤形弯熨斗，峰势踊香炉。
幢盖迎三洞，烟霞贮一壶。
桃枝蟠复直，桑树亚还扶。
鳖解称从事，松堪作大夫。
荣光飘殿阁，虚籁合笙竽。
庭狎仙翁鹿，池游县令凫。
君心除健羡，扣寂入虚无。
冈蹋翻星纪，章飞动帝枢。
东皇提白日，北斗下玄都。
骑吏裙皆紫，科车幰尽朱。
地侯鞭社伯，海若跨天吴。
雾喷雷公怒，烟扬灶鬼趋。
投壶怜玉女，噀饭笑麻姑。
果实经千岁，衣裳重六铢。
琼杯传素液，金匕进雕胡。
掌里承来露，盘中钓得鲈。
菌生悲局促，柯烂觉须臾。
稊米休言圣，醯鸡益伏愚。
鼓鼙催瞑色，簪组缚微躯。
遂别真徒侣，还来世路衢。
题诗叹城郭，挥手谢妻孥。
幸有桃源近，全家肯去无。

楚王多内宠，倾国选嫔妃。
又爱从禽乐，驰骋每相随。
锦韝臂花隼，罗袂控金羁。
遂习宫中女，皆如马上儿。
色禽合为荒，刑政两已衰。
云梦春仍猎，章华夜不归。
东风二月天，春雁正离离。
美人挟银镝，一发叠双飞。
飞鸿惊断行，敛翅避蛾眉。
君王顾之笑，弓箭生光辉。
回眸语君曰，昔闻庄王时。
有一愚夫人，其名曰樊姬。
不有此游乐，三载断鲜肥。

商山阳城驿，中有叹者谁。
云是元监察，江陵谪去时。
忽见此驿名，良久涕欲垂。
何故阳道州，名姓同于斯。
怜君一寸心，宠辱誓不移。
疾恶若巷伯，好贤如缁衣。
沈吟不能去，意者欲改为。
改为避贤驿，大署于门楣。
荆人爱羊祜，户曹改为辞。
一字不忍道，况兼姓呼之。
因题八百言，言直文甚奇。
诗成寄与我，锵若金和丝。
上言阳公行，友悌无等夷。
骨肉同衾裯，至死不相离。
次言阳公迹，夏邑始栖迟。
乡人化其风，少长皆孝慈。
次言阳公道，终日对酒卮。
兄弟笑相顾，醉貌红怡怡。
次言阳公节，謇謇居谏司。
誓心除国蠹，决死犯天威。
终言阳公命，左迁天一涯。
道州炎瘴地，身不得生归。
一一皆实录，事事无孑遗。
凡是为善者，闻之恻然悲。
道州既已矣，往者不可追。
何世无其人，来者亦可思。
愿以君子文，告彼大乐师。
附于雅歌末，奏之白玉墀。
天子闻此章，教化如法施。
直谏从如流，佞臣恶如疵。
宰相闻此章，政柄端正持。
进贤不知倦，去邪勿复疑。
宪臣闻此章，不敢怀依违。
谏官闻此章，不忍纵诡随。
然后告史氏，旧史有前规。
若作阳公传，欲令后世知。
不劳叙世家，不用费文辞。
但于国史上，全录元稹诗。

上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞋履窄衣裳，青黛点眉眉细长。
外人不见见应笑，天宝末年时世妆。
上阳人，苦最多，少亦苦，老亦苦，少苦老苦两如何？君不见昔时吕向美人赋，又不见今日上阳白发歌。

城盐州，城盐州，城在五原原上头。
蕃东节度钵阐布，忽见新城当要路。
金鸟飞传赞普闻，建牙传箭集群臣。
君臣赪面有忧色，皆言勿谓唐无人。
自筑盐州十余载，左衽毡裘不犯塞。
昼牧牛羊夜捉生，长去新城百里外。
诸边急警劳戍人，唯此一道无烟尘。
灵夏潜安谁复辨，秦原暗通何处见。
鄜州驿路好马来，长安药肆黄蓍贱。
城盐州，盐州未城天子忧。
德宗按图自定计，非关将略与庙谋。
吾闻高宗中宗世，北虏猖狂最难制。
韩公创筑受降城，三城鼎峙屯汉兵。
东西亘绝数千里，耳冷不闻胡马声。
如今边将非无策，心笑韩公筑城壁。
相看养寇为身谋，各握强兵固恩泽。
愿分今日边将恩，褒赠韩公封子孙。
谁能将此盐州曲，翻作歌词闻至尊。

蛮子朝，泛皮船兮渡绳桥，来自巂州道路遥。
入界先经蜀川过，蜀将收功先表贺。
臣闻云南六诏蛮，东连牂牁西连蕃。
六诏星居初琐碎，合为一诏渐强大。
开元皇帝虽圣神，唯蛮倔强不来宾。
鲜于仲通六万卒，征蛮一阵全军没。
至今西洱河岸边，箭孔刀痕满枯骨。
谁知今日慕华风，不劳一人蛮自通。
诚由陛下休明德，亦赖微臣诱谕功。
德宗省表知如此，笑令中使迎蛮子。
蛮子导从者谁何，摩挲俗羽双隈伽。
清平官持赤藤杖，大将军系金呿喈。
异牟寻男寻合劝，特敕召对延英殿。
上心贵在怀远蛮，引临玉座近天颜。
冕旒不垂亲劳俫，赐衣赐食移时对。
移时对，不可得，大臣相看有羡色。
可怜宰相拖紫佩金章，朝日唯闻对一刻。

西凉伎，假面胡人假狮子。
刻木为头丝作尾，金镀眼睛银帖齿。
奋迅毛衣摆双耳，如从流沙来万里。
紫髯深目两胡儿，鼓舞跳梁前致辞。
应似凉州未陷日，安西都护进来时。
须臾云得新消息，安西路绝归不得。
泣向狮子涕双垂，凉州陷没知不知。
狮子回头向西望，哀吼一声观者悲。
贞元边将爱此曲，醉坐笑看看不足。
娱宾犒士宴监军，狮子胡儿长在目。
有一征夫年七十，见弄凉州低面泣。
泣罢敛手白将军，主忧臣辱昔所闻。
自从天宝兵戈起，犬戎日夜吞西鄙。
凉州陷来四十年，河陇侵将七千里。
平时安西万里疆，今日边防在凤翔。
缘边空屯十万卒，饱食温衣闲过日。
遗民肠断在凉州，将卒相看无意收。
天子每思长痛惜，将军欲说合惭羞。
奈何仍看西凉伎，取笑资欢无所愧。
纵无智力未能收，忍取西凉弄为戏。

西凉伎，假面胡人假狮子。
刻木为头丝作尾，金镀眼睛银帖齿。
奋迅毛衣摆双耳，如从流沙来万里。
紫髯深目两胡儿，鼓舞跳梁前致辞。
应似凉州未陷日，安西都护进来时。
须臾云得新消息，安西路绝归不得。
泣向狮子涕双垂，凉州陷没知不知。
狮子回头向西望，哀吼一声观者悲。
贞元边将爱此曲，醉坐笑看看不足。
娱宾犒士宴监军，狮子胡儿长在目。
有一征夫年七十，见弄凉州低面泣。
泣罢敛手白将军，主忧臣辱昔所闻。
自从天宝兵戈起，犬戎日夜吞西鄙。
凉州陷来四十年，河陇侵将七千里。
平时安西万里疆，今日边防在凤翔。
缘边空屯十万卒，饱食温衣闲过日。
遗民肠断在凉州，将卒相看无意收。
天子每思长痛惜，将军欲说合惭羞。
奈何仍看西凉伎，取笑资欢无所愧。
纵无智力未能收，忍取西凉弄为戏。

牡丹芳，牡丹芳，黄金蘂绽红玉房。
千片赤英霞烂烂，百枝绛点灯煌煌。
照地初开锦绣段，当风不结兰麝囊。
仙人琪树白无色，王母桃花小不香。
宿露轻盈泛紫艳，朝阳照耀生红光。
红紫二色间深浅，向背万态随低昂。
映叶多情隐羞面，卧丛无力含醉妆。
低娇笑容疑掩口，凝思怨人如断肠。
秾姿贵彩信奇绝，杂卉乱花无比方。
石竹金钱何细碎，芙蓉芍药苦寻常。
遂使王公与乡士，游花冠盖日相望。
庳车软轝贵公主，香衫细马豪家郎。
卫公宅静闭东院，西明寺深开北廊。
戏蝶双舞看人久，残莺一声春日长。
共愁日照芳难驻，仍张帷幕垂阴凉。
花开花落二十日，一城之人皆若狂。
三代以还文胜质，人心重华不重实。
重华直至牡丹芳，其来有渐非今日。
元和天子忧农桑，恤下动天天降祥。
去岁嘉禾生九穗，田中寂莫无人至。
今年瑞麦分两岐，君心独喜无人知。
无人知，可叹息，我愿暂求造化力。
减却牡丹妖艳色，少回乡士爱花心，同似吾君忧稼穑。

汉武帝，初丧李夫人。
夫人病时不肯别，死后留得生前恩。
君恩不尽念未已，甘泉殿里令写真。
丹青画出竟何益，不言不笑愁杀人。
又令方士合灵药，玉釜煎炼金𬬻焚。
九华帐深夜悄悄，反魂香降夫人魂。
夫人之魂在何许，香烟引到焚香处。
既来何苦不须臾，缥缈悠扬还灭去。
去何速兮来何迟，是耶非耶两不知。
翠蛾髣髴平生貌，不似昭阳寝疾时。
魂之不来君心苦，魂之来兮君亦悲。
背灯隔帐不得语，安用暂来还见违。
伤心不独汉武帝，自古及今皆若斯。
君不见穆王三日哭，重璧台前伤盛姬。
又不见泰陵一掬泪，马嵬坡下念杨妃。
纵令妍姿艳质化为土，此恨长在无销期。
生亦惑，死亦惑，尤物惑人忘不得。
人非木石皆有情，不如不遇倾城色。

杏为梁，桂为柱，何人堂室李开府。
碧砌红轩色未干，去年身殁今移主。
高其墙，大其门，谁家第宅卢将军。
素泥朱版光未灭，今日官收别赐人。
开府之堂将军宅，造未成时头已白。
逆旅重居逆旅中，心是主人身是客。
更有愚夫念身后，心虽甚长计非久。
穷奢极丽越规模，付子传孙令保守。
莫教门外过客闻，抚掌回头笑杀君。
君不见马家宅，尚犹存，宅门题作奉诚园。
君不见魏家宅，属他人，诏赎赐还五代孙。
俭存奢失今在目，安用高墙围大屋。

井底引银缾，银缾欲上丝绳绝。
石上磨玉簪，玉簪欲成中央折。
缾沈簪折知奈何，似妾今朝与君别。
忆昔在家为女时，人言举动有殊姿。
婵娟两鬓秋蝉翼，宛转双蛾远山色。
笑随戏伴后园中，此时与君未相识。
妾弄青梅凭短墙，君骑白马傍垂杨。
墙头马上遥相顾，一见知君即断肠。
知君断肠共君语，君指南山松柏树。
感君松柏化为心，暗合双鬟逐君去。
到君家舍五六年，君家大人频有言。
聘则为妻奔是妾，不堪主祀奉蘋蘩。
终知君家不可住，其奈出门无去处。
岂无父母在高堂，亦有亲情满故乡。
潜来更不通消息，今日悲羞归不得。
为君一日恩，误妾百年身。
寄言痴小人家女，慎勿将身轻许人。

隋堤柳，岁久年深尽衰朽。
风飘飘兮雨萧萧，三株两株汴河口。
老枝病叶愁杀人，曾经大业年中春。
大业年中炀天子，种柳成行夹流水。
西自黄河东至淮，绿阴一千三百里。
大业末年春暮月，柳色如烟絮如雪。
南幸江都恣佚游，应将此柳系龙舟。
紫髯郎将护锦缆，青娥御史直迷楼。
海内财力此时竭，舟中歌笑何日休。
上荒下困势不久，宗社之危如缀旒。
炀天子，自言福祚长无穷，岂知皇子封酅公。
龙舟未过彭城合，义旗已入长安宫。
萧墙祸生人事变，晏驾不得归秦中。
土坟数尺何处葬，吴公台下多悲风。
二百年来汴河路，沙草和烟朝复暮。
后王何以鉴前王，请看隋堤亡国树。

古冢狐，妖且老，化为妇人颜色好。
头变云鬟面变妆，大尾曳作长红裳。
徐徐行傍荒村路，日欲暮时人静处。
或歌或舞或悲啼，翠眉不举花颜低。
忽然一笑千万态，见者十人八九迷。
假色迷人犹若是，真色迷人应过此。
彼真此假俱迷人，人心恶假贵重真。
狐假女妖害犹浅，一朝一夕迷人眼。
女为狐媚害即深，日长月增溺人心。
何况褒妲之色善蛊惑，能丧人家覆人国。
君看为害浅深间，岂将假色同真色。

天可度，地可量，唯有人心不可防。
但见丹诚赤如血，谁知伪言巧似簧。
劝君掩鼻君莫掩，使君夫妇为参商。
劝君掇蜂君莫掇，使君父子成豺狼。
海底鱼兮天上鸟，高可射兮深可钓。
唯有人心相对时，咫尺之间不能料。
君不见李义府之辈笑欣欣，笑中有刀潜杀人。
阴阳神变皆可测，不测人间笑是瞋。

天可度，地可量，唯有人心不可防。
但见丹诚赤如血，谁知伪言巧似簧。
劝君掩鼻君莫掩，使君夫妇为参商。
劝君掇蜂君莫掇，使君父子成豺狼。
海底鱼兮天上鸟，高可射兮深可钓。
唯有人心相对时，咫尺之间不能料。
君不见李义府之辈笑欣欣，笑中有刀潜杀人。
阴阳神变皆可测，不测人间笑是瞋。

帝都名利场，鸡鸣无安居。
独有懒慢者，日高头未梳。
工拙性不同，进退迹遂殊。
幸逢太平代，天子好文儒。
小才难大用，典校在秘书。
三旬两入省，因得养顽疏。
茅屋四五间，一马二仆夫。
俸钱万六千，月给亦有余。
既无衣食牵，亦少人事拘。
遂使少年心，日日常晏如。
勿言无知己，躁静各有徒。
兰台七八人，出处与之俱。
旬时阻谈笑，旦夕望轩车。
谁能雠校闲，解带卧吾庐。
窗前有竹玩，门外有酒酤。
何以待君子，数竿对一壶。

我与二三子，策名在京师。
官小无职事，闲于为客时。
沈沈道观中，心赏期在兹。
到门车马回，入院巾杖随。
清和四月初，树木正华滋。
风清新叶影，鸟恋残花枝。
向夕天又晴，东南余霞披。
置酒西廊下，待月杯行迟。
须臾金魄生，若与吾徒期。
光华一照耀，殿角相参差。
终夜清景前，笑歌不知疲。
长安名利地，此兴几人知。

诏授户曹掾，捧诏感君恩。
感恩非为己，禄养及吾亲。
弟兄俱簪笏，新妇俨衣巾。
罗列高堂下，拜庆正纷纷。
俸钱四五万，月可奉晨昏。
廪禄二百石，岁可盈仓囷。
喧喧车马来，贺客满我门。
不以我为贪，知我家内贫。
置酒延贺客，客容亦欢欣。
笑云今日后，不复忧空尊。
荅云如君言，愿君少逡巡。
我有平生志，醉后为君陈。
人生百岁期，七十有几人。
浮荣及虚位，皆是身之宾。
唯有衣与食，此事粗关身。
茍免饥寒外，余物尽浮云。

外事牵我形，外物诱我情。
李君别来久，褊吝从中生。
忆昨访君时，立马扣柴荆。
有时君未起，穉子喜先迎。
连步笑出门，衣翻冠或倾。
埽阶苔纹绿，拂榻藤阴清。
家酝及春熟，园葵乘露烹。
看山东亭坐，待月南原行。
门静唯鸟语，坊远少鼓声。
相对尽日言，不及利与名。
分手来几时，明月三四盈。
别时残花落，及此新蝉鸣。
芳岁忽已晚，离抱怅未平。
岂不思命驾，吏职坐相萦。
前时君有期，访我来山城。
心赏久云阻，言约无自轻。
相去幸非远，走马一日程。

朝亦独醉歌，暮亦独醉睡。
未尽一壶酒，已成三独醉。
勿嫌饮太少，且喜欢易致。
一杯复两杯，多不过三四。
便得心中适，尽忘身外事。
更复强一杯，陶然遗万累。
一饮一石者，徒以多为贵。
及其酩酊时，与我亦无异。
笑谢多饮者，酒钱徒自费。

新浴肢体畅，独寝神魂安。
况因夜深坐，遂成日高眠。
春被薄亦暖，朝窗深更闲。
却忘人间事，似得枕上仙。
至适无梦想，大和难名言。
全胜彭泽醉，欲敌曹溪禅。
何物呼我觉，伯劳声关关。
起来妻子笑，生计春茫然。

种田意已决，决意复何如。
卖马买犊使，徒步归田庐。
迎春治耒耜，候雨辟菑畬。
策杖田头立，躬亲课仆夫。
吾闻老农言，为稼慎在初。
所施不卤莽，其报必有余。
上求奉王税，下望备家储。
安得放慵惰，拱手而曳裾。
学农未为鄙，亲友勿笑余。
更待明年后，自拟执犂锄。

病爱枕席凉，日高眠未辍。
弟兄呼我起，今日重阳节。
起登西原望，怀抱同一豁。
移座就菊丛，糕酒前罗列。
虽无丝与管，歌笑随情发。
白日未及倾，颜酡耳已热。
酒酣四向望，六合何空阔。
天地自久长，斯人几时活。
请看原下村，村人死不歇。
一村四十家，哭葬无虚月。
指此各相勉，良辰且欢悦。

世役不我牵，身心常自若。
晚出看田亩，闲行旁村落。
累累绕场稼，啧啧群飞雀。
年丰岂独人，禽鸟声亦乐。
田翁逢我喜，默起具尊杓。
敛手笑相延，社酒有残酌。
愧兹勤且敬，藜杖为淹泊。
言动任天真，未觉农人恶。
停杯问生事，夫种妻儿获。
筋力苦疲劳，衣食常单薄。
自惭禄仕者，曾不营农作。
饱食无所劳，何殊卫人鹤。

曲江有病客，寻常多掩关。
又闻马死来，不出身更闲。
闻有送书者，自起出门看。
素缄署丹字，中有琼瑶篇。
口吟耳自听，当暑忽翛然。
似漱寒玉冰，如闻商风弦。
首章叹时节，末句思笑言。
懒慢不相访，隔街如隔山。
尝闻陶潜语，心远地自偏。
君住安邑里，左右车徒喧。
竹药闭深院，琴尊开小轩。
谁知市南地，转作壶中天。
君本上清人，名在石堂间。
不知有何过，谪作人间仙。
常恐岁月满，飘然归紫烟。
莫忘蜉蝣内，进士有同年。

旦暮两蔬食，日中一闲眠。
便是了一日，如此已三年。
心不择时适，足不拣地安。
穷通与远近，一贯无两端。
常见今之人，其心或不然。
在劳则念息，处静已思喧。
如是用身心，无乃自伤残。
坐输忧恼便，安得形神全。
吾有二道友，蔼蔼崔与钱。
同飞青云路，独堕黄泥泉。
岁暮物万变，故情何不迁？应为平生心，与我同一源。
帝乡远于日，美人高在天。
谁谓万里别，常若在目前。
泥泉乐者鱼，云路游者鸾。
勿言云泥异，同在逍遥间。
因君问心地，书后偶成篇。
慎勿说向人，人多笑此言。

有侄始六岁，字之为阿龟。
有女生三年，其名曰罗儿。
一始学笑语，一能诵歌诗。
朝戏抱我足，夜眠枕我衣。
汝生何其晚，我年行已衰。
物情小可念，人意老多慈。
酒美竟须坏，月圆终有亏。
亦如恩爱缘，乃是忧恼资。
举世同此累，吾安能去之。

晚来天色好，独出江边步。
忆与李舍人，曲江相近住。
常云遇清景，必约同幽趣。
若不访我来，还须觅君去。
开眉笑相见，把手期何处。
西寺老胡僧，南园乱松树。
携持小酒榼，吟咏新诗句。
同出复同归，从朝直至暮。
风雨忽消散，江山眇回互。
浔阳与涔阳，相望空云雾。
心期自乖旷，时景还如故。
今日郡斋中，秋光谁共度。

处世非不遇，荣身颇有余。
勋为上柱国，爵乃朝大夫。
自问有何才，两入承明庐。
又问有何政，再驾朱轮车。
矧予东山人，自惟朴且疏。
弹琴复有酒，且慕嵇阮徒。
暗被乡里荐，误上贤能书。
一列朝士籍，遂为世网拘。
高有罾缴忧，下有陷阱虞。
每觉宇宙窄，未尝心体舒。
蹉跎二十年，颔下生白须。
何言左迁去，尚获专城居。
杭州五千里，往若投渊鱼。
虽未脱簪组，且来泛江湖。
吴中多诗人，亦不少酒酤。
高声咏篇什，大笑飞杯盂。
五十未全老，尚可且欢娱。
用兹送日月，君以为何如。
秋风起江上，白日落路隅。
回首语五马，去矣勿踟蹰。

高高此山顶，四望唯烟云。
下有一条路，通达楚与秦。
或名诱其心，或利牵其身。
乘者及负者，来去何云云。
我亦斯人徒，未能出嚣尘。
七年三往复，何得笑他人。

索索风戒寒，沈沈日藏耀。
劝君饮浊醪，听我吟清调。
芳节变穷阴，朝光成夕照。
与君生此世，不合长年少。
今晨从此过，明日安能料。
若不结跏禅，即须开口笑。

夜镜隐白发，朝酒发红颜。
可怜假年少，自笑须臾间。
朱砂贱如土，不解烧为丹。
玄鬓化为雪，未闻休得官。
咄哉个丈夫，心性何堕顽。
但遇诗与酒，便忘寝与餐。
高声发一吟，似得诗中仙。
引满饮一盏，尽忘身外缘。
昔有醉先生，席地而幕天。
于今居处在，许我当中眠。
眠罢又一酌，酌罢又一篇。
回面顾妻子，生计方落然。
诚知此事非，又过知非年。
岂不欲自改，改即心不安。
且向安处去，其余皆老闲。

秋波红蓼水，夕照青芜岸。
独信马蹄行，曲江池四畔。
早凉晴后至，残暑暝来散。
方喜炎燠销，复嗟时节换。
我年三十六，冉冉昏复旦。
人寿七十稀，七十新过半。
且当对酒笑，勿起临风叹。

身为近密拘，心为名检缚。
月夜与花时，少逢杯酒乐。
唯有元夫子，闲来同一酌。
把手或酣歌，展眉时笑谑。
今春除御史，前月之东洛。
别来未开颜，尘埃满尊杓。
蕙风晚香尽，槐雨余花落。
秋意一萧条，离容两寂莫。
况随白日老，共负青山约。
谁识相念心，韝鹰与笼鹤。

薤叶有朝露，槿枝无宿花。
君今亦如此，促促生有涯。
既不逐禅僧，林下学楞伽。
又不随道士，山中炼丹砂。
百年夜分半，一岁春无多。
何不饮美酒？胡然自悲嗟。
俗号销愁药，神速无以加。
一杯驱世虑，两杯反天和。
三杯即酩酊，或笑任狂歌。
陶陶复兀兀，吾孰知其他。
况在名利途，平生有风波。
深心藏陷阱，巧言织网罗。
举目非不见，不醉欲如何。

高才淹礼寺，短羽翔禁林。
西街居处远，北阙官曹深。
君病不来访，我忙难往寻。
差池终日别，寥落经年心。
露湿绿芜地，月寒红树阴。
况兹独愁夕，闻彼相思吟。
上叹言笑阻，下嗟时岁侵。
容衰晓窗镜，思苦秋弦琴。
一章锦绣段，八韵琼瑶音。
何以报珍重，惭无双南金。

秋凉卷朝簟，春暖撤夜衾。
虽是无情物，欲别尚沈吟。
况与有情别，别随情浅深。
二年欢笑意，一旦东西心。
独留诚可念，同行力不任。
前事讵能料，后期谅难寻。
唯有潺湲泪，不惜共霑襟。

昨日闻甲死，今朝闻乙死。
知识三分中，二分化为鬼。
逝者不复见，悲哉长已矣。
存者今如何，去我皆万里。
平生知心者，屈指能有几。
通果澧凤州，眇然四君子。
相思俱老大，浮世如流水。
应叹旧交游，凋零日如此。
何当一杯酒，开眼笑相视。

一病经四年，亲朋书信断。
穷通合易交，自笑知何晚。
元君在荆楚，去日唯云远。
彼独是何人，心如石不转。
忧我贫病身，书来唯劝勉。
上言少愁苦，下道加餐饭。
怜君为谪吏，穷薄家贫褊。
三寄衣食资，数盈二十万。
岂是贪衣食，感君心缱绻。
念我口中食，分君身上暖。
不因身病久，不因命多蹇。
平生亲友心，岂得知深浅。

村中少宾客，柴门多不开。
忽闻车马至，云是故人来。
况值风雨夕，愁心正悠哉。
愿君且同宿，尽此手中杯。
人生开口笑，百年都几回。

青宫官冷静，赤县事繁剧。
一闲复一忙，动作经时隔。
清觞久废酌，白日顿虚掷。
念此忽踟蹰，悄然心不适。
岂无旧交结，久别或迁易。
亦有新往还，相见多形迹。
唯君于我分，坚久如金石。
何况老大来，人情重姻戚。
会稀岁月急，此事真可惜。
几回开口笑，便到髭须白。
公门苦鞅掌，尽日无闲隙。
犹冀乘暝来，静言同一夕。

夜梦归长安，见我故亲友。
损之在我左，顺之在我右。
云是二月天，春风出携手。
同过靖安里，下马寻元九。
元九正独坐，见我笑开口。
还指西院花，仍开北亭酒。
如言各有故，似惜欢难久。
神合俄顷间，神离欠伸后。
觉来疑在侧，求索无所有。
残灯影闪墙，斜月光穿牖。
天明西北望，万里君知否。
老去无见期，踟蹰搔白首。

南宫鸳鸯地，何忽乌来止。
故人锦帐郎，闻乌笑相视。
疑乌报消息，望我归乡里。
我归应待乌头白，惭愧元郎误欢喜。

仆本儒家子，待诏金马门。
尘忝亲近地，孤负圣明恩。
一旦奉优诏，万里牧远人。
可怜岛夷帅，自称为使君。
身骑牂牁马，口食涂江鳞。
暗澹绯衫故，斓斑白发新。
是时岁二月，玉历布春分。
颁条示皇泽，命宴及良辰。
冉冉趋府吏，蚩蚩聚州民。
有如蛰虫鸟，亦应天地春。
薰草席铺坐，藤枝酒注樽。
中庭无平地，高下随所陈。
蛮鼓声坎坎，巴女舞蹲蹲。
使君居上头，掩口语众宾。
勿笑风俗陋，勿欺官府贫。
蜂巢与蚁穴，随分有君臣。

众心爱金玉，众口贪酒肉。
何如此溪翁，饮瓢亦自足。
溪南刈薪草，溪北修墙屋。
岁种一顷田，春驱两黄犊。
于中甚安适，此外无营欲。
溪畔偶相逢，庵中遂同宿。
醉翁向朝市，问我何官禄。
虚言笑杀翁，郎官应列宿。

曈曈太阳如火色，上行千里下一刻。
出为白昼入为夜，圆转如珠住不得。
住不得，可奈何，为君举酒歌短歌。
歌声苦，词亦苦，四座少年君听取。
今夕未竟明夕催，秋风才往春风回。
人无根蒂时不驻，朱颜白日相隳颓。
劝君且强笑一面，劝君且强饮一杯。
人生不得长欢乐，年少须臾老到来。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

浔阳江头夜送客，枫叶荻花秋索索。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁，琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得意。
低眉信手续续弹，说尽心中无限事。
轻拢慢撚抹复挑，初为霓裳后六幺。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流水下滩。
水泉冷涩弦疑绝，疑绝不通声暂歇。
别有幽愁暗恨生，此时无声胜有声。
银缾乍破水浆迸，铁骑突出刀枪鸣。
曲终收拨当心画，四弦一声如裂帛。
东舟西舫悄无言，唯见江心秋月白。
沈吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名蜀教坊第一部。
曲罢曾教善才伏，妆成每被秋娘妒。
五陵年少争缠头，一曲红绡不知数。
钿头云箆击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识。
我从去年辞帝京，谪居卧病浔阳城。
浔阳小处无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物，杜鹃啼血猿哀鸣。
春江花朝秋月夜，往往取酒还独倾。
岂无山歌与村笛，呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作琵琶行。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多，江州司马青衫湿。

忆在贞元岁，初登典校司。
身名同日授，心事一言知。
肺腑都无隔，形骸两不羁。
疏狂属年少，闲散为官卑。
分定金兰契，言通药石规。
交贤方汲汲，友直每偲偲。
有月多同赏，无杯不共持。
秋风拂琴匣，夜雪卷书帷。
高上慈恩塔，幽寻皇子陂。
唐昌玉蘂会，崇敬牡丹期。
笑劝迂辛酒，闲吟短李诗。
儒风爱敦质，佛理赏玄师。
度日曾无闷，通宵靡不为。
双声联律句，八面对宫棋。
往往游三省，腾腾出九逵。
寒销直城路，春到曲江池。
树暖枝条弱，山晴彩翠奇。
峰攒石绿点，柳宛麹尘丝。
岸草烟铺地，园花雪压枝。
早光红照耀，新溜碧逶迤。
幄幕侵堤布，盘筵占地施。
征伶皆绝艺，选伎悉名姬。
粉黛凝春态，金钿耀水嬉。
风流夸堕髻，时世鬬啼眉。
密坐随欢促，华尊逐胜移。
香飘歌袂动，翠落舞钗遗。
筹插红螺椀，觥飞白玉卮。
打嫌调笑易，饮讶卷波迟。
残席喧哗散，归鞍酩酊骑。
酡颜乌帽侧，醉袖玉鞭垂。
紫陌传钟鼓，红尘塞路岐。
几时曾𫏐别，何处不相随？茌苒星霜换，回环节候催。
两衙多请告，三考欲成资。
运启千年圣，天成万物宜。
皆当少壮日，同惜盛明时。
光景嗟虚掷，云霄窃暗窥。
攻文朝矻矻，讲学夜孜孜。
策目穿如札，锋毫锐若锥。
繁张获鸟网，坚守钓鱼坻。
并受夔龙荐，齐陈鼌董词。
万言经济略，三策太平基。
中第争无敌，专场战不疲。
辅车排胜阵，掎角搴降旗。
双阙纷容卫，千僚俨等衰。
恩随紫泥降，名向白麻披。
既在高科选，还从好爵縻。
东垣君谏诤，西邑我驱驰。
再喜登乌府，多惭侍赤墀。
官班分内外，游处遂参差。
每列鹓鸾序，偏瞻獬豸姿。
简威霜凛冽，衣彩绣葳蕤。
正色摧强御，刚肠嫉喔咿。
常憎持禄位，不拟保妻儿。
养勇期除恶，输忠在灭私。
下韝惊燕雀，当道慑狐狸。
南国人无怨，东台吏不欺。
理冤多定国，切谏甚辛毗。
造次行于是，平生志在兹。
道将心共直，言与行兼危。
水暗波翻覆，山藏路险巇。
未为明主识，已被幸臣疑。
木秀遭风折，兰芳遇霰萎。
千钧势易压，一柱力难搘。
腾口因成痏，吹毛遂得疵。
忧来吟贝锦，谪去咏江蓠。
邂逅尘中遇，殷勤马上辞。
贾生离魏阙，王粲向荆夷。
水过清源寺，山经绮季祠。
心摇汉皋珮，泪堕岘亭碑。
驿路缘云际，城楼枕水湄。
思乡多绕泽，望阙独登陴。
林晚青萧索，江平绿渺弥。
野秋鸣蟋蟀，沙冷聚鸬鹚。
官舍黄茅屋，人家苦竹篱。
白醪充夜酌，红粟备晨炊。
寡鹤摧风翮，鳏鱼失水鬐。
暗雏啼渴旦，凉叶坠相思。
一点寒灯灭，三声晓角吹。
蓝衫经雨故，骢马卧霜羸。
念涸谁濡沫，嫌醒自歠醨。
耳垂无伯乐，舌在有张仪。
负气冲星剑，倾心向日葵。
金言自销铄，玉性肯磷缁。
伸屈须看蠖，穷通莫问龟。
定知身是患，应用道为医。
想子今如彼，嗟予独在斯。
无憀当岁杪，有梦到天涯。
坐阻连襟带，行乖接履綦。
润销衣上雾，香散室中芝。
念远缘迁贬，惊时为别离。
素书三往复，明月七盈亏。
旧里非难到，余欢不可追。
树依兴善老，草傍静安衰。
前事思如昨，中怀写向谁。
北村寻古柏，南宅访辛夷。
此日空搔首，何人共解颐。
病多知夜永，年长觉秋悲。
不饮长如醉，加餐亦似饥。
狂吟一千字，因使寄微之。

忆在贞元岁，初登典校司。
身名同日授，心事一言知。
肺腑都无隔，形骸两不羁。
疏狂属年少，闲散为官卑。
分定金兰契，言通药石规。
交贤方汲汲，友直每偲偲。
有月多同赏，无杯不共持。
秋风拂琴匣，夜雪卷书帷。
高上慈恩塔，幽寻皇子陂。
唐昌玉蘂会，崇敬牡丹期。
笑劝迂辛酒，闲吟短李诗。
儒风爱敦质，佛理赏玄师。
度日曾无闷，通宵靡不为。
双声联律句，八面对宫棋。
往往游三省，腾腾出九逵。
寒销直城路，春到曲江池。
树暖枝条弱，山晴彩翠奇。
峰攒石绿点，柳宛麹尘丝。
岸草烟铺地，园花雪压枝。
早光红照耀，新溜碧逶迤。
幄幕侵堤布，盘筵占地施。
征伶皆绝艺，选伎悉名姬。
粉黛凝春态，金钿耀水嬉。
风流夸堕髻，时世鬬啼眉。
密坐随欢促，华尊逐胜移。
香飘歌袂动，翠落舞钗遗。
筹插红螺椀，觥飞白玉卮。
打嫌调笑易，饮讶卷波迟。
残席喧哗散，归鞍酩酊骑。
酡颜乌帽侧，醉袖玉鞭垂。
紫陌传钟鼓，红尘塞路岐。
几时曾𫏐别，何处不相随？茌苒星霜换，回环节候催。
两衙多请告，三考欲成资。
运启千年圣，天成万物宜。
皆当少壮日，同惜盛明时。
光景嗟虚掷，云霄窃暗窥。
攻文朝矻矻，讲学夜孜孜。
策目穿如札，锋毫锐若锥。
繁张获鸟网，坚守钓鱼坻。
并受夔龙荐，齐陈鼌董词。
万言经济略，三策太平基。
中第争无敌，专场战不疲。
辅车排胜阵，掎角搴降旗。
双阙纷容卫，千僚俨等衰。
恩随紫泥降，名向白麻披。
既在高科选，还从好爵縻。
东垣君谏诤，西邑我驱驰。
再喜登乌府，多惭侍赤墀。
官班分内外，游处遂参差。
每列鹓鸾序，偏瞻獬豸姿。
简威霜凛冽，衣彩绣葳蕤。
正色摧强御，刚肠嫉喔咿。
常憎持禄位，不拟保妻儿。
养勇期除恶，输忠在灭私。
下韝惊燕雀，当道慑狐狸。
南国人无怨，东台吏不欺。
理冤多定国，切谏甚辛毗。
造次行于是，平生志在兹。
道将心共直，言与行兼危。
水暗波翻覆，山藏路险巇。
未为明主识，已被幸臣疑。
木秀遭风折，兰芳遇霰萎。
千钧势易压，一柱力难搘。
腾口因成痏，吹毛遂得疵。
忧来吟贝锦，谪去咏江蓠。
邂逅尘中遇，殷勤马上辞。
贾生离魏阙，王粲向荆夷。
水过清源寺，山经绮季祠。
心摇汉皋珮，泪堕岘亭碑。
驿路缘云际，城楼枕水湄。
思乡多绕泽，望阙独登陴。
林晚青萧索，江平绿渺弥。
野秋鸣蟋蟀，沙冷聚鸬鹚。
官舍黄茅屋，人家苦竹篱。
白醪充夜酌，红粟备晨炊。
寡鹤摧风翮，鳏鱼失水鬐。
暗雏啼渴旦，凉叶坠相思。
一点寒灯灭，三声晓角吹。
蓝衫经雨故，骢马卧霜羸。
念涸谁濡沫，嫌醒自歠醨。
耳垂无伯乐，舌在有张仪。
负气冲星剑，倾心向日葵。
金言自销铄，玉性肯磷缁。
伸屈须看蠖，穷通莫问龟。
定知身是患，应用道为医。
想子今如彼，嗟予独在斯。
无憀当岁杪，有梦到天涯。
坐阻连襟带，行乖接履綦。
润销衣上雾，香散室中芝。
念远缘迁贬，惊时为别离。
素书三往复，明月七盈亏。
旧里非难到，余欢不可追。
树依兴善老，草傍静安衰。
前事思如昨，中怀写向谁。
北村寻古柏，南宅访辛夷。
此日空搔首，何人共解颐。
病多知夜永，年长觉秋悲。
不饮长如醉，加餐亦似饥。
狂吟一千字，因使寄微之。

散职无羁束，羸骖少送迎。
朝从直城出，春傍曲江行。
风起池东暖，云开山北晴。
冰销泉脉动，雪尽草芽生。
露杏红初坼，烟杨绿未成。
影迟新度雁，声涩欲啼莺。
闲地心俱静，韶光眼共明。
酒狂怜性逸，药效喜身轻。
慵慢疏人事，幽栖逐野情。
回看芸阁笑，不似有浮名。

病逢佳节长叹息，春雨蒙蒙榆柳色。
羸坐全非旧日容，扶行半是他人力。
諠諠里巷蹋青归，笑闭柴门度寒食。

三十年来坐对山，唯将无事化人间。
斋时往往闻钟笑，一食何如不食闲。

下直遇春日，垂鞭出禁闱。
两人携手语，十里看山归。
柳色早黄浅，水文新绿微。
风光向晚好，车马近南稀。
机尽笑相顾，不惊鸥鹭飞。

田园莽苍经春早，篱落萧条尽日风。
若问经过谈笑者，不过田舍白头翁。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

莫怪相逢无笑语，感今思旧戟门前。
张家伯仲偏相似，每见清扬一惘然。

郭东丘墓何年客，江畔风光几日春。
只合殷勤逐杯酒，不须疏索向交亲。
中天或有长生药，下界应无不死人。
除却醉来开口笑，世间何事更关身。

十五年前似梦游，曾将诗句结风流。
偶助笑歌嘲阿软，可知传诵到通州。
昔教红袖佳人唱，今遣青衫司马愁。
惆怅又闻题处所，雨淋江馆破墙头。

人稀地僻医巫少，夏旱秋霖瘴疟多。
老去一身须爱惜，别来四体得如何。
侏儒饱笑东方朔，薏苡谗忧马伏波。
莫遣沈愁结成病，时时一唱濯缨歌。

卧逃秦乱起安刘，舒卷如云得自由。
若有精灵应笑我，不成一事谪江州。

谁家第宅成还破，何处亲宾哭复歌。
昨日屋头堪炙手，今朝门外好张罗。
北邙未省留闲地，东海何曾有定波。
莫笑贱贫夸富贵，共成枯骨两如何。

南去经三楚，东来过五湖。
山头看候馆，水面问征途。
地远穷江界，天低极海隅。
飘零同落叶，浩荡似乘桴。
渐觉乡原异，深知土产殊。
夷音语嘲{口哲}，蛮态笑睢盱。
水市通阛阓，烟村混舳舻。
吏征渔户税，人纳火田租。
亥日饶𫚥蟹，寅年足虎䝙。
成人男作丱，事鬼女为巫。
楼暗攒倡妇，堤长簇贩夫。
夜船论铺赁，春酒断缾酤。
见果皆卢橘，闻禽悉鹧鸪。
山歌猿独叫，野哭鸟相呼。
岭徼云成栈，江郊水当郛。
月移翘柱鹤，风泛飐樯乌。
鳌碍潮无信，蛟惊浪不虞。
鼍鸣江擂鼓，蜃气海浮图。
树裂山魈穴，沙含水弩枢。
喘牛犂紫芋，羸马放青菰。
绣面谁家婢，鸦头几岁奴。
泥中采菱芡，烧后拾樵苏。
鼎腻愁烹鳖，盘腥厌脍鲈。
锺仪徒恋楚，张翰浪思吴。
气序凉还热，光阴旦复晡。
身方逐萍梗，年欲近桑榆。
渭北田园废，江西岁月徂。
忆归恒惨淡，怀旧忽踟蹰。
自念咸秦客，尝为邹鲁儒。
蕴藏经国术，轻弃度关𦈡。
赋力凌鹦鹉，词锋敌辘轳。
战文重掉鞅，射策一弯弧。
崔杜鞭齐下，元韦辔并驱。
名声逼扬马，交分过萧朱。
世务轻摩揣，周行窃觊觎。
风云皆会合，雨露各霑濡。
共遇升平代，偏惭固陋躯。
承明连夜直，建礼拂晨趋。
美服颁王府，珍羞降御厨。
议高通白虎，谏切伏青蒲。
柏殿行陪宴，花楼走看酺。
神旗张鸟兽，天籁动笙芋。
戈剑星芒耀，鱼龙电策驱。
定场排越伎，促坐进吴歈。
缥缈疑仙乐，婵娟胜画图。
歌鬟低翠羽，舞汗堕红珠。
别选闲游伴，潜招小饮徒。
一杯愁已破，三盏气弥麤。
软美仇家酒，幽闲葛氏姝。
十千方得斗，二八正当垆。
论笑杓胡律，谈怜巩嗫嚅。
李酣犹短窦，庾醉更蔫迂。
鞍马呼教住，骰盘喝遣输。
长驱波卷白，连掷采成卢。
筹幷频逃席，觥严列置盂。
满卮那可灌，颓玉不胜扶。
入视中枢草，归乘内厩驹。
醉曾冲宰相，骄不揖金吾。
日近恩虽重，云高势却孤。
翻身落霄汉，失脚倒泥涂。
博望移门籍，浔阳佐郡符。
时情变寒暑，世利算锱铢。
即日辞双阙，明朝别九衢。
播迁分郡国，次第出京都。
秦岭驰三驿，商山上二邘。
岘阳亭寂莫，夏口路崎岖。
大道全生棘，中丁尽执殳。
江关未撤警，淮寇尚稽诛。
林对东西寺，山分大小姑。
庐峰莲刻削，湓浦带萦纡。
九派吞青草，孤城覆绿芜。
黄昏钟寂寂，清晓角呜呜。
春色辞门柳，秋声到井梧。
残芳悲𫛸鴂，暮节感茱萸。
蘂坼金英菊，花飘雪片芦。
波红日斜没，沙白月平铺。
几见林抽笋，频惊燕引雏。
岁华何倏忽，年少不须臾。
眇默思千古，苍茫想八区。
孔穷缘底事，颜夭有何辜。
龙智犹经醢，龟灵未免刳。
穷通应已定，圣哲不能逾。
况我身谋拙，逢他厄运拘。
漂流随大海，锤锻任洪𬬻。
险阻尝之矣，栖迟命也夫。
沈冥消意气，穷饿耗肌肤。
防瘴和残药，迎寒补旧襦。
书床鸣蟋蟀，琴匣网蜘蛛。
贫室如悬磐，端忧剧守株。
时遭人指点，数被鬼揶揄。
兀兀都疑梦，昏昏半是愚。
女惊朝不起，妻怪夜长吁。
万里抛朋侣，三年隔友于。
自然悲聚散，不是恨荣枯。
去夏微之疟，今春席八殂。
天涯书达否，泉下哭知无。
谩写诗盈卷，空盛酒满壶。
只添新怅望，岂复旧欢娱。
壮志因愁减，衰容与病俱。
相逢应不识，满颔白髭须。

南去经三楚，东来过五湖。
山头看候馆，水面问征途。
地远穷江界，天低极海隅。
飘零同落叶，浩荡似乘桴。
渐觉乡原异，深知土产殊。
夷音语嘲{口哲}，蛮态笑睢盱。
水市通阛阓，烟村混舳舻。
吏征渔户税，人纳火田租。
亥日饶𫚥蟹，寅年足虎䝙。
成人男作丱，事鬼女为巫。
楼暗攒倡妇，堤长簇贩夫。
夜船论铺赁，春酒断缾酤。
见果皆卢橘，闻禽悉鹧鸪。
山歌猿独叫，野哭鸟相呼。
岭徼云成栈，江郊水当郛。
月移翘柱鹤，风泛飐樯乌。
鳌碍潮无信，蛟惊浪不虞。
鼍鸣江擂鼓，蜃气海浮图。
树裂山魈穴，沙含水弩枢。
喘牛犂紫芋，羸马放青菰。
绣面谁家婢，鸦头几岁奴。
泥中采菱芡，烧后拾樵苏。
鼎腻愁烹鳖，盘腥厌脍鲈。
锺仪徒恋楚，张翰浪思吴。
气序凉还热，光阴旦复晡。
身方逐萍梗，年欲近桑榆。
渭北田园废，江西岁月徂。
忆归恒惨淡，怀旧忽踟蹰。
自念咸秦客，尝为邹鲁儒。
蕴藏经国术，轻弃度关𦈡。
赋力凌鹦鹉，词锋敌辘轳。
战文重掉鞅，射策一弯弧。
崔杜鞭齐下，元韦辔并驱。
名声逼扬马，交分过萧朱。
世务轻摩揣，周行窃觊觎。
风云皆会合，雨露各霑濡。
共遇升平代，偏惭固陋躯。
承明连夜直，建礼拂晨趋。
美服颁王府，珍羞降御厨。
议高通白虎，谏切伏青蒲。
柏殿行陪宴，花楼走看酺。
神旗张鸟兽，天籁动笙芋。
戈剑星芒耀，鱼龙电策驱。
定场排越伎，促坐进吴歈。
缥缈疑仙乐，婵娟胜画图。
歌鬟低翠羽，舞汗堕红珠。
别选闲游伴，潜招小饮徒。
一杯愁已破，三盏气弥麤。
软美仇家酒，幽闲葛氏姝。
十千方得斗，二八正当垆。
论笑杓胡律，谈怜巩嗫嚅。
李酣犹短窦，庾醉更蔫迂。
鞍马呼教住，骰盘喝遣输。
长驱波卷白，连掷采成卢。
筹幷频逃席，觥严列置盂。
满卮那可灌，颓玉不胜扶。
入视中枢草，归乘内厩驹。
醉曾冲宰相，骄不揖金吾。
日近恩虽重，云高势却孤。
翻身落霄汉，失脚倒泥涂。
博望移门籍，浔阳佐郡符。
时情变寒暑，世利算锱铢。
即日辞双阙，明朝别九衢。
播迁分郡国，次第出京都。
秦岭驰三驿，商山上二邘。
岘阳亭寂莫，夏口路崎岖。
大道全生棘，中丁尽执殳。
江关未撤警，淮寇尚稽诛。
林对东西寺，山分大小姑。
庐峰莲刻削，湓浦带萦纡。
九派吞青草，孤城覆绿芜。
黄昏钟寂寂，清晓角呜呜。
春色辞门柳，秋声到井梧。
残芳悲𫛸鴂，暮节感茱萸。
蘂坼金英菊，花飘雪片芦。
波红日斜没，沙白月平铺。
几见林抽笋，频惊燕引雏。
岁华何倏忽，年少不须臾。
眇默思千古，苍茫想八区。
孔穷缘底事，颜夭有何辜。
龙智犹经醢，龟灵未免刳。
穷通应已定，圣哲不能逾。
况我身谋拙，逢他厄运拘。
漂流随大海，锤锻任洪𬬻。
险阻尝之矣，栖迟命也夫。
沈冥消意气，穷饿耗肌肤。
防瘴和残药，迎寒补旧襦。
书床鸣蟋蟀，琴匣网蜘蛛。
贫室如悬磐，端忧剧守株。
时遭人指点，数被鬼揶揄。
兀兀都疑梦，昏昏半是愚。
女惊朝不起，妻怪夜长吁。
万里抛朋侣，三年隔友于。
自然悲聚散，不是恨荣枯。
去夏微之疟，今春席八殂。
天涯书达否，泉下哭知无。
谩写诗盈卷，空盛酒满壶。
只添新怅望，岂复旧欢娱。
壮志因愁减，衰容与病俱。
相逢应不识，满颔白髭须。

君游丹陛已三迁，我泛沧浪欲二年。
剑珮晓趋双凤阙，烟波夜宿一渔船。
交亲尽在青云上，乡国遥抛白日边。
若报生涯应笑杀，结茅栽芋种畬田。

闻停岁仗轸皇情，应为淮西寇未平。
不分气从歌里发，无明心向酒中生。
愚计忽思飞短檄，狂心便欲请长缨。
从来妄动多如此，自笑何曾得事成。

谁能淮上静风波，闻道河东应此科。
不独文词供奏记，定将谈笑解兵戈。
泥埋剑戟终难久，水借蛟龙可在多。
四十着绯军司马，男儿官职未蹉跎。

自从委顺任浮沈，渐觉年多功用深。
面上减除忧喜色，胸中消尽是非心。
妻儿不问唯耽酒，冠盖皆慵只抱琴。
长笑灵均不知命，江蓠丛畔苦悲吟。

密座移红毯，酡颜照渌杯。
双娥留且住，五马任先回。
醉耳歌催醒，愁眉笑引开。
平生少年兴，临老暂重来。

老辞游冶寻花伴，病别荒狂旧酒徒。
更恐五年三岁后，些些谭笑亦应无。

帝城行乐日纷纷，天畔穷愁我与君。
秦女笑歌春不见，巴猿啼哭夜常闻。
何处琵琶弦似语，谁家[呙]堕髻如云。
人生多少欢娱事，那独千分无一分。

有恨头还白，无情菊自黄。
一为州司马，三见岁重阳。
剑匣尘埃满，笼禽日月长。
身从渔父笑，门任雀罗张。
问疾因留客，听吟偶置觞。
叹时论倚伏，怀旧数存亡。
奈老应无计，治愁或有方。
无过学王绩，唯以醉为乡。

炎瘴抛身远，泥涂索脚难。
网初鳞拨剌，笼久翅摧残。
雷电颁时令，阳和变岁寒。
遗簪承旧念，剖竹授新官。
乡觉前程近，心随外事宽。
生还应有分，西笑问长安。

靖安院里辛夷下，醉笑狂吟气最麤。
莫问别来多少苦，低头看取白髭须。

连山断处大江流，红斾逶迤镇上游。
幕下翱翔秦御史，军前奔走汉诸侯。
曾陪剑履升鸾殿，欲谒旌幢入鹤楼。
假着绯袍君莫笑，恩深始得向忠州。

昔作咸秦客，常思江海行。
今来仍尽室，此去又专城。
典午犹为幸，分忧固是荣。
箳篂州乘送，艛艓驿船迎。
共载皆妻子，同游即弟兄。
宁辞浪迹远，且贵赏心幷。
云展帆高挂，飙驰櫂迅征。
溯流从汉浦，循路转荆衡。
山逐时移色，江随地改名。
风光近东早，水木向南清。
夏口烟孤起，湘川雨半晴。
日煎红浪沸，月射白砂明。
北渚寒留雁，南枝暖待莺。
骈朱桃露萼，点翠柳含萌。
亥市鱼盐聚，神林鼓笛鸣。
壶浆椒叶气，歌曲竹枝声。
系缆怜沙静，垂纶爱岸平。
水飡红粒稻，野茹紫花菁。
瓯泛茶如乳，台黏酒似饧。
脍长抽锦缕，藕脆削琼英。
容易来千里，斯须进一程。
未曾劳气力，渐觉有心情。
卧稳添春睡，行迟带酒酲。
忽愁牵世网，便欲濯尘缨。
早接文场战，曾争翰苑盟。
掉头称俊造，翘足取公卿。
且昧随时义，徒输报国诚。
众排恩易失，偏压势先倾。
虎尾忧危切，鸿毛性命轻。
烛蛾谁救活，蚕茧自缠萦。
敛手辞双阙，回眸望两京。
长沙抛贾谊，漳浦卧刘桢。
𫛸鴂鸣还歇，蟾蜍破又盈。
年光同激箭，乡思极摇旌。
潦倒亲知笑，衰羸旧识惊。
乌头因感白，鱼尾为劳頳。
剑学将何用，丹烧竟不成。
孤舟萍一叶，双鬓雪千茎。
老见人情尽，闲思物理精。
如汤探冷热，似博鬬输赢。
险路应须避，迷途莫共争。
此心知止足，何物要经营。
玉向泥中洁，松经雪后贞。
无妨隐朝市，不必谢寰瀛。
但在前非悟，期无后患婴。
多知非景福，少语是元亨。
晦即全身药，明为伐性兵。
昏昏随世俗，蠢蠢学黎甿。
鸟以能言{构木=糸}，龟缘入梦烹。
知之一何晚，犹足保余生。

东亭尽日坐，谁伴寂寥身。
绿桂为佳客，红蕉当美人。
笑言虽不接，情状似相亲。
不作悠悠想，如何度晚春。

白狗次黄牛，滩如竹节稠。
路穿天地险，人续古今愁。
忽见千花塔，因停一叶舟。
畏途常迫促，静境暂淹留。
巴曲春全尽，巫阳雨半收。
北归虽引领，南望亦回头。
昔去悲殊俗，今来念旧游。
别僧山北寺，抛竹水西楼。
郡树花如雪，军厨酒似油。
时时大开口，自笑忆忠州。

与君前后多迁谪，五度经过此路隅。
笑问中庭老桐树，这回归去免来无。

衙排宣政仗，门启紫宸关。
彩笔停书命，花砖趁立班。
稀星点银砾，残月堕金环。
暗漏犹传水，明河渐下山。
从东分地色，向北仰天颜。
碧缕炉烟直，红垂佩尾闲。
纶闱惭并入，翰苑忝先攀。
笑我青袍故，饶君茜绶殷。
诗仙归洞里，酒病滞人间。
好去鸳鸾侣，冲天便不还。

龙尾道边来一望，香炉峰下去无因。
青山举眼三千里，白发平头五十人。
自笑形骸纡组绶，将何言语掌丝纶。
君恩壮健犹难报，况被年年老逼身。

秋来转觉此身衰，晨起临阶盥漱时。
漆匣镜明头尽白，铜缾水冷齿先知。
光阴纵惜[留难]住，官职虽荣得已迟。
老去相逢无别计，强开笑口展愁眉。

我说南中事，君应不愿听。
曾经身困苦，不觉语叮咛。
烧处愁云梦，波时忆洞庭。
春畬烟勃勃，秋瘴露冥冥。
蚊蚋经冬活，鱼龙欲雨腥。
水虫能射影，山鬼解藏形。
穴掉巴蛇尾，林飘鸩鸟翎。
飓风千里黑，{艹/燅}草四时青。
客似惊弦雁，舟如委浪萍。
谁人劝言笑，何计慰漂零。
慎勿琴离膝，长须酒满瓶。
大都从此去，宜醉不宜醒。

冒宠已三迁，归期始二年。
囊中贮余俸，园外买闲田。
狐兔同三迳，蒿莱共一壥。
新园聊刬秽，旧屋且扶颠。
檐漏移倾瓦，梁欹换蠹椽。
平治遶台路，整顿近阶砖。
巷狭开容驾，墙低垒过肩。
门闾堪驻盖，堂室可铺筵。
丹凤楼当后，青龙寺在前。
市街尘不到，宫树影相连。
省史嫌坊远，豪家笑地偏。
敢劳宾客访，或望子孙传。
不觅他人爱，唯将自性便。
等闲栽树木，随分占风烟。
逸致因心得，幽期遇境牵。
松声疑涧底，草色胜河边。
虚润冰销地，晴和日出天。
苔行滑如簟，莎坐软于绵。
帘每当山卷，帷多带月褰。
篱东花掩映，窗北竹婵娟。
迹慕青门隐，名惭紫禁仙。
假归思晚沐，朝去恋春眠。
拙薄才无取，疏慵职不专。
题墙书命笔，沽酒率分钱。
柏杵舂灵药，铜瓶漱暖泉。
炉香穿盖散，笼烛隔纱然。
陈室何曾扫，陶琴不要弦。
屏除俗事尽，养活道情全。
尚有妻孥累，犹为组绶缠。
终须抛爵禄，渐拟断腥膻。
大抵宗庄叟，私心事竺干。
浮荣水划字，真谛火生莲。
梵部经十二，玄书字五千。
是非都付梦，语默不妨禅。
博士官犹冷，郎中病已痊。
多同僻处住，久结静中缘。
缓步携筇杖，徐吟展蜀笺。
老宜闲语话，闷忆好诗篇。
蛮榼来方泻，蒙茶到始煎。
无辞数相见，鬓发各苍然。

近来韩合老，疏我我心知。
户大嫌甜酒，才高笑小诗。
静吟乖月夜，闲醉旷花时。
还有愁同处，春风满鬓丝。

宦途堪笑不胜悲，昨日荣华今日衰。
转似秋蓬无定处，长于春梦几多时。
半头白发惭萧相，满面红尘问远师。
应是世间缘未尽，欲抛官去尚迟疑。

清晓趋丹禁，红缨降紫宸。
驱禽养得熟，和叶摘来新。
圆转盘倾玉，鲜明笼透银。
内园题两字，西掖赐三臣。
荧惑晶华赤，醍醐气味真。
如珠未穿孔，似火不烧人。
杏俗难为对，桃顽讵可伦。
肉嫌卢橘厚，皮笑荔枝皴。
琼液酸甜足，金丸大小匀。
偷须防曼倩，惜莫掷安仁。
手擘才离核，匙抄半是津。
甘为舌上露，暖作腹中春。
已惧长尸禄，仍惊数食珍。
最惭恩未报，饱𫗪不才身。

菱叶萦波荷飐风，荷花深处小船通。
逢郎欲语低头笑，碧玉搔头落水中。

真娘墓头春草碧，心奴鬓上秋霜白。
为问苏台酒席中，使君歌笑与谁同。
就中犹有杨琼在，堪上东山伴谢公。

俱来沧海郡，半作白头翁。
谩道风烟接，何曾笑语同。
吏稀秋税毕，客散晚庭空。
霁后当楼月，潮来满座风。
霅溪殊冷僻，茂苑太繁雄。
唯此钱唐郡，闲忙恰得中。

二月五日花如雪，五十二人头似霜。
闻有酒时须笑乐，不关身事莫思量。
羲和趁日沈西海，鬼伯驱人葬北邙。
只有且来花下醉，从人笑道老颠狂。

二月五日花如雪，五十二人头似霜。
闻有酒时须笑乐，不关身事莫思量。
羲和趁日沈西海，鬼伯驱人葬北邙。
只有且来花下醉，从人笑道老颠狂。

看舞颜如玉，听诗韵似金。
绮罗从许笑，弦管不妨吟。
可惜春风老，无嫌酒盏深。
辞花送寒食，并在此时心。

泗水亭边一分散，浙江楼上重游陪。
挥鞭二十年前别，命驾三千里外来。
醉袖放狂相向舞，愁眉和笑一时开。
留君夜住非无分，且尽青娥红烛台。

翠𪩘公门对，朱轩野径连。
只开新户牖，不改旧风烟。
虚室闲生白，高情澹入玄。
酒容同座劝，诗借属城传。
自笑沧江畔，遥思绛帐前。
亭台随处有，争敢比忘筌。

我昔元和侍宪皇，曾陪内宴宴昭阳。
千歌百舞不可数，就中最爱霓裳舞。
舞时寒食春风天，玉钩栏下香案前。
案前舞者颜如玉，不着人家俗衣服。
虹裳霞帔步摇冠，钿璎累累佩珊珊。
娉婷似不任罗绮，顾听乐悬行复止。
磬箫筝笛遰相搀，击𢬍弹吹声逦迤。
散序六奏未动衣，阳台宿云慵不飞。
中序擘騞初入拍，秋竹竿裂春冰拆。
飘然转旋回雪轻，嫣然纵送游龙惊。
小垂手后柳无力，斜曳裾时云欲生。
烟蛾敛略不胜态，风袖低昂如有情。
上元点鬟招萼绿，王母挥袂别飞琼。
繁音急节十二遍，跳珠撼玉何铿铮。
翔鸾舞了却收翅，唳鹤曲终长引声。
当时乍见惊心目，凝视谛听殊未足。
一落人间八九年，耳冷不曾闻此曲。
湓城但听山魈语，巴峡唯闻杜鹃哭。
移领钱唐第二年，始有心情问丝竹。
玲珑箜篌谢好筝，陈宠觱栗沈平笙。
清弦脆管纤纤手，教得霓裳一曲成。
虚白亭前湖水畔，前后祗应三度按。
便除庶子抛却来，闻道如今各星散。
今年五月至苏州，朝锺暮角催白头。
贪看案牍常侵夜，不听笙歌直到秋。
秋来无事多闲闷，忽忆霓裳无处问。
闻君部内多乐徒，问有霓裳舞者无。
荅云七县十万户，无人知有霓裳舞。
唯寄长歌与我来，题作霓裳羽衣谱。
四幅花笺碧间红，霓裳实录在其中。
千姿万状分明见，恰与[昭]阳舞者同。
眼前髣髴睹形质，昔日今朝想如一。
疑从魂梦呼召来，似著丹青图写出。
我爱霓裳君合知，发于歌咏形于诗。
君不见我歌云，惊破霓裳羽衣曲。
又不见我诗云，曲爱霓裳未拍时。
由来能事皆有主，杨氏创声君造谱。
君言此舞难得人，须是倾城可怜女。
吴妖小玉飞作烟，越艳西施化为土。
娇花巧笑久寂寥，娃馆苎萝空处所。
如君所言诚有是，君试从容听我语。
若求国色始翻传，但恐人间废此舞。
妍媸优劣宁相远，大都只在人抬举。
李娟张态君莫嫌，亦拟随宜且教取。

就花枝，移酒海，今朝不醉明朝悔。
且算欢娱逐日来，任他容鬓随年改。
醉翻衫袖抛小令，笑掷骰盘呼大采。
自量气力与心情，三五年间犹得在。

贤愚类相交，人情之大率。
然自古今来，几人号胶漆。
近闻屈指数，元某与白乙。
旁爱及弟兄，中权避家室。
松筠与金石，未足喻坚密。
在车如轮辕，在身如肘腋。
又如风云会，天使相召匹。
不似势利交，有名而无实。
顷我在杭岁，值君之越日。
望愁来仪迟，宴惜流景疾。
坐耀黄金带，酌酡頳玉质。
酣歌口不停，狂舞衣相拂。
平生赏心事，施展十未一。
会笑始哑哑，离嗟乃唧唧。
饯筵才收拾，征櫂遽排[比]。
后恨苦绵绵，前欢何卒卒。
居人色惨淡，行子心纡郁。
风袂去时挥，云帆望中失。
宿酲和别思，目眩心忽忽。
病魂黯然销，老泪凄其出。
别君只如昨，芳岁换六七。
俱是官家身，后期难自必。

正与刘梦得，醉笑大开口。
适值此诗来，欢喜君知否。
遂令高卷幕，兼遣重添酒。
起望会稽云，东南一回首。
爱君金玉句，举世谁人有。
功用随日新，资材本天授。
吟哦不能散，自午将及酉。
遂留梦得眠，匡床宿东牖。

君赋此诗夜，穷阴岁之余。
我和此诗日，微和春之初。
老知颜状改，病觉肢体虚。
头上毛发短，口中牙齿疏。
一落老病界，难逃生死墟。
况此促促世，与君多索居。
君在浙江东，荣驾方伯舆。
我在魏阙下，谬乘大夫车。
妻孥常各饱，奴婢亦盈庐。
唯是利人事，比君全不如。
我统十郎官，君领百吏胥。
我掌四曹局，君管十乡闾。
君为父母君，大惠在资储。
我为刀笔吏，小恶乃诛锄。
君提七郡籍，我按三尺书。
俱已佩金印，尝同趋玉除。
外宠信非薄，中怀何不摅？恩光未报荅，日月空居诸。
磊落尝许君，局促应笑予。
所以自知分，欲先歌归欤。

君得嘉鱼置宾席，乐如南有嘉鱼时。
劲气森爽竹竿竦，妍文焕烂芙蓉披。
载笔在幕名已重，补衮于朝官尚卑。
一缄疏入掩谷永，三都赋成排左思。
自言拜辞主人后，离心荡飏风前旗。
东南门馆别经岁，春眼怅望秋心悲。
昨日嘉鱼来访我，方驾同出何所之。
乐游原头春尚早，百舌新语声椑椑。
日趁花忙向南拆，风催柳急从东吹。
流年{忄敞}恍不饶我，美景鲜妍来为谁。
红尘三条界阡陌，碧草千里铺郊畿。
余霞断时绮幅裂，斜云展处罗文纰。
暮钟远近声互动，暝鸟高下飞追随。
酒酣将归未能去，怅然回望天四垂。
生何足养嵇著论，途何足泣杨涟洏。
胡不花下伴春醉，满酌绿酒听黄鹂。
嘉鱼点头时一叹，听我此言不知疲。
语终兴尽各分散，东西轩骑分逶迤。
此诗勿遣闲人见，见恐与他为笑资。
白首旧寮知我者，凭君一咏向周师。

空腹尝新酒，偶成卯时醉。
醉来拥褐裘，直至斋时睡。
睡酣不语笑，真寝无梦寐。
殆欲妄形骸，讵知属天地。
醒余和未散，起坐澹无事。
举臂一欠伸，引琴弹秋思。

今朝三月尽，寂寞春事毕。
黄鸟渐无声，朱樱新结实。
临风独长叹，此叹意非一。
半百过九年，艳阳残一日。
随年减欢笑，逐日添衰疾。
且遣花下歌，送此杯中物。

济源山水好，老尹知之久。
常日听人言，今秋入吾手。
孔山刀剑立，沁水龙蛇走。
危磴上悬泉，澄湾转坊口。
虚明见深底，净绿无纤垢。
仙櫂浪悠扬，尘缨风斗薮。
岩寒松柏短，石古莓苔厚。
锦坐缨高低，翠屏张左右。
虽无安石妓，不乏文举酒。
谈笑逐身来，管弦随事有。
时逢杖锡客，或值垂纶叟。
相与澹忘归，自辰将及酉。
公门欲返驾，溪路犹回首。
早晚重来游，心期罢官后。

香山石楼倚天开，翠屏壁立波环回。
黄菊繁时好客到，碧云合处佳人来。
酡颜一笑夭桃绽，清吟数声寒玉哀。
轩骑逶迟櫂容与，留连三日不能回。
白头老尹府中坐，早衙才退暮衙催。
庭前堦上何所有，累囚成贯案成堆。
岂无池塘长秋草，亦有丝竹生尘埃。
今日清光昨夜月，竟无人来劝一杯。

白首余杭白太守，落魄抛名来已久。
一辞渭北故园春，再把江南新岁酒。
杯前笑歌徒勉强，镜里形容渐衰朽。
领郡惭当潦倒年，邻州喜得平生友。
长洲草接松江岸，曲水花连镜湖口。
老去还能痛饮无，春来曾作闲游否。
凭莺传语报李六，倩雁将书与元九。
莫嗟一日日催人，且贵一年年入手。

掌纶不称吾应笑，典郡无能我自知。
别诏忽惊新命出，同寮偶与夙心期。
春坊潇洒优闲地，秋鬓苍浪老大时。
独占二疏应未可，龙楼见拟觅分司。

荤膻停夜食，吟咏散秋怀。
笑问东林老，诗应不破斋。

晚来篮轝雪中回，喜遇君家门正开。
唯要主人青眼待，琴诗谈笑自将来。

经旬不饮酒，逾月未闻歌。
岂是风情少，其如尘事多。
虎丘惭客问，娃馆妒人过。
莫笑笼中鹤，相看去几何。

娃馆松江北，稽城浙水东。
屈君为长吏，伴我作衰翁。
旌斾知非远，烟云望不通。
忙多对酒榼，兴少阅诗筒。
淡白秋来日，疏凉雨后风。
余霞数片绮，新月一张弓。
影满衰桐树，香凋晚蕙丛。
饥啼春谷鸟，寒怨络丝虫。
览镜头虽白，听歌耳未聋。
老愁从此遣，醉笑与谁同。
清旦方堆案，黄昏始退公。
可怜朝暮景，销在两衙中。

钱唐山水接苏台，两地褰帷愧不才。
政事素无争学得，风情旧有且将来。
双蛾解珮啼相送，五马鸣珂笑却回。
不似刘郎无景行，长抛春恨在天台。

弟妹妻孥小侄甥，娇痴弄我助欢情。
岁盏后推蓝尾酒，春盘先劝胶牙饧。
形骸潦到虽堪叹，骨肉团圆亦可荣。
犹有夸张少年处，笑呼张丈唤殷兄。

留春不住登城望，惜夜相将秉烛游。
风月万家河两岸，笙歌一曲郡西楼。
诗听越客吟何苦，酒被吴娃劝不休。
从道人生都是梦，梦中欢笑亦胜愁。

淮水东南第一州，山围雉堞月当楼。
黄金印绶悬腰底，白雪歌诗落笔头。
笑看儿童骑竹马，醉携宾客上仙舟。
当家美事堆身上，何啻林宗与细侯。

垂鞭欲渡罗敷水，处分鸣驺且缓驱。
秦氏双蛾久冥漠，苏台五马尚踟蹰。
村童店女仰头笑，今日使君真是愚。

早风吹土满长衢，驿骑星轺尽疾驱。
共笑篮舁亦称使，日驰一驿向东都。

梁园不到一年强，遥想清吟对绿觞。
更有何人能饮酌，新添几卷好篇章。
马头拂柳时回辔，豹尾穿花暂亚枪。
谁引相公开口笑，不逢白监与刘郎。

高情雅韵三峰守，主领清光管白云。
自笑亦曾为刺史，苏州肥腻不如君。

我为宪部入南宫，君作尚书镇浙东。
老去一时成白首，别来七度换春风。
簪缨假合虚名在，筋力销磨实事空。
远地官高亲故少，些些谈笑与谁同。

从陕至东京，山低路渐平。
风光四百里，车马十三程。
花共垂鞭看，杯多并辔倾。
笙歌与谈笑，随分自将行。

六十衰翁儿女悲，傍人应笑尔应知。
弟兄垂老相逢日，杯酒临欢欲散时。
前路加餐须努力，今宵尽醉莫推辞。
司徒知我难为别，直过秋归未讶迟。

青阳行已半，白日坐将徂。
越国强仍大，稽城高且孤。
利饶盐煮海，名胜水澄湖。
牛斗天垂象，台明地展图。
瓌奇填市井，佳丽溢闉阇。
句践遗风霸，西施旧俗姝。
船头龙夭矫，桥脚兽睢盱。
乡味珍蟛蚏，时鲜贵鹧鸪。
语言诸夏异，衣服一方殊。
𢭏练蛾眉婢，鸣榔蛙角奴。
江清敌伊洛，山翠胜荆巫。
华表双栖鹤，联樯几点乌。
烟波分渡口，云树接城隅。
涧远松如画，洲平水似铺。
绿科秧早稻，紫笋折新芦。
暖蹋泥中藕，香寻石上蒲。
雨来萌尽达，雷后蛰全苏。
柳眼黄丝颣，花房绛蜡珠。
林风新竹折，野烧老桑枯。
带亸长枝蕙，钱穿短贯榆。
暄和生野菜，卑湿长街芜。
女浣纱相伴，儿烹鲤一呼。
山魈啼稚子，林狖挂山都。
产业论蚕蚁，孳生计鸭雏。
泉岩雪飘洒，苔壁锦漫糊。
堰限舟航路，堤通车马途。
耶溪岸回合，禹庙径盘纡。
洞穴何因凿，星槎谁与刳。
石凹仙药臼，峰峭佛香炉。
去为投金简，来因挈玉壶。
贵仍招客宿，健未要人扶。
闻望贤丞相，仪形美丈夫。
前驱驻旌斾，偏坐列笙竽。
刺史旟翻隼，尚书履曳凫。
学禅超后有，观妙造虚无。
髻里传僧宝，环中得道枢。
登楼诗八咏，置砚赋三都。
捧拥罗将绮，趋跄紫与朱。
庙谟藏稷卨，兵略贮孙吴。
令下三军整，风高四海趋。
千家得慈母，六郡事严姑。
重士过三哺，轻财抵一铢。
送觥歌宛转，嘲妓笑卢胡。
佐饮时炮鳖，蠲酲数鲙鲈。
醉乡虽咫尺，乐事亦须臾。
若不中贤圣，何由外智愚。
伊予一生志，我尔百年躯。
江上三千里，城中十二衢。
出多无伴侣，归只对妻孥。
白首青山约，抽身去得无。

独醒从古笑灵均，长醉如今𢽾伯伦。
旧法依稀传自杜，新方要妙得于陈。
井泉王相资重九，麹糵精灵用上寅。
酿糯岂劳炊范黍，撇𥬠何假漉陶巾。
常嫌竹叶犹凡浊，始觉榴花不正真。
瓮揭开时香酷烈，缾封贮后味甘辛。
捧疑明水从空化，饮似阳和满腹春。
色洞玉壶无表里，光摇金盏有精神。
能销忙事成闲事，转得忧人作乐人。
应是世间贤圣物，与君还往拟终身。

蜗牛角上争何事，石火光中寄此身。
随富随贫且欢乐，不开口笑是痴人。

可惜莺啼花落处，一壶浊酒送残春。
可怜月好风凉夜，一部清商伴老身。
饱食安眠消日月，闲谈冷笑接交亲。
谁知将相王侯外，别有优游快活人。

大红斾引碧幢旌，新拜将军指点行。
战将易求何足贵，书生难得始堪荣。
离筵歌舞花丛散，候骑刀枪雪队迎。
应笑蹉跎白头尹，风尘唯管洛阳城。

海内时无事，江南岁有秋。
生民皆乐业，地主尽贤侯。
郊静销戎马，城高逼斗牛。
平河七百里，沃壤二三州。
坐有湖山趣，行无风浪忧。
食宁妨解缆，寝不废乘流。
泉石谙天竺，烟霞识虎丘。
余芳认兰泽，遗咏思蘋洲。
菡萏红涂粉，菰蒲绿泼油。
鳞差渔户舍，绮错稻田沟。
紫洞藏仙窟，玄泉贮怪湫。
精神昂老鹤，姿彩媚潜蚪。
静阅天工妙，闲窥物状幽。
投竿出比目，掷果下猕猴。
味苦莲心小，浆甜蔗节稠。
橘苞从自结，藕孔是谁锼。
逐日移潮信，随风变櫂讴。
递夫交烈火，候吏次鸣驺。
梵塔形疑踊，阊门势欲浮。
客迎携酒榼，僧待置茶瓯。
小宴闲谈笑，初筵雅献酬。
稍催朱蜡炬，徐动碧牙筹。
圆盏飞莲子，长裾曳石榴。
柘枝随画鼓，调笑从香球。
幕飏云飘槛，帘褰月露钩。
舞繁红袖凝，歌切翠眉愁。
弦管宁容歇，杯盘未许收。
良辰宜酩酊，卒岁好优游。
鲙缕鲜仍细，莼丝滑且柔。
饱餐为日计，稳睡是身谋。
名愧空虚得，官知止足休。
自嫌犹屑屑，众笑大悠悠。
物表疏形役，人寰足悔尤。
蛾须远灯烛，兔勿近罝罘。
幻世春来梦，浮生水上沤。
百忧中莫入，一醉外何求。
未死痴王湛，无儿老邓攸。
蜀琴安膝上，周易在床头。
去去无程客，行行不系舟。
劳君频问讯，劝我少淹留。
云雨多分散，关山苦阻修。
一吟江月别，七见日星周。
珠玉传新什，鹓鸾念故俦。
悬旌心宛转，束楚意绸缪。
驿舫妆青雀，官槽{饣末}紫骝。
镜湖期远泛，禹穴约冥搜。
预扫题诗壁，先开望海楼。
饮思亲履舄，宿忆并衾裯。
志气吾衰也，风情子在不。
应须相见后，别作一家游。

海内时无事，江南岁有秋。
生民皆乐业，地主尽贤侯。
郊静销戎马，城高逼斗牛。
平河七百里，沃壤二三州。
坐有湖山趣，行无风浪忧。
食宁妨解缆，寝不废乘流。
泉石谙天竺，烟霞识虎丘。
余芳认兰泽，遗咏思蘋洲。
菡萏红涂粉，菰蒲绿泼油。
鳞差渔户舍，绮错稻田沟。
紫洞藏仙窟，玄泉贮怪湫。
精神昂老鹤，姿彩媚潜蚪。
静阅天工妙，闲窥物状幽。
投竿出比目，掷果下猕猴。
味苦莲心小，浆甜蔗节稠。
橘苞从自结，藕孔是谁锼。
逐日移潮信，随风变櫂讴。
递夫交烈火，候吏次鸣驺。
梵塔形疑踊，阊门势欲浮。
客迎携酒榼，僧待置茶瓯。
小宴闲谈笑，初筵雅献酬。
稍催朱蜡炬，徐动碧牙筹。
圆盏飞莲子，长裾曳石榴。
柘枝随画鼓，调笑从香球。
幕飏云飘槛，帘褰月露钩。
舞繁红袖凝，歌切翠眉愁。
弦管宁容歇，杯盘未许收。
良辰宜酩酊，卒岁好优游。
鲙缕鲜仍细，莼丝滑且柔。
饱餐为日计，稳睡是身谋。
名愧空虚得，官知止足休。
自嫌犹屑屑，众笑大悠悠。
物表疏形役，人寰足悔尤。
蛾须远灯烛，兔勿近罝罘。
幻世春来梦，浮生水上沤。
百忧中莫入，一醉外何求。
未死痴王湛，无儿老邓攸。
蜀琴安膝上，周易在床头。
去去无程客，行行不系舟。
劳君频问讯，劝我少淹留。
云雨多分散，关山苦阻修。
一吟江月别，七见日星周。
珠玉传新什，鹓鸾念故俦。
悬旌心宛转，束楚意绸缪。
驿舫妆青雀，官槽{饣末}紫骝。
镜湖期远泛，禹穴约冥搜。
预扫题诗壁，先开望海楼。
饮思亲履舄，宿忆并衾裯。
志气吾衰也，风情子在不。
应须相见后，别作一家游。

海内时无事，江南岁有秋。
生民皆乐业，地主尽贤侯。
郊静销戎马，城高逼斗牛。
平河七百里，沃壤二三州。
坐有湖山趣，行无风浪忧。
食宁妨解缆，寝不废乘流。
泉石谙天竺，烟霞识虎丘。
余芳认兰泽，遗咏思蘋洲。
菡萏红涂粉，菰蒲绿泼油。
鳞差渔户舍，绮错稻田沟。
紫洞藏仙窟，玄泉贮怪湫。
精神昂老鹤，姿彩媚潜蚪。
静阅天工妙，闲窥物状幽。
投竿出比目，掷果下猕猴。
味苦莲心小，浆甜蔗节稠。
橘苞从自结，藕孔是谁锼。
逐日移潮信，随风变櫂讴。
递夫交烈火，候吏次鸣驺。
梵塔形疑踊，阊门势欲浮。
客迎携酒榼，僧待置茶瓯。
小宴闲谈笑，初筵雅献酬。
稍催朱蜡炬，徐动碧牙筹。
圆盏飞莲子，长裾曳石榴。
柘枝随画鼓，调笑从香球。
幕飏云飘槛，帘褰月露钩。
舞繁红袖凝，歌切翠眉愁。
弦管宁容歇，杯盘未许收。
良辰宜酩酊，卒岁好优游。
鲙缕鲜仍细，莼丝滑且柔。
饱餐为日计，稳睡是身谋。
名愧空虚得，官知止足休。
自嫌犹屑屑，众笑大悠悠。
物表疏形役，人寰足悔尤。
蛾须远灯烛，兔勿近罝罘。
幻世春来梦，浮生水上沤。
百忧中莫入，一醉外何求。
未死痴王湛，无儿老邓攸。
蜀琴安膝上，周易在床头。
去去无程客，行行不系舟。
劳君频问讯，劝我少淹留。
云雨多分散，关山苦阻修。
一吟江月别，七见日星周。
珠玉传新什，鹓鸾念故俦。
悬旌心宛转，束楚意绸缪。
驿舫妆青雀，官槽{饣末}紫骝。
镜湖期远泛，禹穴约冥搜。
预扫题诗壁，先开望海楼。
饮思亲履舄，宿忆并衾裯。
志气吾衰也，风情子在不。
应须相见后，别作一家游。

莫入红尘去，令人心力劳。
相争两蜗角，所得一牛毛。
且灭嗔中火，休磨笑里刀。
不如来饮酒，稳卧醉陶陶。

少年信美何曾久，春日虽迟不再中。
欢笑胜愁歌胜哭，请君莫道等头空。

喜逢二室游仙子，厌作三川守土臣。
举手摩挲潭上石，开襟斗薮府中尘。
他日终为独往客，今朝未是自由身。
若言尹是嵩山主，三十六峰应笑人。

老伴知君少，欢情向我偏。
无论疏与数，相见辄欣然。
各以诗成癖，俱因酒得仙。
笑回青眼语，醉并白头眠。
岂是今投分，多疑宿结缘。
人间更何事，携手送衰年。

优稳四皓官，清崇三品列。
伊予再尘忝，内愧非才哲。
俸钱七八万，给受无虚月。
分命在东司，又不劳朝谒。
既资闲养疾，亦赖慵藏拙。
宾友得从容，琴觞恣怡悦。
乘篮城外去，系马花前歇。
六游金谷春，五看龙门雪。
吾若默无语，安知吾快活。
吾欲更尽言，复恐人豪夺。
应为时所笑，苦惜分司阙。
但问适意无，岂论官冷热。

秋天高高秋光清，秋风袅袅秋虫鸣。
嵩峰余霞锦绮卷，伊水细浪鳞甲生。
洛阳闲客知无数，少出游山多在城。
商岭老人自追逐，蓬丘逸士相逢迎。
南出鼎门十八里，庄店逦迤桥道平。
不寒不热好时节，鞍马稳快衣衫轻。
并辔踟蹰下西岸，扣舷容与绕中汀。
开怀旷达无所系，触目胜绝不可名。
荷衰欲黄荇犹绿，鱼乐自跃鸥不惊。
翠藻蔓长孔雀尾，彩船橹急寒雁声。
家酝一壶白玉液，野花数把黄金英。
昼游四看西日暮，夜话三及东方明。
暂停杯觞辍吟咏，我有狂言君试听。
丈夫一生有二志，兼济独善难得幷。
不能救疗生民病，即须先濯尘土缨。
况吾头白眼已暗，终日戚促何所成。
不如展眉开口笑，龙门醉卧香山行。

双鬟垂未合，三十才过半。
本是绮罗人，今为山水伴。
春泉共挥弄，好树同攀玩。
笑容花底迷，酒思风前乱。
红凝舞袖急，黛惨歌声缓。
莫唱杨柳枝，无肠与君断。

三江路千里，五湖天一涯。
何如集贤第，中有平津池。
池胜主见觉，景新人未知。
竹森翠琅玕，水深洞琉璃。
水竹以为质，质立而文随。
文之者何人，公来亲指麾。
疏凿出人意，结构得地宜。
灵襟一搜索，胜概无遁遗。
因下张沼沚，依高筑阶基。
嵩峰见数片，伊水分一支。
南溪修且直，长波碧逶迤。
北馆壮复丽，倒影红参差。
东岛号晨光，杲曜迎朝曦。
西岭名夕阳，杳暧留落晖。
前有水心亭，动荡架涟漪。
后有开阖堂，寒温变天时。
幽泉镜泓澄，怪石山欹危。
春葩雪漠漠，夏果珠离离。
主人命方舟，宛在水中坻。
亲宾次第至，酒乐前后施。
解缆始登泛，山游仍水嬉。
沿洄无滞碍，向背穷幽奇。
瞥过远桥下，飘旋深涧陲。
管弦去缥缈，罗绮来霏微。
櫂风逐舞回，梁尘随歌飞。
宴余日云暮，醉客未放归。
高声索彩笺，大笑催金卮。
唱和笔走疾，问荅杯行迟。
一咏清两耳，一酣畅四肢。
主客忘贵贱，不知俱是谁。
客有诗魔者，吟哦不知疲。
乞公残纸墨，一扫狂歌词。
维云社稷臣，赫赫文武姿。
十授丞相印，五建大将旗。
四朝致勋华，一身冠皋夔。
去年才七十，决赴悬车期。
公志不可夺，君恩亦难希。
从容就中道，俛僶来保厘。
貂蝉虽未脱，鸾皇已不羁。
历征今与古，独步无等夷。
陆贾功业少，二疏官秩卑。
乘舟范蠡惧，辟谷留侯饥。
岂若公今日，身安家国肥。
羊祜在汉南，空留岘首碑。
柳恽在江南，祗赋汀洲诗。
谢安入东山，但说携蛾眉。
山简醉高阳，唯闻倒接{罒/离}。
岂如公今日，余力兼有之。
愿公寿如山，安乐长在兹。
愿我比蒲稗，永得相因依。

今朝览明镜，须鬓尽成丝。
行年六十四，安得不衰羸。
亲属惜我老，相顾兴叹咨。
而我独微笑，此意何人知。
笑罢仍命酒，掩镜捋白髭。
尔辈且安坐，从容听我词。
生若不足恋，老亦何足悲。
生若茍可恋，老即生多时。
不老即须夭，不夭即须衰。
晚衰胜早夭，此理决不疑。
古人亦有言，浮生七十稀。
我今欠六岁，多幸或庶几。
傥得及此限，何羡荣启期。
当喜不当叹，更倾酒一卮。

今朝览明镜，须鬓尽成丝。
行年六十四，安得不衰羸。
亲属惜我老，相顾兴叹咨。
而我独微笑，此意何人知。
笑罢仍命酒，掩镜捋白髭。
尔辈且安坐，从容听我词。
生若不足恋，老亦何足悲。
生若茍可恋，老即生多时。
不老即须夭，不夭即须衰。
晚衰胜早夭，此理决不疑。
古人亦有言，浮生七十稀。
我今欠六岁，多幸或庶几。
傥得及此限，何羡荣启期。
当喜不当叹，更倾酒一卮。

何处堪避暑，林间背日楼。
何处好追凉，池上随风舟。
日高饥始食，食竟饱还游。
游罢睡一觉，觉来茶一瓯。
眼明见青山，耳醒闻碧流。
脱袜闲濯足，解巾快掻头。
如此来几时，已过六七秋。
从心至百骸，无一不自由。
拙退是其分，荣耀非所求。
虽被世间笑，终无身外忧。
此语君莫怪，静思吾亦愁。
如何三伏月，杨尹谪虔州。

交友沦殁尽，悠悠劳梦思。
平生所厚者，昨夜梦见之。
梦中几许事，枕上无多时。
款曲数杯酒，从容一局碁。
初见韦尚书，金紫何辉辉。
中遇李侍郎，笑言甚怡怡。
终为崔常侍，意色苦依依。
一夕三改变，梦心不惊疑。
此事人尽怪，此理谁得知。
我粗知此理，闻于竺干师。
识行妄分别，智隐迷是非。
若转识为智，菩提其庶几。

莫叹年将暮，须怜岁又新。
府中三遇腊，洛下五逢春。
春树花珠颗，春塘水麹尘。
春娃无气力，春马有精神。
并辔鞭徐动，连盘酒慢巡。
经过旧邻里，追逐好交亲。
笑语销闲日，酣歌送老身。
一生欢乐事，亦不少于人。

托质依高架，攒花对小堂。
晚开春去后，独秀院中央。
霁景朱明早，芳时白昼长。
秾因天与色，丽共日争光。
剪碧排千萼，研朱染万房。
烟条涂石绿，粉蘂扑雌黄。
根动彤云涌，枝摇赤羽翔。
九微灯炫转，七宝帐荧煌。
淑气熏行径，清阴接步廊。
照梁迷藻棁，耀壁变雕墙。
烂若藂然火，殷于叶得霜。
胭脂含脸笑，苏合裛衣香。
浃洽濡晨露，玲珑漏夕阳。
合罗排勘缬，醉晕浅深妆。
乍见疑回面，遥看误断肠。
风朝舞飞燕，雨夜泣萧娘。
桃李惭无语，芝兰让不芳。
山榴何细碎，石竹苦寻常。
蕙惨偎栏避，莲羞映浦藏。
怯教蕉叶战，妒得柳花狂。
岂可轻嘲咏，应须痛比方。
画幈风自展，绣伞盖谁张。
翠锦挑成字，丹砂印着行。
猩猩凝血点，瑟瑟蹙金匡。
散乱萎红片，尖纤嫩紫芒。
触僧飘毳褐，留妓冒罗裳。
寡和阳春曲，多情骑省郎。
缘夸美颜色，引出好文章。
东顾辞仁里，西归入帝乡。
假如君爱杀，留着莫移将。

腊月九日煖寒客，卯时十分空腹杯。
玄晏舞狂乌帽落，蓝田醉倒玉山颓。
貌偷花色老𫏐去，歌蹋柳枝春暗来。
不为刘家贤圣物，愁翁笑口大难开。

自笑营闲事，从朝到日斜。
浇畦引泉脉，扫径避兰芽。
暖变墙衣色，晴催木笔花。
桃根知酒渴，晚送一瓯茶。

朱槛低墙上，清流小阁前。
雇人栽菡萏，买石造潺湲。
影落江心月，声移谷口泉。
闲看卷帘坐，醉听掩窗眠。
路笑淘官水，家愁费料钱。
是非君莫问，一对一翛然。

权门要路是身灾，散地闲居少祸胎。
今日怜君岭南去，当时笑我洛中来。
虫全性命缘无毒，木尽天年为不才。
大抵吉凶多自致，李斯一去二疏回。

萧洒伊嵩下，优游黄绮间。
未曾一日闷，已得六年闲。
鱼鸟为徒侣，烟霞是往还。
伴僧禅闭目，迎客笑开颜。
兴发宵游寺，慵时昼掩关。
夜来风月好，悔不宿香山。

促席留欢日未曛，远坊归思已纷纷。
无妨按辔行乘月，何必逃杯走似云。
银烛忍抛杨柳曲，金鞍潜送石榴裙。
到时常晚归时早，笑乐三分校一分。

小妓携桃叶，新声蹋柳枝。
妆成剪烛后，醉起拂衫时。
绣履娇行缓，花筵笑上迟。
身轻委回雪，罗薄透凝脂。
笙引簧频煖，筝催柱数移。
乐童翻怨调，才子与妍词。
便想人如树，先将发比丝。
风条摇两带，烟叶贴双眉。
口动樱桃破，鬟低翡翠垂。
枝柔腰袅娜，荑嫩手葳蕤。
唳鹤啨呼侣，哀猿夜叫儿。
玉敲音历历，珠贯字累累。
袖为收声点，钗因赴节遗。
重重遍头别，一一拍心知。
塞北愁攀折，江南苦别离。
黄遮金谷岸，绿映杏园池。
春惜芳华好，秋怜颜色衰。
取来歌里唱，胜向笛中吹。
曲罢那能别，情多不自持。
缠头无别物，一首断肠诗。

柳枝谩蹋试双袖，桑落初香尝一杯。
金屑醅浓吴米酿，银泥衫稳越娃裁。
舞时已觉愁眉展，醉后仍教笑口开。
惭愧故人怜寂寞，三千里外寄欢来。

新结一茅茨，规模俭且卑。
土堦全垒块，山木半留皮。
阴合连藤架，藂香近菊篱。
壁宜藜杖倚，门称荻帘垂。
窗里风清夜，檐间月好时。
留连尝酒客，句引坐禅师。
伴宿双栖鹤，扶行一侍儿。
绿醅量盏饮，红稻约升炊。
龌龊豪家笑，酸寒富室欺。
陶庐闲自爱，颜巷陋谁知。
蝼蚁谋深穴，鹪鹩占小枝。
各随其分足，焉用有余为。

偶因冷节会嘉宾，况是平生心所亲。
迎接须衿疏傅老，祗供莫笑阮家贫。
杯盘狼籍宜侵夜，风景阑珊欲过春。
相对喜欢还怅望，同年只有此三人。

白老忘机客，牛公济世贤。
鸥栖心恋水，鹏举翅摩天。
累就优闲秩，连操造化权。
贫司甚萧洒，荣路自喧阗。
望苑三千日，台阶十五年。
是人皆弃忘，何物不陶甄。
篮轝游嵩岭，油幢镇海壖。
竹篙撑钓艇，金甲拥楼船。
雪夜寻僧舍，春朝列妓筵。
长斋俨香火，密宴簇花钿。
自觉闲胜闹，遥知醉笑禅。
是非分未定，会合杳无缘。
我正思杨府，君应望洛川。
西来风袅袅，南去雁连连。
日落龙门外，潮生瓜步前。
秋同一时尽，月共两乡圆。
旧眷交欢在，新文气调全。
惭无白雪曲，难荅碧云篇。
金谷诗谁赏，芜城赋众传。
珠应哂鱼目，铅未伏龙泉。
远讯惊魔物，深情寄酒钱。
霜纨一百疋，玉柱十三弦。
楚醴来尊里，秦声送耳边。
何时红烛下，相对一陶然。

新雪对新酒，忆同倾一杯。
自然须访戴，不必待延枚。
陈榻无辞解，袁门莫懒开。
笙歌与谈笑，随事自将来。

性与时相远，身将世两忘。
寄名朝士籍，寓兴少年场。
老岂无谈笑，贫犹有酒浆。
随时来伴侣，逐日用风光。
数数游何爽，些些病未妨。
天教荣启乐，人恕接舆狂。
改业为逋客，移家住醉乡。
不论招梦得，兼拟诱奇章。
要路风波险，权门市井忙。
世间无可恋，不是不思量。

锺乳三千两，金钗十二行。
妒他心似火，欺我鬓如霜。
慰老资歌笑，销愁仰酒浆。
眼看狂不得，狂得且须狂。

正月晴和风气新，纷纷已有醉游人。
帝城花笑长斋客，三十年来负早春。

霜鬓莫欺今老矣，一杯莫笑便陶然。
陈郎中处为高户，裴使君前作少年。
顾我独狂多自哂，与君同病最相怜。
月终斋满谁开素，须拟奇章置一筵。

可怜官职好文词，五十专城未是迟。
晓日镜前无白发，春风门外有红旗。
郡中何处堪携酒，席上谁人解和诗。
唯共交亲开口笑，知君不及洛阳时。

东川已过二三春，南国须求一两人。
富贵大都多老大，欢娱太半为亲宾。
如愁翠黛应堪重，买笑黄金莫诉贫。
他日相逢一杯酒，尊前还要落梁尘。

杜康能散闷，萱草解忘忧。
借问萱逢杜，何如白见刘。
老衰胜少夭，闲乐笑忙愁。
试问同年内，何人得白头。

病身佛说将何喻，变灭须臾岂不闻。
莫遣净名知我笑，休将火艾[灸]浮云。

低屏软褥卧藤床，舁向前轩就日阳。
一足任他为外物，三杯自要沃中肠。
头风若见诗应愈，齿折仍夸笑不妨。
细酌徐吟犹得在，旧游未必便相忘。

杖策人扶废病身，晴和强起一迎春。
他时蹇跛纵行得，笑杀平原楼上人。

掩户下帘朝睡足，一声黄鸟报残春。
披衣岸帻日高起，两角青衣扶老身。
策杖强行过里巷，引杯闲酌伴亲宾。
莫言病后妨谈笑，犹恐多于不病人。

衰残与世日相疏，惠好唯君分有余。
茶药赠多因病久，衣裳寄早及寒初。
交情郑重金相似，诗韵清锵玉不如。
醉傅狂言人尽笑，独知我者是尚书。

鸡球饧粥屡开筵，谈笑讴吟间管弦。
一月三回寒食会，春光应不负今年。

病闻川守贺筵开，起伴尚书饮一杯。
任意少年长笑我，老人自觅老人来。

同为懒慢园林客，共对萧条雨雪天。
小酌酒巡销永夜，大开口笑送残年。
久将时背成遗老，多被人呼作散仙。
呼作散仙应有以，曾看东海变桑田。

荣闹兴多嫌昼短，衰闲睡少觉明迟。
当君秉烛衔杯夜，是我停飧服药时。
枕上愁吟堪发病，府中欢笑胜寻医。
明朝强出须谋乐，不拟车公更拟谁。

花边春水水边楼，一坐经今四十秋。
望月桥倾三遍换，采莲船破五回修。
园林一半成乔木，邻里三分作白头。
苏李冥蒙随烛灭，陈樊漂泊逐萍流。
虽贫眼下无妨乐，纵病心中不与愁。
自笑灵光岿然在，春来游得且须游。

外翁七十孙三岁，笑指琴书欲遣传。
自念老夫今耄矣，因思稚子更茫然。
中郎馀庆锺羊祜，子幼能文似马迁。
才与不才争料得，东床空后且娇怜。

门有医来往，庭无客送迎。
病销谈笑兴，老足叹嗟声。
鹤伴临池立，人扶下砌行。
脚疮春断酒，那得有心情。

南北东西无所羁，挂冠目在胜分司。
探花尝酒多先到，拜表行香尽不知。
炮笋烹鱼饱飧后，拥袍枕臂醉眠时。
报君一语君应笑，兼亦无心羡保厘。

斋戒坐三旬，笙歌发四邻。
月明停酒夜，眼暗看花人。
赖学空为观，深知念是尘。
犹思闲语笑，未忘旧交亲。
久作龙门主，多为兔苑宾。
水嬉歌尽日，雪宴烛通晨。
事事皆过分，时时自问身。
风光抛得也，七十四年春。

少年莫笑我蹉跎，听我狂翁一曲歌。
入手荣名取虽少，关心稳事得还多。
老惭退马霑刍秣，高喜归鸿脱弋罗。
官给俸钱天与寿，些些贫病奈吾何。

巧者焦劳智者愁，愚翁何喜复何忧。
莫嫌山木无人用，大胜笼禽不自由。
网外老鸡因断尾，盘中鲜鲙为吞钩。
谁人会我心中事，冷笑时时一掉头。

水中科斗长成蛙，林下桑虫老作蛾。
蛙跳蛾舞仰头笑，焉用鹍鹏鳞羽多。

昨与美人对尊酒，朱颜如花腰似柳。
今与美人倾一杯，秋风飒飒头上来。
年光似水向东去，两鬓不禁白日催。
东邻起楼高百尺，璇题照日光相射。
珠翠无非二八人，盘筵何啻三千客。
邻家儒者方下帷，夜诵古书朝忍饥。
身年三十未入仕，仰望东邻安可期。
一朝逸翮乘风势，金榜高张登上第。
春闱未了冬登科，九万抟风谁与继。
不逾十稔居台衡，门前车马纷纵横。
人人仰望在何处，造化笔头云雨生。
东邻高楼色未改，主人云亡息犹在。
金玉车马一不存，朱门更有何人待。
墙垣反锁长安春，楼台渐渐属西邻。
松篁薄暮亦栖鸟，桃李无情还笑人。
忆昔东邻宅初构，云甍彩栋皆非旧。
玳瑁筵前翡翠栖，芙蓉池上鸳鸯鬬。
日往月来凡几秋，一衰一盛何悠悠。
但教帝里笙歌在，池上年年醉五侯。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

送君何处展离筵，大梵王宫大雪天。
庾岭梅花落歌管，谢家柳絮扑金田。
乱从纨袖交加舞，醉入篮轝取次眠。
却笑召邹兼访戴，只持空酒驾空船。

欲话毘陵君反袂，欲言夏口我霑衣。
谁知临老相逢日，悲叹声多语笑稀。

欲笑随情酒逐身，此身虽老未辜春。
春来点检闲游数，犹自多于年少人。

诗，绮美，瓌奇。
明月夜，落花时。
能助欢笑，亦伤别离。
调清金石怨，吟苦鬼神悲。
天下只应我爱，世间唯有君知。
自从都尉别苏句，便到司空送白辞。

垂丝今日幸同筵，朱紫居身是大年。
赏景尚知心未退，吟诗犹觉力完全。
闲庭饮酒当三月，在席挥毫象七贤。
山茗煮时秋雾碧，玉杯斟处彩霞鲜。
临堦花笑如歌妓，傍竹松声当管弦。
虽未学穷生死诀，人间岂不是神仙。

终日斋心祷玉宸，魂销目断未逢真。
不如满树琼瑶蘂，笑对藏花洞里人。

称庆还乡郡吏归，端忧明发俨朝衣。
首开三百六旬日，新知四十九年非。
当官补拙犹勤虑，游宦量才已息机。
举族共资随月俸，一身惟忆故山薇。
旧交邂逅封疆近，老牧萧条宴赏稀。
书札每来同笑语，篇章时到借光辉。
丝纶暂厌分符竹，舟檝初登拥羽旗。
未知今日情何似，应与幽人事有违。

惜岁岁今尽，少年应不知。
凄凉数流辈，欢喜见孙儿。
暗减一身力，潜添满鬓丝。
莫愁花笑老，花自几多时。

强吴矜霸略，讲武在深宫。
尽出娇娥妓，先观上将风。
挥戈罗袖卷，擐甲汗妆红。
掩笑分旗下，含羞入队中。
鼓停行未正，刑举令才崇。
自可威邻国，何劳逞战功。

峻极位何崇，方知造化功。
降灵逢圣主，望幸表维嵩。
隐映连青壁，嵯峨向碧空。
象车因叶瑞，龙驾愿升中。
万岁声长在，千岩气转雄。
东都歌盛事，西笑伫皇风。

林前风景晚苍苍，林下怀人路杳茫。
白发流年淹旧业，碧山茅屋卧斜阳。
客边秋兴悲张翰，病里春情笑沈郎。
何事登楼□□□，几回搔首□思归。

搔首临风独倚栏，客边惊觉岁华残。
栖迟未遇常鋾荐，邂逅宁弹贡禹冠。
有兴不愁诗韵险，无聊只怕酒杯干。
何如日日长如醉，付与诗人一笑看。

锦袍日暖耀冰蚕，上客陪游酒半酣。
笑拂吟鞭邀好兴，醉欹乌帽逞雄谈。
楼前弱柳摇金缕，林外遥山隔翠岚。
正是太平行乐处，春风花下且停骖。

萝径萧然曲业存，闲云流水四无邻。
身留白屋潜踪迹，门□□吟学隐沦。
吟对琴尊江上月，笑看花木镜中春。
遗书自有亲□处，何必驱驰扰世尘。

十年学道苦劳神，赢得尊前一病身。
天上故人皆自贵，山中明月独相亲。
客心淡泊偏宜静，吾道从容不厌贫。
几度临风一回首，笑看华发及时新。

旧日仪容只宛然，笑谈不觉度流年。
凡缘未了嗟无子，薄命能孤不怨天。
一醉便同尘外客，百杯疑是酒中仙。
人生随处堪为乐，管甚秋香满鬓边。

萝屋萧萧事事幽，临风搔首远凝眸。
东园松菊存遗业，晚景桑榆乐旧游。
吟对清尊江上月，笑谈华发镜中秋。
床头浊酒时时漉，上客相过一任留。

长年乐道远尘氛，静筑藏修学隐沦。
吟对琴樽庭下月，笑看花木槛前春。
闲来欲著登山屐，醉里还披漉酒巾。
林壑能忘轩冕贵，白云黄鹤好相亲。

了然尘事不相关，锡杖时时独看山。
白发任教双鬓改，黄金难买一生闲。
不留活计存囊底，赢得诗名满世间。
自笑微躯长碌碌，几时来此学无还。

扰扰浮生外，华阳一洞春。
道书金字小，仙圃玉苗新。
芝草迎飞燕，桃花笑俗人。
楼台争耸汉，鸡犬亦嫌秦。
愿得青芽散，长年驻此身。

金榜荣名俱失尽，病身为庶更投魑。
春娥慢笑无愁色，别向人家舞柘枝。

伛偻山夫发似丝，松间石上坐多时。
瓢饮不曾看酒肆，世人空笑亦何为。

愁脸无红衣满尘，万家门户不容身。
曾将一笑君前去，悮杀几多回顾人。

窗前好树名玫瑰，去年花落今年开。
无情春色尚识返，君心忽断何时来。
忆昔妆成候仙仗，宫璅玲珑日新上。
拊心却笑西子嚬，掩鼻谁忧郑姬谤。
草染文章衣下履，花黏甲乙床前帐。
三千玉貌休自夸，十二金钗独相向。
盛衰倾夺欲何如，娇爱翻悲逐佞谀。
重远岂能惭沼鹄，弃前方见泣船鱼。
看笼不记薰龙脑，咏扇空曾秃鼠须。
始喜类萝新托柏，终伤如荠却甘荼。
院深独开还独闭，鹦鹉惊飞苔覆地。
满箱旧赐前日衣，渍枕新垂夜来泪。
痕多开镜照还悲，绿髻青蛾尚未衰。
莫道新缣长绝比，犹逢故剑会相追。

前年别时秋九月，白露吹霜金吹烈。
离鸿一别影初分，泪袖双挥心哽咽。
别来几度得音书，南岳知□□□□。
庐山峨峨倚天碧，捧排空崖千万尺。
社榜长题高士名，食堂每记云山迹。
我本开云此山住，偶为名利相萦误。
自负心机四十年，羞闻社客山中篇。
忧时魂梦忆归路，觉来疑在林中眠。
昨日亭前乌鹊喜，果得今朝尔来此。
吾吟行路五十篇，尽说江南数千里。
自怜兄弟今五人，共萦儒素家尚贫。
虽然廪饩各不一，就中总免拘常伦。
长兄年少曾落托，拔剑沙场随卫霍。
口里虽谭周孔文，怀中不舍孙吴略。
次兄一生能苦节，夏聚流萤冬映雪。
非论疾恶志如霜，更觉临泉心似铁。
第三之兄更奇异，昂昂独负青云志。
下看金玉不如泥，肯道王侯身可贵。
却愁清逸不干时，高踪大器无人知。
倘逢感激许然诺，必能万古留清规。
念尔年来方二十，夙夜孜孜能独立。
卷中笔落星汉摇，洞里丹灵鬼神泣。
嗟余流浪心最狂，十年学剑逢时康。
心中不解事拘束，世间谈笑多相妨。
广海青山殊未足，逢著高楼还醉宿。
朝走安公枥上驹，暮伦陶令篱边菊。
近来诗思殊无况，苦被时流不相放。
云腾浪走势未衰，鹤膝蜂腰岂能障。
送尔为文殊不识，贵从一一传胸臆。
若到湖南见紫霄，会须待我同攀陟。

有客西北逐，驱马次太原。
太原有佳人，神艳照行云。
座上转横波，流光注夫君。
夫君意荡漾，即日相交欢。
定情非一词，结念誓青山。
生死不变易，中诚无间言。
此为太学徒，彼属北府官。
中夜欲相从，严城限军门。
白日欲同居，君畏仁人闻。
忽如陇头水，坐作东西分。
惊离肠千结，滴泪眼双昏。
本达京师回，贺期相追攀。
宿约始乖阻，彼忧已缠绵。
高髻若黄鹂，危鬓如玉蝉。
纤手自整理，剪刀断其根。
柔情托侍儿，为我遗所欢。
所欢使者来，侍儿因复前。
抆泪取遗寄，深诚祈为传。
封来赠君子，愿言慰穷泉。
使者回复命，迟迟蓄悲酸。
詹生喜言旋，倒屦走迎门。
长跪听未毕，惊伤涕涟涟。
不饮亦不食，哀心百千端。
襟情一夕空，精爽旦日残。
哀哉浩然气，溃散归化元。
短生虽别离，长夜无阻难。
双魂终会合，两剑遂蜿蜒。
丈夫早通脱，巧笑安能干。
防身本苦节，一去何由还。
后生莫沈迷，沈迷丧其真。

不知仙客占青春，肌骨才教称两旬。
俗眼暂惊相见日，疑心未测几时人。
闲推甲子经何代，笑说浮生老此身。
残药傥能沾朽质，愿将霄汉永为邻。

千骑风生大斾舒，春江重到武侯庐。
共悬龟印衔新绶，同忆鳣庭访旧居。
取履桥边啼鸟换，钓璜溪畔落花初。
今来却笑临邛客，入蜀空驰使者车。

甘露花香不再持，远公应怪负前期。
青蝇岂独悲虞氏，黄犬应闻笑李斯。
风雨瘴昏蛮日月，烟波魂断恶溪时。
岭头无限相思泪，泣向寒梅近北枝。

江南郁郁春草长，悠悠汉水浮清光。
杂英飞尽空和景，绿杨阴重官舍静。
此时醉客纵横书，公言可荐承明庐。
青天诏下宠光至，颁籍金闺征石渠。
重归山路烟岚隔，巫山未深晚花折。
涧底红光夺目燃，摇风有毒愁行客。
杜鹃啼咽花亦殷，声悲绝艳连空山。
斜阳瞥映浅深树，云雨翻迷崖谷间。
山鸡锦质矜毛羽，透竹穿萝命俦侣。
乔木幽谷上下同，雄雌不异飞栖处。
望秦峰迥过商颜，浪叠云堆万簇山。
行尽杳冥青嶂外，九重钟漏紫云间。
元和列侍明光殿，谏草初焚市朝变。
北阙趋臣半隟尘，南梁笑客皆飞霰。
追思感叹却昏迷，霜鬓愁吟到晓鸡。
故园岁深开断简，秋堂月晓掩遗袿。
呜呜晓角霞辉粲，抚剑当楹一长叹。
刍狗无由学圣贤，空持感激终昏旦。

幽居近谷西，乔木与山齐。
野竹连池合，岩松映雪低。
喜君来白社，值我在青谿。
应笑于陵子，遗荣自灌畦。

但恐红尘虚白首，宁论蹇逸分先后。
莫占莺花笑寂寥，长安春色年年有。

故人交趾去从军，应笑狂生挥阵云。
省得蔡州今日事，旧曾都护帐前闻。

水生风熟布帆新，只见公程不见春。
应被百花撩乱笑，比来天地一闲人。

无奈牧童何，放牛吃我竹。
隔林呼不譍，叫笑如生鹿。
欲报田舍翁，更深不归屋。

十年蹭蹬为逐臣，鬓毛白尽巴江春。
鹿鸣猿啸虽寂寞，水蛟山魅多精神。
山疟困中闻有赦，死灰不望光阴借。
半夜州符唤牧童，虚教衰病生惊怕。
巫峡洞庭千里余，蛮陬水国何亲疏。
由来真宰不宰我，徒劳叹者怀吹嘘。
霸桥昔与张生别，万变桑田何处说。
龙蛇纵在没泥涂，长衢却为驽骀设。
爱君气坚风骨峭，文章真把江淹笑。
洛下诸生惧刺先，乌鸢不得齐鹰鹞。
岳阳西南湖上寺，水阁松房遍文字。
新钉张生一首诗，自余吟著皆无味。
策马前途须努力，莫学龙钟虚叹息。

忆昨天台寻石梁，赤城枕下看扶桑。
金乌欲上海如血，翠色一点蓬莱光。
安期先生不可见，蓬莱目极沧海长。
回舟偶得风水便，烟帆数夕归潇湘。
潇湘水清岩嶂曲，夜宿朝游常不足。
一自无名身事闲，五湖云月偏相属。
进者恐不荣，退者恐不深。
鱼游鸟逝两虽异，彼此各有遂生心。
身解耕耘妾能织，岁晏饥寒免相逼。
稚子才年七岁余，渔樵一半分渠力。
吾友从军在河上，腰佩吴钩佐飞将。
偶与嵩山道士期，西寻汴水来相访。
见君颜色犹憔悴，知君未展心中事。
落日驱车出孟津，高歌共叹伤心地。
洛邑秦城少年别，两都陈事空闻说。
汉家天子不东游，古木行宫闭烟月。
洛滨老翁年八十，西望残阳临水泣。
自言生长开元中，武皇恩化亲霑及。
当时天下无甲兵，虽闻赋敛毫毛轻。
红车翠盖满衢路，洛中欢笑争逢迎。
一从戎马来幽蓟，山谷虎狼无捍制。
九重宫殿闭豺狼，万国生人自相噬。
蹭蹬疮痍今不平，干戈南北常纵横。
中原膏血焦欲尽，四郊贪将犹凭陵。
秦中豪宠争出群，巧将言智宽明君。
南山四皓不敢语，渭上钓人何足云。
君不见昔时槐柳八百里，路傍五月清阴起。
只今零落几株残，枯根半死黄河水。

海绕重山江抱城，隋家宫苑此分明。
居人不觉三吴恨，却笑关河又战争。

一从身世两相遗，往往关门到午时。
想得俗流应大笑，不知年老识便宜。

风光莫占少年家，白发殷勤最恋花。
今日颠狂任君笑，趁愁得醉眼麻茶。

白玉为竿丁字成，黄金绣带短长轻。
强遮天上花颜色，不隔云中语笑声。

一别朱门三四春，再来应笑尚风尘。
昨宵唯有楼前月，识是谢公诗酒人。

献玉频年命未通，穷秋成病悟真空。
笑看朝市趋名者，不病那知在病中。

好胜耽长夜，天明烛满楼。
留人看独脚，赌马换偏头。
乐奏曾无歇，杯巡不暂休。
时时遥冷笑，怪客有春愁。

江城郁郁春草长，悠悠汉水浮青光。
杂英飞尽空昼景，绿杨重阴官舍静。
此时醉客纵横书，公言可荐承明庐。
青天诏下宠光至，颁籍金闺征石渠。
秭归山路烟岚隔，山木幽深晚花拆。
涧底红光夺火燃，摇风扇毒愁行客。
杜鹃啼咽花亦殷，声悲绝艳连空山。
斜阳瞥映浅深树，云雨翻迷崖谷间。
山鸡锦质矜毛羽，透竹穿萝命俦侣。
乔木幽谿上下同，雄雌不惑飞栖处。
望秦峰回过商颜，浪叠云堆万簇山。
行尽杳冥青嶂外，九重钟漏紫霄间。
元和列侍明光殿，谏草初焚市朝变。
北阙趋承半隙尘，南梁笑客皆飞霰。
追思感叹却昏迷，霜鬓愁吟到晓鸡。
故箧岁深开断简，秋堂月曙掩遗题。
呜呜晓角霞辉粲，抚剑当应一长叹。
刍狗无由学圣贤，空持感激终昏旦。

宫莺报晓瑞烟开，三岛灵禽拂水回。
桥转彩虹当绮殿，舰浮花鹢近蓬莱。
草承香辇王孙长，桃艳仙颜阿母栽。
簪笔此时方侍从，却思金马笑邹枚。

穆王夜幸蓬池曲，金銮殿开高秉烛。
东头弟子曹善才，琵琶请进新翻曲。
翠蛾列坐层城女，笙笛参差齐笑语。
天颜静听朱丝弹，众乐寂然无敢举。
衔花金凤当承拨，转腕拢弦促挥抹。
花翻凤啸天上来，裴回满殿飞春雪。
抽弦度曲新声发，金铃玉珮相瑳切。
流莺子母飞上林，仙鹤雌雄唳明月。
此时奉诏侍金銮，别殿承恩许召弹。
三月曲江春草绿，九霄天乐下云端。
紫髯供奉前屈膝，尽弹妙曲当春日。
寒泉注射陇水开，胡雁翻飞向天没。
日曛尘暗车马散，为惜新声有余叹。
明年冠剑闭桥山，万里孤臣投海畔。
笼禽铩翮尚还飞，白首生从五岭归。
闻道善才成朽骨，空余弟子奉音徽。
南谯寂寞三春晚，有客弹弦独凄怨。
静听深奏楚月光，忆昔初闻曲江宴。
心悲不觉泪阑干，更为调弦反复弹。
秋吹动摇神女佩，月珠敲击水晶盘。
自怜淮海同泥滓，恨魄凝心未能死。
惆怅追怀万事空，雍门感慨徒为尔。

昔年从宦干戈地，黄绶青春一鲁儒。
弓犯控弦招武旅，剑当抽匣问狂夫。
帛书投笔封鱼腹，玄发冲冠捋虎须。
谈笑谢金何所愧，不为偷买用兵符。

上家山，家山依旧好。
昔去松桂长，今来容须老。
上家山，临古道。
高低入云树，芜没连天草。
草色绿萋萋，寒蛩遍草啼。
噪鸦啼树远，行雁帖云齐。
嵒光翻落日，僧火开经室。
竹洞磬声长，松楼钟韵疾。
苔阶泉溜鈌，石甃青莎密。
旧径行处迷，前交坐中失。
叹息整华冠，持杯强自欢。
笑歌怜稚孺，弦竹纵吹弹。
山明溪月上，酒满心聊放。
丱发此淹留，垂丝匪闲旷。
青山不可上，昔事还惆怅。
况复白头人，追怀空望望。

戎容罢引旌旗卷，朱户褰开雉堞高。
山耸翠微连郡阁，地临沧海接灵鳌。
坐疑许宅驱鸡犬，笑类樊妻化羽毛。
惆怅桂枝零落促，莫思方朔种仙桃。

银地溪边遇衲师，笑将花宇指潜知。
定观玄度生前事，不道灵山别后期。
真相有无因色界，化城兴灭在莲基。
好令沧海龙宫子，长护金人旧浴池。

绿荷舒卷凉风晓，红萼开萦紫菂重。
游女汉皋争笑脸，二妃湘浦并愁容。
自含秋露贞姿结，不竞春妖冶态秾。
终恐玉京仙子识，却将归种碧池峰。

金奏云坛毕，同云拂雪来。
玉田千亩合，琼室万家开。
湖暗冰封镜，山明树变梅。
裂缯分井陌，连璧混楼台。
麻引诗人兴，盐牵谢女才。
细疑歌响尽，旋作舞腰回。
著水鹅毛失，铺松鹤羽摧。
半崖云掩映，当砌月裴回。
遇物纤能状，随方巧若裁。
玉花全缀萼，珠蚌尽呈胎。
志士书频照，鲛人杼正催。
妒妆凌粉匣，欺酒上琼杯。
海使迷奔辙，江涛认暗雷。
疾飘风作驭，轻集霰为媒。
剑客休矜利，农师正念摧。
瑞彰知有感，灵贶表无灾。
尧历占新庆，虞阶想旧陪。
粉凝鸾阁下，银结凤池隈。
鸡树花惊笑，龙池絮欲猜。
劳歌会稽守，遥祝永康哉。

伯劳飞迟燕飞疾，垂杨绽金花笑日。
绿窗娇女字莺莺，金雀娅鬟年十七。
黄姑上天阿母在，寂莫霜姿素莲质。
门掩重关萧寺中，芳草花时不曾出。

轻轻蒙蒙，龙言凤语何从容。
耳有响兮目无踪，杳杳默默。
花张锦织，王[母]初自昆仑来。
茅盈王方平在侧，青毛仙鸟衔锦符。
谨上阿环起居王母书，始知仙事亦多故。
一隔绛河千岁余，详玉字。
多喜气，瑶台明月来堕地。
冠剑低昂蹈舞频，礼容尽若君臣事。
愿言小仙艺，姓名许飞琼。
洞阴玉磬敲天声，乐王[母]，一送玉杯长命酒。
碧花醉，灵扬扬，笑赐二子长生方。
二子未及伸拜谢，苍苍上兮皇皇下。

璿闺羽帐华烛陈，方士夜降夫人神。
葳蕤半露芙蓉色，窈窕将期环珮身。
丽如三五月，可望难亲近。
嚬黛含犀竟不言，春思秋怨谁能问。
欲求巧笑如生时，歌尘在空瑟衔丝。
神来未及梦相见，帝比初亡心更悲。
爱之欲其生又死，东流万代无回水。
宫漏丁丁夜向晨，烟消雾散愁方士。

我乡山川遥，秋晚空景促。
天明共云散，日落依鸟宿。
主人逃名子，鹤发卧空谷。
野言得真风，山貌宜古服。
喜于无声地，暂傲羲皇俗。
秋窗照疏萤，寒犬吠落木。
朝隐留此处，一点天边宿。
今忆见此时，添悲览止足。
迟迟清夜昼，幽路出深竹。
笑谢万户侯，余将耻干禄。

旧事与日远，秋花仍旧香。
前年绣衣客，此节过此堂。
侍臣不自高，笑脱绣衣裳。
眠云有余态，入鸟不乱行。
我恐云岚色，损君鞍马光。
君言此何言，且共覆前觞。
古人重一笑，买日轻金装。
日尽秉烛游，千年不能忘。
君言此何言，明日皆异乡。
明日非今日，山下道路长。
一从山下来，天地再炎凉。
此中会难得，梦君马玄黄。

旧事与日远，秋花仍旧香。
前年绣衣客，此节过此堂。
侍臣不自高，笑脱绣衣裳。
眠云有余态，入鸟不乱行。
我恐云岚色，损君鞍马光。
君言此何言，且共覆前觞。
古人重一笑，买日轻金装。
日尽秉烛游，千年不能忘。
君言此何言，明日皆异乡。
明日非今日，山下道路长。
一从山下来，天地再炎凉。
此中会难得，梦君马玄黄。

白雪翦花朱蜡蒂，折花传笑惜春人。
请君白日留明日，一醉春风莫厌频。

白露沾衣隋主宫，云亭月馆楚淮东。
盘龙楼舰浮冤水，雕锦帆幢使乱风。
长夜应怜桀何罪，告成合笑禹无功。
伤心近似骊山路，陵树无根秋草中。

雪壮冰亦坚，冻涧如平地。
幽人毛褐煖，笑就糟床醉。
唤人空谷应，开火寒猿至。
拾薪煮秋栗，看鼎书古字。
忽忆南涧游，衣巾多云气。
露脚寻逸僧，咨量意中事。

湛湛琴前酒，期自赏青春。
胡为缄笑语，深念不思身。
寂寂花舞多，嘤嘤鸟言频。
心悲兄弟远，愿见相似人。
江界田土卑，竞来东作勤。
岁寒虚尽力，家外无强亲。
杳窅青云望，无途同苦辛。

采莲朅来水无风，莲潭如鉴松如龙。
夏衫短袖交斜红，艳歌笑鬬新芙蓉。

去年八月此佳辰，池上闲闲四五人。
久行月影愁迷梦，误入华光笑认春。
一与清风上芸阁，再期秋雨过龙津。
今年此日何由见，蓬户萧条对病身。

闻说天坛花耐凉，笑风含露对秋光。
欲求御史更分别，何似衣花岁岁香。

平原门下十余人，独受恩多未杀身。
每叹陆家兄弟少，更怜杨氏子孙贫。
柴门已断施行马，鲁酒那能醉近臣。
赖有军中遗令在，犹将谈笑对风尘。

金谷千年后，春花发满园。
红芳徒笑日，秾艳尚迎轩。
雨湿轻光软，风摇碎影翻。
犹疑施锦帐，堪叹罢朱纨。
愁态莺吟涩，啼容露缀繁。
殷勤问前事，桃李竟无言。

将寻国朝事，静读柳芳历。
八月日之五，开卷忽感激。
正当天宝末，抚事坐追惜。
仰思圣明帝，贻祸在肘腋。
杨李盗吏权，贪残日狼籍。
燕戎伺其便，百万奋长戟。
两河连烟尘，二京成瓦砾。
生人死欲尽，揳业犹不息。
肃宗传宝图，寇难连年击。
天地方开泰，铸鼎成继述。
万国哭龙衮，悲思动蛮[貊]。
自此千秋节，不复动金石。
悲风扬霜天，穗帷冷尘席。
零落太平老，东西乱离客。
往往为余言，呜咽泪双滴。
况当近塞地，哀吹起边笛。
抚几观陈文，使我心不怿。
花萼笑繁华，温泉树容碧。
霓裳烟云尽，梨园风雨隔。
露囊与金镜，东逝惊波溺。
昔闻欢娱事，今日成惨戚。
神仙不可求，剑玺苔文积。
万古长恨端，萧萧泰陵陌。

中部接戎塞，顽山四周遭。
风冷木长瘦，石硗人亦劳。
牧守茍怀仁，痒之时为搔。
其爱如赤子，始得无啼号。
奈何贪狼心，润屋沈脂膏。
攫搏如猛虎，吞噬若狂獒。
山秃逾高采，水穷益深捞。
龟鱼即绝迹，鹿兔无遗毛。
氓苦税外缗，吏忧笑中刀。
大君明四目，烛之洞秋毫。
眷兹一州命，虑齐坠波涛。
临轩诏小臣，汝往穷贪饕。
分明举公法，为我缓穷骚。
小臣诚小心，奉命如煎熬。
饮冰不待夕，驱马凌晨皋。
及此督簿书，游词出狴牢。
门墙见狼狈，案牍闻腥臊。
探情与之言，变态如奸猱。
真非既巧饰，伪意乃深韬。
去恶犹农夫，稂莠须耘耨。
恢恢布疏网，罪者何由逃。
自顾孱钝姿，利器非能操。
六旬始归奏，霜落秋原蒿。
寄谢守土臣，努力清郡曹。
须知听甚卑，勿谓天之高。

轩辕厌代千万秋，渌波浩荡东南流。
今来古往无不死，独有天地长悠悠。
我乘驿骑到中部，古闻此地为渠搜。
桥山突兀在其左，荒榛交鏁寒风愁。
神仙天下亦如此，况我戚促同蜉蝣。
谁言衣冠葬其下，不见弓剑何人收。
哀喧叫笑牧童戏，阴天月落狐狸游。
却思皇坟立人极，车轮马迹无不周。
洞庭张乐降玄鹤，涿鹿大战摧蚩尤。
知勇神天不自大，风后力牧输长筹。
襄城迷路问童子，帝乡归去无人留。
崆峒求道失遗迹，荆山铸鼎余荒丘。
君不见黄龙飞去山下路，断髯成草风飕飕。

原中多阴雨，惟留一室明。
自宜居静者，谁得问先生。
深井泉香出，危沙药更荣。
全家笑无辱，曾不见戈兵。

鹤发垂肩懒著巾，晚凉独步楚江滨。
一帆暝色鸥边雨，数尺筇枝物外身。
习巧未逢医拙手，闻歌先识采莲人。
笑看斥鷃飞翔去，乐处蓬莱便有春。

曾在蓬壶伴众仙，文章枝叶五云边。
几时奉宴瑶台下，何日移荣玉砌前。
染日裁霞深雨露，凌寒送暖占风烟。
应笑强如河畔柳，逢波逐浪送张骞。

三年游宦也迷津，马困长安九陌尘。
都作无成不归去，古来妻嫂笑苏秦。

兕载吹兮音咿咿，铜铙呶兮睋呼{目戊}睢。
樟之盖兮麓下，云垂幄兮为帷。
合吾民兮将安，维吾侯之康兮乐欣。
肴盘列兮荅神，神摆渔篁兮降拂窣窣。
右持妓兮左夫人，态修邃兮佻眇。
调丹含琼兮瑳佳笑，馨炮膻燔兮溢按豆。
爵盎无虚兮菓摭杂佑，秋云清醉兮流融光。
巫裾旋兮觋袖翔，瞪虚凝兮览回杨。
语神欢兮酒云央，望吾侯兮遵赏事。
朝马驾兮搦宝辔，千弭函弦兮森道骑。
吾何乐兮神轩，维侯之康兮居游自遂。

兰缸如昼晓不眠，玉堂夜起沈香烟。
青娥一行十二仙，欲笑不笑桃花然。
碧窗弄娇梳洗晚，户外不知银汉转。
被郎嗔罚琉璃盏，酒入四肢红玉软。

笑向卿卿道，耽书夜夜多。
出来看玉兔，又欲过银河。

自笑家贫客到疏，满庭烟草不能锄。
今朝谁料三千里，忽得刘京一纸书。

主人家在龙池侧，水中有鱼不敢食。
终朝采药供仙厨，却笑桃花少颜色。

玄发新簪碧藕花，欲添肌雪饵红砂。
世间风景那堪恋，长笑刘郎漫忆家。

缠红结紫畏风吹，袅娜初回弱柳枝。
买笑未知谁是主，万人心逐一人移。

身倚西门笑向东，牡丹初折一枝红。
市头日卖千般镜，知落谁家新匣中。

簇锦攒花鬬胜游，万人行处最风流。
无端自向春园里，笑摘青梅叫阿侯。

漆点双眸鬓绕蝉，长留白雪占胸前。
爱将红袖遮娇笑，往往偷开水上莲。

且将一笑悦丰年，渐老那能日日眠。
引客特来山地上，坐看秋水落红莲。

麻衣年少雪为颜，却笑孤云未是闲。
此去若逢花柳月，栖禅莫向苎萝山。

年来如抛梭，不老应不得。
花眼绽红斟酒看，药心抽绿带烟锄。
颠狂楚客歌成雪，媚赖吴娘笑是盐。
荷翻紫盖摇波面，蒲莹青刀插水湄。
烟黏薜荔龙须软，雨压芭蕉凤翅垂。
茶为涤烦子，酒为忘忧君。
锄药顾老叟，焚香呼小青。
遗却白鸡呼喌喌。
五通本是佛家奴，身着青衣一足无。
天边有仙药，为我补三关。
世人谁不爱年长，所欲皆非保命方。
但看日及花，惟是朝可怜。
池塘已长鸡头叶，篱落初开狗脊花。
出路船为脚，供官本是奴。
一言感著热铁心，为人剑下偷青娥。
青鬓丈人不识愁。

不道弓箭字，罢官唯醉眠。
何人荐筹策，走马逐旌旃。
阵变孤虚外，功成语笑前。
从今巂州路，无复有烽烟。

故园偏接近，霅水洞庭边。
归去知何日，相逢各长年。
山川南北路，风雪别离天。
楚色穷冬烧，淮声独夜船。
从军丞相府，谈笑酒杯前。

献亲冬集书，比橘复何如。
此去关山远，相思笑语疏。
路寻丹壑断，人近白云居。
幽石题名处，凭君亦记余。

九衢寒雾敛，双阙曙光分。
彩杖迎春日，香烟接瑞云。
珮声清漏间，天语侍臣闻。
莫笑冯唐老，还来谒圣君。

安康虽好郡，刺史是憨翁。
买酒终朝饮，吟诗一室空。
自知为政拙，众亦觉心公。
亲事星河在，忧人骨肉同。
簿书岚色里，鼓角水声中。
井邑神州接，帆樯海路通。
野亭晴带雾，竹寺夏多风。
溉稻长洲白，烧林远岫红。
旧山期已失，芳草思何穷。
林下无相笑，男儿五马雄。

冬冬九陌鼓声齐，百辟朝天马乱嘶。
月照浓霜寒更远，风吹红烛举还低。
官清立在金𬬻北，仗下归眠玉殿西。
莫笑老人多独出，晴山荒景觅诗题。

不得之仁消息久，秋来体色复何如。
苦将杯酒判身病，狂作文章信手书。
官职卑微从客笑，性灵闲野向钱疏。
几时身计浑无事，拣取深山一处居。

宪皇十一祀，共得春闱书。
道直淹曹掾，命通侍玉除。
浮生年月促，九陌笑言疏。
何计同归去，沧江有弊庐。

闲卧销长日，亲朋笑我疏。
诗篇随分有，人事度年无。
情性僻难改，愁怀酒为除。
谁能思此计，空备满床书。

白日逍遥过，看山复遶池。
展书寻古事，翻卷改新诗。
赊酒风前酌，留僧竹里棋。
同人笑相问，羡我足闲时。

好景时牵目，茅斋兴有余。
远山经雨后，庭树得秋初。
道侣怜栽药，高人笑养鱼。
优游随本性，甘被弃慵疏。

野性多疏惰，幽栖更称情。
独行看影笑，闲坐弄琴声。
懒拜腰肢硬，慵趋礼乐生。
业文随日遣，不是为求名。

拙直难和洽，从人笑掩关。
不能行户外，宁解走尘间。
被酒长酣思，无愁可上颜。
何言归去事，着处是青山。

簿书多不会，薄俸亦难销。
醉卧慵开眼，闲行懒系腰。
移花兼蝶至，买石得云饶。
且自心中乐，从他笑寂寥。

性疏常爱卧，亲故笑悠悠。
纵出多携枕，因衙始裹头。
上山方觉老，过寺暂忘愁。
三考千余日，低腰不拟休。

客至皆相笑，诗书满卧床。
爱闲求病假，因醉弃官方。
鬓发寒唯短，衣衫瘦渐长。
自嫌多检束，不似旧来狂。

一日看除目，终年损道心。
山亦冲雪上，诗好带风吟。
野客嫌知印，家人笑买琴。
只应随分过，已是错弥深。

朝朝看春色，春色似相怜。
酒醒莺啼里，诗成蝶舞前。
摘花盈手露，折竹满庭烟。
亲故多相笑，疏狂似少年。

九寺名卿才思雄，邀欢笔下与杯中。
六街鼓绝尘埃息，四座筵开语笑同。
焰焰兰缸明狭室，丁丁玉漏发深宫。
即听鸡唱天门晓，吏事相牵西复东。

笑辞聘礼深坊住，门馆长闲似退居。
太学官资清品秩，高人公事说经书。
年华未是登朝晚，春色何因向酒疏。
且看牡丹吟丽句，不知此外复何如。

霜台同处轩窗接，粉署先登语笑疏。
皓月满帘听玉漏，紫泥盈手发天书。
吟诗清美招闲客，对酒逍遥卧直庐。
荣贵人间难有比，相公离此十年余。

粟如流水帛如山，依念仓边语笑间。
篇什纵横文案少，亲朋撩乱吏人闲。
杯觞引满从衣湿，墙壁书多任手顽。
遥贺来年二三月，彩衣先辈过春关。

布囊悬蹇驴，千里到贫居。
饮酒谁堪伴，留诗自与书。
爱眠知不醉，省语似相疏。
军吏衣裳窄，还应暗笑余。

日日门长闭，邻家亦懒过。
头风春饮苦，眼晕夜书多。
幽鸟偏栖竹，凡人笑种莎。
近来难得酒，无计奈愁何。

竹锡与袈裟，灵山笑暗霞。
泉痕生净藓，烧力落寒花。
高户闲听雪，空窗静𢭏茶。
终期宿华顶，须会说三巴。

步步远晨昏，凄心出里门。
见乌唯有泪，看雁更伤魂。
宿酒宁辞醉，回书讳苦言。
野人应怪笑，不解爱田园。

愁声秋遶杵，寒色碧归山。
送将欢笑去，收得寂寥回。

不向花前醉，花应解笑人。
只忧连夜雨，又过一年春。
日日无穷事，区区有限身。
若非杯酒里，何以寄天真。

二纪烟尘外，凄凉转战归。
胡笳悲蔡琰，汉使泣明妃。
金殿更戎幄，青祛换毳衣。
登车随伴仗，谒庙入中闱。
汤沐疏封在，关山故梦非。
笑看鸿北向，休咏鹊南飞。
宫髻怜新样，庭柯想旧围。
生还侍儿少，熟识内家稀。
凤去楼扃夜，鸾孤匣掩辉。
应怜禁园柳，相见倍依依。

至公平得意，自喜不因媒。
榜入金门去，名从玉案来。
欢情听鸟语，笑眼对花开。
若拟华筵贺，当期醉百杯。

忽识海棠花，令人只叹嗟。
艳繁惟共笑，香近试堪夸。
驻骑忘山险，持杯任日斜。
何川是多处，应遶羽人家。

将军不复见仪形，笑语随风入杳冥。
战马旧骑嘶引葬，歌姬新嫁哭辞灵。
功勋客问求为志，服玩僧收与转经。
寂寞一家春色里，百花开落满山庭。

崔嵬海西镇，灵迹传万古。
群峰日来朝，累累孙侍祖。
三茅即拳石，二室犹块土。
傍洞窟神仙，中岩宅龙虎。
名从干取象，位与坤作辅。
鸾鹤自相群，前人空若瞽。
巉巉割秋碧，娲女徒巧补。
视听出尘埃，处高心渐苦。
才登招手石，肘底笑天姥。
仰看华盖尖，赤日云上午。
奔雷撼深谷，下见山脚雨。
回首望四明，矗若城一堵。
昏晨邈千态，恐动非自主。
控鹄大梦中，坐觉身[栩栩]。
东溟子时月，却孕元化母。
彭蠡不盈杯，浙江微辨缕。
石梁屹横架，万仞青壁竖。
却瞰赤城颠，势来如刀弩。
盘松国清道，九里天莫睹。
穹崇上攒三，突兀傍耸五。
空崖绝凡路，痴立麋与麈。
邈峻极天门，覰深窥地户。
金庭路非远，徒步将欲举。
身乐道家流，惇儒若一矩。
行寻白云叟，礼象登峻宇。
佛窟绕杉岚，仙坛半榛莽。
悬崖与飞瀑，险喷难足俯。
海眼三井通，洞门双阙拄。
琼台下昏侧，手足前采乳。
但造不死乡，前劳何足数。

小门开板阁，终日是逢迎。
语笑人同坐，修持意别行。
水花秋始发，风竹夏长清。
一恨凄惶久，怜师记姓名。

悟色身无染，观空事不生。
道心长日笑，觉路几年行。
片月山林静，孤云海櫂轻。
愿为尘外契，一就智珠明。

老僧何处寺，秋梦绕江滨。
独树月中鹤，孤舟云外人。
荣华长指幻，衰病久观身。
应笑无成者，沧洲垂一轮。

白日长多事，清溪偶独寻。
云归秋水阔，月出夜山深。
坐想天涯去，行悲泽畔吟。
东郊故人在，应笑未抽簪。

高馆动离瑟，亲宾聊叹稀。
笑歌情不尽，欢待礼无违。
清露府莲结，碧云皋鹤飞。
还家与□惠，雨露岂殊归。

春色满城池，杯盘着处移。
镫金斜雁子，鞍帕嫩鹅儿。
买笑歌桃李，寻歌折柳枝。
可怜明月夜，长是管弦随。

东溪泉一眼，归卧惬高疏。
决水金沙静，梯云石壁虚。
细吟搔短发，深话笑长裾。
莫道遗名品，尝闻入洛初。

一管妙清商，纤红玉指长。
雪藤新换束，霞锦旋抽囊。
并揭声犹远，深含曲未央。
坐中知密顾，微笑是周郎。

何人知寺路，松竹暗春山。
潭黑龙应在，巢空鹤未还。
经年来客倦，半日与僧闲。
更共尝新茗，闻钟笑语间。

秋溪南岸菊霏霏，急管烦弦对落晖。
红叶树深山径断，碧云江静浦帆稀。
不堪孙盛嘲时笑，愿送王弘醉夜归。
流落正怜芳意在，砧声徒促授寒衣。

紫陌酺归日欲斜，红尘开路薛王家。
双鬟笑说楼前鼓，两仗争轮好落花。

小径上山山甚小，每怜僧院笑僧禅。
人间莫道无难事，二十年来已是玄。

春风南内百花时，道唱梁州急遍吹。
揭手便拈金椀舞，上皇惊笑悖拏儿。

日映宫墙柳色寒，笙歌遥指碧云端。
珠铅滴尽无心语，强把花枝冷笑看。

日光斜照集灵台，红树花迎晓露开。
昨夜上皇新授箓，太真含笑入帘来。

行却江南路几千，归来不把一文钱。
乡人笑我穷寒鬼，还似襄阳孟浩然。

争走金车叱鞅牛，笑声唯是说千秋。
两边角子羊门里，犹学容儿弄钵头。

热戏争心剧火烧，铜槌暗热不相饶。
上皇失喜宁王笑，百尺幢竿果动摇。

问人知寺路，松竹暗春山。
潭黑龙应在，巢空鹤未还。
经年为客倦，半日与僧闲。
更共尝新茗，闻钟笑语间。

紫髯年少奉恩初，直合将军尽不如。
酒后引兵围百草，风前驻斾领边书。
宅将公主同时赐，官与中郎共日除。
大笑鲁儒年四十，腰间犹未识金鱼。

江南才子日纷纷，少有篇章得似君。
清话未同山寺宿，离歌已向客亭闻。
梅天马上愁黄鸟，泽国帆前见白云。
通籍名高年又少，回头应笑晚从军。

已笑良时晚，仍悲别酒催。
暖芳随日薄，残片逐风回。
黛敛愁歌扇，妆残泣镜台。
繁阴莫矜衒，终是共尘埃。

昼对南风独闭关，暗期幽鸟去仍还。
如今有待终身贵，未若忘机尽日闲。
心似蒙庄游物外，官惭许掾在人间。
开襟自向清风笑，无限秋光为解颜。

十万人家天堑东，管弦台榭满春风。
名归范蠡五湖上，国破西施一笑中。
香径自生兰叶小，响廊深映月华空。
尊前多暇但怀古，尽日愁吟谁与同。

含春笑日花心艳，带雨牵风柳态妖。
珍重两般堪比处，醉时红脸舞时腰。

高文会隋季，提剑徇天意。
扶持万代人，步骤三皇地。
圣云继之神，神仍用文治。
德泽酌生灵，沈酣薰骨髓。
旄头骑箕尾，风尘蓟门起。
胡兵杀汉兵，尸满咸阳市。
宣皇走豪杰，谈笑开中否。
蟠联两河间，烬萌终不弭。
号为精兵处，齐蔡燕赵魏。
合环千里疆，争为一家事。
逆子嫁虏孙，西邻聘东里。
急热同手足，唱和如宫征。
法制自作为，礼文争僭拟。
压阶螭鬬角，画屋龙交尾。
署纸日替名，分财赏称赐。
刳隍{咸次}万寻，缭垣叠千雉。
誓将付孱孙，血绝然方已。
九庙仗神灵，四海为输委。
如何七十年，汗赩含羞耻。
韩彭不再生，英卫皆为鬼。
凶门爪牙辈，穰穰如儿戏。
累圣但日吁，阃外将谁寄。
屯田数十万，堤防常慑惴。
急征赴军须，厚赋资凶器。
因隳画一法，且逐随时利。
流品极蒙尨，网罗渐离弛。
夷狄日开张，黎元愈憔悴。
邈矣远太平，萧然尽烦费。
至于贞元末，风流恣绮靡。
艰极泰循来，元和圣天子。
元和圣天子，英明汤武上。
茅茨覆宫殿，封章绽帷帐。
伍旅拔雄儿，梦卜庸真相。
勃云走轰霆，河南一平荡。
继于长庆初，燕赵终舁襁。
携妻负子来，北阙争顿颡。
故老抚儿孙，尔生今有望。
茹鲠喉尚隘，负重力未壮。
坐幄无奇兵，吞舟漏疏网。
骨添蓟垣沙，血涨滹沱浪。
只云徒有征，安能问无状。
一日五诸侯，奔亡如鸟往。
取之难梯天，失之易反掌。
苍然太行路，翦翦还榛莽。
关西贱男子，誓肉虏杯羹。
请数系虏事，谁其为我听。
荡荡乾坤大，曈曈日月明。
叱起文武业，可以豁洪溟。
安得封域内，长有扈苗征。
七十里百里，彼亦何尝争。
往往念所至，得醉愁苏醒。
韬舌辱壮心，叫阍无助声。
聊书感怀韵，焚之遗贾生。

前年鬓生雪，今年须带霜。
时节序鳞次，古今同雁行。
甘英穷西海，四万到洛阳。
东南我所见，北可计幽荒。
中画一万国，角角棋布方。
地顽压不穴，天迥老不僵。
屈指百万世，过如霹雳忙。
人生落其内，何者为彭殇。
促束自系缚，儒衣宽且长。
旗亭雪中过，敢问当垆娘。
我爱李侍中，标标七尺强。
白羽八扎弓，{月坒}压绿檀枪。
风前略横阵，紫髯分两傍。
淮西万虎士，怒目不敢当。
功成赐宴麟德殿，猿超鹘掠广球场。
三千宫女侧头看，相排踏碎双明珰。
旌竿幖幖旗{火霍}{火霍}，意气横鞭归故乡。
我爱朱处士，三吴当中央。
罢亚百顷稻，西风吹半黄。
尚可活乡里，岂唯满囷仓。
后岭翠扑扑，前溪碧泱泱。
雾晓起凫雁，日晚下牛羊。
叔舅欲饮我，社瓮尔来尝。
伯姊子欲归，彼亦有壶浆。
西阡下柳坞，东陌绕荷塘。
姻亲骨肉舍，烟火遥相望。
太守政如水，长官贪似狼。
征输一云毕，任尔自存亡。
我昔造其室，羽仪鸾鹤翔。
交横碧流上，竹映琴书床。
出语无近俗，尧舜禹武汤。
问今天子少，谁人为栋梁。
我曰天子圣，晋公提纪纲。
联兵数十万，附海正诛沧。
谓言大义小不义，取易卷席如探囊。
犀甲吴兵鬬弓弩，虵矛燕戟驰锋铓。
岂知三载几百战，钩车不得望其墙。
荅云此山外，有事同胡羌。
谁将国伐叛，话与钓鱼郎。
溪南重回首，一径出修篁。
尔来十三岁，斯人未曾忘。
往往自抚己，泪下神苍茫。
御史诏分洛，举趾何猖狂。
阙下谏官业，拜疏无文章。
寻僧解忧梦，乞酒缓愁肠。
岂为妻子计，未去山林藏。
平生五色线，愿补舜衣裳。
弦歌教燕赵，兰芷浴河湟。
腥膻一扫洒，凶狠皆披攘。
生人但眠食，寿域富农桑。
孤吟志在此，自亦笑荒唐。
江郡雨初霁，刀好截秋光。
池边成独酌，拥鼻菊枝香。
醺酣更唱太平曲，仁圣天子寿无疆。

处士有儒术，走可挟车辀。
坛宇宽帖帖，符彩高酋酋。
不爱事耕稼，不乐干王侯。
四十余年中，超超为浪游。
元和五六岁，客于幽魏州。
幽魏多壮士，意气相淹留。
刘济愿跪履，田兴请建筹。
处士拱两手，笑之但掉头。
自此南走越，寻山入罗浮。
愿学不死药，粗知其来由。
却于童顶上，萧萧玄髪抽。
我作八品吏，洛中如系囚。
忽遭冀处士，豁若登高楼。
拂榻与之坐，十日语不休。
论今星璨璨，考古寒飕飕。
治乱掘根本，蔓延相牵钩。
武事何骏壮，文理何优柔。
颜回捧俎豆，项羽横戈矛。
祥云遶毛髪，高浪开咽喉。
但可感神鬼，安能为献酬。
好入天子梦，刻像来尔求。
胡为去吴会，欲浮沧海舟。
赠以蜀马棰，副之胡罽裘。
饯酒载三斗，东郊黄叶稠。
我感有泪下，君唱高歌酬。
嵩山高万尺，洛水流千秋。
往事不可问，天地空悠悠。
四百年炎汉，三十代宗周。
二三里遗堵，八九所高丘。
人生一世内，何必多悲愁。
歌阕解携去，信非吾辈流。

昔子来陵阳，时当苦炎热。
我虽在金台，头角长垂折。
奉披尘意惊，立语平生豁。
寺楼最鶱轩，坐送飞鸟没。
一樽中夜酒，半破前峰月。
烟院松飘萧，风廊竹交戛。
时步郭西南，缭径苔圆折。
好鸟响丁丁，小溪光汃汃。
篱落见娉婷，机丝弄哑轧。
烟湿树姿娇，雨余山态活。
仲秋往历阳，同上牛矶歇。
大江吞天去，一练横坤抹。
千帆美满风，晓日殷鲜血。
历阳裴太守，襟韵苦超越。
鞔鼓画麒麟，看君击狂节。
离袖飐应劳，恨粉啼还咽。
明年忝谏官，绿树秦川阔。
子提健笔来，势若夸父渴。
九衢林马挝，千门织车辙。
秦台破心胆，黥阵惊毛髪。
子既屈一鸣，余固宜三刖。
慵忧长者来，病怯长街喝。
僧炉风雪夜，相对眠一褐。
暖灰重拥瓶，晓粥还分钵。
青云马生角，黄州使持节。
秦岭望樊川，只得回头别。
商山四皓祠，心与樗蒲说。
大泽蒹葭风，孤城狐兔窟。
且复考诗书，无因见簪笏。
古训屹如山，古风冷刮骨。
周鼎列瓶罂，荆璧横抛𢫬。
力尽不可取，忽忽狂歌发。
三年未为苦，两郡非不达。
秋浦倚吴江，去檝飞青鹘。
溪山好画图，洞壑深闺闼。
竹冈森羽林，花坞团宫缬。
景物非不佳，独坐如韝绁。
丹鹊东飞来，喃喃送君札。
呼儿旋供衫，走门空踏袜。
手把一枝物，桂花香带雪。
喜极至无言，笑余翻不悦。
人生直作百岁翁，亦是万古一瞬中。
我欲东召龙伯翁，上天揭取北斗柄。
蓬莱顶上斡海水，水尽到底看海空。
月于何处去，日于何处来？跳丸相趁走不住，尧舜禹汤文武周孔皆为灰。
酌此一杯酒，与君狂且歌。
离别岂足更关意，衰老相随可奈何。

晴云似絮惹低空，紫陌微微弄袖风。
韩嫣金丸莎覆绿，许公鞯汗杏粘红。
烟生窈窕深东第，轮撼流苏下北宫。
自笑苦无楼护智，可怜铅椠竟何功。

长安回望绣成堆，山顶千门次第开。
一骑红尘妃子笑，无人知是荔枝来。

万国笙歌醉太平，倚天楼殿月分明。
云中乱拍禄山舞，风过重峦下笑声。

将军独乘铁骢马，榆溪战中金仆姑。
死绥却是古来有，骁将自惊今日无。
青史文章争点笔，朱门歌舞笑捐躯。
谁知我亦轻生者，不得君王丈二殳。

下杜乡园古，泉声绕舍啼。
静思长惨切，薄宦与乖暌。
北阙千门外，南山午谷西。
倚川红叶岭，连寺绿杨堤。
迥野翘霜鹤，澄潭舞锦鸡。
涛惊堆万岫，舸急转千溪。
眉点萱牙嫩，风条柳幄迷。
岸藤梢虺尾，沙渚印麑蹄。
火燎湘桃坞，波光碧绣畦。
日痕𫄠翠𪩘，陂影堕晴霓。
蜗壁斓斑藓，银筵豆蔻泥。
洞云生片段，苔径缭高低。
偃蹇松公老，森严竹阵齐。
小莲娃欲语，幽笋稚相携。
汉馆留余趾，周台接故蹊。
蟠蛟冈隐隐，班雉草萋萋。
树老萝纡组，岩深石启闺。
侵窗紫桂茂，拂面翠禽栖。
有计冠终挂，无才笔谩提。
自尘何太甚，休笑触藩羝。

四十已云老，况逢忧窘余。
且抽持板手，却展小年书。
嗜酒狂嫌阮，知非晚笑蘧。
闻流宁叹咤，待俗不亲疏。
遇事知裁剪，操心识卷舒。
还称二千石，于我意何如。

去年桐落故溪上，把笔偶题归燕诗。
江楼今日送归燕，正是去年题叶时。
叶落燕归真可惜，东流玄髪且无期。
笑筵歌席反惆怅，明月清风怆别离。
庄叟彭殇同在梦，陶潜身世两相遗。
一丸五色成虚语，石烂松薪更莫疑。
哆侈不劳文似锦，进趋何必利如锥。
钱神任尔知无敌，酒圣于吾亦庶几。
江畔秋光蟾阁镜，槛前山翠茂陵眉。
樽香轻泛数枝菊，檐影斜侵半局棋。
休指宦游论巧拙，秪将愚直祷神祇。
三吴烟水平生念，宁向闲人道所之。

乳肥春洞生鹅管，沼避回岩势犬牙。
自笑卷怀头角缩，归盘烟磴恰如蜗。

使君四十四，两佩左铜鱼。
为吏非循吏，论书读底书。
晚花红艳静，高树绿阴初。
亭宇清无比，溪山画不如。
嘉宾能啸咏，宫妓巧妆梳。
逐日愁皆碎，随时醉有余。
偃须求五鼎，陶秪爱吾庐。
趣向人皆异，贤豪莫笑渠。

江涵秋影雁初飞，与客携壶上翠微。
尘世难逢开口笑，菊花须插满头归。
但将酩酊酬佳节，不用登临叹落晖。
古往今来只如此，牛山何必泪霑衣。

远风南浦万重波，未似生离别恨多。
楚管能吹柳花怨，吴姬争唱竹枝歌。
金钗横处绿云堕，玉箸凝时红粉和。
待得枚皋相见日，自应妆镜笑蹉跎。

因思上党三年战，闲咏周公七月诗。
竹帛未闻书死节，丹青空见画灵旗。
萧条井邑如鱼尾，早晚干戈识虎皮。
莫笑一麾东下计，满江秋浪碧参差。

秋半吴天霁，清凝万里光。
水声侵笑语，岚翠扑衣裳。
远树疑罗帐，孤云认粉囊。
溪山侵两越，时节到重阳。
顾我能甘贱，无由得自强。
悮曾公触尾，不敢夜循墙。
岂意笼飞鸟，还为锦帐郎。
网今开傅燮，书旧识黄香。
姹女真虚语，饥儿欲一行。
浅深须揭厉，休更学张纲。

山实东吴秀，茶称瑞草魁。
剖符虽俗吏，修贡亦仙才。
溪尽停蛮櫂，旗张卓翠苔。
柳村穿窈窕，松涧渡喧豗。
等级云峰峻，宽平洞府开。
拂天闻笑语，特地见楼台。
泉嫩黄金涌，牙香紫璧裁。
拜章期沃日，轻骑疾奔雷。
舞袖岚侵涧，歌声谷答回。
磬音藏叶鸟，雪艳照潭梅。
好是全家到，兼为奉诏来。
树阴香作帐，花径落成堆。
景物残三月，登临怆一杯。
重游难自克，俛首入尘埃。

平明送葬上都门，绋翣交横逐去魂。
归来冷笑悲身事，唤妇呼儿索酒盆。

控压平江十万家，秋来江静镜新磨。
城头晚鼓雷霆后，桥上游人笑语多。
日落汀痕千里色，月当楼午一声歌。
昔年行乐秾桃畔，醉与龙沙拣蜀罗。

碧溪留我武关东，一笑怀王迹自穷。
郑袖娇娆酣似醉，屈原憔悴去如蓬。
山墙谷堑依然在，弱吐强吞尽已空。
今日圣神家四海，戌旗长卷夕阳中。

一笑五云溪上舟，跳丸日月十经秋。
鬓衰酒减欲谁泥，迹辱魂惭好自尤。
梦寐几回迷蛱蝶，文章应解伴牢愁。
无穷尘土无聊事，不得清言解不休。

闲吟芍药诗，惆望久嚬眉。
盼眄回眸远，纤衫整髻迟。
重寻春昼梦，笑把浅花枝。
小市长陵住，非郎谁得知。

多情却似总无情，唯觉尊前笑不成。
蜡烛有心还惜别，替人垂泪到天明。

官为骏马监，职帅羽林儿。
两绶藏不见，落花何处期？猎敲白玉镫，怒袖紫金锤。
田窦长留醉，苏辛曲让岐。
豪持出塞节，笑别远山眉。
捷报云台贺，公卿拜寿卮。

细柳桥边深半春，缬衣帘里动香尘。
无端有寄闲消息，背插金钗笑向人。

楼高春日早，屏束麝烟堆。
盼眄凝魂别，依稀梦雨来。
绿鬟羞妥么，红颊思天偎。
鬬草怜香蕙，簪花间雪梅。
戌辽虽咽切，游蜀亦迟回。
锦字梭悬壁，琴心月满台。
笑筵凝贝启，眠箔晓珠开。
腊破征车动，袍襟对泪裁。

舞靴应任闲人看，笑脸还须待我开。
不用镜前空有泪，蔷薇花谢即归来。

钿尺裁量减四分，纤纤玉笋裹轻云。
五陵年少欺他醉，笑把花前出画裙。

晓迎秋露一枝新，不占园中最上春。
桃李无言又何在，向风偏笑艳阳人。

烟鸿上汉声声远，逸骥寻云步步高。
应笑内兄年六十，郡城闲坐养霜毛。

凄风洛下同羁思，迟日棠阴得醉歌。
自笑与君三岁别，头衔依旧鬓丝多。

星河犹在整朝衣，远望天门再拜归。
笑向春风初五十，敢言知命且知非。

武牢关吏应相笑，个里年年往复来。
若问使君何处去，为言相忆首长回。

横溪辞寂寞，金马去追游。
好是鸳鸯侣，正逢霄汉秋。
玉珂声琐琐，锦帐梦悠悠。
微笑知今是，因风谢钓舟。

红霞一抹广陵春，定子当筵睡脸新。
却笑吃亏隋炀帝，破家亡国为谁人。

燕雁下扬州，凉风柳陌愁。
可怜千里梦，还是一年秋。
宛水环朱槛，章江敞碧流。
谬陪吾益友，祗事我贤侯。
印组萦光马，锋铓看解牛。
井闾安乐易，冠盖惬依投。
政简稀开阁，功成每运筹。
送春经野坞，迟日上高楼。
玉裂歌声断，霞飘舞带收。
泥情斜拂印，别脸小低头。
日晚花枝烂，釭凝粉彩稠。
未曾孤酩酊，剩肯只淹留。
重德俄征宠，诸生苦宦游。
分途之绝国，洒泪拜行辀。
聚散真漂梗，光阴急转邮。
铭心徒历历，屈指尽悠悠。
君作烹鲜用，谁膺仄席求。
卷怀能愤悱，卒岁且优游。
去矣时难遇，沽哉价莫酬。
满枝为鼓吹，衷甲避戈矛。
隋帝宫荒草，秦王土一丘。
相逢好大笑，除此总云浮。

星汉离宫月出轮，满街含笑绮罗春。
花前每被青蛾问，何事重来只一人。

青阳云水去年寻，黄绢歌诗出翰林。
投辖暂停留酒客，绛帷斜系满松阴。
妖人笑我不相问，道者应知归路心。
南去南来尽乡国，月明秋水只沈沈。

自笑走红尘，流年旧复新。
东风半夜雨，南国万家春。
失计抛鱼艇，何门化涸鳞。
是谁添岁月，老却暗投人。

朔风高紧掠河楼，白鼻䯄郎白罽裘。
有个当垆明似月，马鞭斜揖笑回头。

朝缨初解佐江𣸣，麋鹿心知自有群。
汉囿猎稀慵献赋，楚山耕早任移文。
卧归渔浦月连海，行望凤城花隔云。
关吏不须迎马笑，去时无意学终军。

金英繁乱拂阑香，明府辞官酒满缸。
还有玉楼轻薄女，笑他寒燕一双双。

我乏青云称，君无买笑金。
虚传南国貌，争奈五陵心。
桂席尘瑶珮，琼𬬻烬水沈。
凝魂空荐梦，低耳悔听琴。
月落珠帘卷，春寒锦幕深。
谁家楼上笛，何处月明砧？兰径飞蝴蝶，筠笼语翠襟。
和簪抛凤髻，将泪入鸳衾。
的的新添恨，迢迢绝好音。
文园终病渴，休咏白头吟。

藤杖叩松关，春溪𣃁药还。
雨晴巢燕急，波暖浴鸥闲。
倚槛花临水，回舟月照山。
忆归师莫笑，书剑在人间。

故人日已远，身事与谁论。
性拙难趋世，心孤易感恩。
秋悲怜宋玉，夜舞笑刘琨。
徒有干时策，青山尚掩门。

磻溪连灞水，商岭接秦山。
青汉不回驾，白云长掩关。
雀喧知鹤静，凫戏识鸥闲。
却笑南昌尉，悠悠城市间。

高梧一叶下秋初，迢遰重廊旧寄居。
月过碧窗今夜酒，雨昏红壁去年书。
玉池露冷芙蓉浅，琼树风高薜荔疏。
明日挂帆更东去，仙翁应笑为鲈鱼。

西岩一迳不通樵，八十持杯未觉遥。
龙在石潭闻夜雨，雁移沙渚见秋潮。
经函露湿文多暗，香印风吹字半销。
应笑东归又南去，越山无路水迢迢。

桐履如飞不可寻，一壶双笈峄阳琴。
舟横野度寒风急，门掩荒山夜雪深。
贫笑白驹无去意，病惭黄鹄有归心。
云间二室劳君画，水墨苍苍半壁阴。

一匮为功极九层，康庄犹自剑棱棱。
舟回北渚经年泊，门接东山尽日登。
万国已闻传玉玺，百官犹望启金縢。
贤臣会致唐虞世，独倚江楼笑范增。

千官奉职衮龙垂，旅卧淮阳鬓日衰。
三月已乖棠树政，二年空负竹林期。
楼侵白浪风来远，城抱丹岩日到迟。
长欲挂帆君莫笑，越禽花晚梦南枝。

三川歌颂彻咸秦，十二楼前侍从臣。
休闭玉笼留鸑鷟，早开金埒纵麒麟。
花深穉榻迎何客，月在膺舟醉几人。
自笑东风过寒食，茂陵寥落未知春。

帝城春榜谪灵仙，四海声华二十年。
阙下书功无后辈，卷中文字掩前贤。
官闲每喜江山静，道在宁忧雨露偏。
自笑小儒非一鹗，亦趋门屏冀相怜。

得路逢津更俊才，可怜鞍马照春来。
残花几日小斋闭，大笑一声幽抱开。
袖拂碧溪寒缭绕，冠欹红树晚徘徊。
相逢少别更堪恨，何必秋风江上台。

朝缨初解佐江滨，麋鹿心知自有群。
汉囿猎稀慵献赋，楚山耕早任移文。
卧归渔浦月连海，行望凤城花隔云。
关吏不须迎马笑，去时无意学终军。

高楼王与谢，逸韵比南金。
不遇销忧日，埃尘谁复寻。
旷怀澹得丧，失意纵登临。
彩槛浮云迥，绮窗明月深。
虬龙压沧海，鸳鸯思邓林。
青云伤国器，白发轸乡心。
功高恩自洽，道直谤徒侵。
应笑灵均恨，江畔独行吟。

华清恩幸古无伦，犹恐蛾眉不胜人。
未免被他褒女笑，只教天子暂蒙尘。

一笑相倾国便亡，何劳荆棘始堪伤。
小怜玉体横陈夜，已报周师入晋阳。

巧笑知堪敌万几，倾城最在著戎衣。
晋阳已陷休回顾，更请君王猎一围。

石城夸窈窕，花县更风流。
簟冰将飘枕，帘烘不隐钩。
玉童收夜钥，金狄守更筹。
共笑鸳鸯绮，鸳鸯两白头。

白道萦回入暮霞，斑骓嘶断七香车。
春风自共何人笑，枉破阳城十万家。

燕体伤风力，鸡香积露文。
殷鲜一相杂，啼笑两难分。
月里宁无姊，云中亦有君。
三清与仙岛，何事亦离群。

仙翁无定数，时入一壶藏。
夜夜桂露湿，村村桃水香。
醉中抛浩劫，宿处起神光。
药裹丹山凤，碁函白石郎。
弄河移砥柱，吞日倚扶桑。
龙竹裁轻策，鲛绡熨下裳。
树栽嗤汉帝，桥扳笑秦王。
径欲随关令，龙沙万里强。

李径独来数，愁情相与悬。
自明无月夜，强笑欲风天。
减粉与园箨，分香沾渚莲。
徐妃久已嫁，犹自玉为钿。

一桃复一李，井上占年芳。
笑处如临镜，窥时不隐墙。
敢言西子短，谁觉宓妃长。
珠玉终相类，同名作夜光。

海外徒闻更九州，他生未卜此生休。
空闻虎旅传宵柝，无复鸡人报晓筹。
此日六军同驻马，当时七夕笑牵牛。
如何四纪为天子，不及卢家有莫愁。

敛笑凝眸意欲歌，高云不动碧嵯峨。
铜台罢望归何处，玉辇忘还事几多。
青冢路边南雁尽，细腰宫里北人过。
此声肠断非今日，香灺灯光奈尔何。

小苑试春衣，高楼倚暮晖。
夭桃惟是笑，舞蝶不空飞。
赤岭久无耗，鸿门犹合围。
几家缘锦字，含泪坐鸳机。

镜槛芙蓉入，香台翡翠过。
拨弦惊火凤，交扇拂天鹅。
隐忍阳城笑，喧传郢市歌。
仙眉琼作叶，佛髻钿为螺。
五里无因雾，三秋只见河。
月中供药剩，海上得绡多。
玉集胡沙割，犀留圣水磨。
斜门穿戏蝶，小阁锁飞蛾。
骑襜侵鞯卷，车帷约幰𨱂。
传书两行雁，取酒一封𫘞。
桥迥凉风压，沟横夕照和。
待乌燕太子，驻马魏东阿。
想像铺芳褥，依稀解醉罗。
散时帘隔露，卧后幕生波。
梯稳从攀桂，弓调任射莎。
岂能抛断梦，听鼓事朝珂。

风露澹清晨，帘间独起人。
莺花啼又笑，毕竟是谁春。

笑啼俱不敢，几欲是吞声。
遽遣离琴怨，都由半镜明。
应防啼与笑，微露浅深情。

笑啼俱不敢，几欲是吞声。
遽遣离琴怨，都由半镜明。
应防啼与笑，微露浅深情。

昨日紫姑神去也，今朝青鸟使来赊。
未容言语还分散，少得团圆足怨嗟。
二八月轮蟾影破，十三弦柱雁行斜。
平明钟后更何事，笑倚墙边梅树花。

东有青龙西白虎，中含福星包世度。
玉壶渭水笑清潭，凿天不到牵牛处。
骐驎踏云天马狞，牛山撼碎珊瑚声。
秋娥点滴不成泪，十二玉楼无故钉。
推烟唾月抛千里，十番红桐一行死。
白杨别屋鬼迷人，空留暗记如蚕纸。
日暮向风牵短丝，血凝血散今谁是。

浪迹江湖白发新，浮云一片是吾身。
寒归山观随碁局，暖入汀洲逐钓轮。
越桂留烹张翰鲙，蜀姜供煮陆机莼。
相逢一笑怜疏放，他日扁舟有故人。

籍籍征西万户侯，新缘贵婿起朱楼。
一名我漫居先甲，千骑君翻在上头。
云路招邀回彩凤，天河迢遰笑牵牛。
南朝禁脔无人近，瘦尽琼枝咏四愁。

潼关地接古弘农，万里高飞雁与鸿。
桂树一枝当白日，芸香三代继清风。
仙舟尚惜乖双美，彩服何由得尽同。
谁惮士龙多笑疾，美髭终类晋司空。

愚公方住谷，仁者本依山。
共誓林泉志，胡为尊俎间。
华莲开菡萏，荆玉刻孱颜。
爽气临周道，岚光入汉关。
满壶徒蚁泛，高阁已苔斑。
想就安车召，宁期负矢还。
潘游全璧散，郭去半舟闲。
定笑幽人迹，鸿轩不可攀。

薄叶风才倚，枝轻雾不胜。
开先如避客，色浅为依僧。
粉壁正荡水，缃帏初卷灯。
倾城惟待笑，要裂几多缯。

花将人共笑，篱外露繁枝。
宋玉临江宅，墙低不碍窥。

无赖夭桃面，平明露井东。
春风为开了，却拟笑春风。

路到层峰断，门依老树开。
月从平楚转，泉自上方来。
薤白罗朝馔，松黄暖夜杯。
相留笑孙绰，空解赋天台。

虎丘山下剑池边，长遣游人叹逝川。
罥树断丝悲舞席，出云清梵想歌筵。
柳眉空吐效颦叶，榆荚还飞买笑钱。
一自香魂招不得，祗应江上独婵娟。

照席琼枝秀，当年紫绶荣。
班资古直阁，勋伐旧西京。
在昔王纲紊，因谁国步清。
如无一战霸，安有大横庚。
内竖依凭切，凶门责望轻。
中台终恶直，上将更要盟。
丹陛祥烟灭，皇闱杀气横。
喧阗众狙怒，容易八蛮惊。
梼杌宽之久，防风戮不行。
素来矜异类，此去岂亲征。
舍鲁真非策，居邠未有名。
曾无力牧御，宁待雨师迎。
火箭侵乘石，云桥逼禁营。
何时绝刁斗，不夜见欃枪。
屡亦闻投鼠，谁其敢射鲸。
世情休念乱，物议笑轻生。
大卤思龙跃，苍梧失象耕。
灵衣沾愧汗，仪马困阴兵。
别馆兰薰酷，深宫蜡焰明。
黄山遮舞态，黑水断歌声。
纵未移周鼎，何辞免赵坑。
空拳转鬬地，数板不沈城。
且欲凭神算，无因计力争。
幽囚苏武节，弃市仲由缨。
下殿言终验，增埤事早萌。
蒸鸡殊减膳，屑麹异和羹。
否极时还泰，屯余运果亨。
流离几南渡，仓卒得西平。
神鬼收昏黑，奸凶首满盈。
官非督护贵，师以丈人贞。
覆载还高下，寒暄急改更。
马前烹莽卓，坛上揖韩彭。
扈跸三才正，回军六合晴。
此时惟短剑，仍世尽双旌。
顾我由群从，逢君叹老成。
庆流归嫡长，贻厥在名卿。
隼击须当要，鹏抟莫问程。
趋朝排玉座，出位泣金茎。
幸藉梁园赋，叨蒙许氏评。
中郎推贵婿，定远重时英。
政已标三尚，人今伫一鸣。
长刀悬月魄，快马骇星精。
披豁惭深眷，暌离动素诚。
蕙留春晼晚，松待岁峥嵘。
异县期回雁，登时已饭鲭。
去程风刺刺，别夜漏丁丁。
庾信生多感，杨朱死有情。
弦危中妇瑟，甲冷想夫筝。
会与秦楼凤，俱听汉苑莺。
洛川迷曲沼，烟月两心倾。

年鬓日堪悲，衡茅益自嗤。
攻文枯若木，处世钝如锤。
敢忘垂堂戒，宁将暗室欺。
悬头曾苦学，折臂反成医。
仆御嫌夫懦，孩童笑叔痴。
小男方嗜栗，幼女漫忧葵。
遇炙谁先啖，逢韲即便吹。
官衔同画饼，面貎乏凝脂。
典籍将蠡测，文章若管窥。
图形翻类狗，入梦肯非罴。
自哂成书簏，终当咒酒卮。
懒霑襟上血，羞镊镜中丝。
槖籥言方喻，樗蒱齿讵知。
事神徒惕虑，佞佛愧虚辞。
曲艺垂麟角，浮名状虎皮。
乘轩宁见宠，巢幕更逢危。
礼俗拘嵇喜，侯王忻戴逵。
途穷方结舌，静胜但搘颐。
粝食空弹剑，亨衢讵置锥。
柏台成口号，芸阁暂肩随。
悔逐迁莺伴，谁观择虱时。
瓮间眠太率，床下隐何卑。
奋迹登弘阁，摧心对董帷。
校雠如有暇，松竹一相思。

大道谅无外，会越自登真。
丹元子何索，在己莫问邻。
蒨璨玉琳华，翱翔九真君。
戏掷万里火，聊召六甲旬。
瑶简被灵诰，持符开七门。
金铃摄群魔，绛节何兟兟。
吟弄东海若，笑倚扶桑春。
三山诚迥视，九州扬一尘。
我本玄元胄，禀华由上津。
中迷鬼道乐，沈为下土民。
托质属太阴，炼形复为人。
誓将覆宫泽，安此真与神。
龟山有慰荐，南真为弥纶。
玉管会玄圃，火枣承天姻。
科车遏故气，侍香传灵氛。
飘飖被青霓，婀娜佩紫纹。
林洞何其微，下仙不与群。
丹泥因未控，万劫犹逡巡。
荆芜既以薙，舟壑永无湮。
相期保妙命，腾景侍帝宸。

衮师我骄儿，美秀乃无匹。
文葆未周晬，固已知六七。
四岁知名姓，眼不视棃栗。
交朋颇窥观，谓是丹穴物。
前朝尚器貌，流品方第一。
不然神仙姿，不尔燕鹤骨。
安得此相谓，欲慰衰朽质。
青春妍和月，朋戏浑甥侄。
绕堂复穿林，沸若金鼎溢。
门有长者来，造次请先出。
客前问所须，含意下吐实。
归来学客面，{门为}败秉爷笏。
或谑张飞胡，或笑邓艾吃。
豪鹰毛崱屴，猛马气佶傈。
截得青筼筜，骑走恣唐突。
忽复学参军，按声唤苍鹘。
又复纱灯旁，稽首礼夜佛。
仰鞭罥蛛网，俯首饮花蜜。
欲争蛱蝶轻，未谢柳絮疾。
阶前逢阿姊，六甲颇输失。
凝走弄香奁，拔脱金屈[戌]。
抱持多反侧，威怒不可律。
曲躬牵窗网，衉唾拭琴漆。
有时看临书，挺立不动膝。
古锦请裁衣，玉轴亦欲乞。
请爷书春胜，春胜宜春日。
芭蕉斜卷笺，辛夷低过笔。
爷昔好读书，恳苦自著述。
憔悴欲四十，无肉畏蚤虱。
儿慎勿学爷，读书求甲乙。
穰苴司马法，张良黄石术。
便为帝王师，不假更纤悉。
况今西与北，羌戎正狂悖。
诛赦两未成，将养如痼疾。
儿当速成大，探雏入虎穴。
当为万户侯，勿守一经帙。

浪笑榴花不及春，先期零落更愁人。
玉盘迸泪伤心数，锦瑟惊弦破梦频。
万里重阴非旧圃，一年生意属流尘。
前溪舞罢君回顾，并觉今朝粉态新。

钿云蟠蟠牙比鱼，孔雀翅尾蛟龙须。
漳宫旧样博山𬬻，楚娇捧笑开芙蕖。
八蚕茧绵小分炷，兽焰微红隔云母。
白天月泽寒未冰，金虎含秋向东吐。
玉佩呵光铜照昏，帘波日暮冲斜门。
西来欲上茂陵树，柏梁已失栽桃魂。
露庭月井大红气，轻衫薄细当君意。
蜀殿琼人伴夜深，金銮不问残灯事。
何当巧吹君怀度，襟灰为土填清露。

垂柳碧鬅茸，楼昏雨带容。
思量成夜梦，束久废春慵。
梳洗凭张敞，乘骑笑稚恭。
碧虚随转笠，红烛近高舂。
怨目明秋水，愁眉淡远峰。
小阑花尽蝶，静院醉醒蛩。
旧作琴台凤，今为药店龙。
宝奁抛掷久，一任景阳钟。

檀槽一抹广陵春，定子初开睡脸新。
却笑吃虚隋炀帝，破家亡国为何人。

锡瑞来丰岁，旌贤入贡辰。
轻摇梅共笑，飞袅柳知春。
遶砌封琼屑，依阶喷玉尘。
蜉蝣吟更古，科斗映还新。
鹤毳迷难辨，冰壶鉴易真。
因歌大君德，率舞咏陶钧。

山连河水碧氛氲，瑞气东移拥圣君。
秦苑有花空笑日，汉陵无主自侵云。
古槐堤上莺千啭，远渚沙中鹭一群。
赖与渊明同把菊，烟郊西望夕阳曛。

御沟一相送，征马屡盘桓。
言笑方无日，离忧独未宽。
举杯聊劝酒，破涕暂为欢。
别后风清夜，思君蜀路难。

越女颜如花，越王闻浣纱。
国微不自宠，献作吴宫娃。
山薮半潜匿，苎萝更蒙遮。
一行霸句践，再笑倾夫差。
艳色夺人目，敩嚬亦相夸。
一朝还旧都，靓妆寻若耶。
鸟惊入松网，鱼畏沈荷花。
始觉冶容妄，方悟群心邪。
钦子秉幽意，世人共称嗟。
愿言托君怀，倘类蓬生麻。
家住雷门曲，高阁凌飞霞。
淋漓翠羽帐，旖旎采云军。
春风艳楚舞，秋月缠胡笳。
自昔专娇爱，袭玩唯矜奢。
达本知空寂，弃彼犹泥沙。
永割偏执性，自长薰修芽。
携妾不障道，来止妾西家。

驻想持金错，居然作管灰。
绮罗纤手制，桃李向春开。
拾藻蜂初泊，衔花鸟未回。
不言将巧笑，翻逐美人来。

庭际花微落，楼前汉已横。
金台催夜尽，罗袖拂寒轻。
乐笑畅欢情，未半著天明。

四海帝王家，两都周汉室。
观风昔来幸，御气今旋跸。
雷奋六合开，天行万乘出。
玄冥奉时驾，白拒参戎律。
后队咽笳箫，前驱严罕罼。
辉光射东井，禁令横西秩。
帐殿别阳秋，旌门临甲乙。
将交洛城雨，稍远长安日。
邙巩云外来，咸秦雾中失。
孟冬霜霰下，是月农功毕。
天道向归余，皇情美阴隲。
行存名岳礼，逓问高年疾。
祝鸟既开罗，调人更张瑟。
登原采讴诵，俯谷求才术。
邑罕悬磬贫，山无挂瓢逸。
施恩浃寰宇，展义该文质。
德泽盛轩游，哀矜深禹恤。
申歌地庐骇，献寿衢尊溢。
瑞色抱氤氲，寒光变萧𫗋。
宗枝旦奭辅，侍从王刘匹。
并辑蛟龙书，同簪凤皇笔。
陶甄荷吹万，颂叹归明一。
欢与道路长，顾随谈笑密。
叨承廊庙选，谬齿夔龙弼。
喜构大厦成，惭非栋隆吉。

独有成蹊处，秾华发井傍。
山风凝笑脸，朝露泫啼妆。
隐士颜应改，仙人路渐长。
还欣上林苑，千岁奉君王。

岁去无言忽憔悴，时来含笑吐氛氲。
不能拥路迷仙客，故欲开蹊待圣君。

二八泉扉掩，帷屏宠爱空。
泪痕消夜烛，愁绪乱春风。
巧笑人疑在，新妆曲未终。
应怜脂粉气，留着舞衣中。

禁苑春光丽，花蹊几树装。
缀条深浅色，点露参差光。
向日分千笑，迎风共一香。
如何仙岭侧，独秀隐遥芳。

开花空道胜于草，结实何曾济得民。
却笑野田禾与黍，不闻弦管过青春。

独来朝市笑浮云，却忆烟霞出帝城。
不说金丹能点化，空教弟子学长生。
壶中泻酒看云影，洞里逢师下鹤迎。
料得仙家玉牌上，已镌白日上升名。

日过辰时犹在梦，客来应笑也求名。
浮生自得长高枕，不向人间与命争。

去年镊白鬓，境里犹堪认年少。
今年镊白发，两眼昏昏手战跳。
满酌浓酹假颜色，颜色不扬翻自笑。
少年曾读古人书，本期独善安有余。
虽盖长安一片瓦，未遑卒岁容宁居。
前年依亚成都府，月请俸𦈏六十五。
妻儿骨肉愁欲来，偏梁阁道归得否。
长安六月尘亘天，池塘鼎沸林欲燃。
合家恸哭出门送，独驱匹马陵山巅。
到官只是推诚信，终日兢兢幸无吝。
丞相知怜为小心，忽然奏佩专城印。
专城俸入一倍多，况兼职禄霜峨峨。
山妻稚女悉迎到，时列绿樽酣酒歌。
醉来便向樽前倒，风月满头丝皓皓。
虽然减得阖门忧，又加去国五年老。
五年老，知奈何，来日少，去日多。
金锤锤碎黄金镊，更唱樽前老去歌。

东家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东东又笑。
西云养志与荣名，彼此相非不同调。
东家自云虽辛苦，躬耕早暮及所亲。
男舂女爨二十载，堂上未为衰老人。
朝机暮织还充体，余者到兄还及弟。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人便得升公车。
纵令得官身须老，衔恤终天向谁道。
百年骨肉归下泉，万里枌榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古孝经，世世相传皆得力。
为报西家知不知，何须谩笑东家儿。
生前不得供甘滑，殁后扬名徒尔为。

东家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东东又笑。
西云养志与荣名，彼此相非不同调。
东家自云虽辛苦，躬耕早暮及所亲。
男舂女爨二十载，堂上未为衰老人。
朝机暮织还充体，余者到兄还及弟。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人便得升公车。
纵令得官身须老，衔恤终天向谁道。
百年骨肉归下泉，万里枌榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古孝经，世世相传皆得力。
为报西家知不知，何须谩笑东家儿。
生前不得供甘滑，殁后扬名徒尔为。

东家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东东又笑。
西云养志与荣名，彼此相非不同调。
东家自云虽辛苦，躬耕早暮及所亲。
男舂女爨二十载，堂上未为衰老人。
朝机暮织还充体，余者到兄还及弟。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人便得升公车。
纵令得官身须老，衔恤终天向谁道。
百年骨肉归下泉，万里枌榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古孝经，世世相传皆得力。
为报西家知不知，何须谩笑东家儿。
生前不得供甘滑，殁后扬名徒尔为。

穷途日日困泥沙，上苑年年好物华。
荆棘不当车马道，管弦长奏绮罗家。
王孙草上悠扬蝶，少女风前烂熳花。
懒出任从游子笑，入门还是旧生涯。

笑分铜虎别京师，岭下山川想到时。
红树暗藏殷浩宅，绿萝深覆偃王祠。
风茅向暖抽书带，露竹迎风舞钓丝。
休指岩西数归日，知君已负白云期。

灯火荧煌醉客豪，卷帘罗绮艳仙桃。
纤腰怕束金蝉断，鬓髪宜簪白燕高。
愁傍翠蛾深八字，笑回丹脸利双刀。
无因得荐阳台梦，愿拂余香到缊袍。

露竹风蝉昨夜秋，百年心事付东流。
明霜义分成虚话，阜俗文章惜暗投。
长笑李斯称溷鼠，每多庄叟喻牺牛。
五湖烟水盈归梦，芦荻花中一钓舟。

笙歌惨惨咽离筵，槐柳阴阴五月天。
未学苏秦荣佩印，却思平子赋归田。
芙蓉欲绽溪边蘂，杨柳初迷渡口烟。
自笑无成今老大，送君垂泪郭门前。

南村晴雪北村梅，树里茅檐晓尽开。
蛮榼出门儿妇去，乌龙迎路女郎来。
相逢但祝新正寿，对举那愁暮景催。
长笑士林因宦别，一官轻是十年回。

金榜前头无是非，平人分得一枝归。
正怜日暖云飘路，何处宴回风满衣？门掩长淮心更远，渡连芳草马如飞。
茂陵自笑犹多病，空有书斋在翠微。

诗家本多感，况值广陵春。
暖驻含窗日，香余醉袖尘。
浮名皆有分，一笑最关身。
自此容依托，清才两故人。

五看春尽此江𣸣，花自飘零日自曛。
空有慈悲随物念，已无踪迹在人群。
迎秋日色檐前见，入夜钟声竹外闻。
笑指白莲心自得，世间烦恼是浮云。

金榜前头无是非，平人分得一枝归。
正怜日煖云飘路，何处宴回风满衣？门掩长淮心更远，渡连芳草马如飞。
茂陵自笑犹多病，空有书斋在翠微。

缑山双去羽翰轻，应为仙家好弟兄。
茅固枕前秋对舞，陆云溪上夜同鸣。
紫泥封处曾回首，碧落归时莫问程。
自笑沧江一渔叟，何由似尔到层城。

目断兰台空望归，锦衾香冷梦来稀。
书中自报刀头约，天上三看破镜飞。
孤浪谩疑红脸笑，轻云忽似舞罗衣。
遥知不语坐相忆，寂寞洞房寒烛微。

得路逢津更俊才，可怜鞍马照春来。
残花几日小斋闭，大笑一声幽抱开。
袖拂碧溪寒缭绕，冠欹红树晚裴回。
相逢少别更堪恨，何必秋风江上台。

积水生高浪，长风自北时。
万艘俱拥棹，上客独吟诗。
路以重湖阻，心将小谢期。
渚云愁正断，江雁重惊悲。
笑忆游星子，歌寻罢贵池。
梦来孤岛在，醉醒百忧随。
戍迥烟生晚，江寒鸟过迟。
问山樵者对，经雨钓船移。
敢叹今留滞，犹胜曩别离。
醉从陶令得，善必丈人知。
道蹇才何取，恩深剑不疑。
此身同岸柳，只待变寒枝。

贾生名迹忽无伦，十月长安看尽春。
顾我先鸣还自笑，空沾一第是何人。

晓望疏林露满巾，碧山秋寺属闲人。
溪头尽日看红叶，却笑高僧衣有尘。

阴沴奸阳，来暴于襄。
洎入大郛，波端若铓。
触厚摧高，不知其防。
骇溃颠委，万室皆毁。
灶登蛟鼍，堂集鳣鲔。
惟恩若雠，母不能子。
洪溃既涸，闬闳其虚。
以隳我堵，以剥我庐。
酸伤顾望，若践丘墟。
帝曰念嗟，朕日南顾。
流灾降慝，天曷台怒。
滔滔襄郊，捽我婴孺。
于惟余甿，饥伤喘呼。
斯为淫痍，孰往膏傅。
惟汝元寮，佥举明哲。
我公用谐，苴茅杖节。
来视襄人，噢咻提挈。
不日不月，咍乎抃悦。
乃泳故堤，陷于沙泥。
缺落坳圯，由东讫西。
公曰呜呼，汉之有堤。
实命襄人，不力乃力，则及乃身。
具锸与畚，汉堤其新。
帝廪有粟，帝府有缗。
尔成尔堤，必锡尔勤。
襄人怡怡，听命襄浒。
背襄肩杵，奔走蹈舞。
分之卒伍，令以麾鼓。
寻尺既度，日月可数。
登登嶪嶪，周旋上下。
披岘斲楚，飞石挽土。
举筑殷雷，骇汗霏雨。
疲癃鳏独，奋有筋膂。
呀吁来助，提筐负筥。
不劳其劳，杂沓笑语。
咸曰卢公，来赐我生。
斯堤既成，蜿蜿而平。
确尔山固，屹如云横。
汉流虽狂，坚不可蚀。
代千年亿，与天无极。
惟公之堤，昔在人心。
既筑既城，横之于南。
萌渚不峻，此门不深。
今复在兹，于汉之阴。
斯堤已崇，兹民获祐。
𫠜童相庆，室以完富。
贻于襄人，愿保厥寿。
繄公之功，赫焉如昼。
捍此巨灾，崒若京阜。
天子赐之，百姓载之。
族孙作诗，昭示厥后。

轮郭休夸四字书，红窠写出对庭除。
时时买得佳人笑，本色金钱却不如。

多此欢情泛鹢舟，桂枝同折塞同游。
声喧岛上巢松鹤，影落杯中过水鸥。
送日暮钟交戍岭，叫云寒角动城楼。
酒酣笑语秋风里，谁道槐花更起愁。

相逢须强笑，人世别离频。
去晓长侵月，归乡动隔春。
见僧心暂静，从俗事多屯。
宇宙诗名小，山河客路新。
翠桐犹入爨，青镜未辞尘。
逸足常思骥，随群且退鳞。
宴乖红杏寺，愁在绿杨津。
羞病难为药，开眉懒顾人。

相逢未得三回笑，风送离情入剪刀。
客路最能销日月，梦魂空自畏波涛。
独眠秋夜琴声急，未拜军城剑色高。
去去缘多山与海，鹤身宁肯为飞劳。

白茅为屋宇编荆，数处堦墀石叠成。
东谷笑言西谷响，下方云雨上方晴。
鼠惊樵客缘苍壁，猿戏山头撼紫柽。
别有一条投涧水，竹筒斜引入茶铛。

玉榼酒频倾，论功笑李陵。
红缰跑骏马，金镞掣秋鹰。
塞迥连天雪，河深彻底冰。
谁言提一剑，勤苦事中兴。

有昔灵王子，吹笙溯泬{氵寥}。
六宫攀不住，三岛去相招。
亡国原陵古，宾天岁月遥。
无蹊窥海曲，有庙访山椒。
石帐龙蛇拱，云栊彩翠销。
露坛装琬琰，真像写松乔。
珠馆青童宴，琳宫阿母朝。
气舆仙女侍，天马吏兵调。
湘妓红丝瑟，秦郎白管箫。
西城要绰约，南岳命娇娆。
句曲觞金洞，天台啸石桥。
晚花珠弄蘂，春茹玉生苗。
二景神光秘，三元宝箓饶。
雾垂鸦翅发，冰束虎章腰。
鹤驭争衔箭，龙妃合献绡。
衣从星渚浣，丹就日宫烧。
物外花尝满，人间叶自凋。
望台悲汉戾，阅水笑梁昭。
古殿香残炧，荒堦柳长条。
几曾期七日，无复降重霄。
嵩岭连天汉，伊澜入海潮。
何由得真诀，使我珮环飘。

陛兵偏近羽林营，夜静仍传禁号声。
应笑执金双阙下，近南犹隔两重城。

处处是欢心，时康岁已深。
不同三尺剑，应似五弦琴。
寿笑山犹尽，明嫌日有阴。
何当怜一物，亦遣断愁吟。

长安那不住，西笑又东行。
若以贫无计，何因事有成。
云峰天外出，江色草中明。
谩忝相于分，吾言世甚轻。

闪闪动鸣珰，初来烛影傍。
拥头珠翠重，萦步绮罗长。
静发歌如磬，连飘气觉香。
不言微有笑，多媚总无妆。
坐缺初离席，帘垂却入房。
思惟不是梦，此会胜高唐。

呜呜吹角贰师营，落日身闲笑傲行。
尽觉文章尊万事，却嫌官职剩双旌。
终休未拟降低屈，忽遇还须致太平。
频上水楼谁会我，泗滨浮磬是同声。

三载从戎类系匏，重游全许尚分茅。
刘郎别后无遗履，丁令归来有旧巢。
冬暖井梧多未落，夜寒窗竹自相敲。
纤腰弟子知千恨，笑与扬雄作解嘲。

洛州良牧帅瓯闽，曾是西垣作谏臣。
红斾已胜前尹正，尺书犹带旧丝纶。
秋来海有幽都雁，船到城添外国人。
行过小藩应大笑，只知夸近不知贫。

有病无媒客，多慵亦太疏。
自怜成叔夜，谁与荐相如。
嗜退思年老，谙空笑岁除。
迹闲过寺宿，头煖近阶梳。
春立穷冬后，阳生旧物初。
叶多庭不扫，根在迳新锄。
田事终归彼，心情倦老于。
斵材须见像，藏剑岂为鱼。
效浅惭尹禄，恩多负辟书。
酬知必拟共，勿使浪踌躇。

林下天书起遁逃，不堪移疾入尘劳。
黄河近岸阴风急，仙掌临关旭日高。
行野众喧闻雁发，宿亭孤寂有狼嗥。
荀家位极兼禅理，应笑埋轮著所操。

阁临偏险寺当山，独坐西城笑满颜。
四野有歌行路乐，五营无战射堂闲。
鼙和调角秋空外，砧办征衣落照间。
方拟杀身酬圣主，敢于高处恋乡关。

一寝闲身万事空，任天教作假文翁。
旗穿岛树孤舟上，家在山亭每日中。
叠果盘飧丹橘地，若花床席早梅风。
佳期说尽君应笑，刘表尊前且不同。

十驿褒斜到处慵，眼前常似接灵踪。
江遥旋入旁来水，山豁犹藏向后峰。
鸟径恶时应立虎，畬田闲日自烧松。
行吟却笑公车役，夜发星驰半不逢。

异色禀陶甄，常疑主者偏。
众芳殊不类，一笑独奢妍。
颗折羞含懒，藂虚隐陷圆。
亚心堆胜被，美色艳于莲。
品格如寒食，精光似少年。
种堪收子子，价合易贤贤。
迥秀应无妒，奇香称有仙。
深阴宜映幕，富贵助开筵。
蜀水争能染，巫山未可怜。
数难忘次第，立困恋傍边。
逐日愁风雨，和星祝夜天。
且从留尽赏，离此便归田。

万朵照初筵，狂游忆少年。
晓光如曲水，颜色似西川。
白向庚辛受，朱从造化研。
众开成伴侣，相笑极神仙。
见焰宁劳火，闻香不带烟。
自高轻月桂，非偶贱池莲。
影接雕盘动，藂遭恶草偏。
招欢忧事阻，就卧觉情牵。
四面宜绨锦，当头称管弦。
泊来莺定忆，粉扰蝶何颠。
苏息承朝露，滋荣仰霁天。
压栏多尽好，敌国贵宜然。
未落须迷醉，因兹任病缠。
人谁知极物，空负感麟篇。

昔年依峡寺，每日见申湖。
下泪重来此，知心一已无。
雨霖舟色暗，岸拔木形枯。
旧境深相恼，新春宛不殊。
方来寻熟侣，起去恨惊凫。
忍事花何笑，喧吟瀑正麤。
堪忧从宦到，倍遣曩怀孤。
上马终回首，傍人怪感吁。

得官殊未喜，失计是忘愁。
不是无心速，焉能有自由。
凉风盈夏扇，蜀茗半形瓯。
笑向权门客，应难见道流。

千题万咏过三旬，忘食贪魔作瘦人。
行处便吟君莫笑，就中诗病不任春。

活色生香第一流，手中移得近青楼。
谁知艳性终相负，乱向春风笑不休。

郊亭宴罢欲回车，满郭传呼调角初。
尚拥笙歌归未得，笑娥扶著醉尚书。

十里城中一院僧，各持巾钵事南能。
还应笑我功名客，未解嫌官学大乘。

夜锁重门昼亦监，眼波娇利瘦岩岩。
偏怜不怕傍人笑，自把春罗等舞衫。

道帔轻裾三岛云，绿髯长占镜中春。
高风已驾祥鸾驭，浮世休惊野马尘。
过海独辞王母面，度关谁识老聃身。
儒生也爱长生术，不见人间大笑人。

地上江河天上乌，百年流转只须臾。
平生闲过日将日，欲老始知吾负吾。
似豹一班时或有，如龟三顾岂全无。
古来晚达人何限，莫笑空枝犹望苏。

乱山青翠郡城东，爽节凭高一望通。
交友会时丝管合，羽觞飞处笑言同。
金英耀彩晴云外，玉树凝霜暮雨中。
高咏已劳潘岳思，醉欢惭道自车公。

疏茎秋拥翠，幽艳夕添红。
有月长灯在，无烟烬火同。
香浓初受露，势庳不知风。
应笑金台上，先随晓漏终。

津阳门北临通逵，雪风猎猎飘酒旗。
泥寒款段蹶不进，疲童退问前何为。
酒家顾客催解装，案前罗列樽与卮。
青钱琐屑安足数，白醪软美甘如饴。
开垆引满相献酬，枯肠渴肺忘朝饥。
愁忧似见出门去，渐觉春色入四肢。
主翁移客挑华灯，双肩隐膝乌帽欹。
笑云鲐老不为礼，飘萧雪鬓双垂颐。
问余何往凌寒曦，顾翁枯朽郎岂知。
翁曾豪盛客不见，我自为君陈昔时。
时平亲卫号羽林，我才十五为孤儿。
射熊搏虎众莫敌，弯弧出入随佽飞。
此时初创观风楼，檐高百尺堆华榱。
楼南更起鬬鸡殿，晨光出影相参差。
其年十月移禁仗，山下栉比罗百司。
朝元阁成老君见，会昌县以新丰移。
幽州晓进供奉马，玉珂宝勒黄金羁。
五王扈驾夹城路，传声校猎渭水湄。
羽林六军各出射，笼山络野张罝维。
雕弓绣韣不知数，翻身灭没皆蛾眉。
赤鹰黄鹘云中来，妖狐狡兔无所依。
人烦马殆禽兽尽，百里腥膻禾黍稀。
暖山度腊东风微，宫娃赐浴长汤池。
刻成玉莲喷香液，漱回烟浪深逶迤。
犀屏象荐杂罗列，锦凫绣雁相追随。
破簪碎钿不足拾，金沟残溜和缨緌。
上皇宽容易承事，十家三国争光辉。
绕床呼卢恣樗博，张灯达昼相谩欺。
相君侈拟纵骄横，日从秦虢多游嬉。
朱衫马前未满足，更驱武卒罗旌旗。
画轮宝轴从天来，云中笑语声融怡。
鸣鞭后骑何躞蹀，宫妆襟袖皆仙姿。
青门紫陌多春风，风中数日残春遗。
骊驹吐沬一奋迅，路人拥篲争珠玑。
八姨新起合欢堂，翔鹍贺燕无由窥。
万金酬工不肯去，矜能恃巧犹嗟咨。
四方节制倾附媚，穷奢极侈沽恩私。
堂中特设夜明枕，银烛不张光鉴帷。
瑶光楼南皆紫禁，梨园仙宴临花枝。
迎娘歌喉玉{穴/叫}窱，蛮儿舞带金葳蕤。
三郎紫笛弄烟月，怨如别鹤呼羁雌。
玉奴琵琶龙香拨，倚歌促酒声娇悲。
饮鹿泉边春露晞，粉梅檀杏飘朱墀。
金沙洞口长生殿，玉蘂峰头王母祠。
禁庭术士多幻化，上前较胜纷相持。
罗公如意夺颜色，三藏袈裟成散丝。
蓬莱池上望秋月，无云万里悬清辉。
上皇夜半月中去，三十六宫愁不归。
月中秘乐天半间，丁珰玉石和埙篪。
宸聪听览未终曲，却到人间迷是非。
千秋御节在八月，会同万国朝华夷。
花萼楼南大合乐，八音九奏鸾来仪。
都卢寻橦诚龌龊，公孙剑伎方神奇。
马知舞彻下床榻，人惜曲终更羽衣。
禄山此时侍御侧，金鸡画障当罘罳。
绣{衤羽}衣褓日屃赑，甘言狡计愈娇痴。
诏令上路建甲第，楼通走马如飞翚。
大开内府恣供给，玉缶金筐银簸箕。
异谋潜炽促归去，临轩赐带盈十围。
忠臣张公识逆状，日日切谏上弗疑。
汤成召浴果不至，潼关已溢渔阳师。
御街一夕无禁鼓，玉辂顺动西南驰。
九门回望尘坌多，六龙夜驭兵卫疲。
县官无人具军顿，行宫彻屋屠云螭。
马嵬驿前驾不发，宰相射杀冤者谁。
长眉鬒发作凝血，空有君王潜涕洟。
青泥坂上到三蜀，金堤城边止九旗。
移文泣祭昔臣墓，度曲悲歌秋雁辞。
明年尚父上捷书，洗清观阙收封畿。
两君相见望贤顿，君臣鼓舞皆歔欷。
宫中亲呼高骠骑，潜令改葬杨真妃。
花肤雪艳不复见，空有香囊和泪滋。
鉴舆却入华清宫，满山红实垂相思。
飞霜殿前月悄悄，迎春亭下风飔飔。
雪衣女失玉笼在，长生鹿瘦铜牌垂。
象床尘凝罨飒被，画檐虫网颇梨碑。
碧菱花覆云母陵，风篁雨菊低离披。
真人影帐偏生草，果老药堂空掩扉。
鼎湖一日失弓剑，桥山烟草俄霏霏。
空闻玉椀入金市，但见铜壶飘翠帷。
开元到今逾十纪，当初事迹皆残隳。
竹花唯养栖梧凤，水藻周游巢叶龟。
会昌御宇斥内典，去留二教分黄缁。
庆山污潴石瓮毁，红楼绿阁皆支离。
奇松怪柏为樵苏，童山眢谷亡崄巇。
烟中壁碎摩诘画，云间字失玄宗诗。
石鱼岩底百寻井，银床下卷红绠迟。
当时清影荫红叶，一旦飞埃埋素规。
韩家烛台倚林杪，千枝灿若山霞摛。
昔年光彩夺天月，昨日销镕当路岐。
龙宫御榜高可惜，火焚牛挽临崎峗。
孔雀松残赤琥珀，鸳鸯瓦碎青琉璃。
今我前程能几许，徒有余息筋力羸。
逢君话此空洒涕，却忆欢娱无见期。
主翁莫泣听我语，宁劳感旧休吁嘻。
河清海宴不难睹，我皇已上升平基。
湟中土地昔湮没，昨夜收复无疮痍。
戎王北走弃青冢，虏马西奔空月支。
两逢尧年岂易偶，愿翁颐养丰肤肌。
平明酒醒便分首，今夕一樽翁莫违。

津阳门北临通逵，雪风猎猎飘酒旗。
泥寒款段蹶不进，疲童退问前何为。
酒家顾客催解装，案前罗列樽与卮。
青钱琐屑安足数，白醪软美甘如饴。
开垆引满相献酬，枯肠渴肺忘朝饥。
愁忧似见出门去，渐觉春色入四肢。
主翁移客挑华灯，双肩隐膝乌帽欹。
笑云鲐老不为礼，飘萧雪鬓双垂颐。
问余何往凌寒曦，顾翁枯朽郎岂知。
翁曾豪盛客不见，我自为君陈昔时。
时平亲卫号羽林，我才十五为孤儿。
射熊搏虎众莫敌，弯弧出入随佽飞。
此时初创观风楼，檐高百尺堆华榱。
楼南更起鬬鸡殿，晨光出影相参差。
其年十月移禁仗，山下栉比罗百司。
朝元阁成老君见，会昌县以新丰移。
幽州晓进供奉马，玉珂宝勒黄金羁。
五王扈驾夹城路，传声校猎渭水湄。
羽林六军各出射，笼山络野张罝维。
雕弓绣韣不知数，翻身灭没皆蛾眉。
赤鹰黄鹘云中来，妖狐狡兔无所依。
人烦马殆禽兽尽，百里腥膻禾黍稀。
暖山度腊东风微，宫娃赐浴长汤池。
刻成玉莲喷香液，漱回烟浪深逶迤。
犀屏象荐杂罗列，锦凫绣雁相追随。
破簪碎钿不足拾，金沟残溜和缨緌。
上皇宽容易承事，十家三国争光辉。
绕床呼卢恣樗博，张灯达昼相谩欺。
相君侈拟纵骄横，日从秦虢多游嬉。
朱衫马前未满足，更驱武卒罗旌旗。
画轮宝轴从天来，云中笑语声融怡。
鸣鞭后骑何躞蹀，宫妆襟袖皆仙姿。
青门紫陌多春风，风中数日残春遗。
骊驹吐沬一奋迅，路人拥篲争珠玑。
八姨新起合欢堂，翔鹍贺燕无由窥。
万金酬工不肯去，矜能恃巧犹嗟咨。
四方节制倾附媚，穷奢极侈沽恩私。
堂中特设夜明枕，银烛不张光鉴帷。
瑶光楼南皆紫禁，梨园仙宴临花枝。
迎娘歌喉玉{穴/叫}窱，蛮儿舞带金葳蕤。
三郎紫笛弄烟月，怨如别鹤呼羁雌。
玉奴琵琶龙香拨，倚歌促酒声娇悲。
饮鹿泉边春露晞，粉梅檀杏飘朱墀。
金沙洞口长生殿，玉蘂峰头王母祠。
禁庭术士多幻化，上前较胜纷相持。
罗公如意夺颜色，三藏袈裟成散丝。
蓬莱池上望秋月，无云万里悬清辉。
上皇夜半月中去，三十六宫愁不归。
月中秘乐天半间，丁珰玉石和埙篪。
宸聪听览未终曲，却到人间迷是非。
千秋御节在八月，会同万国朝华夷。
花萼楼南大合乐，八音九奏鸾来仪。
都卢寻橦诚龌龊，公孙剑伎方神奇。
马知舞彻下床榻，人惜曲终更羽衣。
禄山此时侍御侧，金鸡画障当罘罳。
绣{衤羽}衣褓日屃赑，甘言狡计愈娇痴。
诏令上路建甲第，楼通走马如飞翚。
大开内府恣供给，玉缶金筐银簸箕。
异谋潜炽促归去，临轩赐带盈十围。
忠臣张公识逆状，日日切谏上弗疑。
汤成召浴果不至，潼关已溢渔阳师。
御街一夕无禁鼓，玉辂顺动西南驰。
九门回望尘坌多，六龙夜驭兵卫疲。
县官无人具军顿，行宫彻屋屠云螭。
马嵬驿前驾不发，宰相射杀冤者谁。
长眉鬒发作凝血，空有君王潜涕洟。
青泥坂上到三蜀，金堤城边止九旗。
移文泣祭昔臣墓，度曲悲歌秋雁辞。
明年尚父上捷书，洗清观阙收封畿。
两君相见望贤顿，君臣鼓舞皆歔欷。
宫中亲呼高骠骑，潜令改葬杨真妃。
花肤雪艳不复见，空有香囊和泪滋。
鉴舆却入华清宫，满山红实垂相思。
飞霜殿前月悄悄，迎春亭下风飔飔。
雪衣女失玉笼在，长生鹿瘦铜牌垂。
象床尘凝罨飒被，画檐虫网颇梨碑。
碧菱花覆云母陵，风篁雨菊低离披。
真人影帐偏生草，果老药堂空掩扉。
鼎湖一日失弓剑，桥山烟草俄霏霏。
空闻玉椀入金市，但见铜壶飘翠帷。
开元到今逾十纪，当初事迹皆残隳。
竹花唯养栖梧凤，水藻周游巢叶龟。
会昌御宇斥内典，去留二教分黄缁。
庆山污潴石瓮毁，红楼绿阁皆支离。
奇松怪柏为樵苏，童山眢谷亡崄巇。
烟中壁碎摩诘画，云间字失玄宗诗。
石鱼岩底百寻井，银床下卷红绠迟。
当时清影荫红叶，一旦飞埃埋素规。
韩家烛台倚林杪，千枝灿若山霞摛。
昔年光彩夺天月，昨日销镕当路岐。
龙宫御榜高可惜，火焚牛挽临崎峗。
孔雀松残赤琥珀，鸳鸯瓦碎青琉璃。
今我前程能几许，徒有余息筋力羸。
逢君话此空洒涕，却忆欢娱无见期。
主翁莫泣听我语，宁劳感旧休吁嘻。
河清海宴不难睹，我皇已上升平基。
湟中土地昔湮没，昨夜收复无疮痍。
戎王北走弃青冢，虏马西奔空月支。
两逢尧年岂易偶，愿翁颐养丰肤肌。
平明酒醒便分首，今夕一樽翁莫违。

一百五日又欲来，梨花梅花参差开。
行人自笑不归去，瘦马独吟真可哀。
杏酪渐香邻舍粥，榆烟将变旧炉灰。
画桥春煖清歌夜，肯信愁肠日九回。

晓红初拆露香新，独立空山冷笑人。
春意自知无主惜，恣风吹逐马蹄尘。

湘南客帆稀，游子寡消息。
经时停尺素，望尽云边翼。
笑言频梦寐，独立想容色。
落景无来人，修江入天白。
停停倚门念，瑟瑟风雨夕。
何处泊扁舟，迢遰湍波侧。
秋归旧窗竹，永夜一凄寂。
吟尔鹡鸰篇，中宵慰相忆。

清远登高台，晃朗纵览历。
濯泉唤仙风，于此荡灵魄。
冷光邀远目，百里见海色。
送云归蓬壶，望鹤灭秋碧。
波澜收日气，天自回澄寂。
百越落掌中，十洲点空白。
身居飞鸟上，口咏玄元籍。
飘如出尘笼，想望吹箫客。
冥冥人间世，歌笑不足惜。
朅来罗浮巅，披云炼琼液。
谢公云岑兴，可以蹑高迹。
吾将抱瑶琴，绝境纵所适。

晓发碧水阳，暝宿金山寺。
松风洒寒雨，淅沥醒余醉。
夜中香积饭，蔬粒俱精异。
境寂灭尘愁，神高得诗思。
皎皎荥阳子，芳春富才义。
涨海豁心源，冰壶见门地。
碧霄有鸠序，未展联行翅。
俱笑一尺绳，三年绊骐骥。
摧藏担簦客，郁抑胸襟事。
名业尔未从，临风嘿舒志。
一身渺云岭，中夜空涕泗。
侧枕对孤灯，衾寒不成寐。
粮薪极桂玉，大道生榛刺。
耻息恶木阴，难书剑歌意。
扬鞭入莽苍，山驿凌烟翠。
越鸟日南飞，芳音愿相次。

浮云何权奇，绝足世未知。
长嘶清海风，蹀躞振云丝。
由来渥洼种，本是苍龙儿。
穆满不再活，无人昆阆骑。
若识跃峤怯，宁劳耀金羁。
青刍与白水，空笑驽骀肥。
伯乐傥一见，应惊耳长垂。
当思八荒外，逐日向瑶池。

八月湖浸天，扬帆入秋色。
岷峨雪气来，寒涨潇湘碧。
子真冥鸿志，不逐笼下翼。
九女叠云屏，于焉恣栖息。
新诗山水思，静入陶谢格。
困醉松花春，追攀紫烟客。
相逢十年旧，嚬笑等欢戚。
一饭玉露蔬，中肠展堆积。
停食不尽意，倾意怅可惜。
云水一分飞，离忧洞庭侧。
回车三乡路，仙菊正堪摘。
寄谢杜兰香，何年别张硕。

回雪舞萦盈，萦盈若回雪。
腰支一把玉，秪恐风吹折。
如能买一笑，满斗量明月。
安得金莲花，步步承罗袜。

楚国傲名客，九州遍芳声。
白衣谢簪绂，云卧重岩扃。
长波飞素舸，五月下南溟。
大笑相逢日，天边作酒星。

堪爱复堪伤，无情不久长。
浪摇千脸笑，风舞一丛芳。
似濯文君锦，如窥汉女妆。

五浊之世尘冥冥，达观栖心于此经。
但用须弥藏芥子，安知牛迹笑东溟。
生公吐辩真无敌，顾氏传神实有灵。
今日净开方丈室，一飞白足到茅亭。

凄凄霜日上高台，水国秋深客思哀。
万叠银山寒浪起，一行斜字早鸿来。
谁家𢭏练孤城暮，何处题衣远信回？江汉路长身不定，菊花三笑旅萍开。

碁局茅亭幽涧滨，竹寒江静远无人。
邨梅尚敛风前笑，沙草初偷雪后春。
鹏鷃喻中消日月，沧浪歌里放心神。
平生自有烟霞志，久欲抛身狎隐沦。

东山夜䜩酒成河，银烛荧煌照绮罗。
四面雨声笼笑语，满堂香气泛笙歌。
泠泠玉漏初三滴，滟滟金觞已半酡。
共向柏台窥雅量，澄陂万顷见天和。

满院泉声水殿凉，疏帘微雨野松香。
东峰下视南溟月，笑踏金波看海光。

上人分明见，玉兔潭底没。
上人光惨貌，古来恨峭发。
涕辞孔颜庙，笑访禅寂室。
步随青山影，坐学白塔骨。
解听无弄琴，不礼有身佛。
欲问师何之，忽与我相别。
率赋赠远言，言惭非子曰。

地近轻数见，地远重一面。
一面如何重，重甚珍宝片。
自经失欢笑，几度腾霜霰。
此心镇悬悬，天象固回转。
长安秋风高，子在东甸县。
仪形信寂蔑，风雨岂乖间。
凭人报消息，何易凭笔砚。
俱不尽我心，终须对君宴。

铜章美少年，小邑在南天。
版籍多迁客，封疆接洞田。
静江鸣野鼓，发缆带村烟。
却笑陶元亮，何须忆醉眠。

每逢词翰客，邀我共寻君。
果见闲居赋，未曾流俗闻。
也知邻市井，宛似出嚣氛。
却笑巢由辈，何须隐白云。

相逢须语笑，人世别离频。
晓至长侵月，思乡动隔春。
见僧心暂静，从俗事多迍。
宇宙诗名小，山河客路新。
翠桐犹入爨，清镜未辞尘。
逸足思奔骥，随群且退鳞。
宴乖红杏寺，愁在绿杨津。
老病难为乐，开眉赖故人。

今朝笑语同，几日百忧中。
鸟度剑门静，蛮归泸水空。
步霜吟菊畔，待月坐林东。
且莫孤此兴，勿论穷与通。

曾梦诸侯笑，康囚议脱枷。
千根池里藕，一朵火中花。

藕肠纤缕抽轻春，烟机漠漠娇娥嚬。
金梭淅沥透空薄，剪落交刀吹断云。
张家公子夜闻雨，夜向兰堂思楚舞。
蝉衫麟带压愁香，偷得莺簧鏁金缕。
管含兰气娇语悲，胡槽雪腕鸳鸯丝。
芙蓉力弱应难定，杨柳风多不自持。
回嚬笑语西窗客，星斗寥寥波脉脉。
不逐秦王卷象床，满楼明月梨花白。

格格水禽飞带波，孤光斜起夕阳多。
湖西山浅似相笑，菱刺惹衣攒黛蛾。
青丝系船向江木，兰芽出土吴江曲。
水极晴摇泛滟红，草平春染烟绵绿。
玉鞭骑马杨叛儿，刻金作凤光参差。
丁丁暖漏滴花影，催入景阳人不知。
弯堤弱柳遥相瞩，雀扇团圆掩香玉。
莲塘艇子归不归，柳暗桑秾闻布谷。

檐柳初黄燕新乳，晓碧芊绵过微雨。
树色深含台榭情，莺声巧作烟花主。
锦袍公子陈杯觞，拨醅百瓮春酒香。
入门下马问谁在，降堦握手登华堂。
临邛美人连山眉，低抱琵琶含怨思。
朔风绕指我先笑，明月入怀君自知。
劝君莫惜金樽酒，年少须臾如覆手。
辛勤到老慕箪瓢，于我悠悠竟何有。
洛阳卢仝称文房，妻子脚秃舂黄粮。
阿耋光颜不识字，指麾豪俊如驱羊。
天犀压断朱鼹鼠，瑞锦惊飞金凤皇。
其余岂足霑牙齿，欲用何能报天子。
驽马垂头抢暝尘，骅骝一日行千里。
但有沈冥醉客家，支颐瞪目持流霞。
唯恐南国风雨落，碧芜狼籍棠梨花。

妾家白蘋浦，日上芙蓉檝。
轧轧摇浆声，移舟入茭叶。
溪长茭叶深，作底难相寻。
避郎郎不见，㶉𫛶自浮沈。
拾萍萍无根，采莲莲有子。
不作浮萍生，宁为藕花死。
岸傍骑马郎，乌帽紫游缰。
含愁复含笑，回首问横塘。
妾住金陵浦，门前朱雀航。
流苏持作帐，芙蓉持作梁。
出入金犊幰，兄弟侍中郎。
前年学歌舞，定得郎相许。
连娟眉绕山，依约腰如杵。
凤管悲若咽，鸾弦娇欲语。
扇薄露红铅，罗轻压金缕。
明月西南楼，珠帘玳瑁钩。
横波巧能笑，弯蛾不识愁。
花开子留树，草长根依土。
早闻金沟远，底事归郎许。
不学杨白花，朝朝泪如雨。

妾家白蘋浦，日上芙蓉檝。
轧轧摇浆声，移舟入茭叶。
溪长茭叶深，作底难相寻。
避郎郎不见，㶉𫛶自浮沈。
拾萍萍无根，采莲莲有子。
不作浮萍生，宁为藕花死。
岸傍骑马郎，乌帽紫游缰。
含愁复含笑，回首问横塘。
妾住金陵浦，门前朱雀航。
流苏持作帐，芙蓉持作梁。
出入金犊幰，兄弟侍中郎。
前年学歌舞，定得郎相许。
连娟眉绕山，依约腰如杵。
凤管悲若咽，鸾弦娇欲语。
扇薄露红铅，罗轻压金缕。
明月西南楼，珠帘玳瑁钩。
横波巧能笑，弯蛾不识愁。
花开子留树，草长根依土。
早闻金沟远，底事归郎许。
不学杨白花，朝朝泪如雨。

藕丝作线难胜针，蘂粉染黄那得深。
玉白兰芳不相顾，青楼一笑轻千金。
莫言自古皆如此，健剑刜钟铅绕指。
三秋庭绿尽迎霜，惟有荷花守红死。
庐江小吏朱斑轮，柳缕吐芽香玉春。
两股金钗已相许，不令独作空成尘。
悠悠楚水流如马，恨紫愁红满平野。
野土千年怨不平，至今烧作鸳鸯瓦。

敕勒金{巾贵}壁，阴山无岁华。
账外风飘雪，营前月照沙。
羌儿吹玉管，胡姬踏锦花。
却笑江南客，梅落不归家。

白马杂金饰，言从雕辇回。
粉香随笑度，鬓态伴愁来。
远水斜如剪，青莎绿似裁。
所恨章华日，冉冉下层台。

柳岸杏花稀，梅梁乳燕飞。
美人鸾镜笑，嘶马雁门归。
楚宫云影薄，台城心赏违。
从来千里恨，边色满戎衣。

稻田凫雁满晴沙，钓渚归来一迳斜。
门带果林招邑吏，井分蔬圃属邻家。
皋原寂历垂禾穗，桑竹参差映豆花。
自笑谩怀经济策，不将心事许烟霞。

曾道逍遥第一篇，尔来无处不恬然。
便同南郭能忘象，兼笑东林学坐禅。
人事转新花烂熳，客程依旧水潺湲。
若教犹作当时意，应有垂丝在鬓边。

逸足皆先路，穷郊独向隅。
顽童逃广柳，羸马卧平芜。
黄卷嗟谁问，朱弦偶自娱。
鹿鸣皆缀士，雌伏竟非夫。
采地荒遗野，爰田失故都。
亡羊犹博簺，牧马倦呼卢。
奕世参周禄，承家学鲁儒。
功庸留剑舃，铭戒在盘盂。
经济怀良画，行藏识远图。
未能鸣楚玉，空欲握隋珠。
定为鱼缘木，曾因兔守株。
五车堆缥帙，三迳阖绳枢。
适与群英集，将期善价沽。
叶龙图夭矫，燕鼠笑胡卢。
赋分知前定，寒心畏厚诬。
蹑尘追庆忌，操剑学班输。
文囿陪多士，神州试大巫。
对虽希鼓瑟，名亦滥吹竽。
正使猜奔竞，何尝计有无。
镏惔虚访觅，王霸竟揶揄。
市义虚焚券，关讥谩弃𦈡。
至言今信矣，微尚亦悲夫。
白雪调歌响，清风乐舞雩。
胁肩难黾勉，搔首易嗟吁。
角胜非能者，推贤见射乎。
兕觥增恐竦，杯水失锱铢。
粉垛收丹采，金髇隐仆姑。
垂櫜羞尽爵，扬觯辱弯弧。
虎拙休言画，龙希莫学屠。
转蓬随款段，耘草辟墁垆。
受业乡名郑，藏机谷号愚。
质文精等贯，琴筑韵相须。
筑室连中野，诛茅接上腴。
苇花纶虎落，松瘿鬬栾栌。
静语莺相对，闲眠鹤浪俱。
蘂多劳蝶翅，香酷坠蜂须。
芳草迷三岛，澄波似五湖。
跃鱼翻藻荇，愁鹭睡葭芦。
暝洘藏㶉𫛶，幽屏卧鹧鸪。
苦辛随蓻殖，甘旨仰樵苏。
笑语空怀橘，穷愁亦据梧。
尚能甘半菽，非敢薄生刍。
钓石封苍藓，芳蹊艳绛跗。
树兰畦缭绕，穿竹路萦纡。
机杼非桑女，林园异木奴。
横竿窥赤鲤，持翳望青鸬。
泮水思芹味，琅琊得稻租。
杖轻藜拥肿，衣破芰披敷。
芳意忧𫛸鴂，愁声觉蟪蛄。
短檐喧语燕，高木堕饥鼯。
事迫离幽墅，贫牵犯畏途。
爱憎防杜挚，悲叹似杨朱。
旅食常过卫，羇游欲渡泸。
塞歌伤督护，边角思单于。
堡戍标枪槊，关河鏁舳舻。
威容尊大树，邢法避秋荼。
远目穷千里，归心寄九衢。
寝甘诚系滞，浆馈贵睢盱。
怀刺名先远，干时道自孤。
齿牙频激发，簦笈尚崎岖。
莲府侯门贵，霜台帝命俞。
骥蹄初蹑景，鹏翅欲抟扶。
寓直回骢马，分曹对暝乌。
百神歆仿佛，孤竹韵含胡。
凤阙分班立，鹓行竦剑趋。
触邪承密勿，持法奉訏谟。
鸣玉锵登降，衡牙向曳娄。
祀亲和氏璧，香近博山𬬻。
瑞景森琼树，轻冰莹玉壶。
豸冠簪铁柱，螭首对金铺。
内史书千卷，将军画一厨。
眼明惊气象，心死伏规模。
岂意观文物，何劳琢碔砆。
草肥牧騕袅，苔涩淬昆吾。
乡思巢枝鸟，年华过隙驹。
衔恩空抱影，酬德未捐躯。
时辈推良友，家声继令图。
致身伤短翮，骧首顾疲驽。
班马方齐骛，陈雷亦并驱。
昔皆言尔志，今亦畏吾徒。
有气干牛斗，无人辩辘轳。
客来斟绿蚁，妻试踏青蚨。
积毁方销骨，微瑕惧掩瑜。
蛇矛犹转战，鱼服自囚拘。
欲就欺人事，何能逭鬼诛。
是非迷觉梦，行役议秦吴。
凛冽风埃惨，萧条草木枯。
低徊伤志气，蒙犯变肌肤。
旅雁唯闻叫，饥鹰不待呼。
梦梭抛促织，心茧学蜘蛛。
宁复机难料，庸非信未孚。
激扬衔箭虎，疑惧听冰狐。
处己将营窟，论心若合符。
浪言辉棣萼，何所托葭莩。
乔木能求友，危巢莫吓雏。
风华飘领袖，诗礼拜衾𦈡。
欹枕情何苦，同舟道岂殊。
放怀亲蕙芷，收迹异桑榆。
赠远聊攀柳，栽书欲截蒲。
瞻风无限泪，回首更踟蹰。

逸足皆先路，穷郊独向隅。
顽童逃广柳，羸马卧平芜。
黄卷嗟谁问，朱弦偶自娱。
鹿鸣皆缀士，雌伏竟非夫。
采地荒遗野，爰田失故都。
亡羊犹博簺，牧马倦呼卢。
奕世参周禄，承家学鲁儒。
功庸留剑舃，铭戒在盘盂。
经济怀良画，行藏识远图。
未能鸣楚玉，空欲握隋珠。
定为鱼缘木，曾因兔守株。
五车堆缥帙，三迳阖绳枢。
适与群英集，将期善价沽。
叶龙图夭矫，燕鼠笑胡卢。
赋分知前定，寒心畏厚诬。
蹑尘追庆忌，操剑学班输。
文囿陪多士，神州试大巫。
对虽希鼓瑟，名亦滥吹竽。
正使猜奔竞，何尝计有无。
镏惔虚访觅，王霸竟揶揄。
市义虚焚券，关讥谩弃𦈡。
至言今信矣，微尚亦悲夫。
白雪调歌响，清风乐舞雩。
胁肩难黾勉，搔首易嗟吁。
角胜非能者，推贤见射乎。
兕觥增恐竦，杯水失锱铢。
粉垛收丹采，金髇隐仆姑。
垂櫜羞尽爵，扬觯辱弯弧。
虎拙休言画，龙希莫学屠。
转蓬随款段，耘草辟墁垆。
受业乡名郑，藏机谷号愚。
质文精等贯，琴筑韵相须。
筑室连中野，诛茅接上腴。
苇花纶虎落，松瘿鬬栾栌。
静语莺相对，闲眠鹤浪俱。
蘂多劳蝶翅，香酷坠蜂须。
芳草迷三岛，澄波似五湖。
跃鱼翻藻荇，愁鹭睡葭芦。
暝洘藏㶉𫛶，幽屏卧鹧鸪。
苦辛随蓻殖，甘旨仰樵苏。
笑语空怀橘，穷愁亦据梧。
尚能甘半菽，非敢薄生刍。
钓石封苍藓，芳蹊艳绛跗。
树兰畦缭绕，穿竹路萦纡。
机杼非桑女，林园异木奴。
横竿窥赤鲤，持翳望青鸬。
泮水思芹味，琅琊得稻租。
杖轻藜拥肿，衣破芰披敷。
芳意忧𫛸鴂，愁声觉蟪蛄。
短檐喧语燕，高木堕饥鼯。
事迫离幽墅，贫牵犯畏途。
爱憎防杜挚，悲叹似杨朱。
旅食常过卫，羇游欲渡泸。
塞歌伤督护，边角思单于。
堡戍标枪槊，关河鏁舳舻。
威容尊大树，邢法避秋荼。
远目穷千里，归心寄九衢。
寝甘诚系滞，浆馈贵睢盱。
怀刺名先远，干时道自孤。
齿牙频激发，簦笈尚崎岖。
莲府侯门贵，霜台帝命俞。
骥蹄初蹑景，鹏翅欲抟扶。
寓直回骢马，分曹对暝乌。
百神歆仿佛，孤竹韵含胡。
凤阙分班立，鹓行竦剑趋。
触邪承密勿，持法奉訏谟。
鸣玉锵登降，衡牙向曳娄。
祀亲和氏璧，香近博山𬬻。
瑞景森琼树，轻冰莹玉壶。
豸冠簪铁柱，螭首对金铺。
内史书千卷，将军画一厨。
眼明惊气象，心死伏规模。
岂意观文物，何劳琢碔砆。
草肥牧騕袅，苔涩淬昆吾。
乡思巢枝鸟，年华过隙驹。
衔恩空抱影，酬德未捐躯。
时辈推良友，家声继令图。
致身伤短翮，骧首顾疲驽。
班马方齐骛，陈雷亦并驱。
昔皆言尔志，今亦畏吾徒。
有气干牛斗，无人辩辘轳。
客来斟绿蚁，妻试踏青蚨。
积毁方销骨，微瑕惧掩瑜。
蛇矛犹转战，鱼服自囚拘。
欲就欺人事，何能逭鬼诛。
是非迷觉梦，行役议秦吴。
凛冽风埃惨，萧条草木枯。
低徊伤志气，蒙犯变肌肤。
旅雁唯闻叫，饥鹰不待呼。
梦梭抛促织，心茧学蜘蛛。
宁复机难料，庸非信未孚。
激扬衔箭虎，疑惧听冰狐。
处己将营窟，论心若合符。
浪言辉棣萼，何所托葭莩。
乔木能求友，危巢莫吓雏。
风华飘领袖，诗礼拜衾𦈡。
欹枕情何苦，同舟道岂殊。
放怀亲蕙芷，收迹异桑榆。
赠远聊攀柳，栽书欲截蒲。
瞻风无限泪，回首更踟蹰。

忆昔开元日，承平事胜游。
贵妃专宠幸，天子富春秋。
月白霓裳殿，风干羯鼓楼。
鬬鸡花蔽膝，骑马玉搔头。
绣毂千门妓，金鞍万户侯。
薄云欹雀扇，轻雪犯貂裘。
过客闻韶濩，居人识冕旒。
气和春不觉，烟暖霁难收。
涩浪和琼甃，晴阳上彩斿。
卷衣轻鬓懒，窥镜澹蛾羞。
屏掩芙蓉帐，帘褰玳瑁钩。
重瞳分渭曲，纤手指神州。
御案迷萱草，天袍妒石榴。
深岩藏浴凤，鲜隰媚潜虬。
不料邯郸虱，俄成即墨牛。
剑锋挥太皞，旗焰拂蚩尤。
内嬖陪行在，孤臣预坐筹。
瑶簪遗翡翠，霜仗驻骅骝。
艳笑双飞断，[香]魂一哭休。
早梅悲蜀道，高树隔昭丘。
朱阁重霄近，苍崖万古愁。
至今汤殿水，呜咽县前流。

忆昔几游集，今来倍叹伤。
百花情易老，一笑事难忘。
白社已萧索，青楼空艳阳。
不闲云雨梦，犹欲过高唐。

微生竟劳止，晤言犹是非。
出门还有泪，看竹暂忘机。
爽气三秋近，浮生一笑稀。
故山松菊在，终欲掩荆扉。

海榴开似火，先解报春风。
叶乱裁笺绿，花宜插鬓红。
蜡珠攒作蒂，缃彩剪成丛。
郑驿多归思，相期一笑同。

巩树先春雪满枝，上阳宫柳啭黄鹂。
桓谭未便忘西笑，岂为长安有凤池。

秋色满葭菼，离人西复东。
几年方暂见，一笑又难同。
地势萧陵歇，江声禹庙空。
如何暮滩上，千里逐征鸿。

夜阑黄叶寺，瓶锡两俱能。
松下石桥路，雨中山殿灯。
茶炉天姥客，棋席剡溪僧。
还笑长门赋，高秋卧茂陵。

水漾晴红压叠波，晓来金粉覆庭莎。
裁成艳思偏应巧，分得春光最数多。
欲绽似含双靥笑，正繁疑有一声歌。
华堂客散帘垂地，想凭阑干敛翠蛾。

疾眼逢春四壁空，夜来山雪破东风。
未知王母千年熟，且共刘郎一笑同。
已落又开横晚翠，似无如有带朝红。
僧虔蜡炬高三尺，莫惜连宵照露丛。

慢笑开元有幸臣，直教天子到蒙尘。
今来看画犹如此，何况亲逢绝世人。

家乏两千万，时当一百五。
飔飔杨柳风，穰穰樱桃雨。
年芳苦沈潦，心事如摧橹。
金犊近兰汀，铜龙接花坞。
青葱建杨宅，隐辚端门鼓。
彩素拂庭柯，轻球落邻圃。
三春谢游衍，一笑牵规矩。
独有恩泽侯，归来看楚舞。

澄流可濯缨，严子但垂纶。
孤坐九层石，远笑清渭滨。
潜龙飞上天，四海岂无云。
清气不零雨，安使洗尘氛。
我来吟高风，髣髴见斯人。
江月尚皎皎，江石亦磷磷。
如何台下路，明日又迷津。

回车在门前，欲上心更悲。
路傍见花发，似妾初嫁时。
养蚕已成茧，织素犹在机。
新人应笑此，何如画蛾眉。
昨日惜红颜，今日畏老迟。
良媒去不远，此恨今告谁。

自君入城市，北邙无新坟。
始信壶中药，不落白杨根。
如何忽告归，蕣华还笑人。
玉笙无遗音，怅望缑岭云。

登岸还入舟，水禽惊笑语。
晚叶低众色，湿云带繁暑。
落日乘醉归，溪流复几许。

绛霄轻霭翊三台，稽阮襟怀管乐才。
莲沼昔为王俭府，菊篱今作孟嘉杯。
宁知北阙元勋在，却引东山旧客来。
自笑吐茵还酩酊，日斜空从绛衣回。

蒨蒨红裙好女儿，相偎相倚看人时。
使君马上应含笑，横把金鞭为咏诗。

小男供饵妇搓丝，溢榼香醪倒接{罒/离}。
日出两竿鱼正食，一家欢笑在南池。

翠鬣红衣舞夕晖，水禽情似此禽稀。
暂分烟岛犹回首，只渡寒塘亦共飞。
映雾乍迷珠殿瓦，逐梭齐上玉人机。
采莲无限兰桡女，笑指中流羡尔归。

二月树色好，昭仪正骄奢。
恐君爱阳艳，斫却园中花。
三十六宫女，髻鬟各如鸦。
君王心所怜，独自不见瑕。
台上红灯尽，未肯下金车。
一笑不得所，尘中悉无家。
飞燕身更轻，何必恃容华。

但见出门踪，不见入门迹。
却笑山头女，无端化为石。

举世皆问人，唯师独求己。
一马无四蹄，顷刻行千里。
应笑北原上，丘坟乱如蚁。

南宫酒未销，又宴姑苏台。
美人和泪去，半夜阊门开。
相对正歌舞，笑中闻鼓鼙。
星散九重门，血流十二街。
一去成万古，台尽人不回。
时闻野田中，拾得黄金钗。

邯郸旧公子，骑马又鸣珂。
手挥白玉鞭，不避五侯车。
闲愁春日短，沽酒入倡家。
一笑千万金，醉中赠秦娥。
如今高原上，树树白杨花。

落第非有罪，兹山聊归止。
山猿隔云住，共饮山中水。
读书时有兴，坐石忘却起。
西山忽然暮，往往遗巾履。
经时一出门，兼候僮仆喜。
常被山翁笑，求名岂如此。
齿髪老未衰，何如且求己。

奔走未到我，在城如在村。
出门既无意，岂如常闭门。
作诗二十载，阙下名不闻。
无人为开口，君子独有言。
身为苦寒士，一笑亦感恩。
殷勤中途上，勿使车无轮。

黑黍舂来酿酒饮，青禾刈了驱牛载。
大姑小叔常在眼，却笑长安在天外。

远节惨言别，况予心久违。
从来忆家泪，今日送君归。
野路正风雪，还乡犹布衣。
里中耕稼者，应笑读书非。

日日市朝路，何时无苦辛。
不随丹灶客，终作白头人。
浮世度千载，桃源方一春。
归来华表上，应笑北邙尘。

少壮彼何人，种花荒苑外。
不知力田苦，却笑耕耘辈。
当春卖春色，来往经几代。
长安甲第多，处处花堪爱。
良金不惜费，竞取园中最。
一蕊才占烟，歌声已高会。
自言种花地，终日拥轩盖。
农夫官役时，独与花相对。
那令卖花者，久为生人害。
贵粟不贵花，生人自应泰。

鸾辞旧伴知何止，凤得新梧想称心。
红粉尚存香幕幕，白云将散信沈沈。
已休磨琢投泥玉，懒更经营买笑金。
愿作山头似人石，丈夫衣上泪痕深。

旧尝游处遍寻看，睹物伤情死一般。
买笑楼前花已谢，画眉窗下月空残。
云归巫峡音容断，路隔星河去住难。
莫道诗成无泪下，泪如泉滴亦须干。

珠珑翡翠床，白皙侍中郎。
五日来花下，双童问道傍。
到门车马狭，连夜管弦长。
每笑东家子，窥他宋玉墙。

垅上扶犂儿，手种腹长饥。
窗下抛梭女，手织身无衣。
我愿燕赵姝，化为嫫母姿。
一笑不值钱，自然家国肥。

雉扇合蓬莱，朝车回紫陌。
重门集嘶马，言宴金张宅。
燕娥奉卮酒，低鬟若无力。
十户手胼胝，凤凰钗一只。
高楼齐下视，日照罗衣色。
笑指负薪人，不信生中国。

采薇易为山，何必登首阳。
濯缨易为水，何必泛沧浪。
贵崇已难慕，谄笑何所长。
东堂桂欲空，犹有收萤光。

贫女苦筋力，缲丝夜夜织。
万梭为一素，世重韩娥色。
五侯初买笑，建章方落籍。
一曲古凉州，六亲长血食。
劝尔画长眉，学歌饱亲戚。

入室少情意，出门多路岐。
黄鹤有归日，荡子无还时。
人谁无分命，妾身何太奇。
君为东南风，妾作西北枝。
青楼邻里妇，终年画长眉。
自倚对良匹，笑妾空罗帏。

白玉若无玷，花颜须及时。
国色久在室，良媒亦生疑。
鸦鬟未成髻，鸾镜徒相知。
翻惭效颦者，却笑从人迟。

北极伫文昌，南宫晓拜郎。
紫泥乘帝泽，银印佩天光。
纬结三台侧，钩连四辅傍。
佐商依傅说，仕汉笑冯唐。
委佩摇秋色，峨冠带晚霜。
自然符列象，千古耀岩廊。

此去欢荣冠士林，离筵休恨酒杯深。
云梯万仞初高步，月桂余香尚满襟。
鸣櫂晓冲苍霭发，落帆寒动白华吟。
君家祖德惟清苦，却笑当时问绢心。

古原南北旧萧疏，高木风多小雪余。
半夜病吟人寝后，百年闲事酒醒初。
频招兄弟同佳节，已有兵戈隔远书。
肥马王孙定相笑，不知岐路厌樵渔。

洛阳佳丽与芳华，金谷园中见百花。
谁遣当年坠楼死，无人巧笑破孙家。

题桥贵欲露先诚，此日人皆笑率情。
应讶临邛沽酒客，逢时还作汉公卿。

风引征帆管吹高，晋君张[宴]俟雄豪。
舟人笑指千余客，谁是烟霄六翮毛。

为嫌朝野尽陶陶，不觉官高怨亦高。
憔悴莫酬渔父笑，浪交千载咏离骚。

汉家天子镇寰瀛，塞北羌胡未罢兵。
猛将谋臣徒自贵，蛾眉一笑塞尘清。

此生居此世，堪笑复堪悲。
在处有岐路，何人无别离。
长当多难日，愁过少年时。
穷达都判了，休闲镊白髭。

西去安夷落，乘轺从节行。
彤庭传圣旨，异城化戎情。
瘴路穷巴徼，蛮川过峤城。
地偏风自杂，天漏月稀明。
危栈连空动，长江到底清。
笑宜防狒狒，言好听猩猩。
抚论如敦行，归情自合盟。
回期佩印绶，何更见新正。

醉下高楼醒复登，任从浮薄笑才能。
青龙寺里三门上，立为南山不为僧。

流水何山分，浮云空中遇。
我生无根株，聚散亦难固。
忆昨鬬龙春，岩栖侣高步。
清怀去羁束，幽境无滓污。
日落九峰明，烟生万华暮。
兹欢未云隔，前笑倏已故。
四时难信留，百草换霜露。
离襟一成解，怅抱将何谕。
惊泉有余哀，永日谁与度。
缅思孤帆影，再往重江路。
去去忽凄悲，因风暂回顾。

一片昆明石，千秋织女名。
见人虚脉脉，临水更盈盈。
苔作轻衣色，波为促杼声。
岸云连鬓湿，沙月对眉生。
有脸莲同笑，无心鸟不惊。
还如朝镜里，形影两分明。

女娲掉绳索，𫄠泥成下人。
至今顽愚者，生如土偶身。
云物养吾道，天爵高我贫。
大笑猗氏辈，为富皆不仁。

闻有太湖名，十年未曾识。
今朝得游泛，大笑称平昔。
一舍行胥塘，尽日到震泽。
三万六千顷，千顷颇黎色。
连空澹无颣，照野平绝隟。
好放青翰舟，堪弄白玉笛。
疏岑七十二，{山/双}{山/双}露矛戟。
悠然啸傲去，天上摇画艗。
西风乍猎猎，惊波罨涵碧。
倏忽雷阵吼，须臾玉崖坼。
树动为蜃尾，山浮似鳌脊。
落照射鸿溶，清辉荡抛{扌雹}。
云轻似可染，霞烂如堪摘。
渐暝无处泊，挽帆从所适。
枕下闻澎湃，肌上生瘆{疒束}。
讨异足邅回，寻幽多阻隔。
愿风与良便，吹入神仙宅。
甘将一蕴书，永事嵩山伯。

松门亘五里，彩碧高下绚。
幽人共跻攀，胜事颇清便。
翣翣林上雨，隐隐湖中电。
薜带轻束腰，荷笠低遮面。
湿屦黏烟雾，穿衣落霜霰。
笑次度岩壑，困中遇台殿。
老僧三四人，梵字十数卷。
施稀无夏屋，境僻乏朝膳。
散髪抵泉流，支颐数云片。
坐石忽忘起，扪萝不知倦。
异蝶时似锦，幽禽或如钿。
篥簩还戛刃，栟榈自摇扇。
俗态既斗薮，野情空眷恋。
道人摘芝菌，为予备午馔。
渴兴石榴羹，饥惬胡麻饭。
如何事于役，兹游急于传。
却将尘土衣，一任瀑丝溅。

兹山有石岸，抵浪如受屠。
雪阵千万战，藓岩高下刳。
乃是天诡怪，信非人功夫。
白丁一云取，难甚网珊瑚。
厥状复若何，鬼工不可图。
或拳若虺蜴，或蹲如虎䝙。
连络若钩鏁，重叠如萼跗。
或若巨人骼，或如太帝符。
胮肛筼筜笋，格磔琅玕株。
断处露海眼，移来和沙须。
求之烦耄倪，载之劳舳舻。
通侯一以眄，贵却骊龙珠。
厚赐以𫎩賮，远去穷京都。
五侯土山下，要尔添嵒龉。
赏玩若称意，爵禄行斯须。
苟有王佐士，崛起于太湖。
试问欲西笑，得如兹石无。

生于顾渚山，老在漫石坞。
语气为茶荈，衣香是烟雾。
庭从{木颖}子遮，果任獳师虏。
日晚相笑归，腰间佩轻蒌。

主人成列仙，故榭独依然。
石洞哄人笑，松声惊鹿眠。
井香为大药，和语是灵篇。
欲买重栖隐，云峰不售钱。

病根冬养得，春到一时生。
眼暗怜晨惨，心寒怯夜清。
妻仍嫌酒癖，医只禁诗情。
应被高人笑，忧身不似名。

种日应逢晋，枯来必自隋。
鳄狂将立处，螭鬬未开时。
卓荦掷枪干，叉牙束戟枝。
初惊蟉篆活，复讶獝狂痴。
劲质如尧瘦，贞容学舜霉。
势能擒土伯，丑可骇山祇。
虎爪拏岩稳，虬身脱浪欹。
槎头秃似刷，枿觜利于锥。
突兀方相胫，鳞皴夏氏胝。
根应藏鬼血，柯欲漏龙漦。
拗似神荼怒，呀如猰{犭俞}饥。
朽痈难可吮，枯瘇不堪治。
一炷玄云拔，三寻黑矟奇。
狼头{孛攵}窣竖，虿尾掘挛垂。
目燥那逢爟，心开岂中铍。
任苔为疥癣，从蠹作疮痍。
品格齐辽鹤，年龄等宝龟。
将怀缩地力，欲负拔山姿。
未倒防风骨，初僵负贰尸。
漆书明古本，铁室抗全师。
碨礧还无极，伶俜又莫持。
坚应敌骏骨，文定写甝皮。
蟠屈愁凌刹，腾骧恐攫池。
抢烟寒嶱{山薛}，披茑静{衤离}褷。
威仰诚难识，句芒恐不知。
好烧胡律看，堪共达多期。
寡色诸芳笑，无声众籁疑。
终添八柱位，未要一绳维。
尽日来唯我，当春玩更谁。
他年如入用，直构太平基。

羡尔优游正少年，竟陵烟月似吴天。
车螯近岸无妨取，舴艋随风不费牵。
处处路傍千顷稻，家家门外一渠莲。
殷勤莫笑襄阳住，为爱南溪缩项鳊。

雨洗清明万象鲜，满城车马簇红筵。
恩荣虽得陪高会，科禁惟忧犯列仙。
当醉不知开火日，正贫那似看花年。
纵来恐被青娥笑，未纳春风一宴钱。

连钱锦暗麝氛氲，荆思多才咏鄂君。
孔雀钿寒窥沼见，石榴红重堕堦闻。
牢愁有度应如月，春梦无心只似云。
应笑病来惭满愿，花笺好作断肠文。

病来无事草堂空，昼水休闻十二筒。
桂静似逢青眼客，松闲如见绿毛翁。
潮期暗动庭泉碧，梅信微侵地障红。
尽日枕书慵起得，被君犹自笑从公。

雨涤烟锄伛偻赍，绀牙红甲两三畦。
药名却笑桐君少，年纪翻嫌竹祖低。
白石静敲蒸术火，清泉闲洗种花泥。
怪来昨日休持钵，一尺雕胡似掌齐。

只隈蒲褥岸乌纱，味道澄怀景便斜。
红印寄泉惭郡守，青筐与笋愧僧家。
茗炉尽日烧松子，书案经时剥瓦花。
园吏暂栖君莫笑，不妨犹更著南华。

堪笑高阳病酒徒，幅巾潇洒在东吴。
秋期净扫云根瘦，山信回缄乳管粗。
白月半窗抄术序，清泉一器授芝图。
乞求待得西风起，尽挽烟帆入太湖。

钿{金篦}雕镂费深功，舞妓衣边绣莫穷。
无日不来湘渚上，有时还在镜湖中。
烟浓共拂芭蕉雨，浪细双游菡萏风。
应笑豪家鹦鹉伴，年年徒被锁金笼。

镂出容刀饰，亲逢巧笑难。
日中骚客佩，争奈即阑干。

郑妲无言下玉墀，夜来飞箭满罘罳。
越王定指高台笑，却见当时金镂楣。

瘿木杯，杉赘楠瘤刳得来。
莫怪家人畔边笑，渠心祗爱黄金罍。

知名十小天，林屋当第九。
题之为左神，理之以天后。
魁堆辟邪辈，左右专备守。
自非方瞳人，不敢窥洞口。
唯君好奇士，复啸忘情友。
致伞在风林，低冠入云窦。
中深剧苔井，傍坎才药臼。
石角忽支颐，藤根时束肘。
初为大幽怖，渐见微明诱。
屹若造灵封，森如达仙薮。
尝闻白芝秀，状与琅花偶。
又坐紫泉光，甘如酌天酒。
何人能挹嚼，饵以代浆糗。
却笑探五符，徒劳步双斗。
真君不可见，焚盥空迟久。
眷恋玉碣文，行行但回首。

山横路若绝，转檝逢平川。
川中水木幽，高下兼良田。
沟塍堕微溜，桑柘含疏烟。
处处倚蚕箔，家家下鱼筌。
𫘤犊卧新{艹/奴}，野禽争折莲。
试招搔首翁，共语残阳边。
今来九州内，未得皆恬然。
贼阵始吉语，狂波又凶年。
吾翁欲何道，守此常安眠。
笑我掉头去，芦中闻刺船。
余知隐地术，可以齐真仙。
终当从之游，庶复全于天。

{哥鸟}鹅惨于冰，陆立怀所适。
斯人道仍閟，不得不呜呃。
当时布衣士，亦作天子客。
至今东方生，满口自夸白。
终为万乘交，谈笑无所隔。
致君非有书，乃是尧舜画。
祗今侯门峻，日扫贫贱迹。
朝趋九韶音，暮列五鼎食。
如闻恭俭语，謇謇事夕惕。
可拍伊牧肩，功名被金石。

左右佩剑者，彼此亦相笑。
趋时与闭门，喧寂不同调。
潜机取声利，自许臻乎妙。
志士以神窥，惭然真可吊。
天之发遐籁，大小随万窍。
魁其罏冶姿，形质惟所召。
鼗笙磬竽瑟，是必登清庙。
伊圣不可欺，谁能守蓬藋。

有意烹小鲜，乘流驻孤櫂。
虽然烦取舍，未肯求津要。
多为虾蚬误，已分䴔䴖笑。
寄语龙伯人，荒唐不同调。

金刀劈翠筠，织似波文斜。
制作自野老，携持伴山娃。
昨日鬬烟粒，今朝贮绿华。
争歌调笑曲，日暮方还家。

江湖散人天骨奇，短髪搔来蓬半垂。
手提孤篁曳寒茧，口诵太古沧浪词。
词云太古万万古，民性甚野无风期。
夜栖止与禽兽杂，独自构架纵横枝。
因而称曰有巢氏，民共敬贵如君师。
当时只效乌鹊辈，岂是有意陈尊卑。
无端后圣穿凿破，一派前导千流随。
多方恼乱元气死，日使文字生奸欺。
圣人事业转销耗，尚有渔者存熙熙。
风波不独困一士，凡百器具皆能施。
罛疏沪腐鲈鳜脱，止失检驭无谗疵。
人间所谓好男子，我见妇女留须眉。
奴颜婢膝真乞丐，反以正直为狂痴。
所以头欲散，不散弁峩巍。
所以腰欲散，不散珮陆离。
行散任之适，坐散从倾欹。
语散空谷应，笑散春云披。
衣散单复便，食散酸醎宜。
书散浑真草，酒散甘醇醨。
屋散势斜直，树散行参差。
客散忘簪屦，禽散虚笼池。
物外一以散，中心散何疑。
不共诸侯分邑里，不与天子专隍陴。
静则守桑柘，乱则逃妻儿。
金镳贝带未尝识，白刃杀我穷生为。
或闻蕃将负恩泽，号令铁马如风驰。
大君年小丞相少，当轴自请都旌旗。
神锋悉出羽林仗，缋画日月蟠龙螭。
太宗基业甚牢固，小丑背叛当歼夷。
禁军近自肃宗置，抑遏辅国争雄雌。
必然大段剪凶逆，须召劲勇持军麾。
四方贼垒犹占地，死者暴骨生寒饥。
归来辄拟荷锄笠，诟吏已责租钱迟。
兴师十万一日费，不啻千金何以支。
祗今利口且箕敛，何暇俛首哀惸嫠。
均荒补败岂无术，布在方册撑颓隵。
冰霜襦袴易反掌，白面诸郎殊不知。
江湖散人悲古道，悠悠幸寄羲皇傲。
官家未议活苍生，拜赐江湖散人号。

偶系渔舟汀树枝，因看射鸟令人悲。
盘空野鹤忽然下，背翳见媒心不疑。
媒闲静立如无事，清唳时时入遥吹。
裴回未忍过南塘，且应同声就同类。
梳翎宛若相逢喜，祗怕才来又惊起。
窥鳞啄藻乍低昂，立定当胸流一矢。
媒欢舞跃势离披，似谄功能邀弩儿。
云飞水宿各自物，妒侣害群犹尔为。
而况世间有名利，外头笑语中猜忌。
君不见荒陂野鹤陷良媒，同类同声真可畏。

八月空堂，前临隙荒。
抽关散扇，晨乌未光。
左右物态，森疏强梁。
天随子爽駴恂栗，恍军庸之我当。
濠然而沟，垒然而墙。
纛然而桂，队然而篁。
杉巉攒矛，蕉标建常。
槁艾矢束，矫蔓弦张。
蛙合助吹，鸟分启行。
若革进而金止，固违阴而就阳。
无何，云颜师，风旨伯，苍茫惨淡，隳危摵划。
烟蒙上焚，雨阵下棘。
如濠者注，如垒者辟，如纛者亚，如队者析，如矛者折，如常者拆，如矢者仆，如弦者磔，如吹者喑，如行者惕，石有髪兮尽累，木有耳兮咸馘。
云风雨烟，乘胜之势骄。
杉篁蕉蔓，败北之气摵。
天随子曰：吁！秋无神则已，如其有神，吾为尔羞之。
南北畿圻，盗兴五期。
方州大都，虎节龙旗。
瓦解冰碎，瓜分豆离。
斧抵耋老，干穿乳儿。
昨宇今烬，朝人暮尸。
万犊一啖，千仓一炊。
扰践边朔，歼伤蜑夷。
制质守帅，披攘城池。
弓弮不刓，甲缀不离。
凶渠歌笑，裂地无疑。
天有四序，秋为司刑。
少昊负扆，亲朝百灵。
蓐收相臣，太白将星。
可霾可电，可风可霆。
可堑溺颠陷，可夭札迷冥。
曾忘鏖剪，自意澄宁。
苟蜡礼之云责，触天怒而谁丁。
奈何欺荒庭，凌坏砌，𢫬崇茝，批宿蕙。
揭编茅而逞力，断纬萧而作势。
不过约弱欹垂，戕残废替。
可谓弃其本而趋其末，舍其大而从其细也。
辞犹未已，色若愧耻。
于是堕者止，偃者起。

栉髪凉天曙，含毫故国情。
归心一夜极，病体九秋轻。
忽起襜褕咏，因悲络纬鸣。
逢山即堪隐，何路可图荣。
揲策空占命，持竿不钓名。
忘忧如有待，纵懒似无营。
小径才分草，斜扉劣辨荆。
冷荷承露菂，疏菊卧烟茎。
谱为听琴阅，图缘看海{巾登}。
鹭毛浮岛白，鱼尾撇波赪。
庭橘低攀嗅，园葵旋折烹。
饿乌窥食案，鬬鼠落书棚。
种豆悲杨恽，投瓜忆卫旍。
东林谁处士，南郭自先生。
分野星多蹇，连山卦少亨。
衣裾徒博大，文籍漫纵横。
兰叶骚人佩，莼丝内史羹。
鹖冠难适越，羊酪未饶伧。
倚啸微抽恨，论玄好析酲。
栖迟劳鼓箧，豪侠爱金籯。
炼药传丹鼎，尝茶试石{婴瓦}。
沼连枯苇暗，窗对脱梧明。
未达讥张翰，非才嫉祢衡。
远怀魂易黯，幽愤骨堪惊。
砺缺知矛利，磨瑕见璧瑛。
道源疏滴沥，儒肆售精诚。
敢叹良时掷，犹胜乱世撄。
相秦犹几死，王汉尚当黥。
饮啄期应定，穷通势莫争。
髡钳为皂隶，谭笑得公卿。
浴日安知量，追风不计程。
尘埃张耳分，肝胆季心倾。
谕蜀专操檄，通瓯独请缨。
匹夫能曲踊，万骑可横行。
许国轻妻子，防边重战耕。
俄分上尊酒，骤厌五侯鲭。
静默供三语，从容等一枰。
弘深司马法，雄杰贰师兵。
朔雪埋烽燧，寒笳裂斾旌。
乘时收句注，即日埽欃枪。
武昔威殊俗，文今被八纮。
琮璜陈始毕，韶夏教初成。
芽孽群妖灭，松筠百度贞。
郎官青琐拜，使者绣衣迎。
帝道将云辟，浇波渐砥平。
学徒羞说霸，佳士耻为跉。
负杖歌栖亩，操觚赋北征。
才当曹斗怯，书比惠车盈。
谢氏怜儿女，郄家贵舅甥。
唯荒稚珪宅，莫赠景山枪。
贤彦风流远，江湖思绪萦。
讴哑摇舴艋，出没漾䴔䴖。
晚树参差碧，奇峰逦迤晴。
水喧揌紫芡，村响{姊女=臼}香秔。
荷笠渔翁古，穿篱守犬狞。
公衫白纻卷，田饷绿筲擎。
地与膏腴错，人多富寿幷。
相欢时帖泰，独坐岁峥嵘。
唧啧蛩吟壁，连轩鹤舞楹。
戍风飘叠鼓，邻月动哀筝。
未得文章力，何由俸禄请。
和铅还搰搰，持斧自丁丁。
惊惧疑凋朽，功勤过屑琼。
凝神披夕秀，尽力取朝英。
蠹简开尘箧，寒灯立晓檠。
静翻词客系，闲难史官评。
天地宁舒惨，山川自变更。
只能分跖惠，谁解等殇彭。
项岂重瞳圣，夔忧一足{轻/足}。
阮高酣麹糵，庄达谢牺牲。
齚舌无劳话，宽心岂可盛。
但从罏冶锻，莫受{罒/尉}罗婴。
砚拨萍根洗，舟冲蓼穗撑。
短床编翠竹，低机凭红柽。
霜信催杨柳，烟容袅杜蘅。
桁排巢燕燕，屏画醉猩猩。
懒桧推岚影，飞泉撼玉琤。
{舟龙}{舟卭}寻远近，握槊鬬输赢。
枝压离披瓠，檐垂礧磊橙。
忘情及宗炳，抱疾过刘桢。
野馈夸菰饭，江商贾蔗饧。
送神枹瓦釜，留客上瓷觥。
举楫挥青剑，鸣榔扣远钲。
鸟行沈莽碧，鱼队破泓澄。
手戟非吾事，腰镰且发硎。
谅难求摽摽，聊欲取铮铮。
几叹虫甘蓼，还思鹿美苹。
愁长难自剪，歌断有谁赓。
未去师黄石，空能说白珩。
性湍休激浪，言莠罢抽萌。
地僻琴尊独，溪寒杖屦清。
物齐消臆对，戈倒共心盟。
丝曳灵妃瑟，金涵太子笙。
幽栖胶竹坞，仙虑驿蓬瀛。
想像珠襦凤，追飞翠蘂莺。
雾帘深杳悄，云磬冷敲铿。
箓字多阶品，华阳足弟兄。
焚香凝一室，尽日思层城。
匿景崦嵫色，呀空渤澥声。
吾当营巨黍，东去射长鲸。

人吟侧景抱冻竹，鹤梦缺月沈枯梧。
清涧无波鹿无魄，白云有根虬有须。
云虬涧鹿真逸调，刀名锥利非良图。
不然快作燕市饮，笑抚肉枅眠酒垆。

故城边有卖花翁，水曲舟轻去尽通。
十亩芳菲为旧业，一家烟雨是元功。
闲添药品年年别，笑指生涯树树红。
若要见春归处所，不过携手问东风。

倚墙当户自横陈，致得贫家似不贫。
外布芳菲虽笑日，中含芒刺欲伤人。
清香往往生遥吹，狂蔓看看及四邻。
遇有客来堪玩处，一端晴绮照烟新。

忽忆高僧坐夏堂，厌泉声闹笑云忙。
山重海澹怀中印，月冷风微宿上方。
病后书求嵩少药，定回衣染贝多香。
何时更问逍遥义，五粒松阴半石床。

旋屈金钩劈翠筠，手中盘作钓鱼轮。
忘情不效孤醒客，有意闲窥百丈鳞。
雨似轻埃时一起，云如高盖强相亲。
任他华毂低头笑，此地终无覆败人。

声利从来解破除，秋滩唯忆下桐庐。
鸬鹚阵合残阳少，蜻蛚吟高冷雨疏。
辩伏南华论指指，才非玄晏借书书。
当时任使真堪笑，波上三年学炙鱼。

忽辞明主事真君，直取姜巴路入云。
龙篆拜时轻诰命，霓襟披后小玄𫄸。
峰前北帝三元会，石上东卿九锡文。
应笑世间名利火，等闲灵府剩先焚。

晚来风约半池明，重叠侵沙绿罽成。
不用临池更相笑，最无根蒂是浮名。

鹊衔龟顾妙无余，不爱封侯爱石渠。
应笑休文过万卷，至今谁道沈家书。

酒痕衣上杂莓苔，犹忆红螺一两杯。
正被遶篱荒菊笑，日斜还有白衣来。

旧闻香积金仙食，今见青精玉斧餐。
自笑镜中无骨录，可能飞上紫云端。

青丝作筰桂为船，白兔捣药虾蟆丸。
便浮天汉泊星渚，回首笑君承露盘。

櫂倚东林欲问禅，远公飞锡未应还。
蒙庄弟子相看笑，何事空门亦有关。

雪蚪轻骏步如飞，一练腾光透月旗。
应笑穆王抛万乘，踏风鞭露向瑶池。

松篁交加午阴黑，别是江南烟霭国。
顽云猛雨更相欺，声似虓号色如墨。
茅茨裛烂檐生衣，夜夜化为萤火飞。
萤飞渐多屋渐薄，一注愁霖当面落。
愁霖愁霖尔何错，灭顶于余奚所作。
既不能赋似陈思王，又不能诗似谢康乐。
昔年尝过杜子美，亦得高歌破印纸。
惯曾掀搅大笔多，为我才情也如此。
高揖愁霖词未已，披文忽自皮夫子。
哀弦怨柱合为吟，{忄宅}我穷栖蓬藋里。
初悲湿翼何由起，末欲笺天叩天耳。
其如玉女正投壶，笑电霏霏作天喜。
我本曾无一棱田，平生啸傲空渔船。
有时赤脚弄明月，踏破五湖光底天。
去岁王师东下急，输兵粟尽民相泣。
伊予不战不耕人，敢怨烝黎无糁粒。
不然受性圆如规，千姿万态分毫厘。
唾壶虎子尽能执，舐痔折枝无所辞。
有头强方心强直，撑拄颓风不量力。
自爱垂名野史中，宁论抱困荒城侧。
唯君浩叹非庸人，分衣辍饮来相亲。
横眠木榻忘华荐，对食露葵轻八珍。
欲穷玄，凤未白，欲怀仙，鲸尚隔。
不如驱入醉乡中，只恐醉乡田地窄。

自笑与人乖好尚，田家山客共柴车。
干时未似栖庐雀，鸟道闲携相尔书。

翠羽红襟镂彩云，双飞常笑白鸥群。
谁怜化作雕金质，从倩沈檀十里闻。

白艳轻明带露痕，始知佳色重难群。
终朝疑笑梁王雪，尽日慵飞蜀帝魂。
燕雨似翻瑶渚浪，雁风疑卷玉绡纹。
琼妃若会宽裁剪，堪作蟾宫夜舞裙。

笑破人间事，吾徒莫自欺。
解吟僧亦俗，爱舞鹤终卑。
竹上题幽梦，溪边约敌棋。
旧山归有阻，不是故迟迟。

阳和含煦润，卉木竞纷华。
当为众所悦，私已汝何夸。
北里秘秾艳，东园锁名花。
豪夺乃常理，笑君徒咄嗟。

红叶黄花秋景宽，醉吟朝夕在樊川。
却嫌今日登山俗，且共高僧对榻眠。
别画长怀吴寺壁，宜茶偏赏霅溪泉。
归来童穉争相笑，何事无人与酒船。

林鸟频窥静，家人亦笑慵。
旧居留稳枕，归卧听秋钟。

黄昏寒立更披襟，露浥清香悦道心。
却笑谁家扃绣户，正薰龙麝暖鸳衾。

三十功名志未伸，初将文字竞通津。
春风漫折一枝桂，烟阁英雄笑杀人。

峰北幽亭愿证因，他生此地却容身。
上方僧在时应到，笑认前衔记写真。

橘岸舟间罾网挂，茶坡日暖鹧鸪啼。
女郎指点行人笑，知向花间路已迷。

汉世频封万户侯，云台空峻谢风流。
江南不有名儒相，齿冷中原笑未休。

天风斡海怒长鲸，永固南来百万兵。
若向沧洲犹笑傲，江山虚有石头城。

笑尔穷通亦似人，高飞偶滞莫悲辛。
却缘风雪频相阻，只向关中待得春。

独临官路易伤摧，从遣春风恣意开。
禅客笑移山上看，流莺直到槛前来。

清溪一路照羸身，不似云台画像人。
国史数行犹有志，只将谈笑继英尘。

若有阴功救未然，玉皇品籍亦搜贤。
应知谭笑还高谢，别就沧洲赞上仙。

秋风团扇未惊心，笑看妆台落叶侵。

风涛曾阻化鳞来，谁料蓬瀛路却开。
欲去迟迟还自笑，狂才应不是仙才。

才情百巧鬬风光，却笑雕花刻叶忙。
熨帖新巾来与裹，犹看腾踏少年场。

亦知王大是昌龄，杜二其如律韵清。
还有酸寒堪笑处，拟夸朱绂更峥嵘。

五柳先生自识微，无言共笑手空挥。
胸中免被风波挠，肯为螳螂动杀机。

昔年行乐及芳时，一上丹梯桂一枝。
笑问江头醉公子，饶君满把麹尘丝。

诗家偏为此伤情，品韵由来莫与争。
解笑亦应兼解语，只应慵语倩莺声。

晓镜高窗气象深，自怜清格笑尘心。
世间不为蛾眉误，海上方应鹤背吟。

魏中义士有冯燕，游侠幽幷最少年。
避雠偶作滑台客，嘶风跃马来翩翩。
此时恰遇莺花月，堤上轩车昼不绝。
两面高楼语笑声，指点行人情暗结。
掷果潘郎谁不慕，朱门别见红妆露。
故故推门掩不开，似教欧轧传言语。
冯生敲镫袖笼鞭，半拂垂杨半惹烟。
树间春鸟知人意，的的心期暗与传。
传道张婴偏嗜酒，从此香闺为我有。
梁间客燕正相欺，屋上鸣鸠空自鬬。
婴归醉卧非雠汝，岂知负过人怀惧。
燕依户扇欲潜逃，巾在枕傍指令取。
谁言狼戾心能忍，待我情深情不隐。
回身本谓取巾难，倒柄方知授霜刅。
冯君抚剑即迟疑，自顾平生心不欺。
尔能负彼必相负，假手他人复在谁。
窗间红艳犹可掬，熟视花钿情不足。
唯将大义断胸襟，粉颈初回如切玉。
凤皇钗碎各分飞，怨魄娇魂何处追。
凌波如唤游金谷，羞彼[揶揄]泪满衣。
新人藏匿旧人起，白昼喧呼骇邻里。
诬执张婴不自明，贵免生前遭考捶。
官将赴市拥红尘，掉臂人来擗看人。
传声莫遣有冤滥，盗杀婴家即我身。
初闻僚吏翻疑叹，呵叱风狂词不变。
缧囚解缚犹自疑，疑是梦中方脱免。
未死劝君莫浪言，临危不顾始知难。
已为不平能割爱，更将身命救深冤。
白马贤侯贾相公，长悬金帛募才雄。
拜章请赎冯燕罪，千古三河激义风。
黄河东注无时歇，注尽波澜名不灭。
为感词人沈下贤，长歌更与分明说。
此君精爽知犹在，长与人间留炯诫。
铸作金燕香作堆，焚香酬酒听歌来。

九华太守行春罢，高绛红筵压花榭。
四面繁英拂槛开，帖雪团霞坠枝亚。
空中焰若烧蓝天，万里滑静无纤烟。
弦索紧快管声脆，急曲碎拍声相连。
主人怜才多倾兴，许客酣歌露真性。
春酎香浓枝盏黏，一醉有时三日病。
鼋潭鳞粉解不去，鸦岭蘂花浇不醒。
肺枯似著炉鞲煽，脑热如遭锤凿钉。
蒙溪先生梁公孙，忽然示我十轴文。
展开一卷读一首，四顾特地无涯垠。
又开一轴读一帙，酒病豁若风驱云。
文锋斡破造化窟，心刃掘出兴亡根。
经疾史恙万片恨，墨炙笔针如有神。
呵叱潘陆鄙琐屑，提挈扬孟归孔门。
时时说及开元理，家风飒飒吹人耳。
吴[兢]纂出升平源，十事分明铺在纸。
裔孙才业今如此，谁人为奏明天子。
銮驾何当猎左冯，神鹰一掷望千里。
戏操狂翰涴蛮笺，傍人莫笑我率然。

将军夸胆气，功在杀人多。
对酒擎锺饮，临风拔剑歌。
翻师平碎叶，掠地取交河。
应笑孔门客，年年羡四科。

东风日边起，草木一时春。
自笑中华路，年年送远人。

黑白谁能用入玄，千回生死体方圆。
空门说得恒沙劫，应笑终年为一先。

处处是欢心，时康岁已深。
不同三尺剑，应似五弦琴。
寿笑山犹尽，明嫌日有阴。
何当怜一物，亦遗断愁吟。

好风吹树杏花香，花下真人道姓王。
大篆龙蛇随笔札，小天星斗满衣裳。
闲抛南极归期晚，笑指东溟饮兴长。
要唤麻姑同一醉，使人沽酒向余杭。

岂是丹台归路遥，紫鸾烟驾不同飘。
一声洛水传幽咽，万片宫花共寂寥。
红粉美人愁未散，清华公子笑相邀。
缑山碧树青楼月，肠断春风为玉箫。

年少英雄好丈夫，大家望拜执金吾。
闲眠晓日听𫛸鴂，笑倚春风仗辘轳。
深院吹笙闻汉婢，静街调马任奚奴。
牡丹花下帘钩外，独凭红肌捋虎须。

日照双旌射火山，笑迎宾从却南还。
风云暗发谈谐外，感会潜生气概间。
蕲竹水翻台榭湿，刺桐花落管弦闲。
无因得靸真珠履，亲从新侯定八蛮。

白石溪边自结庐，风泉满院称幽居。
鸟啼深树𣃁灵药，花落闲窗看道书。
烟岚晚过鹿裘湿，水月夜明山舍虚。
支颐冷笑缘名出，终日王门强曳裾。

寂寥深木闭烟霞，洞里相知有几家。
笑看潭鱼吹水沫，醉嗔溪鹿吃蕉花。
穿厨历历泉声细，绕屋悠悠树影斜。
夜静著灰封釜灶，自添文武养丹砂。

月影悠悠秋树明，露吹犀簟象床轻。
嫔妃久立帐门外，暗笑夫人推酒声。

花底休倾绿玉卮，云中含笑向安期。
穷阳有数不知数，大似人间年少儿。

青锦缝裳绿玉珰，满身新带五云香。
闲依碧海攀鸾驾，笑就苏君觅橘尝。

鹤不西飞龙不行，露干云破洞箫清。
少年仙子说闲事，遥隔彩云闻笑声。

海树灵风吹彩烟，丹陵朝客欲升天。
无央公子停鸾辔，笑泥娇妃索玉鞭。

万岁蛾眉不解愁，旋弹清瑟旋闲游。
忽闻下界笙箫曲，斜倚红鸾笑不休。

笑擎云液紫瑶觥，共请云和碧玉笙。
花下偶然吹一曲，人间因织董双成。

武皇含笑把金觥，更请霓裳一两声。
护帐宫人最年少，舞腰时挈绣裙轻。

太子真娥相领行，当天合曲玉箫清。
棃花新折东风软，犹在缑山乐笑声。

北斗西风吹白榆，穆公相笑夜投壶。
花前玉女来相问，赌得青龙许赎无。

绛阙夫人下北方，细环清珮响丁当。
攀花笑入春风里，偷折红桃寄阮郎。

三皇不书，五帝不纪。
有圣有神，风销日已。
何教何师，生来死止。
无典无法，顽肩奡比。
三皇实作，五帝实治。
成天造地，不昏不圯。
言得非排，文得圣齿。
表表如见者，莫若乎史。
是知朴绳休结，正简斯若。
君诰臣箴，觚编毫络。
前书后经，规善鉴恶。
国之大章，如何寝略。
呜呼！贞观多吁，永徽多俞。
廷日发论，殿日发谟。
牙孽不作，鸟鼠不除。
论出不盖，谟行不纡。
楹然史臣，蛇然史裾。
瞠瞠而视，逶逶而窭。
翘笔当面，决防纳污。
不梏尔智，不息我愚。
执言直注，史文直敷。
故得粲粲朝典，落落廷謇。
圣牍既多，尧风不浅。
颂编坦轴，君出臣显。
若俨见旒，若俯见冕。
无闲殿旷廷，无尸安素宴。
三皇不亡，五帝不翦。
太宗得之，史焉斯展。
暨乎后相图身，天子专问。
我独以言，史不得近。
丘明见嫌，倚相在摈。
秉笔如今，随班不进。
班退史归，枉然畴依。
奏问莫睹，嘉谟固稀。
取彼诰命，禄为国肥。
炯哉时皇，言必成章。
德宣五帝，道奥三皇。
如何翌臣，嚵肉嗜{亡/皿}。
觜距磨抉，楅衡拘长。
控截僚位，占护阳光。
垣私藩已，远史廋唐。
俾德音嘉访，默缩暗亡。
咽典噤法，盖圣笼昌。
曷以致此，史文不张。
后必非笑，将来否臧。
谓乎殿空扆逸，朝懵廷荒。
不知奸蔽，文失汪洋。
有贞观业，有永徽纲。
亦匿匪见，亦寝匪彰。
赖有后臣，斯言不佞。
伊尹直心，太甲须圣。
事既可书，史何不命。
乃具前欺，大陈不敬。
曰逐史之喻，请以物并。
且十夫树杨，一夫欲竞。
栽既未牢，摒岂能盛。
帝业似栽，逐史似摒。
穆宗怃然，若疚若蒏。
昔何臣斯，隐我祖正。
不传亲问，不写密诤。
孰示来朝，以光神政。
由是天呼震吸，征奔召急。
史题笔来，叱廷而入。
端耳抗目，不㧑不挹。
獬豸侧头，螭蚪摆湿。
握管绝怡，当殿而立。
君也尽问，臣也倒诚。
磊磊其事，镗镗其声。
大何不显，细何不明。
语未绝绪，史已录成。
谓之何书，以政纪名。
伊纪清芬，可昭典坟。
古师官鸟，昔圣官云。
方之我后，录里书分。
录有君法，书有君文。
君法君文，在圣政纪云。
殿无闲时，廷无旷日。
云诹波访，卷编刓笔。
君劬臣劳，上讨下述。
惟勤惟明，在圣政纪出。
至德何比，至教焉如。
孰窥孰测，外夷内储。
谓君有道乎，臣有谟欤。
有道有谟，在圣政纪书。
一体列秩，同力翼戴。
祈福去邪，绝防无碍。
国章可披，唐文可爱。
善咨不偷，嘉论不盖。
不偷不盖，在圣政纪载。
谅夫，总斯不朽。
可悬魏阙，愚得是言。
非讪非伐，实谓医臣浑沌。
开君日月，妖物雰死。
天文光发，惟我之有颂兮，奚斯跃而董狐蹙。

雨恨花愁同此冤，啼时闻处正春繁。
千声万血谁哀尔，争得如花笑不言。

争帝图王德尽衰，骤兴驰霸亦何为。
君臣都是一场笑，家国共成千载悲。
排岸远樯森似槊，落波残照赫如旗。
今朝城上难回首，不见楼船索战时。

落拓东风不藉春，吹开吹谢两何因。
当时曾见笑筵主，今日自为行路尘。
颜色却还天上女，馨香留与世间人。
明年寒食重相见，零泪无端又满巾。

担锡归来竹绕谿，过津曾笑鲁儒迷。
端居味道尘劳息，扣寂眠云心境齐。
还似村家无宠禄，时将邻叟话幽栖。
山衣毳烂唯添野，石井源清不贮泥。
祖意岂从年腊得，松枝肯为雪霜低。
晚天吟望秋光重，雨阵横空蔽断霓。

贵门多冠冕，日与荣辱并。
山中有独夫，笑傲出衰盛。
正直任天真，鬼神亦相敬。
之子贲丘园，户牖松萝暎。
骨将槁木齐，心同止水净。
笔头指金波，座上横玉柄。
芙蓉出秋渚，绣段流清咏。
高古不称时，沉默岂相竞。
穷搜万籁息，危坐千峰静。
林僧继嘉唱，风前亦为幸。

走毂飞蹄过此傍，几人留意问沧浪。
烟波莫笑趋名客，为爱朝宗日夜忙。

曾是皇家几世侯，入云高第照神州。
柳遮门户横金锁，花拥弦歌咽画楼。
锦袖妒姬争巧笑，玉衔[骄]马索闲游。
麻衣酷献平生业，醉倚春风不点头。

柳底花阴压露尘，醉烟轻罩一团春。
鸳鸯占水能嗔客，鹦鹉嫌笼解骂人。
騕袅似龙随日换，轻盈如燕逐年新。
不知买尽长安笑，活得苍生几户贫。

十年磨镞事锋铓，始逐朱旗入战场。
四海风云难际会，一生肝胆易开张。
退飞莺谷春零落，倒卓龙门路渺茫。
今日惭知也惭命，笑余歌罢忽凄凉。

画藻雕山金碧彩，鸳鸯叠翠眠晴霭。
编珠影里醉春庭，团红片下攒歌黛。
革咽丝烦欢不改，缴绛垂缇忽如晦。
活花起舞夜春来，蜡焰煌煌天日在。
雪暖瑶杯凤髓融，红拖象箸猩唇细。
空中汉转星移盖，火城拥出随朝会。
车如雷兮马如龙，鬼神辟易不敢害。
冠峩剑重锵环珮，步入天门相真宰。
开口长为爵禄筌，回眸便是公卿罪。
珍珠索得龙宫贫，膏腴刮下苍生背。
九野干戈指着心，威福满拳犹未快。
我闻周公贵为天子弟，富有半四海。
蔑有骄奢贻后悔，红锦障收。
珊瑚树碎，至今笑石崇王恺。

堂堂削玉青蝇喧，寒鸦啄鼠愁飞鸾。
梳玄洗白逡巡间，兰言花笑俄衰残。
盘金束紫身属官，强仁小德终无端。
不如服取长流丹，潜神却入黄庭闲。
志定功成飞九关，逍遥长揖辞人寰。
空中龙驾时回旋，左云右鹤翔翩联。
双童树节当风翻，常娥倚桂开朱颜。
河边牛子星郎牵，三清宫殿浮晴烟。
玉皇据案方凝然，仙官立仗森幢幡。
引余再拜归仙班，清声妙色视听安。
飡和饮顺中肠宽，虚无之乐不可言。

麻姑山下逢真士，玄肤碧眼方瞳子。
自言混沌凿不死，大笑老彭非久视。
强争龙虎是狂人，不保元和虚叩齿。
桃花雨过春光腻，劝我一杯灵液味。
教我无为礼乐拘，利路名场多忌讳。
不如含德反婴儿，金玉满堂真可贵。

行亏何必富，节在不妨贫。
易得笑言友，难逢终始人。
松篁贞管鲍，桃李艳张陈。
少见岁寒后，免为霜雪尘。

闲卧云岩稳，攀缘笑戏猱。
静于诸境静，高却众山高。
至理无言了，浮生一梦劳。
清风朝复暮，四海自波涛。

瘦马倦行役，斜阳劝着鞭。
野桥寒树亚，山店暮云连。
退鹢风虽急，攀龙志已坚。
路人休莫笑，百里有时贤。

别意说难尽，离杯深莫辞。
长歌终此席，一笑又何时。
棹入寒潭急，帆当落照迟。
远书如不寄，无以慰相思。

天畏斯文坠，凭君助素风。
意深皆可补，句逸不因功。
暮替云愁远，秋惊月占空。
寄家当瀑布，时得笑言同。

莺默平林燕别轩，相逢相笑话生前。
低飞旅恨看霜叶，曲写归情向暮川。
在野孤云终捧日，朝宗高浪本蒙泉。
何劳怅望风雷便，且混鱼龙黩武年。

菊花山在碧江东，冷酒清吟兴莫穷。
四十三年秋里过，几多般事乱来空。
虽惊故国音书绝，犹喜新知语笑同。
竟日开门无客至，笛声迢逓夕阳中。

秋山入望已无尘，况得闲游谢事频。
问著尽能言祖祖，见时应不是真真。
添瓶野水遮还急，伴塔幽花落又新。
自笑未曾同逸步，终非宗炳社中人。

不傍江烟访所思，更应无处展愁眉。
数杯竹阁花残酒，一局松窗日午碁。
多病却疑天与便，自愚潜喜众相欺。
非穷非达非高尚，冷笑行藏秪独知。

生身便在乱离间，遇柳寻花作么看。
老去转谙无是事，本来何处有多般。
长怜蠛蠓能随暖，独笑梧桐不耐寒。
覆载我徒争会得，大鹏飞尚未知宽。

汉武秦皇漫苦辛，那思俗骨本含真。
不知流水潜催老，未悟三山也是尘。
牢落沙丘终古恨，寂寥函谷万年春。
长生客待仙桃饵，月里婵娟笑煞人。

茫茫衰草没章华，因笑灵王昔好奢。
台土未干箫管绝，可怜身死野人家。

子胥今日委东流，吴国明朝亦古丘。
大笑夫差诸将相，更无人解守苏州。

晓入邯郸十里春，东风吹下玉楼尘。
青娥莫怪频含笑，记得当年失步人。

乘春来到陇山西，隗氏城荒碧草齐。
好笑王元不量力，函关那受一丸泥。

恃宠娇多得自由，骊山举火戏诸侯。
秪知一笑倾人国，不觉胡尘满玉楼。

鲁公城阙已丘墟，荒草无由认玉除。
因笑臧孙才智少，东门钟鼓祀鶢鶋。

行行西至一荒陂，因笑唐公不见机。
莫惜骕骦输令尹，汉东宫阙早时归。

夹谷莺啼三月天，野花芳草整相鲜。
来时不见侏儒死，空笑齐人失措年。

年年游览不曾停，天下山川欲遍经。
堪笑沙丘才过处，銮舆风过鲍鱼腥。

数罪楚师应夺气，底须多论破深艰。
仓皇鬬智成何语，遗笑当时广武山。

师克由来在协和，萧王兵马固无多。
谁知大敌昆阳败，却笑前朝困楚歌。

登车误相远，谈笑亦何因。
路入潇湘树，书随巴蜀人。
敛衣寒犯雪，倾箧病看春。
莫负髫年志，清朝作献臣。

束书成远去，还计莫经春。
倒箧唯求醉，登舟自笑贫。
波移彭蠡月，树没汉陵人。
试吏曾趋府，旌幢自可亲。

吟霜与卧云，此兴亦甘贫。
吹箭落翠羽，垂丝牵锦鳞。
满湖风撼月，半日雨藏春。
却笑萦簪组，劳心字远人。

日月昼夜转，年光难驻留。
轩窗才过雨，枕簟即知秋。
草际鸟行出，溪中虹影收。
唯君壮心在，应笑卧沧洲。

晨鸡两遍报更阑，刁斗无声晓漏干。
暖日映山调正气，东风入树舞残寒。
轩车欲识人间感，献岁须来帝里看。
才酌屠苏定年齿，坐中惟笑鬓毛斑。

因君贰邑蓝溪上，遣我维舟红叶时。
共向乡中非半面，俱惊鬓里有新丝。
𥩟看孤洁成三考，应笑愚疏舍一枝。
貌似故人心尚喜，相逢况是旧相知。

池亭才有二三亩，风景胜于千万家。
瑟瑟林排全巷竹，猩猩血染半园花。
并床欹枕逢春尽，援笔持杯到日斜。
丱角相知成白首，而今欢笑莫咨嗟。

溪势盘回绕郡流，饶阳春色满溪楼。
岂唯啼鸟催人醉，更有繁花笑客愁。
蹇拙命中迷直道，仁慈风里驻扁舟。
膺门若感深恩去，终杀微躯未足酬。

藓榭莎亭萝筿阴，依稀气象似山林。
橘枝亚路黄苞重，井脉牵湖碧甃深。
稚子遮门留熟客，惊蝉入座避游禽。
四邻不见孤高处，翻笑腾腾只醉吟。

高节何曾似任官，药苗香洁备常餐。
一分酒户添犹得，五字诗名隐即难。
笑我无媒生鹤髪，知君有意忆渔竿。
明年莫便还家去，镜里云山且共看。

湖北湖西往复还，朝昏只处自由间。
暑天移榻就深竹，月夜乘舟归浅山。
遶砌紫鳞欹枕钓，垂檐野果隔窗攀。
古贤暮齿方如此，多笑愚儒鬓未斑。

纵居鼙角喧阗处，亦共云溪邃僻同。
万虑全离方寸内，一生多在五言中。
芰荷叶上难停雨，松桧枝间自有风。
莫笑旅人终日醉，吾将大醉与禅通。

严冬忽作看花日，盛暑翻为见雪时。
坐上弄娇声不转，尊前掩笑意难知。
含歌媚盼如桃叶，妙舞轻盈似柳枝。
年几未多犹怯在，些些私语怕人疑。

昔日仙人今玉人，深冬相见亦如春。
倍酬金价微含笑，才发歌声早动尘。
昔岁曾为萧史伴，今朝应作宋家邻。
百年别后知谁在，须遣丹青画取真。

举目凄凉入破门，鲛人一饭尚知恩。
闲花旧识犹含笑，怪石无情更不言。
樵叟和巢伐桃李，牧童兼草踏兰荪。
壶觞笑咏随风去，唯有声声蜀帝魂。

举目凄凉入破门，鲛人一饭尚知恩。
闲花旧识犹含笑，怪石无情更不言。
樵叟和巢伐桃李，牧童兼草踏兰荪。
壶觞笑咏随风去，唯有声声蜀帝魂。

莫见平明离少室，须知薄暮入天台。
常时爱缩山川去，有夜自携星月来。
灵药不知何代得，古松应是长年栽。
先生暗笑看棋者，半局棋边白发催。

之官便是还乡路，白日堂堂著锦衣。
八咏遗风资逸兴，二溪寒色助清威。
曙星没尽提纲去，暝角吹残鏁印归。
笑我中年更愚僻，醉醒多在钓渔矶。

世途扰扰复憧憧，真恐华夷事亦同。
岁月自消寒暑内，荣枯尽在是非中。
今朝犹作青襟子，明日还成白首翁。
堪笑愚夫足纷竞，不知流水去无穷。

莫问终休否，林中事已成。
盘餐怜火种，岁计付刀耕。
掬水皆花气，听松似雨声。
书空翘足卧，避险侧身行。
果傍闲轩落，蒲连湿岸生。
禅生知见理，妻子笑无名。
更拟教诗苦，何曾待酒清。
石溪鱼不大，月树鹊多惊。
砌下通樵路，窗间见县城。
云山任重叠，难隔故交情。

贵达合逢明圣日，风流又及少年时。
才因出众人皆嫉，势欲摩霄自不知。
正直早年闻苦节，从容此日见清规。
却教鹦鹉呼桃叶，便遣婵娟唱竹枝。
闲话篇章停烛久，醉迷歌舞出花迟。
云鸿别有回翔便，应笑啁啾燕雀卑。

远近利民因智力，周回润物像心源。
菰蒲纵感生成惠，鳣鲔那占广大恩。
潋滟清辉吞半郭，萦纡别派入遥村。
砂泉遶石通山脉，岸木黏萍是浪痕。
已见澄来连镜底，兼知极处浸云根。
波涛不起时方泰，舟檝徐行日易昏。
烟雾未应藏岛屿，凫鹥亦解避旌旛。
虽云桃叶歌还醉，却被荷花笑不言。
孤鹤必应思凤诏，凡鱼岂合在龙门。
能将盛事添元化，一夕机谟万古存。

兰汀橘岛映亭台，不是经心即手栽。
满阁白云随雨去，一池寒月逐潮来。
小松出屋和巢长，新迳通村避笋开。
柳絮风前欹枕卧，荷花香里棹舟回。
园中认叶封林草，檐下攀枝落野梅。
莫恣高情求逸思，须防急诏用长材。
若因萤火终残卷，便把渔歌送几杯。
多谢郢中贤太守，常时谈笑许追陪。

谷鸟散啼如有恨，庭花含笑似无情。
更名变皃难休息，去去来来第几生。

狂心醉眼共裴回，一半先开笑未开。
此日不能偷折去，胡蜂直恐趁人来。

暖辞云谷背残阳，飞下东风翅渐长。
却笑金笼是羁绊，岂知瑶草正芬芳。
晓逢溪雨投红树，晚啭宫楼泣旧妆。
何事离人不堪听，灞桥斜日袅垂杨。

春半上阳花满楼，太平天子昔巡游。
千门虽对嵩山在，一笑还随洛水流。
深锁笙歌巢燕听，遥瞻金碧路人愁。
翠华却自登仙去，肠断宫娥望不休。

缀雪枝条似有情，凌寒澹注笑妆成。
冻香飘处宜春早，素艳开时混月明。
迁客岭头悲袅袅，美人帘下妒盈盈。
满园桃李虽堪赏，要且东风晚始生。

曾降瑶缄荐姓名，攀云几合到蓬瀛。
须存彭寿千年在，终见茅公九转成。
鲲海已知劳鹤使，萤窗不那梦霓旌。
琪花玉蔓应相笑，未得歌吟从酒行。

来往烟波非定居，生涯蓑褐外无余。
闲垂两鬓任如鹤，只系一竿时得鱼。
月浦扣船歌皎洁，雨蓬隈岸卧萧疏。
行人误话金张贵，笑指北邙丘与墟。

翠叶才分细细枝，清阴犹未上阶墀。
蕙兰虽许相依日，桃李还应笑后时。
抱节不为霜霰改，成林终与凤凰期。
渭滨若更征贤相，好作渔竿系钓丝。

秦楼花发时，秦女笑相随。
及到秋风日，飞来欲问谁。

终日长程复短程，一山行尽一山青。
路傍君子莫相笑，天上由来有客星。

当时天子是闲游，今日行人特地愁。
柳色纵饶妆故国，水声何忍到扬州。
乾坤有意终难会，黎庶无情岂自由。
应笑秦皇用心错，谩驱神鬼海东头。

水蓼花红稻穗黄，使君兰棹泛回塘。
倚风荇藻先开路，迎斾凫鹥尽著行。
手里兵符神与术，腰间金印彩为囊。
少年太守勋庸盛，应笑燕台两鬓霜。

宰府初开忝末尘，四年谈笑隔通津。
官资肯便矜中路，酒盏还应忆故人。
江畔旧游秦望月，槛前公事镜湖春。
如今莫问西禅坞，一炷寒香老病身。

络角星河菡萏天，一家懽笑设红筵。
应倾谢女珠玑箧，尽写檀郎锦绣篇。
香帐簇成排窈窕，金针穿罢拜婵娟。
铜壶漏报天将晓，惆怅佳期又一年。

俭莲高贵九霄闻，粲粲朱衣降五云。
骢马早年曾避路，银鱼今日且从军。
御题彩服垂天眷，袍展花心透縠纹。
应笑当年老莱子，鲜华都自降明君。

草虫幽咽树初团，独系孤舟夜已阑。
浊浪势奔吴苑急，疏钟声彻惠山寒。
愁催鬓髪凋何易，贫恋家乡别渐难。
他日亲朋应大笑，始知书剑是无端。

凤鸾势逸九霄宽，北去南来任羽翰。
朱绂两参王俭府，绣衣三领杜林官。
道从上国曾匡济，才向牢盆始重难。
应笑张纲谩生事，埋轮不得在长安。

吴公台下别经秋，破虏城边暂驻留。
一笑有情堪解梦，数年无故不同游。
云牵楚思横鱼艇，柳送乡心入酒楼。
且酌松醪依旧醉，谁能相见向春愁。

松橘苍黄覆钓矶，早年生计近年违。
老知风月终堪恨，贫觉家山不易归。
别岸客帆和雁落，晚程霜叶向人飞。
买臣严助精灵在，应笑无成一布衣。

端居湖岸东，生计有无中。
魇处千般鬼，寒时百种风。
性灵纵道拙，心事奈成空。
多谢金台客，何当一笑同。

一从朱履步金台，蘗苦冰寒奉上台。
峻节不由人学得，远途终是自将来。
风高渐展摩天翼，干耸方呈构厦材。
应笑樟亭旧同舍，九州无验满炉灰。

锦笈朱囊连复连，紫鸾飞下浙江边。
绡从海室夺烟雾，乐奏帝官胜管弦。
长笑应刘悲显达，每嫌伊霍少诗篇。
戴湾老圃根基薄，虚费工夫八十年。

青云路不通，归计奈长蒙。
老恐医方误，穷忧酒盏空。
何堪罹乱后，更入是非中。
长短遭讥笑，回头避钓翁。

溪风如扇雨如丝，闲步闲吟柳恽诗。
杯酒疏狂非曩日，野花狼藉似当时。
道穷谩有依刘感，才急应无借寇期。
满眼云山莫相笑，与君俱是受深知。

楚珪班序未为轻，莫惜良途副圣明。
宫省旧推皇甫谧，寺曹今得夏侯婴。
秩随科第临时贵，官逐簪裾到处清。
应笑马安虚巧宦，四回迁转始为卿。

当年忆见桂枝春，自此清途未四旬。
左省望高推健笔，右曹官重得名人。
闲摛丽藻嫌秋兴，静猎遗编笑过秦。
犹把随和向泥滓，应怜疏散任天真。

万里伤心极目春，东南王气只逡巡。
野花相笑落满地，山鸟自惊啼傍人。
谩道城池须险阻，可知豪杰亦埃尘。
太平寺主惟轻薄，却把三公与贼臣。

傲睨公卿二十年，东来西去只悠然。
白知关畔元非马，玄觉壶中别有天。
汉帝诏衔应异日，梁王风雪是初筵。
临行不惜刀圭便，愁杀长安买笑钱。

乱罹时节懒登临，试借条风半日吟。
只有远山含煖律，不知高阁动归心。
溪喧晚棹千声浪，云护寒郊数丈阴。
自笑疏慵似麇鹿，也教台上费黄金。

金庭路指剡川隈，珍重良朋自此来。
两鬓不堪悲岁月，一卮犹得话尘埃。
家通曩分心空在，世逼横流眼未开。
笑杀山阴雪中客，等闲乘兴又须回。

采香径在人不留，采香径下停叶舟。
桃花李花鬬红白，山鸟水鸟自献酬。
十万梅𫓶空寸土，三分孙策竟荒丘。
未知到了关身否，笑杀雷平许远游。

禹祠分首戴湾逢，健笔寻知达九重。
圣主赐衣怜绝艺，侍臣摛藻许高踪。
宁亲久别街西寺，待诏初离海上峰。
一种苦心师得了，不须回首笑龙钟。

欲询往事奈无言，六十年来托此根。
香暖几飘袁虎扇，格高常对孔融樽。
曾忧世乱阴难合，且喜春残色上存。
莫背阑干便相笑，与君俱受主人恩。

烂柯山下忍重到，双桧楼前日欲残。
华屋未移春照灼，故侯何在泪汍澜。
不唯济物工夫大，长忆容才尺度宽。
一恸旁人莫相笑，知音衰尽路行难。

半夜秋声独断蓬，百年身事筭成空。
祢生词赋抛江夏，汉祖精神忆沛中。
未必他时能富贵，只应从此见穷通。
边禽陇水休相笑，自有沧洲一棹风。

楼殿层层佳气多，开元时节好笙歌。
也知道德胜尧舜，争奈杨妃解笑何。

绵绵堤草拂征轮，龙虎俱辞楚水滨。
只是胜之为御史，不知梅福是仙人。
地推八米源流盛，才笑三张事业贫。
一种西归一般达，柏台霜冷夏城春。

搏击路终迷，南园且灌畦。
敢言逃俗态，自是乐幽栖。
叶长春松阔，科圆早薤齐。
雨霑虚槛冷，雪压远山低。
竹好还成径，桃夭亦有蹊。
小窗奔野马，闲瓮养醯鸡。
水石心逾切，烟霄分已暌。
病怜王猛畚，愚笑隗嚣泥。
泽国潮平岸，江村柳覆堤。
到头乘兴是，谁手好提携。

十二三年就试期，五湖烟月奈相违。
何如买取胡孙弄，一笑君王便着绯。

姓字看侵尺五天，芳菲占断百花鲜。
马嵬好笑当时事，虚赚明皇幸蜀川。

戏水源头指旧踪，当时一笑也难逢。
红儿若为回桃脸，岂比连催举五烽。

自隐新从梦里来，岭云微步下阳台。
含情一向春风笑，羞杀凡花尽不开。

拟将心地学安禅，争奈红儿笑靥圆。
何物把来堪比并，野塘初绽一枝莲。

雕阴旧俗骋婵娟，有个红儿赛洛川。
常笑世人语虚诞，今朝自见火中莲。

今时自是不谙知，前代由来岂见遗。
一笑阳城人便惑，何堪教见杜红儿。

总似红儿媚态新，莫论千度笑争春。
任伊孙武心如铁，不办军前杀此人。

休话如皋一笑时，金{骨孝}中臆锦离披。
陋容枉把雕弓射，射尽春禽未展眉。

能将一笑使人迷，花艳何须上大堤。
疏属便同巫峡路，洛川真是武陵溪。

浓艳浓香雪压枝，袅烟和露晓风吹。
红儿被掩妆成后，含笑无人独立时。

小阁惬幽寻，周遭万竹森。
谁知一沼内，亦有五湖心。
钓直鱼应笑，身闲乐自深。
晚来春醉熟，香饵任浮沈。

铜梁千里曙云开，仙箓新从紫府来。
天上已张新羽翼，世间无复旧尘埃。
嘉祯果中君平卜，贺喜须斟卓氏杯。
应笑戎藩刀笔吏，至今泥滓曝鱼鳃。

九重丹诏下尘埃，深锁文闱罢选才。
桂树放教遮月长，杏园终待隔年开。
自从玉帐论兵后，不许金门谏猎来。
今日灞陵桥上过，路人应笑腊前回。

一叶飘然任浪吹，雨蓑烟笠肯忘机。
只贪浊水张罗众，却笑清流把钓稀。
苇岸夜依明月宿，柴门晴櫂白云归。
到头得丧终须达，谁道渔樵有是非。

长与韶光暗有期，可怜蜂蝶却先知。
谁家促席临低树，何处横钗戴小枝？丽日多情疑曲照，和风得路合偏吹。
向人虽道浑无语，笑劝王孙到醉时。

侬家云水本相知，每到高斋强展眉。
瘦竹亸烟遮板阁，卷荷擎雨出盆池。
笑吟山色同欹枕，闲背庭阴对覆碁。
不是主人多野兴，肯开青眼重渔师。

折妖放艳有谁催，疑就仙中旋折来。
图把一春皆占断，固留三月始教开。
压枝金蘂香如扑，逐朵檀心巧胜裁。
好是酒阑丝竹罢，倚风含笑向楼台。

堦前莎球绿不卷，银龟喷香挽不断。
乱花织锦柳撚线，妆点池台画屏展。
主人公业传国初，六亲联络驰朝车。
鬬鸡走狗家世事，抱来皆佩黄金鱼。
却笑儒生把书卷，学得颜回忍饥面。

信陵名重怜高才，见我长吹青眼开。
便出燕姬再倾醑，此时花下逢仙侣。
弯弯狂月压秋波，两条黄金{门玄}黄雾。
逸艳初因醉态见，浓春可是韶光与。
纤纤软玉捧暖笙，深思香风吹不去。
檀唇呼吸宫商改，怨情渐逐清新举。
岐山取得娇凤雏，管中藏着轻轻语。
好笑襄王大迂阔，曾卧巫云见神女。
银锁金簧不得听，空劳翠辇冲泥雨。

江海悠悠雪欲飞，抱书空出又空归。
沙头人满鸥应笑，船上酒香鱼正肥。
尘土竟成谁计是，山林又悔一年非。
平生万卷应夫子，两世功名穷布衣。

客路三千里，西风两鬓尘。
贪名笑吴起，说国叹苏秦。
托兴非耽酒，思家岂为蒪。
可怜今夜月，独照异乡人。

云净南山紫翠浮，凭陵绝顶望悠悠。
偶逢佳节牵诗兴，漫把芳尊遣客愁。
霜染鸦枫迎日醉，寒冲泾水带冰流。
乌纱频岸西风里，笑插黄花满鬓秋。

西园晚霁浮嫩凉，开尊漫摘葡萄尝。
满架高撑紫络索，一枝斜亸金琅珰。
天风飕飕叶栩栩，蝴蝶声干作晴雨。
神蛟清夜蛰寒潭，万片湿云飞不起。
石家美人金谷游，罗帏翠幕珊瑚钩。
玉盘新荐入华屋，珠帐高悬夜不收。
胜游记得当年景，清气逼人毛骨冷。
笑呼明镜上遥天，醉倚银床弄秋影。

异乡丹旐已飘扬，一顾深知实未亡。
任被褚裒泉下笑，重将北面哭真长。

草草招提强据鞍，周师乘胜莫回看。
背城肯战知虚实，争奈人前忍笑难。

清浅萦纡一水间，竹冈藤树小跻攀。
露沾荒草行人过，月上高林宿鸟还。
江遶武侯筹笔地，雨昏张载勒铭山。
异乡一笑因酣醉，忘却愁来鬓发斑。

有客伤春复怨离，夕阳亭畔草青时。
泪从红蜡无由制，肠比朱弦恐更危。
梅向好风惟是笑，柳因微雨不胜垂。
双溪未去饶归梦，夜夜孤眠枕独欹。

移从杜城曲，置在小斋东。
正是高秋里，仍兼细雨中。
结根方迸竹，疏荫托高桐。
苒苒齐芳草，飘飘笑断蓬。
片时留静者，一夜响鸣蛩。
野露通宵滴，溪烟尽日蒙。
试才卑庾薤，求味笑周菘。
只此霜栽好，他时赠伯翁。

移从杜城曲，置在小斋东。
正是高秋里，仍兼细雨中。
结根方迸竹，疏荫托高桐。
苒苒齐芳草，飘飘笑断蓬。
片时留静者，一夜响鸣蛩。
野露通宵滴，溪烟尽日蒙。
试才卑庾薤，求味笑周菘。
只此霜栽好，他时赠伯翁。

为笑江南种稻时，露蝉鸣后雨霏霏。
莲盆积润分畦小，藻井垂阴擢秀稀。
得地又生金象界，结根仍对水田衣。
支公尚有三吴思，更使幽人忆钓矶。

荆州未解围，小县结茅茨。
强对官人笑，甘为野鹤欺。
江春铺网阔，市晚鬻蔬迟。
子美犹如此，翻然不敢悲。

一露一朝新，帘栊晓景分。
艳和蜂蝶动，香带管弦闻。
笑拟春无力，妆浓酒渐醺。
直疑风起夜，飞去替行云。

沙鸟与山麋，由来性不羁。
可凭唯在道，难解莫过诗。
任笑孤吟僻，终嫌巧宦卑。
秉慵恩地恕，冷澹好僧知。
华省惭公器，沧江负钓师。
露花春直夜，烟鼓早朝时。
世路多艰梗，家风免坠遗。
殷勤一蓑雨，秪得梦中披。

尘压鸳鸯废锦机，满头空插丽春枝。
东邻舞妓多金翠，笑翦灯花学画眉。

玉阶春冷未催班，暂拂尘衣就笏眠。
孤立小心还自笑，梦魂潜绕御𬬻烟。

红叶黄花秋景宽，醉吟朝夕在樊川。
却嫌今日登山俗，且共高僧对榻眠。
别画长怀吴寺壁，宜茶偏赏霅溪泉。
归来童稚争相笑，何事无人与酒船。

江湖犹足事，食宿戍鼙喧。
久客秋风起，孤舟夜浪翻。
乡音离楚水，庙貌入湘源。
岸阔凫鹥小，林垂橘柚繁。
津官来有意，渔者笑无言。
早晚酬僧约，中条有药园。

永巷闲吟一径蒿，轻肥大笑事风骚。
烟含紫禁花期近，雪满长安酒价高。
失路渐惊前计错，逢僧更念此生劳。
十年春泪催衰飒，羞向清流照鬓毛。

九陌低迷谁问我，五湖流浪可悲君。
著书笑破苏司业，赋咏思齐郑广文。
理棹好携三百首，阻风须饮几千分。
耒阳江口春山绿，恸哭应寻杜甫坟。

饮筵博席与心违，野眺春吟更是谁。
琴有涧风声转澹，诗无僧字格还卑。
恨抛水国荷蓑雨，贫过长安樱笋时。
头角俊髦应指笑，权门踪迹独差池。

莺离寒谷士逢春，释褐来年暂种芸。
自笑老为梅少府，可堪贫摄鲍参军。
酒醒往事多兴念，吟苦邻居必厌闻。
推却簿书搔短发，落花飞絮正纷纷。

翠岚迎步兴何长，笑领渔翁入醉乡。
日暮渚田微雨后，鹭鹚闲暇稻花香。

骚雅荒凉我未安，月和余雪夜吟寒。
相门相客应相笑，得句胜于得好官。

何宋清名动粉闱，不才今日偶陈诗。
考功岂敢闻题品，水部犹须系挈维。
积雪巷深酬唱夜，落花墙隔笑言时。
紫垣名士推扬切，为话心孤倍感知。

曾袖篇章谒长卿，今来附凤事何荣。
星临南省陪仙步，春满东朝接珮声。
谈笑不拘先后礼，岁寒仍契子孙情。
龙墀仗下天街暖，共看圭峰并马行。

乖慵居竹里，凉冷卧池东。
一霎芰荷雨，几回帘幕风。
远僧来扣寂，小吏笑书空。
衰鬓霜供白，愁颜酒借红。
扇轻摇鹭羽，屏古画渔翁。
自得无端趣，琴棋舫子中。

减瘦经多难，忧伤集晚年。
吟高风过树，坐久夜凉天。
旅退惭随众，孤飞怯向前。
钓朋蓑叟在，药术衲僧传。
鬓秃趋荣路，肠焦鄙盗泉。
品徒诚有隔，推唱意何坚。
寒地殊知感，秋灯耿不眠。
从来甘默尔，自此倍怡然。
兰为官须握，蒲因学更编。
预愁摇落后，子美笑无毡。

欲怆峨嵋别，中宵寝不能。
听残池上雨，吟尽枕前灯。
失计方期隐，修心未到僧。
云门一万里，应笑又担簦。

谗胜祸难防，沈冤信可伤。
本图安楚国，不是怨怀王。
庙古碑无字，洲晴蕙有香。
独醒人尚笑，谁与奠椒浆。

五陵豪侠笑为儒，将为儒生只读书。
看取不成投笔后，谢安功业复何如。

寸寸凌霜长劲条，路人犹笑未干霄。
南园桃李虽堪羡，争奈春残又寂寥。

清[暑]帘开散异香，恩深咫尺对龙章。
花应洞里寻常发，日向壶中特地长。
坐久忽疑槎犯斗，归来兼恐海生桑。
如今冷笑东方朔，唯用诙谐侍汉皇。

蜂黄蝶粉两依依，狎宴临春日正迟。
密旨不教江令醉，丽华微笑认皇慈。

曳裾谈笑殿西头，忽听征铙从冕旒。
凤盖行时移紫气，鸾旗驻处认皇州。
晓题御服颁群吏，夜发宫嫔诏列侯。
雨露涵濡三百载，不知谁拟杀身酬。

两两珍禽渺渺溪，翠衿红掌净无泥。
向阳眠处莎成毯，蹋水飞时浪作梯。
依倚雕梁轻社燕，抑扬金距笑晨鸡。
劝君细认渔翁意，莫遣絚罗误稳栖。

欲明篱被风吹倒，过午门因客到开。
忍苦可能遭鬼笑，息机应免致鸥猜。
岳僧互乞新诗去，酒保频征旧债来。
唯有狂吟与沈饮，时时犹自触灵台。

梅花不肯傍春光，自向深冬著艳阳。
龙笛远吹胡地月，燕钗初试汉宫妆。
风虽强暴翻添思，雪欲侵凌更助香。
应笑暂时桃李树，盗天和气作年芳。

借得茅斋岳麓西，拟将身世老锄犂。
清晨向市烟含郭，寒夜归村月照溪。
炉为窗明僧偶坐，松因雪折鸟惊啼。
灵椿朝菌由来事，却笑庄生始欲齐。

此心兼笑野云忙，甘得贫闲味甚长。
病起乍尝新橘柚，秋深初换旧衣裳。
晴来喜鹊无穷语，雨后寒花特地香。
把钓覆棋兼举白，不离名教可顚狂。

饮酒经何代，休粮度此生。
迹应常自浼，顚亦强为名。
道若千钓重，身如一羽轻。
毫厘分象纬，袒跣揖公卿。
狗窦号光逸，渔阳裸祢衡。
笑雷冬蛰震，岩电夜珠明。
月魄侵簪冷，江光逼屐清。
半酣思救世，一手拟扶倾。
击地嗟衰俗，看天贮不平。
自缘怀气义，可是计烹亨。
议论通三教，年颜称五更。
老狂人不厌，密行鬼应惊。
未识心相许，开襟语便诚。
伊余常仗义，愿拜十年兄。

仙李浓阴润，皇枝密叶敷。
俊才轻折桂，捷径取纡朱。
断绁三清路，扬鞭五达衢。
侧身期破的，缩手待呼卢。
社稷俄如缀，雄豪讵守株。
忸怩非壮志，摆脱是良图。
尘土留难住，缨緌弃若无。
冥心归大道，回首笑吾徒。
酒律应难忘，诗魔未肯徂。
他年如拔宅，为我指清都。

紫殿承恩岁，金銮入直年。
人归三岛路，日过八花塼。
鸳鹭皆回席，皋夔亦慕膻。
庆霄舒羽翼，尘世有神仙。
虽遇河清圣，惭非岳降贤。
皇慈容散拙，公议逼陶甄。
江总参文会，陈暄侍狎筵。
腐儒亲帝座，太史认星躔。
侧弁聆神算，濡毫俟密宣。
宫司持玉研，书省擘香笺。
唯理心无党，怜才膝屡前。
焦劳皆实录，宵旰岂虚传。
始议新尧历，将期整舜弦。
去梯言必尽，仄席意弥坚。
上相思惩恶，中人讵省愆。
鹿穷唯抵触，兔急且{犭联}猭。
本是谋赊死，因之致劫迁。
氛霾言下合，日月暗中悬。
恭显诚甘罪，韦平亦恃权。
畏闻巢幕险，宁寤积薪然。
谅直寻钳口，奸纤益比肩。
晋谗终不解，鲁瘠竟难痊。
秪拟诛黄皓，何曾识霸先。
嗾獒翻丑正，养虎欲求全。
万乘烟尘里，千官剑戟边。
斗魁当北坼，地轴向西偏。
袁董非徒尔，师昭岂偶然。
中原成劫火，东海遂桑田。
溅血惭嵇绍，迟行笑褚渊。
四夷同效顺，一命敢虚捐。
山岳还青耸，穹苍旧碧鲜。
独夫长啜泣，多士已忘筌。
郁郁空狂叫，微微几病癫。
丹梯倚寥廓，终去问青天。

句芒一夜长精神，腊后风头已见春。
烟柳半眠藏利脸，雪梅含笑绽香唇。
渐因闲暇思量酒，必怨顚狂泥摸人。
若个高情能似我，且应敧枕睡清晨。

紫宸初启列鸳鸾，直向龙墀对揖班。
九曜再新环北极，万方依旧祝南山。
礼容肃睦缨緌外，和气熏蒸剑履间。
扇合却循黄道退，庙堂谈笑百司闲。

长贪山水羡渔樵，自笑扬鞭趁早朝。
今日建谿惊恐后，李将军画也须烧。

静景须教静者寻，清狂何必在山阴。
蜂穿窗纸尘侵砚，鸟鬬庭花露滴琴。
莫笑乱离方解印，犹胜顚蹶未抽簪。
筑金总得非名士，况是无人解筑金。

闲人倚柱笑雷公，又向深山霹怪松。
必若有苏天下意，何如惊起武侯龙。

何劳谄笑学趋时，务实清修胜用机。
猛虎十年摇尾立，苍鹰一旦醒心飞。
神依正道终潜卫，天鉴衷肠竞不违。
事历艰难人始重，九层成后喜从微。

枕流方采北山薇，驿骑交迎市道儿。
雾豹秪忧无石室，泥䲡唯要有洿池。
不羞莽卓黄金印，却笑羲皇白接{罒/离}。
莫负美名书信史，清风埽地更无遗。

省趋弘阁待貂珰，指座深恩刻寸肠。
秦苑已荒空逝水，楚天无[限]更斜阳。
时昏却笑朱弦直，事过方闻锁骨香。
入室故寮流落尽，路人惆怅见灵光。

江南行止忽相逢，江馆棠棃叶正红。
一笑共嗟成往事，半酣相顾似衰翁。
关山月皎清风起，送别人归野渡空。
大抵多情应易老，不堪岐路数西东。

贤侯新换古长亭，先定心机指顾成。
高义尽招秦逐客，旷怀偏接鲁诸生。
萍蓬到此销离恨，燕雀飞来带喜声。
却笑昔贤交易极，一开东合便垂名。

莫嫌谈笑与经过，却恐闲多病亦多。
若遣心中无一事，不知争奈日长何。

矜严标格绝嫌猜，嗔怒虽逢笑靥开。
小雁斜侵眉柳去，媚霞横接眼波来。
鬓垂香颈云遮藕，粉著兰胸雪压梅。
莫道风流无宋玉，好将心力事妆台。

腕白肤红玉笋芽，调琴抽线露尖斜。
背人细撚垂胭鬓，向镜轻匀衬脸霞。
怅望昔逢褰绣幔，依稀曾见托金车。
后园笑向同行道，摘得蘼芜又折花。

洞房深闭不曾开，横卧乌龙作妒媒。
好鸟岂劳兼比翼，异华何必更重台。
难留旋逐惊飙去，暂见如随急电来。
多为过防成后悔，偶因翻语得深猜。
已嫌刻蜡春宵短，最恨鸣珂晓鼓催。
应笑楚囊仙分薄，日中长是独裴回。

宫样衣裳浅画眉，晚来梳洗更相宜。
水精鹦鹉钗头颤，举袂佯羞忍笑时。

秋千打困解罗裙，指点醍醐索一尊。
见客入来和笑走，手搓梅子映中门。

忆行时，背手挼金雀。
敛笑慢回头，步转阑干角。

忆去时，向月迟迟行。
强语戏同伴，图郎闻笑声。

桃花脸薄难藏泪，柳叶眉长易觉愁。
密迹未成当面笑，几回抬眼又低头。

阡陌悬云壤，阑畦隔艾芝。
路遥行雨懒，河阔过桥迟。
雁足应难达，狐踪浪得疑。
谢鲲吟未废，张硕梦堪思。
有意通情处，无言拢鬓时。
格高归敛笑，歌怨在颦眉。
醉后金蝉重，欢余玉燕敧。
素姿凌白柰，圆颊诮红棃。
粉字题花笔，香笺咏柳诗。
绣窗携手约，芳草蹋青期。
别泪开泉脉，春愁罥藕丝。
相思不相信，幽恨更谁知。

昼漏迢迢夜漏迟，倾城消息杳无期。
愁肠泥酒人千里，泪眼倚楼天四垂。
自笑计狂多独语，谁怜梦好转相思。
何时斗帐浓香里，分付东风与玉儿。

千金莫惜旱莲生，一笑从教下蔡倾。
仙树有花难问种，御香闻气不知名。
愁来自觉歌喉咽，瘦去谁怜舞掌轻。
小叠红笺书恨字，与奴方便寄卿卿。

百尺竿头五两斜，此生何处不为家。
北抛衡岳南过雁，朝发襄阳暮看花。
蹭蹬也应无陆地，团圆应觉有天涯。
随风逐浪年年别，却笑如期八月槎。

一室四无邻，荒郊接古津。
幽闲消俗态，摇落露家贫。
绝迹思浮海，修书懒寄秦。
东西不复问，翻笑泣岐人。

柳眉梅额倩妆新，笑脱袈裟得旧身。
三峡却为行雨客，九天曾是散花人。
空门付与悠悠梦，宝帐迎回暗暗春。
寄语江南徐孝克，一生长短托清尘。

分阃兼文德，持衡有武功。
荆南知独去，海内更谁同。
拔地孤峰秀，当天一鹗雄。
云生五色笔，月吐六钧弓。
骨格凌秋耸，心源见底空。
神清飡沆瀣，气逸饮洪蒙。
临事成奇策，全身仗至忠。
解鞍欺李广，煮弩笑臧洪。
往昔逢多难，来兹故统戎。
卓旗云梦泽，扑火细腰宫。
铲土楼台构，连江雉堞笼。
似平铺掌上，疑涌出壶中。
岂是劳人力，宁因役鬼工。
本遗三户在，今匝万家通。
画舸横青雀，危樯列彩虹。
席飞巫峡雨，袖拂宋亭风。
场广盘球子，池闲引钓筒。
礼贤金璧贱，煦物雪霜融。
酒满梁尘动，棋残漏滴终。
俭常资澹静，贵绝恃穹崇。
唯要臣诚显，那求帝渥隆。
甘棠名异奭，大树姓非冯。
自念为迁客，方谐谒上公。
痛知遭止棘，频叹委飘蓬。
借宅诛茅绿，分囷指粟红。
只惭燕馆盛，宁觉阮途穷。
涣汗霑明主，沧浪别钓翁。
去曾忧塞马，归欲逐边鸿。
积感深于海，衔恩重极嵩。
行行柳门路，回首下离东。

绮阁临初日，铜台拂暗尘。
鷾鸸偏报晓，乌鶂惯惊晨。
鱼网裁书数，鹍弦上曲新。
病多疑厄重，语切见心真。
子母钱征笑，西南月借嚬。
𢭏衣嫌独杵，分袂怨双轮。
贝叶教丹觜，金刀寄赤鳞。
卷帘吟塞雪，飞楫渡江春。
解织宜名蕙，能歌合姓秦。
眼穿回雁岭，魂断饮牛津。
药自偷来绝，香从窃去珍。
茗煎云沫聚，药种玉苗匀。
草密应迷客，花繁好避人。
长干足风雨，遥夜与谁邻。

南陌来寻伴，东城去卜邻。
生憎无赖客，死忆有情人。
似束腰支细，如描发彩匀。
黄鹂裁帽贵，紫燕刻钗珍。
身近从淄右，家元接观津。
雨台谁属楚，花洞不知秦。
泪滴空床冷，妆浓满镜春。
枕凉欹琥珀，簟洁展麒麟。
茂苑廊千步，昭阳扇九轮。
阳城迷处笑，京兆画时嚬。
鱼子封笺短，蝇头学字真。
易判期已远，难讳事还新。
艇子愁冲夜，骊驹怕拂晨。
如何断岐路，免得见行尘。

首阳山枕黄河水，上有两人曾饿死。
不同天下人为非，兄弟相看自为是。
遂令万古识君心，为臣贵义不贵身。
精灵长在白云里，应笑随时饱死人。

搔首隋堤落日斜，已无余柳可藏鸦。
岸傍昔道牵龙舰，河底今来走犊车。
曾笑陈家歌玉树，却随后主看琼花。
四方正是无虞日，谁信黎阳有古家。

时君过听委平衡，粉署华灯到晓明。
开卷固难窥浩汗，执衡空欲慕公平。
机云笔舌临文健，沈宋章篇发咏清。
自笑观光辉。

双浮双浴傍苔矶，蓼浦兰皋绣帐帏。
长羡鹭鸶能洁白，不随㶉𫛶鬬毛衣。
霞侵绿渚香衾暖，楼倚青云殿瓦飞。
应笑随阳沙漠雁，洞庭烟暖又思归。

非惟消旱暑，且喜救生民。
天地如蒸湿，园林似却春。
洗风清枕簟，换夜失埃尘。
又作丰年望，田夫笑向人。

求名日苦辛，日望日荣亲。
落叶山中路，秋霖马上人。
晨昏知汝道，诗酒卫吾身。
自笑抛麋鹿，长安拟醉春。

如我如君者，不妨身晚成。
但从时辈笑，自得古人情。
共莫更初志，俱期立后名。
男儿且如此，何用叹平生。

深山多隙地，无力及耕桑。
不是营生拙，都缘觅句忙。
破窗风翳烛，穿屋月侵床。
吾友应相笑，辛勤道未光。

如君真道者，乱世有闲情。
每别不知处，见来长后生。
药非因病服，酒不为愁倾。
笑我于身苦，吟髭白数茎。

一为重阳上古台，乱时谁见菊花开。
偷{燅/手}白发真堪笑，牢鏁黄金实可哀。
是个少年皆老去，争知荒冢不荣来。
大家拍手高声唱，日未沈山且莫回。

家隔重湖归未期，更堪南去别深知。
前程笑到山多处，上马愁逢岁尽时。
四海内无容足地，一生中有苦心诗。
朱门秪见朱门事，独把孤寒问阿谁。

一回落第一宁亲，多是途中过却春。
心火不销双鬓雪，眼泉难濯满衣尘。
苦吟风月唯添病，遍识公卿未免贫。
马壮金多有官者，荣归却笑读书人。

江南景簇此林亭，手板蓝裾自可轻。
洞里客来无俗话，郭中人到有公情。
闲敲岩果呼猿接，时钓溪鱼引鹤争。
笑我有诗三百首，马蹄红日急于名。

天上诗名天下传，引来齐列玉皇前。
大仙录后头无雪，至药成来灶绝烟。
笑蹑紫云金作阙，梦抛尘世铁为船。
九华山叟惊凡骨，同到蓬莱岂偶然。

因话天台归思生，布囊藤杖笑离城。
不教日月拘身事，自与烟萝结野情。
龙镇古潭云色黑，露淋秋桧鹤声清。
此中是处堪终隐，何要世人知姓名。

见君生计羡君闲，求食求衣有底难。
养一箔蚕供钓线，种千茎竹作渔竿。
葫芦杓酌春浓酒，舴艋舟流夜涨滩。
却笑农家最辛苦，听蝉鞭马入长安。

江上数株桑枣树，自从离乱更荒凉。
那堪旅馆经残腊，祗把空书寄故乡。
典尽客衣三尺雪，炼精诗句一头霜。
故人多在芙蓉幕，应笑孜孜道未光。

时清祗合力为儒，不可家贫与善疏。
卖却屋边三亩地，添成窗下一床书。
沿溪摘果霜晴后，出竹吟诗月上初。
乡里老农多见笑，不知稽古胜耕锄。

四海兵戈无静处，人家废业望烽烟。
九华道士浑如梦，犹向尊前笑揭天。

青童递酒金觞疾，列坐红霞神气逸。
笑说留连数日间，已是人间一千日。

一夜霏微露湿烟，晓来和泪丧婵娟。
不随残雪埋芳草，尽逐香风上舞筵。
西子去时遗笑靥，谢娥行处落金钿。
飘红堕白堪惆怅，少别秾华又隔年。

大道青楼御苑东，玉栏仙杏压枝红。
金铃犬吠梧桐月，朱鬣马嘶杨柳风。
流水带花穿巷陌，夕阳和树入帘栊。
瑶池宴罢归来醉，笑说君王在月宫。

大火收残暑，清光渐惹襟。
谢庄千里思，张翰五湖心。
暮角迎风急，孤钟向暝沈。
露滋三径草，日动四邻砧。
簟委班姬扇，蝉悲蔡琰琴。
方愁丹桂远，已怯二毛侵。
甃石回泉脉，移棋就竹阴。
触丝蛛堕网，避隼鸟投林。
貌愧潘郎璧，文惭吕相金。
但埋酆狱气，未发爨桐音。
静笑刘琨舞，闲思阮籍吟。
野花和雨𣃁，怪石入云寻。
迹竟终非切，幽闲且自任。
趋时惭艺薄，托质仰恩深。
美价方稀古，清名已绝今。
既闻留缟带，讵肯掷蓍簪。
迟客虚高阁，迎僧出乱岑。
壮心徒戚戚，逸足自骎骎。
安羡仓中鼠，危同幕上禽。
期君调鼎鼐，他日俟羊斟。

独倚危楼四望遥，杏花春陌马声骄。
池边冰刃暖初落，山上雪棱寒未销。
溪送绿波穿郡宅，日移红影度村桥。
主人年少多情味，笑换金龟解珥貂。

章华台下草如烟，故郢城头月似弦。
惆怅楚宫云雨后，露啼花笑一年年。

花开疑乍富，花落似初贫。
万物不如酒，四时唯爱春。
峨峨秦氏髻，皎皎洛川神。
风月应相笑，年年醉病身。

五云遥指海中央，金鼎曾传肘后方。
三岛路岐空有月，十洲花木不知霜。
因携竹杖闻龙气，为使仙童带橘香。
应笑我曹身是梦，白头犹自学诗狂。

羡尔无知野性真，乱搔蓬发笑看人。
闲冲暮雨骑牛去，肯问中兴社稷臣。

白发太无情，朝朝镊又生。
始因丝一缕，渐至雪千茎。
不避佳人笑，唯惭稚子惊。
新年过半百，犹叹未休兵。

逦迤前冈压后冈，一川桑柘好残阳。
主人馈饷炊红黍，邻父携竿钓紫鲂。
静极却嫌流水闹，闲多翻笑野云忙。
有名不那无名客，独闭衡门避建康。

南望愁云鏁翠微，谢家楼阁雨霏霏。
刘桢病后新诗少，阮籍贫来好客稀。
犹喜故人天外至，许将孤剑日边归。
怀乡不怕严陵笑，只待秋风别钓矶。

送君同上酒家楼，酩酊翻成一笑休。
正是落花饶怅望，醉乡前路莫回头。

云晴春鸟满江村，还似长安旧日闻。
红杏花前应笑我，我今憔悴亦羞君。

为忆长安烂熳开，我今移尔满庭栽。
红兰莫笑青青色，曾向龙山泛酒来。

黄藤山下驻归程，一夜号猿吊旅情。
入耳便能生百恨，断肠何必待三声。
穿云宿处人难见，望月啼时兔正明。
好笑五陵年少客，壮心无事也沾缨。

南去又南去，此行非自期。
一帆云作伴，千里月相随。
浪迹花应笑，衰容镜每知。
乡园不可问，禾黍正离离。

五更残月省墙边，绛斾蜺旌卓晓烟。
千炬火中莺出谷，一声钟后鹤冲天。
皆乘骏马先归去，独被羸童笑晚眠。
对酒暂时情豁尔，见花依旧涕潸然。
未酬阚泽佣书债，犹欠君平卖卜钱。
何事欲休休不得，来年公道似今年。

雕阴无树水难流，雉堞连云古帝州。
带雨晚驼鸣远戍，望乡孤客倚高楼。
明妃去日花应笑，蔡琰归时鬓已秋。
一曲单于暮烽起，扶苏城上月如钩。

十年身事各如萍，白首相逢泪满缨。
老去不知花有态，乱来唯觉酒多情。
贫疑陋巷春偏少，贵想豪家月最明。
且对一尊开口笑，未衰应见泰阶平。

昔年爱笑蚕家妇，今日辛勤自养蚕。
仍道不愁罗与绮，女郎初解织桑篮。

嫩烟轻染柳丝黄，句引花枝笑凭墙。
马上王孙莫回首，好风偏逐羽林郎。

六七年来春又秋，也同欢笑也同愁。
才闻及第心先喜，试说求婚泪便流。
几为妒来频敛黛，每思闲事不梳头。
如今悔恨将何益，肠断千休与万休。

绿杨城郭雨凄凄，过尽千轮与万蹄。
送我独游三蜀路，羡君新上九霄梯。
马惊门外山如活，花笑尊前客似泥。
正是清和好时节，不堪离恨剑门西。

长安二月多香尘，六街车马声辚辚。
家家楼上如花人，千枝万枝红艳新。
帘间笑语自相问，何人占得长安春。
长安春色本无主，古来尽属红楼女。
如今无奈杏园人，骏马轻车拥将去。

凤縠兮鸳绡，霞疏兮绮寮。
玉庭兮春昼，金屋兮秋宵。
愁瞳兮月皎，笑颊兮花娇。
罗轻兮浓麝，室煖兮香椒。
銮舆去兮萧屑，七丝断兮泬寥。
主父卧兮漳水，君王幸兮云轺。
铅华窅窈兮秾姿，棠公肸蚃兮靡依。
翠华长逝兮莫追，晏相望门兮空悲。

游䜩不知厌，杜陵狂少年。
花时轻暖酒，春服薄装绵。
戏马上林苑，鬬鸡寒食天。
鲁儒甘被笑，对策鬓皤然。

南国菖蒲老，知君忆钓船。
离京近残暑，归路有新蝉。
岘首白云起，洞庭秋月悬。
若教吟兴足，西笑是何年。

一变姓名离百越，越城犹在范家无。
他人不见扁舟意，却笑轻生泛五湖。

萧萧风雨建阳溪，溪畔维舟访亚齐。
一轴新诗剑潭北，十年旧识华山西。
吟魂惜向江村老，空性元知世路迷。
应笑乘轺青琐客，此时无暇听猿啼。

故园招隐客，应便笑无成。
谒帝逢移国，投文值用兵。
孤松怜鹤在，疏柳恶蝉鸣。
匹马迷归处，青云失曩情。
江头寒夜宿，垅上歉年耕。
冠盖新人物，渔樵旧弟兄。
易生唯白发，难立是浮名。
惆怅灞桥路，秋风谁入行。

杳杳复霏霏，应缘有所依。
不言天路远，终望帝乡归。
高岳和霜过，遥关带月飞。
渐怜双阙近，宁恨众山违。
阵触银河乱，光连粉署微。
旅人随计日，自笑比麻衣。

甲门才子鼎科人，拂地蓝衫榜下新。
脱俗文章笑鹦鹉，凌云头角压麒麟。
金壶藉草溪亭晚，玉勒穿花野寺春。
多愧受恩同阙里，不嫌师僻与颜贫。

巧者多为拙者资，良筹第一在乘时。
市门逐利终身饱，谷口躬耕尽日饥。
琼玖鬻来燕石贵，蓬蒿芳处楚兰衰。
高皇冷笑重瞳客，盖世拔山何所为。

鹤性松心合在山，五侯门馆怯趋攀。
三年卧病不能免，一日受恩方得还。
明月送人沿驿路，白云随马入柴关。
笑他范蠡贪婪甚，相罢金多始退闲。

蓓蕾抽开素练囊，琼葩薰出白龙香。
裁分楚女朝云片，翦破姮娥夜月光。
雪句岂须徴柳絮，粉腮应恨帖梅妆。
槛边几笑东篱菊，冷折金风待降霜。

岚似屏风草似茵，草边时脍锦花鳞。
山中宰相陶弘景，谷口耕夫郑子真。
宦达到头思野逸，才多未必笑清贫。
君看东洛平泉宅，只有年年百卉春。

耨月耕烟水国春，薄徒应笑作农人。
皇王尚法三推礼，白社宁忘四体勤。
雨洒蓑衣芳草暗，鸟啼云树小村贫。
犹胜堕力求飧者，五斗低腰走世尘。

功智争驰澹薄空，犹怀忠信拟何从。
鸱鸢啄腐疑雏凤，神鬼欺贫笑伯龙。
烈日不融双鬓雪，病身全仰竹枝筇。
崇侯入辅严陵退，堪忆啼猿万仞峰。

佛顶抄经忆惠休，众人皆谓我悠悠。
浮生真个醉中梦，闲事莫添身外愁。
百岁付于花暗落，四时随却水奔流。
安眠静笑思何报，日夜焚修祝郡侯。

鸳瓦虹梁计已疏，织茅编竹称贫居。
翦平恰似山僧笠，扫静真同道者庐。
秋晚卷帘看过雁，月明凭槛数跳鱼。
重门公子应相笑，四壁风霜老读书。

千卷长书万首诗，朝蒸藜藿暮烹葵。
清时名立难皆我，晚岁途穷亦问谁。
碧岸钓归惟独笑，青山耕遍亦何为。
寻常抖擞怀中策，可便降他两鬓丝。

骨鲠如君道尚存，近来人事不须论。
疾危必厌神明药，心惑多嫌正直言。
冷眼静看真好笑，倾怀与说却为冤。
因思周庙当时诫，金口三缄示后昆。

蘂珠宫里谪神仙，八载温陵万户闲。
心地阔于云梦泽，官资高却太行山。
姜牙兆寄熊罴内，陶侃文成掌握间。
应笑清溪旧门吏，年年扶病掩柴关。

阴山冰冻尝迎夏，蛰户云雷只待春。
吕望岂嫌垂钓老，西施不恨浣纱贫。
坐为羽猎车中相，飞作君王掌上身。
拍手相思惟大笑，我曹宁比等闲人。

位在嫔妃最上头，笑他长信女悲秋。
日中月满可能久，花落色衰殊未忧。
公主镜中争翠羽，君王袖底夺金钩。
妾家兄弟知多少，恰要同时拜列侯。

害物伤生性岂驯，且宜笼罩待知人。
惟擒燕雀啖腥血，却笑鸾皇啄翠筠。
狡兔穴多非尔识，鸣鸠脰短罚君身。
豪门不读诗书者，走马平原放玩频。

恻矣南邻问，冥然东岱幽。
里闬宁相杵，朝叹忽迁舟。
君心惟伯仲，吾人复款游。
对连时亦早，交喜岁才周。
序发扶阳赠，文因司寇酬。
讵期危露尽，相续逝川流。
卧疾无三吊，居闲有百忧。
振风吟鼓夕，明月照帷秋。
藓驳题诗馆，杨疏奏伎楼。
共将歌笑叹，转为弟兄留。
感物存如梦，观生去若浮。
余非忘情者，雪涕报林丘。

桃花灼灼有光辉，无数成蹊点更飞。
为见芳林含笑待，遂同温树不言归。

颓光无淹晷，逝水有迅流。
绿苔纷易歇，红颜不再求。
歌笑当及春，无令壮志秋。
弱年仕关辅，簃门豁御沟。
敷愉东城际，婉娈南陌头。
荷花娇绿水，杨叶暖青楼。
中有绮罗人，可怜名莫愁。
画屏绕金膝，珠帘悬玉钩。
纤指调宝琴，泠泠哀且柔。
赠君鸳鸯带，因以鹔鹴裘。
窗晓吟日坐，闺夕秉烛游。
无作北门客，咄咄怀百忧。

井络双源濬，浔阳九派长。
沦波通地穴，输委下归塘。
别岛笼朝蜃，连洲拥夕涨。
韫珠澄积润，让璧动浮光。
浮光凝折水，积润疏圆沚。
玉轮涵地开，剑阁连星起。
风烟标迥秀，英灵信多美。
怀德践遗芳，端操惭谋己。
谋己谬观光，牵迹强凄惶。
揆拙迷三省，劳生昧两忘。
弹随空被笑，献楚自多伤。
一朝殊默语，千里易炎凉。
炎凉几迁贸，川陆疲臻凑。
积水架吴涛，连山横楚岫。
风月虽殊昔，星河犹是旧。
姑苏望南浦，邯郸通北走。
北走平生亲，南浦别离津。
潇湘一超忽，洞庭多苦辛。
秋江无绿芷，寒汀有白蘋。
采之将何遗，故人漳水滨。
漳滨已辽远，江潭未旋返。
为听短歌行，当想长洲苑。
露金熏菊岸，风佩摇兰坂。
蝉鸣稻叶秋，雁起芦花晚。
晚秋云日明，亭皋风雾清。
独负平生气，重牵摇落情。
占星非聚德，梦月讵悬名。
寂寥伤楚奏，凄断泣秦声。
秦声怀旧里，楚奏悲无已。
郢路少知音，丛台富奇士。
温辉凌爱日，壮气惊寒水。
一顾重风云，三冬足文史。
文史盛纷纶，京洛多风尘。
犹轻五车富，未重一囊贫。
李仙非易托，苏鬼尚难因。
不惜劳歌尽，谁为听阳春。

丽谯通四望，繁忧起万端。
绮疏低晚魄，镂槛肃初寒。
白云乡思远，黄图归路难。
唯余西向笑，暂似当长安。

少年重英侠，弱岁贱衣冠。
既托寰中赏，方承膝下欢。
遨游灞水曲，风月洛城端。
且知无玉馔，谁肯逐金丸。
金丸玉馔盛繁华，自言轻侮季伦家。
五霸争驰千里马，三条竞骛七香车。
掩映飞轩乘落照，参差步障引朝霞。
池中旧水如悬镜，屋里新妆不让花。
意气风云倏如昨，岁月春秋屡回薄。
上苑频经柳絮飞，中园几见梅花落。
当时门客今何在？畴昔交朋已疏索。
莫教憔悴损容仪，会得高秋云雾廓。
淹留坐帝乡，无事积炎凉。
一朝披短褐，六载奉长廊。
赋文惭昔马，执戟叹前扬。
挥戈出武帐，荷笔入文昌。
文昌隐隐皇城里，由来奕奕多才子。
潘陆词锋骆驿飞，张曹翰苑纵横起。
卿相未曾识，王侯宁见拟。
垂钓甘成白首翁，负薪何处逢知己？判将运命赋穷通，从来奇舛任西东。
不应永弃同刍狗，且复飘飖类转蓬。
容鬓年年异，春华岁岁同。
荣观未尽礼，徇主欲申功。
脂车秣马辞乡国，萦辔西南使邛僰。
玉垒铜梁不易攀，地角天涯眇难测。
莺啭蝉吟有悲望，鸿来雁度无音息。
阳关积雾万里昏，剑阁连山千种色。
蜀路何悠悠，岷峰阻且修。
回肠随九折，迸泪连双流。
寒光千里暮，露气二江秋。
长途看束马，平水且沈牛。
华阳旧地标神制，石镜蛾眉真秀丽。
诸葛才雄已号龙，公孙跃马轻称帝。
五丁卓荦多奇力，四士英灵富文艺。
云气横开八阵形，桥形遥分七星势。
川平烟雾开，游戏锦城隈。
墉高龟望出，水净雁文回。
寻姝入酒肆，访客上琴台。
不识金貂重，偏惜玉山颓。
他乡冉冉消年月，帝里沈沈限城阙。
不见猿声助客啼，唯闻旅思将花发。
我家迢递关山里，关山迢递不可越。
故园梅柳尚余春，来时勿使芳菲歇。
解鞅欲言归，执袂怆多违。
北梁俱握手，南浦共沾衣。
别情伤去盖，离念惜徂辉。
知音何所托，木落雁南飞。
回来望平陆，春来酒应熟。
相将菌阁卧青溪，且用藤杯泛黄菊。
十年不调为贫贱，百日屡迁随倚伏。
祗为须求负郭田，使我再干州县禄。
百年郁郁少腾迁，万里遥遥入镜川。
涘江拂潮冲白日，淮海长波接远天。
丛竹凝朝露，孤山起暝烟。
赖有边城月，常伴客旌悬。
东南美箭称吴会，名都隐轸三江外。
涂山执玉应昌期，曲水开襟重文会。
仙镝流音鸣鹤岭，宝剑分辉落蛟濑。
未看白马对芦刍，且觉浮云似车盖。
江南节序多，文酒屡经过。
共踏春江曲，俱唱采菱歌。
舟移疑入镜，棹举若乘波。
风光无限极，归檝碍池荷。
眺听烟霞正流眄，即从王事归舻转。
芝田花月屡裴回，金谷佳期重游衍。
登高北望嗤梁叟，凭轼西征想潘掾。
峰开华岳耸疑莲，水激龙门急如箭。
人事谢光阴，俄遭霜露侵。
偷存七尺影，分没九泉深。
穷途行泣玉，愤路未藏金。
茹荼空有叹，怀橘独伤心。
年来岁去成销铄，怀抱心期渐寥落。
挂冠裂冕已辞荣，南亩东皋事耕凿。
宾阶客院常疏散，蓬径柴扉终寂寞。
自有林泉堪隐栖，何必山中事丘壑。
我住青门外，家临素浐滨。
遥瞻丹凤阙，斜望黑龙津。
荒衢通猎骑，穷巷抵樵轮。
时有桃源客，来访竹林人。
昨夜琴声奏悲调，旭旦含颦不成笑。
果乘骢马发嚣书，复道郎官禀纶诰。
冶长非罪曾缧绁，长孺然灰也经溺。
高门有阅不图封，峻笔无闻敛敷妙。
适离京兆谤，还从御史弹。
炎威资夏景，平曲况秋翰。
画地终难入，书空自不安。
吹毛未可待，摇尾且求餐。
丈夫坎𡒄多愁疾，契阔迍邅尽今日。
慎罚宁凭两造辞，严科直挂三章律。
邹衍衔悲系燕狱，李斯抱怨拘秦桎。
不应白发顿成丝，直为黄沙暗如漆。
紫禁终难叫，朱门不易排。
惊魂闻叶落，危魄逐轮埋。
霜威遥有厉，雪[枉]遂无阶。
含冤欲谁道，饮气独居怀。
忽闻驿使发关东，传道天波万里通。
涸鳞去辙还游海，幽禽释网便翔空。
舜泽尧曦方有极，谗言巧佞傥无穷。
谁能跼迹依三辅，会就商山访四翁。

擢秀三秋晚，开芳十步中。
分黄俱笑日，含翠共摇风。
碎影涵流动，浮香隔岸通。
金翘徒可泛，玉斝竟谁同。

可叹浮生促，吁嗟此路难。
丘陵一起恨，言笑几时懽。
萧索郊埏晚，荒凉井径寒。
谁当门下客，独见有任安。

鸾镜晓含春，蛾眉向影嚬。
开□衣裳破，那堪粉黛新。
春还洛阳道，为忆春阶草。
杨叶未能攀，梅花待君扫。
今朝喜鹊傍人飞，应是狂夫走马归。
遥想行歌共游乐，迎前含笑着春衣。

吾观龙变化，乃知至阳精。
石林何冥密，幽洞无留行。
古之得仙道，信与元化幷。
玄感非象识，谁能测沈冥。
世人拘目见，酣酒笑丹经。
昆仑有瑶树，安得采其英。

呦呦南山鹿，罹罟以媒和。
招摇青桂树，幽蠹亦成科。
世情甘近习，荣耀纷如何。
怨憎未相复，亲爱生祸罗。
瑶台倾巧笑，玉杯殒双蛾。
谁见枯城蘖，青青成斧柯。

挈瓶者谁子，姣服当青春。
三五明月满，盈盈不自珍。
高堂委金玉，微缕悬千钧。
如何负公鼎，被{兑攵}笑时人。

东岩初解缆，南浦遂离群。
出没同洲岛，沿洄异渚𣸣。
风烟犹可望，歌笑浩难闻。
路转青山合，峰回白日曛。
奔涛上漫漫，积水下沄沄。
倏忽犹疑及，差池复两分。
离离间远树，蔼蔼没遥氛。
地上巴陵道，星连牛斗文。
孤狖啼寒月，哀鸿叫断云。
仙舟不可见，摇思坐氛氲。

江南湖水咽山川，春江溢入共湖连。
气色纷沦横罩海，波涛鼓怒上漫天。
鳞宗壳族嬉为府，弋叟罛师利焉聚。
欹帆侧柁弄风口，赴险临深绕湾浦。
一湾一浦怅邅回，千曲千溠恍迷哉。
乍见灵妃含笑往，复闻游女怨歌来。
暑来寒往运洄洑，潭生水落移陵谷。
云间坠翮散泥沙，波上浮查栖树木。
昨暮飞霜下北津，今朝行雁度南滨。
处处沟洚清源竭，年年旧苇白头新。
天地盈虚尚难保，人间倚伏何须道。
秋月皛皛泛澄澜，冬景青青步纤草。
念君宿昔观物变，安得踌蹰不衰老。

温谷寒林薄，群游乐事多。
佳人蹀骏马，乘月夜相过。
秀色然红黛，娇香发绮罗。
镜前鸾对舞，琴里凤传歌。
妒宠倾新意，衔恩奈老何。
为君留上客，欢笑敛双蛾。

东汉兴唐历，南河复禹谋。
宁知瘴疠地，生入帝皇州。
雷雨苏虫蛰，春阳放鸴鸠。
洄沿炎海畔，登降闽山陬。
岭路分中夏，川源得上流。
见花便独笑，看草即忘忧。
自始居重译，天星已再周。
乡关绝归望，亲戚不相求。
弃杖枯还植，穷鳞涸更浮。
道消黄鹤去，运启白驹留。
江妾晨炊黍，津童夜櫂舟。
盛明良可遇，莫后洛城游。

林间艳色骄天马，苑里秾华伴丽人。
愿逐南风飞帝席，年年含笑舞青春。

乘春祓禊逐风光，扈跸陪銮渭渚傍。
还笑当时水滨老，衰年八十待文王。

和风助律应韶年，清跸乘高入望仙。
花笑莺歌迎帝辇，云披日霁俯皇川。
南山近压仙楼上，北斗平临御扆前。
一奉恩荣同镐宴，空知率舞听薰弦。

银榜重楼出雾开，金舆步辇向天来。
泉声迥入吹箫曲，山势遥临献寿杯。
帝女含笑流飞电，乾文动色象昭回。
诚愿北极拱尧日，微臣抃舞咏康哉。

文采鸳鸯罢合欢，细柔轻缀好鱼笺。
一床明月盖归梦，数尺白云笼冷眠。
披对劲风温胜酒，拥听寒风暖于绵。
赤眉豪客见皆笑，却问儒生直几钱。

几笑文园四壁空，避寒深入剡藤中。
误悬谢守澄江练，自宿嫦娥白兔宫。
几叠玉山开洞壑，半岩春雾结房栊。
针罗截锦饶君侈，争及蒙茸煖避风。

不并难飞茧里蛾，有花芳处定经过。
天风相送轻飘去，却笑[蜘蛛]谩织罗。

洒洒滩声晚霁时，客亭风袖半披垂。
野云行止谁相待，明月襟怀祗自知。
无伴偶吟溪上路，有花偷笑腊前枝。
牵情景物潜惆怅，忽似伤春远别离。

云密连江暗，风斜著物鸣。
一杯真战将，笑尔作愁兵。

秋云久无雨，江燕社犹飞。
却笑舟中客，今年未得归。

楼空人不归，云白去时衣。
黄鹤无心下，长应笑令威。

闲钓江鱼不钓名，瓦瓯斟酒暮山青。
醉头倒向芦花里，却笑无端犯客星。

正月二月村墅闲，余粮未乏人心宽。
南邻雨中揭屋笑，酒熟数家来相看。

宫花一朵掌中开，缓急翻为敌国媒。
六里江山天下笑，张仪容易去还来。

正当天下待雍熙，丹诏徴来早为迟。
倚马才高犹爱艺，问牛心在肯容私。
吏开黄阁排班处，民拥青门看入时。
却笑郡人留不得，感恩唯拟立生祠。

凿出江湖思，凉多□□间。
无风触微浪，半日□秋山。
客袖沙光满，船窗荻影闲。
时人见黄绶，应笑狎鸥还。

秪拟应星眠越绝，唯将丽什当高勋。
磨砻清浊人难会，织络虚无帝亦闻。
鸟道未知山足雨，渔家已没镜中云。
他时莫为三徴起，门外沙鸥解笑君。

筇杖六尺许，坐石流泉所。
举头看古松，似对仙鹤语。
是时天气清，四迥无尘侣。
顾我笑相迎，知有丹砂异。

垂竿朝与暮，披蓑卧横楫。
不问清平时，自乐沧波业。
长畏不得闲，几度避游畋。
当笑钓台上，逃名名却传。

情态任天然，桃红两颊鲜。
乍行人共看，初语客多怜。
臂膊肥如瓠，肌肤软胜绵。
长头才覆额，分角渐垂肩。
散诞无尘虑，逍遥占地仙。
排衙朱阁上，喝道画堂前。
合调歌杨柳，齐声踏采莲。
走堤行细雨，奔巷趁轻烟。
嫩竹乘为马，新蒲折作鞭。
莺雏金镟系，猫自彩丝牵。
拥鹤归晴岛，驱鹅入暖泉。
杨花争弄雪，榆叶共收钱。
锡镜当胸挂，银珠对耳悬。
头依苍鹘裹，袖学柘枝揎。
酒𣨼丹砂暖，茶催小玉煎。
频邀筹箸挣，时乞绣针穿。
宝箧拏红豆，妆奁拾翠钿。
戏袍披按褥，劣帽戴靴毡。
展画趍三圣，开屏笑七贤。
贮怀青杏小，垂额绿荷圆。
惊滴霑罗泪，娇流污锦涎。
倦书饶娅姹，憎药巧迁延。
弄帐鸾绡映，藏衾凤绮缠。
指敲迎使鼓，筋拨赛神弦。
帘拂鱼钩动，筝推雁柱偏。
碁图添路画，笛管欠声镌。
恼客初酣睡，惊僧半入禅。
寻蛛穷屋瓦，探雀遍楼椽。
抛果忙开口，藏钩乱出拳。
夜分围榾柮，朝聚打秋千。
折竹装泥燕，添丝放纸鸢。
互夸轮水碓，相教放风旋。
旗小裁红绢，书幽截碧笺。
远铺张鸽网，低控射蝇弦。
𧮪语时时道，谣歌处处传。
匿窗眉乍曲，遮路臂相连。
鬬草当春迳，争球出晚田。
柳傍慵独坐，花底困横眠。
等鹊前篱畔，听蛩伏砌边。
傍枝粘舞蝶，隈树捉鸣蝉。
平岛夸趫上，层崖逞捷缘。
嫩苔车迹小，深雪履痕全。
竞指云生岫，齐呼月上天。
蚁窠寻迳𣃁，蜂穴遶阶填。
樵唱回深岭，牛歌下远川。
垒柴为屋木，和土作盘筵。
险砌高台石，危跳峻塔砖。
忽升邻舍树，偷上后池船。
项橐称师日，甘罗作相年。
明时方任德，劝尔减狂颠。

四远参寻遍，修行却不行。
耳边无俗语，门外是前生。
塔见移来影，钟闻过去声。
一斋唯默坐，应笑我营营。

行李一枝藤，云边晓扣冰。
丹经如不谬，白发亦何能。
浅井仙人镜，明珠海客灯。
乃知真隐者，笑就汉廷徴。

征蛮破虏汉功臣，提剑归来万里身。
笑倚凌烟金柱看，形容憔悴老于真。

三千宫女露蛾眉，笑煮黄金日月迟。
麟凤隔云攀不及，空山惆怅夕阳时。

帝梦求良弼，生申属圣明。
青云县器业，白日贯忠贞。
霭霭随春动，忻忻共物荣。
静宜浮竞息，坐觉好风生。
万国闻应跃，千门望尽倾。
瑞含杨柳色，气变管弦声。
百辟寻知度，三阶正有程。
鲁儒规蕴藉，周诰美和平。
碧水遗幽抱，朱丝寄远情。
风流秦印绶，仪表汉公卿。
忠谠期登用，回邪自震惊。
云开长剑倚，路绝一峰横。
九野方无事，沧溟本不争。
国将身共计，心与众为城。
早晚中条下，红尘一顾清。
南潭容伴鹤，西笑忽迁莺。
折树恩难报，怀仁命甚轻。
二年犹困辱，百口望经营。
未在英侯选，空劳短羽征。
知音初相国，从此免长鸣。

三千护塞儿，独自滞边陲。
老向二毛见，秋从一叶知。
地寒乡思苦，天暮角声悲。
却被交亲笑，封侯未有期。

日日市朝路，何时无苦辛。
不随丹灶客，终作白头人。
浮世度千载，桃源方一春。
归来华表上，应笑北邙尘。

兰蕙芬香见玉姿，路傍花笑景迟迟。
苎萝山下无穷意，并在三乡惜别时。

来时欢笑去时哀，家国迢迢向越台。
待写百年幽思尽，故宫流水莫相催。

撚玉搓琼软复圆，绿窗谁见上琴弦。
慢笼彩笔闲书字，斜指瑶阶笑打钱。
炉面试香添麝炷，舌头轻点贴金钿。
象床珍簟宫棋处，拈定文楸占角边。

忽闻梅福来相访，笑着荷衣出草堂。
儿童不惯见车马，走入芦花深处藏。

何代提戈去不还，独留形影白云间。
肌肤销尽雪霜色，罗绮点成苔藓斑。
江燕不能传远信，野花空解妒愁颜。
近来岂少征人妇，笑采蘼芜上北山。

入门堪笑复堪怜，三径苔荒一钓船。
惭愧四邻教断火，不知厨里久无烟。

试共卿卿语笑初，画堂连遣侍儿呼。
寒肌不耐金如意，白獭为膏郎有无。

絮花飞起雪漫漫，长得宫娥带笑看。

下客常才不足珍，谁为狗盗脱强秦。
秦关若待鸡鸣出，笑杀临淄土偶人。

理国无难似理兵，兵家法令贵遵行。
行刑不避君王宠，一笑随刀八阵成。

穰穰何祷手何赍，一呷村浆与只鸡。
以少求多诚可笑，还如轻币欲全齐。

蛙鸣堪笑问官私，更劝饥人食肉糜。
蒙昧万机犹妇女，寇戎安得不纷披。

难把菱花照素颜，试临春水插花看。
木兰船上游春子，笑指荆钗下远滩。

金鸾双立紫檀槽，暖殿无风韵自高。
含笑试弹红蘂调，君王宣赐酪樱桃。

红玉纤纤捧暖笙，绛唇呼吸引春莺。
霓裳曲罢君王笑，宜近前来与改名。

尘事何年解客嘲，十年容易到三茅。
长思碧洞云窗下，曾借黄庭雪夜抄。
丹桂有心凭至论，五峰无信问深交。
杏坛仙侣应相笑，只为浮名未肯抛。

青楼阿监应相笑，书记登坛又却回。

未到故乡时，将为故乡好。
及至亲得归，争如身不到。
目前相识无一人，出入空伤我怀抱。
风雨萧萧旅馆秋，归来窗下和衣倒。
梦中忽到江南路，寻得花边旧居处。
桃脸蛾眉笑出门，争向前头拥将去。

郢客相寻夜，荒庭雪洒篙。
虚堂看向曙，吟坐共忘劳。
溪冻声全减，灯寒焰不高。
他人莫相笑，未易会吾曹。

谁道江南要雪难，半春犹得倚楼看。
却遮迟日偷莺暖，密洒西风借鹤寒。
散漫不容梨艳去，轻明应笑玉华干。
和来琼什虽无敌，且是侬家比兴残。

拂檐拖地对前墀，蝶影蜂声烂熳时。
万倍馨香胜玉蘂，一生颜色笑西施。
忘归醉客临高架，恃宠佳人索好枝。
将并舞腰谁得及，惹衣伤手尽从伊。

闲游何用问东西，寓兴皆非有所期。
断酒只携僧共去，看山从听马行迟。
溪田雨涨禾生耳，原野莺啼黍熟时。
应有交亲长笑我，独轻人事鬓将衰。

跁跒为诗跁跒书，不封将去寄仙都。
仙翁拍手应相笑，得似秦朝次仲无。

祝融峰下逢嘉节，相对那能不怆神。
烟里共寻幽磵菊，樽前俱是异乡人。
遥山带日应连越，孤雁来时想别秦。
自古登高尽惆怅，茱萸休笑泪盈巾。

满汀沤不散，一局黑全输。
猎回千帐雪，探密大河冰。
落尽最高树，始知松柏青。
饭僧春岭蕨，醒酒雪潭鱼。
风清竹阁留僧宿，雨湿莎庭放吏衙。
红踯躅繁金殿暖，碧芙蓉笑水宫秋。

碧洞幽岩独息心，时人何路得相寻。
养生不说凭诸药，适意惟闻在一琴。
石径扫稀山藓合，竹轩开晚野云深。
他年功就期飞去，应笑吾徒多苦吟。

博罗程远近，海塞愁先入。
瘴雨出虹蝀，蛮江渡山急。
常闻岛夷俗，犀象满城邑。
雁至草犹春，潮回樯半湿。
丹丘凤皇隐，水庙蛟龙集。
何处树能言，几乡珠是泣。
千年赵佗国，霸气委原隰。
龌龊笑终军，长缨祸先及。

有熊之君好神仙，飡霞炼石三千年。
一旦黄龙下九天，骑龙枿枿升紫烟。
万姓攀髯髯堕地，啼呼弓剑飘寒水。
紫鸾八九堕玉笙，金镜空留照魑魅。
羽幢{衤离}褷银汉秋，六宫望断芙蓉愁。
应龙下挥中园笑，泓泓水遶青苔洲。
瑞风飒遝天光浅，瑶阙峨峨横露苑。
沆瀣楼头紫凤歌，三株树下青牛饭。
鸿胧九阙相玉皇，钧天乐引金华郎。
散花童子鹤衣短，投壶姹女蛾眉长。
彤庭侍宴瑶池席，老兔春高桂宫白。
蓬莱下国赐分珪，阿母金桃容小摘。
仙流万缄虫篆春，三十六洞交风云。
千年小兆一蝉蜕，丹台职亚扶桑君。
金乌试浴青门水，下界蜉蝣几回死。

汉宫新燕矜蛾眉，春台艳妆莲一枝。
迎春侍宴瑶华池，游龙七盘娇欲飞。
冶袖莺鸾拂朝曦，摩烟袅雪金碧遗。
愁鸿连翾蚕曳丝，飒遝明珠掌中移。
仙人龙凤云雨吹，朝哀暮愁引哑咿。
鸳鸯翡翠承宴私，南山一笑君无辞。
仙蛾泣月清露垂，六宫烧烛愁风欷。

一尺玲珑握中翠，仙娥月浦呼龙子。
五夜流珠粲梦卿，九青鸾倚洪崖醉。
丹穴饥儿笑风雨，娲皇碧玉星星语。
蛇蝎愁闻骨髓寒，江山恨老眠秋雾。
绮席鸳鸯冷朱翠，星流露泫谁驱使。
江南一曲罢伶伦，芙蓉水殿春风起。

金尊莫倚青春健，龌龊浮生如走电。
琴瑟盘倾从世珠，黄泥局泻流年箭。
麻姑爪秃瞳子昏，东皇肉角生鱼鳞。
灵鳌柱骨半枯朽，骊龙德悔愁耕人。
周孔蓍龟久沦没，黄蒿谁认贤愚骨。
兔苑词才去不还，兰亭水石空明月。
姮娥弄箫香雨收，江滨迸瑟鱼龙愁。
灵芝九折楚莲醉，翾风一叹梁庭秋。
醁亚蛮觥奉君寿，玉山三献春红透。
银鸭金鹅言待谁，隋家岳渎皇家有。
珊瑚座上凌香云，凤{月韯}龙炙猩猩唇。
芝兰此日不倾倒，南山白石皆贤人。
文康调笑麒麟起，一曲飞龙寿天地。

风天雁悲西陵愁，使君红旗弄涛头。
东海神鱼骑未得，江天大笑闲悠悠。
嵯峨吴山莫夸碧，河阳经年一宵白。
南州彩凤为君生，古狱愁蛇待恩泽。
三清羽童来何迟，十二玉楼胡蝶飞。
炎荒翡翠九门去，辽东白鹤无归期。
鸱夷公子休悲悄，六鳌如镜天始老。
尊前事去月团圆，琥珀无情忆苏小。

越艳听谣不厌听，楼船高卧静南溟。
未闻建水窥龙剑，应喜家山接女星。
三捷楷模光典策，一生封爵笑丹青。
皇恩几日西归去，玉树扶疏正满庭。

金碧高层世界空，凭蜺长啸八銮风。
横轩水壮蛟龙府，倚栋星开牛斗宫。
三楚故墟残景北，六朝荒苑断山东。
不堪怀古劳悲笑，安得鹏抟颢气中。

矻矻蓬舍下，慕君麒麟阁。
笑杀王子乔，寥天乘白鹤。

曾梦诸侯笑，康囚议脱枷。
千根池底藕，一朵火中花。

阖闾宫娃能采莲，明珠作佩龙为船。
三千巧笑不复见，江头废苑花年年。

猗猗小艳夹通衢，晴日熏风笑越姝。
只是红芳移不得，刺桐屏幛满中都。

后来台席更何人，都护朝天拜近臣。
长笑当时汉卿士，等闲恩泽画麒麟。

蝉声将月短，草色与秋长。
比屋歌黄竹，何人撼白榆。
好看如镜夜，莫笑似弓时。
江湖水清浅，不足掉鲸尾。
饮水狼子瘦，思日鹧鸪寒。
一鼎雄雌金液火，十年寒暑鹿麑裘。
寄语东流任斑鬓，向隅终守铁梭飞。
乾坤见了文章懒，龙虎成来印绶疏。
近来世上无徐庶，谁向桑麻识卧龙。

一宿山前店，旅情安可穷。
猿声乡梦后，月影竹窗中。
南楚征途阔，东吴旧业空。
虎溪莲社客，应笑此飘蓬。

君家池阁静，一到且淹留。
坐听蒹葭雨，如看岛屿秋。
杯盘深有兴，吟笑迥忘忧。
更爱幽奇处，双双下野鸥。

槐柳蝉声起渡头，海城孤客思悠悠。
青云展志知何日，皓月牵吟又入秋。
鉴里渐生潘岳鬓，风前犹著卜商裘。
鸣琴良宰挥毫士，应笑蹉跎身未酬。

㶉𫛶双飞下碧流，蓼花蘋穗正含秋。
茜裙二八采莲去，笑冲微雨上兰舟。

晚凉含笑上兰舟，波底红妆影欲浮。
陌上少年休植足，荷香深处不回头。

高楼闲上对晴空，豁目开襟半日中。
千里吴山清不断，一边辽海浸无穷。
人生歌笑开花雾，世界兴亡落叶风。
吟罢倚栏何限意，回头城郭暮烟笼。

掩门三径莓苔绿，车马谁来陋巷间。
卧弃琴书公干病，笑迎风月步兵闲。
当秋每谢蛬清耳，渐老多惭酒借颜。
济物未能伸一术，敢于明代爱青山。

𣃁开幽涧藓苔斑，移得孤根植砌前。
影小未遮官舍月，翠浓犹带旧山烟。
群花解笑香宁久，众木虽高节不坚。
输我婆娑栏槛内，晚风萧飒学幽泉。

烟霞聚散通三岛，星斗分明在一壶。
笑说余杭沽酒去，蔡家重要会麻姑。

公侯延驻暂踟蹰，况值风光三月初。
乱落杯盘花片小，静笼池阁柳阴疏。
舟维南浦程虽阻，饮预西园兴有余。
却笑田家门下客，当时容易叹车鱼。

雪鬓衰髯白布袍，笑携頳鲤换村醪。
殷勤留我宿溪上，钓艇归来明月高。

别后音尘断，相逢又共吟。
雪霜今日鬓，烟月旧时心。
舣櫂夕阳在，听鸿秋色深。
一尊开口笑，不必话升沈。

经年离象魏，孤宦在南荒。
酒醒公斋冷，雨多归梦长。
志难酬国泽，术欠致民康。
吾子应相笑，区区道未光。

从事蕲春兴自长，蕲人应识紫薇郎。
山资足后抛名路，莼菜秋来忆故乡。
以道卷舒犹自适，临戎谈笑固无妨。
如闻郡阁吹横笛，时望青谿忆野王。

寒风萧瑟楚江南，记室戎装挂锦帆。
倚马未曾妨笑傲，斩牲先要厉威严。
危言昔日尝无隐，壮节今来信不凡。
惟有杯盘思上国，酒醪甜淡菜蔬甘。

牧叟邹生笑语同，莫嗟江上听秋风。
君看逐客思乡处，犹在图山更向东。

暮春桥下手封书，寄向江南问越姑。
不道诸郎少欢笑，经年相别忆侬无。

海陵城里春正月，海畔朝阳照残雪。
城中有客独登楼，遥望天边白银阙。
白银阙下何英英，雕鞍绣毂趋承明。
阊门晓辟旌旗影，玉墀风细佩环声。
此处追飞皆俊彦，当年何事容疵贱。
怀铅昼坐紫微宫，焚香夜直明光殿。
王言简静官司闲，朋好殷勤多往还。
新亭风景如东洛，邙岭林泉似北山。
光阴暗度杯盂里，职业未妨谈笑间。
有时邀宾复携妓，造门不问都非是。
酣歌叫笑惊四邻，赋笔纵横动千字。
任他银箭转更筹，不怕金吾司夜吏。
可怜诸贵贤且才，时情物望两无猜。
伊余独禀狂狷性，褊量多言仍薄命。
吞舟可漏岂无恩，负乘自贻非不幸。
一朝削迹为迁客，旦暮青云千里隔。
离鸿别雁各分飞，折柳攀花两无色。
卢龙渡口问迷津，瓜步山前送暮春。
白沙江上曾行路，青林花落何纷纷。
汉皇昔幸回中道，极目牛羊卧芳草。
旧宅重游尽隟荒，故人相见多衰老。
禅智寺，山光桥，风瑟瑟兮雨萧萧。
行杯已醒残梦断，征途未极离魂消。
海陵郡中陶太守，相逢本是随行旧。
乍申拜起已开眉，却问辛勤还执手。
精庐水榭最清幽，一税征车聊驻留。
闭门思过谢来客，知恩省分宽离忧。
郡斋胜境有后池，山亭菌阁互参差。
有时虚左来相召，举白飞觞任所为。
多才太守能挝鼓，醉送金船间歌舞。
酒酣耳热眼生花，暂似京华欢会处。
归来旅馆还端居，清风朗月夜窗虚。
骎骎流景岁云暮，天涯望断故人书。
春来凭槛方叹息，仰头忽见南来翼。
足系红笺堕我前，引颈长鸣如有言。
开缄试读相思字，乃是多情乔亚元。
短韵三篇皆丽绝，小梅寄意情偏切。
金兰投分一何坚，银钩置袖终难灭。
醉后狂言何足奇，感君知己不相遗。
长卿曾作美人赋，玄成今有责躬诗。
报章欲托还京信，笔拙纸穷情未尽。
珍重芸香陈子乔，亦解贻书远相问。
宁须买药疗羁愁，只恨无书消鄙吝。
游处当时靡不同，欢娱今日两成空。
天子尚应怜贾谊，时人未要嘲杨雄。
曲终笔阁缄封已，翩翩驿骑行尘起。
寄向中朝谢故人，为说相思意如此。

海陵城里春正月，海畔朝阳照残雪。
城中有客独登楼，遥望天边白银阙。
白银阙下何英英，雕鞍绣毂趋承明。
阊门晓辟旌旗影，玉墀风细佩环声。
此处追飞皆俊彦，当年何事容疵贱。
怀铅昼坐紫微宫，焚香夜直明光殿。
王言简静官司闲，朋好殷勤多往还。
新亭风景如东洛，邙岭林泉似北山。
光阴暗度杯盂里，职业未妨谈笑间。
有时邀宾复携妓，造门不问都非是。
酣歌叫笑惊四邻，赋笔纵横动千字。
任他银箭转更筹，不怕金吾司夜吏。
可怜诸贵贤且才，时情物望两无猜。
伊余独禀狂狷性，褊量多言仍薄命。
吞舟可漏岂无恩，负乘自贻非不幸。
一朝削迹为迁客，旦暮青云千里隔。
离鸿别雁各分飞，折柳攀花两无色。
卢龙渡口问迷津，瓜步山前送暮春。
白沙江上曾行路，青林花落何纷纷。
汉皇昔幸回中道，极目牛羊卧芳草。
旧宅重游尽隟荒，故人相见多衰老。
禅智寺，山光桥，风瑟瑟兮雨萧萧。
行杯已醒残梦断，征途未极离魂消。
海陵郡中陶太守，相逢本是随行旧。
乍申拜起已开眉，却问辛勤还执手。
精庐水榭最清幽，一税征车聊驻留。
闭门思过谢来客，知恩省分宽离忧。
郡斋胜境有后池，山亭菌阁互参差。
有时虚左来相召，举白飞觞任所为。
多才太守能挝鼓，醉送金船间歌舞。
酒酣耳热眼生花，暂似京华欢会处。
归来旅馆还端居，清风朗月夜窗虚。
骎骎流景岁云暮，天涯望断故人书。
春来凭槛方叹息，仰头忽见南来翼。
足系红笺堕我前，引颈长鸣如有言。
开缄试读相思字，乃是多情乔亚元。
短韵三篇皆丽绝，小梅寄意情偏切。
金兰投分一何坚，银钩置袖终难灭。
醉后狂言何足奇，感君知己不相遗。
长卿曾作美人赋，玄成今有责躬诗。
报章欲托还京信，笔拙纸穷情未尽。
珍重芸香陈子乔，亦解贻书远相问。
宁须买药疗羁愁，只恨无书消鄙吝。
游处当时靡不同，欢娱今日两成空。
天子尚应怜贾谊，时人未要嘲杨雄。
曲终笔阁缄封已，翩翩驿骑行尘起。
寄向中朝谢故人，为说相思意如此。

歌舞送飞球，今觥碧玉筹。
管弦桃李月，帘幕凤凰楼。
一笑千场醉，浮生任白头。

绣幌银屏杳霭间，若非魂梦到应难。
窗前人静偏宜夜，户内春浓不识寒。
蘸甲遰觞纤似玉，含词忍笑腻于檀。
锦书若要知名字，满县花开不姓潘。

烦君更上筑金台，世难民劳藉俊才。
自有声名驰羽檄，不妨谈笑奉尊罍。
元规楼迥清风满，匡俗山春画障开。
莫忘故人离别恨，海潮回处寄书来。

亡羊岐路愧司南，二纪穷通聚散三。
老去何妨从笑傲，病来看欲懒朝参。
离肠似线常忧断，世态如汤不可探。
珍重加餐省思虑，时时斟酒压山岚。

今宵星汉共晶光，应笑罗敷嫁侍郎。
斗柄易倾离恨促，河流不尽后期长。
静闻天籁疑鸣佩，醉折荷花想艳妆。
谁见宣猷堂上宴，一篇清韵振金铛。

孙家虚坐吊诸孤，张叟僧房见手书。
二纪欢游今若此，满衣零泪欲何如。
腰间金印从如斗，镜里霜华已满梳。
珍重远公应笑我，尘心唯此未能除。

谿路向还背，前山高复重。
纷披红叶树，间断白云峰。
尽日慵移櫂，何年醉倚松。
自知闲未得，不敢笑周颙。

刻烛知无取，争先素未精。
本图忘物我，何必计输赢。
赌墅终规利，焚囊亦近名。
不如相视笑，高咏两三声。

风满潮沟木叶飞，水边行客驻骖騑。
三朝恩泽冯唐老，万里乡关贺监归。
世路穷通前事远，半生谈笑此心违。
离歌不识高堂庆，特地令人泪满衣。

诸公长者郑当时，事事无心性坦夷。
但是登临皆有作，未尝相见不伸眉。
生前适意无过酒，身后遗言只要诗。
三日笑谈成理命，一篇投吊尚应知。

列宿回元朝北极，爽神晞露滴楼台。
佳人卷箔临阶砌，笑指庭花昨夜开。

戴星先捧祝尧觞，镜里堪惊两鬓霜。
好是灯前偷失笑，屠苏应不得先尝。

满城文武欲朝天，不觉邻师犯塞烟。
唐主再悬新日月，蜀王难保旧山川。
非干将相扶持拙，自是君臣数尽年。
古往今来亦如此，几曾欢笑几潸然。

避世垂纶不记年，官高争得似君闲。
倾白酒，对青山，笑指柴门待月还。

先生入太华，杳杳绝良音。
秋梦有时见，孤云无处寻。
神清峰顶立，衣冷瀑边吟。
应笑干名者，六街尘土深。

神仙风格本难俦，曾从前皇翠辇游。
红踯躅繁金殿暖，碧芙蓉笑水宫秋。
宝筝钿剥阴尘覆，锦帐香消画烛幽。
一旦色衰归故里，月明犹梦按梁州。

金鼎光辉照雪袍，雒阳春梦忆波涛。
尘埃满眼人情异，风雨前程马足劳。
接塞峨眉通蜀险，过山仙掌倚秦高。
别来无限幽求子，应笑区区味六韬。

织锦歌成下翠微，岂劳西去问搘机。
未开水府珠先见，不掘丰城剑自辉。
鳌逐玉蟾攀桂上，马随青帝踏花归。
相逢半是云霄客，应笑歌牛一布衣。

白玉堆边蒋迳横，空涵二十四滩声。
老无征战轩辕国，贫有茅茨帝舜城。
丹凤昼飞群木冷，一龙秋卧九江清。
时人莫笑非经济，还待中原致太平。

不随黄鹤起烟波，应笑无成返薜萝。
看尽好花春卧稳，醉残红日夜吟多。
高添雅兴松千尺，暗养清音竹数科。
珍重仙曹旧知己，往来星骑一相过。

流水物情谙世态，落花春梦压尘劳。
织槛锦纹苔乍结，堕书花印菊初残。
光阴老去无成事，富贵不来争奈何。
眠云无限好知己，应笑不归花满樽。

南陵直上路盘盘，平地凌云势万端。
堪笑巴民不厌足，更嫌山少画山看。

桃李栽成艳格新，数枝留得小园春。
半红半白无风雨，随分夭容解笑人。

公事公言地，标名姓必臧。
江山如得助，谈笑若为妨。
均赋乡原肃，详刑郡邑康。
官箴居座右，夙夜算难忘。

一承兑泽莅方州，八度春光照郡楼。
好景几将官吏醉，名山时领管弦游。
空花任尔频侵眼，老雪从他渐满头。
归去杜陵池阁在，只能欢笑不能愁。

二月风光似洞天，红英翠萼簇芳筵。
楚王云雨迷巫峡，江令文章媚蜀笺。
歌黛入颦春袖敛，舞衣新绣晓霞鲜。
酒阑香袂初分散，笑指渔翁钓暮烟。

绮筵金碧照芳菲，酒满瑶卮水满池。
去岁南岐离郡日，今春东蜀看花时。
俭莲发脸当筹著，绪柳生腰按柘枝。
座客半酣言笑狎，孔融怀抱正怡怡。

人主词应不偶然，几人曾说笑掀天。
不知南苑今何在，借与张公三百年。

位重何如不厌贫，伯龙孤子只修身。
固知生计还须有，穷鬼临时也笑人。

彼此英雄各有名，石头高卧拟争衡。
当时堪笑王僧辨，待欲将心托圣明。

南国承欢日，东方候晓时。
那能妒褒姒，祗爱笑唐儿。
宝叶随云髻，珠丝锻履綦。
不知飞燕意，何事苦相疑。

插花枝共动，含笑靥俱生。
衫分两处色，钏响一边声。
就中还妒影，恐夺可怜名。

常时华室静，笑语度更筹。
恍惚人事改，冥漠委荒丘。
阳原叹薤露，阴壑悼藏舟。
清夜妆台月，空想画眉愁。

漠漠复霏霏，为君垣上衣。
昭阳辇下草，应笑此生非。
掩蔼青春去，苍茫白露稀。
犹胜萍逐水，流浪不相依。

侍宴黄昏晓未休，玉阶夜色月如流。
朝来自觉承恩最，笑倩傍人认绣球。

轮廓休夸四字书，红窠写出对庭除。
时时买得佳人笑，本色金钱却不如。

日高邻女笑相逢，慢束罗裙半露胸。
莫向秋池照绿水，参差羞杀白芙蓉。

牢落画堂空锁尘，荒凉庭树暗消春。
豪家莫笑此中事，曾见此中人笑人。

玉楼天半起笙歌，风送宫人笑语和。
月影殿开闻晓漏，水晶帘卷近秋河。

轮如明月尽，罗似薄云穿。
无由重掩笑，分在秋风前。

王子仙车下凤台，紫缨金勒驭龙媒。
□□□□□□出，环佩锵锵天上来。
𫛛鹊楼前云半卷，鸳鸯殿上月裴回。
玉盘错落银灯照，珠帐{王灵}珑宝扇开。
盈盈二八谁家子，红粉新妆胜桃李。
从来六行比齐姜，自许千门奉楚王。
楚王宫里能服饰，顾盼倾城复倾国。
合欢锦带蒲萄花，连理香裙石榴色。
金炉半夜起氛氲，翡翠被重苏合熏。
不学曹王遇神女，莫言罗敷邀使君。
同心婉娩若琴瑟，更笑天河有灵匹。
一朝福履盛王门，百代光辉增帝室。
富贵荣华实可怜，路傍观者谓神仙。
祗应早得淮南术，会见双飞入紫烟。

嘉辰复遇登高台，良朋笑语倾金罍。
烟摊秋色正堪玩，风惹菊香无限来。
未保乱离今日后，且谋欢洽玉山颓。
谁知靖节当时事，空学狂歌倒载回。

九重城阙悲凉尽，一聚园林怨恨长。
花忆所为犹自笑，草知无道更应荒。
诗名占得风流在，酒兴催教运祚亡。
若问皇天惆怅事，只应斜日照雷塘。

静女乐于静，动合古人则。
妙年工诗书，弱岁勤组织。
端居愁若痴，谁复理容色。
十五坐幽闺，四邻不相识。
夭夭邻家子，百花装首餙。
日月淇上游，笑人不逾阈。
河水自浊济自清，仙台蛾眉秦镜明。
为照齐王门下丑，何如汉帝掌中轻。

珠馆冯夷室，灵鲛信所潜。
幽闲云碧牖，滉瀁水精帘。
机动龙梭跃，丝萦藕淬添。
七襄牛女恨，三日大人嫌。
透手击吴练，凝冰笑越缣。
无因听札札，空想濯纤纤。

破额幞头衫也穿，使君犹许对华筵。
今朝幸倚文章守，遮莫青蛾笑揭天。

学织缭绫功未多，乱拈机杼错抛梭。
莫教官锦行家见，把此文章笑杀他。

花萼楼前春正浓，蒙蒙柳絮舞晴空。
金钱掷罢娇无力，笑倚栏干屈曲中。

侍宴黄昏未肯休，玉阶夜色月如流。
朝来自诧承恩最，笑倩傍人认绣球。

春风生梓泽，迟景映花林。
欲问当时事，因伤此日心。
繁华人已殁，桃李意何深。
涧咽歌声在，云归盖影沈。
地形同万古，笑价失千金。
遗迹应无限，芳菲不可寻。

真卿潘述陆羽权器皎然李{山/咢}居人未可散，上客须留着。
莫唱阿亸回，应云夜半乐。
诗教刻烛赋，酒任连盘酌。
从他白眼看，终恋青山郭。
林栖非姓许，寺住那名约。
会异永和年，才同建安作。
何烦问更漏，但遣催弦索。
共说长句能，皆言早归恶。
那知殊出处，还得同笑谑。
雅韵虽暂欢，禅心肯抛却。
一宿同高会，几人归下若。
帘开北陆风，烛焯南枝鹊。
文场苦叨窃，钓渚甘漂泊。
弱质幸见容，菲才诚重诺。

真卿李{山/咢}昼张荐苦河既济真僧喜，新知满座笑相视。
戍客归来见妻子，学生放假偷向市。

曾昼郑说崔子向人闲宜岁晚，道者访幽期。
独与寒山别，行当暮雪时。
柏台辞汉主，竹寺寄潜师。
荷策知君待，开门笑我迟。
暮阶县雨足，寒吹绕松枝。
理辩尘心妄，经分梵字疑。
久承黄纸诏，曾赋碧云诗。
然诺惊相许，风流话所思。
筌忘心已默，磬发夜何其。
愿结求羊侣，名山从所之。

度刘禹锡崔群贾𫗧张籍凤池新雨后，池上好风光。
取酒愁春尽，留宾喜日长。
柳丝迎画舸，水镜写雕梁。
潭洞迷仙府，烟霞认醉乡。
莺声随笑语，竹色入壶觞。
晚景含澄澈，时芳得艳阳。
飞凫拂轻浪，绿柳暗回塘。
逸韵追安石，高居胜辟彊。
杯停新令举，诗动彩笺忙。
顾谓同来客，欢游不可忘。

度刘禹锡白居易李绅病来佳兴少，老去旧游稀。
笑语纵横作，杯觞络绎飞。
清谈如水玉，逸韵贯珠玑。
高位当金铉，虚怀似布衣。
已容狂取乐，仍任醉忘机。
舍眷将何适，留欢便是归。
凤仪常欲附，蚊力自知微。
愿假尊罍末，膺门自此依。

度刘禹锡白居易张籍东洛言归去，西园告别来。
白头青眼客，池上手中杯。
离瑟殷勤奏，仙舟委曲回。
征轮今欲动，宾阁为谁开。
坐弄琉璃水，行登绿缛堆。
花低妆照影，萍散酒吹醅。
岸荫新抽竹，亭香欲变梅。
随游多笑傲，遇胜且裴回。
澄澈连天镜，潺湲出地雷。
林塘难共赏，鞍马莫相催。
信及鱼还乐，机忘鸟不猜。
晚晴槐起露，新雨石添苔。
拟作云泥别，尤思顷刻陪。
歌停珠贯断，饮罢玉峰颓。
虽有逍遥志，其如磊落才。
会当重入用，此去肯悠哉。

禹锡白居易五月长斋月，文心苦行心。
兰葱不入户，薝卜自成林。
护戒先辞酒，嫌喧亦彻琴。
尘埃宾位静，香火道场深。
我静驯狂象，餐余施众禽。
定知于佛佞，岂复向书淫。
阑药凋红艳，庭槐换绿阴。
风光徒满目，云雾未披襟。
树为清凉倚，池因盥漱临。
蘋芳遭燕拂，莲坼待蜂寻。
舍下环流水，窗中列远岑。
苔斑钱剥落，石怪玉嵚岑。
鹊顶迎秋秃，莺喉入夏喑。
绿杨垂嫩色，𫄧棘露长针。
散秩身犹幸，趋朝力不任。
官将方共拙，年与病交侵。
徇乐非时选，忘机似陆沈。
鉴容称四皓，扪腹有三壬。
携手惭连璧，同心许断金。
紫芝虽继唱，白雪少知音。
忆罢吴门守，相逢楚水浔。
舟中频曲宴，夜后各加斟。
浊酒销残漏，弦声间远砧。
酡颜舞长袖，密坐接华簪。
持论峰峦峻，战文矛戟森。
笑言诚莫逆，造次必相箴。
往事应如昨，余欢迄至今。
迎君常倒屣，访我辄携衾。
阴魄初离毕，阳光正在参。
待公休一食，纵饮共狂吟。

居易刘禹锡王起元年寒食日，上巳暮春天。
鸡黍三家会，莺花二节连。
光风初澹荡，美景渐暄妍。
簪组兰亭上，车舆曲水边。
松声添奏乐，草色助铺筵。
雀舫宜闲泛，螺杯任漫传。
园蔬香带露，厨柳暗藏烟。
丽句轻珠玉，清谈胜管弦。
陌喧金距鬬，树动彩绳悬。
姹女妆梳艳，游童衣服鲜。
圃香知种蕙，池暖忆开莲。
怪石云疑触，夭桃火欲然。
正欢唯恐散，虽醉未思眠。
啸傲人间世，追随地上仙。
燕来双涎涎，雁去累翩翩。
行乐真吾事，寻芳独我先。
滞周惭太史，入洛继先贤。
昔恨多分手，今欢谬比肩。
病犹陪䜩饮，老更奉周旋。
望重青云客，情深白首年。
遍尝珍馔后，许入画堂前。
舞袖翻红炬，歌鬟插宝蝉。
断金多感激，倚玉贵迁延。
说史吞颜注，论诗笑郑笺。
松筠寒不变，胶漆冷弥坚。
兴伴王寻戴，荣同隗在燕。
掷卢夸使气，刻烛鬬成篇。
实艺皆三捷，虚名愧六联。
兴阑犹举白，话静每思玄。
更说归时好，亭亭月正圆。

愈孟郊竹影金琐碎，泉音玉淙琤。
琉璃翦木叶，翡翠开园英。
流滑随仄步，搜寻得深行。
遥岑出寸碧，远目增双明。
干穟纷拄地，化虫枯挶茎。
木腐或垂耳，草珠竞骈睛。
浮虚有新𣃁，摧扤饶孤撑。
囚飞黏网动，盗啅接弹惊。
脱实自开坼，牵柔谁绕萦。
礼鼠拱而立，骇牛躅且鸣。
蔬甲喜临社，田毛乐宽征。
露萤不自暖，冻蝶尚思轻。
宿羽有先晓，食鳞时半横。
菱翻紫角利，荷折碧圆倾。
楚腻鳣鲔乱，獠羞蠃蟹幷。
桑蠖见虚指，穴狸闻鬬狞。
逗翳翅相筑，摆幽尾交搒。
蔓涎角出缩，树啄头敲铿。
修箭袅金饵，群鲜沸池羹。
岸壳坼玄兆，野麰渐丰萌。
窑烟羃疏岛，沙篆印回平。
{疒/辛}肌遭眊刺，啾耳闻鸡生。
奇虑恣回转，遐睎纵逢迎。
颠林戢远睫，缥气夷空情。
归迹归不得，舍心舍还争。
灵麻撮狗虱，村穉啼禽猩。
红皱晒檐瓦，黄团系门衡。
得隽蝇虎健，相残雀豹趟。
束枯樵指秃，刈熟担肩赪。
涩旋皮卷脔，苦开腹彭亨。
机舂潺湲力，吹簸飘飖精。
赛馔木盘簇，靸妖藤索絣。
荒学五六卷，古藏四三茔。
里儒拳足拜，土怪闪眸侦。
蹄道补复破，丝窠扫还成。
暮堂蝙蝠沸，破灶伊威盈。
追此讯前主，荅云皆冢卿。
败壁剥寒月，折篁啸遗笙。
袿熏霏霏在，綦迹微微呈。
剑石犹竦槛，兽材尚拏楹。
宝唾拾未尽，玉啼堕犹枪。
窗绡疑閟艳，妆烛已销檠。
绿发抽珉甃，青肤耸瑶桢。
白蛾飞舞地，幽蠹落书棚。
惟昔集嘉咏，吐芳类鸣嘤。
窥奇摘海异，恣韵激天鲸。
肠胃绕万象，精神驱五兵。
蜀雄李杜拔，岳力雷车轰。
大句斡玄造，高言轧霄峥。
芒端转寒燠，神助溢杯觥。
巨细各乘运，湍涠亦腾声。
凌花咀粉蘂，削缕穿珠樱。
绮语洗晴雪，娇辞哢雏莺。
酣欢杂弁珥，繁价流金琼。
菡萏写江调，萎蕤缀蓝瑛。
庖霜脍玄鲫，淅玉炊香粳。
朝馔已百态，春醪又千名。
哀匏蹙驶景，冽唱凝余晶。
解魄不自主，痹肌坐空瞠。
扳援贱蹊绝，炫曜仙选更。
藂巧竞采笑，骈鲜互探婴。
桑变忽芜蔓，樟裁浪登丁。
霞鬬讵能极，风期谁复赓。
皋区扶帝壤，瓌蕴郁天京。
祥色被文彦，良才插杉柽。
隐伏饶气象，兴潜示堆坑。
擘华露神物，拥终储地祯。
訏谟壮缔始，辅弼登阶清。
坌秀恣填塞，呀灵滀渟澄。
益大联汉魏，肇初迈周嬴。
积照涵德镜，传经俪金籯。
食家行鼎鼐，宠族饫弓旌。
奕制尽从赐，殊私得逾程。
飞桥上架汉，缭岸俯规瀛。
潇碧远输委，湖嵌费携擎。
萄苜从大漠，枫槠至南荆。
嘉植鲜危朽，膏理易滋荣。
悬长巧纽翠，象曲善攒珩。
鱼口星浮没，马毛锦斑骍。
五方乱风土，百种分鉏耕。
葩蘖相妒出，菲茸共舒晴。
类招臻倜诡，翼萃伏衿缨。
危望跨飞动，冥升蹑登闳。
春游轹靃靡，彩伴飒嫈嫇。
遗灿飘的皪，淑颜洞精诚。
娇应如在寤，颓意若含酲。
鹓毳翔衣带，鹅肪截佩璜。
文升相照灼，武胜屠欃枪。
割锦不酬价，构云有高营。
通波牣鳞介，疏畹富萧蘅。
买养驯孔翠，远苞树蕉栟。
鸿头排刺芡，鹄{鷧豆=卵}攒瓌橙。
骛广杂良牧，蒙休赖先盟。
罢旄奉环卫，守封践忠贞。
战服脱明介，朝冠飘彩纮。
爵勋逮僮隶，簪笏自怀绷。
乳下秀嶷嶷，椒蕃泣喤喤。
貌鉴清溢匣，眸光寒发硎。
馆儒养经史，缀戚觞孙甥。
考钟馈殽核，戛鼓侑牢牲。
飞膳自北下，函珍极东烹。
如瓜煮大卵，比线茹芳菁。
海岳错口腹，赵燕锡媌娙。
一笑释仇恨，百金交弟兄。
货至貊戎市，呼传鹦鹆令。
顺居无鬼瞰，抑横免官评。
杀候肆凌翦，笼原匝罝紭。
羽空颠雉鷃，血路迸狐麖。
折足去踸踔，蹙鬐怒{髟/并}鬤。
跃犬疾翥鸟，呀鹰甚饥{亡/虫}。
算蹄记功赏，裂脑擒摚掁。
猛毙牛马乐，妖残枭鵅惸。
窟穷尚嗔视，箭出方惊抨。
连箱载已实，碍辙弃仍赢。
喘覰锋刃点，困冲株枿盲。
扫净豁旷旷，骋遥略苹苹。
馋杈饱活脔，恶嚼{口尃}腥鲭。
岁律及郊至，古音命韶韺。
旗斾流日月，帐庐扶栋甍。
磊落奠鸿璧，参差席香藑。
玄祇祉兆姓，黑秬饛丰盛。
庆流蠲瘥疠，威畅捐{车童}輣。
灵燔望高冏，龙驾闻敲{风黄}。
是惟礼之盛，永用表其宏。
德孕厚生植，恩熙完刖剠。
宅土尽华族，连田间强甿。
荫庾森岭桧，啄场翙祥{明鸟}。
畦肥翦韭●，陶固收盆罂。
利养积余健，孝思事严祊。
掘云破嵽嵲，采月漉坳泓。
寺砌上明镜，僧盂敲晓钲。
泥象对骋怪，铁钟孤舂锽。
瘿颈闹鸠鸽，蜿垣乱蛷蝾。
葚黑老蚕蠋，麦黄韵鹂鹒。
韶曙迟胜赏，贤明戒先庚。
驰门填偪仄，竞墅辗砯砰。
碎缬红满杏，稠凝碧浮饧。
蹙绳觐娥婺，鬬草撷玑珵。
粉汗泽广额，金星堕连璎。
鼻偷困淑郁，眼剽强盯{目黾}。
是节饱颜色，兹疆称都城。
书饶罄鱼茧，纪盛播琴筝。
奚必事远觌，无端逐羇伧。
将身亲魍魅，浮迹侣鸥䴖。
腥味空奠屈，天年徒羡彭。
惊魂见蛇蚓，触齅值虾蟚。
幸得履中气，忝从拂天枨。
归私暂休暇，驱明出庠黉。
鲜意竦轻畅，连辉照琼莹。
陶暄逐风乙，跃视舞晴蜻。
足胜自多诣，心贪敌无勍。
始知乐名教，何用苦拘儜。
毕景任诗趣，焉能守{石坚}{石坚}。

愈孟郊竹影金琐碎，泉音玉淙琤。
琉璃翦木叶，翡翠开园英。
流滑随仄步，搜寻得深行。
遥岑出寸碧，远目增双明。
干穟纷拄地，化虫枯挶茎。
木腐或垂耳，草珠竞骈睛。
浮虚有新𣃁，摧扤饶孤撑。
囚飞黏网动，盗啅接弹惊。
脱实自开坼，牵柔谁绕萦。
礼鼠拱而立，骇牛躅且鸣。
蔬甲喜临社，田毛乐宽征。
露萤不自暖，冻蝶尚思轻。
宿羽有先晓，食鳞时半横。
菱翻紫角利，荷折碧圆倾。
楚腻鳣鲔乱，獠羞蠃蟹幷。
桑蠖见虚指，穴狸闻鬬狞。
逗翳翅相筑，摆幽尾交搒。
蔓涎角出缩，树啄头敲铿。
修箭袅金饵，群鲜沸池羹。
岸壳坼玄兆，野麰渐丰萌。
窑烟羃疏岛，沙篆印回平。
{疒/辛}肌遭眊刺，啾耳闻鸡生。
奇虑恣回转，遐睎纵逢迎。
颠林戢远睫，缥气夷空情。
归迹归不得，舍心舍还争。
灵麻撮狗虱，村穉啼禽猩。
红皱晒檐瓦，黄团系门衡。
得隽蝇虎健，相残雀豹趟。
束枯樵指秃，刈熟担肩赪。
涩旋皮卷脔，苦开腹彭亨。
机舂潺湲力，吹簸飘飖精。
赛馔木盘簇，靸妖藤索絣。
荒学五六卷，古藏四三茔。
里儒拳足拜，土怪闪眸侦。
蹄道补复破，丝窠扫还成。
暮堂蝙蝠沸，破灶伊威盈。
追此讯前主，荅云皆冢卿。
败壁剥寒月，折篁啸遗笙。
袿熏霏霏在，綦迹微微呈。
剑石犹竦槛，兽材尚拏楹。
宝唾拾未尽，玉啼堕犹枪。
窗绡疑閟艳，妆烛已销檠。
绿发抽珉甃，青肤耸瑶桢。
白蛾飞舞地，幽蠹落书棚。
惟昔集嘉咏，吐芳类鸣嘤。
窥奇摘海异，恣韵激天鲸。
肠胃绕万象，精神驱五兵。
蜀雄李杜拔，岳力雷车轰。
大句斡玄造，高言轧霄峥。
芒端转寒燠，神助溢杯觥。
巨细各乘运，湍涠亦腾声。
凌花咀粉蘂，削缕穿珠樱。
绮语洗晴雪，娇辞哢雏莺。
酣欢杂弁珥，繁价流金琼。
菡萏写江调，萎蕤缀蓝瑛。
庖霜脍玄鲫，淅玉炊香粳。
朝馔已百态，春醪又千名。
哀匏蹙驶景，冽唱凝余晶。
解魄不自主，痹肌坐空瞠。
扳援贱蹊绝，炫曜仙选更。
藂巧竞采笑，骈鲜互探婴。
桑变忽芜蔓，樟裁浪登丁。
霞鬬讵能极，风期谁复赓。
皋区扶帝壤，瓌蕴郁天京。
祥色被文彦，良才插杉柽。
隐伏饶气象，兴潜示堆坑。
擘华露神物，拥终储地祯。
訏谟壮缔始，辅弼登阶清。
坌秀恣填塞，呀灵滀渟澄。
益大联汉魏，肇初迈周嬴。
积照涵德镜，传经俪金籯。
食家行鼎鼐，宠族饫弓旌。
奕制尽从赐，殊私得逾程。
飞桥上架汉，缭岸俯规瀛。
潇碧远输委，湖嵌费携擎。
萄苜从大漠，枫槠至南荆。
嘉植鲜危朽，膏理易滋荣。
悬长巧纽翠，象曲善攒珩。
鱼口星浮没，马毛锦斑骍。
五方乱风土，百种分鉏耕。
葩蘖相妒出，菲茸共舒晴。
类招臻倜诡，翼萃伏衿缨。
危望跨飞动，冥升蹑登闳。
春游轹靃靡，彩伴飒嫈嫇。
遗灿飘的皪，淑颜洞精诚。
娇应如在寤，颓意若含酲。
鹓毳翔衣带，鹅肪截佩璜。
文升相照灼，武胜屠欃枪。
割锦不酬价，构云有高营。
通波牣鳞介，疏畹富萧蘅。
买养驯孔翠，远苞树蕉栟。
鸿头排刺芡，鹄{鷧豆=卵}攒瓌橙。
骛广杂良牧，蒙休赖先盟。
罢旄奉环卫，守封践忠贞。
战服脱明介，朝冠飘彩纮。
爵勋逮僮隶，簪笏自怀绷。
乳下秀嶷嶷，椒蕃泣喤喤。
貌鉴清溢匣，眸光寒发硎。
馆儒养经史，缀戚觞孙甥。
考钟馈殽核，戛鼓侑牢牲。
飞膳自北下，函珍极东烹。
如瓜煮大卵，比线茹芳菁。
海岳错口腹，赵燕锡媌娙。
一笑释仇恨，百金交弟兄。
货至貊戎市，呼传鹦鹆令。
顺居无鬼瞰，抑横免官评。
杀候肆凌翦，笼原匝罝紭。
羽空颠雉鷃，血路迸狐麖。
折足去踸踔，蹙鬐怒{髟/并}鬤。
跃犬疾翥鸟，呀鹰甚饥{亡/虫}。
算蹄记功赏，裂脑擒摚掁。
猛毙牛马乐，妖残枭鵅惸。
窟穷尚嗔视，箭出方惊抨。
连箱载已实，碍辙弃仍赢。
喘覰锋刃点，困冲株枿盲。
扫净豁旷旷，骋遥略苹苹。
馋杈饱活脔，恶嚼{口尃}腥鲭。
岁律及郊至，古音命韶韺。
旗斾流日月，帐庐扶栋甍。
磊落奠鸿璧，参差席香藑。
玄祇祉兆姓，黑秬饛丰盛。
庆流蠲瘥疠，威畅捐{车童}輣。
灵燔望高冏，龙驾闻敲{风黄}。
是惟礼之盛，永用表其宏。
德孕厚生植，恩熙完刖剠。
宅土尽华族，连田间强甿。
荫庾森岭桧，啄场翙祥{明鸟}。
畦肥翦韭●，陶固收盆罂。
利养积余健，孝思事严祊。
掘云破嵽嵲，采月漉坳泓。
寺砌上明镜，僧盂敲晓钲。
泥象对骋怪，铁钟孤舂锽。
瘿颈闹鸠鸽，蜿垣乱蛷蝾。
葚黑老蚕蠋，麦黄韵鹂鹒。
韶曙迟胜赏，贤明戒先庚。
驰门填偪仄，竞墅辗砯砰。
碎缬红满杏，稠凝碧浮饧。
蹙绳觐娥婺，鬬草撷玑珵。
粉汗泽广额，金星堕连璎。
鼻偷困淑郁，眼剽强盯{目黾}。
是节饱颜色，兹疆称都城。
书饶罄鱼茧，纪盛播琴筝。
奚必事远觌，无端逐羇伧。
将身亲魍魅，浮迹侣鸥䴖。
腥味空奠屈，天年徒羡彭。
惊魂见蛇蚓，触齅值虾蟚。
幸得履中气，忝从拂天枨。
归私暂休暇，驱明出庠黉。
鲜意竦轻畅，连辉照琼莹。
陶暄逐风乙，跃视舞晴蜻。
足胜自多诣，心贪敌无勍。
始知乐名教，何用苦拘儜。
毕景任诗趣，焉能守{石坚}{石坚}。

愈李正封从军古云乐，谈笑青油幕。
灯明夜观棋，月暗秋城柝。
羁客方寂历，惊乌时落泊。
语阑壮气衰，酒醒寒砧作。
遇主贵陈力，夷凶匪兼弱。
百牢犒舆师，千户购首恶。
平生耻论兵，末暮不轻诺。
徒然感恩义，谁复论勋爵。
多士被霑污，小夷施毒蠚。
何当铸剑戟，相与归台阁。
室妇欢鸣鹳，家人祝喜鹊。
终朝考蓍龟，何日亲蒸礿。
间使断津梁，潜军索林薄。
红尘羽书靖，大水沙囊涸。
铭山子所工，插羽余何怍。
未足烦刀俎，祗应输管钥。
雨矢逐天狼，电矛驱海若。
灵诛固无纵，力战谁敢却。
峨峨云梯翔，赫赫火箭著。
连空隳雉堞，照夜焚城郭。
军门宣一令，庙算建三略。
雷鼓揭千枪，浮桥交万筰。
蹂野马云腾，映原旗火铄。
疲氓坠将拯，残虏狂可缚。
摧锋若䝙兕，超乘如猱玃。
逢掖服翻惭，缦胡缨可愕。
星陨闻雊雉，师兴随唳鹤。
虎豹贪犬羊，鹰鹯憎鸟雀。
烧陂除积聚，灌垒失依托。
凭轼谕昏迷，执殳征暴虐。
仓空战卒饥，月黑探兵错。
凶徒更蹈藉，逆族相啖嚼。
轴轳亘淮泗，斾旌连夏鄂。
大野纵氐羌，长河浴骝骆。
东西竞角逐，远近施矰缴。
人怨童聚谣，天殃鬼行虐。
汉刑支郡黜，周制闲田削。
侯社退无功，鬼薪惩不恪。
余虽司斧锧，情本尚丘壑。
且待献俘囚，终当返耕获。
藁街陈𫓧钺，桃塞兴钱镈。
地理画封疆，天文埽寥廓。
天子悯疮痍，将军禁卤掠。
策勋封龙额，归兽获麟脚。
诘诛敬王怒，给复哀人瘼。
泽发解兜鍪，酡颜倾凿落。
安存惟恐晚，洗雪不论昨。
暮鸟已安巢，春蚕看满箔。
声明动朝阙，光宠耀京洛。
旁午降丝纶，中坚拥鼓铎。
密坐列珠翠，高门涂粉雘。
跋朝贺书飞，塞路归鞍跃。
魏阙横云汉，秦关束岩{山/咢}。
拜迎罗櫜鞬，问遗结囊橐。
江淮永清晏，宇宙重开拓。
是日号升平，此年名作噩。
洪赦方下究，武飙亦旁魄。
南据定蛮陬，北攫空朔漠。
儒生惬教化，武士猛刺斫。
吾相两优游，他人双落莫。
印从负鼎佩，门为登坛凿。
再入更显严，九迁弥謇谔。
宾筵尽狐赵，导骑多卫霍。
国史擅芬芳，宫娃分绰约。
丹掖列鹓鹭，洪炉衣狐貉。
摛文挥月毫，讲剑淬霜锷。
命衣备藻火，赐乐兼附搏。
两厢铺{毛瞿}毺，五鼎调勺药。
带垂苍玉佩，辔蹙黄金络。
诱接喻登龙，趋驰状倾藿。
青娥翳长袖，红颊吹鸣籥。
傥不忍辛勤，何由恣欢谑。
惟当早富贵，岂得暂寂寞。
但掷雇笑金，仍祈却老药。
殁庙配尊斝，生堂合𪵑鑮。
安行庇松篁，高卧枕莞蒻。
洗沐恣兰芷，割烹厌腗臄。
喜颜非忸怩，达志无陨获。
诙谐酒席展，慷慨戎装着。
斩马祭旄纛，包羔礼芒𪨗。
山多离隐豹，野有求伸蠖。
推选阅群材，荐延搜一鹗。
左右供谄誉，亲交献谀噱。
名声载揄扬，权势实熏灼。
道旧生感激，当歌发酬酢。
群孙轻绮纨，下客丰醴酪。
穷天贡琛异，匝海赐酺醵。
作乐鼓还槌，从禽弓始彍。
取欢移日饮，求胜通宵博。
五白气争呼，六奇心运度。
恩泽诚布濩，嚚顽已箫勺。
告成上云亭，考古垂矩矱。
前堂清夜吹，东第良晨酌。
池莲拆秋房，院竹翻夏箨。
五狩朝恒岱，三畋宿杨柞。
农书乍讨论，马法长悬格。
雪下收新息，阳生过京索。
尔牛时寝讹，我仆或歌咢。
帝载弥天地，臣辞劣萤爝。
为诗安能详，庶用存糟粕。

愈李正封从军古云乐，谈笑青油幕。
灯明夜观棋，月暗秋城柝。
羁客方寂历，惊乌时落泊。
语阑壮气衰，酒醒寒砧作。
遇主贵陈力，夷凶匪兼弱。
百牢犒舆师，千户购首恶。
平生耻论兵，末暮不轻诺。
徒然感恩义，谁复论勋爵。
多士被霑污，小夷施毒蠚。
何当铸剑戟，相与归台阁。
室妇欢鸣鹳，家人祝喜鹊。
终朝考蓍龟，何日亲蒸礿。
间使断津梁，潜军索林薄。
红尘羽书靖，大水沙囊涸。
铭山子所工，插羽余何怍。
未足烦刀俎，祗应输管钥。
雨矢逐天狼，电矛驱海若。
灵诛固无纵，力战谁敢却。
峨峨云梯翔，赫赫火箭著。
连空隳雉堞，照夜焚城郭。
军门宣一令，庙算建三略。
雷鼓揭千枪，浮桥交万筰。
蹂野马云腾，映原旗火铄。
疲氓坠将拯，残虏狂可缚。
摧锋若䝙兕，超乘如猱玃。
逢掖服翻惭，缦胡缨可愕。
星陨闻雊雉，师兴随唳鹤。
虎豹贪犬羊，鹰鹯憎鸟雀。
烧陂除积聚，灌垒失依托。
凭轼谕昏迷，执殳征暴虐。
仓空战卒饥，月黑探兵错。
凶徒更蹈藉，逆族相啖嚼。
轴轳亘淮泗，斾旌连夏鄂。
大野纵氐羌，长河浴骝骆。
东西竞角逐，远近施矰缴。
人怨童聚谣，天殃鬼行虐。
汉刑支郡黜，周制闲田削。
侯社退无功，鬼薪惩不恪。
余虽司斧锧，情本尚丘壑。
且待献俘囚，终当返耕获。
藁街陈𫓧钺，桃塞兴钱镈。
地理画封疆，天文埽寥廓。
天子悯疮痍，将军禁卤掠。
策勋封龙额，归兽获麟脚。
诘诛敬王怒，给复哀人瘼。
泽发解兜鍪，酡颜倾凿落。
安存惟恐晚，洗雪不论昨。
暮鸟已安巢，春蚕看满箔。
声明动朝阙，光宠耀京洛。
旁午降丝纶，中坚拥鼓铎。
密坐列珠翠，高门涂粉雘。
跋朝贺书飞，塞路归鞍跃。
魏阙横云汉，秦关束岩{山/咢}。
拜迎罗櫜鞬，问遗结囊橐。
江淮永清晏，宇宙重开拓。
是日号升平，此年名作噩。
洪赦方下究，武飙亦旁魄。
南据定蛮陬，北攫空朔漠。
儒生惬教化，武士猛刺斫。
吾相两优游，他人双落莫。
印从负鼎佩，门为登坛凿。
再入更显严，九迁弥謇谔。
宾筵尽狐赵，导骑多卫霍。
国史擅芬芳，宫娃分绰约。
丹掖列鹓鹭，洪炉衣狐貉。
摛文挥月毫，讲剑淬霜锷。
命衣备藻火，赐乐兼附搏。
两厢铺{毛瞿}毺，五鼎调勺药。
带垂苍玉佩，辔蹙黄金络。
诱接喻登龙，趋驰状倾藿。
青娥翳长袖，红颊吹鸣籥。
傥不忍辛勤，何由恣欢谑。
惟当早富贵，岂得暂寂寞。
但掷雇笑金，仍祈却老药。
殁庙配尊斝，生堂合𪵑鑮。
安行庇松篁，高卧枕莞蒻。
洗沐恣兰芷，割烹厌腗臄。
喜颜非忸怩，达志无陨获。
诙谐酒席展，慷慨戎装着。
斩马祭旄纛，包羔礼芒𪨗。
山多离隐豹，野有求伸蠖。
推选阅群材，荐延搜一鹗。
左右供谄誉，亲交献谀噱。
名声载揄扬，权势实熏灼。
道旧生感激，当歌发酬酢。
群孙轻绮纨，下客丰醴酪。
穷天贡琛异，匝海赐酺醵。
作乐鼓还槌，从禽弓始彍。
取欢移日饮，求胜通宵博。
五白气争呼，六奇心运度。
恩泽诚布濩，嚚顽已箫勺。
告成上云亭，考古垂矩矱。
前堂清夜吹，东第良晨酌。
池莲拆秋房，院竹翻夏箨。
五狩朝恒岱，三畋宿杨柞。
农书乍讨论，马法长悬格。
雪下收新息，阳生过京索。
尔牛时寝讹，我仆或歌咢。
帝载弥天地，臣辞劣萤爝。
为诗安能详，庶用存糟粕。

刘师服侯喜轩辕弥明巧匠斲山骨，刳中事煎烹。
直柄未当权，塞口且吞声。
龙头缩菌蠢，豕腹涨彭亨。
外苞干藓文，中有暗浪惊。
在冷足自安，遭焚意弥贞。
谬当鼎鼐间，妄使水火争。
大似烈士胆，圆如战马缨。
上比香炉尖，下与镜面平。
秋瓜未落蒂，冻芋强抽萌。
一块元气闭，细泉幽窦倾。
不值输写处，焉知怀抱清。
方当洪炉然，益见小器盈。
睆睆无刃迹，团团类天成。
遥疑龟负图，出曝晓正晴。
旁有双耳穿，上有孤髻撑。
或讶短尾铫，又似无足铛。
可惜寒食球，掷此傍路坑。
何当出灰灺，无计离缾罂。
陋质荷斟酌，狭中愧提擎。
岂能煮仙药，但未污羊羹。
形模妇女笑，度量儿童轻。
徒示坚重性，不过升合盛。
傍似废毂仰，侧见折轴横。
时于蚯蚓窍，微作苍蝇鸣。
以兹翻溢愆，实负任使诚。
常居顾盼地，敢有漏泄情。
宁依暖热弊，不与寒凉幷。
区区徒自效，琐琐不足呈。
回旋但兀兀，开阖惟[铿铿]。
全胜瑚琏贵，空有口传名。
岂比俎豆古，不为手所撜。
磨砻去圭角，浸润着光精。
愿君莫嘲诮，此物方施行。

成式郑符张希复如生小小真，犹自未栖尘。
褕袂将离座，斜柯欲近人。
昔时知出众，情宠占横陈。
不遣游张巷，岂教窥宋邻。
庾楼吹笛裂，弘阁赏歌新。
蝉怯纤腰步，蛾惊半额嚬。
图形谁有术，买笑讵辞贫。
复陇迷村径，重泉隔汉津。
同心知作羽，比目定为鳞。
残月巫山夕，余霞洛浦晨。

春寒酒力迟，冉冉生微红。
自然草木姓，谁祝元化功。
湓浦风生破胆愁，血染剑花明帐幕。
三千车马出渔阳，入门堪笑复堪怜。
三迳苔荒一钓船。

翠钿贴靥轻如笑，玉凤雕钗袅欲飞。
拂晓贺春皇帝阁，彩衣金胜近龙衣。

树叶初成鸟护窠，石榴花里笑声多。
众中遗却金钗子，拾得从他要赎么。

宫人早起笑相呼，不识堦前扫地夫。
乞与金钱争借问，外头还似此间无。

众中偏得君王笑，偷把金箱笔砚开。
书破红蛮隔子上，旋推当直美人来。

相国已随麟阁贵，家风第一右丞诗。
笄年解笑鸣机妇，耻见苏秦富贵时。

今朝妆阁前，拾得旧花钿。
粉污痕犹在，尘侵色尚鲜。
曾经纤手里，拈向翠眉边。
能助千金笑，如何忍弃捐。

艳阳灼灼河洛神，珠帘绣户青楼春。
能弹箜篌弄纤指，愁杀门前少年子。
笑开一面红粉妆，东园几树桃花死。
朝理曲，暮理曲，独坐窗前一片玉。
行也娇，坐也娇，见之令人魂魄销。
堂前锦褥红地𬬻，绿沈香榼倾屠苏。
解佩时时歇歌管，芙蓉帐里兰麝满。
晚起罗衣香不断，灭烛每嫌秋夜短。

寄语闺中娘，颜色不常好。
含笑对棘实，欢娱须是枣。

巫山云，巫山雨，朝云暮雨无定所。
南峰忽暗北峰晴，空里仙人语笑声。
曾侍荆王枕席处，直至如今如有灵。
春风澹澹白云闲，惊湍流水响千山。
一夜此中对明月，忆得此中与君别。
感物情怀如旧时，君今渺渺在天涯。
晓看襟上泪流处，点点血痕犹在衣。

去时盟约与心违，秋日离家春不归。
应是维扬风景好，恣情欢笑到芳菲。

朱楼影直日当午，玉树阴低月已三。
腻粉暗销银镂合，错刀闲翦泥金衫。
绣床怕引乌龙吠，锦字愁教青鸟衔。
百味炼来怜益母，千花开处鬬宜男。
鸳鸯有伴谁能羡，鹦鹉无言我自惭。
浪喜游蜂飞扑扑，佯惊孤燕语喃喃。
偏怜爱数螆蛦掌，每忆光抽玳瑁簪。
烟洞几年悲尚在，星桥一夕帐空含。
窗前时节羞虚掷，世上风流笑苦谙。
独结香绡偷饷送，暗垂檀袖学通参。
须知化石心难定，却是为云分易甘。
看见风光零落尽，弦声犹逐望江南。

扰扰香云湿未干，鸦领蝉翼腻光寒。
侧边斜插黄金凤，妆罢夫君带笑看。

远水长流洁复清，雪窗高卧与云平。
不嫌袁室无烟火，惟笑商山有姓名。

紫阳宫里赐红绡，仙雾朦胧隔海遥。
霜兔毳寒冰茧净，嫦娥笑指织星桥。

秋风仿佛吴江冷，鸥鹭参差夕阳影。
垂虹纳纳卧谯门，雉堞眈眈俯渔艇。
阳安小儿拍手笑，使君幻出江南景。

吴越相谋计策多，浣纱神女已相和。
一双笑靥才回面，十万精兵尽倒戈。
范蠡功成身隐遁，伍胥谏死国消磨。
只今诸暨长江畔，空有青山号苎萝。

住处虽同巷，经年不一过。
清词劝旧女，香桂折新柯。
道性欺冰雪，禅心笑绮罗。
迹登霄汉上，无路接烟波。

弟兄俱已尽，松柏问何人。
闻道茂陵山水好，碧溪流水有桃源。
赤城峭壁无人到，丹灶芝田有鹤来。
三千宫女露蛾眉，笑煮黄金日月迟。

可笑寒山道，而无车马踪。
联谿难记曲，叠嶂不知重。
泣露千般草，吟风一样松。
此时迷径处，形问影何从。

岁去换愁年，春来物色鲜。
山花笑渌水，岩岫舞青烟。
蜂蝶自云乐，禽鱼更可怜。
朋游情未已，彻晓不能眠。

东家一老婆，富来三五年。
昔日贫于我，今笑我无钱。
渠笑我在后，我笑渠在前。
相笑傥不止，东边复西边。

东家一老婆，富来三五年。
昔日贫于我，今笑我无钱。
渠笑我在后，我笑渠在前。
相笑傥不止，东边复西边。

东家一老婆，富来三五年。
昔日贫于我，今笑我无钱。
渠笑我在后，我笑渠在前。
相笑傥不止，东边复西边。

我见东家女，年可有十八。
西舍竞来问，愿姻夫妻活。
烹羊煮众命，聚头作淫杀。
含笑乐呵呵，啼哭受殃抉。

大有好笑事，略陈三五个。
张公富奢华，孟子贫𫐘轲。
只取侏儒饱，不怜方朔饿。
巴歌唱者多，白雪无人和。

下愚读我诗，不解却嗤诮。
中庸读我诗，思量云甚要。
上贤读我诗，把著满面笑。
杨修见幼妇，一览便知妙。

俗薄真成薄，人心个不同。
殷翁笑柳老，柳老笑殷翁。
何故两相笑，俱行譣诐中。
装车竞嵽嵲，翻载各泷涷。

俗薄真成薄，人心个不同。
殷翁笑柳老，柳老笑殷翁。
何故两相笑，俱行譣诐中。
装车竞嵽嵲，翻载各泷涷。

有树先林生，计年逾一倍。
根遭陵谷变，叶被风霜改。
咸笑外凋零，不怜内文采。
皮肤脱落尽，唯有贞实在。

笑我田舍儿，头颊底絷涩。
巾子未曾高，腰带长时急。
非是不及时，无钱趁不及。
一日有钱财，浮图顶上立。

客难寒山子，君诗无道理。
吾观乎古人，贫贱不为耻。
应之笑此言，谈何疏阔矣。
愿君似今日，钱是急事尔。

养子不经师，不及都亭鼠。
何曾见好人，岂闻长者语。
为染在薰莸，应须择朋侣。
五月贩鲜鱼，莫教人笑汝。

心高如山岳，人我不伏人。
解讲围陀典，能谈三教文。
心中无惭愧，破戒违律文。
自言上人法，称为第一人。
愚者皆赞叹，智者抚掌笑。
阳焰虚空花，岂得免生老。
不如百不解，静坐绝忧恼。

三界人蠢蠢，六道人茫茫。
贪财爱淫欲，心恶若豺狼。
地狱如箭射，极苦若为当。
兀兀过朝夕，都不别贤良。
好恶总不识，犹如猪及羊。
共语如木石，嫉妒似颠狂。
不自见己过，如猪在圈卧。
不知自偿债，却笑牛牵磨。

可笑五阴窟，四虵共同居。
黑暗无明烛，三毒递相驱。
伴党六个贼，劫掠法财珠。
斩却魔军辈，安泰湛如苏。

世间一等流，诚堪与人笑。
出家弊己身，诳俗将为道。
虽著离尘衣，衣中多养蚤。
不如归去来，识取心王好。

有个王秀才，笑我诗多失。
云不识蜂腰，仍不会鹤膝。
平侧不解压，凡言取次出。
我笑你作诗，如盲徒咏日。

有个王秀才，笑我诗多失。
云不识蜂腰，仍不会鹤膝。
平侧不解压，凡言取次出。
我笑你作诗，如盲徒咏日。

寒山无漏岩，其岩甚济要。
八风吹不动，万古人传妙。
寂寂好安居，空空离讥诮。
孤月夜长明，圆日常来照。
虎丘兼虎谿，不用相呼召。
世间有王傅，莫把同周邵。
我自遁寒岩，快活长歌笑。

有人笑我诗，我诗合典雅。
不烦郑氏笺，岂用毛公解。
不恨会人稀，只为知音寡。
若遣趁宫商，余病莫能罢。
忽遇明眼人，即自流天下。

出家要清闲，清闲即为贵。
如何尘外人，却入尘埃里。
一向迷本心，终朝役名利。
名利得到身，形容已憔悴。
况复不遂者，虚用平生志。
可怜无事人，未能笑得尔。

得此分叚身，可笑好形质。
面貌似银盘，心中黑如漆。
烹猪又宰羊，夸道甜如蜜。
死后受波咤，更莫称冤屈。

我诗也是诗，有人唤作偈。
诗偈总一般，读时须子细。
缓缓细披寻，不得生容易。
依此学修行，大有可笑事。

自笑老夫筋力败，偏恋松岩爱独游。
可叹往年至今日，任运还同不系舟。

可笑是林泉，数里少人烟。
云从岩嶂起，瀑布水潺潺。
猿啼唱道曲，虎啸出人间。
松风清飒飒，鸟语声关关。
独步绕石涧，孤陟上峰峦。
时坐盘陀石，偃仰攀萝沿。
遥望城隍处，惟闻闹喧喧。

熖水无鱼下底钩，觅鱼无处笑君愁。
可怜谷隐老禅伯，被唾如何见亦羞。

毛骨贵天生，肌肤片玉明。
见人空解笑，弄物不知名。
国器嗟犹小，门风望益清。
抱来芳树下，时引凤雏声。

晨起峰顶心，怀人望空碧。
扫雪开寺门，洒水净僧席。
言笑形外阻，风仪想中觌。
驰心惊叶动，倾耳闻泉滴。
岂虑咆虎逢，乍疑崩湍隔。
前期或不顾，知尔隳常格。
如今谁山下，秋霖步淅沥。
吾亦聊自得，行禅荷轻策。
松声畅幽情，山意导遐迹。
举目无世人，题诗足奇石。
贫山何所有，特此邀来客。

天下生白榆，白榆直上连天根。
高枝不知几万丈，世人仰望徒攀援。
谁能上天采其子，种向人间笑桃李。
因问老仙求种法，老仙咍我愚不答。
始知此道无所成，还如瞽夫学长生。

一坐西林寺，从来未下山。
不因寻长者，无事到人间。
宿雨愁为客，寒花笑未还。
空怀旧山月，童子念经闲。

望远涉寒水，怀人在幽境。
为高皎皎姿，及爱苍苍岭。
果见栖禅子，潺湲灌真顶。
积疑一念破，澄息万缘静。
世事花上尘，惠心空中境。
清闲诱我性，遂使肠虑屏。
许共林客游，欲从山王请。
木栖无名树，水汲忘机井。
持此一日高，未肯谢箕颍。
夕霁山态好，空月生俄顷。
识妙聆细泉，悟深涤清茗。
此心谁得失，笑向西林永。

气杀高隼击，惜芳步寒林。
风摇苍琅根，霜剪荍{艹/遥}心。
归思忽眇眇，佳气亦沈沈。
我身岂遐远，如隔湘汉深。
事迩智莫及，愿乖情不任。
迟君忘言侣，一笑开吾襟。

大厦资多士，抡材得豫章。
清门推问望，早岁骋康庄。
作用方开物，声名久擅场。
丹延分塞郡，宿昔领戎行。
始驭屏星乘，旋阴蔽茀棠。
朝端瞻鹗立，关右仰鹰扬。
威令兼宁朔，英声重护羌。
三军成父子，杂虏避封疆。
身执金吾贵，时遭宝运昌。
雍容持汉矟，肃穆卫周堂。
排难知臣节，攻疑定国章。
一言明大义，千载揖休光。
践职勋庸列，修躬志行彰。
优游应慕陆，止足定师张。
中扆怀殊政，南州伫小康。
仁为桂江雨，威是柏台霜。
謇谔言无隐，公忠祸不防。
谴深辞紫禁，恩在副朱方。
切玉锋休淬，垂天翅罢翔。
论文征贾马，述隐许求羊。
肘后看金碧，腰间笑水苍。
诗题白羽扇，酒挈绿油囊。
旷达机何有，深沈器莫量。
时应登古寺，佳趣在春冈。
止水平香砌，鲜云满石床。
山情何寂乐，尘世自飞扬。
已遇𬬻峰社，还思缉蕙房。
外心亲地主，内学事空王。
花会宜春浅，禅游喜夜凉。
高明依月境，萧散蹑庭芳。
得道殊秦佚，隳名似楚狂。
余生于此足，不欲返韶阳。

山事繇来别，只应中老身。
寒园扫绽栗，秋浪拾干薪。
领鹤闲书竹，夸云笑向人。
俗家相去远，野水作东邻。

入道曾经离乱前，长干古寺住多年。
爱贫唯制莲花足，取性闲书树叶篇。
自笑不归看石榜，谁高无事弄苔泉。
身外空名何足问，吾心已出第三禅。

世人不知心是道，只言道在他方妙。
还如瞽者望长安，长安在西向东笑。

少时不见山，便觉无奇趣。
狂发从乱歌，情来任闲步。
此心谁共证，笑向风吹树。

清景不可失，寻君趣有余。
身高避事后，道长问心初。
出处名则异，游从迹何疏。
吟看刻尽烛，笑卷读残书。
露彩生笔砚，风音入庭除。
平明仙侣散，觳觫动回车。

常见仙翁变姓名，岂知松子号初平。
逢人不道往来处，卖药还将鸡犬行。
独鹤天边俱得性，浮云世上共无情。
三花落地君犹在，笑抚安期昨日生。

远客殊未归，我来几惆怅。
叩关一日不见人，绕屋寒花笑相向。
寒花寂寂遍荒阡，柳色萧萧愁暮蝉。
行人无数不相识，独立云阳古驿边。
凤翅山中思本寺，鱼竿村口望归船。
归船不见见寒烟，离心远水共悠然。
他日相期那可定，闲僧着处即经年。

南国宴佳宾，交情老倍亲。
月惭红泪烛，花笑白头人。
宝瑟絚余怨，琼枝不让春。
更闻歌子夜，桃李艳妆新。

佳游限衰疾，一笑向西风。
思见青门外，曾临素浐东。
峰明云际寺，日出露寒宫。
行道禅长在，香尘不染空。

行应会府春，欲劝及芳辰。
北极天文正，东风汉律新。
少年逢圣代，欢笑别情亲。
况是勋庸后，恩荣袭尔身。

云泉谁不赏，独见尔情高。
投石轻龙窟，临流笑鹭涛。
折荷为片席，洒水净方袍。
剡路逢禅侣，多应问我曹。

春风日日闭长门，摇荡春心似梦魂。
谁遣花开只笑妾，不如桃李正无言。

为爱松声听不足，每逢松树遂忘还。
翛然此外更何事，笑向闲云似我闲。

乐禅心似荡，吾道不相妨。
独悟歌还笑，谁言老更狂。

偶然寂无喧，吾了心性源。
可嫌虫食木，不笑鸟能言。

乞我百万金，封我异姓王。
不如独悟时，大笑放清狂。

沧浪子后玄真子，冥冥钓隐江之汜。
刳木新成舴艋舟，诸侯落舟自兹始。
得道身不系，无机舟亦闲。
从水远逝兮任风还，朝五湖兮夕三山。
停纶乍入芙蓉浦，击汰时过明月湾。
太公取璜我不取，龙伯钓鳌我不钓。
竹竿袅袅鱼簁簁，此中自得还自笑。
汗漫一游何可期，后来谁遇冰雪姿。
上古初闻出尧世，今朝还见在尧时。

越人遗我剡溪茗，采得金牙爨金鼎。
素瓷雪色缥沫香，何似诸仙琼蘂浆。
一饮涤昏寐，情来朗爽满天地。
再饮清我神，忽如飞雨洒轻尘。
三饮便得道，何须苦心破烦恼。
此物清高世莫知，世人饮酒多自欺。
愁看毕卓瓮间夜，笑向陶潜篱下时。
崔侯啜之意不已，狂歌一曲惊人耳。
孰知茶道全尔真，唯有丹丘得如此。

桂阳仙柳道家说，昔传苏君今是薛。
聊将握槊偶时人，便被人间称冠绝。
黄杨文局龟螭蟠，琢成骰子双琅玕。
初疑月破云中堕，复怪星移指下攒。
谁识兵奇势可保，坐看将军上一道。
有时彩王非所希，笑击单于出重围。
凫惊隼击疾若飞，左顾右盻生光辉。
家本联姻汉戚里，身是长安贵公子。
名高艺绝何翩翩，几回决胜君王前。
扈游长乐与祈年，人望青云白日边。
谪宦江南岁阴晚，还将此道聊自遣。
繇来君子行最长，予亦知君寄心远。

君家双美姬，善歌工筝人莫知。
轧用蜀竹弦楚丝，清哇宛转声相随。
夜静酒阑佳月前，高张水引何渊渊。
美人矜名曲不误，蹙响时时如迸泉。
赵琴素所[嘉]，齐讴世称绝。
筝歌一动凡音辍，凝弦且莫停金罍。
淫声已阕雅声来，游鱼𪡋喁鹤裴回，主人高情始为开。
高情放浪出常格，偶世有名道无迹。
勋业先登上将科，文章已冠诸人籍。
每笑石崇无道情，轻身重色祸亦成。
君有佳人当禅伴，于中不废学无生。
爱君天然性寡欲，家贫禄薄常知足。
谪官无愠如古人，交道忘言比前躅。
不意全家万里来，湖中再见春山绿。
吴兴公舍幽且闲，何妨寄隐在其间。
时议名齐谢太傅，更看携妓似东山。

东风万里送香来，上界千花向日开。
却笑霞楼紫芝侣，桃源仙洞访仙才。

霜天晴夜宿东斋，松竹交阴惬素怀。
迥出风尘心得地，可怜三五月当阶。
清光满院恩情见，寒色临门笑语谐。
霄汉路殊从道合，往来人事不相乖。

图形期自见，自见却伤神。
已是梦中梦，更逢身外身。
水花凝幻质，墨彩染空尘。
堪笑予兼尔，俱为未了人。

节分端午自谁言，万古传闻为屈原。
堪笑楚江空渺渺，不能洗得直臣冤。

常听仓庚思旧友，又因蝴蝶梦生涯。
一千余里河连郭，三十六峰寒到家。
阴岛直分东虢雁，晴楼高入上阳鸦。
姜嫄庙北与君别，应笑薄寒悲落花。

水香塘黑蒲森森，鸳鸯㶉𫛶如家禽。
前村后垄桑柘深，东邻西舍无相侵。
蚕娘洗茧前溪渌，牧童吹笛和衣浴。
山翁留我宿又宿，笑指西坡瓜豆熟。

山为水精宫，藉花无尘埃。
吟狂岳似动，笔落天琼瓌。
伊余自乐道，不论才不才。
有时鬼笑两三声，疑是大谢小谢李白来。

张颠颠后颠非颠，直至怀素之颠始是颠。
师不谭经不说禅，筋力唯于草书朽。
颠狂却恐是神仙，有神助兮人莫及。
铁石画兮墨须入，金尊竹叶数斗余。
半斜半倾山衲湿，醉来把笔狞如虎。
粉壁素屏不问主，乱拏乱抹无规矩。
罗刹石上坐伍子胥，蒯通八字立对汉高祖。
势崩腾兮不可止，天机暗转锋铓里。
闪电光边霹雳飞，古柏身中{氵旱}龙死。
骇人心兮目眓{目臭}，顿人足兮神辟易。
乍如沙场大战后，断枪橛箭皆狼籍。
又似深山朽石上，古病松枝挂铁锡。
月兔笔，天灶墨，斜凿黄金侧锉玉。
珊瑚枝长大束束，天马骄狞不可勒。
东却西，南又北，倒又起，断复续。
忽如鄂公喝住单雄信，秦王肩上{剔勿=羽}著枣木槊。
怀素师，怀素师，若不是星辰降瑞，即必是河岳孕灵。
固宜须冷笑逸少，争得不心醉伯英。
天台古杉一千尺，崖崩劁折何峥嵘。
或细微，仙衣半拆金线垂。
或妍媚，桃花半红公子醉。
我恐山为墨兮磨海水，天与笔兮书大地。
乃能略展狂僧意，常恨与师不相识。
一见此书空叹息，伊昔张渭任华叶季良。
数子赠歌岂虚饰，所不足者浑未曾道著其神力。
石桥被烧烧，良玉土不蚀。
锥画沙兮印印泥，世人世人争得测。
知师雄名在世间，明月清风有何极。

独住无人处，松龛岳色侵。
僧中九十腊，云外一生心。
白发垂不剃，青眸笑转深。
犹能指孤月，为我暂开襟。

昨别楚江边，逡巡早数年。
诗虽清到后，人更瘦于前。
岸翠连乔岳，汀沙入坏田。
何时重一见，谈笑有茶烟。

囊空心亦空，城郭去腾腾。
眼作么是眼，僧谁识此僧。
歇隈红树久，笑看白云崩。
已有天台约，深秋必共登。

不问赓桑子，唯师妙吉祥。
等闲眠片石，不觉到斜阳。
独自收槠叶，教童探柏瓤。
王孙莫指笑，淡泊味还长。

红黍饭溪苔，清吟茗数杯。
祗应唯道在，无意俟时来。
树叠藏仙洞，山蒸足爆雷。
从他嫌复笑，门更不曾开。

乱后知深隐，庵应近石楼。
异香因雪歇，仙果落池浮。
诗老全抛格，心空未到头。
还应嫌笑我，世路独悠悠。

云顶聊一望，山灵草木奇。
黔南在何处，堪笑复堪悲。
菊歇香未歇，露繁蝉不饥。
明朝又西去，锦水与峨眉。

汉文思贾傅，贾傅遂生还。
今日又如此，送君非等闲。
云寒犹惜雪，烧猛似烹山。
应笑无机者，腾腾天地间。

让紫归青壁，高名四海闻。
虽然无一事，得不是要君。
道祗传伊字，诗多笑碧云。
应怜门下客，余力亦为文。

两河兵火后，西笑见吾曹。
海静三山出，天空一鹗高。
赁居槐拶屋，行卷雪埋袍。
他日如相觅，栽桃近海涛。

翠窦烟岩画不成，桂华瀑沫杂芳馨。
拨霞扫雪和云母，掘石移松得茯苓。
好鸟傍花窥玉磬，嫩苔和水没金缾。
从他人说从他笑，地覆天翻也只宁。

如愚何止直如弦，只合深藏碧嶂前。
但见山中常有雪，不知世上是何年。
野人爱向庵前笑，赤玃频来袖畔眠。
只有逍遥好知己，何须更问洞中天。

誉自馨香道自怡，相思岭上却无机。
荒蕖叶覆深霞在，片石人吟一鸟飞。
何处风砧传古曲，谁家冢树挂斜晖。
因思往事真堪笑，鹤背渔竿未是归。

涧香霞影遶楼台，卷箔凭阑耳目开。
况从旌旗近鸾凤，可怜谈笑出尘埃。
火云不入长松径，露茗何须白玉杯。
谁道迎仙仙不至，今朝还有谢公来。

鸟啼花笑煖纷纷，路入青云白石门。
君到前头好看好，老僧或恐是茆君。

宅成天下借图看，始笑平生眼力悭。
地占百湾多是水，楼无一面不当山。
荷深似入苕溪路，石怪疑行雁荡间。
只恐中原方鼎沸，天心未遣主人闲。

西笑道何光，新朝旧桂堂。
春官如白傅，内试似文皇。
变化龙三十，升腾凤一行。
还家几多兴，满袖月中香。

生老病死者，早闻天竺书。
相随几汩没，不了堪欷歔。
自理自可适，他人谁与袪。
应当入寂灭，乃得长销除。
前月已骨立，今朝还貌舒。
披衣试步履，倚策聊踌躇。
江月青眸冷，秋风白发疏。
新题忆剡硾，旧约怀匡庐。
张野久绝迹，乐[天]曾卜居。
空龛掩薜荔，瀑布歕蟾蜍。
古桧鸣玄鹤，凉泉跃锦鱼。
狂吟树荫映，纵踏花蔫烟。
唇舌既已闲，心脾亦散摅。
松窗有偃息，石径无趦趄。
梦冷通仙阙，神融合太虚。
千峰杳霭际，万壑明清初。
长往期非晚，半生闲有余。
依刘未是咏，访戴宁忘诸。
稽古堪求己，观时好笑渠。
埋头逐小利，没脚拖长裾。
道种将闲养，情田把药鉏。
幽香发兰蕙，秽莽摧丘墟。
敢谓囊盈物，那言庾满储。
微烟动晨爨，细雨滋园蔬。
藓乱珍禽羽，门稀长者车。
冥机坐兀兀，著履行徐徐。
每许亲朱履，多怜奉隼旟。
簪嫌红玳瑁，社念金芙蕖。
海内竞铁马，箧中藏纸驴。
常言谢时去，此意将何如。

北极新英主，高科旧少年。
风流传贵达，谈笑取荣迁。
洛水秋空底，嵩峰晓翠巅。
寻常谁并马，桥上戏成篇。

毕竟拟何求，随缘去住休。
天涯游胜境，海上宿仙洲。
梦好寻无迹，诗成旋不留。
从他笑轻事，独自忆庄周。

闭眼即开门，人间事倦闻。
如何迎好客，不似看闲云。
少欲资三要，多言让十分。
疏慵本吾性，任笑早离群。

莫把毛生刺，低佪谒李膺。
须防知佛者，解笑爱名僧。
道性宜如水，诗情合似冰。
还同莲社客，联唱遶香灯。

到处听时论，知君屈最深。
秋风几西笑，抱玉但伤心。
野水翻红藕，沧江老白禽。
相思未相识，闻在蜀中吟。

故人劳札翰，千里寄荆台。
知恋文明在，来寻江汉来。
群机喧白昼，陆海涨黄埃。
得路应相笑，无成守死灰。

万事皆可了，有诗门最深。
古人难得志，吾子苦留心。
野叠凉云朵，苔重怪木阴。
他年立名字，笑我老双林。

凉风动行兴，含笑话临途。
已得身名了，全忘客道孤。
乡程过百越，帆影遶重湖。
家在飞鸿外，音书可寄无。

十万雄军幕，三千上客才。
何当谈笑外，远慰寂寥来。
骚雅锵金掷，风流醉玉颓。
争知江雪寺，老病向寒灰。

堪笑修仙侣，烧金觅大还。
不知消息火，只在寂寥关。
鬓白炉中术，魂飞海上山。
悲哉五千字，无用在人间。

大道多大笑，寂寥何以论。
霜枫翻落叶，水鸟啄闲门。
服药还伤性，求珠亦损魂。
无端凿混沌，一死不还源。

渐渐见苔青，疏疏遍地生。
闲穿藤屐起，乱踏石阶行。
野鸟啼幽树，名僧笑此情。
残阳竹阴里，老圃打门声。

相思恨相远，至理那时何。
道笑忘言甚，诗嫌背俗多。
青苔闲阁闭，白日断人过。
独上西楼望，荆门千万坡。

莫问真消息，中心只自知。
清风含笑咏，明月混希夷。
坏衲凉天拥，玄文静夜披。
善哉温伯子，言望至公知。

莫问依刘迹，金台又度秋。
威仪非上客，谭笑愧诸侯。
礼许无拘检，诗推异辈流。
东林未归得，摇落楚江头。

病起见庭石，岂知经夏眠。
不能资药价，空自作苔钱。
翠忆蓝光底，青思瀑影边。
岩僧应笑我，细碎种阶前。

病起见闲云，空中聚又分。
滞留堪笑我，舒卷不如君。
触石终无迹，从风或有闻。
仙山足鸾凤，归去自同群。

初宵飞霰急，竹树洒干轻。
不是知音者，难教爱此声。
渐凌孤烛白，偏激苦心清。
堪笑同文友，忘眠坐到明。

行心宁肯住，南去与谁群。
碧落高空处，清秋一片云。
穿林瓶影灭，背雨锡声分。
应笑游方久，龙钟楚水𣸣。

谁遣西来负岳云，自由归去竟何因。
山龛薜荔应残雪，江寺玫瑰又度春。
早岁便师无学士，临年却作有为人。
何妨夜醮时相忆，伴醉佯狂笑老身。

风雨冥冥春暗移，红残绿满海棠枝。
帝乡久别江乡住，椿笋何如樱笋时。
海内擅名君作赋，林间外学我为诗。
近闻南国升南省，应笑无机老病师。

上国谁传消息过，醉眠醒坐对嵯峨。
身离道士衣裳少，笔荅禅师句偈多。
南岸郡钟凉度枕，西斋竹露冷霑莎。
还应笑我降心外，惹得诗魔助佛魔。

别来相忆梦多迷，君住东朝我楚西。
瑶阙合陪龙象位，春山休记鹧鸪啼。
承恩位与千官别，应制才将十子齐。
几笑远公慵送客，殷勤只到寺前溪。

旧斋休忆对松关，各在王侯顾遇间。
命服已霑天渥泽，衲衣犹拥祖斓斑。
相思莫救烧心火，留滞难移压脑山。
得失两途俱不是，笑他高卧碧孱颜。

闲堂昼卧眼初开，强起徐行遶砌苔。
鹤氅人从衡岳至，鹑衣客自洛阳来。
坐闻邻树栖幽鸟，吟觉江云发早雷。
西笑东游此相别，两途消息待谁回。

闻在湓城多寄住，随时谈笑浑尘埃。
孤峰恐忆便归去，浮世要看还下来。
万顷野烟春雨断，九条寒浪晚窗开。
虎溪桥上龙潭寺，曾此相寻踏雪回。

荆门前岁使乎回，求得星郎近制来。
连日借吟终不已，一灯忘寝又重开。
秋风漫作牵情赋，春草真为入梦才。
堪笑陈宫诸狎客，当时空有个追陪。

石竹花开照庭石，红藓自禀离宫色。
一枝两枝初笑风，猩猩血泼低低丛。
常嗟世眼无真鉴，却被丹青苦相陷。
谁为根寻造化功，为君吐出淳元胆。
白日当午方盛开，彤霞灼灼临池台。
繁香浓艳如未已，粉蝶游蜂狂欲死。

夜钓洞庭月，朝醉巴陵市。
却归君山下，鱼龙窟边睡。
生涯在何处，白浪千万里。
曾笑楚臣迷，苍黄汨罗水。

青泉碧树夏风凉，紫蕨红粳午爨香。
应笑晨持一盂苦，腥膻市里叫家常。

天高紫阁侵，隐者信沈沈。
道长年兼长，云深草复深。
如非禅客见，即是猎人寻。
北笑长安道，埃尘古到今。

䌷衣木突此乡尊，白尽须眉眼未昏。
醉舞神筵随鼓笛，闲歌圣代和儿孙。
黍苗一顷垂秋日，茅栋三间映古原。
也笑长安名利处，红尘半是马蹄翻。

蟾光堪自笑，浮世懒思量。
身得几时活，眼开终日忙。
千门无寿药，一镜有愁霜。
早向尘埃外，光阴任短长。

一坐西林寺，从来未下山。
不因寻长者，无事到人间。
宿雨愁为客，寒花笑未还。
空怀旧山月，童子诵经闲。

吟中双鬓白，笑里一生贫。

去岁无田种，今春乏酒材。
从他花鸟笑，佯醉卧楼台。

浇风久成俗，真隐不可求。
何悟非所冀，得君在扁舟。
目击道已存，一笑遂忘言。
况观绝交书，兼睹箴隐文。

东方禀易象，玩世隐廊庙。
栖心抱清微，混迹秘光耀。
玄览寄数术，纳规在谈笑。
卖药五湖中，还从九仙妙。

澄心坐清境，虚白生林端。
夜静笑声出，月明松影寒。
绛霞封药灶，碧窦溅斋坛。
海树几回老，先生棋未残。

婴儿迤逦降瑶阶，手握玄珠直下来。
半夜紫云披素质，几回赤气掩桃腮。
微微笑处机关转，拂拂行时户牖开。
此是吾家真一子，庸愚谁敢等闲猜。

炉养丹砂鬓不斑，假将名利住人间。
已逢志士传神药，又喜同流动笑颜。
老子道经分付得，少微星许共相攀。
幸蒙上士甘捞摝，处世输君一个闲。

遥指高峰笑一声，红霞紫雾面前生。
每于廛市无人识，长到山中有鹤行。
时弄玉蟾驱鬼魅，夜煎金鼎煮琼英。
他时若赴蓬莱洞，知我仙家有姓名。

堪笑时人问我家，杖担云物惹烟霞。
眉藏火电非他说，手种金莲不自夸。
三尺焦桐为活计，一壶美酒是生涯。
骑龙远出游三岛，夜久无人玩月华。

日为和解月呼丹，华夏诸侯肉眼看。
仁义异如胡越异，世情难似泰衡难。
八仙炼后锺神异，四海磨成照胆寒。
笑指不平千万万，骑龙抚剑九重关。

鹤不西飞龙不行，露干云破洞箫清。
少年仙子说闲事，遥隔彩云闻笑声。

无心独坐转黄庭，不逐时流入利名。
救老只存真一气，修生长遣百神灵。
朝朝炼液归琼垅，夜夜朝元养玉英。
莫笑老人贫里乐，十年功满上三清。

春暖群花半开，逍遥石上徘徊。
独携玉律丹诀，闲踏青莎碧苔。
古洞眠来九载，流霞饮几千杯。
逢人莫话他事，笑指白云去来。

二秀才，二秀才兮非秀才，非秀才兮是仙才。
中华国里亲遭遇，仰面观天笑眼开。
鹤形兮龟骨，龙吟兮虎颜。
我有至言相劝勉，愿君兮勿猜勿猜。
但煦日吹月，咽雨呵雷。
火寄冥宫，水济丹台。
金木交而土归位，铅汞分而丹露胎。
赤血换而白乳流，透九窍兮动百骸。
然然卷，然然舒，哀哀咍咍。
孩儿喘而不死，腹空虚兮长斋。
酬名利兮狂歌醉舞，酬富贵兮麻裰莎鞋。
甲子问时休记，看桑田变作黄埃。
青山白云好居住，劝君归去来兮归去来。

汉终唐国飘蓬客，所以敲爻不可测。
纵横逆顺没遮栏，静则无为动是色。
也饮酒，也食肉，守定胭花断淫欲。
行歌唱咏胭粉词，持戒酒肉常充腹。
色是药，酒是禄，酒色之中无拘束。
只因花酒悮长生，饮酒带花神鬼哭。
不破戒，不犯淫，破戒真如性即沈。
犯淫坏失长生宝，得者须由道力人。
道力人，真散汉，酒是良朋花是伴。
花街柳巷觅真人，真人只在花街玩。
摘花戴饮长生酒，景里无为道自昌。
一任群迷多笑怪，仙花仙酒是仙乡。
到此乡，非常客，姹女婴儿生喜乐。
洞中常采四时花，时花结就长生药。
长生药，采花心，花蘂层层艳丽春。
时人不达花中理，一诀天机直万金。
谢天地，感虚空，得遇仙师是祖宗。
附耳低言玄妙旨，提上蓬莱第一峰。
第一峰，是仙物，惟产金花生恍惚。
口口相传不记文，须得灵根骨髓坚。
坚骨髓，炼灵根，片片桃花洞里春。
七七白虎双双养，八八青龙总一斤。
真父母，送元宫，木母金公性本温。
十二宫中蟾魄现，时时地魄降天魂。
铅初就，汞初生，玉炉金鼎未经烹。
一夫一妇同天地，一男一女合乾坤。
庚要生，甲要生，生甲生庚道始萌。
拔取天根并地髓，白雪黄芽自长成。
铅亦生，汞亦生，生汞生铅一处烹。
烹炼不是精和液，天地乾坤日月精。
黄婆匹配得团圆，时刻无差口付传。
八卦三元全藉汞，五行四象岂离铅。
铅生汞，汞生铅，夺得乾坤造化权。
杳杳冥冥生恍惚，恍恍惚惚结成团。
性须空，意要专，莫遣猿猴取次攀。
花露初开切忌触，锁居上釜勿抽添。
玉炉中，文火烁，十二时中惟守一。
此时黄道会阴阳，三性元宫无漏泄。
气若行，真火炼，莫使玄珠离宝殿。
加添火候切防危，初九潜龙不可炼。
消息火，刀圭变，大地黄芽都长遍。
五行数内一阳生，二十四气排珠宴。
火足数，药方成，便有龙吟虎啸声。
三铅只得一铅就，金果仙芽未现形。
再安炉，重立鼎，跨虎乘龙离凡境。
日精才现月华凝，二八相交在壬丙。
龙汞结，虎铅成，咫尺蓬莱秪一程。
坤铅干汞金丹祖，龙铅虎汞最通灵。
达此理，道方成，三万神龙护水晶。
守时定日明符刻，专心惟在意虔诚。
黑铅过，采清真，一阵交锋定太平。
三车搬运珍珠宝，送归宝藏自通灵。
天神佑，地祇迎，混合乾坤日月精。
虎啸一声龙出窟，鸾飞凤舞出金城。
朱砂配，水银停，一派红霞列太清。
铅池迸出金光现，汞火流珠入帝京。
龙虎媾，外持盈，走圣飞灵在宝瓶。
一时辰内金丹就，上朝金阙紫云生。
仙桃熟，摘取饵，万化来朝天地喜。
斋戒等候一阳生，便进周天参同理。
参同理，炼金丹，水火薰蒸透百关。
养胎十月神丹结，男子怀胎岂等闲。
内丹成，外丹就，内外相接和谐偶。
结成一块紫金丸，变化飞腾天地久。
丹入腹，非寻常，阴阳剥尽化纯阳。
飞升羽化三清客，名遂功成达上苍。
三清客，驾琼舆，跨凤腾霄入太虚。
似此逍遥多快乐，遨游三界最清奇。
太虚之上修真士，朗朗圆成一物无。
一物无，唯显道，五方透出真人貌。
仙童仙女彩云迎，五明宫内传真诰。
传真诰，话幽情，只是真铅炼汞精。
声闻缘觉冰消散，外道修罗缩项惊。
点枯骨，立成形，信道天梯似掌平。
九祖先灵得超脱，谁羡繁华贵与荣。
寻烈士，觅贤才，同安炉鼎化凡胎。
若是悭财幷惜宝，千万神仙不肯来。
修真士，不妄说，妄说一句天公折。
万劫尘沙道不成，七窍眼睛皆迸血。
贫穷子，发誓切，待把凡流尽提接。
同越蓬莱仙会中，凡景煎熬无了歇。
尘世短，更思量，洞里乾坤日月长。
坚志苦心三二载，百千万劫寿弥疆。
达圣道，显真常，虎兕刀兵更不伤。
水火蛟龙无损害，拍手天宫笑一场。
这些功，真奇妙，分付与人谁肯要。
愚徒死恋色和财，所以神仙不肯召。
真至道，不择人，岂论高低富与贫。
且饶帝子共王孙，须去繁华锉锐分。
嗔不除，憨不改，堕入轮回生死海。
堆金积玉满山川，神仙冷笑应不采。
名非贵，道极尊，圣圣贤贤显子孙。
腰间跨玉骑骄马，瞥见如同隙里尘。
隙里尘，石中火，何在留心为久计。
苦苦煎熬唤不回，夺利争名如鼎沸。
如鼎沸，永沈沦，失道迷真业所根。
有人平却心头棘，便把天机说与君。
命要传，性要悟，入圣超凡由汝做。
三清路上少人行，畜类门前争入去。
报贤良，休慕顾，性命机关须守护。
若还缺一不芳菲，执著波查应失路。
只修性，不修命，此是修行第一病。
只修祖性不修丹，万劫阴灵难入圣。
达命宗，迷祖性，恰以鉴容无宝镜。
寿同天地一愚夫，权物家财无主柄。
性命双修玄又玄，海底洪波驾法船。
生擒活捉蛟龙首，始知匠手不虚传。

汉终唐国飘蓬客，所以敲爻不可测。
纵横逆顺没遮栏，静则无为动是色。
也饮酒，也食肉，守定胭花断淫欲。
行歌唱咏胭粉词，持戒酒肉常充腹。
色是药，酒是禄，酒色之中无拘束。
只因花酒悮长生，饮酒带花神鬼哭。
不破戒，不犯淫，破戒真如性即沈。
犯淫坏失长生宝，得者须由道力人。
道力人，真散汉，酒是良朋花是伴。
花街柳巷觅真人，真人只在花街玩。
摘花戴饮长生酒，景里无为道自昌。
一任群迷多笑怪，仙花仙酒是仙乡。
到此乡，非常客，姹女婴儿生喜乐。
洞中常采四时花，时花结就长生药。
长生药，采花心，花蘂层层艳丽春。
时人不达花中理，一诀天机直万金。
谢天地，感虚空，得遇仙师是祖宗。
附耳低言玄妙旨，提上蓬莱第一峰。
第一峰，是仙物，惟产金花生恍惚。
口口相传不记文，须得灵根骨髓坚。
坚骨髓，炼灵根，片片桃花洞里春。
七七白虎双双养，八八青龙总一斤。
真父母，送元宫，木母金公性本温。
十二宫中蟾魄现，时时地魄降天魂。
铅初就，汞初生，玉炉金鼎未经烹。
一夫一妇同天地，一男一女合乾坤。
庚要生，甲要生，生甲生庚道始萌。
拔取天根并地髓，白雪黄芽自长成。
铅亦生，汞亦生，生汞生铅一处烹。
烹炼不是精和液，天地乾坤日月精。
黄婆匹配得团圆，时刻无差口付传。
八卦三元全藉汞，五行四象岂离铅。
铅生汞，汞生铅，夺得乾坤造化权。
杳杳冥冥生恍惚，恍恍惚惚结成团。
性须空，意要专，莫遣猿猴取次攀。
花露初开切忌触，锁居上釜勿抽添。
玉炉中，文火烁，十二时中惟守一。
此时黄道会阴阳，三性元宫无漏泄。
气若行，真火炼，莫使玄珠离宝殿。
加添火候切防危，初九潜龙不可炼。
消息火，刀圭变，大地黄芽都长遍。
五行数内一阳生，二十四气排珠宴。
火足数，药方成，便有龙吟虎啸声。
三铅只得一铅就，金果仙芽未现形。
再安炉，重立鼎，跨虎乘龙离凡境。
日精才现月华凝，二八相交在壬丙。
龙汞结，虎铅成，咫尺蓬莱秪一程。
坤铅干汞金丹祖，龙铅虎汞最通灵。
达此理，道方成，三万神龙护水晶。
守时定日明符刻，专心惟在意虔诚。
黑铅过，采清真，一阵交锋定太平。
三车搬运珍珠宝，送归宝藏自通灵。
天神佑，地祇迎，混合乾坤日月精。
虎啸一声龙出窟，鸾飞凤舞出金城。
朱砂配，水银停，一派红霞列太清。
铅池迸出金光现，汞火流珠入帝京。
龙虎媾，外持盈，走圣飞灵在宝瓶。
一时辰内金丹就，上朝金阙紫云生。
仙桃熟，摘取饵，万化来朝天地喜。
斋戒等候一阳生，便进周天参同理。
参同理，炼金丹，水火薰蒸透百关。
养胎十月神丹结，男子怀胎岂等闲。
内丹成，外丹就，内外相接和谐偶。
结成一块紫金丸，变化飞腾天地久。
丹入腹，非寻常，阴阳剥尽化纯阳。
飞升羽化三清客，名遂功成达上苍。
三清客，驾琼舆，跨凤腾霄入太虚。
似此逍遥多快乐，遨游三界最清奇。
太虚之上修真士，朗朗圆成一物无。
一物无，唯显道，五方透出真人貌。
仙童仙女彩云迎，五明宫内传真诰。
传真诰，话幽情，只是真铅炼汞精。
声闻缘觉冰消散，外道修罗缩项惊。
点枯骨，立成形，信道天梯似掌平。
九祖先灵得超脱，谁羡繁华贵与荣。
寻烈士，觅贤才，同安炉鼎化凡胎。
若是悭财幷惜宝，千万神仙不肯来。
修真士，不妄说，妄说一句天公折。
万劫尘沙道不成，七窍眼睛皆迸血。
贫穷子，发誓切，待把凡流尽提接。
同越蓬莱仙会中，凡景煎熬无了歇。
尘世短，更思量，洞里乾坤日月长。
坚志苦心三二载，百千万劫寿弥疆。
达圣道，显真常，虎兕刀兵更不伤。
水火蛟龙无损害，拍手天宫笑一场。
这些功，真奇妙，分付与人谁肯要。
愚徒死恋色和财，所以神仙不肯召。
真至道，不择人，岂论高低富与贫。
且饶帝子共王孙，须去繁华锉锐分。
嗔不除，憨不改，堕入轮回生死海。
堆金积玉满山川，神仙冷笑应不采。
名非贵，道极尊，圣圣贤贤显子孙。
腰间跨玉骑骄马，瞥见如同隙里尘。
隙里尘，石中火，何在留心为久计。
苦苦煎熬唤不回，夺利争名如鼎沸。
如鼎沸，永沈沦，失道迷真业所根。
有人平却心头棘，便把天机说与君。
命要传，性要悟，入圣超凡由汝做。
三清路上少人行，畜类门前争入去。
报贤良，休慕顾，性命机关须守护。
若还缺一不芳菲，执著波查应失路。
只修性，不修命，此是修行第一病。
只修祖性不修丹，万劫阴灵难入圣。
达命宗，迷祖性，恰以鉴容无宝镜。
寿同天地一愚夫，权物家财无主柄。
性命双修玄又玄，海底洪波驾法船。
生擒活捉蛟龙首，始知匠手不虚传。

汉终唐国飘蓬客，所以敲爻不可测。
纵横逆顺没遮栏，静则无为动是色。
也饮酒，也食肉，守定胭花断淫欲。
行歌唱咏胭粉词，持戒酒肉常充腹。
色是药，酒是禄，酒色之中无拘束。
只因花酒悮长生，饮酒带花神鬼哭。
不破戒，不犯淫，破戒真如性即沈。
犯淫坏失长生宝，得者须由道力人。
道力人，真散汉，酒是良朋花是伴。
花街柳巷觅真人，真人只在花街玩。
摘花戴饮长生酒，景里无为道自昌。
一任群迷多笑怪，仙花仙酒是仙乡。
到此乡，非常客，姹女婴儿生喜乐。
洞中常采四时花，时花结就长生药。
长生药，采花心，花蘂层层艳丽春。
时人不达花中理，一诀天机直万金。
谢天地，感虚空，得遇仙师是祖宗。
附耳低言玄妙旨，提上蓬莱第一峰。
第一峰，是仙物，惟产金花生恍惚。
口口相传不记文，须得灵根骨髓坚。
坚骨髓，炼灵根，片片桃花洞里春。
七七白虎双双养，八八青龙总一斤。
真父母，送元宫，木母金公性本温。
十二宫中蟾魄现，时时地魄降天魂。
铅初就，汞初生，玉炉金鼎未经烹。
一夫一妇同天地，一男一女合乾坤。
庚要生，甲要生，生甲生庚道始萌。
拔取天根并地髓，白雪黄芽自长成。
铅亦生，汞亦生，生汞生铅一处烹。
烹炼不是精和液，天地乾坤日月精。
黄婆匹配得团圆，时刻无差口付传。
八卦三元全藉汞，五行四象岂离铅。
铅生汞，汞生铅，夺得乾坤造化权。
杳杳冥冥生恍惚，恍恍惚惚结成团。
性须空，意要专，莫遣猿猴取次攀。
花露初开切忌触，锁居上釜勿抽添。
玉炉中，文火烁，十二时中惟守一。
此时黄道会阴阳，三性元宫无漏泄。
气若行，真火炼，莫使玄珠离宝殿。
加添火候切防危，初九潜龙不可炼。
消息火，刀圭变，大地黄芽都长遍。
五行数内一阳生，二十四气排珠宴。
火足数，药方成，便有龙吟虎啸声。
三铅只得一铅就，金果仙芽未现形。
再安炉，重立鼎，跨虎乘龙离凡境。
日精才现月华凝，二八相交在壬丙。
龙汞结，虎铅成，咫尺蓬莱秪一程。
坤铅干汞金丹祖，龙铅虎汞最通灵。
达此理，道方成，三万神龙护水晶。
守时定日明符刻，专心惟在意虔诚。
黑铅过，采清真，一阵交锋定太平。
三车搬运珍珠宝，送归宝藏自通灵。
天神佑，地祇迎，混合乾坤日月精。
虎啸一声龙出窟，鸾飞凤舞出金城。
朱砂配，水银停，一派红霞列太清。
铅池迸出金光现，汞火流珠入帝京。
龙虎媾，外持盈，走圣飞灵在宝瓶。
一时辰内金丹就，上朝金阙紫云生。
仙桃熟，摘取饵，万化来朝天地喜。
斋戒等候一阳生，便进周天参同理。
参同理，炼金丹，水火薰蒸透百关。
养胎十月神丹结，男子怀胎岂等闲。
内丹成，外丹就，内外相接和谐偶。
结成一块紫金丸，变化飞腾天地久。
丹入腹，非寻常，阴阳剥尽化纯阳。
飞升羽化三清客，名遂功成达上苍。
三清客，驾琼舆，跨凤腾霄入太虚。
似此逍遥多快乐，遨游三界最清奇。
太虚之上修真士，朗朗圆成一物无。
一物无，唯显道，五方透出真人貌。
仙童仙女彩云迎，五明宫内传真诰。
传真诰，话幽情，只是真铅炼汞精。
声闻缘觉冰消散，外道修罗缩项惊。
点枯骨，立成形，信道天梯似掌平。
九祖先灵得超脱，谁羡繁华贵与荣。
寻烈士，觅贤才，同安炉鼎化凡胎。
若是悭财幷惜宝，千万神仙不肯来。
修真士，不妄说，妄说一句天公折。
万劫尘沙道不成，七窍眼睛皆迸血。
贫穷子，发誓切，待把凡流尽提接。
同越蓬莱仙会中，凡景煎熬无了歇。
尘世短，更思量，洞里乾坤日月长。
坚志苦心三二载，百千万劫寿弥疆。
达圣道，显真常，虎兕刀兵更不伤。
水火蛟龙无损害，拍手天宫笑一场。
这些功，真奇妙，分付与人谁肯要。
愚徒死恋色和财，所以神仙不肯召。
真至道，不择人，岂论高低富与贫。
且饶帝子共王孙，须去繁华锉锐分。
嗔不除，憨不改，堕入轮回生死海。
堆金积玉满山川，神仙冷笑应不采。
名非贵，道极尊，圣圣贤贤显子孙。
腰间跨玉骑骄马，瞥见如同隙里尘。
隙里尘，石中火，何在留心为久计。
苦苦煎熬唤不回，夺利争名如鼎沸。
如鼎沸，永沈沦，失道迷真业所根。
有人平却心头棘，便把天机说与君。
命要传，性要悟，入圣超凡由汝做。
三清路上少人行，畜类门前争入去。
报贤良，休慕顾，性命机关须守护。
若还缺一不芳菲，执著波查应失路。
只修性，不修命，此是修行第一病。
只修祖性不修丹，万劫阴灵难入圣。
达命宗，迷祖性，恰以鉴容无宝镜。
寿同天地一愚夫，权物家财无主柄。
性命双修玄又玄，海底洪波驾法船。
生擒活捉蛟龙首，始知匠手不虚传。

这个道，非常道。
性命根，生死窍。
说着丑，行着妙。
人人憎，个个笑。
大关键，在颠倒。
莫厌秽，莫计较。
得他来，立见效。
地天泰，为朕兆。
口对口，窍对窍。
吞入腹，自知道。
药苗新，先天兆。
审眉间，行逆道。
滓质物，自继绍。
二者余，方绝妙。
要行持，令人叫。
气要坚，神莫耗。
若不行，空老耄。
认得真，老还少。
不知音，莫语要。
此儿法，合大道。
精气神，不老药。
静里全，明中报。
乘凤鸾，听天诏。

莫厌追欢笑语频，寻思离乱好伤神。
闲来屈指从头数，得见清平有几人。

省悟前非一息间，更抛闲事弃尘寰。
徒夸美酒如琼液，休恋娇娥似玉颜。
含笑谩教情面厚，多愁还使鬓毛斑。
云中幸有堪归路，无限青山是我山。

六亲恸哭还复苏，我笑先生泪个无。
脱履定归天上去，空坟留入武陵图。

笑看沧海欲成尘，王母花前别众真。
千岁却归天上去，一心珍重世间人。

春梦悠扬生下界，一堪成笑一堪悲。
马嵬不是无情地，自遇蓬莱睡觉时。

曾折松枝为宝栉，又编栗叶代罗襦。
有时问却秦宫事，笑撚山花望太虚。

浪阔波澄秋气凉，沈沈水殿夜初长。
自怜休退五湖客，何幸追陪百谷王。
香袅碧云飘几席，觥飞白玉艳椒浆。
酒酣独泛扁舟去，笑入琴高不死乡。

常时华堂静，笑语度更筹。
恍惚人事改，冥寞委荒丘。
阳原歌薤露，阴壑惜藏舟。
清夜妆台月，空想画眉愁。

当时计拙笑将军，何事安邦赖美人。
一自仙葩入吴国，从兹越国更无春。

春雨蒙蒙不见天，家家门外柳和烟。
如今肠断空垂泪，欢笑重追别有年。

江上樯竿一百尺，山中楼台十二重。
山僧楼上望江上，指点樯竿笑杀侬。

头焦鬓秃但心存，力尽尘埃不复论。
莫笑今来同腐草，曾经终日扫朱门。

刚被恩情役此心，无端变化几湮沈。
不知逐伴归山去，长笑一声烟雾深。

台阁神仙地，衣冠君子乡。
昨朝犹对坐，今日忽云亡。
魂随司命鬼，魄逐见阎王。
此时罢欢笑，无复向朝堂。

华缄千里到荆门，章草纵横任意论。
应笑锺张虚用力，却教羲献枉劳魂。
惟堪爱惜为珍宝，不敢传留误子孙。
深荷故人相厚处，天行时气许教吞。

深宫富贵事风流，莫忘生身老骨头。
因与太师欢笑处，为吾方便觅彭州。

高唐不是这高塘，淮畔荆南各异方。
若向此中求荐枕，参差笑杀楚襄王。

十载文场敢惮劳，宋都回鶂为风高。
今朝甘被花枝笑，任道尊前爱缚猱。

这畔似那畔，那畔似这畔。
我也不辞与你判，笑杀门前著𫖇汉。

莫浪语，阿婆嗔，三叔闻时笑杀人。

蝙蝠不自见，笑他梁上燕。

正月三白，田公笑赫赫。

三年时节向边隅，人信方知药力殊。
夺得春光来在手，青娥休笑白髭须。

王戎简要，裴楷清通。
孔明卧龙，吕望非熊。
杨震关西，丁宽易东。
谢安高洁，王导公忠。
匡衡凿壁，孙敬闭户。
郅都苍鹰，宁成乳虎。
周嵩狼抗，梁冀跋扈。
郗超{頿此=冉}参，王珣短簿。
伏波标柱，博望寻河。
李陵初诗，田横感歌。
武仲不休，士衡患多。
桓谭非谶，王商止讹。
嵇吕命驾，程孔倾盖。
剧孟一敌，周处三害。
胡广补阙，袁安倚赖。
黄霸政殊，梁习治最。
墨子悲丝，杨朱泣岐。
朱博乌集，萧芝雉随。
杜后生齿，灵王出髭。
贾谊忌𫛳，庄周畏牺。
燕昭筑台，郑庄置驿。
瓘靖二妙，岳湛连璧。
郄诜一枝，戴冯重席。
邹阳长裾，王符逢掖。
鸣鹤日下，士龙云间。
晋宣狼顾，汉祖龙颜。
鲍靓记井，羊祜识环。
仲容青云，叔夜玉山。
毛义捧檄，子路负米。
江革忠孝，王览友弟。
萧何定律，叔孙制礼。
葛丰刺举，息躬历诋。
管宁割席，和峤专车。
时苗留犊，羊续悬鱼。
樊哙排闼，辛毘引裾。
孙楚漱石，郝隆晒书。
枚皋诣阙，充国自赞。
王衍风鉴，许劭月旦。
贺循儒宗，孙绰才冠。
太叔辨洽，挚仲辞翰。
山涛识量，毛玠公方。
袁盎却座，卫瓘抚床。
于公高门，曹参趣装。
庶女振风，邹衍降霜。
范丹生尘，晏婴脱粟。
诘汾兴魏，鳖灵王蜀。
不疑诬金，卞和泣玉。
檀卿沐猴，谢尚鸲鹆。
泰初日月，季野阳秋。
荀陈德星，李郭仙舟。
王忳绣被，张氏铜钩。
丁公遽戮，雍齿先侯。
陈雷胶漆，范张鸡黍。
周侯山嶷，会稽霞举。
季布一诺，阮瞻三语。
郭文游山，袁宏泊渚。
黄琬对日，秦宓论天。
孟轲养素，扬雄草玄。
向秀闻笛，伯牙绝弦。
郭槐自屈，南郡犹怜。
鲁恭驯雉，宋均去兽。
广客蛇影，殷师牛鬬。
元礼模楷，季彦领袖。
鲁褒钱神，崔烈铜臭。
梁竦庙食，赵温雄飞。
枚乘蒲轮，郑均白衣。
陵母伏剑，轲亲断机。
齐后破环，谢女解围。
凿齿尺牍，荀勗音律。
胡威推缣，陆绩怀橘。
罗含吞鸟，江淹梦笔。
李廞清贞，刘驎高率。
蒋诩三径，许由一瓢。
杨仆移关，杜预建桥。
寿王议鼎，杜林駮尧。
西施捧心，孙寿折腰。
灵辄扶轮，魏颗结草。
逸少倾写，平子绝倒。
澹台毁璧，子罕辞宝。
东平为善，司马称好。
公超雾市，鲁般云梯。
田单火牛，江逌𦶟鸡。
蔡裔殒盗，张辽止啼。
陈平多辙，李广成蹊。
陈遵投辖，山简倒载。
渊客泣珠，交甫解佩。
龚胜不屈，孙宝自劾。
吕安题凤，子猷访戴。
董宣彊项，翟璜直言。
纪昌贯虱，养由号猿。
冯衍归里，张昭塞门。
苏韶鬼灵，卢充幽婚。
震畏四知，秉去三惑。
柳下直道，叔敖阴德。
张汤巧诋，杜周深刻。
三王尹京，二鲍纠慝。
孙康映雪，车胤聚萤。
李充四部，井春五经。
谷永笔札，顾恺丹青。
戴逵破琴，谢敷应星。
阮宣杖头，毕卓瓮下。
文伯羞鳖，孟宗寄鲊。
史丹青蒲，张湛白马。
隐之感邻，王修辍社。
阮放八隽，江臮四凶。
华歆忤旨，陈群蹙容。
王濬悬刀，丁固生松。
姜维胆斗，卢植音钟。
桓温奇骨，邓艾大志。
杨修捷对，罗友默记。
杜康造酒，苍颉制字。
樗里智囊，边韶经笥。
滕公佳城，王果石崖。
买妻耻醮，泽室犯斋。
马后大练，孟光荆钗。
颜叔秉烛，宋弘不谐。
邓通铜山，郭况金穴。
秦彭攀辕，侯霸卧辙。
淳于炙輠，彦国吐屑。
太真玉台，武子金埓。
巫马戴星，宓贱弹琴。
郝廉留钱，雷义送金。
逢萌挂冠，胡昭投簪。
王乔双凫，华佗五禽。
程邈隶书，史籀大篆。
王承鱼盗，丙吉牛喘。
贾琮褰帷，郭贺露冕。
冯媛当熊，班女辞辇。
王充阅市，董生下帷。
平叔傅粉，弘治凝脂。
杨生黄雀，毛子白龟。
宿瘤采桑，漆室忧葵。
韦贤满籯，夏侯拾芥。
阮简旷达，袁耽俊迈。
苏武持节，郑众不拜。
郭巨将坑，董永自卖。
仲连蹈海，范蠡泛湖。
文宝缉柳，温舒截蒲。
伯道无儿，嵇绍不孤。
绿珠坠楼，文君当垆。
伊尹负鼎，宁戚叩角。
赵壹坎𡒄，颜驷蹇剥。
龚遂劝农，文翁兴学。
晏御扬扬，五鹿岳岳。
萧珠结绶，王贡弹冠。
庞统展骥，仇览栖鹰。
葛亮顾庐，韩信升坛。
王褒柏惨，闵损衣单。
蒙恬制笔，蔡伦造纸。
孔伋缊袍，祭遵布被。
周公握发，蔡邕倒屣。
王敦倾室，纪瞻出妓。
暴胜持斧，张纲埋轮。
灵运曲笠，林宗折巾。
屈原泽畔，渔父江滨。
魏勃埽门，潘岳望尘。
京房推律，翼奉观性。
甘宁奢侈，陆凯贵盛。
干木富义，于陵辞聘。
元凯传癖，伯英草圣。
冯异大树，千秋小车。
漂母进食，孙锺设瓜。
壶公谪天，蓟训历家。
刘玄刮席，晋惠闻蟆。
伊籍一拜，郦生长揖。
马安四至，应璩三入。
郭解借交，朱家脱急。
虞延克期，盛吉垂泣。
豫让吞炭，鉏麑触槐。
阮孚蜡屐，祖约好财。
初平起石，左慈掷杯。
武陵桃源，刘阮天台。
王俭坠车，褚渊落水。
季伦锦障，春申珠履。
甄后出拜，刘桢平视。
胡嫔争摴，晋武伤指。
石庆数马，孔光温树。
翟汤隐操，许询胜具。
优旃滑稽，落下历数。
曼容自免，子平毕娶。
师旷清耳，离娄明目。
仲文照镜，临江折轴。
栾巴噀酒，偃师舞木。
德润佣书，君平卖卜。
叔宝玉润，彦辅冰清。
卫后发鬒，飞燕体轻。
玄石沈湎，刘伶解酲。
赵胜谢躄，楚庄绝缨。
恶来多力，飞廉善走。
赵孟疵面，田骈天口。
张凭理窟，裴頠谈薮。
仲宣独步，子建八斗。
广汉钩距，弘羊心计。
卫青拜幕，去病辞第。
郦寄卖友，纪信诈帝。
济叔不痴，周兄无慧。
虞卿担簦，苏章负笈。
南风掷孕，商受斮涉。
广德从桥，君章拒猎。
应奉五行，安世三箧。
相如题柱，终军弃𦈡。
孙晨槀席，原宪桑枢。
端木辞金，锺离委珠。
季札挂剑，徐穉致刍。
朱云折槛，申屠断鞅。
卫玠羊车，王恭鹤氅。
管仲随马，苍舒称象。
丁兰刻木，伯瑜泣杖。
陈逵豪爽，田方简傲。
黄向访主，陈寔遗盗。
庞俭凿井，阴方祀灶。
韩寿窃香，王蒙市帽。
句践投醪，陆抗尝药。
孔愉放龟，张颢堕鹊。
田豫俭素，李恂清约。
义纵攻剽，周阳暴虐。
孟阳掷瓦，贾氏如皋。
颜回箪瓢，仲蔚蓬蒿。
糜竺收资，桓景登高。
雷焕送剑，吕虔佩刀。
老莱斑衣，黄香扇枕。
王祥守奈，蔡顺分椹。
淮南食时，左思十稔。
刘惔倾酿，孝伯痛饮。
女娲补天，长房缩地。
季珪士首，长孺国器。
陆玩无人，贾诩非次。
何晏神伏，郭奕心醉。
常林带经，高凤漂麦。
孟嘉落帽，庾凯堕帻。
龙逢板出，张华台坼。
董奉活燮，扁鹊起虢。
寇恂借一，何武去思。
韩子孤愤，梁鸿五噫。
蔡琰辨琴，王粲覆棋。
西门投巫，何谦焚祠。
孟尝还珠，刘昆反火。
姜肱共被，孔融让果。
端康相代，亮陟隔坐。
赵伦鹠怪，梁孝牛祸。
桓典避马，王尊叱驭。
鼌错峭直，赵禹廉倨。
亮遗巾帼，备失匕箸。
张翰适意，陶潜归去。
魏储南馆，汉相东阁。
楚元置醴，陈蕃下榻。
广利泉涌，王霸冰合。
孔融坐满，郑崇门杂。
张堪折辕，周镇漏船。
郭伋竹马，刘宽蒲鞭。
许史侯盛，韦平相延。
雍伯种玉，黄寻飞钱。
王允千里，黄宪万顷。
虞{马斐}才望，戴渊锋颖。
史鱼黜殡，子囊城郢。
戴封积薪，耿恭拜井。
汲黯开仓，冯驩折券。
齐景驷千，何曾食万。
顾荣锡炙，田文比饭。
稚珪蛙鸣，彦伦鹤怨。
廉颇负荆，须贾擢发。
孔翊绝书，申嘉私谒。
渊明把菊，真长望月。
子房取履，释之结袜。
郭丹约关，祖逖誓江。
贾逵问事，许慎无双。
娄敬和亲，白起坑降。
萧史凤台，宋宗鸡窗。
王阳囊衣，马援薏苡。
刘整交质，五伦十起。
张敞画眉，谢鲲折齿。
盛彦感螬，姜诗跃鲤。
宗资主诺，成瑨坐啸。
伯成辞耕，严陵去钓。
董遇三余，谯周独笑。
将闾仰天，王凌呼庙。
二疏散金，陆贾分橐。
慈明八龙，祢衡一鹗。
不占陨车，子云投阁。
魏舒堂堂，周舍谔谔。
无盐如漆，姑射若冰。
邾子投火，王思怒蝇。
符朗皂白，易牙淄渑。
周勃织薄，灌婴贩缯。
马良白眉，阮籍青眼。
黥布开关，张良烧栈。
陈遗饭感，陶侃酒限。
楚昭萍实，束皙竹简。
曼倩三冬，陈思七步。
刘宠一钱，廉范五袴。
泛毓字孤，郗鉴吐哺。
茍弟转酷，严母埽墓。
洪乔掷水，陈泰挂壁。
王述忿狷，荀粲惑溺。
宋女愈谨，敬姜犹绩。
鲍照篇翰，陈琳书檄。
浩浩万古，不可备甄。
芟繁摭华，尔曹勉旃。

西王母桃种我家，三千阳春始一花。
结实苦迟为人笑，攀折唧唧长咨嗟。

阙下情偏已绝稀，天涯身远复相依。
庭花每对从容落，夜烛多同笑语归。
君子是行应柏署，鄙人何望即柴扉。
青云若遇交亲话，白璧无心待发挥。

自笑腾腾者，非憨又不狂。
何为跧似鼠，而复怯于麞。
落拓无生计，伶俜恋酒乡。
冥搜得诗窟，偶战出文场。
爱雪愁冬尽，怀人觉夜长。
石楼多爽气，柽案有余香。
运去非关拙，时来不在忙。
平生两闲暇，孤趣满沧浪。

不向横塘泥里栽，两株晴笑碧岩隈。
枉教绝世深红色，只向深山僻处开。
万里王孙应有恨，三年贾傅惜无才。
缘花更叹人间事，半日江边怅望回。

鸡报已判春，中年抱疾身。
晓催庭火暗，风带寺幡新。
多虑无成事，空休是吉人。
梅花浮寿酒，莫笑又移巡。

垂柳碧髯茸，楼昏带雨容。
思量成昼梦，来去发春慵。
梳洗凭张敞，乘骑笑稚恭。
碧虚从转笠，红烛近高舂。
怨脸明秋水，愁眉淡远峰。
小园花尽蝶，静院酒醒蛩。
旧作琴台凤，今为药店龙。
宝奁抛掷久，一任景阳钟。

片石陶真性，非为麹糵昏。
争如累月醉，不笑独醒人。
积叠莓苔色，交加薜荔根。
至今重九日，犹待白衣魂。

得地已经岁，清音昼夜闻。
根涵旧山土，叶间近溪云。
野鹤望长远，庭花笑不群。
须知摇落后，众木始能分。

僧话磻溪叟，平生重赤松。
夜堂悲蟋蟀，秋水老芙蓉。
吟坐倦垂钓，闲行多倚筇。
闻名来已久，未得一相逢。
塔见移来影，钟闻过去声。
一斋唯默坐，应笑我营营。

辍櫂南湖首重回，笑青吟翠向崔嵬。
天应不许人全见，长把云藏一半来。

把笔临芳不自怡，首征章句促妖期。
已惊常调言多鄙，遽捧高吟愧可知。
绝代贞名应愈重，千金方笑更难移。
狂歌狂醉犹堪羡，大拙当时是老时。

蜀葵鄙下兼全落，菡萏清高且未开。
赫日迸光飞蝶去，紫薇擎艳出林来。
闻香不称从僧舍，见影尤思在酒杯。
谁笑晚芳为贱劣，便饶春丽已尘埃。
牵吟过夏惟忧尽，立看移时亦忘回。
惆怅寓居无好地，懒能分取一枝栽。

薄罗衫子金泥缝，困纤腰怯铢衣重。
笑迎移步小兰丛，亸金翘玉凤。
娇多情脉脉，羞把同心撚弄。
楚天云雨却相和，又入阳台梦。

蓬莱院闭天台女，画堂昼寝无人语。
抛枕翠云光，绣衣闻异香。
潜来珠锁动，惊觉鸳鸯梦。
慢脸笑盈盈，相看无限情。

晚妆初过，沈檀轻注些儿个，向人微露丁香颗。
一曲清歌，暂引樱桃破。
罗袖裛残殷色可，杯深旋被香醪涴，绣床斜凭娇无那。
烂嚼红茸，笑向檀郎唾。

遥夜亭皋闲信步，才过清明，渐觉伤春暮。
数点雨声风约住，朦胧澹月云来去。
桃李依依香暗度，谁在秋千，笑里轻轻语。
一片芳心千万绪，人间没个安排处。

庭际花微落，楼前汉已横。
金壶催夜尽，罗袖舞寒轻。
乐笑畅欢情，未半著天明。

名花倾国两相欢，常得君王带笑看。
解得春风无限恨，沈香亭北倚阑干。

禁庭春昼，莺羽披新绣。
百草巧求花下鬬，祗赌珠玑满斗。
日晚却理残妆，御前闲舞霓裳。
谁道腰肢窈窕，折旋笑得君王。

禁闱秋夜，月探金窗罅。
玉帐鸳鸯喷兰麝，时落银灯香灺。
女伴莫话孤眠，六宫罗绮三千。
一笑皆生百媚，宸衷教在谁边。

霅溪湾里钓鱼翁，舴艋为家西复东。
江上雪，浦边风，笑着荷衣不叹穷。

含娇含笑，宿翠残红窈窕，鬓如蝉。
寒玉簪秋水，轻纱卷碧烟。
雪胸鸾镜里，琪树凤楼前。
寄语青娥伴，早求仙。

蘂黄无限当山额，宿妆隐笑纱窗隔。
相见牡丹时，暂来还别离。
翠钗金作股，钗上蝶双舞。
心事竟谁知，月明花满枝。

翠翘金缕双㶉𫛶，水文细起春池碧。
池上海棠梨，雨晴红满枝。
绣衫遮笑靥，烟草黏飞蝶。
青琐对芳菲，玉关音信稀。

深夜归来长酩酊，扶入流苏犹未醒。
醺醺酒气麝兰和。
惊睡觉，笑呵呵，长笑人生能几何。

绿云高髻，点翠匀红时世。
月如眉，浅笑含双靥，低声唱小词。
眼看惟恐化，魂荡欲相随。
玉趾回娇步，约佳期。

玉炉冰簟鸳鸯锦，粉融香汗流山枕。
帘外辘轳声，敛眉含笑惊。
柳阴烟漠漠，低鬓蝉钗落。
须作一生拌，尽君今日欢。

玉殿春浓花烂熳，簇神仙伴。
罗裙窣地缕黄金，奏清音。
酒阑歌罢两沈沈，一笑动君心。
永愿作鸳鸯伴，恋情深。

斗转星移玉漏频，已三更，对栖莺。
历历花间，似有马蹄声。
含笑整衣开绣户，斜敛手，下阶迎。

莺锦蝉縠馥麝脐，轻裾花草晓烟迷。
㶉𫛶战金红掌坠，翠云低。
星靥笑偎霞脸畔，蹙金开襜衬银泥。
春思半和芳草嫩，碧萋萋。

柳带摇风汉水滨，平芜两岸争匀。
鸳鸯对浴浪痕新。
弄珠游女，微笑自含春。
轻步暗移蝉鬓动，罗裙风惹轻尘。
水精宫殿岂无因。
空劳纤手，解佩赠情人。

碧染长空池似镜，倚楼闲望凝情。
满衣红藕细香清。
象床珍簟，山障掩，玉琴横。
暗想昔时欢笑事，如今赢得愁生。
博山炉煖澹烟轻。
蝉吟人静，残日傍，小窗明。

绣鸳鸯帐暖，画孔雀屏欹。
人悄悄，月明时。
想昔年欢笑，恨今日分离。
银釭背，铜漏永，阻佳期。
小炉烟细，虚阁帘垂。
几多心事，暗地思惟。
被娇娥牵役，魂梦如痴。
金闺里，山枕上，始应知。

小芙蓉，香旖旎，碧玉堂深清似水。
闭宝匣，掩金铺，倚屏拖袖愁如醉。
迟迟好景烟花媚，曲渚鸳鸯眠锦翅。
凝然愁望静相思，一双笑靥嚬香蘂。

芳年妙妓，淡拂铅华翠。
轻笑自然生百媚，争那尊前人意。
酒倾琥珀杯时，更堪能唱新词。
赚得王孙狂处，断肠一搦腰肢。

一番荷芰生池沼，槛前风送馨香。
昔年于此伴萧娘。
相偎伫立，牵惹叙衷肠。
时逞笑容无限态，还如菡萏争芳。
别来虚遣思悠飏。
慵窥往事，金锁小兰房。

无语残妆澹薄，含羞亸袂轻盈。
几度香闺眠过晓，绮窗疏日微明。
云母帐中偷惜，水精枕上初惊。
笑靥嫩疑花拆，愁眉翠敛山横。
相望只教添怅恨，整鬟时见纤琼。
独倚朱扉闲立，谁知别有深情。

云薄罗裙绶带长，满身新裛瑞龙香，翠钿斜映艳梅妆。
佯不觑人空婉约，笑和娇语太猖狂，忍教牵恨暗形相。

轻盈舞伎含芳艳，竞妆新脸。
步摇珠翠修蛾敛，腻鬟云染。
歌声慢发开檀点，绣衫斜掩。
时将纤手匀红脸，笑拈金靥。

避世垂纶不记年，官高争得似君闲。
倾白酒，对青山，笑指柴门待月还。

乘彩舫，过莲塘，櫂歌惊起睡鸳鸯。
带香游女偎伴笑，争窈窕，竞折团荷遮晚照。

云髻重，葛衣轻，见人微笑亦多情。
拾翠采珠能几许，来还去，争及村居织机女。

双髻坠，小眉弯，笑随女伴下春山。
玉纤遥指花深处，争回顾，孔雀双双迎日舞。

薄妆桃脸，满面纵横花靥，艳情多。
绶带盘金缕，轻裙透碧罗。
含羞眉[乍]敛，微语笑相和。
不会频偷眼，意如何。

日照玉楼花似锦，楼上醉和春色寝。
绿杨风送小莺声，残梦不成离玉枕。
堪爱晚来韶景甚，宝柱秦筝方再品。
青蛾红脸笑来迎，又向海棠花下饮。

画舸停桡，槿花篱外竹横桥。
水上游人沙上女，回顾，笑指芭蕉林里住。

洞口谁家，木兰船系木兰花。
红袖女郎相引去，游南浦，笑倚春风相对语。

二八花钿，胸前如雪脸如莲。
耳坠金[镮]穿瑟瑟，霞衣窄，笑倚江头招远客。

袖敛鲛绡，采香深洞笑相邀。
藤杖枝头芦酒滴，铺葵席，豆蔻花间趖晚日。

见好花颜色，争笑东风。
双脸上，晚妆同。
闭小楼深阁，春景重重。
三五夜，偏有恨，月明中。
情未已，信曾通，满衣犹自染檀红。
恨不如双燕，飞舞帘栊。
春欲暮，残絮尽，柳条空。

楚腰蛴领团香玉，鬓叠深深绿。
月蛾星眼笑微频，柳夭桃艳不胜春，晚妆匀。
水纹簟映青纱帐，雾罩秋波上。
一枝娇卧醉芙蓉，良宵不得与君同，恨忡忡。

月华如水笼香砌，金镮碎撼门初闭。
寒影堕高檐，钩垂一面帘。
碧烟轻袅袅，红战灯花笑。
即此是高唐，掩屏秋梦长。

为惜美人娇，长有如花笑。
半醉倚红妆，转语传青鸟。
眷方深，怜恰好，唯恐相逢少。
似这一般情，肯信春光老。

晚逐香车入凤城，东风斜揭绣帘轻，慢回娇眼笑盈盈。
消息未通何计是，便须佯醉且随行，依稀闻道太狂生。

紫陌青门，三十六宫春色。
御沟辇路暗相通，杏园风。
咸阳沽酒宝钗空，笑指未央归去。
插花走马落残红，月明中。

腻粉琼妆透碧纱，雪休夸。
金凤搔头坠鬓斜，发交加。
倚著云屏新睡觉，思梦笑。
红腮隐出枕函花，有些些。

浣花溪上见卿卿，脸波秋水明，黛眉轻。
绿云高绾，金簇小蜻蜓。
好[是]问他来得么，和笑道，莫多情。

欹鬟堕髻摇双桨，采莲晚出清江上。
顾影约流萍，楚歌娇未成。
相逢颦翠黛，笑把珠珰解。
家住柳阴中，画桥东复东。

金丝帐煖牙床稳，怀香方寸。
轻颦轻笑，汗珠微透，柳霑花润。
云鬟斜坠，春应未已，不胜娇困。
半欹犀枕，乱缠珠被，转羞人问。

双玉斗，百琼壶，佳人欢饮笑喧呼。
麒麟欲画时难偶，鸥鹭何猜兴不孤。
歌婉转，醉模糊，高烧银烛卧流苏。
只销几觉懵腾睡，身外功名任有无。

歌舞送飞球，金觥碧玉筹。
管弦桃李月，帘幕凤皇楼。
一笑千场醉，浮生任白头。

画堂春昼垂珠箔，卧来揉惹金钗落。
簟滑枕头移，鬓蝉狂欲飞。
笑拖娇眼慢，罗袖笼花面。
重道好郎君，人前莫恼人。

牡丹含露真珠颗，美人折向庭前过。
含笑问檀郎，花强妾貌强。
檀郎故相恼，须道花枝好。
一面发娇嗔，碎挼花打人。

千里故乡，十年华屋，乱魂飞过屏山簇。
眼重眉褪不胜春，菱花知我销香玉。
双双燕子归来，应解笑人幽独。
断歌零舞，遗恨清江曲。
万树绿低迷，一庭红{艹/扑}{/敕}。

火宅牵缠，夜去明来，早晚担忧。
奈今日茫然，不知明日。
波波劫劫，有甚来由。
人世风灯，草头珠露，我见伤心眼泪流。
不坚久，似石中迸火，水上浮沤。
休休，及早回头，把往日风流一笔钩。
但麤衣淡饭，随缘度日。
任人笑我，我又何求。
限到头来，不论贫富，着甚干忙日夜忧。
劝年少，把家缘弃了，海上来游。

横笛声沉，倚危楼红日，江转天斜。
黄尘边火澒洞，何处吾家。
胎禽怨夜，来乘风，玄露丹霞。
先生笑，飞空一剑，东风犹自天涯。
情知道山中好，早翠嚣含隐，瑶草新芽。
青溪故人信断，梦[逐]飙车。
乾坤星火，归来了，煮石煎沙。
回首处，幅巾蒲帐，云边独是桃花。

风前酒醒看山笑，湖上诗成共客吟。
画烛满堤烧月色，澄江绕树浸城阴。

烟破树头惊宿鸟，露凝苔上暗流萤。
山人见月宁思寝，更掬寒泉满手霜。
绀殿雨晴松色冷，禅林风起竹声余。
风过古殿香烟散，月到前林竹露清。
更有闲宵清净境，曲江澄月对心虚。
寒露已催鸿北去，火云渐散月西流。
园梅坼甲迎春笑，庭草抽心待节芳。

天外夜深风渐远，高松长似水流声。
焚香暮入翻花殿，净手秋开贝叶经。
野性本怜松下月，幽情唯爱洞中春。
殷勤笑喻人间事，遥指庭花对夕阳。

东邻美女实名倡，绝代容华无比方。
浓纤得中非短长，红素天生谁饰妆。
桂楼椒阁木兰堂，绣户雕轩文杏梁。
屈曲屏风绕象床，萎蕤翠帐缀香囊。
玉台龙镜洞彻光，金炉沈烟酷烈芳。
遥闻行佩音锵锵，含娇欲笑出洞房。
二八三五闺心切，褰帘卷幔迎春节。
清歌始发词怨咽，鸣琴一弄心断绝。
借问哀怨何所为，盛年情多心自悲。
须臾破颜倏敛态，一悲一喜倂相宜。
何能见此不注心，惜无媒氏为传音。
可怜盈盈直千金，谁家君子为藁砧。

杏间花照灼，楼上月裴回。
带娇移玉柱，含笑捧金杯。

绮阁云霞满，芳林草树新。
鸟惊疑欲曙，花笑不关春。
山对弹琴客，谿留垂钓人。
请看车马客，行处有风尘。

燕公为汉将，武德奉文思。
利用经戎莽，英图叶圣诒。
塞沙制长策，穷石卷摇旗。
万里要相贺，三边又在兹。
棱威方逐逐，谈笑坐怡怡。
宠饯纷郊道，充厨竭御司。
尝醪企行迈，听乐罢涟洏。
衮旒垂翰墨，缨蕤迭赋诗。
金山无积阻，玉树有华滋。
请迨炎风暮，归旌候此时。

旧闻百子汉家池，汉家渌水今逶迤。
宫女厌镜笑窥池，身前影后不相见。

紫宸飞雪晓裴回，层阁重门雪照开。
九衢皛耀浮埃尽，千品差池贽帛来。
何处田中非种玉，谁家院里不生梅？埋云翳景无穷已，因风落地吹还起。
先过翡翠宝房中，转入鸳鸯金殿里。
美人含笑出联翩，艳逸相轻鬬容止。
罗衣点着浑是花，玉手抟来半成水。
奕奕纷纷何所如，顿忆杨园二月初。
羞同班女高秋扇，欲照明王乙夜书。
姑射山中符圣寿，芙蓉阙下降神车。
愿随睿泽流无限，长报丰年贵有余。

主人病且闲，客来情弥适。
一酌复一笑，不知日将夕。
昨来属欢游，于今尽成昔。
努力持所趣，空名定何益。

二月韶光好，春风香气多。
园中花巧笑，林里鸟能歌。
有恨离琴瑟，无情著绮罗。
更听春燕语，妾亦不如他。

笑笑傍溪花，丛丛逐岸斜。
朝开川上日，夜发浦中霞。
照灼如临镜，{艹/丰}茸胜浣纱。
春来武陵道，几树落仙家。

摇艇至南国，国门连大江。
中洲西边岸，数步一垂杨。
金钏越溪女，罗衣胡粉香。
织缣春卷幔，采蕨暝提筐。
弄瑟娇垂幌，迎人笑下堂。
河头浣衣处，无数紫鸳鸯。

杜门不欲出，久与世情疏。
以此为长策，劝君归旧庐。
醉歌田舍酒，笑读古人书。
好是一生事，无劳献子虚。

旅人倚征棹，薄暮起劳歌。
笑揽清谿月，清辉不厌多。

开山十余里，青壁森相倚。
欲识尧时天，东溪白云是。
雷声转幽壑，云气杳流水。
涧影生龙蛇，岩端翳柽梓。
大道终不易，君恩曷能已。
鹤羡无老时，龟言摄生理。
浮年笑六甲，元化潜一指。
未暇扫云梯，空惭阮氏子。

浮空徒漫漫，泛有定悠悠。
无乘及乘者，所谓智人舟。
讵舍贫病域，不疲生死流。
无烦君喻马，任以我为牛。
植福祠迦叶，求仁笑孔丘。
何津不鼓櫂，何路不摧辀。
念此闻思者，胡为多阻修。
空虚花聚散，烦恼树稀稠。
灭相成无记，生心坐有求。
降吴复归蜀，不到莫相尤。

相逢方一笑，相送还成泣。
祖帐已伤离，荒城复愁入。
天寒远山净，日暮长河急。
解缆君已遥，望君犹伫立。

落日山水好，漾舟信归风。
探奇不觉远，因以缘源穷。
遥爱云木秀，初疑路不同。
安知清流转，偶与前山通。
舍舟理轻策，果然惬所适。
老僧四五人，逍遥荫松柏。
朝梵林未曙，夜禅山更寂。
道心及牧童，世事问樵客。
暝宿长林下，焚香卧瑶席。
涧芳袭人衣，山月暎石壁。
再寻畏迷误，明发更登历。
笑谢桃源人，花红复来觌。

楚国有狂夫，茫然无心想。
散髪不冠带，行歌南陌上。
孔丘与之言，仁义莫能奖。
未尝肯问天，何事须击壤。
复笑采薇人，胡为乃长往。

赵女弹箜篌，复能邯郸舞。
夫婿轻薄儿，鬬鸡事齐主。
黄金买歌笑，用钱不复数。
许史相经过，高门盈四牡。
客舍有儒生，昂藏出邹鲁。
读书三十年，腰间无尺组。
被服圣人教，一生自穷苦。

背春涉夏兮，众木蔼以繁阴。
连金华与玉堂兮，宫阁郁其沈沈。
百官并入兮，何语笑之哑哑。
君独静嘿以伤心，草王言兮不得辞。
我悲减思兮少时，仆夫命驾兮。
出阊阖，历通逵，陌上人兮如故。
识不识兮往来，眼中不见兮吾儿。
骖紫骝兮从青骊，低光垂彩兮。
恍不知其所之，辟朱户兮望华轩。
意斯子兮候门，忽思瘗兮城南。
心瞀乱兮重昏，仰诉天之不仁兮。
家唯一身，身止一子。
何胤嗣之不繁，就单鲜而又死。
将清白兮遗谁，问诗礼兮已矣。
哀从中兮不可胜，岂暇料余年兮复几。
日黯黯兮颓晔，鸟翩翩兮疾飞。
邈穷天兮不返，疑有日兮来归。
静言思兮永绝，复惊叫兮沾衣。
客有吊之者曰：观未始兮有物，同委蜕兮胡悲。
且延陵兮未至，况西河兮不知。
学无生兮庶可，幸能听于吾师。

杜门不复出，久与世情疏。
以此为良策，劝君归旧庐。
醉歌田舍酒，笑读古人书。
好是一生事，无劳献子虚。

主人能爱客，终日有逢迎。
贳得新丰酒，复闻秦女筝。
柳条疏客舍，槐叶下秋城。
语笑且为乐，吾将达此生。

玉貌自宜双黛翠，桃花独笑一枝春。
秋水未鸣游女佩，寒云空满望夫山。
黄阁暮虫罗户牗，紫庭春草遍阶墀。
绿耳半蔓湘浦竹，骊文乱点武陵花。
辽阳客路千峰引，蓟北乡心片月知。
山云渺渺川程远，木叶萧萧雁过初。
回雁不传乡信去，秋风偏向客衣寒。
千峰黛色因晴出，百谷泉声欲暮寒。
黛色迥临沧海上，泉声遥落白云中。
喜遇近臣杨得意，惭非词客马相如。
秋迎晓月鸿声早，日暎深山水汽寒。

霜坠中天衣觉冷，月临虚牗纸偏明。
春风暗翦庭前树，夜雨偷穿石上苔。
曲水两行排雁齿，斜桥一道蹈龙鳞。
山深野客如禅客，夜久松声似雨声。
花疑汉女啼妆泪，水似吴娃笑弄筝。

隔门借问人谁在，一树桃花笑不应。

熏香四面合，光色两边披。
锦障划然卷，罗帷垂半欹。
红颜杂绿黛，无处不相宜。
艳色浮妆粉，含香乱口脂。
鬓欺蝉鬓非成鬓，眉笑蛾眉不见眉。
见许实娉婷，何处不轻盈。
可怜娇里面，可爱语中声。
婀娜腰支细细许，{目兼}{目舌}眼子长长馨。
巧儿旧来携未得，画匠迎生模不成。
相看未相识，倾城复倾国。
迎风帔子郁金香，照日裙裾石榴色。
口上珊瑚耐拾取，颊里芙蓉堪摘得。
闻名腹肚已猖狂，见面精神更迷惑。
心肝恰欲摧，踊跃不能裁。
徐行步步香风散，欲语时时梅子开。
靥疑织女留星去，眉似姮娥送月来。
含娇窈窕迎前出，忍笑嫈嫇返却回。

熏香四面合，光色两边披。
锦障划然卷，罗帷垂半欹。
红颜杂绿黛，无处不相宜。
艳色浮妆粉，含香乱口脂。
鬓欺蝉鬓非成鬓，眉笑蛾眉不见眉。
见许实娉婷，何处不轻盈。
可怜娇里面，可爱语中声。
婀娜腰支细细许，{目兼}{目舌}眼子长长馨。
巧儿旧来携未得，画匠迎生模不成。
相看未相识，倾城复倾国。
迎风帔子郁金香，照日裙裾石榴色。
口上珊瑚耐拾取，颊里芙蓉堪摘得。
闻名腹肚已猖狂，见面精神更迷惑。
心肝恰欲摧，踊跃不能裁。
徐行步步香风散，欲语时时梅子开。
靥疑织女留星去，眉似姮娥送月来。
含娇窈窕迎前出，忍笑嫈嫇返却回。

奇异妍雅，貌特惊新。
眉间月出疑争夜，颊上花开似鬬春。
细腰偏爱转，笑脸特宜嚬。
真成物外奇稀物，实是人间断绝人。
自然能举止，可念无方比。
能令公子百重生，巧使王孙千回死。
黑云裁两鬓，白雪分双齿。
织成锦绣骐驎儿，判绣裙腰鹦鹉子。
触处尽开怀，何曾有不佳。
机关大雅妙，行步绝{女屏}娃。
傍人一一丹罗袜，侍婢三三绿线鞋。
黄龙透入黄金钏，白燕飞来白玉钗。

映水俱知笑，成蹊竟不言。
即今无自在，高下任渠攀。

毫（鹤）立蛇形势未休，五天文字鬼神愁。
支那弟子无言语，穿耳胡僧笑点头。
（〖1〗这首诗虽不见《全唐诗》和《全唐诗逸》，在敦煌本没有出现以前，是曾经广泛流传的。
依余所知，最早的是一○七七年陕西咸宁县卧龙寺的石刻本，但题太宗，不作玄宗。
一三○八年河南登封县的刻石，又题玄宗，不作太宗。
敦煌本标题作《玄宗题梵书》，证明这首诗在唐末已经流传，而且证明在唐末是题玄宗作的。
石刻资料见于王昶的《金石萃编》卷一三七，录附于后。
）。

-6-鹤立蛇行势未休，五天文字鬼神愁。
儒门弟子无人识，穿耳胡僧笑点头。
（〖1〗京兆住持十方福应禅院讲经论传戒沙门惟果立石。
〖2〗大宋丁巳熙宁十年〖一○七七〗八月二十六日安石师刊。
）。

鹤立蛇形势未休，五天文字鬼神愁。
龙盘梵质层峰峭，凤展翔仪乙卷收。
正觉印同真圣道，邪魔交秘绝踪由。
儒门弟子应难识，碧眼胡僧笑点头。
（〖1〗至大元年〖一三○八〗中元日法三洒扫太原祖昭立石，德渊刻。
〖2〗按石本以外，钞本的流传应该更多，笔记和方志内还有一些征引。
我所见到的有正德《中牟县志》卷七，登载着唐太宗《题梵庵篆符》云：）。

鹤立蛇形势未休，五尺文字鬼神愁。
儒门弟子无人识，穿耳胡僧笑点头。
（〖1〗现在根据最古的敦煌本补入，而把所知所见的石本刻本作为附录，以便参考。
）。

把袂相欢意最浓，十年言笑得朋从。
怜君节操曾无易，只是青山一树松。

-69-一从沦陷自天涯，数度恓（原作“栖”）惶怨别家。
将谓飘零长失路，谁知运合至流沙。
浪漫有幸达人主，惟恨天才遇尚赊。
日夕恩波沾雨露，纵横顾盼益光华。
光华远近谁不羡，常思刷羽抟风便。
忽使三冬告别离，山河万里诚难见。
昨来魂梦傍阳关，省到敦煌奉玉颜。
舞席歌楼似登陟，绮筳花柳记跻攀。
总缘宿昔承言笑，此夜论心岂𫏐闲。
睡里不知回早晚，觉时只觉泪斑斑。

一更独坐泪成河，半夜想思愁转多。
左右不闻君语笑，以横只见唱戎歌。

他贫不得笑，他弱不得欺。
但看人头数，即须受□□。
（“但看”二句，伯三六五六卷作“太公未遇日，犹自独钓鱼”。
末句，项录作“即须受逢迎”。
）-106-。

草屋足风尘，床无破毡卧。
客来且唤入，地铺稿荐坐。
家里元无炭，柳麻且吹火。
白酒瓦钵藏，（“藏”，项楚校作“盛”。
）铛子两脚破。
鹿脯三四条，石盐五六课。
（“课”，项楚、蒋绍愚校作“颗”。
）看客只宁馨，从你痛笑我。
（案以上六首录自郑振铎本拾遗。
为王梵志诗原卷第三卷。
惜不全。
）。

世无百年人，强作千年调。
（《分门古今类事》卷三引《南史》引此诗，“强”作“拟”，“年”作“岁”，“打”作“以”，“限”作“关”。
）打铁作门限，鬼见拍手笑。

敛笑偷残靥，含羞露半唇。
一眉犹叵耐，双眼定伤人。

千金此处有，一笑待渠为。
不望全露齿，请为暂嚬眉。

双眉碎客胆，两眼判君心。
谁能用一笑，贱价买千金。

簿领日盈机，知君傲烦嚣。
饮和自忘渴，况以初筵招。
道契迹自亲，谁为列宿遥。
（谁为，《文苑英华》卷七一○引此序作“谁谓”。
）何用结同心，绿琴复长瓢。
日月若走马，炎凉催斗杓。
一年解颐笑，（解颐笑，《文苑英华》作“解大笑”。
）几日如今宵。
奉君千金寿，莫使岁寒凋。
（案此诗载《全唐文》卷三百八十七独孤及《冬夜裴员外薛侍御置酒安集序》一文中。
）-146-。

芳树春色（疑应作花）色甚明，初开似笑听无声。
主人每日专攀尽，残片何时赠客情？（同前。
）。

江湖随月盈还宿，沙渚依潮断更连。
伍相庙中多白浪，越王台畔少晴烟。
低头绿草羞枚乘，刺眼红花笑杜鹃。
莫倚西施旧苔石，由来破国是神仙。
（见韦庄《又玄集》卷中。
）。

乐往难重得，老来岂自由。
婵娟过三五，珠翠成仇雠。
君不闻古曲，酒能消人忧。
何人更年少，君惜秉烛游。
莫闲金丝手，月在西南楼。
罗换歌妾袂，锦缠舞人头。
半醉月入怀，仰空笑牵牛。
那令酒生尘，-175-虚见红貌秋。
（见《永乐大典》卷一二○四三“二十有”“酒”字“劝酒”条〖十三函一百二十四册〗。
）。

远对三茅岭，踈开一槿篱。
人怜贫好学，自笑老吟诗。
仰腹猕猴睡，斜身蝘蜒痴。
殷勤谢庄叟，栎社更何疑。

端居无外事，长日卧烟岚。
树影侵篱北，花香自水南。
酒肠婴女笑，碁路老僧谙。
似此成乖懒，嵇康七不堪。
-182-。

洛下无名客，江南不系舟。
病身黄叶晚，诗思碧云秋。
雀语嘉宾笑，蛩鸣懒妇愁。
幸因重酝热，聊作醉乡游。

郊园日牢落，无意及壶飧。
大笑俯尘甑，高歌敲酒盆。
汲池浇韭垄，占石坐松根。
未免犹随俗，长竿挂一裈。

散髪垂肩久不簪，竹床推椀就藤阴。
涧傍春渡水流急，山半夜归云色深。
拂槛数竿为去处，随波一叶是浮沉。
世间年少正行乐，应笑老人无事心。

二升酸醋瓦瓶盛，请得姑嫜十日程。
赤黑画眉临水笑，草鞋苞脚逐风行。
黄丝髪乱梳橑紧，青{衤宁}裙高种掠轻。
想得到家相见后，父娘由唤小时名。

飞阁层层茂苑间，夏凉秋晚屙登攀。
万家前后皆临水，四槛高低尽见山。
何事越王侵敌国，不妨辽鹤唁人寰。
五湖直下须归去，自笑身闲迹未闲。

（按此诗亦见《永乐大典》卷一一○○○“六姥”“府”字“明府”条。
〖十一函一百十册〗）仙令东来值胜游，人间稀遇一扁舟。
万重山色军江徼，十里溪声到县楼。
吏隐不妨彭泽远，公才多谢武城优。
生疏莫笑沧浪叟，白首直竿是直钩。

重镇压华戎，恩威达圣聪。
泰山高不让，沧海阔难穷。
接物懽盈貌，安民术在衷。
旱天云出水，霜野鹗抟风。
东土承殊渥，南方著显功。
瑞呈须是鳯，畋获必非熊。
令下齐军仵，诗传入帝宫。
春行膏雨降，夜仰德星藂。
翰苑推词敏，台庭揖道崇。
才周儒学外，礼厚笑谭中。
吏理今廉度，文章昔马融。
行慿孤竹立，诺为一言终。
揭槛楼台耸，加笾海陆丰。
俯移青玉案，高挂绿沉弓。
大幕宾名瑀，长裾客姓冯。
耻为狂狷者，强厕滑稽雄。
马足虚行地，鞭头漫画空。
无能甘画虎，失趣奈雕虫。
死叹身何处，生嗟命不通。
聊当问詹尹，犹许诉明公。

江海一遗叟，块然穷巷居。
门前是川陆，反背卧枕袪。
兴来座援琴，忽忽味《关雎》。
但愿致樽酒，岂忧无斗储。
野牧亦乘马，家池还钓鱼。
偶思荣启期，益喜鬓白初。
日夕粗充饥，呼儿掇园蔬。
行登逸民舟，坐愧长者车。
倏值体中佳，未尝废三余。
理生且自昧，安忍限众徂。
屏迹岂无素，立诚非甚踈。
杜门草《太玄》，落草赋《子虚》。
大贾倾十万，一名终不书。
小人茍片善，言下辄纪渠。
不然少年长，百万看一樗。
过此任老圃，笑歌立倚锄。
道门演空言，未必死录除。

天意兆升平，忠良自间生。
二年移四镇，一夜破重城。
白刃来临敌，青油引出京。
指途谙老马，望海哂长鲸。
国用鞭头筭，军机帐下萌。
王师初戮力，贼将首推诚。
鼎鼐传家世，藩隅易弟兄。
风云将气合，才命与时幷。
咳唾收齐土，疮痍肓蔡甿。
指㧑从上策，谈笑赖高情。
发号方回踵，归农务散兵。
紫微才近侍，彤矢又专征。
曲直须绳准，幽深藉镜明。
晓江流汗漫，秋华耸峥嵘。
士勇思陈力，儿啼畏道名。
文王开卦兆，武帝下星精。
远寄恩弥厚，深欺敌不勍。
俭风敦制度，和气茂逢迎。
画障朱轩设，蛮刀粉壁横。
木鱼连𬬭动，金兽齿环狞。
舞席宫鬃出，宾盘海馔盈。
绣蹄红球卧，花领紫绦萦。
鹓鹭初移府，熊罴夜烈营。
（“烈”，严疑当作“列”。
）济河无反顾，当阵必前行。
野迥朱旗卜，霜干翠幕轻。
角吹寒日色，枪揭暑雷声。
-210-宁越身犹贱，冯煖胆未呈。
贵门心强迹，贤路力何争。
閟手从抛剑，愁肠却赖觥。
宁依刘表死，不接贾充荣。
阻辙羞偏毂，蟠泥渴一泓。
应怜望尘眼，歧路拜双旌。

襄汉止薄游，登舟舍羸策。
浮名乃闲事，且作山水客。
远持屠龙伎，南访贾谊迹。
连岗黯云树，斜日半赤壁。
青水去悠悠，青山来历历。
囊无一金备，不省为计划。
村旗{牙丿=丶}夸酒，咺薄升{豆斗}窄。
提笔猒班超，把诗怜阮籍。
徐公岳阳守，遇我心的的。
湖鲜为我鲙，湖藻为我摘。
得吟多高楼，得语多末席。
平生负微志，不独诗酒溺。
终怀咸谷泥，定刻燕然石。
会公饶迎饯，微恳私已识。
逢时鲁连辈，一局如博奕。
忧来独求醉，兀兀临大泽。
屈原诚褊人，自死终何益。
南湖雪晴夜，星月林摵摵。
君山洞门叟，相语鹤两只。
风松座翘{月来}，向月吹玉笛。
笑命诗思苦，莫信狂李白。
于狂是空疏，于仙是遐谪。
寄言徐太守，人在无金液。

忆作江东客，猖狂事颇曾。
海隅思变化，云路折飞腾。
小子今何述，高贤昔谬称。
瘦体休问马，病爪莫论鹰。
海棹扁舟泛，江开一槛凭。
岸环青莽苍，峰峭碧崚嶒。
水国程无尽，烟郊思不胜。
金丝援嫩柳，-219-玉片犯残冰。
夜伯度操檝，朝行看下罾。
沙明春雨霁，野白暮云蒸。
蒲晚帆山叶，花开镜水菱。
乱芳丛沼沚，余溜泄沟塍。
鹫岭因支访，龙门诣李登。
黄莺春恼客，白鹤夜依僧。
粗得狂歌趣，深疑笑病症。
地穷屯健马，天尽抑飞鹏。
桂彩分城堞，松香在阁层。
酒徒穷不破，诗债老相仍。
伯玉年将近，宣尼《易》未弘。
岁储虽自乏，社肉必均秤。
造化三光借，乾坤一块凝。
才当论曲直，命可系衰兴。
凤鸟非无叹，骅骝靡不乘。
豹文须蔚蔚，羊目漫睖睖。
范蠡尝金铸，吴王昔土崩。
雄图翻自失，高噣鲜相承。
禹庙思陈藻，秦山忆杖藤。
几时心豁豁，长日醉瞢瞢。
水室穷深讨，云门极峻登。
北归天尚远，东望海方澄。
鹤跂虚为羡人言敢不应。
旅游星正孛，愁望月初𫄠。
讵欲由斜径，聊思枕曲肱。
兴扪头上虱，闲祖笔锋蝇。
鸟岸劳方寸，鱼缾惜一升。
诗秋情未剧，别夜思偏增。
白首身从贱，青云气可凌。
当知在尘土，言直更兢兢。

塞色深河曲，江声接海壖。
一生劳远地，万事诫中年。
失路为闲物，无官入长钱。
高踪非隐遁，下界即狂颠。
渐老稀时辈，归休著近篇。
星明知帝座，琴妙觉商弦。
阙下非才入，江南是性牵。
山猿拾虫豸，野鸟避鹰鹯。
戏傲东方朔，文轻司马迁。
万言成弃置，五字失雕镌。
去外寻庄叟，生涯挈道诠。
新秋唯白髪，旧欠祇青毡。
志业宁常堕，穷耕岂素便。
高低徇鸡日，得失付鱼筌。
醉卧扪云扃，狂歌上钓舡。
古桐收取好，坏屋荐来偏。
（原注：祜累蒙方镇论荐。
）却猒长裙曳，宁辞短褐穿。
愤穷多自乐，不佞少人怜。
静祝旄头矢，闲看马腹鞭。
长途思逐日，高阁梦凌烟。
读《易》删王注，通《诗》断郑笺。
灰心志射鹄，火性急-220-韦编。
昔命公称许，尝封国是燕。
中间得道济，内外益心虔。
始助周文理，俄随汉武仙。
长沙归贾谊，汗马得张骞。
战伐穷蕃域，英雄是将员。
几当陈俎豆，长谓铸戈鋋。
世故贞元末，时清天宝前。
乱离中可惋，愚俊日相肩。
忆昨聆商鞅，于今俟鲁连。
阴阳初未契，造化昔何邅。
窃位崇奸力，沽荣渎货权。
满堂金已散，一草命无全。
皂白金徒尔，苍黄古亦然。
不时经废宅，无地见荒埏。
绝塞尘犹起，穷阴候莫愆。
杨朱宁谩泣，阮籍不空眠。
上意今唯允，人心遽益悛。
洪𬬻当釼戟，大匠主陶甄。
谏豸心弥果，星郎议亦先。
气肠思藻镜，血首待花塼。
地峻清流急，天高白日悬。
军庭深自诫，相合肯虚延。
金马门徒启，蒲轮诏未宣。
会逢嵩岳幸，应见渭滨畋。
始贺官衣叚，寻闻御食蠲。
灾蝗虽犯稼，彗孛欲依躔。
楚国风殊革，夷门政已传。
深谋南界郢，重德北临边。
迹恋羊公切，心依魏相专。
苦眉虚更结，穷肺勿相煎。
轮转功何倍，藩方寄甚坚。
三千拥簪纪，十万各旌旃。
大器能斟酌，长材少弃捐。
乐音尤在律，星象倏开干。
子夜汾河上，阳春岘岭颠。
鬼园濡健笔，花塔醉妖铅。
入室风仪迥，登楼月思圆。
塞旗冬猎猎，江鼓夜{鼓/渊}{鼓/渊}。
卧犬偎{革耳}毯，鸣骝跃锦鞯。
绿毛鹦鹉细，红实荔支骈。
酒夕繁含管，诗秋叠彩笺。
拥𬬻香旋𦶟，剪烛艳重然。
画鹢交浮浅，雕盘几饫檀。
蟹黄咸满箸，熊白软加笾。
文业臻曹植，军书到谢玄。
鹧鸪词绮靡，鸜鹆舞蹁跹。
未坐扶狼狈，重茵睡猓然。
夜门归妓乐，部砌拾花钿。
揭袖从风虎，弹冠仰露蝉。
依刘身未杀，投赵踵空旋。
窃语机关少，徐行病体挛。
讵烦詹尹策，徒挂养由弦。
勃窣形骸朽，眼回语气嫣。
万端饶睚眦，一笑泥婵娟。
大网宁罗雀，深源亦聚鳣。
偏思公子馆，谁问李膺船。
笔砚今犹置，文章昔精研。
行因竹林寺，出为柘枝筵。
物外心仍僻，尘中病已痊。
萧疏-221-吟草木，浩渺溯波涟。
南陌逢车马，西陵见墓田。
伤心从楚塞，垂泪到湘川。
建业人无也，姑苏事已焉。
翠华深沓霭，情籁响潺湲。
梦去为蝴蝶，魂游家杜鹃。
诗吟陈后主，傅范楚先贤。
百越怜疆境，三吴隘井鄽。
江分九派水，海石一方天。
步日松阴缺，披风石翠鲜。
朝帆入大浦，暝鞚逸长阡。
曩造西霞律，新参北固禅。
涧游提破屦，楼卧枕空拳。
□肆行聊问，僧棋坐与{土贞}。
朽心降杞梓，生意慕兰筌。
真道非无隘，空谈是信缘。
侯王如重阻，归看数峰连。

杜家有女小名鹃，生在陶公吏案前。
百里望风惊调态，千金买笑惬当筵。
预防户外锄兰地，莫把篱东种菊田。
为问河阳妖艳主，聘财却（一作“都”）要几多钱？（以上四诗均见《豫章丛书》《袁州二唐人集》中《文标集》卷下。
）。

蓬灜上客颜如玉，手探月窟如夜烛。
笑顾姮娥玉兔言，谓折一枝情未足。
（见黄璞撰《王郎中传》。
）。

摆落尘埃深处隐，欲将麋鹿混高踨。
兵机不让韩擒虎，笑癖微方陆士龙。
月窟常留丹桂在，家山贪卧白云重。
寻址朝有诏征遗逸，莫挂头冠著涧松。
（以上见《永乐大典》卷一三四五○“二寘”“处士”〖十四函一百三十七册〗。
）。

读书不觉已春深，一寸光阴一寸金。
不是道人来引笑，周情孔思正追寻。

瞳瞳云间日，兼旬不得明。
一朝雨势歇，众鸟喧新晴。
南窗有老叟，喜极推枯枰。
呼僮载樽酒，访渠泉石盟。
出门有佳趣，清风生绿萍。
笑语途中泥，尔难濡我情。
-259-。

白屋烟霞内，花期了不愆。
邱山情更好，泉石盟须坚。
绿树当檐里，红藤倚壁牵。
主人闲处立，有客笑扶肩。

陈郎不着世儒衫，也好嬉游日笑谈。
幸有葛巾与藜杖，从呼宫观老都监。
（见《江南余载》卷上。
）（〖1〗《江南余载》：陈致尧雍熟于《开元礼》，官太常博士，国之大礼，皆折衷焉。
与韩熙载最善。
家无儋石之储，然妾妓至数百，暇奏《霓裳羽衣》之声，颇以帷簿取讥于时。
二人左降者数矣，熙载诗〖诗不重录〗云云。
其厅中置大铃，大署其旁曰：“无钱雇仆，客至请挽之。
”）。

枣花至小能成实，桑叶虽柔解吐丝。
堪笑牡丹如斗大，不成一事又空枝。
（见《宋诗纪事》引《历代吟谱》。
（见明刻本《吟窗杂录》卷三十三《历代吟谱》。
）。

水共逍遥云共孤，混时言笑只佯愚。
经年但醉宜城酒，千里唯担《华岳图》。
寻野鹤来空碧洞，觅琴僧去渡重湖。
人间再见知何日，乞取先生石辘轳。
（见方回《瀛奎髓》卷四十八《仙逸类》。
）（按《瀛奎律髓》原注云：“九龄，乾德五年进士第三人。
”与《全唐诗》小传作乾德二年者异。
）。

祇应天上路，不为下方开。
道既学不得，仙从何处来。
（〖1〗按此诗见宋郑文宝撰《江南余载》卷下，《知不足斋丛书》本。
《全唐诗》卷七百五十七收许坚诗五首，又卷八百六十一仙卷亦收五首幷句，其中两句曰“道既学不得，仙从何处来”。
即此诗之后两句，盖《全唐诗》缺其前半。
〖2〗《江南余载》：许坚往来句曲庐阜之间，草装布囊，或卧于野，或和衣浴涧中，萧然不接人事，独笑独吟而已〖余略〗。
）-283-。

十年踪迹走红尘，回首青山入梦频。
紫陌纵荣争及睡，朱门虽富（《大典》“富”作“贵”）不如贫。
愁闻剑戟扶危主，闷听（《大典》“听”作“见”）笙歌聒醉人。
携取琴（《大典》“琴”作“旧”）书归旧隐，野花啼鸟一般春。
（见北京图书馆藏《永乐大典》卷一三四五○。
二寘）。
处士门。
《宋诗纪事》卷五收陈诗七首。
其《归隐》一首与《大典》同。
惟《大典》题作《偶题》。
其《辞上归进诗》，作于入宋之后，兹编不取。
余五首，一首复出。
故但录其四首。
（又按此诗亦见元辛文房《唐才子传》卷十。
）-304-（〖1〗邵伯温《易学辨惑》云：抟隐居华阴山，自晋以后，每闻一朝革命，颦蹙数日。
人有问者，瞪目不答。
一日，乘驴过华阴市，闻太祖登极，大笑。
问其故，曰：“天下自此定矣。
”遁迹之初，作此诗云云，岂浅丈夫哉。
〖见《五朝名臣言行录》卷十引邵伯温《易学辨惑》。
此处录文有删节。
〗）。

远持龙斾活龟城，威慑蒙王永罢兵。
应笑栾巴噀杯酒，雨师风伯自归行。

唯将德化欲销兵，长笑成长平恣意坑。
更想太丘行小惠，何如言下济群生。

万古天成胜琢磨，高高顶上立青螺。
永无飞溜侵凌得，唯有闲云拨触多。
峻影每先迎海日，危形长恐坠潮波。
纵饶蕴玉谁回顾，举世谋身笑卞和。

半径寻仙迹，危峰望帝州。
千山红日媚，万壑白云浮。
坐石花容笑，穿林鸟语愁。
招呼玄鹤下，撚捋紫芝柔。
铸鼎龙归洞，惊旗虎负丘。
高栖谋未遂，胜景至须留。
岩谷连声应，漳湖合派流。
飘然歌一曲，缥缈在瀛州。
（以上《康熙漳浦县志》十八《艺文》下）。

少妇经年别，开帘知礼客。
门户尔能持，归来笑投策。
（以上同上五六五《巩昌府部》，又乾隆《直隶秦州新志》十一《艺文》于此《诗》）（乾隆《秦州新志》及乾隆《狄道州志》十三收外诗，连作一首。
前书每二十字为一行，或因此而析为十首。

我不乐生天，亦不爱福田。
饥来一钵饭，困来展脚眠。
愚人以为笑，智者谓之然。
非愚亦非智，不是玄中玄。

佳人微醉玉颜酡，笑伾妆楼澹小蛾。

移疾门常掩，今朝枉绣衣。
笑言之乍惬，拜伏力犹微。
晚岁贞筠少，贫家上客稀。
如何忽见访，里巷有清辉。

忆昔辛未岁，诏书下江酒濡。
尽室赴礼官，脂车杂辎𫐌。
行役过梁苑，淹留经圃田。
（郡君表姐婿元俯为宣武从事，权理宋州，郡君从婿李融，时为郑州，各淹留累日。
）秦关信百二，征驾逾三千。
仙掌眺莲峰，灵祠谒八天。
驺驭俨已驻，女巫争来前。
动容既纷若，展敬方肃然。
（时为女竺所导，过于恭敬，不能具举。
）蹇步入国门，华簪拱祥烟。
谏曹迨居守，倏已十六迁。
及兹东乘辕，二十余三年。
盛明受恩泽，清近皆联翩。
忽当礼寺重，俄忝相印悬。
陈力才不任，乞骸词颇坚。
解龟罢八鼎，赐剑犹要么泉。
鄙夫何所能，实赖中馈贤。
谈笑皆体远，箴规谅才全。
拜恩理晨装，诏使来骈阗。
风生鞍马疾，日出旌旗鲜。
信宿历道途，曩游记周旋。
暂别亦不易，沉疴今未痊。
医文验桐君，道术依竺干。
庶凭神明佑，得使疾恙蠲。
（医工辅氏，深于药术诊切，大-383-比丘尼优昙持念精至，并约同来，累路将护。
）永怀心如惔，引望脰已{疒/肙}。
离披夏云尽，皎镜秋月圆。
开缄讽色丝，撰日驰平肩。
延企劳梦寐，涕洟暗潺湲。
想君路经兹，还复申祝延。
摄拜奠清酤，相期保华颠。
远惭周君较，聊拟顾彦先。
殷勤俟来报，泪墨书此篇。
（同前十）。

伤嗟鵽刀鸟，夜夜啼天晓。
坠翼柳攀枝，（“柳”，一作“脚”。
）身随露叶低，影逐风枝袅。
一种情相生，尔独何枯槁。
（“一种”二句，一作“一种情想生，尔何独枯栲”。
）驱驱饮啄稀，役役飞腾少。
不是官所差，都缘业所造。
（“都缘”句，一作“有缘业力造”。
）亦似世间人，贪生不觉老。
吃著能几多，强自萦烦恼。
咄络无眼人，（“无眼人”，一作“无眠人”。
）织络何时了。
只为一六迷，遂成十二到。
（“到”，一作“倒”。
）{歠欠=鸟}刀{歠欠=鸟}刀林里叫，（“叫”，一作“啼”。
）山僧山僧床上笑。
有人会意解推寻，不假三祇便成道。
（“有人”二句，一作“有人会意解推寻，不历僧祗便成道”。
）。

阿剌剌，闹聒聒，总是悠悠造末挞。
（“阿”，《大正藏》本《景德传灯录》〖以下简称“一作”〗卷三十作“遏”。
“末挞”，一作“抹{亻达}”）如饥吃监加得渴，枉却一生头戛戛。
（“戛戛”，一作“枿枿”。
）究竟不能知本末，（“本末”，一作“始末”。
）抛却死尸何处脱。
闲事到头须结撮，火落身上当头拨。
（“头”，一作“须”。
）莫待临时叫菩萨，大丈夫儿须豁豁。
（“大丈夫儿”，一作“丈夫语话”。
）莫学痴人受摩捋，也系里，也摆拨，（“也系里”二句，一作“趁时结里学摆拨”。
）也学柔和也粗粝，亦解剃头亦披褐，（“亦解”句，一作“也剃头，也披褐”。
）也学凡夫作生活。
直言向君君未达，（“直言”，一作“直语”。
）更作长歌歌一钵。
多中少，少中多，（“多中少”二句，一作“一钵歌，多中一，一中多”。
）莫笑野人一钵歌，缘持此钵度婆娑。
（“一钵歌”，一作“歌一钵”。
“缘持此钵”，一作“曾将一钵”。
）青天寥寥月初上，此时境空含万象。
（“境空”，一作“影空”。
）几处浮生自是非，一源清洁无来往。
（“清洁”，一作“清净”。
）莫谩将心学水泡，百毛流火无事交。
（“莫谩”二句，一作“更莫将心造水泡，百毛流血是谁教”。
）不如静坐真如地，头上从他鹊作巢。
（“头”，一作“顶”。
）万代金轮圣王子，只这真如灵觉是。
菩提树下度众生，度尽生不生死。
真丈夫，（“真丈夫”，一作“不生不死真丈夫”。
）无形无相大毘卢。
尘劳灭尽真如在，一颗圆明无价珠。
眼不见，耳不闻，无见无闻无不闻。
（“无见”句，一作“不见不闻真见闻”。
）从来一钵无言说，（“一钵”，一作“一句”。
）今日千言强为分。
强为分，须谛听，人人总有真如性。
（“总”，一作“尽”。
）恰似黄金在矿中，炼去金砂金体净。
（“金砂”，一作“炼来”。
）真是妄，妄是真，为求真妄更无人。
（“为求”，一作“若除”。
）将心不用生烦恼，（“将心不用”，一作“真心莫谩”。
）衣食随时养色身。
好也著，恶也著，一切不贪无染著。
（“恶”，一作“弱”。
“不贪”，一作“无心”。
）亦无恶，亦无好，一际坦然平等道。
（“一”，一作“二”。
）粗亦飡，莫学凡夫相上看。
（“看”，一作“观”。
）亦无粗，亦无细，（“亦”，一作“也”。
）上方香积无根蒂。
坐亦行，行亦坐，坐死树是菩提果。
（坐”，一作“生”。
一本此下多“亦无坐，亦无行，无生何用觅无生。
生亦得，死亦得，处处当来见弥勒”六句。
）亦无生，亦无死，三世如来总如此。
离即著，著即离，实相门中无实义。
（“即”，一作“则”。
“实相”，一作“幻化”。
）不可离，不可著，何处更求治病药。
（“不”，一作“无”。
“治”，一作“无”。
）语时默，默时语，语默寻踪无定所。
（“寻踪”，一作“纵横”。
“定”，一作“处”。
）亦无语，亦无默，莫唤东西作南北。
嗔时喜，喜时嗔，（“时”，一作“即”。
）我自降魔转法轮。
亦无嗔，亦无喜，水-389-不离波波是水。
（“是”，一作“即”。
）悭时舍，舍时悭，不离内外与中间。
（“与”，一作“及”。
）亦无悭，亦无舍，寂寂寥寥无可把。
苦时乐，乐时苦，只个修行断门户。
（“个”，一作“遮”。
）亦无苦，亦无乐，本来自性无缠缚。
（“本来自在无绳索”。
）垢即净，净即垢，两边恶境无关于后。
（“恶境”，一作“毕竟”。
）亦无垢，亦无净，大千同一真如性。
药是病，病是药，到头两事浑捻（一作“忘”）却。
（“浑”，一作“须”。
）亦无药，亦无病。
正是真如灵觉性。
魔是佛。
佛是魔，如影随形水上波。
（“是”，一作“作”。
“如影随形”，一作“镜里寻形”。
）亦无魔，亦无佛，三界比来无一物。
（“三界比来”，一作“三世本来”。
）凡即圣，圣即凡，色里胶清水里咸。
亦无凡，亦无圣，万行扫除无一行。
（“扫除”，一作“总持”。
）真中假，假中真，自是凡起恶尘。
（“恶”，一作“妄”。
）亦无真，亦无假，若不呼时谁应者。
（“若不”句，一作“若不唤时何应诺”。
）本无姓，本无名，（“本无姓”，一作“本来无姓”。
）只么腾腾信脚行。
有时市鄽（一作“井”）幷屠肆，一叶莲花火上生。
（“一叶莲花”，一作“一朵红莲”。
）也曾策杖游京洛，身似浮云无住着。
（“住”，一作“定”。
）究竟从来是寄居，他方处处无缠缚。
（“究竟”二句，一作“幻化由来似寄居，他家触处更清虚”。
）若觅戒，三毒药病何时瘥；（“药病何”，一作“疮痍几”。
）若觅禅，我自纵横大可怜。
不是狂，不是颠，在世间中出世间。
（“我自”四句，一作“我自纵横汩碖眠。
大可怜，不是颠，世间出世天中天”。
）时人不会此中意，打着南边与北边。
（“与”，一作“动”。
）若觅法，鸡足山头问迦叶。
见说传衣在彼中，无心不用求某甲。
（“见说”二句，一作“大士持衣在此中，本来不用求专甲。
若觅经，法性真源无可听。
若觅律，穷子不须教走出”，凡六匔。
）若觅修，八万浮图何处求。
只知黄叶上啼哭，（“上”，一作“止”。
）不觉黑云遮日头。
莫怪狂言无次第，筛罗渐入粗中细。
只这粗中细。
只这粗中细也无，即是圆明真实谛。
亦无真，但有名闻即是尘。
（“亦无真”，一作“真实谛，本非真”。
“有”，一作“是”。
）若向尘中解真实，便是当来出世人。
（“当来”，一作“堂堂”。
）无造作，独行独坐空索索。
（“无造作”，一作“出世人，莫造作”。
“坐”，一作“步”。
）无涅槃，（“无涅槃”，一作“无生无死无涅槃”。
）本来生死不相干。
直须省，（“直须省”，一作“无是非，无动静”。
）莫谩将身入空井。
无去也无来，明镜挂高台。
（“无去”二句，一作“无善恶，无去来，亦无明镜挂高台”。
）侬家见解只如此，不用将心算劫灰。
（“侬家”，一作“山僧”。
“不用”句，一作“不信从他造劫灰”。
）（以上《鉴诫录》十《高僧谕》）-390-。

命笑无人笑，含娇何处娇。
徘徊花上月，空（一作“虚”）度可怜宵。
（《艺林伐山》十七。
又《诗人玉屑》十二《品藻》引后二句（《太平广记》卷三二六《沈警》条引《异闻录》载此为沈警诗。
《诗人玉屑》以为沈亚之作，未详所据。
程毅中《〈异闻集〉考》因疑《沈警》篇为沈亚之作。
惜尚乏他证佐定之。
）。

且将一叶系垂阳，角对清溪夏日长。
林下喜逢青竹卷，局边输却紫罗囊。
碧蹄骏马衔刍细，红粉佳人挈榼香。
伯仲历官年尽少，那知不笑汉冯唐。

酥胸酣暖日，玉脸笑春风。
（《锦绣万花谷》）。

天榜无名玉未焚，几飘凝泪泣青云。
挈将孤剑家何在，叫断重阍帝不闻。
花笑旅人惟赖酒，镜欺双鬓莫言文。
糟床滴沥余声尽，典重裘又送君。

子训成仙色似花，每人思见礼烟霞。
气呵云液变白发，爪入水精尝绿瓜。
五岳真官随起坐，百年风烛笑荣华。

当时事事笑秦皇，今日追思倍可伤。
珠玉影摇千树冷，绮罗风动满川香。
虽名金殿长生字，误说茅山不死方。
独向逝波无问处，古槐花落路茫茫。

丞相长思煮泉时，郡侯催发只忧迟。
吴关去国三千里，莫笑杨妃爱荔枝。

草头灰面恶形仪，尽是军容表里儿。
昔日水牛攀角上，而今细马劈腰骑。
钱多内藏犹嫌少，位等三公尚厌卑。
更有一般堪笑处，镀金牙齿咬银匙。

生成盏里水丹青，巧画工夫学不成。
却笑当时陆鸿渐，煎茶赢得好名声。
（《清异录》四）。

寻春须是先春早，看花莫待花枝老。
缥色玉柔擎，醅浮盏面清。
何妨频笑粲，禁苑春归晚。
同醉与闲平（一作“评”），诗随羯鼓成。
（南词本注。
参《历代诗余》）（〖1〗《历代诗余》卷九收此词，调属《菩萨蛮》，“羯鼓”作“叠鼓”。
）。

花满名园酒满觞，且开笑口对秾芳。
秋千风暖鸾钗亸，绮陌春深翠袖香。
莫惜黄金贵，日日须教贳酒-466-尝。
（《花草粹编》一）。

岸叶经秋坠晚枝，袅烟凌鬓促征期。
家从泽国谁能问，路在侯门自不知。
但恐老侵多病日，每忧忙过-486-少年时。
可怜江上人堪笑，独倚残阳弄钓丝。
（同上卷八《杂着篇·艺文》）。

乐乐乐，冷淘似馎饦。
（涓曰云云，合座大咍，涓独不笑，但仰视长啸而已。
）。

酒肉终朝没阙时，高堂大舍养肥尸。
行婆满院多为妇，童子成行半是儿。
面折掇斋穷措大，笑迎搽粉阿尼师。
一朝若也无常至，剑树刀山不放伊。

堪笑青州学坐禅，不供父母不耕田。
口中虽道无诸相，心里元来有外缘。
行者趁教门里卧，尼师留在脚头眠。
高标不使观音救，徒说三千与大千。

比来降诞为官家，堪笑群胡赞佛牙。
手软阿师持磬钹，面甜童子执幡花。
纵饶黎庶无知识，不可公王尽信邪。
捧拥一函枯骨立，如何延得寿无涯。
（以上《鉴诫录》六《旌论衡》）。

老干疏枝浸寒碧，浅香孤韵带微霜。
迎风破萼未全折，含笑佳人对晓妆。

天垂六幕水浮空，霁月光风上下同。
我向山头一舒笑，楚人还望白云中。

凤台云母似天花，炼作芙蓉白云芽。
笑杀狂游勾漏令，更从何处觅丹砂？-547-。

展旗邀我过天聪，玉女双鸾展笑容。
卓笔醮乾龙鼻水，等闲题破石屏风。

笑抛渔艇入苍茫，岂意壶中岁月长。
归到荒洲无觅处，萋萋芳草对斜阳。

昨日南京，今朝天岳，倏焉忽焉。
指洞庭为酒，渴时浩饮，君山件枕，醉后高眠。
谈笑自如，往来无碍，半是风狂半是仙。
随身在，有一襟风月，两袖云烟。
人间，放浪多年，又排辨东华第二筵。
把珊瑚砍倒，栽吾琪树，天河放浅，种我金莲。
捶碎王京，踢翻蓬岛，稽首虚皇玉案前。
无难事，信功成八百，行满三千。
（隆庆《岳州府志》十八）。

露园芳蘂散，风树□莺新。
啼笑非忧乐，娇庄复对人。
色映枝中锦，歌飞叶里尘。
所嗟非久质，共视歇余春。
（同前）。

千具羖{羊历}皮，唯裁一量靺。
（见《历代笑话集》所收开元十二年敦煌写本侯白《启颜录》）。

千丈黄杨木，空为一个梳。
（同前）（〖1〗《启颜录》云：“国初，贾元逊、王威德俱有辩捷，旧不相识，先各知名，无因相见。
元逊髭须甚多，威德鼻极长大。
尝有一人置酒唤客，兼唤此二人。
此二人在座，各问知姓名，然始相识。
座上诸客及主人即请此二人言戏。
威德即先云〖略〗。
诸人问云：‘余皮既多，拟作何用？’威德曰：‘拟作元逊颊。
’元逊即应声云〖略〗。
诸人又问云：‘余木拟作何用？’元逊答云：‘拟作威德枇子。
’四座莫不大笑。
”按：前人多以侯白为隋人，然王利器先生将六本《启颜录》汇为一帙，其中载白在唐时事甚众。
此条所云“国初”，当指唐初。
另《新唐书》卷七五《宰相世系表》五有殿中丞贾元逊，为中唐人，与此处所云者无涉。
）-668-。

昨望巫山峡，流泪满征衣。
今赴长安道，含笑逐春归。
（《陕两金石志》卷六五《唐故魏州昌乐县令孙君〖义普〗墓志铭》引）（按：孙义普卒于高宗上元二年，年九十三。
墓志谓其临终前恒咏薛开府此诗，知薛应为高宗前人。
一说即隋道衡。
）-669-。

落花飞禁蓹，时鸟咔芳晨。
飘香入绮殿，流响度天津。
千笑千娇切，一啭一惊新。
方知物华处，偏在上林春。
（同前）-683-（按：本诗原署：“中书侍郎臣许敬宗上。
”）。

吾富有钱时，妇儿看我好。
吾若脱衣裳，与吾叠袍袄。
吾出经（一作“绖”）求去，送吾即上道。
将钱入舍来，见吾满面笑。
遶吾白鸽旋，恰似鹦鹉鸟。
邂逅暂时贫，看吾即貌哨（戴密微校作“藐峭”）。
人有七贫时，七富-703-还相报。
徒（《大正藏》作“从”，项、袁谓通“图”，不误。
）财不顾人，且看来时道。

可笑世间人，痴多黠者少。
不愁死路长，贪著苦烦恼。
夜眠游鬼界，天晓归人道。
忽起相罗拽，啾唧索租调。
贫苦无处得，相接被鞭拷（一作“{扌孝}”）。
生时有苦痛，不如早死好。

他家笑吾贫，吾贫（五贫）极快乐。
无牛亦无马，不愁贼（一作“贱”）抄掠。
你富户役高，差（一作“羞”）科并用却。
吾无呼唤处，饱吃长展脚。
你富披锦袍，寻常被纒缚。
穷苦无烦恼，草衣随体著。

可笑世间人，为言恒不死。
贪□（原作“懦”，抹去，旁改字漫漶，陈补“吝”字）不知休，相憎不解止。
背地道他非，对面伊不是。
埋着黄蒿中，犹成薄媚鬼。

世有一种人，可笑穷奇物。
闲则著五欲，急时便□□（项补“依佛”）。
□□□□□，□□持戒律。
好结无情伴，招唤共放逸。
心净不[礼]□，□□□□□。

逶迤临云雨，蛾眉戏琼（一作“瑶”）台。
对酒自娇笑，君王肯下来。
击鼓雷阗阗，选妓纷呈才。
锡宴池上子，精魄辞不回。
指日穷所乐，岂知殷运开。
孤舟一遥放，曾构成尘埃。
（见《文苑英华》卷二○五）（按：《文苑英华》卷三○六收颜胄《适意》一首，《全唐诗》卷七七六收入。
疑胄、曹为一人，惜其事迹无考，无以定夺。
）-741-。

帝德符三极，皇风振四夷。
将轺春暮饮，士卒岭南驰。
马啸腥风远，兵歌暖日怡。
妖云驱屏迹，芳卉媚迎诗。
拍掌横弓槊，徘徊索酒卮。
阴处窜蛇豕，暗笑使君迷。

卧闻嵩山钟，振衣步蹊樾。
槁叶零宿雨，新鸿叫晴月。
物改兴心换，夜凉清机发。
昔事潘镇人，北岑采[薇]（微）蕨。
倚岩顾我笑，谓我有仙骨。
铭德在青春，徇禄去玄发。
悔往自昭洗，练形归洞窟。
（同前第一四三五页）。

桑门寡言晤，策杖事迎逢。
以此芳春节，忽值竹林风。
求友莺嫣（一作“娇”）树，含香花笑丛。
虽喜遨游志，还愧乏雕虫。
-768-。

草堂栖在灵山谷，勤读诗书向灯烛。
柴门半掩寂无人，惟有白云相伴宿。
春日溪头垂钓归，花笑莺啼芳草绿。
猿鹤寥寥愁转深，携琴独理仙家曲。
曲中哀怨谁知妙，子期能识宫商调。
鱼未成龙剑未飞，家贫耽学人争笑。
君不见苏秦与韩信，独步谁知是英俊。
一朝得遇圣明君，腰间各佩黄金印。
男儿立志需稽古，莫厌灯前读书苦。
自古公侯未遇时，萧条长闭山中户。
（见《高岑三廉薛氏宗谱》，转录自《唐代文学论丛》第九期刊施景西《薛令之的〈灵岩寺〉诗及其写作时代》）-816-（按：《全唐诗》卷二一五仅收此诗之首四句，题作《灵岩寺》。
据施景西考，《灵岩寺》诗题为咸通元年后的辑录者所加。
）。

草堂栖在灵山谷，勤读诗书向灯烛。
柴门半掩寂无人，惟有白云相伴宿。
春日溪头垂钓归，花笑莺啼芳草绿。
猿鹤寥寥愁转深，携琴独理仙家曲。
曲中哀怨谁知妙，子期能识宫商调。
鱼未成龙剑未飞，家贫耽学人争笑。
君不见苏秦与韩信，独步谁知是英俊。
一朝得遇圣明君，腰间各佩黄金印。
男儿立志需稽古，莫厌灯前读书苦。
自古公侯未遇时，萧条长闭山中户。
（见《高岑三廉薛氏宗谱》，转录自《唐代文学论丛》第九期刊施景西《薛令之的〈灵岩寺〉诗及其写作时代》）-816-（按：《全唐诗》卷二一五仅收此诗之首四句，题作《灵岩寺》。
据施景西考，《灵岩寺》诗题为咸通元年后的辑录者所加。
）。

长吟太息问皇天，神通由来也已偏。
一名国士皆贫病，但是裨兵总有钱。
（见唐封演《封氏闻见记》卷十）-843-（《封氏闻见记》云：“范液有口才，薄命，所向不偶。
曾为诗曰：‘举意三江竭，兴心四海枯。
南游李邕死，北望守珪殂。
’液欲投谒二公，皆会其沦殁，故云。
然宗叔范纯家富于财，液每有所求，纯常给与之非一。
纯曾谓液曰：‘君有才而困于贫，今可试自咏。
’液命纸笔立操而竟。
其诗曰〖诗略〗。
纯大笑曰：‘教君自咏，何骂我乎？’不以为过。
”按：前一诗《全唐诗》已收入，“守珪”误作“宋珪”，守珪指张守珪，与李邕皆天宝间卒，因知液为天宝间人。
）。

搘颐笑来客，头上有朝簪。
（《诗式》卷四）。

朝披梦泽云（甲、乙、戊本作“云梦泽”），笠钓青茫茫。
寻丝（甲作“流”、乙作“绿”）得双鲤，中有三（乙作“二”）元章。
篆字若-867-丹蛇，逸（乙作“遶”）势如飞翔。
归来问天老（甲、戊作“姥”）奥（甲、戊作“妙”）义不可量。
金刀（甲作“刃”）割青素（甲作“紫”），灵文烂煌煌。
咽（甲、戊作“燕”）服十二环（戊作“镮”），奄（甲、戊作“想”）见仙人房。
暮跨（丙作“骑”）紫鳞（丙作“麟”）去，海气侵肌凉。
龙子善（戊作“喜”）变化，化作梅花妆。
赠（甲、戊作“遗”）我累累（乙作“叠叠”）珠，靡靡（甲作“非”）明月光。
劝我穿绛（乙作“络”）缕（甲、戊作“楼”），系作裙（戊、丁作“裾”）间裆（甲作“当”，戊作“珰”）。
挹（甲、戊作“揖”）子（甲作“予”，丁戊作“余”）以携（甲作“疾”，乙作“词”，丁、戊作“辞”）去，谈笑闻遗（甲、乙、戊作“余”）香。
（按：《全唐诗》卷一八五据《王直方诗话》录“房”、“凉”、“光”三韵，《全唐诗续补遗》卷四录“茫”、“凉”二韵。
）。

郡将虽乘马，群官总是驴。
（见唐封演《封氏闻见记》卷十）（按：《封氏闻见记》云：“王严光颇有文才，而性卓诡。
既无所达，自称钓鳌客。
……兵乱之后，严光年须已衰，任棣州司户。
时刺史有马，州佐已下多乘驴，严光作诗曰〖略〗。
对众吟诵，以为笑乐。
”按：封演为大历间人，因知兵乱即指安史之乱。
）-869-。

兀然无事无改换，无事何须论一段。
直心无散乱，他事不须断，过去已过去，未来更（《灯录》作“犹”）莫（黄庭坚书本作“何用”）算。
兀然无事坐（黄作“事”），何曾有人唤？向外觅功（黄作“工”）夫，总是痴顽汉。
粮不畜一粒，逢饭但知{埶/食}（黄作“知{口馵}”，《灯录》同黄，注：“陟立切”）。
世间多少（黄作“事”）人，相趁浑不及。
我不乐生（黄作“升”）天，亦不爱福田。
饥来吃饭（黄作“饥来一钵饭”），困来即卧（黄作“展脚”《灯录》无“卧”字）眠。
愚人笑我，智乃知贤（《灯录》作“焉”，黄作“愚人以为笑，智者谓之然”）。
不是痴钝，本体如然。
（此下黄多“非愚亦非智，不是空中去”二句）要去即去，要住即住（二“即”字，黄皆作“如是”）。
身被（《灯录》作“披”）一破[衲]（纳）（从《灯录》改），脚著娘生袴。
多言复多语，由来反相悮（黄作-884-“误”）。
若欲度众生，无过且自度。
莫谩求真佛，真佛不可见。
妙性及灵台，何曾受[薰]（勋）（从《灯录》改）炼（黄作“炼”）。
心是无事心，面是娘生面。
劫石可移动（黄作“动摇”），个中难（《灯录》作“无”）改变。
无事本无事（黄无以上三字），何须读文字？削除人我本，冥合个中意。
种种劳筋骨，不如林间（《灯录》作“下”）睡兀兀。
举头见日高（黄作“出”），乞饭从头𫗪（《灯录》、黄作“{扌聿}”）。
将功用功，展转冥朦。
取则（《灯录》作“即”）不得，不取自通。
吾有一言，绝虑[忘]（志）（从黄书本改，《灯录》作“亡”）缘。
巧说不得，只用心传。
更有一语，无过直与。
细如（黄作“极”）毫（《灯录》作“豪”）末，[大]（本）（从《灯录》改）无方所，本自圆成，不劳机杼。
世事悠悠，不如山丘。
青松蔽日，碧涧长（黄作“常秋”）。
卧藤萝下，块石枕头。
山云当幕（《总胜》作“赏慕”），夜月为钩（《灯录》、《总胜》、《沅湘》二句均在“卧藤”二句前）。
不朝天子，岂羡王侯。
生死（《总胜》二字至乙）无虑，更须（《灯录》等均作“复”）何忧？水月无形，我常只（《总胜》作“自”）宁。
万法皆尔，本自无生（《总胜》作“不死不生”）。
兀然无事坐（《总胜》作“个事”），春来草自青。
（见《祖堂集》卷三，以《四部丛刊三编》影宋本《景德传灯录》卷三十、《宛委别藏》本《南岳总胜集》卷下、《沅湘耆旧集》卷十引《林间录》及《王梵志诗辑校》卷六据石刻拓本录黄庭坚书此诗对校。
）（按：《全唐诗续补遗》卷二据清高士奇《江村消夏录》卷二《黄庭坚书梵志诗卷》收此诗归王梵志，分作十一首，实误。
《江村消夏录》收该卷后有庭坚自跋，并未以为梵志诗。
以此诗归梵志，始于卷末董其昌跋。
今唐宋多种典籍皆作懒残作，其昌逞臆之说，应予否定。
）。

（郑槩裴晃严维徐嶷〖东海人。
《宋高僧传》卷十五〗张著〖字处晦，常山人。
鷟孙，任剡尉，著《翰林盛事》一卷。
据《直斋书录解题》卷五〗范绛〖不详〗刘全白沈仲昌阙名）北客来江外，秋山到越中。
（郑槩）故交多此见，清兴复能同。
（裴晃）落木秦山近，衡门镜水通。
（严维）檐前苔绕砌，篱下菊成丛。
（徐嶷）泫泫花承露，泠泠叶动风。
（郑槩）卷帘看彩翠，对酒命丝桐。
（张著）戊日辞巢燕，商天向浦鸿。
（范绛）骞开通细雨，笑语望秋空。
（刘全白）懒竹霜天绿，残花醉里红。
（仲昌）客游惊落叶，更使恨风蓬。
（阙名）。

马令无茶分。
（见刘克庄《后村大全集》卷一八四《诗话新集》）（〖1〗刘克庄云：“余记唐人杂书载士元尝对客有‘马令无茶分’之戏。
北平王一日饮客，士元与焉。
坐间，北平醉饱设茗供，连沃数碗，士元老不能禁，即席吐利交下。
满坐大笑。
今不省出处，当考。
”）。

识业人稀少，迷途者众多。
苦中生乐想，无喜强弦歌。
不饮寻常醉，昏昏溺爱河。
含笑造殃咎，后苦莫由他。

焰火无鱼下底钩，觅鱼无处笑君愁。
可怜谷隐孜禅伯，被唾如今见亦羞。
（同前）按：《全唐诗》卷八一○收此首，缺题，今重录。

疏茎秋拥翠，幽艳夕添红。
有月长灯在，无烟烬火同。
香浓初受露，势庳不知风。
应笑金台上，先随晓漏终。
（见令狐楚《御览诗》）（按：《全唐诗》卷五六三误收于卢溵下，今移正。
）-982-。

听说衲僧牧护，任运逍遥无住。
一条百纳瓶盂，便是生涯调度。
为求至理参寻，不惮寒暑辛苦。
还曾四海周游，山水风云满肚。
内除戒律精严，不学威仪行步。
三乘笑我无能，我笑三乘谩做。
智人权立-993-阶梯，大道本无迷悟。
达者不假修治，不在能言能语。
披麻目视云霄，遮莫王侯不顾。
道人本体如然，不是知佛去处。
生也犹如著衫，死也还同脱袴。
生也无喜无忧，八风岂能惊怖。
外相犹似痴人，肚里非常峭措。
活计原无一钱，敢与君王鬬富。
愚人摆手憎嫌，智者点头相许。
那知傀儡牵抽，歌舞尽由行主。
一言为报诸人，打破画瓶归去。
（《景德传灯录》卷三十）（按：此诗原署云：“苏溪和尚，即五泄小师也。
”）。

参禅学道几般样，要在当人能择上。
莫只忘形与死心，此个难医病最深。
直须坐究探渊源，此道古今天下传。
正坐端然如泰山，巍巍不要守空闲。
直须提起吹毛利，要剖西来第一义。
瞠却眼兮剔起眉，反复看渠渠是谁。
还如捉贼须见赃，不怕贼理深处藏。
有智捉获刹那顷，无智经年不见影。
深嗟兀坐常如死，千年万岁只如此。
若将此等当禅宗，拈花微笑丧家风。
黑山下坐死水浸，大地漫漫如何禁。
若是铁眼铜睛汉，把手心头能自判。
直须著到悟为期，哮吼一声狮子儿。
君不见磨砖作镜喻有由，车不行兮在打牛。
又不见岩前湛水万丈清，沈沈寂寂杳无声。
一朝鱼龙来搅动，波翻浪涌真堪重。
譬如静-994-坐不用工，何年及第悟心空？急下手兮高着眼，管取今生教了办。
若还默默恣如愚，知君未解作工夫。
抖擞精神着意看，无形无影悟不难。
此是十分真用意，勇猛丈夫却须记。
切莫听道不须参，古圣孜孜为指南。
虽然旧阁闲田地，一度赢来得也未。
要识坐禅不动尊，风行草偃悉皆论。
而今四海清如镜，头头物物皆吾听。
长短方圆只自知，从来丝发不曾移。
若问坐禅成底事，日出东方夜落西。
（《缁门警训》卷二）。

丹霞有一宝，藏之岁月久。
从来人不识，余自独防守。
山河无隔碍，光明处处透。
体寂常湛然，莹澈无尘垢。
世间采取人，颠狂逐路走。
余则为渠说，抚掌笑破口。
忽遇解空人，放旷在林薮。
相逢不擎出，举意便知有。

荔子丹兮蕉黄（“蕉”下或有“叶”字，或有“子”字），杂肴蔬兮进侯堂。
侯之船兮两旗，度中流兮风泊之，待侯不来-1015-兮不知我悲。
侯乘驹兮入庙，慰我民兮不嚬以笑。
鹅之山兮柳之水，桂树团团兮白石齿齿。
侯朝出游兮暮来归，春与猿吟兮秋鹤与飞。
（《唐文粹》及欧阳修所见《韩集》均作“秋与鹤飞”。
《集古录跋尾》卷八录碑文作“秋鹤与飞”，欧疑碑文有误。
沈括《梦溪笔谈》卷十四以为此用《楚辞》相错成文格，今从其说。
）北方之人兮为侯是非，千秋万岁兮侯无我违。
福我兮寿我，驱厉鬼兮山之左。
下无湿兮高无干，秔稌充羡兮蛇蛟结蟠。
我民报事兮无怠其始，自今兮钦于世世。
（同前书卷三一、《唐文粹》卷五二《柳州罗池庙碑》附）（〖1〗《柳州罗池庙碑》云：“三年孟秋辛卯，侯降于州之后堂，欧阳翼等见而拜之。
其夕，梦翼而告之曰：‘馆我于罗池。
’其日景辰，庙成，大祭。
过客李仪醉酒，慢侮堂上，得疾，扶出庙门即死。
明年春，魏忠、欧阳翼使谢宁来京师，请书其事于石。
余谓柳侯生能泽其民，死能惊动祸福之，以食其土，可谓灵也已。
作迎享送神诗遗柳民，俾歌以祀焉而幷刻之。
……其词曰〖词略〗。
”《湖南通志·金石》六着录嘉定刻此碑，题作《唐罗池庙享神词碑》，附魏绍芳跋此为享神诗。
《唐诗别裁集》卷七收入。
朱东润师主编《中国历代文学作品选》中编第一册收此诗，题作《柳州罗池庙诗》，解题云：“此庙建成后，韩愈为撰《柳州罗池庙碑》，诗就附在碑文的后面。
诗效《楚辞·九歌》体，作为祭祀中迎神、送神时歌唱之用。
”）。

太行之下清且浅，一水盘桓纡山转。
千峰万壑不可数，异草幽花几曾见。
波中白日隐出明，风翻不动浮云轻。
翠峦玉女下双鹤，笑倚秋练开新晴。
又疑武陵溪上原，桃花溪尽空潺湲。
幽泉间复逗嵒侧，喷珠漱玉相交喧。
群猿见之走绝壁，缘峰虚梯弗劳力。
鸣禽回面背人飞，为是从来不相识。
杖藜因贪仰面看，碍石牵萝错移屐。
路穷屈曲疑欲回，迤逦屏开一重碧。
残樽遇坐酒即倾，旋摘山菓都无名。
题诗且欲尽佳句，能歌翻咏仙难成。
天门幽深十里西，无奈落日催人归。
谁能可属天宫事，为我乞取须臾期。
上天无梯日不顾，牢落归来坛未暮。
闭门下马一衾寒，梦想魂驰在何处。
（见《古今图书集成·山川典》卷四八《太行山部》、乾隆廿四年刊萧应植纂《济源县志》卷十六）。

阁下寒溪涨碧湍，阁前苍翠数峰环。
危梯续蹬穿松外，细竹分泉落石间（卷九作“前”）。
好鸟啁啾争唤客，乱云开合巧藏山。
独来应为禅僧笑，少有人能伴我闲。
（《类编长安志》卷三、卷九）-1023-。

殷勤[对]绿醽，闲坐绕沙[汀]。
怪来喧语笑，一派落青屏。
（缺字据《永乐大典》补）。

地人仙人家洛浦，闻道新年年十五。
巧转明眸双剑连，开妆一面千花吐。
流苏帐，云母屏，碧罗作卷花亭亭。
昆仑阿母暗钩引，东海麻姑投姓名。
梭能织诗筝解语，鸳鸯难称烟波侣。
偶逢曼倩巧言词，不觉投花忽相许。
自言夫婿心不骨，黄金买笑轻侯王。
掌中看舞腰欲断，暗里听歌愁满堂。
莫学为云去无迹，巫山高高接天碧。
（同前第五五一页）。

人间不会云间事，应笑蓬莱最后仙。
（见前书卷二三《得湖州崔十八使君书喜与杭越邻郡因成长句代贺兼寄微之》诗末自注引）（按：白氏诗注云：“贞元初同登科，崔君名最在后。
当时崔自咏云〖略〗。
”）。

自作分忧别，今方便道过。
悲酸如我少，语笑为君多。
泪亦因杯酒，欢非待（一作“侍”）绮罗。
路[歧]（岐）伤不已，松柏性无他。
怅望商山老，殷勤汉水波。
重言尘外约（相公往年垂赠六约），难继郢中歌。
玉管离声-1053-发，银[釭]（缸）曙色和。
碧霄看又远，其奈独愁和。
（见《文苑英华》卷二四五）（按：《文苑英华》在令狐楚《将赴洛下旅次汉南献上相公二十兄言怀八韵》后，紧接本诗，署“前人”。
中华书局影印本新编目录订为李逢吉诗，是。
二诗押韵相同，诗中事迹亦皆可考，兹不赘述。
〖《全唐诗》不收此诗〗）。

牛皮靸（《五灯会元》作“鞔”）露柱，露柱啾啾叫。
凡耳听不闻，诸圣呵呵笑。
（《景德传灯录》卷七、《五灯会元》卷三）。

古钓先生鹤发垂，穿波出浪不曾疑。
心荡荡，笑怡怡，长道无人画得伊。

三界兮和焰（一作“幻”），六道兮如幻（一作“梦”），圣贤出世兮同（一作“如”）。
国土犹如水上泡，无常生灭频（一作“无生灭”）迁变。
唯有摩诃大般若（一作“般若坚”），坚（一作“犹”）如金刚是可羡（一作“不可赞”）。
软似兜罗大等空，极小纤（一作“小极微”）尘不可见。
拥之令聚而不聚，拨之令散而不散，侧耳欲闻而不闻，瞪目观之不能见（一作“而不见”）。
歌复歌，盘陀石上笑诃诃。
笑复笑，青萝松（一作“松影”）下高声叫。
自从顿获此明珠（一作“获得此心珠”），帝释轮王都（一作“俱”）不要。
不是山僧独施为，自古先贤作此调。
不坐禅，不修道，任运逍遥只摩好（一作“么-1076-了”）。
但知万（一作“能方”）法不干怀，无如（一作“始”）何曾有生老。
（见《祖堂集》卷十七，注“一作”者，为《景德传灯录》卷三十所收此诗之异文。
）。

三界兮和焰（一作“幻”），六道兮如幻（一作“梦”），圣贤出世兮同（一作“如”）。
国土犹如水上泡，无常生灭频（一作“无生灭”）迁变。
唯有摩诃大般若（一作“般若坚”），坚（一作“犹”）如金刚是可羡（一作“不可赞”）。
软似兜罗大等空，极小纤（一作“小极微”）尘不可见。
拥之令聚而不聚，拨之令散而不散，侧耳欲闻而不闻，瞪目观之不能见（一作“而不见”）。
歌复歌，盘陀石上笑诃诃。
笑复笑，青萝松（一作“松影”）下高声叫。
自从顿获此明珠（一作“获得此心珠”），帝释轮王都（一作“俱”）不要。
不是山僧独施为，自古先贤作此调。
不坐禅，不修道，任运逍遥只摩好（一作“么-1076-了”）。
但知万（一作“能方”）法不干怀，无如（一作“始”）何曾有生老。
（见《祖堂集》卷十七，注“一作”者，为《景德传灯录》卷三十所收此诗之异文。
）。

月射冷光新殿宇，风敲清韵古杉松。
问师宝额因何立，笑指横溪有卧龙。
（见《南岳总胜集》卷中）。

莫怪红巾遮面笑，春风吹绽牡丹花。
（见前书卷下《妓女》）（〖1〗川口久雄校注云：“私注作‘《别后寄美人》，白’。
《佳句·美女》作‘白《春词》’。
《文集》、《全唐诗》均未见。
”）。

桂林云物画漫漫，雨里花开雨里残。
惟有今朝好风景，樱桃含笑柳眉攒。
（见唐莫休符《桂林风土记》、清汪森辑《粤西诗载》卷二二。
）-1098-。

相逢不饮空归去，洞口桃花也笑人。
（见《苕溪渔隐丛话后集》卷十六引《复斋漫录》引）。

烟鸿上汉声声远，逸骥寻云步步高。
应笑内兄年六十，郡城闲坐养霜毛。
（见《樊川文集·外集》）-1106-（按：此诗自宋时起，即收杜牧名下。
胡震亨《唐音戊签》一〖《统签》卷五六二〗云：“按牧之卒年五十，此云六十，或非牧诗也。
”其说是。
岑仲勉先生《唐人行第录》引后二句诗后云：“如谓内兄指被送者而言，则牧既为杜十三，其内兄〖即妻兄〗断不能为杜十三。
如曰诗题‘杜十三’错误，亦有疑问，因牧卒时年仅五十一，若牧尚未还京，行年更不及五十，诗茍牧自作，断不至如此荒唐。
故对此诗之较合理解释，当是送者乃牧内兄之为郡守者，后人不求甚解，将此诗混入《樊川集》内也。
”今按：《樊川文集》卷四有《寄内兄和州崔员外十二韵》，知作者即此人。
《全唐诗》卷五二四误收杜牧名下，今为移正。
又，杜牧《自撰墓志铭》称妻裴氏，未言另有崔氏妻。
《樊川文集》卷九有其妻兄裴希颜墓志，希颜仕履未至州牧，姑存疑。
）。

山南山北郁嵯峨，千古声名保不磨，笑入醉乡聊偃卧，我临苔石重摩挲。
（见影印天一阁藏《正德南康府志》卷十）。

沙漠关河路几程，师能献土远输诚。
因兹却笑宾熬{下为火}旅，史籍徒章贡赋名。

乐道山僧纵性多，天迥地转任从他。
闲卧孤峰无伴侣，独唱无生一曲歌。
无生歌，出世乐，堪笑时人和不着。
畅情乐道过残生，张三李四浑忘却。
大丈夫，须气槩，莫顺人情莫妨碍。
汝言顺即是菩提，我谓-1126-从来自相背。
有时憨，有时痴，非我途中争得知。
特达一生常任运，野客无乡可得归。
今日山僧只遮是，元本山僧更若为。
探祖机，空王子，休似浮云勿隈倚。
自古长披一衲衣，曾经几度遭寒暑，不是真，不是伪，打鼓乐神施拜跪。
明明一道汉江云，青山渌水不相似。
禀性成，无揩改，结角罗纹不相碍。
或运慈悲喜舍心，或即逢人以棒闿。
慈悲恩爱落牵缠，棒打交伊破恩爱。
报乎月下旅中人，若有恩情吾为改。
（见《景德传灯录》卷三十）。

久栖岩岳（《五灯会元》作“壑”）用功夫，草榻柴扉守志孤。
十载见闻心自委，一身冬夏衣缣无。
澄凝愁看（《五灯会元》作“含笑”，《禅门诸祖师偈颂》作“愁笑”）三愁思，情苦高名上哲图。
业就巍（《五灯会元》作“高”，《禅门诸祖师偈颂》作“帝”）科酬极志（《五灯会元》作“志极”），比来臣相不当途。

也大奇，也大奇（《祖堂集》作“可笑奇，可笑奇”），无情解说（《五灯会元》作“说法”）不思议。
若将耳听声不现（《五灯会元》作“终难会”），眼处闻声始可知（《祖堂集》、《五灯会元》作“方得知”。
）（见《景德传灯录》卷十五、《五灯会元》卷十三）。

绝代祇西子，众芳唯牡丹。
月中虚有桂，天上谩夸兰。
夜濯金波满，朝倾玉露残。
性应轻菡萏，根本是琅玕。
夺日霞千片，[凌]（陵）风绮一端。
稍宜经（一作“霑”）宿雨，偏觉耐春寒。
见说开元岁，初令植御栏，贵妃娇欲比，侍女妒羞看。
巧类鸳机织，光攒射月团。
渐移公子第，还种杏花坛。
豪士倾囊买，贫儒假乘观。
叶藏梧际凤，枝动镜中鸾。
似笑宾初至，如愁酒欲阑。
诗人忘芍药，释子愧梅檀。
酷烈宜名寿，姿容想姓潘。
素光翻露羽，丹焰赩鸡冠。
燕拂惊还语，蜂贪困未安。
傥令红脸笑，兼解翠眉攒。
少长呈连萼，娇矜寄合欢。
息肩移九轨，无胫到千官。
日耀香房折，风披蘂粉干。
好酬青玉案，称贮碧冰盘。
璧要连城与，[珠]（殊）堪十斛判。
更思初甲拆，那得异泥蟠。
骚咏应遗恨，农经祇粗刊。
鲁般雕不得，延寿笔将殚。
醉客同攀折，佳人惜犯干。
始知来苑圃，全胜在林峦。
泥潭当浇洒，庭除又绰宽。
若将桃李并，方觉效嚬难。
（见《文苑英华》卷三二一）。

绝代祇西子，众芳唯牡丹。
月中虚有桂，天上谩夸兰。
夜濯金波满，朝倾玉露残。
性应轻菡萏，根本是琅玕。
夺日霞千片，[凌]（陵）风绮一端。
稍宜经（一作“霑”）宿雨，偏觉耐春寒。
见说开元岁，初令植御栏，贵妃娇欲比，侍女妒羞看。
巧类鸳机织，光攒射月团。
渐移公子第，还种杏花坛。
豪士倾囊买，贫儒假乘观。
叶藏梧际凤，枝动镜中鸾。
似笑宾初至，如愁酒欲阑。
诗人忘芍药，释子愧梅檀。
酷烈宜名寿，姿容想姓潘。
素光翻露羽，丹焰赩鸡冠。
燕拂惊还语，蜂贪困未安。
傥令红脸笑，兼解翠眉攒。
少长呈连萼，娇矜寄合欢。
息肩移九轨，无胫到千官。
日耀香房折，风披蘂粉干。
好酬青玉案，称贮碧冰盘。
璧要连城与，[珠]（殊）堪十斛判。
更思初甲拆，那得异泥蟠。
骚咏应遗恨，农经祇粗刊。
鲁般雕不得，延寿笔将殚。
醉客同攀折，佳人惜犯干。
始知来苑圃，全胜在林峦。
泥潭当浇洒，庭除又绰宽。
若将桃李并，方觉效嚬难。
（见《文苑英华》卷三二一）。

宇内为闲客，人中作野僧。
任从他笑我，随处自腾腾。
（均见《景德传灯录》卷十一、《五灯会元》卷四）-1170-。

-1181-草树连云雉堞平，萧萧风雨暗荒城。
流归涧壑应无色，响入松杉觉有声。
旅邸愁人宁复梦，书堂倦客若为情。
芭蕉滴沥伤心处，俯仰空怀一笑名。
（以上三首均见《古今图书集成·职方典》卷一一四七《安陆府部》。
疑伪。
）。

世事忙忙无了程，百年如梦瞥然荣。
不知道有云衢客，刚自争邀尘里名。
欲驻流年泛太清，须知灵药必长生。
纯烧天地阴阳髓，全炼乾坤日月精。
嫁娶阴阳成匹配，对持龙虎自相吞。
伏得离宫赤帝精，感他坎户白龙液。
黄芽祇此是根源，自外徒劳虚费力。
若不曾逢真至人，如何得到幽玄术？火候须教经九转，丹成直待周千日。
𬬻上烟生五彩光，鼎中药奋弘红色。
刀圭一粒冲天汉，逍遥顿蹑三清畔。
驾鹤乘龙役鬼神，反笑桑田数回换。
自此长居碧落宫，永共群仙醉金殿。

投闲犹自喜，古刹（《岳林寺志》作“策”）剡东寻。
祗树随僧老，龙溪遶岸深。
楼高春色晚，天近日光阴。
共笑家声旧，何时解盍簪。
（见光绪三十四年刊张美翊纂《奉化县志》卷四。
）（〖1〗张靖龙云：见清戴明琮《明州岳林寺志》卷五《诗赋》。
岳林寺在奉化县城东北，梁大同二年创于龙溪西，名崇福院。
李绅书额。
会昌中毁。
大中二年闲旷禅师徙建溪东，改岳林寺。
）。

一盏酒，一脔鲊，止见半臂著襕，何处口唇开袴。
（同前）-1189-（〖1〗《唐语林》云：“方干貌陋唇缺，味嗜鱼鲊，性多讥戏。
萧中丞典杭，军倅吴杰，患眸子赤。
会宴于城楼饮，促召杰。
杰至，目为风掠，不堪其苦。
宪笑命近座女伶，裂红巾方寸帖脸，以障风掠。
时在席，因为令戏杰曰〖略〗。
杰还之曰〖略〗。
一席绝倒。
尔后人多目干为‘方开袴’”。
按：《唐摭言》卷十三载方干与龙丘李主簿互嘲酒令，均为六言四句，内容相近，为同一嘲谑之不同传本。
六言二首已收入《全唐诗》卷八七九。
）。

置天立地混沌分，造化含花处处焚。
一阴一阳乃成道，秋石苍苍浪子孙。
玄武朱雀明前路，涌泉真汞守乾坤。
鼎鼎制铅成宝物，姹女藏头不肯出。
十二葫中紫河车，四十二气烈仙窟。
颜如玉，貌如霜，枣叶雄朱修修毕。
手抟日月入炉中，炎炎赫赫魂不失。
非济凡间饥冻疾，不如学道急须出。
水煮冥冥白虎身，兽𬬻上下两莫测。
大象不游于兔穴，大悟不拘于小节，迷者心差皆总失。
非传下界盲瞽人，灭族-1191-亡身不可出。
六歌六歌，尔翺已去往蓬莱，白日霞仙，今古密鹤，叫前程，洞庭湖，礼我圣祖为留术。
去无声，甘如蜜，一七二七七万毕。
开𬬻忽见火一团，光彩炎炎赫赫奕。
虽济凡间饥冻疾，不如访道栖金室。
（《大还丹照鉴》）（按：《十国春秋》卷四七：“尔朱先生，成都人也。
字通微，亦号归元子。
唐僖宗时隐炼于金鸡关下石室。
居久之，有异人与药一丸，且戒曰：‘子见浮石而服之，仙道成矣。
’自是遇石必投之水间，视其浮沉。
人皆笑以为狂。
一日游峡上，有叟舣舟相待，叩其姓氏，对曰：‘涪州石姓也。
’遂豁然悟曰：‘异人浮石之言，斯其应乎？’因服药轻举而去。
时天复末年也。
先生有《还丹歌》传于蜀中。
”应即此人。
此诗应即《还丹歌》。
《大还丹照鉴》作者为后蜀广政间人，故得以收录之。
）-1192-。

宁辞园令秩，不改渊明调。
解印无与言，见山始一笑。
幽人还绝境，谁道苦奔峭。
随云剩渡溪，出门更垂钓。
吾庐青霞里，窗树玄猿啸。
微月清风来，方知散发妙。

丘壑去如此，暮年始栖偃。
赖遇无心云，不笑归来晚。
鸣鸠拂红枝，初服傍清畎。
昨日山僧来，犹嫌嘉遁浅。
托君紫阳家，路灭心更远。
梯云创其居，抱犊上绝𪩘。
杏田溪一曲，霞境峰几转。
路石挂飞泉，谢公应在眼。
愿言携手去，采药长不返。
（见《钱考功集》卷三。
《全唐诗》卷二三六收作钱起诗。
吴企明云章陵为唐文宗陵。
）-1219-。

江南荡风俗，养女娇且怜。
性冶耻针线，妆成调管弦。
所学非雅音，多被春心牵。
自谓芳华色，长占艳阳年。
却笑邻家女，终朝弄机杼。
机杼纵劳身，罗衣不到汝。
（同前）。

肩高项缩发崔嵬，攘臂群儒鬬酒杯。
听得歌声人尽笑，夜头旗帜晓头催。

白云溪畔创仁寺，三十年来此住持。
笑指门前一条路，才离山下有千歧。
（《东文选》卷十九）。

舟归范蠡五湖上，国破西施一笑中。
（见《吟窗杂录》卷十三《进士王氏诗要格律》。
）-1249-。

摆脱尘缨淡无欲，闲阅图经寻岳渎。
林泉何处惬予心，收拾琴书将卜筑。
崎岖不敢千里辞，东自太行入王屋。
先探藏花坞里春，蟠桃毕竟何时熟？燕罗故宅阳台宫，九龙戏珠画幈簇。
丹井沉沉浸月明，丫髻仙童抱参𣃁。
昂头贪看华盖峰，蓦然悮入紫微谷。
上方楼阁与云闲，金碧交光射林麓。
避秦沟有避秦人，夜半闻歌《采芝曲》。
策杖穷跻瘦龙岭，崄似剑关西向蜀。
扪参历井上冲真，千仞断崖横独木。
自辰及酉脚力穷，恰到紫金堂下宿。
再拜新尝太一泉，顿觉洒然消病骨。
恍兮惚兮九霄间，万顷岚光醒醉目。
恭叩仙坛祷真境，坛与天通隔尘俗。
银座金腰玉顶寒，帝遣仙官分部属。
小有中藏万里地，都压洞天三十六。
日精月华左右奇，黛色倚空如削玉。
东观大海日轮红，西望穷边坛影绿。
炼丹炉下土犹香，抱出神丹知几斛。
处山使者持太阿，保护圣躯谁敢黩？王母洞深非可测，雷霆屡震蛟龙窟。
遥-1251-指三官校勘台，樵人几度闻丝竹。
抱朴岩前采药童，手撚金芝身薜服。
北斗平连北斗星，自是天关通地轴。
麻笼药柜翠相接，瑞草灵苗香馥郁。
或闻仙犬吠仙灯，或睹仙人跨仙鹿。
奇踪异迹难尽言，更欲题诗毛颖秃。
短歌聊寄名利人，谁肯同来伴幽独？一声长啸坐孤石，紫云悠悠送黄鹄。
个中疑是麻姑仙，冷笑世间光景促。
（同前）。

休门外，喜笑得钱财。
出门（辛本、川本作“外”）三旬五十里，蛇鼠阴人及小孩，出外免无厄（辛本、川本作“定无灾”）。

去去无标的，来来只摩（一作“么”）来。
有人相借问，不语笑咳咳。

昔时童子[慕]（募）清闲，今古犹传在此山。
百派峥嵘流海内，千溪{山|穴/大}屼透云间。
猿啼岭上深幽静，虎{口笑}（应即“啸”字）岩边去复还。
愐想翠花崚谷变，空留禅室喜登攀。

哽噎卑末手，抑塞多不谬。
嵯峨难遥望，恐怕年终朽。
（见向达《唐代长安与西域文明·记敦煌石室出晋天福十年写本寿昌县地境》引敦煌所出天复二年翟奉达写《逆刺占》卷末题诗。
原卷流落敦煌某氏，今不详所在。
）（按：向达同书《西征小记》云《逆刺占》末翟题云：“于时天复贰载岁在壬戌四月丁丑朔七日，河西炖煌郡州学上足子弟翟再温记。
”姓名旁注曰：“再温字奉达也。
”其后录诗三首。
前引文录诗后复题云：“幼年作之，多不当路。
今笑，）-1349-（今笑。
已前达走笔题撰之耳。
年廿作，今年迈见此诗，羞煞人，羞煞人。
”）。

可笑祖龙游不得，欲于何处访蓬莱。
（见《舆地纪胜》卷六九《岳州》。
）（按：范质入宋后，均在汴京。
诗为其早年作。
）。

甘露台前靡不逢，免将明暗諕盲聋。
当初贬着文殊处，笑杀寒山者老翁。

常人无所重，惟睡乃为重。
举世皆为息，魂离神不动。
觉来无所知，贪求心愈用。
堪笑尘中人（《事文类聚》作“尘世中”），不知梦是梦。
-1358-。

迎笑堂前九节筇，闲来无事得从容，时闻雷护千年橘，夜听风传万壑松。
茅屋人家芳草合（一作“外”），竹房僧住翠微浓（一作“中”）。
一蓑烟雨归来晚，遥听云间起暮钟。
（见《江西诗微》卷三。
）（按：今人编选之《滕王阁诗选》，自道光三十年刊涂阑玉辑《西山志》中录该诗，略有异文，注一作者即据该书。
《西山志》未见。
）。

东过匡庐忍醉眠，双眸尽日挂危巅。
压低吴楚殽涵水，约破云霞独倚天。
一面峭来无鸟径，数峰狂欲-1384-趁渔船。
江人莫笑偏凝望，卜隐长思瀑布前。
（以上四首均见《吉石盦丛书》影印日本高山寺藏宋抄本陈舜俞《庐山记》卷四。
）（按：《望庐山》三四两句，《全唐诗》卷七四三已据《野客丛书》卷十七收入，“殽”作“遥”。
）。

飒飒西风起，飘飘细雨飞。
前村孤岭上，樵父拥蓑归。
蹑履寻荒径，搘筇似力微。
时人应笑我，笑我者还稀。
（《卍续藏经》本宋释子升、如祐编《禅门诸祖师偈颂》卷上之上。
）。

桃李无言应笑我，二年尘土满渔航。
（《五色线》。
）。

是非憎爱多世偏多，子细思量奈我何。
宽却肚肠须（《布袋和尚传》、《明州岳林寺志》作“皮常”）忍辱，豁开心地任从他（《明州岳林寺志》作“放开笑中暗消磨”，《布袋和尚传》“笑口”作“泆日”，似误。
）若逢知己须依分，纵遇冤家也共和。
若能了此心头事（《布袋和尚传》、《明州岳林寺志》作“能使此心无絓碍”），自然证得六波罗。

-1417-盲聋喑哑格调高，是何境界自担荷。
昔日曾向玄沙道，笑杀张三李四歌。
（见《祖堂集》卷十一。
）。

叹汝景禅去何速，虽不同道当眼明。
个今永却不曾亏，地水火风还故国。
好也好，也大奇，忙忙宇宙几人知，莹净宁闲追路绝，青山绿嶂白云驰。
歌好歌，笑好笑，谁肯便作此中调。
难提既与君凑机，其肯无不谐其要。
格志异，气骨高，森萝咸会一灵毫。
虽然示作皆同电，出岫藏峰徒思劳。
希奇地，剑吹-1419-毛，脱罩腾笼任性游。
此界他界如水月，几般应迹妙逍遥。

何如深谷一遗人，宴坐经行不累身。
废宅可嗟频换主，凋丛愁见几回春。
尖尖石笑烟笼碧，点点苔钱雨洗新。
堪笑古人非我意，居山多是避强秦。

何如深谷一遗人，宴坐经行不累身。
废宅可嗟频换主，凋丛愁见几回春。
尖尖石笑烟笼碧，点点苔钱雨洗新。
堪笑古人非我意，居山多是避强秦。

万般惟道最堪依，一瞬荣枯万古悲。
强笑低颜何忽忽，忘机绝虑自怡怡。
潜龙终要投深浦，巢鸟应须占健枝。
名利门中难立足，隐藏云水更何之。

扰扰尘埃白日忙，偶然来谒赞公房。
行登峻岭跻攀倦，坐俯清泉笑傲凉。
林静鸟声酬客语，风来花气逐人香。
此时已觉凡尘断，分得高僧兴味长。
（见《宋诗纪事补遗》卷二引《开化县志》。
）-1442-。

数级崔嵬万木中，最堪影势似难同。
栏杆（《赤城志》作“阑干”）夜压江心月，铃铎秋摇岳顶风。
重叠画檐遮世界，稀疏清磬彻虚空。
有时问著禅僧路，笑指丹霄去不穷。
（见《天台续集》卷下、《嘉定赤城志》卷十九。
）-1448-。

若切老婆心，劝君莫掠虚。
忽遇明眼人，相逢笑杀渠。

{忄可}怜徒懃子，时人笑作昏。
神清如镜像，迥然与物分。
（同前卷六。
）。

石室周圆庆已多，有人不到复如何？待封此样呈诸友，开时祇好笑呵呵。

夜静月华明，（仁。
）秋深露气清。
（琲。
）园林消溽暑，（仁。
）山水送寒声。
（琲。
）菊富陶无酒，（仁。
）莼肥翰可羹。
（琲。
）人生贵自适，（仁。
）世利不须营。
（琲。
）漫舞衣饶冷，（仁。
）狂歌酒易倾。
（琲。
）欢酬儿与父，（仁。
）今古梦还醒。
（琲。
）笑眼看毛凤，（仁。
）长怀念鹡鸰。
（琲。
）干戈时已定，（仁。
）款款话平生。
（琲。
）（均见《闽诗录乙集》卷四。
）。

向前吴氏学丹青，不体僧[繇]（瑶）事不精。
画马不成驴亦失，时人尽笑枉平生。

柳色含烟山花笑，莺啼林下几人知？后生正好寻玄路，莫弃光阴虚度时。
-1476-。

傅粉销金翦翠霞，黛烟浓处添铅华。
也知曾伴姮娥笑，将来村里卖谁家。

万像森罗极细微，素话当人却道非。
相逢相见呵呵笑，顾伫停机复是谁。

云门顾鉴笑嘻嘻，拟议遭渠顾鉴咦。
任是张良多智巧，到头于是也难施。
（《禅林僧宝传》卷二）。

阿呵呵，是什么，听向精灵窟里坐。
朕兆生兮与未生，蓦口掴弓无罪过。
如今口使谁人掴，纵使掴弓复何责？除是知音同道流，未言已过新罗国。
乾坤大地本来虚，靡用观空作意除。
作意除兮终不了，还似霜钩钓火鱼。
恨余数载勤劳苦，为剖玄中一玄语。
明明玄自不玄玄，更尚玄中求玄悟。
无法迷人及悟人，忽于平地致难辛。
丈夫须禀天生格，蹋破虚空莫问津。
单刀秀句枉施设，剜肉成疮向谁说？直铙讲得石点头，终归不离水中月。
更言者个是如来，诳他自诳苦哀哉！若也不信葛藤语，一任青天掣电雷。
余家一任青天笑，碧落浮云徒浩浩。
解说刀兮口不伤，今古岂无言语道。
闲来把笔动毫铓，不欲{眉肩}然伫寂乡。
无事强生多种解，争如无事且寻常。
且寻常，犹被虚真笑一场。
可怜好个究全子，唤作究全早压良。
默不是，语乖张，到此分明总是狂。
为报诸方毳侣道，最好波斯入大唐。
（《天圣广灯录》卷二十。
）-1504-。

阿呵呵，是什么，听向精灵窟里坐。
朕兆生兮与未生，蓦口掴弓无罪过。
如今口使谁人掴，纵使掴弓复何责？除是知音同道流，未言已过新罗国。
乾坤大地本来虚，靡用观空作意除。
作意除兮终不了，还似霜钩钓火鱼。
恨余数载勤劳苦，为剖玄中一玄语。
明明玄自不玄玄，更尚玄中求玄悟。
无法迷人及悟人，忽于平地致难辛。
丈夫须禀天生格，蹋破虚空莫问津。
单刀秀句枉施设，剜肉成疮向谁说？直铙讲得石点头，终归不离水中月。
更言者个是如来，诳他自诳苦哀哉！若也不信葛藤语，一任青天掣电雷。
余家一任青天笑，碧落浮云徒浩浩。
解说刀兮口不伤，今古岂无言语道。
闲来把笔动毫铓，不欲{眉肩}然伫寂乡。
无事强生多种解，争如无事且寻常。
且寻常，犹被虚真笑一场。
可怜好个究全子，唤作究全早压良。
默不是，语乖张，到此分明总是狂。
为报诸方毳侣道，最好波斯入大唐。
（《天圣广灯录》卷二十。
）-1504-。

露柱不声唤，猢狲绳子断。
上士笑呵呵，中流若为见。

脉分虚实为君说，弦数沉被幷冷热。
关前阳脉数弦浮，关后阴沉迟细脉。
浮弦而数热兼风，沉细为寒气上攻。
阳浮为表阴沉里，尺寸关中看子细。
学者要知生死期，九怪脉中定凶吉。
结促牢代四脉者，可取死生期岁月。
假令四十动一止，一脏无炁死之义。
三十动中一止时，三岁二脏死无炁。
脉来十动一止之，一岁死期堪下泪。
若还十动不满者，动胖炁衰人不起。
须当以日定死期，盖为动中不应指。
三元正气难拘束，魂魄冥冥随风去。
一呼三寸阳炁出，一吸复然阴炁入。
阴阳呼吸定息匀，来往升降中不息。
肝脉达而风炁生，肾水下而雨滋湿。
肺炁清汽上属天，地炁浊而通其嗌。
脾司出纳象谷空，雷动于心声霹雳。
水谷包容肠胃间，六经为川流不息。
阳为形表血为阴，精气为荣悍为卫。
络有十五经十二，上应周天下临地。
水漏百刻运流行，与周天度为纲纪。
手足阳明江海水，天蝎金牛幷豫冀。
太阳手足合清淮，天秤白羊充淮里。
阴阳人马对寅申，燕益渭漯水汽深。
太阴巨蟹幷磨蝎，丑未湖河水难竭。
宝瓶狮子对周齐，汝水三河合应之。
巳上楚宫属双女，亥上双鱼时掉尾。
十二脉中合经水，内外相输为表里。
人身血气要充盈，六脉无邪无病体。
火之精气主生神，水汽充盈生志意。
复胗涩脉何部中，败血折精之脉候。
唯有三秋乃应时，余月见之皆恶候。
洪钩夏脉居寸口，堪笑愚夫多不晓。
脉若俱洪不带钩，钩不外汇时血常走。
秋脉微毛若无涩，病者多应命单得。
设然肺部胗见之，涩谓秋中多结脉。
严冬尺脉要弦沉，肾部无邪体炁清。
忽然弦大多虚候，梦中涉水鬼随人。
春怕庚辛秋丙丁，微毛洪数病相侵。
玉函歌诀最玄微，俗眼庸人难探颐。
若能精向义中求，审察元通神可比。
-1512-。

群芳且莫相矜笑。
（《梅花字字香后集》。
）。

[东]（束）家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东到餢笑。
西云养志与荣名，彼此相非不相调。
东家自云虽辛苦，躬耕早暮及所（一作“莫及”）亲。
男舂女爨二十载，堂上未为衰老人。
朝机暮织还充体，余者到兄还及[弟]（第）。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人夏日得升公车。
纵令得官（一作“贵”）身须老，衔恤终天向谁道。
百年骨肉归下泉，万里枪榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古《孝经》，世世相传皆得力。
为报西家知不知（一作“不”），何须谩笑东家儿。
生前不得供甘滑，殁后扬名徒尔为。
（见《文苑英华》卷三五○。
）（按：明刻本《文苑英华》收此诗，不署名，前为薛逢《醉春风》，《全唐诗》卷五四八遂误收为薛逢诗。
今据中华书局影印本新编用妻小改正。
）-1558-。

[东]（束）家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东到餢笑。
西云养志与荣名，彼此相非不相调。
东家自云虽辛苦，躬耕早暮及所（一作“莫及”）亲。
男舂女爨二十载，堂上未为衰老人。
朝机暮织还充体，余者到兄还及[弟]（第）。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人夏日得升公车。
纵令得官（一作“贵”）身须老，衔恤终天向谁道。
百年骨肉归下泉，万里枪榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古《孝经》，世世相传皆得力。
为报西家知不知（一作“不”），何须谩笑东家儿。
生前不得供甘滑，殁后扬名徒尔为。
（见《文苑英华》卷三五○。
）（按：明刻本《文苑英华》收此诗，不署名，前为薛逢《醉春风》，《全唐诗》卷五四八遂误收为薛逢诗。
今据中华书局影印本新编用妻小改正。
）-1558-。

[东]（束）家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东到餢笑。
西云养志与荣名，彼此相非不相调。
东家自云虽辛苦，躬耕早暮及所（一作“莫及”）亲。
男舂女爨二十载，堂上未为衰老人。
朝机暮织还充体，余者到兄还及[弟]（第）。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人夏日得升公车。
纵令得官（一作“贵”）身须老，衔恤终天向谁道。
百年骨肉归下泉，万里枪榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古《孝经》，世世相传皆得力。
为报西家知不知（一作“不”），何须谩笑东家儿。
生前不得供甘滑，殁后扬名徒尔为。
（见《文苑英华》卷三五○。
）（按：明刻本《文苑英华》收此诗，不署名，前为薛逢《醉春风》，《全唐诗》卷五四八遂误收为薛逢诗。
今据中华书局影印本新编用妻小改正。
）-1558-。

宝剑匣中开似水，娥眉一笑塞云轻。
（见《吟窗杂录》卷十三僧虚中《流类手鉴》。
）。

姑射仙人笑脸开，肯将脂粉涴香腮。
只因悮入桃源洞，惹得春风上面来。
（见《永乐大典》卷二八○九，中华书局影印本第三五册。
）（按：《粤诗搜逸》卷二引《连州志》谓𣸣为渭弟。
若其言可信，则𣸣应为南汉末至宋初入。
惜尚无从证定，姑仍从《全唐诗》收入事迹无考作者。
）。

老病无堪合退休，伊川久已得莬裘。
如今又上长安道，好被青山笑白头。
（见道光十八年刊马九功等纂《伊阳县志》卷六）-1580-。

大道留丹灶，清心慕烟霞。
阴阳成造化，水火结河车。
铅汞须归戊，炉开紫金花。
华池再修育，神水各为家。
志士得之须保惜，定我性命育神室。
下士闻之多暗笑，真人见说安魂魄。
焚香礼之万事毕，皆感天地作仙质。
（《正统道藏》本《大丹篇》。
）（按：《大丹篇》作者不详。
大致可确定为宋或宋以前人之作。
宋时无裴姓入相者，因知为唐人之作。
）。

野老南湖上，茅檐向水低。
应门仲躬子，举[案]（按）伯鸾妻。
篱下山花笑，窗前谷鸟啼。
犹言近人境，不似武陵溪。
（《新撰类林钞》卷四，据小川环树本。
）-1641-。

昔日骑驴学忍饥，今朝忽著锦衣归。
等闲画虎驱红旆，可畏登龙入紫微。
富贵不由翁祖（一作“簪组”）解，文章生得羽毛飞。
广都再去应惆怅，犹有江边旧钓矶。
（见蜀何光远《鉴戒录》卷八“衣锦归”条。
）（〖1〗《鉴戒录》云：“段相国文昌本广都人，父以油柞为业。
生而有致，长亦多才，物业荡空，文章回振。
洎跨卫行卷，乡里笑之历三十年间，衣锦还蜀，蜀人有诗赠曰〖略〗。
”）。

一花三百朵，含笑向春风。
明年三月里，朵朵断肠红。
（见《增修诗话总龟》卷四八引《洞微志》）（〖1〗《洞微志》：“钱仁伉，尚父之孙也。
为元帅府中书检校司徒，与中军都虞候金沼邻居。
沼所居堂东，植牡丹藿一本，着花三百朵，其色如血，加之金含棱。
每瓶子顶上有碎金丝，如自然蛱蝶之状。
一城以为殊异。
每岁花开张宴，仁伉预焉。
开宝七年春三月花才一两朵开。
仁伉一夕洪饮击剑，裎服中单，背负大篮，左手携锄，腰插六匕首，逾墙而过沼，中外无知者。
锄取牡丹置篮中，乃平其地。
空中闻有吁叹之声，细微若游蜂音，辞曰〖略〗。
仁伉异之，移植于亭后。
明日，沼觉失花，为非人力所及。
来年花盛开乃宴加沼，沼一见无语，得疾以归。
至夜愤闷不已，以刀决肠而卒。
肠皆寸寸断，果符空中之语。
”）。

勿笑父母不认汝。
（均见《唐语林》卷七）-1688-。

一跳八尺，再跳丈六。
从春至夏，裸袒相逐。
天地取作，掉尾肃肃。
（见《历代笑话集》本唐朱揆《谐噱录》）。

跳石牛骨碌，好笑又（《武英殿聚珍版丛书》本《岭表录异》无“又”字）好哭。
（见《太平御览》卷九○○引刘恂《岭表录异》）。

可笑众生蠢蠢，各执一般异见。
但欲傍鏊求饼，不岇返本观面。
面是正邪之本，由人造作百变。
所须任意纵横，不假偏耽爱恋。
无著即是解脱，有求又遭罗罥。
慈心一切平等，真如菩提自现。
若怀彼我二心，对面不见佛面。

顿悟心源开宝藏，隐显灵踪现真相。
独行独坐常巍巍，百亿化身无数量。
纵令畐塞满虚空，看时不见微尘相。
可笑物空无比况，口吐明珠光晃晃。
寻常见说不思议，一语标宗言下当。
（《宗镜录》卷九八）-1738-。

四月八日游，鬭鸡台上樗蒲卢。
正见笑，兵不输，阻雉正见唤兵人人死室粟麦无□□犊合河北脱却角白血五之间辽乱推搭，圣人之间天运迎。
（此篇首有“宝公曰”三字。
中间一段难以点断）。

宋腊已歌，秦姬欲笑。

昨夜越溪难，含悲赴上兰。
今朝逾岭易，抱笑入长安。

乍行乍理发，或笑或看衣。

中岁颇好道，晚家南山陲。
兴来每独往，胜事空自知。
行到水穷处，坐看云起时。
偶然值林叟，谈笑无还期。

珥笔趋丹陛，垂珰上玉除。
步檐青琐闼，方幰画轮车。
市阅千金字，朝闻五色书。
致君光帝典，荐士满公车。
伏奏回金驾，横经重石渠。
从兹罢角抵，且复幸储胥。
天统知尧后，王章笑鲁初。
匈奴遥俯伏，汉相俨簪裾。
贾生非不遇，汲黯自堪疏。
学易思求我，言诗或起予。
当从大夫后，何惜隶人余。

欲笑周文歌宴镐，遥轻汉武乐横汾。
岂知玉殿生三秀，讵有铜池出五云。
陌上尧樽倾北斗，楼前舜乐动南薰。
共欢天意同人意，万岁千秋奉圣君。

帝子远辞丹凤阙，天书遥借翠微宫。
隔窗云雾生衣上，卷幔山泉入镜中。
林下水声喧语笑，岩间树色隐房栊。
仙家未必能胜此，何事吹笙向碧空。

忽蒙汉诏还冠冕，始觉殷王解网罗。
日比皇明犹自暗，天齐圣寿未云多。
花迎喜气皆知笑，鸟识欢心亦解歌。
闻道百城新佩印，还来双阙共鸣珂。

酌酒与君君自宽，人情翻覆似波澜。
白首相知犹按剑，朱门先达笑弹冠。
草色全经细雨湿，花枝欲动春风寒。
世事浮云何足问，不如高卧且加餐。

不到东山向一年，归来才及种春田。
雨中草色绿堪染，水上桃花红欲然。
优娄比丘经论学，伛偻丈人乡里贤。
披衣倒屣且相见，相欢语笑衡门前。

怪来妆阁闭，朝下不相迎。
总向春园里，花间笑语声。

君不见建章宫中金明枝，万万长条拂地垂。
二月三月花如霰，九重幽深君不见。
艳彩朝含四宝宫，香风旦入朝云殿。
汉家宫女春未阑，爱此芳香朝暮看。
看来看去心不忘，攀折将安镜台上。
双双素手剪不成，两两红妆笑相向。
建章昨夜起春风，一花飞落长信宫。
长信丽人见花泣，忆此珍树何嗟及。
我昔初在昭阳时，朝攀暮折登玉墀。
只言岁岁长相对，不悟今朝遥相思。

楚王竟何去，独自留巫山。
偏使世人见，迢迢江汉间。
驻舟春谿里，誓愿拜灵颜。
梦寐睹神女，金沙鸣珮环。
闲艳绝世姿，令人气力微。
含笑默不语，化作朝云飞。

白首何老人，蓑笠蔽其身。
避世长不仕，钓鱼清江滨。
浦沙明濯足，山月静垂纶。
寓宿湍与濑，行歌秋复春。
持竿湘岸竹，𦶟火芦洲薪。
绿水饭香稻，青荷包紫鳞。
于中还自乐，所欲全吾真。
而笑独醒者，临流多苦辛。

登岸还入舟，水禽惊笑语。
晚叶低众色，湿云带残暑。
落日乘醉归，溪流复几许。

爱君少岐嶷，高视白云乡。
九岁能属文，谒帝游明光。
奉诏赤墀下，拜为童子郎。
尔来屡迁易，三度尉洛阳。
洛阳十二门，官寺郁相望。
青槐罗四面，渌水贯中央。
听讼破秋毫，应物利干将。
辞满如脱屣，立言无否臧。
岁暮风雪暗，秦中川路长。
行人饮腊酒，立马带晨霜。
生事岂须问，故园寒草荒。
从今署右职，莫笑在农桑。

子为郡从事，主印清淮边。
谈笑一州里，从容群吏先。
手持三尺令，遣决如流泉。
太守既相许，诸公谁不然。
孤城连海树，万室带山烟。
春日谿湖净，芳洲葭菼连。
炊秔蟹螯熟，下箸鲈鱼鲜。
野鹤宿檐际，楚云飞面前。
听歌送离曲，且驻木兰船。
赠尔八行字，当闻佳政传。

三十不官亦不娶，时人焉识道高下。
房中唯有老氏经，枥上空余少游马。
往来嵩华与函秦，放歌一曲前山春。
西林独鹤引闲步，南涧飞泉清角巾。
前年上书不得意，归卧东窗兀然醉。
诸兄相继掌青史，第五之名齐骠骑。
烹葵摘果告我行，落日夏云纵复横。
闻道谢安掩口笑，知君不免为苍生。

梁生倜傥心不羁，途穷气盖长安儿。
回头转眄似雕鹗，有志飞鸣人岂知。
虽云四十无禄位，曾与大军掌书记。
抗辞请刃诛部曲，作色论兵犯二帅。
一言不合龙额侯，击剑拂衣从此弃。
朝朝饮酒黄公垆，脱帽露顶争叫呼。
庭中犊鼻昔尝挂，怀里琅玕今在无。
时人见子多落魄，共笑狂歌非远图。
忽然遣跃紫骝马，还是昂藏一丈夫。
洛阳城头晓霜白，层冰峨峨满川泽。
但闻行路吟新诗，不叹举家无担石。
莫言贫贱长可欺，覆篑成山当有时。
莫言富归长可托，木槿朝看暮还落。
不见古时塞上翁，倚伏由来任天作。
去去沧波勿复陈，五湖三江愁杀人。

子月过秦正，寒云覆洛城。
嗟君未得志，犹作苦辛行。
煖酒嫌衣薄，瞻风候雨晴。
春官含笑待，驱马速前程。

曝暄理新翳，迎春射鸣雉。
原田遥一色，皋陆旷千里。
遥闻咿喔声，时见双飞起。
幂{罒/历}疏蒿下，毰毸深丛里。
顾敌已忘生，争雄方决死。
仁心贵勇义，岂能复伤此。
超遥下故墟，迢递回高畤。
大夫昔何苦，取笑欢妻子。

春至鸧鹒鸣，薄言向田墅。
不能自力作，黾勉娶邻女。
既念生子孙，方思广田圃。
闲时相顾笑，喜悦好禾黍。
夜夜登啸台，南望洞庭渚。
百草被霜露，秋山响砧杵。
却羡故年时，中情无所取。

平生养情性，不复计忧乐。
去家行卖畚，留滞南阳郭。
秋至黍苗黄，无人可刈获。
稚子朝未饭，把竿逐鸟雀。
忽见梁将军，乘车出宛洛。
意气轶道路，光辉满墟落。
安知负薪者，咥咥笑轻薄。

庆门叠华组，盛列锺英彦。
贞信发天姿，文明叶邦选。
为情贵深远，作德齐隐见。
别业在春山，怀归出芳甸。
逖听多时友，招邀及浮贱。
朝沿霸水穷，暮瞩蓝田遍。
百花照阡陌，万木森乡县。
涧净绿萝深，岩暄新鸟转。
依然造华薄，豁尔开灵院。
淹留火禁辰，愉乐弦歌宴。
肃肃列樽俎，锵锵引缨弁。
天籁激微风，阳光轹奔箭。
以兹小人腹，不胜君子馔。
是日既低迷，中宵方眄眩。
枕上思独往，胸中理交战。
碧云暗雨来，旧原芳色变。
欢然自此绝，心赏何由见。
鸿蒙已笑云，列缺仍挥电。
忽与去人远，俄逢归者便。
想像玉泉宫，依稀明月殿。
峰峦如登陟，水木以游衍。
息心幸自忘，点翰仍留眷。
恨无荆文璧，以答丹青绚。

仆本濩落人，辱当州郡使。
量力颇及早，谢归今即已。
萧萧若凌虚，衿带顷消靡。
车服卒然来，涔阳作游子。
郁郁寡开颜，默默独行李。
忽逢平生友，一笑方在此。
秋清宁风日，楚思浩云水。
为语弋林者，冥冥鸿远矣。

楚王竟何去，独自留巫山。
偏使世人见，迢迢江汉间。
驻舟春溪里，皆愿拜灵颜。
寤寐见神女，金沙鸣珮环。
闲艳绝世姿，令人气力微。
含笑竟不语，化作朝云飞。

家园好在尚留秦，耻作明时失路人。
恐逢故里莺花笑，且向长安度一春。

人说淮南有小山，淮王昔日此登仙。
城中鸡犬皆飞去，山上坛场今宛然。
世人贵身不贵寿，共笑华阳洞天口。
不知金石变长年，谩在人间恋携手。
君能举帆至淮南，家住盱眙余先谙。
桐柏乱流平入海，茱萸一曲沸成潭。
忆记来时魂悄悄，想见仙山众峰小。
今日长歌思不堪，君行为报三青鸟。

君不见红闺少女端正时，夭夭桃李仙容姿。
幸得君王怜巧笑，披香殿里荐蛾眉。
蛾眉双双人共进，常恐妾身从此摈。
甄妃为妒出层宫，班女因猜下长信。
长信宫门闭不开，昭阳歌吹风送来。
梦中魂魄犹言是，觉后精神尚未回。
念君娇爱无终始，使妾长啼后庭里。
独立每看斜日尽，孤眠直至残灯死。
秋日闻虫翡翠帘，春晴照面鸳鸯水。
红颜旧来花不胜，白发如今雪相似。
传闻纨扇恩未歇，预想蛾眉上初月。
如君贵伪不贵真，还同弃妾逐新人。
借问南山松叶意，何如北砌槿花新。

飞燕倚身轻，争人巧笑名。
生君弃妾意，增妾怨君情。
日落昭阳壁，秋来长信城。
寥寥金殿里，歌吹夜无声。

洞庭秋水阔，南望过衡峰。
远客潇湘里，归人何处逢。
孤云飞不定，落叶去无踪。
莫使沧浪叟，长歌笑尔容。

夜色带春烟，灯花拂更然。
残妆添石黛，艳舞落金钿。
掩笑频欹扇，迎歌乍动弦。
不知巫峡雨，何事海西边。

爱尔含天姿，丹青有殊智。
无间已得象，象外更生意。
西子不可见，千载无重还。
空令浣沙态，犹在含毫间。
一笑岂易得，双蛾如有情。
窗风不举袖，但觉罗衣轻。
华堂翠幕春风来，内阁金屏曙色开。
此中一见乱人目，只疑行到云阳台。

天南愁望绝，亭上柳条新。
落日独归鸟，孤舟何处人。
生涯投越徼，世业陷胡尘。
杳杳锺陵暮，悠悠鄱水春。
秦台悲白首，楚泽怨青蘋。
草色迷征路，莺声伤逐臣。
独醒空取笑，直道不容身。
得罪风霜苦，全生天地仁。
青山数行泪，沧海一穷鳞。
牢落机心尽，惟怜鸥鸟亲。

繁云兼家思，弥望连济北。
日暮微雨中，州城带秋色。
萧条主人静，落叶飞不息。
乡梦寒更频，虫声夜相逼。
二贤纵横器，久滞徒劳职。
笑语和风骚，雍容事文墨。
吾兄即时彦，前路良未测。
秋水百丈清，寒松一枝直。
此心欲引托，谁为生羽翼。
且复顿归鞍，杯中雪胸臆。

莺啼燕语报新年，马邑龙堆路几千。
家住层城临汉苑，[心]随明月到胡天。
机中锦字论长恨，楼上花枝笑独眠。
为问元戎窦车骑，何时返斾勒燕然。

秋风落叶正堪悲，黄菊残花欲待谁。
水近偏逢寒气早，山深常见日光迟。
愁中卜命看周易，梦里招魂读楚词。
自笑不如湘浦雁，飞来即是北归时。

高楼独上思依依，极浦遥山合翠微。
江客不堪频北望，寒鸿何事又南飞。
垂山古渡寒烟积，瓜步空洲远树稀。
闻道王师犹转战，更能谈笑解重围。

骄虏乘秋下蓟门，阴山日夕烟尘昏。
三军疲马力已尽，百战残兵功未论。
阵云泱漭屯塞北，羽书纷纷来不息。
孤城望处增断肠，折剑看时可霑臆。
元戎日夕且歌舞，不念关山久辛苦。
自矜倚剑气凌云，却笑闻笳泪如雨。
万里飘飖空此身，十年征战老胡尘。
赤心报国无片赏，白首还家有几人。
朔风萧萧动枯草，旌旗猎猎榆关道。
汉月何曾照客心，胡笳只解催人老。
军前仍欲破重围，闺里犹应愁未归。
小妇十年啼夜织，行人九月忆寒衣。
饮马滹河晚更清，行吹羌笛远归营。
只恨汉家多苦战，徒遗金镞满长城。

鄱阳女子年十五，家本秦人今在楚。
厌向春江空浣沙，龙宫落发披袈裟。
五年持戒长一食，至今犹自颜如花。
亭亭独立青莲下，忍草禅枝绕精舍。
自用黄金买地居，能嫌碧玉随人嫁。
北客相逢疑姓秦，铅花抛却仍青春。
一花一竹如有意，不语不笑能留人。
黄鹂欲栖白日暮，天香未散经行处。
却对香炉闲诵经，春泉漱玉寒泠泠。
云房寂寂夜钟后，吴音清切令人听。
人听吴音歌一曲，杳然如在诸天宿。
谁堪世事更相牵，惆怅回船江水渌。

四明山绝奇，自古说登陆。
苍崖倚天立，覆石如覆屋。
玲珑开户牖，落落明四目。
箕星分南野，有斗挂檐北。
日月居东西，朝昏互出没。
我来游其间，寄傲巾半幅。
白云本无心，悠然伴幽独。
对此脱尘鞅，顿忘荣与辱。
长笑天地宽，仙风吹佩玉。

洪河之南曰秦镇，发地削成五千仞。
三峰离地皆倚天，唯独中峰特修峻。
上有明星玉女祠，祠坛高眇路逶迤。
三十六梯入河汉，樵人往往见蛾眉。
蛾眉婵娟又宜笑，一见樵人下灵庙。
仙车欲驾五云飞，香扇斜开九华照。
含情迟伫惜韶年，愿侍君边复中旋。
江妃玉佩留为念，嬴女银箫空自怜。
仙俗途殊两情遽，感君无尽辞君去。
遥见明星是妾家，风飘雪散不知处。
故人家在西长安，卖药往来投此山。
彩云荡漾不可见，绿萝蒙茸鸟绵蛮。
欲求玉女长生法，日夜烧香应自还。

紫台穹跨连绿波，红轩铪匝垂纤罗。
中有一人金作面，隔幌玲珑遥可见。
忽闻黄鸟鸣且悲，镜边含笑着春衣。
罗袖婵娟似无力，行拾落花比容色。
落花一度无再春，人生作乐须及辰。
君不见楚王台上红颜子，今日皆成狐兔尘。

君不见宜春苑中九华殿，飞阁连连直如发。
白日全含朱鸟窗，流云半入苍龙阙。
宫中彩女夜无事，学凤吹箫弄清越。
珠帘北卷待凉风，绣户南开向明月。
忽闻天子忆蛾眉，宝凤衔花揲两螭。
传声走马开金屋，夹路鸣环上玉墀。
长乐彤庭宴华寝，三千美人曳花锦。
灯前含笑更罗衣，帐里承恩荐瑶枕。
不意君心半路回，求仙别作望仙台。
琳琅禁闼遥相忆，紫翠岩房昼不开。
欲向人间种桃实，先从海底觅蓬莱。
蓬来可求不可上，孤舟飘缈知何往。
黄金作盘铜作茎，青天白露掌中擎。
王母嫣然感君意，云车羽斾欲相迎。
飞廉观前空怨慕，少君何事须相误。
一朝埋没茂陵田，贱妾蛾眉不重顾。
宫车晚出向南山，仙卫逶迤去不还。
朝晡泣对麒麟树，树下苍苔日渐斑。
人生百年夜将半，对酒长歌莫长叹。
情知白日不可私，一死一生何足筭。

葡萄美酒夜光杯，欲饮琵琶马上催。
醉卧沙场君莫笑，古来征战几人回。

君不见岩下井，百尺不及泉。
君不见山上苗，数寸凌云烟。
人生赋命亦如此，何苦太息自忧煎。
但愿亲友长含笑，相逢不乏杖头钱。
寒夜邀欢须秉烛，岂得常思花柳年。

窈窕夕阳佳，{艹/丰}茸春色好。
欲觅淹留处，无过狭斜道。
绮席卷龙须，香杯浮码碯。
北林积修树，南池生别岛。
手拨金翠花，心迷玉红草。
谈笑光六义，发论明三倒。
座非陈子惊，门还魏公扫。
荣辱应无间，欢娱当共保。

翠微终南里，雨后宜返照。
闭关久沈冥，杖策一登眺。
遂造幽人室，始知静者妙。
儒道虽异门，云林颇同调。
两心相喜得，毕景共谈笑。
暝还高窗眠，时见远山烧。
缅怀赤城标，更忆临海峤。
风泉有清音，何必苏门啸。

春余草木繁，耕种满田园。
酌酒聊自劝，农夫安与言。
忽闻荆山子，时出桃花源。
采樵过北谷，卖药来西村。
村烟日云夕，榛路有归客。
杖策前相逢，依然是畴昔。
邂逅欢觏止，殷勤叙离隔。
谓予搏扶桑，轻举振六翮。
奈何偶昌运，独见遗草泽。
既笑接舆狂，仍怜孔丘厄。
物情趋势利，吾道贵闲寂。
偃息西山下，门庭罕人迹。
何时还清溪，从尔炼丹液。

河县柳林边，河桥晚泊船。
文叨才子会，官喜故人连。
笑语同今夕，轻肥异往年。
晨风理归櫂，吴楚各依然。

支遁初求道，深公笑买山。
何如石岩趣，自入户庭间。
苔润春泉满，萝轩夜月闲。
能令许玄度，吟卧不知还。

艳色本倾城，分香更有情。
髻鬟垂欲解，眉黛拂能轻。
舞学平阳态，歌翻子夜声。
春风狭斜道，含笑待逢迎。

太白何苍苍，星辰上森列。
去天三百里，邈尔与世绝。
中有绿发翁，披云卧松雪。
不笑亦不语，冥栖在岩穴。
我来逢真人，长跪问宝诀。
粲然启玉齿，授以炼药说。
铭骨传其语，竦身已电灭。
仰望不可及，苍然五情热。
吾将营丹砂，永与世人别。

齐有倜傥生，鲁连特高妙。
明月出海底，一朝开光曜。
却秦振英声，后世仰末照。
意轻千金赠，愿向平原笑。
吾亦澹荡人，拂衣可同调。

燕昭延郭隗，遂筑黄金台。
剧辛方赵至，邹衍复齐来。
奈何青云士，弃我如尘埃。
珠玉买歌笑，糟糠养贤才。
方知黄鹤举，千里独裴回。

昔我游齐都，登华不注峰。
兹山何峻秀，绿翠如芙蓉。
萧飒古仙人，了知是赤松。
借予一白鹿，自挟两青龙。
含笑凌倒景，欣然愿相从。
泣与亲友别，欲语再三咽。
勗君青松心，努力保霜雪。
世路多险艰，白日欺红颜。
分手各千里，去去何时还。
在世复几时，倏如飘风度。
空闻紫金经，白首愁相误。
抚己忽自笑，沈吟为谁故。
名利徒煎熬，安得闲余步。
终留赤玉舄，东上蓬莱路。
秦帝如我求，苍苍但烟雾。

昔我游齐都，登华不注峰。
兹山何峻秀，绿翠如芙蓉。
萧飒古仙人，了知是赤松。
借予一白鹿，自挟两青龙。
含笑凌倒景，欣然愿相从。
泣与亲友别，欲语再三咽。
勗君青松心，努力保霜雪。
世路多险艰，白日欺红颜。
分手各千里，去去何时还。
在世复几时，倏如飘风度。
空闻紫金经，白首愁相误。
抚己忽自笑，沈吟为谁故。
名利徒煎熬，安得闲余步。
终留赤玉舄，东上蓬莱路。
秦帝如我求，苍苍但烟雾。

燕赵有秀色，绮楼青云端。
眉目艳皎月，一笑倾城欢。
常恐碧草晚，坐泣秋风寒。
纤手怨玉琴，清晨起长叹。
焉得偶君子，共乘双飞鸾。

玄风变太古，道丧无时还。
扰扰季叶人，鸡鸣趋四关。
但识金马门，谁知蓬莱山。
白首死罗绮，笑歌无时闲。
绿酒哂丹液，青娥凋素颜。
大儒挥金椎，琢之诗礼间。
苍苍三株树，冥目焉能攀。

丑女来效颦，还家惊四邻。
寿陵失本步，笑杀邯郸人。
一曲斐然子，雕虫丧天真。
棘刺造沐猴，三年费精神。
功成无所用，楚楚且华身。
大雅思文王，颂声久崩沦。
安得郢中质，一挥成斧斤。

桃花开东园，含笑夸白日。
偶蒙东风荣，生此艳阳质。
岂无佳人色，但恐花不实。
宛转龙火飞，零落早相失。
讵知南山松，独立自萧𫗋。

齐瑟弹东吟，秦弦弄西音。
慷慨动颜魄，使人成荒淫。
彼美佞邪子，婉娈来相寻。
一笑双白璧，再歌千黄金。
珍色不贵道，讵惜飞光沈。
安识紫霞客，瑶台鸣素琴。

长啸梁甫吟，何时见阳春。
君不见朝歌屠叟辞棘津，八十西来钓渭滨。
宁羞白发照清水，逢时吐气思经纶。
广张三千六百钓，风期暗与文王亲。
大贤虎变愚不测，当年颇似寻常人。
君不见高阳酒徒起草中，长揖山东隆准公。
入门不拜骋雄辩，两女辍洗来趋风。
东下齐城七十二，指挥楚汉如旋蓬。
狂客落魄尚如此，何况壮士当群雄。
我欲攀龙见明主，雷公砰訇震天鼓。
帝傍投壶多玉女，三时大笑开电光。
倏烁晦冥起风雨，阊阖九门不可通。
以额扣关阍者怒，白日不照吾精诚。
杞国无事忧天倾，{豸契}{豸俞}磨牙竞人肉。
驺虞不折生草茎，手接飞猱搏雕虎。
侧足焦原未言苦，智者可卷愚者豪。
世人见我轻鸿毛，力排南山三壮士，齐相杀之费二桃。
吴楚弄兵无剧孟，亚夫咍尔为徒劳。
梁甫吟，梁甫吟，声正悲。
张公两龙剑，神物合有时。
风云感会起屠钓，大人{山儿}屼当安之。

天马来出月支窟，背为虎文龙翼骨。
嘶青云，振绿发，兰筋权奇走灭没。
腾昆仑，历西极，四足无一蹶。
鸡鸣刷燕晡秣越，神行电迈蹑慌惚。
天马呼，飞龙趋，目明长庚臆双凫。
尾如流星首渴乌，口喷红光汗沟朱。
曾陪时龙蹑天衢，羁金络月照皇都。
逸气棱棱凌九区，白璧如山谁敢沽。
回头笑紫燕，但觉尔辈愚。
天马奔，恋君轩，駷跃惊矫浮云翻。
万里足踯躅，遥瞻阊阖门。
不逢寒风子，谁采逸景孙。
白云在青天，丘陵远崔嵬。
盐车上峻坂，倒行逆施畏日晚。
伯乐翦拂中道遗，少尽其力老弃之。
愿逢田子方，恻然为我悲。
虽有玉山禾，不能疗苦饥。
严霜五月凋桂枝，伏枥衔冤摧两眉。
请君赎献穆天子，犹堪弄影舞瑶池。

大道如青天，我独不得出。
羞逐长安社中儿，赤鸡白狗赌梨栗。
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥篲折节无嫌猜。
剧辛乐毅感恩分，输肝剖胆效英才。
昭王白骨萦烂草，谁人更扫黄金台。
行路难，归去来。

深宫高楼入紫清，金作蛟龙盘绣楹。
佳人当窗弄白日，弦将手语弹鸣筝。
春风吹落君王耳，此曲乃是升天行。
因出天池泛蓬瀛，楼船蹙沓波浪惊。
三千双蛾献歌笑，挝钟考鼓宫殿倾。
万姓聚舞歌太平，我无为，人自宁。
三十六帝欲相迎，仙人飘翩下云𫐌。
帝不去，留镐京。
安能为轩辕，独往入窅冥。
小臣拜献南山寿，陛下万古垂鸿名。

琴奏龙门之绿桐，玉壶美酒清若空。
催弦拂柱与君饮，看朱成碧颜始红。
胡姬貌如花，当垆笑春风。
笑春风，舞罗衣，君今不醉将安归。

琴奏龙门之绿桐，玉壶美酒清若空。
催弦拂柱与君饮，看朱成碧颜始红。
胡姬貌如花，当垆笑春风。
笑春风，舞罗衣，君今不醉将安归。

烛龙栖寒门，光曜犹旦开。
日月照之何不及此，唯有北风号怒天上来。
燕山雪花大如席，片片吹落轩辕台。
幽州思妇十二月，停歌罢笑双蛾摧。
倚门望行人，念君长城苦寒良可哀。
别时提剑救边去，遗此虎纹金鞞靫。
中有一双白羽箭，蜘蛛结网生尘埃。
箭空在，人今战死不复回。
不忍见此物，焚之已成灰。
黄河捧土尚可塞，北风雨雪恨难裁。

玉不自言如桃李，鱼目笑之卞和耻。
楚国青蝇何太多，连城白璧遭谗毁。
荆山长号泣血人，忠臣死为刖足鬼。
听曲知宁戚，夷吾因小妻。
秦穆五羊皮，买死百里奚。
洗拂青云上，当时贱如泥。
朝歌鼓刀叟，虎变磻谿中。
一举钓六合，遂荒营丘东。
平生渭水曲，谁识此老翁。
奈何今之人，双目送飞鸿。

若耶谿傍采莲女，笑隔荷花共人语。
日照新妆水底明，风飘香袂空中举。
岸上谁家游冶郎，三三五五暎垂杨。
紫骝嘶入落花去，见此踟蹰空断肠。

紫燕黄金瞳，啾啾摇绿鬃。
平明相驰逐，结客洛门东。
少年学剑术，凌轹白猿公。
珠袍曳锦带，匕首插吴鸿。
由来万夫勇，挟此生雄风。
托交从剧孟，买醉入新丰。
笑尽一杯酒，杀人都市中。
羞道易水寒，从令日贯虹。
燕丹事不立，虚没秦帝宫。
舞阳死灰人，安可与成功。

月寒江清夜沈沈，美人一笑千黄金。
垂罗舞縠扬哀音，郢中白雪且莫吟。
子夜吴歌动君心，动君心，冀君赏。
愿作天池双鸳鸯，一朝飞去青云上。

幽州胡马客，绿眼虎皮冠。
笑拂两只箭，万人不可干。
弯弓若转月，白雁落云端。
双双掉鞭行，游猎向楼兰。
出门不顾后，报国死何难。
天骄五单于，狼戾好凶残。
牛马散北海，割鲜若虎餐。
虽居燕支山，不道朔雪寒。
妇女马上笑，颜如赪玉盘。
翻飞射鸟兽，花月醉雕鞍。
旄头四光芒，争战若蜂攒。
白刃洒赤血，流沙为之丹。
名将古谁是，疲兵良可叹。
何时天狼灭，父子得闲安。

幽州胡马客，绿眼虎皮冠。
笑拂两只箭，万人不可干。
弯弓若转月，白雁落云端。
双双掉鞭行，游猎向楼兰。
出门不顾后，报国死何难。
天骄五单于，狼戾好凶残。
牛马散北海，割鲜若虎餐。
虽居燕支山，不道朔雪寒。
妇女马上笑，颜如赪玉盘。
翻飞射鸟兽，花月醉雕鞍。
旄头四光芒，争战若蜂攒。
白刃洒赤血，流沙为之丹。
名将古谁是，疲兵良可叹。
何时天狼灭，父子得闲安。

十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沈忧能伤人，绿鬓成霜蓬。
一朝不得意，世事徒为空。
鹔鹴换美酒，舞衣罢雕龙。
寒苦不忍言，为君奏丝桐。
肠断弦亦绝，悲心夜忡忡。

来日一身，携粮负薪。
道长食尽，苦口焦唇。
今日醉饱，乐过千春。
仙人相存，诱我远学。
海凌三山，陆憩五岳。
乘龙天飞，目瞻两角。
授以仙药，金丹满握。
蟪蛄蒙恩，深愧短促。
思填东海，强衔一木。
道重天地，轩师广成。
蝉翼九五，以求长生。
下士大笑，如苍蝇声。

且醉习家池，莫看堕泪碑。
山公欲上马，笑杀襄阳儿。

玉树春归日，金宫乐事多。
后庭朝未入，轻辇夜相过。
笑出花间语，娇来竹下歌。
莫教明月去，留着醉嫦蛾。

绣户香风暖，纱窗曙色新。
宫花争笑日，池草暗生春。
绿树闻歌鸟，青楼见舞人。
昭阳桃李月，罗绮自相亲。

今日明光里，还须结伴游。
春风开紫殿，天乐下朱楼。
艳舞全知巧，娇歌半欲羞。
更怜花月夜，宫女笑藏钩。

名花倾国两相欢，长得君王带笑看。
觧释春风无限恨，沈香亭北倚阑干。

好古笑流俗，素闻贤达风。
方希佐明主，长揖辞成功。
白日在高天，回光烛微躬。
恭承凤凰诏，歘起云萝中。
清切紫霄迥，优游丹禁通。
君王赐颜色，声价凌烟虹。
乘舆拥翠盖，扈从金城东。
宝马丽绝景，锦衣入新丰。
依岩望松雪，对酒鸣丝桐。
因学扬子云，献赋甘泉宫。
天书美片善，清芬播无穷。
归来入咸阳，谈笑皆王公。
一朝去金马，飘落成飞蓬。
宾客日疏散，玉樽亦已空。
才力犹可倚，不惭世上雄。
闲作东武吟，曲尽情未终。
书此谢知己，吾寻黄绮翁。

好古笑流俗，素闻贤达风。
方希佐明主，长揖辞成功。
白日在高天，回光烛微躬。
恭承凤凰诏，歘起云萝中。
清切紫霄迥，优游丹禁通。
君王赐颜色，声价凌烟虹。
乘舆拥翠盖，扈从金城东。
宝马丽绝景，锦衣入新丰。
依岩望松雪，对酒鸣丝桐。
因学扬子云，献赋甘泉宫。
天书美片善，清芬播无穷。
归来入咸阳，谈笑皆王公。
一朝去金马，飘落成飞蓬。
宾客日疏散，玉樽亦已空。
才力犹可倚，不惭世上雄。
闲作东武吟，曲尽情未终。
书此谢知己，吾寻黄绮翁。

白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲揽六龙，回车挂扶桑。
北斗酌美酒，劝龙各一觞。
富贵非所愿，与人驻颜光。

美女渭桥东，春还事蚕作。
五马如飞龙，青丝结金络。
不知谁家子，调笑来相谑。
妾本秦罗敷，玉颜艳名都。
绿条映素手，采桑向城隅。
使君且不顾，况复论秋胡。
寒螀爱碧草，鸣凤栖青梧。
托心自有处，但怪旁人愚。
徒令白日暮，高驾空踟蹰。

五陵年少金市东，银鞍白马度春风。
落花踏尽游何处，笑入胡姬酒肆中。

朝作猛虎行，暮作猛虎吟。
肠断非关陇头水，泪下不为雍门琴。
旌旗缤纷两河道，战鼓惊山欲颠倒。
秦人半作燕地囚，胡马翻衔洛阳草。
一输一失关下兵，朝降夕叛幽蓟城。
巨鳌未斩海水动，鱼龙奔走安得宁。
颇似楚汉时，翻覆无定止。
朝过博浪沙，暮入淮阴市。
张良未遇韩信贫，刘项存亡在两臣。
𫏐到下邳受兵略，来投漂母作主人。
贤哲栖栖古如此，今时亦弃青云士。
有策不敢犯龙鳞，窜身南国避胡尘。
宝书玉剑挂高阁，金鞍骏马散故人。
昨日方为宣城客，掣铃交通二千石。
有时六博快壮心，遶床三匝呼一掷。
楚人每道张旭奇，心藏风云世莫知。
三吴邦伯皆顾盼，四海雄侠两追随。
萧曹曾作沛中吏，攀龙附凤当有时。
溧阳酒楼三月春，杨花茫茫愁杀人。
胡雏绿眼吹玉笛，吴歌白纻飞梁尘。
丈夫相见且为乐，槌牛挝鼓会众宾。
我从此去钓东海，得鱼笑寄情相亲。

落日欲没岘山西，倒著接{罒/离}花下迷。
襄阳小儿齐拍手，拦街争唱白铜鞮。
傍人借问笑何事，笑杀山翁醉似泥。
鸬鹚杓，鹦鹉杯，百年三万六千日，一日须倾三百杯。
遥看汉水鸭头绿，恰似葡萄初酦醅。
此江若变作春酒，垒麹便筑糟丘台。
千金骏马换小妾，笑坐雕鞍歌落梅。
车傍侧挂一壶酒，凤笙龙管行相摧。
咸阳市中叹黄犬，何如月下倾金罍。
君不见晋朝羊公一片石，龟头剥落生莓苔。
泪亦不能为之堕，心亦不能为之哀。
清风朗月不用一钱买，玉山自倒非人推。
舒州杓，力士铛，李白与尔同死生。
襄王云雨今安在，江水东流猿夜声。

落日欲没岘山西，倒著接{罒/离}花下迷。
襄阳小儿齐拍手，拦街争唱白铜鞮。
傍人借问笑何事，笑杀山翁醉似泥。
鸬鹚杓，鹦鹉杯，百年三万六千日，一日须倾三百杯。
遥看汉水鸭头绿，恰似葡萄初酦醅。
此江若变作春酒，垒麹便筑糟丘台。
千金骏马换小妾，笑坐雕鞍歌落梅。
车傍侧挂一壶酒，凤笙龙管行相摧。
咸阳市中叹黄犬，何如月下倾金罍。
君不见晋朝羊公一片石，龟头剥落生莓苔。
泪亦不能为之堕，心亦不能为之哀。
清风朗月不用一钱买，玉山自倒非人推。
舒州杓，力士铛，李白与尔同死生。
襄王云雨今安在，江水东流猿夜声。

木兰之枻沙棠舟，玉箫金管坐两头。
美酒尊中置千斛，载妓随波任去留。
仙人有待乘黄鹤，海客无心随白鸥。
屈平词赋悬日月，楚王台榭空山丘。
兴酣落笔摇五岳，诗成笑傲凌沧洲。
功名富贵若长在，汉水亦应西北流。

烈士击玉壶，壮心惜暮年。
三杯拂剑舞秋月，忽然高咏涕泗涟。
凤凰初下紫泥诏，谒帝称觞登御筵。
揄扬九重万乘主，谑浪赤墀青琐贤。
朝天数换飞龙马，敕赐珊瑚白玉鞭。
世人不识东方朔，大隐金门是谪仙。
西施宜笑复宜嚬，丑女效之徒累身。
君王虽爱蛾眉好，无奈宫中妒杀人。

洛阳三月飞胡沙，洛阳城中人怨嗟。
天津流水波赤血，白骨相撑如乱麻。
我亦东奔向吴国，浮云四塞道路赊。
东方日出啼早鸦，城门人开扫落花。
梧桐杨柳拂金井，来醉扶风豪士家。
扶风豪士天下奇，意气相倾山可移。
作人不倚将军势，饮酒岂顾尚书期。
雕盘绮食会众客，吴歌赵舞香风吹。
原尝春陵六国时，开心写意君所知。
堂中各有三千士，明日报恩知是谁。
抚长剑，一扬眉，清水白石何离离。
脱吾帽，向君笑，饮君酒，为君吟。
张良未逐赤松去，桥边黄石知我心。

若有人兮思鸣皋，阻积雪兮心烦劳。
洪河凌竞不可以径度，冰龙鳞兮难容舠。
邈仙山之峻极兮，闻天籁之嘈嘈。
霜厓缟皓以合沓兮，若长风扇海涌沧溟之波涛。
玄猿绿罴，舔舕崟岌。
危柯振石，骇胆栗魄，群呼而相号。
峰峥嵘以路绝，挂星辰于岩{山/敖}。
送君之归兮，动鸣皋之新作。
交鼓吹兮弹丝，觞清泠之池阁。
君不行兮何待，若反顾之黄鹤。
扫梁园之群英，振大雅于东洛。
巾征轩兮历阻折，寻幽居兮越𪩘崿。
盘白石兮坐素月，琴松风兮寂万壑。
望不见兮心氛氲，萝冥冥兮霰纷纷。
水横洞以下渌，波小声而上闻。
虎啸谷而生风，龙藏溪而吐云。
寡鹤清唳，饥鼯嚬呻。
魂独处此幽默兮，愀空山而愁人。
鸡聚族以争食，凤孤飞而无邻。
蝘蜓嘲龙，鱼目混珍。
嫫母衣锦，西施负薪。
若使巢由桎梏于轩冕兮，亦奚异乎夔龙蹩躠于风尘。
哭何苦而救楚，笑何夸而却秦。
吾诚不能学二子沽名矫节以耀世兮，固将弃天地而遗身。
白鸥兮飞来，长与君兮相亲。

笑矣乎，笑矣乎！君不见曲如钩，古人知尔封公侯。
君不见直如弦，古人知尔死道边。
张仪所以只掉三寸舌，苏秦所以不垦二倾田。
笑矣乎，笑矣乎！君不见沧浪老人歌一曲，还道沧浪濯吾足。
平生不解谋此身，虚作离骚遣人读。
笑矣乎，笑矣乎！赵有豫让楚屈平，卖身买得千年名。
巢由洗耳有何益，夷齐饿死终无成。
君爱身后名，我爱眼前酒。
饮酒眼前乐，虚名何处有。
男儿穷通当有时，曲腰向君君不知。
猛虎不看几上肉，洪𬬻不铸囊中锥。
笑矣乎，笑矣乎！宁武子，朱买臣，扣角行歌背负薪。
今日逢君君不识，岂得不如佯狂人。

笑矣乎，笑矣乎！君不见曲如钩，古人知尔封公侯。
君不见直如弦，古人知尔死道边。
张仪所以只掉三寸舌，苏秦所以不垦二倾田。
笑矣乎，笑矣乎！君不见沧浪老人歌一曲，还道沧浪濯吾足。
平生不解谋此身，虚作离骚遣人读。
笑矣乎，笑矣乎！赵有豫让楚屈平，卖身买得千年名。
巢由洗耳有何益，夷齐饿死终无成。
君爱身后名，我爱眼前酒。
饮酒眼前乐，虚名何处有。
男儿穷通当有时，曲腰向君君不知。
猛虎不看几上肉，洪𬬻不铸囊中锥。
笑矣乎，笑矣乎！宁武子，朱买臣，扣角行歌背负薪。
今日逢君君不识，岂得不如佯狂人。

笑矣乎，笑矣乎！君不见曲如钩，古人知尔封公侯。
君不见直如弦，古人知尔死道边。
张仪所以只掉三寸舌，苏秦所以不垦二倾田。
笑矣乎，笑矣乎！君不见沧浪老人歌一曲，还道沧浪濯吾足。
平生不解谋此身，虚作离骚遣人读。
笑矣乎，笑矣乎！赵有豫让楚屈平，卖身买得千年名。
巢由洗耳有何益，夷齐饿死终无成。
君爱身后名，我爱眼前酒。
饮酒眼前乐，虚名何处有。
男儿穷通当有时，曲腰向君君不知。
猛虎不看几上肉，洪𬬻不铸囊中锥。
笑矣乎，笑矣乎！宁武子，朱买臣，扣角行歌背负薪。
今日逢君君不识，岂得不如佯狂人。

笑矣乎，笑矣乎！君不见曲如钩，古人知尔封公侯。
君不见直如弦，古人知尔死道边。
张仪所以只掉三寸舌，苏秦所以不垦二倾田。
笑矣乎，笑矣乎！君不见沧浪老人歌一曲，还道沧浪濯吾足。
平生不解谋此身，虚作离骚遣人读。
笑矣乎，笑矣乎！赵有豫让楚屈平，卖身买得千年名。
巢由洗耳有何益，夷齐饿死终无成。
君爱身后名，我爱眼前酒。
饮酒眼前乐，虚名何处有。
男儿穷通当有时，曲腰向君君不知。
猛虎不看几上肉，洪𬬻不铸囊中锥。
笑矣乎，笑矣乎！宁武子，朱买臣，扣角行歌背负薪。
今日逢君君不识，岂得不如佯狂人。

悲来乎，悲来乎！主人有酒且莫斟，听我一曲悲来吟。
悲来不吟还不笑，天下无人知我心。
君有数斗酒，我有三尺琴。
琴鸣酒乐两相得，一杯不啻千钧金。
悲来乎，悲来乎！天虽长，地虽久，金玉满堂应不守。
富贵百年能几何，死生一度人皆有。
孤猿坐啼坟上月，且须一尽杯中酒。
悲来乎，悲来乎！凤皇不至河无图，微子去之箕子奴。
汉帝不忆李将军，楚王放却屈大夫。
悲来乎，悲来乎！秦家李斯早追悔，虚名拨向身之外。
范子何曾爱五湖，功成名遂身自退。
剑是一夫用，书能知姓名。
惠施不肯干万乘，卜式未必穷一经。
还须黑头取方伯，莫谩白首为儒生。

峨眉高出西极天，罗浮直与南溟连。
名公绎思挥彩笔，驱山走海置眼前。
满堂空翠如可扫，赤城霞气苍梧烟。
洞庭潇湘意渺绵，三江七泽情洄沿。
惊涛汹涌向何处，孤舟一去迷归年。
征帆不动亦不旋，飘如随风落天边。
心摇目断兴难尽，几时可到三山巅。
西峰峥嵘喷流泉，横石蹙水波潺湲。
东厓合沓蔽轻雾，深林杂树空芊绵。
此中冥昧失昼夜，隐几寂听无鸣蝉。
长松之下列羽客，对坐不语南昌仙。
南昌仙人赵夫子，妙年历落青云士。
讼庭无事罗众宾，杳然如在丹青里。
五色粉图安足珍，真仙可以全吾身。
若待功成拂衣去，武陵桃花笑杀人。

三川北虏乱如麻，四海南奔似永嘉。
但用东山谢安石，为君谈笑静胡沙。

我吟谢朓诗上语，朔风飒飒吹飞雨。
谢朓已没青山空，后来继之有殷公。
粉图珍裘五云色，晔如晴天散彩虹。
文章彪炳光陆离，应是素娥玉女之所为。
轻如松花落金粉，浓似苔锦含碧滋。
远山积翠横海岛，残霞飞丹暎江草。
凝毫采掇花露容，几年功成夺天造。
故人赠我我不违，着令山水含清晖。
顿惊谢康乐，诗兴生我衣。
襟前林壑敛暝色，袖上云霞收夕霏。
群仙长叹惊此物，千厓万岭相萦郁。
身骑白鹿行飘飖，手翳紫芝笑披拂。
相如不足跨鹔鹴，王恭鹤氅安可方。
瑶台雪花数千点，片片吹落春风香。
为君持此凌苍苍，上朝三十六玉皇。
下窥夫子不可及，矫首相思空断肠。

周子横山隐，开门临城隅。
连峰入户牖，胜概凌方壶。
时作白纻词，放歌丹阳湖。
水色傲溟渤，川光秀菰蒲。
当其得意时，心与天壤俱。
闲云随舒卷，安识身有无。
抱石耻献玉，沈泉笑探珠。
羽化如可作，相携上清都。

长剑一杯酒，男儿方寸心。
洛阳因剧孟，托宿话胸襟。
但仰山岳秀，不知江海深。
长安复携手，再顾重千金。
君乃輶轩佐，予叨翰墨林。
高风摧秀木，虚弹落惊禽。
不取回舟兴，而来命驾寻。
扶摇应借力，桃李愿成阴。
笑吐张仪舌，愁为庄舃吟。
谁怜明月夜，肠断听秋砧。

大鹏一日同风起，抟摇直上九万里。
假令风歇时下来，犹能簸却沧溟水。
世人见我恒殊调，闻余大言皆冷笑。
宣父犹能畏后生，丈夫未可轻年少。

尝高谢太傅，携妓东山门。
楚舞醉碧云，吴歌断清猿。
𫏐因苍生起，谈笑安黎元。
余亦爱此人，丹霄冀飞翻。
遭逢圣明主，敢进兴亡言。
白璧竟何辜，青蝇遂成冤。
一朝去京国，十载客梁园。
猛犬吠九关，杀人愤精魂。
皇穹雪冤枉，白日开氛昏。
泰阶得夔龙，桃李满中原。
倒海索明月，凌山采芳荪。
愧无横草功，虚负雨露恩。
迹谢云台阁，心随天马辕。
夫子王佐才，而今复谁论。
层飙振六翮，不日思腾骞。
我纵五湖櫂，烟涛恣崩奔。
梦钓子陵湍，英风缅犹存。
彼希客星隐，弱植不足援。
千里一回首，万里一长歌。
黄鹤不复来，清风愁奈何。
舟浮潇湘月，山倒洞庭波。
投汨笑古人，临濠得天和。
闲时田亩中，搔背牧鸡鹅。
别离解相访，应在武陵多。

尝高谢太傅，携妓东山门。
楚舞醉碧云，吴歌断清猿。
𫏐因苍生起，谈笑安黎元。
余亦爱此人，丹霄冀飞翻。
遭逢圣明主，敢进兴亡言。
白璧竟何辜，青蝇遂成冤。
一朝去京国，十载客梁园。
猛犬吠九关，杀人愤精魂。
皇穹雪冤枉，白日开氛昏。
泰阶得夔龙，桃李满中原。
倒海索明月，凌山采芳荪。
愧无横草功，虚负雨露恩。
迹谢云台阁，心随天马辕。
夫子王佐才，而今复谁论。
层飙振六翮，不日思腾骞。
我纵五湖櫂，烟涛恣崩奔。
梦钓子陵湍，英风缅犹存。
彼希客星隐，弱植不足援。
千里一回首，万里一长歌。
黄鹤不复来，清风愁奈何。
舟浮潇湘月，山倒洞庭波。
投汨笑古人，临濠得天和。
闲时田亩中，搔背牧鸡鹅。
别离解相访，应在武陵多。

清水见白石，仙人识青童。
安陵盖夫子，十岁与天通。
悬河与微言，谈论安可穷。
能令二千石，抚背惊神聪。
挥毫赠新诗，高价掩山东。
至今平原客，感激慕清风。
学道北海仙，传书蘂珠宫。
丹田了玉阙，白日思云空。
为我草真箓，天人惭妙工。
七元洞豁落，八角辉星虹。
三灾荡璿玑，蛟龙翼微躬。
举手谢天地，虚无齐始终。
黄金满高堂，荅荷难克充。
下笑世上士，沈魂北罗酆。
昔日万乘坟，今成一科蓬。
赠言若可重，实此轻华嵩。

鱼目高泰山，不如一玙璠。
贤甥即明月，声价动天门。
能成吾宅相，不减魏阳元。
自顾寡筹略，功名安所存。
五木思一掷，如绳系穷猿。
枥中骏马空，堂上醉人喧。
黄金久已罄，为报故交恩。
闻君陇西行，使我惊心魂。
与尔共飘飖，云天各飞翻。
江水流或卷，此心难具论。
贫家羞好客，语拙觉辞繁。
三朝空错莫，对饭却惭冤。
自笑我非夫，生事多契阔。
蓄积万古愤，向谁得开豁。
天地一浮云，此身乃毫末。
忽见无端倪，太虚可包括。
去去何足道，临岐空复愁。
肝胆不楚越，山河亦衾裯。
云龙若相从，明主会见收。
成功解相访，溪水桃花流。

泰伯让天下，仲雍扬波涛。
清风荡万古，迹与星辰高。
开吴食东溟，陆氏世英髦。
多君秉古节，岳立冠人曹。
风流少年时，京洛事游遨。
腰间延陵剑，玉带明珠袍。
我昔鬬鸡徒，连延五陵豪。
邀遮相组织，呵吓来煎熬。
君开万丛人，鞍马皆辟易。
告急清宪台，脱余北门厄。
间宰江阳邑，翦棘树兰芳。
城门何肃穆，五月飞秋霜。
好鸟集珍木，高才列华堂。
时从府中归，丝管俨成行。
但苦隔远道，无由共衔觞。
江北荷花开，江南杨梅熟。
正好饮酒时，怀贤在心目。
挂席拾海月，乘风下长川。
多沽新丰醁，满载剡溪船。
中途不遇人，直到尔门前。
大笑同一醉，取乐平生年。

天子思茂宰，天枝得英才。
朗然清秋月，独出映吴台。
落笔生绮绣，操刀振风雷。
蠖屈虽百里，鹏骞望三台。
退食无外事，琴堂向山开。
绿水寂以闲，白云有时来。
河阳富奇藻，彭泽纵名杯。
所恨不见之，犹如仰昭回。
元恶昔滔天，疲人散幽草。
惊川无活鳞，举邑罕遗老。
誓雪会稽耻，将奔宛陵道。
亚相素所重，投刃应桑林。
独坐伤激扬，神融一开襟。
弦歌欣再理，和乐醉人心。
蠹政除害马，倾巢有归禽。
壶浆候君来，聚舞共讴吟。
农人弃簔笠，蚕女堕缨簪。
欢笑相拜贺，则知惠爱深。
历职吾所闻，称贤尔为最。
化洽一邦上，名驰三江外。
峻节贯云霄，通方堪远大。
能文变风俗，好客留轩盖。
他日一来游，因之严光濑。

双珠出海底，俱是连城珍。
明月两特达，余辉傍照人。
英声振名都，高价动殊邻。
岂伊箕山故，特以风期亲。
惟昔不自媒，担簦西入秦。
攀龙九天上，忝列岁星臣。
布衣侍丹墀，密勿草丝纶。
才微惠渥重，谗巧生缁磷。
一去已十载，今来复盈旬。
清霜入晓鬓，白露生衣巾。
侧见绿水亭，开门列华茵。
千金散义士，四坐无凡宾。
欲折月中桂，持为寒者薪。
路傍已窃笑，天路将何因。
垂恩傥丘山，报德有微身。

昔别黄鹤楼，蹉跎淮海秋。
俱飘零落叶，各散洞庭流。
中年不相见，蹭蹬游吴越。
何处我思君，天台绿萝月。
会稽风月好，却遶剡溪回。
云山海上出，人物镜中来。
一度浙江北，十年醉楚台。
荆门倒屈宋，梁苑倾邹枚。
苦笑我夸诞，知音安在哉。
大盗割鸿沟，如风扫秋叶。
吾非济代人，且隐屏风叠。
中夜天中望，忆君思见君。
明朝拂衣去，永与海鸥群。

马如一匹练，明日过吴门。
乃是要离客，西来欲报恩。
笑开燕匕首，拂拭竟无言。
狄犬吠清洛，天津成塞垣。
爱子隔东鲁，空悲断肠猿。
林回弃白璧，千里阻同奔。
君为我致之，轻赍涉淮原。
精诚合天道，不愧远游魂。

天上白玉京，十二楼五城。
仙人抚我顶，结发受长生。
误逐世间乐，颇穷理乱情。
九十六圣君，浮云挂空名。
天地赌一掷，未能望战争。
试涉霸王略，将期轩冕荣。
时命乃大谬，弃之海上行。
学剑翻自哂，为文竟何成。
剑非万人敌，文窃四海声。
儿戏不足道，五噫出西京。
临当欲去时，慷慨泪沾缨。
叹君倜傥才，标举冠群英。
开筵引祖帐，慰此远徂征。
鞍马若浮云，送余骠骑亭。
歌锺不尽意，白日落昆明。
十月到幽州，戈鋋若罗星。
君王弃北海，扫地借长鲸。
呼吸走百川，燕然可摧倾。
心知不得语，却欲栖蓬瀛。
弯弧惧天狼，挟矢不敢张。
揽涕黄金台，呼天哭昭王。
无人贵骏骨，𫘧耳空腾骧。
乐毅傥再生，于今亦奔亡。
蹉跎不得意，驱马还贵乡。
逢君听弦歌，肃穆坐华堂。
百里独太古，陶然卧羲皇。
征乐昌乐馆，开筵列壶觞。
贤豪间青娥，对烛俨成行。
醉舞纷绮席，清歌绕飞梁。
欢娱未终朝，秩满归咸阳。
祖道拥万人，供帐遥相望。
一别隔千里，荣枯异炎凉。
炎凉几度改，九土中横溃。
汉甲连胡兵，沙尘暗云海。
草木摇杀气，星辰无光彩。
白骨成丘山，苍生竟何罪。
函关壮帝居，国命悬哥舒。
长戟三十万，开门纳凶渠。
公卿如犬羊，忠谠醢与葅。
二圣出游豫，两京遂丘墟。
帝子许专征，秉旄控强楚。
节制非桓文，军师拥熊虎。
人心失去就，贼势腾风雨。
惟君固房陵，诚节冠终古。
仆卧香炉顶，餐霞漱瑶泉。
门开九江转，枕下五湖连。
半夜水军来，浔阳满旌旃。
空名适自误，迫胁上楼船。
徒赐五百金，弃之若浮烟。
辞官不受赏，翻谪夜郎天。
夜郎万里道，西上令人老。
扫荡六合清，仍为负霜草。
日月无偏照，何由诉苍昊。
良牧称神明，深仁恤交道。
一忝青云客，三登黄鹤楼。
顾惭祢处士，虚对鹦鹉洲。
樊山霸气尽，寥落天地秋。
江带峨眉雪，川横三峡流。
万舸此中来，连帆过扬州。
送此万里目，旷然散我愁。
纱窗倚天开，水树绿如发。
窥日畏衔山，促酒喜得月。
吴娃与越艳，窈窕夸铅红。
呼来上云梯，含笑出帘栊。
对客小垂手，罗衣舞春风。
宾跪请休息，主人情未极。
览君荆山作，江鲍堪动色。
清水出芙蓉，天然去雕饰。
逸兴横素襟，无时不招寻。
朱门拥虎士，列戟何森森。
剪凿竹石开，萦流涨清深。
登台坐水阁，吐论多英音。
片辞贵白壁，一诺轻黄金。
谓我不愧君，青鸟明丹心。
五色云间鹊，飞鸣天上来。
传闻赦书至，却放夜郎回。
暖气变寒谷，炎烟生死灰。
君登凤池去，忽弃贾生才。
桀犬尚吠尧，匈奴笑千秋。
中夜四五叹，常为大国忧。
旌斾夹两山，黄河当中流。
连鸡不得进，饮马空夷犹。
安得羿善射，一箭落旄头。

天上白玉京，十二楼五城。
仙人抚我顶，结发受长生。
误逐世间乐，颇穷理乱情。
九十六圣君，浮云挂空名。
天地赌一掷，未能望战争。
试涉霸王略，将期轩冕荣。
时命乃大谬，弃之海上行。
学剑翻自哂，为文竟何成。
剑非万人敌，文窃四海声。
儿戏不足道，五噫出西京。
临当欲去时，慷慨泪沾缨。
叹君倜傥才，标举冠群英。
开筵引祖帐，慰此远徂征。
鞍马若浮云，送余骠骑亭。
歌锺不尽意，白日落昆明。
十月到幽州，戈鋋若罗星。
君王弃北海，扫地借长鲸。
呼吸走百川，燕然可摧倾。
心知不得语，却欲栖蓬瀛。
弯弧惧天狼，挟矢不敢张。
揽涕黄金台，呼天哭昭王。
无人贵骏骨，𫘧耳空腾骧。
乐毅傥再生，于今亦奔亡。
蹉跎不得意，驱马还贵乡。
逢君听弦歌，肃穆坐华堂。
百里独太古，陶然卧羲皇。
征乐昌乐馆，开筵列壶觞。
贤豪间青娥，对烛俨成行。
醉舞纷绮席，清歌绕飞梁。
欢娱未终朝，秩满归咸阳。
祖道拥万人，供帐遥相望。
一别隔千里，荣枯异炎凉。
炎凉几度改，九土中横溃。
汉甲连胡兵，沙尘暗云海。
草木摇杀气，星辰无光彩。
白骨成丘山，苍生竟何罪。
函关壮帝居，国命悬哥舒。
长戟三十万，开门纳凶渠。
公卿如犬羊，忠谠醢与葅。
二圣出游豫，两京遂丘墟。
帝子许专征，秉旄控强楚。
节制非桓文，军师拥熊虎。
人心失去就，贼势腾风雨。
惟君固房陵，诚节冠终古。
仆卧香炉顶，餐霞漱瑶泉。
门开九江转，枕下五湖连。
半夜水军来，浔阳满旌旃。
空名适自误，迫胁上楼船。
徒赐五百金，弃之若浮烟。
辞官不受赏，翻谪夜郎天。
夜郎万里道，西上令人老。
扫荡六合清，仍为负霜草。
日月无偏照，何由诉苍昊。
良牧称神明，深仁恤交道。
一忝青云客，三登黄鹤楼。
顾惭祢处士，虚对鹦鹉洲。
樊山霸气尽，寥落天地秋。
江带峨眉雪，川横三峡流。
万舸此中来，连帆过扬州。
送此万里目，旷然散我愁。
纱窗倚天开，水树绿如发。
窥日畏衔山，促酒喜得月。
吴娃与越艳，窈窕夸铅红。
呼来上云梯，含笑出帘栊。
对客小垂手，罗衣舞春风。
宾跪请休息，主人情未极。
览君荆山作，江鲍堪动色。
清水出芙蓉，天然去雕饰。
逸兴横素襟，无时不招寻。
朱门拥虎士，列戟何森森。
剪凿竹石开，萦流涨清深。
登台坐水阁，吐论多英音。
片辞贵白壁，一诺轻黄金。
谓我不愧君，青鸟明丹心。
五色云间鹊，飞鸣天上来。
传闻赦书至，却放夜郎回。
暖气变寒谷，炎烟生死灰。
君登凤池去，忽弃贾生才。
桀犬尚吠尧，匈奴笑千秋。
中夜四五叹，常为大国忧。
旌斾夹两山，黄河当中流。
连鸡不得进，饮马空夷犹。
安得羿善射，一箭落旄头。

少年不得意，落魄无安居。
愿随任公子，欲钓吞舟鱼。
常时饮酒逐风景，壮心遂与功名疏。
兰生谷底人不锄，云在高山空卷舒。
汉家天子驰驷马，赤军蜀道迎相如。
天门九重谒圣人，龙颜一解四海春。
彤庭左右呼万岁，拜贺明主收沈沦。
翰林秉笔回英眄，麟阁峥嵘谁可见。
承恩初入银台门，著书独在金銮殿。
龙钩雕镫白玉鞍，象床绮席黄金盘。
当时笑我微贱者，却来请谒为交欢。
一朝谢病游江海，畴昔相知几人在。
前门长揖后门关，今日结交明日改。
爱君山岳心不移，随君云雾迷所为。
梦得池塘生春草，使我长价登楼诗。
别后遥传临海作，可见羊何共和之。

东平与南平，今古两步兵。
素心爱美酒，不是顾专城。
谪官桃源去，寻花几处行。
秦人如旧识，出户笑相迎。

绣衣柱史何昂藏，铁冠白笔横秋霜。
三军论事多引纳，堦前虎士罗干将。
虽无二十五老者，且有一翁钱少阳。
眉如松雪齐四皓，调笑可以安储皇。
君能礼此最下士，九州拭目瞻清光。

本家陇西人，先为汉边将。
功略葢天地，名飞青云上。
苦战竟不侯，富年颇惆怅。
世传崆峒勇，气激金风壮。
英烈遗厥孙，百代神犹王。
十五观奇书，作赋凌相如。
龙颜惠殊宠，麟阁凭天居。
晚途未云已，蹭蹬遭谗毁。
想像晋末时，崩腾胡尘起。
衣冠陷锋镝，戎虏盈朝市。
石勒窥神州，刘聪劫天子。
抚剑夜吟啸，雄心日千里。
誓欲斩鲸鲵，澄清洛阳水。
六合洒霖雨，万物无雕枯。
我挥一杯水，自笑何区区。
因人耻成事，贵欲决良图。
灭虏不言功，飘然陟蓬壶。
惟有安期舃，留之沧海隅。

白若白鹭鲜，清如清唳蝉。
受气有本性，不为外物迁。
饮水箕山上，食雪首阳颠。
回车避朝歌，掩口去盗泉。
岧峣广成子，倜傥鲁仲连。
卓绝二公外，丹心无间然。
昔攀六龙飞，今作百炼铅。
怀恩欲报主，投佩向北燕。
弯弓绿弦开，满月不惮坚。
闲骑骏马猎，一射两虎穿。
回旋若流光，转背落双鸢。
胡虏三叹息，兼知五兵权。
枪枪突云将，却掩我之妍。
多逢剿绝儿，先著祖生鞭。
据鞍空矍铄，壮志竟谁宣。
蹉跎复来归，忧恨坐相煎。
无风难破浪，失计长江边。
危苦惜颓光，金波忽三圆。
时游敬亭上，闲听松风眠。
或弄宛溪月，虚舟信洄沿。
颜公二十万，尽付酒家钱。
兴发每取之，聊向醉中仙。
过此无一事，静谈秋水篇。
君从九卿来，水国有丰年。
鱼盐满市井，布帛如云烟。
下马不作威，冰壶照清川。
霜眉邑中叟，皆美太守贤。
时时慰风俗，往往出东田。
竹马数小儿，拜迎白鹿前。
含笑问使君，日晚可回旋。
遂归池上酌，掩抑清风弦。
曾标横浮云，下抚谢朓肩。
楼高碧海出，树古青萝悬。
光禄紫霞杯，伊昔忝相传。
良图扫沙漠，别梦绕旌旃。
富贵日成疏，愿言杳无缘。
登龙有直道，倚玉阻芳筵。
敢献绕朝策，思同郭泰船。
何言一水浅，似隔九重天。
崔生何傲岸，纵酒复谈玄。
身为名公子，英才苦迍邅。
鸣凤托高梧，凌风何翩翩。
安知慕群客，弹剑拂秋莲。

赵得宝符盛，山河功业存。
三千堂上客，出入拥平原。
六国扬清风，英声何喧喧。
大贤茂远业，虎竹光南藩。
错落千丈松，虬龙盘古根。
枝下无俗草，所植唯兰荪。
忆在南阳时，始承国士恩。
公为柱下史，脱绣归田园。
伊昔簪白笔，幽都逐游魂。
持斧冠三军，霜清天北门。
差池宰两邑，鹗立重飞翻。
焚香入兰台，起草多芳言。
夔龙一顾重，矫翼凌翔鹓。
赤县扬雷声，彊项闻至尊。
惊飙颓秀木，迹屈道弥敦。
出牧历三郡，所居猛兽奔。
迁人同卫鹤，谬上懿公轩。
自笑东郭履，侧惭狐白温。
闲吟步竹石，精义忘朝昏。
憔悴成丑士，风云何足论。
狝猴骑土牛，羸马夹双辕。
愿借羲皇景，为人照覆盆。
溟海不振荡，何由纵鹏鲲。
所期玄津白，倜傥假腾骞。

慢世薄功业，非无胸中画。
谑浪万古贤，以为儿童剧。
立产如广费，匡君怀长策。
但苦山北寒，谁知道南宅。
岁酒上逐风，霜鬓两边白。
蜀主思孔明，晋家望安石。
时人列五鼎，谈笑期一掷。
虎伏被胡尘，渔歌游海滨。
弊裘耻妻嫂，长剑托交亲。
夫子秉家义，群公难与邻。
莫持西江水，空许东溟臣。
他日青云去，黄金报主人。

水客凌洪波，长鲸涌溟海。
百川随龙舟，嘘吸竟安在。
中有不死者，探得明月珠。
高价倾宇宙，余辉照江湖。
苞卷金缕褐，萧然若空无。
谁人识此宝，窃笑有狂夫。
了心何言说，各勉黄金躯。

双鹅飞洛阳，五马渡江徼。
何意上东门，胡雏更长啸。
中原走豺虎，烈火焚宗庙。
太白昼经天，颓阳掩余照。
王城皆荡覆，世路成奔峭。
四海望长安，嚬眉寡西笑。
苍生疑落叶，白骨空相吊。
连兵似雪山，破敌谁能料。
我垂北溟翼，且学南山豹。
崔子贤主人，欢娱每相召。
胡床紫玉笛，却坐青云叫。
杨花满州城，置酒同临眺。
忽思剡溪去，水石远清妙。
雪尽天地明，风开湖山貌。
闷为洛生咏，醉发吴越调。
赤霞动金光，日足森海峤。
独散万古意，闲垂一溪钓。
猿近天上啼，人移月边櫂。
无以墨绶苦，来求丹砂要。
华发长折腰，将贻陶公诮。

金镜霾六国，亡新乱天经。
焉知高光起，自有羽翼生。
萧曹安{山儿}屼，耿贾摧欃枪。
吾家有季父，杰出圣代英。
虽无三台位，不借四豪名。
激昂风云气，终协龙虎精。
弱冠燕赵来，贤彦多逢迎。
鲁连善谈笑，季布折公卿。
遥知礼数绝，常恐不合幷。
惕想结宵梦，素心久已冥。
顾惭青云器，谬奉玉樽倾。
山阳五百年，绿竹忽再荣。
高歌振林木，大笑喧雷霆。
落笔洒篆文，崩云使人惊。
吐辞又炳焕，五色罗华星。
秀句满江国，高才掞天庭。
宰邑艰难时，浮云空古城。
居人若薙草，扫地无纤茎。
惠泽及飞走，农夫尽归耕。
广汉水万里，长流玉琴声。
雅颂播吴越，还如泰阶平。
小子别金陵，来时白下亭。
群凤怜客鸟，差池相哀鸣。
各拔五色毛，意重泰山轻。
赠微所费广，斗水浇长鲸。
弹剑歌苦寒，严风起前楹。
月衔天门晓，霜落牛渚清。
长叹即归路，临川空屏营。

金镜霾六国，亡新乱天经。
焉知高光起，自有羽翼生。
萧曹安{山儿}屼，耿贾摧欃枪。
吾家有季父，杰出圣代英。
虽无三台位，不借四豪名。
激昂风云气，终协龙虎精。
弱冠燕赵来，贤彦多逢迎。
鲁连善谈笑，季布折公卿。
遥知礼数绝，常恐不合幷。
惕想结宵梦，素心久已冥。
顾惭青云器，谬奉玉樽倾。
山阳五百年，绿竹忽再荣。
高歌振林木，大笑喧雷霆。
落笔洒篆文，崩云使人惊。
吐辞又炳焕，五色罗华星。
秀句满江国，高才掞天庭。
宰邑艰难时，浮云空古城。
居人若薙草，扫地无纤茎。
惠泽及飞走，农夫尽归耕。
广汉水万里，长流玉琴声。
雅颂播吴越，还如泰阶平。
小子别金陵，来时白下亭。
群凤怜客鸟，差池相哀鸣。
各拔五色毛，意重泰山轻。
赠微所费广，斗水浇长鲸。
弹剑歌苦寒，严风起前楹。
月衔天门晓，霜落牛渚清。
长叹即归路，临川空屏营。

岁星入汉年，方朔见明主。
调笑当时人，中天谢云雨。
一去麒麟阁，遂将朝市乖。
故交不过门，秋草日上阶。
当时何特达，独与我心谐。
置酒凌歊台，欢娱未曾歇。
歌动白纻山，舞回天门月。
问我心中事，为君前致辞。
君看我才能，何似鲁仲尼。
大圣犹不遇，小儒安足悲。
云南五月中，频丧渡泸师。
毒草杀汉马，张兵夺云旗。
至今西二河，流血拥僵尸。
将无七擒略，鲁女惜园葵。
咸阳天下枢，累岁人不足。
虽有数斗玉，不如一盘粟。
赖得契宰衡，持钓慰风俗。
自顾无所用，辞家方来归。
霜惊壮士发，泪满逐臣衣。
以此不安席，蹉跎身世违。
终当灭卫谤，不受鲁人讥。

春华沧江月，秋色碧海云。
离居盈寒暑，对此长思君。
思君楚水南，望君淮山北。
梦魂虽飞来，会面不可得。
畴昔在嵩阳，同衾卧羲皇。
绿萝笑簪绂，丹壑贱岩廊。
晚途各分析，乘兴任所适。
仆在雁门关，君为峨眉客。
心悬万里外，影滞两乡隔。
长剑复归来，相逢洛阳陌。
陌上何喧喧，都令心意烦。
迷津觉路失，托势随风翻。
以兹谢朝列，长啸归故园。
故园恣闲逸，求古散缥帙。
久欲入名山，婚娶殊未毕。
人生信多故，世事岂惟一。
念此忧如焚，怅然若有失。
闻君卧石门，宿昔契弥敦。
方从桂树隐，不羡桃花源。
高风起遐旷，幽人迹复存。
松风清瑶瑟，溪月湛芳樽。
安居偶佳赏，丹心期此论。

忆昔洛阳董糟丘，为余天津桥南造酒楼。
黄金白璧买歌笑，一醉累月轻王侯。
海内贤豪青云客，就中与君心莫逆。
迥山转海不作难，倾情倒意无所惜。
我向淮南攀桂枝，君留洛北愁梦思。
不忍别，还相随，相随迢迢访仙城。
三十六曲水回萦，一溪初入千花明。
万壑度尽松风声，银鞍金络倒平地，汉东太守来相迎。
紫阳之真人，邀我吹玉笙。
餐霞楼上动仙乐，嘈然宛似鸾凤鸣。
袖长管催欲轻举，汉中太守醉起舞。
手持锦袍覆我身，我醉横眠枕其股。
当筵意气凌九霄，星离雨散不终朝，分飞楚关山水遥。
余既还山寻故巢，君亦归家渡渭桥。
君家严君勇貔虎，作尹幷州遏戎虏。
五月相呼度太行，摧轮不道羊肠苦。
行来北凉岁月深，感君贵义轻黄金。
琼杯绮食青玉案，使我醉饱无归心。
时时出向城西曲，晋祠流水如碧玉。
浮舟弄水箫鼓鸣，微波龙鳞莎草绿。
兴来携妓恣经过，其若杨花似雪何。
红妆欲醉宜斜日，百尺清潭写翠娥。
翠娥婵娟初月辉，美人更唱舞罗衣。
清风吹歌人空去，歌曲自绕行云飞。
此时行乐难再遇，西游因献长杨赋。
北阙青云不可期，东山白首还归去。
渭桥南头一遇君，酂台之北又离群。
问余别恨知多少，落花春暮争纷纷。
言亦不可尽，情亦不可极。
呼儿长跪缄此辞，寄君千里遥相忆。

南船正东风，北船来自缓。
江上相逢借问君，语笑未了风吹断。
闻君携伎访情人，应为尚书不顾身。
堂上三千珠履客，瓮中百斛金陵春。
恨我阻此乐，淹留楚江滨。
月色醉远客，山花开欲然。
春风狂杀人，一日剧三年。
乘兴嫌太迟，焚却子猷船。
梦见五柳枝，已堪挂马鞭。
何日到彭泽，长歌陶令前。

我携一樽酒，独上江祖石。
自从天地开，更长几千尺。
举杯向天笑，天回日西照。
永愿坐此石，长垂严陵钓。
寄谢山中人，可与尔同调。

婵娟罗浮月，摇艳桂水云。
美人竟独往，而我安得群。
一朝语笑隔，万里懽情分。
沈吟彩霞没，梦寐群芳歇。
归鸿渡三湘，游子在百粤。
边尘染衣剑，白日雕华发。
春风变楚关，秋声落吴山。
草木结悲绪，风沙凄苦颜。
朅来已永久，颓思如循环。
飘飘限江裔，想像空留滞。
离忧每醉心，别泪徒盈袂。
坐愁青天末，出望黄云蔽。
目极何悠悠，梅花南岭头。
空长灭征鸟，水阔无还舟。
宝剑终难托，金囊非易求。
归来傥有问，桂树山之幽。

我本楚狂人，凤歌笑孔丘。
手持绿玉杖，朝别黄鹤楼。
五岳寻仙不辞远，一生好入名山游。
庐山秀出南斗傍，屏风九叠云锦张，影落明湖青黛光。
金阙前开二峰长，银河倒挂三石梁。
香炉瀑布遥相望，回厓沓嶂凌苍苍。
翠影红霞映朝日，鸟飞不到吴天长。
登高壮观天地间，大江茫茫去不还。
黄云万里动风色，白波九道流雪山。
好为庐山谣，兴因庐山发。
闲窥石镜清我心，谢公行处苍苔没。
早服还丹无世情，琴心三叠道初成。
遥见仙人彩云里，手把芙蓉朝玉京。
先期汗漫九垓上，愿接卢敖游太清。

自笑客行久，我行定几时。
绿杨已可折，攀取最长枝。
翩翩弄春色，延伫寄相思。
谁言贵此物，意愿重琼蕤。
昨梦见惠连，朝吟谢公诗。
东风引碧草，不觉生华池。
临玩忽云夕，杜鹃夜鸣悲。
怀君芳岁歇，庭树落红滋。

九日茱萸熟，插鬓伤早白。
登高望山海，满目悲古昔。
远访投沙人，因为逃名客。
故交竟谁在，独有崔亭伯。
重阳不相知，载酒任所适。
手持一枝菊，调笑二千石。
日暮岸帻归，传呼隘阡陌。
彤襜双白鹿，宾从何辉赫。
夫子在其间，遂成云霄隔。
良辰与美景，两地方虚掷。
晚从南峰归，萝月下水壁。
却登郡楼望，松色寒转碧。
咫尺不可亲，弃我如遗舃。

我家敬亭下，辄继谢公作。
相去数百年，风期宛如昨。
登高素秋月，下望青山郭。
俯视鸳鸯群，饮啄自鸣跃。
夫子虽蹭蹬，瑶台雪中鹤。
独立窥浮云，其心在寥廓。
时来顾我笑，一饭葵与藿。
世路如秋风，相逢尽萧索。
腰间玉具剑，意许无遗诺。
壮士不可轻，相期在云阁。

我昔钓白龙，放龙溪水傍。
道成本欲去，挥手凌苍苍。
时来不关人，谈笑游轩皇。
献纳少成事，归休辞建章。
十年罢西笑，览镜如秋霜。
闭剑琉璃匣，炼丹紫翠房。
身佩豁落图，腰垂虎鞶囊。
仙人驾彩凤，志在穷遐荒。
恋子四五人，裴回未翱翔。
东流送白日，骤歌兰蕙芳。
仙宫两无从，人间久摧藏。
范蠡说句践，屈平去怀王。
飘飘紫霞心，流浪忆江乡。
愁为万里别，复此一衔觞。
淮水帝王州，金陵绕丹阳。
楼台照海色，衣马摇川光。
及此北望君，相思泪成行。
朝云落梦渚，瑶草空高堂。
帝子隔洞庭，青枫满潇湘。
怀君路绵邈，览古情凄凉。
登岳眺百川，杳然万恨长。
知恋峨眉去，弄景偶骑羊。

我昔钓白龙，放龙溪水傍。
道成本欲去，挥手凌苍苍。
时来不关人，谈笑游轩皇。
献纳少成事，归休辞建章。
十年罢西笑，览镜如秋霜。
闭剑琉璃匣，炼丹紫翠房。
身佩豁落图，腰垂虎鞶囊。
仙人驾彩凤，志在穷遐荒。
恋子四五人，裴回未翱翔。
东流送白日，骤歌兰蕙芳。
仙宫两无从，人间久摧藏。
范蠡说句践，屈平去怀王。
飘飘紫霞心，流浪忆江乡。
愁为万里别，复此一衔觞。
淮水帝王州，金陵绕丹阳。
楼台照海色，衣马摇川光。
及此北望君，相思泪成行。
朝云落梦渚，瑶草空高堂。
帝子隔洞庭，青枫满潇湘。
怀君路绵邈，览古情凄凉。
登岳眺百川，杳然万恨长。
知恋峨眉去，弄景偶骑羊。

鲁连卖谈笑，岂是顾千金。
陶朱虽相越，本有五湖心。
余亦南阳子，时为梁甫吟。
苍山容偃蹇，白日惜颓侵。
愿一佐明主，功成还旧林。
西来何所为，孤剑托知音。
鸟爱碧山远，鱼游沧海深。
呼鹰过上蔡，卖畚向嵩岑。
他日闲相访，丘中有素琴。

秋发已种种，所为竟无成。
闲倾鲁壶酒，笑对刘公荣。
谓我是方朔，人间落岁星。
白衣千万乘，何事去天庭。
君亦不得意，高歌羡鸿冥。
世人若醯鸡，安可识梅生。
虽为刀笔吏，缅怀在赤城。
余亦如流萍，随波乐休明。
自有两少妾，双骑骏马行。
东山春酒绿，归隐谢浮名。

驿亭三杨树，正当白下门。
吴烟暝长条，汉水啮古根。
向来送行处，回首阻笑言。
别后若见之，为余一攀翻。

东林送客处，月出白猿啼。
笑别庐山远，何烦过虎溪。

白酒新熟山中归，黄鸡啄黍秋正肥。
呼童烹鸡酌白酒，儿女嬉笑牵人衣。
高歌取醉欲自慰，起舞落日争光辉。
游说万乘苦不早，着鞭跨马涉远道。
会稽愚妇轻买臣，余亦辞家西入秦。
仰天大笑出门去，我辈岂是蓬蒿人。

白酒新熟山中归，黄鸡啄黍秋正肥。
呼童烹鸡酌白酒，儿女嬉笑牵人衣。
高歌取醉欲自慰，起舞落日争光辉。
游说万乘苦不早，着鞭跨马涉远道。
会稽愚妇轻买臣，余亦辞家西入秦。
仰天大笑出门去，我辈岂是蓬蒿人。

仙人东方生，浩荡弄云海。
沛然乘天游，独往失所在。
魏侯继大名，本家聊摄城。
卷舒入元化，迹与古贤幷。
十三弄文史，挥笔如振绮。
辩折田巴生，心齐鲁连子。
西涉清洛源，颇惊人世喧。
采秀卧王屋，因窥洞天门。
朅来游嵩峰，羽客何双双。
朝携月光子，暮宿玉女窗。
鬼谷上窈窕，龙潭下奔潨。
东浮汴河水，访我三千里。
逸兴满吴云，飘飖浙江汜。
挥手杭越间，樟亭望潮还。
涛卷海门石，云横天际山。
白马走素车，雷奔骇心颜。
遥闻会稽美，且度耶溪水。
万壑与千岩，峥嵘镜湖里。
秀色不可名，清辉满江城。
人游月边去，舟在空中行。
此中久延伫，入剡寻王许。
笑读曹娥碑，沈吟黄绢语。
天台连四明，日入向国清。
五峰转月色，百里行松声。
灵溪咨沿越，华顶殊超忽。
石梁横青天，侧足履半月。
忽然思永嘉，不惮海路赊。
挂席历海峤，回瞻赤城霞。
赤城渐微没，孤屿前峣兀。
水续万古流，亭空千霜月。
缙云川谷难，石门最可观。
瀑布挂北斗，莫穷此水端。
喷壁洒素雪，空蒙生昼寒。
却思恶溪去，宁惧恶溪恶。
咆哮七十滩，水石相喷薄。
路创李北海，岩开谢康乐。
松风和猿声，搜索连洞壑。
径出梅花桥，双溪纳归潮。
落帆金华岸，赤松若可招。
沈约八咏楼，城西孤岧峣。
岧峣四荒外，旷望群川会。
云卷天地开，波连浙西大。
乱流新安口，北指严光濑。
钓台碧云中，邈与苍岭对。
稍稍来吴都，裴回上姑苏。
烟绵横九疑，漭荡见五湖。
目极心更远，悲歌但长吁。
回桡楚江滨，挥策扬子津。
身着日本裘，昂藏出风尘。
五月造我语，知非{亻台}儗人。
相逢乐无限，水石日在眼。
徒干五诸侯，不致百金产。
吾友扬子云，弦歌播清芬。
虽为江宁宰，好与山公群。
乘兴但一行，且知我爱君。
君来几何时，仙台应有期。
东窗绿玉树，定长三五枝。
至今天坛人，当笑尔归迟。
我苦惜远别，茫然使心悲。
黄河若不断，白首长相思。

仙人东方生，浩荡弄云海。
沛然乘天游，独往失所在。
魏侯继大名，本家聊摄城。
卷舒入元化，迹与古贤幷。
十三弄文史，挥笔如振绮。
辩折田巴生，心齐鲁连子。
西涉清洛源，颇惊人世喧。
采秀卧王屋，因窥洞天门。
朅来游嵩峰，羽客何双双。
朝携月光子，暮宿玉女窗。
鬼谷上窈窕，龙潭下奔潨。
东浮汴河水，访我三千里。
逸兴满吴云，飘飖浙江汜。
挥手杭越间，樟亭望潮还。
涛卷海门石，云横天际山。
白马走素车，雷奔骇心颜。
遥闻会稽美，且度耶溪水。
万壑与千岩，峥嵘镜湖里。
秀色不可名，清辉满江城。
人游月边去，舟在空中行。
此中久延伫，入剡寻王许。
笑读曹娥碑，沈吟黄绢语。
天台连四明，日入向国清。
五峰转月色，百里行松声。
灵溪咨沿越，华顶殊超忽。
石梁横青天，侧足履半月。
忽然思永嘉，不惮海路赊。
挂席历海峤，回瞻赤城霞。
赤城渐微没，孤屿前峣兀。
水续万古流，亭空千霜月。
缙云川谷难，石门最可观。
瀑布挂北斗，莫穷此水端。
喷壁洒素雪，空蒙生昼寒。
却思恶溪去，宁惧恶溪恶。
咆哮七十滩，水石相喷薄。
路创李北海，岩开谢康乐。
松风和猿声，搜索连洞壑。
径出梅花桥，双溪纳归潮。
落帆金华岸，赤松若可招。
沈约八咏楼，城西孤岧峣。
岧峣四荒外，旷望群川会。
云卷天地开，波连浙西大。
乱流新安口，北指严光濑。
钓台碧云中，邈与苍岭对。
稍稍来吴都，裴回上姑苏。
烟绵横九疑，漭荡见五湖。
目极心更远，悲歌但长吁。
回桡楚江滨，挥策扬子津。
身着日本裘，昂藏出风尘。
五月造我语，知非{亻台}儗人。
相逢乐无限，水石日在眼。
徒干五诸侯，不致百金产。
吾友扬子云，弦歌播清芬。
虽为江宁宰，好与山公群。
乘兴但一行，且知我爱君。
君来几何时，仙台应有期。
东窗绿玉树，定长三五枝。
至今天坛人，当笑尔归迟。
我苦惜远别，茫然使心悲。
黄河若不断，白首长相思。

朝策犂眉䯄，举鞭力不堪。
强扶愁疾向何处，角巾微服尧祠南。
长杨扫地不见日，石门喷作金沙潭。
笑夸故人指绝境，山光水色青于蓝。
庙中往往来击鼓，尧本无心尔何苦。
门前长跪双石人，有女如花日歌舞。
银鞍绣毂往复回，簸林蹶石鸣风雷。
远烟空翠时明灭，白鸥历乱长飞雪。
红泥亭子赤阑干，碧流环转青锦湍。
深沈百丈洞海底，那知不有蛟龙蟠。
君不见绿珠潭水流东海，绿珠红粉沈光彩。
绿珠楼下花满园，今日曾无一枝在。
昨夜秋声阊阖来，洞庭木落骚人哀。
遂将三五少年辈，登高远望形神开。
生前一笑轻九鼎，魏武何悲铜雀台。
我歌白云倚窗牖，尔闻其声但挥手。
长风吹月度海来，遥劝仙人一杯酒。
酒中乐酣宵向分，举觞酹尧尧可闻。
何不令皋繇拥篲横八极，直上青天挥浮云。
高阳小饮真琐琐，山公酩酊何如我。
竹林七子去道赊，兰亭雄笔安足夸。
尧祠笑杀五湖水，至今憔悴空荷花。
尔向西秦我东越，暂向瀛洲访金阙。
蓝田太白若可期，为余扫洒石上月。

朝策犂眉䯄，举鞭力不堪。
强扶愁疾向何处，角巾微服尧祠南。
长杨扫地不见日，石门喷作金沙潭。
笑夸故人指绝境，山光水色青于蓝。
庙中往往来击鼓，尧本无心尔何苦。
门前长跪双石人，有女如花日歌舞。
银鞍绣毂往复回，簸林蹶石鸣风雷。
远烟空翠时明灭，白鸥历乱长飞雪。
红泥亭子赤阑干，碧流环转青锦湍。
深沈百丈洞海底，那知不有蛟龙蟠。
君不见绿珠潭水流东海，绿珠红粉沈光彩。
绿珠楼下花满园，今日曾无一枝在。
昨夜秋声阊阖来，洞庭木落骚人哀。
遂将三五少年辈，登高远望形神开。
生前一笑轻九鼎，魏武何悲铜雀台。
我歌白云倚窗牖，尔闻其声但挥手。
长风吹月度海来，遥劝仙人一杯酒。
酒中乐酣宵向分，举觞酹尧尧可闻。
何不令皋繇拥篲横八极，直上青天挥浮云。
高阳小饮真琐琐，山公酩酊何如我。
竹林七子去道赊，兰亭雄笔安足夸。
尧祠笑杀五湖水，至今憔悴空荷花。
尔向西秦我东越，暂向瀛洲访金阙。
蓝田太白若可期，为余扫洒石上月。

朝策犂眉䯄，举鞭力不堪。
强扶愁疾向何处，角巾微服尧祠南。
长杨扫地不见日，石门喷作金沙潭。
笑夸故人指绝境，山光水色青于蓝。
庙中往往来击鼓，尧本无心尔何苦。
门前长跪双石人，有女如花日歌舞。
银鞍绣毂往复回，簸林蹶石鸣风雷。
远烟空翠时明灭，白鸥历乱长飞雪。
红泥亭子赤阑干，碧流环转青锦湍。
深沈百丈洞海底，那知不有蛟龙蟠。
君不见绿珠潭水流东海，绿珠红粉沈光彩。
绿珠楼下花满园，今日曾无一枝在。
昨夜秋声阊阖来，洞庭木落骚人哀。
遂将三五少年辈，登高远望形神开。
生前一笑轻九鼎，魏武何悲铜雀台。
我歌白云倚窗牖，尔闻其声但挥手。
长风吹月度海来，遥劝仙人一杯酒。
酒中乐酣宵向分，举觞酹尧尧可闻。
何不令皋繇拥篲横八极，直上青天挥浮云。
高阳小饮真琐琐，山公酩酊何如我。
竹林七子去道赊，兰亭雄笔安足夸。
尧祠笑杀五湖水，至今憔悴空荷花。
尔向西秦我东越，暂向瀛洲访金阙。
蓝田太白若可期，为余扫洒石上月。

宋人不辨玉，鲁贱东家丘。
我笑薛夫子，胡为两地游。
黄金消众口，白璧竟难投。
梧桐生蒺藜，绿竹乏佳实。
凤凰宿谁家，遂与群鸡匹。
田家养老马，穷士归其门。
蛾眉笑躄者，宾客去平原。
却斩美人首，三千还骏奔。
毛公一挺剑，楚赵两相存。
孟尝习狡兔，三窟赖冯谖。
信陵夺兵符，为用侯生言。
春申一何愚，刎首为李园。
贤哉四公子，抚掌黄泉里。
借问笑何人，笑人不好士。
尔去且勿諠，桃李竟何言。
沙丘无漂母，谁肯饭王孙。

宋人不辨玉，鲁贱东家丘。
我笑薛夫子，胡为两地游。
黄金消众口，白璧竟难投。
梧桐生蒺藜，绿竹乏佳实。
凤凰宿谁家，遂与群鸡匹。
田家养老马，穷士归其门。
蛾眉笑躄者，宾客去平原。
却斩美人首，三千还骏奔。
毛公一挺剑，楚赵两相存。
孟尝习狡兔，三窟赖冯谖。
信陵夺兵符，为用侯生言。
春申一何愚，刎首为李园。
贤哉四公子，抚掌黄泉里。
借问笑何人，笑人不好士。
尔去且勿諠，桃李竟何言。
沙丘无漂母，谁肯饭王孙。

宋人不辨玉，鲁贱东家丘。
我笑薛夫子，胡为两地游。
黄金消众口，白璧竟难投。
梧桐生蒺藜，绿竹乏佳实。
凤凰宿谁家，遂与群鸡匹。
田家养老马，穷士归其门。
蛾眉笑躄者，宾客去平原。
却斩美人首，三千还骏奔。
毛公一挺剑，楚赵两相存。
孟尝习狡兔，三窟赖冯谖。
信陵夺兵符，为用侯生言。
春申一何愚，刎首为李园。
贤哉四公子，抚掌黄泉里。
借问笑何人，笑人不好士。
尔去且勿諠，桃李竟何言。
沙丘无漂母，谁肯饭王孙。

鲁客向西笑，君门若梦中。
霜凋逐臣发，日忆明光宫。
复羡二龙去，才华冠世雄。
平衢骋高足，逸翰凌长风。
舞袖拂秋月，歌筵闻蚤鸿。
送君日千里，良会何由同。

秦帝沦玉镜，留侯降氛氲。
感激黄石老，经过沧海君。
壮士挥金槌，报雠六国闻。
智勇冠终古，萧陈难与群。
两龙争鬬时，天地动风云。
酒酣舞长剑，仓卒解汉纷。
宇宙初倒悬，鸿沟势将分。
英谋信奇绝，夫子扬清芬。
胡月入紫微，三光乱天文。
高公镇淮海，谈笑却妖氛。
采尔幕中画，戡难光殊勋。
我无燕霜感，玉石俱烧焚。
但洒一行泪，临岐竟何云。

少年费白日，歌笑矜朱颜。
不知忽已老，喜见春风还。
惜别且为欢，裴回桃李间。
看花饮美酒，听鸟临晴山。
向晚竹林寂，无人空闭关。

放歌倚东楼，行子期晓发。
秋风渡江来，吹落山上月。
主人出美酒，灭烛延清光。
二崔向金陵，安得不尽觞。
水客弄归櫂，云帆卷轻霜。
扁舟敬亭下，五两先飘扬。
峡石入水花，碧流日更长。
思君无岁月，西笑阻河梁。

五月梅始黄，蚕凋桑柘空。
鲁人重织作，机杼鸣帘栊。
顾余不及仕，学剑来山东。
举鞭访前途，获笑汶上翁。
下愚忽壮士，未足论穷通。
我以一箭书，能取聊城功。
终然不受赏，羞与时人同。
西归去直道，落日昏阴虹。
此去尔勿言，甘心为转蓬。

问余何意栖碧山，笑而不荅心自闲。
桃花流水窅然去，别有天地非人间。

青鸟海上来，今朝发何处。
口衔云锦字，与我忽飞去。
鸟去凌紫烟，书留绮窗前。
开缄方一笑，乃是故人传。
故人深相勗，忆我劳心曲。
离居在咸阳，三见秦草绿。
置书双袂间，引领不暂闲。
长望杳难见，浮云横远山。

君还石门日，朱火始改木。
春草如有情，山中尚含绿。
折芳愧遥忆，永路当自勗。
远见故人心，平生以此足。
巨海纳百川，麟阁多才贤。
献书入金阙，酌醴奉琼筵。
屡忝白云唱，恭闻黄竹篇。
恩光照拙薄，云汉希腾迁。
铭鼎倘云逐，扁丹方渺然。
我留在金门，君去卧丹壑。
未果三山期，遥欣一丘乐。
玄珠寄象罔，赤水非寥廓。
愿狎东海鸥，共营西山药。
栖岩君寂灭，处世余龙蠖。
良辰不同赏，永日应闲居。
鸟吟檐间树，花落窗下书。
缘溪见绿筿，隔岫窥红蕖。
采薇行笑歌，眷我情何已。
月出石镜间，松鸣风琴里。
得心自虚妙，外物空颓靡。
身世如两忘，从君老烟水。

黄鹤东南来，寄书写心曲。
倚松开其缄，忆我肠断续。
不以千里遥，命驾来相招。
中逢元丹丘，登岭宴碧霄。
对酒忽思我，长啸临清飙。
蹇予未相知，茫茫绿云垂。
俄然素书及，解此长渴饥。
策马望山月，途穷造阶墀。
喜兹一会面，若睹琼树枝。
忆君我远来，我懽方速至。
开颜酌美酒，乐极忽成醉。
我情既不浅，君意方亦深。
相知两相得，一顾轻千金。
且向山客笑，与君论素心。

一身自潇洒，万物何嚣諠。
拙薄谢明时，栖闲归故园。
二季过旧壑，四邻驰华轩。
衣剑照松宇，宾徒光石门。
山童荐珍果，野老开芳樽。
上陈樵渔事，下叙农圃言。
昨来荷花满，今见兰苕繁。
一笑复一歌，不知夕景昏。
醉罢同所乐，此情难具论。

昨玩西城月，青天垂玉钩。
朝沽金陵酒，歌吹孙楚楼。
忽忆绣衣人，乘船往石头。
草裹乌纱巾，倒被紫绮裘。
两岸拍手笑，疑是王子猷。
酒客十数公，崩腾醉中流。
谑浪櫂海客，喧呼傲阳侯。
半道逢吴姬，卷帘出揶揄。
我忆君到此，不知狂与羞。
一月一见君，三杯便回桡。
舍舟共连袂，行上南渡桥。
兴发歌绿水，秦客为之摇。
鸡鸣复相招，清宴逸云霄。
赠我数百字，字字凌风飙。
系之衣裘上，相忆每长谣。

黄鹤高楼已槌碎，黄鹤仙人无所依。
黄鹤上天诉玉帝，却放黄鹤江南归。
神明太守再雕饰，新图粉壁还芳菲。
一州笑我为狂客，少年往往来相讥。
君平帘下谁家子，云是辽东丁令威。
作诗调我惊逸兴，白云遶笔窗前飞。
待取明朝酒醒罢，与君烂漫寻春晖。

昔献长杨赋，天开云雨欢。
当时待诏承明里，皆道扬雄才可观。
敕赐飞龙二天马，黄金络头白玉鞍。
浮云蔽日去不返，总为秋风摧紫兰。
角巾东出商山道，采秀行歌咏芝草。
路逢园绮笑向人，两君解来一何好。
闻道金陵龙虎盘，还同谢朓望长安。
千峰夹水向秋浦，五松名山当夏寒。
铜井炎炉歊九天，赫如铸鼎荆山前。
陶公瞿铄呵赤电，回禄睢盱扬紫烟。
此中岂是久留处，便欲烧丹从列仙。
爱听松风且高卧，飕飕吹尽炎氛过。
登崖独立望九州，阳春欲奏谁相和。
闻君往年游锦城，章仇尚书倒屣迎。
飞笺洛绎奏明主，天书降问回恩荣。
肮脏不能就珪组，至今空扬高蹈名。
夫子工文绝世奇，五松新作天下推。
吾非谢尚邀彦伯，异代风流各一时。
一时相逢乐在今，袖拂白云开素琴，弹为三峡流泉音。
从兹一别武陵去，去后桃花春水深。

韩众骑白鹿，西往华山中。
玉女千余人，相随在云空。
见我传秘诀，精诚与天通。
何意到陵阳，游目送飞鸿。
天子昔避狄，与君亦乘骢。
拥兵五陵下，长策遏胡戎。
时泰解绣衣，脱身若飞蓬。
鸾凤翻羽翼，啄粟坐樊笼。
海鹤一笑之，思归向辽东。
黄山过石柱，𪩘崿上攒丛。
因巢翠玉树，忽见浮丘公。
又引王子乔，吹笙舞松风。
朗咏紫霞篇，请开蘂珠宫。
步纲绕碧落，倚树招青童。
何日可携手，遗形入无穷。

尔有鸟迹书，相招琴溪饮。
手迹尺素中，如天落云锦。
读罢向空笑，疑君在我前。
长吟字不灭，怀袖且三年。

昨夜吴中雪，子猷佳兴发。
万里浮云卷碧山，青天中道流孤月。
孤月沧浪河汉清，北斗错落长庚明。
怀余对酒夜霜白，玉床金井水峥嵘。
人生飘忽百年内，且须酣畅万古情。
君不能狸膏金距学鬬鸡，坐令鼻息吹虹霓。
君不能学哥舒横行青海夜带刀，西屠石堡取紫袍。
吟诗作赋北窗里，万言不直一杯水。
世人闻此皆掉头，有如东风射马耳。
鱼目亦笑我，请与明月同。
骅骝拳跼不能食，蹇驴得志鸣春风。
折杨皇华合流俗，晋君听琴枉清角。
巴人谁肯和阳春，楚地由来贱奇璞。
黄金散尽交不成，白首为儒身被轻。
一谈一笑失颜色，苍蝇贝锦喧谤声。
曾参岂是杀人者，谗言三及慈母惊。
与君论心握君手，荣辱于余亦何有。
孔圣犹闻伤凤麟，董龙更是何鸡狗。
一生傲岸苦不谐，恩疏媒劳志多乖。
严陵高揖汉天子，何必长剑拄颐事玉阶。
达亦不足贵，穷亦不足悲。
韩信羞将绛灌比，祢衡耻逐屠沽儿。
君不见李北海，英风豪气今何在？君不见裴尚书，土坟三尺蒿棘居。
少年早欲五湖去，见此弥将钟鼎疏。

昨夜吴中雪，子猷佳兴发。
万里浮云卷碧山，青天中道流孤月。
孤月沧浪河汉清，北斗错落长庚明。
怀余对酒夜霜白，玉床金井水峥嵘。
人生飘忽百年内，且须酣畅万古情。
君不能狸膏金距学鬬鸡，坐令鼻息吹虹霓。
君不能学哥舒横行青海夜带刀，西屠石堡取紫袍。
吟诗作赋北窗里，万言不直一杯水。
世人闻此皆掉头，有如东风射马耳。
鱼目亦笑我，请与明月同。
骅骝拳跼不能食，蹇驴得志鸣春风。
折杨皇华合流俗，晋君听琴枉清角。
巴人谁肯和阳春，楚地由来贱奇璞。
黄金散尽交不成，白首为儒身被轻。
一谈一笑失颜色，苍蝇贝锦喧谤声。
曾参岂是杀人者，谗言三及慈母惊。
与君论心握君手，荣辱于余亦何有。
孔圣犹闻伤凤麟，董龙更是何鸡狗。
一生傲岸苦不谐，恩疏媒劳志多乖。
严陵高揖汉天子，何必长剑拄颐事玉阶。
达亦不足贵，穷亦不足悲。
韩信羞将绛灌比，祢衡耻逐屠沽儿。
君不见李北海，英风豪气今何在？君不见裴尚书，土坟三尺蒿棘居。
少年早欲五湖去，见此弥将钟鼎疏。

雁度秋色远，日静无云时。
客心不自得，浩漫将何之。
忽忆范野人，闲园养幽姿。
茫然起逸兴，但恐行来迟。
城壕失往路，马首迷荒陂。
不惜翠云裘，遂为苍耳欺。
入门且一笑，把臂君为谁。
酒客爱秋蔬，山盘荐霜梨。
他筵不下箸，此席忘朝饥。
酸枣垂北郭，寒瓜蔓东篱。
还倾四五酌，自咏猛虎词。
近作十日欢，远为千载期。
风流自簸荡，谑浪偏相宜。
酣来上马去，却笑高阳池。

雁度秋色远，日静无云时。
客心不自得，浩漫将何之。
忽忆范野人，闲园养幽姿。
茫然起逸兴，但恐行来迟。
城壕失往路，马首迷荒陂。
不惜翠云裘，遂为苍耳欺。
入门且一笑，把臂君为谁。
酒客爱秋蔬，山盘荐霜梨。
他筵不下箸，此席忘朝饥。
酸枣垂北郭，寒瓜蔓东篱。
还倾四五酌，自咏猛虎词。
近作十日欢，远为千载期。
风流自簸荡，谑浪偏相宜。
酣来上马去，却笑高阳池。

四月上泰山，石屏御道开。
六龙过万壑，涧谷随萦回。
马迹遶碧峰，于今满青苔。
飞流洒绝𪩘，水急松声哀。
北眺崿嶂奇，倾崖向东摧。
洞门闭石扇，地底兴云雷。
登高望蓬瀛，想象金银台。
天门一长啸，万里清风来。
玉女四五人，飘飖下九垓。
含笑引素手，遗我流霞杯。
稽首再拜之，自愧非仙才。
旷然小宇宙，弃世何悠哉。

平明登日观，举手开云关。
精神四飞扬，如出天地间。
黄河从西来，窈窕入远山。
凭崖揽八极，目尽长空闲。
偶然值青童，绿发双云鬟。
笑我晚学仙，蹉跎凋朱颜。
踌躇忽不见，浩荡难追攀。

碧草已满地，柳与梅争春。
谢公自有东山妓，金屏笑坐如花人。
今日非昨日，明日还复来。
白发对绿酒，强歌心已摧。
君不见梁王池上月，昔照梁王樽酒中。
梁王已去明月在，黄鹂愁醉啼春风。
分明感激眼前事，莫惜醉卧桃园东。

洛阳才子谪湘川，元礼同舟月下仙。
记得长安还欲笑，不知何处是西天。

渊明归去来，不与世相逐。
为无杯中物，遂偶本州牧。
因招白衣人，笑酌黄花菊。
我来不得意，虚过重阳时。
题舆何俊发，遂结城南期。
筑土按响山，俯临宛水湄。
胡人叫玉笛，越女弹霜丝。
自作英王胄，斯乐不可窥。
赤鲤涌琴高，白龟道冯夷。
灵仙如仿佛，奠酹遥相知。
古来登高人，今复几人在。
沧洲违宿诺，明日犹可待。
连山似惊波，合沓出溟海。
扬袂挥四座，酩酊安所知。
齐歌送清扬，起舞乱参差。
宾随落叶散，帽逐秋风吹。
别后登此台，愿言长相思。

今日云景好，水绿秋山明。
携壶酌流霞，搴菊泛寒荣。
地远松石古，风扬弦管清。
窥觞照欢颜，独笑还自倾。
落帽醉山月，空歌怀友生。

九日龙山饮，黄花笑逐臣。
醉看风落帽，舞爱月留人。

蜀国多仙山，峨眉邈难匹。
周流试登览，绝怪安可息。
青冥倚天开，彩错疑画出。
泠然紫霞赏，果得锦囊术。
云间吟琼箫，石上弄宝瑟。
平生有微尚，欢笑自此毕。
烟容如在颜，尘累忽相失。
傥逢骑羊子，携手凌白日。

晋室昔横溃，永嘉遂南奔。
沙尘何茫茫，龙虎鬬朝昏。
胡马风汉草，天骄蹙中原。
哲匠感颓运，云鹏忽飞翻。
组练照楚国，旌旗连海门。
西秦百万众，戈甲如云屯。
投鞭可填江，一埽不足论。
皇运有返正，丑虏无遗魂。
谈笑遏横流，苍生望斯存。
冶城访古迹，犹有谢安墩。
凭览周地险，高标绝人喧。
想像东山姿，缅怀右军言。
梧桐识嘉树，蕙草留芳根。
白鹭暎春洲，青龙见朝暾。
地古云物在，台倾禾黍繁。
我来酌清波，于此树名园。
功成拂衣去，归入武陵源。

送客谢亭北，逢君纵酒还。
屈盘戏白马，大笑上青山。
回鞭指长安，西日落秦关。
帝乡三千里，杳在碧云间。

吴山高，越水清，握手无言伤别情。
将欲辞君挂帆去，离魂不散烟郊树。
此心郁怅谁能论，有愧叨承国士恩。
云物共倾三月酒，岁时同饯五侯门。
羡君素书尝满案，含丹照白霞色烂。
余尝学道穷冥筌，梦中往往游仙山。
何当脱屣谢时去，壶中别有日月天。
俛仰人间易凋朽，锺峰五云在轩牖。
惜别愁窥玉女窗，归来笑把洪厓手。
隐居寺，隐居山，陶公炼液栖其间。
灵神闭气昔登攀，恬然但觉心绪闲。
数人不知几甲子，昨夜犹带冰霜颜。
我离虽则岁物改，如今了然失所在。
别君莫道不尽欢，悬知乐客遥相待。
石门流水遍桃花，我亦曾到秦人家。
不知何处得鸡豕，就中仍见繁桑麻。
翛然远与世事间，装鸾驾鹤又复远。
何必长从七贵游，劳生徒聚万金产。
挹君去，长相思，云游雨散从此辞。
欲知怅别心易苦，向暮春风杨柳丝。

谈笑三军却，交游七贵疏。
仍留一只箭，未射鲁连书。

上元谁夫人，偏得王母娇。
嵯峨三角髻，余发散垂腰。
裘披青毛锦，身着赤霜袍。
手提嬴女儿，闲与凤吹箫。
眉语两自笑，忽然随风飘。

茫茫大梦中，惟我独先觉。
腾转风火来，假合作容貌。
灭除昏疑尽，领略入精要。
澄虑观此身，因得通寂照。
朗悟前后际，始知金仙妙。
幸逢禅居人，酌玉坐相召。
彼我俱若丧，云山岂殊调。
清风生虚空，明月见谈笑。
怡然青莲宫，永愿姿游眺。

玉壶系青丝，沽酒来何迟。
山花向我笑，正好衔杯时。
晚酌东窗下，流莺复在兹。
春风与醉客，今日乃相宜。

心爱名山游，身随名山远。
罗浮麻姑台，此去或未返。
遇君蓬池隐，就我石上饭。
空言不成欢，强笑惜日晚。
绿水向雁门，黄云蔽龙山。
叹息两客鸟，裴回吴越间。
共语一执手，留连夜将久。
解我紫绮裘，且换金陵酒。
酒来笑复歌，兴酣乐事多。
水影弄月色，清光奈愁何。
明晨挂帆席，离恨满沧波。

心爱名山游，身随名山远。
罗浮麻姑台，此去或未返。
遇君蓬池隐，就我石上饭。
空言不成欢，强笑惜日晚。
绿水向雁门，黄云蔽龙山。
叹息两客鸟，裴回吴越间。
共语一执手，留连夜将久。
解我紫绮裘，且换金陵酒。
酒来笑复歌，兴酣乐事多。
水影弄月色，清光奈愁何。
明晨挂帆席，离恨满沧波。

劝君莫拒杯，春风笑人来。
桃李如旧识，倾花向我开。
流莺啼碧树，明月窥金罍。
昨日朱颜子，今日白发催。
棘生石虎殿，鹿走姑苏台。
自古帝王宅，城阙闭黄埃。

地白风色寒，雪花大如手。
笑杀陶渊明，不饮杯中酒。
浪抚一张琴，虚栽五株柳。
空负头上巾，吾于尔何有。

清都绿玉树，灼烁瑶台春。
攀花弄秀色，远赠天仙人。
香风送紫蘂，直到扶桑津。
取掇世上艳，所贵心之珍。
相思传一笑，聊欲示情亲。

今日风日好，明日恐不如。
春风笑于人，何乃愁自居。
吹箫舞彩凤，酌醴鲙神鱼。
千金买一醉，取乐不求余。
达士遗天地，东门有二疏。
愚夫同瓦石，有才知卷舒。
无事作悲苦，块然涸辙鱼。

西国有美女，结楼青云端。
蛾眉艳晓月，一笑倾城欢。
高节不可夺，炯心如凝丹。
常恐彩色晚，不为人所观。
安得配君子，共乘双飞鸾。

昔余闻姮娥，窃药驻云发。
不自娇玉颜，方希炼金骨。
飞去身莫返，含笑坐明月。
紫宫夸蛾眉，随手会凋歇。

晨趋紫禁中，夕待金门诏。
观书散遗帙，探古穷至妙。
片言茍会心，掩卷忽而笑。
青蝇易相点，白雪难同调。
本是疏散人，屡贻褊促诮。
云天属清朗，林壑忆游眺。
或时清风来，闲倚栏下啸。
严光桐庐溪，谢客临海峤。
功成谢人间，从此一投钓。

得道无古今，失道还衰老。
自笑镜中人，白发如霜草。
扪心空叹息，问影何枯槁。
桃李竟何言，终成南山皓。

昔游三峡见巫山，见画巫山宛相似。
疑是天边十二峰，飞入君家彩屏里。
寒松萧瑟如有声，阳台微茫如有情。
锦衾瑶席何寂寂，楚王神女徒盈盈。
高咫尺，如千里，翠屏丹崖灿如绮。
苍苍远树围荆门，历历行舟泛巴水。
水石潺湲万壑分，烟光草色俱氛氲。
溪花笑日何年发，江客听猿几岁闻。
使人对此心缅邈，疑入嵩丘梦彩云。

园花笑芳年，池草艳春色。
犹不如槿花，婵娟玉阶侧。
芬荣何夭促，零落在瞬息。
岂若琼树枝，终岁长翕赩。

仙游渡颍水，访隐同元君。
忽遗苍生望，独与洪崖群。
卜地初晦迹，兴言且成文。
却顾北山断，前瞻南岭分。
遥通汝海月，不隔嵩丘云。
之子合逸趣，而我钦清芬。
举迹倚松石，谈笑迷朝曛。
益愿狎青鸟，拂衣栖江𣸣。

吾怜宛溪好，百尺照心明。
何谢新安水，千寻见底清。
白沙留月色，绿竹助秋声。
却笑严湍上，于今独擅名。

白马金羁辽海东，罗帷绣被卧春风。
落月低轩窥烛尽，飞花入户笑床空。

骏马骄行踏落花，垂鞭直拂五云车。
美人一笑褰珠箔，遥指红楼是妾家。

风动荷花水殿香，姑苏台上宴吴王。
西施醉舞娇无力，笑倚东窗白玉床。

宝刀截流水，无有断绝时。
妾意逐君行，缠绵亦如之。
别来门前草，秋巷春转碧。
埽尽更还生，萋萋满行迹。
鸣凤始相得，雄惊雌各飞。
游云落何山，一往不见归。
估客发大楼，知君在秋浦。
梁苑空锦衾，阳台梦行雨。
妾家三作相，失势去西秦。
犹有旧歌管，凄清闻四邻。
曲度入紫云，啼无眼中人。
妾似井底桃，开花向谁笑。
君如天上月，不肯一回照。
窥镜不自识，别多憔悴深。
安得秦吉了，为人道寸心。

耶溪采莲女，见客櫂歌回。
笑入荷花去，佯羞不出来。

醉骑白花马，西走邯郸城。
扬鞭动柳色，写鞚春风生。
入郭登高楼，山川与云平。
深宫翳绿草，万事伤人情。
相如章华巅，猛气折秦嬴。
两虎不可鬬，廉公终负荆。
提携袴中儿，杵臼及程婴。
立孤就白刃，必死耀丹诚。
平原三千客，谈笑尽豪英。
毛君能颕脱，二国且同盟。
皆为黄泉土，使我涕纵横。
磊磊石子冈，萧萧白杨声。
诸贤没此地，碑版有残铭。
太古共今时，由来互哀荣。
伤哉何足道，感激仰空名。
赵俗爱长剑，文儒少逢迎。
闲从博陵游，畅饮雪朝酲。
歌酣易水动，鼓震丛台倾。
日落把烛归，凌晨向燕京。
方陈五饵策，一使胡尘清。

神州高爽地，遐瞰靡不通。
寒月野无绿，寥寥天宇空。
阴阳不停驭，贞脆各有终。
汾沮何鄙俭，考槃何退穷。
反志解牵跼，无为尚劳躬。
美人夺南国，一笑开芙蓉。
清镜理容发，褰帘出深重。
艳曲呈皓齿，舞罗不堪风。
慊慊情有待，赠芳为我容。
可嗟青楼月，流影君帷中。

携酒花林下，前有千载坟。
于时不共酌，奈此泉下人。
始自玩芳物，行当念徂春。
聊舒远世踪，坐望还山云。
且遂一欢笑，焉知贱与贫。

江汉曾为客，相逢每醉还。
浮云一别后，流水十年间。
欢笑情如旧，萧疏鬓已斑。
何因北归去，淮上对秋山。

却足甘为笑，闲居梦杜陵。
残莺知夏浅，社雨报年登。
流麦非关忘，收书独不能。
自然忧旷职，缄此谢良朋。

夙驾祗府命，冒炎不遑息。
百里次云阳，闾阎问漂溺。
上天屡愆气，胡不均寸泽。
仰瞻乔树巅，见此洪流迹。
良苗免湮没，蔓草生宿昔。
颓墉满故墟，喜返将安宅。
周旋涉涂潦，侧峭缘沟脉。
仁贤忧斯民，贱子甘所役。
公堂众君子，言笑思与觌。

无术谬称简，素餐空自嗟。
秋斋雨成滞，山药寒始华。
濩落人皆笑，幽独岁逾赊。
唯君出尘意，赏爱似山家。

忽羡后生连榻话，独依寒烛一斋空。
时流欢笑事从别，把酒吟诗待尔同。

耿耿抱私戚，寥寥独掩扉。
临觞自不饮，况与故人违。
故人方琢磨，瓌朗代所稀。
宪礼更右职，文翰洒天机。
聿来自东山，群彦仰余辉。
谈笑取高第，绾绶即言归。
洛都游燕地，千里及芳菲。
今朝章台别，杨柳亦依依。
云霞未改色，山川犹夕晖。
忽复不相见，心思乱霏霏。

相逢且对酒，相问欲何如。
数岁犹卑吏，家人笑著书。
告归应未得，荣宦又知疏。
日日生春草，空令忆旧居。

微官何事劳趋走，服药闲眠养不才。
花里棋盘憎鸟污，枕边书卷讶风开。
故人问讯缘同病，芳月相思阻一杯。
应笑王戎成俗物，遥持麈尾独徘徊。

开门临广陌，旭旦车驾喧。
不见同心友，徘徊忧且烦。
都城二十里，居在艮与坤。
人生所各务，乖阔累朝昏。
湛湛樽中酒，青青芳树园。
缄情未及发，先此枉玙璠。
迈世超高躅，寻流得真源。
明当策疲马，与子同笑言。

逍遥仙家子，日夕朝玉皇。
兴高清露没，渴饮琼华浆。
解组一来款，披衣拂天香。
粲然顾我笑，绿简发新章。
泠泠如玉音，馥馥若兰芳。
浩意坐盈此，月华殊未央。
却念喧哗日，何由得清凉。
疏松抗高殿，密竹阴长廊。
荣名等粪土，携手随风翔。

雄藩本帝都，游士多俊贤。
夹河树郁郁，华馆千里连。
新知虽满堂，中意颇未宣。
忽逢翰林友，欢乐斗酒前。
高文激颓波，四海靡不传。
西施且一笑，众女安得妍。
明月满淮海，哀鸿逝长天。
所念京国远，我来君欲还。

登高创危构，林表见川流。
微雨飒已至，萧条川气秋。
下寻密竹尽，忽旷沙际游。
纡曲水分野，绵延稼盈畴。
寒花明废墟，樵牧笑榛丘。
云水成阴澹，竹树更清幽。
适自恋佳赏，复兹永日留。

率性方卤莽，理生尤自疏。
今年学种瓜，园圃多荒芜。
众草同雨露，新苗独翳如。
直以春窘迫，过时不得锄。
田家笑枉费，日夕转空虚。
信非吾侪事，且读古人书。

走马上东冈，朝日照野田。
野田双雉起，翻射斗回鞭。
虽无百发中，聊取一笑妍。
羽分绣臆碎，头弛锦鞘悬。
方将悦羁旅，非关学少年。
弢弓一长啸，忆在灞城阡。

三蜀澄清郡政闲，登楼携酌日跻攀。
顿觉胸怀无俗事，回看掌握是人寰。
滩声曲折涪州水，云影低衔富乐山。
行雁南飞似乡信，忽然西笑向秦关。

夜色带寒烟，灯花拂更然。
残妆添石黛，艳舞落金钿。
掩笑须欹扇，迎歌乍动弦。
不知巫峡雨，何事海西边。

星轺计日赴岷峨，云树连天阻笑歌。
南入洞庭随雁去，西过巫峡听猿多。
峥嵘洲上飞黄蝶，滟滪堆边起白波。
不醉郎中桑落酒，教人无奈别离何。

南园春色正相宜，大妇同行少妇随。
竹里登楼人不见，花间觅路鸟先知。
樱桃解结垂檐子，杨柳能低入户枝。
山简醉来歌一曲，参差笑杀郢中儿。

胡地苜蓿美，轮台征马肥。
大夫讨匈奴，前月西出师。
甲兵未得战，降虏来如归。
橐𫘞何连连，穹帐亦累累。
阴山烽火灭，剑水羽书稀。
却笑霍嫖姚，区区徒尔为。
西郊候中军，平沙悬落晖。
驿马从西来，双节夹路驰。
喜鹊捧金印，蛟龙盘画旗。
如公未四十，富贵能及时。
直上排青云，傍看疾若飞。
前年斩楼兰，去岁平月支。
天子日殊宠，朝廷方见推。
何幸一书生，忽蒙国士知。
侧身佐戎幕，敛衽事边陲。
自逐定远侯，亦著短后衣。
近来能走马，不弱幷州儿。

数子皆故人，一时吏宛叶。
经年总不见，书札徒满箧。
斜日半空庭，旋风走梨叶。
去君千里地，言笑何时接。

杜侯实才子，盛名不可及。
祗曾效一官，今已年四十。
是君同时者，已有尚书郎。
怜君独未遇，淹泊在他乡。
我从京师来，到此喜相见。
共论穷途事，不觉泪满面。
忆昨癸未岁，吾兄自江东。
得君江湖诗，骨气凌谢公。
熊生尉淇上，开馆常待客。
喜我二人来，欢笑朝复夕。
县楼压春岸，戴胜鸣花枝。
吾徒在舟中，纵酒兼弹棋。
三月犹未还，寒愁满春草。
赖蒙瑶华赠，讽咏慰怀抱。

燕子与百劳，一西复一东。
天空信寥廓，翔集何时同。
知己怅难遇，良朋非易逢。
怜君心相亲，与我家又通。
言笑日无度，书札凡几封。
湛湛万顷陂，森森千丈松。
不知有机巧，无事干心胸。
满堂皆酒徒，岂复羡王公。
早年抱将略，累岁依幕中。
昨者从淮西，归来奏边功。
承恩长乐殿，醉出明光宫。
逆旅悲寒蝉，客梦惊飞鸿。
发家见春草，却去闻秋风。
月色冷楚城，淮光透霜空。
各自务功业，当须激深衷。
别后能相思，何嗟山水重。

剖竹向西蜀，岷峨眇天涯。
空深北阙恋，岂惮南路赊。
前日登七盘，旷然见三巴。
汉水出嶓冢，梁山控褒斜。
栈道笼迅湍，行人贯层崖。
岩倾劣通马，石窄难容车。
深林怯魑魅，洞穴防龙蛇。
水种新插秧，山田正烧畬。
夜猿啸山雨，曙鸟鸣江花。
过午方始饭，经时旋及瓜。
数公各游宦，千里皆辞家。
言笑忘羁旅，还如在京华。

世事何反复，一身难可料。
头白翻折腰，还家私自笑。
所嗟无产业，妻子嫌不调。
五斗米留人，东谿忆垂钓。

相国尹京兆，政成人不欺。
甘露降府庭，上天表无私。
非无他人家，岂少群木枝。
被兹甘棠树，美掩召伯诗。
团团甜如[蜜]，皛皛凝若脂。
千柯玉光碎，万叶珠颗垂。
昆仑何时来，庆云相逐飞。
魏宫铜盘贮，汉帝金掌持。
王泽布人和，精心动灵祇。
君臣日同德，祯瑞方潜施。
何术令大臣，感通能及兹。
忽惊政化理，暗与神物期。
却笑赵张辈，徒称今古稀。
为君天下酒，麹糵将用时。

弯弯月出挂城头，城头月出照梁州。
凉州七里十万家，胡人半解弹琵琶。
琵琶一曲肠堪断，风萧萧兮夜漫漫。
河西幕中多故人，故人别来三五春。
花门楼前见秋草，岂能贫贱相看老。
一生大笑能几回，斗酒相逢须醉倒。

三月灞陵春已老，故人相逢耐醉倒。
瓮头春酒黄花脂，禄米只充沽酒资。
长安城中足年少，独共韩侯开口笑。
桃花点地红斑斑，有酒留君且莫还。
与君兄弟日携手，世上虚名好是闲。

君王嫌妾妒，闭妾在长门。
舞袖垂新宠，愁眉结旧恩。
绿钱侵履迹，红粉湿啼痕。
羞被夭桃笑，看春独不言。

无事向边外，至今仍不归。
三年绝乡信，六月未春衣。
客舍洮水聒，孤城胡雁飞。
心知别君后，开口笑应稀。

万事信苍苍，机心久已忘。
无端来出守，不是厌为郎。
雨滴芭蕉赤，霜催橘子黄。
逢君开口笑，何处有他乡。

结茅闻楚客，卜筑汉江边。
日落数归鸟，夜深闻扣舷。
水痕侵岸柳，山翠借厨烟。
调笑提筐妇，春来蚕几眠。

大河南郭外，终日气昏昏。
白鸟下公府，青山当县门。
故人是邑尉，过客驻征轩。
不惮烟波阔，思君一笑言。

盈盈一水隔，寂寂二更初。
波上思罗袜，鱼边忆素书。
月如眉已画，云似鬓新梳。
春物知人意，桃花笑索居。

腊月江上煖，南桥新柳枝。
春风触处到，忆得故园时。
终日不如意，出门何所之。
从人觅颜色，自笑弱男儿。

爱尔青青色，移根此地来。
不曾台上种，留向碛中栽。
脆叶欺门柳，狂花笑院梅。
不须愁岁晚，霜露岂能摧。

杏梁初照日，碧玉后堂开。
忆事临妆笑，春娇满镜台。
含声歌扉举，顾影舞腰回。
别有佳期处，青楼客夜来。

