春晖开紫苑，淑景媚兰场。
映庭含浅色，凝露泫浮光。
日丽参差影，风传轻重香。
会须君子折，佩里作芬芳。

竹林二君子，尽日竟沈吟。
相对终无语，争先各有心。
恃强斯有失，守分固无侵。
若算机筹处，沧沧海未深。

君子事行役，再空芳岁期。
美人旷延伫，万里浮云思。
园槿绽红艳，郊桑柔绿滋。
坐看长夏晚，秋月生罗帏。

圣人不生，麟龙何瑞？梧桐不高，凤皇何止？吾闻古之有君子，行藏以时，进退求己。
荣必为天下荣，耻必为天下耻。

妾本邯郸未嫁时，容华倚翠人未知。
一朝结发从君子，将妾迢迢东路陲。
时逢大道无难阻，君方游宦从陈汝。
蕙楼独卧频度春，彩落辞君几徂暑。
三月垂杨蚕未眠，携笼结侣南陌边。
道逢行子不相识，赠妾黄金买少年。
妾家夫婿轻离久，寸心誓与长相守。
愿言行路莫多情，送妾贞心在人口。
日暮蚕饥相命归，携笼端饰来庭闱。
劳心苦力终无恨，所冀君恩那可依。
闻说行人已归止，乃是向来赠金子。
相看颜色不复言，相顾怀惭有何已。
从来自隐无疑背，直为君情也相会。
如何咫尺仍有情，况复迢迢千里外。
此时顾恩不顾身，念君此日赴河津。
莫道向来不得意，故欲留规诫后人。

有美一人兮婉如清扬，识曲别音兮令姿煌煌。
绣袂捧琴兮登君子堂，如彼萱草兮使我忧忘。
欲赠之以紫玉尺，白银珰，久不见之兮湘水茫茫。

兰之猗猗，扬扬其香。
不采而佩，于兰何伤。
今天之旋，其曷为然。
我行四方，以日以年。
雪霜贸贸，荠麦之茂。
子如不伤，我不尔觏。
荠麦之茂，荠麦之有。
君子之伤，君子之守。

幽植众能知，贞芳只暗持。
自无君子佩，未是国香衰。
白露霑长早，青春每到迟。

六十老翁无所取，二三君子不相遗。
愿留今日交欢意，直到隳官谢病时。

人幽想灵山，意惬怜远水。
习静务为适，所居还复尔。
汲流涨华池，开酌宴君子。
苔迳试窥践，石屏可攀倚。
入门见中峰，携手如万里。
横琴了无事，垂钓应有以。
高馆何沈沈，飒然凉风起。

隐隐春城外，朦胧陈迹深。
君子顾榛莽，兴言伤古今。
决河导新流，疏迳踪旧林。
开亭俯川陆，时景宜招寻。
肃穆逢使轩，夤缘事登临。
忝游芝兰室，还对桃李阴。
岸远白波来，气喧黄鸟吟。
因睹歌颂作，始知经济心。
灌坛有遗风，单父多鸣琴。
谁为久州县，苍生怀德音。

妾本邯郸未嫁时，容华倚翠人未知。
一朝结发从君子，将妾迢迢东鲁陲。
时逢大道无艰阻，君方游宦从陈汝。
蕙楼独卧频度春，彩阁辞君几徂暑。
三月垂杨蚕未眠，携笼结侣南陌边。
道逢行子不相识，赠妾黄金买少年。
妾家夫婿经离久，寸心誓与长相守。
愿言行路莫多情，道妾贞心在人口。
日暮蚕饥相命归，携笼端饰来庭闱。
劳心苦力终无恨，所冀君恩即可依。
闻说行人已归止，乃是向来赠金子。
相看颜色不复言，相顾怀惭有何已。
从来自隐无疑背，直为君情也相会。
如何咫尺仍有情，况复迢迢千里外。
誓将顾恩不顾身，念君此日赴河津。
莫道向来不得意，故欲留规诫后人。

人生不相见，动如参与商。
今夕复何夕，共此灯烛光。
少壮能几时，鬓发各已苍。
访旧半为鬼，惊呼热中肠。
焉知二十载，重上君子堂。
昔别君未婚，儿女忽成行。
怡然敬父执，问我来何方。
问荅乃未已，儿女罗酒浆。
夜雨剪春韭，新炊间黄粱。
主称会面难，一举累十觞。
十觞亦不醉，感子故意长。
明日隔山岳，世事两茫茫。

出门复入门，两脚但如旧。
所向泥活活，思君令人瘦。
沈吟坐西轩，饮食错昏昼。
寸步曲江头，难为一相就。
吁嗟呼苍生，稼穑不可救。
安得诛云师，畴能补天漏。
大明韬日月，旷野号禽兽。
君子强逶迤，小人困驰骤。
维南有崇山，恐与川浸溜。
是节东篱菊，纷披为谁秀。
岑生多新诗，性亦嗜醇酎。
采采黄金花，何由满衣袖。

卤中草木白，青者官盐烟。
官作既有程，煮盐烟在川。
汲井岁榾榾，出车日连连。
自公斗三百，转致斛六千。
君子慎止足，小人苦喧阗。
我何良叹嗟，物理固自然。

温温士君子，令我怀抱尽。
灵芝冠众芳，安得阙亲近。
遭乱意不归，窜身迹非隐。
细人尚姑息，吾子色愈谨。
高怀见物理，识者安肯哂。
卑飞欲何待，捷径应未忍。
示我百篇文，诗家一标准。
羇离交屈宋，牢落值颜闵。
水路迷畏途，药饵驻修轸。
古人日以远，青史字不泯。
步趾咏唐虞，追随饭葵堇。
数杯资好事，异味烦县尹。
心虽在朝谒，力与愿矛盾。
抱病排金门，衰容岂为敏。

相国生南纪，金璞无留矿。
仙鹤下人间，独立霜毛整。
矫然江海思，复与云路永。
寂寞想土阶，未遑等箕颍。
上君白玉堂，倚君金华省。
碣石岁峥嵘，天地日蛙黾。
退食吟大庭，何心记榛梗。
骨惊畏曩哲，鬒变负人境。
虽蒙换蝉冠，右地恧多幸。
敢忘二疏归，痛迫苏耽井。
紫绶映暮年，荆州谢所领。
庾公兴不浅，黄霸镇每静。
宾客引调同，讽咏在务屏。
诗罢地有余，篇终语清省。
一阳发阴管，淑气含公鼎。
乃知君子心，用才文章境。
散帙起翠螭，倚薄巫庐并。
绮丽玄晖拥，笺诔任昉骋。
自我一家则，未缺只字警。
千秋沧海南，名系朱鸟影。
归老守故林，恋阙悄延颈。
波涛良史笔，芜绝大庾岭。
向时礼数隔，制作难上请。
再读徐孺碑，犹思理烟艇。

白日照舟师，朱旗散广川。
群公饯南伯，肃肃秩初筵。
鄙人奉末眷，佩服自早年。
义均骨肉地，怀抱罄所宣。
盛名富事业，无取愧高贤。
不以丧乱婴，保爱金石坚。
计拙百僚下，气苏君子前。
会合苦不久，哀乐本相缠。
交游飒向尽，宿昔浩茫然。
促觞激百虑，掩抑泪潺湲。
热云集曛黑，缺月未生天。
白团为我破，华烛蟠长烟。
鸹鹖催明星，解袂从此旋。
上请减兵甲，下请安井田。
永念病渴老，附书远山巅。

凉风起天末，君子意如何。
鸿雁几时到，江湖秋水多。
文章憎命达，魑魅喜人过。
应共冤魂语，投诗赠汩罗。

僻陋病者居，蒿莱行迳失。
谁知簪绂贵，能问幽忧疾。
珂声未驻门，兰气先入室。
沉疴不冠带，安得候蓬荜。
清扬去莫寻，离念顷来侵。
雀栖高窗静，日出修桐阴。
枕上忆君子，悄悄唯苦心。

楚竹青玉润，从来湘水阴。
缄书取直节，君子知虚心。
入用随宪简，积文不受金。
体将丹凤直，色映秋霜深。
宁肯假伶伦，谬为龙凤吟。
唯将翰院客，昔秘瑶华音。
长跪捧嘉贶，岁寒惭所钦。

南风发天和，和气天下流。
能使万物荣，不能变羁愁。
为愁亦何尔，自请说此由。
谄竞实多路，茍邪皆共求。
尝闻古君子，指以为深羞。
正方终莫可，江海有沧洲。

自顾无功劳，一岁官再迁。
跼身班次中，常窃愧耻焉。
加以久荒浪，惛愚性颇全。
未知在冠冕，不合无拘牵。
勤强所不及，于人或未然。
岂忘惠君子，恕之识见偏。
且欲因我心，顺为理化先。
彼云万物情，有愿随所便。
爱君得自遂，令我空渊禅。

积[雪]闲山路，有人到庭前。
云是孟武昌，令献苦雪篇。
长吟未及终，不觉为凄然。
古之贤达者，与世竟何异。
不能救时患，讽谕以全意。
知公惜春物，岂非爱时和。
知公苦阴雪，伤彼灾患多。
奸凶正驱驰，不合问君子。
林莺与野兽，无乃怨于此。
兵兴向九岁，稼穑谁能忧。
何时不发卒，何日不杀牛。
耕者日已少，耕牛日已希。
皇天复何忍，更又恐毙之。
自经危乱来，触物堪伤叹。
见君问我意，只益胸中乱。
山禽饥不飞，山木冻皆折。
悬泉化为冰，寒水近不热。
出门望天地，天地皆昏昏。
时见双峰下，雪中生白云。

齐宋伤心地，频年此用兵。
女停襄邑杼，农废汶阳耕。
国使乘轺去，诸侯拥节迎。
深仁荷君子，薄赋恤黎甿。
火燎原犹热，波摇海未平。
应将否泰理，一问鲁诸生。

少读黄帝书，肯不笑机事。
意犹负深衷，未免名迹累。
厌贫学干禄，欲徇宾王利。
甘为风波人，岂复江海意。
担簦平台下，是日饮羇思。
逢君道寸心，暂喜一交臂。
绪言未及竟，离念已复至。
宁[陵]望南丘，云雨成两地。
途殊迹方间，河广流且驶。
暮帆望不及，览赠心欲醉。
爱君如金锡，昆弟皆茂异。
奕赫连丝衣，荣养能锡类。
君子道未长，深藏青云器。
巨鳞有纵时，今日不足议。
唯当加餐饭，好我袖中字。
别离动经年，莫道分首易。

小洞庭兮牵方舟，风袅袅兮离平流。
牵方舟兮小洞庭，云微微兮连绝{径彳=山}。
层澜壮兮缅以没，重岩转兮超以忽。
冯夷逝兮护轻桡，蛟龙行兮落增潮。
泊中湖兮澹而闲，并曲溆兮怅而还。
适予手兮非予期，将解袂兮藂予思。
尚君子兮寿厥身，承明主兮忧斯人。

有琴斯鸣，于宰之庭。
君子莅止，其心孔平。
政既告成，德以永贞。
鸣琴有衎，于颍之畔。
彼之才髦，其年未冠。
闻诗闻礼，斐兮璨璨。
鸣琴其怡，于颍之湄。
二子翰飞，言戾京师。
有郁者桂，爰攀其枝。
琴既鸣矣，宵既清矣。
烘煁有炜，酒醴惟旨。
喟我寤叹，吁其别矣。

蝉其鸣矣，于彼疏桐。
庇影容迹，何所不容。
嘒嘒其长，永托于风。
未见君子，我心仲仲。
既见君子，乐且有融。

蝉其鸣矣，于彼疏桐。
庇影容迹，何所不容。
嘒嘒其长，永托于风。
未见君子，我心仲仲。
既见君子，乐且有融。

彼蝉鸣矣，于林之表。
含风饮露，以乐吾道。
有怀载迁，伊谁云保。
未见君子，我心悄悄。
既见君子，披豁予抱。

彼蝉鸣矣，于林之表。
含风饮露，以乐吾道。
有怀载迁，伊谁云保。
未见君子，我心悄悄。
既见君子，披豁予抱。

蝉鸣伊何，时运未与。
匪叹秋徂，怨斯路阻。
愿言莫从，郁悒谁语。
君子至止，慰我延伫。
何斯违斯，倏尔遐举。

富贵多胜事，贪贱无良图。
上德兼济心，中才不如愚。
商者多巧智，农者争膏腴。
儒生未遇时，衣食不自如。
久与故交别，他荣我穷居。
到门懒入门，何况千里余。
君子有褊性，矧乃寻常徒。
行行任天地，无为强亲疏。

沛艾如龙马，来从上苑中。
棣华恩见赐，伯舅礼仍崇。
镜点黄金眼，花开白雪鬃。
性柔君子德，足逸大王风。
色照鸣珂静，声连喷玉雄。
食场恩未尽，过隟命旋终。
练影依云没，银鞍向月空。
仍闻乐府唱，犹念代劳功。

十月之郊，群木肇生。
阳潜地中，舒达句萌。
曀其蔚兮，不可以游息。
乃𪸕蒺藜，乃夷荆棘。
乃繇彼曲直，匠氏度思。
登斧以时，泽梁蓁蓁。
无或夭枝，有巨根蒂。
生混茫际，呼吸群籁。
万人挥斤，坎坎有厉。
陆迁水济，百力殚弊。
审方面势，姑博其制。
作为公室，公室既成。
御燥湿风日，栋之斯厚。
榱之斯密，如翼于飞。
如鳞栉比，缭以周墉。
墄以崇阶，俯而望之。
矗与云齐，啸砆碔砆。
藻井旋题，丹素之燝兮。
椒挂之馥兮，高阁高阁。
珠缀结络，金铺烂若。
不集于鸟雀，绘事告毕。
宾筵秩秩，乃命旨酒琴瑟。
琴瑟在堂，莫不静谧。
周环掩辟，仰不漏日。
冬日严凝，言纳其阳。
和风载升，夏日郁蒸。
言用于阴，凉封飒兴。
有匪君子，自贤不已。
乃梦乘舟，乃梦乘车。
梦人占之，更爽其居。
炎炎则移，皎皎则亏。
木实之繁兮，明年息枝。
爰处若思，胡宁不尔思。

燕燕于巢，缀葺维戊。
甲兮乙兮，不宜有谬。
飞龙在天，云掩于斗。
曷日于雨，乃曰庚午。
彼日之差，亦孔斯丑。
昔在羲和，湎淫不修。
我筮我龟，莫我告繇。
胤廼征之，彝伦九畴。
君子授律，是祃是禷。
三五不备，罔克攸遂。
惠此蒸人，毋废尔事。
尔莫我从，维来者是冀。

暮角发高城，情人坐中起。
临觞不及醉，分散秋风里。
虽有明月期，离心若千里。
前欢反惆怅，后会还如此。
焉得夜淹留，一回终宴喜。
羇游复牵役，馆至重湖水。
早晚泛归舟，吾从数君子。

台鼎尝虚位，夔龙莫致尧。
德音冥秘府，风韵散清朝。
天上文星落，林端玉树凋。
有吴君子墓，返葬故山遥。

卫郊多垒少人家，南渡天寒日又斜。
君子素风悲已矣，杏园无复一枝花。

暮角发高城，情人坐中起。
临觞不及醉，分散秋风里。
虽有明日期，离心若千里。
前欢反惆怅，后会还如此。
焉得夜淹留，一回终宴喜。
羁游复牵役，皆去重湖水。
早晚泛归舟，吾从数君子。

佳人比香草，君子即芳兰。
宝器金罍重，清音玉珮寒。
贡文齐受宠，献礼两承欢。
鞍马幷汾地，争迎陆与潘。

十载奉戎轩，日闻君子言。
方将贺荣爵，遽乃怆离尊。
岸转台阁丽，潭清弦管繁。
松篁难晦节，雨露不私恩。
坐使吏相勉，居为儒所尊。
可怜桃李树，先发信陵门。

清源君子居，左右尽图书。
三迳春自足，一飘欢有余。
庭莎成野席，阑药是家蔬。
幽显岂殊迹，昔贤徒病诸。

古村荒石路，岁晏独言归。
山雪厚三尺，社楡麄十围。
虬龙宁守蛰，鸾鹤岂矜飞。
君子固安分，毋听劳者讥。

妾本蚕家女，不识贵门仪。
藁砧持玉斧，交结五陵儿。
十日或一见，九日在路岐。
人生此夫婿，富贵欲何为。
杨柳徒可折，南山不可移。
妇人贵结发，宁有再嫁资。
嫁女莫望高，女心愿所宜。
宁从贱相守，不愿贵相离。
蓝叶郁重重，蓝花若榴色。
少妇归少年，华光自相得。
谁言配君子，以奉百年身。
有义即夫婿，无义还他人。
爱如寒炉火，弃若秋风扇。
山岳起面前，相看不相见。
丈夫非小儿，何用强相知。
不见朝生菌，易成还易衰。
征客欲临路，居人还出门。
北风河梁上，四野愁云繁。
岂不恋我家，夫婿多感恩。
前程有日月，勋绩在河源。
少妇马前立，请君听一言。
春至草亦生，谁能无别情。
殷勤展心素，见新莫忘故。
遥望孟门山，殷勤报君子。
既为随阳雁，勿学西流水。
尝闻生别离，悲莫悲于此。
同器不同荣，堂下即千里。
与君贫贱交，何异萍上水。
托身天使然，同生复同死。

妾本蚕家女，不识贵门仪。
藁砧持玉斧，交结五陵儿。
十日或一见，九日在路岐。
人生此夫婿，富贵欲何为。
杨柳徒可折，南山不可移。
妇人贵结发，宁有再嫁资。
嫁女莫望高，女心愿所宜。
宁从贱相守，不愿贵相离。
蓝叶郁重重，蓝花若榴色。
少妇归少年，华光自相得。
谁言配君子，以奉百年身。
有义即夫婿，无义还他人。
爱如寒炉火，弃若秋风扇。
山岳起面前，相看不相见。
丈夫非小儿，何用强相知。
不见朝生菌，易成还易衰。
征客欲临路，居人还出门。
北风河梁上，四野愁云繁。
岂不恋我家，夫婿多感恩。
前程有日月，勋绩在河源。
少妇马前立，请君听一言。
春至草亦生，谁能无别情。
殷勤展心素，见新莫忘故。
遥望孟门山，殷勤报君子。
既为随阳雁，勿学西流水。
尝闻生别离，悲莫悲于此。
同器不同荣，堂下即千里。
与君贫贱交，何异萍上水。
托身天使然，同生复同死。

蘅若夺幽色，衔思恍无悰。
宵长霜雾多，岁晏淮海风。
团团山中月，三五离夕同。
露凝朱弦绝，觞至兰玉空。
清光液流波，盛明难再逢。
尝恐河汉远，坐窥烟景穷。
小人谅处阴，君子树大功。
永愿厉高翼，慰我丹桂丛。

旧是秦时镜，今藏古匣中。
龙盘初挂月，凤舞欲生风。
石黛曾留殿，朱光适在宫。
应祥知道泰，鉴物觉神通。
肝胆诚难隐，妍媸信易穷。
幸居君子室，长愿免尘蒙。

谢家能植药，万簇相萦倚。
烂熳绿苔前，婵娟青草里。
垂栏复照户，映竹仍临水。
骤雨发芳香，回风舒锦绮。
孤光杂新故，众色更重累。
散碧出疏茎，分黄成细蘂。
游蜂高更下，惊蝶坐还起。
玉貌对应惭，霞标方不似。
春阴怜弱蔓，夏日同短晷。
回落报荣衰，交关鬬红紫。
花时苟未赏，老至谁能止。
上客屡移床，幽僧劳凭几。
初合虽薄劣，却得陪君子。
敢问贤主人，何如种桃李。

诏出凤凰宫，新恩连帅雄。
江湖经战阵，草木待仁风。
豪右贪威爱，纡繁德简通。
多惭君子顾，攀饯路尘中。

辉天复耀地，再为歌咏始。
素传学道徒，清门有君子。
文涧泻潺潺，德峰来垒垒。
两京二十年，投食公卿间。
封章既不下，故旧多惭颜。
卖马市耕牛，却归湘浦山。
麦收蚕上簇，衣食应丰足。
碧涧伴僧禅，秋山对雨宿。
且欢身体适，幸免缨组束。
上宰镇荆州，敬重同岁游。
欢逢通世友，简授画戎筹。
迟迟就公食，怆怆别野裘。
主人开宴席，礼数无形迹。
醉笑或颠吟，发谈皆损益。
临甃理芳鲜，升堂引宾客。
早岁慕嘉名，远思今始平。
孔门忝同辙，潘馆幸诸甥。
自知再婚娶，岂望为亲情。
欣欣还切切，又二千里别。
楚笔防寄书，蜀茶忧远热。
关山足重叠，会合何时节。
莫叹各从军，且愁岐路分。
美人停玉指，离瑟不中闻。
争向巴山夜，猿声满碧云。

大雅废已久，人伦失其常。
天若不生君，谁复为文纲。
迷者得道路，溺者遇舟航。
国风人已变，山泽增辉光。
星辰有其位，岂合离帝傍。
贤人既遐征，凤鸟安来翔。
少小慕高名，所念隔山冈。
集卷新纸封，每读常焚香。
古来难自达，取鉴在贤良。
未为知音故，徒恨名不彰。
谅无金石坚，性命岂能长。
常恐一世中，不上君子堂。
伟哉清河子，少年志坚强。
箧中有素文，千里求发扬。
自愿音韵乖，无因合宫商。
幸君达精诚，为我求回章。

火山无冷地，浊流无清源。
人生在艰世，何处避谗言。
诸侯镇九州，天子开四门。
尚有忠义士，不得申其冤。
嘉木移远植，为我当行轩。
君子居要途，易失主人恩。
我爱古人道，师君直且温。
贪泉誓不饮，邪路誓不奔。
如何非冈坂，故使车轮翻。
妓妾随他人，家事幸获存。
当时门前客，默默空冤烦。
从今遇明代，善恶亦须论。
莫以曾见疑，直道遂不敦。

愚者昧邪正，贵将平道行。
君子抱仁义，不惧天地倾。
三受主人辟，方出咸阳城。
迟疑匪自崇，将显求贤名。
自来掌军书，无不尽臣诚。
何必操白刃，始致海内平。
恭事四海人，甚于敬公卿。
有恶如己辱，闻善如已荣。
或人居饥寒，进退陈中情。
彻晏听苦辛，坐卧身不宁。
以心应所求，尽家犹为轻。
衣食有亲疏，但恐逾礼经。
我今愿求益，讵敢为友生。
幸君扬素风，永作来者程。

忆昔门馆前，君当童子年。
今来见成长，俱过远所传。
诗礼不外学，兄弟相攻研。
如彼贩海翁，岂种溪中田。
四方尚尔文，独我敬尔贤。
但爱金玉声，不贵金玉坚。
孤遗一室中，寝食不相捐。
饱如肠胃同，疾若肤体连。
耕者求沃土，沤者求深源。
彼邦君子居，一日可徂迁。
念此居处近，各为衣食牵。
从今不见面，犹胜异山川。
既乖欢会期，郁郁两难宣。
素琴苦无徽，安得宫商全。
他皆缓别日，我愿促行轩。
送人莫长歌，长歌离恨延。
羸马不知去，过门常盘旋。
会当为尔邻，有地容一泉。

官家有坏屋，居者愿离得。
苟或幸其迁，回循任倾侧。
若当君子住，一日还修餙。
必使换榱楹，先须木端直。
永令雀与鼠，无处求栖息。
坚固传后人，从今勉劳力。
以兹喩臣下，亦可成邦国。
虽曰愚者词，将来幸无惑。

冉冉众芳歇，亭亭虚室前。
敷荣时已背，幽赏地宜偏。
红艳世方重，素华徒可怜。
何当君子愿，知不竞喧妍。

早寒青女至，零露结为霜。
入夜飞清景，凌晨积素光。
驷星初皙皙，葭菼复苍苍。
色冒沙滩白，威加木叶黄。
鲜辉袭纨扇，杀气掩干将。
葛屦那堪履，徒令君子伤。

忽惊西江侣，共作南宫郎。
宿昔芝兰室，今兹鸳鹭行。
子猷美风味，左户推公器。
含毫白雪飞，出匣青萍利。
子云尝燕居，作赋似相如。
闲成考课奏，别贡贤良书。
子玉谅贞实，持刑慎丹笔。
秋天鸿鹄姿，晚岁松筠质。
伊予诚薄才，何幸复趋陪。
偶来尘右掖，空此忆中台。
时节东流驶，悲欢追往事。
待月登庾楼，排云上萧寺。
盍簪莲府䜩，落帽龙沙醉。
极浦送风帆，灵山眺烟翠。
解颐通善谑，喻指穷精义。
搦管或飞章，分曹时按吏。
雨散与蓬飘，秦吴两寂寥。
方期全拥肿，岂望蹑扶摇。
夜直分三署，晨趋共九霄。
外庭时接武，广陌更连镳。
北极星辰拱，南薰气序调。
欣随众君子，并立圣明朝。

美酒步兵厨，古人尝宦游。
赤城临海峤，君子今督邮。
吏隐丰暇日，琴壶共冥搜。
新诗寒玉韵，旷思孤云秋。
志士诚勇退，鄙夫自包羞。
终当就知己，莫恋潺湲流。

澹荡韶光三月中，牡丹偏自占春风。
时过宝地寻香径，已见新花出故丛。
曲水亭西杏园北，浓芳深院红霞色。
擢秀全胜珠树林，结根幸在青莲城。
艳蘂鲜房次第开，含烟洗露照苍苔。
庞眉依杖禅僧起，轻翅萦枝舞蝶来。
独坐南台时共美，闲行古刹情何已。
花间一曲奏阳春，应为芬芳比君子。

黄叶从风散，暗嗟时节换。
忽见鬓边霜，勿辞林下觞。
躬行君子道，身负芳名早。
帐殿汉官仪，巾车塞垣草。
交情剧断金，文律每招寻。
始知蓬山下，如见古人心。

闲庭无事，独步春辉。
韶光满目，落蘂盈衣。
芳树交柯，文禽并飞。
婉彼君子，怅然有违。
对酒不饮，横琴不挥。
不挥者何，知音诚稀。

移居既同里，多幸陪君子。
弘雅重当朝，弓旌早见招。
植根琼林圃，直夜金闺步。
劝深子玉铭，力竞相如赋。
间阔向春闱，日复想光仪。
格言信难继，木石强为词。

松筿虽苦节，冰霜惨其间。
欣然发佳色，如喜东风还。
幽抱想前躅，冥鸿度南山。
春台一以眺，达士亦解颜。
偃息非老圃，沉吟閟玄关。
驰晖忽复失，壮气不得闲。
君子当济物，丹梯谁共攀。
心期自有约，去扫苍苔斑。

爽节时清眺，秋怀怅独过。
神皋值宿雨，曲水已增波。
白鸟凌风迥，红蕖濯露多。
伊川有归思，君子复如何。

壮龄非济物，柔翰误为儒。
及此斋心暇，翛然与道俱。
散材诚独善，正觉岂无徒。
半偈莲生水，幽香桂满炉。
息阴惭蔽芾，讲义得醍醐。
迹似桃源客，身撄竹使符。
华夷参吏事，巴汉混州图。
偃草怀君子，移风念啬夫。
翳桑俄有绩，宿麦复盈租。
圆寂期超诣，凋残幸已苏。
解空囊不智，灭景谷何愚。
几日遵归辙，东菑殆欲芜。

卫多君子鲁多儒，七岁闻天笑舞雩。
光彩春风初转蕙，性灵秋水不藏珠。
两经在口知名小，百拜垂髫禀气殊。
况复元侯旌尔善，桂林枝上得鹓雏。

台室名曾继，旌门节暂过。
欢情老去少，苦事别离多。
便为开樽俎，应怜出网罗。
百忧今已失，一醉孰知他。
帝德千年日，君恩万里波。
许随黄绮辈，闲唱紫芝歌。
龙衮期重补，梅羹伫再和。
嵩丘来携手，君子意如何。

兰之猗猗，扬扬其香。
不采而佩，于兰何伤。
今天之旋，其曷为然。
我行四方，以日以年。
雪霜贸贸，荠麦之茂。
子如不伤，我不尔觏。
荠麦之茂，荠麦之有。
君子之伤，君子之守。

天行失其度，阴气来干阳。
重云闭白日，炎燠成寒凉。
小人但咨怨，君子惟忧伤。
饮食为减少，身体岂宁康。
此志诚足贵，惧非职所当。
藜羹尚如此，肉食安可尝。
穷冬百草死，幽桂乃芬芳。
且况天地间，大运自有常。
劝君善饮食，鸾凤本高翔。

幽怀不能写，行此春江浔。
适与佳节会，士女竞光阴。
凝妆耀洲渚，繁吹荡人心。
间关林中鸟，亦知和为音。
岂无一尊酒，自酌还自吟。
但悲时易失，四序迭相侵。
我歌君子行，视古犹视今。

君子法天运，四时可前知。
小人惟所遇，寒暑不可期。
利害有常势，取舍无定姿。
焉能使我心，皎皎远忧疑。

天星牢落鸡喔咿，仆夫起餐车载脂。
正当穷冬寒未已，借问君子行安之。
会朝元正无不至，受命上宰须及期。
侍从近臣有虚位，公今此去归何时。

吾老著读书，余事不挂眼。
有儿虽甚怜，教示不免简。
君来好呼出，踉蹡越门限。
惧其无所知，见则先愧赧。
昨因有缘事，上马插手版。
留君住厅食，使立侍盘{角戋}。
薄暮归见君，迎我笑而莞。
指渠相贺言，此是黄金产。
吾爱其风骨，粹美无可拣。
试将诗义授，如以肉贯丳。
开祛露毫末，自得高蹇𡶴。
我身蹈丘轲，爵位不早绾。
固宜长有人，文章绍编刬。
感荷君子德，恍若乘朽栈。
召令吐所记，解摘了瑟僴。
顾视窗壁间，亲戚竞觇{峦山=目}。
喜气排寒冬，逼耳鸣𪾢睆。
如今更谁恨，便可耕灞浐。

木之就规矩，在梓匠轮舆。
人之能为人，由腹有诗书。
诗书勤乃有，不勤腹空虚。
欲知学之力，贤愚同一初。
由其不能学，所入遂异闾。
两家各生子，提孩巧相如。
少长聚嬉戏，不殊同队鱼。
年至十二三，头角稍相疏。
二十渐乖张，清沟映污渠。
三十骨骼成，乃一龙一猪。
飞黄腾踏去，不能顾蟾蜍。
一为马前卒，鞭背生虫蛆。
一为公与相，潭潭府中居。
问之何因尔，学与不学欤。
金璧虽重宝，费用难贮储。
学问藏之身，身在则有余。
君子与小人，不系父母且。
不见公与相，起身自犂鉏。
不见三公后，寒饥出无驴。
文章岂不贵，经训乃菑畬。
潢潦无根源，朝满夕已除。
人不通古今，马牛而襟裾。
行身陷不义，况望多名誉。
时秋积雨霁，新凉入郊墟。
灯火稍可亲，简编可卷舒。
岂不旦夕念，为尔惜居诸。
恩义有相夺，作诗劝踌躇。

我有一池水，蒲苇生其间。
虫鱼沸相嚼，日夜不得闲。
我初往观之，其后益不观。
观之乱我意，不如不观完。
用将济诸人，舍得业孔颜。
百年讵几时，君子不可闲。

丈人庭中开好花，更无凡木争春华。
翠茎红蘂天力与，此恩不属黄锺家。
温馨熟美鲜香起，似笑无言习君子。
霜刀翦汝天女劳，何事低头学桃李。
娇痴婢子无灵性，竞挽春衫来比并。
欲将双颊一晞红，绿窗磨遍青铜镜。
一尊春酒甘若饴，丈人此乐无人知。
花前醉倒歌者谁，楚狂小子韩退之。

相思君子，吁嗟万里。
亦既至止，曷不觏止。
本不信巫，谓巫言是履。
在门五日，如待之死，有所恨兮。

理世固轻士，弃捐湘之湄。
阳光竞四溟，敲石安所施。
铩羽集枯干，低昂互鸣悲。
朔云吐风寒，寂历穷秋时。
君子尚容与，小人守兢危。
惨凄日相视，离忧坐自滋。
尊酒聊可酌，放歌谅徒为。
惜无协律者，窈眇弦吾诗。

射策志未就，从事岁云除。
箧留马卿赋，袖有刘弘书。
忽见夏木深，怅然忆吾庐。
复持州民刺，归谒专城居。
君家诚易知，胜绝倾里闾。
人言北郭生，门有卿相舆。
锺陵霭千里，带郭西江水。
朱槛照河宫，旗亭绿云里。
前年初缺守，慎简由宸扆。
临轩弄郡章，得人方付此。
是时左冯翊，天下第一理。
贵臣持牙璋，优诏发青纸。
迎风奸吏免，先令疲人喜。
何武劾腐儒，陈蕃礼高士。
昔升君子堂，腰下绶犹黄。
汾阴有宝气，赤堇多奇铓。
束简下曲台，佩鞬来历阳。
绮筵陪一笑，兰室袭余芳。
风水忽异势，江湖遂相忘。
因君倘借问，为话老沧浪。

尔生始悬弧，我作座上宾。
引箸举汤饼，祝词天麒麟。
今成一丈夫，坎坷愁风尘。
长裾来谒我，自号庐山人。
道旧与抚孤，悄然伤我神。
依依见眉睫，嘿嘿含悲辛。
永怀同年友，追想出谷晨。
三十二君子，齐飞凌烟旻。
曲江一会时，后会已凋沦。
况今三十载，阅世难重陈。
盛时一已过，来者日日新。
不如摇落树，重有明年春。
火后见琮璜，霜余识松筠。
肃风乃独秀，武部亦绝伦。
尔今持我诗，西见二重臣。
成贤必念旧，保贵在安贫。
清时为丞郎，气力侔陶钧。
乞取斗升水，因之云汉津。

天涯浮云生，争蔽日月光。
穷巷秋风起，先摧兰蕙芳。
万货列旗亭，恣心注明珰。
名高毁所集，言巧智难防。
勿谓行大道，斯须成太行。
莫吟萋兮什，徒使君子伤。

浮云金络膝，昨日别朱轮。
衔草如怀恋，嘶风尚意频。
曾将此君子，不是换佳人。
从此西归路，应容蹑后尘。

露涤铅粉节，风摇青玉枝。
依依似君子，无地不相宜。

至道无名，至人长生。
爰观绘事，以挹真形。
方口渥丹，浓眉刷青。
松姿本秀，鹤质自轻。
道德神仙，内蕴心灵。
红肌丝发，外彰华精。
色如含芳，貌若和光。
胚浑造化，含吐阴阳。
吾闻安期，隐见不常。
或在世间，或游上苍。
猗欤真人，得非后身。
写此仙骨，久而不磷。
皎皎明眸，了然如新。
蔼蔼童颜，的然如春。
金石可并，丹青不泯。
通天台上，有见常人。
俗士观瞻，方悟幽尘。
君子图之，敬兮如神。

时令忽已变，行看被霜菊。
可怜后时秀，当此凛风肃。
淅沥翠枝翻，凄清金蘂馥。
凝姿节堪重，澄艳景非淑。
宁祛青女威，愿盈君子掬。
持来泛樽酒，永以照幽独。

有鸟自南翔，口衔一书扎，达我山之维。
开缄金玉焕陆离，乃是卢仝结交诗。
此诗峭绝天边格，力与文星色相射。
长河拔作数条丝，太华磨成一拳石。
莫嗟独笑无往还，月中芳桂难追攀。
况值乱邦不平年，回陵倒谷如等闲。
与君俯首大艰阻，喙长三尺不得语。
因君今日形章句，羡猕猴兮着衣裳。
悲蚯蚓兮安翅羽，上天不识察。
仰我为辽天失所，将吾剑兮切淤泥。
使良骥兮捕老鼠，昨日脱身卑贱笼。
卯星借与老人峰，抱锄㔉地芸芝术。
偃盖参天旧有松，术与松兮保身世。
卧居居兮起于于，漱潺潺兮聆嘒嘒。
道在其中可终岁，不教辜负尧为帝。
烧我荷衣摧我身，回看天地如砥平。
钢刀锉骨不辞去，卑躬君子今明明。
俛首辞山心惨恻，白云虽好恋不得。
看云且拟直须臾，疾风又卷西飞翼。
为报覃怀心结交，死生富贵存后凋。
我心不畏朱公叔，君意须防刘孝标。
以胶投漆苦不早，就中相去万里道。
河水悠悠山之间，无由把袂摅怀抱。
忆仝吟能文，洽臭成兰薰。
不知何处清风夕，拟使张华见陆云。

十日一理发，每梳飞旅尘。
三旬九过饮，每食唯旧贫。
万物皆及时，独余不觉春。
失名谁肯访，得意争相亲。
直木有恬翼，静流无躁鳞。
始知喧竞场，莫处君子身。
野策藤竹轻，山蔬薇蕨新。
潜歌归去来，事外风景真。

艳女皆妒色，静女独检踪。
任礼耻任妆，嫁德不嫁容。
君子易求聘，小人难自从。
此志谁与谅，琴弦幽韵重。

种树须择地，恶土变木根。
结交若失人，中道生谤言。
君子芳桂性，春荣冬更繁。
小人槿花心，朝在夕不存。
莫蹑冬冰坚，中有潜浪翻。
唯当金石交，可以贤达论。

近世交道衰，青松落颜色。
人心忌孤直，木性随改易。
既摧栖日干，未展擎天力。
终是君子材，还思君子识。

本末一相返，漂浮不还真。
山野多馁士，市井无饥人。
虎豹忌当道，麋鹿知藏身。
奈何贪竞者，日与患害亲。
颜貌岁岁改，利心朝朝新。
孰知富生祸，取富不取贫。
宝玉忌出璞，出璞先为尘。
松柏忌出山，出山先为薪。
君子隐石壁，道书为我邻。
寝兴思其义，澹泊味始真。
陶公自放归，尚平去有依。
草木择地生，禽鸟顺性飞。
青青与冥冥，所保各不违。

君子勿郁郁，听我青蝇歌。
人间少平地，森耸山岳多。
折辀不在道，覆舟不在河。
须知一尺水，日夜增高波。
叔孙毁仲尼，臧仓掩孟轲。
兰艾不同香，自然难为和。
良玉烧不热，直竹文不颇。
自古皆如此，其如道在何。

苦心知苦节，不容一毛发。
炼金索坚贞，洗玉求明洁。
自惭所业微，功用如鸠拙。
何殊嫫母颜，对彼寒塘月。
君存古人心，道出古人辙。
尽美固可扬，片善亦不遏。
朝向公卿说，暮向公卿说。
谁谓黄锺管，化为君子舌。
一说清嶰竹，二说变嶰谷。
三说四说时，寒花拆寒木。
{日菐}{日菐}家道路，灿灿我衣服。
岂直辉友朋，亦用慰骨肉。
一暖荷匹素，一饱荷升粟。
而况大恩恩，此身报得足。
且将食檗劳，酬之作金刀。

兽中有人性，形异遭人隔。
人中有兽心，几人能真识。
古人形似兽，皆有大圣德。
今人表似人，兽心安可测。
虽笑未必和，虽哭未必戚。
面结口头交，肚里生荆棘。
好人常直道，不顺世间逆。
恶人巧谄多，非义苟且得。
若是效真人，坚心如铁石。
不谄亦不欺，不奢复不溺。
面无吝色容，心无诈忧惕。
君子大道人，朝夕恒的的。

于鹄值谏议，以球不能官。
焦蒙值舍人，以杯不得完。
可惜大雅旨，意此小团栾。
名回不敢辨，心转实是难。
不惜为君转，转非君子观。
转之复转之，强转谁能欢。
哀哉虚转言，不可穷波澜。

无火炙地眠，半夜皆立号。
冷箭何处来，棘针风骚劳。
霜吹破四壁，苦痛不可逃。
高堂捶钟饮，到晓闻烹炮。
寒者愿为蛾，烧死彼华膏。
华膏隔仙罗，虚遶千万遭。
到头落地死，踏地为游遨。
游遨者是谁，君子为郁陶。

饥乌夜相啄，疮声互悲鸣。
冰肠一直刀，天杀无曲情。
大雪压梧桐，折柴堕峥嵘。
安知鸾凤巢，不与枭鸢倾。
下有幸灾儿，拾遗多新争。
但求彼失所，但夸此经营。
君子亦拾遗，拾遗非拾名。
将补鸾凤巢，免与枭鸢幷。
因为饥雪吟，至晓竟不平。

饿犬齚枯骨，自吃馋饥涎。
今文与古文，各各称可怜。
亦如婴儿食，饧桃口旋旋。
唯有一点味，岂见逃景延。
绳床独坐翁，默览有所传。
终当罢文字，别着逍遥篇。
从来文字净，君子不以贤。

远客夜衣薄，厌眠待鸡鸣。
一床空月色，四壁秋蛩声。
守淡遗众俗，养疴念余生。
方全君子拙，耻学小人明。
蚊蚋亦有时，羽毛各有成。
如何骐骥迹，踡跼未能行。
西北有平路，运来无相轻。

岁莫景气干，秋风兵甲声。
织织劳无衣，喓喓徒自鸣。
商声耸中夜，蹇支废前行。
青发如秋园，一翦不复生。
少年如饿花，瞥见不复明。
君子山岳定，小人丝毫争。
多争多无寿，天道戒其盈。

忽然太行雪，昨夜飞入来。
崚嶒堕庭中，严白何皑皑。
奴婢晓开户，四肢冻徘徊。
咽言词不成，告诉情状摧。
官给未入门，家人尽以灰。
意劝莫笑雪，笑雪贫为灾。
将暖此残疾，典卖争致杯。
教令再举手，夸曜余生才。
强起吐巧词，委曲多新裁。
为尔作非夫，忍耻轰暍雷。
书之与君子，庶免生嫌猜。

洞庭如潇湘，叠翠荡浮碧。
松桂无赤日，风物饶清激。
逍遥展幽韵，参差逗良觌。
道胜不知疲，冥搜自无斁。
旷然青霞抱，永矣白雪适。
崆峒非凡乡，蓬瀛在仙籍。
无言从远尚，还思君子识。
波涛漱古岸，铿锵辨奇石。
灵响非外求，殊音自中积。
人皆走烦浊，君能致虚寂。
何以祛扰扰，叩调清淅淅。
既惧豪华损，誓从诗书益。
一举独往姿，再摇飞遁迹。
山深有变异，意惬无惊惕。
采翠夺日月，照耀迷昼夕。
松斋何用扫，萝院自然涤。
业峻谢烦芜，文高追古昔。
暂遥朱门恋，终立青史绩。
物表易淹留，人间重离析。
难随洞庭酌，且醉横塘席。

滩闹不妨语，跨溪仍置亭。
置亭嵽嵲头，开窗纳遥青。
遥青新画出，三十六扇屏。
袅袅立平地，棱棱浮高冥。
一日数开扉，仙闪目不停。
徒夸远方岫，曷若中峰灵。
拔意千余丈，浩言永堪铭。
浩言无愧同，愧同忍丑醒。
致之未有力，力在君子听。

霜洗水色尽，寒溪见纤鳞。
幸临虚空镜，照此残悴身。
潜滑不自隐，露底莹更新。
豁如君子怀，曾是危陷人。
始明浅俗心，夜结朝已津。
净漱一掬碧，远消千虑尘。
始知泥步泉，莫与山源邻。

因冻死得食，杀风仍不休。
以兵为仁义，仁义生刀头。
刀头仁义腥，君子不可求。
波澜抽剑冰，相劈如仇雠。
尖雪入鱼心，鱼心明愀愀。
恍如罔两说，似诉割切由。
谁使异方气，入此中土流。
翦尽一月春，闭为百谷幽。
仰怀新霁光，下照疑忧愁。

溪老哭甚寒，涕泗冰珊珊。
飞死走死形，雪裂纷心肝。
剑刃冻不割，弓弦彊难弹。
常闻君子武，不食天杀残。
𣃁玉掩骼胔，吊琼哀阑干。

意气百年内，平生一寸心。
欲交天下士，未面已虚襟。
君子重名义，直道冠衣簪。
风云行可托，怀抱自然深。
落霞静霜景，坠叶下风林。
若上南登岸，希访北山岑。

君子体清尚，归处有兼资。
虽然经济日，无忘幽栖时。
卜居旧何所，休澣尝来兹。
岑寂罕人至，幽深获我思。
松涧聆遗风，兰林览余滋。
往事诚已矣，道存犹可追。
遗子后黄金，作歌先紫芝。
明德有自来，奕世皆秉彝。
岂与磻溪老，崛起周太师。
我心希硕人，逮此问元龟。
怊怅既怀远，沈吟亦省私。
已云宠禄过，况在华发衰。
轩盖有迷复，丘壑无磷缁。
感物重所怀，何但止足斯。

分拙多感激，久游遵长途。
经过湘水源，怀古方踟蹰。
旧称楚灵均，此处殒忠躯。
侧聆故老言，遂得旌贤愚。
名参君子场，行为小人儒。
骚文衒贞亮，体物情崎岖。
三黜有愠色，即非贤哲模。
五十爵高秩，谬膺从大夫。
胸襟积忧愁，容鬓复雕枯。
死为不吊鬼，生作猜谤徒。
吟泽洁其身，忠节宁见输。
怀沙灭其性，孝行焉能俱。
且闻善称君，一何善自殊。
且闻过称己，一何过不渝。
悠哉风土人，角黍投川隅。
相传历千祀，哀悼延八区。
如今圣明朝，养育无羁孤。
君臣逸雍熙，德化盈纷敷。
巾车徇前侣，白日犹昆吾。
寄君臣子心，戒此真良图。

君子量不极，胸吞百川流。
嫉邪霜气直，问俗春辞柔。
日户昼辉静，月杯夜景幽。
咏惊芙蓉发，笑激风飙秋。
鸾步独无侣，鹤音仍寡俦。
幸霑分寸顾，散此千万忧。

为水不入海，安得浮天波。
为木不在山，安得横日柯。
再来君子傍，始觉精义多。
大德唯一施，众情自偏颇。
至乐无宫征，至声遗讴歌。
愿鼓空桑弦，永使万物和。
顾己诚拙讷，干名已蹉跎。
献词惟在口，所欲无余佗。
乍作支泉石，乍作翳松萝。
一不改方圆，破质为琢磨。
贱子本如此，大贤心若何。
岂是无异途，异途难经过。

食荠肠亦苦，强歌声无欢。
出门即有碍，谁谓天地宽。
有碍非遐方，长安大道傍。
小人智虑险，平地生太行。
镜破不改光，兰死不改香。
始知君子心，交久道益彰。
君心与我怀，离别俱回遑。
譬如浸蘖泉，流苦已日长。
忍泣目易衰，忍忧形易伤。
项籍岂不壮，贾生岂不良。
当其失意时，涕泗各沾裳。
古人劝加餐，此餐难自强。
一饭九祝噎，一嗟十断肠。
况是儿女怨，怨气凌彼苍。
彼苍若有知，白日下清霜。
今朝始惊叹，碧落空茫茫。

旧说天下山，半在黔中青。
又闻天下泉，半落黔中鸣。
山水千万遶，中有君子行。
儒风一以扇，污俗心皆平。
我愿中国春，化从异方生。
昔为阴草毒，今为阳华英。
嘉实缀绿蔓，凉湍泻清声。
逍遥物景胜，视听空旷幷。
困骥犹在辕，沉珠尚隐精。
路遐莫及眄，泥污日已盈。
岁晏将何从，落叶甘自轻。

斗水泻大海，不如泻枯池。
分明贤达交，岂顾豪华儿。
海有不足流，豪有不足资。
枯鳞易为水，贫士易为施。
幸睹君子席，会将幽贱期。
侧闻清风议，饫如黄金卮。
此道与日月，同光无尽时。

夜镜不照物，朝光何时升。
黯然秋思来，走入志士膺。
志士惜时逝，一宵三四兴。
清汉徒自朗，浊河终无澄。
旧爱忽已远，新愁坐相凌。
君其隐壮怀，我亦逃名称。
古人贵从晦，君子忌党朋。
倾败生所竞，保全归懵懵。
浮云何当来，潜虬会飞腾。

陕城临大道，馆宇屹几鲜。
候谒随芳语，铿词芬蜀笺。
从来镜目下，见尽道心前。
自谓古诗量，异将新学偏。
戆人年六十，每月请三千。
不敢等闲用，愿为长寿钱。
非关亦洁尔，将以救羸然。
孤省痴皎皎，默吟写绵绵。
病书凭昼日，驿信寄宵鞭。
疾诉将何谕，肆鳞今倒悬。
尘鲤见枯浪，土鬣思乾泉。
感感无绪荡，愁愁作□边。
贞元文祭酒，比谨学韦玄。
满坐风无杂，当朝雅独全。
见知嘱徐孺，赏句类陶渊。
一顾生鸿羽，再言将鹤翩。
宣扬隘车马，君子凑骈阗。
曾是此同眷，至今应赐怜。
磨墨零落泪，楷字贡仁贤。

白日照清水，浅深无隐姿。
君子业高文，怀抱多正思。
砥行碧山石，结交青松枝。
碧山无转易，青松难倾移。
落落出俗韵，琅琅大雅词。
自非随氏掌，明月安能持。
千里不可倒，一返无近期。
如何非意中，良觌忽在兹。
道语必疏淡，儒风易凌迟。
愿存坚贞节，勿为霜霰欺。

楚屈入水死，诗孟踏雪僵。
直气茍有存，死亦何所妨。
日劈高查牙，清棱含冰浆。
前古后古冰，与山气势强。
闪怪千石形，异状安可量。
有时春镜破，百道声飞扬。
潜仙不足言，朗客无隐肠。
为君倾海宇，日夕多文章。
天下岂无缘，此山雪昂藏。
烦君前致词，哀我老更狂。
狂歌不及狂，歌声缘凤皇。
凤兮何当来，消我孤直疮。
君文真凤声，宣隘满铿锵。
洛友零落尽，逮兹悲重伤。
独自奋异骨，将骑白角翔。
再三劝莫行，寒气有刀枪。
仰惭君子多，慎勿作芬芳。

百虫笑秋律，清削月夜闻。
晓棱视听微，风剪叶已纷。
君子鉴大雅，老人非俊群。
收拾古所弃，俛仰补空文。
孤韵耻春俗，余响逸零雰。
自然蹈终南，涤暑凌寒氛。
岩霰不知午，磵澌镇含曛。
曾是醒古醉，所以多隐沦。
江调乐之远，溪谣生徒新。
众蕴有余采，寒泉空哀呻。
南谢竟莫至，北宋当时珍。
赜灵各自异，酌酒谁能均。
昔咏多写讽，今词讵无因。
品松何高翠，宫殿没荒榛。
苔趾识宏制，沙潨游崩津。
忽吟陶渊明，此即羲皇人。
心放出天地，形拘在风尘。
前贤素行阶，夙嗜青山勤。
达士立明镜，朗言为近臣。
将期律万有，倾倒甄无垠。
鸑鷟应蟋蟀，丝毫意皆申。
况于三千章，哀叩不为神。

天地唯一气，用之自偏颇。
忧人成苦吟，达士为高歌。
君子识不浅，桂枝忧更多。
岁晏期攀折，时归且婆娑。
素质如削玉，清词若倾河。
虬龙未化时，鱼鳖同一波。
去矣当自适，故乡饶薜萝。

振振芝兰步，升自君子堂。
泠泠松桂吟，生自楚客肠。
羇鸟无定栖，惊蓬在他乡。
去兹门馆闲，即彼道路长。
雨余山川净，麦熟草木凉。
楚泪滴章句，京尘染衣裳。
赠君无余佗，久要不可忘。

烈士不忧身，为君吟苦辛。
男儿久失意，宝剑亦生尘。
浮俗官是贵，君子道所珍。
况当圣明主，岂乏证玉臣。
浊水无白日，清流鉴苍旻。
贤愚皎然别，结交当有因。

欲知惜别情，泻水还清池。
此地有君子，芳兰步葳蕤。
手掇杂英珮，意摇春夜思。
莫作遶山云，循环无定期。

不饮浊水澜，空滞此汴河。
坐见遶岸水，尽为还海波。
四时不在家，弊服断线多。
远客独憔悴，春英落婆娑。
汴水饶曲流，野桑无直柯。
但为君子心，叹息终靡他。

洛河向西道，石波横磷磷。
清风送君子，车远无还尘。
春别亦萧索，况兹冰霜晨。
零落景易入，郁抑抱难申。
百宵华灯宴，一旦星散人。
岁去弦吐箭，忧来蚕抽纶。
绵绵无穷事，各各驰遶身。
徘徊黄缥缈，倏忽春霜宾。
相为物表物，永谢区中姻。
日嗟来教士，仰望无由亲。

东都清风减，君子西归朝。
独抱岁晏恨，泗吟不成谣。
贵游意多味，贱别情易消。
回雁忆前叫，浪凫念后漂。
悠悠孤飞景，耸耸衔霜条。
昧趣多滞涩，懒朋寡新僚。
病深理方悟，悔至心自烧。
寂静道何在，忧勤学空饶。
乃知减闻见，始遂情逍遥。
文字徒营织，声华谅疑骄。
顾惭耕稼士，朴略气韵调。
善士有余食，佳畦冬生苗。
养人在养身，此旨清如韶。
愿贡高古言，敢望锡类招。

大朴既一剖，众材争万殊。
懿兹南海华，来与北壤俱。
生长如自惜，雪霜无凋渝。
笼笼抱灵秀，簇簇抽芳肤。
寒日吐丹艳，頳子流细珠。
鸳鸯花数重，翡翠叶四铺。
雨洗新妆色，一枝如一姝。
耸异敷庭际，倾妍来坐隅。
散彩饰机案，余辉盈盘盂。
高意因造化，常情逐荣枯。
主公方寸中，陶植在须臾。
养此奉君子，赏觌日为娱。
始觉石楠咏，价倾赋两都。
棠颂庶可比，桂词难以逾。
因谢丘墟木，空采落泥涂。
时来开佳姿，道去卧枯株。
争芳无由缘，受气如郁纡。
抽肝在郢匠，叹息何踟蹰。

君子耽古礼，如馋鱼吞钩。
昨闻敬嫂言，掣心东北流。
魏博田尚书，与礼相绸缪。
善词闻天下，一日一再周。

贫孟忽不贫，请问孟何如。
卢仝归洛船，崔嵬但载书。
江潮清翻翻，淮潮碧徐徐。
夜信为朝信，朝信良卷舒。
江淮君子水，相送仁有余。
我去官色衫，肩经入君庐。
喃喃肩经郎，言语倾琪琚。
琪琚铿好词，鸟鹊跃庭除。
书船平安归，喜报乡里闾。
我愿拾遗柴，巢经于空虚。
下免尘土侵，上为云霞居。
日月更相锁，道义分明储。
不愿空岧峣，但愿实工夫。
实空二理微，分别相起予。
经书荒芜多，为君勉勉锄。
勉勉不敢专，传之方在诸。

[搏]鸷有余饱，鲁山长饥空。
豪人饫鲜肥，鲁山饭蒿蓬。
食名皆霸官，食力乃尧农。
君子耻新态，鲁山与古终。
天璞本平一，人巧生异同。
鲁山不自剖，全璞竟没躬。

君子不自蹇，鲁山蹇有因。
茍含天地秀，皆是天地身。
天地蹇既甚，鲁山道莫伸。
天地气不足，鲁山食更贫。
始知补元化，竟须得贤人。

暮春天早热，邑居苦嚣烦。
言从君子乐，乐彼李氏园。
园中有草堂，池引泾水泉。
开户西北望，远见嵯峨山。
借问主人翁，北州佐戎轩。
仆夫守旧宅，为客侍华筵。
高怀有余兴，竹树芳且鲜。
倾我所持觞，尽日共留连。
疏拙不偶俗，常喜形体闲。
况来幽栖地，能不重叹言。

汝北君子宅，我来见颓墉。
乱离子孙尽，地属邻里翁。
土木被丘墟，谿路不连通。
旧井蔓草合，牛羊坠其中。
君辞天下书，放意任体躬。
一生不自力，家与逆旅同。
高议切星辰，余声激喑聋。
方将旌旧闾，百世可封崇。
嗟其未积年，已为荒林丛。
时岂无知音，不能崇此风。
浩荡竟无睹，我将安所从。

野馆非我室，新居未能安。
读书避尘杂，方觉此地闲。
过郭多园墟，桑果相接连。
独游竟寂寞，如寄空云山。
夏景常昼毒，密林无鸣蝉。
临溪一盥濯，清去肢体烦。
出林望曾城，君子在其间。
戎府草章记，阻我此游盘。
忆昔西潭时，并持钓鱼竿。
共忻得鲂鲤，烹鲙于我前。
几朝还复来，叹息时独言。

田里有微径，贤人不复行。
孰知求捷步，又恐异端成。
从易众所欲，安邪患亦生。
谁能达天道，共此竞前程。
子羽有遗迹，孔门传旧声。
今逢大君子，士节自光明。

君是轻薄子，莫窥君子肠。
且须看雀儿，雀儿衔尔将。

长年爱伊洛，决计卜长久。
赊买里仁宅，水竹且小有。
卖宅将还资，旧业苦不厚。
债家征利心，饿虎血染口。
腊风刀刻肌，遂向东南走。
贤哉韩员外，劝我莫强取。
凭风谢长者，敢不愧心茍。
赁载得估舟，估杂非吾偶。
壮色排榻席，别座夸羊酒。
落日无精光，哑暝被掣肘。
漕石生齿牙，洗滩乱相掫。
奔澌嚼篙杖，夹岸雪龙吼。
可怜圣明朝，还为丧家狗。
通运隔南溟，债利拄北斗。
扬州屋舍贱，还债堪了不。
此宅贮书籍，地湿忧蠹朽。
贾僎旧相识，十年与营守。
贫交多变态，僎得君子不。
利命子罕言，我诚孔门丑。
且贵终焉图，死免惭狐首。
何当归帝乡，白云永相友。

腊令凝绨三十日，缤纷密雪一复一。
孰云润泽在枯荄，阛阓饿民涷欲死。
死中犹被豺狼食，官车初还城垒未完备。
人家千里无烟火，鸡犬何太怨。
天不恤吾甿，如何连夜瑶花乱。
皎洁既同君子节，沾濡多著小人面。
寒鏁侯门见客稀，色迷塞路行商断。
小小细细如尘间，轻轻缓缓成朴簌。
官家不知民馁寒，尽驱牛车盈道载屑玉。
载载欲何之，秘藏深宫以御炎酷。
徒能自卫九重间，岂信车辙血，点点尽是农夫哭。
刀兵残丧后，满野谁为载白骨。
远戍久乏粮，太仓谁为运红粟。
戎夫尚逆命，扁箱鹿角谁为敌。
士夫困征讨，买花载酒谁为适。
天子端然少旁求，股肱耳目皆奸慝。
依违用事佞上方，犹驱饿民运造化防暑厄。
吾闻躬耕南亩舜之圣，为民吞蝗唐之德。
未闻{土虑}孽苦苍生，相群相党上下为蟊贼。
庙堂食禄不自惭，我为斯民叹息还叹息。

蒙蒙竹树深，帘牖多清阴。
避日坐林影，余花委芳襟。
倾尊就残酌，舒卷续微吟。
空际飏高蝶，风中聆素琴。
广庭备幽趣，复对商山岑。
独此爱时景，旷怀云外心。
迁莺恋嘉木，求友多好音。
自无琅玕实，安得莲花簪。
寄之二君子，希见双南金。

共惜连城宝，翻成无当卮。
讵惭君子贵，深讶巧工隳。
泛蚁功全小，如虹色不移。
可怜殊砾石，何计辨糟醨。
江海诚难满，盘筵莫忘施。
纵乖斟酌意，犹得对光仪。

小树两株柏，新土三尺坟。
苍苍白露草，此地哭刘君。
哭君岂无辞，辞云君子人。
如何天不吊，穷悴至终身。
愚者多贵寿，贤者独贱迍。
龙亢彼无悔，蠖屈此不伸。
哭罢持此辞，吾将诘羲文。

禾黍与稂莠，雨来同日滋。
桃李与荆棘，霜降同夜萎。
草木既区别，荣枯那等夷。
茫茫天地意，无乃太无私。
小人与君子，用置各有宜。
奈何西汉末，忠邪并信之。
不然尽信忠，早绝邪臣窥。
不然尽信邪，早使忠臣知。
优游两不断，盛业日已衰。
痛矣萧京辈，终令陷祸机。
每读元成纪，愤愤令人悲。
寄言为国者，不得学天时。
寄言为臣者，可以鉴于斯。

百人无一直，百直无一遇。
借问遇者谁，正人行得路。
中丞薜存诚，守直心甚固。
皇明烛如日，再使秉王度。
奸豪与佞巧，非不憎且惧。
直道渐光明，邪谋难盖覆。
每因匪躬节，知有匡时具。
张为坠网纲，倚作颓檐柱。
悠哉上天意，报施纷回互。
自古已冥茫，从今尤不谕。
岂与小人意，昏然同好恶。
不然君子人，何反如朝露。
裴相昨已夭，薛君今又去。
以我惜贤心，五年如旦暮。
况闻善人命，长短系运数。
今我一涕零，岂为中丞故。

陵上有老柏，柯叶寒苍苍。
朝为风烟树，暮为宴寝床。
以其多奇文，宜升君子堂。
刮削露节目，拂拭生辉光。
玄斑状狸首，素质如截肪。
虽充悦目玩，终乏周身防。
华彩诚可爱，生理苦已伤。
方知自残者，为有好文章。

商山阳城驿，中有叹者谁。
云是元监察，江陵谪去时。
忽见此驿名，良久涕欲垂。
何故阳道州，名姓同于斯。
怜君一寸心，宠辱誓不移。
疾恶若巷伯，好贤如缁衣。
沈吟不能去，意者欲改为。
改为避贤驿，大署于门楣。
荆人爱羊祜，户曹改为辞。
一字不忍道，况兼姓呼之。
因题八百言，言直文甚奇。
诗成寄与我，锵若金和丝。
上言阳公行，友悌无等夷。
骨肉同衾裯，至死不相离。
次言阳公迹，夏邑始栖迟。
乡人化其风，少长皆孝慈。
次言阳公道，终日对酒卮。
兄弟笑相顾，醉貌红怡怡。
次言阳公节，謇謇居谏司。
誓心除国蠹，决死犯天威。
终言阳公命，左迁天一涯。
道州炎瘴地，身不得生归。
一一皆实录，事事无孑遗。
凡是为善者，闻之恻然悲。
道州既已矣，往者不可追。
何世无其人，来者亦可思。
愿以君子文，告彼大乐师。
附于雅歌末，奏之白玉墀。
天子闻此章，教化如法施。
直谏从如流，佞臣恶如疵。
宰相闻此章，政柄端正持。
进贤不知倦，去邪勿复疑。
宪臣闻此章，不敢怀依违。
谏官闻此章，不忍纵诡随。
然后告史氏，旧史有前规。
若作阳公传，欲令后世知。
不劳叙世家，不用费文辞。
但于国史上，全录元稹诗。

山木多蓊郁，兹桐独亭亭。
叶重碧云片，花簇紫霞英。
是时三月天，春暖山雨晴。
夜色向月浅，暗香随风轻。
行者多商贾，居者悉黎氓。
无人解赏爱，有客独屏营。
手攀花枝立，足蹋花影行。
生怜不得所，死欲扬其声。
截为天子琴，刻作古人形。
云待我成器，荐之于穆清。
诚是君子心，恐非草木情。
胡为爱其华，而反伤其生。
老龟被刳肠，不如无神灵。
雄鸡自断尾，不愿为牺牲。
况此好颜色，花紫叶青青。
宜遂天地性，忍加刀斧刑。
我思五丁力，拔入九重城。
当君正殿栽，花叶生光晶。
上对月中桂，下覆阶前蓂。
泛拂香炉烟，隐映斧藻屏。
为君布绿阴，当暑荫轩楹。
沈沈绿满地，桃李不敢争。
为君发清韵，风来如叩琼。
泠泠声满耳，郑卫不足听。
受君封植力，不独吐芬馨。
助君行春令，开花应晴明。
受君雨露恩，不独含芳荣。
戒君无戏言，翦叶封弟兄。
受君岁月功，不独资生成。
为君长高枝，凤皇上头鸣。
一鸣君万岁，寿如山不倾。
再鸣万人泰，泰阶为之平。
如何有此用，幽滞在岩坰。
岁月不尔驻，孤芳坐凋零。
请向桐枝上，为余题姓名。
待余有势力，移尔献丹庭。

亭亭山上松，一一生朝阳。
森耸上参天，柯条百尺长。
漠漠尘中槐，两两夹康庄。
婆娑低覆地，枝干亦寻常。
八月白露降，槐叶次第黄。
岁暮满山雪，松色郁青苍。
彼如君子心，秉操贯冰霜。
此如小人面，变态随炎凉。
共知松胜槐，诚欲栽道傍。
粪土种瑶草，瑶草终不芳。
尚可以斧斤，伐之为栋梁。
杀身获其所，为君构明堂。
不然终天年，老死在南冈。
不愿亚枝叶，低随槐树行。

君子防悔尤，贤人戒行藏。
嫌疑远瓜李，言动慎毫芒。
立教固如此，抚事有非常。
为君持所感，仰面问苍苍。
犬啮桃树根，李树反见伤。
老龟烹不烂，延祸及枯桑。
城门自焚𦶟，池鱼罹其殃。
阳货肆凶暴，仲尼畏于匡。
鲁酒薄如水，邯郸开战场。
伯禽鞭见血，过失由成王。
都尉身降虏，宫刑加子长。
吕安兄不道，都市杀嵇康。
斯人死已久，其事甚昭彰。
是非不由己，祸患安可防。
使我千载后，涕泗满衣裳。

帝都名利场，鸡鸣无安居。
独有懒慢者，日高头未梳。
工拙性不同，进退迹遂殊。
幸逢太平代，天子好文儒。
小才难大用，典校在秘书。
三旬两入省，因得养顽疏。
茅屋四五间，一马二仆夫。
俸钱万六千，月给亦有余。
既无衣食牵，亦少人事拘。
遂使少年心，日日常晏如。
勿言无知己，躁静各有徒。
兰台七八人，出处与之俱。
旬时阻谈笑，旦夕望轩车。
谁能雠校闲，解带卧吾庐。
窗前有竹玩，门外有酒酤。
何以待君子，数竿对一壶。

渭水绿溶溶，华山青崇崇。
山水一何丽，君子在其中。
才与世会合，物随诚感通。
德星降人福，时雨助岁功。
化行人无讼，囹圄千日空。
政顺气亦和，黍稷三年丰。
客自帝城来，驱马出关东。
爱此一郡人，如见太古风。
方今天子心，忧人正忡忡。
安得天下守，尽得如袁公。

昔我为近臣，君常稀到门。
今我官职冷，君君来往频。
我受狷介性，立为顽拙身。
平生虽寡合，合即无缁磷。
况君秉高义，富贵视如云。
五侯三相家，眼冷不见君。
问其所与游，独言韩舍人。
其次即及我，我愧非其伦。
胡为谬相爱，岁晚逾勤勤。
落然颓檐下，一话夜达晨。
床单食味薄，亦不嫌我贫。
日高上马去，相顾犹逡巡。
长安久无雨，日赤风昏昏。
怜君将病眼，为我犯埃尘。
远从延康里，来访曲江滨。
所重君子道，不独愧相亲。

日暮心无憀，吏役正营营。
忽惊芳信至，复与新诗幷。
是时天无云，山馆有月明。
月下读数遍，风前吟一声。
一吟三四叹，声尽有余清。
雅哉君子文，咏性不咏情。
使我灵府中，鄙吝不得生。
始知听韶濩，可使心和平。

昨日闻甲死，今朝闻乙死。
知识三分中，二分化为鬼。
逝者不复见，悲哉长已矣。
存者今如何，去我皆万里。
平生知心者，屈指能有几。
通果澧凤州，眇然四君子。
相思俱老大，浮世如流水。
应叹旧交游，凋零日如此。
何当一杯酒，开眼笑相视。

五年生死隔，一夕魂梦通。
梦中如往日，同直金銮宫。
髣髴金紫色，分明冰玉容。
勤勤相眷意，亦与平生同。
既寤知是梦，悯然情未终。
追想当时事，何殊昨夜中。
自我学心法，万缘成一空。
今朝为君子，流涕一霑胸。

上有万仞山，下有千丈水。
苍苍两崖间，阔狭容一苇。
瞿唐呀直泻，滟滪屹中峙。
未夜黑岩昏，无风白浪起。
大石如刀剑，小石如牙齿。
一步不可行，况千三百里。
苒蒻竹篾{/念}，欹危檝师趾。
一跌无完舟，吾生系于此。
常闻仗忠信，蛮貊可行矣。
自古漂沈人，岂尽非君子。
况吾时与命，蹇舛不足恃。
常恐不才身，复作无名死。

仙游寺前别，别来十年余。
生别犹怏怏，死别复何如。
客从梓潼来，道君死不虚。
惊疑心未信，欲哭复踟蹰。
踟蹰寝门侧，声发涕亦俱。
衣上今日泪，箧中前月书。
怜君古人风，重有君子儒。
篇咏陶谢辈，风流嵇阮徒。
出身既蹇屯，生世仍须臾。
诚知天至高，安得不一呼。
江南有毒蟒，江北有妖狐。
皆享千年寿，多于王质夫。
不知彼何德，不识此何辜。

昔君梦游春，梦游仙山曲。
恍若有所遇，似惬平生欲。
因寻菖蒲水，渐入桃花谷。
到一红楼家，爱之看不足。
池流渡清泚，草嫩蹋绿蓐。
门柳暗全低，檐樱红半熟。
转行深深院，过尽重重屋。
乌龙卧不惊，青鸟飞相逐。
渐闻玉珮响，始辨珠履躅。
遥见窗下人，娉婷十五六。
霞光抱明月，莲艳开初旭。
缥缈云雨仙，氛氲兰麝馥。
风流薄梳洗，时世宽妆束。
袖软异文绫，裾轻单丝縠。
裙腰银线压，梳掌金筐蹙。
带襭紫蒲萄，袴花红石竹。
凝情都未语，付意微相瞩。
眉敛远山青，鬟低片云绿。
帐牵翡翠带，被解鸳鸯幞。
秀色似堪餐，秾华如可掬。
半卷锦头席，斜铺绣腰褥。
朱唇素指匀，粉汗红绵扑。
心惊睡易觉，梦断魂难续。
笼委独栖禽，剑分连理木。
存诚期有感，誓志贞无黩。
京洛八九春，未曾花里宿。
壮年徒自弃，佳会应无复。
鸾歌不重闻，凤兆从兹卜。
韦门女清贵，裴氏甥贤淑。
罗扇夹花灯，金鞍攒绣毂。
既倾南国貌，遂坦东床腹。
刘阮心渐忘，潘杨意方睦。
新修履信第，初食尚书禄。
九酝备圣贤，八珍穷水陆。
秦家重萧史，彦辅怜卫叔。
朝馔馈独盘，夜醪倾百斛。
亲宾盛辉赫，妓乐纷晔煜。
宿醉才解酲，朝欢俄枕麹。
饮过君子争，令甚将军酷。
酩酊歌鹧鸪，颠狂舞鸲鹆。
月流春夜短，日下秋天速。
谢傅隙过驹，萧娘风过烛。
全凋蕣花折，半死梧桐秃。
暗镜对孤鸾，哀弦留寡鹄。
凄凄隔幽显，冉冉移寒燠。
万事此时休，百身何处赎。
提携小儿女，将领旧姻族。
再入朱门行，一傍青楼哭。
枥空无厩马，水涸失池[鹜]。
摇落废井梧，荒凉故篱菊。
莓苔上几阁，尘土生琴筑。
舞榭缀蟏蛸，歌梁聚蝙蝠。
嫁分红粉妾，卖散苍头仆。
门客思徬徨，家人泣咿噢。
心期正萧索，宦序仍拘跼。
怀策入崤函，驱车辞郏鄏。
逢时念既济，聚学思大畜。
端详筮仕蓍，磨拭穿杨镞。
始从雠校职，首中贤良目。
一拔侍瑶墀，再升纡绣服。
誓酬君王宠，愿使朝廷肃。
密勿奏封章，清明操宪牍。
鹰韝中病下，豸角当邪触。
纠谬静东周，申冤动南蜀。
危言诋阍寺，直气忤钧轴。
不忍曲作钩，乍能折为玉。
扪心无愧畏，腾口有谤讟。
只要明是非，何曾虞祸福。
车摧太行路，剑落酆城狱。
襄汉问修途，荆蛮指殊俗。
谪为江府掾，遣事荆州牧。
趋走谒麾幢，喧烦视鞭朴。
簿书常自领，缧囚每亲鞫。
竟日坐官曹，经旬旷休沐。
宅荒渚宫草，马瘦畬田粟。
薄俸等涓毫，微官同桎梏。
月中照形影，天际辞骨肉。
鹤病翅羽垂，兽穷爪牙缩。
行看须间白，谁劝杯中绿。
时伤大野麟，命问长沙𫛳。
夏梅山雨渍，秋瘴江云毒。
巴水白茫茫，楚山青簇簇。
吟君七十韵，是我心所蓄。
既去诚莫追，将来幸前勗。
欲除忧恼病，当取禅经读。
须悟事皆空，无令念将属。
请思游春梦，此梦何闪倏。
艳色即空花，浮生乃焦谷。
良姻在嘉偶，顷克为单独。
入仕欲荣身，须臾成黜辱。
合者离之始，乐兮忧所伏。
愁恨僧祇长，欢荣刹那促。
觉悟因傍喻，迷执由当局。
膏明诱暗蛾，阳焱奔痴鹿。
贪为苦聚落，爱是悲林麓。
水荡无明波，轮回死生辐。
尘应甘露洒，垢待醍醐浴。
障要智灯烧，魔须慧刀戮。
外熏性易染，内战心难衄。
法句与心王，期君日三复。

已讶游何远，仍嗟别太频。
离容君蹙促，赠语我殷勤。
迢遰天南面，苍茫海北漘。
诃陵国分界，交趾郡为邻。
蓊郁三光晦，温暾四气匀。
阴晴变寒暑，昏晓错星辰。
瘴地难为老，蛮陬不易驯。
土民稀白首，洞主尽黄巾。
战舰犹惊浪，戎车未息尘。
红旗围卉服，紫绶裹文身。
面苦桄榔裛，浆酸橄榄新。
牙樯迎海舶，铜鼓赛江神。
不冻贪泉暖，无霜毒草春。
云烟蟒蛇气，刀剑鳄鱼鳞。
路足羁栖客，官多谪逐臣。
天黄生飓母，雨黑长枫人。
回使先传语，征轩早返轮。
须防杯里蛊，莫爱橐中珍。
北与南殊俗，身将货孰亲。
尝闻君子诫，忧道不忧贫。

丹霄携手三君子，白发垂头一病翁。
兰省花时锦帐下，庐山雨夜草庵中。
终身胶漆心应在，半路云泥迹不同。
唯有无生三昧观，荣枯一照两成空。

阴阴花院月，耿耿兰房烛。
中有弄琴人，声貌俱如玉。
清泠石泉引，雅澹风松曲。
遂使君子心，不爱凡丝竹。

大隐住朝市，小隐入丘樊。
丘樊太冷落，朝市太嚣諠。
不如作中隐，隐在留司官。
似出复似处，非忙亦非闲。
不劳心与力，又免饥与寒。
终岁无公事，随月有俸钱。
君若好登临，城南有秋山。
君若爱游荡，城东有春园。
君若欲一醉，时出赴宾筵。
洛中多君子，可以恣欢言。
君若欲高卧，但自深掩关。
亦无车马客，造次到门前。
人生处一世，其道难两全。
贱即苦冻馁，贵则多忧患。
唯此中隐士，致身吉且安。
穷通与丰约，正在四者间。

动者乐流水，静者乐止水。
利物不如流，鉴形不如止。
凄清早霜降，淅沥微风起。
中面红叶开，四隅绿萍委。
广狭八九丈，湾环有涯涘。
浅深三四尺，洞彻无表里。
净分鹤翘足，澄见鱼掉尾。
迎眸洗眼尘，隔胸荡心滓。
定将禅不别，明与诚相似。
清能律贪夫，淡可交君子。
岂唯空狎玩，亦取相伦拟。
欲识静者心，心源只如此。

连夜江云黄惨淡，平明山雪白糢糊。
银河沙涨三千里，梅岭花排一万株。
北市风生飘散面，东楼日出照凝酥。
谁家高士关门户，何处行人失道途？舞鹤庭前毛稍定，𢭏衣砧上练新铺。
戏团稚女呵红手，愁坐衰翁对白须。
压瘴一州除疾苦，呈丰万井尽欢娱。
润含玉德怀君子，寒助霜威忆大夫。
莫道烟波一水隔，何妨气候两乡殊。
越中地暖多成雨，还有瑶台琼树无。

高居称君子，潇洒四无邻。
丞相栋梁久，使君桃李新。
凝情看丽句，驻步想清尘。
况是寒天客，楼空无主人。

不出门来又数旬，将何销日与谁亲。
鹤笼开处见君子，书卷展时逢古人。
自静其心延寿命，无求于物长精神。
能行便是真修道，何必降魔调伏身。

轩盖光照地，行人为裴回。
呼传君子出，乃是故人来。
访我入穷巷，引君登小台。
台前多竹树，池上无尘埃。
贫家何所有，新酒三两杯。
停杯款曲语，上马复迟回。
留守不外宿，日斜宫漏催。
但留金刀赠，未接玉山颓。
家酝不敢惜，待君来即开。
邨妓不辞出，恐君冁然咍。

午后郊园静，晴来景物新。
雨添山气色，风借水精神。
永日若为度，独游何所亲。
仙禽狎君子，芳树倚佳人。
蚁鬬王争肉，蜗移舍逐身。
蝶双知伉俪，蜂分见君臣。
蠢蠕形虽小，逍遥性即均。
不知鹏与鷃，相去几微尘。

有客西北逐，驱马次太原。
太原有佳人，神艳照行云。
座上转横波，流光注夫君。
夫君意荡漾，即日相交欢。
定情非一词，结念誓青山。
生死不变易，中诚无间言。
此为太学徒，彼属北府官。
中夜欲相从，严城限军门。
白日欲同居，君畏仁人闻。
忽如陇头水，坐作东西分。
惊离肠千结，滴泪眼双昏。
本达京师回，贺期相追攀。
宿约始乖阻，彼忧已缠绵。
高髻若黄鹂，危鬓如玉蝉。
纤手自整理，剪刀断其根。
柔情托侍儿，为我遗所欢。
所欢使者来，侍儿因复前。
抆泪取遗寄，深诚祈为传。
封来赠君子，愿言慰穷泉。
使者回复命，迟迟蓄悲酸。
詹生喜言旋，倒屦走迎门。
长跪听未毕，惊伤涕涟涟。
不饮亦不食，哀心百千端。
襟情一夕空，精爽旦日残。
哀哉浩然气，溃散归化元。
短生虽别离，长夜无阻难。
双魂终会合，两剑遂蜿蜒。
丈夫早通脱，巧笑安能干。
防身本苦节，一去何由还。
后生莫沈迷，沈迷丧其真。

昔闻红桂枝，独秀龙门侧。
越叟遗数株，周人未尝识。
平生爱此树，攀玩无由得。
君子知我心，因之为羽翼。
岂烦嘉客誉，且就清阴息。
来自天姥岑，长疑翠岚色。
芬芳世所绝，偃蹇枝渐直。
琼叶润不凋，珠英粲如织。
犹疑翡翠宿，想待鹓雏食。
宁止暂淹留，终当更封植。

严光隐富春，山色谿又碧。
所钓不在鱼，挥纶以自适。
余怀慕君子，且欲坐潭石。
持此返伊川，悠然慰衰疾。

东风吹旅怀，乡梦无夜无。
惭见君子堂，贫思上归途。
海岳泛念深，涓尘复何须。
婆娑不在本，屈曲无弦弧。
恻恻奉离尊，承欢独向隅。
时当凤来日，孰用鸡鸣夫。
回首九仙门，皇家在玉壶。
惭非海人别，泪下不成珠。

援琴怅独立，高月对秋堂。
美人远于月，徒望空景光。
坐忆执手时，七弦起凄凉。
平生知音少，君子安可忘。
客意如梦寐，路岐遍四方。
日远迷所之，满天心暗伤。
主奉二鲤鱼，中含五文章。
惜无千金荅，愁思盈中肠。
此夕临风叹，零露霑衣裳。

越女芙蓉妆，浣纱清浅水。
忽惊春心晓，不敢思君子。
君子纵我思，宁来浣溪里。

越女芙蓉妆，浣纱清浅水。
忽惊春心晓，不敢思君子。
君子纵我思，宁来浣溪里。

婵娟本家镜，与妾归君子。
每忆并照时，相逢明月里。
春风忽分影，白日难依倚。
珠粉不结花，玉珰宁辉耳。
心期不可见，不保长如此。
华发一欺人，青铜化为鬼。
良人有归日，肯学妖桃李。
瑶匣若浮云，冥冥藏玉水。
侍儿不遣照，恐学孤鸾死。

绝妙江南曲，凄凉怨女诗。
古风无手敌，新语是人知。
飞动应由格，功夫过却奇。
麟台添集卷，乐府换歌词。
李白应先拜，刘祯必自疑。
贫须君子救，病合国家医。
野客开山借，邻僧与米炊。
甘贫辞聘币，依选受官资。
多见愁连晓，稀闻债尽时。
圣朝文物盛，太祝独低眉。

疏散无世用，为文乏天格。
把笔日不休，忽忽有所得。
所得良自慰，不求他人识。
子独访我来，致诗过相饰。
君子无浮言，此诗应亦直。
但虑忧我深，鉴亦随之惑。
子在名场中，屡战还屡北。
我无数子明，端坐空叹息。
昨闻过春关，名系吏部籍。
三十登高科，前涂浩难测。
诗人多峭冷，如水在胸臆。
岂随寻常人，五藏为酒食。
期来作酬章，危坐吟到夕。
难为间其辞，益贵我纸墨。

小侄名阿宜，未得三尺长。
头圆筋骨紧，两眼明且光。
去年学官人，竹马遶四廊。
指挥群儿辈，意气何坚刚。
今年始读书，下口三五行。
随兄旦夕去，敛手整衣裳。
去岁冬至日，拜我立我旁。
祝尔愿尔贵，仍且寿命长。
今年我江外，今日生一阳。
忆尔不可见，祝尔倾一觞。
阳德比君子，初生甚微茫。
排阴出九地，万物随开张。
一似小儿学，日就复月将。
勤勤不自已，二十能文章。
仕宦至公相，致君作尧汤。
我家公相家，剑佩尝丁当。
旧第开朱门，长安城中央。
第中无一物，万卷书满堂。
家集二百编，上下驰皇王。
多是抚州写，今来五纪强。
尚可与尔读，助尔为贤良。
经书括根本，史书阅兴亡。
高摘屈宋艳，浓薰班马香。
李杜泛浩浩，韩柳摩苍苍。
近者四君子，与古争强梁。
愿尔一祝后，读书日日忙。
一日读十纸，一月读一箱。
朝廷用文治，大开官职场。
愿尔出门去，取官如驱羊。
吾兄苦好古，学问不可量。
昼居府中治，夜归书满床。
后贵有金玉，必不为汝藏。
崔昭生崔芸，李兼生窟郎。
堆钱一百屋，破散何披猖。
今虽未即死，饿冻几欲僵。
参军与县尉，尘土惊劻勷。
一语不中治，笞棰身满疮。
官罢得丝髪，好买百树桑。
税钱未输足，得米不敢尝。
愿尔闻我语，懽喜入心肠。
大明帝宫阙，杜曲我池塘。
我若自潦倒，看汝争翱翔。
总语诸小道，此诗不可忘。

小侄名阿宜，未得三尺长。
头圆筋骨紧，两眼明且光。
去年学官人，竹马遶四廊。
指挥群儿辈，意气何坚刚。
今年始读书，下口三五行。
随兄旦夕去，敛手整衣裳。
去岁冬至日，拜我立我旁。
祝尔愿尔贵，仍且寿命长。
今年我江外，今日生一阳。
忆尔不可见，祝尔倾一觞。
阳德比君子，初生甚微茫。
排阴出九地，万物随开张。
一似小儿学，日就复月将。
勤勤不自已，二十能文章。
仕宦至公相，致君作尧汤。
我家公相家，剑佩尝丁当。
旧第开朱门，长安城中央。
第中无一物，万卷书满堂。
家集二百编，上下驰皇王。
多是抚州写，今来五纪强。
尚可与尔读，助尔为贤良。
经书括根本，史书阅兴亡。
高摘屈宋艳，浓薰班马香。
李杜泛浩浩，韩柳摩苍苍。
近者四君子，与古争强梁。
愿尔一祝后，读书日日忙。
一日读十纸，一月读一箱。
朝廷用文治，大开官职场。
愿尔出门去，取官如驱羊。
吾兄苦好古，学问不可量。
昼居府中治，夜归书满床。
后贵有金玉，必不为汝藏。
崔昭生崔芸，李兼生窟郎。
堆钱一百屋，破散何披猖。
今虽未即死，饿冻几欲僵。
参军与县尉，尘土惊劻勷。
一语不中治，笞棰身满疮。
官罢得丝髪，好买百树桑。
税钱未输足，得米不敢尝。
愿尔闻我语，懽喜入心肠。
大明帝宫阙，杜曲我池塘。
我若自潦倒，看汝争翱翔。
总语诸小道，此诗不可忘。

山城树叶红，下有碧溪水。
溪桥向吴路，酒旗夸酒美。
下马此送君，高歌为君醉。
念君苞材能，百工在城垒。
空山三十年，鹿裘挂窗睡。
自言陇西公，飘然我知己。
举酒属吴门，今朝为君起。
悬弓三百斤，囊书数万纸。
战贼即战贼，为吏即为吏。
尽我所有无，惟公之指使。
予曰陇西公，滔滔大君子。
常思抡群材，一为国家治。
譬如匠见木，碍眼皆不弃。
大者麤十围，小者细一指。
{扌屑}橛与栋梁，施之皆有位。
忽然竖明堂，一挥立能致。
予亦何为者，亦受公恩纪。
处士有常言，残虏为犬豕。
常恨两手空，不得一马棰。
今依陇西公，如虎傅两翅。
公非刺史材，当坐岩廊地。
处士魁奇姿，必展平生志。
东吴饶风光，翠𪩘多名寺。
疏烟亹亹秋，独酌平生思。
因书问故人，能忘批纸尾。
公或忆姓名，为说都憔悴。

清淮控隋漕，北走长安道。
樯形栉栉斜，浪态迤迤好。
初旭红可染，明河澹如扫。
泽阔鸟来迟，村饥人语早。
露蔓虫丝多，风蒲燕雏老。
秋思高萧萧，客态长袅袅。
因怀京洛间，宦游何戚草。
什伍持津梁，澒涌争追讨。
翾便讵可寻，几秘安能考。
小人乏馨香，上下将何祷。
唯有君子心，显豁知幽抱。

寻常诗思巧如春，又喜幽亭蕙草新。
本是馨香比君子，遶栏今更为何人。

近郭西溪好，谁堪共酒壶。
苦吟防柳恽，多泪怯杨朱。
野鹤随君子，寒松揖大夫。
天涯常病意，岑寂胜欢娱。

万草已凉露，开图披古松。
青山遍沧海，此树生何峰。
孤根邈无倚，直立撑鸿蒙。
端如君子身，挺若壮士胸。
樛枝势夭矫，忽欲蟠拏空。
又如惊螭走，默与奔云逢。
孙枝擢细叶，旖旎狐裘茸。
邹颠蓐髪软，丽姬眉黛浓。
视久眩目睛，倏忽变辉容。
竦削正稠直，婀娜旋敷峰。
又如洞房冷，翠被张穹笼。
亦若暨罗女，平旦妆颜容。
细疑袭气母，猛若争神功。
燕雀固寂寂，雾露常冲冲。
香兰愧伤暮，碧竹惭空中。
可集呈瑞凤，堪藏行雨龙。
淮山桂偃蹇，蜀郡桑重童。
枝条亮眇脆，灵气何由同。
昔闻咸阳帝，近说稽山侬。
或著仙人号，或以大夫封。
终南与清都，烟雨遥相通。
安知夜夜意，不起西南风。
美人昔清兴，重之犹月钟。
宝笥十八九，香缇千万重。
一旦鬼瞰室，稠叠张羉罿。
赤羽中要害，是非皆匆匆。
生如碧海月，死践霜郊蓬。
平生握中玩，散失随奴童。
我闻照妖镜，及与神剑锋。
寓身会有地，不为凡物蒙。
伊人秉蕬图，顾眄择所从。
而我何为者，开颜捧灵踪。
报以漆鸣琴，悬之真珠栊。
是时方暑夏，座内若严冬。
忆昔谢四骑，学仙玉阳东。
千株尽若此，路入琼瑶宫。
口咏玄云歌，手把金芙蓉。
浓蔼深霓袖，色映琅玕中。
悲哉堕世网，去之若遗弓。
形魄天坛上，海日高曈曈。
终骑紫鸾归，持寄扶桑翁。

丈人博陵王名家，怜我总角称才华。
华州留语晓至暮，高声喝吏放两衙。
明朝骑马出城外，送我习业南山阿。
仲子延岳年十六，面如白玉欹乌纱。
其弟炳章犹两丱，瑶林琼树含奇花。
陈留阮家诸侄秀，逦迤出拜何骈罗。
府中从事杜与李，麟角虎翅相过摩。
清词孤韵有歌响，击触钟磬鸣环珂。
三月石堤冻销释，东风开花满阳坡。
时禽得伴戏新木，其声尖咽如鸣梭。
公时载酒领从事，踊跃鞍马来相过。
仰看楼殿撮清汉，坐视世界如恒沙。
面热脚掉互登陟，青云表柱白云崖。
一百八句在贝叶，三十三天长雨花。
长者子来辄献盖，辟支佛去空留𫖇。
公时受诏镇东鲁，遣我草诏随车牙。
顾我下笔即千字，疑我读书倾五车。
呜呼大贤苦不寿，时世方士无灵砂。
五月至止六月病，遽颓泰山惊逝波。
明年徒步吊京国，宅破子毁哀如何。
西风冲户卷素帐，隟光斜照旧燕窠。
古人常叹知己少，况我沦贱艰虞多。
如公之德世一二，岂得无泪如黄河。
沥胆咒愿天有眼，君子之泽方滂沱。

辛勤长在学，一室少曾开。
时忆暮山寺，独登衰草台。
名期五字立，迹愧九年来。
此意今聊写，还希君子哀。

空为梁甫吟，谁竟是知音。
风雪坐闲夜，乡园来旧心。
沧江孤棹迥，落日一钟深。
君子久忘我，此诚甘自沈。

唇齿标形胜，关河壮邑居。
寒山抵方伯，秋水面鸿胪。
君子从游宦，忘情任卷舒。
风霜下刀笔，轩盖拥门闾。
平野芸黄遍，长洲鸿雁初。
菊花宜泛酒，浦叶好裁书。
昔我芝兰契，悠然云雨疏。
非君重千里，谁有惠双鱼。

君子事行役，再空芳岁期。
美人旷遥伫，万里浮云思。
园桃绽红艳，郊叶柔绿滋。
坐看长夏晚，秋月生罗帷。

伏羲初制法，素女昔传名。
流水嘉鱼跃，丛台舞凤惊。
嘉宾饮未极，君子娱俱幷。
倘入丘之户，应知由也情。

郁郁高岩表，森森幽涧陲。
鹤栖君子树，风拂大夫枝。
百尺条阴合，千年盖影披。
岁寒终不改，劲节幸君知。

车法肇宗周，鼷文阐大猷。
还将君子变，来蕴太公筹。
委质超羊鞟，飞名列虎侯。
若令逢雨露，长隐南山幽。

君不见昆吾铁冶飞炎烟，红光紫气俱赫然。
良工锻炼凡几年，铸得宝剑名龙泉。
龙泉颜色如霜雪，良工咨嗟叹奇绝。
琉璃玉匣吐莲花，错镂金环映明月。
正逢天下无风尘，幸得周防君子身。
精光黯黯青蛇色，文章片片绿龟鳞。
非直结交游侠子，亦曾亲近英雄人。
何言中路遭弃捐，零落漂沦古狱边。
虽复尘埋无所用，犹能夜夜气冲天。

君子远相寻，联镳到敝林。
有诗谁索和，无酒可赊斟。
门列晴峰色，堂开古木阴。
何因驻清听，惟恐日西沈。

得性见微公，何曾执著空。
修心将佛并，吐论与儒通。
晓漱松杉下，宵禅雪月中。
他生有缘会，君子亦应同。

无媒甘下飞，君子尚麻衣。
岁月终荣在，家园近且归。
山光临舜庙，河气隔王畿。
甚积汤原思，青青宿麦肥。

辩士多毁訾，不闻谈己非。
猛虎恣杀暴，未尝啮妻儿。
此理天所感，所感当问谁。
求食饲雏禽，吐出美言词。
善哉君子人，扬光掩瑕玼。

曲言恶者谁，悦耳如弹丝。
直言好者谁，刺耳如长锥。
沈生才俊秀，心肠无邪欺。
君子忌苟合，择交如求师。
毁出疾夫口，腾入礼部闱。
下第子不耻，遗才人耻之。
东归家室远，掉辔时参差。
浙云近吴见，汴柳接楚垂。
明年春光别，回首不复疑。

我有吊古泣，不泣向路岐。
挥泪洒暮天，滴著桂树枝。
别后冬节至，离心北风吹。
坐孤雪扉夕，泉落石桥时。
不惊猛虎啸，难辱君子词。
欲酬空觉老，无以堪远持。
岧嶤倚角窗，王屋悬清思。

梅树与山木，俱应摇落初。
柴门掩寒雨，虫响出秋蔬。
枯槁彰清镜，孱愚友道书。
刊文非不朽，君子自相于。

对雨思君子，尝茶近竹幽。
儒家邻古寺，不到又逢秋。

月色四时好，秋光君子知。
南山昨夜雨，为我写清规。
独鹤耸寒骨，高杉韵细飔。
仙家缥缈弄，髣髴此中期。

不才甘下第，君子蹇何重。
相送昆明岸，同看太白峰。
数瓢留顷刻，残照迫从容。
好去烟霞县，仙人有旧踪。

不为风雨变，鸡德一何贞。
在暗长先觉，临晨即自鸣。
阴霾方见信，顷刻讵移声。
向晦如相警，知时似独清。
萧萧和断漏，喔喔报重城。
欲识诗人兴，中含君子情。

奔走未到我，在城如在村。
出门既无意，岂如常闭门。
作诗二十载，阙下名不闻。
无人为开口，君子独有言。
身为苦寒士，一笑亦感恩。
殷勤中途上，勿使车无轮。

游子想万里，何必登高台。
闻君燕女吟，如自蓟北来。
长安高盖多，健马东西街。
尽说蒿簪古，将钱买金钗。
我祖西园事，言之独伤怀。
如今数君子，如鸟无树栖。
济水一入河，便与清流乖。
闻君欲自持，勿使吾道低。

吾闻古君子，介介励其节。
入门疑储宫，抚己思𫓧钺。
志者若不退，佞者何由达。
君臣一殽膳，家国共残杀。
此道见于今，永思心若裂。
王臣方謇謇，佐我无玷缺。
如何以谋计，中道生芽蘗。
宪司遵故典，分道播南越。
苍惶出班行，家室不容别。
玄鬓行为霜，清泪立成血。
乘遽剧飞鸟，就传过风发。
嗟吾何为者，叨在造士列。
献文不上第，归于淮之汭。
蹇蹄可再犇，退羽可后歇。
利则侣轩裳，塞则友松月。
而于方寸内，未有是愁结。
未为禄食仕，俯不愧粱粝。
未为冠冕人，死不惭忠烈。
如何有是心，不能叩丹阙。
赫赫负君归，南山采芝蕨。

一子落天上，生此青璧枝。
歘从山之幽，𣃁断云根移。
劲挺隐珪质，盘珊缇油姿。
叶彩碧髓融，花状白毫蕤。
棱层立翠节，偃蹇樛青螭。
影澹雪霁后，香泛风和时。
吾祖在月竁，孤贞能见怡。
愿老君子地，不敢辞喧卑。

笠泽多异竹，移之植后楹。
一架三百本，绿沈森冥冥。
圆紧珊瑚节，钐利翡翠翎。
俨若青帝仗，矗如紫姑屏。
槭槭微风度，漠漠轻霭生。
如神语钧天，似乐奏洞庭。
一玩九藏冷，再闻百骸醒。
有根可以执，有{/复}可以馨。
愿禀君子操，不敢先凋零。

三幅吹空縠，孰写仙禽状。
{骨宅}耳侧以听，赤精旷如望。
引吭看云势，翘足临池样。
颇似近蓐席，还如入方丈。
尽日空不鸣，穷年但相向。
未许子晋乘，难教道林放。
貌既合羽仪，骨亦符法相。
愿升君子堂，不必思昆阆。

洪范分九畴，转成天下规。
河图孕八卦，焕作玄中奇。
先开否臧源，次筑经纬基。
粤若鲁圣出，正当周德衰。
越疆必载质，历国将扶危。
诸侯恣崛强，王室方陵迟。
歌凤时不偶，获麟心益悲。
始嗟吾道穷，竟使空言垂。
首赞五十易，又删三百诗。
遂令篇籍光，可并日月姿。
向非笔削功，未必无瑕疵。
迨至夫子没，微言散如枝。
所宗既不同，所得亦异宜。
名法在深刻，虚玄至希夷。
自从战伐来，一派纵横驰。
寒谷生艳木，沸潭结流澌。
惊奔失壮士，好恶随纤儿。
嬴氏幷六合，势尊丞相斯。
加于挟书律，尽取坑焚之。
南勒会稽颂，北恢胡亥阺。
犹怀遍巡狩，不暇亲维持。
及汉文景后，鸿生方{派氵=钅}摫。
簸扬尧舜风，反作三代吹。
飘飖四百载，左右为藩篱。
邺下曹父子，猎贤甚熊罴。
发论若霞驳，裁诗如锦摛。
徐王应刘辈，头角咸相衰。
或有妙绝赏，或为独步推。
或许润色美，或嫌诋诃痴。
倏以中利病，且非混醇醨。
雅当乎魏文，丽矣哉陈思。
不肯少选妄，恐贻后世嗤。
吾祖仗才力，革车蒙虎皮。
手持一白旄，直向文场麾。
轻若脱钳釱，豁如抽扊扅。
精钢不足利，騕袅何劳追。
大可罩山岳，微堪析毫厘。
十体免负赘，百家咸起痿。
争入鬼神奥，不容天地私。
一篇迈华藻，万古无孑遗。
刻鹄尚未已，雕龙奋而为。
刘生吐英辩，上下穷高卑。
下臻宋与齐，上指轩从羲。
岂但标八索，殆将包两仪。
人谣洞野老，骚怨明湘累。
立本以致诘，驱宏来抵隵。
清如朔雪严，缓若春烟羸。
或欲开户牖，或将饰缨緌。
虽非倚天剑，亦是囊中锥。
皆由内史意，致得东莞词。
梁元尽索虏，后主终亡隋。
哀音但浮脆，岂望分雄雌。
吾唐揖让初，陛列森咎夔。
作颂媲吉甫，直言过祖伊。
明皇践中日，墨客肩参差。
岳净秀擢削，海寒光陆离。
皆能取穴凤，尽拟乘云螭。
迩来二十祀，俊造相追随。
余生落其下，亦值文明时。
少小不好弄，逡巡奉弓箕。
虽然苦贫贱，未省亲嚅{口而}。
秋倚抱风桂，晓烹承露葵。
穷年只败袍，积日无晨炊。
远访卖药客，闲寻捕鱼师。
归来蠹编上，得以含情窥。
抗韵吟比雅，覃思念棿攡。
因知昭明前，剖石呈清琪。
又嗟昭明后，败叶埋芳蕤。
纵有月旦评，未能天下知。
徒为强貔豹，不免参狐狸。
谁蹇行地足，谁抽刺天鬐。
谁作河畔草，谁为洞中芝。
谁若灵囿鹿，谁犹清庙牺。
谁轻如鸿毛，谁密如凝脂。
谁比蜀严静，谁方巴賨赀。
谁能钓抃鳌，谁能灼神龟。
谁背如水火，谁同若埙篪。
谁可作梁栋，谁敢驱谷蠡。
用此常不快，无人动交铍。
空消病里骨，枉白愁中髭。
鹿门先生才，大小无不怡。
就彼六籍内，说诗直解颐。
顾我迷未远，开怀溃其疑。
初开凿本源，渐乃疏旁支。
邃古派泛滥，皇朝光赫曦。
揣摩是非际，一一如襟期。
李杜气不易，孟陈节难移。
信知君子言，可并神明蓍。
枯腐尚求律，膏肓犹谒医。
况将太牢味，见啖逋悬饥。
今来置家地，正枕吴江湄。
饵薄钩不曲，跫然守空坻。
嘿坐无影响，唯君款茅茨。
抽书乱签帙，酌茗烦瓯{木羲}。
或伴补缺砌，或偕诣荒祠。
孤筇倚烟蔓，细木横风漪。
触雨妨屝屦，临流泥江蓠。
既狎野人调，甘为豪士訾。
不敢负建鼓，唯忧掉降旗。
希君念余勇，挽袖登文陴。

越恃君子众，大将压全吴。
吴将派天泽，以练舟师徒。
一镜止千里，支流忽然迂。
苍奁朿洪波，坐似冯夷躯。
战舰百万辈，浮宫三十余。
平川盛丁宁，绝岛分储胥。
凤押半鹤膝，锦杠杂肥胡。
香烟与杀气，浩浩随风驱。
弹射尽高鸟，杯觥醉潜鱼。
山灵恐见鞭，水府愁为墟。
兵利德日削，反为雠国屠。
至今钩镞残，尚与泥沙俱。
照此月倍苦，来兹烟亦孤。
丁魂尚有泪，合洒青枫枯。

有蘗何青青，空城雪霜里。
千林尽枯槁，苦节独不死。
他遭匠石顾，总入牺黄美。
遂得保天年，私心未为耻。
高从宿枭怪，下亦容蝼蚁。
大厦若抡材，亭亭托君子。

候煖麹糵调，覆深苫盖净。
溢处每淋漓，沈来还濎滢。
常闻清凉酎，可养希夷性。
盗饮以为名，得非君子病。

河岳挺灵异，星辰精气殊。
在人为英杰，与国作祯符。
襄阳得奇士，俊迈真龙驹。
勇果鲁仲由，文赋蜀相如。
浑浩江海广，葩华桃李敷。
小言入无间，大言塞空虚。
几人游赤水，夫子得玄珠。
鬼神争奥秘，天地惜洪𬬻。
既有曾参行，仍兼君子儒。
吾知上帝意，将使居黄枢。
好保千金体须为万姓谟。

后达多晚荣，速得多疾倾。
君看构大厦，何曾一日成。
在暖须在桑，在饱须在耕。
君子贵弘道，道弘无不亨。
太阳垂好光，毛髪悉见形。
我亦二十年，直似戴盆行。
荆山产美玉，石石皆坚贞。
未必尽有玉，玉且间石生。
精卫一微物，犹恐填海平。

贤哉君子风，讽与古人同。
采药楚云里，移家湘水东。
星霜秋野阔，雨雹夜山空。
早晚相招隐，深耕老此中。

劳禽不择枝，饥虎不畏槛。
君子当固穷，无为仲由滥。
尔奋空拳彼击剑，水纵长澜火飞焰。
汉高偶试神蛇验，武王龟筮惊人险。
四龙或跃犹依泉，小狐勿恃冲波胆。

幽人不喜凡草生，秋锄𣃁得寒青青。
庭闲土瘦根脚狞，风摇雨拂精神醒。
短影月斜不满尺，清声细入鸣蛩翼。
天人戏剪苍龙髯，参差簇在瑶堦侧。
金精水鬼欺不得，长与东皇逞颜色。
劲节暂因君子移，贞心不为麻中直。

君子慎所履，小人多所疑。
尼甫至圣贤，犹为匡所縻。

芳草比君子，诗人情有由。
秪应怜雅态，未必解忘忧。
积雨莎庭小，微风藓砌幽。
莫言开太晚，犹胜菊花秋。

空为梁甫吟，谁竟是知音。
风雪生寒夜，乡园来旧心。
沧江孤棹迥，白阁一钟深。
君子久忘我，此怀甘自沈。

终日长程复短程，一山行尽一山青。
路傍君子莫相笑，天上由来有客星。

幽植众宁知，芬芳只暗持。
自无君子佩，未是国香衰。
白露霑长草，春风到每迟。
不如当路草，芬馥欲何为。

儒为君子儒，儒道不妨孤。
白发多生矣，青山可住乎。
徉狂宁是事，巧达又非夫。
祗此平生愿，他人肯信无。

人说马当波浪险，我经波浪似通衢。
大凡君子行藏是，自有龙神卫过湖。

魏礼段干木，秦王乃止戈。
小国有其人，大国奈之何。
贤哲信为美，兵甲岂云多。
君子战必胜，斯言闻孟轲。

济川无楫拟何为，三杰还从汉祖推。
心学庭槐空发火，鬓同门柳即垂丝。
中兴未遇先怀策，除夜相催也课[诗]。
江上年年接君子，一杯春酒一枰棋。

耨水耕山息故林，壮图嘉话负前心。
素丝鬓上分愁色，络纬床头和苦吟。
笔研不才当付火，方书多诳罢烧金。
同年二十八君子，游楚游秦断好音。

独好中林隐，先期上月春。
闲花傍户落，喧鸟逼檐驯。
寂寞东坡叟，传呼北里人。
在山琴易调，开瓮酒归醇。
伫望应三接，弥留忽几旬。
不疑丹火变，空负绿条新。
鬬蚁闻常日，歌龙值此辰。
其如众君子，嘉会阻清尘。

遥裔烟屿鸿，双影旦夕同。
交翰倚沙月，和鸣弄江风。
{艹/洍}若茂芳序，君子从远戎。
云生阴海没，花落春潭空。
红泪掩促柱，锦衾罗薰笼。
自伤琼草绿，讵惜铅粉红。
裂帛附双燕，为予向辽东。

回中[烽]火入，塞上追兵起。
此时边朔寒，登陇思君子。
东顾望汉京，南山云雾里。

旧传南海出灵禽，时乐名闻不可寻。
形貌乍同鹦鹉类，精神别禀凤皇心。
千年待圣方轻举，万里呈才无伴侣。
红茸糅绣好毛衣，清泠讴鸦好言语。
内人试取御衣牵，啄手暝声不许前。
心愿阳乌恒保日，志嫌阴鹤欲凌天。
天情玩讶良无已，察图果见祥经里。
本持符瑞验明王，还用文章比君子。
自怜弱羽讵堪珍，喜共华篇来示人。
人见嘤嘤报恩鸟，多惭碌碌具官臣。

富贵还乡国，光华满旧林。
秋风树不静，君子叹何深。
故老空悬剑，邻交日散金。
众芳摇落尽，独有岁寒心。

摇落长年叹，蹉跎远宦心。
北风嘶代马，南浦宿阳禽。
佳此黄花酌，酣余白首吟。
凉云霾楚望，蒙雨蔽荆岑。
登眺思清景，谁将眷浊阴。
钓歌出江雾，樵唱入山林。
鱼以嘉名采，木为美材侵。
大道由中悟，逍遥匪外寻。
参佐多君子，词华妙赏音。
留题洞庭观，望古意何深。

君子事行役，再空芳岁期。
美人旷延伫，万里浮云思。
园槿绽红艳，郊桑柔绿滋。
坐看长夏晚，秋月照罗帏。

淇上风日好，纷纷沿岸多。
绿芳幸未歇，泛滥此明波。
采蘩忆幽吹，理棹想荆歌。
郁然怀君子，浩旷将如何。

君子三归擅一名，秋毫虽细握非轻。
军书羽檄教谁录，帝命王言待我成。
势健岂饶淝水阵，锋铦还学历山耕。
毛干时有何人润，尽把烧焚恨始平。

春蚕吐出丝，济世功不绝。
蜘蛛吐出丝，飞虫成聚血。
蚕丝何专利，尔丝何专孽。
映日张网罗，遮天亦何别。
傥居要地门，害物可堪说。
网成虽福己，网败还祸尔。
小人与君子，利害一如此。

君子常闻不迫危，城崩何用急重围。
叛亡能退修文德，果见中牟以义归。

夜雨邻娃告屋倾，一宵从寄念悲惊。
诚知独处从烧烛，君子行心要自明。

夏启吾君子，周储上帝宾。
音容一飘忽，功业自纷纶。
露泣承华月，风惊丽正尘。
空余商岭客，行泪下宜春。

妾本江南采莲女，君是江东学剑人。
逢君游侠英雄日，值妾年华桃李春。
年华灼灼艳桃李，结发簪花配君子。
行逢楚汉正相持，辞家上马从君起。
岁岁年年事征战，侍君帷幕损红颜。
不惜罗衣沾马汗，不辞红粉著刀环。
相期相许定关中，鸣銮鸣佩入秦宫。
谁误四面楚歌起，果知五星汉道雄。
天时人事有兴灭，智穷计屈心摧折。
泽中马力先战疲，帐下蛾眉□□□。
君王是日无神彩，贱妾此时容貌改。
拔山意气都已无，渡江面目今何在。
终天隔地与君辞，恨似流波无息时。
使妾本来不相识，岂见中途怀苦悲。

客有成都来，为我弹鸣琴。
前弹别鹤操，后奏大梁吟。
大梁伤客情，荒台对古城。
版筑有陈迹，歌吹舞遗声。
雄哉魏公子，畴日好罗英。
秀士三千人，煌煌列众星。
金槌夺晋鄙，白刃刎侯嬴。
邯郸救赵北，函谷走秦兵。
君子荣且昧，忠信莫之明。
间谍忽来及，雄图靡克成。
千龄万化尽，但见汴水清。
旧国多孤垒，夷门荆棘生。
苍梧彩云没，湘浦绿池平。
闻有东山去，萧萧班马鸣。
河洲搴宿莽，日夕泪霑缨。
因之唁公子，慷慨此歌行。

香发王孙草，春生君子风。
光摇低偃处，影散艳阳中。
稍稍移蘋末，微微转蕙丛。
浮烟倾绿野，远色澹晴空。
泛彩池塘媚，含芳景气融。
清晖谁不挹，几许赏心同。

戛玉音难尽，凝人思转清。
依稀流户牖，髣髴在檐楹。
更逐松风起，还将涧水幷。
乐中和旧曲，天际转余声。
漂渺浮烟远，温柔入耳轻。
想如君子佩，时得上堂鸣。

共惜连城宝，翻为无当卮。
讵惭君子贵，深讶拙工隳。
泛蚁功全少，如虹色不移。
可怜珍砾石，何计辨糟醨。
江海诚难满，盘筵莫妄施。
纵乖斟酌意，犹得奉光仪。

旧是秦时镜，今来古匣中。
龙盘初挂月，凤舞欲生风。
石黛曾留殿，朱光适在宫。
应祥知道泰，监物觉神通。
肝胆诚难隐，妍媸信易穷。
幸居君子室，长愿免尘蒙。

郁蒸夏将半，暑气扇飞阁。
骤雨满空来，当轩卷罗幕。
度云开夕霁，宇宙何清廓。
明月流素光，轻风换炎铄。
孤鸾伤对影，宝瑟悲别鹤。
君子去不还，遥心欲何托。

妾生兮不辰，盛年兮逢屯。
寒暑兮心结，夙夜兮眉颦。
循环兮不息，如彼兮车轮。
车轮兮可歇，妾心兮焉伸。
杂沓兮无绪，如彼兮丝棼。
丝棼兮可理，妾心兮焉分。
空闺兮岑寂，妆阁兮生尘。
萱草兮徒树，兹忧兮岂泯。
幸逢兮君子，许结兮殷勤。
分香兮翦发，赠玉兮共珍。
指天兮结誓，愿为兮一身。
所遭兮多舛，玉体兮难亲。
损餐兮减寝，带缓兮罗裙。
菱鉴兮慵启，博𬬻兮焉熏。
整袜兮欲举，塞路兮荆榛。
逢人兮欲语，鞈匝兮顽嚚。
烦冤兮凭胸，何时兮可论。
愿君兮见察，妾死兮何瞋。

灼灼叶中花，夏萎春又芳。
明明天上月，蟾缺圆复光。
未如君子情，朝违夕已忘。
玉帐枕犹暖，纨扇思何长。
愿因西南风，吹上玳瑁床。
娇眠锦衾里，展转双鸳鸯。

我劝出家辈，须知教法深。
专心求出离，辄莫染贪淫。
大有俗中士，知非不爱金。
故知君子志，任运听浮沈。

宿昔祖师教，了空无不可。
枯槁未死身，理心寄行坐。
仁公施春令，和风来泽我。
生成一草木，大道无负荷。
论入空王室，明月开心胸。
性起妙不染，心行寂无踪。
若非禅中侣，君为雷次宗。
比闻朝端名，今贻郡斋作。
真思凝瑶瑟，高情属云鹤。
抉得骊龙珠，光彩曜掌握。
若作诗中友，君为谢康乐。
盘薄西山气，贮在君子衿。
澄澹秋水影，用为字人心。
群物如凫鹥，游翺爱清深。
格居第一品，高步凌前躅。
精义究天人，四坐听不足。
伊昔柳太守，曾赏汀洲蘋。
如何五百年，重见江南春。
公每省往事，咏歌怀昔辰。
以兹得高卧，任物化自淳。
还因访禅隐，知有雪山人。

深沈阃外略，奕世当荣寄。
地裂大将封，家传介珪瑞。
至今漳河俗，犹受仁人赐。
公初镇惟邢，决胜无精兵。
重围逼大敌，六月守孤城。
政用仁恕立，恩由赏罚明。
遂令麾下士，感德不顾生。
于时闻王师，诸将兵颇黩。
天子狩南汉，烟尘满函谷。
纯臣独耿介，下士多反复。
明公仗忠节，一言感万夫。
物性如蒺蔾，化作春兰敷。
见说金被烁，终期玉有瑜。
移官万里道，君子情何如。
伊昔避事心，乃是方袍客。
顿了空王旨，仍高致君策。
安知七十年，一朝值宗伯。
言如及清风，醒然开我怀。
宴息与游乐，不将衣褐乖。
海底取明月，鲸波不可度。
上有巨蟒吞，下有毒龙护。
一与吾师言，乃于中心悟。
咄哉冥冥子，胡为自尘污。

诗教殆沦缺，庸音互相倾。
忽观风骚韵，会我夙昔情。
荡漾学海资，郁为诗人英。
格将寒松高，气与秋江清。
何必邺中作，可为千载程。
受辞分虎竹，万里临江城。
到日扫烦政，况今休黩兵。
应怜禅家子，林下寂无营。
迹隳世上华，心得道中精。
脱略文字累，免为外物撄。
书衣流埃积，砚石駮藓生。
恨未识君子，空传手中琼。
安可诱我性，始愿愆素诚。
为无鸑鷟音，继公云和笙。
吟之向禅薮，反愧幽松声。

七石配七贤，隐僧山上移。
石性殊磊落，君子又高奇。
跂禅服宜坏，坐客冠可隳。
夜倚月树影，昼倾风竹枝。
集质患追琢，表顽用磷缁。
佚火玉亦害，块然长在兹。

桂阳仙柳道家说，昔传苏君今是薛。
聊将握槊偶时人，便被人间称冠绝。
黄杨文局龟螭蟠，琢成骰子双琅玕。
初疑月破云中堕，复怪星移指下攒。
谁识兵奇势可保，坐看将军上一道。
有时彩王非所希，笑击单于出重围。
凫惊隼击疾若飞，左顾右盻生光辉。
家本联姻汉戚里，身是长安贵公子。
名高艺绝何翩翩，几回决胜君王前。
扈游长乐与祈年，人望青云白日边。
谪宦江南岁阴晚，还将此道聊自遣。
繇来君子行最长，予亦知君寄心远。

君吏桃州尚奇迹，桃州采得桃花石。
烂疑朝日照已舒，含似春风吹未坼。
珪璋特达世所珍，吾知此物亦其伦。
应羡花开不凋悴，应嘉玉片无缁磷。
立性坚刚平若砥，君子偏将交道比。
何人亦秉坚刚姿，吾见君心得如此。
君心所好我独知，别多见少长相思。
从来赏玩安左右，万里提携君莫辞。

有美一人兮，婉如青扬。
识曲别音兮，令姿煌煌。
绣袂捧琴兮，登君子堂。
如彼萱草兮，使我忧忘。
欲赠之以紫玉尺，白银铛，久不见之兮，湘水茫茫。

古交如真金，百炼色不回。
今交如暴流，儵忽生尘埃。
我愿君子气，散为青松栽。
我恐荆棘花，只为小人开。
伤心复伤心，吟上高高台。

为鱼须处海，为木须在岳。
一登君子堂，顿觉心寥廓。
右听青女镜，左听宣尼铎。
政术似蒲卢，诗情出冲漠。
从来苦清苦，近更加澹薄。
讼庭何所有，一只两只鹤。
烟霞色拥墙，禾黍香侵郭。
严霜与美雨，皆从二天落。
苍生苦疮痍，如何尽消削。
圣君新雨露，更作谁恩渥。
即捉五色笔，密勿金銮角。
即同房杜手，把乾坤橐籥。
休说卜圭峰，开门对林壑。

天目连天搏秀气，峥嵘作起新城地。
德门锺秀光盛时，三虎八龙皆世瑞。
顷者天厖乱下鲸翻海，烽火崩腾照行在。
江表唯传君子营，剑冲牛斗疏真宰。
金昆玉季轻三鼓，煮海悬鱼臣节苦。
雁影参差入瑞烟，荆花灿烂开仙圃。
我闻大中咸通真令主，相惟大杜兼小杜。
但能致君活国济生人，亦何必须踏金梯，折桂树。
宣宗懿宗调舜琴，大杜小杜为殷霖。
出将入相兮功德深，生人受赐兮直至今。
杜侯兄弟继之后，璞玉浑金美腾口。
常言一呼百万何足云，终取封侯之印大如斗。
功闻吾皇似尧禹，搜索贤良皆面睹。
杜侯杜侯，君傥修令德，克有终，即必还为大杜兼小杜。
人之戴兮天笔注，国之福兮天固祚。
四海无波八表臣，如今而后君看取。

君子食即食，何必在珍华。
小人食不食，纵食如泥沙。
清歌且莫唱，妙舞亦休夸。
尔非凤灸麒麟肉，焉能一挂于齿牙。
去来去来归去来，红泉正洒芙蓉霞。

真宰动洪𬬻，万物皆消息。
唯有三珠树，不用东风力。
君子天庙器，头骨何巉崱。
海内久闻名，江西偶相识。
谁不有诗机，麟龙不解织。
谁不有心地，兰茝不曾植。
多君二俱作，独立千仞壁。
话道出先天，凭师动臻极。
青霄雁行律，红露荆花滴。
偶然成远别，别后长相忆。
行至鄱阳郡，又见谢安石。
留我遇残冬，身心苦恬寂。
江上春又至，引颈山空积。
何日再相逢，天香满瑶席。

伤心复伤心，流光似飞电。
有惠骊龙十斛珠，不如一见君子面。
愁人复愁人，满眼皆埃尘。
有惠黄金一万斤，不如一见于仁人。
我昔读诗书，如今尽抛也。
只记得田叔孟温舒，帝王满口呼长者。

君子称一善，馨香遍九垓。
小人妒一善，处处生嫌猜。
口如暴死人，铁尺拗不开。
稂莠蚀田髓，积阴成冬雷。
因知咋舌人，千古空悠哉。

蚁踏金苞四五株，洞庭山上味何殊。
不缘松树称君子，肯便甘人唤木奴。

宫锦三十段，金梭新织来。
殷勤谢君子，迢递寄寒灰。
鸑鷟对鼓舞，神仙双裴回。
谁当巧裁制，披去升瑶台。

北游兵阻复南还，因寄荆州病掩关。
日月坐销江上寺，清凉魂断剡中山。
披缁影迹堪藏拙，出世身心合向闲。
多谢扶风大君子，相思时到寂寥间。

圣人不生，麟龙何瑞？梧桐不高，凤凰何止？吾闻古之有君子，行藏以时，进退求己。
荣必为天下荣，耻必为天下耻。
茍进不如此，退不如此。
亦何必用虚伪之文章，取荣名而自美。

凭君子后午前看，一脉天津在脊端。
金阙内藏玄谷子，玉池中坐太和官。
只将至妙三周火，炼出通灵九转丹。
直指几多求道者，行藏莫离虎龙滩。

君子既执迷，无由达情素。
明月海山上，秋风独归去。

平生才不足，立身信有余。
自叹无大故，君子莫相疏。

平生游城郭，殂没委荒榛。
自我辞人世，不知秋与春。
牛羊久来牧，松柏几成薪。
分绝车马好，甘随狐兔群。
何处清风至，君子幸为邻。
烈烈盛名德，依依伫良宾。
千年何旦暮，一室动人神。
乔木如在望，通衢良易遵。
高门傥无隔，向与析龙津。

江都昔丧乱，阙下多构兵。
豺虎恣吞噬，干戈日纵横。
逆徒自外至，半夜开重城。
膏血浸宫殿，刀枪倚檐楹。
今知从逆者，廼是公与卿。
白刃污黄屋，邦家遂因倾。
疾风知劲草，世乱识忠臣。
哀哀独孤公，临死乃结缨。
天地既板荡，云雷时未亨。
今者二百载，幽怀犹未平。
山河风月古，陵寝露烟青。
君子秉祖德，方垂忠烈名。
华轩一惠顾，土室以为荣。
丈夫立志操，存没感其情。
求义若可托，谁能抱幽贞。

台阁神仙地，衣冠君子乡。
昨朝犹对坐，今日忽云亡。
魂随司命鬼，魄逐见阎王。
此时罢欢笑，无复向朝堂。

阙下情偏已绝稀，天涯身远复相依。
庭花每对从容落，夜烛多同笑语归。
君子是行应柏署，鄙人何望即柴扉。
青云若遇交亲话，白璧无心待发挥。

日下非殊俗，天中嘉会朝。
念余怀义远，矜尔畏途遥。
涨海宽秋月，归帆[驶]夕飙。
因惊彼君子，王化远昭昭。

南湖美泉石，君子玩幽奇。
湾澳陪临泛，岩峿共践窥。
秋风赪桂竦，春景绿杨垂。
郢路委分竹，湘滨拥去麾。
枉帆怀胜赏，留景惜差池。
水木且不弃，情由良可知。

君子每垂眷，江山共流眄。
水远林外明，岩近雾中见。
终日西北望，何处是京县。
屡登高春台，徒使泪如霰。

东邻美女实名倡，绝代容华无比方。
浓纤得中非短长，红素天生谁饰妆。
桂楼椒阁木兰堂，绣户雕轩文杏梁。
屈曲屏风绕象床，萎蕤翠帐缀香囊。
玉台龙镜洞彻光，金炉沈烟酷烈芳。
遥闻行佩音锵锵，含娇欲笑出洞房。
二八三五闺心切，褰帘卷幔迎春节。
清歌始发词怨咽，鸣琴一弄心断绝。
借问哀怨何所为，盛年情多心自悲。
须臾破颜倏敛态，一悲一喜倂相宜。
何能见此不注心，惜无媒氏为传音。
可怜盈盈直千金，谁家君子为藁砧。

亭亭峄阳树，落落千万寻。
独抱出云节，孤生不作林。
影摇绿波水，彩绚丹霞岑。
直干思有托，雅志期所任。
匠者果留盼，雕斵为雅琴。
文以楚山玉，错以昆吾金。
虬凤吐奇状，商征含清音。
清音雅调感君子，一抚一弄怀知己。
不知锺期百年余，还忆朝朝几千里。
马卿台上应芜没，阮籍帷前空已矣。
山情水意君不知，拂匣调弦为谁理。
调弦拂匣倍含情，况复空山秋月明。
陇水悲风已呜咽，离鹍别鹤更凄清。
将军塞外多奇操，中散林间有正声。
正声谐风雅，欲竟此曲谁知者。
自言幽隐乏先容，不道人物知音寡。
谁能一奏和天地，谁能再抚欢朝野。
朝野欢娱乐未央，车马骈阗盛彩章。
岁岁汾川事箫鼓，朝朝伊水听笙簧。
窈窕楼台临上路，妖娆歌舞出平阳。
弹弦本自称仁祖，吹管由来许季长。
犹怜雅歌淡无味，渌水白云谁相贵。
还将逸词赏幽心，不觉繁声论远意。
传闻帝乐奏钧天，傥冀微躬备五弦。
愿持东武宫商韵，长奉南熏亿万年。

猗嗟众珍，以况君子。
公侯之胄，必复其始。
利器长材，温仪峻峙。

晴日暖珠箔，夭桃色正新。
红粉青镜中，娟娟可怜嚬。
君子在遐险，蕙心谁见珍。
罗幕空掩昼，玉颜静移春。
江瑟语幽独，再三情未申。
黄鹄千里翅，芳音迟所因。

仙郎早朝退，直省卧南轩。
院竹自成赏，阶庭寂不喧。
焚香开后阁，起草闭前门。
礼乐风流美，光华星位尊。
荣兼朱绂贵，交乃布衣存。
是日登龙客，无忘君子恩。

秋天碧云夜，明月悬东方。
皓皓庭际色，稍稍林下光。
桂华澄远近，璧彩散池塘。
鸿雁飞难度，关山曲易长。
揆予秉孤直，虚薄忝文昌。
握镜惭先照，持衡愧后行。
多才众君子，载笔久词场。
作赋推潘岳，题诗许谢康。
当时陪宴语，今夕恨相望。
愿欲接高论，清晨朝建章。

宁栖野树林，宁饮涧水流。
不用坐[粱]肉，崎岖见王侯。
鄙哉匹夫节，布褐将白头。
任智诚则短，守任固其优。
侧闻大君子，安问党与雠。
所不卖公器，动为苍生谋。
贱子跪自陈，可为帐下不。
感激有公议，曲私非所求。

蟏蛸挂虚牖，蟋蟀鸣前除。
岁晏凉风至，君子复何如。
高馆阒无人，离居不可道。
闲门寂已闭，落日照秋草。
虽有近音信，千里阻河关。
中复客汝颍，去年归旧山。
结交二十载，不得一日展。
贫病子既深，契阔余不浅。
仲秋虽未归，暮秋以为期。
良会讵几日，终日长相思。

人外遗世虑，空端结遐心。
曾是巢许浅，始知尧舜深。
苍生讵有物，黄屋如乔林。
上德抚神运，冲和穆宸襟。
云雷康屯难，江海遂飞沈。
天工寄人英，龙衮瞻君临。
名器苟不假，保厘固其任。
素质贯方领，清景照华簪。
慷慨念王室，从容献官箴。
云旗蔽三川，画角发龙吟。
晨扬天汉声，夕卷大河阴。
穷人业已宁，逆虏遗之擒。
然后解金组，拂衣东山岑。
给事黄门省，秋光正沈沈。
壮心与身退，老病随年侵。
君子从相访，重玄其可寻。

冬中余雪在，墟上春流驶。
风日畅怀抱，山川多秀气。
雕胡先晨炊，庖脍亦云至。
高情浪海岳，浮生寄天地。
君子外簪缨，埃尘良不啻。
所乐衡门中，陶然忘其贵。

托身侍云陛，昧旦趋华轩。
遂陪鹓鸿侣，霄汉同飞翻。
君子垂惠顾，期我于田园。
侧闻景龙际，亲降南面尊。
万乘驻山外，顺风祈一言。
高阳多夔龙，荆山积玙璠。
盛德启前烈，大贤锺后昆。
侍郎文昌宫，给事东掖垣。
谒帝俱来下，冠盖盈丘樊。
闺风首邦族，庭训延乡村。
采地包山河，树井竟川原。
岩端回绮槛，谷口开朱门。
阶下群峰首，云中瀑水源。
鸣玉满春山，列筵先朝暾。
会舞何飒沓，击钟弥朝昏。
是时阳和节，清昼犹未暄。
蔼蔼树色深，嘤嘤鸟声繁。
顾己负宿诺，延颈惭芳荪。
蹇步守穷巷，高驾难攀援。
素是独往客，脱冠情弥敦。

君子盈天阶，小人甘自免。
方随炼金客，林上家绝𪩘。
背岭花未开，入云树深浅。
清昼犹自眠，山鸟时一啭。

幸忝君子顾，遂陪尘外踪。
闲花满岩谷，瀑水映杉松。
啼鸟忽临涧，归云时抱峰。
良游盛簪绂，继迹多夔龙。
讵枉青门道，胡闻长乐钟。
清晨去朝谒，车马何从容。

连山四望何高高，良马本代君子劳；燕地冰坚伤冻骨，胡天霜缩落缩寒毛。
愿君回来乡山道，道傍青青饶美草；鞭策寻途未敢迷，希君少留卷（养）[二]疲老。
（“卷”，原卷作“养”。
）君其去去途未穷，悲鸣羸卧此山中；桃花零落三春月，桂枝摧折九秋风。
昔是浮光疑曳练，常时蹑景如流电；长揪尘暗形影遥，（“长揪”，蒋、项皆云当作“长楸”。
）上策（林）[三]（“策”，原卷作“叶”。
）日明踪迹偏（遍）。
汉女[四]弹弦怨离别，楚王兴歌苦征战；赤血霑霑（君）[五]君不知，白骨辞君君不见。
少年驰射出幽幷，高秋摇落重横行；云中想见游龙影，月下思闻飞鹊声。
千里相思浩如失，一代英雄从此毕；盐车-14-垂耳不知年，妆楼画眉宁记日？高门待封杳无期，迁乔题柱即长辞；（“迁乔”，蒋校作“仙桥”，指成都升仙桥，用《华阳国志》载司马相如事。
）八骏驰名终已矣，千金卖（买）骨复何时？（[一]刘希夷的诗在敦煌卷子里面传钞的不少，如《白头老翁》〖《全唐诗》作《代悲白头翁》〗有三个写本，并且题着刘希夷的名字。
和《死马赋》写在同一卷子〖伯三六一九〗上的，还有《𢭏衣篇》和《北邙篇》〖《全唐诗》作《洛川怀古》〗，《𢭏衣篇》也题着刘希夷的名字。
此题作“刘希移”，误。
[二]依俞、刘说。
[三]依刘校。
[四]刘云：“汉女谓乌孙公主，见石崇《王明君辞序》。
”[五]依俞校。
）。

猗嗟众珍，以况君子。
公侯之胄，必复其始。
香器长材，温仪峻峙。
显此元明，于斯备矣。
（按此诗凡八首，已载《全唐诗》。
惟“其二”缺末两句，故依《珠英集》补全之。
）-19-。

君不见贾谊寰中推逸才，{亻丸}香坐处馆常开。
（{亻丸}，蒋、项皆云应作“仇”。
仇香为后汉人，曾任主簿，此处借指贾季良。
）栖鸾未即冲天去，驯鸽先能听□□。
（蒋云阙文为“事来”二字，“听事”即“厅事”。
）亦闻无角巢君屋，诸处不栖如[一]择林[二]。
（“林”，原作“木”。
）宁随贺燕空绕梁，为逐迁莺俱□□，风窗月户清节凉，抚翼和鸣君子旁。
双影时时临砚水，轻毛片片落书□。
（蒋云阙文当为“窗”字。
）□君德，辉彩鲜鲜生羽翼；感君心，灵庆昭昭相应深。
何必淮南投小吏，飞来□□化为金[三]。
（[一]俞云：“‘如’疑‘知’。
”[二]刘云：“‘林’当作‘木’与屋为韵。
《世说新语·语言篇》：李弘度说：“穷猿奔林，岂暇择木。
”[三]刘云：“《搜神记》张灏为梁相，有鹊化为一圆石，灏破之得一金印。
”）。

日给当轮满，星郎伏奏旋。
犹纡起草思，更有落花篇。
气与香衣杂，光侵画壁然。
徒闻赋君子，无以和神仙。
（此诗见《分门纂类唐歌诗》残本第六册《草木虫鱼类》卷五。
）。

桐坂疏抱{雝/缶}，崐丘落县米。
岂如中辅邑，迸泉毓为醴。
气高灵洮作，润洽冲务启。
月潭信玲珑，霞溜几清泚？湝湝上善用，的的烦虑洗。
君子怀淡交，相从涧之底。
（见《金石萃编》卷六十一。
（序中原缺一字，据《续古文苑》卷四补。
）（按此诗快乐序在韦元旦、贾言淑诗刻之碑阴，诗前署书者之名曰“大唐裕明子书”，题下署诗序作者之名曰“云阳主簿明台子徐彦伯字光”，诗后署诗作者之名曰“裕明子河间尹元凯字戫”。
望又按史称徐彦伯名洪，以字显，据碑，知实名彦伯而字光也。
彦伯于武后垂拱间为云间主簿，屡迁给事中，预修《三教珠英》，历修文馆学士、工部侍郎、太子宾客而卒。
）。

昔日鸣弦地，今闻生涧水。
灵潜敝政余，润发雕文始。
滴滴流珠散，渟渟明月止。
善香怀若人，淡交挹君子。
镜澈无纤翳，天清涤烦滓。
虚忝神仙台，何由弄风晷？（见《金石萃编》卷六十一。
）（〖1〗诗刻次温翁念一诗后，署作者之名曰“天官员外郎李鹏字至远”，亦尹元凯所书。
碑末纪年曰“垂拱四年龙集戊子四月戊□”，盖公元六八八年也。
）。

玉阶王道泰，金门词藻多。
文雄自指引，美景相经过。
野气连空谷，春色满长河。
方从君子会，终宴且当歌。
（见影印本《新编纂图增类群书类要事林广记》卷七。
）-136-。

君子清明致自强，大寮佥语美公方。
长才上拔孤摽日，利剑新磨一匣霜。
千里早时知逸足，片言中夜许刚肠。
已知金石终无变，应蓄归休在智囊。

陋巷长闻君子穷，我生宁免因儒宫。
辛勤自灌一畦韭，卤莽还开三径蓬。
竹下喜逢青眼士，草中甘作-194-白头翁。
佳期日暮不知处，把钩（陈九思同志谓是“钓”字之讹。
）徒吟江上风。

忆拜明公日，青云料果符。
征贤披显诏，射策冠英儒。
物论推前哲，朝纲揖大巫。
德门深茂秀，义土辟膏腴。
简翰垂师法，文章述帝谟。
民欢车辙至，士畏履声趋。
省闼名尤美，藩方政历殊。
五兵森武库，百氏秘文枢。
小谢才难比，诸荀道亦具。
几年思乐土，长日咏生𫇴，洁俭遵明训，清通轨令图。
马奔为信竹，鞭举示刑蒲。
促座嘉宾满，分题健笔濡。
碧江秋鸟聚，青漳瞑猿孤。
月上连城璧，星环合浦珠。
早凉生玉树，盛暑退冰壶。
豹变真君子，龙钟浅丈夫。
新知多巂彦，旧态只狂奴。
敢望怜哀鸟，何烦敬朽株。
已愁沾洒泪，还去海西隅。

（昨得谢课书，希于京秩之中更与迁转。
余以诸儿侄辈生长以来，未谙外事，艰难损益，懵然莫知，因抒古诗一章晓之。
）去年初释褐，一命列蓬丘。
（谓谢课。
）青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲陵（《纪事》“陵”作“凌”。
）云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚忧游。
生逢世多僻，委任信沉浮。
仕宦不喜达，吏隐同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不堕（《纪事》“堕”作“惰”。
）为箕裘。
二十中甲科，頳尾化为虬。
（二十三进士及第，今举全数。
）三十入翰苑（时三十三，），步武向瀛州。
四十登宰辅（年四十一），貂冠侍冕旒。
备位行一纪，将何助帝猷。
既非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉田侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功。
安得专（《纪事》“专”作“霑”。
）厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
（曾参云：“十目所视。
”古人云：“千人所指。
”言可畏。
）借问尔与吾，如何不自愧？戒尔学立身，莫若先孝悌。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学-271-而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
《相鼠》与《茅鸱》，宜鉴诗人剌。
（《毛诗》：“《相鼠》，刺无礼。
”《左传》：“茅鸱”，刺不恭。
）戒尔勿放旷，放旷非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性。
化为凶险（《纪事》“险”作“暴”。
）类。
古今倾败者，历历皆可记。
戒尔勿多言，多言者众（《纪事》“者众”作“众所”。
）忌。
茍不慎枢机。
灾危从此始。
是非毁誉间，适足为身累。
举世重交游，拟结金兰契。
忿怨容易（《纪事》“容易”作“从是”。
）生，风波当时起。
所以公君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，籧篨与戚施。
举世重任侠，（《史记》：“轻死重义曰侠。
”）呼俗（《纪事》“呼俗”作“俗呼”。
）为气义。
（《纪事》“气义”作“义士”。
）为人赴急难，往往陷刑死。
所以马援书，殷勤戒诸子。
（马援告儿孙书，甚非此事。
）举世贱清素，奉身好华侈。
肥马衣轻裘，扬扬过闾里。
虽得巿童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹非悯我，勿使著罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。
（见《宋文鉴》卷十四。
以《宋诗纪事》校之。
）（此诗疑作于入宋后。
）（〖1〗《宋史》卷二四九《范质传》：“从子校书郎杲求奏迁秩，质作诗晓之。
时人传诵，以为劝戒。
”）-272-。

本是达官儿，名作郎君子。
从小好读书，更须多识字。
长大人中官，当衙判曹事。
高马衣轻裘，伴涉诸王子。
官高渐入朝，供奉亲天子。
纵得公王侯，终归不免死。

时出西郊霁色开，寻真欲去重徘徊。
风泉净洗高人耳，松柏化为君子材。
翠𪩘绝高尖插汉，碧潭无底搅轰雷。
上盘下际非凡境，个里何曾俗客来。
（《正德南康府志》十《诗类》）。

吟登晚驿亭，醉罢红灯落。
（《诗学指南》四（《吟窗杂录》卷十四正字王玄《诗中旨格》，“醉罢”作“醮罢”，幷云“此比君子欲仕于明时也”。
）。

近冬附火为泰火，透春拥炉成否炉。
用否随时有轻重，进身君子合知无。
（《清异录》一）-522-。

和风习习，落景沉沉。
俯映绿水，仰睎翠林。
友朋好合，如□瑟琴。
勉矣君子，俱奉尧心。
（《翰林学士集》）-670-（按：此诗原署“酆王友张文琮”。
张步云《唐代逸诗辑存》收入。
）。

人若劳于形，百病不能成。
饮酒忌大醉，诸疾自不生。
食了行百步，数将手摩肚。
睡不苦高枕，唾涕不远顾。
寅丑日剪甲，理发须百度。
饱则立小便，饥乃坐漩溺。
行坐莫当风，居处无小隙。
向北大小便，一生昏羃羃。
日月固然忌，水火仍畏避。
每夜洗脚卧，饱食终无益。
忍辱为上乘，谗言断亲戚。
思虑最伤神，喜怒伤和息。
每去鼻中毛，常习不唾地。
平明欲起时，不床先左脚。
一日免灾咎，去邪兼辟恶。
但能七星步，令人长寿乐。
酸味伤于筋，辛味损正气。
苦则损于心，甘则伤其志。
咸多促人寿，不得偏耽嗜。
春夏任宣通，秋冬固阳事。
独卧是守真，慎静最为贵。
财帛生有分，知是将为利。
强知是大患，少欲终无累。
-688-神气自然存，学道须终始。
书于壁户间，将用传君子。
（《正统道藏·洞神部·方法类》。
此首亦疑为伪托之作。
）。

龚胜无遗生，季业有穷尽。
嵇叟理既迫，霍子命亦殒。
屡屡厚霜指，纳纳冲风菌。
邂逅竟既时，修短非所慜。
恨我君子志，不得严上泯。
送心正觉前，斯痛久已忍。
既知人我空，何愁心不谨。
唯愿乘来生，怨亲同诚朕。
（见同书卷一百十五《舍身篇》）。

隐隐春城东，朦胧陈近深。
君子顾榛莽，兴言伤古今。
决河道新流，疏迳踪旧林。
开亭俯川陆，时景宜招寻。
肃穆逢使轩，寅犹事登临。
忝游芝兰下，还对桃李阴。
峰远白波来，气喧黄鸟吟。
因睹歌颂作，始知经济心。
灌（疑）坛（疑）县（小川环树疑此字涉下文而衍）有遗风，单父多鸣琴。
谁得久州县，苍生怀德音。
（日本藏唐抄本《新撰类林抄》卷四）。

（严维谢良弼〖谢良辅之昆仲，曾任中书舍人。
据顾况《礼部员外郎陶氏集序》〗裴晃〖不详〗吕渭郑槩陈允初庾骙〖不详〗贾肃〖不详〗）喜从林下会，还忆府中贤。
（严维）石门云路里，花宫玉笥前。
（谢良弼）日移侵岸竹，溪引出山泉。
（裴晃）猿饮无人处，琴听浅溜边。
（吕渭）黄粱谁共饭，香茗忆同煎。
（郑槩）暂与真僧对，遥知静者便。
（允初）清言皆亹亹，佳句又翩翩。
（庾骙）竟日怀君子，沉吟对暮天。
（贾肃）。

谁家郎君子，开眼造地狱。
枉法取人钱，养那一群贼。
饶伊家户大，业成出不得。
除非轮回满，换形偿他力。
看君骑底驴，总是如此色。
无事被鞭杖，有理说不得。

黄叶飘零化作尘，本来非妄亦非真。
有情故宅含秋色，无名君子湛然春。

充乎其居，或以匮己之虚，（一作“或踬其涂，匮乎己之虚”。
蜀本云：“或以”字下疑脱“两”字）。
或盈其庐。
孰匮孰充，为泰为穷，君子乌乎取以宁其躬！若君者之于道而已尔，世孰知其从容耶！（见《柳河东集》卷二五）-999-。

惟此庙学，邺侯所作。
厥初庳下，神不以宇。
生（《唐文粹》作“先”）师所处，亦窘寒暑。
乃新斯宫，神降其献。
讲读有常，不诫用劝。
揭揭元[哲]（誓），有师之尊。
群圣严严，大法以存。
像图孔肖，咸在斯堂。
以瞻以仪，俾不[或]（惑）忘。
后之君子，无废成美。
琢词碑石，以赞攸始。
（同前书卷三一。
据《唐文粹》卷五一校改）。

[原宪]（宪原）守贫志不移，颜回安命更谁知？嘉禾未必春前熟，君子从来用有时。
（见《祖堂集》卷七）（按：《祖堂集》云：“师初出家，时儒假大德送三首诗。
”师指义存，长庆二年生，十七出家，时在开成三年。
“假大德”似非人名，“假”疑“贾”之误，未能臆定，故姑以“开成时儒”立目。
）。

□□□□□，□□□□柳。
□□□□□，□□□□久。
□□□□□，□□□□阜。
自有此山川，于今几-1100-太守？忆昔蔡与谢，兹焉屡回首。
□□□□□，□□□□口。
□□□□□，□□□□吼。
□□□□□，□□□□后。
□□□□□，□□□□朽。
□□□□□，□□□□有。
近世二千石，毕公宣化厚。
丞相量纳川，平阳气冲斗。
三贤若时雨，所至跻仁寿。
凛凛君子风，余将千载友。
（丞相谓陆兖公，尚书谓毕隆择，平阳谓齐詹事澣，三贤皆历此郡。
）□□□□□，□□□□偶。
□□□□□，□□□□绶。
□□□□□，□□□□茍。
□□□□□，□□□□酒。
□□□□□，多景悬窗牖。
□□□□□，□□□□负。
（详附按）班剑出妓堂。
（郡城东南有谢公妓院堂遗迹。
○见《嘉定镇江志》卷十二）（按：“自有”二句、“忆昔”二句见《舆地纪胜》卷七《镇江府》，题作《游北固》；“自有”二句、“近世”六句见《野客丛书》卷十七、《嘉定镇江志》卷十四；自注据《嘉定镇江志》，《野客丛书》所录稍异，录如次：“毕构政事为开元第一，陆丞相象先、平阳齐澣，三贤皆为此郡。
”疑已经引录者改写；“凛凛”二句及诗题见《嘉定镇江志》卷十四；“多景”句见《墨庄漫录》卷四；各韵字据《刘宾客外集》卷七《和浙西李大夫晚下北固山喜松径成阴怅然怀古偶题临江亭幷浙东元相公所和〖注：依本韵〗》。
全诗据传璇琮先生《李德裕年谱》宝历元年谱考证处理。
《全唐诗》卷四七五据《野客丛书》录八句及注。
）。

异哉神剑实摽奇，自古求人得者稀。
在匣谓（伯作“为”）言无照耀，用来方觉转（伯作“见腾”）光辉。
破犹（伯作“由”）预，除狐疑，壮心胆兮定神姿。
六贼既因斯剪拂，八万尘劳尽乃（伯作“犹自”）挥。
斩邪徒，荡妖孽，生死荣枯（伯作“魔云”）齐了决。
三尺灵虵覆（伯作“赴”）碧潭，一片晴光莹（伯作“暎”）寒月。
愚人忘（伯作“望”）剑克舟求，奔驰（伯作“他”）浊浪徒悠悠（伯作“游游”）。
抛弃澄（伯作“尘”）源逐浑派，岂知神剑不随流。
他人剑兮（伯无“兮”字）带血腥，我之剑兮含灵鸣（伯作“明”）。
他人（伯作“之”）有剑伤物命，我之有剑救生灵。
君子得时（伯作“之”）离彼此（伯作“我”），小人得处自轻（伯作“之倾其”）生。
他家不用我家剑，世上（伯作“时向”）高低早晚平。
须知神剑功（伯作“弘”）难纪，慑魔威（伯作“怨”）兮定生死。
未得之者易成难，得剑之人难却易。
（伯无此二句）展则（伯作“耶”）周遍（伯作“游”）法界中，收乃还归一尘里。
（伯此下有“不逢斯剑异成难，得剑之人难成异”二句）若将此剑镇乾坤，四塞终无战云起。
（见《祖堂集》卷九、伯三五九一卷）。

楚竹青玉润，从来湘水阴。
缄书取直节，君子知虚心。
入用随宪简，积文不受金。
体将丹凤直，色映秋霜深。
宁肯假伶伦，谬为龙凤吟。
唯将翰院客，昔秘瑶华音。
长跪捧嘉贶，岁寒惭所钦。
（同前。
吴企明云裴侍郎为裴瓒）。

-1357-臣爱睡，臣爱睡，不卧毡，不盖被。
片石枕头，蓑衣铺地，震雷掣电鬼神惊，臣当其时正酣睡。
闲思张郎，闷想范蠡，说甚孟德，休言刘备，三四君子，只是争此闲气。
争如臣向青山顶头，白云堆里，展开眉头，解放肚皮，且一觉睡。
管什（一作“甚”）玉兔东生，红轮西坠。
（见足本《诗话总龟》卷四七、元蔡正孙《诗林广记后集》卷九引庞元英《谈薮》。
）（〖1〗《谈薮》云：“陈抟隐武当山，后居华州云台观，多闭户独卧，或累月不起。
周世宗召入禁中，扃户试之，月余始开，抟熟寐如故。
尝对御歌此诗云。
”）。

不见古君子，空余旧林峦。
翠色媚车马，爽气严衣冠。
水天（《同治志》作“天水”）影交碧，松竹声相寒。
（见上海图书馆据天一阁藏本所摄胶卷弘治《温州府志》卷二十二、同治五年刊齐召南纂《温州府志》卷四。
）（按：陆心源《宋诗纪事补遗》卷八十八收姚揆此诗。
）。

道泰亲承候，阳和始发生。
律移衤孟月，斗建守寅行。
君子心干惕，阴阳顺节萌。
三旬终出户，𢭏治再还烹。

昔我背准时，淄庭叨筮仕。
及君飞盖夕，梁墀擅诗史。
联文日华上，接绚阳台里（此字原残）。
东阁奉宾游，西园追宴喜。
谬此梁松筠，相彼历冬春。
连璧交逾密，断金情更亲。
林中浮渌虮，濠际跃頳鳞。
自然知管鲍，宁止挹雷陈。
欢娱乐相乐，放旷寻岩壑。
原野萦心神，琴樽谐赏托。
萧深（周改为“森”）对风景，顾歩披花药。
烟霞牙{丿为丶}萦暎，茑萝纷苒弱。
淹留穷[眺]（晀）玩，丽藻方辉焕。
逸唱子为轻，课拙余成惮。
联翩限从[役]（伇），云雨俄分散。
各下澘然泪，共切离群欢。
长望关河阻，结思徒延伫。
春莺啼故林，秋雁谊幽渚。
空悲结霜霰，无由欣晤语。
时阅赠离章，持用宽羁绪。
上善冠前良，弈叶播余芳。
丹[穴]（宄）摛鸾[凤]（〖风〗从周校改），玄岫吐珪璋。
墙仞攸伦孔，陂澄固偶黄。
司文践蓬阁，刊册染芸香。
咸揖铜墨才，寔资瑚琏器。
简牍闻尚父，灌坛初历试。
谁当嗣往哲？君子绍斯位。
感神既不殊，非熊宁有异。
非熊在渭川，佐圣伫光先。
语德虽云类，比迹讵同年？雕虫开制锦，乳翟应鸣弦。
何止高无二，终期掩半千。
自揣无庸质，滥尔承朝顾。
本之三（疑当作“王”）生能，遂践庞公路。
望古承清白，修今恧尸素。
何以嗣余基？履冰期岁暮。
索居睽宴语，每恨离筵促。
下车忽相遇，适愿于斯足。
言志悦披沙，放情欣倚-1628-玉。
岂唯忘郑吝，复此陈心曲。
重叙旧嬉游，芳卮几献酬。
蝉吟催晚夏，鸿响应新秋。
风气清幽谷，云阴澹浅流。
写怀凭动际，长歌遣四愁。

朱明从律，白藏御时，草腓寒露，木落凉{风思}。
有斐君子，感物陈诗。
义深潘兴，词均宋悲。
方追逸迹，乃-1630-论心期。
粤惟不敏，滥吹连司。
庶陪高躅，共采灵芝。
（按：疑张结、张晧为一人而抄讹为二人。
）。

在汉绝纲纪，溟渎多腾[湍]（濡）。
煌煌魏世祖，拯溺静波澜。
天纪已垂定，邦人亦保完。
大开相公府，掇拾尽幽兰。
始从众君子，日侍[贤]（冥）主欢。
[文]（天）皇在共宫，烝孝逾问安。
监抚多余闲，园囿恣游观。
末臣戴簪笔，翊圣从和鸾（一作“銮”）。
月出行殿凉，珍[木]（水）清露漙。
天文信辉丽，铿锵[振]（枕）琅玕。
被[命]（中）仰[为]（微）和，[顾己诚所难]（顾征成所难）。
弱质不自持，危脆朽萎残。
岂意十余年，陵寝梧[楸]（漱）寒。
今朝坤明国，[再]（弄）顾簪蝉冠。
侍游于离宫，高蹑浮云端。
却忆西跳时，生死暂悲酸。
君昔汉公卿，未央冠群贤。
倘若念平生，览此同怆然。

五马从南来，燕赵起三灾。
□□勤修善，得见化城开。
兔子乱三州，万恶自然收。
东弱西强阿谁愁，欲得世燕南头。
武安川里白鸡鸣，百姓辽乱心不宁。
四月八日起鬼兵，冀州城东起长城。
尔来君士面奄青，五月十日灭你名。
冀州城头君子游，折尾茍子乱中州，欲得避世黄河头。
今年天下是乱世，但勤修善自防身。
得安乐，无忧愁，不肯看经心罗错。
天下辽乱真可留，若得尽门斩贼头。

看河水漠沥，望野草苍黄。
露停君子树，霜宿女姓姜。

前年槿篱故，新作药栏成。
香草为君子，名花是长卿。
水穿盘石透，藤系古松生。
画畏开厨走，来蒙到屣迎。
蔗浆菰米饭，蒟酱露葵羹。
颇识灌园意，于陵不自轻。

得从轩墀下，殊胜松柏林。
生枝逐架远，吐叶向门深。
何许答君子，檐间朝暝阴。

舞鹤傍池边，水清毛羽鲜。
立如依岸雪，飞似向池泉。
江海虽言旷，无如君子前。

剑水千人石，荆江万里流。
英英有君子，才德满中州。
明道俟良佐，惟贤初薄游。
生涯一朝尽，寂寞夜台幽。

朝随秋云阴，乃至青松林。
花阁空中远，方池岩下深。
竹风乱天语，溪响成龙吟。
试问真君子，游山非世心。

遥山起真宇，西向尽花林。
下见宫殿小，上看廊庑深。
苑花落池水，天语闻松音。
君子又知我，焚香期化心。

渭水收暮雨，处处多新泽。
宫苑傍山明，云林带天碧。
君子耸高驾，英声邈今昔。
锵珮出中台，彯缨入仙掖。
夙心幸清鉴，晚志欣良觌。
鸣盗非足征，愿言同下客。

庆门叠华组，盛列锺英彦。
贞信发天姿，文明叶邦选。
为情贵深远，作德齐隐见。
别业在春山，怀归出芳甸。
逖听多时友，招邀及浮贱。
朝沿霸水穷，暮瞩蓝田遍。
百花照阡陌，万木森乡县。
涧净绿萝深，岩暄新鸟转。
依然造华薄，豁尔开灵院。
淹留火禁辰，愉乐弦歌宴。
肃肃列樽俎，锵锵引缨弁。
天籁激微风，阳光轹奔箭。
以兹小人腹，不胜君子馔。
是日既低迷，中宵方眄眩。
枕上思独往，胸中理交战。
碧云暗雨来，旧原芳色变。
欢然自此绝，心赏何由见。
鸿蒙已笑云，列缺仍挥电。
忽与去人远，俄逢归者便。
想像玉泉宫，依稀明月殿。
峰峦如登陟，水木以游衍。
息心幸自忘，点翰仍留眷。
恨无荆文璧，以答丹青绚。

昆明滨滇池，蠢尔敢逆常。
天星耀𫓧锧，吊彼西南方。
冢宰统元戎，太守齿军行。
囊括千万里，矢谟在庙堂。
耀耀金虎符，一息到炎荒。
搜兵自交趾，茇舍出泸阳。
群山高崭岩，凌越如鸟翔。
封豕骤跧伏，巨象遥披攘。
回溪深天渊，揭厉逾舟梁。
玄武扫孤蜮，蛟龙除方良。
雷霆随神兵，硼磕动穹苍。
斩伐若草木，系缧同犬羊。
余丑隐弭河，啁啾乱行藏。
君子恶薄险，王师耻重伤。
广车设罝梁，太白收光芒。
边吏静县道，新书行纪纲。
剑关掉鞅归，武弁朝建章。
龙楼加命服，獬豸拥秋霜。
邦人颂灵旗，侧听何洋洋。
京观在七德，休哉我神皇。

故园至新浦，遥复未百里。
北望是他邦，纷吾即游士。
潮来津门启，罢楫信流水。
客意乃成欢，舟人亦相喜。
迟迟菱荇上，泛泛孤蒲里。
渐闻商旅喧，犹见凫鹥起。
市亭忽云构，方物如山峙。
吴王昔丧元，隋帝又灭祀。
停舻一以眺，太息兴亡理。
秋苑故池田，宫门新柳杞。
我行苦炎月，乃及清昊始。
此地日逢迎，终思隐君子。
莫言异舒卷，形音在心耳。

天都分礼阁，肃肃临清渠。
春山照前屏，高槐荫内除。
惟贤尚廪禄，弟去兄来居。
文雅更骧首，风流信有余。
中年幸从事，乃遇两吹嘘。
何以知君子，交情复淡如。

新林二月孤舟还，水满清江花满山。
借问故园隐君子，时时来往住人间。

汉上逢老翁，江口为僵尸。
白发沾黄泥，遗骸集乌鸱。
机巧自此忘，精魄今何之。
风吹钓竿折，鱼跃安能施。
白水明汀洲，菰蒲冒深陂。
唯留扁舟影，系在长江湄。
突兀枯松枝，悠扬女萝丝。
托身难凭依，生死焉相知。
遍观今时人，举世皆尔为。
将军死重围，汉卒犹争驰。
百马同一衔，万轮同一规。
名与身孰亲，君子宜固思。

东可游矣，会之丘矣。
于山于水，于庙于寺。
于亭于里，君子游焉。
于以宴喜，其乐亹亹。

粤东可居，彼吴之墟。
有田有庭，有朋有书。
有莼有鱼，君子居焉。
惟以宴醑，其乐徐徐。

采采者菊，芬其荣斯。
紫英黄萼，照灼丹墀。
恺悌君子，佩服攸宜。
王国是维，大君是毗。
贻尔子孙，百禄萃之。

采采者菊，于宾之馆。
既低其枝，又弱其干。
有斐君子，是焉披玩。
良辰旨酒，宴饮无算。
怆其仳别，终然永叹。

习习凉风，泠泠浮飙。
君子乐胥，于其宾僚。
有女斯夭，式歌且谣。
欲言终宥，惟以招邀，于胥乐兮。

有竹斯竿，于阁之前。
君子秉心，惟其贞坚兮。

有竿斯竹，于阁之侧。
君子秉操，惟其正直兮。

稍稍晨鸟翔，淅淅草上霜。
人生早罹苦，寿命恐不长。
二十学已成，三十名不彰。
岂无同门友，贵贱易中肠。
驱马行万里，悠悠过帝乡。
幸因弦歌末，得上君子堂。
众乐互喧奏，独子备笙簧。
坐中无知音，安得神扬扬。
愿因高风起，上感白日光。

燕赵有秀色，绮楼青云端。
眉目艳皎月，一笑倾城欢。
常恐碧草晚，坐泣秋风寒。
纤手怨玉琴，清晨起长叹。
焉得偶君子，共乘双飞鸾。

容颜若飞电，时景如飘风。
草绿霜已白，日西月复东。
华鬓不耐秋，飒然成衰蓬。
古来贤圣人，一一谁成功。
君子变猿鹤，小人为沙虫。
不及广成子，乘云驾轻鸿。

绿萝纷葳蕤，缭绕松柏枝。
草木有所托，岁寒尚不移。
奈何夭桃色，坐叹葑菲诗。
玉颜艳红彩，云发非素丝。
君子恩已毕，贱妾将何为。

君子枉清盼，不知东走迷。
离家来几月，络纬鸣中闺。
桃李君不言，攀花愿成蹊。
那能吐芳信，惠好相招携。
我有结绿珍，久藏浊水泥。
时人弃此物，乃与燕珉齐。
摭拭欲赠之，申眉路无梯。
辽东惭白豕，楚客羞山鸡。
徒有献芹心，终流泣玉啼。
祗应自索漠，留舌示山妻。

太华生长松，亭亭凌霜雪。
天与百尺高，岂为微飙折。
桃李卖阳艳，路人行且迷。
春光扫地尽，碧叶成黄泥。
愿君学长松，慎勿作桃李。
受屈不改心，然后知君子。

嗟予沈迷，猖獗已久。
五十知非，古人尝有。
立言补过，庶存不朽。
包荒匿瑕，蓄此顽丑。
月出致讥，贻愧皓首。
感悟遂晚，事往日迁。
白璧何辜，青蝇屡前。
群轻折轴，下沈黄泉。
众毛飞骨，上凌青天。
萋斐暗成，贝锦粲然。
泥沙聚埃，珠玉不鲜。
洪焰烁山，发自纤烟。
苍波荡日，起于微涓。
交乱四国，播于八埏。
拾尘掇蜂，疑圣猜贤。
哀哉悲夫！谁察予之贞坚。
彼妇人之猖狂，不如鹊之彊彊。
彼妇人之淫昏，不如鹑之奔奔。
坦荡君子，无悦簧言。
擢发续罪，罪乃孔多。
倾海流恶，恶无以过。
人生实难，逢此织罗。
积毁销金，沈忧作歌。
天未丧文，其如余何。
妲己灭纣，褒女惑周。
天维荡覆，职此之由。
汉祖吕氏，食其在傍。
秦皇太后，毐亦淫荒。
䗖蝀作昏，遂掩太阳。
万乘尚尔，匹夫何伤。
辞殚意穷，心切理直。
如或妄谈，昊天是殛。
子野善听，离娄至明。
神靡遁响，鬼无逃形。
不我遐弃，庶昭忠诚。

神器难窃弄，天狼窥紫宸。
六龙迁白日，四海暗胡尘。
昊穹降元宰，君子方经纶。
澹然养浩气，歘起持大钧。
秀骨象山岳，英谋合鬼神。
佐汉解鸿门，生唐为后身。
拥旄秉金钺，伐鼓乘朱轮。
虎将如雷霆，总戎向东巡。
诸侯拜马首，猛士骑鲸鳞。
泽被鱼鸟悦，令行草木春。
圣智不失时，建功及良辰。
丑虏安足纪，可贻帼与巾。
倒泻溟海珠，尽为入幕珍。
冯异献赤伏，邓生倏来臻。
庶同昆阳举，再睹汉仪新。
昔为管将鲍，中奔吴隔秦。
一生欲报主，百代思荣亲。
其事竟不就，哀哉难重陈。
卧病宿松山，苍茫空四邻。
风云激壮志，枯槁惊常伦。
闻君自天来，目张气益振。
亚夫得剧孟，敌国空无人。
扪虱对桓公，愿得论悲辛。
大块方噫气，何辞鼓青蘋。
斯言傥不合，归老汉江滨。

楚人不识凤，重价求山鸡。
献主昔云是，今来方觉迷。
自居漆园北，久别咸阳西。
风飘落日去，节变流莺啼。
桃李寒未开，幽关岂来蹊。
逢君发花萼，若与青云齐。
及此桑叶绿，春蚕起中闺。
日出布谷鸣，田家拥锄犂。
顾余乏尺土，东作谁相携。
傅说降霖雨，公输造云梯。
羌戎事未息，君子悲涂泥。
报国有长策，成功羞执珪。
无由谒明主，杖策还蓬藜。
他年尔相访，知我在磻溪。

西国有美女，结楼青云端。
蛾眉艳晓月，一笑倾城欢。
高节不可夺，炯心如凝丹。
常恐彩色晚，不为人所观。
安得配君子，共乘双飞鸾。

海水渤潏，人罹鲸鲵。
蓊胡沙而四塞，始滔天于燕齐。
何六龙之浩荡，迁白日于秦西。
九土星分，嗷嗷栖栖。
南冠君子，呼天而啼。
恋高堂而掩泣，泪血地而成泥。
狱户春而不草，独幽怨而沈迷。
兄九江兮弟三峡，悲羽化之难齐。
穆陵关北愁爱子，豫章天南隔老妻。
一门骨肉散百草，遇难不复相提携。
树榛拔桂，囚鸾宠鸡。
舜昔授禹，伯成耕犂。
德自此衰，吾将安栖。
好我者恤我，不好我者何忍临危而相挤。
子胥鸱夷，彭越醢酰。
自古豪烈，胡为此繄。
苍苍之天，高乎视低。
如其听卑，脱我牢狴。
傥辨美玉，君收白珪。

北阙圣人歌太康，南冠君子窜遐荒。
汉酺闻奏钧天乐，愿得风吹到夜郎。

嘉树蔼初绿，靡芜吐幽芳。
君子不在赏，寄之云路长。
路长信难越，惜此芳时歇。
孤鸟去不还，缄情向天末。

济济众君子，高宴及时光。
群山霭遐瞩，绿野布熙阳。
列坐遵曲岸，披襟袭兰芳。
野庖荐嘉鱼，激涧泛羽觞。
众鸟鸣茂林，绿草延高冈。
盛时易徂谢，浩思坐飘飏。
眷言同心友，兹游安可忘。

夙驾祗府命，冒炎不遑息。
百里次云阳，闾阎问漂溺。
上天屡愆气，胡不均寸泽。
仰瞻乔树巅，见此洪流迹。
良苗免湮没，蔓草生宿昔。
颓墉满故墟，喜返将安宅。
周旋涉涂潦，侧峭缘沟脉。
仁贤忧斯民，贱子甘所役。
公堂众君子，言笑思与觌。

寂寞到城阙，惆怅返柴荆。
端居无所为，念子远徂征。
夏昼人已息，我怀独未宁。
忽从东斋起，兀兀寻涧行。
罥罣丛榛密，披玩孤花明。
旷然西南望，一极山水情。
周览同游处，逾恨阻音形。
壮图非旦夕，君子勤令名。
勿复久留燕，蹉跎在北京。

三山有琼树，霜雪色逾新。
始自风尘交，中结绸缪姻。
西掖方掌诰，南宫复司春。
夕燕华池月，朝奉玉阶尘。
众宝归和氏，吹嘘多俊人。
群公共然诺，声问迈时伦。
孤鸿既高举，燕雀在荆榛。
翔集且不同，岂不欲殷勤。
一旦迁南郡，江湖渺无垠。
宠辱良未定，君子岂缁磷。
寒暑已推斥，别离生苦辛。
非将会面目，书札何由申。

分竹守南谯，弭节过梁池。
雄都众君子，出饯拥河湄。
燕谑始云洽，方舟已解维。
一为风水便，但见山川驰。
昨日次睢阳，今夕宿符离。
云树怆重叠，烟波念还期。
相敦在勤事，海内方劳师。

前岁理西斋，得与君子同。
迨兹已一周，怅望临春风。
始自疏林竹，还复长榛丛。
端正良难久，芜秽易为功。
援斧开众郁，如师启群蒙。
庭宇还清旷，烦抱亦舒通。
海隅雨雪霁，春序风景融。
时物方如故，怀贤思无穷。

结发仕州县，蹉跎在文墨。
徒有排云心，何由生羽翼。
幸遭明盛日，万物蒙生植。
独此抱微疴，颓然谢斯职。
世道方荏苒，郊园思偃息。
为欢日已延，君子情未极。
驰觞忽云晏，高论良难测。
游步清都宫，迎风嘉树侧。
晨起西郊道，原野分黍稷。
自乐陶唐人，服勤在微力。
伫君列丹陛，出处两为得。

简略非世器，委身同草木。
逍遥精舍居，饮酒自为足。
累日曾一栉，对书常懒读。
社腊会高年，山川恣游瞩。
明世方选士，中朝悬美禄。
除书忽到门，冠带便拘束。
愧忝郎署迹，谬蒙君子录。
俯仰垂华缨，飘飖翔轻毂。
行将亲爱别，恋此西涧曲。
远峰明夕川，夏雨生众绿。
迅风飘野路，回首不遑宿。
明晨下烟阁，白云在幽谷。

圣朝列群彦，穆穆佐休明。
君子独知止，悬车守国程。
忠良信旧德，文学播英声。
既获天爵美，况将齿位幷。
书奏蒙省察，命驾乃东征。
皇恩赐印绶，归为田里荣。
朝野同称叹，园绮郁齐名。
长衢轩葢集，饮饯出西京。
时属春阳节，草木已含英。
洛川当盛宴，斯焉为达生。

缘情生众累，晚悟依道流。
诸境一已寂，了将身世浮。
闲居澹无味，忽复四时周。
靡靡芳草积，稍稍新篁抽。
即此抱余素，块然诚寡俦。
自适一忻意，愧蒙君子忧。

琼树凌霜雪，葱蒨如芳春。
英贤虽出守，本自玉阶人。
宿昔陪郎署，出入仰清尘。
孰云俱列郡，比德岂为邻。
风雨飘海气，清凉悦心神。
重门深夏昼，赋诗延众宾。
方以岁月旧，每蒙君子亲。
继作郡斋什，远赠荆山珍。
高闲庶务理，游眺景物新。
朋友亦远集，燕酌在佳辰。
始唱已惭拙，将酬益难伸。
濡毫意僶俛，一用写悁勤。

形迹虽拘检，世事澹无心。
郡中多山水，日夕听幽禽。
几阁文墨暇，园林春景深。
杂花芳意散，绿池暮色沈。
君子有高躅，相携在幽寻。
一酌何为贵，可以写冲襟。

一从弃鱼钓，十载干明王。
无由谒天阶，却欲归沧浪。
仲秋至东郡，遂见天雨霜。
昨日梦故山，蕙草色已黄。
平明辞铁丘，薄暮游大梁。
仲秋萧条景，拔刺飞鹅鸧。
四郊阴气闭，万里无晶光。
长风吹白茅，野火烧枯桑。
故人南燕吏，籍籍名更香。
聊以玉壶赠，置之君子堂。

青衣谁开凿，独在水中央。
浮舟一跻攀，侧迳缘穹苍。
绝顶诣老僧，豁然登上方。
诸岭一何小，三江奔茫茫。
兰若向西开，峨眉正相当。
猿鸟乐钟磬，松萝泛天香。
江云入袈裟，山月吐绳床。
早知清净理，久乃机心忘。
尚以名宦拘，聿来夷獠乡。
吾友不可见，郁为尚书郎。
早岁爱丹经，留心向青囊。
渺渺云智远，幽幽海怀长。
胜赏欲与俱，引领遥相望。
为政愧无术，分忧幸时康。
君子满天朝，老夫忆沧浪。
况值庐山远，抽簪归法王。

白露披梧桐，玄蝉昼夜号。
秋风万里动，日暮黄云高。
君子佐休明，小人事蓬蒿。
所适在鱼鸟，焉能徇锥刀。
孤舟向广武，一鸟归成皋。
胜概日相与，思君心郁陶。

骤雨鸣淅沥，飕飗谿谷寒。
碧潭千余尺，下见蛟龙蟠。
石门吞众流，绝岸呀层峦。
幽趣倏万变，奇观非一端。
偶逐干禄徒，十年皆小官。
抱板寻旧圃，弊庐临迅湍。
君子满清朝，小人思挂冠。
酿酒漉松子，引泉通竹竿。
何必濯沧浪，不能钓严滩。
此地可遗老，劝君来考槃。

