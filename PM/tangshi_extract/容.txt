宝照含天地，神剑合阴阳。
日月丽光景，星斗裁文章。
写鉴表容质，佩服为身防。
从兹一赏玩，永德保龄长。

献岁视元朔，万方咸在庭。
端旒揖群后，回辇阅师贞。
彩仗宿华殿，退朝归禁营。
分行左右出，转斾风云生。
历历趋复道，容容映层城。
勇余矜捷技，令肃无喧声。
眷此戎旅节，载嘉良士诚。
顺时倾宴赏，亦以助文经。

坎泽祠容备举，坤坛祭典爰申。
灵眷遥行秘躅，嘉贶荐委殊珍。
肃礼恭禋载展，翘襟邈志逾殷。
方期交际悬应。

百礼崇容，千官肃事。
灵降舞兆，神凝有粹。
奠享咸周，威仪毕备。
奏夏登列，歌雍撤肆。

出嫁辞乡国，由来此别难。
圣恩愁远道，行路泣相看。
沙塞容颜尽，边隅粉黛残。
妾心何所断，他日望长安。

共谒御容仪，还同在禁闱。
笙歌喧宝殿，彩仗耀金徽。
清泪霑罗袂，红霞拂绣衣。
九疑山水远，无路继湘妃。

孝敬中发，和容外彰。
腾华照宇，如升太阳。
贞璧就奠，玄灵垂光。
礼乐具举，济济洋洋。

奠祖配天，承天享帝。
百灵咸秩，四海来祭。
植我苍璧，布我玄制。
华日裴回，神烟容裔。

玉帛牺牲申敬享，金丝戚羽盛音容。
庶俾亿龄禔景福，长欣万宇洽时邕。

合吹八风金奏动，分容万舞玉鞘惊。
词昭茂典光前列，夕曜乘功表盛明。

夜如何其，明星煌煌。
天清容卫，露结坛场。
树羽幢幢，佩玉锵锵。
凝精驻目，瞻望神光。

微穆敷华能应节，飘扬发彩宜行庆。
送迎灵驾神心享，跪拜灵坛礼容盛。
气和草木发萌芽，德畅禽鱼遂翔泳。
永望翠盖逐流云，自兹率土调春令。

整驾升车望寥廓，垂阴荐祉荡昏氛。
飨时灵贶僾如在，乐罢余声遥可闻。
饮福陈诚礼容备，撤俎终献曙光分。
跪拜临坛结空想，年年应节候油云。

玉币牲牷分荐享，羽旄干戚遰成容。
一德惟宁两仪泰，三才保合四时邕。

坎泽祠容备举，坤坛祭典爰申。
灵眷遥行秘躅，嘉贶荐委殊珍。
肃礼恭禋载展，翘襟邈志逾殷。
方期交际悬应。

百礼崇容，千官肃事。
灵降无兆，神凝有粹。
奠享咸周，威仪毕备。
奏夏登列，歌雍彻肆。

穆穆天子，告成岱宗。
大裘如濡，执珽有颙。
乐以平志，礼以和容。
上帝临我，云胡肃邕。

十旬欢洽，一日祠终。
澄彝拂俎，报德酬功。
虑虔容肃，礼缛仪丰。
神其降祉，整驭随风。

堂献瑶篚，庭敷璆县。
礼备其容，乐和其变。
肃肃亲享，雍雍执奠。
明德惟馨，蘋蘩可荐。

隆周创业，宝命惟新。
敬宗茂典，爰表虔禋。
声明已备，文物斯陈。
肃容如在，恳志方申。

祠容既毕，仙座爰兴。
停停凤举，霭霭云升。
长隆宝运，永锡休征。
福覃贻厥，恩被黎蒸。

顾惟菲质，忝位椒宫。
虔奉蘋藻，肃事神宗。
敢申诚絜，庶罄深衷。
睟容有裕，灵享无穷。

铿锵韶濩，肃穆神容。
洪规赫赫，祠典雍雍。
已周三献，将乘六龙。
虔诚有托，恳志无从。

时文圣后，清庙肃邕。
致诚勤荐，在貌思恭。
玉节肆夏，金锵五锺。
绳绳云步，穆穆天容。

瑟彼瑶爵，亚惟上公。
室如屏气，门不容躬。
礼殷其本，乐执其中。
圣皇永慕，天地幽通。

总总干戚，填填鼓钟。
奋扬争气，坐作为容。
离若鸷鸟，合如战龙。
万方观德，肃肃雝雝。

我将我享，尽明而诚。
载芬黍稷，载涤牺牲。
懿矣元良，万邦以贞。
心乎爱敬，若睹容声。

忠孝本着，羽翼先成。
寝门昭德，驰道为程。
币帛有典，容卫无声。
司存既肃，庙享惟清。

誉阐元储，寄崇明两。
玉裕虽晦，铜楼可想。
弦诵辍音，笙歌罢响。
币帛言设，礼容无爽。

八音协奏陈金石，六佾分行整礼容。
沧溟赴海还称少，素月开轮即是重。

嘉荐有典，至诚莫骞。
画梁云亘，雕俎星连。
乐器周列，礼容备宣。
依稀如在，若未宾天。

撰日瞻景，诚陈乐张。
礼容秩秩，羽舞煌煌。
肃将涤濯，祗荐芬芳。
永锡繁祉，思深飨尝。

干旄羽籥相亏蔽，一进一退殊行缀。
昔献三雍盛礼容，今陈六佾崇仪制。

醴齐泛尊彝，轩县动干戚。
入室僾如在，升阶虔所历。
奋疾合威容，定利舒皦绎。
方崇庙貌礼，永被君恩锡。

喧喧金石容既缺，肃肃羽驾就行列。
缑山遗响昔所闻，庙庭进旅今攸设。

昭昭竹殿开，奕奕兰宫启。
懿范隆丹掖，殊荣辟朱邸。
六佾荐徽容，三簋陈芳醴。
万石覃贻厥，分珪崇祖祢。

惟德动天，有感必通。
秉兹一德，禋于六宗。
钦夤宝命，恭肃礼容。
来顾来享，永穆皇风。

天命降鉴，帝德惟馨。
享祀不忒，礼容孔明。
奠璧布币，荐神献精。
神佑以答，敷锡永宁。

烟燎升，礼容彻。
诚感达，人神悦。
灵贶彰，圣情结。
玉座寂，金炉歇。

庄肃莅事，周旋礼容。
裸鬯严洁，穆穆雍雍。

笙镛洋洋，庭燎煌煌。
明星有烂，祝史下堂。
[笾]豆斯撤，礼容有章。
克勤克俭，无怠无荒。

其降无从，其往无踪。
黍稷非馨，有感必通。
赫奕令德，髣髴睟容。
再拜慌忽，遐想昊穹。

卜世长，帝祚昌。
定中国，服四方。
修明祀，从旧章。
奏激楚，转清商。
罗俎豆，列簪裳。
歌累累，容皇皇。
望来格，降休祥。
祝敢告，寿无疆。

穆穆王国，奕奕神功。
毖祀载展，明德有融。
彝樽斯满，簠簋斯丰。
纷𫄨旄羽，锵洋磬钟。
或升或降，克和克同。
孔惠之礼，必肃之容。
锡以纯嘏，祚其允恭。
神保是飨，万世无穷。

称文既表温柔德，示武须成蹈厉容。
缀兆疾舒皆应节，明明我祖乐无穷。

明君当宁，列辟奉觞。
云容表瑞，日影初长。
衣冠济济，钟磬洋洋。
令仪克盛，嘉会有章。

鸿钧广运，嘉节良辰。
列辟在位，万国来宾。
干旌屡舞，金石咸陈。
礼容既备，帝履长春。

芳树本多奇，年华复在斯。
结翠成新幄，开红满旧枝。
风归花历乱，日度影参差。
容色朝朝落，思君君不知。

苞枿{黑对}矣，惟根之蟠。
弥巴蔽荆，负南极以安。
曰我旧梁氏，辑绥艰难。
江汉之阻，都邑固以完。
圣人作，神武用。
有臣勇智，奋不以众。
投迹死地，谋猷纵。
化敌为家，虑则中。
浩浩海裔，不威而同。
系缧降王，定厥功。
澶漫万里，宣唐风。
蛮夷九译，咸来从。
凯旋金奏，象形容。
震赫万国，罔不龚。

东蛮有谢氏，冠带理海中。
自言我异世，虽圣莫能通。
王卒如飞翰，鹏鶱骇群龙。
轰然自天坠，乃信神武功。
系虏君臣人，累累来自东。
无思不服从，唐业如山崇。
百辟拜稽首，咸愿图形容。
如周王会书，永永传无穷。
睢盱万状乖，咿嗢九译重。
广轮抚四海，浩浩知皇风。
歌诗铙鼓间，以壮我元戎。

玉帐将军意，殷勤把酒论。
功高宁在我，阵没与招魂。
塞色干戈束，军容喜气屯。
男儿今始是，敢出玉关门。

可怜濯濯春杨柳，攀折将来就纤手。
妾容与此同盛衰，何必君恩独能久。

草草门巷喧，涂车俨成位。
冥寞何所须，尽我生人意。
北邙路非远，此别终天地。
临穴频抚棺，至哀反无泪。
尔形未衰老，尔息犹童穉。
骨肉不可离，皇天若容易。
房帷即虚张，庭宇为哀次。
薤露歌若斯，人生尽如寄。

松子栖金华，安期入蓬海。
此人古之仙，羽化竟何在？浮生速流电，倏忽变光彩。
天地无凋换，容颜有迁改。
对酒不肯饮，含情欲谁待。

敛容辞豹尾，缄怨度龙鳞。
金钿明汉月，玉箸染胡尘。
妆镜菱花暗，愁眉柳叶嚬。
惟有清笳曲，时闻芳树春。

图画失天真，容华坐误人。
君恩不可再，妾命在和亲。
泪点关山月，衣销边塞尘。
一闻阳鸟至，思绝汉宫春。

揜涕辞丹凤，衔悲向白龙。
单于浪惊喜，无复旧时容。

自嫁单于国，长衔汉掖悲。
容颜日憔悴，有甚画图时。

自矜妖艳色，不顾丹青人。
那知粉缋能相负，却使容华翻误身。
上马辞君嫁骄虏，玉颜对人啼不语。
北风雁急浮清秋，万里独见黄河流。
纤腰不复汉宫宠，双蛾长向胡天愁。
琵琶弦中苦调多，萧萧羌笛声相和。
可怜一曲传乐府，能使千秋伤绮罗。

妾本深宫妓，曾城闭九重。
君王欢爱尽，歌舞为谁容。
锦衾不复襞，罗衣谁再缝。
高台西北望，流涕向青松。

萧条登古台，回首黄金屋。
落叶不归林，高陵永为谷。
妆容徒自丽，舞态阅谁目。
惆怅穗帷前，歌声苦于哭。

佳人一壶酒，秋容满千里。
石马卧新烟，忧来何所似？歌声且潜弄，陵树风自起。
长裾压高台，泪眼看花机。

国之重镇惟幽都，东威九夷制北胡。
五军精卒三十万，百战百胜擒单于。
前临滹沲后沮水，崇山沃野亘千里。
昔时燕王重贤士，黄金筑台从隗始。
倏忽兴王定蓟丘，汉家又以封王侯。
萧条魏晋为横流，鲜卑窃据朝五州。
我唐区夏余十纪，军容武备赫万祀。
彤弓黄钺授元帅，垦耕大漠为内地。
季秋胶折边草腓，治兵羽猎因出师。
千营万队连旌旗，望之如火忽雷驰。
匈奴慑窜穷发北，大荒万里无尘飞。
隋家昔为天下宰，穷兵黩武征辽海。
南风不竞多死声，鼓卧旗折黄云横。
六军将士皆死尽，战马空鞍归故营。
时迁道革天下平，白环入贡沧海清。
自有农夫已高枕，无劳校尉重横行。

南庭结白露，北风埽黄叶。
此时鸿燕来，惊鸣催思妾。
曲房理针线，平砧𢭏文练。
鸳绮裁易成，龙乡信难见。
窈窕九重闺，寂寞十年啼。
纱窗白云宿，罗幌月光栖。
云月晓微微，愁思流黄机。
玉霜冻珠履，金吹薄罗衣。
汉家已得地，君去将何事？宛转结蚕书，寂寞无雁使。
生平荷恩信，本为容华进。
况复落红颜，蝉声催绿鬓。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

妾本邯郸未嫁时，容华倚翠人未知。
一朝结发从君子，将妾迢迢东路陲。
时逢大道无难阻，君方游宦从陈汝。
蕙楼独卧频度春，彩落辞君几徂暑。
三月垂杨蚕未眠，携笼结侣南陌边。
道逢行子不相识，赠妾黄金买少年。
妾家夫婿轻离久，寸心誓与长相守。
愿言行路莫多情，送妾贞心在人口。
日暮蚕饥相命归，携笼端饰来庭闱。
劳心苦力终无恨，所冀君恩那可依。
闻说行人已归止，乃是向来赠金子。
相看颜色不复言，相顾怀惭有何已。
从来自隐无疑背，直为君情也相会。
如何咫尺仍有情，况复迢迢千里外。
此时顾恩不顾身，念君此日赴河津。
莫道向来不得意，故欲留规诫后人。

大鹏刷翮谢溟渤，青云万层高突出。
下视秋涛空渺弥，旧处鱼龙皆细物。
人生在世何容易，眼浊心昏信生死。
愿除嗜欲待身轻，携手同寻列仙事。

日晚梧桐落，微寒入禁垣。
月悬三雀观，霜度万秋门。
艳舞矜新宠，愁容泣旧恩。
不堪深殿里，帘外欲黄昏。

自忆专房宠，曾居第一流。
移恩向何处？暂妒不容收。
夜久丝管绝，月明宫殿秋。
空将旧时意，长望凤皇楼。

不分君恩断，新妆视镜中。
容华尚春日，娇爱已秋风。
枕席临窗晓，帏屏向月空。
年年后庭树，荣落在深宫。

君恩不可见，妾岂如秋扇。
秋扇尚有时，妾身永微贱。
莫言朝花不复落，娇容几夺昭阳殿。

贫女镜不明，寒花日少容。
暗蛩有虚织，短线无长缝。
浪水不可照，狂夫不可从。
浪水多散影，狂夫多异踪。
持此一生薄，空成百恨浓。

大堤女儿郎莫寻，三三五五结同心。
清晨对镜冶容色，意欲取郎千万金。

越江女，越江莲。
齐菡萏，双婵娟。
嬉游向何处？采摘且同船。
浩唱发容与，清波生漪涟。
时逢岛屿泊，几共鸳鸯眠。
襟袖既盈溢，馨香亦相传。
薄暮归去来，苎罗生碧烟。

采莲女，采莲舟，春日春江碧水流。
莲衣承玉钏，莲刺罥银钩。
薄暮敛容歌一曲，氛氲香气满汀洲。

金天之西，白日所没。
康老胡雏，生彼月窟。
巉岩仪容，[戌]削风骨。
碧玉炅炅双目瞳，黄金拳拳两鬓红。
华盖垂下睫，嵩岳临上唇。
不睹谲诡貌，岂知造化神。
大道是文康之严父，元气乃文康之老亲。
抚顶弄盘古，推车转天轮。
云见日月初生时，铸冶火精与水银。
阳乌未出谷，顾兔半藏身。
女娲戏黄土，团作愚下人。
散在六合间，蒙蒙如沙尘。
生死了不尽，谁明此胡是仙真。
西海栽若木，东溟植扶桑。
别来几多时，枝叶万里长。
中国有七圣，半路颓鸿荒。
陛下应运起，龙飞入咸阳。
赤眉立盆子，白水兴汉光。
叱咤四海动，洪涛为簸扬。
举足蹋紫微，天关自开张。
老胡感至德，东来进仙倡。
五色师子，九苞凤凰。
是老胡鸡犬，鸣舞飞帝乡。
淋漓飒沓，进退成行。
能胡歌，献汉酒。
跪双膝，并两肘。
散花指天举素手，拜龙颜，献圣寿。
北斗戾，南山摧。
天子九九八十一[万]岁，长倾万岁杯。

妾家本住巫山云，巫山流水常自闻。
玉琴弹出转寥敻，直似当时梦中听。
三峡流泉几千里，一时流入深闺里。
巨石奔崖指下生，飞波走浪弦中起。
初疑喷涌含雷风，又似呜咽流不通。
回湍曲濑势将尽，时复滴沥平沙中。
忆昔阮公为此曲，能使仲容听不足。
一弹既罢复一弹，愿似流泉镇相续。

紫阁连终南，青冥天倪色。
凭崖望咸阳，宫阙罗北极。
万井惊画出，九衢如弦直。
渭水清银河，横天流不息。
朝野盛文物，衣冠何翕赩。
厩马散连山，军容威绝域。
伊皋运元化，卫霍输筋力。
歌钟乐未休，荣去老还逼。
圆光过满缺，太阳移中昃。
不散东海金，何争西辉匿。
无作牛山悲，恻怆泪霑臆。

黄门诏下促收捕，京兆君系御史府。
出门无复部曲随，亲戚相逢不容语。
辞成谪尉南海州，受命不得须臾留。
身着青衫骑恶马，东门之东无送者。
邮夫防吏急喧驱，往往惊堕马蹄下。
长安里中荒大宅，朱门已除十二戟。
高堂舞榭锁管弦，美人遥望西南天。

自从离别守空闺，遥闻征战起云梯。
夜夜愁君辽海外，年年弃妾渭桥西。
阳春白日照空暖，紫燕衔花向庭满。
彩鸾琴里怨声多，飞鹊镜前妆梳断。
谁家夫婿不从征，应是渔阳别有情。
莫道红颜燕地少，家家还似洛阳城。
且逐新人殊未归，还令秋至夜霜飞。
北斗星前横度雁，南楼月下𢭏寒衣。
夜深闻雁肠欲绝，独坐缝衣灯又灭。
暗啼罗帐空自怜，梦度阳关向谁说。
每怜容貌宛如神，如何薄命不胜人。
愿君朝夕燕山至，好作明年杨柳春。

忆妾初嫁君，花鬟如绿云。
回灯入绮帐，对面脱罗裙。
折步教人学，偷香与客熏。
容颜南国重，名字北方闻。
一从失恩意，转觉身憔悴。
对镜不梳头，倚窗空落泪。
新人莫恃新，秋至会无春。
从来闭在长门者，必是宫中第一人。

豪不必驰千骑，雄不在垂双鞬。
天生俊气自相逐，出与雕鹗同飞翻。
朝行九衢不得意，下鞭走马城西原。
忽闻燕雁一声去，回鞭挟弹平陵园。
归来青楼曲未半，美人玉色当金尊。
淮阴少年不相下，酒酣半笑倚市门。
安知我有不平色，白日欲顾红尘昏。
死生容易如反掌，得意失意由一言。
少年但饮莫相问，此中报雠亦报恩。

故枥思疲马，故巢思迷禽。
浮云蔽我乡，踯躅游子吟。
游子悲久滞，浮云郁东岑。
客堂无丝桐，落叶如秋霖。
艰哉远游子，所以悲滞淫。
一为浮云词，愤塞谁能禁。
驰晖百年内，惟愿展所钦。
胡为不归欤，坐使年病侵。
未老霜遶鬓，非狂火烧心。
太行何艰哉？北斗不可斟。
夜晴星河出，耿耿辰与参。
佳人敻青天，尺素重于金。
泬寥群动异，眇默诸境森。
苔衣上闲阶，蜻蛚催寒砧。
立身计几误，道险无容针。
三年不还家，万里遗锦衾。
梦魂无重阻，离忧因古今。
胡为不归欤，孤负丘中琴。
腰下是何物？牵缠旷登寻。
朝与名山期，夕宿楚水阴。
楚水殊演漾，名山杳岖嵚。
客从洞庭来，婉娈潇湘深。
橘柚在南国，鸿雁遗秋音。
下有碧草洲，上有青橘林。
引烛窥洞穴，凌波睥天琛。
蒲荷影参差，凫鹤雏淋涔。
浩歌惜芳杜，散发轻华簪。
胡为不归欤，泪下霑衣襟。
鸢飞戾霄汉，蝼蚁制鳣鱏。
赫赫大圣朝，日月光照临。
圣主虽启迪，奇人分堙沈。
层城发云韶，玉府锵球琳。
鹿鸣志丰草，况复虞人箴。

七月朔方雁心苦，联影翻空落南土。
八月江南阴复晴，浮云绕天难夜行。
羽翼劳痛心虚惊，一声相呼百处鸣。
楚童夜宿烟波侧，沙上布罗连草色。
月暗风悲欲下天，不知何处容栖息？楚童胡为伤我神，尔不曾作远行人。
江南羽族本不少，宁得网罗此客鸟。

自君之出矣，梁尘静不飞。
思君如满月，夜夜减容晖。

自君之出矣，壁上蜘蛛织。
近取见妾心，夜夜无休息。
妾有双玉环，寄君表相忆。
环是妾之心，玉是君之德。
驰情增悴容，蓄思损精力。
玉簟寒凄凄，延想心恻恻。
风含霜月明，水泛碧天色。
此水有尽时，此情无终极。

君不见温家玉镜台，提携抱握九重来。
君不见相如绿绮琴，一抚一拍凤凰音。
人生意气须及早，莫负当年行乐心。
荆王奏曲楚妃叹，曲尽欢终夜将半。
朱楼银阁正平生，碧草青苔坐芜漫。
当春对酒不须疑，视目相看能几时。
春风吹尽燕初至，此时自谓称君意。
秋露萎草鸿始归，此时衰暮与君违。
人生翻覆何常足，谁保容颜无是非。

不会当时作天地，刚有多般愚与智。
到头还用真宰心，何如上下皆清气。
大道冥冥不知处，那堪顿得羲和辔。
义不义兮仁不仁，拟学长生更容易。
负心为炉复为火，缘木求鱼应且止。
君不见烧金炼石古帝王，鬼火荧荧白杨里。

昔岁惊杨柳，高楼悲独守。
今年芳树枝，孤栖怨别离。
珠帘昼不卷，罗幔晓长垂。
苦调琴先觉，愁容镜独知。
频来雁度无消息，罢去鸳文何用织。
夜还罗帐空有情，春著裙腰自无力。
青轩桃李落纷纷，紫庭兰蕙日氛氲。
已能憔悴今如此，更复含情一待君。

南楼西下时，月里闻来棹。
桂水舳舻回，荆州津济闹。
移帷望星汉，引带思容貌。
今夜一江人，惟应妾身觉。

携手共惜芳菲节，莺啼锦花满城阙。
行乐逶迤念容色，色衰祗恐君恩歇。
凤笙龙管白日阴，盈亏自感青天月。

提筐红叶下，度日采蘼芜。
掬翠香盈袖，看花忆故夫。
叶齐谁复见，风暖恨偏孤。
一被春光累，容颜与昔殊。

远期难可托，桃李自依依。
花径无容迹，戎裘未下机。
随风开又落，度日扫还飞。
欲折枝枝赠，那知归不归。

举手整花钿，翻身舞锦筵。
马围行处匝，人压看场圆。
歌要齐声和，情教细语传。
不知心大小，容得许多怜。

朝涉伊水门，伊水入门流。
惬心乃成兴，澹然泛孤舟。
霏微傍青霭，容与随白鸥。
竹阴交前浦，柳花媚中洲。
日落阴云生，弥觉兹路幽。
聊以恣所适，此外知何求。

吾观文士多利用，笔精墨妙诚堪重。
身上艺能无不通，就中草圣最天纵。
有时兴酣发神机，抽毫点墨纵横挥。
风声吼烈随手起，龙蛇迸落空壁飞。
连拂数行势不绝，藤悬查蹙生奇节。
划然放纵惊云涛，或时顿挫萦豪发。
自言转腕无所拘，大笑羲之用阵图。
狂来纸尽势不尽，投笔抗声连叫呼。
信知鬼神助此道，墨池未尽书已好。
行路谈君口不容，满堂观者空绝倒。
所恨时人多笑声，唯知贱实翻贵名。
观尔向来三五字，颠奇何谢张先生。

几年出家通宿命，一朝却忆临池圣。
转腕摧锋增崛崎，秋毫茧纸常相随。
衡阳客舍来相访，连饮百杯神转王。
忽闻风里度飞泉，纸落纷纷如跕鸢。
形容脱略真如助，心思周游在何处。
笔下惟看激电流，字成只畏盘龙去。
怪状崩腾若转蓬，飞丝历乱如回风。
长松老死倚云壁，蹙浪相翻惊海鸿。
于今年少尚如此，历睹远代无伦比。
妙绝当动鬼神泣，崔蔡幽魂更心死。

微穆敷华能应节，飘扬发彩宜行庆。
送迎灵驾神心飨，跪拜灵坛礼容盛。
气和草木发萌芽，德畅禽鱼遂翔泳。
永望翠盖逐流云，自兹率土调春令。

整驾升车望寥廓，垂阴荐祉荡昏氛。
飨时灵贶僾如在，乐罢余声遥可闻。
饮福陈诚礼容备，撤俎终献曙光分。
跪拜临坛结空想，年年应节候油云。

意有空门乐，居无甲第奢。
经过容法侣，雕饰让侯家。
隐树重檐肃，开园一迳斜。
据梧听好鸟，行药寄名花。
梦蝶留清簟，垂貂坐绛纱。
当山不掩户，映日自倾茶。
雅望归安石，深知在叔牙。
还成吉甫颂，赠荅比瑶华。

自顾衰容累玉除，忽承优诏赴铜鱼。
江头鸟避青旄节，城里人迎露网车。
长沙地近悲才子，古郡山多忆旧庐。
更枉新诗思何苦，离骚愁处亦无如。

野人头尽白，与我忽相访。
手持青竹竿，日暮淇水上。
虽老美容色，虽贫亦闲放。
钓鱼三十年，中心无所向。

妾本邯郸未嫁时，容华倚翠人未知。
一朝结发从君子，将妾迢迢东鲁陲。
时逢大道无艰阻，君方游宦从陈汝。
蕙楼独卧频度春，彩阁辞君几徂暑。
三月垂杨蚕未眠，携笼结侣南陌边。
道逢行子不相识，赠妾黄金买少年。
妾家夫婿经离久，寸心誓与长相守。
愿言行路莫多情，道妾贞心在人口。
日暮蚕饥相命归，携笼端饰来庭闱。
劳心苦力终无恨，所冀君恩即可依。
闻说行人已归止，乃是向来赠金子。
相看颜色不复言，相顾怀惭有何已。
从来自隐无疑背，直为君情也相会。
如何咫尺仍有情，况复迢迢千里外。
誓将顾恩不顾身，念君此日赴河津。
莫道向来不得意，故欲留规诫后人。

古城莽苍饶荆榛，驱马荒城愁杀人。
魏王宫观尽禾黍，信陵宾客随灰尘。
忆昨雄都旧朝市，轩车照耀歌钟起。
军容带甲三十万，国步连营一千里。
全盛须臾那可论，高台曲池无复存。
遗墟但见狐狸迹，古地空余草木根。
暮天摇落伤怀抱，倚剑悲歌对秋草。
侠客犹传朱亥名，行人尚识夷门道。
白璧黄金万户侯，宝刀骏马填山丘。
年代凄凉不可问，往来唯有水东流。

君侯枥上骢，貌在丹青中。
马毛连钱蹄铁色，图画光辉骄玉勒。
马行不动势若来，权奇蹴踏无尘埃。
感兹绝代称妙手，遂令谈者不容口。
麒麟独步自可珍，驽骀万匹知何有，终未如他枥上骢。
载华毂，聘飞鸿，荷君剪拂与君用，一日千里如旋风。

践更登陇首，远别指临洮。
为问关山事，何如州县劳。
军容随赤羽，树色引青袍。
谁断单于臂，今年太白高。

飘泊怀书客，迟回此路隅。
问津惊弃置，投刺忽踟蹰。
方伯恩弥重，苍生咏已苏。
郡称廉叔度，朝议管夷吾。
乃继三台侧，仍将四岳俱。
江山澄气象，崖谷倚冰壶。
诏宠金门策，官荣叶县凫。
擢才登粉署，飞步蹑云衢。
起草征调墨，焚香即宴娱。
光华扬盛矣，霄汉在兹乎。
隐轸推公望，逶迤协帝俞。
轩车辞魏阙，旌节副幽都。
始佩仙郎印，俄兼太守符。
尤多蜀郡理，更得颍川谟。
城邑推雄镇，山川列简图。
旧燕当绝漠，全赵对平芜。
旷野何弥漫，长亭复郁纡。
始泉遗俗近，活水战场无。
月换思乡陌，星回记斗枢。
岁容归万象，和气发鸿罏。
沦落而谁遇，栖遑有是夫。
不才羞拥肿，干禄谢侏儒。
契阔惭行迈，羁离忆友于。
田园同季子，储蓄异陶朱。
方欲呈高义，吹嘘揖大巫。
永怀吐肝胆，犹惮阻荣枯。
解榻情何限，忘言道未殊。
从来贵缝掖，应是念穷途。

红颜怆为别，白发始相逢。
唯余昔时泪，无复旧时容。

兹山昔飞来，远自琅琊台。
孤岫龟形在，深泉鳗井开。
越王屡登陟，何相传词才。
塔庙宗其巅，规模称壮哉。
禅堂清溽润，高阁无恢炱。
照耀珠吐月，铿轰钟隐雷。
揆余久缨弁，末路遭邅回。
一弃沧海曲，六年稽岭隈。
逝川惜东驶，驰景怜西颓。
腰带愁疾减，容颜衰悴催。
赖居兹寺中，法士多瓌能。
洗心听经论，礼足蠲凶灾。
永愿依胜侣，清江乘度杯。

亩浍敷四海，川源涤九州。
既膺九命锡，乃建洪范畴。
鼎革固天启，运兴匪人谋。
肇开宅土业，永庇昏垫忧。
山足灵庙在，门前清镜流。
象筵陈玉帛，容卫俨戈矛。
探穴图书朽，卑宫堂殿修。
梅梁今不坏，松祏古仍留。
负责故乡近，朅来申俎羞。
为鱼知造化，叹凤仰徽猷。
不复闻夏乐，唯余奏楚幽。
婆娑非舞羽，镗鞳异鸣球。
盛德吾无间，高功谁与俦。
灾淫破凶慝，祚圣拥神休。
出谷莺初语，空山猿独愁。
春晖生草树，柳色暖汀洲。
恩贷题舆重，荣殊衣锦游。
宦情同械击，生理任桴浮。
地极临沧海，天遥过斗牛。
精诚如可谅，他日寄冥搜。

寂寞草中兰，亭亭山上松。
贞芳日有分，生长耐相容。
结根各得地，幸沾雨露功。
参辰无停泊，且顾一西东。
君但开怀抱，猜恨莫匆匆。

华省秘仙踪，高堂露瓦松。
叶因春后长，花为雨来浓。
影混鸳鸯色，光含翡翠容。
天然斯所寄，地势太无从。
接栋临双阙，连甍近九重。
宁知深涧底，霜雪岁兼封。

先帝昔晏驾，兹山朝百灵。
崇冈拥象设，沃野开天庭。
即事壮重险，论功超五丁。
坡陀因厚地，却略罗峻屏。
云阙虚冉冉，风松肃泠泠。
石门霜露白，玉殿莓苔青。
宫女晚知曙，祠官朝见星。
空梁簇画戟，阴井敲铜缾。
中使日夜继，惟王心不宁。
岂徒恤备享，尚谓求无形。
孝理敦国政，神凝推道经。
瑞芝产庙柱，好鸟鸣岩扃。
高岳前嵂崒，洪河左滢濙。
金城蓄峻址，沙苑交回汀。
永与奧区固，川原纷眇冥。
居然赤县立，台榭争岧亭。
官属果称是，声华真可听。
王刘美竹润，裴李春兰馨。
郑氏才振古，啖侯笔不停。
遣辞必中律，利物常发硎。
绮绣相展转，琳琅愈青荧。
侧闻鲁恭化，秉德崔瑗铭。
太史侯凫影，王乔随鹤翎。
朝仪限霄汉，客思回林坰。
𫐘轲辞下杜，飘飖陵浊泾。
诸生旧短褐，旅泛一浮萍。
荒岁儿女瘦，暮途涕泗零。
主人念老马，廨署容秋萤。
流寓理岂惬，穷愁醉未醒。
何当摆俗累，浩荡乘沧溟。

我经华原来，不复见平陆。
北上唯土山，连山走穷谷。
火云无时出，飞电常在目。
自多穷岫雨，行潦相豗蹙。
蓊{合勹}川气黄，群流会空曲。
清晨望高浪，忽谓阴崖踣。
恐泥窜蛟龙，登危聚麋鹿。
枯查卷拔树，礧磈共充塞。
声吹鬼神下，势阅人代速。
不有万穴归，何以尊四渎。
及观泉源涨，反惧江海覆。
漂沙坼岸去，漱壑松柏秃。
乘陵破山门，回斡裂地轴。
交洛赴洪河，及关岂信宿。
应沈数州没，如听万室哭。
秽浊殊未清，风涛怒犹蓄。
何时通舟车，阴气不黪黩。
浮生有荡汨，吾道正羁束。
人寰难容身，石壁滑侧足。
云雷此不已，艰险路更跼。
普天无川梁，欲济愿水缩。
因悲中林士，未脱众鱼腹。
举头向苍天，安得骑鸿鹄。

文章有神交有道，端复得之名誉早。
爱客满堂尽豪翰，开筵上日思芳草。
安得健步移远梅，乱插繁花向晴昊。
千里犹残旧冰雪，百壶且试开怀抱。
垂老恶闻战鼓悲，急觞为缓忧心𢭏。
少年努力纵谈笑，看我形容已枯槁。
坐中薛华善醉歌，歌辞自作风格老。
近来海内为长句，汝与山东李白好。
何刘沈谢力未工，才兼鲍昭愁绝倒。
诸生颇尽新知乐，万事终伤不自保。
气酣日落西风来，愿吹野水添金杯。

士卒何草草，筑城潼关道。
大城铁不如，小城万丈余。
借问潼关吏，修关还备胡。
要我下马行，为我指山隅。
连云列战格，飞鸟不能逾。
胡来但自守，岂复忧西都。
丈人视要处，窄狭容单车。
艰难奋长戟，万古用一夫。
哀哉桃林战，百万化为鱼。
请嘱防关将，慎勿学哥舒。

楩柟枯峥嵘，乡党皆莫记。
不知几百岁，惨惨无生意。
上枝摩皇天，下根蟠厚地。
巨围雷霆坼，万孔虫蚁萃。
冻雨落流胶，冲风夺佳气。
白鹄遂不来，天鸡为愁思。
犹含栋梁具，无复霄汉志。
良工古昔少，识者出涕泪。
种榆水中央，成长何容易。
截承金露盘，袅袅不自畏。

自为青城客，不唾青城地。
为爱丈人山，丹梯近幽意。
丈人祠西佳气浓，缘云拟住最高峰。
埽除白发黄精在，君看他时冰雪容。

平公今诗伯，秀发吾所羡。
奉使三峡中，长啸得石研。
巨璞禹凿余，异壮君独见。
其滑乃波涛，其光或雷电。
聊坳各尽墨，多水递隐现。
挥洒容数人，十手可对面。
比公头上冠，贞质未为贱。
当公赋佳句，况得终清宴。
公含起草姿，不远明光殿。
致于丹青地，知汝随顾眄。

温温士君子，令我怀抱尽。
灵芝冠众芳，安得阙亲近。
遭乱意不归，窜身迹非隐。
细人尚姑息，吾子色愈谨。
高怀见物理，识者安肯哂。
卑飞欲何待，捷径应未忍。
示我百篇文，诗家一标准。
羇离交屈宋，牢落值颜闵。
水路迷畏途，药饵驻修轸。
古人日以远，青史字不泯。
步趾咏唐虞，追随饭葵堇。
数杯资好事，异味烦县尹。
心虽在朝谒，力与愿矛盾。
抱病排金门，衰容岂为敏。

呜呼房魏不复见，秦王学士时难羡。
青衿胄子困泥涂，白马将军若雷电。
千载少似朱云人，至今折槛空嶙峋。
娄公不语宋公语，尚忆先皇容直臣。

孔明庙前有老柏，柯如青铜根如石。
霜皮溜雨四十围，黛色参天二千尺。
君臣已与时际会，树木犹为人爱惜。
云来气接巫峡长，月出寒通雪山白。
忆昨路绕锦亭东，先主武侯同閟宫。
崔嵬枝干郊原古，窈窕丹青户牖空。
落落盘踞虽得地，冥冥孤高多烈风。
扶持自是神明力，正直原因造化功。
大厦如倾要梁栋，万牛回首丘山重。
不露文章世已惊，未辞剪伐谁能送。
苦心岂免容蝼蚁，香叶终经宿鸾凤。
志士幽人莫怨嗟，古来材大难为用。

孤舟登瀼西，回首望两崖。
东城干旱天，其气如焚柴。
长影没窈窕，余光散唅呀。
大江蟠嵌根，归海成一家。
下冲割坤轴，竦壁攒镆铘。
萧飒洒秋色，氛昏霾日车。
峡门自此始，最窄容浮查。
禹功翊造化，疏凿就攲斜。
巨渠决太古，众水为长蛇。
风烟渺吴蜀，舟楫通盐麻。
我今远游子，飘转混泥沙。
万物附本性，约身不愿奢。
茅栋盖一床，清池有余花。
浊醪与脱粟，在眼无咨嗟。
山荒人民少，地僻日夕佳。
贫病固其常，富贵任生涯。
老于干戈际，宅幸蓬荜遮。
石乱上云气，杉清延月华。
赏妍又分外，理惬夫何夸。
足了垂白年，敢居高士差。
书此豁平昔，回首犹暮霞。

牵牛出河西，织女处其东。
万古永相望，七夕谁见同。
神光意难候，此事终蒙胧。
飒然精灵合，何必秋遂通。
亭亭新妆立，龙驾具曾空。
世人亦为尔，祈请走儿童。
称家随丰俭，白屋达公宫。
膳夫翊堂殿，鸣玉凄房栊。
曝衣遍天下，曳月扬微风。
蛛丝小人态，曲缀瓜果中。
初筵裛重露，日出甘所终。
嗟汝未嫁女，秉心郁忡忡。
防身动如律，竭力机杼中。
虽无姑舅事，敢昧织作功。
明明君臣契，咫尺或未容。
义无弃礼法，恩始夫妇恭。
小大有佳期，戒之在至公。
方圆茍龃龉，丈夫多英雄。

凛冽倦玄冬，负暄嗜飞阁。
羲和流德泽，颛顼愧倚薄。
毛发具自和，肌肤潜沃若。
太阳信深仁，衰气歘有托。
攲倾烦注眼，容易收病脚。
流离木杪猿，翩跹山颠鹤。
用知苦聚散，哀乐日已作。
即事会赋诗，人生忽如昨。
古来遭丧乱，贤圣尽萧索。
胡为将暮年，忧世心力弱。

东渚雨今足，伫闻粳稻香。
上天无偏颇，蒲稗各自长。
人情见非类，田家戒其荒。
功夫竞搰搰，除草置岸旁。
谷者命之本，客居安可忘。
青春具所务，勤垦免乱常。
吴牛力容易，并驱动莫当。
丰苗亦已穊，云水照方塘。
有生固蔓延，静一资堤防。
督领不无人，提携颇在纲。
荆扬风土暖，肃肃候微霜。
尚恐主守疏，用心未甚臧。
清朝遣婢仆，寄语逾崇冈。
西成聚必散，不独陵我仓。
岂要仁里誉，感此乱世忙。
北风吹蒹葭，蟋蟀近中堂。
荏苒百工休，郁纡迟暮伤。

行云递崇高，飞雨霭而至。
潺潺石间溜，汩汩松上驶。
亢阳乘秋热，百谷皆已弃。
皇天德泽降，焦卷有生意。
前雨伤卒暴，今雨喜容易。
不可无雷霆，间作鼓增气。
佳声达中宵，所望时一致。
清霜九月天，髣髴见滞穗。
郊扉及我私，我圃日苍翠。
恨无抱瓮力，庶减临江费。

汝阳让帝子，眉宇真天人。
虬须似太宗，色映塞外春。
往者开元中，主恩视遇频。
出入独非时，礼异见群臣。
爱其谨洁极，倍此骨肉亲。
从容听朝后，或在风雪晨。
忽思格猛兽，苑囿腾清尘。
羽旗动若一，万马肃駪駪。
诏王来射雁，拜命已挺身。
箭出飞鞚内，上又回翠麟。
翻然紫塞翮，下拂明月轮。
胡人虽获多，天笑不为新。
王每中一物，手自与金银。
袖中谏猎书，扣马久上陈。
竟无衔橛虞，圣聪矧多仁。
官免供给费，水有在藻鳞。
匪唯帝老大，皆是王忠勤。
晚年务置醴，门引申白宾。
道大容无能，永怀侍芳茵。
好学尚贞烈，义形必霑巾。
挥翰绮绣扬，篇什若有神。
川广不可溯，墓久狐兔邻。
宛彼汉中郡，文雅见天伦。
何以开我悲，泛舟俱远津。
温温昔风味，少壮已书绅。
旧游易磨灭，衰谢增酸辛。

汝阳让帝子，眉宇真天人。
虬须似太宗，色映塞外春。
往者开元中，主恩视遇频。
出入独非时，礼异见群臣。
爱其谨洁极，倍此骨肉亲。
从容听朝后，或在风雪晨。
忽思格猛兽，苑囿腾清尘。
羽旗动若一，万马肃駪駪。
诏王来射雁，拜命已挺身。
箭出飞鞚内，上又回翠麟。
翻然紫塞翮，下拂明月轮。
胡人虽获多，天笑不为新。
王每中一物，手自与金银。
袖中谏猎书，扣马久上陈。
竟无衔橛虞，圣聪矧多仁。
官免供给费，水有在藻鳞。
匪唯帝老大，皆是王忠勤。
晚年务置醴，门引申白宾。
道大容无能，永怀侍芳茵。
好学尚贞烈，义形必霑巾。
挥翰绮绣扬，篇什若有神。
川广不可溯，墓久狐兔邻。
宛彼汉中郡，文雅见天伦。
何以开我悲，泛舟俱远津。
温温昔风味，少壮已书绅。
旧游易磨灭，衰谢增酸辛。

天上浮云如白衣，斯须改变如苍狗。
古往今来共一时，人生万事无不有。
近者抉眼去其夫，河东女儿身姓柳。
丈夫正色动引经，酆城客子王季友。
群书万卷常暗诵，孝经一通看在手。
贫穷老瘦家卖屐，好事就之为携酒。
豫章太守高帝孙，引为宾客敬颇久。
闻道三年未曾语，小心恐惧闭其口。
太守得之更不疑，人生反复看亦丑。
明月无瑕岂容易，紫气郁郁犹冲斗。
时危可仗真豪俊，二人得置君侧否。
太守顷者领山南，邦人思之比父母。
王生早曾拜颜色，高山之外皆培𪣻。
用为羲和天为成，用平水土地为厚。
王也论道阻江湖，李也丞疑旷前后。
死为星辰终不灭，致君尧舜焉肯朽。
吾辈碌碌饱饭行，风后力牧长回首。

往在西京日，胡来满彤宫。
中宵焚九庙，云汉为之红。
解瓦飞十里，穗帷纷曾空。
疚心惜木主，一一灰悲风。
合昏排铁骑，清旭散锦{马蒙}贼臣表逆节，相贺以成功。
是时妃嫔戮，连为粪土丛。
当宁陷玉座，白间剥画虫。
不知二圣处，私泣百岁翁。
车驾既云还，楹桷歘穹崇。
故老复涕泗，祠官树椅桐。
宏壮不如初，已见帝力雄。
前春礼郊庙，祀事亲圣躬。
微躯忝近臣，景从陪群公。
登阶捧玉册，峨冕耿金锺。
侍祠恧先露，掖垣迩濯龙。
天子惟孝孙，五云起九重。
镜奁换粉黛，翠羽犹葱胧。
前者厌羯胡，后来遭犬戎。
俎豆腐膻肉，罘罳行角弓。
安得自西极，申命空山东。
尽躯诣阙下，士庶塞关中。
主将晓逆顺，元元归始终。
一朝自罪己，万里车书通。
锋镝供锄犂，征戍听所从。
冗官各复业，土著还力农。
君臣节俭足，朝野欢呼同。
中兴似国初，继体如太宗。
端拱纳谏诤，和风日冲融。
赤墀樱桃枝，隐映银丝笼。
千春荐陵寝，永永垂无穷。
京都不再火，泾渭开愁容。
归号故松柏，老去苦飘蓬。

旄头彗紫微，无复俎豆事。
金甲相排荡，青衿一憔悴。
呜呼已十年，儒服弊于地。
征夫不遑息，学者沦素志。
我行洞庭野，歘得文翁肆。
侁侁胄子行，若舞风雩至。
周室宜中兴，孔门未应弃。
是以资雅才，涣然立新意。
衡山虽小邑，首唱恢大义。
因见县尹心，根源旧宫閟。
讲堂非曩构，大屋加涂墍。
下可容百人，墙隅亦深邃。
何必三千徒，始压戎马气。
林木在庭户，密干叠苍翠。
有井朱夏时，辘轳冻阶戺。
耳闻读书声，杀伐灾髣髴。
故国延归望，衰颜减愁思。
南纪改波澜，西河共风味。
采诗倦跋涉，载笔尚可记。
高歌激宇宙，凡百慎失坠。

兵革自久远，兴衰看帝王。
汉仪甚照耀，胡马何猖狂。
老将一失律，清边生战场。
君臣忍瑕垢，河岳空金汤。
重镇如割据，轻权绝纪纲。
军州体不一，宽猛性所将。
嗟彼苦节士，素于圆凿方。
寡妻从为郡，兀者安堵墙。
凋弊惜邦本，哀矜存事常。
旌麾非其任，府库实过防。
恕己独在此，多忧增内伤。
偏裨限酒肉，卒伍单衣裳。
元恶迷是似，聚谋泄康庄。
竟流帐下血，大降湖南殃。
烈火发中夜，高烟焦上苍。
至今分粟帛，杀气吹沅湘。
福善理颠倒，明征天莽茫。
销魂避飞镝，累足穿豺狼。
隐忍枳棘刺，迁延胝趼疮。
远归儿侍侧，犹乳女在旁。
久客幸脱免，暮年惭激昴。
萧条向水陆，汩没随鱼商。
报主身已老，入朝病见妨。
悠悠委薄俗，郁郁回刚肠。
参错走洲渚，舂容转林篁。
片帆左郴岸，通郭前衡阳。
华表云鸟埤，名园花草香。
旗亭壮邑屋，烽橹蟠城隍。
中有古刺史，盛才冠岩廓。
扶颠待柱石，独坐飞风霜。
昨者间琼树，高谈随羽觞。
无论再缱绻，己是安苍黄。
剧孟七国畏，马卿四赋良。
门阑苏生在，勇锐白起强。
问罪富形势，凯歌悬否臧。
氛埃期必埽，蚊蚋焉能当。
橘井旧地宅，仙山引舟航。
此行厌暑雨，厥土闻清凉。
诸舅剖符近，开缄书札光。
频繁命屡及，磊落字百行。
江总外家养，谢安乘兴长。
下流匪珠玉，择木羞鸾皇。
我师嵇叔夜，世贤张子房。
柴荆寄乐土，鹏路观翱翔。

凤历轩辕纪，龙飞四十春。
八荒开寿域，一气转洪钧。
霖雨思贤佐，丹青忆老臣。
应图求骏马，惊代得麒麟。
沙汰江河浊，调和鼎鼐新。
韦贤初相汉，范叔已归秦。
盛业今如此，传经固绝伦。
豫樟深出地，沧海阔无津。
北斗司喉舌，东方领搢绅。
持衡留藻鉴，听履上星辰。
独步才超古，余波德照邻。
聪明过管辂，尺牍倒陈遵。
岂是池中物，由来席上珍。
庙堂知至理，风俗尽还淳。
才杰俱登用，愚蒙但隐沦。
长卿多病久，子夏索居频。
回首驱流俗，生涯似众人。
巫咸不可问，邹鲁莫容身。
感激时将晚，苍茫兴有神。
为公歌此曲，涕泪在衣巾。

王国称多土，贤良复几人。
异才应间出，爽气必殊伦。
始见张京兆，宜居汉近臣。
骅骝开道路，雕鹗离风尘。
侯伯知何等，文章实致身。
奋飞超等级，容易失沈沦。
脱略磻谿钓，操持郢匠斤。
云霄今已逼，台衮更谁亲。
凤穴雏皆好，龙门客又新。
义声纷感激，败绩自逡巡。
途远欲何向，天高难重陈。
学诗犹孺子，乡赋念嘉宾。
不得同鼌错，吁嗟后郄诜。
计疏疑翰墨，时过忆松筠。
献纳纡皇眷，中间谒紫宸。
且随诸彦集，方凯薄才伸。
破胆遭前政，阴谋独秉钧。
微生霑忌刻，万事益酸辛。
交合丹青地，恩倾雨露辰。
有儒愁饿死，早晚报平津。

到此应常宿，相留可判年。
蹉跎暮容色，怅望好林泉。
何路霑微禄，归山买薄田。
斯游恐不遂，把酒意茫然。

扈圣登黄阁，明公独妙年。
蛟龙得云雨，雕鹗在秋天。
客礼容疏放，官曹可接联。
新诗句句好，应任老夫传。

诏发西山将，秋屯陇右兵。
凄凉余部曲，燀赫旧家声。
雕鹗乘时去，骅骝顾主鸣。
艰难须上策，容易即前程。
斜日当轩盖，高风卷斾旌。
松悲天水冷，沙乱雪山清。
和虏犹怀惠，防边不敢惊。
古来于异域，镇静示专征。
燕蓟奔封豕，周秦触骇鲸。
中原何惨黩，余孽尚纵横。
箭入昭阳殿，笳吟细柳营。
内人红袖泣，王子白衣行。
宸极祅星动，园陵杀气平。
空余金椀出，无复穗帷轻。
毁庙天飞雨，焚宫火彻明。
罘罳朝共落，棆桷夜同倾。
三月师逾整，群胡势就烹。
疮痍亲接战，勇决冠垂成。
妙誉期元宰，殊恩且列卿。
几时回节钺，戮力埽欃枪。
圭窦三千士，云梯七十城。
耻非齐说客，祗似鲁诸生。
通籍微班忝，周行独坐荣。
随肩趋漏刻，短发寄簪缨。
径欲依刘表，还疑厌祢衡。
渐衰那此别，忍泪独含情。
废邑狐狸语，空邨虎豹争。
人频坠涂炭，公岂忘精诚。
元帅调新律，前军压旧京。
安边仍扈从，莫作后功名。

户外昭容紫袖垂，双瞻御座引朝仪。
香飘合殿春风转，花覆千官淑景移。
昼漏希闻高阁报，天颜有喜近臣知。
宫中每出归东省，会送夔龙集凤池。

天门日射黄金榜，春殿晴曛赤羽旗。
宫草微微承委佩，𬬻烟细细驻游丝。
云近蓬莱常好色，雪残𫛛鹊亦多时。
侍臣缓步归青琐，退食从容出每迟。

去岁兹辰捧御床，五更三点入鹓行。
欲知趋走伤心地，正想氛氲满眼香。
无路从容陪语笑，有时颠倒着衣裳。
何人错忆穷愁日，愁日愁随一线长。

空外一鸷鸟，河间双白鸥。
飘飖搏击便，容易往来游。
草露亦多湿，蛛丝仍未收。
天机近人事，独立万端忧。

多病秋风落，君来慰眼前。
自闻茅屋趣，只想竹林眠。
满谷山云起，侵篱涧水悬。
嗣宗诸子侄，早觉仲容贤。

江涨柴门外，儿童报急流。
下床高数尺，倚杖没中洲。
细动迎风燕，轻摇逐浪鸥。
渔人萦小楫，容易拔船头。

暮倚高楼对雪峰，僧来不语自鸣钟。
孤城返照红将敛，近市浮烟翠且重。
多病独愁常閴寂，故人相见未从容。
知君苦思缘诗瘦，大向交游万事慵。

古寺僧牢落，空房客寓居。
故人供禄米，邻舍与园蔬。
双树容听法，三车肯载书。
草玄吾岂敢，赋或似相如。

不是爱花即肯死，只恐花尽老相催。
繁枝容易纷纷落，嫩叶商量细细开。

鼎湖瞻望远，象阙宪章新。
四海犹多难，中原忆旧臣。
与时安反侧，自昔有经纶。
感激张天步，从容静塞尘。
南图回羽翮，北极捧星辰，漏鼓还思昼，宫莺罢啭春。
空留玉帐术，愁杀锦城人。
阁道通丹地，江潭隐白蘋。
此生那老蜀，不死会归秦。
公若登台辅，临危莫爱身。

宿雨南江涨，波涛乱远峰。
孤亭凌喷薄，万井逼舂容。
霄汉愁高鸟，泥沙困老龙。
天边同客舍，携我豁心胸。

天下兵虽满，春光日自浓。
西京疲百战，北阙任群凶。
关塞三千里，烟花一万重。
蒙尘清路急，御宿且谁供。
殷复前王道，周迁旧国容。
蓬莱足云气，应合总从龙。

淮海维扬一俊人，金章紫绶照青春。
指麾能事回天地，训练强兵动鬼神。
湘西不得归关羽，河内犹宜借寇恂。
朝觐从容问幽仄，勿云江汉有垂纶。

方舟不用楫，极目总无波。
长日容杯酒，深江净绮罗。
乱离还奏乐，飘泊且听歌。
故国流清渭，如今花正多。

白水鱼竿客，清秋鹤发翁。
胡为来幕下，秪合在舟中。
黄卷真如律，青袍也自公。
老妻忧坐[痹]，幼女问头风。
平地专欹倒，分曹失异同。
礼甘衰力就，义忝上官通。
畴昔论诗蚤，光辉仗钺雄。
宽容存性拙，剪拂念途穷。
露裛思藤架，烟霏想桂丛。
信然龟触网，直作鸟窥笼。
西岭纡村北，南江遶舍东。
竹皮寒旧翠，椒实雨新红。
浪簸船应坼，杯干瓮即空。
藩篱生野径，斤斧任樵童。
束缚酬知己，蹉跎效小忠。
周防期稍稍，太简遂匆匆。
晓入朱扉启，昏归画角终。
不成寻别业，未敢息微躬。
乌鹊愁银汉，驽骀怕锦幪。
会希全物色，时放倚梧桐。

风尘暗不开，汝去几时来。
兄弟分离苦，形容老病催。
江通一柱观，日落望乡台。

国有乾坤大，王今叔父尊。
剖符来蜀道，归盖取荆门。
峡险通舟过，江长注海奔。
主人留上客，避暑得名园。
前后缄书报，分明馔玉恩。
天云浮绝壁，风竹在华轩。
已觉良宵永，何看骇浪翻。
入期朱邸雪，朝傍紫微垣。
枚乘文章老，河间礼乐存。
悲秋宋玉宅，失路武陵源。
淹薄俱崖口，东西异石根。
夷音迷咫尺，鬼物傍黄昏。
犬马诚为恋，狐狸不足论。
从容草奏罢，宿昔奉清樽。

昔罢河西尉，初兴蓟北师。
不才名位晚，敢恨省郎迟。
扈圣崆峒日，端居滟滪时。
萍流仍汲引，樗散尚恩慈。
遂阻云台宿，常怀湛露诗。
翠华森远矣，白首飒凄其。
拙被林泉滞，生逢酒赋欺。
文园终寂寞，汉阁自磷缁。
病隔君臣议，惭纡德泽私。
扬镳惊主辱，拔剑拨年衰。
社稷经纶地，风云际会期。
血流纷在眼，涕洒乱交颐。
四渎楼船泛，中原鼓角悲。
贼壕连白翟，战瓦落丹墀。
先帝严灵寝，宗臣切受遗。
恒山犹突骑，辽海竞张旗。
田父嗟胶漆，行人避蒺藜。
总戎存大体，降将餙卑词。
楚贡何年绝，尧封旧俗疑。
长吁翻北寇，一望卷西夷。
不必陪玄圃，超然待具茨。
凶兵铸农器，讲殿辟书帷。
庙算高难测，天忧实在兹。
形容真潦倒，荅效莫支持。
使者分王命，群公各典司。
恐乖均赋敛，不似问疮痍。
万里烦供给，孤城最怨思。
绿林宁小患，云梦欲难追。
即事须尝胆，苍生可察眉。
议堂犹集凤，正观是元龟。
处处喧飞檄，家家急竞锥。
萧车安不定，蜀使下何之。
钓濑疏坟籍，耕岩进弈棋。
地蒸余破扇，冬煖更纤𫄨。
豺遘哀登楚麟伤泣象尼。
衣冠迷适越，藻绘忆游睢。
赏月延秋桂，倾阳逐露葵。
大庭终反朴，京观且僵尸。
高枕虚眠昼，哀歌欲和谁。
南宫载勋业，凡百慎交绥。

养拙蓬为户，茫茫何所开。
江通神女馆，地隔望乡台。
渐惜容颜老，无由弟妹来。
兵戈与人事，回首一悲哀。

物色岁将晏，天隅人未归。
朔风鸣淅淅，寒雨下霏霏。
多病久加饭，衰容新授衣。
时危觉凋丧，故旧短书稀。

年年至日长为客，忽忽穷愁泥杀人。
江上形容吾独老，天边风俗自相亲。
杖蓼雪后临丹壑，鸣玉朝来散紫宸。
心折此时无一寸，路迷何处见三秦。

天时人事日相催，冬至阳生春又来。
刺绣五纹添弱线，吹葭六琯动浮灰。
岸容待腊将舒柳，山意冲寒欲放梅。
云物不殊乡国异，教儿且覆掌中杯。

日见巴东峡，黄鱼出浪新。
脂膏兼饲犬，长大不容身。
筒桶相沿久，风雷肯为神。
泥沙卷涎沫，回首怪龙鳞。

楚草经寒碧，逢春入眼浓。
旧低收叶举，新掩卷牙重。
步履宜轻过，开筵得屡供。
看花随节序，不敢强为容。

老向巴人里，今辞楚塞隅。
入舟翻不乐，解缆独长吁。
窄转深啼狖，虚随乱浴凫。
石苔凌几杖，空翠扑肌肤。
叠壁排霜剑，奔泉溅水珠。
杳冥藤上下，浓澹树荣枯。
神女峰娟妙，昭君宅有无。
曲留明怨惜，梦尽失欢娱。
摆阖盘涡沸，欹斜激浪输。
风雷缠地脉，冰雪耀天衢。
鹿角真走险，狼头如跋胡。
恶滩宁变色，高卧负微躯。
书史全倾挠，装囊半压濡。
生涯临臬兀，死地脱斯须。
不有平川决，焉知众壑趋。
乾坤霾涨海，雨露洗春芜。
欧鸟牵丝飏，骊龙濯锦纡。
落霞沈绿绮，残月坏金枢。
泥笋苞初荻，沙茸出小蒲。
雁儿争水马，燕子逐樯乌。
绝岛容烟雾，环洲纳晓晡。
前闻辨陶牧，转眄拂宜都。
县郭南畿好，津亭北望孤。
劳心依憩息，朗咏划昭苏。
意遣乐还笑，衰迷贤与愚。
飘萧将素发，汩没听洪𬬻。
丘壑曾忘返，文章敢自诬。
此生遭圣代，谁分哭穷途。
卧疾淹为客，蒙恩早厕儒。
廷争酬造化，朴直乞江湖。
滟滪险相迫，沧浪深可逾。
浮名寻已已，懒计却区区。
喜近天皇寺，先披古画图。
应经帝子渚，同泣舜苍梧。
朝士兼戎服，君王按湛卢。
旄头初俶扰，鹑首丽泥涂。
甲卒身虽贵，书生道固殊。
出尘皆野鹤，历块匪辕驹。
伊吕终难降，韩彭不易呼。
五云高太甲，六月旷抟扶。
回首黎元病，争权将帅诛。
山林托疲苶，未必免崎岖。

卫侯不易得，余病汝知之。
雅量涵高远，清襟照等夷。
平生感意气，少小爱文辞。
河海由来合，风云若有期。
形容劳宇宙，质朴谢轩墀。
自古幽人泣，留年壮士悲。
水烟通径草，秋露接园葵。
入邑豺狼鬬，伤弓鸟雀饥。
白头供宴语，乌几伴栖迟。
交态遭轻薄，今朝豁所思。

泛爱容霜发，留欢卜夜闲。
自吟诗送老，相劝酒开颜。
戎马今何地，乡园独旧山。
江湖堕清月，酩酊任扶还。

春生南国瘴，气待北风苏。
向晚霾残日，初宵鼓大𬬻。
爽携卑湿地，声拔洞庭湖。
万里鱼龙伏，三更鸟兽呼。
涤除贪破浪，愁绝付摧枯。
执热沈沈在，凌寒往往须。
且知宽疾胏，不敢恨危途。
再宿烦舟子，衰容问仆夫。
今晨非盛怒，便道即长驱。
隐几看帆席，云州涌坐隅。

朝廷防盗贼，供给愍诛求。
下诏选郎署，传声能典州。
苍生今日困，天子向时忧。
井屋有烟起，疮痍无血流。
壤歌唯海甸，画角自山楼。
白发寐常早，荒榛农复秋。
解龟逾卧辙，遣骑觅扁舟。
徐榻不知倦，颍川何以酬。
尘生彤管笔，寒腻黑貂裘。
高义终焉在，斯文去矣休。
别离同雨散，行止各云浮。
林热鸟开口，江浑鱼掉头。
尉佗虽北拜，太史尚南留。
军旅应都息，寰区要尽收。
九重思谏诤，八极念怀柔。
徙倚瞻王室，从容仰庙谋。
故人持雅论，绝塞豁穷愁。
复见陶唐理，甘为汗漫游。

相见各头白，其如离别何。
几年一会面，今日复悲歌。
少壮乐难得，岁寒心匪他。
气缠霜匣满，冰置玉壶多。
遭乱实漂泊，济时曾琢磨。
形容吾校老，胆力尔谁过。
秋晚岳增翠，风高湖涌波。
骞腾访知己，淮海莫磋跎。

凄怆郇瑕色，差池弱冠年。
丈人叨礼数，文律早周旋。
台阁黄图里，簪裾紫盖边。
尊荣真不忝，端雅独翛然。
贡喜音容间，冯招病疾缠。
南过骇仓卒，北思悄联绵。
𫛳鸟长沙讳，犀牛蜀郡怜。
素车犹恸哭，宝剑欲高悬。
汉道中兴盛，韦经亚相传。
冲融标世业，磊落映时贤。
城府深朱夏，江湖眇霁天。
绮楼关树顶，飞旐泛堂前。
帟幕疑风燕，笳箫急暮蝉。
兴残虚白室，迹断孝廉船。
童孺交游尽，喧卑俗事牵。
老来多涕泪，情在强诗篇。
谁寄方隅理，朝难将帅权。
春秋褒贬例，名器重双全。

五十头白翁，南北逃世难。
疏布缠枯骨，奔走苦不暖。
已衰病方入，四海一涂炭。
乾坤万里内，莫见容身畔。
妻孥复随我，回首共悲欢。
故国莽丘墟，邻里各分散。
归路从此迷，涕尽湘江岸。

西京安稳未，不见一人来。
腊日巴江曲，山花已自开。
盈盈当雪杏，艳艳待春梅。
直苦风尘暗，谁忧容鬓催。

故旧谁怜我，平生郑与苏。
存亡不重见，丧乱独前途。
豪俊何人在，文章埽地无。
羇游万里阔，凶问一年俱。
白首中原上，清秋大海隅。
夜台当北斗，泉路著东吴。
得罪台州去，时危弃硕儒。
移官蓬阁后，谷贵没潜夫。
流恸嗟何及，衔冤有是夫。
道消诗兴废，心息酒为徒。
许与才虽薄，追谁迹未拘。
班扬名甚盛，嵇阮逸相须。
会取君臣合，宁铨品命殊。
贤良不必展，廊庙偶然趋。
胜决风尘际，功安造化𬬻。
从容拘旧学，惨淡閟阴符。
摆落嫌疑久，哀伤志力输。
俗依绵谷异，客对雪山孤。
童稚思诸子，交朋列友于。
情乖清酒送，望绝抚坟呼。
疟病餐巴水，疮痍老蜀都。
飘零迷哭处，天地日榛芜。

国之重镇惟幽都，东威九夷北制胡。
五军精卒三十万，百战百胜擒单于。
前临滹沱后易水，崇山沃野亘千里。
昔时燕山重贤士，黄金筑台从隗始。
倏忽兴王定蓟丘，汉家又以封王侯。
萧条魏晋为横流，鲜卑窃据朝五州。
我唐区夏余十纪，军容武备赫万祀。
彤弓黄钺授元帅，垦耕大漠为内地。
季秋胶折边草腓，治兵羽猎因出师。
千营万队连旌旗，望之如火忽电驰。
匈奴慑窜穷发北，大荒万里无尘飞。
君不见隋家昔为天下宰，穷兵黩武征辽海。
南风不竞多死声，鼓卧旗折黄云横。
六军将士皆死尽，战马空鞍归故营。
时移道革天下平，白环入贡沧海清。
自有农夫已高枕，无劳校尉重横行。

返真难合道，怀旧仍无吊。
浮俗渐浇淳，斯人谁继妙。
声容在心耳，宁觉阻言笑。
玄堂闭几春，拱木齐云峤。
鹤传居士舞，猿得苏门啸。
酹酒片阳微，空山想埋照。

宁知待漏客，清夜此从容。
暂别迎车雉，还随护法龙。
香烟轻上月，林岭静闻钟。
郢曲传甘露，尘心洗几重。

林下不成兴，仲容微禄牵。
客程千里远，别念一帆悬。
欲欢卑栖去，其如胜趣偏。
云山深郡郭，花木净潮田。
坐啸帷应下，离居月复圆。
此时知小阮，相忆绿尊前。

谁谓江山阻，心亲梦想偏。
容辉常在目，离别任经年。
郡国通流水，云霞共远天。
行春莺几啭，迟客月频圆。
雁有归乡羽，人无访戴船。
愿徴黄霸入，相见玉堦前。

流水辞山花别枝，随风一去绝还期。
昨夜故人泉下宿，今朝白发镜中垂。
音徽寂寂空成梦，容范朝朝无见时。
旦暮余生几息在，不应存没未尝悲。

山花照坞复烧溪，树树枝枝尽可迷。
野客未来枝畔立，流莺已向树边啼。
从容只是愁风起，眷恋常须向日西。
别有妖妍胜桃李，攀来折去亦成蹊。

橹慢开轻浪，帆虚带白云。
客船虽狭小，容得庾将军。

春畦生百药，花叶香初霁。
好容似风光，偏来入丛蕙。

天下未偃兵，儒生预戎事。
功劳安可问，且有忝官累。
昔常以荒浪，不敢学为吏。
况当在兵家，言之岂容易。
忽然向三岭，境外为偏帅。
时多尚矫诈，进退多欺贰。
纵有一直方，则上似奸智。
谁为明信者，能辨此劳畏。

东邻有渔父，西邻有山僧。
各问其性情，变之俱不能。
公为二千石，我为山海客。
志业岂不同，今已殊名迹。
相里不相类，相友且相异。
何况天下人，而欲同其意。
人意茍不同，分寸不相容。
漫问轩裳客，何如耕钓翁。

东风香草路，南客心容与。
白皙吴王孙，青蛾柳家女。
都门数骑出，河口片帆举。
夜簟眠橘洲，春衫傍枫屿。
山阴政简甚从容，到罢唯求物外踪。
落日花边剡溪水，晴烟竹里会稽峰。
才子风流苏伯玉，同官晓暮应相逐。
加餐共爱鲈鱼肥，醒酒仍怜甘蔗熟。
知君炼思本清新，季子如今德有邻。
他日如寻始宁墅，题诗早晚寄西人。

东风香草路，南客心容与。
白皙吴王孙，青蛾柳家女。
都门数骑出，河口片帆举。
夜簟眠橘洲，春衫傍枫屿。
山阴政简甚从容，到罢唯求物外踪。
落日花边剡溪水，晴烟竹里会稽峰。
才子风流苏伯玉，同官晓暮应相逐。
加餐共爱鲈鱼肥，醒酒仍怜甘蔗熟。
知君炼思本清新，季子如今德有邻。
他日如寻始宁墅，题诗早晚寄西人。

江城五马楚云边，不羡雍容画省年。
才子旧称何水部，使君还继谢临川。
射堂草遍收残雨，官路人稀对夕天。
虽卧郡斋千里隔，与君同见月初圆。

救物智所昧，学仙愿未从。
行藏两乖角，蹭蹬风波中。
薄宦耻降志，卧疴非养蒙。
闭关涉两旬，羇思浩无穷。
鸑鷟何处来，双舞下碧空。
离别隔云雨，惠然此相逢。
把手贺疾间，举杯欣酒浓。
新诗见久要，清论激深衷。
高馆舒夜簟，开门延微风。
火云赫嵯峨，日暮千万峰。
遥指故山笑，相看抚号钟。
声和由心清，事感知气同。
出处未易料，且歌缓愁容。
愿君崇明德，岁暮如青松。

早岁慕五岳，尝为尘机碍。
孰知天柱峰，今与郡斋对。
隐嶙抱元气，氤氲含青霭。
云崖媚远空，石壁寒古塞。
汉皇南游日，望秩此昭配。
法驾到谷口，礼容振荒外。
焚柴百神趋，执玉万方会。
天旋物顺动，德布泽霶霈。
讲武威已耀，学仙功未艾。
黄金竟何成，洪业遽沦昧。
度世若一瞬，昨朝已千载。
如今封禅坛，唯见云雨晦。
长望哀往古，劳生惭大块。
清晖幸相娱，幽独知所赖。
寒城春方正，初日明可爱。
万殊喜阳和，余亦荷时泰。
山色日夜绿，下有清浅濑。
愧作拳偻人，沈迷簿书内。
登临叹拘限，出处悲老大。
况听郢中曲，复识湘南态。
思免物累牵，敢令道机退。
瞒然诵佳句，持此秋兰佩。

关西仕时俱稚容，彪彪之鬓始相逢。
天地变化县城改，独有故人交态在。
不言会合迹未幷，犹以岁寒心相待。
洛阳居守寄酂侯，君著貂冠参运筹。
高阁连云骑省夜，新文会友凉风秋。
青袍白面昔携手，冉冉府趋君记否。
云分雨散十五年，始得一笑樽酒前。
未遑少留骤远别，况值旅雁鸣秋天。
二华旧游如梦想，他时再会何由缘。
赖君赠我郢中曲，别后相思被管弦。

各牵于役间游遨，独坐相思正郁陶。
长跪读书心𫏐缓，短章投我曲何高。
宦情缘木知非愿，王事敦人敢告劳。
所叹在官成远别，徒言岏水才容舠。

寂然空伫立，往往报疏钟。
高馆谁留客，东南二室峰。
川原通霁色，田野变春容。
惆怅层城暮，犹言归路逢。

释子去兮访名山，禅舟容与兮住仍前。
猿啾啾兮怨月，江渺渺兮多烟。
东林西林兮入何处，上方下方兮通石路。
连湘接楚饶桂花，事久年深无杏树。
使君爱人兼爱山，时引双旌万木间。
政成人野皆不扰，遂令法侣性安闲。

哭葬寒郊外，行将何所从。
盛曹徒列柏，新墓已栽松。
海月同千古，江云覆几重。
旧书曾谏猎，遗草议登封。
畴昔轻三事，尝期老一峰。
门临商岭道，窗引洛城钟。
应积泉中恨，无因世上逢。
招寻偏见厚，疏慢亦相容。
张范唯通梦，求羊永绝踪。
谁知长卿疾，歌赋不还邛。

庞公嘉遁所，浪迹难追攀。
浮舟暝始至，抱杖聊自闲。
双岩开鹿门，百谷集珠湾。
喷薄湍上水，舂容漂里山。
焦原不足险，梁壑未成艰。
我行自春仲，夏鸟忽绵蛮。
蕙草色已晚，客心殊倦还。
远游非避地，访道爱童颜。
安能徇机巧争夺锥刀间。

蝉其鸣矣，于彼疏桐。
庇影容迹，何所不容。
嘒嘒其长，永托于风。
未见君子，我心仲仲。
既见君子，乐且有融。

悠悠远行者，羁独当时思。
道与日月长，人无茅舍期。
出门万里心，谁不伤别离。
纵远当白发，岁月悲今时。
何况异形容，安须与尔悲。

由来那敢议轻肥，散发行歌自采薇。
逋客未能忘野兴，辟书翻遣脱荷衣。
家中匹妇空相笑，池上群鸥尽欲飞。
更乞大贤容小隐，益看愚谷有光辉。

君抱碧海珠，我怀蓝田玉。
各称希代宝，万里遥相烛。
长卿慕蔺久，子猷意已深。
平生风云人，暗合江海心。
去秋忽乘兴，命驾来东土。
谪仙游梁园，爱子在邹鲁。
二处一不见，拂衣向江东。
五两挂海月，扁舟随长风。
南游吴越遍，高揖二千石。
雪上天台山，春逢翰林伯。
宣父敬项橐，林宗重黄生。
一长复一少，相看如弟兄。
惕然意不尽，更逐西南去。
同舟入秦淮，建业龙盘处。
楚歌对吴酒，借问承恩初。
宫买长门赋，天迎驷马车。
才高世难容，道废可推命。
安石重携妓，子房空谢病。
金陵百万户，六代帝王都。
虎石据西江，锺山临北湖。
二山信为美，王屋人相待。
应为岐路多，不知岁寒在。
君游早晚还，勿久风尘间。
此别未远别，秋期到仙山。

故枥思疲马，故窠思迷禽。
浮云蔽我乡，踯躅游子吟。
游子悲久滞，浮云郁东岑。
客堂无丝桐，落叶如秋霖。
艰哉远游子，所以悲滞淫。
一为浮云词，愤塞谁能禁。
驰归百年内，唯愿展所钦。
胡为不归欤，坐使年病侵。
未老霜遶鬓，非狂火烧心。
太行何难哉，北斗不可斟。
夜静星河出，耿耿辰与参。
佳人敻青天，尺素重于金。
泬寥群动异，眇默诸境森。
苔衣上闲阶，蟋蟋催寒砧。
立身计几悮，道险无容针。
三年不还家，万里遗锦衾。
梦魂无重阻，离忧罔古今。
胡为不归欤，辜负匣中琴。
腰下是何物，牵缠旷登寻。
朝与名山期，夕宿楚水阴。
楚水殊演漾，名山窅岖嵚。
客从洞庭来，婉娈潇湘深。
橘柚在南国，鸿雁遗秋音。
下有碧草洲，上有青橘林。
引烛窥洞穴，凌波睥天琛。
蒲荷影参差，凫鹤雏淋涔。
浩歌惜芳杜，散发轻华簪。
胡为不归欤，泪下沾衣襟。
鸢飞戾宵汉，蝼蚁制鳣鱏。
赫赫大圣朝，日月光照临。
圣主虽启迪，奇人分湮沈。
层城登云韶，王府锵球琳。
鹿鸣志丰草，况复虞人箴。

化佛示持帚，仲尼称执鞭。
列生御风归，饲豕如人焉。
曹溪第六祖，踏碓逾三年。
伊人自何方，长绶趋遥泉。
开士行何苦，双瓶胝两肩。
萧寺百余僧，东厨正扬烟。
露足沙石裂，外形巾褐穿。
若其有此身，岂得安稳眠。
独出违顺境，不为寒暑还。
大圣于其中，领我心之虔。
万法常空灭，无生因忍全。
一国一释迦，一灯分百千。
永愿遗世知，现身弥勒前。
潜容偏虚空，灵响不可传。
智慧舍利佛，神通自干连。
阿若{忄乔}陈如，迦叶迦旜延。
左右二菩萨，文殊幷普贤。
身披六铢衣，亿劫为大仙。
宝塔宝楼阁，重檐交梵天。
譬如一明珠，共赞光白圆。
天魔波[旬]等，降伏金刚坚。
野叉罗刹鬼，亦赦尘垢缠。
乃致金翅鸟，吞龙护洪渊。
一十一众中，身意皆快然。
八河注大海，中有楞伽船。
佛法付国王，平等无颇偏。
天子事端拱，大臣行其权。
玉堂无蝇飞，五月冰凛筵。
尽力答明主，犹自招罪愆。
九族无白身，百花动婵娟。
神圣恶如此，物华不能妍。
禄山一微胡，驱马来自燕。
宛彼宫阙丽，如何犬羊膻。
苦哉千万人，流血成丹川。
此辈之死后，镬汤所熬煎。
业风吹其魂，猛火烧其烟。
独有丁行者，无忧树枝边。
市头盲老人，长者乞一钱。
韬照多密用，为君吟此篇。

瑶草春，杳容与，江南艳歌京西舞。
执心轻子都，信节冠秋胡。
议以腰支嫁，时论自有夫。
蝉鬓蛾眉明井底，燕裙赵袂萦辘轳。
李生闻之泪如绠，不忍回头看此井。
月中桂树落一枝，池上䴔䴖唳孤影。
露桃秾李自成谿，流水终天不向西。
翠帐绿窗寒寂寂，锦茵罗荐夜凄凄。
瑶草春，丹井远，别后相思意深浅。

国府乐手弹箜篌，赤黄条索金锝头。
早晨有敕鸳鸯殿，夜静遂歌明月楼。
起坐可怜能抱撮，大指调弦中指拨。
腕头花落舞制裂，手下鸟惊飞拨剌。
珊瑚席，一声一声鸣锡锡。
罗绮屏，一弦一弦如撼铃。
急弹好，迟亦好，宜远听，宜近听。
左手低，右手举，易调移音天赐与。
大弦似秋雁，联联度陇关。
小弦似春燕，喃喃向人语。
手头疾，腕头软，来来去去如风卷。
声清泠泠鸣索索，垂珠碎玉空中落。
美女争窥玳瑁帘，圣人卷上真珠箔。
大弦长，小弦短，小弦紧快大弦缓。
初调锵锵似鸳鸯水上弄新声，入深似太清仙鹤游秘馆。
李供奉，仪容质，身才稍稍六尺一。
在外不曾辄教人，内里声声不遣出。
指剥葱，腕削玉，饶盐饶酱五味足。
弄调人间不识名，弹尽天下崛奇曲。
胡曲汉曲声皆好，弹着曲髓曲肝脑。
往往从空入户来，瞥瞥随风落春草。
草头只觉风吹入，风来草即随风立。
草亦不知风到来，风亦不知声缓急。
𦶟玉烛，点银灯，光照手，实可憎。
只照箜篌弦上手，不照箜篌声里能。
驰凤阙，拜鸾殿，天子一日一回见。
王侯将相立马迎，巧声一日一回变。
实可重，不惜千金买一弄。
银器胡瓶马上驮，瑞锦轻罗满车送。
此州好手非一国，一国东西尽南北。
除却天上化下来，若向人间实难得。

迥步游三洞，清心礼七真。
飞符超羽翼，焚火醮星辰。
残药沾鸡犬，灵香出凤麟。
壶中无窄处，愿得一容身。

荣辱不关身，谁为疏与亲。
有山堪结屋，无地可容尘。
白发偏添寿，黄花不笑贫。
一樽朝暮醉，陶令果何人。

山川重复出，心地暗相逢。
忽忆秋江月，如闻古寺钟。
湖平南北岸，云抱两三峰。
定力超香象，真言摄毒龙。
风中何处鹤，石上几年松。
为报烟霞道，人间共不容。

玉阶容卫宿千官，风猎青旗晓仗寒。
侍女先来荐琼蘂，露浆新下九霄盘。

出头皆是新年少，何处能容老病翁。
更把浮荣喻生灭，世间无事不虚空。

登楼望天衢，目极泪盈睫。
彊笑无笑容，须妆旧花靥。
昔年买奴仆，奴仆来碎叶。
岂意未死间，自为匈奴妾。
一生忽至此，万事痛苦业。
得出塞垣飞，不如彼蜂蝶。

庐陵太守近隳官，霞帔初朝五帝坛。
风过鬼神延受箓，夜深龙虎卫烧丹。
冰容入镜纤埃静，玉液添缾漱齿寒。
莫遣桃花迷客路，千山万水访君难。

忽忝诸卿位，仍陪长者车。
礼容皆若旧，名籍自凭虚。
上路花偏早，空山云甚余。
却愁新咏发，酬和不相如。

万乘西都去，千门正位虚。
凿龙横碧落，提象出华胥。
望幸宫嫔老，迎春海燕初。
保厘才半仗，容卫尽空庐。
要自词难拟，繇来画不如。
散郎无所属，聊事穆清居。

何事到容州，临池照白头。
兴随年已往，愁与水长流。
僶俯思逋客，辛勤悔饭牛。
诗人亦何意，树草欲忘忧。

自见人相爱，如君爱我稀。
好闲容问道，攻短每言非。
梦想何曾间，追欢未省违。
看花怜后到，避酒许先归。
柳寺春堤远，津桥曙月微。
渔翁随去处，禅客共因依。
蓬阁初疑义，霜台晚畏威。
学深通古字，心直触危机。
肯滞荆州掾，犹香柏署衣。
山连巫峡秀，田傍渚宫肥。
美玉方齐价，迁莺尚怯飞。
伫看霄汉上，连步侍彤闱。

木兰抱杼嗟，借问复为谁。
欲闻所戚戚，感激彊其颜。
老父隶兵籍，气力日衰耗。
岂足万里行，有子复尚少。
胡沙没马足，朔风裂人肤。
老父旧羸病，何以彊自扶。
木兰代父去，秣马备戎行。
易却纨绮裳，洗却铅粉妆。
驰马赴军幕，慷慨携干将。
朝屯雪山下，暮宿青海傍。
夜袭燕支虏，更携于阗羌。
将军得胜归，士卒还故乡。
父母见木兰，喜极成悲伤。
木兰能承父母颜，却卸巾韝理丝簧。
昔为烈士雄，今为娇子容。
亲戚持酒贺父母，始知生女与男同。
门前旧军都，十年共崎岖。
本结弟兄交，死战誓不渝。
今者见木兰，言声虽是颜貌殊。
惊愕不敢前，叹息徒嘻吁。
世有臣子心，能如木兰节。
忠孝两不渝，千古之名焉可灭。

漾舟晴川里，挂席候风生。
临泛何容与，爱此江水清。
芦洲隐遥嶂，露日映孤城。
自顾疏野性，屡忘鸥鸟情。
聊复于时顾，暂欲解尘缨。
驱驰非吾愿，虚怀浩已盈。

江上双飞鸿，饮啄行相随。
翔风一何厉，中道伤其雌。
顾影明月下，哀鸣声正悲。
已无矰{矢敫}患，岂乏稻梁资。
嗈嗈慕俦匹，远集清江湄。
中有孤文鹓，翩翩好容仪。
共欣相知遇，毕志同栖迟。
野田鸱鸮鸟，相妒复相疑。
鸿志不汝较，奋翼起高飞。
焉随腐鼠欲，负此云霄期。

巨孽盗都城，传闻天下惊。
陪臣九江畔，走马来赴难。
伏奏见龙颜，旋持手诏还。
单车不可驻，朱槛未遑攀。
故人出相饯，共悲行路难。
临岐荷赠言，对酒独伤魂。
世故山川险，忧多思虑昏。
重阴蔽芳月，叠岭明旧雪。
泥积辙更深，木冰花不发。
郑君间世贤，忠孝乃双全。
大义弃妻子，至淳易生死。
知心三四人，越境千余里。
骏马帐前发，惊尘路旁起。
楼头俛首看，莫敢相留止。
拜阙奏良图，留中沃圣谟。
洗兵救卫郡，诱敌讨幽都。
名亚典属国，良选谏大夫。
从容九霄上，谈笑授阴符。
卢生富才术，特立居近密。
采掇献吾君，朝廷视听新。
宽饶狂自比，汲黯直为邻。
就列继三事，主文当七人。
可怜长守道，不觉五逢春。
昔去城南陌，各为天际客。
关河烟雾深，寸步音尘隔。
羁旅忽相遇，别离又兹夕。
前悲涕未干，后喜心已戚。
而我方老大，颇为风眩迫。
夫君幷少年，何尔鬓须白。
惆怅语不尽，裴回情转剧。
一尊自共持，以慰长相忆。

出门逢故友，衣服满尘埃。
岁月不可问，山川何处来。
绮城容弊宅，散职寄灵台。
自此留君醉，相欢得几回。

自忆专房宠，曾居第一流。
移恩向他处，暂妒不容收。
夜静管弦绝，月明宫殿秋。
空将旧时意，长望凤皇楼。

侍臣何事辞云陛，江上弹冠见雪花。
望阙未承丹凤诏，开门空对楚人家。
陈琳草奏才还在，王粲登楼兴不赊。
高馆更容尘外客，仍令归去待琼华。

渺渺飞霜夜，寥寥远岫钟。
出云疑断续，入户乍舂容。
度枕频惊梦，随风几韵松。
悠扬来不已，杳霭去何从。
髣髴烟岚隔，依稀岩峤重。
此时聊一听，余响绕千峰。

寥亮来丰岭，分明辨古钟。
应霜如自击，中节每相从。
静听非闲扣，潜应蕴圣踪。
风间时断续，云外更舂容。
虚警和清籁，雄鸣隔乱峰。
因知谕知己，感激更难逢。

凤梭停织鹊无音，梦忆仙郎夜夜心。
难得相逢容易别，银河争似妾愁深。

相悲得成长，同是外家恩。
旧业废三亩，弱年成一门。
城开山日早，吏散渚禽喧。
东阁谬容止，予心君冀言。

纶阁九华前，森沈彩仗连。
洞门开旭日，清禁肃秋天。
霜满朝容备，钟余漏唱传。
摇珰陪羽扇，端弁入炉烟。
麟笔删金篆，龙绡荐玉编。
汲书荀勖定，汉史蔡邕专。
御竹潜通笋，宫池暗泻泉。
乱藂萦弱蕙，堕叶洒枯莲。
列署齐游日，重江并谪年。
登封思议草，侍讲忆同筵。
沧海风涛广，黝山瘴雨偏。
唯应缄上宝，赠远一呈妍。

鬓似衰蓬心似灰，惊悲相集老相催。
故友九泉留语别，逐臣千里寄书来。
尘容带病何堪问，泪眼逢秋不喜开。
幸接野居宜屣步，冀君清夜一申哀。

凉风吹玉露，河汉有幽期。
星彩光仍隐，云容掩复离。
良宵惊曙早，闰岁怨秋迟。
何事金闺子，空传得网丝。

山头曈曈日将出，山下猎围照初日。
前林有兽未识名，将军促骑无人声。
潜形踠伏草不动，双雕旋转群鸦鸣。
阴方质子才三十，译语受词蕃语揖。
舍鞍解甲疾如风，人忽虎蹲兽人立。
歘然扼颡批其颐，爪牙委地涎淋漓。
既苏复吼拗仍怒，果叶英谋生致之。
拖自深丛目如电，万夫失容千马战。
传呼贺拜声相连，杀气腾凌阴满川。
始知缚虎如缚鼠，败虏降羌生眼前。
祝尔嘉词尔无苦，献尔将随犀象舞。
苑中流水禁中山，期尔攫搏开天颜。
非熊之兆庆无极，愿纪雄名传百蛮。

高高华亭，有鹤在屏。
削玉点漆，乘轩姓丁。
暮云冥冥，双垂雪翎。
晨光炯炯，一直朱顶。
含音俨容，绝粒遗影。
君以为真，相期缑岭。

小来落托复迍邅，一辱君知二十年。
舍去形骸容傲慢，引随兄弟共团圆。
羁游不定同云聚，薄宦相萦若网牵。
他日吴公如记问，愿将黄绶比青毡。

忧来思远望，高处殊非惬。
夜露湿苍山，秋陂满黄叶。
人随雁迢遰，栈与云重叠。
骨肉暂分离，形神遂疲薾。
红旌渭阳骑，几日劳登涉。
蜀道蔼松筠，巴江盛舟檝。
小生即何限，简诲偏盈箧。
旧恨尚填膺，新悲复萦睫。
因求种瓜利，自喜归耕捷。
井臼赖依邻，儿童亦胜汲。
尘容不在照，雪鬓那堪镊。
唯有飡霞心，知夫与天接。

华轩迩台座，顾影忝时伦。
弱质偃弥旷，清风来亦频。
恩辉坐凌迈，景物恣芳新。
终乃愧吾友，无容私此身。

长裾间貔虎，遗庙盛攀登。
白羽三千骑，红林一万层。
元臣达幽契，祝史告明征。
抚坐悲今古，瞻容感废兴。
回风卷藂柏，骤雨湿诸陵。
倏忽烟花霁，当营看月生。

双屐参差锡杖斜，衲衣交膝对天花。
瞻容悟问修持劫，似指前溪无数沙。

隔窗栖白鹤，似与镜湖邻。
月照何年树，花逢几遍人。
岸莎青有路，苔径绿无尘。
永愿容依止，僧中老此身。

美矣新成太华峰，翠莲枝折叶重重。
松阴满涧闲飞鹤，潭影通云暗上龙。
漠漠水香风颇馥，涓涓乳溜味何浓。
因声远报浮丘子，不奏登封时不容。

万国来朝岁，千年觐圣君。
辇迎仙杖出，扇匝御香焚。
俯对朝容近，先知曙色分。
冕旒开处见，钟磬合时闻。
影动承朝日，花攒似庆云。
蒲葵那可比，徒用隔炎氛。

楼上秦时镜，千秋独有名。
菱花寒不落，冰质夏长清。
龙在形难掩，人来胆易呈。
升台宜远照，开匣乍藏明。
皎色新磨出，圆规旧铸成。
愁容如可鉴，当欲拂尘缨。

上苑韶容早，芳菲正吐花。
无言向春日，闲笑任年华。
润色笼轻霭，睛光艳晚霞。
影连千户竹，香散万人家。
幸遶楼台近，仍怀雨露赊。
愿君垂采摘，不使落风沙。

豪不必驰千骑，雄不在垂双鞬。
天生俊气自相逐，出与雕鹗同飞翻。
朝行九衢不得意，下鞭走马城西原。
忽闻燕雁一声去，回鞍挟弹平陵园。
归来青楼曲未半，美人玉色当金尊。
淮阴少年不相下，酒酣半笑倚市门。
安知我有不平色，白日欲落红尘昏。
死生容易如反掌，得意失意由一言。
少年但饮莫相问，此中报雠亦报恩。

十年离乱后，长大一相逢。
问姓惊初见，称名忆旧容。
别来沧海事，语罢暮天钟。
明日巴陵道，秋山又几重。

绿杨著水草如烟，旧是胡儿饮马泉。
几处吹笳明月夜，何人倚剑白云天。
从来冻合关山路，今日分流汉使前。
莫遣行人照容鬓，恐惊憔悴入新年。

南楼西下时，月里闻来棹。
桂水舳舻回，荆州津济闹。
移帷望星汉，引带思容貌。
今夜一江人，唯应妾身觉。

去者不可忆，旧游相见时。
凌霄徒更发，非是看花期。
倚玉交文友，登龙年月久。
东阁许联床，西郊亦携手。
彼苍何暖昧，薄劣翻居后。
重入远师谿，谁尝陶令酒。
伊昔会禅宫，容辉在眼中。
篮舆来问道，玉柄解谈空。
孔席亡颜子，僧堂失谢公。
遗文一书壁，新竹再移丛。
始聚终成散，朝欢暮不同。
春霞方照日，夜烛忽迎风。
蚁鬬声犹在，鸮灾道已穷。
问天应默默，归宅太匆匆。
凄其履还路，莽苍云林暮。
九陌似无人，五陵空有雾。
缅怀山阳笛，永恨平原赋。
错莫过门栏，分明识行路。
上智本全真，郄公况重臣。
唯应抚灵运，暂是忆嘉宾。
存信松犹小，缄哀草尚新。
鲤庭埋玉树，那忍见门人。

忆妾初嫁君，花鬟如绿云。
回灯入绮帐，转面脱罗裙。
折步教人学，偷香与客熏。
容颜南国重，名字北方闻。
一从失恩意，转觉身憔悴。
对镜不梳头，倚窗空落泪。
新人莫恃新，秋至会无春。
从来闭在长门者，必是宫中第一人。

浮舟压芳草，容裔逐江春。
远避看书吏，行当入幕宾。
夜潮冲老树，晓雨破轻蘋。
鸳鹭多伤别，栾家德在人。

野菊有黄花，送君千里还。
鸿来燕又去，离别惜容颜。
流水通归梦，行云失故关。
江风正摇落，宋玉莫登山。

高门有才子，能履古人踪。
白社陶元亮，青云阮仲容。
田园忽归去，车马杳难逢。
废巷临秋水，支颐向暮峰。
行鱼避杨柳，惊鸭触芙蓉。
石窦红泉细，山桥紫菜重。
凤雏终食竹，鹤侣暂巢松。
愿接烟霞赏，羁离计不从。

争路忽摧车，沈钩未得鱼。
结交唯我少，丧旧自君初。
谏草文难似，围棋智不如。
仲宣新有赋，叔夜近无书。
地闭滕公宅，山荒谢客庐。
歼良从此恨，福善竟成虚。
酿酒多同醉，烹鸡或取余。
阮咸虽永别，岂共仲容疏。

寂寞一怅望，秋风山景清。
此中惟草色，翻意见人行。
荒径饶松子，深萝绝鸟声。
阳崖全带日，宽嶂偶通耕。
拙昧难容世，贫寒别有情。
烦君琼玖赠，幽懒百无成。

心嫌碧落更何从，月帔花冠冰雪容。
行雨若迷归处路，近南惟见祝融峰。

野客居铃阁，重门将校稀。
豸冠亲谷弁，龟印识荷衣。
座右寒飙爽，谈余暮角微。
苍生须太傅，山在岂容归。

神之去，回风袅袅云容与。
桂尊瑶席不复陈，苍山绿水暮愁人。

惯作云林客，因成懒漫人。
吏欺从政拙，妻笑理家贫。
李郭应时望，王杨入幕频。
从容丞相阁，知忆故园春。

灵台暮宿意多违，木落花开羡客归。
江海几时传锦字，风尘不觉化缁衣。
山阳会里同人少，灞曲农时故老稀。
幸得汉皇容直谏，怜君未遇觉人非。

日入溪水静，寻真此亦难。
乃知沧洲人，道成仍钓竿。
漾檝乘微月，振衣生早寒。
纷吾成独往，自速耽考槃。
已息汉阴诮，且同濠上观。
旷然心无涯，谁问容膝安。

万物返常性，惟道贵自然。
先生容其微，隐几为列仙。
炼魄闭琼户，养毛飞洞天。
将知逍遥久，得道无岁年。

六月晨亦热，卑居多烦昏。
五马游西城，几杖随朱轮。
西楼临方塘，嘉木当华轩。
凫鹥满中流，有酒复盈尊。
山东地无山，平视大海垠。
高风凉气来，灏景沈清源。
青衿俨坐傍，礼容益敦敦。
愿为颜氏徒，歌咏夫子门。

忆昔门馆前，君当童子年。
今来见成长，俱过远所传。
诗礼不外学，兄弟相攻研。
如彼贩海翁，岂种溪中田。
四方尚尔文，独我敬尔贤。
但爱金玉声，不贵金玉坚。
孤遗一室中，寝食不相捐。
饱如肠胃同，疾若肤体连。
耕者求沃土，沤者求深源。
彼邦君子居，一日可徂迁。
念此居处近，各为衣食牵。
从今不见面，犹胜异山川。
既乖欢会期，郁郁两难宣。
素琴苦无徽，安得宫商全。
他皆缓别日，我愿促行轩。
送人莫长歌，长歌离恨延。
羸马不知去，过门常盘旋。
会当为尔邻，有地容一泉。

人间百戏皆可学，寻橦不比诸余乐。
重梳短髻下金钿，红帽青巾各一边。
身轻足捷胜男子，绕竿四面争先缘。
习多依附攲竿滑，上下蹁跹皆著袜。
翻身垂颈欲落地，却住把腰初似歇。
大竿百夫擎不起，袅袅半在青云里。
纤腰女儿不动容，戴行直舞一曲终。
回头但觉人眼见，矜难恐畏天无风。
险中更险何曾失，山鼠悬头猿挂膝。
小垂一手当舞盘，斜惨双蛾看落日。
斯须改变曲解新，贵欲欢他平地人。
散时满面生颜色，行步依前无气力。

世间娶容非娶妇，中庭牡丹胜松树。
九衢大道人不行，走马奔车逐斜路。
斜路行熟直路荒，东西岂是横太行。
南楼弹弦北户舞，行人到此多回徨。
头白如丝面如茧，亦学少年行不返。
纵令自解思故乡，轮折蹄穿白日晚。
谁将古曲换斜音，回取行人斜路心。

白发初为吏，有惭年少郎。
自知身上拙，不称世间忙。
秋雨悬墙绿，暮山宫树黄。
同官若容许，长借老僧房。

传封三世尽河东，家占中条第一峰。
旱岁天教作霖雨，明时帝用补山龙。
草开旧路沙痕在，日照新池凤迹重。
卑散自知霄汉隔，若为门下赐从容。

紫烟楼阁碧纱亭，上界诗仙独自行。
奇险驱回还寂寞，云山经用始鲜明。
藕绡纹缕裁来滑，镜水波涛滤得清。
昏思愿因秋露洗，幸容堦下礼先生。

威容难画改频频，眉目分毫恐不真。
有诏别图书阁上，先教粉本定风神。

留得行人忘却归，雨中须是石楠枝。
明朝独上铜台路，容见花开少许时。

灯前飞入玉堦虫，未卧常闻半夜钟。
看着中元斋日到，自盘金线绣真容。

缣罗不着索轻容，对面教人染退红。
衫子成来一遍出，明朝半片在园中。

昔日才高容貌古，相敬如宾不相睹。
手奉蘋蘩喜盛门，心知礼义感君恩。
三星照户春空尽，一树桃花竟不言。
结束车舆强游往，和风霁日东皋上。
鸾凤参差陌上行，麦苗萦陇雉初鸣。
修容尽饰将何益，极虑呈材欲导情。
六艺从师得机要，百发穿杨含绝妙。
白羽风驰碎锦毛，青娥怨处嫣然笑。
杨生词赋比潘郎，不似前贤貌不扬。
听调琴弄能和室，更解弯弧足自防。
秋深为尔持圆扇，莫忘鲁连飞一箭。

昔日才高容貌古，相敬如宾不相睹。
手奉蘋蘩喜盛门，心知礼义感君恩。
三星照户春空尽，一树桃花竟不言。
结束车舆强游往，和风霁日东皋上。
鸾凤参差陌上行，麦苗萦陇雉初鸣。
修容尽饰将何益，极虑呈材欲导情。
六艺从师得机要，百发穿杨含绝妙。
白羽风驰碎锦毛，青娥怨处嫣然笑。
杨生词赋比潘郎，不似前贤貌不扬。
听调琴弄能和室，更解弯弧足自防。
秋深为尔持圆扇，莫忘鲁连飞一箭。

考绩朝称贵，时清武用文。
二天移外府，三命佐元勋。
佩玉兼高位，𪭢金阅上军。
威容冠是铁，图画阁名芸。
人咏甘棠茂，童谣竹马群。
悬旌风肃肃，卧辙泪纷纷。
特达恩难报，升沈路易分。
侯嬴不得从，心逐信陵君。

轻微菅蒯将何用，容足偷安事颇同。
日入信陵宾馆静，赠君闲步月明中。

万顷荒临不敢看，买山容足拟求安。
田园失计全芜没，何处春风种蕙兰。

惆怅朝阳午又斜，剩栽桃李学仙家。
花开花落人如旧，谁道容颜不及花。

侧闻郡守至，偶乘黄犊出。
不别桃源人，一见经累日。
蝉鸣念秋稼，兰酌动离瑟。
临水降麾幢，野艇才容膝。
参差碧山路，目送江帆疾。
涉海得骊珠，栖梧惭凤质。
愧非郑公里，归扫蒙笼室。

胜赏不在远，怃然念玄搜。
兹亭有殊致，经始富人侯。
澄澹分沼沚，萦回间林丘。
荷香夺芳麝，石溜当鸣球。
抚俗来康济，经邦去咨谋。
宽明洽时论，惠爱闻甿讴。
代斵岂容易，守成获优游。
文翁旧学校，子产昔田畴。
琬琰富佳什，池台想旧游。
谁言矜改作，曾是日增修。
宪省忝陪属，岷峨嗣徽猷。
提携当有路，勿使滞刀州。

上方唯一室，禅定对山容。
行道临孤壁，持斋听远钟。
枯藤离旧树，朽石落高峰。
不向云间见，还应梦里逢。

昨日山家春酒浓，野人相劝久从容。
独忆卸冠眠细草，不知谁送出深松。
都忘醉后逢廉度，不省归时见鲁恭。
知己尚嫌身酩酊，路人应恐笑龙钟。

路转第六峰，传是十里程。
放石试浅深，{石昆}壁虵鸟惊。
欲下先襞衣，路底避枯茎。
回途歇嵌窟，整带重冠缨。
及到紫石溪，晻晻已天明。
渐近神仙居，桂花湿溟溟。
阴苔无人踪，时得白鹤翎。
忽然见朱楼，象牌题玉京。
沈沈五云影，香风散萦萦。
清斋上玉堂，窗户悬水精。
青童撞金屑，杵臼声丁丁。
膻腥遥问谁，稽首称姓名。
若容在溪口，愿乞残云英。

寄远空以心，心诚亦难知。
箧中有秋帛，裁作远客衣。
缝制虽女功，尺度手自持。
容貌常目中，长短不复疑。
斜缝密且坚，游客多尘缁。
意欲都无言，澣濯耐岁时。
殷勤托行人，传语慎勿遗。
别来年已老，亦闻鬓成丝。
纵然更相逢，握手唯是悲。
所寄莫复弃，愿见长相思。

景龙仙驾远，中禁奸衅结。
谋猷叶圣朝，披鳞奋英节。
青宫阊阖启，涤秽氛沴灭。
紫气重昭回，皇天新日月。
从容庙堂上，肃穆人神悦。
唐元佐命功，辉焕何烈烈。

舞凤凌天出，歌麟入夜听。
云容衣眇眇，风韵曲泠泠。
扣齿端金简，焚香检玉经。
仙宫知不远，祗近太微星。

车马去憧憧，都门闻晓钟。
客程将日远，离绪与春浓。
流水逾千度，归云隔万重。
玉杯倾酒尽，不换惨凄容。

容卫晓徘徊，严城阊阖开。
乌号龙驭远，遏密凤声哀。
昆浪黄河注，崦嵫白日颓。
恭闻天子孝，不忍望铜台。

寥落曙锺断，微明烟月沈。
翠霞仙仗合，清漏掖垣深。
北极星遥拱，南山阙迥临。
兰釭竟晓焰，琪树欲秋阴。
霄汉惭联步，貂蝉愧并簪。
德容温比玉，王度式如金。
鱼水千里运，箫韶九奏音。
代天惊度日，掷地喜开襟。
文武时方泰，唐虞道可寻。
忝陪申及甫，清净奉尧心。

相逢异县蹉跎意，无复少年容易欢。
桃李美人攀折尽，何如松柏四时寒。

洛阳佳丽本神仙，冰雪颜容桃李年。
心爱阮郎留不住，独将珠泪湿红铅。

霜钟初应律，寂寂出重林。
拂水宜清听，凌空散迥音。
舂容时未歇，摇曳夜方深。
月下和虚籁，风前间远砧。
净兼寒漏彻，闲畏曙更侵。
遥想千山外，泠泠何处寻。

抗殿疏龙首，高高接上玄。
节当南至日，星是北辰天。
宝戟罗仙仗，金炉引御烟。
霏微双阙丽，容曳九门连。
拂曙祥光满，分晴瑞色鲜。
一阳今在历，生植仰陶甄。

古剑诚难屈，精明有所从。
沈埋方出狱，合会却成龙。
牛斗光初歇，蜿蜒气渐浓。
云涛透百丈，水府跃千重。
拖尾迷莲锷，张鳞露锦容。
至今沙岸下，谁得睹玄踪。

千年泰山顶，云起汉皇封。
不作奇峰状，宁分触石容。
为霖虽易得，表圣自难逢。
冉冉排空上，依依叠影重。
素光非曳练，灵贶是从龙。
岂学无心出，东西任所从。

干旄羽籥相亏蔽，一进一退殊行缀。
昔献三雍盛礼容，今陈六佾崇仪制。

绝境殊不远，湖塘直吾庐。
烟霞旦夕生，泛览诚可娱。
慈颜俯见喻，辍尔诗与书。
清旭理轻舟，嬉游散烦劬。
宿雨荡残燠，惠风与之俱。
心灵一开旷，机巧眇已疏。
中流有荷花，花实相芬敷。
田田绿叶映，艳艳红姿舒。
繁香好风结，净质清露濡。
丹霞无容辉，嫮色亦踟蹰。
秾芳射水木，欹叶游龟鱼。
化工若有情，生植皆不如。
轻舟任沿溯，毕景乃踌躇。
家人亦恬旷，稚齿皆忻愉。
素弦激凄清，旨酒盈樽壶。
寿觞既频献，乐极随歌呼。
圆月初出海，澄辉来满湖。
清光照酒酣，𫖯倾百虑无。
以兹心目畅，敌彼名利途。
轻肥何为者，浆藿自有余。
愿销区中累，保此湖上居。
无用诚自适，年年玩芙蕖。

方袍相引到龙华，支策开襟路不赊。
法味已同香积会，礼容疑在少施家。
逸民羽客期皆至，疏竹青苔景半斜。
究竟相依何处好，匡山古社足烟霞。

崇饰山园孝理深，万方同感圣人心。
已闻东阁招从事，每向西垣奉德音。
公府从容谈婉婉，宾堦清切景沈沈。
与君跬步如同舍，终日相期此盍簪。

环列从容蹀躞归，光风骀荡发红薇。
莺藏密叶宜新霁，蝶遶低枝爱晚晖。
艳色当轩迷舞袖，繁香满迳拂朝衣。
名卿洞壑仍相近，佳句新成和者稀。

休沐君相近，时容曳履过。
花间留客久，台上见春多。
松色明金艾，莺声杂玉珂。
更逢新酒熟，相与藉庭莎。

士友惜贤人，天朝丧守臣。
才华推独步，声气幸相亲。
理析寰中妙，儒为席上珍。
笑言成月旦，风韵挹天真。
丹地膺推择，青油寄抚循。
岂言朝象魏，翻是卧漳滨。
命赐龙泉重，追荣密印陈。
撤弦惊物故，庀具见家贫。
牢落风悲笛，汍澜涕泣巾。
只嗟蒿里月，非复柳营春。
黄绢碑文在，青松隧路新。
音容无处所，归作北邙尘。

配礼归清庙，灵仪出直城。
九虞宁厚载，一惠易尊名。
晓漏铜壶涩，秋风羽翣轻。
容车攀望处，孺慕切皇情。

追饰崇汤沐，遗芳蔼禁闱。
秋原森羽卫，夜壑掩容辉。
睿藻悲难尽，公宫望不归。
笳箫向烟雾，疑是彩鸾飞。

旧馆闭平阳，容车启寿堂。
霜凝蕣英落，风度薤歌长。
淑德图书在，皇慈礼命彰。
凄凉霸川曲，垄树已成行。

汉制荣车服，周诗美肃雍。
礼尊同姓主，恩锡大名封。
外馆留图史，阴堂闭德容。
睿词悲薤露，千古仰芳踪。

杳霭异湘川，飘飖驾紫烟。
凤楼人已去，鸾镜月空悬。
雾湿汤沐地，霜凝脂粉田。
音容无处所，应在玉皇前。

金谷盛繁华，凉台列簪组。
石崇留客醉，绿珠当座舞。
丝泪可销骨，冶容竟何补。
竹林谅贤人，满酌无所苦。
匏居容宴豆，儒室贵环堵。
土鼓与污尊，颐神则为愈。
革道当在早，谦光斯可取。
木雁才不才，吾知养生主。

金谷盛繁华，凉台列簪组。
石崇留客醉，绿珠当座舞。
丝泪可销骨，冶容竟何补。
竹林谅贤人，满酌无所苦。
匏居容宴豆，儒室贵环堵。
土鼓与污尊，颐神则为愈。
革道当在早，谦光斯可取。
木雁才不才，吾知养生主。

醴齐泛樽彝，轩县动干戚。
入室僾如在，升阶虔所历。
旧疾合威容，定利舒皦泽。
方崇庙貌礼，永被君恩锡。

撰日瞻景，诚陈乐张。
礼容秩秩，羽舞煌煌。
肃将涤濯，祗荐芬芳。
永锡繁祉，思深享尝。

干旄羽籥相亏蔽，一进一退殊行缀。
昔献三雍盛礼容，今陈六佾崇仪制。

宠位资寂用，回头怜二疏。
超遥比鹤性，皎洁同僧居。
华组澹无累，单床欢有余。
题诗天风洒，属思红霞舒。
蔼蔼延合东，晨光映林初。
炉香深内殿，山色明前除。
对客默焚稿，何人知谏书。
全仁气逾劲，大辨言甚徐。
逸步寄青璅，闲吟亲绮疏。
清辉被鸾渚，瑞蔼含龙渠。
谢监营野墅，陶公爱吾庐。
悠然远者怀，圣代飘长裾。
端弼缉元化，至音生太虚。
一戎殄欃枪，重译充储胥。
借地种寒竹，看云忆春蔬。
灵机栖杳冥，谈笑登轩车。
晚迹识麒麟，秋英见芙蕖。
危言直且庄，旷抱郁以摅。
志业耿冰雪，光容粲璠玙。
时贤俨仙掖，气谢心何如。

关西诸将揖容光，独立营门剑有霜。
知爱鲁连归海上，肯令王翦在频阳。
天晴红帜当山满，日暮清笳入塞长。
年少功高人最羡，汉家坛树月苍苍。

大明宫殿郁苍苍，紫禁龙楼直署香。
九陌华轩争道路，一枝寒玉任烟霜。
须听瑞雪传心语，莫被啼猿续泪行。
共说圣朝容直气，期君新岁奉恩光。

西塞无尘多玉筵，貔貅鸳鹭俨相连。
红茵照水开樽俎，翠幕当云发管弦。
歌态晓临团扇静，舞容春映薄衫妍。
鲁儒纵使他时有，不似欢娱及少年。

命代生申甫，承家翊禹汤。
庙谟膺间气，师律动清霜。
钟鼎勋庸大，山河诫誓长。
英姿凌虎视，逸步压龙骧。
道协陶钧力，恩回日月光。
一言弘社稷，九命备珪璋。
政洽军逾肃，仁敷物已康。
朱门重棨戟，丹诏半缣缃。
位总云龙野，师临涿鹿乡。
射雕天更碧，吹角塞仍黄。
深入平夷路，横行辟汉疆。
功垂贞石远，名映色丝香。
断碛瞻貔武，临池识凤凰。
舞腰凝绮榭，歌响拂雕梁。
杯净传鹦鹉，裘鲜照鹔鹴。
吟诗白羽扇，校猎绿沈枪。
风景佳人地，烟沙壮士场。
幕中邀谢鉴，麾下得周郎。
珠影含空彻，琼枝映座芳。
王浑知武子，陈寔奖元方。
富贵春无限，欢娱夜未央。
管弦随玉帐，尊俎奉金章。
俗理宁因劝，边城讵假防。
军容雄朔漠，公望冠岩廊。
分野邻孤岛，京坻溢万厢。
曙华分碣石，秋色入衡阳。
城远迷玄兔，川明辩白狼。
忠贤多感激，今古共苍茫。
堤拥红蕖艳，桥分翠柳行。
轩车纷自至，亭馆郁相当。
珍簟回烦暑，层轩引早凉。
听琴知思静，说剑觉神扬。
佳景燕台上，清辉郑驿傍。
鼓鼙喧北里，珪玉映东床。
敢衒由之瑟，甘循赐也墙。
官微思假路，战胜忝升堂。
欲奋三年翼，频回一夕肠。
消忧期酒圣，乘兴任诗狂。
海内栽桃李，天涯荷稻粱。
升沈门下意，谁道在苍苍。

走马温汤直隼飞，相逢矍铄理征衣。
军中得力儿男事，入驿从容见落晖。

番直同遥夜，严扃限几重。
青编书白雀，黄纸降苍龙。
北极丝纶句，东垣翰墨踪。
尚垂玄露点，犹湿紫泥封。
炫眼凝仙烛，驰心袅禁锺。
定应形梦寐，暂似接音容。
玉树春枝动，金樽腊酿醲。
在朝君最旧，休澣许过从。

郁郁复纷纷，青霄干吕云。
色令天下见，候向管中分。
远覆无人境，遥彰有德君。
瑞容惊不散，冥感信稀闻。
湛露羞依草，南风耻带薰。
恭惟汉武帝，余烈尚氛氲。

皇帝即阼，物无违拒。
曰旸而旸，曰雨而雨。
维是元年，有盗在夏。
欲覆其州，以踵近武。
皇帝曰嘻，岂不在我。
负鄙为艰，纵则不可。
出师征之，其众十旅。
军其城下，告以福祸。
腹败枝披，不敢保聚。
掷首陴外，降旛夜竖。
疆外之险，莫过蜀土。
韦皋去镇，刘辟守后。
血人于牙，不肯吐口。
开库啖士，曰随所取。
汝张汝弓，汝鼓汝鼓。
汝为表书，求我帅汝。
事始上闻，在列咸怒。
皇帝曰然，嗟远士女。
苟附而安，则且付与。
读命于庭，出节少府。
朝发京师，夕至其部。
辟喜谓党，汝振而伍。
蜀可全有，此不当受。
万牛脔炙，万瓮行酒。
以锦缠股，以红帕首。
有恇其凶，有饵其诱。
其出穰穰，队以万数。
遂劫东川，遂据城阻。
皇帝曰嗟，其又可许。
爰命崇文，分卒禁御。
有安其驱，无暴我野。
日行三十，徐壁其右。
辟党聚谋，鹿头是守。
崇文奉诏，进退规矩。
战不贪杀，擒不滥数。
四方节度，整兵顿马。
上章请讨，俟命起坐。
皇帝曰嘻，无汝烦苦。
荆幷洎梁，在国门户。
出师三千，各选尔丑。
四军齐作，殷其如阜。
或拔其角，或脱其距。
长驱洋洋，无有龃龉。
八月壬午，辟弃城走。
载妻与妾，包裹稚乳。
是日崇文，入处其宇。
分散逐捕，搜原剔薮。
辟穷见窘，无地自处。
俯视大江，不见洲渚。
遂自颠倒，若杵投臼。
取之江中，枷脰械手。
妇女累累，啼哭拜叩。
来献阙下，以告庙社。
周示城市，咸使观睹。
解脱挛索，夹以砧斧。
婉婉弱子，赤立伛偻。
牵头曳足，先断腰膂。
次及其徒，体骸撑拄。
末乃取辟，骇汗如写。
挥刀纷纭，争刌脍脯。
优赏将吏，扶珪缀组。
帛堆其家，粟塞其庾。
哀怜阵没，廪给孤寡。
赠官封墓，周匝宏溥。
经战伐地，宽免租簿。
施令酬功，急疾如火。
天地中间，莫不顺序。
幽恒青魏，东尽海浦。
南至徐蔡，区外杂虏。
怛威赧德，踧踖蹈舞。
掉弃兵革，私习簋簠。
来请来觐，十百其耦。
皇帝曰吁，伯父叔舅。
各安尔位，训厥甿亩。
正月元日，初见宗祖。
躬执百礼，登降拜俯。
荐于新宫，视瞻梁梠。
戚见容色，泪落入俎。
侍祠之臣，助我恻楚。
乃以上辛，于郊用牡。
除于国南，鳞笋毛簴。
庐幕周施，开揭磊砢。
兽盾腾挐，圆坛帖妥。
天兵四罗，旗常婀娜。
驾龙十二，鱼鱼雅雅。
宵升于丘，奠璧献斝。
众乐惊作，轰豗融冶。
紫焰嘘呵，高灵下堕。
群星从坐，错落侈哆。
日君月妃，焕赫婐{女卮}。
渎鬼蒙鸿，岳祗嶪峩。
饫沃膻芗，产祥降嘏。
凤皇应奏，舒翼自拊。
赤麟黄龙，逶陀结纠。
卿士庶人，黄童白叟。
踊跃欢呀，失喜噎欧。
乾清坤夷，境落褰举。
帝车回来，日正当午。
幸丹凤门，大赦天下。
涤濯刬磢，磨灭瑕垢。
续功臣嗣，拔贤任耉。
孩养无告，仁滂施厚。
皇帝神圣，通达今古。
听聪视明，一似尧禹。
生知法式，动得理所。
天锡皇帝，为天下主。
幷包畜养，无异细钜。
亿载万年，敢有违者。
皇帝俭勤，盥濯陶瓦。
斥遣浮华，好此绨纻。
敕戒四方，侈则有咎。
天锡皇帝，多麦与黍。
无召水旱，耗于雀鼠。
亿载万年，有富无窭。
皇帝正直，别白善否。
擅命而狂，既翦既去。
尽逐群奸，靡有遗侣。
天锡皇帝，厖臣硕辅。
博问遐观，以置左右。
亿载万年，无敢余侮。
皇帝大孝，慈祥悌友。
怡怡愉愉，奉太皇后。
浃于族亲，濡及九有。
天锡皇帝，与天齐寿。
登兹太平，无怠永久。
亿载万年，为父为母。
博士臣愈，职是训诂。
作为歌诗，以配吉甫。

吾闻京城南，兹惟群山囿。
东西两际海，巨细难悉究。
山经及地志，茫昧非受授。
团辞试提挈，挂一念万漏。
欲休谅不能，粗叙所经觏。
尝升崇丘望，戢戢见相凑。
晴明出棱角，缕脉碎分绣。
蒸岚相澒洞，表里忽通透。
无风自飘簸，融液煦柔茂。
横云时平凝，点点露数岫。
天空浮修眉，浓绿画新就。
孤撑有巉绝，海浴褰鹏噣。
春阳潜沮洳，濯濯吐深秀。
岩峦虽嵂崒，软弱类含酎。
夏炎百木盛，荫郁增埋覆。
神灵日歊歔，云气争结构。
秋霜喜刻轹，磔卓立癯瘦。
参差相叠重，刚耿陵宇宙。
冬行虽幽墨，冰雪工琢镂。
新曦照危峨，亿丈恒高袤。
明昏无停态，顷刻异状候。
西南雄太白，突起莫间簉。
藩都配德运，分宅占丁戊。
逍遥越坤位，诋讦陷乾窦。
空虚寒兢兢，风气较搜漱。
朱维方烧日，阴霰纵腾糅。
昆明大池北，去觌偶晴昼。
绵联穷俯视，倒侧困清沤。
微澜动水面，踊跃躁猱狖。
惊呼惜破碎，仰喜呀不仆。
前寻径杜墅，岔蔽毕原陋。
崎岖上轩昂，始得观览富。
行行将遂穷，岭陆烦互走。
勃然思坼裂，拥掩难恕宥。
巨灵与夸蛾，远贾期必售。
还疑造物意，固护蓄精祐。
力虽能排斡，雷电怯呵诟。
攀缘脱手足，蹭蹬抵积甃。
茫如试矫首，堛塞生怐愗。
威容丧萧爽，近新迷远旧。
拘官计日月，欲进不可又。
因缘窥其湫，凝湛閟阴嘼。
鱼虾可俯掇，神物安敢寇。
林柯有脱叶，欲堕鸟惊救。
争衔弯环飞，投弃急哺鷇。
旋归道回睨，达枿壮复奏。
吁嗟信奇怪，峙质能化贸。
前年遭谴谪，探历得邂逅。
初从蓝田入，顾盻劳颈脰。
时天晦大雪，泪目苦蒙瞀。
峻涂拖长冰，直上若悬溜。
褰衣步推马，颠蹶退且复。
苍黄忘遐睎，所瞩才左右。
杉篁咤蒲苏，杲耀攒介胄。
专心忆平道，脱险逾避臭。
昨来逢清霁，宿愿忻始副。
峥嵘跻冢顶，倏闪杂鼯鼬。
前低划开阔，烂漫堆众皱。
或连若相从，或蹙若相鬬。
或妥若弭伏，或竦若惊雊。
或散若瓦解，或赴若辐凑。
或翩若船游，或决若马骤。
或背若相恶，或向若相佑。
或乱若抽笋，或嵲若注灸。
或错若绘画，或缭若篆籀。
或罗若星离，或蓊若云逗。
或浮若波涛，或碎若锄耨。
或如贲育伦，赌胜勇前购。
先强势已出，后钝嗔{讠豆}譳。
或如帝王尊，丛集朝贱幼。
虽亲不亵狎，虽远不悖谬。
或如临食案，肴核纷饤饾。
又如游九原，坟墓包椁柩。
或累若盆罂，或揭若{登瓦}豆。
或覆若曝鳖，或颓若寝兽。
或蜿若藏龙，或翼若搏鹫。
或齐若友朋，或随若先后。
或迸若流落，或顾若宿留。
或戾若仇雠，或密若婚媾。
或俨若峩冠，或翻若舞袖。
或屹若战阵，或围若搜狩。
或靡然东注，或偃然北首。
或如火熺焰，或若气饙馏。
或行而不辍，或遗而不收。
或斜而不倚，或弛而不彀。
或赤若秃鬝，或熏若柴槱。
或如龟拆兆，或若卦分繇。
或前横若剥，或后断若姤。
延延离又属，夬夬叛还遘。
喁喁鱼闯萍，落落月经宿。
訚訚树墙垣，𪩘𪩘驾库厩。
参参削剑戟，焕焕衔莹琇。
敷敷花披萼，闟闟屋摧霤。
悠悠舒而安，兀兀狂以狃。
超超出犹奔，蠢蠢骇不懋。
大哉立天地，经纪肖营腠。
厥初孰开张，僶俯谁劝侑。
创兹朴而巧，戮力忍劳疚。
得非施斧斤，无乃假诅咒。
鸿荒竟无传，功大莫酬僦。
尝闻于祠官，芬苾降歆嗅。
斐然作歌诗，惟用赞报酭。

吾党侯生字叔{辶已}，呼我持竿钓温水。
平明鞭马出都门，尽日行行荆棘里。
温水微茫绝又流，深如车辙阔容辀。
虾蟆跳过雀儿浴，此纵有鱼何足求。
我为侯生不能已，盘针擘粒投泥滓。
晡时坚坐到黄昏，手倦目劳方一起。
暂动还休未可期，虾行蛭渡似皆疑。
举竿引线忽有得，一寸才分鳞与鬐。
是日侯生与韩子，良久叹息相看悲。
我今行事尽如此，此事正好为吾规。
半世遑遑就举选，一名始得红颜衰。
人间事势岂不见，徒自辛苦终何为。
便当提携妻与子，南入箕颍无还时。
叔{辶已}君今气方锐，我言至切君勿嗤。
君欲钓鱼须远去，大鱼岂肯居沮洳。

十月阴气盛，北风无时休。
苍茫洞庭岸，与子维双舟。
雾雨晦争泄，波涛怒相投。
犬鸡断四听，粮绝谁与谋。
相去不容步，险如碍山丘。
清谈可以饱，梦想接无由。
男女喧左右，饥啼但啾啾。
非怀北归兴，何用胜羇愁。
云外有白日，寒光自悠悠。
能令暂开霁，过是吾无求。

少年气真狂，有意与春竞。
行逢二三月，九州花相暎。
川原晓服鲜，桃李晨妆靓。
荒乘不知疲，醉死岂辞病。
饮啖惟所便，文章倚豪横。
尔来曾几时，白发忽满镜。
旧游喜乖张，新辈足嘲评。
心肠一变化，羞见时节盛。
得闲无所作，贵欲辞视听。
深居疑避仇，默卧如当暝。
朝曦入牖来，鸟唤昏不醒。
为生鄙计算，盐米告屡罄。
坐疲都忘起，冠侧懒复正。
幸蒙东都官，获离机与阱。
乖慵遭傲僻，渐染生弊性。
既去焉能追，有来犹莫骋。
有船魏王池，往往纵孤泳。
水容与天色，此处皆绿净。
岸树共纷披，渚牙相纬经。
怀归苦不果，即事取幽迸。
贪求匪名利，所得亦已并。
悠悠度朝昏，落落捐季孟。
群公一何贤，上戴天子圣。
谋谟收禹绩，四面出雄劲。
转输非不勤，稽逋有军令。
在庭百执事，奉职各祗敬。
我独胡为哉，坐与亿兆庆。
譬如笼中鸟，仰给活性命。
为诗告友生，负愧终究竟。

前随杜尹拜表回，笑言溢口何欢咍。
孔丞别我适临汝，风骨峭峻遗尘埃。
音容不接祗隔夜，凶讣讵可相寻来。
天公高居鬼神恶，欲保性命诚难哉。

柏生两石间，万岁终不大。
野马不识人，难以驾车盖。
柏移就平地，马羁入厩中。
马思自由悲，柏有伤根容。
伤根柏不死，千丈日以至。
马悲罢还乐，振迅矜鞍辔。
之罘南山来，文字得我惊。
馆置使读书，日有求归声。
我令之罘归，失得柏与马。
之罘别我去，计出柏马下。
我自之罘归，入门思而悲。
之罘别我去，能不思我为。
洒埽县中居，引水经竹间。
嚣哗所不及，何异山中闲。
前陈百家书，食有肉与鱼。
先王遗文章，缀缉实在余。
礼称独学陋，易贵不远复。
作诗招之罘，晨夕抱饥渴。

西城员外丞，心迹两屈奇。
往岁战词赋，不将势力随。
下驴入省门，左右惊纷披。
傲兀坐试席，深丛见孤罴。
文如翻水成，初不用意为。
四座各低面，不敢捩眼窥。
升阶揖侍郎，归舍日未敧。
佳句喧众口，考官敢瑕疵。
连年收科第，若摘颔底髭。
回首卿相位，通途无他岐。
岂论校书郎，袍笏光参差。
童穉见称说，祝身得如斯。
侪辈妒且热，喘如竹筒吹。
老妇愿嫁女，约不论财赀。
老翁不量分，累月笞其儿。
搅搅争附托，无人角雄雌。
由来人间事，翻覆不可知。
安有巢中鷇，插翅飞天陲。
驹麛著爪牙，猛虎借与皮。
汝头有缰系，汝脚有索縻。
陷身泥沟间，谁复禀指㧑。
不脱吏部选，可见偶与奇。
又作朝士贬，得非命所施。
客居京城中，十日营一炊。
逼迫走巴蛮，恩爱座上离。
昨来汉水头，始得完孤羇。
桁挂新衣裳，盎弃食残糜。
苟无饥寒苦，那用分高卑。
怜我还好古，宦途同险𪩘。
每旬遗我书，竟岁无差池。
新篇奚其思，风幡肆逶迤。
又论诸毛功，劈水看蛟螭。
雷电生睒睗，角鬣相撑披。
属我感穷景，抱华不能摛。
唱来和相报，愧叹俾我疵。
又寄百尺彩，绯红相盛衰。
巧能喻其诚，深浅抽肝脾。
开展放我侧，方餐涕垂匙。
朋交日凋谢，存者逐利移。
子宁独迷误，缀缀意益弥。
举头庭树豁，狂飙卷寒曦。
迢递山水隔，何由应埙篪。
别来就十年，君马记䯄骊。
长女当及事，谁助出帨缡。
诸男皆秀朗，几能守家规。
文字锐气在，辉辉见旌麾。
摧肠与戚容，能复持酒卮。
我虽未耋老，发秃骨力羸。
所余十九齿，飘飖尽浮危。
玄花著两眼，视物隔褷{衤离}。
燕席谢不诣，游鞍悬莫骑。
敦敦凭书案，譬彼鸟黏黐。
且吾闻之师，不以物自隳。
孤豚眠粪壤，不慕太庙牺。
君看一时人，几辈先腾驰。
过半黑头死，阴虫食枯骴。
欢华不满眼，咎责塞两仪。
观名计之利，讵足相陪裨。
仁者耻贪冒，受禄量所宜。
无能食国惠，岂异哀癃罢。
久欲辞谢去，休令众睢睢。
况又婴疹疾，宁保躯不赀。
不能前死罢，内实惭神祇。
旧籍在东郡，茅屋枳棘篱。
还归非无指，灞渭扬春澌。
生兮耕吾疆，死也埋吾陂。
文书自传道，不仗史笔垂。
夫子固吾党，新恩释衔羁。
去来伊洛上，相待安罛箄。
我有双饮{角戋}，其银得朱提。
黄金涂物象，雕镌妙工倕。
乃令千里鲸，幺麽微螽斯。
犹能争明月，摆掉出渺弥。
野草花叶细，不辨薋菉葹。
绵绵相纠结，状似环城陴。
四隅芙蓉树，擢艳皆猗猗。
鲸以兴君身，失所逢百罹。
月以喻夫道，僶勉励莫亏。
草木明覆载，妍丑齐荣萎。
愿君恒御之，行止杂燧觿。
异日期对举，当如合分支。

南行逾六旬，始下昌乐泷。
险恶不可状，船石相舂撞。
往问泷头吏，潮州尚几里。
行当何时到，土风复何似。
泷吏垂手笑，官何问之愚。
譬官居京邑，何由知东吴。
东吴游宦乡，官知自有由。
潮州底处所，有罪乃窜流。
侬幸无负犯，何由到而知。
官今行自到，那遽妄问为。
不虞卒见困，汗出愧且骇。
吏曰聊戏官，侬尝使往罢。
岭南大抵同，官去道苦辽。
下此三千里，有州始名潮。
恶溪瘴毒聚，雷电常汹汹。
鳄鱼大于船，牙眼怖杀侬。
州南数十里，有海无天地。
飓风有时作，掀簸真差事。
圣人于天下，于物无不容。
比闻此州囚，亦在生还侬。
官无嫌此州，固罪人所徙。
官当明时来，事不待说委。
官不自谨慎，宜即引分往。
胡为此水边，神色久戃慌。
{亢瓦}大缾罂小，所任自有宜。
官何不自量，满溢以取斯。
工农虽小人，事业各有守。
不知官在朝，有益国家不。
得无虱其间，不武亦不文。
仁义饬其躬，巧奸败群伦。
叩头谢吏言，始惭今更羞。
历官二十余，国恩并未酬。
凡吏之所诃，嗟实颇有之。
不即金木诛，敢不识恩私。
潮州虽云远，虽恶不可过。
于身实已多，敢不持自贺。

蓝田十月雪塞关，我兴南望愁群山。
攒天嵬嵬冻相映，君乃寄命于其间。
秩卑俸薄食口众，岂有酒食开容颜。
殿前群公赐食罢，骅骝蹋路骄且闲。
称多量少鉴裁密，岂念幽桂遗榛菅。
几欲犯严出荐口，气象硉兀未可攀。
归来殒涕揜关卧，心之纷乱谁能删。
诗翁憔悴𣃁荒棘，清玉刻佩联玦环。
脑脂遮眼卧壮士，大弨挂壁无由弯。
乾坤惠施万物遂，独于数子怀偏悭。
朝欷暮唶不可解，我心安得如石顽。

浮屠西来何施为，扰扰四海争奔驰。
构楼架阁切星汉，夸雄鬬丽止者谁。
僧伽后出淮泗上，势到众佛尤恢奇。
越商胡贾脱身罪，珪璧满船宁计资。
清淮无波平如席，栏柱倾扶半天赤。
火烧水转扫地空，突兀便高三百尺。
影沈潭底龙惊遁，当昼无云跨虚碧。
借问经营本何人，道人澄观名籍籍。
愈昔从军大梁下，往来满屋贤豪者。
皆言澄观虽僧徒，公才吏用当今无。
后从徐州辟书至，纷纷过客何由记。
人言澄观乃诗人，一座竞吟诗句新。
向风长叹不可见，我欲收敛加冠巾。
洛阳穷秋厌穷独，丁丁啄门疑啄木。
有僧来访呼使前，伏犀插脑高颊权。
惜哉已老无所及，坐睨神骨空潸然。
临淮太守初到郡，远遣州民送音问。
好奇赏俊直难逢，去去为致思从容。

邺侯家多书，插架三万轴。
一一悬牙签，新若手未触。
为人强记览，过眼不再读。
伟哉群圣文，磊落载其腹。
行年五十余，出守数已六。
京邑有旧庐，不容久食宿。
台阁多官员，无地寄一足。
我虽官在朝，气势日局缩。
屡为丞相言，虽恳不见录。
送行过浐水，东望不转目。
今子从之游，学问得所欲。
入海观龙鱼，矫翮逐黄鹄。
勉为新诗章，月寄三四幅。

居然鳞介不能容，石眼环环水一锺。
闻说旱时求得雨，只疑科斗是蛟龙。

威仪备吉凶，文物杂军容。
配地行新祭，因山托故封。
凤飞终不返，剑化会相从。
无复临长乐，空闻报晓钟。

追攀万国来，警卫百神陪。
画翣登秋殿，容衣入夜台。
云随仙驭远，风助圣情哀。
只有朝陵日，妆奁一暂开。

耒耜兴姬国，輴欙建夏家。
在功诚可尚，于道讵为华。
象帝威容大，仙宗宝历赊。
卫门罗戟槊，图壁杂龙蛇。
礼乐追尊盛，乾坤降福遐。
四真皆齿列，二圣亦肩差。
阳月时之首，阴泉气未牙。
殿阶铺水碧，庭炬坼金葩。
紫极观忘倦，青词奏不哗。
噌吰宫夜辟，嘈囐鼓晨挝。
亵味陈奚取，名香荐孔嘉。
垂祥纷可录，俾寿浩无涯。
贵相山瞻峻，清文玉绝瑕。
代工声问远，摄事敬恭加。
皎洁当天月，葳蕤捧日霞。
唱妍酬亦丽，俛仰但称嗟。

大匠无弃材，寻尺各有施。
况当营都邑，杞梓用不疑。
张侯嵩高来，面有熊豹姿。
开口论利害，剑锋白差差。
恨无一尺捶，为国笞羌夷。
诣阙三上书，臣非黄冠师。
臣有胆与气，不忍死茅茨。
又不媚笑语，不能伴儿嬉。
乃著道士服，众人莫臣知。
臣有平贼策，狂童不难治。
其言简且要，陛下幸听之。
天空日月高，下照理不遗。
或是章奏繁，裁择未及斯。
宁当不俟报，归袖风披披。
答我事不尔，吾亲属吾思。
昨宵梦倚门，手取连环持。
今日有书至，又言归何时。
霜天熟柿栗，收拾不可迟。
岭北梁可构，寒鱼下清伊。
既非公家用，且复还其私。
从容进退间，无一不合宜。
时有利不利，虽贤欲奚为。
但当励前操，富贵非公谁。

宿云开霁景，佳气此时浓。
瑞雪凝清禁，祥烟幂小松。
依稀鸳瓦出，隐映凤楼重。
金阙晴光照，琼枝瑞色封。
叶铺全类玉，柯偃乍疑龙。
讵比寒山上，风霜老昔容。

碧绣檐前柳散垂，守门宫女欲攀时。
曾经玉辇从容处，不敢临风折一枝。

春晴生缥缈，软吹和初遍。
池影动渊沦，山容发葱蒨。
迟迟入绮阁，习习流芳甸。
树杪飏莺啼，阶前落花片。
韶光恐闲放，旭日宜游宴。
文客拂尘衣，仁风愿回扇。

相思长相思，相思无限极。
相思苦相思，相思损容色。
容色真可惜，相思不可彻。
日日长相思，相思肠断绝。
肠断绝，泪还续，闲人莫作相思曲。

相思长相思，相思无限极。
相思苦相思，相思损容色。
容色真可惜，相思不可彻。
日日长相思，相思肠断绝。
肠断绝，泪还续，闲人莫作相思曲。

天竺沙门洛下逢，请为同社笑相容。
支颐忽望碧云里，心爱嵩山第几重。

萧条登古台，回首黄金屋。
落叶不归林，高陵永为谷。
妆容徒自丽，舞态阅谁目。
惆怅穗帷空，歌声苦于哭。

不负人间累，栖身任所从。
灰心闻密行，菜色见羸容。
幻世方同悟，深居愿继踪。
孤云与禅诵，到后在何峰。

算日未成年，英姿已[褒]然。
王家千里后，荀氏八龙先。
葱蒨松犹嫩，清明月渐圆。
将何一枝桂，容易赏名贤。

婵娟有丽玉如也，美笑当予系予马。
罗帏碧簟岂相容，行到山头忆山下。

天长地阔多岐路，身即飞蓬共水萍。
匹马将驱岂容易，弟兄亲故满离亭。

我斾我旗，于道于陌。
训于群帅，拳勇来格。
公曰徐之，无恃额额。
式和尔容，惟义之宅。

苞枿{黑对}矣，惟根之蟠。
弥巴蔽荆，负南极以安。
[冃]我旧梁氏，缉绥艰难。
江汉之阻，都邑固以完。
圣人作，神武用。
有臣勇智，奋不以众。
投迹死地，谋猷纵。
化敌为家，虑则中。
浩浩海裔，不威而同。
系缧降王，定厥功。
澶漫万里，宣唐风。
蛮夷九译，咸来从。
凯旋金奏，象形容。
震赫万国，罔不龚。

东蛮有谢氏，冠带理海中。
自言我异世，虽圣莫能通。
王卒如飞翰，鹏鶱骇群龙。
轰然自天坠，乃信神武功。
系虏君臣人，累累来自东。
无思不服从，唐业如山崇。
百辟拜稽首，咸愿图形容。
如周王会书，永永传无穷。
睢盱万状乖，咿嗢九译重。
广轮抚四海，浩浩知皇风。
歌诗铙鼓闲，以壮我元戎。

弱岁游玄圃，先容幸弃瑕。
名劳长者记，文许后生夸。
鷃翼尝披隼，蓬心类倚麻。
继酬天禄署，俱尉甸侯家。
宪府初收迹，丹墀共拜嘉。
分行参瑞兽，传点乱宫鸦。
执简宁循枉，持书每去邪。
鸾凤标魏阙，熊武负崇牙。
辨色宜相顾，倾心自不哗。
金炉仄流月，紫殿启晨赮。
未竟迁乔乐，俄成失路嗟。
还如渡辽水，更似谪长沙。
别怨秦城暮，途穷越岭斜。
讼庭闲枳棘，候吏逐麋{鹿/加}。
三载皇恩畅，千年圣历遐。
朝宗延驾海，师役罢梁溠。
京邑搜贞干，南宫步渥洼。
世惟材是梓，人仰骥中骅。
歘刺苗人地，仍逾赣石崖。
礼容垂{王毕}琫，戍备响铔鍜。
宠即郎官旧，威从太守加。
建旟翻鸷鸟，负弩绕文蛇。
册府荣八命，中闱盛六珈。
肯随胡质矫，方恶马融奢。
褒德符新换，怀仁道并遮。
俗嫌龙节晚，朝讶介圭赊。
禹贡输苞匦，周官赋秉秅。
雄风吞七泽，异产控三巴。
即事观农稼，因时展物华。
秋原被兰叶，春渚涨桃花。
令肃军无扰，程悬市禁贳。
不应虞竭泽，宁复叹栖苴。
蹀躞驺先驾，笼铜鼓报衙。
染毫东国素，濡印锦溪砂。
货积舟难泊，人归山倍畬。
吴歈工折柳，楚舞旧传芭。
隐几松为曲，倾樽石作污。
寒初荣橘柚，夏首荐枇杷。
祀变荆巫祷，风移鲁妇髽。
已闻施恺悌，还睹正奇邪。
慕友惭连璧，言姻喜附葭。
沈埋全死地，流落半生涯。
入郡腰恒折，逢人手尽叉。
敢辞亲耻污，唯恐长疵瘕。
善幻迷冰火，齐谐笑柏涂。
东门牛屡饭，中散虱空爬。
逸戏看猿鬬，殊音辨马挝。
渚行狐作孽，林宿鸟为{歹差}。
同病忧能老，新声厉似姱。
岂知千仞坠，只为一毫差。
守道甘长绝，明心欲自{亚刂}。
贮愁听夜雨，隔泪数残葩。
枭族音常聒，豺群喙竞呀。
岸芦翻毒蜃，磎竹鬬狂{广/秝/牛}。
野鹜行看弋，江鱼或共扠。
瘴氛恒积润，讹火亟生煆。
耳静烦喧蚁，魂惊怯怒蛙。
风枝散陈叶，霜蔓𫄧寒瓜。
雾密前山桂，冰枯曲沼蕸。
思乡比庄舄，遁世遇眭夸。
渔舍茨荒草，村桥卧古槎。
御寒衾用罽，挹水勺仍椰。
窗蠹惟潜蝎，甍涎竞缀蜗。
引泉开故窦，护药插新笆。
树怪花因槲，虫怜目待虾。
骤歌喉易嗄，饶醉鼻成皻。
曳捶牵羸马，垂蓑牧艾豭。
已看能类鳖，犹讶雉为𪉊。
谁采中原菽，徒巾下泽车。
俚儿供苦笋，伧父馈酸樝。
劝策扶危杖，邀持当酒茶。
道流征短褐，禅客会袈裟。
香饭舂菰米，珍蔬折五茄。
方期饮甘露，更欲吸流霞。
屋鼠从穿兀，林狙任攫拏。
春衫裁白纻，朝帽挂乌纱。
屡叹恢恢网，频摇肃肃罝。
衰荣因蓂荚，盈缺几虾蟆。
路识沟边柳，城闻陇上笳。
共思捐佩处，千骑拥青緺。

弱岁游玄圃，先容幸弃瑕。
名劳长者记，文许后生夸。
鷃翼尝披隼，蓬心类倚麻。
继酬天禄署，俱尉甸侯家。
宪府初收迹，丹墀共拜嘉。
分行参瑞兽，传点乱宫鸦。
执简宁循枉，持书每去邪。
鸾凤标魏阙，熊武负崇牙。
辨色宜相顾，倾心自不哗。
金炉仄流月，紫殿启晨赮。
未竟迁乔乐，俄成失路嗟。
还如渡辽水，更似谪长沙。
别怨秦城暮，途穷越岭斜。
讼庭闲枳棘，候吏逐麋{鹿/加}。
三载皇恩畅，千年圣历遐。
朝宗延驾海，师役罢梁溠。
京邑搜贞干，南宫步渥洼。
世惟材是梓，人仰骥中骅。
歘刺苗人地，仍逾赣石崖。
礼容垂{王毕}琫，戍备响铔鍜。
宠即郎官旧，威从太守加。
建旟翻鸷鸟，负弩绕文蛇。
册府荣八命，中闱盛六珈。
肯随胡质矫，方恶马融奢。
褒德符新换，怀仁道并遮。
俗嫌龙节晚，朝讶介圭赊。
禹贡输苞匦，周官赋秉秅。
雄风吞七泽，异产控三巴。
即事观农稼，因时展物华。
秋原被兰叶，春渚涨桃花。
令肃军无扰，程悬市禁贳。
不应虞竭泽，宁复叹栖苴。
蹀躞驺先驾，笼铜鼓报衙。
染毫东国素，濡印锦溪砂。
货积舟难泊，人归山倍畬。
吴歈工折柳，楚舞旧传芭。
隐几松为曲，倾樽石作污。
寒初荣橘柚，夏首荐枇杷。
祀变荆巫祷，风移鲁妇髽。
已闻施恺悌，还睹正奇邪。
慕友惭连璧，言姻喜附葭。
沈埋全死地，流落半生涯。
入郡腰恒折，逢人手尽叉。
敢辞亲耻污，唯恐长疵瘕。
善幻迷冰火，齐谐笑柏涂。
东门牛屡饭，中散虱空爬。
逸戏看猿鬬，殊音辨马挝。
渚行狐作孽，林宿鸟为{歹差}。
同病忧能老，新声厉似姱。
岂知千仞坠，只为一毫差。
守道甘长绝，明心欲自{亚刂}。
贮愁听夜雨，隔泪数残葩。
枭族音常聒，豺群喙竞呀。
岸芦翻毒蜃，磎竹鬬狂{广/秝/牛}。
野鹜行看弋，江鱼或共扠。
瘴氛恒积润，讹火亟生煆。
耳静烦喧蚁，魂惊怯怒蛙。
风枝散陈叶，霜蔓𫄧寒瓜。
雾密前山桂，冰枯曲沼蕸。
思乡比庄舄，遁世遇眭夸。
渔舍茨荒草，村桥卧古槎。
御寒衾用罽，挹水勺仍椰。
窗蠹惟潜蝎，甍涎竞缀蜗。
引泉开故窦，护药插新笆。
树怪花因槲，虫怜目待虾。
骤歌喉易嗄，饶醉鼻成皻。
曳捶牵羸马，垂蓑牧艾豭。
已看能类鳖，犹讶雉为𪉊。
谁采中原菽，徒巾下泽车。
俚儿供苦笋，伧父馈酸樝。
劝策扶危杖，邀持当酒茶。
道流征短褐，禅客会袈裟。
香饭舂菰米，珍蔬折五茄。
方期饮甘露，更欲吸流霞。
屋鼠从穿兀，林狙任攫拏。
春衫裁白纻，朝帽挂乌纱。
屡叹恢恢网，频摇肃肃罝。
衰荣因蓂荚，盈缺几虾蟆。
路识沟边柳，城闻陇上笳。
共思捐佩处，千骑拥青緺。

知命儒为贵，时中圣所臧。
处心齐宠辱，遇物任行藏。
关识新安地，封传临晋乡。
挺生推豹蔚，遐步仰龙骧。
干有千寻竦，精闻百炼钢。
茂功期舜禹，高韵状羲黄。
足逸诗书囿，锋摇翰墨场。
雅歌张仲德，颂祝鲁侯昌。
宪府初腾价，神州转耀铓。
右言盈简策，左辖备条纲。
响切晨趋佩，烟浓近侍香。
司仪六礼洽，论将七兵扬。
合乐来仪凤，尊祠重饩羊。
卿材优柱石，公器擅岩廊。
峻节临衡峤，和风满豫章。
人归父母育，郡得股肱良。
细故谁留念，烦言肯过防。
璧非真盗客，金有误持郎。
龟虎休前寄，貂蝉冠旧行。
训刑方命吕，理剧复推张。
直用明销恶，还将道胜刚。
敬逾齐国社，恩比召南棠。
希怨犹逢怒，多容竞忤彊。
火炎侵琬琰，鹰击谬鸾凰。
刻木终难对，焚芝未改芳。
远迁逾桂岭，中徙滞余杭。
顾土虽怀赵，知天讵畏匡。
论嫌齐物诞，骚爱远游伤。
丽泽周群品，重明照万方。
斗间收紫气，台上挂清光。
福为深仁集，妖从盛德禳。
秦民啼畎亩，周士舞康庄。
采绶还垂艾，华簪更截肪。
高居迁鼎邑，遥傅好书王。
碧树环金谷，丹霞映上阳。
留欢唱容与，要醉对清凉。
故友仍同里，常僚每合堂。
渊龙过许劭，冰鲤吊王祥。
玉漏天门静，铜驼御路荒。
涧瀍秋潋滟，嵩少暮微茫。
遵渚徒云乐，冲天自不遑。
降神终入辅，种德会明敭。
独弃伧人国，难窥夫子墙。
通家殊孔李，旧好即潘杨。
世议排张挚，时情弃仲翔。
不言缧绁枉，徒恨纆徽长。
贾赋愁单阏，邹书怯大梁。
炯心那自是，鸣玉机全息，怀沙事不忘。
恋恩何敢死，垂泪对清湘。

知命儒为贵，时中圣所臧。
处心齐宠辱，遇物任行藏。
关识新安地，封传临晋乡。
挺生推豹蔚，遐步仰龙骧。
干有千寻竦，精闻百炼钢。
茂功期舜禹，高韵状羲黄。
足逸诗书囿，锋摇翰墨场。
雅歌张仲德，颂祝鲁侯昌。
宪府初腾价，神州转耀铓。
右言盈简策，左辖备条纲。
响切晨趋佩，烟浓近侍香。
司仪六礼洽，论将七兵扬。
合乐来仪凤，尊祠重饩羊。
卿材优柱石，公器擅岩廊。
峻节临衡峤，和风满豫章。
人归父母育，郡得股肱良。
细故谁留念，烦言肯过防。
璧非真盗客，金有误持郎。
龟虎休前寄，貂蝉冠旧行。
训刑方命吕，理剧复推张。
直用明销恶，还将道胜刚。
敬逾齐国社，恩比召南棠。
希怨犹逢怒，多容竞忤彊。
火炎侵琬琰，鹰击谬鸾凰。
刻木终难对，焚芝未改芳。
远迁逾桂岭，中徙滞余杭。
顾土虽怀赵，知天讵畏匡。
论嫌齐物诞，骚爱远游伤。
丽泽周群品，重明照万方。
斗间收紫气，台上挂清光。
福为深仁集，妖从盛德禳。
秦民啼畎亩，周士舞康庄。
采绶还垂艾，华簪更截肪。
高居迁鼎邑，遥傅好书王。
碧树环金谷，丹霞映上阳。
留欢唱容与，要醉对清凉。
故友仍同里，常僚每合堂。
渊龙过许劭，冰鲤吊王祥。
玉漏天门静，铜驼御路荒。
涧瀍秋潋滟，嵩少暮微茫。
遵渚徒云乐，冲天自不遑。
降神终入辅，种德会明敭。
独弃伧人国，难窥夫子墙。
通家殊孔李，旧好即潘杨。
世议排张挚，时情弃仲翔。
不言缧绁枉，徒恨纆徽长。
贾赋愁单阏，邹书怯大梁。
炯心那自是，鸣玉机全息，怀沙事不忘。
恋恩何敢死，垂泪对清湘。

理世固轻士，弃捐湘之湄。
阳光竞四溟，敲石安所施。
铩羽集枯干，低昂互鸣悲。
朔云吐风寒，寂历穷秋时。
君子尚容与，小人守兢危。
惨凄日相视，离忧坐自滋。
尊酒聊可酌，放歌谅徒为。
惜无协律者，窈眇弦吾诗。

越绝孤城千万峰，空斋不语坐高舂。
印文生绿经旬合，砚匣留尘尽日封。
梅岭寒烟藏翡翠，桂江秋水露鰅鳙。
丈人本自忘机事，为想年来憔悴容。

瘴江南去入云烟，望尽黄茆是海边。
山腹雨晴添象迹，潭心日暖长蛟涎。
射工巧伺游人影，飓母偏惊旅客船。
从此忧来非一事，岂容华髪待流年。

隐忧倦永夜，凌雾临江津。
猿鸣稍已疏，登石娱清沦。
日出洲渚静，澄明皛无垠。
浮晖翻高禽，沈景照文鳞。
双江汇西奔，诡怪潜坤珍。
孤山乃北峙，森爽栖灵神。
洄潭或动容，岛屿疑摇振。
陶埴兹择土，蒲鱼相与邻。
信美非所安，羁心屡逡巡。
𫄙结良可解，纡郁亦已伸。
高歌返故室，自𫍬非所欣。

夙抱丘壑尚，率性恣游遨。
中为吏役牵，十祀空悁劳。
外曲徇尘辙，私心寄英髦。
进乏廓庙器，退非乡曲豪。
天命斯不易，鬼责将安逃。
屯难果见凌，剥丧宜所遭。
神明固浩浩，众口徒嗷嗷。
投迹山水地，放情咏离骚。
再怀曩岁期，容与驰轻舠。
虚馆背山郭，前轩面江皋。
重叠间浦溆，逦迤驱岩{山/敖}。
积翠浮澹滟，始疑负灵鳌。
丛林留冲飙，石砾迎飞涛。
旷朗天景霁，樵苏远相号。
澄潭涌沈鸥，半壁跳悬猱。
鹿鸣验食埜，鱼乐知观濠。
孤赏诚所悼，暂欣良足褒。
留连俯棂槛，注我壶中醪。
朵颐进芰实，擢手持蟹螯。
炊稻视爨鼎，脍鲜闻操刀。
埜蔬盈倾筐，颇杂池沼芼。
缅慕鼓枻翁，啸咏哺其糟。
退想于陵子，三咽资李螬。
斯道难为偕，沈忧安所韬。
曲渚怨鸿鹄，环洲雕兰{艹/皋}。
暮景回西岑，北流逝滔滔。
徘徊遂昏黑，远火明连艘。
木落寒山静，江空秋月高。
敛袂戒还徒，善游矜所操。
趣浅戢长枻，乘深屏轻篙。
旷望援深竿，哀歌叩鸣艚。
中川恣超忽，漫若翔且翱。
淹泊遂所止，埜风自𩙫𩙫。
涧急惊鳞奔，蹊荒饥兽嗥。
入门守拘絷，凄戚增郁陶。
慕士情未忘，怀人首徒搔。
内顾乃无有，德輶甚鸿毛。
名窃久自欺，食浮固云叨。
问牛悲衅钟，说彘惊临牢。
永遁刀笔吏，宁期簿书曹。
中兴遂群物，裂壤分鞬櫜。
岷凶既云捕，吴虏亦已鏖。
捍御盛方虎，谟明富伊咎。
披山穷木禾，驾海逾蟠桃。
重来越裳雉，再返西旅獒。
左右抗槐棘，纵横罗雁羔。
三辟咸肆宥，众生均覆焘。
安得奉皇灵，在宥解天弢。
归诚慰松梓，陈力开蓬篙。
卜室有鄠杜，名田占沣涝。
磻溪近余基，阿城连故濠。
螟蛑愿亲燎，荼堇甘自薅。
饥食期农耕，寒衣俟蚕缲。
及骭足为温，满腹宁复饕。
安将蒯及菅，谁慕粱与膏。
弋林驱雀鷃，渔泽从䲡鱽。
观象嘉素履，陈诗谢干旄。
方托麋鹿群，敢同骐骥槽。
处贱无溷浊，固穷匪淫慆。
踉跄辞束缚，悦怿换煎熬。
登年徒负版，兴役趋代鼛。
目眩绝浑浑，耳喧息嘈嘈。
兹焉毕余命，富贵非吾曹。
长沙哀𫄙纆，汉阴嗤桔槔。
苟伸击壤情，机事息秋豪。
海雾多蓊郁，越风饶腥臊。
宁唯迫魑魅，所惧齐焄藨。
知䓨怀褚中，范叔恋绨袍。
伊人不可期，慷慨徒忉忉。

新亭俯朱槛，嘉木开芙蓉。
清香晨风远，溽彩寒露浓。
潇洒出人世，低昂多异容。
尝闻色空喻，造物谁为工。
留连秋月晏，迢递来山钟。

燕秦不两立，太子已为虞。
千金奉短计，匕首荆卿趋。
穷年徇所欲，兵势且见屠。
微言激幽愤，怒目辞燕都。
朔风动易水，挥爵前长驱。
函首致宿怨，献田开版图。
炯然耀电光，掌握罔正夫。
造端何其锐，临事竟{走咨}趄。
长虹吐白日，仓卒反受诛。
按剑赫凭怒，风雷助号呼。
慈父断子首，狂走无容躯。
夷城芟七族，台观皆焚污。
始期忧患弭，卒动灾祸枢。
秦皇本诈力，事与桓公殊。
奈何效曹子，实谓勇且愚。
世传故多谬，太史征无且。

惊禽一辞巢，栖息无少安。
秋扇一离手，流尘蔽霜纨。
故侣不可追，凉风日已寒。
远逢杜陵士，别尽平生欢。
逐客无印绶，楚江多芷兰。
因居暇时游，长铗不复弹。
阅书南轩霁，𫄠瑟清夜阑。
万境身外寂，一杯腹中宽。
伊昔玄宗朝，冬卿冠鸳鸾。
肃穆升内殿，从容领儒冠。
游夏无措词，阳秋垂不刊。
至今群玉府，学者空纵观。
世人希德门，揭若攀峰峦。
之子尚明训，锵如振琅玕。
一旦西上书，斑衣拂征鞍。
荆台宿暮雨，汉水浮春澜。
君门起天中，多士如星攒。
烟霞覆双阙，抃舞罗千官。
清漏滴铜壶，仙厨下雕槃。
荧煌仰金榜，错落濡飞翰。
古来才杰士，所嗟遭时难。
一鸣从此始，相望青云端。

深春风日净，昼长幽鸟鸣。
仆夫前致词，门有白面生。
摄衣相问讯，解带坐南荣。
端志见眉睫，苦言发精诚。
因出怀中文，调孤词亦清。
悄如促柱弦，掩抑多不平。
乃言本蜀士，世降岷山灵。
前人秉艺文，高视来上京。
曳绶司徒府，所从信国桢。
析薪委宝林，善响继家声。
何处翳附郭，几人思{后阝}成。
云天望乔木，风水悲流萍。
前与计吏西，始列贡士名。
森然就笔札，从试春官卿。
帝城岐路多，万足伺晨星。
茫茫风尘中，工拙同有营。
寒女劳夜织，山苗荣寸茎。
侯门方击钟，衣褐谁将迎。
弱羽果摧颓，壮心郁怦怦。
谅无蟠木容，聊复蓬累行。
昨日讯灵龟，繇言利艰贞。
当求舍拔中，必在审已明。
誓将息薄游，焦思穷笔精。
莳兰在幽渚，安得扬芬馨。
曰余摧落者，散质负华缨。
一聆苦辛词，再动伊郁情。
身弃言不动，爱才心尚惊。
恨无羊角风，使尔化北溟。
论罢情益亲，涉旬忘归程。
日携邑中客，闲眺江上城。
昼憩命金罍，宵谈转璿衡。
薰风香麈尾，月露濡桃笙。
忽被戒羸骖，薄言事南征。
火云蔚千里，旅思浩已盈。
湘江含碧虚，衡岭浮翠晶。
岂伊山水异，适与人事幷。
油幕侣昆丘，粲然叠瑶琼。
庾楼见清月，孔坐多绿{酉灵}。
复有衡山守，本自云龙庭。
抗志在灵府，发越侔咸英。
一挥出荥阳，惠彼嗤嗤氓。
隼旟辞灞水，居者皆涕零。
惟昔与伊人，交欢经宿龄。
一从云雨散，滋我鄙吝萌。
北渚不堪愁，南音谁复听。
离忧若去水，浩漾无时停。
尝闻祝融峰，上有神禹铭。
古石琅玕姿，秘文螭虎形。
圣功奠远服，神物拥休祯。
贤人在其下，仿佛疑蓬瀛。
君行历郡斋，大袂拂双旌。
饰容遇朗鉴，肝鬲可以呈。
昔日马相如，临邛坐尽倾。
勉君刷羽翰，蚤取凌青冥。

深春风日净，昼长幽鸟鸣。
仆夫前致词，门有白面生。
摄衣相问讯，解带坐南荣。
端志见眉睫，苦言发精诚。
因出怀中文，调孤词亦清。
悄如促柱弦，掩抑多不平。
乃言本蜀士，世降岷山灵。
前人秉艺文，高视来上京。
曳绶司徒府，所从信国桢。
析薪委宝林，善响继家声。
何处翳附郭，几人思{后阝}成。
云天望乔木，风水悲流萍。
前与计吏西，始列贡士名。
森然就笔札，从试春官卿。
帝城岐路多，万足伺晨星。
茫茫风尘中，工拙同有营。
寒女劳夜织，山苗荣寸茎。
侯门方击钟，衣褐谁将迎。
弱羽果摧颓，壮心郁怦怦。
谅无蟠木容，聊复蓬累行。
昨日讯灵龟，繇言利艰贞。
当求舍拔中，必在审已明。
誓将息薄游，焦思穷笔精。
莳兰在幽渚，安得扬芬馨。
曰余摧落者，散质负华缨。
一聆苦辛词，再动伊郁情。
身弃言不动，爱才心尚惊。
恨无羊角风，使尔化北溟。
论罢情益亲，涉旬忘归程。
日携邑中客，闲眺江上城。
昼憩命金罍，宵谈转璿衡。
薰风香麈尾，月露濡桃笙。
忽被戒羸骖，薄言事南征。
火云蔚千里，旅思浩已盈。
湘江含碧虚，衡岭浮翠晶。
岂伊山水异，适与人事幷。
油幕侣昆丘，粲然叠瑶琼。
庾楼见清月，孔坐多绿{酉灵}。
复有衡山守，本自云龙庭。
抗志在灵府，发越侔咸英。
一挥出荥阳，惠彼嗤嗤氓。
隼旟辞灞水，居者皆涕零。
惟昔与伊人，交欢经宿龄。
一从云雨散，滋我鄙吝萌。
北渚不堪愁，南音谁复听。
离忧若去水，浩漾无时停。
尝闻祝融峰，上有神禹铭。
古石琅玕姿，秘文螭虎形。
圣功奠远服，神物拥休祯。
贤人在其下，仿佛疑蓬瀛。
君行历郡斋，大袂拂双旌。
饰容遇朗鉴，肝鬲可以呈。
昔日马相如，临邛坐尽倾。
勉君刷羽翰，蚤取凌青冥。

昏镜非美金，漠然丧其晶。
陋容多自欺，谓若他镜明。
瑕疵既不见，妍态随意生。
一日四五照，自言美倾城。
饰带以纹绣，装匣以琼瑛。
秦宫岂不重，非适乃为轻。

车音想辚辚，不见綦下尘。
可怜平阳第，歌舞娇青春。
金屋容色在，文园词赋新。
一朝复得幸，应知失意人。

昔听东武吟，壮年心已悲。
如何今濩落，闻君辛苦辞。
言有穷巷士，弱龄颇尚奇。
读得玄女符，生当事边时。
借名游侠窟，结客幽幷儿。
往来长楸间，能带双鞬驰。
崩腾天宝末，尘暗燕南垂。
爟火入咸阳，诏征神武师。
是时占军幕，插羽扬金羁。
万夫列辕门，观射中戟支。
誓当雪国雠，亲爱从此辞。
中宵倚长剑，起视蚩尤旗。
介马晨萧萧，阵云竟天涯。
阴风猎白草，旗槊光参差。
勇气贯中肠，视身忽如遗。
生擒白马将，虏骑不敢追。
贵臣上战功，名姓随意移。
终岁肌骨苦，他人印累累。
谒者既清宫，诸侯各罢戏。
上将赐甲第，门戟不可窥。
眦血下沾襟，天高问无期。
却寻故乡路，孤影空相随。
行逢里中旧，扑遬昔所嗤。
一言合侯王，腰佩黄金龟。
问我何自苦，可怜真数奇。
迟回顾徒御，得色悬双眉。
翻然悟世途，抚己昧所宜。
田园已芜没，流浪江海湄。
鸷禽毛翮摧，不见翔云姿。
衰容蔽逸气，孑孑无人知。
寂寞草玄徒，长吟下书帷。
为君发哀韵，若扣瑶林枝。
有客识其真，潺湲涕交颐。
饮尔一杯酒，陶然足自怡。

君言罗浮上，容易见九垠。
渐高元气壮，汹涌来翼身。
夜宿最高峰，瞻望浩无邻。
海黑天宇旷，星辰来逼人。
是时当朏魄，阴物恣腾振。
日光吐鲸背，剑影开龙鳞。
倏若万马驰，旌旗耸奫沦。
又如广乐奏，金石含悲辛。
疑其有巨灵，怪物尽来宾。
阴阳迭用事，乃俾夜作晨。
咿喔天鸡鸣，扶桑色昕昕。
赤波千万里，涌出黄金轮。
下视生物息，霏如隙中尘。
醯鸡仰瓮口，亦谓云汉津。
世人信耳目，方寸度大钧。
安知视听外，怪愕不可陈。
悠悠想大方，此乃杯水滨。
知小天地大，安能识其真。

有事九龙庙，洁斋梵王祠。
玉箫何时绝，碧树空凉飔。
吏散埃{土盍}息，月高庭宇宜。
重城肃穆闭，涧水潺湲时。
人希夜复闲，虑静境亦随。
缅怀断鳌足，凝想乘鸾姿。
朱明盛农节，膏泽方愆期。
瞻言五灵瑞，能救百谷萎。
咿喔晨鸡鸣，阑干斗柄垂。
修容谒神像，注意陈正词。
惊飙起泓泉，若调雷雨师。
黑烟耸鳞甲，洒液如棼丝。
丰隆震天衢，列缺挥火旗。
炎空忽凄紧，高霤悬绠縻。
生物已霶霈，湿云稍离披。
丹霞启南陆，白水含东菑。
熙熙飞走适，蔼蔼草树滋。
浮光动宫观，远思盈川坻。
吴公敏于政，谢守工为诗。
商山有病客，言贺舒庞眉。

碧树鸣蝉后，烟云改容光。
瑟然引秋气，芳草日夜黄。
夹道喧古槐，临池思垂杨。
离人下忆泪，志士激刚肠。
昔闻阻山川，今听同匡床。
人情便所遇，音韵岂殊常。
因之比笙竽，送我游醉乡。

楚望何苍然，曾澜七百里。
孤城寄远目，一写无穷已。
荡漾浮天盖，四环宣地理。
积涨在三秋，混成非一水。
冬游见清浅，春望多洲沚。
云锦远沙明，风烟青草靡。
火星忽南见，月硖方东迤。
雪波西山来，隐若长城起。
独专朝宗路，驶悍不可止。
支川让其威，蓄缩至南委。
熊武走蛮落，潇湘来奥鄙。
炎蒸动泉源，积潦搜山趾。
归往无旦夕，包含通远迩。
行当白露时，眇视秋光里。
曙色未昭晰，露华遥斐舋。
浩尔神骨清，如观混元始。
北风忽震荡，惊浪迷津涘。
怒激鼓铿訇，蹙成山岿硊。
鹍鹏疑变化，罔象何恢诡。
嘘吸写楼台，腾骧露鬐尾。
景移群动息，波静繁音弭。
明月出中央，青天绝纤滓。
素光淡无际，绿静平如砥。
空影渡鹓鸿，秋声思芦苇。
鲛人弄机杼，贝阙骈红紫。
珠蛤吐玲珑，文鳐翔旖旎。
水乡吴蜀限，地势东南庳。
翼轸粲垂精，衡巫屹环峙。
名雄七泽薮，国辨三苗氏。
唐羿断修虵，荆王惮青兕。
秦狩迹犹在，虞巡路从此。
轩后奏宫商，骚人咏兰芷。
茅岭潜相应，橘洲傍可指。
郭璞验幽经，罗含着前纪。
观津戚里族，按道侯家子。
联袂登高楼，临轩笑相视。
假守亦高卧，墨曹正垂耳。
契阔话凉温，壶觞慰迁徙。
地偏山水秀，客重杯盘侈。
红袖花欲然，银灯昼相似。
兴酣更抵掌，乐极同启齿。
笔锋不能休，藻思一何绮。
伊余负微尚，夙昔惭知己。
出入金马门，交结青云士。
袭芳践兰室，学古游槐市。
策慕宋前军，文师汉中垒。
陋容昧俯仰，孤志无依倚。
卫足不如葵，漏川空叹蚁。
幸逢万物泰，独处穷途否。
锻翮重叠伤，兢魂再三褫。
蘧瑷亦屡化，左丘犹有耻。
桃源访仙宫，薜服祠山鬼。
故人南台旧，一别如弦矢。
今朝会荆峦，斗酒相宴喜。
为余出新什，笑抃随伸纸。
晔若观五色，欢然臻四美。
委曲风涛事，分明穷达旨。
洪韵发华钟，凄音激清征。
羊濬要共和，江淹多杂拟。
徒欲仰高山，焉能追逸轨。
湘洲路四达，巴陵城百雉。
何必颜光禄，留诗张内史。

几年丹霄上，出入金华省。
暂别万年枝，看花桂阳岭。
南方足奇树，公府成佳境。
绿阴交广除，明艳透萧屏。
雨余人吏散，燕语帘栊静。
懿此含晓芳，翛然忘簿领。
紫茸垂组缕，金[缕]攒锋颕。
露溽暗传香，风轻徐就影。
苒弱多意思，从容占光景。
得地在侯家，移根近仙井。
开尊好凝睇，倚瑟仍回颈。
游蜂驻彩冠，舞鹤迷烟顶。
兴生红药后，爱与甘棠并。
不学夭桃姿，浮荣在俄顷。

胡尘昔起蓟北门，河南地属平卢军。
貂裘代马绕东岳，峄阳孤桐削为角。
地形十二虏意骄，恩泽含容历四朝。
鲁人皆解带弓箭，齐人不复闻箫韶。
今朝天子圣神武，手握玄符平九土。
初哀狂童袭故事，文告不来方振怒。
去秋诏下诛东平，官军四合犹婴城。
春来群乌噪且惊，气如坏山堕其庭。
牙门大将有刘生，夜半射落欃枪星。
帐中虏血流满地，门外三军舞连臂。
驿骑函首过黄河，城中无贼天气和。
朝廷侍郎来慰抚，耕夫满野行人歌。

蔡州城中众心死，妖星夜落照壕水。
汉家飞将下天来，马棰一挥门洞开。
贼徒崩腾望旗拜，有若群蛰惊春雷。
狂童面缚登槛车，太白夭矫垂捷书。
相公从容来镇抚，常侍郊迎负文弩。
四人归业闾里闲，小儿跳浪健儿舞。

讲学金华殿，亲畊钩盾田。
侍臣容谏猎，方士信求仙。
虹影俄侵日，龙髯不上天。
空余水银海，长照夜灯前。

享国十五载，升天千万年。
龙镳仙路远，骑吹礼容全。
日下初陵外，人悲旧剑前。
周南有遗老，掩泪望秦川。

别侣孤鹤怨，冲天威凤归。
容光一以间，梦想是耶非。
芳讯远弥重，知音老更稀。
不如湖上雁，北向整毛衣。

浮云金络膝，昨日别朱轮。
衔草如怀恋，嘶风尚意频。
曾将此君子，不是换佳人。
从此西归路，应容蹑后尘。

昨来楼上迎春处，今日登楼又送归。
兰蘂残妆含露泣，柳条长袖向风挥。
佳人对镜容颜改，楚客临江心事违。
万古至今同此恨，无如一醉尽忘机。

暂辍清斋出太常，空携诗卷赴甘棠。
府公既有朝中旧，司马应容酒后狂。
案牍来时唯署字，风烟入兴便成章。
两京大道多游客，每遇词人战一场。

君思郢上吟归去，故自渝南掷郡章。
野戍岸边留画舸，绿萝阴下到山庄。
池荷雨后依香起，庭草春深绶带长。
只恐鸣驺催上道，不容待得晚菘尝。

清羸隐几望云空，左掖鸳鸾到室中。
一卷素书消永日，数茎斑髪对秋风。
菱花照后容虽改，蓍草占来命已通。
莫怪人人惊早白，缘君尚是黑头翁。

自到山阳不许辞，高斋日夜有佳期。
管弦正合看书院，语笑方酣各咏诗。
银汉雪晴褰翠幕，清淮月影落金卮。
洛阳归客明朝去，容趁城东花发时。

昨日看成送鹤诗，高笼提出白云司。
朱门乍入应迷路，玉树容栖莫拣枝。
双舞庭中花落处，数声池上月明时。
三山碧海不归去，且向人间呈羽仪。

旧相临戎非称意，词人作尹本多情。
从容自使边尘静，谈笑不闻桴鼓声。
章句新添塞下曲，风流旧占洛阳城。
昨来亦有吴趋咏，惟寄东都与北京。

一月道场斋戒满，今朝华幄管弦迎。
衔杯本自多狂态，事佛无妨有佞名。
酒力半酣愁已散，文锋未钝老犹争。
平阳不独容宾醉，听取喧呼吏舍声。

新秋十日澣朱衣，铃阁无声公吏归。
风韵渐高梧叶动，露光初重槿花稀。
四时苒苒催容鬓，三爵油油忘是非。
更报明朝池上酌，人知太守字玄晖。

静得天和兴自浓，不缘宦达性灵慵。
大鹏六月有闲意，仙鹤千年无躁容。
流辈尽来多叹息，官班高后少过从。
唯应加筑露台上，賸见终南云外峰。

但曾行处遍寻看，虽是生离死一般。
买笑树边花已老，画眉窗下月犹残。
云藏巫峡音容断，路隔星桥过往难。
莫怪诗成无泪滴，尽倾东海也须干。

月窟宾诸夏，云官降九天。
饰终邻好重，锡命礼容全。
水咽犹登陇，沙鸣稍极边。
路因乘驿近，志为饮冰坚。
毳帐差池见，乌旗摇曳前。
归来赐金石，荣耀自编年。

受脤新梁苑，和羹旧傅岩。
援毫动星宿，垂钓取韬钤。
赫奕三川至，欢呼百姓瞻。
绿油貔虎拥，青纸凤皇衔。
外垒曾无警，中厨亦罢监。
推诚人自服，去杀令逾严。
赳赳容皆饰，幡幡口尽钳。
为兄怜庾翼，选婿得萧咸。
郁倔咽喉地，骈臻水陆兼。
度桥鸣绀幰，入肆飏云帆。
端月当中气，东风应远占。
管弦喧夜景，灯烛掩寒蟾。
酒每倾三雅，书能发百函。
词人羞布鼓，远客献貂襜。
歌榭白团扇，舞筵金缕衫。
旌旗遥一簇，舄履近相搀。
花树当朱阁，晴河逼翠帘。
衣风飘叆叇，烛泪滴巉岩。
玉斝虚频易，金炉暖更添。
映镮窥艳艳，隔袖见纤纤。
谢傅何由接，桓伊定不凡。
应怜郡斋老，旦夕镊霜{彡/冉|页}。

早遇圣明朝，雁行登九霄。
文轻傅武仲，酒逼盖宽饶。
舍矢同瞻鹄，当筵共赛枭。
琢磨三益重，唱和五音调。
台柏烟常起，池荷香暗飘。
星文辞北极，旗影度东辽。
直道由来黜，浮名岂敢要。
三湘与百越，雨散又云摇。
远守惭侯籍，征还荷诏条。
悴容唯舌在，别恨几魂销。
满眼悲陈事，逢人少旧僚。
烟霞为老伴，蒲柳任先凋。
虎绶悬新印，龙舼理去桡。
断肠天北郡，携手洛阳桥。
幢盖今虽贵，弓旌会见招。
其如草玄客，空宇久寥寥。

一夕为湖地，千年列郡名。
霸王迷路处，亚父所封城。
汉置东南尉，梁分肘腋兵。
本吴风俗剽，兼楚语音伧。
沸井今无涌，乌江旧有名。
土台游柱史，石室隐彭铿。
曹操祠犹在，濡须坞未平。
海潮随月大，江水应春生。
忆昨深山里，终朝看火耕。
鱼书来北阙，鹢首下南荆。
云雨巫山暗，蕙兰湘水清。
章华树已失，鄂渚草来迎。
庐阜香炉出，湓城粉堞明。
雁飞彭蠡暮，鸦噪大雷晴。
平野分风使，恬和趁夜程。
贵池登陆峻，舂谷渡桥鸣。
骆驿主人问，悲欢故旧情。
几年方一面，卜昼便三更。
助喜杯盘盛，忘机笑语訇。
管清疑警鹤，弦巧似娇莺。
炽炭烘蹲兽，华茵织鬬鲸。
回裾飘雾雨，急节堕琼英。
敛黛凝愁色，施钿耀翠晶。
容华本南国，妆束学西京。
日落方收鼓，天寒更炙笙。
促筵交履舄，痛饮倒簪缨。
谑浪容优孟，娇怜许智琼。
蔽明添翠帟，命烛拄金茎。
坐久罗衣皱，杯频粉面骍。
兴来从请曲，意堕即飞觥。
令急重须改，欢冯醉尽呈。
诘朝还选胜，来日又寻盟。
道别殷勤惜，邀筵次第争。
唯闻嗟短景，不复有余酲。
众散扃朱户，相携话素诚。
晤言犹亹亹，残漏自丁丁。
出祖千夫拥，行厨五熟烹。
离亭临野水，别思入哀筝。
接境人情洽，方冬馔具精。
中流为界道，隔岸数飞甍。
沙浦王浑镇，沧洲谢脁城。
望夫人化石，梦帝日环营。
半渡趋津吏，缘堤簇郡甿。
场黄堆晚稻，篱碧见冬菁。
里社争来献，壶浆各自擎。
鸱夷倾底写，[粔籹]鬬成。
采石风传柝，新林暮击钲。
茧纶牵拨刺，犀焰照澄泓。
露冕观原野，前驱抗斾旌。
分庭展宾主，望阙拜恩荣。
比屋惸嫠辈，连年水旱幷。
遐思常后已，下令必先庚。
远岫低屏列，支流曲带萦。
湖鱼香胜肉，官酒重于饧。
忆昔泉源变，斯须地轴倾。
鸡笼为石颗，龟眼入泥坑。
事系人风重，官从物论轻。
江春俄澹荡，楼月几亏盈。
柳长千丝宛，田塍一线絣。
游鱼将婢从，野雉见媒惊。
波净攒凫鹊，洲香发杜蘅。
一锺菰葑米，千里水葵羹。
受谴时方久，分忧政未成。
比琼虽碌碌，于铁尚铮铮。
早忝登三署，曾闻奏六英。
无能甘负弩，不慎在提衡。
口语成中遘，毛衣阻上征。
时闻关利钝，智亦有聋盲。
昔愧山东妙，今惭海内兄。
后来登甲乙，早已在蓬瀛。
心托秦明镜，才非楚白珩。
齿衰亲药物，宦薄傲公卿。
捧日皆元老，宣风尽大彭。
好令朝集使，结束赴新正。

一夕为湖地，千年列郡名。
霸王迷路处，亚父所封城。
汉置东南尉，梁分肘腋兵。
本吴风俗剽，兼楚语音伧。
沸井今无涌，乌江旧有名。
土台游柱史，石室隐彭铿。
曹操祠犹在，濡须坞未平。
海潮随月大，江水应春生。
忆昨深山里，终朝看火耕。
鱼书来北阙，鹢首下南荆。
云雨巫山暗，蕙兰湘水清。
章华树已失，鄂渚草来迎。
庐阜香炉出，湓城粉堞明。
雁飞彭蠡暮，鸦噪大雷晴。
平野分风使，恬和趁夜程。
贵池登陆峻，舂谷渡桥鸣。
骆驿主人问，悲欢故旧情。
几年方一面，卜昼便三更。
助喜杯盘盛，忘机笑语訇。
管清疑警鹤，弦巧似娇莺。
炽炭烘蹲兽，华茵织鬬鲸。
回裾飘雾雨，急节堕琼英。
敛黛凝愁色，施钿耀翠晶。
容华本南国，妆束学西京。
日落方收鼓，天寒更炙笙。
促筵交履舄，痛饮倒簪缨。
谑浪容优孟，娇怜许智琼。
蔽明添翠帟，命烛拄金茎。
坐久罗衣皱，杯频粉面骍。
兴来从请曲，意堕即飞觥。
令急重须改，欢冯醉尽呈。
诘朝还选胜，来日又寻盟。
道别殷勤惜，邀筵次第争。
唯闻嗟短景，不复有余酲。
众散扃朱户，相携话素诚。
晤言犹亹亹，残漏自丁丁。
出祖千夫拥，行厨五熟烹。
离亭临野水，别思入哀筝。
接境人情洽，方冬馔具精。
中流为界道，隔岸数飞甍。
沙浦王浑镇，沧洲谢脁城。
望夫人化石，梦帝日环营。
半渡趋津吏，缘堤簇郡甿。
场黄堆晚稻，篱碧见冬菁。
里社争来献，壶浆各自擎。
鸱夷倾底写，[粔籹]鬬成。
采石风传柝，新林暮击钲。
茧纶牵拨刺，犀焰照澄泓。
露冕观原野，前驱抗斾旌。
分庭展宾主，望阙拜恩荣。
比屋惸嫠辈，连年水旱幷。
遐思常后已，下令必先庚。
远岫低屏列，支流曲带萦。
湖鱼香胜肉，官酒重于饧。
忆昔泉源变，斯须地轴倾。
鸡笼为石颗，龟眼入泥坑。
事系人风重，官从物论轻。
江春俄澹荡，楼月几亏盈。
柳长千丝宛，田塍一线絣。
游鱼将婢从，野雉见媒惊。
波净攒凫鹊，洲香发杜蘅。
一锺菰葑米，千里水葵羹。
受谴时方久，分忧政未成。
比琼虽碌碌，于铁尚铮铮。
早忝登三署，曾闻奏六英。
无能甘负弩，不慎在提衡。
口语成中遘，毛衣阻上征。
时闻关利钝，智亦有聋盲。
昔愧山东妙，今惭海内兄。
后来登甲乙，早已在蓬瀛。
心托秦明镜，才非楚白珩。
齿衰亲药物，宦薄傲公卿。
捧日皆元老，宣风尽大彭。
好令朝集使，结束赴新正。

阁下从容旧客卿，寄来骏马赏高情。
任追烟景骑仍醉，知有文章倚便成。
步步自怜春日影，萧萧犹起朔风声。
须知上宰吹嘘意，送入天门上路行。

玄鸟初来日，灵仙望里分。
冰容朝上界，玉辇拥朝云。
碧落流轻艳，红霓间彩文。
带烟时缥缈，向斗更氤氲。
髣髴随风驭，迢遥出晓雰。
兹辰三见后，希得从元君。

霭霭青春曙，飞仙驾五云。
浮轮初缥缈，承盖下氤氲。
薄影随风度，殊容向日分。
羽毛纷共远，环佩杳犹闻。
静合烟霞色，遥将鸾鹤群。
年年瞻此节，应许从元君。

[澶漫]太行北，千里一块石。
平腹有壑谷，深广数百尺。
土僧何为者，老草毛发白。
寝处容身龛，足膝隐成迹。
金仙琢灵象，相好倚北壁。
花座五云扶，玉豪六虚射。
文人留纪述，时事可辨析。
鸟迹巧均分，龙骸极癯瘠。
枯松间槎枿，猛兽恣腾掷。
蛣{虫屋}虫食纵，悬垂露凝滴。
精艺贯古今，穷岩谁爱惜。
托师禅诵余，勿使尘埃积。

时同事弗同，穷节厉阴风。
我役流沙外，君朝紫禁中。
从容非所羡，辛苦竟何功。
但示酬恩路，浮生任转蓬。

高眠日出始开门，竹径旁通到后园。
陶亮横琴空有意，任棠置水竟无言。
松窗宿翠含风薄，槿援朝花带露繁。
山郡本来车马少，更容相访莫辞喧。

戚里容闲客，山泉若化成。
寄游芳径好，借赏彩船轻。
春至花常满，年多水更清。
此中如传舍，但自立功名。

监抚垂三纪，声徽洽万方。
礼因驰道著，明自垦田彰。
积渐承鸿业，从容守太康。
更留园寝诏，恭听有余芳。

汉家婕妤唐昭容，工诗能赋千载同。
自言才艺是天真，不服丈夫胜妇人。
歌阑舞罢闲无事，纵恣优游弄文字。
玉楼宝架中天居，缄奇秘异万卷馀。
水精编帙录钿轴，云母捣纸黄金书。
风吹花露清旭时，绮窗高挂红绡帷。
香囊盛烟绣结络，翠羽拂案青琉璃。
吟披啸卷终无已，皎皎渊机破研理。
词萦彩翰紫鸾回，思耿寥天碧云起。
碧云起，心悠哉。
境深转苦坐自摧，金梯珠履声一断。
瑶阶日夜生青苔，青苔秘空关。
曾比群玉山，神仙杳何许。
遗逸满人间，君不见洛阳南市卖书肆。
有人买得研神记，纸上香多蠹不成。
昭容题处犹分明，令人惆怅难为情。

汉家婕妤唐昭容，工诗能赋千载同。
自言才艺是天真，不服丈夫胜妇人。
歌阑舞罢闲无事，纵恣优游弄文字。
玉楼宝架中天居，缄奇秘异万卷馀。
水精编帙录钿轴，云母捣纸黄金书。
风吹花露清旭时，绮窗高挂红绡帷。
香囊盛烟绣结络，翠羽拂案青琉璃。
吟披啸卷终无已，皎皎渊机破研理。
词萦彩翰紫鸾回，思耿寥天碧云起。
碧云起，心悠哉。
境深转苦坐自摧，金梯珠履声一断。
瑶阶日夜生青苔，青苔秘空关。
曾比群玉山，神仙杳何许。
遗逸满人间，君不见洛阳南市卖书肆。
有人买得研神记，纸上香多蠹不成。
昭容题处犹分明，令人惆怅难为情。

羸卧承新命，优容获所安。
遣儿迎贺客，无力拂尘冠。
偃仰晴轩暖，支离晓镜寒。
那堪报恩去，感激对衰兰。

贫女镜不明，寒花日少容。
暗蛩有虚织，短线无长缝。
浪水不可照，狂夫不可从。
浪水多散影，狂夫多异踪。
持此一生薄，空城万恨浓。

艳女皆妒色，静女独检踪。
任礼耻任妆，嫁德不嫁容。
君子易求聘，小人难自从。
此志谁与谅，琴弦幽韵重。

飘飖何所从，遗冢行未逢。
东西不见人，哭向青青松。
此地有时尽，此哀无处容。
声翻太白云，泪洗蓝田峰。
水涉七八曲，山登千万重。
愿邀玄夜月，出视白日踪。

荒城古木枝多枯，飞禽嗷嗷朝哺雏。
枝倾巢覆雏坠地，乌鸢下啄更相呼。
阳和发生均孕育，鸟兽有情知不足。
枝危巢小风雨多，未容长成已先覆。
灵枝珍木满上林，凤巢阿阁重且深。
尔今所托非本地，乌鸢何得同尔心。

荡子守边戍，佳人莫相从。
去来年月多，苦愁改形容。
上山复下山，踏草成古踪。
徒言采蘼芜，十度一不逢。
鉴独是明月，识志唯寒松。
井桃始开花，一见悲万重。
人颜不再春，桃色有再浓。
捐气入空房，无憀乍从容。
启贴理针线，非独学裁缝。
手持未染彩，绣为白芙蓉。
芙蓉无染污，将以表心素。
欲寄未归人，当春无信去。
无信反增愁，愁心缘陇头。
愿君如陇水，冰镜水还流。
宛宛青丝线，纤纤白玉钩。
玉钩不亏缺，青丝无断绝。
回还胜双手，解尽心中结。

荡子守边戍，佳人莫相从。
去来年月多，苦愁改形容。
上山复下山，踏草成古踪。
徒言采蘼芜，十度一不逢。
鉴独是明月，识志唯寒松。
井桃始开花，一见悲万重。
人颜不再春，桃色有再浓。
捐气入空房，无憀乍从容。
启贴理针线，非独学裁缝。
手持未染彩，绣为白芙蓉。
芙蓉无染污，将以表心素。
欲寄未归人，当春无信去。
无信反增愁，愁心缘陇头。
愿君如陇水，冰镜水还流。
宛宛青丝线，纤纤白玉钩。
玉钩不亏缺，青丝无断绝。
回还胜双手，解尽心中结。

瘦郭有志气，相哀老龙钟。
劝我少吟诗，俗窄难尔容。
一口百味别，况在醉会中。
四座正当喧，片言何由通。
顾余昧时调，居止多疏慵。
见书眼始开，闻乐耳不聪。
视听互相隔，一身且莫同。
天疾难自医，诗癖将何攻。
见君如见书，语善千万重。
自悲咄咄感，变作烦恼翁。
烦恼不可欺，古剑涩亦雄。
知君方少年，少年怀古风。
藏书拄屋脊，不惜与凡聋。
我愿拜少年，师之学崇崇。
从他笑为矫，矫善亦可宗。

一别一回老，志士白发早。
在富易为容，居贫难自好。
沉忧损性灵，服药亦枯槁。
秋风游子衣，落日行远道。
君问去何之，贱身难自保。

苦心知苦节，不容一毛发。
炼金索坚贞，洗玉求明洁。
自惭所业微，功用如鸠拙。
何殊嫫母颜，对彼寒塘月。
君存古人心，道出古人辙。
尽美固可扬，片善亦不遏。
朝向公卿说，暮向公卿说。
谁谓黄锺管，化为君子舌。
一说清嶰竹，二说变嶰谷。
三说四说时，寒花拆寒木。
{日菐}{日菐}家道路，灿灿我衣服。
岂直辉友朋，亦用慰骨肉。
一暖荷匹素，一饱荷升粟。
而况大恩恩，此身报得足。
且将食檗劳，酬之作金刀。

兽中有人性，形异遭人隔。
人中有兽心，几人能真识。
古人形似兽，皆有大圣德。
今人表似人，兽心安可测。
虽笑未必和，虽哭未必戚。
面结口头交，肚里生荆棘。
好人常直道，不顺世间逆。
恶人巧谄多，非义苟且得。
若是效真人，坚心如铁石。
不谄亦不欺，不奢复不溺。
面无吝色容，心无诈忧惕。
君子大道人，朝夕恒的的。

越风东南清，楚日潇湘明。
试逐伯鸾去，还作灵均行。
江蓠伴我泣，海月投人惊。
失意容貌改，畏途性命轻。
时闻丧侣猿，一叫千愁幷。

出曲水未断，入山深更重。
泠泠若仙语，皎皎多异容。
万响不相杂，四时皆有浓。
日月互分照，云霞各生峰。
久迷向方理，逮兹耸前踪。

市井不容义，义归山谷中。
夫君宅松桂，招我栖蒙笼。
人朴情虑肃，境闲视听空。
清溪宛转水，修竹徘徊风。
木倦采樵子，土劳稼穑翁。
读书业虽异，敦本志亦同。
蓝岸青漠漠，蓝峰碧崇崇。
日昏各命酒，寒蛩鸣蕙丛。

不分君恩断，观妆视镜中。
容华尚春日，娇爱已秋风。
枕席临窗晓，屏帷对月空。
年年后庭树，芳悴在深宫。

曾闻瀚海使难通，幽闺少妇罢裁缝。
缅想边庭征战苦，谁能对镜治愁容。
久戍人将老，须臾变作白头翁。

云想衣裳花想容，春风拂槛露华浓。
若非群玉山头见，会向瑶台月下逢。

泪滴珠难尽，容残玉易销。
傥随明月去，莫道梦魂遥。

拜新月，拜月出堂前。
暗魄深笼桂，虚弓未引弦。
拜新月，拜月妆楼上。
鸾镜未安台，蛾眉已相向。
拜新月，拜月不胜情，庭前风露清。
月临人自老，望月更长生。
东家阿母亦拜月，一拜一悲声断绝。
昔年拜月逞容仪，如今拜月双泪垂。
回看众女拜新月，却忆红闺年少时。

买莲莫破券，买酒莫解金。
酒里春容抱离恨，水中莲子怀芳心。
吴公女儿腰似束，家在钱塘小江曲。
一自檀郎逐便风，门前春水年年绿。

攀天莫登龙，走山莫骑虎。
贵贱结交心不移，唯有严陵及光武。
周公称大圣，管蔡宁相容。
汉谣一斗粟，不与淮南舂。
兄弟尚路人，吾心安所从。
它人方寸间，山海几千重。
轻言托朋友，对面九疑峰。
多花必早落，桃李不如松。
管鲍久已死，何人继其踪。

迥步游三洞，清心礼七真。
飞符超羽翼，禁火醮星辰。
残药霑鸡犬，灵香出凤麟。
壶中无窄处，愿得一容身。

舞凤凌天出，歌麟入夜听。
云容衣眇眇，风韵曲泠泠。
扣齿端金简，焚香检玉经。
仙宫知不远，只近太微星。

玉帛牺牲申敬享，金丝戚羽盛音容。
庶俾亿龄禔景福，长欣万宇洽时邕。

玉币牲牷分荐享，羽旄干戚遰成容。
一德惟宁两仪泰，三材保合四时邕。

大君端扆暇，睿赏狎林泉。
开轩临禁籞，藉野列芳筵。
参差歌管飏，容裔羽旗悬。
玉池流若醴，云阁聚非烟。
湛露晞尧日，熏风入舜弦。
大德侔玄造，微物荷陶甄。
谬陪瑶水宴，仍厕柏梁篇。
阚名徒上月，邹辩讵谈天。
既喜光华旦，还伤迟暮年。
犹冀升中日，簪裾奉肃然。

芬芳禁林晚，容与桂丹前。
横空一鸟度，照水百花然。
绿野明斜日，青山澹晚烟。
滥陪终宴赏，握管类窥天。

野情贪药饵，郊居倦蓬荜。
青龙护道符，白犬游仙术。
腰镰戊己月，负锸庚辛日。
时时断嶂遮，往往孤峰出。
行披葛仙经，坐检神农帙。
龟蛇采二苓，赤白寻双术。
地冻根难尽，藂枯苗易失。
从容肉作名，薯蓣高成质。
家丰松叶酒，器贮参花蜜。
且复归去来，刀圭辅衰疾。

泪滴珠难尽，容残玉易销。
倘随明月去，莫道梦魂遥。

君侯称上宰，命世挺才英。
本超骐骥足，复蕴风云情。
摅藻掞锦绮，育德润瑶琼。
已踵四知举，非无三杰名。
济世同舟檝，匡政本阿衡。
雍容入青锁，肃穆侍丹楹。
桂宫擅鸣珮，槐路独飞缨。
高门罗虎戟，绮阁丽雕甍。
金樽酌湛湛，歌扇掩盈盈。
匈奴轶燕蓟，烽火照幽幷。
天子名薄伐，受脤事专征。
七德播雄略，十万骋行兵。
雁行蔽虏甸，鱼贯出长城。
交河方饮马，瀚海盛扬旌。
拔剑倚天外，蒙犀辉日精。
弯弧穿伏石，挥戈斩大鲸。
鼓鼙朝作气，刁斗夜偏鸣。
六郡多壮士，三边岂足平。
岭云朝合阵，山月夜临营。
胡尘暗马色，芳树动笳声。
关云未尽散，塞雾常自生。
川长蔓草绿，峰迥杂花明。
小人愧王氏，雕文惭马卿。
滥此叨书记，何以谢过荣。
高山徒仰止，终是恨才轻。

君不见巫山高高半天起，绝壁千寻尽相似。
君不见巫山磕匝翠屏开，湘江碧水遶山来。
绿树春娇明月峡，红花朝覆白云台。
台上朝云无定所，此中窕窈神仙女。
仙女盈盈仙骨飞，清容出没有光辉。
欲暮高唐行雨送，今宵定入荆王梦。
荆王梦里爱秾华，枕席初开红帐遮。
可怜欲晓啼猿处，说道巫山是妾家。

大汉昔云季，小人道遂振。
玉帛委奄尹，斧锧婴缙绅。
邈哉郭先生，卷舒得其真。
雍容谢朝廷，谈笑奖人伦。
在晦不绝俗，处乱不为亲。
诸侯不得友，天子不得臣。
冲情甄负甑，重价折角巾。
悠悠天下士，相送洛桥津。
谁知仙舟上寂寂无四邻。

长安大道连狭斜，青牛白马七香车。
玉辇纵横过主第，金鞭络绎向侯家。
龙衔宝盖承朝日，凤吐流苏带晚霞。
百丈游丝争绕树，一群娇鸟共啼花。
啼花戏蝶千门侧，碧树银台万种色。
复道交窗作合欢，双阙连薨垂凤翼。
梁家画阁天中起，汉帝金茎云外直。
楼前相望不相知，陌上相逢讵相识。
借问吹箫向紫烟，曾经学舞度芳年。
得成比目何辞死，愿作鸳鸯不羡仙。
比目鸳鸯真可羡，双去双来君不见。
生憎帐额绣孤鸾，好取门帘帖双燕。
双燕双飞绕画梁，罗帏翠被郁金香。
片片行云著蝉鬓，纤纤初月上鸦黄。
鸦黄粉白车中出，含娇含态情非一。
妖童宝马铁连钱，娼妇盘龙金屈膝。
御史府中乌夜啼，廷尉门前雀欲栖。
隐隐朱城临玉道，遥遥翠幰没金堤。
挟弹飞鹰杜陵北，探丸借客渭桥西。
俱邀侠客芙蓉剑，共宿娼家桃李蹊。
娼家日暮紫罗裙，清歌一啭口氛氲。
北堂夜夜人如月，南陌朝朝骑似云。
南陌北堂连北里，五剧三条控三市。
弱柳青槐拂地垂，佳气红尘暗天起。
汉代金吾千骑来，翡翠屠苏鹦鹉杯。
罗襦宝带为君解，燕歌赵舞为君开。
别有豪华称将相，转日回天不相让。
意气由来排灌夫，专权判不容萧相。
专权意气本豪雄，青虬紫燕坐春风。
自言歌舞长千载，自谓骄奢凌五公。
节物风光不相待，桑田碧海须臾改。
昔时金阶白玉堂，即今唯见青松在。
寂寂寥寥[扬]子居，年年岁岁一床书。
独有南山桂花发，飞来飞去袭人裾。

芳树本多奇，年华复在斯。
结翠成新幄，开红满故枝。
风归花历乱，日度影参差。
容色朝朝落，思君君不知。

闻有雍容地，千年无四邻。
园院风烟古，池台松槚春。
云疑作赋客，月似听琴人。
寂寂啼莺处，空伤游子神。

寂寂罢将迎，门无车马声。
横琴荅山水，披卷阅公卿。
忽闻岁云晏，倚杖出檐楹。
寒辞杨柳陌，春满凤皇城。
梅花扶院吐，兰叶遶阶生。
览镜改容色，藏书留姓名。
时来不假问，生死任交情。

丰野光三杰，妫庭赞五臣。
绨缃歌美誉，丝竹咏芳尘。
圣历开环象，昌年降甫申。
高门非舍筑，华构岂垂纶。
凤邸抟霄翰，龙池跃海鳞。
玉鼎升黄阁，金章谒紫宸。
礼闱通政本，文昌总国均。
调风振薄俗，清教叙彝伦。
星回应缇管，日御警寅宾。
叶上曾槐变，花发小堂春。
思挂五都冕，言访北山巾。
赫赫容台上，千祀耀平津。

圣人合天德，洪覆在元元。
每劳苍生念，不以黄屋尊。
兴化俟群辟，择贤守列藩。
得人此为盛，咨岳今复存。
降鉴引君道，殷勤启政门。
容光无不照，有象必为言。
成宪知所奉，致理归其根。
肃肃禀玄猷，煌煌戒朱轩。
岂徒任遇重，兼尔宴锡繁。
载闻励臣节，持答明主恩。

将命祈灵岳，回策诣真士。
绝迹寻一径，异香闻数里。
分庭八桂树，肃容两童子。
入室希把袖，登床愿启齿。
诱我弃智诀，迨兹长生理。
吸精反自然，炼药求不死。
斯言眇霄汉，顾余婴纷滓。
相去九牛毛，惭叹知何已。

郡庭日休暇，湖曲邀胜践。
乐职在中和，灵心挹上善。
乘流坐清旷，举目眺悠缅。
林与西山重，云因北风卷。
晶明画不逮，阴影镜无辨。
晚秀复芬敷，秋光更遥衍。
万族纷可佳，一游岂能展。
羇孤忝邦牧，顾己非时选。
梁公世不容，长孺心亦褊。
永念出笼絷，常思退疲蹇。
岁徂风露严，日恐兰苕剪。
佳辰不可得，良会何其鲜。
罢兴还江城，闭关聊自遣。

分拙多感激，久游遵长途。
经过湘水源，怀古方踟蹰。
旧称楚灵均，此处殒忠躯。
侧聆故老言，遂得旌贤愚。
名参君子场，行为小人儒。
骚文衒贞亮，体物情崎岖。
三黜有愠色，即非贤哲模。
五十爵高秩，谬膺从大夫。
胸襟积忧愁，容鬓复雕枯。
死为不吊鬼，生作猜谤徒。
吟泽洁其身，忠节宁见输。
怀沙灭其性，孝行焉能俱。
且闻善称君，一何善自殊。
且闻过称己，一何过不渝。
悠哉风土人，角黍投川隅。
相传历千祀，哀悼延八区。
如今圣明朝，养育无羁孤。
君臣逸雍熙，德化盈纷敷。
巾车徇前侣，白日犹昆吾。
寄君臣子心，戒此真良图。

访旧无一人，独归清雒春。
花闻哭声死，水见别容新。
乱后故乡宅，多为行路尘。
因悲楚左右，谤玉不知珉。

追悲谢灵运，不得殊常封。
纵然孔与颜，亦莫及此松。
此松天格高，耸异千万重。
抓拏巨灵手，擘裂少室峰。
擘裂风雨狞，抓拏指爪{月庸}。
道入难抱心，学生易堕踪。
时时数点仙，袅袅一线龙。
霏微岚浪际，游戏颢兴浓。
品松徒高高，雌鸣讵噰噰。
赏异尚可贵，赏潜谁能容。
名华非典实，翦弃徒纤茸。
刻削大雅文，所以不敢慵。

万里莓苔地，不见驱驰踪。
唯开文字窗，时写日月容。
竹韵漫萧屑，草花徒蒙茸。
披霜入众木，独自识青松。

相逢失意中，万感因语至。
追思东林日，掩抑北邙泪。
筐箧有遗文，江山旧清气。
尘生逍遥注，墨故飞动字。
荒毁碧涧居，虚无青松位。
珠沈百泉暗，月死群象闭。
永谢平生言，知音岂容易。

哲人卧病日，贱子泣玉年。
常恐宝镜破，明月难再圆。
文字未改素，声容忽归玄。
始知知音稀，千载一绝弦。
旧馆有遗琴，清风那复传。

黄门诏下促收捕，京兆尹系御史府。
出门无复部曲随，亲戚相逢不容语。
辞成谪尉南海州，受命不得须臾留。
身着青衫骑恶马，中门之外无送者。
邮夫防吏急諠驱，往往惊堕马蹄下。
长安里中荒大宅，朱门已除十二戟。
高堂舞榭锁管弦，美人遥望西南天。

谁主东诸侯，元臣陇西公。
旌节居汴水，四方皆承风。
在朝四十年，天下诵其功。
相我明天子，政成如太宗。
东方有艰难，公乃出临戎。
单车入危城，慈惠安群凶。
公谓其党言，汝材甚骁雄。
为我帐下士，出入卫我躬。
汝息为我子，汝亲我为翁。
众皆相顾泣，无不和且恭。
其父教子义，其妻勉夫忠。
不自以为资，奉上但颙颙。
公衣无文采，公食少肥浓。
所忧在万人，人实我宁空。
轻刑宽其政，薄赋弛租庸。
四郡三十城，不知岁饥凶。
天子临朝喜，元老留在东。
今闻扬盛德，就安我大邦。
百辟贺明主，皇风恩赐重。
朝廷有大事，就决其所从。
海内既无虞，君臣方肃雍。
端居任僚属，宴语常从容。
翩翩者苍乌，来巢于林丛。
甘瓜生场圃，一蒂实连中。
田有嘉谷陇，异亩穗亦同。
贤人佐圣人，德与神明通。
感应我淳化，生瑞我地中。
昔者此州人，但矜马与弓。
今公施德礼，自然威武崇。
公其共百年，受禄将无穷。

先生已得道，市井亦容身。
救病自行药，得钱多与人。
问年长不定，传法又非真。
每见邻家说，时闻使鬼神。

独爱南关里，山晴竹杪风。
从容朝早退，萧洒客常通。
案曲新亭上，移花远寺中。
唯应有吏部，诗酒每相同。

郊原飞雨至，城阙湿云埋。
迸点时穿牖，浮沤欲上堦。
偏滋解箨竹，并洒落花槐。
晚润生琴匣，新凉满药斋。
从容朝务退，放旷掖曹乖。
尽日无来客，闲吟感此怀。

长安寺里多时住，虽守卑官不苦贫。
作活每常嫌费力，移居祗是贵容身。
初开井浅偏宜树，渐觉街闲省踏尘。
更喜往还相去近，门前减却送书人。

早知内诏过先辈，蹭蹬江南百事疏。
湓浦成中为上佐，炉峰寺后著幽居。
偏依仙法多求药，长共僧游不读书。
三省比来名望重，肯容君去乐樵渔。

才多不肯浪容身，老大诗章转更新。
选得天台山下住，一家全作学仙人。

新天子即位五年，岁次庚寅。
斗柄插子，律调黄钟。
森森万木夜僵立，寒气赑屃顽无风。
烂银盘从海底出，出来照我草屋东。
天色绀滑凝不流，冰光交贯寒朣胧。
初疑白莲花，浮出龙王宫。
八月十五夜，比并不可双。
此时怪事发，有物吞食来。
轮如壮士斧斫坏，桂似雪山风拉摧。
百炼镜，照见胆。
平地埋寒灰，火龙珠。
飞出脑，却入蚌蛤胎。
摧环破璧眼看尽，当天一搭如煤炲。
磨踪灭迹须臾间，便似万古不可开。
不料至神物，有此大狼狈。
星如撒沙出，争头事光大。
奴婢炷暗灯，揜菼如玳瑁。
今夜吐焰长如虹，孔隙千道射户外。
玉川子，涕泗下。
中庭独自行，念此日月者。
太阴太阳精，皇天要识物。
日月乃化生，走天汲汲劳四体。
与天作眼行光明，此眼不自保。
天公行道何由行，吾见阴阳家有说。
望日蚀月月光灭，朔月掩日日光缺。
两眼不相攻，此说吾不容。
又孔子师老子云，五色令人目盲。
吾恐天似人，好色即丧明。
幸且非春时，万物不娇荣。
青山破瓦色，绿水冰峥嵘。
花枯无女艳，鸟死沈歌声。
顽冬何所好，偏使一目盲。
传闻古老说，蚀月虾蟆精。
径圆千里入汝腹，汝此痴骸阿谁生。
可从海窟来，便解缘青冥。
恐是眶睫间，揜塞所化成。
黄帝有二目，帝舜重瞳明。
二帝悬四目，四海生光辉。
吾不遇二帝，滉漭不可知。
何故瞳子上，坐受虫豸欺。
长嗟白兔捣灵药，恰似有意防奸非。
药成满臼不中度，委任白兔夫何为。
忆昔尧为天，十日烧九州。
金烁水银流，玉煼丹砂焦。
六合烘为窑，尧心增百忧。
帝见尧心忧，勃然发怒决洪流。
立拟沃杀九日妖，天高日走沃不及。
但见万国赤子{角戢}{角戢}生鱼头，此时九御导九日。
争持节幡麾幢旒，驾车六九五十四头蛟螭虬。
掣电九火辀，汝若蚀开齱齵轮。
御辔执索相爬钩，推荡轰訇入汝喉。
红鳞焰鸟烧口快，翎鬣倒侧声盏邹。
撑肠拄肚礧傀如山丘，自可饱死更不偷。
不独填饥坑，亦解尧心忧。
恨汝时当食，藏头𢬍脑不肯食。
不当食，张唇哆觜食不休。
食天之眼养逆命，安得上帝请汝刘。
呜呼！人养虎，被虎啮。
天媚蟆，被蟆瞎。
乃知恩非类，一一自作孽。
吾见患眼人，必索良工诀。
想天不异人，爱眼固应一。
安得常娥氏，来习扁鹊术。
手操舂喉戈，去此睛上物。
其初犹朦胧，既久如抹漆。
但恐功业成，便此不吐出。
玉川子又涕泗下，心祷再拜额榻砂土中。
地上虮虱臣仝告愬帝天皇，臣心有铁一寸。
可刳妖蟆痴肠，上天不为臣立梯磴。
臣血肉身，无由飞上天。
扬天光，封词付与小心风。
𩙥排阊阖入紫宫，密迩玉几前擘坼。
奏上臣仝顽愚胸，敢死横干天。
代天谋其长，东方苍龙角。
插戟尾捭风，当心开明堂。
统领三百六十鳞虫，坐理东方宫。
月蚀不救援，安用东方龙。
南方火鸟赤泼血，项长尾短飞跋躠。
头戴井冠高逵枿，月蚀鸟宫十三度。
鸟为居停主人不觉察，贪向何人家。
行赤口毒舌，毒虫头上吃却月。
不啄杀，虚眨鬼眼明{穴/夬}{穴/矞}。
鸟罪不可雪，西方攫虎立踦踦。
斧为牙，凿为齿。
偷牺牲，食封豕。
大蟆一脔，固当软美。
见似不见，是何道理。
爪牙根天不念天，天若准拟错准拟。
北方寒龟被虵缚，藏头入壳如入狱。
虵筋束紧束破壳，寒龟夏鳖一种味。
且当以其肉充臛，死壳没信处。
4365唯堪支床脚不堪钻灼与天卜，岁星主福德。
官爵奉董秦，忍使黔娄生。
覆尸无衣巾，天失眼不吊。
岁星胡其仁，荧惑矍铄翁。
执法大不中，月明无罪过。
不纠蚀月虫，年年十月朝太微。
支卢谪罚何灾凶，土星与土性相背。
反养福德生祸害，到人头上死破败。
今夜月蚀安可会，太白真将军。
怒激锋铓生，恒州阵斩郦定进。
项骨脆甚春蔓菁，天唯两眼失一眼。
将军何处行天兵，辰星任廷尉。
天律自主持，人命在盆底。
固应乐见天盲时，天若不肯信。
试唤皋陶鬼一问，一如今日。
三台文昌宫，作上天纪纲。
环天二十八宿，磊磊尚书郎。
整顿排班行，剑握他人将。
一四太阳侧，一四天市傍。
操斧代大匠，两手不怕伤。
弧矢引满反射人，天狼呀啄明煌煌。
痴牛与𫘤女，不肯勤农桑。
徒劳含淫思，旦夕遥相望。
蚩尤簸旗弄旬朔，始捶天鼓鸣珰琅。
枉矢能蛇行，眊目森森张。
天狗下舐地，血流何滂滂。
谲险万万党，架构何可当。
眯目衅成就，害我光明王。
请留北斗一星相北极，指麾万国悬中央。
此外尽扫除，堆积如山冈。
赎我父母光，当时常星没。
殒雨如迸浆，似天会事发。
叱喝诛奸强，何故中道废。
自遗今日殃，善善又恶恶。
郭公所以亡，愿天神圣心。
无信他人忠，玉川子词讫。
风色紧格格，近月黑暗边。
有似动剑戟，须臾痴蟆精。
两吻自决坼，初露半个璧。
渐吐满轮魄，众星尽原赦。
一蟆独诛磔，腹肚忽脱落。
依旧挂穹碧，光彩未苏来。
惨淡一片白，奈何万里光。
受此吞吐厄，再得见天眼。
感荷天地力，或问玉川子。
孔子修春秋，二百四十年。
月蚀尽不收，今子咄咄词。
颇合孔意不，玉川子笑荅。
或请听逗留，孔子父母鲁。
讳鲁不讳周，书外书大恶。
故月蚀不见收，予命唐天。
口食唐土，唐礼过三。
唐乐过五，小犹不说。
大不可数，灾沴无有小大愈。
安得引衰周，研核其可否。
日分昼，月分夜。
辨寒暑，一主刑。
二主德，政乃举。
孰为人面上，一目偏可去。
愿天完两目，照下万方土。
万古更不瞽，万万古。
更不瞽，照万古。

自君之出矣，壁上蜘蛛织。
近取见妾心，夜夜无休息。
妾有双玉环，寄君表相忆。
环是妾之心，玉是君之德。
驰情增悴容，蓄思损精力。
玉簟寒凄凄，延想心恻恻。
风含霜月明，水泛碧天色。
此水有尽时，此情无终极。

何事遭朝贬，知何被不容。
不如思所自，只欲涕无从。
爵服何曾好，荷衣已惯缝。
朝官莫相识，归去老岩松。

天地日月如等闲，卢仝四十无往还。
唯有一片心脾骨，巉岩崒硉兀郁律。
刀剑为峰{山/咢}，平地放着高如昆仑山。
天不容，地不受，日月不敢偷照耀。
神农画八卦，凿破天心胸。
女娲本是伏羲妇，恐天怒。
𢭏炼五色石，引日月之针，五星之缕把天补。
补了三日不肯归婿家，走向日中放老鸦。
月里栽桂养虾{虫麻}，天公发怒化龙蛇。
此龙此蛇得死病，神农合药救死命。
天怪神农党龙蛇，罚神农为牛头。
令载元气车，不知药中有毒药。
药杀元气天不觉，尔来天地不神圣。
日月之光无正定，不知元气元不死。
忽闻空中唤马异，马异若不是祥瑞。
空中敢道不容易，昨日仝不仝，异自异，是谓大仝而小异。
今日仝自仝，异不异，是谓仝不往兮异不至。
直当中兮动天地，白玉璞里斵出相思心。
黄金矿里铸出相思泪，忽闻空中崩崖倒谷声。
绝胜明珠千万斛，买得西施南威一双婢。
此婢娇饶恼杀人，凝脂为肤翡翠裙。
唯解画眉朱点唇，自从获得君。
敲金𪭢玉凌浮云，却返顾。
一双婢子何足云，平生结交若少人。
忆君眼前如见君，青云欲开白日没。
天眼不见此奇骨，此骨纵横奇又奇。
千岁万岁枯松枝，半折半残压山谷。
盘根蹙节成蛟螭，忽雷霹雳卒风暴雨撼不动。
欲动不动千变万化总是鳞皴皮，此奇怪物不可欺。
卢仝见马异文章，酌得马异胸中事。
风姿骨本恰如此，是不是。

天地日月如等闲，卢仝四十无往还。
唯有一片心脾骨，巉岩崒硉兀郁律。
刀剑为峰{山/咢}，平地放着高如昆仑山。
天不容，地不受，日月不敢偷照耀。
神农画八卦，凿破天心胸。
女娲本是伏羲妇，恐天怒。
𢭏炼五色石，引日月之针，五星之缕把天补。
补了三日不肯归婿家，走向日中放老鸦。
月里栽桂养虾{虫麻}，天公发怒化龙蛇。
此龙此蛇得死病，神农合药救死命。
天怪神农党龙蛇，罚神农为牛头。
令载元气车，不知药中有毒药。
药杀元气天不觉，尔来天地不神圣。
日月之光无正定，不知元气元不死。
忽闻空中唤马异，马异若不是祥瑞。
空中敢道不容易，昨日仝不仝，异自异，是谓大仝而小异。
今日仝自仝，异不异，是谓仝不往兮异不至。
直当中兮动天地，白玉璞里斵出相思心。
黄金矿里铸出相思泪，忽闻空中崩崖倒谷声。
绝胜明珠千万斛，买得西施南威一双婢。
此婢娇饶恼杀人，凝脂为肤翡翠裙。
唯解画眉朱点唇，自从获得君。
敲金𪭢玉凌浮云，却返顾。
一双婢子何足云，平生结交若少人。
忆君眼前如见君，青云欲开白日没。
天眼不见此奇骨，此骨纵横奇又奇。
千岁万岁枯松枝，半折半残压山谷。
盘根蹙节成蛟螭，忽雷霹雳卒风暴雨撼不动。
欲动不动千变万化总是鳞皴皮，此奇怪物不可欺。
卢仝见马异文章，酌得马异胸中事。
风姿骨本恰如此，是不是。

天生圣明君，必资忠贤臣。
舜禹竭股肱，共佐尧为君。
四载成地理，七政齐天文。
阶下蓂荚生，琴上南风薰。
轮转夏殷周，时复犹一人。
秦汉事谗巧，魏晋忘机钧。
猜忌相翦灭，尔来迷恩亲。
以愚保其身，不觉身沈沦。
以智理其国，遂为国之贼。
茍图容一身，万事良可恻。
可怜万乘君，聪明受沈惑。
忠良伏草莽，无因施羽翼。
日月异又蚀，天地晦如墨。
既亢而后求，异哉龙之德。

长卿牢落悲空舍，曼倩诙谐取自容。
见买若耶溪水剑，明朝归去事猿公。

泉沙耎卧鸳鸯暖，曲岸回篙舴艋迟。
泻酒木栏椒叶盖，病容扶起种菱丝。

雀步蹙沙声促促，四尺角弓青石镞。
黑幡三点铜鼓鸣，高作猿啼摇箭箙。
彩巾缠踍幅半斜，溪头簇队暎葛花。
山潭晚雾吟白鼍，竹蛇飞蠹射金沙。
闲驱竹马缓归家，官军自杀容州槎。

箨落长竿削玉开，君看母笋是龙材。
更容一夜抽千尺，别却池园数寸泥。

宋玉愁空断，娇饶粉自红。
歌声春草露，门掩杏花丛。
注口樱桃小，添眉桂叶浓。
晓奁妆秀靥，夜帐减香筒。
钿镜飞孤鹊，江图画水葓。
陂陀梳碧凤，腰袅带金虫。
杜若含清露，河蒲聚紫茸。
月分蛾黛破，花合靥朱融。
发重疑盘雾，腰轻乍倚风。
密书题豆蔲，隐语笑芙蓉。
莫锁茱萸匣，休开翡翠笼。
弄珠惊汉燕，烧蜜引胡蜂。
醉缬抛红网，单罗挂绿蒙。
数钱教姹女，买药问巴賨。
匀脸安斜雁，移灯想梦熊。
肠攒非束竹，胘急是张弓。
晚树迷新蝶，残蜺忆断虹。
古时填渤澥，今日凿崆峒。
绣沓褰长幔，罗裙结短封。
心摇如舞鹤，骨出似飞龙。
井槛淋清漆，门铺缀白铜。
隈花开兔径，向壁印狐踪。
玳瑁钉帘薄，琉璃叠扇烘。
象床缘素柏，瑶席卷香葱。
细管吟朝幌，芳醪落夜枫。
宜男生楚巷，栀子发金墉。
龟甲开屏涩，鹅毛渗墨浓。
黄庭留卫瓘，绿树养韩冯。
鸡唱星悬柳，鸦啼露滴桐。
黄娥初出座，宠妹始相从。
蜡泪垂兰烬，秋芜扫绮栊。
吹笙翻旧引，沽酒待新丰。
短珮愁填粟，长弦怨削菘。
曲池眠乳鸭，小阁睡娃僮。
褥缝𥮾双线，钩縚辫五总。
蜀烟飞重锦，峡雨溅轻容。
拂镜羞温峤，薰衣避贾充。
鱼生玉藕下，人在石莲中。
含水弯蛾翠，登楼选马鬃。
使君居曲陌，园令住临邛。
桂火流苏暖，金炉细炷通。
春迟王子态，莺啭谢娘慵。
玉漏三星曙，铜街五马逢。
犀株防胆怯，银液镇心忪。
跳脱看年命，琵琶道吉凶。
王时应七夕，夫位在三宫。
无力涂云母，多方带药翁。
符因青鸟送，囊用绛纱缝。
汉苑寻官柳，河桥阂禁钟。
月明中妇觉，应笑画堂空。

佳人一壶酒，秋容满千里。
石马卧新烟，忧来何所似。
歌声且潜弄，陵树风自起。
长裾压高台，泪眼看花机。

秋风吹地百草干，华容碧影生晚寒。
我当二十不得意，一心愁谢如枯兰。
衣如飞鹑马如狗，临岐击剑生铜吼。
旗亭下马解秋衣，请贳宜阳一壶酒。
壶中唤天云不开，白昼万里闲凄迷。
主人劝我养心骨，莫受俗物相填{豕灰}。

束发方读书，谋身苦不早。
终军未乘传，颜子鬓先老。
天网信崇大，矫士常慅慅。
逸目骈甘华，羁心如荼蓼。
旱云二三月，岑岫相颠倒。
谁揭頳玉盘，东方发红照。
春热张鹤盖，兔目官槐小。
思焦面如病，尝胆肠似绞。
京国心烂漫，夜梦归家少。
发轫东门外，天地皆浩浩。
青树骊山头，花风满秦道。
宫台光错落，装尽偏峰峤。
细绿及团红，当路杂啼笑。
香风下高广，鞍马正华耀。
独乘鸡栖车，自觉少风调。
心曲语形影，祗身焉足乐。
岂能脱负檐，刻鹤曾无兆。
幽幽太华侧，老柏如建纛。
龙皮相排戛，翠羽更荡掉。
驱趋委憔悴，眺览强容貌。
花蔓阂行辀，縠烟暝深徼。
少健无所就，入门愧家老。
听讲依大树，观书临曲沼。
知非出柙虎，甘作藏雾豹。
韩鸟处[矰]缴，湘鯈在笼罩。
狭行无廓落，壮士徒轻躁。

昌谷五月稻，细青满平水。
遥峦相压叠，颓绿愁堕地。
光洁无秋思，凉旷吹浮媚。
竹香满凄寂，粉节涂生翠。
草发垂恨鬓，光露泣幽泪。
层围烂洞曲，芳径老红醉。
攒虫锼古柳，蝉子鸣高邃。
大带委黄葛，紫蒲交狭涘。
石钱差复藉，厚叶皆蟠腻。
汰沙好平白，立马印青字。
晚鳞自遨游，瘦鹄暝单跱。
嘹嘹湿蛄声，咽源惊溅起。
纡缓玉真路，神娥蕙花里。
苔絮萦涧砾，山实垂頳紫。
小柏俨重扇，肥松突丹髓。
鸣流走响韵，垅秋拖光穟。
莺唱闵女歌，瀑悬楚练帔。
风露满笑眼，骈岩杂舒坠。
乱条迸石岭，细颈喧岛毖。
日脚埽昏翳，新云启华閟。
谧谧厌夏光，商风道清气。
高眠服玉容，烧桂祀天几。
雾衣夜披拂，眠坛梦真粹。
待驾栖鸾老，故宫椒壁圮。
鸿珑数铃响，羁臣发凉思。
阴藤束朱键，龙帐著魈魅。
碧锦帖花柽，香衾事残贵。
歌尘蠹木在，舞彩长云似。
珍壤割绣段，里俗祖风义。
邻凶不相杵，疫病无邪祀。
鲐皮识仁惠，丱角知腼耻。
县省司刑官，户乏诟租吏。
竹薮添堕简，石矶引钩饵。
溪湾转水带，芭蕉倾蜀纸。
岑光晃縠襟，孤景拂繁事。
泉尊陶宰酒，月眉谢郎妓。
丁丁幽钟远，矫矫单飞至。
霞𪩘殷嵯峨，危溜听争次。
淡蛾流平碧，薄月眇阴悴。
凉光入涧岸，廓尽山中意。
渔童下宵网，霜禽竦烟翅。
潭镜滑蛟涎，浮珠𪡋鱼戏。
风桐瑶匣瑟，萤星锦城使。
柳缀长缥带，篁掉短笛吹。
石根缘绿藓，芦笋抽丹渍。
漂旋弄天影，古桧拏云臂。
愁月薇帐红，罥云香蔓刺。
芒麦平百井，闲乘列千肆。
刺促成纪人，好学鸱夷子。

闭门感秋风，幽姿任契阔。
大野生素空，天地旷肃杀。
露光泣残蕙，虫响连夜发。
房寒寸辉薄，迎风绛纱折。
披书古芸馥，恨唱华容歇。
百日不相知，花光变凉节。
弟兄谁念虑，笺翰既通达。
青袍度白马，草简奏东阙。
梦中相聚笑，觉见半床月。
长思剧寻环，乱忧抵覃葛。

师干久不息，农为兵兮民重嗟。
骚然县宇，土崩水溃。
畹中无熟谷，垅上无桑麻。
王春判序，百卉茁甲含葩。
有客避兵奔游僻，跋履险厄至三巴。
貂裘蒙茸已敝缕，鬓发蓬舥。
雀惊鼠伏，宁遑安处。
独卧旅舍无好梦，更堪走风沙。
天人一夜剪瑛琭，诘旦都成六出花。
南亩未盈尺，纤片乱舞空纷拏。
旋落旋逐朝暾化，檐间冰柱若削出交加。
或低或昂，小大莹洁。
随势无等差，始疑玉龙下界来人世。
齐向茅檐布爪牙，又疑汉高帝。
西方未斩虵，人不识，谁为当风杖莫邪。
铿镗冰有韵，的皪玉无瑕。
不为四时雨，徒于道路成泥柤。
不为九江浪，徒为汩没天之涯。
不为双井水，满瓯泛泛烹春茶。
不为中山浆，清新馥鼻盈百车。
不为池与沼，养鱼种芰成霪{雨/洼}。
不为醴泉与甘露，使名异瑞世俗夸。
特禀朝澈气，洁然自许靡间其迩遐。
森然气结一千里，滴沥声沈十万家。
明也虽小，暗之大不可遮。
勿被曲瓦，直下不能抑群邪。
奈何时逼，不得时在我目中。
倏然漂去无余{此/夕}，自是成毁任天理。
天于此物岂宜有忒赊，反令井蛙壁虫变容易。
背人缩首竞呀呀，我愿天子回造化。
藏之韫椟玩之生光华。

楚俗不理居，居人尽茅舍。
茅苫竹梁栋，茅疏竹仍罅。
边缘堤岸斜，诘屈檐楹亚。
篱落不蔽肩，街衢不容驾。
南风五月盛，时雨不来下。
竹蠹茅亦干，迎风自焚灺。
防虞集邻里，巡警劳昼夜。
遗烬一星然，连延祸相嫁。
号呼邻谷帛，奔走伐桑柘。
旧架已新焚，新茅又初架。
前日洪州牧，念此常嗟讶。
牧民未及久，郡邑纷如化。
峻邸俨相望，飞甍远相跨。
旗亭红粉泥，佛庙青鸳瓦。
斯事才未终，斯人久云谢。
有客自洪来，洪民至今藉。
惜其心太亟，作役无容暇。
台观亦已多，工徒稍冤咤。
我欲他郡长，三时务耕稼。
农收次邑居，先室后台榭。
启闭既及期，公私亦相借。
度材无强略，庀役有定价。
不使及僭差，粗得御寒夏。
火至殊陈郑，人安极嵩华。
谁能继此名，名流袭兰麝。
五袴有前闻，斯言我非诈。

楚俗不理居，居人尽茅舍。
茅苫竹梁栋，茅疏竹仍罅。
边缘堤岸斜，诘屈檐楹亚。
篱落不蔽肩，街衢不容驾。
南风五月盛，时雨不来下。
竹蠹茅亦干，迎风自焚灺。
防虞集邻里，巡警劳昼夜。
遗烬一星然，连延祸相嫁。
号呼邻谷帛，奔走伐桑柘。
旧架已新焚，新茅又初架。
前日洪州牧，念此常嗟讶。
牧民未及久，郡邑纷如化。
峻邸俨相望，飞甍远相跨。
旗亭红粉泥，佛庙青鸳瓦。
斯事才未终，斯人久云谢。
有客自洪来，洪民至今藉。
惜其心太亟，作役无容暇。
台观亦已多，工徒稍冤咤。
我欲他郡长，三时务耕稼。
农收次邑居，先室后台榭。
启闭既及期，公私亦相借。
度材无强略，庀役有定价。
不使及僭差，粗得御寒夏。
火至殊陈郑，人安极嵩华。
谁能继此名，名流袭兰麝。
五袴有前闻，斯言我非诈。

荆有泥泞水，在荆之邑郛。
郛前水在后，谓之为后湖。
环湖十余里，岁积潢与污。
臭腐鱼鳌死，不植菰与蒲。
郑公理三载，其理用喣愉。
岁稔民四至，隘廛亦隘衢。
公乃署其地，为民先矢谟。
人人傥自为，我亦不庀徒。
下里得闻之，各各相俞俞。
提携翁及孙，捧戴妇与姑。
壮者负砾石，老亦捽茅𫇴。
斤磨片片雪，椎隐连连珠。
朝餐布庭落，夜宿完户枢。
邻里近相告，亲戚远相呼。
鬻者自为鬻，酤者自为酤。
鸡犬丰中市，人民岐下都。
百年废滞所，一旦奥浩区。
我实司水土，得为官事无。
人言贱事贵，贵直不贵谀。
此实公所小，安用歌袴襦。
答云潭及广，以至鄂与吴。
万里尽泽国，居人皆垫濡。
富者不容盖，贫者不庇躯。
得不歌此事，以我为楷模。

神鞭鞭宇宙，玉鞭鞭骐骥。
紧綛野节鞭，本用鞭赑屃。
使君鞭甚长，使君马亦利。
司马并马行，司马马憔悴。
短鞭不可施，疾步无由致。
使君驻马言，愿以长鞭遗。
此遗不寻常，此鞭不容易。
金坚无缴绕，玉滑无尘腻。
青蛇坼生石，不刺山阿地。
乌龟旋眼斑，不染江头泪。
长看雷雨痕，未忍驽骀试。
持用换所持，无令等闲弃。
答云君何奇，赠我君所贵。
我用亦不凡，终身保明义。
誓以鞭奸顽，不以鞭蹇踬。
指㧑狡兔踪，决挞怪龙睡。
惜令寸寸折，节节不虚坠。
因作换鞭诗，诗成谓同志。
而我得闻之，笑君年少意。
安用换长鞭，鞭长亦奚为。
我有鞭尺余，泥抛风雨渍。
不拟闲赠行，唯将烂夸醉。
春来信马头，款缓花前辔。
愿我迟似挛，饶君疾如翅。

蜘蛛天下足，巴蜀就中多。
缝隙容长踦，虚空织横罗。
萦缠伤竹柏，吞噬及虫蛾。
为送佳人喜，珠栊无奈何。

网密将求食，丝斜误着人。
因依方纪绪，挂罥遂容身。
截道蝉冠碍，漫天玉露频。
儿童怜小巧，渐欲及车轮。

夜久连观静，斜月何晶荧。
寥天如碧玉，历历缀华星。
楼榭自阴暎，云牖深冥冥。
纤埃悄不起，玉砌寒光清。
栖鹤露微影，枯松多怪形。
南厢俨容卫，音响如可聆。
启圣发空洞，朝真趋广庭。
闲开蘂珠殿，暗阅金字经。
屏气动方息，凝神心自灵。
悠悠车马上，浩思安得宁。

昔在凤翔日，十岁即相识。
未有好文章，逢人赏颜色。
可怜何郎面，二十才冠饰。
短发予近梳，罗衫紫蝉翼。
伯舅各骄纵，仁兄未摧抑。
事业若杯盘，诗书甚徽纆。
西州戎马地，贤豪事雄特。
百万时可赢，十千良易借。
寒食桐阴下，春风柳林侧。
藉草送远游，列筵酬博塞。
萎蕤云幕翠，灿烂红茵赩。
脍缕轻似丝，香醅腻如职。
将军频下城，佳人尽倾国。
媚语娇不闻，纤腰软无力。
歌辞妙宛转，舞态能剜刻。
筝弦玉指调，粉汗红绡拭。
予时最年少，专务酒中职。
未能解生狞，偏矜任狂直。
曲庇桃根盏，横讲捎云式。
乱布鬬分朋，惟新间谗慝。
耻作最先吐，羞言未朝食。
醉眼渐纷纷，酒声频{饣亥}{饣亥}。
扣节参差乱，飞觥往来织。
强起相维持，翻成两匍匐。
边霜飒然降，战马鸣不息。
但喜秋光丽，谁忧塞云黑。
常随猎骑走，多在豪家匿。
夜饮天既明，朝歌日还昃。
荒狂岁云久，名利心潜逼。
时辈多得途，亲朋屡相敕。
闲因适农野，忽复爱稼穑。
平生中圣人，翻然腐肠贼。
亦从酒仙去，便被书魔惑。
脱迹壮士场，甘心竖儒域。
矜持翠筠管，敲断黄金勒。
屡益兰膏灯，犹研兔枝墨。
崎岖来掉荡，矫枉事沉默。
隐笑甚艰难，敛容还屴崱。
与君始分散，勉我劳修饰。
岐路各营营，别离长恻恻。
行看二十载，万事纷何极。
相值或须臾，安能洞胸臆。
昨来陕郊会，悲欢两难克。
问我新相知，但报长相忆。
岂无新知者，不及小相得。
亦有生岁游，同年不同德。
为别讵几时，伊予坠沟洫。
大江鼓风浪，远道参荆棘。
往事返无期，前途浩难测。
一旦得自由，相求北山北。

不识吴生面，久知吴生道。
迹虽染世名，心本奉天老。
雌一守命门，回九填血脑。
委气荣卫和，咽津颜色好。
传闻共甲子，衰隤尽枯[槁]。
独有冰雪容，纤华夺鲜缟。
问人何能尔，吴实旷怀抱。
弁冕徒挂身，身外非所宝。
伊予固童昧，希真亦云早。
石坛玉晨尊，昼夜长自埽。
密印视丹田，游神梦三岛。
万过黄庭经，一食青精稻。
冥搜方朔桃，结念安期枣。
绿发幸未改，丹诚自能保。
行当摆尘缨，吴门事探讨。
君为先此词，终期搴瑶草。

敝宅艳山卉，别来长叹息。
吟君晚丛咏，似见摧隤色。
欲识别后容，勤过晚丛侧。

种花有颜色，异色即为妖。
养鸟恶羽翮，剪翮不待高。
非无剪伤者，物性难自逃。
百足虽捷捷，商羊亦翘翘。
伊余狷然质，谬入多士朝。
任气有愎戆，容身寡朋曹。
愚狂偶似直，静僻非敢骄。
一为毫发忤，十载山川遥。
烁铁不在火，割肌不在刀。
险心露山岳，流语翻波涛。
六尺安敢主，方寸自由调。
神剑土不蚀，异布火不燋。
虽无二物姿，庶欲效一毫。
未能深蹙蹙，多谢相劳劳。
去去我移马，迟迟君过桥。
云势正横壑，江流初满槽。
持此慰远道，此之为旧交。

容州诗句在褒城，几度经过眼暂明。
今日重看满衫泪，可怜名字已前生。

平生每相梦，不省两相知。
况乃幽明隔，梦魂徒尔为。
情知梦无益，非梦见何期。
今夕亦何夕，梦君相见时。
依稀旧妆服，晻淡昔容仪。
不道间生死，但言将别离。
分张碎针线，𫌇叠故幈帏。
抚稚再三嘱，泪珠千万垂。
嘱云唯此女，自叹总无儿。
尚念娇且𫘤，未禁寒与饥。
君复不憘事，奉身犹脱遗。
况有官缚束，安能长顾私。
他人生间别，婢仆多谩欺。
君在或有托，出门当付谁。
言罢泣幽噎，我亦涕淋漓。
惊悲忽然寤，坐卧若狂痴。
月影半床黑，虫声幽草移。
心魂生次第，觉梦久自疑。
寂默深想像，泪下如流澌。
百年永已诀，一梦何太悲。
悲君所娇女，弃置不我随。
长安远于日，山川云间之。
纵我生羽翼，网罗生絷维。
今宵泪零落，半为生别滋。
感君下泉魄，动我临川思。
一水不可越，黄泉况无涯。
此怀何由极，此梦何由追。
坐见天欲曙，江风吟树枝。

秋天净绿月分明，何事巴猿不賸鸣。
应是一声肠断去，不容啼到第三声。

逝者何由见，中人未达情。
马无生角望，猿有断肠鸣。
去伴投遐徼，来随梦险程。
四年巴养育，万里硖回萦。
病是他乡染，魂应远处惊。
山魈邪乱逼，沙虱毒潜婴。
母约看宁辨，余慵疗不精。
欲寻方次第，俄值疾充盈。
灯火徒相守，香花秪浪擎。
莲初开月梵，蕣已落朝荣。
魄散云将尽，形全玉尚莹。
空垂两行血，深送一枝琼。
秘祝休巫觋，安眠放使令。
旧衣和箧施，残药满瓯倾。
乳媪闲于社，医僧婗似酲。
悯渠身觉賸，讶佛力难争。
骑竹痴犹子，牵车小外甥。
等长迷过影，遥戏误啼声。
涴纸伤余画，扶床念试行。
独留呵面镜，谁弄倚墙筝。
忆昨工言语，怜初妙长成。
撩风妒鹦舌，凌露触兰英。
翠凤舆真女，红蕖捧化生。
秪忧嫌五浊，终恐向三清。
宿恶诸荤味，悬知众物名。
环从枯树得，经认宝函盛。
愠怒偏憎数，分张雅爱平。
最怜贪栗妹，频救懒书兄。
为占娇饶分，良多眷恋诚。
别常回面泣，归定出门迎。
解怪还家晚，长将远信呈。
说人偷罪过，要我抱纵横。
腾蹋游江舫，攀缘看乐棚。
和蛮歌字拗，学妓舞腰轻。
迢遰离荒服，提携到近京。
未容夸伎俩，唯恨枉聪明。
往绪心千结，新丝鬓百茎。
暗窗风报晓，秋幌雨闻更。
败槿萧疏馆，衰杨破坏城。
此中临老泪，仍自哭孩婴。

何事花前泣，曾逢旧日春。
先皇初在镐，贱子正游秦。
拨乱干戈后，经文礼乐辰。
徽章悬象魏，貔虎画骐驎。
光武休言战，唐尧念睦姻。
琳琅铺柱础，葛藟茂河漘。
尚齿惇耆艾，搜材拔积薪。
裴王持藻镜，姚宋斡陶钧。
内史称张敞，苍生借寇恂。
名卿唯讲德，命士耻忧贫。
杞梓无遗用，𫇴荛不忘询。
悬金收逸骥，鼓瑟荐嘉宾。
羽翼皆随凤，圭璋肯杂珉。
班行容济济，文质道彬彬。
百度依皇极，千门辟紫宸。
措刑非茍简，稽古蹈因循。
书谬偏求伏，诗亡远听申。
雄推三虎贾，群擢八龙荀。
海外恩方洽，寰中教不泯。
儒林精阃奥，流品重清淳。
天净三光丽，时和四序均。
卑官休力役，蠲赋免艰辛。
蛮貊同车轨，乡原尽里仁。
帝途高荡荡，风俗厚訚訚。
暇日耕耘足，丰年雨露频。
戍烟生不见，村竖老犹纯。
耒耜勤千亩，牲牢奉六禋。
南郊礼天地，东野辟原畇。
校猎求初吉，先农卜上寅。
万方来合杂，五色瑞轮囷。
池籞呈朱雁，坛场得白麟。
酹金光照耀，奠璧彩璘玢。
掉荡云门发，蹁跹鹭羽振。
集灵撞玉磬，和鼓奏金錞。
建簴崇牙盛，衔钟兽目嗔。
总干形屹崪，戛{吾攵}背嶙峋。
文物千官会，夷音九部陈。
鱼龙华外戏，歌舞洛中嫔。
佳节修酺礼，非时宴侍臣。
梨园明月夜，花萼艳阳晨。
李杜诗篇敌，苏张笔力匀。
乐章轻鲍照，碑板笑颜竣。
泰岳陪封禅，汾阴颂鬼神。
星移逐西顾，风暖助东巡。
浴德留汤谷，搜畋过渭滨。
沸天雷殷殷，匝地毂辚辚。
沃土心逾炽，豪家礼渐湮。
老农羞荷锸，贪贾学垂绅。
曲艺争工巧，雕机变组紃。
青凫连不解，红粟朽相因。
山泽长孳货，梯航竞献珍。
翠毛开越巂，龙眼弊瓯闽。
玉馔薪然蜡，椒房烛用银。
铜山供横赐，金屋贮宜嚬。
班女恩移赵，思王赋感甄。
辉光随顾步，生死属摇唇。
世族功勋久，王姬宠爱亲。
街衢连甲第，冠盖拥朱轮。
大道垂珠箔，当垆踏锦茵。
轩车隘南陌，钟磬满西邻。
出入张公子，骄奢石季伦。
鸡场潜介羽，马埒并扬尘。
韬袖夸狐腋，弓弦尚鹿{月寅}。
紫绦牵白犬，绣{韦詹}被花骃。
箭倒南山虎，鹰擒东郭{夋兔}。
翻身迎过雁，劈肘取回鹑。
竟蓄朱公产，争藏邴氏缗。
桥桃矜马鹜，倚顿数牛犉。
齑鬬冬中韭，羹怜远处莼。
万钱才下箸，五酘未称醇。
曲水闲销日，倡楼醉度旬。
探丸依郭解，投辖伴陈遵。
共谓长之泰，那知遽构屯。
奸心兴桀黠，凶丑比顽嚚。
斗柄侵妖彗，天泉化逆鳞。
背恩欺乃祖，连祸及吾民。
{豸契}貐当前路，鲸鲵得要津。
王师才业业，暴卒已{虤/曰}{虤/曰}。
杂虏同谋夏，宗周𫏐去豳。
陵园深暮景，霜露下秋旻。
凤阙悲巢𫛳，鹓行乱野麏。
华林荒茂草，寒竹碎贞筠。
村落空垣坏，城隍旧井堙。
破船沉古渡，战鬼聚阴燐。
振臂谁相应，攒眉独不伸。
毁容怀赤绂，混迹戴黄巾。
木梗随波荡，桃源𢽾隐沦。
弟兄书信断，鸥鹭往来驯。
忽遇山光澈，遥瞻海气真。
秘图推废[主]，后圣合经纶。
野杏浑休植，幽兰不复纫。
但惊心愤愤，谁恋水粼粼。
尽室离深洞，轻桡荡小{舟仑}。
殷勤题白石，怅望出青蘋。
梦寐平生在，经过处所新。
阮郎迷里巷，辽鹤记城闉。
虚过休明代，旋为朽病身。
劳生常矻矻，语旧苦谆谆。
晚岁多衰柳，先秋愧大椿。
眼前年少客，无复昔时人。

何事花前泣，曾逢旧日春。
先皇初在镐，贱子正游秦。
拨乱干戈后，经文礼乐辰。
徽章悬象魏，貔虎画骐驎。
光武休言战，唐尧念睦姻。
琳琅铺柱础，葛藟茂河漘。
尚齿惇耆艾，搜材拔积薪。
裴王持藻镜，姚宋斡陶钧。
内史称张敞，苍生借寇恂。
名卿唯讲德，命士耻忧贫。
杞梓无遗用，𫇴荛不忘询。
悬金收逸骥，鼓瑟荐嘉宾。
羽翼皆随凤，圭璋肯杂珉。
班行容济济，文质道彬彬。
百度依皇极，千门辟紫宸。
措刑非茍简，稽古蹈因循。
书谬偏求伏，诗亡远听申。
雄推三虎贾，群擢八龙荀。
海外恩方洽，寰中教不泯。
儒林精阃奥，流品重清淳。
天净三光丽，时和四序均。
卑官休力役，蠲赋免艰辛。
蛮貊同车轨，乡原尽里仁。
帝途高荡荡，风俗厚訚訚。
暇日耕耘足，丰年雨露频。
戍烟生不见，村竖老犹纯。
耒耜勤千亩，牲牢奉六禋。
南郊礼天地，东野辟原畇。
校猎求初吉，先农卜上寅。
万方来合杂，五色瑞轮囷。
池籞呈朱雁，坛场得白麟。
酹金光照耀，奠璧彩璘玢。
掉荡云门发，蹁跹鹭羽振。
集灵撞玉磬，和鼓奏金錞。
建簴崇牙盛，衔钟兽目嗔。
总干形屹崪，戛{吾攵}背嶙峋。
文物千官会，夷音九部陈。
鱼龙华外戏，歌舞洛中嫔。
佳节修酺礼，非时宴侍臣。
梨园明月夜，花萼艳阳晨。
李杜诗篇敌，苏张笔力匀。
乐章轻鲍照，碑板笑颜竣。
泰岳陪封禅，汾阴颂鬼神。
星移逐西顾，风暖助东巡。
浴德留汤谷，搜畋过渭滨。
沸天雷殷殷，匝地毂辚辚。
沃土心逾炽，豪家礼渐湮。
老农羞荷锸，贪贾学垂绅。
曲艺争工巧，雕机变组紃。
青凫连不解，红粟朽相因。
山泽长孳货，梯航竞献珍。
翠毛开越巂，龙眼弊瓯闽。
玉馔薪然蜡，椒房烛用银。
铜山供横赐，金屋贮宜嚬。
班女恩移赵，思王赋感甄。
辉光随顾步，生死属摇唇。
世族功勋久，王姬宠爱亲。
街衢连甲第，冠盖拥朱轮。
大道垂珠箔，当垆踏锦茵。
轩车隘南陌，钟磬满西邻。
出入张公子，骄奢石季伦。
鸡场潜介羽，马埒并扬尘。
韬袖夸狐腋，弓弦尚鹿{月寅}。
紫绦牵白犬，绣{韦詹}被花骃。
箭倒南山虎，鹰擒东郭{夋兔}。
翻身迎过雁，劈肘取回鹑。
竟蓄朱公产，争藏邴氏缗。
桥桃矜马鹜，倚顿数牛犉。
齑鬬冬中韭，羹怜远处莼。
万钱才下箸，五酘未称醇。
曲水闲销日，倡楼醉度旬。
探丸依郭解，投辖伴陈遵。
共谓长之泰，那知遽构屯。
奸心兴桀黠，凶丑比顽嚚。
斗柄侵妖彗，天泉化逆鳞。
背恩欺乃祖，连祸及吾民。
{豸契}貐当前路，鲸鲵得要津。
王师才业业，暴卒已{虤/曰}{虤/曰}。
杂虏同谋夏，宗周𫏐去豳。
陵园深暮景，霜露下秋旻。
凤阙悲巢𫛳，鹓行乱野麏。
华林荒茂草，寒竹碎贞筠。
村落空垣坏，城隍旧井堙。
破船沉古渡，战鬼聚阴燐。
振臂谁相应，攒眉独不伸。
毁容怀赤绂，混迹戴黄巾。
木梗随波荡，桃源𢽾隐沦。
弟兄书信断，鸥鹭往来驯。
忽遇山光澈，遥瞻海气真。
秘图推废[主]，后圣合经纶。
野杏浑休植，幽兰不复纫。
但惊心愤愤，谁恋水粼粼。
尽室离深洞，轻桡荡小{舟仑}。
殷勤题白石，怅望出青蘋。
梦寐平生在，经过处所新。
阮郎迷里巷，辽鹤记城闉。
虚过休明代，旋为朽病身。
劳生常矻矻，语旧苦谆谆。
晚岁多衰柳，先秋愧大椿。
眼前年少客，无复昔时人。

昔岁俱充赋，同年遇有司。
八人称迥拔，两郡滥相知。
逸骥初翻步，鞲鹰暂脱羁。
远途忧地窄，高视觉天卑。
并入红兰署，偏亲白玉规。
近朱怜冉冉，伐木愿偲偲。
鱼鲁非难识，铅黄自懒持。
心轻马融帐，谋夺子房帷。
秀发幽岩电，清澄隘岸陂。
九霄排直上，万里整前期。
勇赠栖鸾句，惭当古井诗。
多闻全受益，择善颇相师。
脱俗殊常调，潜工大有为。
还醇凭酎酒，运智托围棋。
情会招车胤，闲行觅戴逵。
僧餐月灯阁，醵宴劫灰池。
胜概争先到，篇章竞出奇。
输赢论破的，点窜肯容丝。
山岫当街翠，墙花拂面枝。
莺声爱娇小，燕翼玩逶迤。
辔为逢车缓，鞭缘趁伴施。
密携长上乐，偷宿静坊姬。
僻性慵朝起，新晴助晚嬉。
相欢常满目，别处鲜开眉。
翰墨题名尽，光阴听话移。
绿袍因醉典，乌帽逆风遗。
暗插轻筹箸，仍提小屈卮。
本弦才一举，下口已三迟。
逃席冲门出，归倡借马骑。
狂歌繁节乱，醉舞半衫垂。
散漫纷长薄，邀遮守隘岐。
几遭朝士笑，兼任巷童随。
茍务形骸达，浑将性命[推]。
何曾爱官序，不省计家资。
忽悟成虚掷，翻然叹未宜。
使回耽乐事，坚赴策贤时。
寝食都忘倦，园庐遂绝窥。
劳神甘戚戚，攻短过孜孜。
叶怯穿杨箭，囊藏透颕锥。
超遥望云雨，摆落占泉坻。
略削荒凉苑，搜求激直词。
那能作牛后，更拟助洪基。
唱第听鸡集，趋朝忘马疲。
内人舆御案，朝景丽神旗。
首被呼名姓，多惭冠等衰。
千官容眷盼，五色照离披。
鹓侣从兹洽，鸥情转自縻。
分张殊品命，中外却驱驰。
出入称金籍，东西侍碧墀。
鬬班云汹涌，开扇雉参差。
切愧寻常质，亲瞻咫尺姿。
日轮光照耀，龙服瑞葳蕤。
誓欲通愚謇，生憎效喔咿。
佞存真妾妇，谏死是男儿。
便殿承偏召，权臣惧挠私。
庙堂虽稷契，城社有狐狸。
似锦言应巧，如弦数易欺。
敢嗟身暂黜，所恨政无毗。
谬辱良由此，升腾亦在斯。
再令陪宪禁，依旧履阽危。
使蜀常绵远，分台更崄巇。
匿奸劳发掘，破党恶持疑。
斧刃迎皆碎，盘牙老未萎。
乍能还帝笏，讵忍折吾支。
虎尾元来险，圭文却类疵。
浮荣齐壤芥，闲气咏江蓠。
阙下殷勤拜，樽前啸傲辞。
飘沈委蓬梗，忠信敌蛮夷。
戏诮青云驿，讥题皓发祠。
贪过谷隐寺，留读岘山碑。
草没章台阯，堤横楚泽湄。
野莲侵稻陇，亚柳压城陴。
遇物伤凋换，登楼思漫弥。
金攒嫩橙子，瑿泛远鸬鹚。
仰竹藤缠屋，苫茆荻补篱。
面梨通蒂朽，火米带芒炊。
苇笋针筒束，𫚣鱼箭羽鬐。
芋羹真底可，鲈鲙漫劳思。
北渚销魂望，南风著骨吹。
度梅衣色渍，食稗马蹄羸。
院榷和泥碱，官酤小麹醨。
讹音烦缴绕，轻俗丑威仪。
树罕贞心柏，畦丰卫足葵。
坳洼饶尰矮，游惰压庸缁。
病赛乌称鬼，巫占瓦代龟。
连阴蛙张王，瘴疟雪治医。
我正穷于是，君宁念及兹。
一篇从日下，双鲤送天涯。
坐捧迷前席，行吟忘结綦。
匡床铺错绣，几案踊灵芝。
形影同初合，参商喻此离。
扇因秋弃置，镜异月盈亏。
壮志诚难夺，良辰岂复追。
宁牛终夜永，潘鬓去年衰。
溟渤深那测，穹苍意在谁。
驭方轻騕袅，车肯重辛夷。
卧辙希濡沫，低颜受颔颐。
世情焉足怪，自省固堪悲。
溷鼠虚求洁，笼禽方讶饥。
犹胜忆黄犬，幸得早图之。

昔岁俱充赋，同年遇有司。
八人称迥拔，两郡滥相知。
逸骥初翻步，鞲鹰暂脱羁。
远途忧地窄，高视觉天卑。
并入红兰署，偏亲白玉规。
近朱怜冉冉，伐木愿偲偲。
鱼鲁非难识，铅黄自懒持。
心轻马融帐，谋夺子房帷。
秀发幽岩电，清澄隘岸陂。
九霄排直上，万里整前期。
勇赠栖鸾句，惭当古井诗。
多闻全受益，择善颇相师。
脱俗殊常调，潜工大有为。
还醇凭酎酒，运智托围棋。
情会招车胤，闲行觅戴逵。
僧餐月灯阁，醵宴劫灰池。
胜概争先到，篇章竞出奇。
输赢论破的，点窜肯容丝。
山岫当街翠，墙花拂面枝。
莺声爱娇小，燕翼玩逶迤。
辔为逢车缓，鞭缘趁伴施。
密携长上乐，偷宿静坊姬。
僻性慵朝起，新晴助晚嬉。
相欢常满目，别处鲜开眉。
翰墨题名尽，光阴听话移。
绿袍因醉典，乌帽逆风遗。
暗插轻筹箸，仍提小屈卮。
本弦才一举，下口已三迟。
逃席冲门出，归倡借马骑。
狂歌繁节乱，醉舞半衫垂。
散漫纷长薄，邀遮守隘岐。
几遭朝士笑，兼任巷童随。
茍务形骸达，浑将性命[推]。
何曾爱官序，不省计家资。
忽悟成虚掷，翻然叹未宜。
使回耽乐事，坚赴策贤时。
寝食都忘倦，园庐遂绝窥。
劳神甘戚戚，攻短过孜孜。
叶怯穿杨箭，囊藏透颕锥。
超遥望云雨，摆落占泉坻。
略削荒凉苑，搜求激直词。
那能作牛后，更拟助洪基。
唱第听鸡集，趋朝忘马疲。
内人舆御案，朝景丽神旗。
首被呼名姓，多惭冠等衰。
千官容眷盼，五色照离披。
鹓侣从兹洽，鸥情转自縻。
分张殊品命，中外却驱驰。
出入称金籍，东西侍碧墀。
鬬班云汹涌，开扇雉参差。
切愧寻常质，亲瞻咫尺姿。
日轮光照耀，龙服瑞葳蕤。
誓欲通愚謇，生憎效喔咿。
佞存真妾妇，谏死是男儿。
便殿承偏召，权臣惧挠私。
庙堂虽稷契，城社有狐狸。
似锦言应巧，如弦数易欺。
敢嗟身暂黜，所恨政无毗。
谬辱良由此，升腾亦在斯。
再令陪宪禁，依旧履阽危。
使蜀常绵远，分台更崄巇。
匿奸劳发掘，破党恶持疑。
斧刃迎皆碎，盘牙老未萎。
乍能还帝笏，讵忍折吾支。
虎尾元来险，圭文却类疵。
浮荣齐壤芥，闲气咏江蓠。
阙下殷勤拜，樽前啸傲辞。
飘沈委蓬梗，忠信敌蛮夷。
戏诮青云驿，讥题皓发祠。
贪过谷隐寺，留读岘山碑。
草没章台阯，堤横楚泽湄。
野莲侵稻陇，亚柳压城陴。
遇物伤凋换，登楼思漫弥。
金攒嫩橙子，瑿泛远鸬鹚。
仰竹藤缠屋，苫茆荻补篱。
面梨通蒂朽，火米带芒炊。
苇笋针筒束，𫚣鱼箭羽鬐。
芋羹真底可，鲈鲙漫劳思。
北渚销魂望，南风著骨吹。
度梅衣色渍，食稗马蹄羸。
院榷和泥碱，官酤小麹醨。
讹音烦缴绕，轻俗丑威仪。
树罕贞心柏，畦丰卫足葵。
坳洼饶尰矮，游惰压庸缁。
病赛乌称鬼，巫占瓦代龟。
连阴蛙张王，瘴疟雪治医。
我正穷于是，君宁念及兹。
一篇从日下，双鲤送天涯。
坐捧迷前席，行吟忘结綦。
匡床铺错绣，几案踊灵芝。
形影同初合，参商喻此离。
扇因秋弃置，镜异月盈亏。
壮志诚难夺，良辰岂复追。
宁牛终夜永，潘鬓去年衰。
溟渤深那测，穹苍意在谁。
驭方轻騕袅，车肯重辛夷。
卧辙希濡沫，低颜受颔颐。
世情焉足怪，自省固堪悲。
溷鼠虚求洁，笼禽方讶饥。
犹胜忆黄犬，幸得早图之。

昔冠诸生首，初因三道征。
公卿碧墀会，名姓白麻称。
日月光遥射，烟霄志渐弘。
荣班联锦绣，谏纸赐笺藤。
便欲呈肝胆，何言犯股肱。
椎埋冲斗剑，消碎莹壶冰。
赤县才分务，青骢已迥乘。
因骑度海鹘，拟杀蔽天鹏。
缚虎声空壮，连鳌力未胜。
风翻波竟蹙，山压势逾崩。
僇辱徒相困，苍黄性不能。
酣歌离岘顶，负气入江陵。
华表当蟾魄，高楼挂玉绳。
角声悲掉荡，城影暗棱层。
军幕威容盛，官曹礼数兢。
心虽出云鹤，身尚触笼鹰。
竦足良甘分，排衙苦未曾。
通名参将校，抵掌见亲朋。
喣沫求涓滴，沧波怯斗升。
荒居邻鬼魅，羸马步殑{歹夌}。
白草堂檐短，黄梅雨气蒸。
霑黏经汗席，飐闪尽油灯。
夜怯餐肤蚋，朝烦拂面蝇。
过从愁厌贱，专静畏猜仍。
旅寓谁堪托，官联自可凭。
甲科崔并骛，柱史李齐升。
共展排空翼，俱遭激远矰。
他乡元易感，同病转相矜。
投分多然诺，忘言少爱憎。
誓将探胏腑，耻更辨淄渑。
会宿形骸远，论交意气增。
一心吞渤澥，戮力拔嵩恒。
语到磨圭角，疑消破弩症。
吹嘘期指掌，患难许檐簦。
铩翮鸾栖棘，藏锋箭在弸。
雪中方睹桂，木上莫施罾。
且泛夤沿水，兼过被病僧。
有时鞭款段，尽日醉儚僜。
蹑屐看秧稻，敲船和采菱。
叉鱼江火合，唤客谷神应。
啸傲虽开口，幽忧复满膺。
望云鳍拨剌，透匣色腾凌。
每想潢池寇，犹稽赤族惩。
夔龙劳算画，貔虎带威棱。
逐鸟忠潜奋，悬旌意远凝。
弢弓思彻札，绊骥闷牵緪。
运甓调辛苦，闻鸡屡寝兴。
闲随人兀兀，梦听鼓鼟鼟。
班笔行看掷，黄陂莫漫澄。
骐驎高阁上，须及壮时登。

偶有冲天气，都无处世才。
未容荣路稳，先蹋祸机开。
分久沉荆掾，惭经厕柏台。
理推愁易惑，乡思病难裁。
夜伴吴牛喘，春惊朔雁回。
北人肠断送，西日眼穿颓。
唯望魂归去，那知诏下来。
涸鱼千丈水，僵燕一声雷。
幽匣提清镜，衰颜拂故埃。
梦云期紫阁，厌雨别黄梅。
亲戚迎时到，班行见处陪。
文工犹畏忌，朝士绝嫌猜。
新识蓬山杰，深交翰苑材。
连投珠作贯，独和玉成堆。
剧敌徒相轧，羸师亦自媒。
磨砻刮骨刃，翻掷委心灰。
恐被神明哭，忧为造化灾。
私调破叶箭，定饮搴旗杯。
金宝潜砂砾，芝兰似草莱。
凭君毫发鉴，莫遣翳莓苔。

忽见君新句，君吟我旧篇。
见当巴徼外，吟在楚江前。
思鄙宁通律，声清遂扣玄。
三都时觉重，一顾世称妍。
排韵曾遥荅，分题几共联。
昔凭银翰写，今赖玉音宣。
布鼓随椎响，坯泥仰匠圆。
铃因风断续，珠与调牵绵。
阮籍惊长啸，商陵怨别弦。
猿羞啼月峡，鹤让警秋天。
志士潜兴感，高僧暂废禅。
兴飘沧海动，气合碧云连。
点缀工微者，吹嘘势特然。
休文徒倚槛，彦伯浪回船。
伎乐当筵唱，儿童满巷传。
改张思妇锦，腾跃贾人笺。
魏拙虚教出，曹风敢望痊。
定遭才子笑，恐赚学生癫。
裁什情何厚，飞书信不专。
隼猜鸿蓄缩，虎横犬迍邅。
水墨看虽久，琼瑶喜尚全。
才从鱼里得，便向市头悬。
夜置堂东序，朝铺座右边。
手寻韦欲绝，泪滴纸浑穿。
甘蔗销残醉，醍醐醒早眠。
深藏那遽灭，同咏苦无缘。
雅羡诗能圣，终嗟药未仙。
五千诚远道，四十已中年。
暗魄多相梦，衰容每自怜。
卒章还恸哭，蚊蚋溢山川。

官借江边宅，天生地势坳。
敧危饶坏构，迢递接长郊。
怪𫛳频栖息，跳蛙颇混殽。
总无篱缴绕，尤怕虎咆哮。
停潦鱼招獭，空仓鼠敌猫。
土虚烦穴蚁，柱朽畏藏蛟。
蛇虺吞檐雀，豺狼逐野麃。
犬惊狂浩浩，鸡乱响嘐嘐。
濩落贫甘守，荒凉秽尽包。
断帘飞熠燿，当户网蟏蛸。
曲突翻成沼，行廊却代庖。
桥横老颠枿，马病裛刍茭。
一一床头点，连连砌下泡。
辱泥疑在绛，避雨想经崤。
相顾忧为鳖，谁能复系匏。
誓心来利往，卜食过安爻。
何计逃昏垫，移文报旧交。
栋梁存伐木，苫盖愧分茅。
金琯排黄荻，琅玕袅翠梢。
花塼水面鬬，鸳瓦玉声敲。
方础荆山采，修掾郢匠铇。
隐锥雷震蛰，破竹箭鸣骹。
正寝初停午，频眠欲转胞。
囷圆收薄禄，厨敝备嘉肴。
各各人宁宇，双双燕贺巢。
高门受车辙，华厩称蒲捎。
尺寸皆随用，毫厘敢浪抛。
篾余笼白鹤，枝賸架青䴔。
制榻容筐篚，施关拒斗筲。
栏干防汲井，密室待持胶。
庭草佣工薙，园蔬稚子掊。
本图闲种植，那要择肥硗。
绿柚勤勤数，红榴个个抄。
池清漉螃蟹，瓜蠹拾{虫般}蟊。
晒篆看沙鸟，磨刀绽海鲛。
罗灰修药灶，筑垛阅弓弰。
散诞都由习，童蒙剩懒教。
最便陶静饮，还作解愁嘲。
近浦闻归楫，遥城罢晓铙。
王孙如有问，须为并挥鞘。

北祖三禅地，西山万树松。
门临溪一带，桥映竹千重。
翦凿基阶正，包藏景气浓。
诸岩分院宇，双岭抱垣墉。
舍利开层塔，香炉占小峰。
道场居士置，经藏大师封。
太子知栽植，神王守要冲。
由旬排讲座，丈六写真容。
佛语迦陵说，僧行猛虎从。
修罗抬日拒，楼至拔霜锋。
画井垂枯朽，穿池救𪡋喁。
蕉非难败坏，槿喻暂丰茸。
宝界留遗事，金棺灭去踪。
钵传烘玛瑙，石长翠芙蓉。
影帐纱全落，绳床土半壅。
荒林迷醉象，危壁亚盘龙。
行色怜初月，归程待晓钟。
心源虽了了，尘世苦憧憧。
宿荫高声忏，斋粮幷力舂。
他生再来此，还愿总相逢。

明公莫讶容州远，一路潇湘景气浓。
斑竹初成二妃庙，碧莲遥耸九疑峰。
禁林闻道长倾凤，池水那能久滞龙。
自叹风波去无极，不知何日又相逢。

五年江上损容颜，今日春风到武关。
两纸京书临水读，小桃花树满商山。

闲游寺观从容到，遍问亲知次第寻。
肠断裴家光德宅，无人扫地戟门深。

三千里外巴虵穴，四十年来司马官。
瘴色满身治不尽，疮痕刮骨洗应难。
常甘人向衰容薄，独讶君将旧眼看。
前日诗中高盖字，至今唇舌遍长安。

湓城万里隔巴庸，纻薄绨轻共一封。
腰带定知今瘦小，衣衫难作远裁缝。
唯愁书到炎凉变，忽见诗来意绪浓。
春草绿茸云色白，想君骑马好仪容。

昔年我见杯中渡，今日人言鹤上逢。
两虎定随千岁鹿，双林添作几株松。
方瞳应是新烧药，短脚知缘旧施舂。
欲请僧繇远相画，苦愁频变本形容。

腊尽残销春又归，逢新别故欲沾衣。
自惊身上添年纪，休系心中小是非。
富贵祝来何所遂，聪明鞭得转无机。
羞看稚子先拈酒，怅望平生旧采薇。
去日渐加余日少，贺人虽闹故人稀。
椒花丽句闲重检，艾发衰容惜寸辉。
苦思正旦酬白雪，闲观风色动青旗。
千官仗下炉烟里，东海西头意独违。

山容水态使君知，楼上从容万状移。
日映文章霞细丽，风驱鳞甲浪参差。
鼓催潮户凌晨击，笛赛婆官彻夜吹。
唤客潜挥远红袖，卖垆高挂小青旗。
賸铺床席春眠处，乍卷帘帷月上时。
光景无因将得去，为郎抄在和郎诗。

天宝欲末胡欲乱，胡人献女能胡旋。
旋得明王不觉迷，妖胡奄到长生殿。
胡旋之义世莫知，胡旋之容我能传。
蓬断霜根羊角疾，竿戴朱盘火轮炫。
骊珠迸珥逐飞星，虹晕轻巾掣流电。
潜鲸暗噏笡波海，回风乱舞当空霰。
万过其谁辨终始，四座安能分背面。
才人观者相为言，承奉君恩在圜变。
是非好恶随君口，南北东西逐君眄。
柔软依身着佩带，裴回绕指同环钏。
佞臣闻此心计回，荧惑君心君眼眩。
君言似曲屈为钩，君言好直舒为箭。
巧随清影触处行，妙学春莺百般啭。
倾天侧地用君力，抑塞周遮恐君见。
翠华南幸万里桥，玄宗始悟坤维转寄言旋目与旋心，有国有家当共谴。

有鸟有鸟毛似鹤，行步虽迟性灵恶。
主人但见闲慢容，许占蓬莱最高阁。
弱羽长忧俊鹘拳，疽肠暗着鹓雏啄。
千年不死伴灵龟，枭心鹤貌何人觉。

有鸟有鸟群雀儿，中庭啄粟篱上飞。
秋鹰欺小嫌不食，凤皇容众从尔随。
大鹏忽起遮白日，余风簸荡山岳移。
翩翾百万徒惊噪，扶摇势远何由知。
古来妄说衔花报，纵解衔花何所为。
可惜官仓无限粟，伯夷饿死黄口肥。

紫踯躅，灭紫拢裙倚山腹。
文君新寡乍归来，羞怨春风不能哭。
我从相识便相怜，但是花丛不回目。
去年春别湘水头，今年夏见青山曲。
迢迢远在青山上，山高水阔难容足。
愿为朝日早相暾，愿作轻风暗相触。
尔踯躅，我向通州尔幽独。
可怜今夜宿青山，何年却向青山宿。
山花渐暗月渐明，月照空山满山绿。

山枇杷，花似牡丹殷泼血。
往年乘传过青山，正值山花好时节。
压枝凝艳已全开，映叶香苞才半裂。
紧搏红袖欲支颐，慢解绛囊初破结。
金线丛飘繁蘂乱，珊瑚朵重纤茎折。
因风旋落裙片飞，带日斜看目精热。
亚水依岩半倾侧，笼云隐雾多愁绝。
绿珠语尽身欲投，汉武眼穿神渐灭。
秾姿秀色人皆爱，怨媚羞容我偏别。
说向闲人人不听，曾向乐天时一说。
昨来谷口先相问，及到山前已消歇。
左降通州十日迟，又与幽花一年别。
山枇杷，尔托深山何太拙。
天高万里看不精，帝在九重声不彻。
园中杏树良人醉，陌上柳枝年少折。
因尔幽芳喻昔贤，磻谿冷坐权门咽。

月暗灯残面墙泣，罗缨斗重知啼湿。
真珠帘断蝙蝠飞，燕子巢空萤火入。
深殿门重夜漏严，柔□□□□年急。
君王掌上容一人，更有轻身何处立。

闻有池塘什，还因梦寐遭。
攀禾工类蔡，咏豆敏过曹。
庄蝶玄言秘，罗禽藻思高。
戈矛排笔阵，貔虎让文韬。
彩缋鸾凰颈，权奇骥𫘧髦。
神枢千里应，华衮一言褒。
李广留飞箭，王祥得佩刀。
传乘司隶马，继染翰林毫。
辨颖□超脱，词锋岂足櫜。
金刚锥透玉，镔铁剑吹毛。
顾我曾陪附，思君正郁陶。
近酬新乐录，仍寄续离骚。
阿阁偏随凤，方壶共跨鳌。
借骑银杏叶，横赐锦垂萄。
冰井分珍果，金瓶贮御醪。
独辞珠有戒，廉取玉非叨。
麦纸侵红点，兰灯焰碧高。
代予言不易，承圣旨偏劳。
绕月同栖鹊，惊风比夜獒。
吏传开锁契，神撼引铃绦。
渥泽深难报，危心过自操。
犯颜诚恳恳，腾口惧忉忉。
佩宠虽緺绶，安贫尚葛袍。
宾亲多谢绝，延荐必英豪。
分阻杯盘会，闲随寺观遨。
祗园一林杏，仙洞万株桃。
澥海沧波减，昆明劫火熬。
未陪登鹤驾，已讣堕乌号。
痛泪过江浪，冤声出海涛。
尚看恩诏湿，已梦寿宫牢。
再造承天宝，新持济巨篙。
犹怜弊簪履，重委旧旌旄。
北望心弥苦，西回首屡搔。
九霄难就日，两浙仅容舠。
暮竹寒窗影，衰杨古郡濠。
鱼𫚥集橘市，鹤鹳起亭皋。
朽刃休冲斗，良弓枉在弢。
早弯摧虎兕，便铸垦蓬蒿。
渔艇宜孤棹，楼船称万艘。
量材分用处，终不学滔滔。

崔徽本不是娼家，教歌按舞娼家长。
使君知有不自由，坐在头时立在掌。
有客有客名丘夏，善写仪容得恣把。
为徽持此谢敬中，以死报郎为□□。

窈窕双鬟女，容德俱如玉。
昼居不逾阈，夜行常秉烛。
气如含露兰，心如贯霜竹。
宜当备嫔御，胡为守幽独。
无媒不得选，年忽过三六。
岁暮望汉宫，谁在黄金屋。
邯郸进倡女，能唱黄花曲。
一曲称君心，恩荣连九族。

凉风飘嘉树，日夜减芳华。
下有感秋妇，攀条苦悲嗟。
我本幽闲女，结发事豪家。
豪家多婢仆，门内颇骄奢。
良人近封候，出入鸣玉珂。
自从富贵来，恩薄谗言多。
冢妇独守礼，群妾互奇邪。
但信言有玷，不察心无瑕。
容光未销歇，欢爱忽蹉跎。
何意掌上玉，化为眼中砂。
盈盈一尺水，浩浩千丈河。
勿言小大异，随分有风波。
闺房犹复尔，邦国当如何。

乌者种有二，名同性不同。
觜小者慈孝，觜大者贪庸。
觜大命又长，生来十余冬。
物老颜色变，头毛白茸茸。
飞来庭树上，初但惊儿童。
老巫生奸计，与乌意潜通。
云此非凡鸟，遥见起敬恭。
千岁乃一出，喜贺主人翁。
祥瑞来白日，神圣占知风。
阴作北斗使，能为人吉凶。
此乌所止家，家产日夜丰。
上以致寿考，下可宜田农。
主人富家子，身老心童蒙。
随巫拜复祝，妇姑亦相从。
杀鸡荐其肉，敬若禋六宗。
乌喜张大觜，飞接在虚空。
乌既饱膻腥，巫亦飨甘浓。
乌巫互相利，不复两西东。
日日营巢窟，稍稍近房栊。
虽生八九子，谁辨其雌雄。
群雏又成长，众觜逞残凶。
探巢吞燕卵，入蔟啄蚕虫。
岂无乘秋隼，羁绊委高墉。
但食乌残肉，无施搏击功。
亦有能言鹦，翅碧觜距红。
暂曾说乌罪，囚闭在深笼。
青青窗前柳，郁郁井上桐。
贪乌占栖息，慈乌独不容。
慈鸟尔奚为，来往何憧憧。
晓去先晨鼓，暮归后昏钟。
辛苦尘土间，飞啄禾黍丛。
得食将哺母，饥肠不自充。
主人憎慈乌，命子削弹弓。
弦续会稽竹，丸铸荆山铜。
慈乌求母食，飞下尔庭中。
数粒未入口，一丸已中胸。
仰天号一声，似欲诉苍穹。
反哺日未足，非是惜微躬。
谁能持此冤，一为问化工。
胡然大觜乌，竟得天年终。

天下有道见，无道卷怀之。
此乃圣人语，吾闻诸仲尼。
矫矫四先生，同禀希世资。
随时有显晦，秉道无磷缁。
秦皇肆暴虐，二世遘乱离。
先生相随去，商岭采紫芝。
君看秦狱中，戮辱者李斯。
刘项争天下，谋臣竟悦随。
先生如鸾鹤，去入冥冥飞。
君看齐鼎中，焦烂者郦其。
子房得沛公，自谓相遇迟。
八难掉舌枢，三略役心机。
辛苦十数年，昼夜形神疲。
竟杂霸者道，徒称帝者师。
子房尔则能，此非吾所宜。
汉高之季年，嬖宠锺所私。
冢嫡欲废夺，骨肉相忧疑。
岂无子房口，口舌无所施。
亦有陈平心，心计将何为。
皤皤四先生，高冠危映眉。
从容下南山，顾盼入东闱。
前瞻惠太子，左右生羽仪。
却顾戚夫人，楚舞无光辉。
心不画一计，口不吐一词。
暗定天下本，遂安刘氏危。
子房吾则能，此非尔所知。
先生道既光，太子礼甚卑。
安车留不住，功成弃如遗。
如彼旱天云，一雨百谷滋。
泽则在天下，云复归稀夷。
勿高巢与由，勿尚吕与伊。
巢由往不返，伊吕去不归。
岂如四先生，出处两逶迤。
何必长隐逸，何必长济时。
由来圣人道，无朕不可窥。
卷之不盈握，舒之亘八陲。
先生道甚明，夫子犹或非。
愿子辨其惑，为予吟此诗。

有木名丹桂，四时香馥馥。
花团夜雪明，叶翦春云绿。
风影清似水，霜枝冷如玉。
独占小山幽，不容凡鸟宿。
匠人爱芳直，裁截为厦屋。
干细力未成，用之君自速。
重任虽大过，直心终不曲。
纵非梁栋材，犹胜寻常木。

上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞋履窄衣裳，青黛点眉眉细长。
外人不见见应笑，天宝末年时世妆。
上阳人，苦最多，少亦苦，老亦苦，少苦老苦两如何？君不见昔时吕向美人赋，又不见今日上阳白发歌。

太行之路能摧车，若比人心是坦途。
巫峡之水能覆舟，若比人心是安流。
人心好恶苦不常，好生毛羽恶生疮。
与君结发未五载，岂期牛女为参商。
古称色衰相弃背，当时美人犹怨悔。
何况如今鸾镜中，妾颜未改君心改。
为君熏衣裳，君闻兰麝不馨香。
为君盛容饰，君看金翠无颜色。
行路难，难重陈。
人生莫作妇人身，百年苦乐由他人。
行路难，难于山，险于水。
不独人间夫与妻，近代君臣亦如此。
君不见左纳言，右纳史，朝承恩，暮赐死。
行路难，不在水，不在山，只在人情反复间。

高高骊山上有宫，朱楼紫殿三四重。
迟迟兮春日，玉甃暖兮温泉溢。
袅袅兮秋风，山蝉鸣兮宫树红。
翠华不来岁月久，墙有衣兮瓦有松。
吾君在位已五载，何不一幸乎其中？西去都门几多地，吾君不游有深意。
一人出兮不容易，六宫从兮百司备。
八十一车千万骑，朝有宴饫暮有赐。
中人之产数百家，未足充君一日费。
吾君修己人不知，不自逸兮不自嬉。
吾君爱人人不识，不伤财兮不伤力。
骊宫高兮高入云，君之来兮为一身，君之不来兮为万人。

百炼镜，镕范非常规，日辰处所灵且祇。
江心波上舟中铸，五月五日日午时。
琼粉金膏磨莹已，化为一片秋潭水。
镜成将献蓬莱宫，扬州长吏手自封。
人间臣妾不合照，背有九五飞天龙。
人人呼为天子镜，我有一言闻太宗。
太宗常以人为镜，鉴古鉴今不鉴容。
四海安危居掌内，百王治乱悬心中。
乃知天子别有镜，不是扬州百炼铜。

牡丹芳，牡丹芳，黄金蘂绽红玉房。
千片赤英霞烂烂，百枝绛点灯煌煌。
照地初开锦绣段，当风不结兰麝囊。
仙人琪树白无色，王母桃花小不香。
宿露轻盈泛紫艳，朝阳照耀生红光。
红紫二色间深浅，向背万态随低昂。
映叶多情隐羞面，卧丛无力含醉妆。
低娇笑容疑掩口，凝思怨人如断肠。
秾姿贵彩信奇绝，杂卉乱花无比方。
石竹金钱何细碎，芙蓉芍药苦寻常。
遂使王公与乡士，游花冠盖日相望。
庳车软轝贵公主，香衫细马豪家郎。
卫公宅静闭东院，西明寺深开北廊。
戏蝶双舞看人久，残莺一声春日长。
共愁日照芳难驻，仍张帷幕垂阴凉。
花开花落二十日，一城之人皆若狂。
三代以还文胜质，人心重华不重实。
重华直至牡丹芳，其来有渐非今日。
元和天子忧农桑，恤下动天天降祥。
去岁嘉禾生九穗，田中寂莫无人至。
今年瑞麦分两岐，君心独喜无人知。
无人知，可叹息，我愿暂求造化力。
减却牡丹妖艳色，少回乡士爱花心，同似吾君忧稼穑。

非老亦非少，年过三纪余。
非贱亦非贵，朝登一命初。
才小分易足，心宽体长舒。
充肠皆美食，容膝即安居。
况此松斋下，一琴数帙书。
书不求甚解，琴聊以自娱。
夜直入君门，晚归卧吾庐。
形骸委顺动，方寸付空虚。
持此将过日，自然多晏如。
昏昏复默默，非智亦非愚。

诏授户曹掾，捧诏感君恩。
感恩非为己，禄养及吾亲。
弟兄俱簪笏，新妇俨衣巾。
罗列高堂下，拜庆正纷纷。
俸钱四五万，月可奉晨昏。
廪禄二百石，岁可盈仓囷。
喧喧车马来，贺客满我门。
不以我为贪，知我家内贫。
置酒延贺客，客容亦欢欣。
笑云今日后，不复忧空尊。
荅云如君言，愿君少逡巡。
我有平生志，醉后为君陈。
人生百岁期，七十有几人。
浮荣及虚位，皆是身之宾。
唯有衣与食，此事粗关身。
茍免饥寒外，余物尽浮云。

门前少宾客，阶下多松竹。
秋景下西墙，凉风入东屋。
有琴慵不弄，有书闲不读。
尽日方寸中，澹然无所欲。
何须广居处，不用多积蓄。
丈室可容身，斗储可充腹。
况无治道术，坐受官家禄。
不种一株桑，不锄一垅谷。
终朝饱饭餐，卒岁丰衣服。
持此知愧心，自然易为足。

静得亭上境，远谐尘外踪。
凭轩东南望，鸟灭山重重。
竹露冷烦襟，杉风清病容。
旷然宜真趣，道与心相逢。
即此可遗世，何必蓬壶峰。

郑君得自然，虚白生心胸。
吸彼沆瀣精，凝为冰雪容。
大君贞元初，求贤致时雍。
蒲轮入翠微，迎下天台峰。
赤城别松乔，黄合交夔龙。
俛仰受三命，从容辞九重。
出笼鹤翩翩，归林凤雝雝。
在火辨良玉，经霜识贞松。
新居寄楚山，山碧溪溶溶。
丹灶烧烟煴，黄精花丰茸。
蕙帐夜琴澹，桂尊春酒浓。
时人不到处，苔石无尘踪。
我今何为者，趋世身龙钟。
不向林壑访，无由朝市逢。
终当解尘缨，卜筑来相从。

郑君得自然，虚白生心胸。
吸彼沆瀣精，凝为冰雪容。
大君贞元初，求贤致时雍。
蒲轮入翠微，迎下天台峰。
赤城别松乔，黄合交夔龙。
俛仰受三命，从容辞九重。
出笼鹤翩翩，归林凤雝雝。
在火辨良玉，经霜识贞松。
新居寄楚山，山碧溪溶溶。
丹灶烧烟煴，黄精花丰茸。
蕙帐夜琴澹，桂尊春酒浓。
时人不到处，苔石无尘踪。
我今何为者，趋世身龙钟。
不向林壑访，无由朝市逢。
终当解尘缨，卜筑来相从。

车家采桑妇，雨来苦愁悲。
蔟蚕北堂前，雨冷不成丝。
西家荷锄叟，雨来亦怨咨。
种豆南山下，雨多落为萁。
而我独何幸，酝酒本无期。
及此多雨日，正遇新熟时。
开缾泻尊中，玉液黄金脂。
持玩已可悦，欢尝有余滋。
一酌发好容，再酌开愁眉。
连延四五酌，酣畅入四肢。
忽然遗我物，谁复分是非。
是时连夕雨，酩酊无所知。
人心苦颠倒，反为忧者嗤。

黄鸟啼欲歇，青梅结半成。
坐怜春物尽，起入东园行。
携觞懒独酌，忽闻叩门声。
闲人犹喜至，何况是陈兄。
从容尽日语，稠叠长年情。
勿轻一盏酒，可以话平生。

往子为御史，伊余忝拾遗。
皆逢盛明代，俱登清近司。
予系玉为佩，子曳绣为衣。
从容香烟下，同侍白玉墀。
朝见宠者辱，暮见安者危。
纷纷无退者，相顾令人悲。
宦情君早厌，世事我深知。
常于荣显日，已约林泉期。
况今各流落，身病齿发衰。
不作卧云计，携手欲何之。
待君女嫁后，及我官满时。
稍无骨肉累，粗有渔樵资。
岁晚青山路，白首期同归。

太原一男子，自顾庸且鄙。
老逢不次恩，洗拔出泥滓。
既居可言地，愿助朝廷理。
伏合三上章，戆愚不称旨。
圣人存大体，优贷容不死。
凤诏停舍人，鱼书除刺史。
冥怀齐宠辱，委顺随行止。
我自得此心，于兹十年矣。
余杭乃名郡，郡郭临江汜。
已想海门山，潮声来入耳。
昔予贞元末，羇旅曾游此。
甚觉太守尊，亦谙鱼酒美。
因生江海兴，每羡沧浪水。
尚拟拂衣行，况今兼禄仕。
青山峰峦接，白日烟尘起。
东道既不通，改辕遂南指。
自秦穷楚越，浩荡五千里。
闻有贤主人，而多好山水。
是行颇为惬，所历良可纪。
策马度蓝溪，胜游从此始。

白发生一茎，朝来明镜里。
勿言一茎少，满头从此始。
青山方远别，黄绶初从仕。
未料容鬓间，蹉跎忽如此。

身为近密拘，心为名检缚。
月夜与花时，少逢杯酒乐。
唯有元夫子，闲来同一酌。
把手或酣歌，展眉时笑谑。
今春除御史，前月之东洛。
别来未开颜，尘埃满尊杓。
蕙风晚香尽，槐雨余花落。
秋意一萧条，离容两寂莫。
况随白日老，共负青山约。
谁识相念心，韝鹰与笼鹤。

高才淹礼寺，短羽翔禁林。
西街居处远，北阙官曹深。
君病不来访，我忙难往寻。
差池终日别，寥落经年心。
露湿绿芜地，月寒红树阴。
况兹独愁夕，闻彼相思吟。
上叹言笑阻，下嗟时岁侵。
容衰晓窗镜，思苦秋弦琴。
一章锦绣段，八韵琼瑶音。
何以报珍重，惭无双南金。

五年生死隔，一夕魂梦通。
梦中如往日，同直金銮宫。
髣髴金紫色，分明冰玉容。
勤勤相眷意，亦与平生同。
既寤知是梦，悯然情未终。
追想当时事，何殊昨夜中。
自我学心法，万缘成一空。
今朝为君子，流涕一霑胸。

美人与我别，留镜在匣中。
自从花颜去，秋水无芙蓉。
经年不开匣，红埃覆青铜。
今朝一拂拭，自照憔悴容。
照罢重惆怅，背有双盘龙。

四十未为老，忧伤早衰恶。
前岁二毛生，今年一齿落。
形骸日损耗，心事同萧索。
夜寝与朝餐，其间味亦薄。
同岁崔舍人，容光方灼灼。
始知年与貌，衰盛随忧乐。
畏老老转迫，忧病病弥缚。
不畏复不忧，是除老病药。

八月白露降，湖中水方老。
旦夕秋风多，衰荷半倾倒。
手攀青枫树，足蹋黄芦草。
惨淡老容颜，冷落秋怀抱。
有兄在淮楚，有弟在蜀道。
万里何时来，烟波白浩浩。

上有万仞山，下有千丈水。
苍苍两崖间，阔狭容一苇。
瞿唐呀直泻，滟滪屹中峙。
未夜黑岩昏，无风白浪起。
大石如刀剑，小石如牙齿。
一步不可行，况千三百里。
苒蒻竹篾{/念}，欹危檝师趾。
一跌无完舟，吾生系于此。
常闻仗忠信，蛮貊可行矣。
自古漂沈人，岂尽非君子。
况吾时与命，蹇舛不足恃。
常恐不才身，复作无名死。

引手攀红樱，红樱落似霰。
仰首看白日，白日走如箭。
年芳与时景，顷刻犹衰变。
况是血肉身，安能长强健。
人心苦迷执，慕贵忧贫贱。
愁色常在眉，欢容不上面。
况吾头半白，把镜非不见。
何必花下杯，更待他人劝。

我身何所似，似彼孤生蓬。
秋霜翦根断，浩浩随长风。
昔游秦雍间，今落巴蛮中。
昔为意气郎，今作寂寥翁。
外貌虽寂莫，中怀颇冲融。
赋命有厚薄，委心任穷通。
通当为大鹏，举翅摩苍穹。
穷则为鹪鹩，一枝足自容。
茍知此道者，身穷心不穷。

商州南十里，有水名寿泉。
涌出石崖下，流经山店前。
忆昔相送日，我去君言还。
寒波与老泪，此地共潺湲。
一去历万里，再来经六年。
形容已变改，处所犹依然。
他日君过此，殷勤吟此篇。

野艇容三人，晚池流浼浼。
悠然依櫂坐，水思如江海。
宿雨洗沙尘，晴风荡烟霭。
残阳上竹树，枝叶生光彩。
我本偶然来，景物如相待。
白鸥惊不起，绿芡行堪采。
齿发虽已衰，性灵未云改。
逢诗遇杯酒，尚有心情在。

元和二年秋，我年三十七。
长庆二年秋，我年五十一。
中间十四年，六年居谴黜。
穷通与荣悴，委运随外物。
遂师庐山远，重吊湘江屈。
夜听竹枝愁，秋看滟堆没。
近辞巴郡印，又秉纶闱笔。
晚遇何足言，白发映朱绂。
销沈昔意气，改换旧容质。
独有曲江秋，风烟如往日。

黄昏惨惨天微雪，修行坊西鼓声绝。
张生马瘦衣且单，夜扣柴门与我别。
愧君冒寒来别我，为君酤酒张灯火。
酒酣火煖与君言，何事入关又出关。
荅云前年偶下山，四十余月客长安。
长安古来名利地，空手无金行路难。
朝游九城陌，肥马轻车欺杀客。
暮宿五侯门，残茶冷酒愁杀人。
春明门，门前便是嵩山路。
幸有云泉容此身，明日辞君且归去。

刘兄文高行孤立，十五年前名翕习。
是时相遇在符离，我年二十君三十。
得意忘年心迹亲，寓居同县日知闻。
衡门寂莫朝寻我，古寺萧条暮访君。
朝来暮去多携手，穷巷贫居何所有。
秋灯夜写联句诗，春雪朝倾煖寒酒。
陴湖绿爱白鸥飞，濉水清怜红鲤肥。
偶语闲攀芳树立，相扶醉蹋落花归。
张贾弟兄同里巷，乘闲数数来相访。
雨天连宿草堂中，月夜徐行石桥上。
我年渐长忽自惊，镜中冉冉髭须生。
心畏后时同励志，身牵前事各求名。
问我栖栖何所适，乡人荐为鹿鸣客。
二千里别谢交游，三十韵诗慰行役。
出门可怜唯一身，敝裘瘦马入咸秦。
冬冬街鼓红尘暗，晚到长安无主人。
二贾二张与余弟，躯车逦迤来相继。
操词握赋为干戈，锋锐森然胜气多。
齐入文场同苦战，五人十载九登科。
二张得隽名居甲，美退争雄重告捷。
棠棣辉荣并桂枝，芝兰芳馥和荆叶。
唯有沅犀屈未伸，握中自谓骇鸡珍。
三年不鸣鸣必大，岂独骇鸡当骇人。
元和运启千年圣，同遇明时余最幸。
始辞秘阁吏王畿，遽列谏垣升禁闱。
蹇步何堪鸣珮玉，衰容不称著朝衣。
阊阖晨开朝百辟，冕旒不动香烟碧。
步登龙尾上虚空，立去天颜无咫尺。
宫花似雪从乘舆，禁月如霜坐直庐。
身贱每惊随内宴，才微常愧草天书。
晚松寒竹新昌第，职居密近门多闭。
日暮银台下直回，故人到门门暂开。
回头下马一相顾，尘土满衣何处来？敛手炎凉叙未毕，先说旧山今悔出。
岐阳旅宦少欢娱，江左羇游费时日。
赠我一篇行路吟，吟之句句披沙金。
岁月徒催白发貌，泥涂不屈青云心。
谁会茫茫天地意，短才获用长才弃。
我随鹓鹭入烟云，谬上丹墀为近臣。
君同鸾凤栖荆棘，犹著青袍作选人。
惆怅知贤不能荐，徒为出入蓬莱殿。
月惭谏纸二百张，岁愧俸钱三十万。
大底浮荣何足道，几度相逢即身老。
且倾斗酒慰羇愁，重话符离问旧游。
北巷邻居几家去，东林旧院何人住。
武里村花落复开，流沟山色应如故。
感此酬君千字诗，醉中分手又何之。
须知通塞寻常事，莫叹浮沈先后时。
慷慨临歧重相勉，殷勤别后加餐饭。
君不见买臣衣锦还故乡，五十身荣未为晚。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
待儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鞞鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。
马嵬坡下泥土中，不见玉颜空死处。
君臣相顾尽霑衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？春风桃李花开夜，秋雨梧桐叶落时。
西宫南苑多秋草，宫叶满阶红不埽。
棃园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王展转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起裴回，珠箔银屏逦迤开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂莫泪阑干，棃花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。

浔阳江头夜送客，枫叶荻花秋索索。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁，琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得意。
低眉信手续续弹，说尽心中无限事。
轻拢慢撚抹复挑，初为霓裳后六幺。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流水下滩。
水泉冷涩弦疑绝，疑绝不通声暂歇。
别有幽愁暗恨生，此时无声胜有声。
银缾乍破水浆迸，铁骑突出刀枪鸣。
曲终收拨当心画，四弦一声如裂帛。
东舟西舫悄无言，唯见江心秋月白。
沈吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名蜀教坊第一部。
曲罢曾教善才伏，妆成每被秋娘妒。
五陵年少争缠头，一曲红绡不知数。
钿头云箆击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识。
我从去年辞帝京，谪居卧病浔阳城。
浔阳小处无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物，杜鹃啼血猿哀鸣。
春江花朝秋月夜，往往取酒还独倾。
岂无山歌与村笛，呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作琵琶行。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多，江州司马青衫湿。

忆在贞元岁，初登典校司。
身名同日授，心事一言知。
肺腑都无隔，形骸两不羁。
疏狂属年少，闲散为官卑。
分定金兰契，言通药石规。
交贤方汲汲，友直每偲偲。
有月多同赏，无杯不共持。
秋风拂琴匣，夜雪卷书帷。
高上慈恩塔，幽寻皇子陂。
唐昌玉蘂会，崇敬牡丹期。
笑劝迂辛酒，闲吟短李诗。
儒风爱敦质，佛理赏玄师。
度日曾无闷，通宵靡不为。
双声联律句，八面对宫棋。
往往游三省，腾腾出九逵。
寒销直城路，春到曲江池。
树暖枝条弱，山晴彩翠奇。
峰攒石绿点，柳宛麹尘丝。
岸草烟铺地，园花雪压枝。
早光红照耀，新溜碧逶迤。
幄幕侵堤布，盘筵占地施。
征伶皆绝艺，选伎悉名姬。
粉黛凝春态，金钿耀水嬉。
风流夸堕髻，时世鬬啼眉。
密坐随欢促，华尊逐胜移。
香飘歌袂动，翠落舞钗遗。
筹插红螺椀，觥飞白玉卮。
打嫌调笑易，饮讶卷波迟。
残席喧哗散，归鞍酩酊骑。
酡颜乌帽侧，醉袖玉鞭垂。
紫陌传钟鼓，红尘塞路岐。
几时曾𫏐别，何处不相随？茌苒星霜换，回环节候催。
两衙多请告，三考欲成资。
运启千年圣，天成万物宜。
皆当少壮日，同惜盛明时。
光景嗟虚掷，云霄窃暗窥。
攻文朝矻矻，讲学夜孜孜。
策目穿如札，锋毫锐若锥。
繁张获鸟网，坚守钓鱼坻。
并受夔龙荐，齐陈鼌董词。
万言经济略，三策太平基。
中第争无敌，专场战不疲。
辅车排胜阵，掎角搴降旗。
双阙纷容卫，千僚俨等衰。
恩随紫泥降，名向白麻披。
既在高科选，还从好爵縻。
东垣君谏诤，西邑我驱驰。
再喜登乌府，多惭侍赤墀。
官班分内外，游处遂参差。
每列鹓鸾序，偏瞻獬豸姿。
简威霜凛冽，衣彩绣葳蕤。
正色摧强御，刚肠嫉喔咿。
常憎持禄位，不拟保妻儿。
养勇期除恶，输忠在灭私。
下韝惊燕雀，当道慑狐狸。
南国人无怨，东台吏不欺。
理冤多定国，切谏甚辛毗。
造次行于是，平生志在兹。
道将心共直，言与行兼危。
水暗波翻覆，山藏路险巇。
未为明主识，已被幸臣疑。
木秀遭风折，兰芳遇霰萎。
千钧势易压，一柱力难搘。
腾口因成痏，吹毛遂得疵。
忧来吟贝锦，谪去咏江蓠。
邂逅尘中遇，殷勤马上辞。
贾生离魏阙，王粲向荆夷。
水过清源寺，山经绮季祠。
心摇汉皋珮，泪堕岘亭碑。
驿路缘云际，城楼枕水湄。
思乡多绕泽，望阙独登陴。
林晚青萧索，江平绿渺弥。
野秋鸣蟋蟀，沙冷聚鸬鹚。
官舍黄茅屋，人家苦竹篱。
白醪充夜酌，红粟备晨炊。
寡鹤摧风翮，鳏鱼失水鬐。
暗雏啼渴旦，凉叶坠相思。
一点寒灯灭，三声晓角吹。
蓝衫经雨故，骢马卧霜羸。
念涸谁濡沫，嫌醒自歠醨。
耳垂无伯乐，舌在有张仪。
负气冲星剑，倾心向日葵。
金言自销铄，玉性肯磷缁。
伸屈须看蠖，穷通莫问龟。
定知身是患，应用道为医。
想子今如彼，嗟予独在斯。
无憀当岁杪，有梦到天涯。
坐阻连襟带，行乖接履綦。
润销衣上雾，香散室中芝。
念远缘迁贬，惊时为别离。
素书三往复，明月七盈亏。
旧里非难到，余欢不可追。
树依兴善老，草傍静安衰。
前事思如昨，中怀写向谁。
北村寻古柏，南宅访辛夷。
此日空搔首，何人共解颐。
病多知夜永，年长觉秋悲。
不饮长如醉，加餐亦似饥。
狂吟一千字，因使寄微之。

病逢佳节长叹息，春雨蒙蒙榆柳色。
羸坐全非旧日容，扶行半是他人力。
諠諠里巷蹋青归，笑闭柴门度寒食。

感时思弟妹，不寐百忧生。
万里经年别，孤灯此夜情。
病容非旧日，归思逼新正。
早晚重欢会，羇离各长成。

衰容常晚栉，秋镜偶新磨。
一与清光对，方知白发多。
鬓毛从幻化，心地付头陀。
任意浑成雪，其如似梦何。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

圣代元和岁，闲居渭水阳。
不才甘命舛，多幸遇时康。
朝野分伦序，贤愚定否臧。
重文疏卜式，尚少弃冯唐。
由是推天运，从兹乐性场。
笼禽放高翥，雾豹得深藏。
世虑休相扰，身谋且自强。
犹须务衣食，未免事农桑。
薙草通三径，开田占一坊。
昼扉扃白版，夜碓埽黄粱。
隙地治场圃，闲时粪土疆。
枳篱编刺夹，薤垄擘科秧。
穑力嫌身病，农心愿岁穰。
朝衣典杯酒，佩剑博牛羊。
困倚栽松锸，饥提采蕨筐。
引泉来后涧，移竹下前冈。
生计虽勤苦，家资甚渺茫。
尘埃常满甑，钱帛少盈囊。
弟病仍扶杖，妻愁不出房。
传衣念䍀缕，举案笑糟糠。
犬吠村胥闹，蝉鸣织妇忙。
纳租看县贴，输粟问军仓。
夕歇攀村树，秋行绕野塘。
云容阴惨淡，月色冷悠扬。
荞麦铺花白，棠棃间叶黄。
早寒风摵摵，新霁月苍苍。
园菜迎霜死，庭芜过雨荒。
檐空愁宿燕，壁暗思啼螀。
眼为看书损，肱因运甓伤。
病骸浑似木，老鬓欲成霜。
少睡知年长，端忧觉夜长。
旧游多废忘，往事偶思量。
忽忆烟霄路，常陪剑履行。
登朝思检束，入阁学趋跄。
命偶风云会，恩覃雨露霶。
霑枯发枝叶，磨钝起锋铓。
崔合连镳骛，钱兄接翼翔。
齐竽混韶夏，燕石厕琳琅。
同日升金马，分宵直未央。
共词加宠命，合表谢恩光。
厩马骄初跨，天厨味始尝。
朝晡颁饼饵，寒暑赐衣裳。
对秉鹅毛笔，俱含鸡舌香。
青缣衾薄絮，朱里幕高张。
昼食恒连案，宵眠每并床。
差肩承诏旨，连署进封章。
起草偏同视，疑文最共详。
灭私容点窜，穷理析毫芒。
便共输肝胆，何曾异肺肠。
慎微参石奋，决密与张汤。
禁闼青交琐，宫垣紫界墙。
井阑排菡萏，檐瓦鬬鸳鸯。
楼额题𫛛鹊，池心浴凤凰。
风枝万年动，温树四时芳。
宿露凝金掌，晨晖上璧珰。
砌筠涂绿粉，庭果滴红浆。
晓从朝兴庆，春陪宴柏梁。
传呼鞭索索，拜舞珮锵锵。
仙仗环双阙，神兵辟两厢。
火翻红尾斾，冰卓白竿枪。
滉瀁经鱼藻，深沈近浴堂。
分庭皆命妇，对院即储皇。
贵主冠浮动，亲王辔闹装。
金钿相照耀，朱紫间荧煌。
球簇桃花绮，歌巡竹叶觞。
洼银中贵带，昂黛内人妆。
赐禊东城下，颁酺曲水傍。
尊罍分圣酒，妓乐借仙倡。
浅酌看红药，徐吟把绿杨。
宴回过御陌，行歇入僧房。
白鹿原东脚，青龙寺北廊。
望春花景暖，避暑竹风凉。
下直闲如社，寻芳醉似狂。
有时还后到，无处不相将。
鸡鹤初虽杂，萧兰久乃彰。
来燕隗贵重，去鲁孔恓惶。
聚散期难定，飞沈势不常。
五年同昼夜，一别似参商。
屈折孤生竹，销摧百炼钢。
途穷任憔悴，道在肯徬徨。
尚念遗簪折，仍怜病雀疮。
恤寒分赐帛，救馁减余粮。
药物来盈裹，书题寄满箱。
殷勤翰林主，珍重礼闱郎。
喣沫诚多谢，抟扶岂所望。
提携劳气力，吹簸不飞扬。
拙劣才何用，龙钟分自当。
妆嫫徒费黛，磨甋讵成璋。
习隐将时背，干名与道妨。
外身宗老氏，齐物学蒙庄。
疏放遗千虑，愚蒙守一方。
乐天无怨叹，倚命不劻勷。
愤懑胸须豁，交加臂莫攘。
珠沈犹是宝，金跃未为祥。
泥尾休摇掉，灰心罢激昂。
渐闲亲道友，因病事医王。
息乱归禅定，存神入坐亡。
断痴求慧剑，济苦得慈航。
不动为吾志，无何是我乡。
可怜身与世，从此两相忘。

谬历文场选，惭非翰苑才。
云霄高暂致，毛羽弱先摧。
识分忘轩冕，知归返草莱。
杜陵书积蠹，丰狱剑生苔。
晦厌鸣鸡雨，春惊震蛰雷。
旧恩收坠履，新律动寒灰。
凤诏容徐起，鹓行许重陪。
衰颜虽拂拭，蹇步尚低徊。
睡少钟偏警，行迟漏苦摧。
风霜趁朝去，泥雪拜陵回。
上感君犹念，傍惭友或推。
石顽镌费匠，女丑嫁劳媒。
倏忽青春度，奔波白日颓。
性将时共背，病与老俱来。
闻有蓬壶客，知怀杞梓材。
世家标甲第，官职滞麟台。
笔尽铅黄点，诗成锦绣堆。
尝思豁云雾，忽喜访尘埃。
心为论文合，眉因劝善开。
不胜珍重意，满袖写琼瓌。

百里音书何太迟，暮秋把得暮春诗。
柳条绿日君相忆，棃叶红时我始知。
莫叹学官贫冷落，犹胜村客病支离。
形容意绪遥看取，不似华阳观里时。

容貌一日减一日，心情十分无九分。
每逢陌路犹嗟叹，何况今朝是见君。

自入台来见面稀，班中遥得揖容辉。
早知相忆来相访，悔待江头明月归。

我梳白发添新恨，君埽青蛾减旧容。
应被傍人怪惆怅，少年离别老相逢。

南去经三楚，东来过五湖。
山头看候馆，水面问征途。
地远穷江界，天低极海隅。
飘零同落叶，浩荡似乘桴。
渐觉乡原异，深知土产殊。
夷音语嘲{口哲}，蛮态笑睢盱。
水市通阛阓，烟村混舳舻。
吏征渔户税，人纳火田租。
亥日饶𫚥蟹，寅年足虎䝙。
成人男作丱，事鬼女为巫。
楼暗攒倡妇，堤长簇贩夫。
夜船论铺赁，春酒断缾酤。
见果皆卢橘，闻禽悉鹧鸪。
山歌猿独叫，野哭鸟相呼。
岭徼云成栈，江郊水当郛。
月移翘柱鹤，风泛飐樯乌。
鳌碍潮无信，蛟惊浪不虞。
鼍鸣江擂鼓，蜃气海浮图。
树裂山魈穴，沙含水弩枢。
喘牛犂紫芋，羸马放青菰。
绣面谁家婢，鸦头几岁奴。
泥中采菱芡，烧后拾樵苏。
鼎腻愁烹鳖，盘腥厌脍鲈。
锺仪徒恋楚，张翰浪思吴。
气序凉还热，光阴旦复晡。
身方逐萍梗，年欲近桑榆。
渭北田园废，江西岁月徂。
忆归恒惨淡，怀旧忽踟蹰。
自念咸秦客，尝为邹鲁儒。
蕴藏经国术，轻弃度关𦈡。
赋力凌鹦鹉，词锋敌辘轳。
战文重掉鞅，射策一弯弧。
崔杜鞭齐下，元韦辔并驱。
名声逼扬马，交分过萧朱。
世务轻摩揣，周行窃觊觎。
风云皆会合，雨露各霑濡。
共遇升平代，偏惭固陋躯。
承明连夜直，建礼拂晨趋。
美服颁王府，珍羞降御厨。
议高通白虎，谏切伏青蒲。
柏殿行陪宴，花楼走看酺。
神旗张鸟兽，天籁动笙芋。
戈剑星芒耀，鱼龙电策驱。
定场排越伎，促坐进吴歈。
缥缈疑仙乐，婵娟胜画图。
歌鬟低翠羽，舞汗堕红珠。
别选闲游伴，潜招小饮徒。
一杯愁已破，三盏气弥麤。
软美仇家酒，幽闲葛氏姝。
十千方得斗，二八正当垆。
论笑杓胡律，谈怜巩嗫嚅。
李酣犹短窦，庾醉更蔫迂。
鞍马呼教住，骰盘喝遣输。
长驱波卷白，连掷采成卢。
筹幷频逃席，觥严列置盂。
满卮那可灌，颓玉不胜扶。
入视中枢草，归乘内厩驹。
醉曾冲宰相，骄不揖金吾。
日近恩虽重，云高势却孤。
翻身落霄汉，失脚倒泥涂。
博望移门籍，浔阳佐郡符。
时情变寒暑，世利算锱铢。
即日辞双阙，明朝别九衢。
播迁分郡国，次第出京都。
秦岭驰三驿，商山上二邘。
岘阳亭寂莫，夏口路崎岖。
大道全生棘，中丁尽执殳。
江关未撤警，淮寇尚稽诛。
林对东西寺，山分大小姑。
庐峰莲刻削，湓浦带萦纡。
九派吞青草，孤城覆绿芜。
黄昏钟寂寂，清晓角呜呜。
春色辞门柳，秋声到井梧。
残芳悲𫛸鴂，暮节感茱萸。
蘂坼金英菊，花飘雪片芦。
波红日斜没，沙白月平铺。
几见林抽笋，频惊燕引雏。
岁华何倏忽，年少不须臾。
眇默思千古，苍茫想八区。
孔穷缘底事，颜夭有何辜。
龙智犹经醢，龟灵未免刳。
穷通应已定，圣哲不能逾。
况我身谋拙，逢他厄运拘。
漂流随大海，锤锻任洪𬬻。
险阻尝之矣，栖迟命也夫。
沈冥消意气，穷饿耗肌肤。
防瘴和残药，迎寒补旧襦。
书床鸣蟋蟀，琴匣网蜘蛛。
贫室如悬磐，端忧剧守株。
时遭人指点，数被鬼揶揄。
兀兀都疑梦，昏昏半是愚。
女惊朝不起，妻怪夜长吁。
万里抛朋侣，三年隔友于。
自然悲聚散，不是恨荣枯。
去夏微之疟，今春席八殂。
天涯书达否，泉下哭知无。
谩写诗盈卷，空盛酒满壶。
只添新怅望，岂复旧欢娱。
壮志因愁减，衰容与病俱。
相逢应不识，满颔白髭须。

尽日行还歇，迟迟独上山。
攀藤老筋力，照水病容颜。
陶巷招居住，茅家许往还。
饱谙荣辱事，无意恋人间。

几年司谏直承明，今日求真礼上清。
曾犯龙鳞容不死，欲骑鹤背觅长生。
刘纲有妇仙同得，伯道无儿累更轻。
若许移家相近住，便驱鸡犬上层城。

自哂沈冥客，曾为献纳臣。
壮心徒许国，薄命不如人。
才展凌云翅，俄成失水鳞。
葵枯犹向日，蓬断即辞春。
泽畔长愁地，天边欲老身。
萧条残活计，冷落旧交亲。
草合门无径，烟消甑有尘。
忧方知酒圣，贫始觉钱神。
虎尾难容足，羊肠易覆轮。
行藏与通塞，一切任陶钧。

绿丝文布素轻褣，珍重京华手自封。
贫友远劳君寄附，病妻亲为我裁缝。
袴花白似秋云薄，衫色青于春草浓。
欲著却休知不称，折腰无复旧形容。

已讶游何远，仍嗟别太频。
离容君蹙促，赠语我殷勤。
迢遰天南面，苍茫海北漘。
诃陵国分界，交趾郡为邻。
蓊郁三光晦，温暾四气匀。
阴晴变寒暑，昏晓错星辰。
瘴地难为老，蛮陬不易驯。
土民稀白首，洞主尽黄巾。
战舰犹惊浪，戎车未息尘。
红旗围卉服，紫绶裹文身。
面苦桄榔裛，浆酸橄榄新。
牙樯迎海舶，铜鼓赛江神。
不冻贪泉暖，无霜毒草春。
云烟蟒蛇气，刀剑鳄鱼鳞。
路足羁栖客，官多谪逐臣。
天黄生飓母，雨黑长枫人。
回使先传语，征轩早返轮。
须防杯里蛊，莫爱橐中珍。
北与南殊俗，身将货孰亲。
尝闻君子诫，忧道不忧贫。

郡中乞假来相访，洞里朝元去不逢。
看院祗留双白鹤，入门惟见一青松。
药炉有火丹应伏，云碓无人水自舂。
欲问参同契中事，更期何日得从容。

贤侯辟士礼从容，莫恋泉声问所从。
雨露初承黄纸诏，烟霞欲别紫霄峰。
伤弓未息新惊鸟，得水难留久卧龙。
我正退藏君变化，一杯可易得相逢。

子骋丹青日，予当丑老时。
无劳役神思，更画病容仪。
迢递麒麟阁，图功未有期。
区区尺素上，焉用写真为。

眷眄情无恨，优容礼有余。
三年为郡吏，一半许山居。
酒熟心相待，诗来手自书。
庾楼春好醉，明月且回车。

辞君岁久见君初，白发惊嗟两有余。
容鬓别来今至此，心情料取合何如。
曾同曲水花亭醉，亦共华阳竹院居。
岂料天南相见夜，哀猿瘴雾宿匡庐。

故人安慰善为辞，五十专城道未迟。
徒使花袍红似火，其如蓬鬓白成丝。
且贪薄俸君应惜，不称衰容我自知。
银印可怜将底用，只堪归舍吓妻儿。

早接清班登玉陛，同承别诏直金銮。
凤巢阁上容身稳，鹤鏁笼中展翅难。
流落多年应是命，量移远郡未成官。
惭君独不欺憔悴，犹作银台旧眼看。

闲看明镜坐清晨，多病姿容半老身。
谁论情性乖时事，自想形骸非贵人。
三殿失恩宜放弃，九宫推命合漂沦。
如今所得须甘分，腰佩银龟朱两轮。

昔作咸秦客，常思江海行。
今来仍尽室，此去又专城。
典午犹为幸，分忧固是荣。
箳篂州乘送，艛艓驿船迎。
共载皆妻子，同游即弟兄。
宁辞浪迹远，且贵赏心幷。
云展帆高挂，飙驰櫂迅征。
溯流从汉浦，循路转荆衡。
山逐时移色，江随地改名。
风光近东早，水木向南清。
夏口烟孤起，湘川雨半晴。
日煎红浪沸，月射白砂明。
北渚寒留雁，南枝暖待莺。
骈朱桃露萼，点翠柳含萌。
亥市鱼盐聚，神林鼓笛鸣。
壶浆椒叶气，歌曲竹枝声。
系缆怜沙静，垂纶爱岸平。
水飡红粒稻，野茹紫花菁。
瓯泛茶如乳，台黏酒似饧。
脍长抽锦缕，藕脆削琼英。
容易来千里，斯须进一程。
未曾劳气力，渐觉有心情。
卧稳添春睡，行迟带酒酲。
忽愁牵世网，便欲濯尘缨。
早接文场战，曾争翰苑盟。
掉头称俊造，翘足取公卿。
且昧随时义，徒输报国诚。
众排恩易失，偏压势先倾。
虎尾忧危切，鸿毛性命轻。
烛蛾谁救活，蚕茧自缠萦。
敛手辞双阙，回眸望两京。
长沙抛贾谊，漳浦卧刘桢。
𫛸鴂鸣还歇，蟾蜍破又盈。
年光同激箭，乡思极摇旌。
潦倒亲知笑，衰羸旧识惊。
乌头因感白，鱼尾为劳頳。
剑学将何用，丹烧竟不成。
孤舟萍一叶，双鬓雪千茎。
老见人情尽，闲思物理精。
如汤探冷热，似博鬬输赢。
险路应须避，迷途莫共争。
此心知止足，何物要经营。
玉向泥中洁，松经雪后贞。
无妨隐朝市，不必谢寰瀛。
但在前非悟，期无后患婴。
多知非景福，少语是元亨。
晦即全身药，明为伐性兵。
昏昏随世俗，蠢蠢学黎甿。
鸟以能言{构木=糸}，龟缘入梦烹。
知之一何晚，犹足保余生。

岁暮纷多思，天涯渺未归。
老添新甲子，病减旧容辉。
乡国仍留念，功名已息机。
明朝四十九，应转悟前非。

游宦京都二十春，贫中无处可安贫。
长羡蜗牛犹有舍，不如硕鼠解藏身。
且求容立锥头地，免似漂流木偶人。
但道吾庐心便足，敢辞湫隘与嚣尘。

青龙冈北近西边，移入新居便泰然。
冷巷闭门无客到，暖檐移榻向阳眠。
阶庭宽窄才容足，墙壁高低粗及肩。
莫羡升平元八宅，自思买用几多钱。

紫袖红弦明月中，自弹自感暗低容。
弦凝指咽声停处，别有深情一万重。

口厌含香握厌兰，紫微青琐举头看。
忽惊鬓后苍浪发，未得心中本分官。
夜酌满容花色暖，秋吟切骨玉声寒。
承明长短君应入，莫忆家江七里滩。

冒宠已三迁，归期始二年。
囊中贮余俸，园外买闲田。
狐兔同三迳，蒿莱共一壥。
新园聊刬秽，旧屋且扶颠。
檐漏移倾瓦，梁欹换蠹椽。
平治遶台路，整顿近阶砖。
巷狭开容驾，墙低垒过肩。
门闾堪驻盖，堂室可铺筵。
丹凤楼当后，青龙寺在前。
市街尘不到，宫树影相连。
省史嫌坊远，豪家笑地偏。
敢劳宾客访，或望子孙传。
不觅他人爱，唯将自性便。
等闲栽树木，随分占风烟。
逸致因心得，幽期遇境牵。
松声疑涧底，草色胜河边。
虚润冰销地，晴和日出天。
苔行滑如簟，莎坐软于绵。
帘每当山卷，帷多带月褰。
篱东花掩映，窗北竹婵娟。
迹慕青门隐，名惭紫禁仙。
假归思晚沐，朝去恋春眠。
拙薄才无取，疏慵职不专。
题墙书命笔，沽酒率分钱。
柏杵舂灵药，铜瓶漱暖泉。
炉香穿盖散，笼烛隔纱然。
陈室何曾扫，陶琴不要弦。
屏除俗事尽，养活道情全。
尚有妻孥累，犹为组绶缠。
终须抛爵禄，渐拟断腥膻。
大抵宗庄叟，私心事竺干。
浮荣水划字，真谛火生莲。
梵部经十二，玄书字五千。
是非都付梦，语默不妨禅。
博士官犹冷，郎中病已痊。
多同僻处住，久结静中缘。
缓步携筇杖，徐吟展蜀笺。
老宜闲语话，闷忆好诗篇。
蛮榼来方泻，蒙茶到始煎。
无辞数相见，鬓发各苍然。

晓垂朱绶带，晚着白纶巾。
出去为朝客，归来是野人。
两飧聊过日，一榻足容身。
此外皆闲事，时时访老陈。

雪发随梳落，霜毛绕鬓垂。
加添老气味，改变旧容仪。
不肯长如漆，无过总作丝。
最憎明镜里，黑白半头时。

山榴花似结红巾，容艳新妍占断春。
色相故关行道地，香尘拟触坐禅人。
瞿昙弟子君知否，恐是天魔女化身。

重重照影看容鬓，不见朱颜见白丝。
失却少年无处觅，泥他湖水欲何为。

黄昏饮散归来卧，夜半人扶强起行。
枕上酒容和睡醒，楼前海月伴潮生。
将归梁燕还重宿，欲灭窗灯却复明。
直至晓来犹妄想，耳中如有管弦声。

翠𪩘公门对，朱轩野径连。
只开新户牖，不改旧风烟。
虚室闲生白，高情澹入玄。
酒容同座劝，诗借属城传。
自笑沧江畔，遥思绛帐前。
亭台随处有，争敢比忘筌。

朝亦视簿书，暮亦视簿书。
簿书视未竟，蟋蟀鸣座隅。
始觉芳岁晚，复嗟尘务拘。
西园景多暇，可以少踌躇。
池鸟澹容与，桥柳高扶疏。
烟蔓袅青薜，水花披白蕖。
何人造兹亭，华敞绰有余。
四檐轩鸟翅，复屋罗蜘蛛。
直廊抵曲房，{穴/叫}窱深且虚。
修竹夹左右，清风来徐徐。
此宜宴佳宾，鼓瑟吹笙竽。
荒淫即不可，废旷将何如。
幸有酒与乐，及时欢且娱。
忽其解郡印，他人来此居。

我为江司马，君为荆判司。
俱当愁悴日，始识虚舟师。
师年三十余，白皙好容仪。
专心在铅汞，余力工琴碁。
静弹弦数声，闲饮酒一卮。
因指尘土下，蜉蝣良可悲。
不闻姑射上，千岁冰雪肌。
不见辽城外，古今冢累累。
嗟我天地间，有术人莫知。
得可逃死籍，不唯走三尸。
授我参同契，其辞妙且微。
六一閟扃𫔎，子午守雄雌。
我读随日悟，心中了无疑。
黄芽与紫车，谓其坐致之。
自负因自叹，人生号男儿。
若不佩金印，即合翳玉芝。
高谢人间世，深结山中期。
泥坛方合矩，铸鼎圆中{矢见}。
𬬻橐一以动，瑞气红辉辉。
斋心独叹拜，中夜偷一窥。
二物正䜣合，厥状何怪奇。
绸缪夫妇体，狎猎鱼龙姿。
简寂馆钟后，紫霄峰晓时。
心尘未净洁，火候遂参差。
万寿觊刀圭，千功失毫厘。
先生弹指起，姹女随烟飞。
始知缘会间，阴隲不可移。
药灶今夕罢，诏书明日追。
追我复追君，次第承恩私。
官虽小大殊，同立白玉墀。
我直紫微闼，手进赏罚词。
君侍玉皇座，口含生杀机。
直躬易媒孽，浮俗多瑕疵。
转徙今安在，越峤吴江湄。
一提支郡印，一建连帅旗。
何言四百里，不见如天涯。
秋风旦夕来，白日西南驰。
雪霜各满鬓，朱紫徒为衣。
师从庐山洞，访旧来于斯。
寻君又觅我，风驭纷逶迤。
帔裾曳黄绢，须发垂青丝。
逢人但敛手，问道亦颔颐。
孤云难久留，十日告将归。
款曲话平昔，殷勤勉衰羸。
后会杳何许，前心日磷缁。
俗家无异物，何以充别资。
素笺一百句，题附元家诗。
朱顶鹤一只，与师云间骑。
云间鹤背上，故情若相思。
时时摘一句，唱作步虚辞。

我昔元和侍宪皇，曾陪内宴宴昭阳。
千歌百舞不可数，就中最爱霓裳舞。
舞时寒食春风天，玉钩栏下香案前。
案前舞者颜如玉，不着人家俗衣服。
虹裳霞帔步摇冠，钿璎累累佩珊珊。
娉婷似不任罗绮，顾听乐悬行复止。
磬箫筝笛遰相搀，击𢬍弹吹声逦迤。
散序六奏未动衣，阳台宿云慵不飞。
中序擘騞初入拍，秋竹竿裂春冰拆。
飘然转旋回雪轻，嫣然纵送游龙惊。
小垂手后柳无力，斜曳裾时云欲生。
烟蛾敛略不胜态，风袖低昂如有情。
上元点鬟招萼绿，王母挥袂别飞琼。
繁音急节十二遍，跳珠撼玉何铿铮。
翔鸾舞了却收翅，唳鹤曲终长引声。
当时乍见惊心目，凝视谛听殊未足。
一落人间八九年，耳冷不曾闻此曲。
湓城但听山魈语，巴峡唯闻杜鹃哭。
移领钱唐第二年，始有心情问丝竹。
玲珑箜篌谢好筝，陈宠觱栗沈平笙。
清弦脆管纤纤手，教得霓裳一曲成。
虚白亭前湖水畔，前后祗应三度按。
便除庶子抛却来，闻道如今各星散。
今年五月至苏州，朝锺暮角催白头。
贪看案牍常侵夜，不听笙歌直到秋。
秋来无事多闲闷，忽忆霓裳无处问。
闻君部内多乐徒，问有霓裳舞者无。
荅云七县十万户，无人知有霓裳舞。
唯寄长歌与我来，题作霓裳羽衣谱。
四幅花笺碧间红，霓裳实录在其中。
千姿万状分明见，恰与[昭]阳舞者同。
眼前髣髴睹形质，昔日今朝想如一。
疑从魂梦呼召来，似著丹青图写出。
我爱霓裳君合知，发于歌咏形于诗。
君不见我歌云，惊破霓裳羽衣曲。
又不见我诗云，曲爱霓裳未拍时。
由来能事皆有主，杨氏创声君造谱。
君言此舞难得人，须是倾城可怜女。
吴妖小玉飞作烟，越艳西施化为土。
娇花巧笑久寂寥，娃馆苎萝空处所。
如君所言诚有是，君试从容听我语。
若求国色始翻传，但恐人间废此舞。
妍媸优劣宁相远，大都只在人抬举。
李娟张态君莫嫌，亦拟随宜且教取。

苍然两片石，厥状怪且丑。
俗用无所堪，时人嫌不取。
结从胚浑始，得自洞庭口。
万古遗水滨，一朝入吾手。
担舁来郡内，洗刷去泥垢。
孔黑烟痕深，罅青苔色厚。
老蛟蟠作足，古剑插为首。
忽疑天上落，不似人间有。
一可支吾琴，一可贮吾酒。
峭绝高数尺，坳泓容一斗。
五弦倚其左，一杯置其右。
洼樽酌未空，玉山颓已久。
人皆有所好，物各求其偶。
渐恐少年场，不容垂白叟。
回头问双石，能伴老夫否。
石虽不能言，许我为三友。

苍然两片石，厥状怪且丑。
俗用无所堪，时人嫌不取。
结从胚浑始，得自洞庭口。
万古遗水滨，一朝入吾手。
担舁来郡内，洗刷去泥垢。
孔黑烟痕深，罅青苔色厚。
老蛟蟠作足，古剑插为首。
忽疑天上落，不似人间有。
一可支吾琴，一可贮吾酒。
峭绝高数尺，坳泓容一斗。
五弦倚其左，一杯置其右。
洼樽酌未空，玉山颓已久。
人皆有所好，物各求其偶。
渐恐少年场，不容垂白叟。
回头问双石，能伴老夫否。
石虽不能言，许我为三友。

前岁花前五十二，今年花前五十五。
岁课年功头发知，从霜成雪君看取。
几人得老莫自嫌，樊李吴韦尽成土。
南州桃李北州梅，且喜年年作花主。
花前置酒谁相劝，容坐唱歌满起舞。
欲散重拈花细看，争知明日无风雨。

就花枝，移酒海，今朝不醉明朝悔。
且算欢娱逐日来，任他容鬓随年改。
醉翻衫袖抛小令，笑掷骰盘呼大采。
自量气力与心情，三五年间犹得在。

如来说偈赞，菩萨著论议。
是故宗律师，以诗为佛事。
一音无差别，四句有诠次。
欲使第一流，皆知不二义。
精洁霑戒体，闲淡藏禅味。
从容恣语言，缥缈离文字。
旁延邦国彦，上达王公贵。
先以诗句牵，后令入佛智。
人多爱师句，我独知师意。
不似休上人，空多碧云思。

殷卿领北镇，崔尹开南幕。
外事信为荣，中怀未必乐。
何如不才者，兀兀无所作。
不引窗下琴，即举池上酌。
淡交唯对水，老伴无如鹤。
自适颇从容，旁观诚濩落。
身心转恬泰，烟景弥淡泊。
回首语秋光，东来应不错。

平甃白石渠，静扫青苔院。
池上好风来，新荷大如扇。
小亭中何有，素琴对黄卷。
蘂珠讽数篇，秋思弹一遍。
从容朝课毕，方与客相见。

香山石楼倚天开，翠屏壁立波环回。
黄菊繁时好客到，碧云合处佳人来。
酡颜一笑夭桃绽，清吟数声寒玉哀。
轩骑逶迟櫂容与，留连三日不能回。
白头老尹府中坐，早衙才退暮衙催。
庭前堦上何所有，累囚成贯案成堆。
岂无池塘长秋草，亦有丝竹生尘埃。
今日清光昨夜月，竟无人来劝一杯。

白首余杭白太守，落魄抛名来已久。
一辞渭北故园春，再把江南新岁酒。
杯前笑歌徒勉强，镜里形容渐衰朽。
领郡惭当潦倒年，邻州喜得平生友。
长洲草接松江岸，曲水花连镜湖口。
老去还能痛饮无，春来曾作闲游否。
凭莺传语报李六，倩雁将书与元九。
莫嗟一日日催人，且贵一年年入手。

拣得琅玕截作筒，缄题章句写心胸。
随风每喜飞如鸟，渡水常忧化作龙。
粉节坚如太守信，霜筠冷称大夫容。
烦君赞咏心知愧，鱼目骊珠同一封。

锡杖登高寺，香炉忆旧峰。
偶来舟不系，忽去鸟无踪。
岂要留离偈，宁劳动别容。
与师俱是梦，梦里暂相逢。

吾庐不独贮妻儿，自觉年侵身力衰。
眼下营求容足地，心中准拟挂冠时。
新昌小院松当户，履道幽居竹遶池。
莫道两都空有宅，林泉风月是家资。

门庭有水巷无尘，好称闲官作主人。
冷似雀罗虽少客，宽于蜗舍足容身。
疏通竹径将迎月，扫掠莎台欲待春。
济世料君归未得，南园北曲谩为邻。

客有东征者，夷门一落帆。
二年方得到，五日未为淹。
在浚旌重葺，游梁馆更添。
心因好善乐，貌为礼贤谦。
俗阜知敦劝，民安见察廉。
仁风扇道路，阴雨膏闾阎。
文律操将柄，兵机钓得钤。
碧幢油叶叶，红斾火襜襜。
景象春加丽，威容晓助严。
枪森赤豹尾，纛咤黑龙髯。
门静尘初敛，城昏日半衔。
选幽开后院，占胜坐前檐。
平展丝头毯，高褰锦额帘。
雷捶柘枝鼓，雪摆胡腾衫。
发滑歌钗坠，妆光舞汗霑。
回灯花簇簇，过酒玉纤纤。
馔盛盘心𣨼，醅浓盏底黏。
陆珍熊掌烂，海味蟹螯咸。
福履千夫祝，形仪四座瞻。
羊公长在岘，傅说莫归岩。
眷爱人人遍，风情事事兼。
犹嫌客不醉，同赋夜厌厌。

形容瘦薄诗情苦，岂是人间有相人。
只合一生眠白屋，何因三度拥朱轮。
金章未佩虽非贵，银榼常携亦不贫。
唯是无儿头早白，被天磨折恰平均。

洞庭贡橘拣宜精，太守勤王请自行。
珠颗形容随日长，琼浆气味得霜成。
登山敢惜驽骀力，望阙难伸蝼蚁情。
疏贱无由亲跪献，愿凭朱实表丹诚。

烟渚云帆处处通，飘然舟似入虚空。
玉杯浅酌巡初匝，金管徐吹曲未终。
黄夹缬林寒有叶，碧琉璃水净无风。
避旗飞鹭翩翻白，惊鼓跳鱼拨剌红。
涧雪压多松偃蹇，岩泉滴久石玲珑。
书为故事留湖上，吟作新诗寄浙东。
军府威容从道盛，江山气色定知同。
报君一事君应羡，五宿澄波皓月中。

细[篷]青篾织鱼鳞，小眼红窗衬麹尘。
阔狭才容从事座，高低恰称使君身。
舞筵须拣腰轻女，仙櫂难胜骨重人。
不似镜湖廉使出，高樯大艑闹惊春。

好是清凉地，都无系绊身。
晚晴宜野寺，秋景属闲人。
净石堪敷坐，寒泉可濯巾。
自惭容鬓上，犹带郡庭尘。

朝从思益峰游后，晚到楞伽寺歇时。
照水姿容虽已老，上山筋力未全衰。
行逢禅客多相问，坐倚渔舟一自思。
犹去悬车十五载，休官非早亦非迟。

写了吟看满卷愁，浅红笺纸小银钩。
未容寄与微之去，已被人传到越州。

晨起秋斋冷，萧条称病容。
清风两窗竹，白露一庭松。
阮籍谋身拙，嵇康向事慵。
生涯别有处，浩气在心胸。

好住旧林泉，回头一怅然。
渐知吾潦倒，深愧尔留连。
欲作栖云计，须营种黍钱。
更容求一郡，不得亦归田。

早年同遇陶钧主，利钝精粗共在镕。
金剑淬来长透匣，铅刀磨尽不成锋。
差肩北省惭非据，接武南宫幸再容。
跛鳖虽迟骐骥疾，何妨中路亦相逢。

仪容白皙上仙郎，方寸清虚内道场。
两翼化生因服药，三尸卧死为休粮。
醮坛北向宵占斗，寝室东开早纳阳。
尽日窗间更无事，唯烧一炷降真香。

玉芝观里王居士，服气餐霞善养身。
夜后不闻龟喘息，秋来唯长鹤精神。
容颜尽怪长如故，名姓多疑不是真。
贵重荣华轻寿命，知君闷见世间人。

宦情牢落年将暮，病假联绵日渐深。
被老相催虽白首，与春无分未甘心。
闲停茶椀从容语，醉把花枝取次吟。
劳动故人庞阁老，提鱼携酒远相寻。

何处春深好，春深执政家。
凤池添砚水，鸡树落衣花。
诏借当衢宅，恩容上殿车。
延英开对久，门与日西斜。

病上篮舆相送来，衰容秋思两悠哉。
凉风袅袅吹槐子，却请行人劝一杯。

海内时无事，江南岁有秋。
生民皆乐业，地主尽贤侯。
郊静销戎马，城高逼斗牛。
平河七百里，沃壤二三州。
坐有湖山趣，行无风浪忧。
食宁妨解缆，寝不废乘流。
泉石谙天竺，烟霞识虎丘。
余芳认兰泽，遗咏思蘋洲。
菡萏红涂粉，菰蒲绿泼油。
鳞差渔户舍，绮错稻田沟。
紫洞藏仙窟，玄泉贮怪湫。
精神昂老鹤，姿彩媚潜蚪。
静阅天工妙，闲窥物状幽。
投竿出比目，掷果下猕猴。
味苦莲心小，浆甜蔗节稠。
橘苞从自结，藕孔是谁锼。
逐日移潮信，随风变櫂讴。
递夫交烈火，候吏次鸣驺。
梵塔形疑踊，阊门势欲浮。
客迎携酒榼，僧待置茶瓯。
小宴闲谈笑，初筵雅献酬。
稍催朱蜡炬，徐动碧牙筹。
圆盏飞莲子，长裾曳石榴。
柘枝随画鼓，调笑从香球。
幕飏云飘槛，帘褰月露钩。
舞繁红袖凝，歌切翠眉愁。
弦管宁容歇，杯盘未许收。
良辰宜酩酊，卒岁好优游。
鲙缕鲜仍细，莼丝滑且柔。
饱餐为日计，稳睡是身谋。
名愧空虚得，官知止足休。
自嫌犹屑屑，众笑大悠悠。
物表疏形役，人寰足悔尤。
蛾须远灯烛，兔勿近罝罘。
幻世春来梦，浮生水上沤。
百忧中莫入，一醉外何求。
未死痴王湛，无儿老邓攸。
蜀琴安膝上，周易在床头。
去去无程客，行行不系舟。
劳君频问讯，劝我少淹留。
云雨多分散，关山苦阻修。
一吟江月别，七见日星周。
珠玉传新什，鹓鸾念故俦。
悬旌心宛转，束楚意绸缪。
驿舫妆青雀，官槽{饣末}紫骝。
镜湖期远泛，禹穴约冥搜。
预扫题诗壁，先开望海楼。
饮思亲履舄，宿忆并衾裯。
志气吾衰也，风情子在不。
应须相见后，别作一家游。

灞浐风烟函谷路，曾经几度别长安。
昔时蹙促为迁客，今日从容自去官。
优诏幸分四皓秩，祖筵惭继二疏欢。
尘缨世网重重缚，回顾方知出得难。

照水容虽老，登山力未衰。
欲眠先命酒，暂歇亦吟诗。
且喜身无缚，终惭鬓有丝。
回头语闲伴，闲校十年迟。

三分鬓发二分丝，晓镜秋容相对时。
去作忙官应太老，退为闲叟未全迟。
静中得味何须道，稳处安身更莫疑。
若使至今黄绮在，闻吾此语亦分司。

惯和麹糵堪盛否，重用盐梅试洗看。
小器不知容几许，襄阳米贱酒升宽。

相府念多病，春宫容不才。
官衔依口得，俸料逐身来。
白首林园在，红尘车马回。
招呼新客侣，扫掠旧池台。
小舫宜携乐，新荷好盖杯。
不知金谷主，早晚贺筵开。

樱桃厅院春偏好，石井栏堂夜更幽。
白粉墙头花半出，绯纱烛下水平流。
闲留宾客尝新酒，醉领笙歌上小舟。
舞袖飘飖櫂容与，忽疑身是梦中游。

衰容禁得无多酒，秋鬓新添几许霜。
纵有风情应淡薄，假如老健莫夸张。
兴来吟咏从成癖，饮后酣歌少放狂。
不为倚官兼挟势，因何入得少年场。

漏传初五点，鸡报第三声。
帐下从容起，窗间昽{日匆}明。
照书灯未灭，煖酒火重生。
理曲弦歌动，先闻唱渭城。

四月池水满，龟游鱼跃出。
吾亦爱吾池，池边开一室。
人鱼虽异族，其乐归于一。
且与尔为徒，逍遥同过日。
尔无羡沧海，蒲藻可委质。
吾亦忘青云，衡茅足容膝。
况吾与尔辈，本非蛟龙匹。
假如云雨来，祗是池中物。

优稳四皓官，清崇三品列。
伊予再尘忝，内愧非才哲。
俸钱七八万，给受无虚月。
分命在东司，又不劳朝谒。
既资闲养疾，亦赖慵藏拙。
宾友得从容，琴觞恣怡悦。
乘篮城外去，系马花前歇。
六游金谷春，五看龙门雪。
吾若默无语，安知吾快活。
吾欲更尽言，复恐人豪夺。
应为时所笑，苦惜分司阙。
但问适意无，岂论官冷热。

秋天高高秋光清，秋风袅袅秋虫鸣。
嵩峰余霞锦绮卷，伊水细浪鳞甲生。
洛阳闲客知无数，少出游山多在城。
商岭老人自追逐，蓬丘逸士相逢迎。
南出鼎门十八里，庄店逦迤桥道平。
不寒不热好时节，鞍马稳快衣衫轻。
并辔踟蹰下西岸，扣舷容与绕中汀。
开怀旷达无所系，触目胜绝不可名。
荷衰欲黄荇犹绿，鱼乐自跃鸥不惊。
翠藻蔓长孔雀尾，彩船橹急寒雁声。
家酝一壶白玉液，野花数把黄金英。
昼游四看西日暮，夜话三及东方明。
暂停杯觞辍吟咏，我有狂言君试听。
丈夫一生有二志，兼济独善难得幷。
不能救疗生民病，即须先濯尘土缨。
况吾头白眼已暗，终日戚促何所成。
不如展眉开口笑，龙门醉卧香山行。

双鬟垂未合，三十才过半。
本是绮罗人，今为山水伴。
春泉共挥弄，好树同攀玩。
笑容花底迷，酒思风前乱。
红凝舞袖急，黛惨歌声缓。
莫唱杨柳枝，无肠与君断。

三江路千里，五湖天一涯。
何如集贤第，中有平津池。
池胜主见觉，景新人未知。
竹森翠琅玕，水深洞琉璃。
水竹以为质，质立而文随。
文之者何人，公来亲指麾。
疏凿出人意，结构得地宜。
灵襟一搜索，胜概无遁遗。
因下张沼沚，依高筑阶基。
嵩峰见数片，伊水分一支。
南溪修且直，长波碧逶迤。
北馆壮复丽，倒影红参差。
东岛号晨光，杲曜迎朝曦。
西岭名夕阳，杳暧留落晖。
前有水心亭，动荡架涟漪。
后有开阖堂，寒温变天时。
幽泉镜泓澄，怪石山欹危。
春葩雪漠漠，夏果珠离离。
主人命方舟，宛在水中坻。
亲宾次第至，酒乐前后施。
解缆始登泛，山游仍水嬉。
沿洄无滞碍，向背穷幽奇。
瞥过远桥下，飘旋深涧陲。
管弦去缥缈，罗绮来霏微。
櫂风逐舞回，梁尘随歌飞。
宴余日云暮，醉客未放归。
高声索彩笺，大笑催金卮。
唱和笔走疾，问荅杯行迟。
一咏清两耳，一酣畅四肢。
主客忘贵贱，不知俱是谁。
客有诗魔者，吟哦不知疲。
乞公残纸墨，一扫狂歌词。
维云社稷臣，赫赫文武姿。
十授丞相印，五建大将旗。
四朝致勋华，一身冠皋夔。
去年才七十，决赴悬车期。
公志不可夺，君恩亦难希。
从容就中道，俛僶来保厘。
貂蝉虽未脱，鸾皇已不羁。
历征今与古，独步无等夷。
陆贾功业少，二疏官秩卑。
乘舟范蠡惧，辟谷留侯饥。
岂若公今日，身安家国肥。
羊祜在汉南，空留岘首碑。
柳恽在江南，祗赋汀洲诗。
谢安入东山，但说携蛾眉。
山简醉高阳，唯闻倒接{罒/离}。
岂如公今日，余力兼有之。
愿公寿如山，安乐长在兹。
愿我比蒲稗，永得相因依。

水南冠盖地，城东桃李园。
雪消洛阳堰，春入永通门。
淑景方霭霭，游人稍喧喧。
年丰酒浆贱，日晏歌吹繁。
中有老朝客，华发暎朱轩。
从容三两人，藉草开一尊。
尊前春可惜，身外事勿论。
明日期何处，杏花游赵村。

今朝览明镜，须鬓尽成丝。
行年六十四，安得不衰羸。
亲属惜我老，相顾兴叹咨。
而我独微笑，此意何人知。
笑罢仍命酒，掩镜捋白髭。
尔辈且安坐，从容听我词。
生若不足恋，老亦何足悲。
生若茍可恋，老即生多时。
不老即须夭，不夭即须衰。
晚衰胜早夭，此理决不疑。
古人亦有言，浮生七十稀。
我今欠六岁，多幸或庶几。
傥得及此限，何羡荣启期。
当喜不当叹，更倾酒一卮。

彤云散不雨，赫日吁可畏。
端坐犹挥汗，出门岂容易。
忽思公府内，青衫折腰吏。
复想驿路中，红尘走马使。
征夫更辛苦，逐客弥憔悴。
日入尚趋程，宵分不遑寐。
安知北窗叟，偃卧风飒至。
簟拂碧龙鳞，扇摇白鹤翅。
岂唯身所得，兼示心无事。
谁言苦热天，元有清凉地。

头上渐无发，耳间新有毫。
形容逐日老，官秩随年高。
优饶又加俸，闲稳仍分曹。
饮食免藜藿，居处非蓬蒿。
何言家尚贫，银榼提绿醪。
勿谓身未贵，金章照紫袍。
诚合知止足，岂宜更贪饕。
默默心自问，于国有何劳。

交友沦殁尽，悠悠劳梦思。
平生所厚者，昨夜梦见之。
梦中几许事，枕上无多时。
款曲数杯酒，从容一局碁。
初见韦尚书，金紫何辉辉。
中遇李侍郎，笑言甚怡怡。
终为崔常侍，意色苦依依。
一夕三改变，梦心不惊疑。
此事人尽怪，此理谁得知。
我粗知此理，闻于竺干师。
识行妄分别，智隐迷是非。
若转识为智，菩提其庶几。

宦情本淡薄，年貌又老丑。
紫绶与金章，于予亦何有。
有时独隐几，荅然无所偶。
卧枕一卷书，起尝一杯酒。
书将引昏睡，酒用扶衰朽。
客到忽已酣，脱巾坐搔首。
疏顽倚老病，容恕惭交友。
忽思庄生言，亦拟鞭其后。

新诗绝笔声名歇，旧卷生尘箧笥深。
时向歌中闻一句，未容倾耳已伤心。

薄食当斋戒，散班同隐沦。
佛容为弟子，天许作闲人。
唯置床临水，都无物近身。
清风散发卧，兼不要纱巾。

烟景冷苍茫，秋深夜夜霜。
为思池上酌，先觉瓮头香。
未暇倾巾漉，还应染指尝。
醍醐惭气味，琥珀让晶光。
若许陪歌席，须容散道场。
月终斋戒毕，犹及菊花黄。

东岸菊丛西岸柳，柳阴烟合菊花开。
一条秋水琉璃色，阔狭才容小舫回。
除却悠悠白少傅，何人解入此中来。

林梢隐映夕阳残，庭际萧疏夜气寒。
霜草欲枯虫思急，风枝未定鸟栖难。
容衰见镜同惆怅，身健逢杯且喜欢。
应是天教相煖热，一时垂老与闲宫。

病容衰惨淡，芳景晚蹉跎。
无计留春得，争能奈老何。
篇章慵报荅，杯䜩喜经过。
顾我酒狂久，负君诗债多。
敢辞携绿蚁，只愿见青娥。
最忆阳关唱，真珠一串歌。

茂苑绮罗佳丽地，女湖桃李艳阳时。
心奴已死胡容老，后辈风流是阿谁。

炎凉迁次速如飞，又脱生衣着熟衣。
遶壁暗蛩无限思，恋巢寒燕未能归。
须知流辈年年失，莫叹衰容日日非。
旧语相传聊自慰，世间七十老人稀。

玉管朱弦莫急催，容听歌送十分杯。
长爱夫怜第二句，请君重唱夕阳开。

仙翁已得道，混迹寻岩泉。
肌肤冰雪莹，衣服云霞鲜。
绀发丝并致，龆容花共妍。
方瞳点玄漆，高步凌非烟。
几见桑海变，莫知龟鹤年。
所憩九清外，所游五岳巅。
轩昊旧为侣，松乔难比肩。
每嗟人世人，役役如狂颠。
孰能脱羁鞅，尽遭名利牵。
貌随岁律换，神逐光阴迁。
惟余负忧谴，憔悴湓江壖。
衰鬓忽霜白，愁肠如火煎。
羁旅坐多感，裴回私自怜。
晴眺五老峰，玉洞多神仙。
何当悯湮厄，授道安虚孱。
我师惠然来，论道穷重玄。
浩荡八溟阔，志泰心超然。
形骸既无束，得丧亦都捐。
岂识椿菌异，那知鹏鷃悬。
丹华既相付，促景定当延。
玄功曷可报，感极惟勤拳。
霓旌不肯驻，又归武夷川。
语罢倏然别，孤鹤升遥天。
赋诗叙明德，永续步虚篇。

水浅鱼稀白鹭饥，劳心瞪目待鱼时。
外容闲暇中心苦，似是而非谁得知。

竹鞋葵扇白绡巾，林野为家云是身。
山寺每游多寄宿，都城暂出即经旬。
汉容黄绮为逋客，尧放巢由作外臣。
昨日制书临郡县，不该愚谷醉乡人。

风清泉冷竹修修，三伏炎天凉似秋。
黄犬引迎骑马客，青衣扶下钓鱼舟。
衰容自觉宜闲坐，蹇步谁能更远游。
料得此身终老处，只应林下与滩头。

历想为官日，无如刺史时。
欢娱接宾客，饱暖及妻儿。
自到东都后，安闲更得宜。
分司胜刺史，致仕胜分司。
何况园林下，欣然得朗之。
仰名同旧识，为乐即新知。
有雪先相访，无花不作期。
鬬醲干酿酒，夸妙细吟诗。
里巷千来往，都门五别离。
岐分两回首，书到一开眉。
叶落槐亭院，冰生竹阁池。
雀罗谁问讯，鹤氅罢追随。
身与心俱病，容将力共衰。
老来多健忘，唯不忘相思。

选石铺新路，安桥压古堤。
似从银汉下，落傍玉川西。
影定栏杆倒，标高华表齐。
烟开虹半见，月冷鹤双栖。
材映夔龙小，功嫌元凯低。
从容济世后，余力及黔黎。

无可奈何兮！白日走而朱颜颓，少日往而老日催。
生者不住兮死者不回，况乎宠辱丰悴之外物。
又何常不十去而一来，去不可挽兮来不可推。
无可奈何兮！已焉哉！惟天长而地久，前无始兮后无终。
嗟吾生之几何，寄瞬息乎其中。
又如太仓之稊米，委一粒于万锺。
何不与道逍遥？委化从容。
纵心放志，泄泄融融。
胡为乎分爱恶于生死，系忧喜于穷通。
倔强其骨髓，龃龉其心胸。
合冰炭以交战，祗自苦兮厥躬。
彼造物者，云何不为。
此与化者，云何不随。
或喣或吹，或盛或衰。
虽千变与万化，委一顺以贯之。
为彼何非，为此何是。
谁冥此心，梦蝶之子。
何祸非福，何吉非凶。
谁达此观，丧马之翁。
俾吾为秋毫之杪，吾亦自足。
不见其小，俾吾为泰山之阿。
吾亦无余，不见其多。
是以达人静则吻然与阴合迹，动则浩然与阳同波。
委顺而已，孰知其他。
时邪命邪！吾其无奈彼何？委邪顺邪！彼亦无奈吾何？夫两无奈何，然后能冥至顺而合太和。
故吾所以饮太和，扣至顺，而为无可奈何之歌。

十亩之宅，五亩之园。
有水一池，有竹千竿。
勿谓土狭，勿谓地偏。
足以容膝，足以息肩。
有堂有庭，有桥有船。
有书有酒，有歌有弦。
有叟在中，白须飘然。
识分知足，外无求焉。
如鸟择木，姑务巢安。
如龟居坎，不知海宽。
灵鹤怪石，紫菱白莲。
皆吾所好，尽在吾前。
时饮一杯，或吟一篇。
妻孥熙熙，鸡犬闲闲。
优哉游哉，吾将终老乎其间。

忆昔嬉游伴，多陪欢宴场。
寓居同永乐，幽会共平康。
师子寻前曲，声儿出内坊。
花深态奴宅，竹错得怜堂。
庭晚开红药，门闲荫绿杨。
经过悉同巷，居处尽连墙。
时世高梳髻，风流澹作妆。
戴花红石竹，帔晕紫槟榔。
鬓动悬蝉翼，钗垂小凤行。
拂胸轻粉絮，煖手小香囊。
选胜移银烛，邀欢举玉觞。
炉烟凝麝气，酒色注鹅黄。
急管停还奏，繁弦慢更张。
雪飞回舞袖，尘起绕歌梁。
旧曲翻调笑，新声打义扬。
名情推阿轨，巧语许秋娘。
风暖春将暮，星回夜未央。
宴余添粉黛，坐久换衣裳。
结伴归深院，分头入洞房。
彩帷开翡翠，罗荐拂鸳鸯。
留宿争牵袖，贪眠各占床。
绿窗笼水影，红壁背灯光。
索镜收花钿，邀人解袷裆。
暗娇妆靥笑，私语口脂香。
怕听钟声坐，羞明映缦藏。
眉残蛾翠浅，鬟解绿云长。
聚散知无定，忧欢事不常。
离筵开夕宴，别骑促晨装。
去住青门外，留连浐水傍。
车行遥寄语，马驻共相望。
云雨分何处，山川共异方。
野行初寂莫，店宿乍恓惶。
别后嫌宵永，愁来厌岁芳。
几看花结子，频见露为霜。
岁月何超忽，音容坐渺茫。
往还书断绝，来去梦游扬。
自我辞秦地，逢君客楚乡。
常嗟异岐路，忽喜共舟航。
话旧堪垂泪，思乡数断肠。
愁云接巫峡，泪竹近潇湘。
月落江湖阔，天高节候凉。
浦深烟渺渺，沙冷月苍苍。
红叶江枫老，青芜驿路荒。
野风吹蟋蟀，湖水浸菰蒋。
帝路何由见，心期不可忘。
旧游千里外，往事十年强。
春昼提壶饮，秋林摘橘尝。
强歌还自感，纵饮不成狂。
永夜长相忆，逢君各共伤。
殷勤万里意，幷写赠萧郎。

蛾眉山势接云霓，欲逐刘郎北路迷。
若似剡中容易到，春风犹隔武陵溪。

卧龙决起为时君，寂寞匡庐惟白云。
今日仲容修故业，草堂焉敢更移文。

片玉寄幽石，纷纶当代名。
荆人献始遇，良匠琢初成。
冰映寒光动，虹开晚色明。
雅容看更澈，余响扣弥清。
自与琼瑶比，方随掌握荣。
因知君有用，高价伫连城。

传警千门寂，南郊彩仗回。
但惊龙再见，谁识日双开。
德泽施云雨，恩光变烬灰。
阅兵貔武振，听乐凤皇来。
候刻移宸辇，遵时集观台。
多惭远臣贱，不得礼容陪。

律穷方数寸，室暗在三重。
伶管灰先动，秦正节已逢。
商声辞玉笛，羽调入金钟。
密叶翻霜彩，轻冰敛水容。
望鸿南去绝，迎气北来浓。
愿托无凋性，寒林自比松。

江亭闲望处，远近见秦源。
古寺迟春景，新花发杏园。
萼中轻蘂密，枝上素姿繁。
拂雨云初起，含风雪欲翻。
容辉明十地，香气遍千门。
愿莫随桃李，芳菲不为言。

毛仙翁，毛仙翁，容貌常如二八童。
几岁头梳云鬓绿，无时面带桃花红。
眼前人世阅沧海，肘后药成辞月宫。
方口秀眉编贝齿，了然炅炅双瞳子。
芝椿禀气本坚强，龟鹤计年应不死。
四海五山长独游，矜贫傲富欺王侯。
灵通指下砖甓化，瑞气炉中金玉流。
定是烟霞列仙侣，暂来尘俗救危苦。
紫霞妖女琼华飞，秘法虔心传付与。
阴功足，阴功成，羽驾何年归上清。
待我休官了婚嫁，桃源洞里觅仙兄。

曾对金銮直，同依玉树阴。
雪英飞舞近，烟叶动摇深。
素萼年年密，衰容日日侵。
劳君想华发，近欲不胜簪。

华省春霜曙，楼阴植小松。
移根依厚地，委质别危峰。
北户知犹远，东堂幸见容。
心坚终待鹤，枝嫩未成龙。
夜影看仍薄，朝岚色渐浓。
山苗不可荫，孤直俟秦封。

漠漠复溶溶，乘春任所从。
映林初展叶，触石未成峰。
旭日消寒翠，晴烟点净容。
霏微将似灭，深浅又如重。
薄彩临溪散，轻阴带雨浓。
空余负樵者，岭上自相逢。

十年学道苦劳神，赢得尊前一病身。
天上故人皆自贵，山中明月独相亲。
客心淡泊偏宜静，吾道从容不厌贫。
几度临风一回首，笑看华发及时新。

旧日仪容只宛然，笑谈不觉度流年。
凡缘未了嗟无子，薄命能孤不怨天。
一醉便同尘外客，百杯疑是酒中仙。
人生随处堪为乐，管甚秋香满鬓边。

满头华发向人垂，长逝音容迥莫追。
先垅每怀风木夜，画堂无复彩衣时。
停车遥望孤云影，翘首惊看吊鹤悲。
独有贤人崇孝义，伤心共咏蓼莪诗。

朔风猎猎惨寒沙，关月寥寥咽暮笳。
放逐一心终去国，驱驰千里未还家。
青蝇点玉原非病，沧海遗珠世所嗟。
直道未容淹屈久，暂劳踪迹寄天涯。

僧家胜景瞰平川，雾重岚深马不前。
宛转数声花外鸟，往来几叶渡头船。
青山远隔红尘路，碧殿深笼绿树烟。
闻道此中堪遁迹，肯容一榻学逃禅。

星寥寥兮月细轮，佳期可想兮不可亲。
云衣香薄妆态新，彩𫐌悠悠度天津。
玉幌相逢夜将极，妖红惨黛生愁色。
寂寞低容入旧机，歇著金梭思往夕。
人间不见因谁知，万家闺艳求此时。
碧空露重彩盘湿，花上乞得蜘蛛丝。

商风动叶初，萧索一贫居。
老性容茶少，羸肌与簟疏。
旧醅难重漉，新菜未胜鉏。
才薄无潘兴，便便画偃庐。

南越逢初伏，东林度一朝。
曲池煎畏景，高阁绝微飇。
竹簟移先洒，蒲葵破复摇。
地偏毛瘴近，山毒火威饶。
裛汗𫄨如濯，亲床枕并烧。
堕枝伤翠羽，萎叶惜红蕉。
且困流金炽，难成独酌谣。
望霖窥润础，思吹候生条。
旅恨生乌浒，乡心系洛桥。
谁怜在炎客，一夕壮容销。

愁脸无红衣满尘，万家门户不容身。
曾将一笑君前去，悮杀几多回顾人。

岂是昧容华，岂不知机织。
自是生寒门，良媒不相识。

玉堂花院小枝红，绿窗一片春光晓。
玉容惊觉浓睡醒，圆蟾挂出妆台表。
金盘解下丛鬟碎，三尺巫云绾朝翠。
皓指高低寸黛愁，水精梳滑参差坠。
须臾拢掠蝉鬓生，玉钗冷透冬冰明。
芙蓉拆向新开脸，秋泉慢转眸波横。
鹦鹉偷来话心曲，屏风半倚遥山绿。

寒姿数片奇突兀，曾作秋江秋水骨。
先生应是厌风云，著向江边塞龙窟。
我来池上倾酒尊，半酣书破青烟痕。
参差翠缕摆不落，笔头惊怪黏秋云。
我闻吴中项容水墨有高价，邀得将来倚松下。
铺却双缯直道难，掉首空归不成画。

已沐识坚贞，应怜器未成。
辉山方可重，散璞乍堪惊。
玷灭随心正，瑕消夺眼明。
琢磨虹气在，拂拭水容生。
赏玩冰光冷，提携月魄轻。
伫当亲捧握，瑚琏幸齐名。

夙陪翰墨徒，深论穷文格。
丽则风骚后，公然我词客。
晚依方外友，极理探精赜。
吻合南北宗，昼公我禅伯。
尤明性不染，故我行贞白。
随顺令得解，故我言芳泽。
霅水漾清浔，吴山横碧岑。
含珠复蕴玉，价重双南金。
的皪曜奇彩，凄清流雅音。
商声发楚调，调切谱瑶琴。
吴山为我高，霅水为我深。
万景徒有象，孤云本无心。
众木岂无声，椅桐有清响。
众耳岂不聆，锺期有真赏。
高洁古人操，素怀夙所仰。
觌君冰雪姿，祛我淫滞想。
常吟柳恽诗，苕浦久相思。
逮此远为郡，蘋洲芳草衰。
逢师年腊长，值我病容羸。
共话无生理，聊用契心期。

喧喧金石容既缺，肃肃羽驾就行列。
缑山遗响昔所闻，庙庭进旅今攸设。

区囿三百里，常闻驷马来。
旌旗朝甬道，箫鼓燕平台。
追昔赋文雅，从容游上才。
竹园秋水净，风苑雪烟开。
牛祸衅将发，羊孙谋始回。
袁丝徒伏剑，长孺欲成灰。
兴废由所感，湮沦斯可哀。
空留故池雁，刷羽尚徘徊。

壮龄心已尽，孤赏意犹存。
岂望图麟阁，惟思卧鹿门。
无谋堪适野，何力可拘原。
只有容身去，幽山自灌园。

贱子守柴荆，谁人记姓名。
风云千骑降，草木一阳生。
礼异江河动，欢殊里巷惊。
称觞容侍坐，看竹许同行。
遇觉沧溟浅，恩疑太岳轻。
尽搜天地物，无谕此时情。

杳杳复苍然，无云日暮天。
象分青气外，景尽赤霄前。
渐吐星河色，遥生水木烟。
从容难附丽，顾步欲澄鲜。
但见收三素，何能测上玄。
应非暂呈瑞，不许出山川。

一见清容惬素闻，有人传是紫阳君。
来时玉女裁春服，翦破湘山几片云。

翠壁开天池，青崖列云树。
冰容不可状，杳若清河雾。
常闻先生教，指示秦仪路。
二子才不同，逞词过尺度。
偶因从吏役，远到冥栖处。
松月想旧山，烟霞了如故。
未遑炼金鼎，日觉容光暮。
万虑随境生，何由返真素。
寂寞天籁息，清迥鸟声曙。
回首望重重，无期挹风驭。

翠壁开天池，青崖列云树。
冰容不可状，杳若清河雾。
常闻先生教，指示秦仪路。
二子才不同，逞词过尺度。
偶因从吏役，远到冥栖处。
松月想旧山，烟霞了如故。
未遑炼金鼎，日觉容光暮。
万虑随境生，何由返真素。
寂寞天籁息，清迥鸟声曙。
回首望重重，无期挹风驭。

冰作形容雪作眉，早知谈论两川知。
如今不用空求佛，但把令狐宰相诗。

年才二十众知名，孤鹤仪容彻骨清。
口传天语来人世，却逐祥云上玉京。

城外无尘水间松，秋天木落见山容。
共寻萧史江亭去，一望终南紫阁峰。

拂槛爱贞容，移根自远峰。
已曾经草没，终不任苔封。
叶少初陵雪，鳞生欲化龙。
乘春濯雨露，得地近垣墉。
逐吹香微动，含烟色渐浓。
时回日月照，为谢小山松。

匣中取镜辞灶王，罗衣掩尽明月光。
昔时长著照容色，今夜潜将听消息。
门前地黑人来稀，无人错道朝夕归。
更深弱体冷如铁，绣带菱花怀里热。
铜片铜片如有灵，愿照得见行人千里形。

秋波入白水，帆去侵空小。
五两剧奔星，樯乌疾飞鸟。
盆城依落日，盆浦看云眇。
云眇更苍苍，匡山低夕阳。
楚客喜风水，秦人悲异乡。
异乡秋思苦，江皋月华吐。
漾漾隐波亭，悠悠通月浦。
津桥归候吏，竹巷开门户。
容膝有匡床，及肩才数堵。
隙光非白驹，悬磬我无虞。
体瘦寡行立，家肥安啜哺。
天书怜谴谪，重作朱轓客。
四座眼全青，一麾头半白。
今来思往事，往事益凄然。
风月同今昔，悲欢异目前。
四时嗟阅水，一纪换流年。
独有西庭鹤，孤鸣白露天。

罢分符竹作闲官，舟冻肥河拟棹难。
食蘗苦心甘处困，饮冰持操敢辞寒。
夜灯空应渔家火，朝食还依雁宿滩。
西奏血诚遥稽首，乞容归病老江干。

青莎满地无三径，白发缘头忝四人。
官职谬齐商岭客，姓名那重汉廷臣。
圣朝寡罪容衰齿，愚叟多惭未退身。
惟有门人怜钝拙，劝教沈醉洛阳春。

上家山，家山依旧好。
昔去松桂长，今来容须老。
上家山，临古道。
高低入云树，芜没连天草。
草色绿萋萋，寒蛩遍草啼。
噪鸦啼树远，行雁帖云齐。
嵒光翻落日，僧火开经室。
竹洞磬声长，松楼钟韵疾。
苔阶泉溜鈌，石甃青莎密。
旧径行处迷，前交坐中失。
叹息整华冠，持杯强自欢。
笑歌怜稚孺，弦竹纵吹弹。
山明溪月上，酒满心聊放。
丱发此淹留，垂丝匪闲旷。
青山不可上，昔事还惆怅。
况复白头人，追怀空望望。

烟水吴都郭，阊门架碧流。
绿杨深浅巷，青翰往来舟。
朱户千家室，丹楹百处楼。
水光摇极浦，草色辨长洲。
忆作麻衣翠，曾为旅棹游。
放歌随楚老，清宴奉诸侯。
花寺听莺入，春湖看雁留。
里吟传绮唱，乡语认歈讴。
桥转攒虹饮，波通鬬鹢浮。
竹扉梅圃静，水巷橘园幽。
缝堵荒麋苑，穿岩破虎丘。
旧风犹越鼓，余俗尚吴钩。
故馆曾闲访，遗基亦遍搜。
吹台山木尽，香径佛宫秋。
帐殿菰蒲掩，云房露雾收。
苎萝妖覆灭，荆棘鬼包羞。
风月俄黄绶，经过半白头。
重来冠盖客，非复别离愁。
候火分通陌，前旌驻外邮。
水风摇彩斾，堤柳引鸣驺。
问吏儿孙隔，呼名礼敬修。
顾瞻殊宿昔，语默过悲忧。
义感心空在，容衰日易偷。
还持沧海诏，从此布皇猷。

戎容罢引旌旗卷，朱户褰开雉堞高。
山耸翠微连郡阁，地临沧海接灵鳌。
坐疑许宅驱鸡犬，笑类樊妻化羽毛。
惆怅桂枝零落促，莫思方朔种仙桃。

绿荷舒卷凉风晓，红萼开萦紫菂重。
游女汉皋争笑脸，二妃湘浦并愁容。
自含秋露贞姿结，不竞春妖冶态秾。
终恐玉京仙子识，却将归种碧池峰。

烟昏水郭津亭晚，回望金陵若动摇。
冲浦回风翻宿浪，照沙低月敛残潮。
柳经寒露看萧索，人改衰容自寂寥。
官冷旧谙唯旅馆，岁阴轻薄是凉飙。

商颜重命伊川叟，时事知非入洛人。
连野碧流通御苑，满阶秋草过天津。
每惭清秩容衰齿，犹有华簪寄病身。
驱马独归寻里巷，日斜行处旧红尘。

恭承宠诏临伊洛，静守朝章化比闾。
风变市儿惊偃草，雨晴郊薮谬随车。
改张琴瑟移胶柱，止息笙篁辨鲁鱼。
唯有从容期一德，使齐文教奉皇居。

忆昔我祖神仙主，玄元皇帝周柱史。
曾师轩黄友尧汤，混迹和光佐周武。
周之天子无仙气，成武康昭都瞥尔。
穆王麤识神仙事，八极轮蹄方逞志。
鹤发韬真世不知，日月星辰几回死。
金鼎作丹丹化碧，三万六千神入宅。
仙兄受术几千年，已是当时驾鸿客。
海光悠容天路长，春风玉女开宫院。
紫笔亲教书姓名，玉皇诏刻青金简。
桂窗一别三千春，秦妃镜里娥眉新。
忽控香虬天上去，海隅劫石霄花尘。
一从仙驾辞中土，顽日昏风老无主。
九州争夺无时休，八骏垂头避豺虎。
我亦玄元千世孙，眼穿望断苍烟根。
花麟白凤竟冥寞，飞春走月劳神昏。
百年命促奔马疾，愁肠盘结心摧崪。
今朝稽首拜仙兄，愿赠丹砂化秋骨。

寄玉莲花藏，缄珠贝叶扃。
院闲容客读，讲倦许僧听。
部列雕金榜，题存刻石铭。
永添鸿宝集，莫杂小乘经。

轻轻蒙蒙，龙言凤语何从容。
耳有响兮目无踪，杳杳默默。
花张锦织，王[母]初自昆仑来。
茅盈王方平在侧，青毛仙鸟衔锦符。
谨上阿环起居王母书，始知仙事亦多故。
一隔绛河千岁余，详玉字。
多喜气，瑶台明月来堕地。
冠剑低昂蹈舞频，礼容尽若君臣事。
愿言小仙艺，姓名许飞琼。
洞阴玉磬敲天声，乐王[母]，一送玉杯长命酒。
碧花醉，灵扬扬，笑赐二子长生方。
二子未及伸拜谢，苍苍上兮皇皇下。

轻轻蒙蒙，龙言凤语何从容。
耳有响兮目无踪，杳杳默默。
花张锦织，王[母]初自昆仑来。
茅盈王方平在侧，青毛仙鸟衔锦符。
谨上阿环起居王母书，始知仙事亦多故。
一隔绛河千岁余，详玉字。
多喜气，瑶台明月来堕地。
冠剑低昂蹈舞频，礼容尽若君臣事。
愿言小仙艺，姓名许飞琼。
洞阴玉磬敲天声，乐王[母]，一送玉杯长命酒。
碧花醉，灵扬扬，笑赐二子长生方。
二子未及伸拜谢，苍苍上兮皇皇下。

汉家代久淳风薄，帝重微行极荒乐。
青娥三千奉一人，班女不以色事君。
朝停玉辇诏同载，三十六宫皆眄睐。
不惊六马缓天仪，从容鸣环前致辞。
君恩如海深难竭，妾命如丝轻易绝。
愿陪阿[母]同小星，敢使太阳齐万物。
周末幽王不可宗，妾闻上圣遗休风。
五更三老待白日，八十一女居深宫。
愿将辇内有余席，回赐忠臣妾恩泽。

东岩采薇人，岩际朝见月。
怪堕幽萝间，非时更澄彻。
绿萝就玉兔，再与高鸟歇。
清光照掌中，始悟石上发。
谁传阴阳火，铸此天地物。
深影藏半山，虚轮带凝雪。
早回谢公赏，今遇樵夫说。
白日乘彩霞，翩翩对容发。
我图辨鬼魅，信美留烟阙。
形神乍相逢，竟夕难取别。
如其终身照，可化黄金骨。

明月摇落夜，深堂清净弦。
中间楚妃奏，十指哀婵娟。
寥寥夜含风，荡荡意如泉。
寂寞物无象，依稀语空烟。
旅人多西望，客雁难南前。
由来感神事，岂为无情传。
容华能几时，不再来者年。
此夕河汉上，双星含凄然。

幽人无近迹，别易会则稀。
黄鹤亦姓丁，寥寥何处飞？时见海上山，绕云心依依。
谅无驭风术，中路愁虚归。
童发慕道心，壮年堕尘机。
白日不饶我，如今事皆非。
群羊化石尽，双凫与我违。
□岳黄金富，轩辕晓霞衣。
谁令日在眼，容色烟云微。

十二峰峦鬬翠微，石烟花雾犯容辉。
青春楚女妒云老，白日神人入梦稀。
银箭暗凋歌夜烛，珠泉频点舞时衣。
谁伤宋玉千年后，留得青山辨是非。

七月朔方雁心苦，联影翻空落南土。
八月江南阴复晴，浮云绕天难夜行。
羽翼劳痛心虚惊，一声相呼百处鸣。
楚童夜宿烟波侧，沙上布罗连草色。
月暗风悲欲下天，不知何处容栖息？楚童胡为伤我神，尔不曾作远行人。
江南羽族本不少，宁得网罗此客鸟。

东方暮空海面平，骊龙弄珠烧月明。
海人惊窥水底火，百宝错落随龙行。
浮心一夜生奸见，月质龙躯看几遍。
擘波下去忘此身，迢迢谓海无灵神。
海宫正当龙睡重，昨夜孤光今得弄。
河伯空忧水府贫，天吴不敢相惊动。
一团冰容掌上清，四面人入光中行。
腾华乍摇白日影，铜镜万古羞为灵。
海边老翁怨狂子，抱珠哭向无底水。
一富何须龙颔前，千金几葬鱼腹里。
鳞虫变化为阴阳，填海破山无景光。
拊心髣髴失珠意，此土为尔离农桑。
饮风衣日亦饱煖，老翁掷却荆鸡卵。

西陵宜先启，春寒寝庙清。
历官分气候，天子荐精诚。
已辨瑶池色，如和玉珮鸣。
礼余神转肃，曙后月残明。
雅合霜容洁，非同雪体轻。
空怜一掬水，珍重此时情。

道林岳麓仲与昆，卓荦请从先后论。
松根踏云二千步，始见大屋开三门。
泉清或戏蛟龙窟，殿豁数尽高帆掀。
即今异鸟声不断，闻道看花春更繁。
从容一衲分若有，萧瑟两鬓吾能髠。
逢迎侯伯转觉贵，膜拜佛像心加尊。
稍揖皇英颒浓泪，试与屈贾招清魂。
荒唐大树悉楠桂，细碎枯草多兰荪。
沙弥去学五印字，静女来悬千尺幡。
主人念我尘眼昏，半夜号令期至暾。
迟回难得上白舫，羁泄不敢言绿尊。
两祠物色采拾尽，壁间杜甫真少恩。
晚来光彩更腾射，笔锋正健如可吞。

金谷千年后，春花发满园。
红芳徒笑日，秾艳尚迎轩。
雨湿轻光软，风摇碎影翻。
犹疑施锦帐，堪叹罢朱纨。
愁态莺吟涩，啼容露缀繁。
殷勤问前事，桃李竟无言。

将寻国朝事，静读柳芳历。
八月日之五，开卷忽感激。
正当天宝末，抚事坐追惜。
仰思圣明帝，贻祸在肘腋。
杨李盗吏权，贪残日狼籍。
燕戎伺其便，百万奋长戟。
两河连烟尘，二京成瓦砾。
生人死欲尽，揳业犹不息。
肃宗传宝图，寇难连年击。
天地方开泰，铸鼎成继述。
万国哭龙衮，悲思动蛮[貊]。
自此千秋节，不复动金石。
悲风扬霜天，穗帷冷尘席。
零落太平老，东西乱离客。
往往为余言，呜咽泪双滴。
况当近塞地，哀吹起边笛。
抚几观陈文，使我心不怿。
花萼笑繁华，温泉树容碧。
霓裳烟云尽，梨园风雨隔。
露囊与金镜，东逝惊波溺。
昔闻欢娱事，今日成惨戚。
神仙不可求，剑玺苔文积。
万古长恨端，萧萧泰陵陌。

十年一相见，世俗信多岐。
云雨易分散，山川长间之。
我衔凤阙恩，按狱桥山陲。
君在龙骧府，掌奏羽檄词。
相去百余里，魂梦自相驰。
形容在胸臆，书札通相思。
烦君爱我深，轻车忽载脂。
塞门秋色老，霜气方凝姿。
此地少平川，冈阜相参差。
谁知路非远，行者多云疲。
君能犯劲风，信宿凌欹危。
情亲不自倦，下马开双眉。
相对坐沉吟，屈指惊岁时。
万事且莫问，一杯欣共持。
阳乌忽西倾，明蟾挂高枝。
卷帘引瑶玉，灭烛临霜墀。
中庭有疏芦，淅淅闻风吹。
长河卷云色，凝碧无瑕疵。
一言开我怀，旷然澹希夷。
悠悠夜方永，冷思偏相宜。
眉睫无他人，与君闲解题。
陶然叩寂寞，更请吟清诗。
得意且忘言，何况竹与丝。
顷刻过三夕，起坐轻四肢。
明朝告行去，惨然还别离。
出门送君去，君马扬金羁。
回来坐空堂，寂寞无人知。

投迹清冰上，凝光动早春。
兢兢愁陷履，步步怯移身。
鸟照微生水，狐听或过人。
细迁形外影，轻蹑镜中轮。
咫尺忧偏远，危疑惧已频。
愿坚容足分，莫使独惊神。

一纵东越入西秦，十度闻莺不见春。
试向昆山投瓦砾，便容灵沼濯埃尘。
悲欢暗负风云力，感激潜生草木身。
中夜自将形影语，古来吞炭是何人。

朝旦微风吹晓霞，散为和气满家家。
不知容貌潜消落，且喜春光动物华。
出问池冰犹塞岸，归寻园柳未生芽。
摩娑酒瓮重封闭，待入新年共赏花。

长吟重悒然，为忆山中年。
清瑟泛遥夜，乱花随暮烟。
珠林余露气，乳窦滴香泉。
迹远尘埃外，花开绮藻前。
岩罗云貌逸，竹抱水容妍。
蕙磴飞英遶，萍潭片影悬。
林藏诸曲胜，台擅一峰偏。
会可标真寄，焚香对石筵。

千里南云度塞鸿，秋容无迹淡平空。
人间玉岭清宵月，天上银河白昼风。
潘赋登山魂易断，楚歌遗佩怨何穷。
往来未若奇张翰，欲鲙霜鲸碧海东。

映水有深意，见人无惧心。
白发不能容相国，也同闲客满头生。

茂苑闲居木石同，旋开小迳翦蒿蓬。
虚游心在鸿蒙外，穴处身疑培𪣻中。
花影一阑吟夜月，松声半榻卧秋风。
百年寄傲聊容膝，何必高车驷马通。

嵩阳听罢讲经钟，远访庭闱锡度空。
蒲履谩从归后织，衲衣犹记别时缝。
地横龙朔连沙暝，山入乌桓碧树重。
梵宇传来金贝叶，花前拜捧慰亲容。

南国看花动远情，沈郎诗苦瘦容生。
铁心自儗山中赋，玉笛谁将月下横。
临水一枝春占早，照人千树雪同清。
好风吹醒罗浮梦，莫听空林翠羽声。

三十年前与君别，可怜容色夺花红。
谁知日月相催促，此度见君成老翁。

大堤女儿郎莫寻，三三五五结同心。
清晨对镜理容色，意欲取郎千万金。

每坐台前见玉容，今朝不与昨朝同。
良人一夜出门宿，减却桃花一半红。

缥缈吾家一女仙，冰容虽小不知年。
有时频夜看明月，心在嫦娥几案边。

上国羞长选，戎装贵所从。
山田依法种，兵食及时供。
水汽诗书软，岚烟笔砚浓。
几时无事扰，相见得从容。

年少登科客，从军诏命新。
行装有兵器，祖席尽诗人。
细雨湘城暮，微风楚水春。
浔阳应足雁，梦泽岂无尘。
猿叫来山顶，潮痕在树身。
从容多暇日，佳句寄须频。

酒阑歌罢更迟留，携手思量凭翠楼。
桃李容华犹叹月，风流才器亦悲秋。
光阴不觉朝昏过，岐路无穷早晚休。
似把剪刀裁别恨，两人分得一般愁。

相别何容易，相逢便岁年。
客来嫌路远，谁得到君边。
岳色鸟啼里，钟声竹影前。
只应访支遁，时得话诗篇。

漫作容身计，今知拙有余。
青衫迎驿使，白发忆山居。
道友怜蔬食，吏人嫌草书。
须为长久事，归去自耕锄。

霭霭纷纷不可穷，戛笙歌处尽随龙。
来依银汉一千里，归傍巫山十二峰。
呈瑞每闻开丽色，避风仍见挂乔松。
怜君翠染双蝉鬓，镜里朝朝近玉容。

西郭尘埃外，新亭制度奇。
地形当要处，人力是闲时。
结构方殊绝，高低更合宜。
栋梁清俸买，松竹远山移。
佛寺幽难敌，仙家景可追。
良工惭巧尽，上客恨逢迟。
两面寒波涨，当前软柳垂。
清虚宜月入，凉冷胜风吹。
宴赏军容静，登临妓乐随。
鱼龙听弦管，凫鹤识旌旗。
泛鹢春流阔，飞觞白日欹。
闲花长在户，嫩藓乍缘墀。
永望情无极，频来困不辞。
云峰晴转翠，烟树晓逾滋。
向野惟贪静，临空遽觉危。
行人如不到，游乐更何为。

直庐仙掖近，春气曙犹寒。
隐隐银河在，丁丁玉漏残。
微风飘更切，万籁杂应难。
凤阁明初启，鸡人唱渐阑。
静宜来禁里，清是下云端。
我识朝天路，从容自整冠。

圣朝同舜日，作相有夔龙。
理化知无外，烝黎尽可封。
燮和皆达识，出入并登庸。
武骑增余勇，儒冠贵所从。
赠诗全六义，出镇越千峰。
连日陈天乐，芳筵叠酒锺。
乌台情已洽，凤阁分弥浓。
栈转旌摇水，崖高马蹋松。
恩深施远俗，化美见前踪。
江晓流巴字，山晴耸剑峰。
双油拥上宰，四海羡临邛。
先路声华远，离京诏旨重。
岁除今向尽，春色即相逢。
嫩叶抽頳蘂，新苔长翠茸。
冰销鱼潎潎，林煖鸟噰噰。
泉落闻难尽，花开看不供。
青城方眷恋，黄阁竟从容。
计日归台席，还听长乐钟。

道同无宿约，三伏自从容。
窗豁山侵座，扇摇风下松。
客吟多遶竹，僧饭只凭钟。
向晚分归路，莓苔行迹重。

客来初夜里，药酒自开封。
老渐多归思，贫惟长病容。
苦寒灯焰细，近晓鼓声重。
僧可还相舍，深居闭古松。

叶叶如眉翠色浓，黄莺偏恋语从容。
桥边陌上无人识，雨湿烟和思万重。

生灵苏息到元和，上将功成自执戈。
烟雾扫开尊北岳，蛟龙斩断净南河。
旗回海眼军容壮，兵合天心杀气多。
从此四方无一事，朝朝雨露是恩波。

夏天多忆此，早晚得秋分。
旧月来还见，新蝉坐忽闻。
扇风调病叶，沟水隔残云。
别有微凉处，从容不似君。

要地无闲日，仍容冒谒频。
借山年涉闰，寝郡月逾旬。
驿径曾冲雪，方泉省涤尘。
随行溪路细，接话草堂新。
减药痊余癖，飞书苦问贫。
噪蝉离宿壳，吟客寄秋身。
炼句贻箱箧，悬图见蜀岷。
使君匡岳近，终作社中人。

关河度几重，边色上离容。
灞水方为别，沙场又入冬。
曙雕回大旆，夕雪没前峰。
汉使多长策，须令远国从。

孤帆几日程，投刺水边城。
倚櫂逢春老，登筵见月生。
饮酣杯有浪，棋散漏无声。
太守怜才者，从容礼不轻。

较量武艺论勋庸，曾发将军箭落鸿。
握内从夸弯似月，眼前还怕撇来风。
只知击起穿雕镞，不解容和射鹄功。
得病自从杯里后，至今形状怕相逢。

尝闻一粒功，足以反衰容。
方寸如不达，此生安可逢。
寄书时态尽，忆语道情浓。
争得携巾履，同归鸟外峰。

梓桐花幕碧云浮，天许文星寄上头。
武略剑峰环相府，诗情锦浪浴仙洲。
丁香风里飞笺草，邛竹烟中动酒钩。
自古名高闲不得，肯容王粲赋登楼。

退迹依三迳，辞荣继二疏。
圣情容解印，帝里许悬车。
已去龙楼籍，犹分御廪储。
风泉输耳目，松竹助玄虚。
调护心常在，山林意有余。
应嗤紫芝客，远就白云居。

存亡去住一壶中，兄事安期弟葛洪。
甲子已过千岁鹤，仪容方称十年童。
心灵暗合行人数，药力潜均造化功。
终待此身无系累，武陵山下等黄公。

故交他郡见，下马失愁容。
执手向残日，分襟在晚钟。
乡心随皖水，客路过庐峰。
众惜君材器，何为滞所从。

陇头禾偃乳乌飞，兀倚征鞍倍忆归。
正值江南新酿熟，可容闲却老莱衣。

伏牛真怪事，余胜几人谙。
日彩沉青壁，烟容静碧潭。
泛心何虑冷，漱齿讵忘甘。
幸挈壶中物，期君正兴酣。

扁舟何所往，言入善人邦。
旧爱鹏抟海，今闻虎渡江。
士因为政乐，儒为说诗降。
素履冰容静，新词玉润枞。
金鱼聊解带，画鹢稍移桩。
邀妓思逃席，留宾命倒缸。
史材谁是伍，经术世无双。
广厦当宏构，洪钟并待撞。
成龙须讲邴，展骥莫先庞。
应念宗中末，秋萤照一窗。

争走金车叱鞅牛，笑声唯是说千秋。
两边角子羊门里，犹学容儿弄钵头。

薄俗何心议感恩，谄容卑迹赖君门。
春申还道三千客，寂寞无人杀李园。

老大成名仍足病，纵听丝竹也无欢。
高情太守容闲坐，借与青山尽日看。

出入门阑久，儿童亦有情。
不忘将姓字，常说向公卿。
每许连床坐，仍容并马行。
恩深转无语，怀抱甚分明。

罢相恩犹在，那容处静司。
政严初领节，名重更因诗。
公事巡营外，戎装拜敕时。
恭闻长与善，应念出身迟。

风物已萧飒，晚烟生霁容。
斜分紫陌树，远隔翠微钟。
宿客论文静，闲灯落烬重。
无穷林下意，真得古人风。

地里光图谶，樵人共说深。
悠然想高躅，坐使变荒岑。
疏凿因殊旧，亭台亦自今。
静容猿暂下，闲与鹤同寻。
转斾驯禽起，褰帷瀑溜侵。
石稀潭见底，岚暗树无阴。
跻险难通屐，攀栖称抱琴。
云风开物意，潭水识人心。
携榼巡花遍，移舟惜景沈。
世嫌山水僻，谁伴谢公吟。

坐将文教镇藩维，花满东南圣主知。
公务肯容私暂入，丰年长与德相随。
无贤不是朱门客，有子皆如玉树枝。
自爱此身居乐土，咏歌林下日忘疲。

麦风吹雨正徘徊，忽报书从郡合来。
道薄谬应宗伯选，诗成徒费谢公才。
九霄示路空知感，十上惊魂尚未回。
胜寄幸容溪馆宿，龙钟惭见妓筵开。
傥期霁后陪新兴，一滴还须当一杯。

古县萧条秋景晚，昔年陶令亦如君。
头巾漉酒临黄菊，手[板]支颐向白云。
百里岂能容骥足，九霄终自别鸡群。
相思不恨书来少，佳句多从阙下闻。

吾友今生不可逢，风流空想旧仪容。
朝来马上频回首，惆怅他人似蔡邕。

高倚霞梯万丈余，共看移步入宸居。
晓随鹓鹭排金锁，静对铅黄校玉书。
漠漠禁烟笼远树，泠泠宫漏响前除。
还闻汉帝亲词赋，好为从容奏子虚。

萧寺曾过最上方，碧桐浓叶覆西廊。
游人缥缈红衣乱，座客从容白日长。
别后旋成庄叟梦，书来忽报惠休亡。
他时若更相随去，祗是含酸对影堂。

太和八九年，训注极虓虎。
潜身九地底，转上青天去。
四海镜清澄，千官云片缕。
公私各闲暇，追游日相伍。
岂知祸乱根，枝叶潜滋莽。
九年夏四月，天诫若言语。
烈风驾地震，狞雷驱猛雨。
夜于正殿阶，拔去千年树。
吾君不省觉，二凶日威武。
操持北斗柄，开闭天门路。
森森明庭士，缩缩循墙鼠。
平生负奇节，一旦如奴虏。
指名为锢党，状迹谁告诉。
喜无李杜诛，敢惮髡钳苦。
时当秋夜月，日值曰庚午。
喧喧皆传言，明晨相登注。
予时与和鼎，官班各持斧。
和鼎顾予言，我死知处所。
当庭裂诏书，退立须鼎俎。
君门晓日开，赭案横霞布。
俨雅千官容，勃郁吾累怒。
适属命鄜将，昨之传者误。
明日诏书下，谪斥南荒去。
夜登青泥坂，坠车伤左股。
病妻尚在床，稚子初离乳。
幽兰思楚泽，恨水啼湘渚。
恍恍三闾魂，悠悠一千古。
其冬二凶败，涣汗开汤罟。
贤者须丧亡，谗人尚堆堵。
予于后四年，谏官事明主。
常欲雪幽冤，于时一裨补。
拜章岂艰难，胆薄多忧惧。
如何干斗气，竟作炎荒土。
题此涕滋笔，以代投湘赋。

束带谬趋文石陛，有章曾拜皂囊封。
期严无奈睡留癖，势窘犹为酒泥慵。
偷钓侯家池上雨，醉吟隋寺日沈钟。
九原可作吾谁与，师友琅琊邴曼容。

悠悠渠水清，雨霁洛阳城。
槿堕初开艳，蝉闻第一声。
故人容易去，白发等闲生。
此别无多语，期君晦盛名。

柳岸风来影渐疏，使君家似野人居。
云容水态还堪赏，啸志歌怀亦自如。
雨暗残灯碁散后，酒醒孤枕雁来初。
可怜赤壁争雄渡，唯有蓑翁坐钓鱼。

南指陵阳路，东流似昔年。
重恩山未答，双鬓雪飘然。
数仞惭投迹，群公愧拍肩。
驽骀蒙锦绣，尘土浴潺湲。
郭隗黄金峻，虞卿白璧鲜。
貔貅环玉帐，鹦鹉破蛮笺。
极浦沈碑会，秋花落帽筵。
旌旗明迥野，冠珮照神仙。
筹画言何补，优容道实全。
讴谣人扑地，鸡犬树连天。
紫凤超如电，青襟散似烟。
苍生未经济，坟草已芊绵。
往事惟沙月，孤灯但客船。
岘山云影畔，棠叶水声前。
故国还归去，浮生亦可怜。
高歌一曲泪，明日夕阳边。

整整复斜斜，随旗簇晚沙。
门外韩擒虎，楼头张丽华。
谁怜容足地，却羡井中蛙。

三吴裂婺女，九锡狱孤儿。
霸主业未半，本朝心是谁。
永安宫受诏，筹笔驿沈思。
画地乾坤在，濡毫胜负知。
艰难同草创，得失计毫厘。
寂默经千虑，分明浑一期。
川流萦智思，山耸助扶持。
慷慨匡时略，从容问罪师。
褒中秋鼓角，渭曲晚旌旗。
仗义悬无敌，鸣攻故有辞。
若非天夺去，岂复虑能支。
子夜星才落，鸿毛鼎便移。
邮亭世自换，白日事长垂。
何处躬耕者，犹题殄瘁诗。

虬蟠千仞剧羊肠，天府由来百二强。
四皓有芝轻汉祖，张仪无地与怀王。
云连帐影萝阴合，枕遶泉声客梦凉。
深处会容高尚者，水苗三顷百株桑。

盛时常注意，南雍暂分茅。
紫殿辞明主，岩廊别旧交。
危幢侵碧雾，寒斾猎红旓。
德业悬秦镜，威声隐楚郊。
拜尘先洒泪，成厦昔容巢。
遥仰沈碑会，鸳鸯玉佩敲。

晴河万里色如刀，处处浮云卧碧桃。
仙桂茂时金镜晓，洛波飞处玉容高。
雄如宝剑冲牛斗，丽似鸳鸯养羽毛。
他日忆君何处望，九天香满碧萧骚。

清晨候吏把书来，十载离忧得暂开。
痴叔去时还读易，仲容多兴索衔杯。
人心计日殷勤望，马首随云早晚回。
莫为霜台愁岁暮，潜龙须待一声雷。

尘埃终日满窗前，水态云容思浩然。
争得便归湘浦去，却持竿上钓鱼船。

碧树康庄内，清川巩洛间。
坛分中岳顶，城缭大河湾。
广殿含凉静，深宫积翠闲。
楼齐云漠漠，桥束水潺潺。
过雨柽枝润，迎霜柿叶殷。
紫鳞冲晚浪，白鸟背秋山。
月拜西归表，晨趋北向班。
鸳鸿随半仗，貔虎护重关。
玉帐才容足，金樽暂解颜。
迹留伤堕屦，恩在乐衔环。
南省兰先握，东堂桂早攀。
龙门君夭矫，莺谷我绵蛮。
分薄嵇心懒，哀多庾鬓班。
人惭公干卧，频送子牟还。
自睹宸居壮，谁忧国步艰。
只应时与醉，因病纵疏顽。

萧寺暂相逢，离忧满病容。
寒斋秋少燕，阴壁夜多蛩。
树暗水千里，山深云万重。
怀君在书信，莫过雁回峰。

西岩有高兴，路僻几人知。
松荫花开晚，山寒酒熟迟。
游从随野鹤，休息遇灵龟。
长见邻翁说，容华似旧时。

艳阳无处避，皎洁不成容。
素质添瑶水，清光散玉峰。
眠鸥犹恋草，栖鹤未离松。
闻在金銮望，群仙对九重。

行尽青溪日已蹉，云容山影水嵯峨。
楼前归客怨清梦，楼上美人凝夜歌。
独树高高风势急，平湖渺渺月明多。
终期一艇载樵去，来往使帆凌白波。

西岩泉落水容宽，灵物蜿蜒黑处蟠。
松叶正秋琴韵响，菱花初晓镜光寒。
云开星月浮山殿，雨过风雷遶石坛。
仙客不归龙亦去，稻畦长满此池干。

一钵事南宗，僧仪称病容。
曹溪花里别，萧寺竹前逢。
烛影深寒殿，经声彻曙钟。
欲斋檐睡鸽，初定壁吟蛩。
诗继休遗韵，书传永逸踪。
艺多人誉洽，机绝道情浓。
汲涧瓶沈藻，眠堦锡挂松。
云鸣新放鹤，池卧旧降龙。
露茗山厨焙，霜秔野碓舂。
梵文明处译，禅衲暖时缝。
层塔题应遍，飞轩步不慵。
绣梁交薜荔，画井倒芙蓉。
翠户垂旗网，朱窗列剑锋。
寒风金磬远，晴雪玉楼重。
妙理三乘达，清才万象供。
山高横睥睨，滩浅聚艨艟。
微雾苍平楚，残晖淡远峰。
林疏霜摵摵，波静月溶溶。
剑出因雷焕，琴全遇蔡邕。
西方知有社，支许合相从。

自喜蜗牛舍，兼容燕子巢。
绿筠遗粉箨，红药绽香苞。
虎过遥知阱，鱼来且佐庖。
慢行成酩酊，邻壁有松醪。

户尽悬秦网，家多事越巫。
未曾容獭祭，只是纵猪都。
点对连鳌饵，搜求缚虎符。
贾生兼事鬼，不信有洪炉。

白阁他年别，朱门此夜过。
疏帘留月魄，珍簟接烟波。
太守三刀梦，将军一箭歌。
国租容客旅，香熟玉山禾。

许靖犹羁宦，安仁复悼亡。
兹辰聊属疾，何日免殊方。
秋蝶无端丽，寒花只暂香。
多情真命薄，容易即回肠。

玉山高与阆风齐，玉水清流不贮泥。
何处更求回日驭，此中兼有上天梯。
珠容百斛龙休睡，桐拂千寻凤要栖。
闻道神仙有才子，赤箫吹罢好相携。

万里峰峦归路迷，未判容彩借山鸡。
新春定有将雏乐，阿阁华池两处栖。

昨日紫姑神去也，今朝青鸟使来赊。
未容言语还分散，少得团圆足怨嗟。
二八月轮蟾影破，十三弦柱雁行斜。
平明钟后更何事，笑倚墙边梅树花。

佳期不定春期赊，春物夭阏兴咨嗟。
愿得句芒索青女，不教容易损年华。

窗下寻书细，溪边坐石平。
水风醒酒病，霜日曝衣轻。
鸡黍随人设，蒲渔得地生。
前贤无不谓，容易即遗名。

卜夜容衰鬓，开筵属异方。
烛分歌扇泪，雨送酒船香。
江海三年客，乾坤百战场。
谁能辞酩酊，淹卧剧清漳。

举家忻共报，秋雪堕前峰。
岭外他年忆，于东此日逢。
粒轻还自乱，花薄未成重。
岂是惊离鬓，应来洗病容。

建国宜师古，兴邦属上庠。
从来以儒戏，安得振朝纲。
叔世何多难，兹基遂已亡。
泣麟犹委吏，歌凤更佯狂。
屋壁余无几，焚坑逮可伤。
挟书秦二世，壤宅汉诸王。
草草临盟誓，区区务富强。
微茫金马署，狼籍鬬鸡场。
尽欲心无窍，皆如面正墙。
惊疑豹文鼠，贪窃虎皮羊。
南渡宜终否，西迁冀小康。
策非方正士，贡绝孝廉郎。
海鸟悲钟鼓，狙公畏服裳。
多岐空扰扰，幽室竟伥伥。
凝邈为时范，虚空作士常。
何由羞五霸，直自呰三皇。
别派驱杨墨，他镳并老庄。
诗书资破冢，法制困探囊。
周礼仍存鲁，隋师果禅唐。
鼎新麾一举，革故法三章。
星宿森文雅，风雷起退藏。
缧囚为学切，掌故受经忙。
夫子时之彦，先生迹未荒。
褐衣终不召，白首兴难忘。
感激殊非圣，栖迟到异粻。
片辞褒有德，一字贬无良。
燕地尊邹衍，西河重卜商。
式闾真道在，拥篲信谦光。
获预青衿列，叨来绛帐旁。
虽从各言志，还要大为防。
勿谓孤寒弃，深忧讦直妨。
叔孙谗易得，盗跖暴难当。
雁下秦云黑，蝉休陇叶黄。
莫逾巾屦念，容许后升堂。

遥作时多难，先令祸有源。
初惊逐客议，旋骇党人冤。
密侍荣方入，司刑望愈尊。
皆因优诏用，实有谏书存。
苦雾三辰没，穷阴四塞昏。
虎威狐更假，隼击鸟逾喧。
徒欲心存阙，终遭耳属垣。
遗音和蜀魄，易箦对巴猿。
有女悲初寡，无男泣过门。
朝争屈原草，庙馁莫敖魂。
迥阁伤神峻，长江极望翻。
青云宁寄意，白骨始霑恩。
早岁思东合，为邦属故园。
登舟惭郭泰，解榻愧陈蕃。
分以忘年契，情犹锡类敦。
公先真帝子，我系本王孙。
啸傲张高盖，从容接短辕。
秋吟小山桂，春醉后堂萱。
自叹离通籍，何尝忘叫阍。
不成穿圹入，终拟上书论。
多士还鱼贯，云谁正骏奔。
暂能诛儵忽，长与问乾坤。
蚁漏三泉路，螀啼百草根。
始知同泰讲，徼福是虚言。

照席琼枝秀，当年紫绶荣。
班资古直阁，勋伐旧西京。
在昔王纲紊，因谁国步清。
如无一战霸，安有大横庚。
内竖依凭切，凶门责望轻。
中台终恶直，上将更要盟。
丹陛祥烟灭，皇闱杀气横。
喧阗众狙怒，容易八蛮惊。
梼杌宽之久，防风戮不行。
素来矜异类，此去岂亲征。
舍鲁真非策，居邠未有名。
曾无力牧御，宁待雨师迎。
火箭侵乘石，云桥逼禁营。
何时绝刁斗，不夜见欃枪。
屡亦闻投鼠，谁其敢射鲸。
世情休念乱，物议笑轻生。
大卤思龙跃，苍梧失象耕。
灵衣沾愧汗，仪马困阴兵。
别馆兰薰酷，深宫蜡焰明。
黄山遮舞态，黑水断歌声。
纵未移周鼎，何辞免赵坑。
空拳转鬬地，数板不沈城。
且欲凭神算，无因计力争。
幽囚苏武节，弃市仲由缨。
下殿言终验，增埤事早萌。
蒸鸡殊减膳，屑麹异和羹。
否极时还泰，屯余运果亨。
流离几南渡，仓卒得西平。
神鬼收昏黑，奸凶首满盈。
官非督护贵，师以丈人贞。
覆载还高下，寒暄急改更。
马前烹莽卓，坛上揖韩彭。
扈跸三才正，回军六合晴。
此时惟短剑，仍世尽双旌。
顾我由群从，逢君叹老成。
庆流归嫡长，贻厥在名卿。
隼击须当要，鹏抟莫问程。
趋朝排玉座，出位泣金茎。
幸藉梁园赋，叨蒙许氏评。
中郎推贵婿，定远重时英。
政已标三尚，人今伫一鸣。
长刀悬月魄，快马骇星精。
披豁惭深眷，暌离动素诚。
蕙留春晼晚，松待岁峥嵘。
异县期回雁，登时已饭鲭。
去程风刺刺，别夜漏丁丁。
庾信生多感，杨朱死有情。
弦危中妇瑟，甲冷想夫筝。
会与秦楼凤，俱听汉苑莺。
洛川迷曲沼，烟月两心倾。

黄河摇溶天上来，玉楼影近中天台。
龙头泻酒客寿杯，主人浅笶红玫瑰。
梓泽东来七十里，长沟复堑埋云子。
可惜秋眸一脔光，汉陵走马黄尘起。
南浦老鱼腥古涎，真珠密字芙蓉篇。
湘中寄到梦不到，衰容自去抛凉天。
忆得蛟丝裁小卓，蛱蝶飞回木绵薄。
绿繍笙囊不见人，一口红霞夜深嚼。
幽兰泣露新香死，画图浅缥松溪水。
楚丝微觉竹枝高，半曲新辞写绵纸。
巴西夜市红守宫，后房点臂斑斑红。
堤南渴雁自飞久，芦花一夜吹西风。
晓帘串断蜻蜓翼，罗屏但有空青色。
玉湾不钓三千年，莲房暗被蛟龙惜。
湿银注镜井口平，鸾钗映月寒铮铮。
不知桂树在何处，仙人不下双金茎。
百尺相风插重屋，侧近嫣红伴柔绿。
百劳不识对月郎，湘竹千条为一束。

下客依莲幕，明公念竹林。
纵然膺使命，何以奉徽音。
投刺虽伤晚，酬恩岂在今。
迎来新琐闼，从到碧瑶岑。
水势初知海，天文始识参。
固惭非贾谊，惟恐后陈琳。
前席惊虚辱，华樽许细斟。
尚怜秦痔苦，不遣楚醪沈。
既载从戎笔，仍披选胜襟。
泷通伏波柱，帘对有虞琴。
宅与严城接，门藏别岫深。
阁凉松冉冉，堂静桂森森。
社内容周续，乡中保展禽。
白衣居士访，乌帽逸人寻。
佞佛将成传，耽书或类淫。
长怀五羖赎，终著九州箴。
良讯封鸳绮，余光借玳簪。
张衡愁浩浩，沈约瘦愔愔。
芦白疑粘鬓，枫丹欲照心。
归期无雁报，旅抱有猿侵。
短日安能驻，低云只有阴。
乱鸦冲晒网，寒女簇遥砧。
东道违宁久，西园望不禁。
江生魂黯黯，泉客泪涔涔。
逸翰应藏法，高辞肯浪吟。
数须传庾翼，莫独与卢谌。
假寐凭书簏，哀吟叩剑镡。
未尝贪偃息，那复议登临。
彼美回清镜，其谁受曲针。
人皆向燕路，无乃费黄金。

万草已凉露，开图披古松。
青山遍沧海，此树生何峰。
孤根邈无倚，直立撑鸿蒙。
端如君子身，挺若壮士胸。
樛枝势夭矫，忽欲蟠拏空。
又如惊螭走，默与奔云逢。
孙枝擢细叶，旖旎狐裘茸。
邹颠蓐髪软，丽姬眉黛浓。
视久眩目睛，倏忽变辉容。
竦削正稠直，婀娜旋敷峰。
又如洞房冷，翠被张穹笼。
亦若暨罗女，平旦妆颜容。
细疑袭气母，猛若争神功。
燕雀固寂寂，雾露常冲冲。
香兰愧伤暮，碧竹惭空中。
可集呈瑞凤，堪藏行雨龙。
淮山桂偃蹇，蜀郡桑重童。
枝条亮眇脆，灵气何由同。
昔闻咸阳帝，近说稽山侬。
或著仙人号，或以大夫封。
终南与清都，烟雨遥相通。
安知夜夜意，不起西南风。
美人昔清兴，重之犹月钟。
宝笥十八九，香缇千万重。
一旦鬼瞰室，稠叠张羉罿。
赤羽中要害，是非皆匆匆。
生如碧海月，死践霜郊蓬。
平生握中玩，散失随奴童。
我闻照妖镜，及与神剑锋。
寓身会有地，不为凡物蒙。
伊人秉蕬图，顾眄择所从。
而我何为者，开颜捧灵踪。
报以漆鸣琴，悬之真珠栊。
是时方暑夏，座内若严冬。
忆昔谢四骑，学仙玉阳东。
千株尽若此，路入琼瑶宫。
口咏玄云歌，手把金芙蓉。
浓蔼深霓袖，色映琅玕中。
悲哉堕世网，去之若遗弓。
形魄天坛上，海日高曈曈。
终骑紫鸾归，持寄扶桑翁。

万草已凉露，开图披古松。
青山遍沧海，此树生何峰。
孤根邈无倚，直立撑鸿蒙。
端如君子身，挺若壮士胸。
樛枝势夭矫，忽欲蟠拏空。
又如惊螭走，默与奔云逢。
孙枝擢细叶，旖旎狐裘茸。
邹颠蓐髪软，丽姬眉黛浓。
视久眩目睛，倏忽变辉容。
竦削正稠直，婀娜旋敷峰。
又如洞房冷，翠被张穹笼。
亦若暨罗女，平旦妆颜容。
细疑袭气母，猛若争神功。
燕雀固寂寂，雾露常冲冲。
香兰愧伤暮，碧竹惭空中。
可集呈瑞凤，堪藏行雨龙。
淮山桂偃蹇，蜀郡桑重童。
枝条亮眇脆，灵气何由同。
昔闻咸阳帝，近说稽山侬。
或著仙人号，或以大夫封。
终南与清都，烟雨遥相通。
安知夜夜意，不起西南风。
美人昔清兴，重之犹月钟。
宝笥十八九，香缇千万重。
一旦鬼瞰室，稠叠张羉罿。
赤羽中要害，是非皆匆匆。
生如碧海月，死践霜郊蓬。
平生握中玩，散失随奴童。
我闻照妖镜，及与神剑锋。
寓身会有地，不为凡物蒙。
伊人秉蕬图，顾眄择所从。
而我何为者，开颜捧灵踪。
报以漆鸣琴，悬之真珠栊。
是时方暑夏，座内若严冬。
忆昔谢四骑，学仙玉阳东。
千株尽若此，路入琼瑶宫。
口咏玄云歌，手把金芙蓉。
浓蔼深霓袖，色映琅玕中。
悲哉堕世网，去之若遗弓。
形魄天坛上，海日高曈曈。
终骑紫鸾归，持寄扶桑翁。

君家在河北，我家在山西。
百岁本无业，阴阴仙李枝。
尚书文与武，战罢幕府开。
君从渭南至，我自仙游来。
平昔苦南北，动成云雨乖。
逮今两携手，对若床下鞋。
夜归碣石馆，朝上黄金台。
我有苦寒调，君抱阳春才。
年颜各少壮，髪绿齿尚齐。
我虽不能饮，君时醉如泥。
政静筹画简，退食多相携。
埽掠走马路，整顿射雉翳。
春风二三月，柳密莺正啼。
清河在门外，上与浮云齐。
欹冠调玉琴，弹作松风哀。
又弹明君怨，一去怨不回。
感激坐者泣，起视雁行低。
翻忧龙山雪，却杂胡沙飞。
仲容铜琵琶，项直声凄凄。
上贴金捍拨，画为承露鸡。
君时卧掁触，劝客白玉杯。
苦云年光疾，不饮将安归。
我赏此言是，因循未能谐。
君言中圣人，坐卧莫我违。
楡荚乱不整，杨花飞相随。
上有白日照，下有东风吹。
青楼有美人，颜色如玫瑰。
歌声入青云，所痛无良媒。
少年苦不久，顾慕良难哉。
徒令真珠肶，裛入珊瑚腮。
君今且少安，听我苦吟诗。
古诗何人作，老大从伤悲。

家擅无双誉，朝居第一功。
四时当首夏，八节应条风。
涤濯临清济，巉岩倚碧嵩。
鲍壶冰皎洁，王佩玉丁东。
处剧张京兆，通经戴侍中。
将星临迥夜，卿月丽层穹。
下令销秦盗，高谈破宋聋。
含霜太山竹，拂雾峄阳桐。
乐道干知退，当官蹇匪躬。
服箱青海马，入兆渭川熊。
固是符真宰，徒劳让化工。
凤池春潋艳，鸡树晓曈昽。
愿守三章约，还期九译通。
薰琴调大舜，宝瑟和神农。
慷慨资元老，周旋值狡童。
仲尼羞问阵，魏绛喜和戎。
款款将除蠧，孜孜欲达聪。
所求因渭浊，安肯与雷同。
物议将调鼎，君恩忽赐弓。
开吴相上下，全蜀占西东。
锐卒鱼悬饵，豪胥鸟在笼。
疲民呼杜母，邻国仰羊公。
置驿推东道，安禅合北宗。
嘉宾增重价，上士悟真空。
扇举遮王导，樽开见孔融。
烟飞愁舞罢，尘定惜歌终。
岸柳兼池绿，园花映烛红。
未曾周𫖮醉，转觉季之恭。
系滞喧人望，便蕃属圣衷。
天书何日降，庭燎几时烘。
早岁乖投刺，今晨幸发蒙。
远途哀跛鳖，薄艺奖雕虫。
故事曾尊隗，前修有荐雄。
终须烦刻画，聊拟更磨礲。
蛮岭晴留雪，巴江晚带枫。
营巢怜越燕，裂帛待燕鸿。
自苦诚先檗，长飘不后蓬。
容华虽少健，思绪即悲翁。
感激淮山馆，优游碣石宫。
待公三入相，丕祚始无穷。

睥睨江鸦集，堂皇海燕过。
减衣怜蕙若，展帐动烟波。
日烈忧花甚，风长奈柳何。
陈遵容易学，身世醉时多。

闻驻行春斾，中途赏物华。
缘忧武昌柳，遂忆洛阳花。
嵇鹤元无对，荀龙不在夸。
只将沧海月，长压赤城霞。
兴欲倾燕馆，欢终到习家。
风长应侧帽，路隘岂容车。
楼迥波窥锦，窗虚日弄纱。
锁门金了鸟，展障玉鸦叉。
舞妙从兼楚，歌能莫杂巴。
必投潘岳果，谁掺祢衡挝。
刻烛当时忝，传杯此夕赊。
可怜漳浦卧，愁绪独如麻。

昔帝回冲眷，维皇恻上仁。
三灵迷赤气，万汇叫苍旻。
刊木方隆禹，升陑始创殷。
夏台曾圮闭，汜水敢逡巡。
拯溺休规步，防虞要徙薪。
蒸黎今得请，宇宙昨还淳。
缵祖功宜急，贻孙计甚勤。
降灾虽代有，稔恶不无因。
宫掖方为蛊，边隅忽遘迍。
献书秦逐客，间谍汉名臣。
北伐将谁使，南征决此辰。
中原重板荡，玄象失钩陈。
诘旦违清道，衔枚别紫宸。
兹行殊厌胜，故老遂分新。
去异封于巩，来宁避处豳。
永嘉几失坠，宣政遽酸辛。
元子当传启，皇孙合授询。
时非三揖让，表请再陶钧。
旧好盟还在，中枢策屡遵。
苍黄传国玺，违远属车尘。
雏虎如凭怒，漦龙性漫驯。
封崇自何等，流落乃斯民。
逗挠官军乱，优容败将频。
早朝披草莽，夜缒达丝纶。
忘战追无及，长驱气益振。
妇言终未易，庙算况非神。
日驭难淹蜀，星旄要定秦。
人心诚未去，天道亦无亲。
锦水湔云浪，黄山扫地春。
斯文虚梦鸟，吾道欲悲麟。
断续殊乡泪，存亡满席珍。
魂销季羔窦，衣化子张绅。
建议庸何所，通班昔滥臻。
浮生见开泰，独得咏汀蘋。

垂柳碧鬅茸，楼昏雨带容。
思量成夜梦，束久废春慵。
梳洗凭张敞，乘骑笑稚恭。
碧虚随转笠，红烛近高舂。
怨目明秋水，愁眉淡远峰。
小阑花尽蝶，静院醉醒蛩。
旧作琴台凤，今为药店龙。
宝奁抛掷久，一任景阳钟。

幽深谁掩关，清净自多闲。
一雨收众木，孤云生远山。
花萎绿苔上，鸽乳翠楼间。
岚霭燃香夕，容听半偈还。

戍路少人踪，边烟澹复浓。
诗宁写别恨，酒不上离容。
燕拂沙河柳，鸦高石窟钟。
悠然一暌阻，山叠虏云重。

朝朝声磬罢，童子扫藤阴。
花过少游客，日长无事心。
回山闭院直，落水下桥深。
安得开方便，容身老此林。

那期高斾下，得遇重臣知。
泉石容居止，风沙免路岐。
河兼落下望，句入大荒思。
无复愁烦暑，回山翠阁危。

理棹虽云远，饮冰宁有惜。
况乃佳山川，怡然傲潭石。
奇峰岌前转，茂树隈中积。
猿鸟声自呼，风泉气相激。
目因诡容逆，心与清晖涤。
纷吾谬执简，行郡将移檄。
即事聊独欢，素怀岂兼适。
悠悠咏靡盬，庶以穷日夕。

仓庚昨归候，阳鸟今去时。
感物遽如此，劳生安可思。
养真无上格，图进岂前期。
清节往来苦，壮容离别衰。
盛明非不遇，弱操自云私。
孤楫清川泊，征衣寒露滋。
风朝津树落，日夕岭猿悲。
牵役而无悔，坐愁秪自怡。
当须报恩已，终尔谢尘缁。

纤纤折杨柳，持此寄情人。
一枝何足贵，怜是故园春。
迟景那能久，芳菲不及新。
更愁征戍客，容鬓老边尘。

姹女矜容色，为花不让春。
既争芳意早，谁待物华真。
叶作参差发，枝从点缀新。
自然无限态，长在艳阳晨。

屡别容华改，长愁意绪微。
义将私爱隔，情与故人归。
薄宦无时赏，劳生有事机。
离魂今夕梦，先绕旧林飞。

落日摧行舫，逶迤洲渚间。
虽云有物役，乘此更休闲。
暝色生前浦，清晖发近山。
中流澹容与，唯爱鸟飞还。

缟服纷相送，玄扃翳不开。
更悲泉火灭，徒见柳车回。
旧室容衣奠，新茔拱树栽。
唯应月照簟，潘岳此时哀。

迢递终南顶，朝朝阊阖前。
朅来青绮外，高在翠微先。
双凤褰为阙，群龙俨若仙。
还知到玄圃，更是谒甘泉。
夜雨尘初灭，秋空月正悬。
诡容纷入望，霁色宛成妍。
东极华阴践，西弥嶓冢连。
奔峰出岭外，瀑水落云边。
汉帝宫将苑，商君陌与阡。
林华铺近甸，烟霭遶晴川。
既庶仁斯及，分忧政已宣。
山公启事罢，吉甫颂声传。
济济金门步，洋洋玉树篇。
徒歌虽有属，清越岂同年。

香阁起崔嵬，高高沙版开。
攀跻千仞上，纷诡万形来。
草间商君陌，云重汉后台。
山从函谷断，川向斗城回。
林里春容变，天边客思催。
登临信为美，怀远独悠哉。

披轩肆流览，云壑见深重。
空水秋弥净，林烟晚更浓。
坐隅分洞府，檐际列群峰。
窈窕生幽意，参差多异容。
还惭大隐迹，空想列仙踪。
赖此升攀处，萧条得所从。

薄宦晨昏阙，尊尊义取斯。
穷愁年貌改，寂历尔胡为。
不谄词多忤，无容礼益卑。
微生尚何有？远迹固其宜。
思扰梁山曲，情遥越鸟枝。
故园从海上，良友邈天涯。
云雨叹一别，川原劳载驰。
上惭伯乐顾，中负叔牙知。
去国诚寥落，经途弊险巇。
岁逢霜雪苦，林属蕙兰萎。
欲赠幽芳歇，行悲旧赏移。
一从关作限，两见月成规。
苒苒穷年籥，行行尽路岐。
征鞍税北渚，归帆指南垂。
树晚犹葱蒨，江寒尚渺弥。
土风从楚别，山水入湘奇。
石濑相奔触，烟林更蔽亏。
层崖夹洞浦，轻舸泛澄漪。
松筿行皆傍，禽鱼动辄随。
惜哉边地隔，不与故人窥。
畴昔陪鹓鹭，朝阳振羽仪。
来音虽寂寞，接景每逶迤。
朝罢冥尘事，宾来话酒卮。
邀欢逐芳草，结兴选华池。
及此风成叹，何时雾可披。
自怜无用者，谁念有情离。
望美音容阔，怀贤梦想疲。
因声达霄汉，持拙守东陂。

薄宦晨昏阙，尊尊义取斯。
穷愁年貌改，寂历尔胡为。
不谄词多忤，无容礼益卑。
微生尚何有？远迹固其宜。
思扰梁山曲，情遥越鸟枝。
故园从海上，良友邈天涯。
云雨叹一别，川原劳载驰。
上惭伯乐顾，中负叔牙知。
去国诚寥落，经途弊险巇。
岁逢霜雪苦，林属蕙兰萎。
欲赠幽芳歇，行悲旧赏移。
一从关作限，两见月成规。
苒苒穷年籥，行行尽路岐。
征鞍税北渚，归帆指南垂。
树晚犹葱蒨，江寒尚渺弥。
土风从楚别，山水入湘奇。
石濑相奔触，烟林更蔽亏。
层崖夹洞浦，轻舸泛澄漪。
松筿行皆傍，禽鱼动辄随。
惜哉边地隔，不与故人窥。
畴昔陪鹓鹭，朝阳振羽仪。
来音虽寂寞，接景每逶迤。
朝罢冥尘事，宾来话酒卮。
邀欢逐芳草，结兴选华池。
及此风成叹，何时雾可披。
自怜无用者，谁念有情离。
望美音容阔，怀贤梦想疲。
因声达霄汉，持拙守东陂。

昔岁尝陈力，中年退屏居。
承颜方弄鸟，放性或观鱼。
曾是安疵拙，诚非议卷舒。
林园事益简，烟月赏恒余。
不意栖愚谷，无阶奉诏书。
湛恩均大造，弱植愧空虚。
肃命趋仙阙，侨装抚传车。
念行开祖帐，怜别降题舆。
谁谓风期许，叨延礼数殊。
义沾投分末，情及解携初。
追饯扶江介，光辉烛里闾。
子云应寂寞，公叔为吹嘘。
景物春来异，音容日向疏。
川原行稍稳，钟鼓听犹徐。
林隔王公轝，云迷班氏庐。
恋亲唯委咽，思德更踌躇。
徇义当由此，怀安乃阙如。
愿酬明主惠，行矣岂徒欤。

边地遥无极，征人去不还。
秋容凋翠羽，别泪损红颜。
望断流星驿，心驰明月关。
藁砧何处在？杨柳自堪攀。

敞朗东方彻，阑干北斗斜。
地气俄成雾，天云渐作霞。
河流才辨马，岩路不容车。
阡陌经三岁，闾阎对五家。
露文沾细草，风影转高花。
日月从来惜，关山犹自赊。

越女颜如花，越王闻浣纱。
国微不自宠，献作吴宫娃。
山薮半潜匿，苎萝更蒙遮。
一行霸句践，再笑倾夫差。
艳色夺人目，敩嚬亦相夸。
一朝还旧都，靓妆寻若耶。
鸟惊入松网，鱼畏沈荷花。
始觉冶容妄，方悟群心邪。
钦子秉幽意，世人共称嗟。
愿言托君怀，倘类蓬生麻。
家住雷门曲，高阁凌飞霞。
淋漓翠羽帐，旖旎采云军。
春风艳楚舞，秋月缠胡笳。
自昔专娇爱，袭玩唯矜奢。
达本知空寂，弃彼犹泥沙。
永割偏执性，自长薰修芽。
携妾不障道，来止妾西家。

崖口众山断，嵚崟耸天壁。
气冲落日红，影入春潭碧。
锦缋织苔藓，丹青画松石。
水禽泛容与，岩花飞的皪。
微路从此深，我来限于役。
惆怅情未已，群峰暗将夕。

借问梁山道，嵚岑几万重。
遥州刀作字，绝壁剑为峰。
惜别路穷此，留欢意不从。
忧来生白发，时晚爱青松。
勿以西南远，夷歌寝盛容。
台阶有高位，宁复久临邛。

停午出滩险，轻舟容易前。
峰攒入云树，崖喷落江泉。
巨石潜山怪，深篁隐洞仙。
鸟游溪寂寂，猿啸岭娟娟。
挥袂日凡几，我行途已千。
暝投苍梧郡，愁枕白云眠。

不分君恩断，新妆视镜中。
容华尚春日，娇爱已秋风。
枕席临窗晓，帷屏向月空。
年年后庭树，荣落在深宫。

落日啼连夜，孤灯坐彻明。
卷帘双燕入，披幌百花惊。
陇上寒应晚，闺中织未成。
管弦愁不意，梳洗懒无情。
去岁闻西伐，今年送北征。
容颜离别尽，流恨满长城。

莲座神容俨，松崖圣趾余。
年长金迹浅，地久石文疏。
颓华临曲磴，倾影赴前除。
共嗟陵谷远，俄视化城虚。

妾本深宫妓，层城闭九重。
君王欢爱尽，歌舞为谁容。
锦衾不复襞，罗衣谁再缝。
高台西北望，流涕向青松。

久别侵怀抱，他乡变容色。
月下调鸣琴，相思此何极。

君不见昔日西京全盛时，汾阴后土亲祭祠。
斋宫宿寝设储供，撞钟鸣鼓树羽旗。
汉家五叶才且雄，宾延万灵朝九戎。
柏梁赋诗高宴罢，诏书法驾幸河东。
河东太守亲扫除，奉迎至尊导銮舆。
五营夹道列容卫，三河纵观空里闾。
回旌驻跸降灵场，焚香奠醑邀百祥。
金鼎发色正焜煌，灵祇炜烨摅景光。
埋玉陈牲礼神毕，举麾上马乘舆出。
彼汾之曲嘉可游，木兰为楫桂为舟。
櫂歌微吟彩鹢浮，箫鼓哀鸣白云秋。
欢娱宴洽赐群后，家家复除户牛酒。
声明动天乐无有，千秋万岁南山寿。
自从天子向秦关，玉辇金车不复还。
珠帘羽扇长寂寞，鼎湖龙髯安可攀。
千龄人事一朝空，四海为家此路穷。
豪雄意气今何在，坛场宫馆尽蒿篷。
路逢故老长叹息，世事回环不可测。
昔时青楼对歌舞，今日黄埃聚荆棘。
山川满目泪沾衣，富贵荣华能几时。
不见秪今汾水上，唯有年年秋雁飞。

平生何以乐，斗酒夜相逢。
曲中惊别绪，醉里失愁容。
星月悬秋汉，风霜入曙钟。
明日临沟水，青山几万重。

杪冬严杀气，穷纪送颓光。
薄狩三农隙，大阅五戎场。
菜田初起烧，兰野正开防。
夹岸虹旗转，分朋兽罟张。
燕弧带晓月，吴剑动秋霜。
原启前禽路，山萦后骑行。
云区坠日羽，星苑毙天狼。
礼振军容肃，威宣武节扬。
神心体殷祝，灵兆叶姬祥。
幸陪仙驾末，欣采翰林芳。

碣馆分襄野，平台架射峰。
英藩信炜烨，胜地本从容。
林引梧庭凤，泉归竹沼龙。
小轩恒共处，长坂属相从。
野席兰琴奏，山台桂酒醲。
一枰移昼景，六著尽宵钟。
枚藻清词律，邹谈耀辩锋。
结欢良有裕，联采愧无庸。
暂悦丘中赏，还希物外踪。
风烟远近至，鱼鸟去来逢。
月涧横千丈，云崖列万重。
树红山果熟，崖绿水苔浓。
愿以西园柳，长间北岩松。

天山飞雪度，言是落花朝。
惜哉不我与，萧索从风飘。
鲜洁凌纨素，纷糅下枝条。
良时竟何在，坐见容华销。

自嫁单于国，长衔汉掖悲。
容颜日憔悴，有甚画图时。

饮马临浊河，浊河深不测。
河水日东注，河源乃西极。
思君正如此，谁为生羽翼。
日夕大川阴，云霞千里色。
所思在河处，宛在机中织。
离梦当有魂，愁容定无力。
夙龄负奇志，中夜三叹息。
拔剑斩长榆，弯弓射小棘。
班张固非拟，卫霍行可即。
寄谢闺中人，努力加飧食。

闻有冲天客，披云下帝畿。
三年上宾去，千载忽来归。
昔偶浮丘伯，今同丁令威。
中郎才貌是，柱史姓名非。
祗召趋龙阙，承恩拜虎闱。
丹成金鼎献，酒至玉杯挥。
天仗分旄节，朝容间羽衣。
旧坛何处所，新庙坐光辉。
汉主存仙要，淮南爱道机。
朝朝缑氏鹤，长向洛城飞。

江上有长离，从容盛羽仪。
一鸣百兽舞，一举群鸟随。
应我圣明代，巢君阿阁垂。
钩陈侍帷扆，环卫奉旌麾。
雅量沧海纳，完才庙廊施。
养亲光孝道，事主竭忠规。
贞节既已固，殊荣良不訾。
朝游云汉省，夕宴芙蓉池。
汲黯言当直，陈平智本奇。
功成喜身退，时往惜年驰。
镇国山基毁，中天柱石颓。
将军空有颂，刺史独留碑。
芜漫藏书壁，荒凉悬剑枝。
昔余参下位，数载忝牵羁。
置榻恩逾重，迎门礼自卑。
竹林常接兴，黍谷每逢吹。
逸翰金相发，清谈玉柄挥。
不轻文举少，深叹子云疲。
遗爱犹如在，残编尚可窥。
即今流水曲，何处俗人知。

霹雳引，丰隆鸣，猛兽噫气蛇吼声。
鹦鹉鸟，同资造化兮殊粹精。
鹔鹴毛，翡翠翼。
鹓雏延颈，鹍鸡弄色。
鹦鹉鸟，同禀阴阳兮异埏埴。
彼何为兮，隐隐振振。
此何为兮，绿衣翠襟。
彼何为兮，窘窘蠢蠢。
此何为兮，好貌好音。
彷彷兮徉徉，似妖姬躧步兮动罗裳。
趋趋兮跄跄，若处子回眸兮登玉堂。
爰有兽也，安其忍，觜其胁，距其胸，与之放旷浪浪兮，从从容容。
钩爪锯牙也，宵行昼伏无以当，遇之兮忘味。
抟击腾掷也，朝飞暮噪无以拒，逢之兮屏气。
由是言之，贪残薄则智慧作，贪残临之兮不复攫。
由是言之，智慧周则贪残囚，智慧犯之兮不复忧。
菲形陋质虽贱微，皇王顾遇长光辉。
离宫别馆临朝市，妙舞繁弦杂宫征。
嘉喜堂前景福内，合欢殿上明光里。
云母屏风文彩合，流苏斗帐香烟起。
承恩宴盼接宴喜，高视七头金骆驼。
平怀五尺铜狮子，国有君兮国有臣。
君为主兮臣为宾，朝有贤兮朝有德。
贤为君兮德为饰，千年万岁兮心转忆。

句芒人面乘两龙，道是春神卫九重。
彩胜年年逢七日，酴醿岁岁满千锺。
宫梅间雪祥光遍，城柳含烟淑气浓。
醉倒君前情未尽，愿因歌舞自为容。

采莲女，采莲舟，春日春江碧水流。
莲衣承玉钏，莲刺罥银钩。
薄暮敛容歌一曲，氛氲香气满汀洲。

柔远安夷俗，和亲重汉年。
军容旌节送，国命锦车传。
琴曲悲千里，箫声恋九天。
唯应西海月，来就掌珠圆。

出入门阑久，儿童亦有情。
不须将姓字，长说向公卿。
每许连床坐，时容并马行。
恩深转无语，怀抱自分明。

何处消长日，慈恩精舍频。
僧高容野客，树密绝嚣尘。
闲上凌虚塔，相逢避暑人。
却愁归去路，马迹并车轮。

灵帅与谁善，得君宾幕中。
从容应尽礼，赞画致元功。
连塞云长惨，才秋树半空。
相如偏自惬，掌记复乘骢。

步溪凡几转，始得见幽踪。
路隐千根树，门开万仞峰。
片云生石窦，浅水卧枯松。
穷谷风光冷，深山翠碧浓。
鹤看空里过，仙向坐中逢。
底露秋潭水，声微暮观钟。
他年来此定，异日愿相容。
且喜今归去，人间事更慵。

密雪松桂寒，书窗导余清。
风憾冰玉碎，阶前琴磬声。
榻静几砚洁，帙散缣缃明。
高论展僧肇，精言资巩生。
立意加玄虚，析理分纵横。
万化悉在我，一物安能惊。
江海何所动，丘山常自平。
迟速不相阂，后先徒起争。
镜照分妍丑，秤称分重轻。
颜容宁入鉴，铢两岂关衡。
蕴微道超忽，剖镫音泠泠。
纸上掣牢键，舌端摇利兵。
圆澈保直性，客尘排妄情。
有住即非住，无行即是行。
疏越舍朱弦，哇淫鄙秦筝。
淡薄贵无味，羊斟惭大羹。
洪远包乾坤，幽窅潜沈冥。
罔烦跬步举，顿达万里程。
庐远尚莫晓，隐留曾误听。
直须持妙说，共诣毗耶城。

去年镊白鬓，境里犹堪认年少。
今年镊白发，两眼昏昏手战跳。
满酌浓酹假颜色，颜色不扬翻自笑。
少年曾读古人书，本期独善安有余。
虽盖长安一片瓦，未遑卒岁容宁居。
前年依亚成都府，月请俸𦈏六十五。
妻儿骨肉愁欲来，偏梁阁道归得否。
长安六月尘亘天，池塘鼎沸林欲燃。
合家恸哭出门送，独驱匹马陵山巅。
到官只是推诚信，终日兢兢幸无吝。
丞相知怜为小心，忽然奏佩专城印。
专城俸入一倍多，况兼职禄霜峨峨。
山妻稚女悉迎到，时列绿樽酣酒歌。
醉来便向樽前倒，风月满头丝皓皓。
虽然减得阖门忧，又加去国五年老。
五年老，知奈何，来日少，去日多。
金锤锤碎黄金镊，更唱樽前老去歌。

朝光如飞犹尚可，暮更如箭不容卧。
犍为穿城更漏频，一一皆从枕边过。
一夕凡几更，一更凡几声。
青春枉向镜中老，白发虚从愁里生。
曾窥帝里东邻女，自比桃花镜中许。
一朝嫁得征戌儿，荷戈千里防秋去。
去时只作旦暮期，别后生死俱不知。
风惊粉色入蝉鬓，愁送镜花潜堕枝。
前年因出长安陌，见一女人头雪白。
日中扶杖憩树阴，髣髴形容认相识。
向予吁嗟还独语，曾与君家邻舍住。
当时妾嫁与征人，几向墙头诮夫主。
花开叶洛何推迁，屈指数当三十年。
眉头薤叶同枯叶，琴上朱弦成断弦。
嫁时宝镜依然在，鹊影菱花满光彩。
梦里长嗟离别多，愁中不觉颜容改。
叹息人生能几何，喜君颜貌未蹉跎。
因君下马重相顾，请奏青门肠断歌。

朝光如飞犹尚可，暮更如箭不容卧。
犍为穿城更漏频，一一皆从枕边过。
一夕凡几更，一更凡几声。
青春枉向镜中老，白发虚从愁里生。
曾窥帝里东邻女，自比桃花镜中许。
一朝嫁得征戌儿，荷戈千里防秋去。
去时只作旦暮期，别后生死俱不知。
风惊粉色入蝉鬓，愁送镜花潜堕枝。
前年因出长安陌，见一女人头雪白。
日中扶杖憩树阴，髣髴形容认相识。
向予吁嗟还独语，曾与君家邻舍住。
当时妾嫁与征人，几向墙头诮夫主。
花开叶洛何推迁，屈指数当三十年。
眉头薤叶同枯叶，琴上朱弦成断弦。
嫁时宝镜依然在，鹊影菱花满光彩。
梦里长嗟离别多，愁中不觉颜容改。
叹息人生能几何，喜君颜貌未蹉跎。
因君下马重相顾，请奏青门肠断歌。

朝光如飞犹尚可，暮更如箭不容卧。
犍为穿城更漏频，一一皆从枕边过。
一夕凡几更，一更凡几声。
青春枉向镜中老，白发虚从愁里生。
曾窥帝里东邻女，自比桃花镜中许。
一朝嫁得征戌儿，荷戈千里防秋去。
去时只作旦暮期，别后生死俱不知。
风惊粉色入蝉鬓，愁送镜花潜堕枝。
前年因出长安陌，见一女人头雪白。
日中扶杖憩树阴，髣髴形容认相识。
向予吁嗟还独语，曾与君家邻舍住。
当时妾嫁与征人，几向墙头诮夫主。
花开叶洛何推迁，屈指数当三十年。
眉头薤叶同枯叶，琴上朱弦成断弦。
嫁时宝镜依然在，鹊影菱花满光彩。
梦里长嗟离别多，愁中不觉颜容改。
叹息人生能几何，喜君颜貌未蹉跎。
因君下马重相顾，请奏青门肠断歌。

东家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东东又笑。
西云养志与荣名，彼此相非不同调。
东家自云虽辛苦，躬耕早暮及所亲。
男舂女爨二十载，堂上未为衰老人。
朝机暮织还充体，余者到兄还及弟。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人便得升公车。
纵令得官身须老，衔恤终天向谁道。
百年骨肉归下泉，万里枌榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古孝经，世世相传皆得力。
为报西家知不知，何须谩笑东家儿。
生前不得供甘滑，殁后扬名徒尔为。

楼头钟鼓遰相催，曙色当衙晓仗开。
孔雀扇分香案出，兖龙衣动册函来。
金泥照耀传中旨，玉节从容引上台。
盛礼永尊徽号毕，圣慈南面不胜哀。

乘递初登建外州，倾心喜事富人侯。
方当游艺依仁日，便到攀辕卧辙秋。
容听巴歌消子夜，许陪仙躅上危楼。
欲知恨恋情深处，听取长江旦暮流。

诗家本多感，况值广陵春。
暖驻含窗日，香余醉袖尘。
浮名皆有分，一笑最关身。
自此容依托，清才两故人。

提筐红叶下，度日采蘼芜。
掬翠香盈袖，看花忆故夫。
叶齐谁复见，风暖恨偏孤。
一被春光累，容颜与昔殊。

远期难可托，桃李自依依。
花径无容迹，戎裘未下机。
随风开又落，度日扫还飞。
欲折枝枝赠，那知归不归。

故园溪上雪中别，野馆门前云外逢。
白发渐多何事苦，清阴长在好相容。
迎风几拂朝天骑，带月犹含度岭钟。
更忆葛洪丹井畔，数株临水欲成龙。

松下山前一径通，烛迎千骑满山红。
溪云乍敛幽岩雨，晓气初高大斾风。
小槛宴花容客醉，上方看竹与僧同。
归来吹尽严城角，路转横塘乱水东。

松下有琴闲未收，一灯高为石丛留。
诗情似到山家夜，树色轻含御水秋。
小榼提携终永日，半斑容鬓漫生愁。
因君抚掌问时俗，紫阁堆檐不举头。

暮尘飘尽客愁长，来扣禅关月满廊。
宋玉逢秋空雪涕，净名无地可容床。
高云覆槛千岩树，疏磬含风一夜霜。
回首故园红叶外，只将多病告医王。

野寺初容访静来，晚晴江上见楼台。
中林有路到花尽，一日无人看竹回。
自晒诗书经雨后，别留门户为僧开。
苦心若是酬恩事，不敢吟春忆酒杯。

华盖飘飘绿鬓翁，往来朝谒蘂珠宫。
几年山下阴阳鼎，尽日涧边桃李风。
野迹似云无处著，仙容如水与谁同。
应怜有客外妻子，思在长生一顾中。

松竹闲游道路身，衣襟落尽往来尘。
山连谢宅余霞在，水映琴溪旧浪春。
拂榻从容今有地，酬恩寂寞久无人。
安知不及屠沽者，曾对青萍泪满巾。

日暮江边一小儒，空怜未有白髭须。
马融已贵诸生老，犹自容窥绛帐无。

尊前路映暮尘红，池上琴横醉席风。
今日别君如别鹤，声容长在楚弦中。

此身西复东，何计此相逢。
梦尽吴越水，恨深襄汉钟。
积云开去路，曙雪叠前峰。
谁即知非旧，怜君忽见容。

霜晚复秋残，楼明近远山。
满壶邀我醉，一榻为僧闲。
树簇孤汀眇，帆欹积浪间。
从容更南望，殊欲外人寰。

每忆闲眠处，朝阳最上峰。
溪僧来自远，林路出无踪。
败褐黏苔遍，新题出石重。
霞光侵曙发，岚翠近秋浓。
健羡机能破，安危道不逢。
雪残猿到阁，庭午鹤离松。
此地虚为别，人间久未容。
何时无一事，却去养疏慵。

寺隔海山遥，帆前落叶飘。
断猿通楚塞，惊鹭出兰桡。
星月浮波岛，烟萝渡石桥。
钟声催野饭，秋色落寒潮。
旧社人多老，闲房树半凋。
空林容病士，岁晚待相招。

由来恶舌驷难追，自古无媒谤所归。
勾践岂能容范蠡，李斯何暇救韩非。
巨拳岂为鸡挥肋，强弩那因鼠发机。
惭愧故人同鲍叔，此心江柳尚依依。

一曲大河声，全家几日行。
从容长约夜，差互忽离城。
镇北胡沙浅，途中霍岳横。
相逢莫已讯，诗雅负雄名。

去扫冬林下，闲持未遍经。
为山低凿牖，容月广开庭。
旧叶云千里，生涯水一瓶。
还应觅新句，看雪倚禅扃。

浮生失意频，起絮又飘沦。
发自谁家树，飞来独院春。
朝容萦断砌，晴影过诸邻。
乱掩宫中蝶，繁冲陌上人。
随波应到海，霑雨或依尘。
会向慈恩日，轻轻对此身。

香色自天种，千年岂易逢。
开齐全未落，繁极欲相重。
泠湿朝如淡，晴干午更浓。
风光新社燕，时节旧春农。
篱落欹临竹，亭台盛间松。
乱缘堪羡蚁，深入不如蜂。
有影宜暄煦，无言自冶容。
洞连非俗世，溪静接仙踪。
子熟河应变，根盘土已封。
西王潜爱惜，东朔盗过从。
醉席眠英好，题诗恋景慵。
芳菲聊一望，何必在临邛。

南荣轩槛接城闉，适罢祈农此访春。
九九已从南至尽，芊芊初傍北篱新。
池中水是前秋雨，陌上风惊自古尘。
欲召罗敷倾一盏，乘闲言语不容人。

清瘦形容八十余，匏悬篱落似村居。
劝师莫羡人间有，幸是元无免破除。

渡江旌斾动鱼龙，令节开筵上碧峰。
翡翠巢低岩桂小，茱萸房湿露香浓。
白云郊外无尘事，黄菊筵中尽醉容。
好是谢公高兴处，夕阳归骑出疏松。

官信安仁拙，书非叔夜慵。
谬驰骢马传，难附鲤鱼封。
万里劳何补，千年运忝逢。
不量横草力，虚慕入云踪。
洁水空澄鉴，持铅亦砺锋。
月寒深夜桂，霜凛近秋松。
宪摘无逃魏，冤申得梦冯。
问狸将挟虎，歼虿敢虞蜂。
商吹移砧调，春华改镜容。
归期方畹积，愁思暮山重。
仙鼠犹惊燕，莎鸡欲变蛩。
唯应碧湘浦，云落及芙蓉。

津阳门北临通逵，雪风猎猎飘酒旗。
泥寒款段蹶不进，疲童退问前何为。
酒家顾客催解装，案前罗列樽与卮。
青钱琐屑安足数，白醪软美甘如饴。
开垆引满相献酬，枯肠渴肺忘朝饥。
愁忧似见出门去，渐觉春色入四肢。
主翁移客挑华灯，双肩隐膝乌帽欹。
笑云鲐老不为礼，飘萧雪鬓双垂颐。
问余何往凌寒曦，顾翁枯朽郎岂知。
翁曾豪盛客不见，我自为君陈昔时。
时平亲卫号羽林，我才十五为孤儿。
射熊搏虎众莫敌，弯弧出入随佽飞。
此时初创观风楼，檐高百尺堆华榱。
楼南更起鬬鸡殿，晨光出影相参差。
其年十月移禁仗，山下栉比罗百司。
朝元阁成老君见，会昌县以新丰移。
幽州晓进供奉马，玉珂宝勒黄金羁。
五王扈驾夹城路，传声校猎渭水湄。
羽林六军各出射，笼山络野张罝维。
雕弓绣韣不知数，翻身灭没皆蛾眉。
赤鹰黄鹘云中来，妖狐狡兔无所依。
人烦马殆禽兽尽，百里腥膻禾黍稀。
暖山度腊东风微，宫娃赐浴长汤池。
刻成玉莲喷香液，漱回烟浪深逶迤。
犀屏象荐杂罗列，锦凫绣雁相追随。
破簪碎钿不足拾，金沟残溜和缨緌。
上皇宽容易承事，十家三国争光辉。
绕床呼卢恣樗博，张灯达昼相谩欺。
相君侈拟纵骄横，日从秦虢多游嬉。
朱衫马前未满足，更驱武卒罗旌旗。
画轮宝轴从天来，云中笑语声融怡。
鸣鞭后骑何躞蹀，宫妆襟袖皆仙姿。
青门紫陌多春风，风中数日残春遗。
骊驹吐沬一奋迅，路人拥篲争珠玑。
八姨新起合欢堂，翔鹍贺燕无由窥。
万金酬工不肯去，矜能恃巧犹嗟咨。
四方节制倾附媚，穷奢极侈沽恩私。
堂中特设夜明枕，银烛不张光鉴帷。
瑶光楼南皆紫禁，梨园仙宴临花枝。
迎娘歌喉玉{穴/叫}窱，蛮儿舞带金葳蕤。
三郎紫笛弄烟月，怨如别鹤呼羁雌。
玉奴琵琶龙香拨，倚歌促酒声娇悲。
饮鹿泉边春露晞，粉梅檀杏飘朱墀。
金沙洞口长生殿，玉蘂峰头王母祠。
禁庭术士多幻化，上前较胜纷相持。
罗公如意夺颜色，三藏袈裟成散丝。
蓬莱池上望秋月，无云万里悬清辉。
上皇夜半月中去，三十六宫愁不归。
月中秘乐天半间，丁珰玉石和埙篪。
宸聪听览未终曲，却到人间迷是非。
千秋御节在八月，会同万国朝华夷。
花萼楼南大合乐，八音九奏鸾来仪。
都卢寻橦诚龌龊，公孙剑伎方神奇。
马知舞彻下床榻，人惜曲终更羽衣。
禄山此时侍御侧，金鸡画障当罘罳。
绣{衤羽}衣褓日屃赑，甘言狡计愈娇痴。
诏令上路建甲第，楼通走马如飞翚。
大开内府恣供给，玉缶金筐银簸箕。
异谋潜炽促归去，临轩赐带盈十围。
忠臣张公识逆状，日日切谏上弗疑。
汤成召浴果不至，潼关已溢渔阳师。
御街一夕无禁鼓，玉辂顺动西南驰。
九门回望尘坌多，六龙夜驭兵卫疲。
县官无人具军顿，行宫彻屋屠云螭。
马嵬驿前驾不发，宰相射杀冤者谁。
长眉鬒发作凝血，空有君王潜涕洟。
青泥坂上到三蜀，金堤城边止九旗。
移文泣祭昔臣墓，度曲悲歌秋雁辞。
明年尚父上捷书，洗清观阙收封畿。
两君相见望贤顿，君臣鼓舞皆歔欷。
宫中亲呼高骠骑，潜令改葬杨真妃。
花肤雪艳不复见，空有香囊和泪滋。
鉴舆却入华清宫，满山红实垂相思。
飞霜殿前月悄悄，迎春亭下风飔飔。
雪衣女失玉笼在，长生鹿瘦铜牌垂。
象床尘凝罨飒被，画檐虫网颇梨碑。
碧菱花覆云母陵，风篁雨菊低离披。
真人影帐偏生草，果老药堂空掩扉。
鼎湖一日失弓剑，桥山烟草俄霏霏。
空闻玉椀入金市，但见铜壶飘翠帷。
开元到今逾十纪，当初事迹皆残隳。
竹花唯养栖梧凤，水藻周游巢叶龟。
会昌御宇斥内典，去留二教分黄缁。
庆山污潴石瓮毁，红楼绿阁皆支离。
奇松怪柏为樵苏，童山眢谷亡崄巇。
烟中壁碎摩诘画，云间字失玄宗诗。
石鱼岩底百寻井，银床下卷红绠迟。
当时清影荫红叶，一旦飞埃埋素规。
韩家烛台倚林杪，千枝灿若山霞摛。
昔年光彩夺天月，昨日销镕当路岐。
龙宫御榜高可惜，火焚牛挽临崎峗。
孔雀松残赤琥珀，鸳鸯瓦碎青琉璃。
今我前程能几许，徒有余息筋力羸。
逢君话此空洒涕，却忆欢娱无见期。
主翁莫泣听我语，宁劳感旧休吁嘻。
河清海宴不难睹，我皇已上升平基。
湟中土地昔湮没，昨夜收复无疮痍。
戎王北走弃青冢，虏马西奔空月支。
两逢尧年岂易偶，愿翁颐养丰肤肌。
平明酒醒便分首，今夕一樽翁莫违。

湘南客帆稀，游子寡消息。
经时停尺素，望尽云边翼。
笑言频梦寐，独立想容色。
落景无来人，修江入天白。
停停倚门念，瑟瑟风雨夕。
何处泊扁舟，迢遰湍波侧。
秋归旧窗竹，永夜一凄寂。
吟尔鹡鸰篇，中宵慰相忆。

瑟瑟凉海气，西来送愁容。
金风死绿蕙，玉露生寒松。
所思在溟碧，无因一相逢。
登楼睇去翼，目尽沧波重。
虚窗度流萤，斜月啼幽蛩。
疏红落残艳，冷水凋芙蓉。
岁暮空太息，年华逐遗踪。
凝情耿不寐，揽涕起疏慵。

七年一云雨，常恨辉容隔。
天末又分襟，离忧鬓堪白。
顾回凌潮檝，且著登山屐。
共期罗浮秋，与子醉海色。

病发干垂枕，临风强起梳。
蝶飞魂尚弱，蚁鬬体犹虚。
瘦骨呻吟后，羸容几杖初。
庭幽行药静，凉暑翠筠疏。

裙拖六幅湘江水，鬓耸巫山一段云。
风格只应天上有，歌声岂合世间闻。
胸前瑞雪灯斜照，眼底桃花酒半醺。
不是相如怜赋客，争教容易见文君。

小姑洲北浦云边，二女容华自俨然。
野庙向江春寂寂，古碑无字草芊芊。
风回日暮吹芳芷，月落山深哭杜鹃。
犹似含颦望巡狩，九疑愁断隔湘川。

莫居暗室中，开目闭目同。
莫趋碧霄路，容飞不容步。
暗室未可居，碧霄未可趋。
劝君跨仙鹤，日下云为衢。

旅托避华馆，荒楼遂愚慵。
短庭无繁植，珍果春亦浓。
侧庐废扃枢，纤魄时卧逢。
耳目乃鄽井，肺肝即岩峰。
汲泉饮酌余，见我闲静容。
霜蹊犹舒英，寒蝶断来踪。
双履与谁逐，一寻青瘦筇。

月中有孤芳，天下聆薰风。
江南有高唱，海北初来通。
容飘清冷余，自蕴襟抱中。
止息乃流溢，推寻却冥蒙。
我知雪山子，谒彼偈句空。
必竟获所实，尔焉遂深衷。
录之孤灯前，犹恨百首终。
一吟动狂机，万疾辞顽躬。
生平面未交，永夕梦辄同。
叙诘谁君师，讵言无吾宗。
余求履其迹，君曰可但攻。
啜波肠易饱，揖险神难从。
前岁曾入洛，差池阻从龙。
萍家复从赵，云思长萦萦。
嵩海每可诣，长途追再穷。
愿倾肺肠事，尽入焦梧桐。

从京去容州，马在船上多。
容州几千里，直傍青天涯。
掌记试校书，未称高词华。
义往不可屈，出家如入家。
城市七月初，热与夏未差。
饯君到野地，秋凉满山坡。
南境异北候，风起无尘沙。
秦吟宿楚泽，海酒落桂花。
暂醉即还醒，彼土生桂茶。

从京去容州，马在船上多。
容州几千里，直傍青天涯。
掌记试校书，未称高词华。
义往不可屈，出家如入家。
城市七月初，热与夏未差。
饯君到野地，秋凉满山坡。
南境异北候，风起无尘沙。
秦吟宿楚泽，海酒落桂花。
暂醉即还醒，彼土生桂茶。

头发梳千下，休粮带瘦容。
养雏成大鹤，种子作高松。
白石通宵煮，寒泉尽日舂。
不曾离隐处，那得世人逢。

虽同一城里，少省得从容。
门掩园林僻，日高巾帻慵。
孤鸿来半夜，积雪在诸峰。
正忆毗陵客，声声隔水钟。

客愁何并起，暮送故人回。
废馆秋萤出，空城寒雨来。
夕阳飘白露，树影扫青苔。
独坐离容惨，孤灯照不开。

残春别镜陂，罢郡未霜髭。
行李逢炎暑，山泉满路岐。
云藏巢鹤树，风触啭莺枝。
三省同虚位，双旌带去思。
入城宵梦后，待漏月沈时。
长策幷忠告，从容写玉墀。

中秋期夕望，虚室省相容。
北斗生清漏，南山出碧重。
露寒鸠宿竹，鸿过月圆钟。
此夜情应切，衡阳旧住峰。

南朝天子射雉时，银河耿耿星参差。
铜壶漏断梦初觉，宝马尘高人未知。
鱼跃莲东荡宫沼，蒙蒙御柳悬栖鸟。
红妆万户镜中春，碧树一声天下晓。
盘踞势穷三百年，朱方杀气成愁烟。
彗星拂地浪连海，战鼓渡江尘涨天。
绣龙画雉填宫井，野火风驱烧九鼎。
殿巢江燕砌生蒿，十二金人霜炯炯。
芊绵平绿台城基，暖色春容荒古陂。
宁知玉树后庭曲，留待野棠如雪枝。

腥鲜龙气连清防，花风漾漾吹细光。
叠澜不定照天井，倒影荡摇晴翠长。
平碧浅春生绿塘，云容雨态连青苍。
夜深银汉通柏梁，二十八宿朝玉堂。

韶光染色如蛾翠，绿湿红鲜水容媚。
苏小慵多兰渚闲，融融浦日䴔䴖寐。
紫骝蹀躞金衔嘶，岸上扬鞭烟草迷。
门外平桥连柳堤，归来晚树黄莺啼。

鬬鸡台下东西道，柳覆班骓蝶萦草。
坱霭韶容鏁澹愁，青筐叶尽蚕应老。
绿渚幽香生白蘋，差差小浪吹鱼鳞。
王孙骑马有归意，林彩着空如细尘。
安得人生各相守，烧船破栈休驰走。
世上方应无别离，路傍更长千株柳。

买莲莫破券，买酒莫解金。
酒里春容抱离恨，水中莲子怀芳心。
吴宫女儿腰似束，家在钱唐小江曲。
一自檀郎逐便风，门前春水年年绿。

起来望南山，山火烧山田。
微红夕如灭，短焰复相连。
差差向岩石，冉冉凌青壁。
低随回风尽，远照檐茅赤。
邻翁能楚言，倚插欲澘然。
自言楚越俗，烧畬为早田。
豆苗虫促促，篱上花当屋。
废栈豕归栏，广场鸡啄粟。
新年春雨晴，处处赛神声。
持钱就人卜，敲瓦隔林鸣。
卜得山上卦，归来桑枣下。
吹火向白茅，腰镰映赪蔗。
风驱槲叶烟，槲树连平山。
迸星拂霞外，飞烬落堦前。
仰面呻复嚏，鸦娘咒丰岁。
谁知苍翠容，尽作官家税。

毛羽敛愁翠，黛娇攒艳春。
恨容偏落泪，低态定思人。
枕上梦随月，扇边歌遶尘。
玉钩鸾不住，波浅石磷磷。

东府虚容卫，西园寄梦思。
凤悬吹曲夜，鸡断问安时。
尘陌都人恨，霜郊赗马悲。
唯余埋璧地，烟草近丹墀。

人间鹓鹭杳难从，独恨金扉直九重。
万象晚归仁寿镜，百花春隔景阳钟。
紫微芒动词初出，红烛香残诰未封。
每过朱门爱庭树，一枝何日许相容。

高低深浅一阑红，把火殷勤遶露丛。
希逸近来成懒病，不能容易向春风。

逸足皆先路，穷郊独向隅。
顽童逃广柳，羸马卧平芜。
黄卷嗟谁问，朱弦偶自娱。
鹿鸣皆缀士，雌伏竟非夫。
采地荒遗野，爰田失故都。
亡羊犹博簺，牧马倦呼卢。
奕世参周禄，承家学鲁儒。
功庸留剑舃，铭戒在盘盂。
经济怀良画，行藏识远图。
未能鸣楚玉，空欲握隋珠。
定为鱼缘木，曾因兔守株。
五车堆缥帙，三迳阖绳枢。
适与群英集，将期善价沽。
叶龙图夭矫，燕鼠笑胡卢。
赋分知前定，寒心畏厚诬。
蹑尘追庆忌，操剑学班输。
文囿陪多士，神州试大巫。
对虽希鼓瑟，名亦滥吹竽。
正使猜奔竞，何尝计有无。
镏惔虚访觅，王霸竟揶揄。
市义虚焚券，关讥谩弃𦈡。
至言今信矣，微尚亦悲夫。
白雪调歌响，清风乐舞雩。
胁肩难黾勉，搔首易嗟吁。
角胜非能者，推贤见射乎。
兕觥增恐竦，杯水失锱铢。
粉垛收丹采，金髇隐仆姑。
垂櫜羞尽爵，扬觯辱弯弧。
虎拙休言画，龙希莫学屠。
转蓬随款段，耘草辟墁垆。
受业乡名郑，藏机谷号愚。
质文精等贯，琴筑韵相须。
筑室连中野，诛茅接上腴。
苇花纶虎落，松瘿鬬栾栌。
静语莺相对，闲眠鹤浪俱。
蘂多劳蝶翅，香酷坠蜂须。
芳草迷三岛，澄波似五湖。
跃鱼翻藻荇，愁鹭睡葭芦。
暝洘藏㶉𫛶，幽屏卧鹧鸪。
苦辛随蓻殖，甘旨仰樵苏。
笑语空怀橘，穷愁亦据梧。
尚能甘半菽，非敢薄生刍。
钓石封苍藓，芳蹊艳绛跗。
树兰畦缭绕，穿竹路萦纡。
机杼非桑女，林园异木奴。
横竿窥赤鲤，持翳望青鸬。
泮水思芹味，琅琊得稻租。
杖轻藜拥肿，衣破芰披敷。
芳意忧𫛸鴂，愁声觉蟪蛄。
短檐喧语燕，高木堕饥鼯。
事迫离幽墅，贫牵犯畏途。
爱憎防杜挚，悲叹似杨朱。
旅食常过卫，羇游欲渡泸。
塞歌伤督护，边角思单于。
堡戍标枪槊，关河鏁舳舻。
威容尊大树，邢法避秋荼。
远目穷千里，归心寄九衢。
寝甘诚系滞，浆馈贵睢盱。
怀刺名先远，干时道自孤。
齿牙频激发，簦笈尚崎岖。
莲府侯门贵，霜台帝命俞。
骥蹄初蹑景，鹏翅欲抟扶。
寓直回骢马，分曹对暝乌。
百神歆仿佛，孤竹韵含胡。
凤阙分班立，鹓行竦剑趋。
触邪承密勿，持法奉訏谟。
鸣玉锵登降，衡牙向曳娄。
祀亲和氏璧，香近博山𬬻。
瑞景森琼树，轻冰莹玉壶。
豸冠簪铁柱，螭首对金铺。
内史书千卷，将军画一厨。
眼明惊气象，心死伏规模。
岂意观文物，何劳琢碔砆。
草肥牧騕袅，苔涩淬昆吾。
乡思巢枝鸟，年华过隙驹。
衔恩空抱影，酬德未捐躯。
时辈推良友，家声继令图。
致身伤短翮，骧首顾疲驽。
班马方齐骛，陈雷亦并驱。
昔皆言尔志，今亦畏吾徒。
有气干牛斗，无人辩辘轳。
客来斟绿蚁，妻试踏青蚨。
积毁方销骨，微瑕惧掩瑜。
蛇矛犹转战，鱼服自囚拘。
欲就欺人事，何能逭鬼诛。
是非迷觉梦，行役议秦吴。
凛冽风埃惨，萧条草木枯。
低徊伤志气，蒙犯变肌肤。
旅雁唯闻叫，饥鹰不待呼。
梦梭抛促织，心茧学蜘蛛。
宁复机难料，庸非信未孚。
激扬衔箭虎，疑惧听冰狐。
处己将营窟，论心若合符。
浪言辉棣萼，何所托葭莩。
乔木能求友，危巢莫吓雏。
风华飘领袖，诗礼拜衾𦈡。
欹枕情何苦，同舟道岂殊。
放怀亲蕙芷，收迹异桑榆。
赠远聊攀柳，栽书欲截蒲。
瞻风无限泪，回首更踟蹰。

嵇绍垂髫日，山涛筮仕年。
琴樽陈席上，纨绮拜床前。
邻里才三徙，云霄已九迁。
感深情戃恍，言发泪潺湲。
忆昔龙图盛，方今鹤羽全。
桂枝香可袭，杨叶旧频穿。
玉籍标人瑞，金丹化地仙。
赋成攒笔写，歌出满城传。
既矫排虚翅，将持造物权。
万灵思鼓铸，群品待陶甄。
视草丝纶出，持纲雨露悬。
法行黄道内，居近翠华边。
书迹临汤鼎，吟声接舜弦。
白麻红烛夜，清漏紫微天。
雷电随神笔，鱼龙落彩笺。
闲宵陪雍畤，清暑在甘泉。
耿介非持禄，优游是养贤。
冰清临百粤，风靡化三川。
委寄崇推毂，威仪压控弦。
梁园提彀骑，淮水换戎旃。
照日青油湿，迎风锦帐鲜。
黛蛾陈二八，珠履列三千。
舞转回红袖，歌愁敛翠钿。
满堂开照曜，分座俨婵娟。
油额芙蓉帐，香尘玳瑁筵。
绣旗随影合，金阵似波旋。
缇幕深回互，朱门暗接连。
彩虬蟠画戟，花马立金鞭。
有客将谁托，无媒窃自怜。
抑扬中散曲，漂泊孝廉船。
未展干时策，徒抛负郭田。
转蓬犹邈尔，怀橘更澘然。
投足乖蹊迳，冥心向简编。
未知鱼跃地，空愧鹿鸣篇。
稷下期方至，漳滨病未痊。
定非笼外鸟，真是壳中蝉。
蕙迳邻幽澹，荆扉兴静便。
草堂苔点点，蔬囿水溅溅。
钓罢溪云重，樵归涧月圆。
懒多成宿疢，愁甚似春眠。
木直终难怨，膏明只自煎。
郑乡空健羡，陈榻未招延。
旅食逢春尽，羁游为事牵。
宦无毛义檄，婚乏阮修钱。
冉弱营中柳，披敷幕下莲。
傥能容委质，非敢望差肩。
涩剑犹堪淬，余朱或可研。
从师当鼓箧，穷理久忘筌。
折简能荣瘁，遗簪莫弃捐。
韶光如见借，寒谷变风烟。

抚事如神遇，临风独涕零。
墓平春草绿，碑折古苔青。
珪玉埋英气，山河孕炳灵。
发言惊辨囿，㧑翰动文星。
蕴策期干世，持权欲反经。
激扬思壮志，流落叹颓龄。
恶木人皆息，贪泉我独醒。
轮辕无匠石，刀几有庖丁。
碌碌迷藏器，规规守挈瓶。
愤容凌鼎镬，公议动朝廷。
故国将辞宠，危邦竟缓刑。
钝工磨白璧，凡石砺青萍。
揭日昭东夏，抟风滞北溟。
后尘遵轨辙，前席咏仪型。
木秀当忧悴，弦伤不底宁。
矜夸遭斥鷃，光彩困飞萤。
白羽留谈柄，清风袭德馨。
鸾凰婴雪刃，狼虎犯云屏。
兰蕙荒遗址，榛芜蔽旧坰。
轘辕近沂水，何事恋明庭。

水容侵古岸，峰影度青蘋。
庙竹唯闻鸟，江帆不见人。
雀声花外暝，客思柳边春。
别恨转难尽，行行汀草新。

风华已眇然，独立思江天。
凫雁野塘水，牛羊春草烟。
秦原晓重叠，灞浪夜潺湲。
今日思归客，愁容在镜悬。

月中一双鹤，石上千尺松。
素琴入爽籁，山酒和春容。
幽瀑有时断，片云无所从。
何事苏门生，携手东南峰。

持颐望平绿，万景集所思。
南塘遇新雨，百草生容姿。
幽鸟不相识，美人如何期。
徒然委摇荡，惆怅春风时。

赤墀高阁自从容，玉女窗扉报曙钟。
日丽九门青锁闼，雨晴双阙翠微峰。
毫端蕙露滋仙草，琴上薰风入禁松。
荀令凤池春婉娩，好将余润变鱼龙。

开济由来变盛衰，五车才得号镃基。
留侯功业何容易，一卷兵书作帝师。

神耀破氛昏，新阳入晏温。
绪风调玉吹，端日应铜浑。
威凤跄瑶簴，升龙护璧门。
雨旸春令煦，裘冕晬容尊。

才甘鱼目并，艺怯马蹄间。
王谢初飞盖，姬姜尽下山。
缚鸡方角逐，射雉岂开颜。
乱翠移林色，狂红照座殷。
防梭齿虽在，乞帽鬓惭斑。
傥恕相如瘦，应容累骑还。

砧杵寥寥秋色长，遶枝寒鹊客情伤。
关山云尽九秋月，门柳叶凋三径霜。
近日每思归少室，故人遥忆隔潇湘。
如何节候变容髪，明镜一看愁异常。

音容一别近三年，往事空思意浩然。
匹马东西何处客，孤城杨柳晚来蝉。
路长草色秋山绿，川阔晴光远水连。
不见故人劳梦寐，独吟风月过南燕。

红妆女儿灯下羞，画眉夫婿陇西头。
自怨愁容长照镜，悔教征戍觅封侯。

仙禁何人蹑近踪，孔门先选得真龙。
别居云路抛三省，专掌天书在九重。
五色毫挥成涣汗，百寮班下独从容。
芳年贵盛谁为比，郁郁青青岳顶松。

延陵称贵邑，季子有高踪。
古迹传多代，仙山管几峰。
微泉声小雨，异木色深冬。
去毕三年秩，新诗箧不容。

从容心自切，饮水胜衔杯。
共在山中长，相随阙下来。
修身空有道，取事各无媒。
不信升平代，终遗草泽才。

不才甘下第，君子蹇何重。
相送昆明岸，同看太白峰。
数瓢留顷刻，残照迫从容。
好去烟霞县，仙人有旧踪。

为客得从容，官清料复重。
海崖归有业，天目近何峰。
是处通春棹，无村不夜舂。
马卿夸贵达，还说返临邛。

陕服因诗句，从容已半年。
一从归阙下，罕得到门前。
每候朝轩出，常看列宿悬。
重投期见奖，数首果蒙传。
转觉功宜倍，兼令住更坚。
都忘春暂醉，少省夜曾眠。
烦暑灯谁读，孤云业自专。
精华搜未竭，骚雅琢须全。
此事勤虽过，他谋拙莫先。
槐街劳白日，桂路在青天。
取第殊无序，还乡可有缘。
旅情长越鸟，秋思几秦蝉。
月色千楼满，砧声万井连。
江山阻迢递，时节暗推迁。
道即穷通守，才应始末怜。
书绅相戒语，藏箧赠行篇。
致主当齐圣，为郎本是仙。
人心期际会，凤翼许迁延。
毕竟良图在，何妨逸性便。
幽斋中寝觉，珍木正阴圆。
隐几闲瞻夜，临云兴渺然。
五陵供丽景，六义动花笺。
倘与潜生翼，宁非助化权。
免教垂素髪，归种海隅田。

老大成名仍足病，强听丝竹亦无欢。
高情太守容闲坐，借与青山尽日看。

使君爱客情无已，客在金台价无比。
春风三月贡茶时，尽逐红旌到山里。
焙中清晓朱门开，筐箱渐见新芽来。
陵烟触露不停探，官家赤印连帖催。
朝饥暮匐谁兴哀，喧阗竞纳不盈掬。
一时一饷还成堆，蒸之馥之香胜梅，研膏架动轰如雷。
茶成拜表贡天子，万人争啖春山摧。
驿骑鞭声砉流电，半夜驱夫谁复见。
十日王程路四千，到时须及清明宴。
吾君可谓纳谏君，谏官不谏何由闻。
九重城里虽玉食，天涯吏役长纷纷。
使君忧民惨容色，就焙尝茶坐诸客。
几回到口重咨嗟，嫩绿鲜芳出何力。
山中有酒亦有歌，乐营房户皆仙家。
仙家十队酒百斛，金丝宴馔随经过。
使君是日忧思多，客亦无言征绮罗。
殷勤绕焙复长叹，官府例成期如何。
吴民吴民莫憔悴，使君作相期苏尔。

二月树色好，昭仪正骄奢。
恐君爱阳艳，斫却园中花。
三十六宫女，髻鬟各如鸦。
君王心所怜，独自不见瑕。
台上红灯尽，未肯下金车。
一笑不得所，尘中悉无家。
飞燕身更轻，何必恃容华。

寒女面如花，空寂常对影。
况我不嫁容，甘为瓶堕井。

见花忆郎面，常愿花色新。
为郎容貌好，难有相似人。

万里一孤舟，春行夏方到。
骨肉尽单羸，沈忧满怀抱。
羁孤相对泣，性命不相保。
开户山鼠惊，虫声乱秋草。
白菌缘屋生，黄蒿拥篱倒。
对此起长嗟，芳年亦须老。
恩门为宰相，出入用天道。
忽于摧落间，收得青松操。
全家到江陵，屋虚风浩浩。
中肠自相伐，日夕如寇盗。
其下有孤侄，其上有孀嫂。
黄粮贱于土，一饭常不饱。
天斜日光薄，地湿虫叫噪。
惟恐道忽消，形容益枯槁。
古人于黄雀，岂望白环报。
奉荅恩地恩，何惭以诚告。

宠极多妒容，乘车上金阶。
歘然赵飞燕，不语到日西。
手把菖蒲花，君王唤不来。
常嫌鬓蝉重，乞人白玉钗。
君心无定波，咫尺流不回。
后宫门不掩，每夜黄鸟啼。
买得千金赋，花颜已如灰。

浮世若浮云，千回故复新。
旋添青草冢，更有白头人。
岁暮容将老，雪晴山欲春。
行行车与马，不尽洛阳[尘]。

白日去难驻，故人非旧容。
今宵一别后，何处更相逢？过楚水千里，到秦山几重。
语来天又晓，月落满城钟。

旧尝游处遍寻看，睹物伤情死一般。
买笑楼前花已谢，画眉窗下月空残。
云归巫峡音容断，路隔星河去住难。
莫道诗成无泪下，泪如泉滴亦须干。

嫦娥窃药出人间，藏在蟾宫不放还。
后羿遍寻无觅处，谁知天上却容奸。

人间无限伤心事，不得尊前折一枝。
满宫多少承恩者，似有容华妾也无。
满身珠翠将何用，唯与豪家拂象床。
何人种得西施花，千古春风开不尽。

家国兴亡身独存，玉容还受楚王恩。
衔冤只合甘先死，何待花间不肯言。

兵散弓残挫虎威，单枪匹马突重围。
英雄去尽羞容在，看却江东不得归。

了了在心中，南宗与北宗。
行高无外染，骨瘦是真容。
饭野盂埋雪，禅云杖倚松。
常修不住性，必拟老何峰。

东来淮海拜旌旟，不把公卿一字书。
曾侍晚斋吟对雪，又容华馆食兼鱼。
孤微自省恩非次，际会谁知分有余。
唯耻旧桥题处在，荣归无计似相如。

竹槛匝回廊，城中似外方。
月云开作片，枝鸟立成行。
径接河源润，庭容塔影凉。
天台频去说，谁占最高房。

静语与高吟，搜神又爽心。
各来依帝里，相对似山阴。
漏永星河没，堂寒月彩深。
从容不易到，莫惜曙钟侵。

在富莫骄奢，骄奢多自亡。
为女莫骋容，骋容多自伤。
如何金谷园，郁郁椒兰房。
昨夜绮罗列，今日池馆荒。
竹死不变节，花落有余香。
美人抱义死，千载名犹彰。
娇歌无遗音，明月留清光。
浮云易改色，衰草难重芳。
不学韩侯妇，衔冤报宋王。

宪厅名最重，假日许从容。
床满诸司印，庭高五粒松。
井寻芸吏汲，茶拆岳僧封。
鸟度帘旌暮，犹吟隔苑钟。

五天何处望，心念起皆知。
化塔留今日，泉鸣自昔时。
古苔生石静，秋草满山悲。
莫道声容远，长歌白雪词。

吾闻古君子，介介励其节。
入门疑储宫，抚己思𫓧钺。
志者若不退，佞者何由达。
君臣一殽膳，家国共残杀。
此道见于今，永思心若裂。
王臣方謇謇，佐我无玷缺。
如何以谋计，中道生芽蘗。
宪司遵故典，分道播南越。
苍惶出班行，家室不容别。
玄鬓行为霜，清泪立成血。
乘遽剧飞鸟，就传过风发。
嗟吾何为者，叨在造士列。
献文不上第，归于淮之汭。
蹇蹄可再犇，退羽可后歇。
利则侣轩裳，塞则友松月。
而于方寸内，未有是愁结。
未为禄食仕，俯不愧粱粝。
未为冠冕人，死不惭忠烈。
如何有是心，不能叩丹阙。
赫赫负君归，南山采芝蕨。

成道自衰周，避世穷炎汉。
荆杞虽云梗，烟霞尚容窜。
兹岑信灵异，吾怀惬流玩。
石涩古铁鉎，岚重轻埃漫。
松膏腻幽径，蘋沫著孤岸。
诸萝幄幕暗，众鸟陶匏乱。
岩罅地中心，海光天一半。
玄猿行列归，白云次第散。
蟾蜍生夕景，沆瀣余清旦。
风日采幽什，墨客学灵翰。
嗟予慕斯文，一咏复三叹。
显晦虽不同，兹吟粗堪赞。

头戴华阳帽，手拄大夏筇。
清晨陪道侣，来上缥缈峰。
带露齅药蔓，和云寻鹿踪。
时惊{鼠冋}{鼠令}鼠，飞上千丈松。
翠壁内有室，叩之虚{石宫}{隆/石}。
古穴下彻海，视之寒鸿蒙。
遇歇有佳思，缘危无倦容。
须臾到绝顶，似鸟穿樊笼。
恐足蹈海日，疑身凌天风。
众岫点巨浸，四方接圆穹。
似将青螺髻，撒在明月中。
片白作越分，孤岚为吴宫。
一阵叆叇气，隐隐生湖东。
激雷与波起，狂电将日红。
礊礊雨点大，金髇轰下空。
暴光隔云闪，髣髴亘天龙。
连拳百丈尾，下拔湖之洪。
捽为一雪山，欲与昭回通。
移时却{扌窟}下，细碎衡与嵩。
神物谅不测，绝境尤难穷。
杖策下返照，渐闻仙观钟。
烟波𣸣肌骨，云壑阗心胸。
竟死爱未足，当生且欢逢。
不然把天爵，自拜太湖公。

翠{/筏}初织来，或如古鱼器。
新从山下买，静向甔中试。
轻可网金醅，疏能容玉蚁。
自此好成功，无贻我罍耻。

何事有青钱，因人买钓船。
阔容兼饵坐，深许共蓑眠。
短好随朱鹭，轻堪倚白莲。
自知无用处，却寄五湖仙。

种日应逢晋，枯来必自隋。
鳄狂将立处，螭鬬未开时。
卓荦掷枪干，叉牙束戟枝。
初惊蟉篆活，复讶獝狂痴。
劲质如尧瘦，贞容学舜霉。
势能擒土伯，丑可骇山祇。
虎爪拏岩稳，虬身脱浪欹。
槎头秃似刷，枿觜利于锥。
突兀方相胫，鳞皴夏氏胝。
根应藏鬼血，柯欲漏龙漦。
拗似神荼怒，呀如猰{犭俞}饥。
朽痈难可吮，枯瘇不堪治。
一炷玄云拔，三寻黑矟奇。
狼头{孛攵}窣竖，虿尾掘挛垂。
目燥那逢爟，心开岂中铍。
任苔为疥癣，从蠹作疮痍。
品格齐辽鹤，年龄等宝龟。
将怀缩地力，欲负拔山姿。
未倒防风骨，初僵负贰尸。
漆书明古本，铁室抗全师。
碨礧还无极，伶俜又莫持。
坚应敌骏骨，文定写甝皮。
蟠屈愁凌刹，腾骧恐攫池。
抢烟寒嶱{山薛}，披茑静{衤离}褷。
威仰诚难识，句芒恐不知。
好烧胡律看，堪共达多期。
寡色诸芳笑，无声众籁疑。
终添八柱位，未要一绳维。
尽日来唯我，当春玩更谁。
他年如入用，直构太平基。

新秋入破宅，疏澹若平郊。
户牖深如窟，诗书乱似巢。
移床惊蟋蟀，拂匣动蟏蛸。
静把泉华掬，闲拈乳管敲。
桧身浑个矮，石面得能{幽页}。
小桂如拳叶，新松似手梢。
鹤鸣转清角，鹘下扑金{骨孝}。
合药还慵服，为文亦懒抄。
烦心入夜醒，疾首带凉抓。
杉叶尖如镞，藤丝韧似鞘。
偾田含紫芋，低蔓隐青匏。
老柏浑如疥，阴苔忽似胶。
王余落败堑，胡孟入空庖。
度日忘冠带，经时忆酒肴。
有心同木偶，无舌并金铙。
兴欲添玄测，狂将换易爻。
达人唯落落，俗士自𫍢𫍢。
底力将排难，何颜用解嘲。
欲销毁后骨，空转坐来胞。
犹豫应难抱，狐疑不易包。
等闲逢毒蠚，容易遇咆哮。
时事方千蝎，公途正二崤。
名微甘世弃，性拙任时抛。
白日须投分，青云合定交。
仕应同五柳，归莫舍三茅。
涧鹿从来去，烟萝任溷殽。
狙公闹后戏，云母病来{艹/扌巢}。
从此居方丈，终非竞斗筲。
道穷应鬼遣，性拙必天教。
无限疏慵事，凭君解一瓟。

欲下持衡诏，先容解印归。
露浓春后泽，霜薄霁来威。
旧化堪治疾，余恩可疗饥。
隔花攀去櫂，穿柳挽行衣。
佐理能无取，酬知力甚微。
空将千感泪，异日拜黄扉。

绀甲青筐染菭衣，岛夷初寄北人时。
离居定有石帆觉，失伴唯应海月知。
族类分明连璅{王吉}形容好个似蟛蜞。
病中无用霜螯处，寄与夫君左手持。

织恨凝愁映鸟飞，半旬飘洒掩韶晖。
山容洗得如烟瘦，地脉流来似乳肥。
野客正闲移竹远，幽人多病探花稀。
何年细湿华阳道，两乘巾车相并归。

凤骨轻来称瘦容，华阳馆主未成翁。
数行玉札存心久，一掬云浆漱齿空。
白石煮多熏屋黑，丹砂埋久染泉红。
他年欲事先生去，十赉须加陆逸冲。

乱峰四百三十二，欲问征君何处寻。
红翠数声瑶室响，真檀一炷石楼深。
山都遣负沽来酒，樵客容看化后金。
从此谒师知不远，求官先有葛洪心。

羊昙留我昔经春，各以篇章鬬五云。
宾草每容闲处见，击琴多任醉中闻。
钓前青翰交加倚，醉后红鱼取次分。
为说风标曾入梦，上仙初著翠霞裙。

啼螀衰叶共萧萧，文宴无喧夜转遥。
高韵最宜题雪赞，逸才偏称和云谣。
风吹翠蜡应难刻，月照清香太易消。
无限玄言一杯酒，可能容得盖宽饶。

青冥向上玉霄峰，元始先生戴紫蓉。
晓案琼文光洞壑，夜坛香气惹杉松。
闲迎仙客来为鹤，静噀灵符去是龙。
子细扪心无偃骨，欲随师去肯相容。

镂出容刀饰，亲逢巧笑难。
日中骚客佩，争奈即阑干。

二年疏放饱江潭，水物山容尽足耽。
唯有故人怜未替，欲封干鲙寄终南。

疏杉低通滩，冷鹭立乱浪。
草彩欲夷犹，云容空澹荡。

暗窦养泉容决决，明园护桂放亭亭。
历山居处当天半，夏里松风尽足听。

洪范分九畴，转成天下规。
河图孕八卦，焕作玄中奇。
先开否臧源，次筑经纬基。
粤若鲁圣出，正当周德衰。
越疆必载质，历国将扶危。
诸侯恣崛强，王室方陵迟。
歌凤时不偶，获麟心益悲。
始嗟吾道穷，竟使空言垂。
首赞五十易，又删三百诗。
遂令篇籍光，可并日月姿。
向非笔削功，未必无瑕疵。
迨至夫子没，微言散如枝。
所宗既不同，所得亦异宜。
名法在深刻，虚玄至希夷。
自从战伐来，一派纵横驰。
寒谷生艳木，沸潭结流澌。
惊奔失壮士，好恶随纤儿。
嬴氏幷六合，势尊丞相斯。
加于挟书律，尽取坑焚之。
南勒会稽颂，北恢胡亥阺。
犹怀遍巡狩，不暇亲维持。
及汉文景后，鸿生方{派氵=钅}摫。
簸扬尧舜风，反作三代吹。
飘飖四百载，左右为藩篱。
邺下曹父子，猎贤甚熊罴。
发论若霞驳，裁诗如锦摛。
徐王应刘辈，头角咸相衰。
或有妙绝赏，或为独步推。
或许润色美，或嫌诋诃痴。
倏以中利病，且非混醇醨。
雅当乎魏文，丽矣哉陈思。
不肯少选妄，恐贻后世嗤。
吾祖仗才力，革车蒙虎皮。
手持一白旄，直向文场麾。
轻若脱钳釱，豁如抽扊扅。
精钢不足利，騕袅何劳追。
大可罩山岳，微堪析毫厘。
十体免负赘，百家咸起痿。
争入鬼神奥，不容天地私。
一篇迈华藻，万古无孑遗。
刻鹄尚未已，雕龙奋而为。
刘生吐英辩，上下穷高卑。
下臻宋与齐，上指轩从羲。
岂但标八索，殆将包两仪。
人谣洞野老，骚怨明湘累。
立本以致诘，驱宏来抵隵。
清如朔雪严，缓若春烟羸。
或欲开户牖，或将饰缨緌。
虽非倚天剑，亦是囊中锥。
皆由内史意，致得东莞词。
梁元尽索虏，后主终亡隋。
哀音但浮脆，岂望分雄雌。
吾唐揖让初，陛列森咎夔。
作颂媲吉甫，直言过祖伊。
明皇践中日，墨客肩参差。
岳净秀擢削，海寒光陆离。
皆能取穴凤，尽拟乘云螭。
迩来二十祀，俊造相追随。
余生落其下，亦值文明时。
少小不好弄，逡巡奉弓箕。
虽然苦贫贱，未省亲嚅{口而}。
秋倚抱风桂，晓烹承露葵。
穷年只败袍，积日无晨炊。
远访卖药客，闲寻捕鱼师。
归来蠹编上，得以含情窥。
抗韵吟比雅，覃思念棿攡。
因知昭明前，剖石呈清琪。
又嗟昭明后，败叶埋芳蕤。
纵有月旦评，未能天下知。
徒为强貔豹，不免参狐狸。
谁蹇行地足，谁抽刺天鬐。
谁作河畔草，谁为洞中芝。
谁若灵囿鹿，谁犹清庙牺。
谁轻如鸿毛，谁密如凝脂。
谁比蜀严静，谁方巴賨赀。
谁能钓抃鳌，谁能灼神龟。
谁背如水火，谁同若埙篪。
谁可作梁栋，谁敢驱谷蠡。
用此常不快，无人动交铍。
空消病里骨，枉白愁中髭。
鹿门先生才，大小无不怡。
就彼六籍内，说诗直解颐。
顾我迷未远，开怀溃其疑。
初开凿本源，渐乃疏旁支。
邃古派泛滥，皇朝光赫曦。
揣摩是非际，一一如襟期。
李杜气不易，孟陈节难移。
信知君子言，可并神明蓍。
枯腐尚求律，膏肓犹谒医。
况将太牢味，见啖逋悬饥。
今来置家地，正枕吴江湄。
饵薄钩不曲，跫然守空坻。
嘿坐无影响，唯君款茅茨。
抽书乱签帙，酌茗烦瓯{木羲}。
或伴补缺砌，或偕诣荒祠。
孤筇倚烟蔓，细木横风漪。
触雨妨屝屦，临流泥江蓠。
既狎野人调，甘为豪士訾。
不敢负建鼓，唯忧掉降旗。
希君念余勇，挽袖登文陴。

微生参最灵，天与意绪拙。
人皆机巧求，百迳无一达。
家为唐臣来，奕世唯稷卨。
只垂青白风，凛凛自贻厥。
犹残赐书在，编简苦断绝。
其间忠孝字，万古光不灭。
孱孙诚瞢昧，有志常搰搰。
敢云嗣良弓，但欲终守节。
喧哗不入耳，谗佞不挂舌。
仰咏尧舜言，俯遵周孔辙。
所贪既仁义，岂暇理生活。
纵有旧田园，抛来亦芜没。
因之成否塞，十载真契阔。
冻骭一襜褕，饥肠少糠籺。
甘心付天壤，委分任回斡。
笠泽卧孤云，桐江钓明月。
盈筐盛芡芰，满釜煮鲈鳜。
酒帜风外{危支}，茶枪露中撷。
歌谣非大雅，捃摭为小说。
上可补熏茎，傍堪跐芽蘗。
方当卖罾罩，尽以易纸札。
踪迹尚吴门，梦魂先魏阙。
寻闻天子诏，赫怒诛叛卒。
宵旰悯烝黎，谟明问征伐。
王师虽继下，贼垒未即拔。
此时淮海波，半是生人血。
霜戈驱少壮，败屋叶羸耋。
践蹋比尘埃，焚烧同稿秸。
吾皇自神圣，执事皆间杰。
射策亦何为，春卿遂聊辍。
伊余将贡技，未有耻可刷。
却问渔樵津，重耕烟雨墢。
诸侯急兵食，冗賸方翦截。
不可抱词章，巡门事干谒。
归来阖蓬楗，壁立空竖褐。
煖手抱孤烟，披书向残雪。
幽忧和愤懑，忽愁自惊蹶。
文兮乏寸毫，武也无尺铁。
平生所韬蓄，到死不开豁。
念此令人悲，翕然生内热。
加之被皲瘃，况复久藜粝。
既为霜露侵，一卧增百疾。
筋骸将束缚，腠理如棰挞。
初谓抵狂䝙，又如当毒蝎。
江南多事鬼，巫觋连瓯粤。
可口是妖讹，恣情专赏罚。
良医只备位，药肆或虚设。
而我正萎痿，安能致诃咄。
椒兰任芳苾，精粣从罗列。
盏斝既屡倾，钱刀亦随𦶟。
兼之凟财贿，不止行盗窃。
天地如有知，微妖岂逃杀。
其时心力愤，益使气息惙。
永夜更呻吟，空床但皮骨。
君来赞贤牧，野鹤聊簪笏。
谓我同光尘，心中有溟渤。
轮蹄相压至，问遗无虚月。
首到春鸿蒙，犹残病根茇。
看花虽眼晕，见酒忘肺渴。
隐几还自怡，逢卢亦争喝。
抽毫更唱和，剑戟相磨戛。
何大不包罗，何微不挑刮。
今来值霖雨，昼夜无暂歇。
杂若碎渊沦，高如破𫐖轕。
何劳鼍吼岸，讵要鹳鸣垤。
祗意江海翻，更愁山岳裂。
初惊蚩尤阵，虎豹争搏啮。
又疑伍胥涛，蛟蜃相蹙拶。
千家蒙瀑练，忽似好披拂。
万瓦垂玉绳，如堪取萦结。
况余居低下，本是蛙蚓窟。
迩来增号呼，得以恣唐突。
先夸屋舍好，又恃头角凸。
厚地虽直方，身能遍穿穴。
常参庄辩里，亦造扬玄末。
偃仰纵无机，形容且相忽。
低头增叹诧，到口复嗢咽。
沮洳渍琴书，莓苔染巾袜。
解衣换仓粟，秕稗犹未脱。
饥鸟屡窥临，泥僮苦舂{臼巿}。
或闻秋稼穑，大半沈澎汃。
耕父蠹齐民，农夫思旱魃。
吾观天之意，未必洪水割。
且要虐飞龙，又图滋跛鳖。
三吴明太守，左右皆儒哲。
有力即扶危，怀仁过救暍。
鹿门皮夫子，气调真俊逸。
截海上云鹰，横空下霜鹘。
文坛如命将，可以持玉钺。
不独扆羲轩，便当城老佛。
顾余为山者，所得才篑撮。
譬如饰箭材，尚欠镞与筈。
闲将歈儿唱，强倚帝子瑟。
幸得远潇湘，不然嗤贾屈。
开缄窥宝肆，玑贝光比栉。
朗咏冲乐悬，陶匏响铿擖。
古来愁霖赋，不是不清越。
非君顿挫才，沴气难摧折。
驰情扣虚寂，力尽无所掇。
不足谢徽音，祗令凋鬓髪。

吴之辟疆园，在昔胜概敌。
前闻富修竹，后说纷怪石。
风烟惨无主，载祀将六百。
草色与行人，谁能问遗迹。
不知清景在，尽付任君宅。
却是五湖光，偷来傍檐隙。
出门向城路，车马声躏跞。
入门望亭隈，水木气岑寂。
犨墙绕曲岸，势似行无极。
十步一危梁，乍疑当绝壁。
池容澹而古，树意苍然僻。
鱼惊尾半红，鸟下衣全碧。
斜来岛屿隐，恍若潇湘隔。
雨静挂残丝，烟消有余脉。
朅来任公子，摆落名利役。
虽将禄代耕，颇爱巾随策。
秋笼支遁鹤，夜榻戴颙客。
说史足为师，谭禅差作伯。
君多鹿门思，到此情便适。
偶荫桂堪帷，纵吟苔可席。
顾余真任诞，雅遂中心获。
但知醉还醒，岂知玄尚白。
甘闲在鸡口，不贵封龙额。
即此自怡神，何劳谢公屐。

一代先后贤，声容剧河汉。
况兹迈古士，复历苍崖窜。
辰经几十万，邈与灵寿玩。
海岳尚推移，都鄙固芜漫。
羸僧下高阁，独鸟没远岸。
啸初风雨来，吟余钟呗乱。
如何炼精魄，万祀忽欲半。
宁为断臂忧，肯作秋柏散。
吾闻酆宫内，日月自昏旦。
左右修文郎，纵横洒篇翰。
斯人久冥漠，得不垂慨叹。
庶或有神交，相从重兴赞。

吴都涵汀洲，碧液浸郡郭。
微雨荡春醉，上下一清廓。
奇踪欲探讨，灵物先瘵瘼。
飘然兰叶舟，旋倚烟霞泊。
吟谭乱篙𫇛，梦寐杂𪩘崿。
纤情不可逃，洪笔难暂阁。
岂知楞伽会，乃在山水箔。
金仙著书日，世界名极乐。
薝卜冠诸香，琉璃代华垩。
禽言经不辍，象口川宁涸。
万善峻为城，巉巉捍群恶。
清晨欲登造，安得无自愕。
险穴骇坤牢，高萝挂天笮。
池容澹相向，蛟怪如可摸。
苔蔽石髓根，蒲差水心锷。
岚侵荅摩髻，日照狻猊络。
仰首乍眩旋，回眸更辉{火霍}。
檐端凝飞羽，磴外浮碧落。
到回解风襟，临幽濯云𪨗。
尘机性非便，静境心所著。
自取海鸥知，何烦尸祝酢。
峰围震泽岸，翠浪舞绡幕。
潋滟岂尧遭，{山戋}嵃非禹凿。
潜听钟梵处，别有松桂壑。
霭重灯不光，泉寒网犹薄。
僮能蹑孤刹，鸟惯亲𪭢铎。
服道身可遗，乞闲心已诺。
人间亦何事，万态相毒蠚。
战垒竞高深，儒衣谩褒博。
宣尼名位达，未必春秋作。
管氏包霸图，须人解其缚。
伊余采樵者，蓬藋方索寞。
近得风雅情，聊将圣贤度。
多君富遒采，识度两清恪。
讵宠生灭词，肯教夷夏错。
未为尧舜用，且向烟霞托。
我亦摆尘埃，他年附鸿鹤。

名山潭洞中，自古多秘邃。
君将接神物，聊用申祀事。
镕金象牙角，尺木无不备。
亦既奉真官，因之徇前志。
持来展明诰，敬以投嘉瑞。
鳞光焕水容，目色烧山翠。
吾皇病秦汉，岂独探幽异。
所贵风雨时，民皆受其赐。
良田为巨浸，污泽成赤地。
掌职一不行，精灵又何寄。
唯贪血食饱，但据骊珠睡。
何必费黄金，年年授星使。

静境林麓好，古祠烟霭浓。
自非通灵才，敢陟群仙峰。
百里波浪沓，中堂箫鼓重。
真君具琼舆，髣髴来相从。
清露濯巢鸟，阴云生昼龙。
风飘橘柚香，日动旛盖容。
将命礼且洁，所祈年不凶。
终当以疏闻，特用诸侯封。

有蘗何青青，空城雪霜里。
千林尽枯槁，苦节独不死。
他遭匠石顾，总入牺黄美。
遂得保天年，私心未为耻。
高从宿枭怪，下亦容蝼蚁。
大厦若抡材，亭亭托君子。

世既贱文章，归来事耕稼。
伊人著农道，我亦赋田舍。
所悲劳者苦，敢用词为诧。
祗效刍牧言，谁防轻薄骂。
嘻今居宠禄，各自矜雄霸。
堂上考华钟，门前𥩟高驾。
纤洪动丝竹，水陆供鲙炙。
小雨静楼台，微风动兰麝。
吹嘘川可倒，眄睐花争姹。
万户膏血穷，一筵歌舞价。
安知勤播植，卒岁无闲暇。
种以春鳸初，获从秋隼下。
专专望穜稑，搰搰条桑柘。
日晏腹未充，霜繁体犹裸。
平生守仁义，所疾唯狙诈。
上诵周孔书，沈溟至酣籍。
岂无致君术，尧舜不上下。
岂无活国方，颇牧齐教化。
蛟龙任干死，云雨终不借。
羿臂束如囚，徒劳夸善射。
才能诮箕斗，辩可移嵩华。
若与虻辈量，饥寒殆相亚。
长吟倚清瑟，孤愤生遥夜。
自古有遗贤，吾容偏称谢。

本作渔钓徒，心将遂疏放。
苦为饥寒累，未得恣闲畅。
去年十二月，身住霅溪上。
病里贺丰登，鸡豚聊馈饷。
巍峩卞山雪，凝冽不可向。
瘦骨倍加寒，徒为厚缯纩。
晴来露青霭，千仞缺寻丈。
卧恐玉华销，时时推枕望。
虽然营卫困，亦觉精神王。
把笔强题诗，粗言环怪状。
吴兴郑太守，文律颇清壮。
凤尾与鲸牙，纷披落杂唱。
缄书寄城内，搪突无以况。
料峭采莲船，纵横簸天浪。
方倾谢公酒，忽值庄生丧。
默默阻音徽，临风但惆怅。
春归迨秋末，固自婴微恙。
岁晏弗躬亲，何由免欺诳。
今来观刈获，乃在松江并。
门外两潮过，波澜光荡漾。
都缘新卜筑，是事皆草创。
尔后如有年，还应惬微尚。
天高气味爽，野迥襟怀旷。
感物动牢愁，愤时频肮脏。
平生乐篇翰，至老安敢忘。
骏骨正牵盐，玄文终覆酱。
嗟今多赤舌，见善惟蔽谤。
忖度大为防，涵容宽作量。
图书筐簏外，关眼皆賸长。
饿隶亦胜无，薄田家所仰。
稍离饥寒患，学古真可强。
圣道庶经营，世途多踉跄。
近闻天子诏，复许私酝酿。
促使舂酒材，呼儿具盆盎。
宵长拥吟褐，日晏开书幌。
我醉卿可还，陶然似元亮。

我生天地间，独作南宾雁。
哀鸣慕前侣，不免饮啄晏。
虽蒙小雅咏，未脱鱼网患。
况是婚礼须，忧为弋者篡。
晴鸢争上下，意气苦凌慢。
吾常吓鸳雏，尔辈安足讪。
回头语晴鸢，汝食腐鼠惯。
无异驽骀群，恋短豆皂栈。
岂知潇湘岸，葭菼蘋萍间。
有石形状奇，寒流古来湾。
闲看麋鹿志，了不忧刍豢。
世所重巾冠，何妨野夫丱。
骚人夸蕙芷，易象取陆苋。
漆园逍遥篇，中亦载斥鷃。
汝惟材性下，嗜好不可谏。
身虽慕高翔，粪壤是盻盼。
或闻通鬼魅，怪祟立可辩。
硩蔟书尚存，宁容恣妖幻。

予方任疏慵，地僻即所好。
江流背村落，偶往心已嫪。
田家相去远，岑寂且纵傲。
出户手先筇，见人头未帽。
南泾有渔父，往往携稚造。
问其所以渔，对我真蹈道。
我初簎鱼鳖，童丱至于耄。
窟穴与生成，自然通壶奥。
孜孜戒吾属，天物不可暴。
大小参去留，候其孳养报。
终朝获鱼利，鱼亦未常耗。
同覆天地中，违仁辜覆焘。
余观为政者，此意谅难到。
民皆死搜求，莫肯兴愍悼。
今年川泽旱，前岁山源潦。
牒诉已盈庭，闻之类禽噪。
譬如死鸡鹜，岂不容乳抱。
孟子讥宋人，非其揠苗躁。
吾嘉渔父旨，雅叶贤哲操。
倘遇采诗官，斯文诚敢告。

华阳道士南游归，手中半卷青萝衣。
自言逋客持赠我，乃是钱搪丁翰之。
连江大抵多奇岫，独话君家最奇秀。
盘烧天竺春笋肥，琴倚洞庭秋石瘦。
草堂暗引龙泓溜，老树根株若蹲兽。
霜浓果熟未容收，往往儿童杂猿狖。
去岁猖狂有黄寇，官军解散无人鬬。
满城奔迸翰之闲，只把枯松塞圭窦。
前度相逢正卖文，一钱不直虚云云。
今来利作采樵客，可以抛身麋鹿群。
丁隐君，丁隐君，叩头且莫变名氏，即日更寻丁隐君。

一丘之木，其栖深也屋，吾容不辱。
一溪之石，其居平也席，吾劳以息。
一窦之泉，其音清也弦，吾方在悬。
得乎人，得乎天，吾不知所以然而然。

祗贪诗调苦，不计病容生。
我亦休文瘦，君能叔宝清。
药须勤一服，春莫累多情。
欲入毘耶问，无人敌浄名。

福地能容壍，玄关讵有扉。
静思琼版字，闲洗铁筇衣。
鸟破凉烟下，人冲暮雨归。
故园秋草梦，犹记绿微微。

众木尽相遗，孤芳独任奇。
锸天形硉兀，当殿势{危攵}危。
恐是夸娥怒，教临嶻嶭衰。
节穿开耳目，根瘿坐熊罴。
世只论荣落，人谁问等衰。
有巅从日上，无叶与秋欺。
虎搏应难动，雕蹲不敢迟。
战锋新缺𫜰，烧岸黑{黑兹}黧。
鬬死龙骸杂，争奔鹿角差。
肢销洪水脑，棱耸梵天眉。
磔索珊瑚涌，森严獬豸窥。
向空分荦指，冲浪出鲸鬐。
杨仆船橦在，蚩尤阵纛隳。
下连金粟固，高用铁菱披。
挺若苻坚棰，浮于祖纳椎。
峥嵘惊露鹤，{走历}趚阂云螭。
傍宇将支压，撑霄欲抵隵。
背交虫臂挶，相向鹘拳追。
格笔差犹立，阶干卓未麾。
鬼神应暗画，风雨恐潜移。
已觉寒松伏，偏宜后土疲。
好邀清啸傲，堪映古茅茨。
材大应容蝎，年深必孕夔。
后雕依佛氏，初植必僧弥。
拥肿烦庄辩，槎牙费庾词。
咏多灵符困，搜苦化权卑。
类既区中寡，朋当物外推。
蟠桃标日域，珠草侍仙墀。
真宰诚求梦，春工幸可医。
若能嘘嶰竹，犹足动华滋。

我志如鱼乐，君词称凤衔。
暂来从露冕，何事买云岩。
水石应容病，松篁未听谗。
罐香松蠹腻，山信药苗缄。
爱鹭欹危立，思猿矍铄獑。
谢才偏许朓，阮放最怜咸。
大乐宁忘缶，奇工肯顾瑊。
客愁迷旧隐，鹰健想秋毚。
砚缺犹慵琢，文繁却要芟。
雨余幽沼净，霞散远峰巉。
洗笔烟成段，培花土作锨。
访僧还觅伴，医鹤自须监。
荒庙犹怀季，清滩几梦严。
背风开蠹简，冲浪试新帆。
闷忆年支酒，闲裁古样衫。
钓家随野舫，仙蕴逐雕函。
度岁赊羸马，先春买小{虫咸}。
共疏泉入竹，同坐月过杉。
染翰穷高致，怀贤发至𫍯。
不堪潘子鬓，愁促易髟髟。

病身兼稚子，田舍劣相容。
迹共公卿绝，贫须稼穑供。
月方行到闰，霜始近言浓。
树少栖禽杂，村孤守犬重。
汀洲藏晚弋，篱落露寒舂。
野弁欹还整，家书拆又封。
杉篁宜夕照，窗户倚疏钟。
南北唯闻战，纵横未胜农。
大春虽苦学，叔夜本多慵。
直使貂裘弊，犹堪过一冬。

命既时相背，才非世所容。
著书粮易绝，多病药难供。
梦为怀山数，愁因戒酒浓。
鸟媒呈不一，鱼寨下仍重。
晚桁蓑兼褐，晴檐织带舂。
著签分水味，标石认田封。
此地家三户，何人禄万锺。
草堂聊当贵，金穴任轻农。
把钓竿初冷，题诗笔未慵。
莫忧寒事晚，江上少严冬。

尽日临风坐，雄词妙略兼。
共知时世薄，宁恨岁华淹。
且把灵方试，休凭吉梦占。
夜然烧汞火，朝炼洗金盐。
有路求真隐，无媒举孝廉。
自然成啸傲，不是学沈潜。
水恨同心隔，霜愁两鬓霑。
鹤屏怜掩扇，乌帽爱垂檐。
雅调宜观乐，清才称典签。
冠{危攵}玄髪少，书健紫毫尖。
故疾因秋召，尘容畏日黔。
壮图须行行，儒服谩襜襜。
片石聊当枕，横烟欲代帘。
蠹根延穴蚁，疏叶漏庭蟾。
药鼎高低铸，云庵早晚苫。
胡麻如重寄，从诮我无厌。

栉髪凉天曙，含毫故国情。
归心一夜极，病体九秋轻。
忽起襜褕咏，因悲络纬鸣。
逢山即堪隐，何路可图荣。
揲策空占命，持竿不钓名。
忘忧如有待，纵懒似无营。
小径才分草，斜扉劣辨荆。
冷荷承露菂，疏菊卧烟茎。
谱为听琴阅，图缘看海{巾登}。
鹭毛浮岛白，鱼尾撇波赪。
庭橘低攀嗅，园葵旋折烹。
饿乌窥食案，鬬鼠落书棚。
种豆悲杨恽，投瓜忆卫旍。
东林谁处士，南郭自先生。
分野星多蹇，连山卦少亨。
衣裾徒博大，文籍漫纵横。
兰叶骚人佩，莼丝内史羹。
鹖冠难适越，羊酪未饶伧。
倚啸微抽恨，论玄好析酲。
栖迟劳鼓箧，豪侠爱金籯。
炼药传丹鼎，尝茶试石{婴瓦}。
沼连枯苇暗，窗对脱梧明。
未达讥张翰，非才嫉祢衡。
远怀魂易黯，幽愤骨堪惊。
砺缺知矛利，磨瑕见璧瑛。
道源疏滴沥，儒肆售精诚。
敢叹良时掷，犹胜乱世撄。
相秦犹几死，王汉尚当黥。
饮啄期应定，穷通势莫争。
髡钳为皂隶，谭笑得公卿。
浴日安知量，追风不计程。
尘埃张耳分，肝胆季心倾。
谕蜀专操檄，通瓯独请缨。
匹夫能曲踊，万骑可横行。
许国轻妻子，防边重战耕。
俄分上尊酒，骤厌五侯鲭。
静默供三语，从容等一枰。
弘深司马法，雄杰贰师兵。
朔雪埋烽燧，寒笳裂斾旌。
乘时收句注，即日埽欃枪。
武昔威殊俗，文今被八纮。
琮璜陈始毕，韶夏教初成。
芽孽群妖灭，松筠百度贞。
郎官青琐拜，使者绣衣迎。
帝道将云辟，浇波渐砥平。
学徒羞说霸，佳士耻为跉。
负杖歌栖亩，操觚赋北征。
才当曹斗怯，书比惠车盈。
谢氏怜儿女，郄家贵舅甥。
唯荒稚珪宅，莫赠景山枪。
贤彦风流远，江湖思绪萦。
讴哑摇舴艋，出没漾䴔䴖。
晚树参差碧，奇峰逦迤晴。
水喧揌紫芡，村响{姊女=臼}香秔。
荷笠渔翁古，穿篱守犬狞。
公衫白纻卷，田饷绿筲擎。
地与膏腴错，人多富寿幷。
相欢时帖泰，独坐岁峥嵘。
唧啧蛩吟壁，连轩鹤舞楹。
戍风飘叠鼓，邻月动哀筝。
未得文章力，何由俸禄请。
和铅还搰搰，持斧自丁丁。
惊惧疑凋朽，功勤过屑琼。
凝神披夕秀，尽力取朝英。
蠹简开尘箧，寒灯立晓檠。
静翻词客系，闲难史官评。
天地宁舒惨，山川自变更。
只能分跖惠，谁解等殇彭。
项岂重瞳圣，夔忧一足{轻/足}。
阮高酣麹糵，庄达谢牺牲。
齚舌无劳话，宽心岂可盛。
但从罏冶锻，莫受{罒/尉}罗婴。
砚拨萍根洗，舟冲蓼穗撑。
短床编翠竹，低机凭红柽。
霜信催杨柳，烟容袅杜蘅。
桁排巢燕燕，屏画醉猩猩。
懒桧推岚影，飞泉撼玉琤。
{舟龙}{舟卭}寻远近，握槊鬬输赢。
枝压离披瓠，檐垂礧磊橙。
忘情及宗炳，抱疾过刘桢。
野馈夸菰饭，江商贾蔗饧。
送神枹瓦釜，留客上瓷觥。
举楫挥青剑，鸣榔扣远钲。
鸟行沈莽碧，鱼队破泓澄。
手戟非吾事，腰镰且发硎。
谅难求摽摽，聊欲取铮铮。
几叹虫甘蓼，还思鹿美苹。
愁长难自剪，歌断有谁赓。
未去师黄石，空能说白珩。
性湍休激浪，言莠罢抽萌。
地僻琴尊独，溪寒杖屦清。
物齐消臆对，戈倒共心盟。
丝曳灵妃瑟，金涵太子笙。
幽栖胶竹坞，仙虑驿蓬瀛。
想像珠襦凤，追飞翠蘂莺。
雾帘深杳悄，云磬冷敲铿。
箓字多阶品，华阳足弟兄。
焚香凝一室，尽日思层城。
匿景崦嵫色，呀空渤澥声。
吾当营巨黍，东去射长鲸。

栉髪凉天曙，含毫故国情。
归心一夜极，病体九秋轻。
忽起襜褕咏，因悲络纬鸣。
逢山即堪隐，何路可图荣。
揲策空占命，持竿不钓名。
忘忧如有待，纵懒似无营。
小径才分草，斜扉劣辨荆。
冷荷承露菂，疏菊卧烟茎。
谱为听琴阅，图缘看海{巾登}。
鹭毛浮岛白，鱼尾撇波赪。
庭橘低攀嗅，园葵旋折烹。
饿乌窥食案，鬬鼠落书棚。
种豆悲杨恽，投瓜忆卫旍。
东林谁处士，南郭自先生。
分野星多蹇，连山卦少亨。
衣裾徒博大，文籍漫纵横。
兰叶骚人佩，莼丝内史羹。
鹖冠难适越，羊酪未饶伧。
倚啸微抽恨，论玄好析酲。
栖迟劳鼓箧，豪侠爱金籯。
炼药传丹鼎，尝茶试石{婴瓦}。
沼连枯苇暗，窗对脱梧明。
未达讥张翰，非才嫉祢衡。
远怀魂易黯，幽愤骨堪惊。
砺缺知矛利，磨瑕见璧瑛。
道源疏滴沥，儒肆售精诚。
敢叹良时掷，犹胜乱世撄。
相秦犹几死，王汉尚当黥。
饮啄期应定，穷通势莫争。
髡钳为皂隶，谭笑得公卿。
浴日安知量，追风不计程。
尘埃张耳分，肝胆季心倾。
谕蜀专操檄，通瓯独请缨。
匹夫能曲踊，万骑可横行。
许国轻妻子，防边重战耕。
俄分上尊酒，骤厌五侯鲭。
静默供三语，从容等一枰。
弘深司马法，雄杰贰师兵。
朔雪埋烽燧，寒笳裂斾旌。
乘时收句注，即日埽欃枪。
武昔威殊俗，文今被八纮。
琮璜陈始毕，韶夏教初成。
芽孽群妖灭，松筠百度贞。
郎官青琐拜，使者绣衣迎。
帝道将云辟，浇波渐砥平。
学徒羞说霸，佳士耻为跉。
负杖歌栖亩，操觚赋北征。
才当曹斗怯，书比惠车盈。
谢氏怜儿女，郄家贵舅甥。
唯荒稚珪宅，莫赠景山枪。
贤彦风流远，江湖思绪萦。
讴哑摇舴艋，出没漾䴔䴖。
晚树参差碧，奇峰逦迤晴。
水喧揌紫芡，村响{姊女=臼}香秔。
荷笠渔翁古，穿篱守犬狞。
公衫白纻卷，田饷绿筲擎。
地与膏腴错，人多富寿幷。
相欢时帖泰，独坐岁峥嵘。
唧啧蛩吟壁，连轩鹤舞楹。
戍风飘叠鼓，邻月动哀筝。
未得文章力，何由俸禄请。
和铅还搰搰，持斧自丁丁。
惊惧疑凋朽，功勤过屑琼。
凝神披夕秀，尽力取朝英。
蠹简开尘箧，寒灯立晓檠。
静翻词客系，闲难史官评。
天地宁舒惨，山川自变更。
只能分跖惠，谁解等殇彭。
项岂重瞳圣，夔忧一足{轻/足}。
阮高酣麹糵，庄达谢牺牲。
齚舌无劳话，宽心岂可盛。
但从罏冶锻，莫受{罒/尉}罗婴。
砚拨萍根洗，舟冲蓼穗撑。
短床编翠竹，低机凭红柽。
霜信催杨柳，烟容袅杜蘅。
桁排巢燕燕，屏画醉猩猩。
懒桧推岚影，飞泉撼玉琤。
{舟龙}{舟卭}寻远近，握槊鬬输赢。
枝压离披瓠，檐垂礧磊橙。
忘情及宗炳，抱疾过刘桢。
野馈夸菰饭，江商贾蔗饧。
送神枹瓦釜，留客上瓷觥。
举楫挥青剑，鸣榔扣远钲。
鸟行沈莽碧，鱼队破泓澄。
手戟非吾事，腰镰且发硎。
谅难求摽摽，聊欲取铮铮。
几叹虫甘蓼，还思鹿美苹。
愁长难自剪，歌断有谁赓。
未去师黄石，空能说白珩。
性湍休激浪，言莠罢抽萌。
地僻琴尊独，溪寒杖屦清。
物齐消臆对，戈倒共心盟。
丝曳灵妃瑟，金涵太子笙。
幽栖胶竹坞，仙虑驿蓬瀛。
想像珠襦凤，追飞翠蘂莺。
雾帘深杳悄，云磬冷敲铿。
箓字多阶品，华阳足弟兄。
焚香凝一室，尽日思层城。
匿景崦嵫色，呀空渤澥声。
吾当营巨黍，东去射长鲸。

新秋霁夜有清境，穷襜病容无佳期。
生公把经向石说，而我对月须人为。
独行独坐亦独酌，独玩独吟还独悲。
古称独坐与独立，若比群居终校奇。

镂楣消落濯春雨，苍翠无言空断崖。
草碧未能忘帝女，燕轻犹自识宫钗。
江山祗有愁容在，剑珮应和愧色埋。
赖在伍员骚思少，吴王才免似荆怀。

净名无语示清羸，药草搜来喻更微。
一雨一风皆遂性，花开花落尽忘机。
教疏兔镂金弦乱，自拥龙刍紫汞肥。
莫怪独亲幽圃坐，病容销尽欲依归。

几降真官授隐书，洛公曾到梦中无。
眉间入静三辰影，肘后通灵五岳图。
北洞树形如曲盖，东凹山色入薰炉。
金墟福地能容否，愿作冈前蒋负刍。

曾说山栖欲去寻，岂知霜骨葬寒林。
常依净住师冥目，兼事容成学算心。
逋客预斋还梵唱，老猿窥祭亦悲吟。
唯君独在江云外，谁诔孤贞置岘岑。

病容愁思苦相兼，清镜无形未我嫌。
贪广异蔬行径窄，故求偏药出钱添。
同人散后休赊酒，双燕辞来始下帘。
更有是非齐未得，重凭詹尹拂龟占。

不知天隐在何乡，且欲烟霞迹暂双。
鹤庙未能齐月驭，鹿门聊拟并云窗。
藓衔荒磴移桑屐，花浸春醪挹石缸。
莫惜查头容钓伴，也应东印有余江。

名价皆酬百万余，尚怜方丈讲玄虚。
西都宾问曾成赋，东海人求近著书。
茅洞烟霞侵寤寐，檀溪风月挂樵渔。
清朝还要廷臣在，两地宁容便结庐。

大堤春日暮，骢马解镂衢。
请君留上客，容妾荐雕胡。

酝得秋泉似玉容，比于云液更应浓。
思量北海徐刘辈，枉向人间号酒龙。

姹女精神似月孤，敢将容易入洪炉。
人间纵道铅华少，蝶翅新篁未肯无。

稚子书传白菊开，西成相滞未容回。
月明阶下窗纱薄，多少清香透入来。

枕映疏容晚向欹，秋烟脉脉雨微微。
逆风障燕寻常事，不学人前当妓衣。

朝烟淹楼台，晚雨染岛屿。
渔童惊狂歌，艇子喜野语。
山容堪停杯，柳影好隐暑。
年华如飞鸿，斗酒幸且举。

溪空唯容云，木密不陨雨。
迎渔隐映间，安问讴鸦{木虏}。

雨后山容若动，天寒树色如消。
目送回汀隐隐，心随挂鹿摇摇。
白蒋知秋露裛，青枫欲暮烟饶。
莫问吴趋行乐，酒旗竿倚河桥。

云容覆枕无非白，水色侵矶直是蓝。
田种紫芝餐可寿，春来何事恋江南。

两载求人瘼，三春受代归。
务繁多簿籍，才短乏恩威。
共理乖天奖，分忧值岁饥。
遽蒙交郡印，安敢整朝衣。
作牧惭为政，思乡念式微。
傥容还故里，高卧掩柴扉。

高挂吴帆喜动容，问安归去指湘峰。
悬鱼庭内芝兰秀，驭鹤门前薜荔封。
红斾正怜棠影茂，彩衣偏带桂香浓。
临岐独有霑襟恋，南巷当年共化龙。

昏旦松轩下，怡然对一瓢。
雨微吟思足，花落梦无聊。
细事当棋遣，衰容喜镜饶。
溪僧有深趣，书至又相邀。

高燕飞何捷，啄害恣群雏。
人岂玩其暴，华轩容尔居。
强欺自天禀，刚吐信吾徒。
乃知不平者，矫世道终孤。

伤怀同客处，病眼却花朝。
草嫩侵沙短，冰轻著雨消。
风光知可爱，容髪不相饶。
早晚丹丘去，飞书肯见招。

旅思又惊夏，庭前长小松。
远峰生贵气，残月敛衰容。

楼带猿吟迥，庭容鹤舞宽。
{日煞}书因阅画，封药偶和丹。

峰北幽亭愿证因，他生此地却容身。
上方僧在时应到，笑认前衔记写真。

徘徊自劝莫沾缨，分付年年谷口莺。
却赖无情容易别，有情早个不胜情。

忍事敌灾星，物望倾心久。
凶渠破胆频。
鼎饫和方济，台阶润欲平。
夜短猿悲减，风和鹊喜虚。
骅骝思故第，鹦鹉失佳人。
鲸鲵人海涸，魑魅棘林幽。
棋声花院闭，幡影石坛高。
地凉清鹤梦，林静肃僧仪。
晚妆留拜月，春睡更生香。
隔谷见鸡犬，山苗接楚田。
人家寒食月，花影午时天。
官路好禽声，轩车驻晚程。
南楼山最秀，北路邑偏清。
多病形容五十三，谁邻借笏趁朝参。
十年太华无知己，只得虚中两首诗。
看师逸迹两师宜，高适歌行李白诗。

两叶能蔽目，双豆能塞聪。
理身不知道，将为天地聋。
扰扰造化内，茫茫天地中。
苟或有所愿，毛髪亦不容。

昆仑凝想最高峰，王母来乘五色龙。
歌听紫鸾犹缥缈，语来青鸟许从容。
风回水落三清月，漏苦霜传五夜钟。
树影悠悠花悄悄，若闻箫管是行踪。

山拥飞云海水清，天坛未夕仗先成。
千官不起金縢议，万国空瞻玉藻声。
禁火曙然烟焰袅，宫衣寒拂雪花轻。
侧闻左右皆周吕，看取从容致太平。

三年身逐汉诸侯，宾榻容居最上头。
饱听笙歌陪痛饮，熟寻云水纵闲游。
朱门锁闭烟岚暮，铃阁清冷水木秋。
月满前山圆不动，更邀诗客上高楼。

真王未许久从容，立在花前别宁封。
手把玉箫头不举，自愁如醉倚黄龙。

篱下霜前偶得存，忍教迟晚避兰荪。
也销造化无多力，未受阳和一点恩。
栽处不容依玉砌，要时还许上金尊。
陶潜殁后谁知己，露滴幽丛见泪痕。

幽居少人事，三径草不开。
隐几虚室静，闲云入坐来。
至道非内外，讵言才不才。
宝月当秋空，高洁无纤埃。
心灭百虑减，诗成万象回。
亦有吾庐在，寂寞旧山隈。
从容未归去，满地生青苔。
谢公寄我诗，清奇不可陪。
白云飞不尽，碧云欲成堆。
惊风出地户，虩虩似震雷。
吟哦山岳动，令人心胆摧。
思君览章句，还复如望梅。
慷慨追古意，旷望登高台。
何当陶渊明，远师劝倾杯。
流年将老来，华髪自相催。
野寺连屏障，左右相裴回。

通蜀连秦山十二，中有妖灵会人意。
鬬艳传情世不知，楚王魂梦春风里。
雨态云容多似是，色荒见物皆成媚。
露泫烟愁岩上花，至今犹滴相思泪。
西眉南脸人中美，或者皆闻无所利。
忍听凭虚巧佞言，不求万寿翻求死。

上帝春宫思丽绝，夭桃变态求新悦。
便是花中倾国容，牡丹露泣长门月。
野树滴残龙战血，曦车碾下朝霞屑。
惆怅东风未解狂，争教此物芳菲歇。

云色阴沈弄秋气，危叶高枝恨深翠。
用却春风力几多，微霜逼迫何容易。

李白亡，李贺死。
陈陶赵睦寻相次，须知代不乏骚人。
贯休之后，惟修睦而已矣。
睦公睦公真可畏，开口向人无所忌。
才似烟霞生则媚，直如屈轶佞则指。
意下纷纷造化机，笔头滴滴文章髓。
明月清风三十年，被君驱使如奴婢。
劝君休，莫容易，世俗由来稀则贵。
珊瑚高架五云毫，小小不须烦藻思。

寥廓秋云薄，空庭月影微。
树寒栖鸟密，砌冷夜蛩稀。
晓鼓军容肃，疏钟客梦归。
吟余何所忆，圣主尚宵衣。

非岳不言岳，此山通岳言。
高人居乱世，几处满前轩。
秀作神仙宅，灵为风雨根。
余阴铺楚甸，一柱表吴门。
静得八公侣，雄临九子尊。
对犹青熨眼，到必冷凝魂。
势受重湖让，形难七泽吞。
黑岩藏昼电，紫雾泛朝暾。
莲堕宁唯华，玉焚堪小昆。
倒松微发罅，飞瀑远成痕。
叠见云容衬，棱收雪气昏。
裁诗曾困谢，作赋偶无孙。
流碍星光撇，惊冲雁阵翻。
峰奇寒倚剑，泉曲旋如盆。
草短分雏雉，林明露掷猿。
秋枫红叶散，春石谷雷奔。
月好虎溪路，烟深栗里源。
醉吟长易醒，梦去亦销烦。
有觉南方重，无疑厚地掀。
轻扬闻旧俗，端用镇元元。

息亡身入楚王家，回首春风一面花。
感旧不言长掩泪，秪应翻恨有容华。

细声频断续，审听亦难分。
髣髴应移处，从容却不闻。
兰栖朝咽露，树隐暝吟云。
莫遣乡愁起，吾怀祗是君。

道路本无限，又应何处逢？流年莫虚掷，华髪不相容。
野渡波摇月，空城雨翳钟。
此心随去马，迢递过千峰。

世人如不容，吾自纵天慵。
落叶凭风扫，香秔倩水舂。
花朝连郭雾，雪夜隔湖钟。
身外无能事，头宜白此峰。

二年朝夜见双旌，心魄知恩梦亦惊。
幽贱麤能分菽麦，从容岂合遇公卿。
吹嘘若自毫端出，羽翼应从肉上生。
却恨此身唯一死，空将一死报犹轻。

坐看孤峭却劳神，还是微吟到日曛。
松鹤认名呼得下，沙蝉飞处听犹闻。
夜阑亦似深山月，雨后唯关满屋云。
便此逍遥应不易，朱衣红斾未容君。

密片无声急复迟，纷纷犹胜落花时。
从容不觉藏苔迳，宛转偏宜傍柳丝。
透室虚明非月照，满空回散是风吹。
高人坐卧才方逸，援笔应成六出词。

北人虽泛南流水，称意南行莫恨赊。
道路先经毛竹岭，风烟渐近刺桐花。
舟停渔浦犹为客，县入樵溪似到家。
下马政声王事少，应容闲吏日高衙。

圣代谏臣停谏舌，求归故里傲云霞。
溪头讲树缆渔艇，箧里朝衣输酒家。
但爱身闲辞禄俸，那嫌岁计在桑麻。
我来幸与诸生异，问答时容近绛纱。

为是仙才登望处，风光便似武陵春。
闲花半落犹迷蝶，白鸟双飞不避人。
树影兴余侵枕簟，荷香坐久着衣巾。
暂来此地非多日，明主那容借寇恂。

芸香署里从容步，阳羡山中啸傲情。
竿底紫鳞输钓伴，花边白犬吠流莺。
长潭五月含冰气，孤桧中宵学雨声。
便泛扁舟应未得，鸱夷弃相始垂名。

仙舟仙药醉行春，上界稀逢下界人。
绮绣峰前闻野鹤，旌旗影里见游鳞。
澄潭彻底齐心镜，杂树含芳让锦茵。
凡许从容谁不幸，就中光显是州民。

檇李转闻风教好，重门夜不上重关。
腰悬墨绶三年外，身去青云一步间。
勤苦字人酬帝力，从容对客问家山。
升沈路别情犹在，不忘乡中旧往还。

颜巷萧条知命后，膺门感激受恩初。
却容鹤髪还蜗舍，犹梦渔竿从隼旟。
新定暮云吞故国，会稽春草入贫居。
乡中自古为儒者，谁得公侯降尺书。

定拟孜孜化海边，须判素髪侮流年。
波涛不应双溪水，分野长如二月天。
浮客若容开荻地，钓翁应免税苔田。
前贤未必全堪学，莫读当时归去篇。

圣主伫知宣室事，岂容才子滞长沙。
随珠此去方酬德，赵璧当时误指瑕。
骢马将离江浦月，绣衣却照禁中花。
应怜寂寞沧洲客，烟汉尘泥相去赊。

为郡至公兼至察，古今能有几多人。
忧民一似清吟苦，守节还如未达贫。
利刃从前堪切玉，澄潭到底不容尘。
潜夫岂合干旌斾，甘棹渔舟下钓纶。

间世星郎夜[宴]时，丁丁寒漏滴声稀。
琵琶弦促千般语，鹦鹉杯深四散飞。
遍请玉容歌白雪，高烧红蜡照朱衣。
人间有此荣华事，争遣渔翁恋钓矶。

自将苦节酬清秩，肯要庞眉一个钱。
恩爱已苏句践国，程途却上大罗天。
鱼池菊岛还公署，沙鹤松栽入画船。
密奏无非经济术，从容几刻在炉烟。

贵达合逢明圣日，风流又及少年时。
才因出众人皆嫉，势欲摩霄自不知。
正直早年闻苦节，从容此日见清规。
却教鹦鹉呼桃叶，便遣婵娟唱竹枝。
闲话篇章停烛久，醉迷歌舞出花迟。
云鸿别有回翔便，应笑啁啾燕雀卑。

前代高门今宰邑，怀才重义古来无。
笙歌厌听吟清句，京洛思归展画图。
蜀酝天寒留容醉，陇禽山晓隔帘呼。
何年期拜朱幡贵，马上论诗在九衢。

受得彭门拥信旗，一家将谓免羁离。
到来门馆空归去，羞向交亲说受知。
层构尚无容足地，尺波宁有跃鳞时。
到头忍耻求名是，须向青云觅路岐。

残星残月一声钟，谷际岩隈爽气浓。
不向碧台惊醉梦，但来青镜促愁容。
繁金露洁黄笼菊，独翠烟凝远涧松。
闲步幽林与苔径，渐移栖鸟及鸣蛩。

年年春色独怀羞，彊向东归懒举头。
莫道还家便容易，人间多少事堪愁。

东南苍翠何崔嵬，横流一望幽抱开。
影寒已令水底去，脚阔欲过湖心来。
深处不唯容鬼怪，暗中兼恐有风雷。
仙人往往今谁在，红杏花香重首回。

篱畔霜前偶得存，苦教迟晚避兰荪。
能销造化几多力，不受阳和一点恩。
生处岂容依玉砌，要时还许上金樽。
陶公没后无知己，露滴幽丛见泪痕。

朱轮此去正春风，且驻青云听断蓬。
一榻早年容孺子，双旌今日别文翁。
诚知汲善心长在，争奈干时迹转穷。
酬德酬恩两无路，谩劳惆怅凤城东。

雪晴天外见诸峰，幽轧行轮有去踪。
内史宅边今独恨，步兵厨畔旧相容。
十年别鬓疑朝镜，千里归心着晚钟。
若不他时更青眼，未知谁肯荐临邛。

少年容易舍樵渔，曾辱明公荐子虚。
汉殿寒夜时不食，宋都风急命何疏。
云埋野艇吟归去，草没山田赋遂初。
长剑一寻歌一奏，此心争肯为鲈鱼。

江蓠漠漠树重重，东过清淮到宿松。
县好也知临浣水，官闲应得看灊峰。
春风绿野吴歌怨，雪霁平郊楚酒浓。
留取余杯待张翰，明年归棹一从容。

兰亭醉客旧知闻，欲问平安隔海云。
不是金陵钱太尉，世事谁肯更容身。

醉别江东酒一杯，往年曾此驻尘埃。
鱼听建业歌声过，水看瞿塘雪影来。
黄祖不能容贱客，费祎终是负仙才。
平生胆气平生恨，今日江边首懒回。

左脚方行右臂挛，每惭名迹污宾筵。
纵饶吴土容衰病，争奈燕台费料钱。
藜杖已干难更把，竹舆虽在不堪悬。
深恩重德无言处，回首浮生泪泫然。

晓髪星星入镜宜，早年容易近年悲。
敢言得事时将晚，只恐酬恩日渐迟。
南国倾心应望速，东堂开口欲从谁。
仙郎旧有黄金约，沥胆隳肝更祷祈。

烂柯山下忍重到，双桧楼前日欲残。
华屋未移春照灼，故侯何在泪汍澜。
不唯济物工夫大，长忆容才尺度宽。
一恸旁人莫相笑，知音衰尽路行难。

正月十一日书札，五月十六日到来。
柳吟秦望咫尺地，鲤鱼何处闲裴回？故人情意未疏索，次第序述眉眼开。
上言二年隔烟水，下有数幅真琼瑰。
行吟坐读口不倦，瀑泉激射琅玕摧。
壁池兰蕙日已老，村酒蘸甲时几杯。
鹤龄鸿算不复见，雨后蓑笠空莓苔。
自从黄寇扰中土，人心波荡犹未回。
道殷合眼拜九列，张濬掉舌升三台。
朝廷济济百揆序，宁将对面容奸回。
祸生有基妖有渐，翠华西幸蒙尘埃。
三川梗塞两河闭，大明宫殿生蒿莱。
懦夫早岁不量力，策蹇仰北高崔嵬。
千门万户扃锁密，良匠不肯雕散材。
君今得意尚如此，况我麋鹿悠悠哉。
荣衰贵贱目所睹，莫嫌头白黄金台。

越岭千峰秀，淮流一派长。
暂凭开物手，来展济时方。
旧迹兰亭在，高风桂树香。
地清无等级，天阔任徊翔。
麈尾谈何胜，螭头笔更狂。
直曾批凤诏，高已冠鹓行。
啸傲辞民部，雍容出帝乡。
赵尧推印绶，句践与封疆。
水占仙人吹，城留御史床。
嘉宾邹润甫，百姓贺知章。
席煖飞鹦鹉，尘轻驻骕骦。
夜歌珠断续，晴舞雪悠扬。
化向棠阴布，春随棣萼芳。
盛名韬不得，雄略晦弥彰。
自愧三冬学，来窥数仞墙。
感深惟刻骨，时去欲霑裳。
想望鱼烧尾，咨嗟鼠啮肠。
可能因蹇拙，便合老沧浪。
题柱心犹壮，移山志不忘。
深惭百般病，今日问医王。

临塘古庙一神仙，绣幌花容色俨然。
为逐朝云来此地，因随暮雨不归天。
眉分初月湖中鉴，香散余风竹上烟。
借问邑人沈水事，已经秦汉几千年。

夏窗七叶连阴暗。
赖家桥上潏河边。
细看月轮真有意，已知青桂近嫦娥。
一个祢衡容不得，思量黄祖谩英雄。
张华谩出如丹语，不及刘侯一纸书。
山雨霏微宿上亭，雨中因想雨淋铃。
老僧斋罢关门睡，不管波涛四面生。

槛外花低瑞露浓，梦魂惊觉晕春容。
凭君细看红儿貌，最称严妆待晓钟。

京口喧喧百万人，竞传河鼓谢星津。
柰花似雪簪云髻，今日夭容是后身。

妆成浑欲认前朝，金凤双钗逐步摇。
未必慕容宫里伴，舞风歌月胜纤腰。

休话如皋一笑时，金{骨孝}中臆锦离披。
陋容枉把雕弓射，射尽春禽未展眉。

突险呀空龙虎蹲，由来英气蓄寒根。
苍苔点染云生靥，老雨淋漓铁渍痕。
松韵远趋疑认祖，山阴轻覆似怜孙。
孤岩恰恰容幽构，可爱江南释子园。

近者苏司业，文雄道最光。
夫君居太学，妙誉继中行。
汲郡陵初发，汾阴箧久亡。
寂寥方倚席，容易忽升堂。
去日应悬榻，来时定裂裳。
惬心频拾芥，应手屡穿杨。
辩急如无敌，飞腾固自强。
论心期舌在，问事畏头长。
驷马终题柱，诸生悉面墙。
啖螯讥尔雅，卖饼诉公羊。
未见泥函谷，俄惊火建章。
烟尘昏象魏，行在隔巴梁。
红粟填郿坞，青袍过寿阳。
翦茅行殿湿，伐柏旧陵香。
黉室青衿尽，渠门火斾扬。
云飞同去国，星散各殊方。
贱子悲穷辙，当年亦擅场。
齑辛寻幼妇，醴酒忆先生。
圣域探姬孔，皇风乐禹汤。
畏诛轻李喜，言命小臧仓。
折树休盘槊，沈钩且钓璜。
鸿都问词客，他日莫相忘。

一夜高楼万景奇，碧天无际水无涯。
只留皎月当层汉，并送浮云出四维。
雾静不容玄豹隐，冰生惟恐夏虫疑。
坐来离思忧将晓，争得嫦娥仔细知。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

老作含香客，贫无僦舍钱。
神州容寄迹，大尹是同年。
密迩都忘倦，乖慵益见怜。
雪风花月好，中夜便招延。

岂易访仙踪，云萝千万重。
他年来卜隐，此景愿相容。
乱水林中路，深山雪里钟。
见君琴酒乐，回首兴何慵。

昔岁曾投贽，关河在左冯。
庾公垂顾遇，王粲许从容。
首荐叨殊礼，全家寓近封。
白楼陪写望，青眼感遭逢。
顾念梁间燕，深怜涧底松。
岚光莲岳逼，酒味菊花浓。
寇难旋移国，漂离几听蛩。
半生悲逆旅，二纪间门墉。
蜀雪随僧蹋，荆烟逐雁冲。
凋零归两鬓，举止失前踪。
得事虽甘晚，陈诗未肯慵。
迩来趋九仞，又伴赏三峰。
栖托情何限，吹嘘意数重。
自兹俦侣内，无复叹龙钟。

秘殿临轩日，和銮返正年。
两班文武盛，百辟羽仪全。
霜漏清中禁，风旗拂曙天。
门严新勘契，仗入乍承宣。
玉几当红旭，金𬬻纵碧烟。
对扬称法吏，赞引出宫钿。
言动挥毫疾，雍容执簿专。
寿山晴叆叇，颢气暖连延。
礼有鸳鸾集，恩无雨露偏。
小臣叨备位，歌咏泰阶前。

宜烟宜雨又宜风，拂水藏村复间松。
移得萧骚从远寺，洗来疏净见前峰。
侵堦藓拆春芽迸，绕径莎微夏荫浓。
无赖杏花多意绪，数枝穿翠好相容。

秋深庭色好，红叶间青松。
病客殊无著，吾师甚见容。
疏钟和细溜，高塔等遥峰。
未省求名侣，频于此地逢。

此身西复东，何计此相逢。
梦尽吴越水，恨深湘汉钟。
积云开去路，曙雪叠前峰。
谁即知非旧，怜君忽见容。

不易识蓬瀛，凭高望有程。
盘根出巨浸，远色到孤城。
隐隐排云峻，层层就日明。
净收残霭尽，浮动嫩岚轻。
纵目徒多暇，驰心累发诚。
从容更何往，此路彻三清。

怅望春襟郁未开，重吟鹦鹉益堪哀。
曹瞒尚不能容物，黄祖何曾解爱才。
幽岛暖闻燕雁去，晓江晴觉蜀波来。
何人正得风涛便，一点轻帆万里回。

往年莺谷接清尘，今日鳌山作侍臣。
二纪计偕劳笔研，一朝宣入掌丝纶。
声名烜赫文章士，金紫雍容富贵身。
绛帐恩深无路报，语余相顾却酸辛。

湘浦梅花两度开，直应天意别栽培。
玉为通体依稀见，香号返魂容易回。
寒气与君霜里退，阳和为尔腊前来。
夭桃莫倚东风势，调鼎何曾用不材。

紫殿承恩岁，金銮入直年。
人归三岛路，日过八花塼。
鸳鹭皆回席，皋夔亦慕膻。
庆霄舒羽翼，尘世有神仙。
虽遇河清圣，惭非岳降贤。
皇慈容散拙，公议逼陶甄。
江总参文会，陈暄侍狎筵。
腐儒亲帝座，太史认星躔。
侧弁聆神算，濡毫俟密宣。
宫司持玉研，书省擘香笺。
唯理心无党，怜才膝屡前。
焦劳皆实录，宵旰岂虚传。
始议新尧历，将期整舜弦。
去梯言必尽，仄席意弥坚。
上相思惩恶，中人讵省愆。
鹿穷唯抵触，兔急且{犭联}猭。
本是谋赊死，因之致劫迁。
氛霾言下合，日月暗中悬。
恭显诚甘罪，韦平亦恃权。
畏闻巢幕险，宁寤积薪然。
谅直寻钳口，奸纤益比肩。
晋谗终不解，鲁瘠竟难痊。
秪拟诛黄皓，何曾识霸先。
嗾獒翻丑正，养虎欲求全。
万乘烟尘里，千官剑戟边。
斗魁当北坼，地轴向西偏。
袁董非徒尔，师昭岂偶然。
中原成劫火，东海遂桑田。
溅血惭嵇绍，迟行笑褚渊。
四夷同效顺，一命敢虚捐。
山岳还青耸，穹苍旧碧鲜。
独夫长啜泣，多士已忘筌。
郁郁空狂叫，微微几病癫。
丹梯倚寥廓，终去问青天。

紫宸初启列鸳鸾，直向龙墀对揖班。
九曜再新环北极，万方依旧祝南山。
礼容肃睦缨緌外，和气熏蒸剑履间。
扇合却循黄道退，庙堂谈笑百司闲。

屏迹还应减是非，却忧蓝玉又光辉。
桑梢出舍蚕初老，柳絮盖溪鱼正肥。
世乱岂容长惬意，景清还觉易忘机。
世间华美无心问，藜藿充肠苎作衣。

狂童容易犯金门，比屋齐人作旅魂。
夜户不扃生茂草，春渠自溢浸荒园。
关中忽见屯边卒，塞外翻闻有汉村。
堪恨无情清渭水，渺茫依旧绕秦原。

早随真侣集蓬瀛，阊阖门开尚见星。
龙尾楼台迎晓日，鳌头宫殿入青冥。
暗惊凡骨升仙籍，忽讶麻衣谒相庭。
百辟敛容开路看，片时辉赫胜图形。

睡起褰帘日出时，今辰初恨间容辉。
千行泪激傍人感，一点心随健步归。
却望山川空黯黯，回看僮仆亦依依。
定知兄弟高楼上，遥指征途羡鸟飞。

泪滴珠难尽，容殊玉易销。
傥随明月去，莫道梦魂遥。

一夜清风动扇愁，背时容色入新秋。
桃花脸里汪汪泪，忍到更深枕上流。

李波小妹字雍容，窄衣短袖蛮锦红。
未解有情梦梁殿，何曾自媚妒吴宫。
难教牵引知酒味，因令怅望成春慵。
海棠花下秋千畔，背人撩鬓道匆匆。

花前洒泪临寒食，醉里回头问夕阳。
不管相思人老尽，朝朝容易下西墙。

擢秀依黄阁，移根自碧岑。
周围虽合抱，直上岂盈寻。
远砌行窥顶，当庭坐庇阴。
短堪惊众木，高已让他林。
日转无长影，风回有细音。
不容萝茑附，只耐雪霜侵。
玉帐笼应匝，牙旗倚更禁。
叶低宜拂席，枝袅易抽簪。
绿涧支离久，朱门掩映深。
何须一千丈，方有岁寒心。

珠佩元消暑，犀簪自辟尘。
揜灯容燕宿，开镜待鸡晨。
去懒都忘旧，来多未厌新。
每逢忧是梦，长忆故延真。
杏小双圆压，山浓两点嚬。
瘦难胜宝带，轻欲驭飙轮。
箆凤金雕翼，钗鱼玉镂鳞。
月明无睡夜，花落断肠春。
解舞何须楚，能筝可在秦。
怯探同海底，稀遇极天津。
绿柰攀宫艳，青梅弄岭珍。
管纤银字咽，梭密锦书匀。
厌胜还随俗，无疑不避人。
可怜三五夕，娬媚善为邻。

暖泉宫里告虔回，略避红尘小宴开。
落絮已随流水去，啼莺还傍夕阳来。
草能缘岸侵罗荐，花不容枝蘸玉杯。
莫讶诸生中独醉，感恩伤别正难裁。

东门上相好知音，数尽台前郭隗金。
累重虽然容食椹，力微无计报焚林。
弊貂不称芙蓉幕，衰朽仍惭玳瑁簪。
十里溪光一山月，可堪从此负归心。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

世乱信难通，乡心日万重。
弟兄皆向善，天地合相容。
大野阴云重，连城杀气浓。
家山白云里，卧得最高峰。

家隔重湖归未期，更堪南去别深知。
前程笑到山多处，上马愁逢岁尽时。
四海内无容足地，一生中有苦心诗。
朱门秪见朱门事，独把孤寒问阿谁。

九华天际碧嵯峨，无奈春来入梦何。
难与英雄论教化，却思猿鸟共烟萝。
风前柳态闲时少，雨后花容淡处多。
都大人生有离别，且将诗句代离歌。

家随兵尽屋空存，税额宁容减一分。
衣食旋营犹可过，赋输长急不堪闻。
蚕无夏织桑充寨，田废春耕犊劳军。
如此数州谁会得，杀民将尽更邀勋。

酒瓮琴书伴病身，熟谙时事乐于贫。
宁为宇宙闲吟客，怕作乾坤窃禄人。
诗旨未能忘救物，世情奈值不容真。
平生肺腑无言处，白发吾唐一逸人。

时难转觉保身难，难向师门欲继颜。
若把白衣轻易脱，却成青桂偶然攀。
身居剑戟争雄地，道在乾坤未丧间。
必许酬恩酬未晚，且须容到九华山。

屈子生楚国，七雄知其材。
介洁世不容，迹合藏蒿莱。
道废固命也，瓢饮亦贤哉。
何事葬江水，空使后人哀。

吴山楚驿四年中，一见清明一改容。
旅恨共风连夜起，韶光随酒着人浓。
延兴门外攀花别，采石江头带雨逢。
无限归心何计是，路边戈甲正重重。

相州吹角欲斜阳，匹马摇鞭宿内黄。
僻县不容投刺客，野陂时遇射雕郎。
云中粉堞新城垒，店后荒郊旧战场。
犹指去程千万里，秣陵烟树在何乡。

南去又南去，此行非自期。
一帆云作伴，千里月相随。
浪迹花应笑，衰容镜每知。
乡园不可问，禾黍正离离。

芳草又芳草，故人杨子家。
青云容易散，白日等闲斜。
皓质留残雪，香魂逐断霞。
不知何处笛，一夜叫梅花。

寂寞故宫春，残灯晓尚存。
从来非妾过，偶尔失君恩。
花落伤容鬓，莺啼惊梦魂。
翠华如可待，应免老长门。

从容无限意，不独为离群。
年长惊黄叶，时清厌白云。
旧山回马见，寒瀑别家闻。
相与存吾道，穷通各自分。

数里白云里，身轻无履踪。
故寻多不见，偶到即相逢。
古井生云水，高坛出异松。
聊看杏花酌，便似换颜容。

九仞墙边绝路岐，野才非合自求知。
灵湫岂要鱼栖浪，仙桂那容鸟寄枝。
纤草不销春气力，微尘还助岳形仪。
从来为学投文镜，文镜如今更有谁。

平生为有安邦术，便别秋曹最上阶。
战舰却容儒客卧，公厅唯伴野僧斋。
裁书榭迥冰胶笔，养药堂深藓惹鞋。
直待门前见幢节，始应高惬圣君怀。

欲结千年茂，生来便近松。
迸根通井润，交叶覆庭秾。
历代频更主，盘空渐变龙。
昼风圆影乱，宵雨细声重。
盖密胜丹桂，层危类远峰。
嫩条悬野鼠，枯节叫秋蛩。
翠老霜难蚀，皴多藓乍封。
几家遥共玩，何寺不堪容。
客对忘离榻，僧看误过钟。
顷因陪预作，终夕遶枝筇。

寸心杳与马蹄随，如蜕形容在锦帷。
江上月明船发后，花间日暮信回时。
五陵夜作酬恩计，四塞秋为破虏期。
待到乘轺入门处，泪珠流尽玉颜衰。

天际双山压海𣸣，天漫绝顶海漫根。
时闻雷雨惊樵客，长有龙蛇护洞门。
泉石暮含朱槿书，烟霞冬闭木绵温。
林间学道如容我，今便辞他宠辱喧。

已免蹉跎负岁华，敢辞霜鬓雪呈花。
名从两榜考升第，官自三台追起家。
疋马有期归辇毂，故山无计恋桑麻。
莫言蓬阁从容久，披处终知金在砂。

一壶浊酒百家诗，住此园林守选期。
深院月凉留客夜，古杉风细似泉时。
尝频异茗尘心净，议罢名山竹影移。
明日绿苔浑扫后，石庭吟坐复容谁。

朱旗引入昔茆堂，半日从容尽日忙。
驷马宝车行锡礼，金章紫绶带天香。
山从南国添烟翠，龙起东溟认夜光。
定恐故园留不住，竹风松韵漫凄锵。

禹门西面逐飘蓬，忽喜仙都得入踪。
贾氏许频趋季虎，荀家因敢谒头龙。
手扶日月重轮起，数是乾坤正气锺。
五色笔驱神出没，八花塼接帝从容。
诗酬御制风骚古，论似人情鼎鼐浓。
岂有地能先凤掖，别无山更胜鳌峰。
攀鸿日浅魂飞越，为鲤年深势𪡋喁。
泽国雨荒三径草，秦关雪折一枝筇。
吹成暖景犹葭律，引上纤萝在岳松。
愿向明朝荐幽滞，免教号泣触登庸。

吴中烟水越中山，莫把渔樵谩自宽。
归泛扁舟可容易，五湖高士是抛官。

家住寒梅翠岭东，长安时节咏途穷。
牡丹窠小春余雨，杨柳丝疏夏足风。
愁鬓已还年纪白，衰容宁藉酒杯红。
长卿甚有凌云作，谁与清吟遶帝宫。

写得衰容似十全，闲开僧舍静时悬。
瘦于南国从军日，老却东堂射策年。
潭底看身宁有异，镜中引影更无偏。
借将前辈真仪比，未愧金銮李谪仙。

出水莲花比性灵，三生尘梦一时醒。
神传尊胜陀罗咒，佛授金刚般若经。
懿德好书添女诫，素容堪画上银屏。
鸣梭轧轧纤纤手，窗户流光织女星。

金阙争权竞献功，独逃徴诏卧三峰。
鸡群未必容于鹤，蛛网何繇捕得龙。
清论尽应书国史，静筹皆可息边烽。
风霜落满千林木，不近青青涧底松。

非云非鹤不从容，谁敢轻量傲世踪。
紫殿几徴王佐业，青山未拆诏书封。
闲吟每待秋空月，早起长先野寺钟。
前古负材多为国，满怀经济欲何从。

远游跻剑阁，长想属天台。
万里隔三载，此邦余重来。
音容旷不睹，梦寐殊悠哉。
边郡饶藉藉，晚庭正回回。
喜传上都封，因促傍吏开。
向悟海盐客，已而梁木摧。
变衣寝门外，挥涕少城隈。
却记分明得，犹持委曲猜。
师儒昔训奖，仲季时童孩。
服义题书箧，邀欢泛酒杯。
𫏐令风雨散，仍迫岁时回。
其道惟正直，其人信美偲。
白头还作尉，黄绶固非才。
可叹悬蛇疾，先贻问𫛳灾。
故乡闭穷壤，宿草生寒荄。
零落九原去，蹉跎四序催。
曩期冬赠橘，今哭夏成梅。
执礼谁为赗，居常不徇财。
北登嵔{山累}坂，东望姑苏台。
天路本悬绝，江波复溯洄。
念孤心易断，追往恨艰裁。
不遂卿将伯，孰云陈与雷。
吾衰亦如此，夫子复何哀。

彤管承师训，青圭备礼容。
孟孙家代宠，元女国朝封。
柔轨题贞顺，闲规赋肃雍。
宁知落照尽，霜吹入悲松。

乐游光地选，酺饮庆天从。
座密千官盛，场开百戏容。
绿塍际山尽，缇幕倚云重。
下上花齐发，周回柳遍浓。
夺晴纷剑履，喧听杂歌钟。
日晚衔恩散，尧人倂可封。

右地接龟沙，中朝任虎牙。
然明方改俗，去病不为家。
将礼登坛盛，军容出塞华。
朔风摇汉鼓，边马思胡笳。
旗合无邀正，冠危有触邪。
当看劳还日，及此御沟花。

德阳宫北苑东头，云作高台月作楼。
金锤玉蓥千金地，宝杖雕文七宝球。
窦融一家三尚主，梁翼频封万户侯。
容色由来荷恩顾，意气平生事侠游。
共道用兵如断蔗，俱能走马入长楸。
红鬣锦鬃风𫘧骥，黄络青丝电紫骝。
奔星乱下花场里，初月飞来画杖头。
自有长鸣须决胜，能驰迅走满先筹。
薄暮汉宫愉乐罢，还归尧室晓垂旒。

读书三十载，驰骛周六经。
儒衣干时主，忠策献阙廷。
一朝奉休盼，从容厕群英。
束身趋建礼，秉笔坐承明。
廨署相填噎，僚吏纷纵横。
五日休澣时，屠苏绕玉屏。
橘花覆北沼，桂树交西荣。
树栖两鸳鸯，含春向我鸣。
皎洁绮罗艳，便娟丝管清。
扰扰天地间，出处各有情。
何必岩石下，枯槁闲此生。

夕转清壶漏，晨惊长乐钟。
逶迤纶禁客，假寐守铜龙。
予亦趋三殿，肩随谒九重。
繁珂接曙响，华剑比春容。
相问韶光歇，弥怜芳意浓。
愿言乘日旰，携手即云峰。

少年重英侠，弱岁贱衣冠。
既托寰中赏，方承膝下欢。
遨游灞水曲，风月洛城端。
且知无玉馔，谁肯逐金丸。
金丸玉馔盛繁华，自言轻侮季伦家。
五霸争驰千里马，三条竞骛七香车。
掩映飞轩乘落照，参差步障引朝霞。
池中旧水如悬镜，屋里新妆不让花。
意气风云倏如昨，岁月春秋屡回薄。
上苑频经柳絮飞，中园几见梅花落。
当时门客今何在？畴昔交朋已疏索。
莫教憔悴损容仪，会得高秋云雾廓。
淹留坐帝乡，无事积炎凉。
一朝披短褐，六载奉长廊。
赋文惭昔马，执戟叹前扬。
挥戈出武帐，荷笔入文昌。
文昌隐隐皇城里，由来奕奕多才子。
潘陆词锋骆驿飞，张曹翰苑纵横起。
卿相未曾识，王侯宁见拟。
垂钓甘成白首翁，负薪何处逢知己？判将运命赋穷通，从来奇舛任西东。
不应永弃同刍狗，且复飘飖类转蓬。
容鬓年年异，春华岁岁同。
荣观未尽礼，徇主欲申功。
脂车秣马辞乡国，萦辔西南使邛僰。
玉垒铜梁不易攀，地角天涯眇难测。
莺啭蝉吟有悲望，鸿来雁度无音息。
阳关积雾万里昏，剑阁连山千种色。
蜀路何悠悠，岷峰阻且修。
回肠随九折，迸泪连双流。
寒光千里暮，露气二江秋。
长途看束马，平水且沈牛。
华阳旧地标神制，石镜蛾眉真秀丽。
诸葛才雄已号龙，公孙跃马轻称帝。
五丁卓荦多奇力，四士英灵富文艺。
云气横开八阵形，桥形遥分七星势。
川平烟雾开，游戏锦城隈。
墉高龟望出，水净雁文回。
寻姝入酒肆，访客上琴台。
不识金貂重，偏惜玉山颓。
他乡冉冉消年月，帝里沈沈限城阙。
不见猿声助客啼，唯闻旅思将花发。
我家迢递关山里，关山迢递不可越。
故园梅柳尚余春，来时勿使芳菲歇。
解鞅欲言归，执袂怆多违。
北梁俱握手，南浦共沾衣。
别情伤去盖，离念惜徂辉。
知音何所托，木落雁南飞。
回来望平陆，春来酒应熟。
相将菌阁卧青溪，且用藤杯泛黄菊。
十年不调为贫贱，百日屡迁随倚伏。
祗为须求负郭田，使我再干州县禄。
百年郁郁少腾迁，万里遥遥入镜川。
涘江拂潮冲白日，淮海长波接远天。
丛竹凝朝露，孤山起暝烟。
赖有边城月，常伴客旌悬。
东南美箭称吴会，名都隐轸三江外。
涂山执玉应昌期，曲水开襟重文会。
仙镝流音鸣鹤岭，宝剑分辉落蛟濑。
未看白马对芦刍，且觉浮云似车盖。
江南节序多，文酒屡经过。
共踏春江曲，俱唱采菱歌。
舟移疑入镜，棹举若乘波。
风光无限极，归檝碍池荷。
眺听烟霞正流眄，即从王事归舻转。
芝田花月屡裴回，金谷佳期重游衍。
登高北望嗤梁叟，凭轼西征想潘掾。
峰开华岳耸疑莲，水激龙门急如箭。
人事谢光阴，俄遭霜露侵。
偷存七尺影，分没九泉深。
穷途行泣玉，愤路未藏金。
茹荼空有叹，怀橘独伤心。
年来岁去成销铄，怀抱心期渐寥落。
挂冠裂冕已辞荣，南亩东皋事耕凿。
宾阶客院常疏散，蓬径柴扉终寂寞。
自有林泉堪隐栖，何必山中事丘壑。
我住青门外，家临素浐滨。
遥瞻丹凤阙，斜望黑龙津。
荒衢通猎骑，穷巷抵樵轮。
时有桃源客，来访竹林人。
昨夜琴声奏悲调，旭旦含颦不成笑。
果乘骢马发嚣书，复道郎官禀纶诰。
冶长非罪曾缧绁，长孺然灰也经溺。
高门有阅不图封，峻笔无闻敛敷妙。
适离京兆谤，还从御史弹。
炎威资夏景，平曲况秋翰。
画地终难入，书空自不安。
吹毛未可待，摇尾且求餐。
丈夫坎𡒄多愁疾，契阔迍邅尽今日。
慎罚宁凭两造辞，严科直挂三章律。
邹衍衔悲系燕狱，李斯抱怨拘秦桎。
不应白发顿成丝，直为黄沙暗如漆。
紫禁终难叫，朱门不易排。
惊魂闻叶落，危魄逐轮埋。
霜威遥有厉，雪[枉]遂无阶。
含冤欲谁道，饮气独居怀。
忽闻驿使发关东，传道天波万里通。
涸鳞去辙还游海，幽禽释网便翔空。
舜泽尧曦方有极，谗言巧佞傥无穷。
谁能跼迹依三辅，会就商山访四翁。

少年重英侠，弱岁贱衣冠。
既托寰中赏，方承膝下欢。
遨游灞水曲，风月洛城端。
且知无玉馔，谁肯逐金丸。
金丸玉馔盛繁华，自言轻侮季伦家。
五霸争驰千里马，三条竞骛七香车。
掩映飞轩乘落照，参差步障引朝霞。
池中旧水如悬镜，屋里新妆不让花。
意气风云倏如昨，岁月春秋屡回薄。
上苑频经柳絮飞，中园几见梅花落。
当时门客今何在？畴昔交朋已疏索。
莫教憔悴损容仪，会得高秋云雾廓。
淹留坐帝乡，无事积炎凉。
一朝披短褐，六载奉长廊。
赋文惭昔马，执戟叹前扬。
挥戈出武帐，荷笔入文昌。
文昌隐隐皇城里，由来奕奕多才子。
潘陆词锋骆驿飞，张曹翰苑纵横起。
卿相未曾识，王侯宁见拟。
垂钓甘成白首翁，负薪何处逢知己？判将运命赋穷通，从来奇舛任西东。
不应永弃同刍狗，且复飘飖类转蓬。
容鬓年年异，春华岁岁同。
荣观未尽礼，徇主欲申功。
脂车秣马辞乡国，萦辔西南使邛僰。
玉垒铜梁不易攀，地角天涯眇难测。
莺啭蝉吟有悲望，鸿来雁度无音息。
阳关积雾万里昏，剑阁连山千种色。
蜀路何悠悠，岷峰阻且修。
回肠随九折，迸泪连双流。
寒光千里暮，露气二江秋。
长途看束马，平水且沈牛。
华阳旧地标神制，石镜蛾眉真秀丽。
诸葛才雄已号龙，公孙跃马轻称帝。
五丁卓荦多奇力，四士英灵富文艺。
云气横开八阵形，桥形遥分七星势。
川平烟雾开，游戏锦城隈。
墉高龟望出，水净雁文回。
寻姝入酒肆，访客上琴台。
不识金貂重，偏惜玉山颓。
他乡冉冉消年月，帝里沈沈限城阙。
不见猿声助客啼，唯闻旅思将花发。
我家迢递关山里，关山迢递不可越。
故园梅柳尚余春，来时勿使芳菲歇。
解鞅欲言归，执袂怆多违。
北梁俱握手，南浦共沾衣。
别情伤去盖，离念惜徂辉。
知音何所托，木落雁南飞。
回来望平陆，春来酒应熟。
相将菌阁卧青溪，且用藤杯泛黄菊。
十年不调为贫贱，百日屡迁随倚伏。
祗为须求负郭田，使我再干州县禄。
百年郁郁少腾迁，万里遥遥入镜川。
涘江拂潮冲白日，淮海长波接远天。
丛竹凝朝露，孤山起暝烟。
赖有边城月，常伴客旌悬。
东南美箭称吴会，名都隐轸三江外。
涂山执玉应昌期，曲水开襟重文会。
仙镝流音鸣鹤岭，宝剑分辉落蛟濑。
未看白马对芦刍，且觉浮云似车盖。
江南节序多，文酒屡经过。
共踏春江曲，俱唱采菱歌。
舟移疑入镜，棹举若乘波。
风光无限极，归檝碍池荷。
眺听烟霞正流眄，即从王事归舻转。
芝田花月屡裴回，金谷佳期重游衍。
登高北望嗤梁叟，凭轼西征想潘掾。
峰开华岳耸疑莲，水激龙门急如箭。
人事谢光阴，俄遭霜露侵。
偷存七尺影，分没九泉深。
穷途行泣玉，愤路未藏金。
茹荼空有叹，怀橘独伤心。
年来岁去成销铄，怀抱心期渐寥落。
挂冠裂冕已辞荣，南亩东皋事耕凿。
宾阶客院常疏散，蓬径柴扉终寂寞。
自有林泉堪隐栖，何必山中事丘壑。
我住青门外，家临素浐滨。
遥瞻丹凤阙，斜望黑龙津。
荒衢通猎骑，穷巷抵樵轮。
时有桃源客，来访竹林人。
昨夜琴声奏悲调，旭旦含颦不成笑。
果乘骢马发嚣书，复道郎官禀纶诰。
冶长非罪曾缧绁，长孺然灰也经溺。
高门有阅不图封，峻笔无闻敛敷妙。
适离京兆谤，还从御史弹。
炎威资夏景，平曲况秋翰。
画地终难入，书空自不安。
吹毛未可待，摇尾且求餐。
丈夫坎𡒄多愁疾，契阔迍邅尽今日。
慎罚宁凭两造辞，严科直挂三章律。
邹衍衔悲系燕狱，李斯抱怨拘秦桎。
不应白发顿成丝，直为黄沙暗如漆。
紫禁终难叫，朱门不易排。
惊魂闻叶落，危魄逐轮埋。
霜威遥有厉，雪[枉]遂无阶。
含冤欲谁道，饮气独居怀。
忽闻驿使发关东，传道天波万里通。
涸鳞去辙还游海，幽禽释网便翔空。
舜泽尧曦方有极，谗言巧佞傥无穷。
谁能跼迹依三辅，会就商山访四翁。

玄都五府风尘绝，碧海三山波浪深。
桃实千年非易待，桑田一变已难寻。
别有仙居对三市，金阙银宫相向起。
台前镜影伴仙娥，楼上箫声随凤史。
凤楼迢递绝尘埃，莺时物色正裴回。
灵芝紫检参差长，仙桂丹花重叠开。
双童绰约时游陟，三鸟联翩报消息。
尽言真侣出遨游，传道风光无限极。
轻花委砌惹裾香，残月窥窗觇幌色。
个时无数倂妖妍，个里无穷总可怜。
别有众中称黜帝，天上人间少流例。
洛滨仙驾启遥源，淮浦灵津符远筮。
自言少小慕幽玄，只言容易得神仙。
珮中邀勒经时序，箫里寻思复几年。
寻思许事真情变，二人容华识少选。
漫道烧丹止七飞，空传化石曾三转。
寄语天上弄机人，寄语河边值查客。
乍可匆匆共百年，谁使遥遥期七夕。
想知人意自相寻，果得深心共一心。
一心一意无穷已，投漆投胶非足拟。
只将羞涩当风流，持此相怜保终始。
相怜相念倍相亲，一生一代一双人。
不把丹心比玄石，惟将浊水况清尘。
只言柱下留期信，好欲将心学松蕣。
不能京兆画峨眉，翻向成都骋驺引。
青牛紫气度灵关，尺素赩鳞去不还。
连苔上砌无穷绿，修竹临坛几处斑。
此时空床难独守，此日别离那可久。
梅花如雪柳如丝，年去年来不自持。
初言别在寒偏在，何悟春来春更思。
春时物色无端绪，双枕孤眠谁分许。
分念娇莺一种啼，生憎燕子千般语。
朝云旭日照青楼，迟晖丽色满皇州。
落花泛泛浮灵沼，垂柳长长拂御沟。
御沟大道多奇赏，侠客妖容递来往。
宝骑连花铁作钱，香轮骛水珠为网。
香轮宝骑竞繁华，可怜今夜宿倡家。
鹦鹉杯中浮竹叶，凤凰琴里落梅花。
许辈多情偏送款，为问春花几时满。
千回鸟信说众诸，百过莺啼说长短。
长短众诸判不寻，千回百过浪关心。
何曾举意西邻玉，未肯留情南陌金。
南陌西邻咸自保，还辔归期须及早。
为想三春狭斜路，莫辞九折邛关道。
假令白里似长安，须使青牛学剑端。
蘋风入驭来应易，竹杖成龙去不难。
龙飙去去无消息，鸾镜朝朝减容色。
君心不记下山人，妾欲空期上林翼。
上林三月鸿欲稀，华表千年鹤未归。
不分淹留桑路待，秪应直取桂轮飞。

玄都五府风尘绝，碧海三山波浪深。
桃实千年非易待，桑田一变已难寻。
别有仙居对三市，金阙银宫相向起。
台前镜影伴仙娥，楼上箫声随凤史。
凤楼迢递绝尘埃，莺时物色正裴回。
灵芝紫检参差长，仙桂丹花重叠开。
双童绰约时游陟，三鸟联翩报消息。
尽言真侣出遨游，传道风光无限极。
轻花委砌惹裾香，残月窥窗觇幌色。
个时无数倂妖妍，个里无穷总可怜。
别有众中称黜帝，天上人间少流例。
洛滨仙驾启遥源，淮浦灵津符远筮。
自言少小慕幽玄，只言容易得神仙。
珮中邀勒经时序，箫里寻思复几年。
寻思许事真情变，二人容华识少选。
漫道烧丹止七飞，空传化石曾三转。
寄语天上弄机人，寄语河边值查客。
乍可匆匆共百年，谁使遥遥期七夕。
想知人意自相寻，果得深心共一心。
一心一意无穷已，投漆投胶非足拟。
只将羞涩当风流，持此相怜保终始。
相怜相念倍相亲，一生一代一双人。
不把丹心比玄石，惟将浊水况清尘。
只言柱下留期信，好欲将心学松蕣。
不能京兆画峨眉，翻向成都骋驺引。
青牛紫气度灵关，尺素赩鳞去不还。
连苔上砌无穷绿，修竹临坛几处斑。
此时空床难独守，此日别离那可久。
梅花如雪柳如丝，年去年来不自持。
初言别在寒偏在，何悟春来春更思。
春时物色无端绪，双枕孤眠谁分许。
分念娇莺一种啼，生憎燕子千般语。
朝云旭日照青楼，迟晖丽色满皇州。
落花泛泛浮灵沼，垂柳长长拂御沟。
御沟大道多奇赏，侠客妖容递来往。
宝骑连花铁作钱，香轮骛水珠为网。
香轮宝骑竞繁华，可怜今夜宿倡家。
鹦鹉杯中浮竹叶，凤凰琴里落梅花。
许辈多情偏送款，为问春花几时满。
千回鸟信说众诸，百过莺啼说长短。
长短众诸判不寻，千回百过浪关心。
何曾举意西邻玉，未肯留情南陌金。
南陌西邻咸自保，还辔归期须及早。
为想三春狭斜路，莫辞九折邛关道。
假令白里似长安，须使青牛学剑端。
蘋风入驭来应易，竹杖成龙去不难。
龙飙去去无消息，鸾镜朝朝减容色。
君心不记下山人，妾欲空期上林翼。
上林三月鸿欲稀，华表千年鹤未归。
不分淹留桑路待，秪应直取桂轮飞。

玄都五府风尘绝，碧海三山波浪深。
桃实千年非易待，桑田一变已难寻。
别有仙居对三市，金阙银宫相向起。
台前镜影伴仙娥，楼上箫声随凤史。
凤楼迢递绝尘埃，莺时物色正裴回。
灵芝紫检参差长，仙桂丹花重叠开。
双童绰约时游陟，三鸟联翩报消息。
尽言真侣出遨游，传道风光无限极。
轻花委砌惹裾香，残月窥窗觇幌色。
个时无数倂妖妍，个里无穷总可怜。
别有众中称黜帝，天上人间少流例。
洛滨仙驾启遥源，淮浦灵津符远筮。
自言少小慕幽玄，只言容易得神仙。
珮中邀勒经时序，箫里寻思复几年。
寻思许事真情变，二人容华识少选。
漫道烧丹止七飞，空传化石曾三转。
寄语天上弄机人，寄语河边值查客。
乍可匆匆共百年，谁使遥遥期七夕。
想知人意自相寻，果得深心共一心。
一心一意无穷已，投漆投胶非足拟。
只将羞涩当风流，持此相怜保终始。
相怜相念倍相亲，一生一代一双人。
不把丹心比玄石，惟将浊水况清尘。
只言柱下留期信，好欲将心学松蕣。
不能京兆画峨眉，翻向成都骋驺引。
青牛紫气度灵关，尺素赩鳞去不还。
连苔上砌无穷绿，修竹临坛几处斑。
此时空床难独守，此日别离那可久。
梅花如雪柳如丝，年去年来不自持。
初言别在寒偏在，何悟春来春更思。
春时物色无端绪，双枕孤眠谁分许。
分念娇莺一种啼，生憎燕子千般语。
朝云旭日照青楼，迟晖丽色满皇州。
落花泛泛浮灵沼，垂柳长长拂御沟。
御沟大道多奇赏，侠客妖容递来往。
宝骑连花铁作钱，香轮骛水珠为网。
香轮宝骑竞繁华，可怜今夜宿倡家。
鹦鹉杯中浮竹叶，凤凰琴里落梅花。
许辈多情偏送款，为问春花几时满。
千回鸟信说众诸，百过莺啼说长短。
长短众诸判不寻，千回百过浪关心。
何曾举意西邻玉，未肯留情南陌金。
南陌西邻咸自保，还辔归期须及早。
为想三春狭斜路，莫辞九折邛关道。
假令白里似长安，须使青牛学剑端。
蘋风入驭来应易，竹杖成龙去不难。
龙飙去去无消息，鸾镜朝朝减容色。
君心不记下山人，妾欲空期上林翼。
上林三月鸿欲稀，华表千年鹤未归。
不分淹留桑路待，秪应直取桂轮飞。

玄都五府风尘绝，碧海三山波浪深。
桃实千年非易待，桑田一变已难寻。
别有仙居对三市，金阙银宫相向起。
台前镜影伴仙娥，楼上箫声随凤史。
凤楼迢递绝尘埃，莺时物色正裴回。
灵芝紫检参差长，仙桂丹花重叠开。
双童绰约时游陟，三鸟联翩报消息。
尽言真侣出遨游，传道风光无限极。
轻花委砌惹裾香，残月窥窗觇幌色。
个时无数倂妖妍，个里无穷总可怜。
别有众中称黜帝，天上人间少流例。
洛滨仙驾启遥源，淮浦灵津符远筮。
自言少小慕幽玄，只言容易得神仙。
珮中邀勒经时序，箫里寻思复几年。
寻思许事真情变，二人容华识少选。
漫道烧丹止七飞，空传化石曾三转。
寄语天上弄机人，寄语河边值查客。
乍可匆匆共百年，谁使遥遥期七夕。
想知人意自相寻，果得深心共一心。
一心一意无穷已，投漆投胶非足拟。
只将羞涩当风流，持此相怜保终始。
相怜相念倍相亲，一生一代一双人。
不把丹心比玄石，惟将浊水况清尘。
只言柱下留期信，好欲将心学松蕣。
不能京兆画峨眉，翻向成都骋驺引。
青牛紫气度灵关，尺素赩鳞去不还。
连苔上砌无穷绿，修竹临坛几处斑。
此时空床难独守，此日别离那可久。
梅花如雪柳如丝，年去年来不自持。
初言别在寒偏在，何悟春来春更思。
春时物色无端绪，双枕孤眠谁分许。
分念娇莺一种啼，生憎燕子千般语。
朝云旭日照青楼，迟晖丽色满皇州。
落花泛泛浮灵沼，垂柳长长拂御沟。
御沟大道多奇赏，侠客妖容递来往。
宝骑连花铁作钱，香轮骛水珠为网。
香轮宝骑竞繁华，可怜今夜宿倡家。
鹦鹉杯中浮竹叶，凤凰琴里落梅花。
许辈多情偏送款，为问春花几时满。
千回鸟信说众诸，百过莺啼说长短。
长短众诸判不寻，千回百过浪关心。
何曾举意西邻玉，未肯留情南陌金。
南陌西邻咸自保，还辔归期须及早。
为想三春狭斜路，莫辞九折邛关道。
假令白里似长安，须使青牛学剑端。
蘋风入驭来应易，竹杖成龙去不难。
龙飙去去无消息，鸾镜朝朝减容色。
君心不记下山人，妾欲空期上林翼。
上林三月鸿欲稀，华表千年鹤未归。
不分淹留桑路待，秪应直取桂轮飞。

敛容辞豹尾，缄恨度龙鳞。
金钿明汉月，玉箸染胡尘。
古镜菱花暗，愁眉柳叶颦。
唯有清笳曲，时闻芳树春。

美女出东邻，容与上天津。
整衣香满路，移步袜生尘。
水下看妆影，眉头画月新。
寄言曹子建，个是洛川神。

昔负千寻质，高临九仞峰。
真心凌晚桂，劲节掩寒松。
忽值风飙折，坐为波浪冲。
摧残空有恨，拥肿遂无庸。
渤海三千里，泥沙几万重。
似舟飘不定，如梗泛何从。
仙客终难托，良工岂易逢。
徒怀万乘器，谁为一先容。

彭山折坂外，井络少城隈。
地是三巴俗，人非百里材。
畏途君怅望，岐路我裴徊。
心赏风烟隔，容华岁月催。
遥遥分凤野，去去转龙媒。
遗锦非前邑，鸣琴即旧台。
剑门千仞起，石路五丁开。
海客乘槎渡，仙童驭竹回。
魂将离鹤远，思逐断猿哀。
唯有双凫舄，飞去复飞来。

星精龙种竞腾骧，双眼黄金紫艳光。
一朝逢遇升平代，伏皂衔图事帝王。
我皇盛德苞六宇，俗泰时和虞石拊。
昔闻九代有余名，今日百兽先来舞。
钩陈周卫俨旌旄，钟镈陶匏声殷地。
承云嘈囋骇日灵，调露铿鈜动天驷。
奔尘飞箭若麟螭，蹑景追风忽见知。
咀衔拉铁并权奇，被服雕章何陆离。
紫玉鸣珂临宝镫，青丝彩络带金羁。
随歌鼓而电惊，逐丸剑而飙驰。
态聚{甫}还急，骄凝骤不移。
光敌白日下，气拥绿烟垂。
婉转盘跚殊未已，悬空步骤红尘起。
惊凫翔鹭不堪俦，矫凤回鸾那足拟。
蘅垂桂袅香氛氲，长鸣汗血尽浮云。
不辞辛苦来东道，祗为箫韶朝夕闻。
阊阖间，玉台侧，承恩煦兮生光色。
鸾锵锵，车翼翼，备国容兮为戎饰。
充云翘兮天子庭，荷日用兮情无极。
吉良乘兮一千岁，神是得兮天地期。
大易占云南山寿，{走参}{走覃}共乐圣明时。

妾本丛台右，君在雁门陲。
悠悠淇水曲，彩燕入桑枝。
不因媒结好，本以容相知。
容谢君应去，情移会有离。
还君结缕带，归妾识成诗。
此物虽轻贱，不用使人嗤。

妾本丛台右，君在雁门陲。
悠悠淇水曲，彩燕入桑枝。
不因媒结好，本以容相知。
容谢君应去，情移会有离。
还君结缕带，归妾识成诗。
此物虽轻贱，不用使人嗤。

妾家巫山隔汉川，君度南庭向胡苑。
高楼迢遰想金天，河汉昭回更怆然。
夜如何其夜未央，闲花照月愁洞房。
自矜夫婿胜王昌，三十曾作侍中郎。
一从流落戍渔阳，怀哉万恨结中肠。
南山幂幂兔丝花，北陵青青女萝树。
由来花叶同一根，今日枝条分两处。
三星差池光照灼，北斗西指秋云薄。
茎枯花谢枝憔悴，香销色尽花零落。
美人长叹艳容萎，含情收取摧折枝。
调丝独弹声未移，感君行坐星岁迟。
闺中宛转今若斯，谁能为报征人知。

可怜濯濯春杨柳，攀折将来就纤手。
妾容与此同盛衰，何必君恩能独久。

将军辟辕门，耿介当风立。
诸将欲言事，逡巡不敢入。
剑气射云天，鼓声振原隰。
黄尘塞路起，走马追兵急。
弯弓从此去，飞箭如雨集。
截围一百里，斩首五千级。
代马流血死，胡人抱鞍泣。
古来养甲兵，有事常讨袭。
乘我庙堂运，坐使干戈戢。
献凯归京师，军容何翕习。

春女颜如玉，怨歌阳春曲。
巫山春树红，沅湘春草绿。
自怜妖艳姿，妆成独见时。
愁心伴杨柳，春尽乱如丝。
目极千余里，悠悠春江水。
频想玉关人，愁卧金闺里。
尚言春花落，不知秋风起。
娇爱犹未终，悲凉从此始。
忆昔楚王宫，玉楼妆粉红。
纤腰弄明月，长袖舞春风。
容华委西山，光阴不可还。
桑林变东海，富贵今何在？寄言桃李容，胡为闺合重。
但看楚王墓，唯有数株松。

春女颜如玉，怨歌阳春曲。
巫山春树红，沅湘春草绿。
自怜妖艳姿，妆成独见时。
愁心伴杨柳，春尽乱如丝。
目极千余里，悠悠春江水。
频想玉关人，愁卧金闺里。
尚言春花落，不知秋风起。
娇爱犹未终，悲凉从此始。
忆昔楚王宫，玉楼妆粉红。
纤腰弄明月，长袖舞春风。
容华委西山，光阴不可还。
桑林变东海，富贵今何在？寄言桃李容，胡为闺合重。
但看楚王墓，唯有数株松。

舂陵气初发，渐台首未传。
列营百万众，持国十八年。
运开朱旗后，道合赤符先。
宛城剑鸣匣，昆阳镝应弦。
犷兽血涂地，巨人声沸天。
长驱过北赵，短兵出南燕。
太守迎门外，王郎死道边。
升坛九城陌，端拱千秋年。
朝廷方雀跃，剑珮几联翩。
至德刑四海，神仪翳九泉。
宗子行旧邑，恭闻清庙篇。
君容穆而圣，臣像俨犹贤。
攒木承危柱，疏萝挂朽椽。
祠庭巢鸟啄，祭器网虫缘。
怀古江山在，惟新历数迁。
空余今夜月，长似旧时悬。

巫山幽阴地，神女艳阳年。
襄王伺容色，落日望悠然。
归来高唐夜，金釭焰青烟。
颓想卧瑶席，梦魂何翩翩。
摇落殊未已，荣华倏徂迁。
愁思潇湘浦，悲凉云梦田。
猿啼秋风夜，雁飞明月天。
巴歌不可听，听此益潺湲。

秋天瑟瑟夜漫漫，夜白风清玉露漙。
燕山游子衣裳薄，秦地佳人闺阁寒。
欲向楼中萦楚练，还来机上裂齐纨。
揽红袖兮愁徙倚，盼青砧兮怅盘桓。
盘桓徙倚夜已久，萤火双飞入帘牖。
西北风来吹细腰，东南月上浮纤手。
此时秋月可怜明，此时秋风别有情。
君看月下参差影，为听莎间断续声。
绛河转兮青云晓，飞鸟鸣兮行人少。
攒眉缉缕思纷纷，对影穿针魂悄悄。
闻道还家未有期，谁怜登陇不胜悲。
梦见形容亦旧日，为许裁缝改昔时。
缄书远寄交河曲，须及明年春草绿。
莫言衣上有斑斑，只为思君泪相续。

天津桥下阳春水，天津桥上繁华子。
马声回合青云外，人影动摇绿波里。
绿波荡漾玉为砂，青云离披锦作霞。
可怜杨柳伤心树，可怜桃李断肠花。
此日遨游邀美女，此时歌舞入娼家。
娼家美女郁金香，飞来飞去公子傍。
的的珠帘白日映，娥娥玉颜红粉妆。
花际裴回双蛱蝶，池边顾步两鸳鸯。
倾国倾城汉武帝，为云为雨楚襄王。
古来容光人所羡，况复今日遥相见。
愿作轻罗著细腰，愿为明镜分娇面。
与君相向转相亲，与君双栖共一身。
愿作贞松千岁古，谁论芳槿一朝新。
百年同谢西山日，千秋万古北邙尘。

青楼挂明镜，临照不胜悲。
白发今如此，人生能几时。
秋风下山路，明月上春期。
叹息君恩尽，容颜不可思。

逶迤势已久，骨鲠道斯穷。
岂无感激者，时俗颓此风。
灌园何其鄙，皎皎于陵中。
世道不相容，嗟嗟张长公。

飞飞鸳鸯鸟，举翼相蔽亏。
俱来绿潭里，共向白云涯。
音容相眷恋，羽翮两逶迤。
蘋萍戏春渚，霜霰遶寒池。
浦沙连岸净，汀树拂潭垂。
年年此游玩，岁岁来追随。
凤凰起丹穴，独向梧桐枝。
鸿雁来紫塞，空忆稻粱肥。
乌啼倦依托，鹤鸣伤别离。
岂若此双禽，飞翻不异林。
刷尾青江浦，交颈紫山岑。
文章负奇色，和鸣多好音。
闻有鸳鸯绮，复有鸳鸯衾。
持为美人赠，勖此故交心。

峡口大漠南，横绝界中国。
丛石何纷𫄙，赤山复翕赩。
远望多众容，逼之无异色。
崔崒乍孤断，逶迤屡回直。
信关胡马冲，亦距汉边塞。
岂依河山险，将顺休明德。
物壮诚有衰，势雄良易极。
逦迤忽而尽，泱漭平不息。
之子黄金躯，如何此荒域。
云台盛多士，待君丹墀侧。

汉家失中策，胡马屡南驱。
闻诏安边使，曾是故人谟。
废书怅怀古，负剑许良图。
出关岁方晏，乘障日多虞。
虏入白登道，烽交紫塞途。
连兵屯北地，清野备东胡。
边城方晏闭，斥堠始昭苏。
复闻韩长孺，辛苦事匈奴。
雨雪颜容改，纵横才位孤。
空怀老臣策，未获赵军租。
但蒙魏侯重，不受谤书诬。
当取金人祭，还歌凯入都。

晓霁望嵩丘，白云半岩足。
氛氲涵翠微，宛如嬴台曲。
故人昔所尚，幽琴歌断续。
变化竟无常，人琴遂两亡。
白云失处所，梦想暧容光。
畴昔疑缘业，儒道两相妨。
前期许幽报，迨此尚茫茫。
晤言既已失，感叹情何一。
始忆携手期，云台与峨眉。
达兼济天下，穷独善其时。
诸君推管乐，之子慕巢夷。
奈何苍生望，卒为黄绶欺。
铭鼎功未立，山林事亦微。
抚孤一流恸，怀旧日暌违。
卢子尚高节，终南卧松雪。
宋侯逢圣君，骖驭游青云。
而我独蹭蹬，语默道犹屯。
征戍在辽阳，蹉跎草再黄。
丹丘恨不及，白露已苍苍。
远闻山阳赋，感涕下沾裳。

灼灼青春仲，悠悠白日升。
声容何足恃，荣吝坐相矜。
愿与金庭会，将待玉书征。
还丹应有术，烟驾共君乘。

大君忘自我，应运居紫宸。
揖让期明辟，讴歌且顺人。
轩宫帝图盛，皇极礼容申。
南面朝万国，东堂会百神。
云陛旗常满，天庭玉帛陈。
钟石和睿思，雷雨被深仁。
承平信娱乐，王业本艰辛。
愿罢瑶池宴，来观农扈春。
卑宫昭夏德，尊老睦尧亲。
微臣敢拜手，歌舞颂维新。

孝敬中发，和容外彰。
腾华照宇，如升太阳。
贞璧就奠，玄灵垂光。
礼乐具举，济济洋洋。

奠祖配天，承天享帝。
百灵咸秩，四海来祭。
植我苍璧，布我玄制。
华日裴回，神烟容裔。

时文圣后，清庙肃邕。
致诚勤荐，在貌思恭。
玉节肆夏，金锵五钟。
绳绳云步，穆穆天容。

瑟彼瑶爵，亚维上公。
室如屏气，门不容躬。
礼殷其本，乐执其中。
圣皇永慕，天地幽通。

总总干戚，填填鼓钟。
奋扬增气，坐作为容。
离若鸷鸟，合如战龙。
万方观德，肃肃邕邕。

太原俗尚武，高皇初奋庸。
星轩三晋躔，土乐二尧封。
北风遂举鹏，西河亦上龙。
至德起王业，继明赖人雍。
六合启昌期，再兴广圣踪。
传呼大驾来，文物如云从。
连营火百里，纵观人千重。
翠华渡汾水，白日临崒峰。
枌榆恩赏洽，桑梓旧情恭。
往运感不追，清时惜难逢。
诗发尊祖心，颂刊盛德容。
愿君及春事，回舆绥万邦。

犬戎废东献，汉使驰西极。
长策问酋渠，猜阻自夷殛。
容髪徂边岁，旌裘敝海色。
五年一见家，妻子不相识。
武库兵犹动，金方事未息。
远图待才智，苦节输筋力。
脱刀赠分手，书带加餐食。
知君万里侯，立功在异域。

夜梦云阙间，从容簪履列。
朝游洞庭上，缅望京华绝。
潦收江未清，火退山更热。
重欷视欲醉，懵满气如噎。
器留鱼鳖腥，衣点蚊虻血。
髪白思益壮，心玄用弥拙。
冠剑日苔藓，琴书坐废撤。
唯有报恩字，刻意长不灭。

囷轮江上山，近在华容县。
常涉巴丘首，天晴遥可见。
佳游屡前诺，芳月愆幽眷。
及此符守移，欢言临道便。
既携赏心客，复有送行掾。
竹径入阴窅，松萝上空蒨。
草共林一色，云与峰万变。
探窥石门断，缘越沙涧转。
两山势争雄，峰𪩘相顾眄。
药妙灵仙宝，境华岩壑选。
清都西渊绝，金地东敞宴。
池果接园畦，风烟迩台殿。
高寻去石顶，旷览天宇遍。
千山纷满目，百川豁对面。
骑来云气迎，人去鸟声恋。
长揖桃源士，举世同企羡。

旧说江陵观，初疑神化来。
空山结云阁，绮靡随风回。
奈何任一柱，斯焉容众材。
奇功非长世，今余草露台。

夜卧闻夜钟，夜静山更响。
霜风吹寒月，{穴/叫}窱虚中上。
前声既舂容，后声复晃荡。
听之如可见，寻之定无像。
信知本际空，徒挂生灭想。

千行发御柳，一叶下仙筇。
青浦宸游至，朱城佳气浓。
云霞交暮色，草树喜春容。
蔼蔼天旗转，清笳入九重。

灵池月满直城隈，黻帐天临御路开。
东沼初阳疑吐出，南山晓翠若浮来。
鱼龙百戏纷容与，凫鹢双舟较溯洄。
愿似金堤青草馥，长承瑶水白云杯。

葱郁兴王郡，殷忧启圣图。
周成会西土，汉武幸南都。
岁卜銮舆迈，农祠雁政敷。
武威棱外域，文教靡中区。
警跸干戈捧，朝宗万玉趋。
旧藩人事革，新化国容殊。
壁有真龙画，庭余鸣凤梧。
丛觞祝尧寿，合鼎献汤厨。
阳乐寒初变，春恩蛰更苏。
三耆颁命服，五稔复田输。
君赋大风起，人歌湛露濡。
从臣观玉叶，方愿纪灵符。

水竹幽闲地，簪缨近侍臣。
雍容乘暇日，潇洒出嚣尘。
树对思朋鸟，池深入养鳞。
管弦高逐吹，歌舞妙含春。
老子叨专席，欢邀隔缙绅。
此中情不浅，遥寄赏心人。

万类春皆乐，徂颜独不怡。
年来人更老，花发意先衰。
乳鹊穿坛画，巢蜂触网丝。
平生美容色，宿昔影中疑。
远道何由梦，同心在者谁。
西风欲谁语，悯默遂无词。

都邑群方首，商泉旧俗讹。
变风须恺悌，成化伫弦歌。
畴昔珪璋友，雍容文雅多。
振缨游省闼，锵玉宰京河。
别曲鸾初下，行轩雉尚过。
百壶非饯意，流咏在人和。

远莅长沙渚，欣逢贾谊才。
江山疲应接，风日复晴开。
江树云间断，湘山水上来。
近洲朝鹭集，古戍夜猿哀。
岸杼含苍救，河蒲秀紫台。
月余偏地赏，心尽故人杯。
自我违京洛，嗟君此溯洄。
容华因别老，交旧与年颓。
梦见长安陌，朝宗实盛哉。

醉后乐无极，弥胜未醉时。
动容皆是舞，出语总成诗。

亭伯负高名，羽仪称上京。
魏珠能烛乘，秦璧许连城。
六月飞将远，三冬学已精。
洛阳推贾谊，江夏贵黄琼。
推演中都术，旋参河尹声。
累迁登御府，移拜践名卿。
庭聚歌锺丽，门罗棨戟荣。
鹦杯飞广席，兽火列前楹。
散诞林园意，殷勤敬爱情。
无容抱衰疾，良宴每招迎。
契得心逾重，言忘道益真。
相勗忠义节，共谈词赋英。
雕虫曾靡弃，白凤已先鸣。
光接神愈骇，音来味不成。
短歌甘自思，鸿藻弥难清。
东里方希润，西河敢窃明。
厚诬空见迫，丧德岂无诚。
端守宫闱地，寒烟朝暮平。
顾才无术浅，怀器识忧盈。
月下对云阙，风前闻夜更。
昌年虽共偶，欢会此难幷。
为怜漳浦曲，沈痼有刘桢。

汤沐三千赋，楼台十二重。
银𬬻称贵幸，玉辇盛过逢。
嫔则留中馈，娥辉没下舂。
平阳百岁后，歌舞为谁容。

客心惊落木，夜坐听秋风。
朝日看容鬓，生涯在镜中。

日宇千门平旦开，天容万象列昭回。
三阳候节金为胜，百福迎祥玉作杯。
就暖风光偏著柳，辞寒雪影半藏梅。
何幸得参词赋职，自怜终乏马卿才。

昔岁惊杨柳，高楼悲独守。
今年芳树枝，孤栖怨别离。
珠帘昼不卷，罗幔晓长垂。
苦调琴先觉，愁容镜独知。
频年雁度无消息，罢却鸳文何用织。
夜还罗帐空有情，春著裙腰自无力。
青轩桃李落纷纷，紫庭兰蕙日氛氲。
已能憔悴今如此，更复含情一待君。

鹤绫三尺晓霞浓，送与东家二八容。
罗带绣裙轻好系，藕丝红缕细初缝。
别来拭泪遮桃脸，行去包香坠粉胸。
无事把将缠皓腕，为君池上折芙蓉。

印留麋鹿野禽踪，岩壁渔矶几处逢。
金谷晓凝花影重，章华春映柳阴浓。
石桥羽客遗前迹，陈阁才人没旧容。
归去扫除阶砌下，藓痕残绿一重重。

从待衔泥溅客衣，百禽灵性比他稀。
何嫌何恨秋须去，无约无期春自归。
雕鹗不容应不怪，栋梁相庇愿相依。
吴王宫女娇相袭，合整双毛预奋飞。

燎野焚林见所从，惹空横水展形容。
能滋甘雨随车润，不并行云逐梦踪。
晴鸟回笼嘉树薄，春亭娇幕好花浓。
有时片片风吹去，海碧山清过几重。

橹慢生轻浪，帆虚带白云。
客船虽狭小，容得瘦将军。

数萼初含雪，孤标画本难。
香中别有韵，清极不知寒。
横笛和愁听，斜枝倚病看。
朔风如解意，容易莫摧残。

宫花一朵掌中开，缓急翻为敌国媒。
六里江山天下笑，张仪容易去还来。

正当天下待雍熙，丹诏徴来早为迟。
倚马才高犹爱艺，问牛心在肯容私。
吏开黄阁排班处，民拥青门看入时。
却笑郡人留不得，感恩唯拟立生祠。

泻月声不断，坐来心益闲。
无人知落处，万木冷空山。
远忆云容外，幽疑石缝间。
那辞通曙听，明日度蓝关。

此地似商岭，云霞空往还。
衰条难定鸟，缺月易依山。
野色耕不尽，溪容钓自闲。
分因多卧退，百计少相关。

牛女相期七夕秋，相逢俱喜鹊横流。
彤云缥缈回金辂，明月婵娟挂玉钩。
燕羽几曾添别恨，花容终不更含羞。
更残便是分襟处，晓箭东来射翠楼。

巫山苍翠峡通津，下有仙宫楚女真。
不逐彩云归碧落，却为暮雨扑行人。
年年旧事音容在，日日谁家梦想频。
应是荆山留不住，至今犹得睹芳尘。

积金累作山，山高小于址。
栽花比绿珠，花落还相似。
徒有敌国富，不能买东市。
徒有绝世容，不能楼上死。
秪此上高楼，何如在平地。

昔时亦云雨，今时亦云雨。
自是荒淫多，梦得巫山女。
从来圣明君，可听妖魅语。
只今峰上云，徒自生容与。

野草凡不凡，亦应生和出。
鉏夫耘药栏，根不留其一。
良由本芜秽，着地成弃物。
人生行不修，何门可容膝。
不唯不尔容，得无凡草嫉。
贤愚偃仰间，鉴之宜日日。

野草凡不凡，亦应生和出。
鉏夫耘药栏，根不留其一。
良由本芜秽，着地成弃物。
人生行不修，何门可容膝。
不唯不尔容，得无凡草嫉。
贤愚偃仰间，鉴之宜日日。

初骑竹马咏芭蕉，尝忝名卿诵满朝。
五字便容趋绛帐，一枝寻许折丹霄。
岂知流落萍蓬远，不觉推迁岁月遥。
国境未安身未立，至今颜巷守箪瓢。

不是上台知姓字，五花宾馆敢从容。

因诗相识久，忽此告临途。
便是有船发，也须容市沽。
精吟五个字，稳泛两重湖。
长短逢公道，清名振帝都。

粝食拥败絮，苦吟吟过冬。
稍寒人却健，太饱事多慵。
树老生烟薄，墙阴贮雪重。
安能只如此，公道会相容。

寄掩白云司，蜀都高卧时。
邻僧照寒竹，宿鸟动秋池。
帝诵嘉莲表，人吟宝剑诗。
石渠流月断，画角截江吹。
闲出黄金勒，前飞白鹭鹚。
公心外国说，重望两朝推。
静藓斜圭影，孤窗响锡枝。
兴幽松雪见，心苦砚冰知。
缘杖虫声切，过门马足迟。
漏残终卷读，日下大名垂。
平碛容雕上，仙山许狖窥。
数联金口出，死免愧丘为。

海涛痕满旧征衣，长忆初程宿翠微。
竹里桥鸣知马过，塔中灯露见鸿飞。
眉毫别后应盈尺，嵒木居来定几围。
他日愿师容一榻，煎茶埽地学忘机。

征蛮破虏汉功臣，提剑归来万里身。
笑倚凌烟金柱看，形容憔悴老于真。

帝梦求良弼，生申属圣明。
青云县器业，白日贯忠贞。
霭霭随春动，忻忻共物荣。
静宜浮竞息，坐觉好风生。
万国闻应跃，千门望尽倾。
瑞含杨柳色，气变管弦声。
百辟寻知度，三阶正有程。
鲁儒规蕴藉，周诰美和平。
碧水遗幽抱，朱丝寄远情。
风流秦印绶，仪表汉公卿。
忠谠期登用，回邪自震惊。
云开长剑倚，路绝一峰横。
九野方无事，沧溟本不争。
国将身共计，心与众为城。
早晚中条下，红尘一顾清。
南潭容伴鹤，西笑忽迁莺。
折树恩难报，怀仁命甚轻。
二年犹困辱，百口望经营。
未在英侯选，空劳短羽征。
知音初相国，从此免长鸣。

路傍古时寺，寥落藏金容。
破塔有寒草，坏楼无晓钟。
乱纸失经偈，断碑分篆踪。
日暮月光吐，绕门千树松。

三逐乡闾五去君，莫知何地可容身。
杨回不是逢英鉴，白首无成一旅人。

满朝皆醉不容醒，众浊如何拟独清。
江上流人真浪死，谁知浸润悮深诚。

满城春色花如雪，极目烟光月似钩。
总是动人乡思处，更堪容易上高楼。

烟燎升，礼容彻。
诚感达，人神悦。
灵贶彰，圣情结。
玉座寂，金罏歇。

惟德动天，有感必通。
秉兹一德，禋于六宗。
钦夤宝命，恭肃礼容。
来顾来享，永穆皇风。

天命降鉴，帝德惟馨。
享祀不忒，礼容孔明。
奠璧布币，荐纯献精。
神祐以荅，敷锡永宁。

贡橘香匀{面麻}{面罗}容，星光初满小金笼。
近臣押赐诸王宅，拜了方开敕字封。

朝披四袄专藏手，夜覆三衾怕露头。
牛头偏得赐，象笏更容持。
已落地花方遣埽，未经霜草莫教锄。
视草北来唐学士，拥旄西去汉将军。

尘事何年解客嘲，十年容易到三茅。
长思碧洞云窗下，曾借黄庭雪夜抄。
丹桂有心凭至论，五峰无信问深交。
杏坛仙侣应相笑，只为浮名未肯抛。

最有杏花繁，枝枝若手抟。
须知一春促，莫厌百回看。
鸟啭风潜息，蜂迟露未干。
可容排饮否，兼折赠头冠。

多谢空门客，时时出草堂。
从容非有约，淡薄不相忘。
池映春篁老，檐垂夏果香。
西峰正清霁，自与拂吟床。

谁道江南要雪难，半春犹得倚楼看。
却遮迟日偷莺暖，密洒西风借鹤寒。
散漫不容梨艳去，轻明应笑玉华干。
和来琼什虽无敌，且是侬家比兴残。

养花天气近平分，瘦马来敲白下门。
晓色未开山意远，春容犹淡月华昏。
琅琊冷落存遗迹，篱舍稀疏带旧村。
此地几经人聚散，只今王谢独名存。

匀如春涧长流水，怨似秋枝欲断蝉。
可惜人间容易听，清声不到御楼前。

公退琴堂动逸怀，闲披烟霭访微才。
马嘶穷巷蛙声息，辙到衡门草色开。
风引柳花当坐起，日将林影入庭来。
满斋尘土一床藓，多谢从容水饭回。

白云峰下古溪头，曾与提壶烂熳游。
登阁共看彭蠡水，围炉相忆杜陵秋。
棋玄不厌通高品，句妙多容隔岁酬。
别后相思时一望，暮山空碧水空流。

几日区区在远程，晚烟林径喜相迎。
姿容虽有尘中色，巾屦犹多岳上清。
野石静排为坐榻，溪茶深煮当飞觥。
留连话与方经宿，又欲携书别我行。

有熊之君好神仙，飡霞炼石三千年。
一旦黄龙下九天，骑龙枿枿升紫烟。
万姓攀髯髯堕地，啼呼弓剑飘寒水。
紫鸾八九堕玉笙，金镜空留照魑魅。
羽幢{衤离}褷银汉秋，六宫望断芙蓉愁。
应龙下挥中园笑，泓泓水遶青苔洲。
瑞风飒遝天光浅，瑶阙峨峨横露苑。
沆瀣楼头紫凤歌，三株树下青牛饭。
鸿胧九阙相玉皇，钧天乐引金华郎。
散花童子鹤衣短，投壶姹女蛾眉长。
彤庭侍宴瑶池席，老兔春高桂宫白。
蓬莱下国赐分珪，阿母金桃容小摘。
仙流万缄虫篆春，三十六洞交风云。
千年小兆一蝉蜕，丹台职亚扶桑君。
金乌试浴青门水，下界蜉蝣几回死。

白水流今古，青山送死生。
驱驰三楚掾，倏忽一空名。
金玉埋皋壤，芝兰哭弟兄。
龙头孤后进，鹏翅失前程。
愁变风云色，悲连鼓角声。
落星辞圣代，寒梦闭佳城。
伊昔来江邑，从容副国英。
德逾栖棘美，公亚饮冰清。
大厦亡孤直，群儒忆老成。
白驹悲里巷，梁木恸簪缨。
陇遂添新草，珠还满旧籝。
苍苍难可问，原上晚烟横。

南园杏花发，北渚梅花落。
吴女妒西施，容华日消铄。

羽管慵调怨别离，西园新月伴愁眉。
容华不分随年去，独有妆楼明镜知。

山阳旧社终经梦，容易言归不可留。
瓶贮瀑泉离五老，锡摇江雨上孤舟。
鱼行细浪分沙觜，雁逆高风下苇洲。
遥想枚皋宅边寺，不知凉月共谁游。

悠悠离洞壑，冉冉上天津。
捧日终为异，从龙自有因。
高行四海雨，暖拂万山春。
静与霞相近，闲将鹤最亲。
帝乡归莫问，楚殿梦曾频。
白向封中起，碧从诗里新。
冷容横钓浦，轻缕绊蟾轮。
不滞浓还淡，无心卷复伸。
非烟聊拟议，干吕在逡巡。
会作五般色，为祥覆紫宸。

旅馆飘飘类断蓬，悠悠心绪有谁同。
一宵风雨花飞后，万里乡关梦自通。
多难不堪容鬓改，沃愁惟怕酒杯空。
采兰扇沈何时遂，洗虑焚香叩上穹。

谁解叩干关，音容去不还。
位方尊北极，寿忽殒南山。
凤辇应难问，龙髯不可攀。
千秋遗恨处，云物锁桥山。

尘昏菱鉴懒修容，双脸桃花落尽红。
玉塞梦归残烛在，晓莺窗外啭梧桐。

诏下如春煦，巢南志不违。
空将感恩泪，滴尽冒寒衣。
覆载元容善，形骸果得归。
无心渐季路，负米觐亲闱。

花绽花开事可惊，暂来浮世返蓬瀛。
楚宫梦断云空在，洛浦神归月自明。
香解返魂成浪语，胶能续断是虚名。
音容寂寞春牢落，谁会楼中独立情。

公侯延驻暂踟蹰，况值风光三月初。
乱落杯盘花片小，静笼池阁柳阴疏。
舟维南浦程虽阻，饮预西园兴有余。
却笑田家门下客，当时容易叹车鱼。

昔岁遭逢在海城，曾容孤迹奉双旌。
酒边不厌笙歌盛，花下只愁风雨生。
棋接山亭松影晚，吟陪月槛露华清。
音尘自此无因问，泪洒川波夕照明。

多士池塘好，尘中景恐无。
年来养鸥鹭，梦不去江湖。
泉脉通深涧，风声起短芦。
惊鱼跳藻荇，戏蝶上菰蒲。
泛泛容渔艇，闲闲载酒壶。
涨痕山雨过，翠积岸苔铺。
花影沈波底，烟光入座隅。
晓香怜杜若，夜浸爱[蟾]蜍。
步逸心难厌，看吟兴不辜。
凭君命奇笔，为我写成图。

运叶半千数，天锺许国臣。
鹏霄开羽翼，凤阙演丝纶。
顾问当清夜，从容向紫宸。
立言成雅诰，正意叙彝伦。
朴素偕前哲，馨香越搢绅。
褒辞光万代，优旨重千钧。
公退谁堪接，清闲道是邻。
世间身属幻，物外意通津。
吊往兼春梦，文高赋复新。
琴弹三峡水，屏画十洲春。
庭冷铺苔色，池寒浸月轮。
竹风来枕簟，药气上衣巾。
茶谱传溪叟，棋经受羽人。
清虚虽得趣，献替不妨陈。
杞梓呈才后，神仙入侍频。
孤寒皆有赖，中外亦同忻。
有士曾多难，无门得望尘。
忙忙罹险阻，往往耗精神。
寻果巢枝愿，终全负米身。
[遭]逢敦孝治，蹇塞值通津。
最庆清朝禄，还霑白发亲。
甘柔心既遂，虚薄报何因。
远宦联绵历，卑栖夙夜勤。
良时空爱惜，末路每悲辛。
骨立驹犹病，颜凋女尚贫。
而今谐顾遇，尺蠖愿求伸。

寒灯耿耿漏迟迟，送故迎新了不欺。
往事并随残历日，春风宁识旧容仪。
预惭岁酒难先饮，更对乡傩羡小儿。
吟罢明朝赠知己，便须题作去年诗。

句曲山前县，依依数舍程。
还同适勾漏，非是厌承明。
柳谷供诗景，华阳契道情。
金门容傲吏，官满且还城。

性灵慵懒百无能，唯被朝参遣夙兴。
圣主优容恩未答，丹经疏阔病相陵。
脾伤对客偏愁酒，眼暗看书每愧灯。
进与时乖不知退，可怜身计谩腾腾。

传神踪迹本来高，泽畔形容愧彩毫。
京邑功臣多伫望，凌烟阁上莫辞劳。

海陵城里春正月，海畔朝阳照残雪。
城中有客独登楼，遥望天边白银阙。
白银阙下何英英，雕鞍绣毂趋承明。
阊门晓辟旌旗影，玉墀风细佩环声。
此处追飞皆俊彦，当年何事容疵贱。
怀铅昼坐紫微宫，焚香夜直明光殿。
王言简静官司闲，朋好殷勤多往还。
新亭风景如东洛，邙岭林泉似北山。
光阴暗度杯盂里，职业未妨谈笑间。
有时邀宾复携妓，造门不问都非是。
酣歌叫笑惊四邻，赋笔纵横动千字。
任他银箭转更筹，不怕金吾司夜吏。
可怜诸贵贤且才，时情物望两无猜。
伊余独禀狂狷性，褊量多言仍薄命。
吞舟可漏岂无恩，负乘自贻非不幸。
一朝削迹为迁客，旦暮青云千里隔。
离鸿别雁各分飞，折柳攀花两无色。
卢龙渡口问迷津，瓜步山前送暮春。
白沙江上曾行路，青林花落何纷纷。
汉皇昔幸回中道，极目牛羊卧芳草。
旧宅重游尽隟荒，故人相见多衰老。
禅智寺，山光桥，风瑟瑟兮雨萧萧。
行杯已醒残梦断，征途未极离魂消。
海陵郡中陶太守，相逢本是随行旧。
乍申拜起已开眉，却问辛勤还执手。
精庐水榭最清幽，一税征车聊驻留。
闭门思过谢来客，知恩省分宽离忧。
郡斋胜境有后池，山亭菌阁互参差。
有时虚左来相召，举白飞觞任所为。
多才太守能挝鼓，醉送金船间歌舞。
酒酣耳热眼生花，暂似京华欢会处。
归来旅馆还端居，清风朗月夜窗虚。
骎骎流景岁云暮，天涯望断故人书。
春来凭槛方叹息，仰头忽见南来翼。
足系红笺堕我前，引颈长鸣如有言。
开缄试读相思字，乃是多情乔亚元。
短韵三篇皆丽绝，小梅寄意情偏切。
金兰投分一何坚，银钩置袖终难灭。
醉后狂言何足奇，感君知己不相遗。
长卿曾作美人赋，玄成今有责躬诗。
报章欲托还京信，笔拙纸穷情未尽。
珍重芸香陈子乔，亦解贻书远相问。
宁须买药疗羁愁，只恨无书消鄙吝。
游处当时靡不同，欢娱今日两成空。
天子尚应怜贾谊，时人未要嘲杨雄。
曲终笔阁缄封已，翩翩驿骑行尘起。
寄向中朝谢故人，为说相思意如此。

危言危行古时人，归向西山卧白云。
买宅尚寻徐处士，餐霞终访许真君。
容颜别后应如故，诗咏年来更不闻。
今日城中春又至，落梅愁绪共纷纷。

去国离群掷岁华，病容憔悴愧丹砂。
谿连舍下衣长润，山带城边日易斜。
几处垂钩依野岸，有时披褐到邻家。
故人书札频相慰，谁道西京道路赊。

事与年俱往，情将分共深。
莫惊容鬓改，只是旧时心。

夏启吾君子，周储上帝宾。
音容一飘忽，功业自纷纶。
露泣承华月，风惊丽正尘。
空余商岭客，行泪下宜春。

湖上一阳生，虚亭启高宴。
枫林烟际出，白鸟波心见。
主人忘贵达，座客容疵贱。
独惭残照催，归宿明光殿。

暂来城阙不从容，却佩银鱼隐玉峰。
双涧水边欹醉石，九仙台下听风松。
题诗翠壁称逋客，采药春畦狎老农。
野鹤乘轩云出岫，不知何日再相逢。

天上轩星正，云间湛露垂。
礼容过渭水，宴喜胜瑶池。
彩雾笼花烛，升龙肃羽仪。
君臣欢乐日，文物盛明时。
帘卷银河转，香凝玉漏迟。
华封倾祝意，觞酒与声诗。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草昭，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又有官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华塼。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽惊操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隐见，五城桥下櫂洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草昭，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又有官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华塼。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽惊操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隐见，五城桥下櫂洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草昭，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又有官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华塼。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽惊操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隐见，五城桥下櫂洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草昭，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又有官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华塼。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽惊操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隐见，五城桥下櫂洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

西岳高僧名贯休，孤情峭拔凌清秋。
天教水墨画罗汉，魁岸古容生笔头。
时捎大绢泥高壁，闭目焚香坐禅室。
忽然梦里见真仪，脱下袈裟点神笔。
高握节腕当空掷，窸窣毫端任狂逸。
逡巡便是两三躯，不似画工虚费日。
怪石安拂嵌复枯，真僧列坐连跏[趺]。
形如瘦鹤精神健，顶似伏犀头骨麤。
倚松根，傍岩缝，曲录腰身长欲动。
看经弟子拟闻声，瞌睡山童疑有梦。
不知夏腊几多年，一手搘颐偏袒肩。
口开或若共人语，身定复疑初坐禅。
案前卧象低垂鼻，崖畔戏猿斜展臂。
芭蕉花里刷轻红，苔藓文中晕深翠。
硬笻杖，矮松床，雪色眉毛一寸长。
绳开梵夹两三片，线补衲衣千万行。
林间乱叶纷纷堕，一印残香断烟火。
皮穿木屐不曾拖，笋织蒲团镇长坐。
休公休公逸艺无人加，声誉喧喧遍海涯。
五七字句一千首，大小篆书三十家。
唐朝历历多名士，萧子云兼吴道子。
若将书画比休公，只恐当时浪生死。
休公休公始自江南来入秦，于今到蜀无交亲。
诗名画手皆奇绝，覰你凡人争是人。
瓦棺寺里维摩诘，舍卫城中辟支佛。
若将此画比量看，总在人间为第一。

锦城东北黄金地，故迹何人兴此寺。
白眉长老重名公，曾识会稽山处士。
寺门左壁图天王，威仪部从来何方。
鬼神怪异满壁走，当檐飒飒生秋光。
我闻天王分理四天下，水晶宫殿琉璃瓦。
彩杖时驱狒{犭术}装，金鞭频策骐驎马。
毗沙大像何光辉，手擎巨塔凌云飞。
地神对出宝缾子，天女倒披金缕衣。
唐朝说着名公画，周昉毫端善图写。
张僧繇是有神人，吴道子称无敌者。
奇哉妙手传孙公，能如此地留神踪。
斜窥小鬼怒双目，直倚越狼高半胸。
宝冠动总生威容，趋跄左右来倾恭。
臂横鹰爪尖纤利，腰缠虎皮斑剥红。
飘飘但恐入云中，步骤还疑归海东。
蟒蛇拖得浑身堕，精魅搦来双眼空。
当时此艺实难有，镇在宝坊称不朽。
东边画了空西边，留与后人教敌手。
后人见者皆心惊，尽为名公不敢争。
谁知未满三十载，或有异人来间生。
匡山处士名称朴，头骨高奇连五岳。
曾持象简累为官，又有蛇珠常在握。
昔年长老遇奇踪，今日门师识景公。
兴来便请泥高壁，乱抢笔头如疾风。
逡巡队仗何颠逸，散漫奇形皆涌出。
交加器械满虚空，两面或然如鬬敌。
圣王怒色览东西，剑刃一挥皆整齐。
腕头狮子咬金甲，脚底夜叉击络鞮。
马头壮健多筋节，乌觜弯环如屈铁。
遍身虵虺乱纵横，遶颔髑髅干孑裂。
眉麤眼竖发如锥，怪异令人不可知。
科头巨卒欲生鬼，半面女郎安小儿。
况闻此寺初兴置，地脉沈沈当正气。
如何请得二山人，下笔咸成千古事。
君不见明皇天宝年，画龙致雨非偶然。
包含万象藏心里，变现百般生眼前。
后来画品列名贤，唯此二人堪比肩。
人间是物皆求得，此样欲于何处传。
尝忧壁底生云雾，揭起寺门天上去。

常记游灵境，道人情不低。
岩房容偃息，天路许相携。
霞散曙峰外，虹生凉瀑西。
何当尘役了，重去听猿啼。

吴江浪浸白蒲春，越女初挑一样新。
才自绣窗离玉指，便随罗袜上香尘。
石榴裙下从容久，玳瑁筵前整顿频。
今日高楼鸳瓦上，不知抛掷是何人。

桃李栽成艳格新，数枝留得小园春。
半红半白无风雨，随分夭容解笑人。

予念天之生，生本空疏器。
五岁禀慈训，愤悱读书志。
七岁辨声律，勤苦会诗赋。
九岁执公卷，倜傥干名意。
乞荐乡老书，幸会春官试。
折桂愧巍峩，依莲何气味。
性拙绝不佞，才短无余地。
前年会知己，荐章实非据。
宁见民说平，空荷君恩寄。
瞿唐抵巴渝，往来名揽辔。
孤舟一水中，艰险实可畏。
群操百丈牵，临难无茍避。
𣸣向江底发，水在石中沸。
槌鼓称打宽，系纫呼下纬。
善恶胡可分，死生何足讳。
骑衡与垂堂，非不知前喻。
临渊与履冰，非不知深虑。
我今縻搢绅，善地谁人致。
城孤与社鼠，巧佞谁从庇。
奴颜与婢膝，丑直谁从媚。
妻儿敻限越，容颜几憔悴。
致身霄汉人，呝嚱尽贤智。

朱冠金距彩毛身，昧爽高声已报晨。
作瑞莫惭先贡楚，擅场须信独推秦。
淮南也伴升仙犬，函谷曾容借晓人。
此日卑栖随饮啄，宰君驱我亦相驯。

摇摇离绪不能持，满郡花开酒熟时。
羞听黄莺求善友，强随绿柳展愁眉。
隔云故国山千叠，傍水芳林锦万枝。
圣主未容归北阙，且将勤俭抚南夷。

齐女屏帏失旧容，侍中冠冕有芳踪。
翅翻晚鬓寻香露，声引秋丝逐远风。
旅馆听时髭欲白，戍楼闻处叶多红。
只知送恨添愁事，谁见凌霄羽蜕功。

去年今日到荣州，五骑红尘入郡楼。
貔虎只知迎太守，蛮夷不信是儒流。
奸豪已息时将泰，疲瘵全苏岁又周。
圣主若容辞重禄，便归烟水狎群鸥。

遶床堪壮喝卢声，似铁容仪众尽惊。
二十七人同举义，几人全得旧功名。

春风濯濯柳容仪，鹤氅神情举世推。
可惜教君仗旄钺，枉将心地托牢之。

容易乘虚逼帝畿，满江艛𫇛与旌旗。
卢循若解新亭上，胜负还应未可知。

解玺传呼诏侍中，却来高卧岂疏慵。
此时忠节还希有，堪羡君王特地容。

小舆升殿掌钧台，不免无憀却忆回。
应恨被他何胤误，悔先容易出山来。

朝发铁麟驿，夕宿金河戍。
奔波急王程，一日千里路。
但见容鬓改，不知岁华暮。
悠悠沙漠行，王事弥多故。

曳履优容日日欢，须言达德倍汍澜。
韶光今已输先手，领得𧏖珠掌上看。

海色连四明，仙舟去容易。
天籍岂辄问，不是卑朝士。

倚空高槛冷无尘，往事闲征梦欲分。
翠色本宜霜后见，寒声偏向月中闻。
啼猿想带苍山雨，归鹤应和紫府云。
莫向东园竞桃李，春光还是不容君。

图画失天真，容华坐误人。
君恩不可再，妾命在和亲。
泪点关山月，衣销边塞尘。
一闻阳鸟至，思绝汉宫春。

夫婿边庭久，幽闺恨几重。
玉琴知别日，金镜识愁容。
懒寄云中服，慵开海上封。
年年得衣惯，且试莫裁缝。

天不与人言，祸福能自至。
水火虽活人，暂不得即死。
蹈之焚斯须，凭之溺容易。
水火与祸福，岂有先言耳。

果决生涯向路中，西投知己话从容。
云遮剑阁三千里，水隔瞿塘十二峰。
阔步文翁坊里月，闲寻杜老宅边松。
到头须卜林泉隐，自愧无能继卧龙。

南越逢初伏，东林度一朝。
曲池煎畏景，高阁绝微飙。
竹簟移先洒，蒲葵破复摇。
地偏毛瘴近，山毒火威饶。
裛汗𫄨如濯，亲床枕并烧。
堕枝伤翠羽，萎叶惜红蕉。
且困流金炽，难成独酌谣。
望霖窥润础，思吹候纤条。
旅恨生乌浒，乡心系浴桥。
谁怜在炎客，一夕壮容销。

憔悴容华怯对春，寂寥宫殿锁闲门。
此身却羡宫中树，不失芳时雨露恩。

桃径李蹊绝芳园，炎氛炽日满愁轩。
枝上鸟惊朱槿落，池中鱼戏绿蘋翻。
君恋京师久留滞，妾怨高楼积年岁。
非关曾入楚王宫，直为相思腰转细。
卧簟乘闲乍逐凉，熏炉畏热懒焚香。
雨霑柳叶如啼眼，露滴莲花似汗妆。
全由独自羞看影，艳是孤眠疑夜永。
无情拂镜不成妆，有时却扇还风静。
近日书来道欲归，鸳鸯文锦字息机。
但恐愁容不相识，为教恒著别时衣。

自从离别守空闺，遥闻征战赴云梯。
夜夜思君辽海北，年年弃妾渭桥西。
阳春白日照空暖，紫燕衔花向庭满。
彩鸾琴里怨声多，飞鹊镜前妆梳断。
谁家夫婿不从征，应是渔阳别有情。
莫道红颜燕地少，家家还似洛阳城。
旦逐新人殊未归，还令秋至夜霜飞。
北斗星前横旅雁，南楼月下𢭏寒衣。
夜深闻雁肠欲绝，独坐缝衣灯又灭。
暗啼罗帐空自怜，梦度阳关向谁说。
每怜容貌宛如神，如何薄命不如人。
待君朝夕燕山至，好作明年杨柳春。

妾本江南采莲女，君是江东学剑人。
逢君游侠英雄日，值妾年华桃李春。
年华灼灼艳桃李，结发簪花配君子。
行逢楚汉正相持，辞家上马从君起。
岁岁年年事征战，侍君帷幕损红颜。
不惜罗衣沾马汗，不辞红粉著刀环。
相期相许定关中，鸣銮鸣佩入秦宫。
谁误四面楚歌起，果知五星汉道雄。
天时人事有兴灭，智穷计屈心摧折。
泽中马力先战疲，帐下蛾眉□□□。
君王是日无神彩，贱妾此时容貌改。
拔山意气都已无，渡江面目今何在。
终天隔地与君辞，恨似流波无息时。
使妾本来不相识，岂见中途怀苦悲。

自君之出矣，梁尘静不飞。
思君如满月，夜夜减容辉。

行潦散轻沤，清规吐未收。
雨来波际合，风起浪中浮。
晶晃明苔砌，参差绕芥舟。
影疑星泛晓，光似露涵秋。
皎皎珠同净，漂漂梗共流。
洁容无变染，圆知有谦柔。
欲作微涓效，先从淡水游。

辇辂移双阙，宸游整六师。
天回紫微座，日转羽林旗。
雷气寒戈戟，军容壮武貔。
弓鸣射雁处，泉暖跃龙时。
惠化成观俗，讴谣入赋诗。
同欢王道盛，相与咏雍熙。

静女乐于静，动合古人则。
妙年工诗书，弱岁勤组织。
端居愁若痴，谁复理容色。
十五坐幽闺，四邻不相识。
夭夭邻家子，百花装首餙。
日月淇上游，笑人不逾阈。
河水自浊济自清，仙台蛾眉秦镜明。
为照齐王门下丑，何如汉帝掌中轻。

秋至云容敛，天中日景清。
悬空寒色净，委照曙光盈。
泫泫看弥上，辉辉望最明。
烟霞轮乍透，葵藿影初生。
鉴下应无极，升高自有程。
何当回盛彩，一为表精诚。

碧落远澄澄，青山路可升。
身轻疑易蹋，步独觉难凭。
逦迤排将近，回翔势渐登。
上宁愁屈曲，高更喜超腾。
江树遥分蔼，山岚宛若凝。
赤城容许到，敢惮百千层。

律穷方数寸，室暗在三重。
伶管灰先动，秦正节已逢。
商声辞玉笛，羽调入金钟。
密叶翻霜彩，轻冰敛水容。
望鸿南去绝，迎气北来浓。
愿托无凋性，寒林自比松。

圣主今司契，神功格上玄。
岂唯求[傅]野，更有叶钧天。
审梦西山下，焚香北阙前。
道光尊圣日，福应集灵年。
咫尺真容近，巍峩大象悬。
觞从百寮献，形为万方传。
声教唯皇矣，英威固邈然。
惭无美周颂，徒上祝尧篇。

干羽能柔远，前阶舞正陈。
欲称文德盛，先表乐声新。
肃肃行初列，森森气益振。
动容和律吕，变曲静风尘。
化美超千古，恩波及七旬。
已知天下服，不独有苗人。

悬首藁街中，天兵破犬戎。
营收低陇月，旗偃度湟风。
肃杀三边劲，萧条万里空。
元戎咸服罪，余孽尽输忠。
圣理符轩化，仁恩契禹功。
降逾洞庭险，枭拟郅支穷。
已散军容捷，还资庙算通。
今朝观即叙，非与献獒同。

一叶初飞日，寒蝉益易惊。
入林惭织细，依树愧身轻。
大干时容息，乔枝或借鸣。
心由饮露静，响为逐风清。
忝有翩翾分，应怜嘒唳声。
不知微薄影，早晚挂緌缨。

南荒不择吏，致我交趾覆。
联绵三四年，致我交趾辱。
儒者鬬则退，武者兵益黩。
军容满天下，战将多金玉。
刮得齐民疮，分为猛士禄。
雄雄许昌师，忠武冠其族。
去为万骑风，住为一川肉。
时有残卒回，千门万户哭。
哀声动闾里，怨气成山谷。
谁能听鼓声，不忍看金镞。
念此堪泪流，悠悠颍川绿。

晋宋齐梁唐代间，高僧求法离长安。
去人成百归无十，后者安知前者难。
路远碧天唯冷结，沙河遮日力疲殚。
后贤如未谙斯旨，往往将经容易看。

传警千门寂，南郊彩仗回。
但惊龙再见，谁识日双开。
德泽施云雨，恩光变烬灰。
阅兵貔武振，听乐凤凰来。
候刻移宸辇，尊时集观台。
多惭远臣贱，不得礼容陪。

渺渺飞霜夜，寥寥远岫钟。
出云疑断续，入户乍舂容。
度枕频惊梦，随风几韵松。
悠扬来不已，杳霭去何从。
髣髴烟岚隔，依俙岩峤重。
此时聊一听，余响绕千峰。

寥亮来丰岭，分明辨古钟。
应霜如自击，中节每相从。
静听非闲扣，潜应蕴圣踪。
风间时断续，云外更舂容。
虚警和清籁，雄鸣隔乱峰。
因之论知己，感激更难逢。

年久还求变，今来有所从。
得名当是鲤，无点可成龙。
备历艰难遍，因期造化容。
泥沙宁不阻，钓饵莫相逢。
击浪因成势，纤鳞莫继踪。
若令摇尾去，雨露此时浓。

真卿潘述陆羽权器皎然李{山/咢}居人未可散，上客须留着。
莫唱阿亸回，应云夜半乐。
诗教刻烛赋，酒任连盘酌。
从他白眼看，终恋青山郭。
林栖非姓许，寺住那名约。
会异永和年，才同建安作。
何烦问更漏，但遣催弦索。
共说长句能，皆言早归恶。
那知殊出处，还得同笑谑。
雅韵虽暂欢，禅心肯抛却。
一宿同高会，几人归下若。
帘开北陆风，烛焯南枝鹊。
文场苦叨窃，钓渚甘漂泊。
弱质幸见容，菲才诚重诺。

度刘禹锡白居易李绅病来佳兴少，老去旧游稀。
笑语纵横作，杯觞络绎飞。
清谈如水玉，逸韵贯珠玑。
高位当金铉，虚怀似布衣。
已容狂取乐，仍任醉忘机。
舍眷将何适，留欢便是归。
凤仪常欲附，蚊力自知微。
愿假尊罍末，膺门自此依。

度白居易李绅刘禹锡不归丹掖去，铜竹漫云云。
唯喜因过我，须知未贺君。
诗闻安石咏，香见令公熏。
欲首函关路，来披缑岭云。
貂蝉公独步，鸳鹭我同群。
插羽先飞酒，交锋便战文。
镇嵩知表德，定鼎为铭勋。
顾鄙容商洛，征欢候汝坟。
频年多谑浪，此夕任喧纷。
故态犹应在，行期未要闻。
游藩荣已久，捧袂惜将分。
讵厌杯行疾，唯愁日向曛。
穷阴初莽苍，离思渐氤氲。
残雪午桥岸，斜阳伊水𣸣。
上谟尊右掖，全略静东军。
万顷徒称量，沧溟讵有垠。

禹锡白居易五月长斋月，文心苦行心。
兰葱不入户，薝卜自成林。
护戒先辞酒，嫌喧亦彻琴。
尘埃宾位静，香火道场深。
我静驯狂象，餐余施众禽。
定知于佛佞，岂复向书淫。
阑药凋红艳，庭槐换绿阴。
风光徒满目，云雾未披襟。
树为清凉倚，池因盥漱临。
蘋芳遭燕拂，莲坼待蜂寻。
舍下环流水，窗中列远岑。
苔斑钱剥落，石怪玉嵚岑。
鹊顶迎秋秃，莺喉入夏喑。
绿杨垂嫩色，𫄧棘露长针。
散秩身犹幸，趋朝力不任。
官将方共拙，年与病交侵。
徇乐非时选，忘机似陆沈。
鉴容称四皓，扪腹有三壬。
携手惭连璧，同心许断金。
紫芝虽继唱，白雪少知音。
忆罢吴门守，相逢楚水浔。
舟中频曲宴，夜后各加斟。
浊酒销残漏，弦声间远砧。
酡颜舞长袖，密坐接华簪。
持论峰峦峻，战文矛戟森。
笑言诚莫逆，造次必相箴。
往事应如昨，余欢迄至今。
迎君常倒屣，访我辄携衾。
阴魄初离毕，阳光正在参。
待公休一食，纵饮共狂吟。

郊韩愈相思绕我心，日夕千万重。
年光坐婉娩，春泪销颜容。
台镜晦旧晖，庭草滋深茸。
望夫山上石，别剑水中龙。

成式张希复郑符观音化身，厥形孔怪。
胣脑淫厉，众魔膜拜。
指梦鸿纷，榜列区界。
其事明张，何不可解。
阎阿德川，大士先天。
众象参罗，福源田田。
百亿花发，百千灯然。
胶如[络绎]，浩汗连绵。
焰摩界戚，洛迦苦霁。
正念皈依，众青如{/慧}。
戾滓可汰，痴膜可蜕。
稽首如空，睟容若睇。
阐提墨师，睹而面之。
寸念不生，未遇乎而。

日休陆龟蒙歊蒸何处避，来入戴颙宅。
逍遥脱单绞，放旷抛轻策。
爬搔林下风，偃仰涧中石。
残蝉烟外响，野鹤沙中迹。
到此失烦襟，萧然揖禅伯。
藤悬叠霜蜕，桂倚支云锡。
清阴竖毛发，爽气舒筋脉。
逐幽随竹书，选胜铺苮席。
鱼跳上紫芡，蝶化缘青壁。
心是玉莲徒，耳为金磬敌。
吾宗昔高尚，志在羲皇易。
岂独断韦编，几将刓铁擿。
天书既屡降，野抱难自适。
一入承明庐，盱衡论今昔。
流光不容寸，斯道甘枉尺。
既起谢儒玄，亦翻商羽翼。
封章帷幄遍，梦寐江湖白。
摆落函谷尘，高欹华阳帻。
诏去云无信，归来鹤相识。
半病夺牛公，全慵捕鱼客。
少微光一点，落此芒磔索。
释子问池塘，门人废幽赜。
堪悲东序宝，忽变西方籍。
不见步兵诗，空怀康乐屐。
高名不可效，胜境徒堪惜。
墨沼转疏芜，玄斋逾阒寂。
迟迟不可去，凉飔满杉柏。
日下洲岛清，烟生苾𫇴碧。
俱怀出尘想，共有吟诗癖。
终与净名游，还来雪山觅。

日休张贲陆龟蒙文星今夜聚，应在斗牛间。
载石人方至，乘槎客未还。
送觞繁露曲，征句白云颜。
节奏惟听竹，从容只话山。
理穷倾秘藏，论猛折玄关。
酃酒分中绿，巴笺擘处殷。
清言闻后醒，强韵压来艰。
犀柄当风揖，琼枝向月攀。
松吟方{口祭}{口祭}，泉梦忆潺潺。
一会文章草，昭明不可删。

日休张贲陆龟蒙为待防风饼，须添薏苡杯。
香然柏子后，尊泛菊花来。
石耳泉能洗，垣衣雨为裁。
从容犀局静，断续玉琴哀。
白芷寒犹采，青箱醉尚开。
马衔衰草卧，乌啄蠹根回。
雨过兰芳好，霜多桂末摧。
朱儿应作粉，云母讵成灰。
艺可屠龙胆，家曾近燕胎。
墙高牵薜荔，障软撼玫瑰。
鸓鼠啼书户，蜗牛上研台。
谁能将藁本，封与玉泉才。

清昼潘述汤衡遗庙风尘积，荒途岁月侵。
英灵今寂寞，容卫尚森沈。
霸楚志何在，平秦功亦深。
诸侯归复背，青史古将今。
星聚分已定，天亡力岂任。
采蘩如可荐，举酒沥空林。

清昼陆士修崔子向谁是惜暮人，相携送春日。
因君过茗舍，留客开兰室。
湿苔滑行屐，柔草低藉瑟。
鹊喜语成双，花狂落非一。
烟浓山焙动，泉破水舂疾。
莫拗挂瓢枝，会移阆书帙。
颇容樵与隐，岂闻禅兼律。
栏竹不求疏，网藤从更密。
池添逸少墨，园杂庄生漆。
景晏枕犹欹，酒醒头懒栉。
云教淡机虑，地可遗名实。
应待御荈青，幽期踏芳出。

清昼崔万潘述画得青溪样，宜于紫府观。
日明烟霭薄，风落水容宽。
画野高低接，商工井邑攒。
疏川因稼穑，出使问艰难。

莫将韦监同殷监，错认容身是保身。

都来消帝力，全不用兵防。
道远擎空钵，深山踏落花。
船中江上景，晚泊早行时。
山寺钟楼月，江城鼓角风。
雨过花争出，云空月半生。
鸟正啼隋柳，人须入楚山。
高松飘雨雪，一室掩香灯。
遂有冥心者，还寻此境来。
又因风雨夜，重到古松门。
道晦金鸡伏，时来木马鸣。
谁来看山寺，自去扫松门。
此生还自喜，余事不相侵。
白鬓无心镊，青山得意多。
一春能几日，无雨亦多风。
苦雨秋涛涨，狂风野烧翻。
须知三尺剑，只为不平磨。
要路争先进，闲门肯暂过。
已难消永夜，况复听秋霖。
大雪路亦宿，深山水也吞。
卷帘黄叶落，鏁印子规啼。
亡国空流水，孤祠掩落花。
山魅隔窗舞，𫛳鸟入帘飞。
万里八九月，一身西北风。
磴危攀薜荔，石滑疏莓苔。
日落无行客，天寒有去鸿。
正思浮世事，又到古城边。
寻常风雨夜，应有鬼神看。
寄宿山中寺，相辞海上僧。
风吹榆荚叶，雨打木瓜花。
是星皆拱北，无水不朝东。
西风起边雁，一一向潇湘。
那堪怀远路，犹自上高楼。
白云风散尽，红叶水流来。
妾如无异意，君弃也甘心。
野过云根阔，山高树影长。
古迹应重别，生缘不暂停。
一个字未稳，数宵心不闲。
别地叶频落，去程山已寒。
但取诗名得，何论下第频。
早起赴前程，邻鸡尚未鸣。
白地一回雨，儿孙拾得金。
轩车在何处，雨雪满前山。
灯微山馆雨，角咽海城秋。
去帆看已远，临水立多时。
家贫为客早，路远得书稀。
瀑布五千仞，草堂瀑布边。
我忆云门寺，门前千万峰。
一瓶居无外，万木老禅中。
秋江洗一钵，寒日晒三衣。
空山行客少，独树晚蝉多。
一片月生海，几家人上楼。
窗寒风渐紧，灯落夜将深。
云梦几行去，潇湘一夜空。
无风来竹院，有月在莎庭。
故园从小别，夜雨近秋闻。
书剑别南州，炎荒万里游。
山盘樵径上，人到雪房迟。
路经秋雨后，人入乱峰来。
独树知秋早，孤舟觉夜寒。
马饥飡落叶，鹤宿晒残阳。
路远春行尽，家贫愁到时。
临水通宵坐，知君此兴同。
江声兼小雨，暝色入啼猿。
藕隐玲珑玉，花藏缥缈容。
红树醉秋色，碧溪弹夜弦。
网断蛛犹织，梁空燕不归。
倒身无着处，呵手不成温。
几多诗弟子，无限酒知闻。
床上小薰笼，韶州新退红。
看时人步涩，展处蝶争来。
酒味杂莲气，香冷胜于冰。
轮囷如象鼻，潇洒绝青蝇。
太宗皇帝真长策，赚得英雄尽白头。
曾题名处添前字，送出城人乞旧衣。
华阳观里钟声集，建福门前鼓动期。
陇右诸侯供语鸟，日南太守送名花。
八百孤寒齐下泪，一时回首望崖州。
让劫已令多士伏，沽名还得世人闻。
人为子推初禁火，花愁青女再飞霜。
楝花开后风光好，梅子黄时雨意浓。
兰汤备浴传荆俗，水马浮江吊屈魂。
城头椎鼓传花枝，席上抟拳握松子。
鸟向不香花里宿，人从无影月中归。
轻著冻痕销水面，密随和气入花根。
万木尽如花落候，四檐鸣□雨来时。
浓绿万枝红一点，动人春色不须多。
晚菘细切肥牛肚，新笋初尝嫩马蹄。
蝉离楚树鸣犹少，叶到嵩山落更多。
风和日暖方开眼，雨润烟浓不举头。
窗前闲咏鸳鸯句，壁上时观獬廌图。
可能有事关心后，得似无人识面时。
一点孤灯人梦觉，万重寒叶雨声多。
此心只待相逢说，时复登楼看远山。
九江有浪船难济，三峡无猿客有愁。
四海鱼龙精魄冷，五山鸾凤骨毛寒。
谁家绿酒欢留客，何处红楼睡失明。
雨露施恩无厚薄，蓬蒿随分有枯荣。
去年花下留连饮，暖日夭桃莺乱啼。
今日江边容易别，淡烟衰草马频嘶。
蛇蝎性灵生便毒，蕙兰根异死犹香。
三间茅屋无人到，十里松门独自游。
翻忆旧山青碧里，遶庵闲伴野僧禅。
不甘五等诸侯荐，直肯九重天子知。

都来消帝力，全不用兵防。
道远擎空钵，深山踏落花。
船中江上景，晚泊早行时。
山寺钟楼月，江城鼓角风。
雨过花争出，云空月半生。
鸟正啼隋柳，人须入楚山。
高松飘雨雪，一室掩香灯。
遂有冥心者，还寻此境来。
又因风雨夜，重到古松门。
道晦金鸡伏，时来木马鸣。
谁来看山寺，自去扫松门。
此生还自喜，余事不相侵。
白鬓无心镊，青山得意多。
一春能几日，无雨亦多风。
苦雨秋涛涨，狂风野烧翻。
须知三尺剑，只为不平磨。
要路争先进，闲门肯暂过。
已难消永夜，况复听秋霖。
大雪路亦宿，深山水也吞。
卷帘黄叶落，鏁印子规啼。
亡国空流水，孤祠掩落花。
山魅隔窗舞，𫛳鸟入帘飞。
万里八九月，一身西北风。
磴危攀薜荔，石滑疏莓苔。
日落无行客，天寒有去鸿。
正思浮世事，又到古城边。
寻常风雨夜，应有鬼神看。
寄宿山中寺，相辞海上僧。
风吹榆荚叶，雨打木瓜花。
是星皆拱北，无水不朝东。
西风起边雁，一一向潇湘。
那堪怀远路，犹自上高楼。
白云风散尽，红叶水流来。
妾如无异意，君弃也甘心。
野过云根阔，山高树影长。
古迹应重别，生缘不暂停。
一个字未稳，数宵心不闲。
别地叶频落，去程山已寒。
但取诗名得，何论下第频。
早起赴前程，邻鸡尚未鸣。
白地一回雨，儿孙拾得金。
轩车在何处，雨雪满前山。
灯微山馆雨，角咽海城秋。
去帆看已远，临水立多时。
家贫为客早，路远得书稀。
瀑布五千仞，草堂瀑布边。
我忆云门寺，门前千万峰。
一瓶居无外，万木老禅中。
秋江洗一钵，寒日晒三衣。
空山行客少，独树晚蝉多。
一片月生海，几家人上楼。
窗寒风渐紧，灯落夜将深。
云梦几行去，潇湘一夜空。
无风来竹院，有月在莎庭。
故园从小别，夜雨近秋闻。
书剑别南州，炎荒万里游。
山盘樵径上，人到雪房迟。
路经秋雨后，人入乱峰来。
独树知秋早，孤舟觉夜寒。
马饥飡落叶，鹤宿晒残阳。
路远春行尽，家贫愁到时。
临水通宵坐，知君此兴同。
江声兼小雨，暝色入啼猿。
藕隐玲珑玉，花藏缥缈容。
红树醉秋色，碧溪弹夜弦。
网断蛛犹织，梁空燕不归。
倒身无着处，呵手不成温。
几多诗弟子，无限酒知闻。
床上小薰笼，韶州新退红。
看时人步涩，展处蝶争来。
酒味杂莲气，香冷胜于冰。
轮囷如象鼻，潇洒绝青蝇。
太宗皇帝真长策，赚得英雄尽白头。
曾题名处添前字，送出城人乞旧衣。
华阳观里钟声集，建福门前鼓动期。
陇右诸侯供语鸟，日南太守送名花。
八百孤寒齐下泪，一时回首望崖州。
让劫已令多士伏，沽名还得世人闻。
人为子推初禁火，花愁青女再飞霜。
楝花开后风光好，梅子黄时雨意浓。
兰汤备浴传荆俗，水马浮江吊屈魂。
城头椎鼓传花枝，席上抟拳握松子。
鸟向不香花里宿，人从无影月中归。
轻著冻痕销水面，密随和气入花根。
万木尽如花落候，四檐鸣□雨来时。
浓绿万枝红一点，动人春色不须多。
晚菘细切肥牛肚，新笋初尝嫩马蹄。
蝉离楚树鸣犹少，叶到嵩山落更多。
风和日暖方开眼，雨润烟浓不举头。
窗前闲咏鸳鸯句，壁上时观獬廌图。
可能有事关心后，得似无人识面时。
一点孤灯人梦觉，万重寒叶雨声多。
此心只待相逢说，时复登楼看远山。
九江有浪船难济，三峡无猿客有愁。
四海鱼龙精魄冷，五山鸾凤骨毛寒。
谁家绿酒欢留客，何处红楼睡失明。
雨露施恩无厚薄，蓬蒿随分有枯荣。
去年花下留连饮，暖日夭桃莺乱啼。
今日江边容易别，淡烟衰草马频嘶。
蛇蝎性灵生便毒，蕙兰根异死犹香。
三间茅屋无人到，十里松门独自游。
翻忆旧山青碧里，遶庵闲伴野僧禅。
不甘五等诸侯荐，直肯九重天子知。

御按横金殿幄红，扇开云表露天容。
太常奏备三千曲，乐府新调十二钟。

拜新月，拜月出堂前。
暗魄初笼桂，虚弓未引弦。
拜新月，拜月妆楼上。
鸾镜始安台，蛾眉已相向。
拜新月，拜月不胜情，庭花风露清。
月临人自老，人望月长明。
东家阿母亦拜月，一拜一悲声断绝。
昔年拜月逞容辉，如今拜月双泪垂。
回看众女拜新月，却忆红闺年少时。

昔别容如玉，今来鬓若丝。
泪痕应共见，肠断阿谁知。

一辞拾翠碧江湄，贫守蓬茅但赋诗。
自服蓝衫居郡掾，永抛鸾镜画蛾眉。
立身卓尔青松操，挺志铿然白璧姿。
幕府若容为坦腹，愿天速变作男儿。

妾家本住鄱阳曲，一片贞心比孤竹。
当年二八盛容仪，红笺草隶恰如飞。
尽日闲窗刺绣坐，有时极浦采莲归。
谁道居贫守都邑，幽闺寂寞无人识。
海燕朝归衾枕寒，山花夜落阶墀湿。
强暴之男何所为，手持白刃向帘帏。
一命任从刀下死，千金岂受暗中欺。
我心匪石情难转，志夺秋霜意不移。
血溅罗衣终不恨，疮黏锦袖亦何辞。
县僚曾未知情绪，即便教人絷囹圄。
朱唇滴沥独衔冤，玉箸阑干叹非所。
十月寒更堪思人，一闻击柝一伤神。
高髻不梳云已散，蛾眉罢埽月仍新。
三尺严章难可越，百年心事向谁说。
但看洗雪出圜扉，始信白圭无玷缺。

自从销瘦减容光，万转千回懒下床。
不为傍人羞不起，为郎憔悴却羞郎。

君恩不可见，妾岂如秋扇。
秋扇尚有时，妾身永微贱。
莫言朝花不复落，娇容几夺昭阳殿。

携手共惜芳菲节，莺啼锦花满城阙。
行乐逶迤念容色，色衰秪恐君恩歇。
凤笙龙管白日阴，盈亏自感青天月。

春尽花随尽，其如自是花。
从来说花意，不过此容华。
明月易亏轮，好花难恋春。
常将花月恨，幷作可怜人。

自从别后减容光，半是思郎半恨郎。
欲识旧来云髻样，为奴开取缕金箱。

年年二月时，十年期别期。
春风不知信，轩盖独迟迟。
今日无端卷珠箔，始见庭花复零落。
人心一往不复归，岁月来时未尝错。
可怜荧荧玉镜台，尘飞幂幂几时开。
却念容华非昔好，画眉犹自待君来。

与君咫尺长离别，遣妾容华为谁说。
夕望层城眼欲穿，晓临明镜肠堪绝。

王家山水画图中，意思都卢粉墨容。
今日忽登虚境望，步摇冠翠一千峰。

莺语惊残梦，轻妆改泪容。
竹阴初月薄，江静晚烟浓。
湿觜衔泥燕，香须采蕊蜂。
独怜无限思，吟罢亚枝松。

昔闻南国容华少，今日东邻姊妹三。
妆阁相看鹦鹉赋，碧窗应绣凤凰衫。
红芳满院参差折，绿醑盈杯次第衔。
恐向瑶池曾作女，谪来尘世未为男。
文姬有貌终堪比，西子无言我更惭。
一曲艳歌琴杳杳，四弦轻拨语喃喃。
当台竞鬬青丝发，对月争夸白玉簪。
小有洞中松露滴，大罗天上柳烟含。
但能为雨心长在，不怕吹箫事未谙。
阿母几嗔花下语，潘郎曾向梦中参。
暂持清句魂犹断，若睹红颜死亦甘。
怅望佳人何处在，行云归北又归南。

妾家本住巫山云，巫山流泉常自闻。
玉琴弹出转寥敻，直是当时梦里听。
三峡迢迢几千里，一时流入幽闺里。
巨石崩崖指下生，飞泉走浪弦中起。
初疑愤怒含雷风，又似呜咽流不通。
回湍曲濑势将尽，时复滴沥平沙中。
忆昔阮公为此曲，能令仲容听不足。
一弹既罢复一弹，愿作流泉镇相续。

无才多病分龙钟，不料虚名达九重。
仰愧弹冠上华发，多惭拂镜理衰容。
驰心北阙随芳草，极目南山望旧峰。
桂树不能留野客，沙鸥出浦谩相逢。

玉堂挂珠帘，中有婵娟子。
其貌胜神仙，容华若桃李。
东家春雾合，西舍秋风起。
更过三十年，还成苷蔗滓。

春女衒容仪，相将南陌陲。
看花愁日晚，隐树怕风吹。
年少徒傍来，白马黄金羁。
何须久相弄，儿家夫婿知。

推寻世间事，子细总皆知。
凡事莫容易，尽爱讨便宜。
护即弊成好，毁即是成非。
故知杂滥口，背面总由伊。
冷暖我自量，不信奴唇皮。

雍容美少年，博览诸经史。
尽号曰先生，皆称为学士。
未能得官职，不解秉耒耜。
冬披破布衫，盖是书误己。

董郎年少时，出入帝京里。
衫作嫩鹅黄，容仪画相似。
常骑踏雪马，拂拂红尘起。
观者满路傍，个是谁家子。

他贤君即受，不贤君莫与。
君贤他见容，不贤他亦拒。
嘉善矜不能，仁徒方得所。
劝逐子张言，抛却卜商语。

侬家暂下山，入到城隍里。
逢见一群女，端正容貌美。
头带蜀样花，燕脂涂粉腻。
金钏镂银朵，罗衣绯红紫。
朱颜类神仙，香带氛氲气。
时人皆顾盼，痴爱染心意。
谓言世无双，魂影随他去。
狗𫜪枯骨头，虚自舐唇齿。
不解返思量，与畜何曾异。
今成白发婆，老陋若精魅。
无始由狗心，不超解脱地。

吁嗟贫复病，为人绝友亲。
瓮里长无饭，甑中屡生尘。
蓬庵不免雨，漏榻劣容身。
莫怪今憔悴，多愁定损人。

寒岩深更好，无人行此道。
白云高岫闲，青嶂孤猿啸。
我更何所亲，畅志自宜老。
形容寒暑迁，心珠甚可保。

鹿生深林中，饮水而食草。
伸脚树下眠，可怜无烦恼。
系之在华堂，肴膳极肥好。
终日不肯尝，形容转枯槁。

出家要清闲，清闲即为贵。
如何尘外人，却入尘埃里。
一向迷本心，终朝役名利。
名利得到身，形容已憔悴。
况复不遂者，虚用平生志。
可怜无事人，未能笑得尔。

我诗也是诗，有人唤作偈。
诗偈总一般，读时须子细。
缓缓细披寻，不得生容易。
依此学修行，大有可笑事。

石室初投宿，仙翁喜暂容。
花源隔水见，洞府过山逢。
泉涌堦前地，云生户外峰。
中宵自入定，非是欲降龙。

漾舟云路客，来过夕阳时。
向背堪遗恨，逢迎宿未期。
水容愁暮急，花影动春迟。
别后王孙草，青青入梦思。

初放到沧洲，前心讵解愁。
旧交容不拜，临老学梳头。
禅室白云去，故山明月秋。
几年犹在此，北户水南流。

清晨有高会，宾从出东方。
楚俗风烟古，汀洲草木凉。
山情来远思，菊意在重阳。
心忆华池上，从容鸳鹭行。

年老心闲无外事，麻衣草座亦容身。
相逢尽道休官好，林下何曾见一人。

侍臣何事辞云陛，江上微云见雪花。
望阁未承丹凤诏，掩门空对楚人家。
陈琳草奏才还在，王粲登楼兴未赊。
高馆更容尘外客，仍令归路待瑶华。

从容启华馆，馔玉复烧兰。
是岁兹旬尽，良宵几刻残。
风回松竹动，人息斗牛寒。
此后思良集，须期月再圆。

庐岳东南秀，香花惠远踪。
名齐松岭峻，气比沃州浓。
积岫连何处，幽崖越几重。
双流湓隐隐，九派棹憧憧。
山限东西寺，林交旦暮钟。
半天倾瀑溜，数郡见𬬻峰。
岩并金绳道，潭分玉像容。
江微匡俗路，日杲晋朝松。
棕迳新苞拆，梅篱故叶壅。
岚光生叠砌，霞焰发高墉。
窗籁虚闻狖，庭烟黑过龙。
定僧仙峤起，逋客虎溪逢。
濩落垂杨户，荒凉种杏封。
塔留红舍利，池吐白芙蓉。
画壁披云见，禅衣对鹤缝。
喧经泉滴沥，没履草丰茸。
翠窦欹攀乳，苔桥侧杖筇。
探奇盈梦想，搜峭涤心胸。
冥奥终难尽，登临惜未从。
上方薇蕨满，归去养乖慵。

独禅外念入，中夜不成定。
顾我憔悴容，泽君阳春咏。
词贞思且逸，琼彩何晖映。
如聆云和音，况睹声名盛。
琴语掩为闻，山心声宜听。
是时寒光澈，万境澄以净。
高秋日月清，中气天地正。
远情偶兹夕，道用增寥敻。
思君处虚空，一操不可更。
时美城北徐，家承谷口郑。
轩车未有辙，蒿兰且同径。
庄生诫近名，夫子罕言命。
是以耕楚田，旷然殊独行。
萎蕤鸾凤彩，特达珪璋性。
通隐嘉黄绮，高儒重荀孟。
世污我未起，道蹇吾犹病。
逸翮思冥冥，潜鳞乐游泳。
宗师许学外，恨不逢孔圣。
说诗迷颓靡，偶俗伤趋竞。
此道谁共诠，因君情欲罄。

我祖传六经，精义思朝彻。
方舟颇周览，逸书亦备阅。
墨家伤刻薄，儒氏知优劣。
弱植庶可雕，苦心未尝辍。
中年慕仙术，永愿传其诀。
岁驻若木景，日餐琼禾屑。
婵娟羡门子，斯语岂徒设。
天上生白榆，葳蕤信好折。
实可反柔颜，花堪养玄发。
求之性分外，业弃金亦竭。
药化成白云，形雕辞素穴。
一闻西天旨，初禅已无热。
涓子非我宗，然公有真诀。
却寻丘壑趣，始与缨绂别。
野饭敌膏粱，山楹代藻棁。
与君北岩侣，游寓日常昳。
静对春谷泉，晴披阳林雪。
境清觉神王，道胜知机灭。
诣寂长杳冥，忘归暂采撷。
物生岂有心，丽容俟予别。
桂子何蓂苓，琪葩亦皎洁。
此木生意高，亦与众芳列。
赏墨识屡换，省躬悟弥切。
微尚若不亏，足以全吾节。
北风吹蕙带，萧寥闻蜻蛚。
宿昔庐峰期，流芳已再歇。
不有清屏鉴，使我商弦绝。
愿寄千里心，月高不可掇。
优游邦之直，远矣踵前烈。
立俗忘毁誉，遇物遗巧拙。
真气独翛然，轩裳讵能绁。
都曹风韵整，纲纪信明决。
于交必倾写，立行岂矜伐。
政与清渭同，分流自澄澈。
裴侯资亮直，中诚岂徒说。
古人比明义，清士愿交结。
温温躬珪彩，终始声不缺。
颜生炯介士，有志不可越。
仗义冒险难，持操去淄涅。
世论高二贤，贤贤继前哲。
四子遭明盛，裒然皆秀杰。
理名虽殊迹，悟道宁异辙。
爱尔竹柏姿，为予寒不折。

仁坊标绝境，廉守蹑高踪。
天晓才分刹，风传欲尽钟。
城中归路远，湖上碧山重。
水照千花界，云开七叶峰。
寒芳艾绶满，空翠白纶浓。
逸韵知难继，佳游恨不逢。
仍闻抚禅石，为我久从容。

知音如琼枝，天生为予有。
攀折若无阶，何殊天上柳。
裴生清通嗣，阳子盛德后。
诗名比元长，赋体凌延寿。
珠生骊龙颔，或生灵蛇口。
何似双琼章，英英曜吾手。
白日不可污，清源肯容垢。
持此山上心，待君忘情友。
且伴丘壑赏，未随名宦诱。
坐石代琼茵，制荷捐艾绶。
清宵集我寺，烹茗开禅牖。
发论教可垂，正文言不朽。
白云供诗用，清吹生座右。
不嫌逸令醉，莫试仙壶酒。
皎皎寻阳隐，千年可为偶。
一从汉道平，世事无纷𫄙。
星文齐七政，天轴明二斗。
召士扬弓旌，知君在林薮。
莫学颍阳子，请师高山叟。
出处藩我君，还来会厓阜。

大厦资多士，抡材得豫章。
清门推问望，早岁骋康庄。
作用方开物，声名久擅场。
丹延分塞郡，宿昔领戎行。
始驭屏星乘，旋阴蔽茀棠。
朝端瞻鹗立，关右仰鹰扬。
威令兼宁朔，英声重护羌。
三军成父子，杂虏避封疆。
身执金吾贵，时遭宝运昌。
雍容持汉矟，肃穆卫周堂。
排难知臣节，攻疑定国章。
一言明大义，千载揖休光。
践职勋庸列，修躬志行彰。
优游应慕陆，止足定师张。
中扆怀殊政，南州伫小康。
仁为桂江雨，威是柏台霜。
謇谔言无隐，公忠祸不防。
谴深辞紫禁，恩在副朱方。
切玉锋休淬，垂天翅罢翔。
论文征贾马，述隐许求羊。
肘后看金碧，腰间笑水苍。
诗题白羽扇，酒挈绿油囊。
旷达机何有，深沈器莫量。
时应登古寺，佳趣在春冈。
止水平香砌，鲜云满石床。
山情何寂乐，尘世自飞扬。
已遇𬬻峰社，还思缉蕙房。
外心亲地主，内学事空王。
花会宜春浅，禅游喜夜凉。
高明依月境，萧散蹑庭芳。
得道殊秦佚，隳名似楚狂。
余生于此足，不欲返韶阳。

寒食江天气最清，庾公晨望动高情。
因逢内火千家静，便睹行春万木荣。
深浅山容飞雨细，萦纡水态拂云轻。
腰章本郡谁相似，数日临人政已成。

秋意西山多，列岑萦左次。
缮亭历三癸，疏趾邻什寺。
元化隐灵踪，始君启高诔。
诛榛养翘楚，鞭草理芳穗。
俯砌披水容，逼天扫峰翠。
境新耳目换，物远风烟异。
倚石忘世情，援云得真意。
嘉林幸勿剪，禅侣欣可庇。
卫法大臣过，佐游群英萃。
龙池护清澈，虎节到深邃。
徒想嵊顶期，于今没遗记。

庾公心旷远，府事局耳目。
遂与南湖游，虚襟涤烦燠。
始知皇天意，积水在亭育。
细流信不让，动物欣所蓄。
万顷合天容，洗然无云族。
峭蒨瞩仙岭，超遥随明牧。
知公爱澄清，波静气亦肃。
已见横流极，况闻长鲸戮。
中洲暂采蘋，南郡思剖竹。
向夕分好风，飘然送归舳。

常爱谢公郡，幽期愿相从。
果回青骢臆，共蹑玄仙踪。
灵境若髣髴，烂柯思再逢。
飞梁丹霞接，古局苍苔封。
往想冥昧理，谁亲冰雪容。
蕙楼耸空界，莲宇开中峰。
昔化冲虚鹤，今藏护法龙。
云窥香树沓，月见色天重。
永夜寄岑寂，清言涤心胸。
盛游千年后，书在岩中松。

陶家无炎暑，自有林中峰。
席上落山影，桐梢回水容。
放怀凉风至，缓步清阴重。
何事亲堆案，犹多高世踪。

郡理日闲旷，洗心宿香峰。
双林秋见月，万壑静闻钟。
珮玉行山翠，交麾动水容。
如何股肱守，尘外得相从。

素风千户敌，新语陆生能。
借宅心常远，移篱力更弘。
钓丝初种竹，衣带近裁藤。
戎佐推兄弟，诗流得友朋。
柳阴容过客，花径许招僧。
不为墙东隐，人家到未曾。

隐身苕上欲如何，不着青袍爱绿萝。
柳巷任疏容马入，水篱从破许船过。
昂藏独鹤闲心远，寂历秋花野意多。
若访禅斋遥可见，竹窗书幌共烟波。

蘋洲北望楚山重，千里回轺止一封。
临水情来还共载，看花醉去更相从。
罢宫风渚何时别，寄隐云阳几处逢。
后会那应似畴昔，年年觉老雪山容。

渐看华顶出，幽赏意随生。
十里行松色，千重过水声。
海容云正尽，山色雨初晴。
事事将心证，知君道可成。

维舟若许暂从容，送过重江不厌重。
霜简别来今始见，雪山归去又难逢。

驿吏满江城，深仁见此情。
士林推玉振，公府荐冰清。
为政移风久，承恩就日行。
仲容纶綍贵，南巷有光荣。

超然独游趣，无限别山情。
予病不同赏，云闲应共行。
斋容秋水照，香氎早风轻。
曾被陈王识，遥知江上迎。

浮云浮云，集于高舂。
高舂蒙蒙，日夕之容。
匪日之夕，浮云之积。
嗟我怀人，忧心如[惄]。

道流迹异人共惊，寄向画中观道情。
如何万象自心出，而心澹然无所营。
手援毫，足蹈节，披缣洒墨称丽绝。
石文乱点急管催，云态徐挥慢歌发。
乐纵酒酣狂更好，攒峰若雨纵横埽。
尺波澶漫意无涯，片岭崚嶒势将倒。
盻睐方知造境难，象忘神遇非笔端。
昨日幽奇湖上见，今朝舒卷手中看。
兴余轻拂远天色，曾向峰东海边识。
秋空暮景飒飒容，翻疑是真画不得。
颜公素高山水意，常恨三山不可至。
赏君狂画忘远游，不出轩墀坐苍翠。

伯英死后生怕高，朝看手把山中毫。
先贤草律我草狂，风云阵发愁锺王。
须臾变态皆自我，象形类物无不可。
阆风游云千万朵，惊龙蹴踏飞欲堕。
更睹邓林花落朝，狂风乱搅何飘飘。
有时凝然笔空握，情在寥天独飞鹤。
有时取势气更高，忆得春江千里涛。
张生奇绝难再遇，草罢临风展轻素。
阴惨阳舒如有道，鬼状魑容若可惧。
黄公酒垆兴偏入，阮籍不嗔嵇亦顾。
长安酒榜醉后书，此日骋君千里步。

一见西山云，使人情意远。
凭高发咏何超遥，道妙如君有舒卷。
萦空叠景多丽容，众峰峰上自为峰。
洁白不繇阴雨积，高明肯共杂烟重。
万物有形皆有着，白云有形无系缚。
黄金被烁玉亦瑕，一片飘然污不着。
或逢天上或人间，人自营营云自闲。
忽尔飞来暂为侣，忽然飞去莫能攀。
逸民对云效高致，禅子逢云增道意。
白云遇物无偏颇，自是人心见同异。
阊阖天门宜曙看，为缨作盖拥千官。
从龙合沓临清暑，就日逶迤绕露寒。
谁怜西山云，亭亭处幽绝。
坐石长看非我羁，手中欲揽待君说。
贞白先生那得知，只向空山自怡悦。

古台不见秋草衰，却忆吴王全盛时。
千年月照秋草上，吴王在时几回望。
至今月出君不还，世人空对姑苏山。
山中精灵安可睹，辙迹人踪麋鹿聚。
婵娟西子倾国容，化作寒陵一堆土。

野寺出人境，舍舟登远峰。
林开明见月，万壑静闻钟。
拥烛明山翠，交麾动水容。
如何股肱守，尘外得相逢。

望苑招延后，禅扉访道余。
祗言俟文雅，何意及庸虚。
率性多非学，缘情偶自书。
清风闻寺响，白日见心初。
重道逢轩后，崇儒过魏储。
青宫列芳梓，玄圃积琼琚。
郑鼠宁容者，齐竽久舍诸。
龙怀受恩感，含思几踌躇。

大唐国里千年圣，王舍城中百亿身。
却指容颜非我相，自言空色是吾真。
深殿虔心随宝辇，广庭徐步引金轮。
古来贵重缘亲近，狂客惭为侍从臣。

万木叶初红，人家树色中。
疏钟摇雨脚，秋水浸云容。
雪碛回寒雁，村灯促夜舂。
旧山归未得，生计欲何从。

水势滔滔不可量，渔舟容易泛沧浪。
连山翠霭笼沙溆，白鸟翩翩下夕阳。

羞容难更返江东，谁问从来百战功。
天地有心归道德，山河无力为英雄。
芦花尚认霜戈白，海日犹思火阵红。
也是男儿成败事，不须惆怅对西风。

圣主得贤臣，天地方交泰。
恭惟岳精粹，多出于昭代。
君侯握文镜，独立尘埃外。
王演俗容仪，崔陵小风概。
馨香拥兰雪，峻秀高嵩岱。
嵇松领岁寒，庄剑无砻淬。
威棱玉霜直，匠石金槌大。
诗穿明月珠，道拍安期背。
中兴鸾凤集，直道风云会。
万卷似无书，三山如历块。
德乎天所纵，清矣谁堪对。
有法在朝端，无尘到冠盖。
具瞻从密勿，旦夕调鼎鼐。
为君整衢尊，为君戢蕃塞。
岂知吾后意，忧此毘陵最。
亲手赐彤弓，苍生是繄赖。
下车邻寇散，是物冰壶内。
龚遂[爱]廉平，次公太繁碎。
袴襦砧动地，父母歌阛阓。
□雪鏁戈鋋，非烟遶旌斾。
宁思子产冰，肯羡任棠薤。
忽如春再来，不独天重戴。
昂藏海峤鹤，冷碧仙庭桧。
物物动和气，家家有新态。
芙蓉开帟幕，锦帐无纤壒。
鼓角穿冻云，恩波动耕耒。
奸回改精魄，礼教书绅带。
必于尧舜日，还似房杜辈。
野人有章句，格力亦慷慨。
若不入丘门，世间更谁爱。

不会当时作天地，刚有多般愚与智。
到头还用真宰心，何如上下皆清气。
大道冥冥不知处，那堪顿得羲和辔。
义不义兮仁不仁，拟学长生更容易。
负心为罏复为火，缘木求鱼应且止。
君不见烧金炼石古帝王，鬼火荧荧白杨里。

夔龙在庙堂，虽然有佥议。
苍生得父母，自是天之意。
鄱阳气候正，文物皆鲜媚。
金镜有余光，春风少闲地。
膺门倚寒碧，到者宁容易。
宾从皆凤毛，爪牙悉猿臂。
楼台千万户，锦绣龙歌沸。
大惠虫鸟全，至严龙虎畏。
可怜召伯树，婆裟不胜翠。
诗搜日月华，道咽神仙味。
嘉树白雀来，祥烟甘露坠。
中川一带香，□开幽邃地。
逸少情有余，东山境不啻。
恭闻圣天子，廊庙犹虚位。
应知黎庶心，只恐征书至。

为郡三星无一事，龚黄意外扳乔松。
日边扬历不争路，云外苔藓须留踪。
溪月未落漏滴滴，隼旟已入山重重。
扪萝盖输山屐伴，驻斾不见朝霞浓。
乳猿剧黠挂险树，露木翠脆生诸峰。
初平谢公道非远，黯然物外心相逢。
石羊依稀龁瑶草，桃花仿佛开仙宫。
终当归补吾君衮，好山好水那相容。

巨鳌头缩翻仙翠，蟠桃烂落珊瑚地。
浪溅霓旌湿鹏翅，略别千年太容易。

近抛蓑笠者，急善遇休明。
未省亲宗伯，焉能识正声。
病容经夏在，岳梦入秋幷。
无限林中意，今逢许郭倾。

别离无古今，柳色向人深。
万里长江水，平生不印心。
远书容北雁，赠别谢南金。
愧勉青云志，余怀非陆沈。

玉帐将军意，殷勤把酒论。
功高宁在我，阵没与招魂。
塞色干戈束，军容喜气屯。
男儿今始是，譀出玉关门。

王室今如毁，仍闻丧我师。
古容图得否，内院去无疑。
岳鬼月中哭，松龛雪次隳。
直须文五色，始可立高碑。

黑松林外路，风角远嗈嗈。
朔气生荒堡，秋尘满病容。
豺掊沙底骨，人上月边烽。
休作西行计，西行地渐凶。

圣运关天纪，龙飞古帝基。
振摇三蜀地，耸发万年枝。
出震同中古，承乾动四夷。
恩颁新命广，泪向旧朝垂。
大宝归玄谶，殊祥出远池。
法天深罔测，体圣妙难知。
俭德为全德，无思契十思。
丕图非力至，英武悉天资。
正直方亲切，回邪岂敢窥。
将排颇与牧，相得稷兼夔。
盐出符真主，麟来合大规。
赓歌随羽籥，奕叶𢽾伊祁。
寡欲情虽泰，忧民色未怡。
盛如唐创业，宛胜晋朝仪。
旰食宫莺啭，宵衣禁漏迟。
多于汤土地，还有禹胼胝。
视物如伤日，胜残去杀时。
守文情的的，无逸戒孜孜。
轩顼风重振，皇唐鼎创移。
始闻呈瑞石，又报产灵芝。
覆帱高缘大，包容妙在卑。
兄呼春赫日，师指佛牟尼。
佳气宸居合，淳风乐府吹。
急贤彰帝业，解网见天慈。
粟赤千千窖，军雄万万儿。
八蛮须稽颡，四海仰昌期。
玉辇嫔嫱拥，宫花锦绣欹。
尧云同叆叇，汉祖太驱驰。
氛祲根株尽，浇讹朕兆隳。
山河方有截，野逸诏无遗。
境静消锋镝，田香熟稻{麻/黍}。
梦中逢傅说，殿上见辛毗。
金镜悬千古，彤云起四维。
盛行唐典法，再睹舜雍熙。
祝寿乾文动，郊天太一随。
煌煌还宿卫，亹亹叶声诗。
饮醴和甘雨，非烟遶御帷。
银轮随宝马，玉沼见金龟。
杳杳闻韶濩，重重降抚绥。
魏徵须却出，葛亮更何之。
简约逾前古，升平美不疑。
触邪羊唅唅，鼓腹叟嘻嘻。
迈五方云大，超三始见奇。
锦霞连紫极，仙鸟下峨眉。
谢傅还为傅，周师又作师。
纳隍为永任，从谏契无为。
子子寰瀛主，孙孙日月旗。
寿春嗟寿域，万国尽虔祈。
捧日三车子，恭思八彩眉。
愿将七万岁，匍匐拜瑶墀。

幽居湖北滨，相访值残春。
路远诸峰雨，时多擉鳖人。
蒸花初酿酒，渔艇劣容身。
莫讶频来此，伊余亦隐沦。

谁报田中有黑虫，一家斋戒减仙容。
分忧若也皆如此，天下家家有剩舂。

曾亲文景上金銮，语共容城语一般。
久向红霞居不出，若非清世见应难。
满𬬻药熟分仙尽，几局棋终看海干。
略问先生真甲子，只言弟子是刘安。

只报精兵过大河，东西南北杀人多。
可怜白日浑如此，来似蝗虫争奈何。
天意岂应容版乱，人心都改太凋讹。
不胜惆怅还惆怅，一曲东风月胯歌。

尘埃中更有埃尘，时复双眉十为颦。
赖有年光飞似箭，是何心地亦称人。
回贤参孝时时说，蜂虿狼贪日日新。
天意刚容此徒在，不堪惆怅不堪陈。

小谏才埋玉，星郎亦逝川。
国由多聚盗，天似不容贤。
兵火焚诗草，江流涨墓田。
长安已涂炭，追想更凄然。

南归乘客櫂，道路免崎岖。
江上经时节，船中听鹧鸪。
春容含众岫，雨气泛平芜。
落日停舟望，王维未有图。

试筭平生事，中年欠五年。
知非未落后，读易尚加前。
分受诗魔役，宁容俗态牵。
闲吟见秋水，数只钓鱼船。

莫问年将朽，加餐已不多。
形容浑瘦削，行止强牵拖。
死也何忧恼，生而有咏歌。
侯门终谢去，却埽旧松萝。

莲岳三征者，论诗旧与君。
相留曾几岁，酬唱有新文。
翠窦容闲憩，岚峰许共分。
当年若同访，合得伴吟云。

北面香炉秀，南边瀑布寒。
自来还独去，夏满又秋残。
日影松杉乱，云容洞壑宽。
何峰是邻侧，片石许相安。

彼此垂七十，相逢意若何。
圣明殊未至，离乱更应多。
澹泊门难到，从容日易过。
余生消息外，只合听诗魔。

晨午殊丰足，伊何挠肺肠。
形容侵老病，山水忆韬藏。
必谢金台去，还携铁锡将。
东林露坛畔，旧对白莲房。

此去清凉顶，期瞻大圣容。
便应过洛水，即未上嵩峰。
残照催行影，幽林惜驻踪。
想登金阁望，东北极兵锋。

日日见入寺，未曾含酒容。
闲听老僧语，坐到夕阳钟。
竹里行多影，花边偶过踪。
犹言谢生计，随我去孤峰。

深谢高科客，名毡寄惠重。
静思生朔漠，和雪长蒙茸。
折坐资禅悦，铺眠减病容。
他年从破碎，担去卧孤峰。

李洞僻相似，得诗先示师。
鬼神迷去处，风日背吟时。
格已搜清竭，名还着紫卑。
从容味高作，翻为古人疑。

诗家为政别，清苦日闻新。
乱后无荒地，归来尽远人。
宽容民赋税，憔悴吏精神。
何必河阳县，空传桃李春。

大圣威灵地，安公宴坐踪。
未知长寂默，不见久从容。
塔影高群木，江声压暮钟。
此游幽胜后，来梦亦应重。

日日扫复洒，不容纤物侵。
敢望来客口，道似主人心。
蚁过光中少，苔依润处深。
门前亦如此，一径入疏林。

不惜白日短，乍容清夜长。
坐闻风露滴，吟觉骨毛凉。
兴寝无诸病，空闲有一床。
天明振衣起，苔砌落花香。

莫问□□□，□□逐性情。
人间高此道，禅外剩他名。
夏□松边坐，秋光水畔行。
更无时忌讳，容易得题成。

病起见庭柏，青青我不任。
力扶干瘦骨，勉对岁寒心。
韵谢疏篁合，根容片石侵。
衰残想长寿，时倚就闲吟。

半年离别梦，来往即湖边。
两幅关山雪，寻常在眼前。
项容藏古翠，张藻卷寒烟。
蓝淀图花鸟，时人不惜钱。

山依枯槁容，何处见年终？风雪军城外，蒹葭古寺中。
孤村谁认磬，极浦夜鸣鸿。
坐忆匡庐隐，泉声滴半空。

万壑云霞影，千年松桧声。
如何教下士，容易信长生。
月共虚无白，香和沆{氵韲}清。
闲寻古廊画，记得列仙名。

禅外求诗妙，年来鬓已秋。
未尝将一字，容易谒诸侯。
挂梦山皆远，题名石尽幽。
敢言梁太子，傍采碧云流。

已觉秋空极，更堪寥泬青。
只应容好月，争合有妖星。
耿耿高河截，翛翛一雁经。
曾于洞庭宿，上下彻心灵。

行心乞得见秋风，双履难留去住踪。
红叶正多离社客，白云无限向嵩峰。
囊中自欠诗千首，身外谁知事几重。
此别不能为后约，年华相似逼衰容。

金汤里面境何求，宝殿东边院最幽。
栽种已添新竹影，画图兼列远山秋。
形容岂合亲公子，章句争堪狎士流。
虚负岷峨老僧约，年年雪水下汀洲。

弘文初命下江边，难恋沙鸥与钓船。
蓝绶乍称新学士，白衫初脱旧神仙。
龙山送别风生路，鸡树从容雪照筵。
重谒往年金榜主，便将才术佐陶甄。

无味吟诗即把经，竟将疏野访谁行。
身依江寺庭无树，山遶天涯路有兵。
竹瓦雨声漂永日，纸窗灯焰照残更。
从容一觉清凉梦，归到龙潭扫石枰。

松头柏顶碧森森，虚槛寒吹夏景深。
静社可追长往迹，白莲难问久修心。
山围四面才容寺，月到中宵始满林。
争学忘言住幽胜，吾师遗集尽清吟。

何必闲吟蜀道难，知君心出崄𪩘间。
寻常秋泛江陵去，容易春浮锦水还。
两面碧悬神女峡，几重青出丈人山。
文君酒市逢初雪，满贳新沽洗旅颜。

火云阳焰欲烧空，小槛幽窗想旧峰。
白汗此时流枕簟，清风何处动杉松。
残更正好眠凉月，远寺俄闻报晓钟。
只待秋声涤心地，衲衣新洗健形容。

大鹏刷翮谢溟渤，青云万层高突出。
下视秋涛空渺弥，旧处鱼龙皆细物。
人生在世何容易，眼浊心昏信生死。
愿除嗜欲待身轻，携手同寻列仙事。

日日日东上，日日日西没。
任是神仙容，也须成朽骨。
浮云灭复生，芳草死还出。
不知千古万古人，葬向青山为底物。

越溪女，越江莲。
齐菡萏，双婵娟。
嬉游向何处，采摘且同船。
浩唱发容与，清波生漪连。
时逢岛屿泊，几共鸳鸯眠。
襟袖既盈溢，馨香亦相传。
薄暮归去来，苎萝生碧烟。

灵松灵松，是何根株。
盘擗枝干，与群木殊。
世眼争知苍翠容，薜萝遮体深朦胧。
先秋瑟瑟生谷风，青阴倒卓寒潭中。
八月天威行肃杀，万木凋零向霜雪。
唯有此松高下枝，一枝枝在无摧折。
痴冻顽冰如铁坚，重重锁到槎牙颠。
老鳞枯节相把捉，踉跄立在青崖前。
有时深洞兴雷雹，飞电绕身光闪烁。
乍似苍龙惊起时，攫雾穿云欲腾跃。
夜深山月照高枝，疏影细落莓苔矶。
千年朽枿魍魉出，一株寒韵锵琉璃。
安得良工妙图雘，写将偃蹇悬烟阁。
飞瀑声中战岁寒，红霞影里擎萧索。

幽院才容个小庭，疏篁低短不堪情。
春来犹赖邻僧树，时引流莺送好声。

诸机忘尽未忘诗，似向诗中有所依。
远境等闲支枕觅，空山容易杖藜归。
清猿一一居林叫，白鸟双双避钓飞。
欲画净名居士像，焚香愿见陆探微。

彭蠡隐深翠，沧波照芙蓉。
日初金光满，景落黛色浓。
云外听猿鸟，烟中见杉松。
自然符幽情，潇洒惬所从。
整策务探讨，嬉游任从容。
玉膏正滴沥，瑶草多{艹/丰}茸。
羽人栖层崖，道合乃一逢。
挥手欲轻举，为余扣琼钟。
空香清人心，正气信有宗。
永用谢物累，吾将乘鸾龙。

玉走金飞两曜忙，始闻花发又秋霜。
徒夸篯寿千年岁，也是云中一电光。
一电光，何太疾，百年都来三万日。
其间寒暑互煎{火敖}，不觉童颜暗中失。
纵有儿孙满眼前，却成恩爱转牵缠。
及乎精竭身枯朽，谁解教伊暂驻颜。
延年之道既无计，不免将身归逝水。
但看古往圣贤人，几个解留身在世。
身在世，也有方，只为时人误度量。
竞向山中寻草药，伏铅制汞点丹阳。
点丹阳，事迥别，须向坎中求赤血。
取来离位制阴精，配合调和有时节。
时节正，用媒人，金翁姹女结亲姻。
金翁偏爱骑白虎，姹女常驾赤龙身。
虎来静坐秋江里，龙向潭中奋身起。
两兽相逢战一场，波浪奔腾如鼎沸。
黄婆丁老助威灵，撼动乾坤走神鬼。
须臾战罢云气收，种个玄珠在泥底。
从此根芽渐长成，随时灌溉抱真精。
十月脱胎吞入口，忽觉凡身已有灵。
此个事，世间稀，不是等闲人得知。
宿世若无仙骨分，容易如何得遇之。
金液丹，宜便炼，大都光景急如箭。
要取鱼，须结筌，何不收心炼取铅？莫教烛被风吹灭，六道轮回难怨天。
近来世上人多诈，尽著布衣称道者。
问他金木是何般，噤口不言如害哑。
却云服气与休粮，别有门庭道路长。
岂不见阴君破迷歌里说，太乙含真法最强。
莫怪言词太狂劣，只为时人难鉴别。
惟君心与我心同，方敢倾心与君说。

数载乐幽幽，欲逃寒暑逼。
不求名与利，犹恐身心役。
苦志慕黄庭，殷勤求道迹。
阴功暗心修，善行长日积。
世路果逢师，时人皆不识。
我师机行密，怀量性孤僻。
解把五行移，能将四象易。
传余造化门，始悟希夷则。
服取两般真，从头路端的。
烹煎日月壶，不离乾坤侧。
至道眼前观，得之元咫尺。
真空空不空，真色色非色。
推倒玉葫芦，迸出黄金液。
紧把赤龙头，猛将骊珠吸。
吞归脏腑中，夺得神仙力。
妙号一黍珠，延年千万亿。
同途听我吟，与道相亲益。
未晓真黄芽，徒劳游紫陌。
把住赤乌魂，突出银蟾魄。
未省此中玄，常流容易测。
三天应有路，九地终无厄。
守道且藏愚，忘机要混迹。
群生莫相轻，已是蓬莱客。

卯酉门中作用时，赤龙时蘸玉清池。
云薄薄，雨微微，看取妖容露雪肌。

汉终唐国飘蓬客，所以敲爻不可测。
纵横逆顺没遮栏，静则无为动是色。
也饮酒，也食肉，守定胭花断淫欲。
行歌唱咏胭粉词，持戒酒肉常充腹。
色是药，酒是禄，酒色之中无拘束。
只因花酒悮长生，饮酒带花神鬼哭。
不破戒，不犯淫，破戒真如性即沈。
犯淫坏失长生宝，得者须由道力人。
道力人，真散汉，酒是良朋花是伴。
花街柳巷觅真人，真人只在花街玩。
摘花戴饮长生酒，景里无为道自昌。
一任群迷多笑怪，仙花仙酒是仙乡。
到此乡，非常客，姹女婴儿生喜乐。
洞中常采四时花，时花结就长生药。
长生药，采花心，花蘂层层艳丽春。
时人不达花中理，一诀天机直万金。
谢天地，感虚空，得遇仙师是祖宗。
附耳低言玄妙旨，提上蓬莱第一峰。
第一峰，是仙物，惟产金花生恍惚。
口口相传不记文，须得灵根骨髓坚。
坚骨髓，炼灵根，片片桃花洞里春。
七七白虎双双养，八八青龙总一斤。
真父母，送元宫，木母金公性本温。
十二宫中蟾魄现，时时地魄降天魂。
铅初就，汞初生，玉炉金鼎未经烹。
一夫一妇同天地，一男一女合乾坤。
庚要生，甲要生，生甲生庚道始萌。
拔取天根并地髓，白雪黄芽自长成。
铅亦生，汞亦生，生汞生铅一处烹。
烹炼不是精和液，天地乾坤日月精。
黄婆匹配得团圆，时刻无差口付传。
八卦三元全藉汞，五行四象岂离铅。
铅生汞，汞生铅，夺得乾坤造化权。
杳杳冥冥生恍惚，恍恍惚惚结成团。
性须空，意要专，莫遣猿猴取次攀。
花露初开切忌触，锁居上釜勿抽添。
玉炉中，文火烁，十二时中惟守一。
此时黄道会阴阳，三性元宫无漏泄。
气若行，真火炼，莫使玄珠离宝殿。
加添火候切防危，初九潜龙不可炼。
消息火，刀圭变，大地黄芽都长遍。
五行数内一阳生，二十四气排珠宴。
火足数，药方成，便有龙吟虎啸声。
三铅只得一铅就，金果仙芽未现形。
再安炉，重立鼎，跨虎乘龙离凡境。
日精才现月华凝，二八相交在壬丙。
龙汞结，虎铅成，咫尺蓬莱秪一程。
坤铅干汞金丹祖，龙铅虎汞最通灵。
达此理，道方成，三万神龙护水晶。
守时定日明符刻，专心惟在意虔诚。
黑铅过，采清真，一阵交锋定太平。
三车搬运珍珠宝，送归宝藏自通灵。
天神佑，地祇迎，混合乾坤日月精。
虎啸一声龙出窟，鸾飞凤舞出金城。
朱砂配，水银停，一派红霞列太清。
铅池迸出金光现，汞火流珠入帝京。
龙虎媾，外持盈，走圣飞灵在宝瓶。
一时辰内金丹就，上朝金阙紫云生。
仙桃熟，摘取饵，万化来朝天地喜。
斋戒等候一阳生，便进周天参同理。
参同理，炼金丹，水火薰蒸透百关。
养胎十月神丹结，男子怀胎岂等闲。
内丹成，外丹就，内外相接和谐偶。
结成一块紫金丸，变化飞腾天地久。
丹入腹，非寻常，阴阳剥尽化纯阳。
飞升羽化三清客，名遂功成达上苍。
三清客，驾琼舆，跨凤腾霄入太虚。
似此逍遥多快乐，遨游三界最清奇。
太虚之上修真士，朗朗圆成一物无。
一物无，唯显道，五方透出真人貌。
仙童仙女彩云迎，五明宫内传真诰。
传真诰，话幽情，只是真铅炼汞精。
声闻缘觉冰消散，外道修罗缩项惊。
点枯骨，立成形，信道天梯似掌平。
九祖先灵得超脱，谁羡繁华贵与荣。
寻烈士，觅贤才，同安炉鼎化凡胎。
若是悭财幷惜宝，千万神仙不肯来。
修真士，不妄说，妄说一句天公折。
万劫尘沙道不成，七窍眼睛皆迸血。
贫穷子，发誓切，待把凡流尽提接。
同越蓬莱仙会中，凡景煎熬无了歇。
尘世短，更思量，洞里乾坤日月长。
坚志苦心三二载，百千万劫寿弥疆。
达圣道，显真常，虎兕刀兵更不伤。
水火蛟龙无损害，拍手天宫笑一场。
这些功，真奇妙，分付与人谁肯要。
愚徒死恋色和财，所以神仙不肯召。
真至道，不择人，岂论高低富与贫。
且饶帝子共王孙，须去繁华锉锐分。
嗔不除，憨不改，堕入轮回生死海。
堆金积玉满山川，神仙冷笑应不采。
名非贵，道极尊，圣圣贤贤显子孙。
腰间跨玉骑骄马，瞥见如同隙里尘。
隙里尘，石中火，何在留心为久计。
苦苦煎熬唤不回，夺利争名如鼎沸。
如鼎沸，永沈沦，失道迷真业所根。
有人平却心头棘，便把天机说与君。
命要传，性要悟，入圣超凡由汝做。
三清路上少人行，畜类门前争入去。
报贤良，休慕顾，性命机关须守护。
若还缺一不芳菲，执著波查应失路。
只修性，不修命，此是修行第一病。
只修祖性不修丹，万劫阴灵难入圣。
达命宗，迷祖性，恰以鉴容无宝镜。
寿同天地一愚夫，权物家财无主柄。
性命双修玄又玄，海底洪波驾法船。
生擒活捉蛟龙首，始知匠手不虚传。

门风常有蕙兰馨，鼎族家传霸国名。
容貌静悬秋月彩，文章高振海涛声。
讼堂无事调琴轸，郡阁何妨醉玉觥。
今日东渐桥下水，一条从此镇常清。

绰约离尘世，从容上太清。
云衣无绽日，鹤驾没遥程。

思量往事一愁容，阿母曾邀到汉宫。
城阙不存人不见，茂陵荒草恨无穷。

雪集大野兮血波汹汹，玄黄交战兮吴无全陇。
既霸业之将坠，宜嘉谟之不从。
国步颠蹶兮吾道遘凶，处鸱夷之大困，入渊泉之九重。
上帝愍余之非辜兮，俾大江鼓怒其冤踪。
所以鞭浪山而疾驱波岳，亦粗足展余拂郁之心胸。
当灵境之良宴兮，谬尊俎之相容。
击箫鼓兮撞歌钟，吴讴越舞兮欢未极。
遽军城晓鼓之冬冬，愿保上善之柔德，何行乐之地兮难相逢。

万里同心别九重，定知涉历此相逢。
谁人翻向群峰路，不得苍梧徇玉容。

拥褐藏名无定踪，流沙千里度衰容。
传得南宗心地后，此身应便老双峰。

皎洁玉颜胜白雪，况乃当年对风月。
沈吟不敢怨春风，自叹容华暗消歇。

但持冰洁心，不识风霜冷。
任是怀礼容，无人顾形影。

碧水色堪染，白莲香正浓。
分飞俱有恨，此别几时逢。
藕隐玲珑玉，花藏缥缈容。
何当假双翼，声影暂相从。

莫以真留妾，从他理管弦。
容华难久驻，知得几多年。

马带桃花锦，裙衔绿草罗。
定知帏帽底，仪容似大哥。

闻道监中霤，初言是大祠。
很傍索传马，{亻忽}动出安徽。
卫司无帟幕，供膳乏鲜肥。
形容消瘦尽，空往复空归。

项羽英雄犹不惧，可怜容得辟阳侯。

道士黄山隐，轻人复重财。
太山将比甑，东海只容杯。
绿绶藏云帔，乌巾换鹿胎。
黄泉六个鬼，今夜待君来。

木子当天下。
止戈龙。
李代代不移宗。
中鼎显真容。
基千万岁。

王戎简要，裴楷清通。
孔明卧龙，吕望非熊。
杨震关西，丁宽易东。
谢安高洁，王导公忠。
匡衡凿壁，孙敬闭户。
郅都苍鹰，宁成乳虎。
周嵩狼抗，梁冀跋扈。
郗超{頿此=冉}参，王珣短簿。
伏波标柱，博望寻河。
李陵初诗，田横感歌。
武仲不休，士衡患多。
桓谭非谶，王商止讹。
嵇吕命驾，程孔倾盖。
剧孟一敌，周处三害。
胡广补阙，袁安倚赖。
黄霸政殊，梁习治最。
墨子悲丝，杨朱泣岐。
朱博乌集，萧芝雉随。
杜后生齿，灵王出髭。
贾谊忌𫛳，庄周畏牺。
燕昭筑台，郑庄置驿。
瓘靖二妙，岳湛连璧。
郄诜一枝，戴冯重席。
邹阳长裾，王符逢掖。
鸣鹤日下，士龙云间。
晋宣狼顾，汉祖龙颜。
鲍靓记井，羊祜识环。
仲容青云，叔夜玉山。
毛义捧檄，子路负米。
江革忠孝，王览友弟。
萧何定律，叔孙制礼。
葛丰刺举，息躬历诋。
管宁割席，和峤专车。
时苗留犊，羊续悬鱼。
樊哙排闼，辛毘引裾。
孙楚漱石，郝隆晒书。
枚皋诣阙，充国自赞。
王衍风鉴，许劭月旦。
贺循儒宗，孙绰才冠。
太叔辨洽，挚仲辞翰。
山涛识量，毛玠公方。
袁盎却座，卫瓘抚床。
于公高门，曹参趣装。
庶女振风，邹衍降霜。
范丹生尘，晏婴脱粟。
诘汾兴魏，鳖灵王蜀。
不疑诬金，卞和泣玉。
檀卿沐猴，谢尚鸲鹆。
泰初日月，季野阳秋。
荀陈德星，李郭仙舟。
王忳绣被，张氏铜钩。
丁公遽戮，雍齿先侯。
陈雷胶漆，范张鸡黍。
周侯山嶷，会稽霞举。
季布一诺，阮瞻三语。
郭文游山，袁宏泊渚。
黄琬对日，秦宓论天。
孟轲养素，扬雄草玄。
向秀闻笛，伯牙绝弦。
郭槐自屈，南郡犹怜。
鲁恭驯雉，宋均去兽。
广客蛇影，殷师牛鬬。
元礼模楷，季彦领袖。
鲁褒钱神，崔烈铜臭。
梁竦庙食，赵温雄飞。
枚乘蒲轮，郑均白衣。
陵母伏剑，轲亲断机。
齐后破环，谢女解围。
凿齿尺牍，荀勗音律。
胡威推缣，陆绩怀橘。
罗含吞鸟，江淹梦笔。
李廞清贞，刘驎高率。
蒋诩三径，许由一瓢。
杨仆移关，杜预建桥。
寿王议鼎，杜林駮尧。
西施捧心，孙寿折腰。
灵辄扶轮，魏颗结草。
逸少倾写，平子绝倒。
澹台毁璧，子罕辞宝。
东平为善，司马称好。
公超雾市，鲁般云梯。
田单火牛，江逌𦶟鸡。
蔡裔殒盗，张辽止啼。
陈平多辙，李广成蹊。
陈遵投辖，山简倒载。
渊客泣珠，交甫解佩。
龚胜不屈，孙宝自劾。
吕安题凤，子猷访戴。
董宣彊项，翟璜直言。
纪昌贯虱，养由号猿。
冯衍归里，张昭塞门。
苏韶鬼灵，卢充幽婚。
震畏四知，秉去三惑。
柳下直道，叔敖阴德。
张汤巧诋，杜周深刻。
三王尹京，二鲍纠慝。
孙康映雪，车胤聚萤。
李充四部，井春五经。
谷永笔札，顾恺丹青。
戴逵破琴，谢敷应星。
阮宣杖头，毕卓瓮下。
文伯羞鳖，孟宗寄鲊。
史丹青蒲，张湛白马。
隐之感邻，王修辍社。
阮放八隽，江臮四凶。
华歆忤旨，陈群蹙容。
王濬悬刀，丁固生松。
姜维胆斗，卢植音钟。
桓温奇骨，邓艾大志。
杨修捷对，罗友默记。
杜康造酒，苍颉制字。
樗里智囊，边韶经笥。
滕公佳城，王果石崖。
买妻耻醮，泽室犯斋。
马后大练，孟光荆钗。
颜叔秉烛，宋弘不谐。
邓通铜山，郭况金穴。
秦彭攀辕，侯霸卧辙。
淳于炙輠，彦国吐屑。
太真玉台，武子金埓。
巫马戴星，宓贱弹琴。
郝廉留钱，雷义送金。
逢萌挂冠，胡昭投簪。
王乔双凫，华佗五禽。
程邈隶书，史籀大篆。
王承鱼盗，丙吉牛喘。
贾琮褰帷，郭贺露冕。
冯媛当熊，班女辞辇。
王充阅市，董生下帷。
平叔傅粉，弘治凝脂。
杨生黄雀，毛子白龟。
宿瘤采桑，漆室忧葵。
韦贤满籯，夏侯拾芥。
阮简旷达，袁耽俊迈。
苏武持节，郑众不拜。
郭巨将坑，董永自卖。
仲连蹈海，范蠡泛湖。
文宝缉柳，温舒截蒲。
伯道无儿，嵇绍不孤。
绿珠坠楼，文君当垆。
伊尹负鼎，宁戚叩角。
赵壹坎𡒄，颜驷蹇剥。
龚遂劝农，文翁兴学。
晏御扬扬，五鹿岳岳。
萧珠结绶，王贡弹冠。
庞统展骥，仇览栖鹰。
葛亮顾庐，韩信升坛。
王褒柏惨，闵损衣单。
蒙恬制笔，蔡伦造纸。
孔伋缊袍，祭遵布被。
周公握发，蔡邕倒屣。
王敦倾室，纪瞻出妓。
暴胜持斧，张纲埋轮。
灵运曲笠，林宗折巾。
屈原泽畔，渔父江滨。
魏勃埽门，潘岳望尘。
京房推律，翼奉观性。
甘宁奢侈，陆凯贵盛。
干木富义，于陵辞聘。
元凯传癖，伯英草圣。
冯异大树，千秋小车。
漂母进食，孙锺设瓜。
壶公谪天，蓟训历家。
刘玄刮席，晋惠闻蟆。
伊籍一拜，郦生长揖。
马安四至，应璩三入。
郭解借交，朱家脱急。
虞延克期，盛吉垂泣。
豫让吞炭，鉏麑触槐。
阮孚蜡屐，祖约好财。
初平起石，左慈掷杯。
武陵桃源，刘阮天台。
王俭坠车，褚渊落水。
季伦锦障，春申珠履。
甄后出拜，刘桢平视。
胡嫔争摴，晋武伤指。
石庆数马，孔光温树。
翟汤隐操，许询胜具。
优旃滑稽，落下历数。
曼容自免，子平毕娶。
师旷清耳，离娄明目。
仲文照镜，临江折轴。
栾巴噀酒，偃师舞木。
德润佣书，君平卖卜。
叔宝玉润，彦辅冰清。
卫后发鬒，飞燕体轻。
玄石沈湎，刘伶解酲。
赵胜谢躄，楚庄绝缨。
恶来多力，飞廉善走。
赵孟疵面，田骈天口。
张凭理窟，裴頠谈薮。
仲宣独步，子建八斗。
广汉钩距，弘羊心计。
卫青拜幕，去病辞第。
郦寄卖友，纪信诈帝。
济叔不痴，周兄无慧。
虞卿担簦，苏章负笈。
南风掷孕，商受斮涉。
广德从桥，君章拒猎。
应奉五行，安世三箧。
相如题柱，终军弃𦈡。
孙晨槀席，原宪桑枢。
端木辞金，锺离委珠。
季札挂剑，徐穉致刍。
朱云折槛，申屠断鞅。
卫玠羊车，王恭鹤氅。
管仲随马，苍舒称象。
丁兰刻木，伯瑜泣杖。
陈逵豪爽，田方简傲。
黄向访主，陈寔遗盗。
庞俭凿井，阴方祀灶。
韩寿窃香，王蒙市帽。
句践投醪，陆抗尝药。
孔愉放龟，张颢堕鹊。
田豫俭素，李恂清约。
义纵攻剽，周阳暴虐。
孟阳掷瓦，贾氏如皋。
颜回箪瓢，仲蔚蓬蒿。
糜竺收资，桓景登高。
雷焕送剑，吕虔佩刀。
老莱斑衣，黄香扇枕。
王祥守奈，蔡顺分椹。
淮南食时，左思十稔。
刘惔倾酿，孝伯痛饮。
女娲补天，长房缩地。
季珪士首，长孺国器。
陆玩无人，贾诩非次。
何晏神伏，郭奕心醉。
常林带经，高凤漂麦。
孟嘉落帽，庾凯堕帻。
龙逢板出，张华台坼。
董奉活燮，扁鹊起虢。
寇恂借一，何武去思。
韩子孤愤，梁鸿五噫。
蔡琰辨琴，王粲覆棋。
西门投巫，何谦焚祠。
孟尝还珠，刘昆反火。
姜肱共被，孔融让果。
端康相代，亮陟隔坐。
赵伦鹠怪，梁孝牛祸。
桓典避马，王尊叱驭。
鼌错峭直，赵禹廉倨。
亮遗巾帼，备失匕箸。
张翰适意，陶潜归去。
魏储南馆，汉相东阁。
楚元置醴，陈蕃下榻。
广利泉涌，王霸冰合。
孔融坐满，郑崇门杂。
张堪折辕，周镇漏船。
郭伋竹马，刘宽蒲鞭。
许史侯盛，韦平相延。
雍伯种玉，黄寻飞钱。
王允千里，黄宪万顷。
虞{马斐}才望，戴渊锋颖。
史鱼黜殡，子囊城郢。
戴封积薪，耿恭拜井。
汲黯开仓，冯驩折券。
齐景驷千，何曾食万。
顾荣锡炙，田文比饭。
稚珪蛙鸣，彦伦鹤怨。
廉颇负荆，须贾擢发。
孔翊绝书，申嘉私谒。
渊明把菊，真长望月。
子房取履，释之结袜。
郭丹约关，祖逖誓江。
贾逵问事，许慎无双。
娄敬和亲，白起坑降。
萧史凤台，宋宗鸡窗。
王阳囊衣，马援薏苡。
刘整交质，五伦十起。
张敞画眉，谢鲲折齿。
盛彦感螬，姜诗跃鲤。
宗资主诺，成瑨坐啸。
伯成辞耕，严陵去钓。
董遇三余，谯周独笑。
将闾仰天，王凌呼庙。
二疏散金，陆贾分橐。
慈明八龙，祢衡一鹗。
不占陨车，子云投阁。
魏舒堂堂，周舍谔谔。
无盐如漆，姑射若冰。
邾子投火，王思怒蝇。
符朗皂白，易牙淄渑。
周勃织薄，灌婴贩缯。
马良白眉，阮籍青眼。
黥布开关，张良烧栈。
陈遗饭感，陶侃酒限。
楚昭萍实，束皙竹简。
曼倩三冬，陈思七步。
刘宠一钱，廉范五袴。
泛毓字孤，郗鉴吐哺。
茍弟转酷，严母埽墓。
洪乔掷水，陈泰挂壁。
王述忿狷，荀粲惑溺。
宋女愈谨，敬姜犹绩。
鲍照篇翰，陈琳书檄。
浩浩万古，不可备甄。
芟繁摭华，尔曹勉旃。

王戎简要，裴楷清通。
孔明卧龙，吕望非熊。
杨震关西，丁宽易东。
谢安高洁，王导公忠。
匡衡凿壁，孙敬闭户。
郅都苍鹰，宁成乳虎。
周嵩狼抗，梁冀跋扈。
郗超{頿此=冉}参，王珣短簿。
伏波标柱，博望寻河。
李陵初诗，田横感歌。
武仲不休，士衡患多。
桓谭非谶，王商止讹。
嵇吕命驾，程孔倾盖。
剧孟一敌，周处三害。
胡广补阙，袁安倚赖。
黄霸政殊，梁习治最。
墨子悲丝，杨朱泣岐。
朱博乌集，萧芝雉随。
杜后生齿，灵王出髭。
贾谊忌𫛳，庄周畏牺。
燕昭筑台，郑庄置驿。
瓘靖二妙，岳湛连璧。
郄诜一枝，戴冯重席。
邹阳长裾，王符逢掖。
鸣鹤日下，士龙云间。
晋宣狼顾，汉祖龙颜。
鲍靓记井，羊祜识环。
仲容青云，叔夜玉山。
毛义捧檄，子路负米。
江革忠孝，王览友弟。
萧何定律，叔孙制礼。
葛丰刺举，息躬历诋。
管宁割席，和峤专车。
时苗留犊，羊续悬鱼。
樊哙排闼，辛毘引裾。
孙楚漱石，郝隆晒书。
枚皋诣阙，充国自赞。
王衍风鉴，许劭月旦。
贺循儒宗，孙绰才冠。
太叔辨洽，挚仲辞翰。
山涛识量，毛玠公方。
袁盎却座，卫瓘抚床。
于公高门，曹参趣装。
庶女振风，邹衍降霜。
范丹生尘，晏婴脱粟。
诘汾兴魏，鳖灵王蜀。
不疑诬金，卞和泣玉。
檀卿沐猴，谢尚鸲鹆。
泰初日月，季野阳秋。
荀陈德星，李郭仙舟。
王忳绣被，张氏铜钩。
丁公遽戮，雍齿先侯。
陈雷胶漆，范张鸡黍。
周侯山嶷，会稽霞举。
季布一诺，阮瞻三语。
郭文游山，袁宏泊渚。
黄琬对日，秦宓论天。
孟轲养素，扬雄草玄。
向秀闻笛，伯牙绝弦。
郭槐自屈，南郡犹怜。
鲁恭驯雉，宋均去兽。
广客蛇影，殷师牛鬬。
元礼模楷，季彦领袖。
鲁褒钱神，崔烈铜臭。
梁竦庙食，赵温雄飞。
枚乘蒲轮，郑均白衣。
陵母伏剑，轲亲断机。
齐后破环，谢女解围。
凿齿尺牍，荀勗音律。
胡威推缣，陆绩怀橘。
罗含吞鸟，江淹梦笔。
李廞清贞，刘驎高率。
蒋诩三径，许由一瓢。
杨仆移关，杜预建桥。
寿王议鼎，杜林駮尧。
西施捧心，孙寿折腰。
灵辄扶轮，魏颗结草。
逸少倾写，平子绝倒。
澹台毁璧，子罕辞宝。
东平为善，司马称好。
公超雾市，鲁般云梯。
田单火牛，江逌𦶟鸡。
蔡裔殒盗，张辽止啼。
陈平多辙，李广成蹊。
陈遵投辖，山简倒载。
渊客泣珠，交甫解佩。
龚胜不屈，孙宝自劾。
吕安题凤，子猷访戴。
董宣彊项，翟璜直言。
纪昌贯虱，养由号猿。
冯衍归里，张昭塞门。
苏韶鬼灵，卢充幽婚。
震畏四知，秉去三惑。
柳下直道，叔敖阴德。
张汤巧诋，杜周深刻。
三王尹京，二鲍纠慝。
孙康映雪，车胤聚萤。
李充四部，井春五经。
谷永笔札，顾恺丹青。
戴逵破琴，谢敷应星。
阮宣杖头，毕卓瓮下。
文伯羞鳖，孟宗寄鲊。
史丹青蒲，张湛白马。
隐之感邻，王修辍社。
阮放八隽，江臮四凶。
华歆忤旨，陈群蹙容。
王濬悬刀，丁固生松。
姜维胆斗，卢植音钟。
桓温奇骨，邓艾大志。
杨修捷对，罗友默记。
杜康造酒，苍颉制字。
樗里智囊，边韶经笥。
滕公佳城，王果石崖。
买妻耻醮，泽室犯斋。
马后大练，孟光荆钗。
颜叔秉烛，宋弘不谐。
邓通铜山，郭况金穴。
秦彭攀辕，侯霸卧辙。
淳于炙輠，彦国吐屑。
太真玉台，武子金埓。
巫马戴星，宓贱弹琴。
郝廉留钱，雷义送金。
逢萌挂冠，胡昭投簪。
王乔双凫，华佗五禽。
程邈隶书，史籀大篆。
王承鱼盗，丙吉牛喘。
贾琮褰帷，郭贺露冕。
冯媛当熊，班女辞辇。
王充阅市，董生下帷。
平叔傅粉，弘治凝脂。
杨生黄雀，毛子白龟。
宿瘤采桑，漆室忧葵。
韦贤满籯，夏侯拾芥。
阮简旷达，袁耽俊迈。
苏武持节，郑众不拜。
郭巨将坑，董永自卖。
仲连蹈海，范蠡泛湖。
文宝缉柳，温舒截蒲。
伯道无儿，嵇绍不孤。
绿珠坠楼，文君当垆。
伊尹负鼎，宁戚叩角。
赵壹坎𡒄，颜驷蹇剥。
龚遂劝农，文翁兴学。
晏御扬扬，五鹿岳岳。
萧珠结绶，王贡弹冠。
庞统展骥，仇览栖鹰。
葛亮顾庐，韩信升坛。
王褒柏惨，闵损衣单。
蒙恬制笔，蔡伦造纸。
孔伋缊袍，祭遵布被。
周公握发，蔡邕倒屣。
王敦倾室，纪瞻出妓。
暴胜持斧，张纲埋轮。
灵运曲笠，林宗折巾。
屈原泽畔，渔父江滨。
魏勃埽门，潘岳望尘。
京房推律，翼奉观性。
甘宁奢侈，陆凯贵盛。
干木富义，于陵辞聘。
元凯传癖，伯英草圣。
冯异大树，千秋小车。
漂母进食，孙锺设瓜。
壶公谪天，蓟训历家。
刘玄刮席，晋惠闻蟆。
伊籍一拜，郦生长揖。
马安四至，应璩三入。
郭解借交，朱家脱急。
虞延克期，盛吉垂泣。
豫让吞炭，鉏麑触槐。
阮孚蜡屐，祖约好财。
初平起石，左慈掷杯。
武陵桃源，刘阮天台。
王俭坠车，褚渊落水。
季伦锦障，春申珠履。
甄后出拜，刘桢平视。
胡嫔争摴，晋武伤指。
石庆数马，孔光温树。
翟汤隐操，许询胜具。
优旃滑稽，落下历数。
曼容自免，子平毕娶。
师旷清耳，离娄明目。
仲文照镜，临江折轴。
栾巴噀酒，偃师舞木。
德润佣书，君平卖卜。
叔宝玉润，彦辅冰清。
卫后发鬒，飞燕体轻。
玄石沈湎，刘伶解酲。
赵胜谢躄，楚庄绝缨。
恶来多力，飞廉善走。
赵孟疵面，田骈天口。
张凭理窟，裴頠谈薮。
仲宣独步，子建八斗。
广汉钩距，弘羊心计。
卫青拜幕，去病辞第。
郦寄卖友，纪信诈帝。
济叔不痴，周兄无慧。
虞卿担簦，苏章负笈。
南风掷孕，商受斮涉。
广德从桥，君章拒猎。
应奉五行，安世三箧。
相如题柱，终军弃𦈡。
孙晨槀席，原宪桑枢。
端木辞金，锺离委珠。
季札挂剑，徐穉致刍。
朱云折槛，申屠断鞅。
卫玠羊车，王恭鹤氅。
管仲随马，苍舒称象。
丁兰刻木，伯瑜泣杖。
陈逵豪爽，田方简傲。
黄向访主，陈寔遗盗。
庞俭凿井，阴方祀灶。
韩寿窃香，王蒙市帽。
句践投醪，陆抗尝药。
孔愉放龟，张颢堕鹊。
田豫俭素，李恂清约。
义纵攻剽，周阳暴虐。
孟阳掷瓦，贾氏如皋。
颜回箪瓢，仲蔚蓬蒿。
糜竺收资，桓景登高。
雷焕送剑，吕虔佩刀。
老莱斑衣，黄香扇枕。
王祥守奈，蔡顺分椹。
淮南食时，左思十稔。
刘惔倾酿，孝伯痛饮。
女娲补天，长房缩地。
季珪士首，长孺国器。
陆玩无人，贾诩非次。
何晏神伏，郭奕心醉。
常林带经，高凤漂麦。
孟嘉落帽，庾凯堕帻。
龙逢板出，张华台坼。
董奉活燮，扁鹊起虢。
寇恂借一，何武去思。
韩子孤愤，梁鸿五噫。
蔡琰辨琴，王粲覆棋。
西门投巫，何谦焚祠。
孟尝还珠，刘昆反火。
姜肱共被，孔融让果。
端康相代，亮陟隔坐。
赵伦鹠怪，梁孝牛祸。
桓典避马，王尊叱驭。
鼌错峭直，赵禹廉倨。
亮遗巾帼，备失匕箸。
张翰适意，陶潜归去。
魏储南馆，汉相东阁。
楚元置醴，陈蕃下榻。
广利泉涌，王霸冰合。
孔融坐满，郑崇门杂。
张堪折辕，周镇漏船。
郭伋竹马，刘宽蒲鞭。
许史侯盛，韦平相延。
雍伯种玉，黄寻飞钱。
王允千里，黄宪万顷。
虞{马斐}才望，戴渊锋颖。
史鱼黜殡，子囊城郢。
戴封积薪，耿恭拜井。
汲黯开仓，冯驩折券。
齐景驷千，何曾食万。
顾荣锡炙，田文比饭。
稚珪蛙鸣，彦伦鹤怨。
廉颇负荆，须贾擢发。
孔翊绝书，申嘉私谒。
渊明把菊，真长望月。
子房取履，释之结袜。
郭丹约关，祖逖誓江。
贾逵问事，许慎无双。
娄敬和亲，白起坑降。
萧史凤台，宋宗鸡窗。
王阳囊衣，马援薏苡。
刘整交质，五伦十起。
张敞画眉，谢鲲折齿。
盛彦感螬，姜诗跃鲤。
宗资主诺，成瑨坐啸。
伯成辞耕，严陵去钓。
董遇三余，谯周独笑。
将闾仰天，王凌呼庙。
二疏散金，陆贾分橐。
慈明八龙，祢衡一鹗。
不占陨车，子云投阁。
魏舒堂堂，周舍谔谔。
无盐如漆，姑射若冰。
邾子投火，王思怒蝇。
符朗皂白，易牙淄渑。
周勃织薄，灌婴贩缯。
马良白眉，阮籍青眼。
黥布开关，张良烧栈。
陈遗饭感，陶侃酒限。
楚昭萍实，束皙竹简。
曼倩三冬，陈思七步。
刘宠一钱，廉范五袴。
泛毓字孤，郗鉴吐哺。
茍弟转酷，严母埽墓。
洪乔掷水，陈泰挂壁。
王述忿狷，荀粲惑溺。
宋女愈谨，敬姜犹绩。
鲍照篇翰，陈琳书檄。
浩浩万古，不可备甄。
芟繁摭华，尔曹勉旃。

王戎简要，裴楷清通。
孔明卧龙，吕望非熊。
杨震关西，丁宽易东。
谢安高洁，王导公忠。
匡衡凿壁，孙敬闭户。
郅都苍鹰，宁成乳虎。
周嵩狼抗，梁冀跋扈。
郗超{頿此=冉}参，王珣短簿。
伏波标柱，博望寻河。
李陵初诗，田横感歌。
武仲不休，士衡患多。
桓谭非谶，王商止讹。
嵇吕命驾，程孔倾盖。
剧孟一敌，周处三害。
胡广补阙，袁安倚赖。
黄霸政殊，梁习治最。
墨子悲丝，杨朱泣岐。
朱博乌集，萧芝雉随。
杜后生齿，灵王出髭。
贾谊忌𫛳，庄周畏牺。
燕昭筑台，郑庄置驿。
瓘靖二妙，岳湛连璧。
郄诜一枝，戴冯重席。
邹阳长裾，王符逢掖。
鸣鹤日下，士龙云间。
晋宣狼顾，汉祖龙颜。
鲍靓记井，羊祜识环。
仲容青云，叔夜玉山。
毛义捧檄，子路负米。
江革忠孝，王览友弟。
萧何定律，叔孙制礼。
葛丰刺举，息躬历诋。
管宁割席，和峤专车。
时苗留犊，羊续悬鱼。
樊哙排闼，辛毘引裾。
孙楚漱石，郝隆晒书。
枚皋诣阙，充国自赞。
王衍风鉴，许劭月旦。
贺循儒宗，孙绰才冠。
太叔辨洽，挚仲辞翰。
山涛识量，毛玠公方。
袁盎却座，卫瓘抚床。
于公高门，曹参趣装。
庶女振风，邹衍降霜。
范丹生尘，晏婴脱粟。
诘汾兴魏，鳖灵王蜀。
不疑诬金，卞和泣玉。
檀卿沐猴，谢尚鸲鹆。
泰初日月，季野阳秋。
荀陈德星，李郭仙舟。
王忳绣被，张氏铜钩。
丁公遽戮，雍齿先侯。
陈雷胶漆，范张鸡黍。
周侯山嶷，会稽霞举。
季布一诺，阮瞻三语。
郭文游山，袁宏泊渚。
黄琬对日，秦宓论天。
孟轲养素，扬雄草玄。
向秀闻笛，伯牙绝弦。
郭槐自屈，南郡犹怜。
鲁恭驯雉，宋均去兽。
广客蛇影，殷师牛鬬。
元礼模楷，季彦领袖。
鲁褒钱神，崔烈铜臭。
梁竦庙食，赵温雄飞。
枚乘蒲轮，郑均白衣。
陵母伏剑，轲亲断机。
齐后破环，谢女解围。
凿齿尺牍，荀勗音律。
胡威推缣，陆绩怀橘。
罗含吞鸟，江淹梦笔。
李廞清贞，刘驎高率。
蒋诩三径，许由一瓢。
杨仆移关，杜预建桥。
寿王议鼎，杜林駮尧。
西施捧心，孙寿折腰。
灵辄扶轮，魏颗结草。
逸少倾写，平子绝倒。
澹台毁璧，子罕辞宝。
东平为善，司马称好。
公超雾市，鲁般云梯。
田单火牛，江逌𦶟鸡。
蔡裔殒盗，张辽止啼。
陈平多辙，李广成蹊。
陈遵投辖，山简倒载。
渊客泣珠，交甫解佩。
龚胜不屈，孙宝自劾。
吕安题凤，子猷访戴。
董宣彊项，翟璜直言。
纪昌贯虱，养由号猿。
冯衍归里，张昭塞门。
苏韶鬼灵，卢充幽婚。
震畏四知，秉去三惑。
柳下直道，叔敖阴德。
张汤巧诋，杜周深刻。
三王尹京，二鲍纠慝。
孙康映雪，车胤聚萤。
李充四部，井春五经。
谷永笔札，顾恺丹青。
戴逵破琴，谢敷应星。
阮宣杖头，毕卓瓮下。
文伯羞鳖，孟宗寄鲊。
史丹青蒲，张湛白马。
隐之感邻，王修辍社。
阮放八隽，江臮四凶。
华歆忤旨，陈群蹙容。
王濬悬刀，丁固生松。
姜维胆斗，卢植音钟。
桓温奇骨，邓艾大志。
杨修捷对，罗友默记。
杜康造酒，苍颉制字。
樗里智囊，边韶经笥。
滕公佳城，王果石崖。
买妻耻醮，泽室犯斋。
马后大练，孟光荆钗。
颜叔秉烛，宋弘不谐。
邓通铜山，郭况金穴。
秦彭攀辕，侯霸卧辙。
淳于炙輠，彦国吐屑。
太真玉台，武子金埓。
巫马戴星，宓贱弹琴。
郝廉留钱，雷义送金。
逢萌挂冠，胡昭投簪。
王乔双凫，华佗五禽。
程邈隶书，史籀大篆。
王承鱼盗，丙吉牛喘。
贾琮褰帷，郭贺露冕。
冯媛当熊，班女辞辇。
王充阅市，董生下帷。
平叔傅粉，弘治凝脂。
杨生黄雀，毛子白龟。
宿瘤采桑，漆室忧葵。
韦贤满籯，夏侯拾芥。
阮简旷达，袁耽俊迈。
苏武持节，郑众不拜。
郭巨将坑，董永自卖。
仲连蹈海，范蠡泛湖。
文宝缉柳，温舒截蒲。
伯道无儿，嵇绍不孤。
绿珠坠楼，文君当垆。
伊尹负鼎，宁戚叩角。
赵壹坎𡒄，颜驷蹇剥。
龚遂劝农，文翁兴学。
晏御扬扬，五鹿岳岳。
萧珠结绶，王贡弹冠。
庞统展骥，仇览栖鹰。
葛亮顾庐，韩信升坛。
王褒柏惨，闵损衣单。
蒙恬制笔，蔡伦造纸。
孔伋缊袍，祭遵布被。
周公握发，蔡邕倒屣。
王敦倾室，纪瞻出妓。
暴胜持斧，张纲埋轮。
灵运曲笠，林宗折巾。
屈原泽畔，渔父江滨。
魏勃埽门，潘岳望尘。
京房推律，翼奉观性。
甘宁奢侈，陆凯贵盛。
干木富义，于陵辞聘。
元凯传癖，伯英草圣。
冯异大树，千秋小车。
漂母进食，孙锺设瓜。
壶公谪天，蓟训历家。
刘玄刮席，晋惠闻蟆。
伊籍一拜，郦生长揖。
马安四至，应璩三入。
郭解借交，朱家脱急。
虞延克期，盛吉垂泣。
豫让吞炭，鉏麑触槐。
阮孚蜡屐，祖约好财。
初平起石，左慈掷杯。
武陵桃源，刘阮天台。
王俭坠车，褚渊落水。
季伦锦障，春申珠履。
甄后出拜，刘桢平视。
胡嫔争摴，晋武伤指。
石庆数马，孔光温树。
翟汤隐操，许询胜具。
优旃滑稽，落下历数。
曼容自免，子平毕娶。
师旷清耳，离娄明目。
仲文照镜，临江折轴。
栾巴噀酒，偃师舞木。
德润佣书，君平卖卜。
叔宝玉润，彦辅冰清。
卫后发鬒，飞燕体轻。
玄石沈湎，刘伶解酲。
赵胜谢躄，楚庄绝缨。
恶来多力，飞廉善走。
赵孟疵面，田骈天口。
张凭理窟，裴頠谈薮。
仲宣独步，子建八斗。
广汉钩距，弘羊心计。
卫青拜幕，去病辞第。
郦寄卖友，纪信诈帝。
济叔不痴，周兄无慧。
虞卿担簦，苏章负笈。
南风掷孕，商受斮涉。
广德从桥，君章拒猎。
应奉五行，安世三箧。
相如题柱，终军弃𦈡。
孙晨槀席，原宪桑枢。
端木辞金，锺离委珠。
季札挂剑，徐穉致刍。
朱云折槛，申屠断鞅。
卫玠羊车，王恭鹤氅。
管仲随马，苍舒称象。
丁兰刻木，伯瑜泣杖。
陈逵豪爽，田方简傲。
黄向访主，陈寔遗盗。
庞俭凿井，阴方祀灶。
韩寿窃香，王蒙市帽。
句践投醪，陆抗尝药。
孔愉放龟，张颢堕鹊。
田豫俭素，李恂清约。
义纵攻剽，周阳暴虐。
孟阳掷瓦，贾氏如皋。
颜回箪瓢，仲蔚蓬蒿。
糜竺收资，桓景登高。
雷焕送剑，吕虔佩刀。
老莱斑衣，黄香扇枕。
王祥守奈，蔡顺分椹。
淮南食时，左思十稔。
刘惔倾酿，孝伯痛饮。
女娲补天，长房缩地。
季珪士首，长孺国器。
陆玩无人，贾诩非次。
何晏神伏，郭奕心醉。
常林带经，高凤漂麦。
孟嘉落帽，庾凯堕帻。
龙逢板出，张华台坼。
董奉活燮，扁鹊起虢。
寇恂借一，何武去思。
韩子孤愤，梁鸿五噫。
蔡琰辨琴，王粲覆棋。
西门投巫，何谦焚祠。
孟尝还珠，刘昆反火。
姜肱共被，孔融让果。
端康相代，亮陟隔坐。
赵伦鹠怪，梁孝牛祸。
桓典避马，王尊叱驭。
鼌错峭直，赵禹廉倨。
亮遗巾帼，备失匕箸。
张翰适意，陶潜归去。
魏储南馆，汉相东阁。
楚元置醴，陈蕃下榻。
广利泉涌，王霸冰合。
孔融坐满，郑崇门杂。
张堪折辕，周镇漏船。
郭伋竹马，刘宽蒲鞭。
许史侯盛，韦平相延。
雍伯种玉，黄寻飞钱。
王允千里，黄宪万顷。
虞{马斐}才望，戴渊锋颖。
史鱼黜殡，子囊城郢。
戴封积薪，耿恭拜井。
汲黯开仓，冯驩折券。
齐景驷千，何曾食万。
顾荣锡炙，田文比饭。
稚珪蛙鸣，彦伦鹤怨。
廉颇负荆，须贾擢发。
孔翊绝书，申嘉私谒。
渊明把菊，真长望月。
子房取履，释之结袜。
郭丹约关，祖逖誓江。
贾逵问事，许慎无双。
娄敬和亲，白起坑降。
萧史凤台，宋宗鸡窗。
王阳囊衣，马援薏苡。
刘整交质，五伦十起。
张敞画眉，谢鲲折齿。
盛彦感螬，姜诗跃鲤。
宗资主诺，成瑨坐啸。
伯成辞耕，严陵去钓。
董遇三余，谯周独笑。
将闾仰天，王凌呼庙。
二疏散金，陆贾分橐。
慈明八龙，祢衡一鹗。
不占陨车，子云投阁。
魏舒堂堂，周舍谔谔。
无盐如漆，姑射若冰。
邾子投火，王思怒蝇。
符朗皂白，易牙淄渑。
周勃织薄，灌婴贩缯。
马良白眉，阮籍青眼。
黥布开关，张良烧栈。
陈遗饭感，陶侃酒限。
楚昭萍实，束皙竹简。
曼倩三冬，陈思七步。
刘宠一钱，廉范五袴。
泛毓字孤，郗鉴吐哺。
茍弟转酷，严母埽墓。
洪乔掷水，陈泰挂壁。
王述忿狷，荀粲惑溺。
宋女愈谨，敬姜犹绩。
鲍照篇翰，陈琳书檄。
浩浩万古，不可备甄。
芟繁摭华，尔曹勉旃。

兔园春欲尽，别有一丛芳。
直似穷阴雪，全轻向晓霜。
凝晖侵桂魄，晶彩夺萤光。
素萼迎风舞，银房泫露香。
水晶帘不隔，云母扇韬铓。
纨袖呈瑶瑟，冰容启玉堂。
今来碧油下，知自白云乡。
留此非吾土，须移凤沼傍。

素月闲秋景，骚人泛洞庭。
沧波正澄霁，凉叶未飘零。
练彩凝葭菼，霜容静杳冥。
晓栖河畔鹤，宵映渚边萤。
圆彩含珠魄，微𩙪发桂馨。
谁怜采蘋客，此夜宿孤汀。

阙下情偏已绝稀，天涯身远复相依。
庭花每对从容落，夜烛多同笑语归。
君子是行应柏署，鄙人何望即柴扉。
青云若遇交亲话，白璧无心待发挥。

露香如醉态如慵，斜压危阑草色中。
试问更谁过野寺，无憀徒自舞春风。
兰缸尚惜连明在，锦帐先愁入夏空。
一日几回来又去，不能容易舍深红。

垂柳碧髯茸，楼昏带雨容。
思量成昼梦，来去发春慵。
梳洗凭张敞，乘骑笑稚恭。
碧虚从转笠，红烛近高舂。
怨脸明秋水，愁眉淡远峰。
小园花尽蝶，静院酒醒蛩。
旧作琴台凤，今为药店龙。
宝奁抛掷久，一任景阳钟。

早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。

方塘清晓镜，独照玉容秋。
蠹芰不相采，敛蘋空自愁。
日斜还顾影，风起强垂头。
芳意羡何物，双双㶉𫛶游。

佳卉挺芳辰，夭容乃绝伦。
望开从隔岁，愁过即无春。
体物真英气，余花似庶人。
蜂攒知眷恋，鸟语亦殷勤。
况在豪华地，宁同里巷尘。
酷怜应丧德，多赏奈怡神。
忌秽栽时土，尝甜折处津。
绕行那识倦，围坐岂辞频。
入梦殊巫峡，临池胜洛滨。
乐喧丝杂竹，露渍卯连寅。
饮兴尤思满，吟情自合新。
怕风惟怯夜，忧雨不经旬。
栏槛为良援，亭台是四邻。
虽非能伐性，争免碍还淳。
鬬艳何惭蜀，矜繁未让秦。
私心期一日，许近看逡巡。

雄雄天之中，峻极闻维嵩。
作镇盛标格，出云为雨风。
瑞时物不疠，顺泽年多丰。
加高冠四方，视秩居三公。
明朝虔昭报，颁祀岁严恭。
署祝纡御札，诏贤导宸衷。
皇皇三川守，馨德清明躬。
肃徒奉兰沐，竟夕玉华东。
星汉耿斋户，松泉寒寿宫。
具修谅蠲吉，曙色犹葱曚。
端仪大圭立，兴俛声玲珑。
挹瓒椒桂馥，奏金岩壑空。
灵歆若有荅，仿佛传祝工。
卒事不遑偃，胜奇纷四丛。
朝霞破灵嶂，错落间苍红。
动息形似蚁，玄黄气如笼。
奔倾千万状，群岳安比崇。
日月襟袖捧，人天道路通。
冥搜必殚竭，跻览忘崎穹。
踏翠遍诸刹，趣绵步难终。
浮丘仙袂接，谢公屐齿穷。
龙潭应下瞰，九曲当骇容。
龙门计东豁，三台有何踪。
金象语奚应，玉人光想融。
瑶浆与石髓，清骨宜遭逢。
况是降神处，迹惟申甫同。
周翰已洽论，伊衡亦期功。
诚富东山兴，须陟中台庸。
勉促旋騑𫐉，未可恋云松。
散材事即异，期为卜一峰。

始好步青苔，蝉声且莫催。
辛勤来到此，容易便言回。
远水月未上，四方云正开。
更堪逢道侣，特地话天台。

赏芳春，暖风飘箔。
莺啼绿树，轻烟笼晚阁。
杏桃红，开繁萼。
灵和殿，禁柳千行斜，金丝络。
夏云多，奇峰如削，纨扇动微凉，轻绡薄。
梅雨霁，火云烁。
临水槛，永日逃繁暑，泛觥酌。
露华浓，冷高梧。
雕万叶，一霎晚风。
蝉声新雨歇，惜惜此光阴，如流水，东篱菊残时，叹萧索。
繁阴积，岁时暮。
景难留，不觉朱颜失却。
好容光，且且须呼宾友。
西园长宵，䜩云谣。
歌皓齿，且行乐。

帘外雨潺潺，春意阑珊。
罗衾不耐五更寒，梦里不知身是客，一晌贪欢。
独自暮凭阑，无限江山。
别时容易见时难，流水落花春去也，天上人间。

云想衣裳花想容，春风拂槛露华浓。
若非群玉山头见，会向瑶台月下逢。

霞帔云发，钿镜仙容似雪，画愁眉。
遮语回轻扇，含羞下绣帏。
玉楼相望久，花洞恨来迟。
早晚乘鸾去，莫相遗。

铜鼓赛神来，满庭幡盖裴回。
水村江浦过风雷，楚山如画烟开。
离别𫇛声空萧索，玉容惆怅妆薄。
青麦燕飞落落，卷帘愁对珠阁。

家临长信往来道，乳燕双双拂烟草。
油壁车轻金犊肥，流苏帐晓春鸡早。
笼中娇鸟暖犹睡，帘外落花闲不扫。
衰桃一树近前池，似惜容颜镜中老。

买得杏花，十载归来方始坼。
假山西畔药阑东，满枝红。
旋开旋落旋成空，白发多情人更惜。
黄昏把酒祝东风，且从容。

桃花院落，烟重露寒，寂寞禁烟晴昼。
风拂珠帘，还记去年时候，惜春心，不喜闲窗绣。
倚屏山，和衣睡觉，醺醺暗消残酒。
独倚危阑久，把玉笋偷弹，黛蛾轻鬬。
一点相思，万般自家甘受，抽金钗，欲买丹青手。
写别来，容颜寄与，使知人清瘦。

白马玉鞭金辔，少年郎，离别容易，迢遰去程千万里。
惆怅异乡云水，满酌一杯劝和泪。
须愧，珍重意，莫辞醉。

欲上秋千四体慵，拟交人送又心忪，画堂帘幕月明风。
此夜有情谁不极，隔墙梨雪又玲珑，玉容憔悴惹微红。

惆怅梦余山月斜，孤灯照壁背红纱，小楼高阁谢娘家。
暗想玉容何所似，一枝春雪冻梅花，满身香雾簇朝霞。

峭碧参差十二峰，冷烟寒树重重。
瑶姬宫殿是仙踪。
金炉珠帐，香霭昼偏浓。
一自楚王惊梦断，人间无路相逢。
至今云雨带愁容。
月斜江上，征櫂动晨钟。

曾如刘阮访仙踪，深洞客，此时逢。
绮筵散后绣衾同，款曲见韶容。
山枕上，长是怯晨钟。

杨柳舞风，轻惹春烟残雨。
杏花愁，莺正语，画楼东。
锦屏寂寞思无穷，还是不知消息。
镜尘生，珠泪滴，损仪容。

触帘风送景阳钟，鸳被绣花重。
晓帏初卷冷烟浓，翠匀粉黛好仪容，思娇慵。
起来无语理朝妆，宝匣镜凝光。
绿荷相倚满池塘，露清枕簟藕花香，恨悠扬。

月色穿帘风入竹，倚屏双黛愁时。
砌花含露两三枝。
如啼恨脸，魂断损容仪。
香烬暗销金鸭冷，可堪孤负前期。
绣襦不整鬓鬟攲。
几多惆怅，情绪在天涯。

金风轻透碧窗纱，银釭焰影斜。
欹枕卧，恨何赊，山掩小屏霞。
云雨别吴娃，想容华。
梦成几度遶天涯，到君家。

玉容光照菱花影，沈沈脸上秋波冷。
白雪一声新，雕梁起暗尘。
宝钗摇翡翠，香惹芙蓉醉。
携手入鸳衾，谁人知此心。

柳如眉，云似发，鲛绡雾縠笼香雪。
梦魂惊，钟漏歇，窗外晓莺残月。
几多情，无处说，落花飞絮清明节。
少年郎，容易别，一去音书断绝。

烟水阔，人值清明时节。
雨细花零莺语切，愁肠千万结。
雁去音徽断绝，有恨欲凭谁说。
无事伤心犹不彻，春时容易别。

池塘烟暖草萋萋，惆怅闲宵含恨。
愁坐思堪迷，遥想玉人情事远，音容浑似隔桃溪。
偏记同欢秋月低，帘外论心花畔。
和醉暗相携，何事春来君不见，梦魂长在锦江西。

偎红敛翠，尽日思闲事。
髻滑凤皇钗欲坠，雨打梨花满地。
绣衣独倚阑干，玉容似怯春寒。
应待少年公子，鸳帏深处同欢。

一番荷芰生池沼，槛前风送馨香。
昔年于此伴萧娘。
相偎伫立，牵惹叙衷肠。
时逞笑容无限态，还如菡萏争芳。
别来虚遣思悠飏。
慵窥往事，金锁小兰房。

半醉凝情卧绣茵，睡容无力卸罗裙，玉笼鹦鹉厌听闻。
慵整落钗金翡翠，象梳欹鬓月生云，锦屏绡幌麝烟薰。

入夏偏宜澹薄妆，越罗衣褪郁金黄，翠钿檀注助容光。
相见无言还有恨，几回判却又思量，月窗香径梦悠飏。

等闲将度三春景，帘垂碧砌参差影。
曲槛日初斜，杜鹃啼落花。
恨君容易处，又话潇湘去。
凝思倚屏山，泪流红脸斑。

雁过秋空夜未央，隔窗烟月锁莲塘。
往事岂堪容易想，惆怅，故人迢遰在潇湘。
纵有回文重叠意，谁寄，解鬟临镜泣残妆。
沈水香消金鸭冷，愁永，候虫声接杵声长。

儿家夫婿心容易，身又不来书不寄。
闲庭独立鸟关关，争忍抛奴深院里。
闷向绿纱窗下睡，睡又不成愁已至。
今年却忆去年春，同在木兰花下醉。

碧玉衣裳白玉人，翠眉红脸小腰身，瑞云飞雨逐行云。
除却弄珠兼解佩，便随西子与东邻，是谁容易比真真。

暖日策花骢，亸鞚垂杨陌。
芳草惹烟青，落絮随风白。
谁家绣毂动香尘，隐映神仙客。
狂杀玉鞭郎，咫尺音容隔。

掌中珠，心上气，爱惜岂将容易。
花下月，枕前人，此生谁更亲。
交颈语，合欢身，便同比目金鳞。
连绣枕，卧红茵，霜天似暖春。

偏戴花冠白玉簪，睡容新起意沈吟，翠钿金缕镇眉心。
小槛日斜风悄悄，隔帘零落杏花阴，断香轻碧锁愁深。

小市东门欲雪天，众中依约见神仙，蘂黄香画贴金蝉。
饮散黄昏人草草，醉容无语立门前，马嘶尘烘一街烟。

白露点，晓星明灭，秋风落叶。
故址颓垣，冷烟衰草，前朝宫阙。
长安道上行客，依旧利深名切。
改变容颜，消磨今古，陇头残月。

春光镇在人空老，新愁往恨何穷。
金窗力困起还慵，一声羌笛，惊起醉怡容。

目前咫尺长生路，多少愚人不悟。
爱河浪阔，洪波风紧，舟船难渡。
略听仙师语，到彼岸。
只消一句，炼金丹换了，凡胎浊骨。
免轮回，三涂苦。
万事澄心定意，聚真阳，都归一处。
分明认得，灵光真趣，本来面目。
此个幽微理，莫容易，等闲分付。
知蓬莱自有，神仙伴侣，同携手，朝天去。

天地降雷雨，放逐还国都。
重以风潮事，年月戒回舻。
容颜荒外老，心想域中愚。
憩泊在兹夜，炎云逐斗枢。
{风音}{风兪}萦海若，霹雳耿天吴。
鳌抃群岛失，鲸吞众流输。
偶逢金华使，握手泪相濡。
饥共噬齐枣，眠共席秦蒲。
既北思攸济，将南睿所图。
往来固无咎，何忽惮前桴。

偕老言何谬，香魂事永违。
潘鱼从此隔，陈凤宛然飞。
埋镜泉中暗，藏镫地下微。
犹凭少君术，仿佛睹容辉。

台阶好赤松，别业对青峰。
茆室承三顾，花源接九重。
虹旗萦秀木，凤辇拂疏筇。
迳直千官拥，溪长万骑容。
水堂开禹膳，山阁献尧锺。
皇鉴清居远，天文睿奖浓。
岩泉他夕梦，渔钓往年逢。
共荣丞相府，偏降逸人封。

大君制六合，良佐参万机。
大业永开泰，臣道日光辉。
盐梅和鼎食，家声众所归。
汉章题楚剑，郑武袭缁衣。
理识当朝远，文华振古希。
风云神契合，舟檝道心微。
庙堂喜容与，时物逓芳菲。
御柳垂仙掖，公槐覆礼闱。
昔陪鹓鹭后，今望鹍鹏飞。
徒御清风颂，巴歌聊自挥。

畴昔参乡赋，中年忝吏途。
丹唇曾学史，白首不成儒。
天子开昌箓，群生偶大炉。
散材仍葺厦，弱羽遽[抟]扶。
宠迈乘轩鹤，荣过食稻凫。
何功游画省，何德理黄枢。
吊影惭非据，倾心事远图。
盗泉宁止渴，恶木匪投躯。
任直翻多毁，安身遂少徒。
一朝逢𫄙谬，三省竟无虞。
白简初心屈，黄纱始望孤。
患平终不怒，持劾每相驱。
埋剑谁当辨，偷金以自诬。
诱言虽委答，流议亦真符。
首夏方忧圄，高秋独向隅。
严城看熠耀，圜户对蜘蛛。
累饷唯妻子，披冤是友于。
物情牵倚伏，人事限荣枯。
门客心谁在，邻交迹倘无。
抚襟双涕落，危坐日忧趋。
圣旨垂明德，冤囚岂滥诛。
会希恩免理，终望罪矜愚。
司寇宜哀狱，台庭幸恤辜。
汉皇虚诏上，容有报恩珠。

魑魅来相问，君何失帝乡。
龙钟辞北阙，蹭蹬守南荒。
览镜怜双鬓，沾衣惜万行。
抱愁那去国，将老更垂裳。
影答余他岁，恩私宦洛阳。
三春给事省，五载尚书郎。
黄合游鸾署，青缣御史香。
扈巡行太液，陪宴坐明光。
渭北升高苑，河南祓禊场。
烟花恒献赋，泉石每称觞。
暇日从休澣，高车暎道傍。
迎宾就丞相，选士谒昭王。
侍宠言犹得，承欢谓不忘。
一朝贻厚谴，五宅竟同防。
凶竖曾躯策，权豪岂易当。
款颜因侍从，接武在文章。
且惧威非贙，宁知心是狼。
身犹纳履误，情为覆盆伤。
可叹缘成业，非关行昧藏。
喜逢今改旦，正朔复归唐。
河谶随龙马，天书逐凤皇。
朝容欣旧则，宸化美初纲。
告善雕旌建，收冤锦斾张。
宰臣更献纳，郡守各明扬。
礼乐移三统，舟车会八方。
云沙降白遂，秦陇献烧当。
三赦重天造，千推极国详。
大招思复楚，于役限维桑。
涨海缘真腊，崇山压古棠。
雕题飞栋宇，儋耳间衣裳。
伏枕神余劣，加餐力未强。
空庭游翡翠，穷巷倚桄榔。
缘体分殊昔，回眸宛异常。
吉凶恒委郑，年寿会询唐。
家本传清白，官移重挂床。
上京无薄产，故里绝穷庄。
碧玉先时费，苍头此自将。
兴言叹家口，何处待赢粮？计吏从都出，传闻大小康。
降除沾二弟，离拆已三房。
剑外悬销骨，荆南预断肠。
音尘黄耳间，梦想白眉良。
复此单栖鹤，衔雏愿远翔。
何堪万里外，云海已溟茫。
戚属甘胡越，声名任秕糠。
由来休愤命，命也信苍苍。
独坐寻周易，清晨咏老庄。
此中因悟道，无问入猖狂。

我来交趾郡，南与贯胸连。
四气分寒少，三光置日偏。
尉佗曾驭国，翁仲久游泉。
邑屋遗甿在，鱼盐旧产传。
越人遥捧翟，汉将下看鸢。
北斗崇山挂，南风涨海牵。
别离频破月，容鬓骤催年。
昆弟推由命，妻孥割付缘。
梦来魂尚扰，愁委疾空缠。
虚道崩城泪，明心不应天。

爽垲三秦地，芳华二月初。
酺承奠璧罢，宴是合钱余。
柳翠垂堪结，桃红卷欲舒。
从容会鹓鹭，延曼戏龙鱼。
喜气流云物，欢声浃里闾。
圣恩将报厚，请述记言书。

风光淅淅草中飘，日彩荧荧水上摇。
幸奏潇湘云壑意，山旁容与动仙桡。

东邻美女实名倡，绝代容华无比方。
浓纤得中非短长，红素天生谁饰妆。
桂楼椒阁木兰堂，绣户雕轩文杏梁。
屈曲屏风绕象床，萎蕤翠帐缀香囊。
玉台龙镜洞彻光，金炉沈烟酷烈芳。
遥闻行佩音锵锵，含娇欲笑出洞房。
二八三五闺心切，褰帘卷幔迎春节。
清歌始发词怨咽，鸣琴一弄心断绝。
借问哀怨何所为，盛年情多心自悲。
须臾破颜倏敛态，一悲一喜倂相宜。
何能见此不注心，惜无媒氏为传音。
可怜盈盈直千金，谁家君子为藁砧。

华容佳山水，之子厌承明。
符竹纡小郡，江湖被德声。
三年计吏入，路指巴丘城。
凫舟才结缆，驺驾已相迎。
别离他乡酒，委曲故人情。
孤屿早烟薄，长波晚气清。
辛勤方远骛，胜赏屡难幷。
回瞻洞庭浦，日暮愁云生。

心为明时尽，君门尚不容。
田园迷径路，归去欲何从。

汉主事[祁]连，良人在高阙。
空台寂已暮，愁坐变容髪。
泛艳春幌风，裴回秋户月。
可怜军书断，空使流芳歇。

亭亭峄阳树，落落千万寻。
独抱出云节，孤生不作林。
影摇绿波水，彩绚丹霞岑。
直干思有托，雅志期所任。
匠者果留盼，雕斵为雅琴。
文以楚山玉，错以昆吾金。
虬凤吐奇状，商征含清音。
清音雅调感君子，一抚一弄怀知己。
不知锺期百年余，还忆朝朝几千里。
马卿台上应芜没，阮籍帷前空已矣。
山情水意君不知，拂匣调弦为谁理。
调弦拂匣倍含情，况复空山秋月明。
陇水悲风已呜咽，离鹍别鹤更凄清。
将军塞外多奇操，中散林间有正声。
正声谐风雅，欲竟此曲谁知者。
自言幽隐乏先容，不道人物知音寡。
谁能一奏和天地，谁能再抚欢朝野。
朝野欢娱乐未央，车马骈阗盛彩章。
岁岁汾川事箫鼓，朝朝伊水听笙簧。
窈窕楼台临上路，妖娆歌舞出平阳。
弹弦本自称仁祖，吹管由来许季长。
犹怜雅歌淡无味，渌水白云谁相贵。
还将逸词赏幽心，不觉繁声论远意。
传闻帝乐奏钧天，傥冀微躬备五弦。
愿持东武宫商韵，长奉南熏亿万年。

揜泪辞丹凤，衔悲向白龙。
单于浪惊喜，无复旧时容。

君不见温家玉镜台，提携抱屋九重来。
君不见相如绿绮琴，一抚一拍凤凰音。
人生意气须及早，莫负当年行乐心。
荆王奏曲楚妃叹，曲尽欢终夜将半。
朱楼银阁正平生，碧草青苔坐芜漫。
当春对酒不须疑，视日相看能几时。
春风吹尽燕初至，此时自为称君意。
秋露萎草鸿始归，此时衰暮与君违。
人生翻覆何常定，谁保容颜无是非。

睿作超千古，湛恩育万人。
递迁俱荷泽，同拜忽为邻。
道合徽音畅，芳辰景命新。
鼓钟崇享礼，鹓鹭集朝伦。
窃位思官谤，凋容谢木春。
惭多无以叙，拙备实难陈。
进绶怀三少，承光尽百身。
自当归第日，何幸列宫臣。

乐贤闻往诰，褒德偶兹辰。
端揆升元老，师谋择累仁。
紫庭崇让毕，粉署礼容陈。
既荷恩荣旧，俱承宠命新。
天文悬瑞色，圣酒泛华茵。
杂遝喧箫鼓，欢娱洽搢绅。
掖垣招近侍，虚薄[厕]清尘。
共保坚贞节，常期雨露均。

紫宸飞雪晓裴回，层阁重门雪照开。
九衢皛耀浮埃尽，千品差池贽帛来。
何处田中非种玉，谁家院里不生梅？埋云翳景无穷已，因风落地吹还起。
先过翡翠宝房中，转入鸳鸯金殿里。
美人含笑出联翩，艳逸相轻鬬容止。
罗衣点着浑是花，玉手抟来半成水。
奕奕纷纷何所如，顿忆杨园二月初。
羞同班女高秋扇，欲照明王乙夜书。
姑射山中符圣寿，芙蓉阙下降神车。
愿随睿泽流无限，长报丰年贵有余。

春色东来度渭桥，青门垂柳百千条。
长杨西连建章路，汉家林苑纷无数。
萦花始遍合欢枝，游丝半罥相思树。
春楼初日照南隅，柔条垂绿扫金铺。
宝钗新梳倭堕髻，锦带交垂连理襦。
自怜柳塞淹戎幕，银烛长啼愁梦着。
芳树朝催玉管新，春风夜染罗衣薄。
城头杨柳已如丝，今年花落去年时。
折芳远寄相思曲，为惜容华难再持。

方汉比周年，兴王合在宣。
亟闻降虏拜，复睹出师篇。
祈父万邦式，英猷三略传。
算车申夏政，茇舍启戎田。
严问盟胡苑，军容济洛川。
皇情怅关斾，诏饯列郊筵。
路接禁园草，池分御井莲。
离声轸去角，居念断归蝉。
三捷岂云尔，七擒良信然。
具僚诚寄望，奏凯秋风前。

七月坐凉宵，金波满丽谯。
容华芳意改，枕席怨情饶。
锦字沾愁泪，罗裙缓细腰。
不如银汉女，岁岁鹊成桥。

贤相德符充，朝推文武雄。
海波先若镜，关草豫从风。
钺助将军勇，威成天子功。
琼章九霄发，锡宴五衢通。
玉辗龙盘带，金装凤勒骢。
虎貔纷儗儗，河洛振熊熊。
戈剑千霜白，旌旗万火红。
示刑夷夏变，流惠鬼方同。
寇息军容偃，尘销朔野空。
用师敷礼乐，非是为獯戎。

穆穆天子，告成岱宗。
大裘如濡，执珽有颙。
乐以平志，礼以和容。
上帝临我，云胡肃邕。

山源夜雨度仙家，朝发东园桃李花。
桃花红兮李花白，照灼城隅复南陌。
南陌青楼十二重，春风桃李为谁容。
弃置千金轻不顾，踟蹰五马谢相逢。
徒言南国容华晚，遂叹西家飘落远。
的皪长奉明光殿，氛氲半入披香苑。
苑中珍木元自奇，黄金作叶白银枝。
千年万岁不凋落，还将桃李更相宜。
桃李从来露井傍，成蹊结影矜艳阳。
莫道春花不可树，会持仙实荐君王。

山源夜雨度仙家，朝发东园桃李花。
桃花红兮李花白，照灼城隅复南陌。
南陌青楼十二重，春风桃李为谁容。
弃置千金轻不顾，踟蹰五马谢相逢。
徒言南国容华晚，遂叹西家飘落远。
的皪长奉明光殿，氛氲半入披香苑。
苑中珍木元自奇，黄金作叶白银枝。
千年万岁不凋落，还将桃李更相宜。
桃李从来露井傍，成蹊结影矜艳阳。
莫道春花不可树，会持仙实荐君王。

圣哲承休运，伊夔列上台。
覃恩丹徼远，入贡素翚来。
北阙欣初见，南枝顾未回。
敛容残雪净，矫翼片云开。
驯扰将无惧，翻飞幸不猜。
甘从上林里，饮啄自徘徊。

今岁今宵尽，明年明日催。
寒随一夜去，春逐五更来。
气色空中改，容颜暗里回。
风光人不觉，已著后园梅。

丹阳古郡洞庭阴，落日扁舟此路寻。
传是东南旧都处，金陵中断碧江深。
在昔风尘起，京都乱如毁。
双阙戎虏间，千门战场里。
传闻一马化为龙，南渡衣冠亦愿从。
石头横帝里，京口拒戎锋。
青枫林下回天跸，杜若洲前转国容。
都门不见河阳树，辇道唯闻建业钟。
中原悠悠几千里，欲扫欃枪未云已。
英雄倾夺何纷然，一盛一衰如逝川。
可怜宫观重江里，金镜相传三百年。
自从龙见圣人出，六合车书混为一。
昔年王气今何在，并向长安就尧日。
荆榛古木闭荒阡，共道繁华不复全。
赤县唯余江树月，黄图半入海人烟。
暮来山水登临遍，览古愁吟泪如霰。
唯有空城多白云，春风淡荡无人见。

吴王初鼎峙，羽猎骋雄才。
辇道阊门出，军容茂苑来。
山从列嶂转，江自绕林回。
剑骑缘汀入，旌门隔屿开。
合离纷若电，驰逐溢成雷。
胜地虞人守，归舟汉女陪。
可怜夷漫处，犹在洞庭隈。
山静吟猿父，城空应雉媒。
戎行委乔木，马迹尽黄埃。
揽涕问遗老，繁华安在哉。

定陶城中是妾家，妾年二八颜如花。
闺中歌舞未终曲，天下死人如乱麻。
汉王此地因征战，未出帘栊人已荐。
风花菡萏落辕门，云雨裴回入行殿。
日夕悠悠非旧乡，飘飘处处逐君王。
闺门向里通归梦，银烛迎来在战场。
相从顾恩不顾己，何异浮萍寄深水。
逐战曾迷只轮下，随君几陷重围里。
此时平楚复平齐，咸阳宫阙到关西。
珠帘夕殿闻钟磬，白日秋天忆鼓鼙。
君王纵恣翻成误，吕后由来有深妒。
不奈君王容鬓衰，相存相顾能几时。
黄泉白骨不可报，雀钗翠羽从此辞。
君楚歌兮妾楚舞，脉脉相看两心苦。
曲未终兮袂更扬，君流涕兮妾断肠。
已见储君归惠帝，徒留爱子付周昌。

年来谁不厌龙钟，虽在侯门似不容。
看取海山寒翠树，苦遭霜霰到秦封。

千年泰山顶，云起汉王封。
不作奇峰状，宁分触石容。
为霖虽易得，表圣自难逢。
冉冉排空上，依依叠影重。
素光非曳练，灵贶是从龙。
岂学无心出，东西任所从。

人外遗世虑，空端结遐心。
曾是巢许浅，始知尧舜深。
苍生讵有物，黄屋如乔林。
上德抚神运，冲和穆宸襟。
云雷康屯难，江海遂飞沈。
天工寄人英，龙衮瞻君临。
名器苟不假，保厘固其任。
素质贯方领，清景照华簪。
慷慨念王室，从容献官箴。
云旗蔽三川，画角发龙吟。
晨扬天汉声，夕卷大河阴。
穷人业已宁，逆虏遗之擒。
然后解金组，拂衣东山岑。
给事黄门省，秋光正沈沈。
壮心与身退，老病随年侵。
君子从相访，重玄其可寻。

幸忝君子顾，遂陪尘外踪。
闲花满岩谷，瀑水映杉松。
啼鸟忽临涧，归云时抱峰。
良游盛簪绂，继迹多夔龙。
讵枉青门道，胡闻长乐钟。
清晨去朝谒，车马何从容。

昔余栖遁日，之子烟霞邻。
共携松叶酒，俱𥮾竹皮巾。
攀林遍岩洞，采药无冬春。
谬以道门子，征为骖御臣。
常恐丹液就，先我紫阳宾。
夭促万涂尽，哀伤百虑新。
迹峻不容俗，才多反累真。
泣对双泉水，还山无主人。

洛阳女儿对门居，才可容颜十五余。
良人玉勒乘骢马，侍女金盘鲙鲤鱼。
画阁朱楼尽相望，红桃绿柳垂檐向。
罗帏送上七香车，宝扇迎归九华帐。
狂夫富贵在青春，意气骄奢剧季伦。
自怜碧玉亲教舞，不惜珊瑚持与人。
春窗曙灭九微火，九微片片飞花璅。
戏罢曾无理曲时，妆成秪是熏香坐。
城中相识尽繁华，日夜经过赵李家。
谁怜越女颜如玉，贫贱江头自浣纱。

长安厩吏来到门，朱文露网动行轩。
黄花县西九折坂，玉树宫南五丈原。
褒斜谷中不容幰，唯有白云当露冕。
子午山里杜鹃啼，嘉陵水头行客饭。
剑门忽断蜀川开，万井双流满眼来。
雾中远树刀州出，天际澄江巴字回。
使君年纪三十余，少年白皙专城居。
欲持画省郎官笔，回与临邛父老书。

黄雀痴，黄雀痴，谓言青鷇是我儿。
一一口衔食，养得成毛衣。
到大啁啾解游飏，各自东西南北飞。
薄暮空巢上，羇雌独自归。
凤凰九雏亦如此，慎莫愁思憔悴损容辉。

褒斜不容幰，之子去何之。
鸟道一千里，猿声十二时。
官桥祭酒客，山木女郎祠。
别后同明月，君应听子规。

世上皆如梦，狂来止自歌。
问年松树老，有地竹林多。
药倩韩康卖，门容尚子过。
翻嫌枕席上，无那白云何。

汉家中叶盛，六世有雄才。
厩马三十万，国容何壮裁（哉）！东历琅琊郡，北上单于台。
好仙复宠战，莫救茂陵●[一]。
（蒋云“●”以作隈为是，“隈”有败坏之义。
）（[一]“●”字不可识，疑当作“隈”。
刘云：“‘隈’当是煨之误。
《说文》：煨，烬余火也。
茂陵虽未闻焚烧之事，然陈沈烱《经通天台奏汉武帝表》云：“茂陵玉椀，遂出人间，云凌故基，与原田而每每；扶风余趾，带陵阜而芒芒”，亦正是茂陵煨烬的写照了。
）。

北上登渭原，南下望咸阳。
秦帝昔所据，按剑朝侯王。
践山{尽刂}（划）郊郭，濬流固墉隍。
左右罗将相，甲馆临康庄。
曲台连阁道，锦幕接洞房。
荆国征艳色，邯郸选名倡。
一弹入云汉，再歌断君肠。
自矜青春日，王颜{忄厷}容光。
（“王颜”，蒋、项皆云当作“玉颜”。
“{忄厷}”，蒋云当作“吝”，惜也。
原卷作“吝”。
）安知绿苔满，罗袖坐霑霜。
声侈遽衰歇，盛爱且离伤。
岂唯毒身世，朝国亦沦亡。
（“朝国”，项疑当作“邦国”。
）物盈道先忌，（“物盈”，项云当作“恶盈”。
）履谦宇允臧。
独有东陵子，种瓜青门旁。
（[一]俞云：“‘{忄厷}’乃‘吝’之简体，即‘悋，吝’。
”刘云：“当作‘怯’。
”）-11-。

南桥昏晓人万万[二]，北邙新故冢千千。
自为骄奢彼都邑，何图零落此山颠。
（“为”，蒋、项皆云通“谓”字。
）不知虚魄寻[三]归路，但见僵尸委墓田。
青松乐饮无容色，白骨生台（苔）[四]有岁年。
地久□松摧为薪，（项云阙字应是“青”字。
）天长[五]白骨化为尘。
碧山明月徒自晓，黄居暗室不知晨。
（“黄居”，蒋云当作“黄泉”。
）汉家城廓（郭）[六]帝王州[七]，晋国衣棺（冠）车马流。
金国（谷）清（青）春珠骑（绮）舞，同（铜）堦碧树玉人游，云起清盈骄画阁，水堂明迥弄仙舟。
始忆断歌催一代，（“断歌”，项云当作“短歌”。
）娥（俄）悲长夜历千秋。
秋枫至兮冬雪明，春两息兮夏云生。
墨池沙枯通草万（蔓）[八]，妆楼凡（瓦）[九]尽向林倾。
古箧重书宜笔迹，崩（路）[一○]台鹤胃若弦声。
（“箧”，项云当作“{/巫/八}”，同“策”，谓简书。
“重书”，项云当作“虫书”。
“宜”，项云当作“疑”，与“若”“同义对举”。
）不信草经延墓（暮）[一一]齿，（“草经”，项疑当作“丹”，“丹经”与“青史”为对。
）惟求清（青）史列虚铭（名）。
呜呼哀哉洛阳道，相斯（思）相望蓬莱岛，玉颜晖晖并是春，人髪青青未尝老。
星帘卷兮月窗开，镜花摇-15-兮山树迥。
（“迥”，蒋、项皆云当作“回”。
）仙衣窈窕风吹去，雨盖飞（霏）[一二]微舞遶来。
（“雨盖”，蒋项皆云当作“羽盖”。
）与君携手三山顶，如何冥寞久泉台。
（“如何”，项云当乙作“何如”。
“久”，项云当作“九”，“九泉”与“三山”为对。
）（[一]敦煌所出凡三写本：甲本伯二六七三，乙本斯二○四九，丙本伯二五四四。
丙卷书法极恶劣。
[二]乙丙两卷并作“暮暮”。
[三]“寻”乙丙两卷并作“若”。
[四]王云：“‘台’应作‘苔’，杜甫诗：古人白骨生青苔。
”[五]“白骨”至“天长”十六字，乙丙两卷并缺。
[六]郭及下“冠”字并依王仲闻先生校。
[七]“州”乙丙两卷并作“世”。
[八][九][一一][一二]并依刘校。
[一○]“崩”乙丙两卷并作“路”。
刘云：“当作‘露’。
”）。

长安[二]桂殿倚空城，每至黄昏愁转盈，旧来偏得君王意，今是无端宠爱轻。
窈窕容华为谁惜，长门一闭无行迹，闻道他人更可怜，悬知欲垢终无益。
（“垢”，蒋、项皆云当作“妒”。
二本原卷此字作“姤”。
）星移北斗露凄凄，罗幔{礻詹}{礻詹}风入闺，（“{礻詹}{礻詹}”，项云当作“襜襜”）孤灯欲灭留残焰，明月初团照夜啼。
向月唯须影调逐，不如才（畴）[三]昔同今（八）屋，云浮雕练此城[四]游，（“练”，蒋疑当作“栋”，项云当是“阑”字的形讹。
“雕阑”同“雕栏”。
）花缀珠-16-衾紫台宿。
自从捐弃在深宫，君处芳音更不通，黄今（金）买得《长门赋》，祇为寒床夜夜空。
（[一]《乐府诗集》卷四十二载《长门怨》二十七首，作者二十三人，不及魏奉古。
这首《长门怨》，好像宋代已经不很流传了。
[二]“长安”原卷作”长门“依伯二七四八号写本改。
[三]依俞说。
[四]俞云：“此城疑北城，但未敢定。
”）。

朝谒冯夷词（祠），夕投投孟津渚。
风长川淼漫，河阔舟容与。
回首望归途，连山暧相拒。
落帆遵迥岸，辍榜依孤屿。
复值惊彼（波）息，戒徒候前侣。
川路虽未遥，心期顿为阻。
沉沉落日暮，切切凉飚举。
白露湿寒葭，苍烟晦平楚。
啼猿响岩谷，泪鹤闻河溆。
此时怀故人，依然怆行旅。
何当欣既觏，郁陶共君叙。

泛泛水中蓱，离离岸傍草，逐浪高复下，从风起还倒。
人生不若兹，处世安可保？遽瑗仕卫国，屈伸随世道；方朔隐汉朝，易农以为宝。
饮啄得其性，从容成寿考。
南国有狂生，形容独枯槁，作赋刺椒兰，投江溺流潦。
达人无不可，委军（运）推苍昊；何为明白（自）销[一]，取讥于楚老？（[一]、王云：“‘军’疑应作‘运’‘白’疑应作‘自’，用《汉书·龚胜传》语。
”）。

泛泛水中蓱，离离岸傍草，逐浪高复下，从风起还倒。
人生不若兹，处世安可保？遽瑗仕卫国，屈伸随世道；方朔隐汉朝，易农以为宝。
饮啄得其性，从容成寿考。
南国有狂生，形容独枯槁，作赋刺椒兰，投江溺流潦。
达人无不可，委军（运）推苍昊；何为明白（自）销[一]，取讥于楚老？（[一]、王云：“‘军’疑应作‘运’‘白’疑应作‘自’，用《汉书·龚胜传》语。
”）。

夜鹊南飞倦，鸣鸡屡送晨，忽闻芳岁道（到），今日故园春。
试上亭台望，葐蒀（氛氲）江树新。
（项云“葐蒀”为草木茂盛之貌，不烦改。
）旳旳韶阳萼，迢迢佳丽人，音容旷不接，景物徒相因。
别怨如流水，移恩念积薪，垂泪三危露，心斵[一]（“斵”，原卷作“断”。
）二京尘。
远役鸿为伴，荒亭鬼作邻，吾生殊卉木，憔悴此江滨。
（[一]俞云：“‘心斵’疑‘心断’。
”）。

漠漠云在渚，无心去何从。
（“何”下原卷衍“疑”字。
）青连晚湖色，澹起秋烟客（容）[一]。
（“客”，原卷作“容”，与王校合。
）渡水上下白，归山深浅重，来为巫峡女，去逐葛川龙。
勿为长幽滞，当飞第一峰。
（[一]依王仲闻先生校。
）-28-。

漠漠云在渚，无心去何从。
（“何”下原卷衍“疑”字。
）青连晚湖色，澹起秋烟客（容）[一]。
（“客”，原卷作“容”，与王校合。
）渡水上下白，归山深浅重，来为巫峡女，去逐葛川龙。
勿为长幽滞，当飞第一峰。
（[一]依王仲闻先生校。
）-28-。

降奚能骑射，战马百余匹，甲仗明寒川，霜□□□□。
□□煞单于，薄暮红旗出。
城旁粗少年，骤马垂长鞭，脱却□□□，□剑沦秋天。
（项云“沦”疑当作“轮”，同抡。
）匈奴不敢出，漠北开（闭）[三]甲烟。
（[一]标题残去二三字。
按《全唐诗》昌龄有《城旁曲》，但内容与此全异。
[二]余疑“开”为“闭”误，俞云：“烟尘四合则虏起，今匈奴不出，故开霁也。
依平仄论亦宜平声字，“开”字不误。
〗）。

忽览今朝镜，殊非李（昔）[一]是容。
（“李”，原卷作“昔”。
）自看由（犹）□识，何况故人逢？（[一]余疑“李”为“昔”字之误，俞云：“昔日固是，但李字与昔音形均无关系，似只可存疑，或前旧均有可能。
”）。

躺游仙院睹灵台，罗绮分明塑匠裁。
高绾绿鬟{髟/云}（云）髻重，手垂罗袖牡丹开。
（“手垂”，项目疑当作“平垂”，与“高绾”为对。
）容仪一见情难舍，玉貌重看意懒回。
若表恳成（诚）心所志，愿将恣貌梦中来。
（“恣”，蒋、项皆云当作“姿”。
）-49-。

知君桃李遍成蹊，故托乔林此处栖。
虽然灌木凌云秀，会有寒鸦夜夜啼。
（〖1〗以上十三首诗从伯二五五五残卷中录出。
第一首下题名马云奇。
因为这些诗格调相似，其中有多首咏及被吐蕃拘系之事，故可定为一人作品。
这个残卷中还有五十九首伕名诗〖已编入第二卷〗，也是唐代中期我国国内民族战争中被吐蕃拘系的敦煌汉族人所写。
这些诗，过去未见著录，《全唐诗》也没有收入。
有三生前在巴黎图书馆将这一残卷全文录出，以后又作过整理加工，惜未最后定稿。
现据舒学同志的整理稿校对后辑入本卷。
〖2〗马云奇的生平目前虽无资料可查，但从这十三首的内容来看，尤其是从第一首《怀素师草书歌》所写的怀素情况来看，诗的写作时间与卷二那五十九首伕名诗大致相近，即在公元七五八--七八一年吐蕃逐渐侵吞河陇地区，而西州、沙州尚为唐军坚守之时。
〖对马云奇诗及卷二无名氏残诗集的作者近年有些学者提出了不同看法。
现摘录柴剑虹、潘重规的文章如次，以供参考。
〖3〗）-65-（柴剑虹《敦煌伯二五五五卷“马云奇诗”辨》〖刊《中华文史论丛》一九八四年第二辑〗认为，伯二五五五卷中马云奇的诗只有《怀素师草书歌》一首，其余十二首与另外五十九首一样，均是一位佚名的落蕃人所作。
他指出，该卷第一部分正面抄唐人诗一百五十六首，文两篇，背面抄诗三十二首，应是唐人诗文选集残卷。
从抄写情况看，正面显系一人笔迹。
那五十九首坆名诗抄写格式稍异，大多数诗题完整，且高出一格抄，内容又紧密衔接，作者自抄的可能性很大。
背面所抄，署名马云奇的只有《怀素师草书歌》一首，此诗诗题低两格抄，署名又和诗题空两格，且用大字抄写。
《白云歌》等十二首抄于此诗之左，并无署名，而且马上改变了抄写格式，字体也缩小了一倍，诗题顶格。
这十二首诗从抄写格式到内容、风格均与马云奇《怀素师草书歌》迥异，却与写卷正面那五十九首佚名诗连贯一气。
他将两组诗相比较后，认为有两点值得注意：第一，作者身世相同，诗的内容一致；第二，有些诗句极为相仿，似出一人之手，两组诗可能为同一人所作。
他并推测这两组诗的作者，可能即为紧接前五十九首诗抄录刘商《胡笳十八拍》后又自加一拍的“落蕃人毛押牙”。
关于马云奇，柴剑虹考证其《怀素师草书歌》应作于大历六年冬至九年春之间。
并推测其可能到过河西一带，苏联藏敦煌残卷中有岑参《敦煌马太守后亭歌》，这位马太守是否马云奇，尚有待确定。
〖4〗潘重规《敦煌唐人陷蕃诗集残卷作者的新探测》〖刊一九八五年六月出版的《汉学研究》第三卷第一期〗一文，为作者在巴黎国家图书馆东方稿本部披阅敦煌原卷后写成，也认为马云奇是陷蕃诗集作者之一的说法是错误的。
潘文指出伯二五五五卷钞写诗文很多，也很杂乱。
马云奇《怀素师草书歌》后是没有作者姓名的《白云歌》等诗，前者字体较大，后者较小，并非同一人所书。
因此，不可根据前一首诗的作者，便牵连以下没有作者姓名的诗篇归属为同一人作品。
潘文进而考察了怀素的生平，考定其生于开元二十五年〖七三七〗。
马云奇诗云：“怀素才年三十余，不出湖南学草书。
”可推知此诗作于早年未出湖南时，马的年龄显然超过怀素。
敦煌陷蕃在建中二年，其时马云奇应已是六十以上的老翁。
但仔细抽绎十二首陷蕃诗及另一组五十九首作品，作者应是盛年的男儿，诗中全没有流露老翁的口吻。
因而确定《白云歌》以下十二首不可能是马云奇所作。
同时，潘文也推测七十余首陷蕃诗的作者可能是“落蕃人毛押牙〖衙〗”。
〗）-66-。

知君桃李遍成蹊，故托乔林此处栖。
虽然灌木凌云秀，会有寒鸦夜夜啼。
（〖1〗以上十三首诗从伯二五五五残卷中录出。
第一首下题名马云奇。
因为这些诗格调相似，其中有多首咏及被吐蕃拘系之事，故可定为一人作品。
这个残卷中还有五十九首伕名诗〖已编入第二卷〗，也是唐代中期我国国内民族战争中被吐蕃拘系的敦煌汉族人所写。
这些诗，过去未见著录，《全唐诗》也没有收入。
有三生前在巴黎图书馆将这一残卷全文录出，以后又作过整理加工，惜未最后定稿。
现据舒学同志的整理稿校对后辑入本卷。
〖2〗马云奇的生平目前虽无资料可查，但从这十三首的内容来看，尤其是从第一首《怀素师草书歌》所写的怀素情况来看，诗的写作时间与卷二那五十九首伕名诗大致相近，即在公元七五八--七八一年吐蕃逐渐侵吞河陇地区，而西州、沙州尚为唐军坚守之时。
〖对马云奇诗及卷二无名氏残诗集的作者近年有些学者提出了不同看法。
现摘录柴剑虹、潘重规的文章如次，以供参考。
〖3〗）-65-（柴剑虹《敦煌伯二五五五卷“马云奇诗”辨》〖刊《中华文史论丛》一九八四年第二辑〗认为，伯二五五五卷中马云奇的诗只有《怀素师草书歌》一首，其余十二首与另外五十九首一样，均是一位佚名的落蕃人所作。
他指出，该卷第一部分正面抄唐人诗一百五十六首，文两篇，背面抄诗三十二首，应是唐人诗文选集残卷。
从抄写情况看，正面显系一人笔迹。
那五十九首坆名诗抄写格式稍异，大多数诗题完整，且高出一格抄，内容又紧密衔接，作者自抄的可能性很大。
背面所抄，署名马云奇的只有《怀素师草书歌》一首，此诗诗题低两格抄，署名又和诗题空两格，且用大字抄写。
《白云歌》等十二首抄于此诗之左，并无署名，而且马上改变了抄写格式，字体也缩小了一倍，诗题顶格。
这十二首诗从抄写格式到内容、风格均与马云奇《怀素师草书歌》迥异，却与写卷正面那五十九首佚名诗连贯一气。
他将两组诗相比较后，认为有两点值得注意：第一，作者身世相同，诗的内容一致；第二，有些诗句极为相仿，似出一人之手，两组诗可能为同一人所作。
他并推测这两组诗的作者，可能即为紧接前五十九首诗抄录刘商《胡笳十八拍》后又自加一拍的“落蕃人毛押牙”。
关于马云奇，柴剑虹考证其《怀素师草书歌》应作于大历六年冬至九年春之间。
并推测其可能到过河西一带，苏联藏敦煌残卷中有岑参《敦煌马太守后亭歌》，这位马太守是否马云奇，尚有待确定。
〖4〗潘重规《敦煌唐人陷蕃诗集残卷作者的新探测》〖刊一九八五年六月出版的《汉学研究》第三卷第一期〗一文，为作者在巴黎国家图书馆东方稿本部披阅敦煌原卷后写成，也认为马云奇是陷蕃诗集作者之一的说法是错误的。
潘文指出伯二五五五卷钞写诗文很多，也很杂乱。
马云奇《怀素师草书歌》后是没有作者姓名的《白云歌》等诗，前者字体较大，后者较小，并非同一人所书。
因此，不可根据前一首诗的作者，便牵连以下没有作者姓名的诗篇归属为同一人作品。
潘文进而考察了怀素的生平，考定其生于开元二十五年〖七三七〗。
马云奇诗云：“怀素才年三十余，不出湖南学草书。
”可推知此诗作于早年未出湖南时，马的年龄显然超过怀素。
敦煌陷蕃在建中二年，其时马云奇应已是六十以上的老翁。
但仔细抽绎十二首陷蕃诗及另一组五十九首作品，作者应是盛年的男儿，诗中全没有流露老翁的口吻。
因而确定《白云歌》以下十二首不可能是马云奇所作。
同时，潘文也推测七十余首陷蕃诗的作者可能是“落蕃人毛押牙〖衙〗”。
〗）-66-。

知君桃李遍成蹊，故托乔林此处栖。
虽然灌木凌云秀，会有寒鸦夜夜啼。
（〖1〗以上十三首诗从伯二五五五残卷中录出。
第一首下题名马云奇。
因为这些诗格调相似，其中有多首咏及被吐蕃拘系之事，故可定为一人作品。
这个残卷中还有五十九首伕名诗〖已编入第二卷〗，也是唐代中期我国国内民族战争中被吐蕃拘系的敦煌汉族人所写。
这些诗，过去未见著录，《全唐诗》也没有收入。
有三生前在巴黎图书馆将这一残卷全文录出，以后又作过整理加工，惜未最后定稿。
现据舒学同志的整理稿校对后辑入本卷。
〖2〗马云奇的生平目前虽无资料可查，但从这十三首的内容来看，尤其是从第一首《怀素师草书歌》所写的怀素情况来看，诗的写作时间与卷二那五十九首伕名诗大致相近，即在公元七五八--七八一年吐蕃逐渐侵吞河陇地区，而西州、沙州尚为唐军坚守之时。
〖对马云奇诗及卷二无名氏残诗集的作者近年有些学者提出了不同看法。
现摘录柴剑虹、潘重规的文章如次，以供参考。
〖3〗）-65-（柴剑虹《敦煌伯二五五五卷“马云奇诗”辨》〖刊《中华文史论丛》一九八四年第二辑〗认为，伯二五五五卷中马云奇的诗只有《怀素师草书歌》一首，其余十二首与另外五十九首一样，均是一位佚名的落蕃人所作。
他指出，该卷第一部分正面抄唐人诗一百五十六首，文两篇，背面抄诗三十二首，应是唐人诗文选集残卷。
从抄写情况看，正面显系一人笔迹。
那五十九首坆名诗抄写格式稍异，大多数诗题完整，且高出一格抄，内容又紧密衔接，作者自抄的可能性很大。
背面所抄，署名马云奇的只有《怀素师草书歌》一首，此诗诗题低两格抄，署名又和诗题空两格，且用大字抄写。
《白云歌》等十二首抄于此诗之左，并无署名，而且马上改变了抄写格式，字体也缩小了一倍，诗题顶格。
这十二首诗从抄写格式到内容、风格均与马云奇《怀素师草书歌》迥异，却与写卷正面那五十九首佚名诗连贯一气。
他将两组诗相比较后，认为有两点值得注意：第一，作者身世相同，诗的内容一致；第二，有些诗句极为相仿，似出一人之手，两组诗可能为同一人所作。
他并推测这两组诗的作者，可能即为紧接前五十九首诗抄录刘商《胡笳十八拍》后又自加一拍的“落蕃人毛押牙”。
关于马云奇，柴剑虹考证其《怀素师草书歌》应作于大历六年冬至九年春之间。
并推测其可能到过河西一带，苏联藏敦煌残卷中有岑参《敦煌马太守后亭歌》，这位马太守是否马云奇，尚有待确定。
〖4〗潘重规《敦煌唐人陷蕃诗集残卷作者的新探测》〖刊一九八五年六月出版的《汉学研究》第三卷第一期〗一文，为作者在巴黎国家图书馆东方稿本部披阅敦煌原卷后写成，也认为马云奇是陷蕃诗集作者之一的说法是错误的。
潘文指出伯二五五五卷钞写诗文很多，也很杂乱。
马云奇《怀素师草书歌》后是没有作者姓名的《白云歌》等诗，前者字体较大，后者较小，并非同一人所书。
因此，不可根据前一首诗的作者，便牵连以下没有作者姓名的诗篇归属为同一人作品。
潘文进而考察了怀素的生平，考定其生于开元二十五年〖七三七〗。
马云奇诗云：“怀素才年三十余，不出湖南学草书。
”可推知此诗作于早年未出湖南时，马的年龄显然超过怀素。
敦煌陷蕃在建中二年，其时马云奇应已是六十以上的老翁。
但仔细抽绎十二首陷蕃诗及另一组五十九首作品，作者应是盛年的男儿，诗中全没有流露老翁的口吻。
因而确定《白云歌》以下十二首不可能是马云奇所作。
同时，潘文也推测七十余首陷蕃诗的作者可能是“落蕃人毛押牙〖衙〗”。
〗）-66-。

知君桃李遍成蹊，故托乔林此处栖。
虽然灌木凌云秀，会有寒鸦夜夜啼。
（〖1〗以上十三首诗从伯二五五五残卷中录出。
第一首下题名马云奇。
因为这些诗格调相似，其中有多首咏及被吐蕃拘系之事，故可定为一人作品。
这个残卷中还有五十九首伕名诗〖已编入第二卷〗，也是唐代中期我国国内民族战争中被吐蕃拘系的敦煌汉族人所写。
这些诗，过去未见著录，《全唐诗》也没有收入。
有三生前在巴黎图书馆将这一残卷全文录出，以后又作过整理加工，惜未最后定稿。
现据舒学同志的整理稿校对后辑入本卷。
〖2〗马云奇的生平目前虽无资料可查，但从这十三首的内容来看，尤其是从第一首《怀素师草书歌》所写的怀素情况来看，诗的写作时间与卷二那五十九首伕名诗大致相近，即在公元七五八--七八一年吐蕃逐渐侵吞河陇地区，而西州、沙州尚为唐军坚守之时。
〖对马云奇诗及卷二无名氏残诗集的作者近年有些学者提出了不同看法。
现摘录柴剑虹、潘重规的文章如次，以供参考。
〖3〗）-65-（柴剑虹《敦煌伯二五五五卷“马云奇诗”辨》〖刊《中华文史论丛》一九八四年第二辑〗认为，伯二五五五卷中马云奇的诗只有《怀素师草书歌》一首，其余十二首与另外五十九首一样，均是一位佚名的落蕃人所作。
他指出，该卷第一部分正面抄唐人诗一百五十六首，文两篇，背面抄诗三十二首，应是唐人诗文选集残卷。
从抄写情况看，正面显系一人笔迹。
那五十九首坆名诗抄写格式稍异，大多数诗题完整，且高出一格抄，内容又紧密衔接，作者自抄的可能性很大。
背面所抄，署名马云奇的只有《怀素师草书歌》一首，此诗诗题低两格抄，署名又和诗题空两格，且用大字抄写。
《白云歌》等十二首抄于此诗之左，并无署名，而且马上改变了抄写格式，字体也缩小了一倍，诗题顶格。
这十二首诗从抄写格式到内容、风格均与马云奇《怀素师草书歌》迥异，却与写卷正面那五十九首佚名诗连贯一气。
他将两组诗相比较后，认为有两点值得注意：第一，作者身世相同，诗的内容一致；第二，有些诗句极为相仿，似出一人之手，两组诗可能为同一人所作。
他并推测这两组诗的作者，可能即为紧接前五十九首诗抄录刘商《胡笳十八拍》后又自加一拍的“落蕃人毛押牙”。
关于马云奇，柴剑虹考证其《怀素师草书歌》应作于大历六年冬至九年春之间。
并推测其可能到过河西一带，苏联藏敦煌残卷中有岑参《敦煌马太守后亭歌》，这位马太守是否马云奇，尚有待确定。
〖4〗潘重规《敦煌唐人陷蕃诗集残卷作者的新探测》〖刊一九八五年六月出版的《汉学研究》第三卷第一期〗一文，为作者在巴黎国家图书馆东方稿本部披阅敦煌原卷后写成，也认为马云奇是陷蕃诗集作者之一的说法是错误的。
潘文指出伯二五五五卷钞写诗文很多，也很杂乱。
马云奇《怀素师草书歌》后是没有作者姓名的《白云歌》等诗，前者字体较大，后者较小，并非同一人所书。
因此，不可根据前一首诗的作者，便牵连以下没有作者姓名的诗篇归属为同一人作品。
潘文进而考察了怀素的生平，考定其生于开元二十五年〖七三七〗。
马云奇诗云：“怀素才年三十余，不出湖南学草书。
”可推知此诗作于早年未出湖南时，马的年龄显然超过怀素。
敦煌陷蕃在建中二年，其时马云奇应已是六十以上的老翁。
但仔细抽绎十二首陷蕃诗及另一组五十九首作品，作者应是盛年的男儿，诗中全没有流露老翁的口吻。
因而确定《白云歌》以下十二首不可能是马云奇所作。
同时，潘文也推测七十余首陷蕃诗的作者可能是“落蕃人毛押牙〖衙〗”。
〗）-66-。

殊乡寂寞使人悲，异域留连不暇归。
万里山河非旧国，一川戎俗是新知。
寒天落景光阴促，雪海穹庐物色稀。
为客终朝长下泣，谁怜晓夕老容仪。

□来临水吊愁容，忽睹愁容泪满胸。
肝胆隳离凡几度，云山阻□况千重。
（阙字，项补“隔”。
）心殊语异情难识，东步西驰意不从。
羁绁祇今肠自断，更闻哀雁叫噰噰。

髪为多愁白，心缘久客悲。
更遭缧绁事，因此改容仪。

故人相见汾酒龙钟，总为情怀昔日浓。
随头尽见新白髪，何曾有个旧颜容！-75-。

百度看星月，千回望五更。
自知无夜分，乞顾早天明。
（〖1〗以上五十九首诗，与卷一所着录的马云奇诗一道钞写在伯二五五五残卷上，按其内容和编次，当是一人所写，可惜这个作者的姓名已不可考知。
从诗的内容看来，这个作者很可能是一位身遭吐蕃拘禁的敦煌使臣。
这些诗所表现的时间和地点，约在唐代宗大历元年〖七六五〗凉州陷于吐蕃到德宗建）-76-（中二年〖七八一〗敦煌沦陷之间。
作者在冬日从敦煌马圈口堰出发，出使吐谷浑，经过墨离海，次年夏到青海，却不幸被拘禁，失去了人身自由；又经过临水，度赤岭，次白水戍，到达被吐蕃占据的临蕃。
他所经历的时间，正是吐蕃极盛、河陇沦陷，安西、北庭与中原音讯断绝之时，因此诗中所反映的思想状况，代表了当时西北边塞广大文人士子的心情。
同时，这些诗实际上又是当时河陇地区的纪行诗，诗中所描述的边塞地区的自然风貌、游牧地带的典型景物以及被吐蕃攻陷后的边镇守捉的荒凉景象，在别的唐人边塞诗中均不多见，因此，它们无论在历史，或文学史，或民族文化交流的研究上，都有着不可忽视的宝贵价值。
〖有关伯二五五五残诗卷，可参看柴剑虹《敦煌唐人诗文选集残卷〖伯二五五五〗补录》，见《文学遗产》一九八三年第四期。
〗）。

百度看星月，千回望五更。
自知无夜分，乞顾早天明。
（〖1〗以上五十九首诗，与卷一所着录的马云奇诗一道钞写在伯二五五五残卷上，按其内容和编次，当是一人所写，可惜这个作者的姓名已不可考知。
从诗的内容看来，这个作者很可能是一位身遭吐蕃拘禁的敦煌使臣。
这些诗所表现的时间和地点，约在唐代宗大历元年〖七六五〗凉州陷于吐蕃到德宗建）-76-（中二年〖七八一〗敦煌沦陷之间。
作者在冬日从敦煌马圈口堰出发，出使吐谷浑，经过墨离海，次年夏到青海，却不幸被拘禁，失去了人身自由；又经过临水，度赤岭，次白水戍，到达被吐蕃占据的临蕃。
他所经历的时间，正是吐蕃极盛、河陇沦陷，安西、北庭与中原音讯断绝之时，因此诗中所反映的思想状况，代表了当时西北边塞广大文人士子的心情。
同时，这些诗实际上又是当时河陇地区的纪行诗，诗中所描述的边塞地区的自然风貌、游牧地带的典型景物以及被吐蕃攻陷后的边镇守捉的荒凉景象，在别的唐人边塞诗中均不多见，因此，它们无论在历史，或文学史，或民族文化交流的研究上，都有着不可忽视的宝贵价值。
〖有关伯二五五五残诗卷，可参看柴剑虹《敦煌唐人诗文选集残卷〖伯二五五五〗补录》，见《文学遗产》一九八三年第四期。
〗）。

掖庭娇幸在蛾眉，争用黄金写艳姿。
始言恩宠由君意，谁谓容颜信画师。
微躯一自入深宫，春华几度落秋风。
君恩不惜便（更）衣处，妾貌应殊画壁中。
闻道和亲将我敞（撇），选貌披图遍宫掖。
图中容貌既不如，选后君王空悔惜。
始知王意本相亲，自恨丹青每误身。
昔是宫中薄命妾，今成塞外断肠人。
九重恩爱应长谢，万里关山愁远嫁。
飞来北地不胜春，月照南庭空度夜。
夜中含涕独婵娟，遥念君边与朔边。
毳幕不同罗帐日，毡裘非复锦衾年。
长安高阙三千里，一望能令一心死。
秋来怀抱既-77-不堪，况复南飞雁声起。

掖庭娇幸在蛾眉，争用黄金写艳姿。
始言恩宠由君意，谁谓容颜信画师。
微躯一自入深宫，春华几度落秋风。
君恩不惜便（更）衣处，妾貌应殊画壁中。
闻道和亲将我敞（撇），选貌披图遍宫掖。
图中容貌既不如，选后君王空悔惜。
始知王意本相亲，自恨丹青每误身。
昔是宫中薄命妾，今成塞外断肠人。
九重恩爱应长谢，万里关山愁远嫁。
飞来北地不胜春，月照南庭空度夜。
夜中含涕独婵娟，遥念君边与朔边。
毳幕不同罗帐日，毡裘非复锦衾年。
长安高阙三千里，一望能令一心死。
秋来怀抱既-77-不堪，况复南飞雁声起。

两树夹招提，三春引影低。
叶中微有字，阶下已成蹊。
含气同修短，分条德且齐。
不容凡鸟坐，应欲俟栖。

右诗五十九首，钞写在伯二五五五卷，按其内容和编次，当是一个作者的诗集，可惜这个作者的姓名不可考了。
这五十九首诗所表现的时间和地点，是在某一年的冬天，作者被吐蕃所俘虏，从敦煌经过阳关的南面进入退浑国界，便折向东南行，第二年夏天到达青海。
在青海附近好像停留了一个较短的时期，到了秋天，又经过赤岭、白水被挟到临蕃。
在临蕃，大约住了一年多的时间（从第二年秋住到第四年春）。
作者被吐蕃俘虏的年代，是可以根据上述行程作推测的。
从敦煌入退浑国，又经赤岭到临蕃，这些地方，正值短时期的被吐蕃侵扰或占据。
所以作诗的年代，不应早于走元七六○年放弃安西四镇以前，也不能晚的七八五年敦煌陷蕃以后。
-86-作者最后所经过和被囚系的地方：赤岭、白水和临蕃，都在陇西郡的鄯城，赤岭一向是唐蕃交界上互市的地方，还立有交界碑。
白水是唐兵驻守的地方，叫做绥戎职。
可是作者在白水看到的是“汉家封垒徒千所，失守时更历几春。
”“今时百草遍城阴，隤墉穷巷无人迹，独树狐坟有鸟吟”，则又应该是在鄯城陷蕃的时候。
按公元七四一年吐蕃曾攻陷鄯城的振武军，七六三年，陇州全部陷入吐蕃。
所以，若作进一步的推求，这些诗颇有可能是七四一--七六三的二十二年间之内或稍前时代的作品。
作者“梦到沙州奉怀殿下”一诗很重要，也很难解。
因为在封建时代对所“奉怀”的称“殿下”不应是对将军或主帅的称呼，也不可能是皇帝，难解就在这个地方。
考《新唐书》卷八十《太宗诸子列传》和卷二百十六《吐蕃列传》，信安王李祎曾在七二七--九年间，奉诏与“河西陇右”诸军攻吐蕃，拓地至千里，因此，我颇疑猜作者所奉怀的殿下，就是信安王李祎。
这一推测如不错，则作者被俘的年代，度该是七二七--七六三年中间。
作者的身世，据《春日羁情》诗说“童身方剃削，弱冠导群迷。
儒释双披玩，声名独见跻”。
《晚秋羁情》诗又说“悄焉独立思畴昔，忽尔伤心泪旋滴。
常时游涉事文华，今日羁缧困戎敌”。
可见是一个学通儒释，颇有文华的人，所以能够被来到沙州的这位“殿下”“李祎”所赏识，叫他做了僧官或随从官员。
但不幸被吐蕃所俘虏。
被俘的原因不明白，由于同时被俘的人不少，可能是以地方人民和僧道的代表资格，去与吐蕃军议和，因而被虏的。
-87-作者到了临蕃好久，才知道被囚系的当中有他几个老朋友，只是“咫尺不相见”。
也是为了“非论阻碍难相见，亦恐嫌猜不寄书”。
还有敦煌的一个押牙四寂，却不幸死在那里了。
作者的思想并不高超，只是哭愁、哭病、思念家乡，几乎在每首诗里都要“断肠”。
在这样的情况之下，虽说偶尔流露出了“触槐常有志”的话，但接着就说“折槛为无蹊”，所希望的只是逃跑，或者“缧绁傥逢恩降日”。
对朋友则坦直的说出“一介耻无苏子节，数回羞寄李陵书”的话。
从这些表现，可以推断作者只是一个软弱文人（或僧人），并没有什么较明显的民族思想和气节。
但是就唐代吐蕃史料的缺乏来说，这些诗却有很高的史料价值。
可是，这个诗集为什么又传到敦煌呢？因此，颇疑作者终于脱离了吐蕃的缧绁，回到敦煌。
或者是信安王李祎等在恢复了鄯城失地（石堡城）的时候，把他们解放出来。
右诗十三首，格调均相似，除第一首外，又皆咏落蕃事，故可定为一人作品。
第一首下题马云奇名。
作者殆即马云奇。
马云奇的年代和事迹无考。
把第一首《怀素师草书歌》和李白的《草书歌行》（《分类补注李太白诗》卷八）相比较，可以推断他是开元、天宝年间人，他的落蕃是在公元七八七年安西、北庭陷蕃以前，而不是在以后。
马云奇的诗格较高，风节亦烈。
当他被吐蕃拘系的时候，他时常想到他和敌人的鬬争。
他惋惜的-88-是“战苦不成功”，所以怀念祖国以外，还常想“可能尽忠节，长遣困西戎”。
他的思想和节操似比前一佚名落蕃人高一等。
原载《中华文史论丛》一九八四年第二辑-89-。

-115-元侯松子宾，寓此掖垣职。
移疾多暇豫，孤斋恣闲息。
修迳接大野，重峦跨南北。
具物芬荣时，登攀各可极。
林间百鸟变，郊外千花织。
秦岭似云横，周原如黛饰。
洛中昔游衍，常闻故园忆。
清言尽场圃，嘉话数耘植。
梦想恒载驰，松篁若旧识。
酒情忽无限，琴意忻有得。
更阅青谿诗，逾励丹霞食。
贵者日已远，幸君惠容色。
朅来休颍阳，任予孤且直。
（同前见《大典》卷二五三九。
）。

-133-儿今赠君别，情知复会难。
莫言钗意小，可以挂渠冠。
（〖1〗《日本图经》卷二十二《艺文志》：“《游仙窟》一卷，唐张文成。
昌平学旧写八行本、容安书院旧写九行本、尾张真福寺旧写六行本刊本，卷首题《游仙窟》，宁州襄乐县尉张文成作，小说家言也。
宁州，注云属关内道，在去京三百里西北也。
日本人言是书作嵯峨天皇时，果尔，则唐元和间也。
陈氏矩得刊本。
”〖2〗汪辟疆《唐人小说》：“按张文成《游仙窟》一卷，唐时流传日本。
书凡数刻，中土向无传本。
河世宁曾据之骏补《全唐诗》，杨守敬始着录于，日本访书志》。
治唐稗者，始稍稍称焉。
余旧藏钞本，卷首有‘平等阁’及‘忠州李士棻随身书卷’二印记。
卷尾有‘壬午三月借遵义黎氏影写本重校’小字一行，乃知此本为芋仙旧藏。
芋仙与莼斋有缟纻之雅。
黎氏在日本刻《古逸丛书》，尝以初印本寄李，李累索之，不以为贪。
则此本原钞，或即出诸黎氏，未可知也。
原钞卷首题‘宁州襄乐县诗张文成作’。
世因定为唐张鷟所撰。
鷟字文成，深州陆泽人。
两《唐书》并附见《张荐传》。
鷟儿时梦紫文鸑鷟，其祖谓是儿当以文章瑞朝廷，因以为名字。
调露初，登进士第，授岐王府参军。
八举皆登甲科，大有文誉。
调长安尉，迁鸿胪丞。
凡四参选，判策为铨府之最。
员半千谓人曰：‘张子之文，如青钱万选万中。
’时目为青钱学士。
然性褊躁，不持士行。
姚崇甚薄之。
开元初，御史李全交劾鷟讪短提政，贬岭南。
旋得内徙，入为司门员外郎。
卒。
鷟下笔敏速，言颇诙谐，大行于时，后进莫不传记。
新罗、日本东夷诸番，尤重其文。
每遣使入朝，必出重金贝以购其文。
惟浮艳少理致，论著亦率诋诮芜秽。
〖以上摘两《唐书》有本传〗《大唐新语》亦称鷟后转洛阳尉，故有《咏燕诗》。
其末章云：‘变石身犹重，衔泥力尚微。
从来赴甲第，两起一双飞。
’时人无不讽咏云云。
今鷟书之传于今者，有《龙筋鳯髓判》及《朝野佥载》，而《游仙窟》一卷无传，其目亦不见史志及诸家着录。
然据两《唐书》即称日本、新罗争传其文，而《新语》《咏燕》与《龙筋鳯髓》之作，浮艳鄙倍，与此篇辞旨正复相同。
据此，则《游仙窟》之出于张鷟，当非伪造也。
”“又按《游仙窟》不传于中国，至日本人推重其书，则自唐以来，迄今弗衰，故文学蒙其影响。
其流传日本之年岁可考者，据庆安五年〖清顺治九年〗刻本，前有文保三年〖元延祐六年〗文章生英房序，有‘嵯峨天生书卷之中撰得《游仙窟》’之语。
日本嵯峨天皇当唐元和、长庆间，则是中唐时此书已流传）-134-（日本矣。
惟日本最古之《万叶集》卷四有大伴家持《赠坂上大纕歌》十五首，辞意多与此书相同，后人评论，如契冲阿阇梨，遂继为出于《游仙窟》。
前乎此者，尚在山上忆良《沈疴自哀文》亦引《游仙窟》云：‘九泉下人，一钱不值。
’山上在圣武天皇天平之世，此文为山上末年之作，正当唐开元二十一年。
是此书于刊载元张鷟尚在之时，即已传至日本，又早于嵯峨天皇八十余年。
此征诸《万叶集》可信者也。
窃意张氏此书，当为早年一时兴到之作。
当时有无寓意，今不可知。
惟日本当赵宋南渡之时，有西行法师传钞之《唐物语》一书，其第九章述及《游仙窟》本事，定为张文成爱慕武则天而作。
平康赖《宝物集》卷四亦：‘则天皇后，高宗之后也。
遇好色者张文成，得《游仙窟》之文，所谓“可憎病鹊，夜半惊人”，即指当时之事也’云云。
日人幸田露伴着《蜗牛庵夜谈》，颇疑此为莲花六郎之传讹。
因易之、昌宗姓张，而二人之父为张行成，〖按易之、昌宗为张行成之族孙，非其父也。
易之父名希臧，见两《唐书》。
〗文成恰有《游仙窟》之文，遂牵合而有此一段传说，固不足深信者也。
至其书辞旨浅鄙，文气卑下，了无足取。
惟唐人口语，尚赖此略存。
”）-135-。

树福金岩顶，妆岩琢石成。
真容绘美素，图镂万年荣。

乡路辕思北，家林巷喜雨。
以上各句见《四部丛刊》本《唐诗纪事》卷二十八，注云：“出《江邻几杂志》。
”（《唐诗纪事》卷二十八《李揆》条云：“揆与饶州刺史封渐仲容叔霁连句，揆笔力遒媚。
”）。

霜天月照夜河明，客子思归别有情。
厌坐长宵愁欲死，忽闻邻女𢭏衣声。
声来继续因风至，夜久星低无暂止。
自从别国不相闻，今在他乡听相似。
不知彩杵重将轻，不悉青砧（一作“砧”）平不平。
遥怜体弱多-145-香汗，预识更深劳玉腕。
为当欲救客衣单，为复先愁闺阁寒。
虽忘容仪难可问，不知遥意怨无端。
寄异土兮无新识，想同心兮长叹傦。
此时独自闺中闻，此夜谁知明眸缩。
忆忆兮心已悬，重闻（一作“闭”）兮不可穿。
既将因梦寻声去，只为愁多不得眠。
（诗见金毓黻撰集《渤海国志长编》卷十八引《经国集》十三。
）。

-188-宴宾容易小筵成，隼击秋原助放情。
红袖退行鞍上语，白眉迂步马前迎。
一冬霜意先黄叶，两路风威动翠旌。
须道孔融樽已满，不劳台下说余酲。

远派通催急，层栏架柱牢。
中开一合静，外拔两檐高。
{山瓦}崪基崇岸，湾环隘近艘。
劲竿红旆展，长镫紫囊韬。
旧好千金诺，新题一笔操。
开怀侵月露，惜别话风涛。
尽纳黄泥水，平分沼沚毛。
诗能拘咫寸，-212-酒妙乏丝毫。
不止才无敌，非论运合遭。
宦情周上智，美论逸诸曹。
拟义临戎钺，从容宰社刀。
三千藂秀彦。
百万举名豪。
死士曾无悔，生民肯更逃。
下帘欣继烛，归路止排篙。
彩柚撩青鬓，金舡泛白醪。
韵惭高手压。
文岂拙词褒。
贾谊犹兴叹，杨雄重返骚。
不当离急引，应获在甄陶。
强逐騑騑驷，徒瞻孑孑旄。
何堪纵高祖，生意任庭蒿。

逆旅杨州郭，音容幸此遭。
酒浆曾不罢，风月更何逃。
寺塔排云直，闾门架水牢。
烟笼春树薄，日映曙楼高。
碧草连除卷，青旗指浊醪。
粉胸斜露玉，檀脸慢回刀。
跃马君心劲，嗔奴我气亭。
尾生从抱柱，颜子也酺糟。
赤柏看眉睫，生憎惜羽手。
北邙终寂寞，南国且游{彳敖}。
觱篥行移束，箜篌旋转绦。
袖因迎顐破，肩为请挼劳。
未省求媒氏，焉能泥贼曹。
拣花偷芍药，和叶窠樱桃。
闷口无端语，穷头尽兴-214-搔。
覆身唯绿葛，医病只青蒿。
事过宜他哂，诗成茍自褒。
醉时心烂漫，别夜眼号咷。
接席观诚忝，升堂迹贵叨。
殷勤欲离抱，为尔一挥毫。

穷贱正相仍，逢君又广陵。
坐愁身兀兀，行信脚腾腾。
小巷朝歌满，高楼夜吹凝。
月明街廓路，星散市桥灯。
钝仆常羞使，赢骖半醉乘。
酷遭狂客引，刚被俗人憎。
睚眦宁宜惯，趦趄茍未能。
坊期瑞芝宿，阁询庆云登。
迥眺江千里，高临塔九层。
山岚开碧罅，海日上红棱。
曲岸盘回出，飞栏斗峻凭。
鹭鸶行浅草，龟壳上新菱。
野霁岗形兀，林昏地气蒸。
春天聊共赏，夏日几同瞢。
自给劳方寸，官沽厌窄升。
坚强心似石，险峭志如陵。
闷极行挑耳，狂来起扼肱。
肠风终作疹，肺病不为征。
玉树当巡打，香球带柏承。
暗归逃酒席，私语结钩朋。
僻性从他论，幽情且自矜。
砌开红艳槿，庭架绿阴藤。
冷滑连-215-心簟，轻疏着体缯。
被裁新蜀锦，光砑小吴绫。
久滞终何益，长贫也未应。
莫轻垂耳骥，须看脱鳞鹏。
善恶都钤口，存亡只抚膺。
楚才君漫倚，荆璞我虚凭。
委顺容如妾，幽迂论若僧。
早知身足累，近信卜无征。
画虎诚堪诮，雕虫讵可称。
扫门踪魏勃，开阁𥩟孙弘。
勿易侵苗鼠，须防止棘蝇。
足忧行夜露，心惧履春冰。
旅望孤烟起，乡愁远水澄。
每思人似玉，长愿酒如渑。
去国程无尽，离筵思不胜。
感恩因病雀，逐物甚饥鹰。
讵忆园蔬灌，唯希社肉秤。
冤雠闲物在，知己大官薨。
郄弟终须得，蘧非誓欲惩。
看看重西去，从此又兢兢。

二雅泄诗源，滂滂接涟漪。
宣尼昔道{卄/氵史}，豁豁无阻疑。
小开作泾港，大涨为塘陂。
可令万顷澄，可使百派支。
生民茍灌溉，九谷长蕃滋。
何意束晳徒，《补亡》辄继之。
安知去圣远，立旨无乖隳。
五言起李陵，-216-其什伤远离。
雄材耻小用，属咏隅成规。
后时班婕妤，团扇托忧悲。
枚情既云妙，蔡韵肯容卑。
建安陈思王，龙变五不知。
刘桢骨气真，王粲文质奇。
阮公先兴亡，陆氏以才推。
雅怨止潘子，高摽存左思。
延年得殊致，灵运拔英姿。
沈侯美玉蕴，谢守文锦摛。
江词骋奇妙，鲍趣出孤危。
飘飘喜泽翁，于在务脱遗。
陈隋后诸子，往往沙可披。
拾遗昔陈公，强立制颓萎。
英华自沈宋，律唱{牙丿=丶}相维。
其间岂无长，声病为深宜。
江宁王昌齢，名贵人可垂。
波澜到李杜，碧海东弥弥。
曲江兼在才，善奏珠累累。
四面近刘复，远与何相追。
迩来韦苏州，气韵甚怡怡。
伶伦管尚在，此律谁能吹。

四周寒暑镇湖关，三卧漳滨带病颜。
报国虽当存死节，解龟终得遂生还。
容华渐改心徒壮，志气无成鬓早斑。
从此使归林薮去，更将余奉买南山。
（见海宁吴骞《拜经楼诗话》卷二第十七条。
同治《增修宜兴县壹》卷十《艺文志》亦载之。
）（又见《古今图书集成·山川典》卷九九《善权洞部》。
）（〖1〗《拜经楼诗话》卷二：“唐李𧏖诗世不多见。
宜兴善卷二毅题石壁一首曰〖诗略〗。
盖𧏖太和时尝见白龙于此，其诗尚有元和遗音。
𧏖本名虬，将赴举，梦名上添一画成虱字，及寤，曰：‘虱者，𧏖也。
’乃更名，果登第。
皆可补《全唐纪事》之遗。
”望按：《全唐文》卷七八八收李𧏖《请自出俸钱收赎善权寺事奏文》一篇，略谓“寺在县南五十里离墨山，是齐时建立。
……寺内有洞府三所。
号为干洞者，石室通明处可坐五百余人，稍暗处，执炬验入，不知深浅。
……洞门直下便临大水洞，潺湲宛转，湍濑实繁，于山腹内漫流入小水洞。
小水洞亦是一石室，室内水泉无底，大旱不竭。
洞门对斋堂厨库，似非人境。
洞内常有云气升腾，云是龙神所居之处。
臣大和中在此习业。
……臣怀此冤愤近三十年。
……今请自出俸钱依元买收赎，访名僧主持，教化同力，却造成善权寺。
……”诚如此文所云，大和中李𧏖曾于此习业，三十年后始出俸钱收赎，推其时当在壹宗咸通中。
然则题此诗于寺壁，要亦咸通间事矣。
）-248-。

吾道岂便丧，时人自不容。
白头伤久别，青眼忆相逢。
萍迹风波急，荷衣雾露浓。
空编太平颂，天子未登封。
（以上均见《永乐大典》卷一一○○○“六姥”“府”字“明府”条〖十一函一百十册〗。
（以上诸诗，《永乐大典》皆注明出王贞白《灵溪集》。
《直斋书录解题》卷十九着录此集，共七卷，今不存。
）。

金鳌腾腾高百丈，昔者曾游东海浪。
女娲断足奠坤舆，怒身化作安吴嶂。
骨肉虽变魂魄鲜，千秋万古生云烟。
闲花老树满馥郁，飞走异类争蹁跹。
草堂熟对忽诧异，念在神仙广游戏。
琴高跨鲤如跨驴，初成乘龙较容易。
我今自号钓鱼郎，丝纶倍比任公长。
愿言活汝骑脚底，御风直造星辰傍。

土德承余烈，江南广旧恩。
一朝人事变，千古信书存。
哀挽周原道，铭旌郑国门。
此生虽未死，寂寞已消魂。
（以上二首角《宋诗纪事》卷三。
）（见《东轩笔录》卷一、《宋朝事实类苑》卷三六。
第一首第四句“白草”二字，《东轩笔录》作“芳草”、《宋朝事实类苑》作“荒草”。
）（〖1〗宋翟耆年《籀史》：“徐铉鼎臣从李煜归朝，为银青光禄大夫、右散骑常侍。
太平兴国中，李煜薨，诏侍臣撰煜神道碑。
有欲中伤铉者，奏曰：‘吴王事，莫若徐铉为详。
’遂诏铉撰。
铉泣曰：‘臣旧事李煜，陛下容臣存故主之义，乃敢奉诏。
’太宗许之。
铉但推言历数有尽，天命有归而已。
其警句云：‘东邻构祸，南箕扇疑，投杼致慈亲之惑，乞火）-269-（无邻妇之词。
始劳因垒之师，终后涂山之会。
’太宗览之，称叹不已。
异日复得铉所撰《吴王挽词》，今传者二首云云。
铉被诏撰《江南录》，故有‘信书’之句。
东邻谓钱俶也。
”〖2〗望按：如《籀史》所载，知挽辞二首之作，已在入宋之后。
以所涉李煜，曾是南唐之主，而徐铉生活于五代者亦四十余年，且《全唐诗》徐铉卷亦收其仕宋后篇什，故仍援例录补，俾成完帙。
）。

（昨得谢课书，希于京秩之中更与迁转。
余以诸儿侄辈生长以来，未谙外事，艰难损益，懵然莫知，因抒古诗一章晓之。
）去年初释褐，一命列蓬丘。
（谓谢课。
）青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲陵（《纪事》“陵”作“凌”。
）云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚忧游。
生逢世多僻，委任信沉浮。
仕宦不喜达，吏隐同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不堕（《纪事》“堕”作“惰”。
）为箕裘。
二十中甲科，頳尾化为虬。
（二十三进士及第，今举全数。
）三十入翰苑（时三十三，），步武向瀛州。
四十登宰辅（年四十一），貂冠侍冕旒。
备位行一纪，将何助帝猷。
既非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉田侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功。
安得专（《纪事》“专”作“霑”。
）厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
（曾参云：“十目所视。
”古人云：“千人所指。
”言可畏。
）借问尔与吾，如何不自愧？戒尔学立身，莫若先孝悌。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学-271-而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
《相鼠》与《茅鸱》，宜鉴诗人剌。
（《毛诗》：“《相鼠》，刺无礼。
”《左传》：“茅鸱”，刺不恭。
）戒尔勿放旷，放旷非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性。
化为凶险（《纪事》“险”作“暴”。
）类。
古今倾败者，历历皆可记。
戒尔勿多言，多言者众（《纪事》“者众”作“众所”。
）忌。
茍不慎枢机。
灾危从此始。
是非毁誉间，适足为身累。
举世重交游，拟结金兰契。
忿怨容易（《纪事》“容易”作“从是”。
）生，风波当时起。
所以公君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，籧篨与戚施。
举世重任侠，（《史记》：“轻死重义曰侠。
”）呼俗（《纪事》“呼俗”作“俗呼”。
）为气义。
（《纪事》“气义”作“义士”。
）为人赴急难，往往陷刑死。
所以马援书，殷勤戒诸子。
（马援告儿孙书，甚非此事。
）举世贱清素，奉身好华侈。
肥马衣轻裘，扬扬过闾里。
虽得巿童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹非悯我，勿使著罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。
（见《宋文鉴》卷十四。
以《宋诗纪事》校之。
）（此诗疑作于入宋后。
）（〖1〗《宋史》卷二四九《范质传》：“从子校书郎杲求奏迁秩，质作诗晓之。
时人传诵，以为劝戒。
”）-272-。

圣主钦崇教，千光显绀容。
映云窗绮暖，笼月箔花重。
净刹香风远，危阑碧雾浓。
胜因良以咏，华国一斯逢。

（颜真卿、陆羽、李萼、裴修、康造、汤清河、清昼、陆士修、房夔、颜粲、颜颛、颜须、韦介、李观、房益、柳淡、颜岘、潘述）竹山招隐处，潘子读书堂。
（真卿）万卷皆成袠，千竿不作行。
（陆羽）练容飡沆瀣，濯足咏“沧浪”。
（李萼）守道心自乐，下帷名益彰。
（裴修）风来似秋兴，花发胜河阳。
（康造）支策晓云近，援琴春日长。
（汤清河）水田聊学稼，野圃试条桑。
（清昼）巾折定因雨，履穿宁为霜。
（陆士修）解衣垂蕙带，拂席坐藜床。
（房夔）檐宇驯轻翼，簪裾染众芳。
（颜粲）草生遽近砌，藤长稍依墙。
（颜颛）鱼乐怜清浅，禽闲熹颉行。
（颜须。
行当作“颃”）空园种桃李，远墅于此牛羊。
（韦介）读《易》三时罢，围碁百事忘。
（李观）境幽神自王，道在器犹藏（房益）昼歠山僧茍，宵传野客觞。
（柳淡）遥峰对枕席，丽藻映缣缃。
（颜岘）偶得幽栖地，无心学郑-284-乡。
（潘述）（见《三长物斋丛书》本《颜鲁公文集》卷十二，宁乡黄本骥编订。
）（〖1〗连句诗后有黄本骥案语，曰：“连句，即联句也。
裴修，前梁县尉。
康造，会稽人，推官。
汤清河，大理评事。
房夔，河南人。
颜粲，鲁公族人。
李观，字元宾，赵郡赞皇人，洛阳丞，迁太子校书郎。
房益，河南人，詹事司直，《湖州志》作武康人，官监察御史。
此诗《全唐诗》未载，据石刻本补录。
”〖2〗望按：陆羽字鸿渐，曾撰《茶经》三卷。
李萼字伯高，赵人，擢制科，历官庐州刺史。
清昼，即释皎然，吴兴人，本姓谢氏。
陆士修，嘉兴县尉。
颜颛、颜须，并真卿族侄。
颜岘，真卿兄子。
余待考。
）。

-287-掖庭娇幸在娥眉，争用黄金写艳姿。
始言恩宠由君意，谁谓容颜信画师。
微躯一身入深宫，春华几度落秋风。
君恩不惜便衣处，妾貌应殊画辟中。
间道和亲将我敞，选貌披图遍宫掖。
图中容貌既不如，选后君王空海（望疑“悔”字之误）惜。
始知王意本相亲，自恨舟（望疑“丹”字之误）青每误身。
昔是宫中薄命妾，今成塞外断肠人。
九重恩爱应长谢，万里关山愁远嫁。
飞来北地不胜春，月照南庭空度夜。
夜中含涕独婵娟，遥念君边与朔边。
毳幕不同罗帐日，毡裘非复锦衾年。
长安高阙三千里，一望能令一心死。
秋来怀抱既不堪，况复南飞雁声起。
（此诗见刘复《炖煌掇琐》三四。
题虽标连句，然不着诸词人姓名，故仍以常诗视之。
此诗又见于王重民《〈补全唐诗〉拾遗》。
王辑本刊出于本书成书之后，故两存之。
）。

-287-掖庭娇幸在娥眉，争用黄金写艳姿。
始言恩宠由君意，谁谓容颜信画师。
微躯一身入深宫，春华几度落秋风。
君恩不惜便衣处，妾貌应殊画辟中。
间道和亲将我敞，选貌披图遍宫掖。
图中容貌既不如，选后君王空海（望疑“悔”字之误）惜。
始知王意本相亲，自恨舟（望疑“丹”字之误）青每误身。
昔是宫中薄命妾，今成塞外断肠人。
九重恩爱应长谢，万里关山愁远嫁。
飞来北地不胜春，月照南庭空度夜。
夜中含涕独婵娟，遥念君边与朔边。
毳幕不同罗帐日，毡裘非复锦衾年。
长安高阙三千里，一望能令一心死。
秋来怀抱既不堪，况复南飞雁声起。
（此诗见刘复《炖煌掇琐》三四。
题虽标连句，然不着诸词人姓名，故仍以常诗视之。
此诗又见于王重民《〈补全唐诗〉拾遗》。
王辑本刊出于本书成书之后，故两存之。
）。

何人凿碧沼，待我照衰容。
洗药余香在，开函古镜空。
心闲闻细溜，波静卧乔松。
欲问仙源路，无由见落红。
（同前。
）（〖1〗《洞霄图志》卷五《人物门·唐高道白威仪先生》条：“白元鉴，不详其字，西川成都府人。
高祖君敏，武德功臣。
父）-301-（洪演，高蹈不袭封，娶申屠氏，生一子，即先生也。
玄宗幸蜀时，为威仪道士，住上皇观。
志在绝俗，逍遥遐举，周览山川，访前贤高蹈之躅，得余杭天柱观，止焉，四十年矣。
元和十二载八月解化，瘗于天柱山大涤洞东北。
尝有《山中十咏》。
赞曰：有志绝俗，白公威仪。
自蜀来南，名山栖迟。
元酒味淡，大音声希。
积四十年，无人见知。
山中遗老，传诵十诗。
适兴而已，不矜能之。
”〖《知不足丛书本》〗）。

巉嵒绝顶欲摩天，海日初开一朵莲。
势削不容凡树木，格高唯惹好云烟。
点苏寒影妆新雪，戛玉清音喷细泉。
静想蓬莱只如此，应当月夜会群仙。

乾坤造化有神功，胜地安然气象雄。
马迹印开苍石上，龟头横插白云中。
山高每有神仙过，寺号能仁天子封。
试剑石边风拂拂，虎跑泉内水溶溶。
龙吟南岭崎山雨，虎啸东林什子风。
舍利塔中遗释子，观音崖上礼慈容。
天开云现瑠璃碧，日落霞明玛瑙红。
岩畔芊芊罗汉草，领头郁郁大夫松。
望龟亭内迎仙客，喷雪崖前活水通。
万里黎民皆润泽，一堂贤圣总虚空。
游山宰相书名字，采药仙人留迹踪。
-324-任是丹青描不就，恍疑身世九霄宫。
（《弘治黄州府志》七《艺文》）。

半径寻仙迹，危峰望帝州。
千山红日媚，万壑白云浮。
坐石花容笑，穿林鸟语愁。
招呼玄鹤下，撚捋紫芝柔。
铸鼎龙归洞，惊旗虎负丘。
高栖谋未遂，胜景至须留。
岩谷连声应，漳湖合派流。
飘然歌一曲，缥缈在瀛州。
（以上《康熙漳浦县志》十八《艺文》下）。

洛水多清泚，崧高有白云。
圣朝容隐逸，时得咏南薫。
（《古今图书集成》）（宋姚宽《西溪丛语》卷上云：“长兄伯声云：洛中董氏蓄雷琴一张，中题云〖引前四言诗，略〗。
状其声也。
其外漆下隐有朱书云〖引后五言诗，略〗。
此诗见《宋之问集》。
”据此，应仅后首为宋之问作。
又此为后人取宋诗题雷琴此拟题为《题雷琴》，误。
雷琴因雷威所制而得名，雷威为大历间人，宋之问不及见。
）。

昔日管弦调，将人舞细腰。
悬知今日恨，谁分昔时娇。
弃妾频登陇，从军几度辽？可怜香草夜，空见落花朝。
泪滴珠难尽，容残玉易销。
偿随明月去，（“偿”，赵遂之云当作“傥”。
）莫道梦魂遥。
（《永乐大典》三○○五人字韵引《玉台后咏》）-332-。

吴楚分江镇，华容改旧城。
讶君来远谒，知有去思情。
风度沅湘险，烟还云梦平。

病耳蚊过似走雷，杖行犹怯步难回。
一舠白水牵愁断，两束黄香拭泪开。
了悟世缘容直往，徘徊梦影或双来。
远公自看莲花漏，无复宗雷过讲台。
（《古今图书集成·神异典》二一一《居士部》）-351-。

扬舲穷海岛，选胜访神仙。
鬼斧巧开凿，仙踪常往还。
东瓯冥漠外，南越渺茫间。
为问容成子，刀圭乞驻颜。
（《古今图书集成·职方典》一一○八《福宁州部》）-372-。

忆昔辛未岁，诏书下江酒濡。
尽室赴礼官，脂车杂辎𫐌。
行役过梁苑，淹留经圃田。
（郡君表姐婿元俯为宣武从事，权理宋州，郡君从婿李融，时为郑州，各淹留累日。
）秦关信百二，征驾逾三千。
仙掌眺莲峰，灵祠谒八天。
驺驭俨已驻，女巫争来前。
动容既纷若，展敬方肃然。
（时为女竺所导，过于恭敬，不能具举。
）蹇步入国门，华簪拱祥烟。
谏曹迨居守，倏已十六迁。
及兹东乘辕，二十余三年。
盛明受恩泽，清近皆联翩。
忽当礼寺重，俄忝相印悬。
陈力才不任，乞骸词颇坚。
解龟罢八鼎，赐剑犹要么泉。
鄙夫何所能，实赖中馈贤。
谈笑皆体远，箴规谅才全。
拜恩理晨装，诏使来骈阗。
风生鞍马疾，日出旌旗鲜。
信宿历道途，曩游记周旋。
暂别亦不易，沉疴今未痊。
医文验桐君，道术依竺干。
庶凭神明佑，得使疾恙蠲。
（医工辅氏，深于药术诊切，大-383-比丘尼优昙持念精至，并约同来，累路将护。
）永怀心如惔，引望脰已{疒/肙}。
离披夏云尽，皎镜秋月圆。
开缄讽色丝，撰日驰平肩。
延企劳梦寐，涕洟暗潺湲。
想君路经兹，还复申祝延。
摄拜奠清酤，相期保华颠。
远惭周君较，聊拟顾彦先。
殷勤俟来报，泪墨书此篇。
（同前十）。

伤嗟垒巢燕，虽巧无深见。
修营一个窠，往复几千转。
双飞碧水头，对主动权虹梁畔。
身缘觅食疲，口为衔泥烂。
驱驰九夏初，方产巢中卵。
（“产巢”，一作“有窠”。
）停腾怕饥渴，抚养知寒煖。
怜惜过于人，衔虫𫗪皆遍。
（“𫗪”，一作“喂”）父为理毛衣，母来将食𫗴（一作“眩”）。
一旦翅翼成，（“一旦”句，一作“一旦翅开便”。
）分飞不相管。
世有少智人，恳力忧家眷。
男女未成长，颜色已（一作“亦”）衰变。
（“颜色”，一作“容颜”。
）燕子燕子听吾语，随时且过休辛苦。
纵使窠中千个儿，秋风才动终须去。
（“秋风”句，一作“秋穴才起皆飞去”。
）世人世人不要贪，（“贪”，一作“忙”。
）此言是药思量取。
（“思量取”，一作“容思量”。
）饶你平生男女多，谁能伴归泉路。
（“饶你”二句，一作“饶渠平生男女多，三涂恶业自须当”。
）。

伤嗟垒巢燕，虽巧无深见。
修营一个窠，往复几千转。
双飞碧水头，对主动权虹梁畔。
身缘觅食疲，口为衔泥烂。
驱驰九夏初，方产巢中卵。
（“产巢”，一作“有窠”。
）停腾怕饥渴，抚养知寒煖。
怜惜过于人，衔虫𫗪皆遍。
（“𫗪”，一作“喂”）父为理毛衣，母来将食𫗴（一作“眩”）。
一旦翅翼成，（“一旦”句，一作“一旦翅开便”。
）分飞不相管。
世有少智人，恳力忧家眷。
男女未成长，颜色已（一作“亦”）衰变。
（“颜色”，一作“容颜”。
）燕子燕子听吾语，随时且过休辛苦。
纵使窠中千个儿，秋风才动终须去。
（“秋风”句，一作“秋穴才起皆飞去”。
）世人世人不要贪，（“贪”，一作“忙”。
）此言是药思量取。
（“思量取”，一作“容思量”。
）饶你平生男女多，谁能伴归泉路。
（“饶你”二句，一作“饶渠平生男女多，三涂恶业自须当”。
）。

空（《全唐诗》一二一作杨炎诗，《唐诗纪事》三二同。
第三句“何处在”《舆地纪胜》作“在何处”。
〖周建国云此当为李德裕作，宋初乐史《太平寰宇记·岭南道·容州》已收为李作，比《唐诗纪事》可靠。
〗）。

仙人修炼地，玉井著神功。
日月双轮见，阴阳两窍通。
可堪清彻底，那更施无穷。
尚冀丹砂力，当浇俗虑空。
（《弘治句容县志》八《题咏类》）。

江南木落塞鸿飞，江汉离人久未归。
客舍无成重相见，雪天留宿可相违。
篇章只使容颜改，名利空教翰墨稀。
终拟全家漾舟去，五湖高掩白云扉。

山容地脉本清凉，不解为霖却作汤。
草木龟鱼困薰煮，漫赢尘垢涴僧坊。
（《舆地纪胜》一七五《重庆府》）。

离魂何处断？烟雨江南岸。
（《唐语林》四《容止》、《北梦琐言》三）（〖1〗《全唐诗》无路岩诗，兹据《旧唐书》卷一七七补传如次：路岩，字鲁瞻，阳平冠氏人。
幼聪敏过人，方镇交辟，数年间出入禁署，累迁中书舍人、户部侍郎。
咸心目三年以本官同平章事，在相位八年。
后出镇剑南、荆南。
）。

欲尽金锺数斗余，从容攘臂立踟蹰。
先教侍者浓磨墨，不揖傍人欻便书。
画状倒松横洞壑，点麄飞石-447-落空虚。
兴来抹亦成字，祇恐张颠颠不如。
（《六艺之一录》二九四引陈思《书苑菁华》）。

草头灰面恶形仪，尽是军容表里儿。
昔日水牛攀角上，而今细马劈腰骑。
钱多内藏犹嫌少，位等三公尚厌卑。
更有一般堪笑处，镀金牙齿咬银匙。

百谷收成届应锺，南方景象喜重重。
三秋甘泽烟尘息，四序和风气色浓。
播种勤耕盈廪庾，兆民兴让洽温恭。
广崇至道尊三教，盖为生灵奉圣容。

百尺金容连翠岳，三层宝阁倚青霄。
手炉香暖申卑愿，愿降殊祥福帝尧。
（万历《新昌县志》三）。

莫记年华隐水中，忽于此日睹灵踪。
三天瑞气标金相，五色龙光俨圣容。
节届初秋兴典教，时当千载-480-庆遭逢。
仙冠羽服声清曲，共引金台入九重。
（以上《吴越钱氏传芳集》）。

滟滪崔嵬百万秋，年年出没几时休。
未容寸土生纤草，能向当江覆巨舟。
无事便腾千尺浪，与人长作一堆愁。
都缘不似蟠溪石，难使渔翁下钓钩。
（以上《鉴诫录》五《因诗辱》）。

三年作赘在京城，著个绯衫倚势行。
夜夜贪怜红粉女，朝朝浑忘白头兄。
亲情别后饥寒死，仆使归来气宇生。
世上可能容此事，算来天道不分明。
（《鉴诫录》八《非告勒》）（〖1〗郑延休官中书舍人为咸通末年事，详岑仲勉《翰林学士壁记注补》十二，因知卢诰即其时人。
）-496-。

莫飞篇翰苦相煎，款款容人帖翠钿。
不是到来梳洗晚，却忧玉体未禁怜。
（同上）。

一间茅屋宽容膝，半亩蔬园剩供厨。
静把旧书重点勘，旋沽美酒养疏愚。
（一本作“纵教穷鬼每揶揄”）。
（同上七二三九“堂”字韵）-510-。

同呼碧嶂前，已是十余年。
话别非容易，相逢不偶然。
多为诗酒役，早免利名牵。
幸有归真路，何妨学上玄。
（《全五代诗》六五引《雅言杂载》〖2〗）-519-（〖1〗“复捷江右士颇奇之”，《诗话总龟》作“后捷名，不欲止，江左士人颇奇之”。
〖2〗见《增修诗话总龟》卷四四引《雅言杂载》。
）。

不是上台名姓字，五花宾馆敢（一作“收”）从容。
（《南部新书》癸）。

万树叶初红，人家树色中。
疏钟摇雨足，积水浸云容。
雪碛回寒雁，村灯促夜舂。
旧山归未得，生计欲何从？（《古今图书集成·职方典》五二○《西安府部》）。

-531-剖符冯翊次，以疾拜司成。
义重疏皆友，仁深怨不生。
昔居南比省，长话水云情。
吟讽资高兴，丝纶发重名。
经秋漳浦卧，一旦逝川声。
自古谁回得，重泉独往程。
明灵辞魏阙，冬日冷秦宫。
〖1〗孝子号天护，铭旌引柩行。
门阑容足迹，章句许才清。
劣薄无因报，恩知岂谓轻？扪膺词莫吐，奠酒泪先倾。
从此阶前石，何人肯念贞？（愚鲁献孤石蒙赏孤峭。
同上三○四《悲悼》）（〖1〗“宫”字不韵，赵遂之校作“庭”。
）。

倾国姿容别，多开富贵家。
临轩一赏后，轻薄万千花。
（同上《草木典》二八九《牡丹部》）。

斜风细雨趱春归，何不从容奈妾时。
未办三杯相别酒，先吟一首送行诗。
再三留得鸧鹒晚，千万休教杜宇知。
纵若苦留留不住，明年早早到南枝。

展旗邀我过天聪，玉女双鸾展笑容。
卓笔醮乾龙鼻水，等闲题破石屏风。

天巡总禁营，诘旦拥戈城。
旗常纷出没，彀骑郁纵横。
围尘千里暗，猎火四山明。
兽竭郊原迥，禽殚灌莽平。
割鲜同饮至，振旅以休兵。
动作威容备，周旋军令成。
金铙清御道，玉鼓节神行。
别有磻溪叟，无日战逢迎。

麟甲羽毛诸□类，秉性与我元无二。
只为前生作用愚，致使今生头角异。
或水中游，或林里戏，争忍伤残供品味。
磨刀着火欲烹时，口不能言眼还视。
我闻天地之大德曰生，莫把群生当容易。
残双贼命伤太和，□子劝妻夸便利。
只知合眼恣无明，不悟幽冥毫发记。
命将终，冤对至，面睹阴官争许讳。
人□为兽兽为人，物里轮回深可畏。
不杀名为大放生，免落阿毗无间地。
（《八琼室金石补正》卷一一一。
为北宋政间和登封石刻。
）-685-。

舍家出家何所以，稽首空王求出离。
三师七证定初机，剃发染衣发弘誓。
去贪嗔，除鄙悋，十二时中须（一作“常”）谨慎。
炼磨真性若虚空，自然战退魔军阵。
勤学业（一作“习”）寻师匠，说与行（一作“同”）人堪倚仗。
莫教心地乱如麻，百岁光阴等闲丧。
踵前贤，效先圣，尽假闻思修所（一作“得”）证。
行住坐卧要真（一作“精”）专，念念无差始相应。
佛真经，十二部，纵横指示菩提路。
不习不学（一作“听”）不依行，问君何日心开悟。
速须救（一作“究”），似头燃，莫待明年与后年。
一息不来即后世，谁能保得此身坚。
不蚕衣，不田食，织妇（一作“女”）耕夫汗血力。
为成道果（一作“业”）施将来，道果（一作“业”）未成争消得。
哀哀父，哀哀母，咽苦吐甘大辛苦。
就湿回干养育成，要袭门风继先祖。
一旦中（一作“一旦辞亲”），求剃落，八十九十无倚（一作“依”）托。
若不超凡越圣流，向此因循全大错。
福田衣，降龙钵，受用一身求解脱。
若将（一作“因”）小利系心怀，彼岸涅槃争得达（一作“达得”）。
善男子，汝须知，修行（一作“遭逢”）难得似今时。
若得（一作“既遇”）出家披缕褐，犹如浮木值盲龟。
-689-大丈夫，须猛利，紧束身心莫容易。
倘能行愿力相扶，决定龙华亲授记。
（日本《续藏经》宋释子升、如祐编《禅门诸祖师偈颂》卷下之下。
校以《大正藏》本明袾宏《缁门警训》卷二。
二书皆称作者为“慈恩大师”。
）。

禁饕缘芳味，持声唯节俭。
一坐肃容仪，五万丰余敛。
戒香飞且馥，情关闭愈（一作“逾”）掩。
勿言徒辛苦，终然越危崄。
（见同书卷六《受斋部》）。

大慈振法鼓，开悟无明聋。
𬬻冶心秽垢，防非如利锋。
护鹅不惜命，守草养生同。
五篇遮轻重，七聚荡心胸。
晨朝宣宝偈，夕夜虔诚恭。
近求出苦海，远念法身踪。
七支净三业，五分满金容。
各愿坚固戒，净土得相逢。
（见同书卷一百七《三聚部》）。

大有愚（一作“禺”）痴君，独身无儿子。
广贪多觅财，养奴多养婢。
伺（张改作“司”，项以为不误。
）命门前唤，不容（一作“客”）别邻里。
死得四片板，一条黄衾被。
钱财奴婢用，任将别经（一作“绖”）纪。
有钱不解用，空手入都市（一作“示”）。

独自心中骤，四面被兵围。
向前十道捝（张改“税”，戴、蒋校“挽”，黄校“棁”），背后铁锤锤。
伺命张弓射，苦痛剧刀锥。
使者门前唤，忙怕不容（一作“客”）迟。
倮（张校作“裸”）体逐他走，浑舍共号悲。
宅舍无人护，妻子被人欺。
钱财不关己，庄（郭校“藏”）收永长离。
三魂无倚住，七魄散头飞。

好住四合舍，殷勤堂上妻。
无常煞鬼至，火急被追[催]（摧）。
露头赤脚走，不容得着鞋。
向前任料理，难见却回来。
有意造一佛，为设百人斋。
无情任改嫁，资产听将陪。
吾在惜不用，死后他人财。
忆[想]（相）生平日，悔不唱《三台》。

心本无双无只（陈校作“佞”），深难到底渊洪。
无来无去不住，{犭苟}（陈校作“犹”、任校作“独”）如法性虚空。
复能出生诸法，不迟不疾容（任改作“从”）容。
幸愿诸人思忖（原作“恃”，从项校改），自然法性通同。

朝庭来相过，设食因杯酌。
四海同追由（项校“游”），五郡为劝乐。
义故及三代，死活相凭托。
合去正身行，不容君（戴校“名”）字错。
雇人即棒脊，急手摄你脚。

夫妻拟百年，妻即在前死。
男女五六个，小弱未中使。
衣破无人缝，小者肚露（一作“路”）地。
更娶阿娘来，不肯缝补你。
入户徒衣食，不肯知家事。
合斗遗啾唧，阿娘嗔儿子。
家内既不和，灵神（张将二字互乙）不欢喜。
后母即后翁，故故来相值。
[□□□□□]，故来寻常事。
欲得家里知，孤养小儿子。
（以上三十六首皆录自前国立中央研究院历史语言研究所专刊之二刘复辑《敦煌掇琐》三○，原件编号为伯三四一八。
据张锡厚《王梵志诗校辑》卷五参校。
张氏另参用了伯三七二四、斯六○三二及苏二八五二卷点校。
）（按：刘复《敦煌掇琐》目录谓此卷卷残，抄出者共五十二首。
童养年辑《全唐诗续补遗》卷二据以选录十首。
今将童氏未录者全部录出，合计共得诗四十二首，不及刘氏所言之数，因篇章分合不同之故耳。
又刘氏于末首眉批：“原本似未写完。
”然细审诗意及押韵，似第十七句脱去，全诗已抄完。
原卷首残尾不残。
按：上录伯三四一八、伯三七二四、伯六○三二等三卷所录五言诗，原皆不题作者。
张锡厚考为王梵志作。
然此组诗内容与王梵志诗有较大不同，是否即王梵志作，尚可讨论。
今姑从张说，录存于王诗之末，以俟考详。
）-736-。

五岭分鸢徼，三天峙鹫峰。
法堂因嶂起，香阁与岩重。
寒水千寻壑，禅林万丈松。
日将轻影殿，风闲响传钟。
佛帐珠幡绕，经函宝印封。
野鸣初化鹤，岸上欲降龙。
北牖泉埃散，南阶石癣浓。
净花山木槿，真蒂水芙蓉。
古塔留奇制，残碑纪胜踪。
一音三界路，十善百灵恭。
流窜同飘萚，登临𫏐杖笻。
摄衣趋福地，跪膝对真容。
忽似毗耶偈，还如舍卫逢。
宿心常恳恳，尔日更颙颙。
苦业{日日/安}前际，危光迫下舂。
已知空假色，犹念吉除凶。
覆护如无爽，归飞庶可从。
-744-。

无事向容山，今日向东都。
陛下敕进来，令作右金吾。
（录自汪绍楹校本《太平广记》卷二五八引唐张鷟《朝野佥载》、赵守俨校本《朝野佥载》卷四。
）（按：《全唐诗》卷八六九据《唐诗纪事》卷八十录权龙褒诗五首，其中岭南归后献诗云：“龙褒有何罪，天恩放岭南。
敕知无罪过，追来与将军。
”而以此诗作别本注出。
然《朝野佥载》为记载权诗最早之著作，《广记》亦早于《纪事》，当以其所录诗为正。
其名亦当以“龙襄”为是。
又《纪事》所录，疑出后人补拟之作。
今重录之以订前失。
）-748-。

涉绿水兮采红莲，水漫漫兮花田田。
舟容与兮白日暮，桂水浮兮不可度。
（见《文苑英华》卷九六）。

蒙恬芳轨设，游楚清音列。
形通天地规，弦写阴阳节。
郑音既寥亮，秦声复凄切。
君听陌上桑，为辨罗敷洁。
（以上见《佚存丛书》本《李峤杂咏百二十首》卷下）（按：《佚存丛书》本《李峤咏百二十首》，所录诸诗文字与《全唐诗》所载者差异较大。
以上二诗完全不同，故另录出。
有一句或数句不同者，录如次。
仅个别文字不同者从略。
〖1〗《风》首二句作“落日正沈沈，微风生北林”。
〖2〗《雾》三四两句作“别有丹山雾，玲珑素月明”。
〖3〗《梨》五六两句作“春暮条应紫，秋来叶正红”。
〖4〗《楼》三四两句作“落星临画阁，井干起高台”。
〖5〗《桥》后四句作“巧作七星影，能图半月辉。
即今沧海宴，无复白云威”。
）-772-（〖6〗《帘》首二句作“晓风清竹殿，初日映秦楼”。
第三句作“暧暧笼珠网”。
第五句作“窗中月影入”。
〖7〗《扇》第二句作“蒲葵实晓清”。
第五句作“逐暑含风转”。
第七句作“还取同心契”。
〖8〗《墨》第六句作“皂叠映逾沈”。
〖9〗《刀》第五句作“割锦红鲜里”。
〖10〗《弹》首句作“侠客遥相望”。
三四两句作“共持苏合弹，来此傍垂杨”。
末二句作“莫欣黄雀至，须惮微躯伤”。
〖11〗《琵琶》首句作“裁规势渐团”。
〖12〗《珠》末二句作“谁怜被褐者，怀宝自多才”。
〖13〗《绫》第二句作“为衾值汉君”。
五六两句作“色带冰绫影，光含霜雪文”。
〖14〗《素》五六两句作“砧杵调风响，绫纨写月辉”。
〖15〗《锦》第七句作“若逢朱太守”。
〖16〗《布》三四两句作“瀑泉飞挂鹤，浣火有炎光”。
末句作“来穆采花芳”。
另伯三七三八卷存李峤杂咏二首又四句，斯五五五卷存六首又三句，其文字与《全唐诗》有较多不同，录其要者如次。
伯三七三卷载《凤》第六句作“频过颍水汤”。
《兔》五、六、七三句作“汉殿跧容伏，梁园隐迹微，方知感纯孝”。
）。

晋宋齐梁唐代间，高僧求法离长安。
去人成百归无十，后者安知前者难。
路远碧天唯冷结，沙河遮日力疲殚。
后贤如未谙斯旨，往往将经容易看。
（《四部丛刊》本宋法云撰《翻译名义集》卷七“续补译师”条引唐义净三藏诗。
《禅门诸祖师偈颂》卷下之下录此为“义净三藏《诫看经》”。
）（按：《全唐诗》卷七八六收此诗于无名氏卷，注云：“载《翻译名义集》，云唐义净三藏作。
”岑仲勉先生《读全唐诗札记》云：“按义净诗今收十二函一册，何不类附而别出于无名氏之下，岂编者未知义净三藏即义净欤。
然此诗祇据《翻译名义集》录，集又署名义净三藏，终不得谓曰无名氏也。
”今承斯旨而重录归义净名下。
）-783-。

定陶城中是妾家，妾年二八颜如花。
闺中歌舞未终曲，天下死人如乱麻。
汉王此地因征战，未出帘栊人已荐。
风花菡萏落辕门，云雨徘徊入行殿。
日夕悠悠非旧乡，飘飖处处逐君王。
玉闺门里通归梦，银烛迎来在战场。
从来顾恩不顾己，何异浮萍寄深水。
逐战曾迷只轮下，随君几陷重围里。
此时平楚复平齐，咸阳宫阙到关西。
珠帘夕殿闻钟漏，白日秋天忆鼓鼙。
且矜容色长自持，且遇乘舆恩幸时。
香罗侍寝双龙殿，玉辇看花百子池。
君王纵恣翻成误，吕后由来有深妒。
不奈君王容发衰，相存相顾能几时。
黄泉白骨不可报，雀钗翠羽从此辞。
君楚歌兮妾楚舞，脉脉相看两心苦。
曲未终兮袂更扬，君流涕兮妾断肠。
已见谋臣归惠帝，徒留爱子付周昌。
（《才调集》卷三、伯二五六七卷）（按：伯二五六七卷存此诗之后半篇，今参《才调集》补足之。
《全唐诗》卷一二○收此诗，缺“且矜容色长自持”以下四句，故重录之。
此则承汤华泉同志见告。
）。

定陶城中是妾家，妾年二八颜如花。
闺中歌舞未终曲，天下死人如乱麻。
汉王此地因征战，未出帘栊人已荐。
风花菡萏落辕门，云雨徘徊入行殿。
日夕悠悠非旧乡，飘飖处处逐君王。
玉闺门里通归梦，银烛迎来在战场。
从来顾恩不顾己，何异浮萍寄深水。
逐战曾迷只轮下，随君几陷重围里。
此时平楚复平齐，咸阳宫阙到关西。
珠帘夕殿闻钟漏，白日秋天忆鼓鼙。
且矜容色长自持，且遇乘舆恩幸时。
香罗侍寝双龙殿，玉辇看花百子池。
君王纵恣翻成误，吕后由来有深妒。
不奈君王容发衰，相存相顾能几时。
黄泉白骨不可报，雀钗翠羽从此辞。
君楚歌兮妾楚舞，脉脉相看两心苦。
曲未终兮袂更扬，君流涕兮妾断肠。
已见谋臣归惠帝，徒留爱子付周昌。
（《才调集》卷三、伯二五六七卷）（按：伯二五六七卷存此诗之后半篇，今参《才调集》补足之。
《全唐诗》卷一二○收此诗，缺“且矜容色长自持”以下四句，故重录之。
此则承汤华泉同志见告。
）。

定陶城中是妾家，妾年二八颜如花。
闺中歌舞未终曲，天下死人如乱麻。
汉王此地因征战，未出帘栊人已荐。
风花菡萏落辕门，云雨徘徊入行殿。
日夕悠悠非旧乡，飘飖处处逐君王。
玉闺门里通归梦，银烛迎来在战场。
从来顾恩不顾己，何异浮萍寄深水。
逐战曾迷只轮下，随君几陷重围里。
此时平楚复平齐，咸阳宫阙到关西。
珠帘夕殿闻钟漏，白日秋天忆鼓鼙。
且矜容色长自持，且遇乘舆恩幸时。
香罗侍寝双龙殿，玉辇看花百子池。
君王纵恣翻成误，吕后由来有深妒。
不奈君王容发衰，相存相顾能几时。
黄泉白骨不可报，雀钗翠羽从此辞。
君楚歌兮妾楚舞，脉脉相看两心苦。
曲未终兮袂更扬，君流涕兮妾断肠。
已见谋臣归惠帝，徒留爱子付周昌。
（《才调集》卷三、伯二五六七卷）（按：伯二五六七卷存此诗之后半篇，今参《才调集》补足之。
《全唐诗》卷一二○收此诗，缺“且矜容色长自持”以下四句，故重录之。
此则承汤华泉同志见告。
）。

岷山宝室九仙居，日月萦回洞底虚。
为有真人常镇此，玉留盘结气长舒。
曾游海峤昆丘客，远控龙骈亦探赜。
炼得精华九转成，中有白银相韫积。
月中玉兔坎中阳，外柔形容内有刚。
二象雄雌同一体，还如金向水中藏。
金水相合是魂魄，三才变异诚难测。
倏然龙虎两交幷，化得龙儿在杳冥。
状似-854-凝酥黄芽雪，亦如玄圃玉华结。
本非世上起机心，元是真人留秘诀。
留秘诀，不参差，晃山石室有丹砂。
至道之人依此法，飞取青龙作一家。
季魂周天成气质，重与水银相固密。
似子还婚小女儿，苏张下说情难失。
相传此物是黄芽，重重金鼎贮金华，制成雄黄偃药砂。
六一缄封须秘密，莫教神室有纤瑕。
火候初从一阳起，乾坤两卦成终始。
文经武纬启灵机，一法先王传秘旨。
蟾蜍天上尽还生，丹鼎开时见道情。
每度恢奇别起象，璘{王扁}红紫状难名。
却取金合雄作匮，世光流尽赤龙飞。
烧金学道岷山子，亲得真人受玄旨。
玄旨唯论汞与铅，修得黄芽身不死。
炼丹炼志兼炼神，不营名利显清芬。
逃名远去尘埃外，栖托空闲契上真。
莫学人寰嚣薄士，役役终身爱名利。
虽然有意慕椿年，未免将身在朝市。
（后蜀无名氏著《大还丹照鉴》）。

粉容冰艳玉玲珑。
（《江湖小集》卷二十李龏《梅花衲》）。

不记鄱阳郡，俱因谪官过。
白云心已矣，沧海意如何？蔾杖全吾道，榴花养太和。
春风骑马醉，江月钓渔歌。
步履侵苔廨，顷冠拂薜萝。
远山终日在，芳草傍人多。
莫学灵均怅，愁竟楚水波。
（《新撰类林钞》卷四，据小川环树录文。
）（按：《全唐诗》卷一四九收此诗，题作《同姜濬题裴式微余干东斋》。
内容大异，今重录。
）。

一迳人寻谷口村，春山犬吠武陵源。
青苔满地无行处，深咲桃花独闭门。
（同前）-921-（按：《全唐诗》卷一五○收本诗，内容大异，今重录。
《千载佳句》卷上《人事部·闲居》收后二句，诗题不同，《全唐诗逸》卷上已收入。
）。

异方新岁自然悲，三友那堪更别离。
虏酒未倾心已醉，愁容相顾懒题诗。
三边罢战犹长策，二国通和藉六奇。
伫听莺迁当此日，归鸿莫使尺书迟。

吾结草庵无宝贝，饭了从容图睡快。
成时初见茅草新，破后还将茅草盖。
住庵人，镇常在，不属中间与内外。
人住处，我不住，世人爱处我不爱。
庵虽小，含法界，方丈老人相体解。
上乘菩萨信无疑，中下闻之必生怪。
问此庵，坏不坏，坏与不坏主元在。
不居南北与东西，基上坚牢以为最。
青松下，明窗内，玉殿朱楼未为对。
纳帔幪头万事休，此时山僧都不会。
住此庵，休作解，谁夸铺席图人买。
回光返照便归来，廓达灵根非向背。
遇祖师，亲训诲，结草为庵莫生退。
百年抛却任纵横，摆手便行且无罪。
千种言，万般解，祇要交君长不解。
欲识庵中不死人，岂离而今遮皮袋。
（见《景德传灯录》卷三十）。

天台大师俗姓陈，其名智𫖮华容人。
隋炀皇帝崇明因，号为智者诚敬申。
师初孕育灵异频，彩烟浮空光照邻。
尧眉舜目熙若春，禅慧悲智严其身。
长沙佛前发弘誓，定光菩萨示冥契。
恍如登山临海际，上指伽蓝毕身世。
东谒大苏求真谛，智同灵鹫听法偈。
得宿命通弁无碍，旋陀罗尼华三昧。
居常西面化在东，八载瓦官阐玄风。
敷演智度发禅蒙，梁陈旧德皆仰崇。
遂入天台华顶中，因见定光符昔梦。
降魔制敌为法雄，胡僧开道精感通。
又有圣贤垂秘旨，时平国清即名寺。
赎得鱼梁五百里，其中放生讲流水。
后主三礼洞庭里，请为菩萨戒弟子。
炀皇世镇临江涘，金城说会求制止。
香火事讫乃西旋，渚宫听众逾五千。
建立精舍名玉泉，横亘万里皆禀缘。
炀皇启请回法船，非禅不智求弘宣。
遂著《净名精义传》，因令徐柳参其玄。
帝既西趍移象魏，师因东还遂初志。
半山忽与沙门颠，俄倾逡巡偡韬秘。
止观大师名法源，亲事左溪弘度门。
二威灌顶诵师言，同禀思文龙树尊。
荆溪妙乐间生孙，广述祖教-929-补乾坤。
写照随形殊好存，源公瞻礼必益敦。
俾余赞述斯讨论，庶几亿载垂后昆。
（《传教大师全集·天台灵应图本传集》卷二，转录自《东南文化》一九九○年六期《天台文化专号》）-930-。

能以郡中暇，不遗尘外踪。
啸俦得鸳鸯，探策入云松。
缘径历空际，望崖来剑峰。
况当会天人，复此陈歌钟。
贱子固多癖，偶兹安一峰。
步林欣有适，筑室幸可容。
宁期樵牧处，忽与轩盖逢。
仰荷高兴属，俯惭危磴重。
攀幽破岩霭，践滑触苔封。
秋景山光动，寒丛菊艳浓。
赏心惬觞酌，逸韵陶襟胸。
仍叨勒名字，永纪今所从。
（见《会稽掇英总集》卷四）。

总戎诣幽胜，天使相追随。
跻山玉笥号，到峰石伞奇。
接武白云表，放情玄月时。
恬旷薄沆瀣，峻极超崦嵫。
平视羲和辔，俯观朝夕池。
岩中复何揖，坐位多所宜。
郁烈桂香眇，寅缘霞彩披。
孤光逗绮翼，独秀分琼枝。
灵气达心久，华容招目移。
遂忘日云暮，登降不知疲。
眷言丘壑士，养节松竹滋。
感激旌盖顾，干以献贞词。
（见《会稽掇英总集》卷四）。

散发长林下，松风入太清。
空山容暮色，落叶起秋声。
世险江天窄，云深草木平。
从兹归故土，勿作失群鸣。
（《闽诗录甲集》卷一）。

昔尝游胜境，今喜尽幽踪。
丹满镜潭色，云疏锦碛容。
响中闻细溜，波里见乔松。
唯广花源赏，人间不可逢。
（同前第二○四三页）-988-。

太极生柔德，雄姿不可名。
凌空虹永挂，泻涧布长成。
映日添霞色，当风振浪声。
潺潺云水下，已得涤幽情。
（同前第二一八○页）（按：《全唐诗补逸》卷十八收白诗，有《讲堂》、《瀑布》、《新池》诸诗，但内容均不同。
）。

充乎其居，或以匮己之虚，（一作“或踬其涂，匮乎己之虚”。
蜀本云：“或以”字下疑脱“两”字）。
或盈其庐。
孰匮孰充，为泰为穷，君子乌乎取以宁其躬！若君者之于道而已尔，世孰知其从容耶！（见《柳河东集》卷二五）-999-。

（按：崔词疑即与薛苹同题禹庙十七人之一。
）惟舜禅功始，惟尧锡命初。
九州方奠画，万壑遂横疏。
受箓尝开洞，过门不下车。
诸侯会玉帛，沧海荐图书。
玄默将遗世，崇高亦厌居。
耘田自有鸟，濬泽岂为鱼。
家及三王嗣，殷囚百代如。
灵容肃清宇，衮服闭荒墟。
枣径愁云暮，松扉撤祭余。
叨荣陵寝邑，怀古益踌躇。
（见《会稽掇英总集》卷八）。

九土昔沦垫，八方抱殷忧。
哲王受《洪范》，群物承天休。
源委有所在，勤劳会东州。
稽山何峻极，清庙居上头。
律度非外事，辛壬宁少留。
歌谣自不去，覆载将何求？灵长表远绩，经启蒙宏猷。
孰敢备佐命，天吴与阳侯。
玄功余玉帛，茂实结松楸。
盖影庇风雨，湖光摇冕旒。
质明箫鼓作，通昔礼容修。
骍牢设旧物，洿水配庶羞。
深沈本建极，傲很亦思柔。
阴怪尚奔走，灵徒如献酬。
恍疑仙驾动，静见宿云-1011-收。
竹树依积润，菰蒲托清流。
谬兹领百越，忽复历三秋。
丹恳谅可荐，庶几无年尤。
（见《会稽掇英总集》卷八）。

贤相昔未遇，耶溪藏卧龙。
宛然东山居，已韵西林钟。
仲氏亦遐旷，尔来习高踪。
杨公偶闲暇，中贵同游从。
曲渚拥驺驭，回潭转艨艟。
既登寅缘岸，遂践岧嶤峰。
径侧萦巨石，磴危攀茂松。
伞开自罗列，笥闭谁箴封？迥立霄汉表，俯看严嶂重。
远村暮杳杳，秋海晴溶溶。
染翰纪胜绝，飞觞畅心胸。
仍闻待新月，归櫂何从容。
（见《会稽掇英总集》卷四）。

盘之中，维子之宫；盘之土，维子之稼；盘之泉，可濯可沿；盘之阻，谁争子所！窈而深，廓其有容；缭而曲，如往而复。
嗟盘之乐兮乐且无央，虎豹远迹兮蛟龙遁藏，鬼神守护兮呵禁不祥，饮且食兮寿而康，无不足兮奚所望！膏吾车兮秣吾马，从子于盘兮终吾生以徜徉！（《四部丛刊》影元刻本《朱文公校昌黎先生集》卷十九《送李愿归盘谷序》附此歌）。

秋渚涵容碧，秋水刷眼青。
排头烟树老，扑面水风腥。
上濑复下濑，长亭仍短亭。
夜船明月好，客梦满流萤。
（《记纂渊海》卷九）。

晓斋独坐霜景寒，草堂逸士来相干。
风神左峭心意阔。
自言山中新酝熟，手挈一壶兼一轴。
果然文字称仪容，已觉建安风彩俗。
嗟予潦倒身无成，偶因章句生浮名。
就中怜爱李景俭，酒狂大语欺奴兵。
老夫昔逐巴江岸，唱得《竹枝》肠欲断。
为君试发一声看，九派烟霞愁漫漫。
（影印本《诗渊》第一册一三一页）。

夙志慕遐峤，偶时叨抚封。
幸兹秋成候，得与心期从。
宛在洲渚外，稍跻林岭重。
紫垣感嘉惠，丹壑畅幽踪。
之子绰有裕，结庐枕前峰。
亭台互亏蔽，物象分轻浓。
玉伞践危石，苔枝栖古松。
登攀逐群彦，息偃惭衰容。
阊阖如可接，灵仙疑暂逢。
海帆去的的，霜雁来噰噰。
赫奕护军重，导迎裨将恭。
回舟-1030-迟新月，鼙鼓迎疏钟。
（见《会稽掇英总集》卷四）。

有客有客名丘夏，善写仪容得艳姿。
为徽持此寄敬中，以死报郎为终始。
（以上见《绿窗新话》卷上）（按：《全唐诗》卷四二三收以上二节，有缺误，又误连作一首，今重录。
）。

雨水洗春容，平田已见龙。
祭鱼盈浦屿，归雁□山峰。
云色轻还重，风光淡又浓。
向春入二月，花色影重重。

-1041-向来鹰祭鸟，渐觉白藏深。
叶下空惊吹，天高不见心。
气收禾黍熟，风静草虫吟。
缓酌樽中酒，容调膝上琴。

大贤志勋略，琢石依崔嵬。
声容问古今，文字埋草莱。
仰想驻旌戟，仍闻建亭台。
胡为积岁荒，密迩无人开。
顾鄙作吏间，探幽来此隈。
披寻忽惊喜，叹咏空徘徊。
盼睐得殊境，卑高怯冗材。
薙芜碧藓出，-1068-芟竹鲜风来。
危槛架幽谷，飞轩标胜垓。
分明见城郭，毕竟抛尘埃。
叠嶂天外展，长溪林际回。
平原淡烟境，远壑生云雷。
物象宁极已，英灵信悠哉。
凄清泛瑶瑟，放浪酣金杯。
求古外凡意，立言悲自媒。
永怀紫芝客，眺览期相陪。
（清嘉庆十一年刊洪亮吉纂《泾县志》卷三一）（〖1〗清赵绍祖《泾川金石记》载宋蒋之奇跋云：“裴丹《东峰亭诗》十六句，其碑亡之久矣。
初中裕得断碑以示余，有其诗幷序，才十〖“十”字似为衍文〗六韵，而阙其十韵。
今年至水西，及还，中裕以其碑见寄云：‘白云院僧处琎掘土获之。
’十六韵皆全，而缺二十余字。
其前六韵幷序所缺字，则以断编正之。
独后十韵中缺一字不可考。
既而公曼复于民间访得一本为示，又补后所阙一字，遂为完篇矣。
序虽不甚佳，而诗颇近雅，重刻之，所以存故事也。
熙宁二年十一月十六日，尚书主客员外郎前殿中侍御史里行蒋之奇颖叔题。
”）。

一樽聊接故人欢，百岁堪嗟鬓渐残。
莫见白云容易爱，照湖澄碧四明寒。
（同前卷十三）。

晚函（一作“涵”）秋雾谁相似，如玉佳人带酒容。
（同书卷下《草木部·木芙蓉》）-1088-。

菊花开日有人逢，知过衡阳回雁峰。
江树送秋黄叶少，海天迎远碧云重。
音书断达听蛮鹊，风水多虞祝媪龙。
想见病身浑不识，自磨青镜照衰容。
（李绅《追昔游诗》卷一《逾岭峤止荒陬抵高要》诗“雁飞难渡漳江东”句下自注引。
）-1092-（按：自注云：“余在南中日，知家累以其年九月九日发衡州，因寄云〖略〗。
”为后来追述语气。
今据以拟题。
宣统《高要县志》拟题为《移家来端州先寄以诗》，与原注不甚契合。
）。

东风（一作“青春”）晚兮芳节阑，敷紫华兮荫碧湍。
美斯鸟（一作“兹禽”）兮类鹓鸾，具体微兮容色丹。
（见《文苑英华》卷一○八、《李文饶别集》卷一。
）。

秋水阔兮秋露浓，盛华落兮叹芙蓉。
菖花紫兮君不识，萍实丹兮君不逢。
想佳人兮密静处，颜如玉兮无冶容。
（见《李卫公别集》卷一）。

未嫁谓如弄玉，嫁了却似淡容。
小姑眠后飡饭，鸦舅鸣时起舂。
对镜休梳堕马，照井暂掠盘龙。
那以在家无事，浓妆闲趁游蜂。

像季何（一作“谁”）教祸所钟，释门光彩丧骊龙。
香阶懒踏初生草，抵掌悲（一作“蕙帐愁”）看旧日容。
玉柄永虽（一作“辞”）三教座，金鸣（一作“铭”）长镇万年踪。
知师下界因缘尽，应（一作“却”）上诸天第几重？（见宋僧善卿《祖庭事苑》卷二。
注“一作”者为《海昌胜迹志》卷一〖承陶敏先生告〗之异文。
）。

须弥本非有，芥子元来空。
将空纳非有，何处不相容？（同前）。

𠡠命如雷下翠微，风前垂泪脱禅衣。
云中有寺不容住，尘里无家何处归。
（见《五灯会元》卷四）（按：《舆地纪胜》卷十九录中和间僧麻衣禅师《麻衣颂》，与此颂仅数字不同。
难以确定归属，今两收。
《石仓历代诗选》卷一一一收“明月”、“𠡠命”二首。
）。

古路坦然谁措足？无人解唱还乡曲。
清风月下守株人，凉兔渐遥春草绿。
天香袭兮绝芳馥，月色凝兮非照烛。
行玄犹是涉崎岖，体妙因兹背延促，殊不然兮何展缩，纵得然兮混泥玉。
獬豸同栏辨者嗤，薰莸共处须分郁。
长天月兮遍豁谷，不断风兮偃松竹。
我今到此得从容，吾师叱我相随逐。
新丰路兮峻仍皾，新丰洞兮湛然沃。
登者登兮不动摇，游者游兮莫勿速。
绝荆榛兮罢釿𣃁，饮馨香兮味清肃。
负重登临脱屣回，看他早是空担鞠。
来驾肩兮履芳躅，至澂心兮去凝目。
亭堂虽有到人稀，林泉不长寻常木。
道不镌雕非曲顡{左为彖}，郢人进步何瞻瞩。
工夫不到不方圆，言语不通非眷属。
事不然兮讵冥旭，我不然兮何断续。
殷勤为报道中人，若恋玄关即拘束。

如是之法，佛祖密付。
汝今得之，宜善保护。
银碗盛雪，明月藏鹭。
类之不（《五灯会元》卷十三作“弗”）齐，混则知处。
意不在言，来机亦赴。
动成窠臼，差落顾伫。
背触俱非，如大火聚。
但形文彩，即属染污。
夜-1140-半正明，天晓不露。
为物作则，用拔诸苦。
虽非有为，不是无语。
如临宝镜，形形（《五灯会元》作“影”）相睹。
汝不是渠，渠正是汝。
如世婴儿，五相完具。
不去不来，不起不住。
婆婆和和，有句无句。
终不得物，语未正故。
重离六爻，偏正回互。
叠而为三，变尽成五。
如荎（《五灯会元》注：“徒结切”）草味，如金刚杵。
正中妙挟，敲唱双举。
通宗通途，挟带挟路。
错然则吉，不可犯忤。
天真而妙，不属迷悟。
因缘时节，寂然昭著。
细入无间，大绝方所。
毫忽之差，不应律吕。
今有顿渐，缘立宗趣。
宗趣分矣，即是规矩。
宗通趣极，真常流注。
外寂中谣，系驹伏鼠。
先圣悲之，为法檀度。
随其颠倒，以缁为素。
颠倒想灭，肯心自许。
要合古辙，请观前古。
佛道垂成，十劫观树。
如虎之缺，如马之馵（《五灯会元》注：“之戌切”）。
以有下劣，宝几珍御。
以有惊异，黧奴白牯。
羿以巧力，射中百步。
箭锋相值，巧力何预？木人方歌，石女起舞。
非情识到，宁容思虑？臣奉于君，子顺于父。
不顺不（《五灯会元》作“非”）孝，不奉不（《五灯会元》作“非”）辅。
潜行密用，如愚如鲁。
但能相续，名主中主。

王氏殇女其名容，名由仪范三德充，诵诗阅史慕古风，卑盈乐善正养蒙。
是宜百祥期无穷，奈何美疓{下为尔}剿其躬。
芳年奄谢午咸通，季夏二十三遘凶，翌月十八即幽宫，寿逾及笄三而终。
晋阳之胄冠诸宗，厥考长仁命不融，外族清河武城东，中外辉焯为世雄。
今已矣夫石窌封，仲父刻铭藏户中，以纾临穴婐{右为更}悲恫。
古往今来万化同，高高谁为问圆穹？姑安是兮龟筮从，俟吉良兮从乃公。
（见饶宗颐编《唐宋墓志·远东学院藏拓片图录》）-1152-（按：此方墓志无序，铭文通篇为七言韵文，与诗无异。
在唐志中颇罕见，故录出之。
作者为死者王容之仲父，“午咸通”即咸通三年壬午岁。
）。

王氏殇女其名容，名由仪范三德充，诵诗阅史慕古风，卑盈乐善正养蒙。
是宜百祥期无穷，奈何美疓{下为尔}剿其躬。
芳年奄谢午咸通，季夏二十三遘凶，翌月十八即幽宫，寿逾及笄三而终。
晋阳之胄冠诸宗，厥考长仁命不融，外族清河武城东，中外辉焯为世雄。
今已矣夫石窌封，仲父刻铭藏户中，以纾临穴婐{右为更}悲恫。
古往今来万化同，高高谁为问圆穹？姑安是兮龟筮从，俟吉良兮从乃公。
（见饶宗颐编《唐宋墓志·远东学院藏拓片图录》）-1152-（按：此方墓志无序，铭文通篇为七言韵文，与诗无异。
在唐志中颇罕见，故录出之。
作者为死者王容之仲父，“午咸通”即咸通三年壬午岁。
）。

绝代祇西子，众芳唯牡丹。
月中虚有桂，天上谩夸兰。
夜濯金波满，朝倾玉露残。
性应轻菡萏，根本是琅玕。
夺日霞千片，[凌]（陵）风绮一端。
稍宜经（一作“霑”）宿雨，偏觉耐春寒。
见说开元岁，初令植御栏，贵妃娇欲比，侍女妒羞看。
巧类鸳机织，光攒射月团。
渐移公子第，还种杏花坛。
豪士倾囊买，贫儒假乘观。
叶藏梧际凤，枝动镜中鸾。
似笑宾初至，如愁酒欲阑。
诗人忘芍药，释子愧梅檀。
酷烈宜名寿，姿容想姓潘。
素光翻露羽，丹焰赩鸡冠。
燕拂惊还语，蜂贪困未安。
傥令红脸笑，兼解翠眉攒。
少长呈连萼，娇矜寄合欢。
息肩移九轨，无胫到千官。
日耀香房折，风披蘂粉干。
好酬青玉案，称贮碧冰盘。
璧要连城与，[珠]（殊）堪十斛判。
更思初甲拆，那得异泥蟠。
骚咏应遗恨，农经祇粗刊。
鲁般雕不得，延寿笔将殚。
醉客同攀折，佳人惜犯干。
始知来苑圃，全胜在林峦。
泥潭当浇洒，庭除又绰宽。
若将桃李并，方觉效嚬难。
（见《文苑英华》卷三二一）。

（按：《全唐诗》卷五六○录此序仅存三十九字，殆据《容斋随笔》卷七之节录本。
陈耀东据《古今图书集成·草木典》卷二九九《海棠部》录此序。
）。

金地炉峰秀气浓，近离双涧忆青松。
㔉泉拄锡净心相，远传佛教观真容。
（见日本三井唐院藏真迹本，转录自傅云龙《游历日本图经》）。

大理车回教正浓，乍离金地意思松。
沧溟要过流杯送，禅坐依然政法容。

一乘元仪道无踪，居憩观心静倚松。
三界永除几外想，一诚归礼释迦容。
（同前）（按：李达、詹景全诗，皆转录自张步云《唐代逸诗辑存》。
）-1173-。

𠡠下如来到翠微，佛前垂泪脱麻衣。
深山有寺不容住，四海无家何处归？（见《舆地纪胜》卷十九《池州》）（按：《补续高僧传》卷二三有释麻衣，五代之际往来泽潞间，发河图之秘授陈抟。
似为另一僧。
又《五灯会元》卷四收智真一偈，与此首仅数字不同，见本书卷三十。
）。

一盏酒，一脔鲊，止见半臂著襕，何处口唇开袴。
（同前）-1189-（〖1〗《唐语林》云：“方干貌陋唇缺，味嗜鱼鲊，性多讥戏。
萧中丞典杭，军倅吴杰，患眸子赤。
会宴于城楼饮，促召杰。
杰至，目为风掠，不堪其苦。
宪笑命近座女伶，裂红巾方寸帖脸，以障风掠。
时在席，因为令戏杰曰〖略〗。
杰还之曰〖略〗。
一席绝倒。
尔后人多目干为‘方开袴’”。
按：《唐摭言》卷十三载方干与龙丘李主簿互嘲酒令，均为六言四句，内容相近，为同一嘲谑之不同传本。
六言二首已收入《全唐诗》卷八七九。
）。

别沐曹谿水，栖衡岳万重。
有心传五叶，无意据千峰。
洞鹤争藏翼，岩鸡息瘦容。
一声乾象外，海内继真风。
-1216-。

素容空界外，廓落迥无边。
玉镜同千域，金轮匝五天。
霜凝熊耳印，冰浩鹫峰玄。
不是龙居月，难光洞上泉。

千寻练带新安水，万仞花屏问政山。
自少云霞居物外，不多尘土到人间。
壶悬仙岛吞舟（一作“丹”）罢，椀-1234-浸星宫沉（一作“咒”）水闲。
宝箓箧（一作“匣”）垂金绦（一作“缕”）带，绛囊绛锁玉连环。
静张棋势（一作“局”）铺还打，默考仙经补又删。
床并葛鞋寒兔伏，窗横柽几老龙跧。
溪童乞火朝敲竹，山鬼听琴夜撼闩。
草暗碧潭思句曲，松昏紫气度[函]（深）（据《苕》改）关。
龟成[钱]（浅）（据《苕》改），甲毛犹绿，鹤化幽（一作“黳”）翎顶更殷（一作“丹”）。
阮洞神仙分药去，蔡家兄弟寄书还。
黄精苗倒眠青鹿，红杏枝低挂白鹇。
容易煮茶（一作“银”）供客用，辛勤栽果与猿攀。
常寻灵穴通三岛（一作“楚”），拟过流沙化百蛮。
新隐渐开（一作“闻”）侵月窟，旧林（一作“邻”）犹悦（一作“说”）枕沙湾。
手疏俗礼慵非傲，肘护（一作“后”）灵方臂（一作“秘”）不悭。
海上使频青鸟黠，箧中藏久白驴顽。
笻枝健杖（一作“拄”）菖蒲节，笋栉高簪玳瑁斑。
花气熏心香馥馥，涧声聆耳泠（一作“响”）潺潺。
高坟自掩浮生骨，短晷难穷（一作“凋”）不死颜。
早晚重逢萧坞客，愿随芝盖出尘寰。
（见《增修诗话总龟》卷十五。
注一作者为《苕溪渔隐丛诗后集》卷三十八之异文）（按：《苕溪渔隐丛话》录本诗各句次第，与《诗话总龟》有较大不同。
兹录其各联韵脚以存其次第：“山”、“间”、“闲”、“关”、“丹”、“还”、“斑”、“湾”、“鹇”、“顽”、“悭”、“环”、“蛮”、“攀”、“删”、“跧”、“闩”、“潺”、“颜”、“寰”。
又按：《增修诗话总龟》云：“歙州问政山聂道士所居，尝有人陟险攀萝至绝壁，于岩下嵌空处见题诗一首，虽苔藓昏蚀，而文尚可辨，题云黄台词，不知台何人也。
〖下录诗，略。
〗台，国初时任屯田员外郎。
世有全篇。
”《苕溪渔隐丛话》亦以台为“国初”人。
二本差异甚大，当一录自石刻，一即“世有全篇”之什。
厉鹗《宋诗纪事》卷二收入本诗。
然详绎本诗及有关记载，此诗应为唐末任锺传从事之黄台所作为是。
主要证据有：一、宋初之黄台，除《总龟》所云外，无他事迹可考。
二、问政山在歙州城外十许里，其地唐末适为锺传所奄有。
黄台为传从事，具备作诗刻石之条件。
三、宋初避太祖讳，“殷”字亦讳，如殷全义即更名汤悦，而石刻诗中尚有“殷”字，世传之本始易为“丹”字，知非）-1235-（宋初人作。
四、胡仔、厉鹗均谓此诗系咏问政先生聂师道之作。
师道事详《苕溪渔隐丛话》引山谷诗、《方舆胜览》、《十国春秋》，为唐末至杨吴初年人，与黄台适同时。
而问政山名或谓始于师道。
则非。
胡仔及闵嗣麟《黄山志定本》卷六均谓山名始于德晦。
德晦为邵孙，约大和会昌间人。
）。

兵之道，切忌起无名。
不止（京本作“正”）少功虚效力，逡巡反（川本作“及”）祸复（京本作“复祸”）危倾。
容易勿言兵。

八方法，推（辛本、川本、京本作“准”）此定成功。
好事（京本作“是”）急乘他事（辛本、川本、京本作“气”）逆，勿拘朝暮速吞攻（京本作“功”），莫放彼从容。

霹雳震，牙（首本作“手”，兹从辛本、川本）帐震声雄。
忽速搜寻休要住，须知营寨有奸凶，寻觅莫从容。

城营内，龟蟹入其（京本作“营”）中。
更有聚蝇亿万数，军兵溃散（京本作“败”）败不从容，看即弃（辛本、川本作“旋”）营空。

下营次，鸟众聚营中。
防有外兵来撃我，亦虞诸将起奸凶，急去莫从容。

一挃（一作“撃”）忘所知，更不自（一作“假”）修持（一作“治”）。
[动容扬古路，不堕悄然机]（二句据《景德传灯录》卷十一补。
）处处无踪迹，声色外威仪。
十（《五灯会元》卷九作“诸”）方达道者，咸言上上机。

语里埋筋骨，音声染道容。
即时才妙会，拍手趁乘（一作“乖”）龙。

达人多隐显，不定露形仪。
语下不遗迹，密密潜护持。
动容扬古路，明妙乃方知。
应求俱（一作“物但”）施设，莫道不思议。

思清人少虑，风规自然足。
影落在音容，孤明绝撑触。

虚心越境净思量，句里无踪声外详。
文字影像骇惊觉，动容弹指饱馨香。
-1325-。

思远神仪奥，精虚履践通。
见闻离影像，密际语前踪。
得意尘中妙，投机露道容。
藏明照惊觉，肯可达真宗。

上尔高僧更不疑，梦乘龙驾落沉晖。
寒暄晕映琉璃殿，晓夜摧残毳衲衣。
金体几生传有漏，玉容三界自无非。
莓苔满院人稀到，松畔香台野鹤飞。
（见元骆天骧《类编长安志》寺观类杜光寺条，云长兴中王仁裕题诗云云。
据《中国古都研究》收黄永年先生《述〈类编长安志〉》转录。
）。

烟容云态四溟蒙，州在波涛汹涌东。

重重翠嶂耸云端，玉殿金楼缥缈间。
圣境不容凡俗到，故将飞瀑隔尘寰。
（见《天台续集》卷中。
）。

生凉好唤鸡苏佛，回味宜称橄榄仙。
（同前。
）（按：《清异录》一书，题陶谷撰，今人指出书中部分内容为陶谷身后事，因疑非其所撰。
今检全书，可断定出自宋初人之手，颇疑陶谷本有此稿，后人整理时又夹杂入其他内容。
自游士藻以下九人事迹无考，其生活时代，大致可确定在五代至宋初之十数年间，故统附于此。
）。

生凉好唤鸡苏佛，回味宜称橄榄仙。
（同前。
）（按：《清异录》一书，题陶谷撰，今人指出书中部分内容为陶谷身后事，因疑非其所撰。
今检全书，可断定出自宋初人之手，颇疑陶谷本有此稿，后人整理时又夹杂入其他内容。
自游士藻以下九人事迹无考，其生活时代，大致可确定在五代至宋初之十数年间，故统附于此。
）。

迎笑堂前九节筇，闲来无事得从容，时闻雷护千年橘，夜听风传万壑松。
茅屋人家芳草合（一作“外”），竹房僧住翠微浓（一作“中”）。
一蓑烟雨归来晚，遥听云间起暮钟。
（见《江西诗微》卷三。
）（按：今人编选之《滕王阁诗选》，自道光三十年刊涂阑玉辑《西山志》中录该诗，略有异文，注一作者即据该书。
《西山志》未见。
）。

（徐知证虔修李玄李□王三□孟拱辰〖《崇文总目》卷五有《孟拱辰文集》三卷。
《宋史·艺文志》作《凤苑集》〗锺敬伦〖《全唐诗》无虔修等六人诗〗）古殿巍峨镇碧峰，晋朝灵应显神踪。
林间野鸟惊寅（《大典》作“朝”）梵，岭上孤猿听晚（《大典》作“晓”）钟。
（节度使[特]〖时〗进检校太尉平章事徐知证。
）雁[□]冷云生晓槛，虎溪秋月照寒松。
（赐紫僧虔修。
）香飞宝殿笼金像，桧倚松窗覆玉容。
（道士李玄。
）蝶恋半岩花灼灼，鹿眠深谷草茸茸。
（观察推官赐紫金鱼袋李□。
）游僧驻锡心皆佛，老树擎烟势似龙。
（观察推官赐绯鱼袋王三□。
）竹荫禅扉（《大典》作“扃”）青霭合，岚（《大典》作“风”）蒸幽（李壁引作“山”）迳绿苔封。
（司理参军掌表奏孟拱辰。
）流泉遶砌清声远，列𪩘趍门更憧憧。
高吟况爱无尘境（《大典》作“老来欲脱尘寰境”），吟（《大典》作“闲”）访空关不厌重。
（管[勾]〖旬〗官赐紫金鱼袋锺敬伦（锺）。
见《吉石盦丛书》本影印日本高山寺藏宋钞陈舜俞《庐山记》卷四。
）（按：诗末原题一行云：“天祚二年三月十六日偶与幕客门馆僧闲游联题。
”《全唐诗续补遗》卷十五据《永乐大典》卷六六九七引《九江府志》、卷六六九九引《江州志》收本诗，题作《东林寺天祚二年联句》，缺第三、第四、第八联，又联句者姓名均不着明，统归知证名下，实误。
异文颇多，已出校。
李壁《王荆文公诗笺注》卷二八《和蔡枢密种山药》注引徐知证《枣林联句》“岚蒸山径绿苔封”一句。
“枣林”为“东林”之误。
其余校改，所据为罗振玉《殷礼在斯堂丛书》校排本《庐山记》、同人《贞松老人遗稿·〈庐山记〉校勘记》，罗氏曾参据日本元禄本《庐山记》。
惟《殷礼在斯堂丛书》本将诗末原题一行误植于匡白诗题之上，当改正。
）-1368-。

白发经年复白眉，斋身多病已无机。
曾来越客留诗板，旧识蕃人送衲衣。
岩窦夜禅云树湿，石桥秋望-1371-海山微。
结庵更拟寻华顶，晚岁应容叩竹扉。
（见《四库珍本初集》本宋林师蒧《天台续集》卷下。
）（按：《天台续集》二卷，为林师蒧据宋李庚原本编成，所收“皆宋初迄宣、政间人之诗”〖《四库全书总目》卷一八七〗，清陆心源《宋诗纪事补遗》卷四因据以录入。
其实，江为幷未入宋。
陶岳《五代史补》卷五、龙衮《江南野录》卷八、马令《南唐书》卷十四、陆游《南唐书》卷十二、吴任臣《十国春秋》卷九七所载为传，均云为于南唐元宗时因事被诛。
其时宋尚未立国，作宋诗未当。
）。

青山藏不得，明月合相容。
（见《吟窗杂录》卷十四正字王玄《诗中旨格》。
）。

古镜精明皎皎，皎皎遍照河沙。
到处安名题字，除侬更有谁家？过去未来现在，诸佛镜上纤瑕。
纤瑕垢尽无物，此真火里莲华。
莲花千朵万朵，朵朵端然释迦。
谁云俱尸入灭？谁云穿膝芦牙？不信镜中看取，羊车鹿车牛车。
时人不识古镜，尽道本地清净。
祇看清净是假，照得形容不正。
或圆或短或长，若有纤豪俱病。
劝君不如打破，镜去瑕消可莹。
亦见杜口毘[耶]，亦知圆通少剩。
（见景宋本《景德传灯录》卷三十。
“耶”字原缺，据《大正藏》本补）-1390-。

得接英贤喜可知，人生能得几多时。
自从别后颜容改，恰似庭前雨旧碑。
（见《增修诗话总龟前集》卷三三引《郡阁雅谈》。
）（按：《郡阁雅谈》云此诗为仲简卒后其兄仲伟梦庄客持书来附诗。
仲简与耿振显德中同官，此诗恐系当时作而后人附会入梦者。
今收录，俟续考。
）。

丽莫似汉宫妃，谦莫似黄家女。
黄女持谦齿发高，汉妃恃丽天庭去。
人生容德不自保，圣人安用推天道。
君不见，蔡泽嵌枯诡怪之形状，大言直取秦丞相；又不见，田千秋才智不出人，一朝富贵如有神。
二-1407-侯行事在方册，泣麟老人终困厄。
夜光抱恨良叹（一作“璞”）悲，日月逝矣吾何之。
（见《文苑英华》卷二○三。
）（按：《全唐诗》卷一八五收作李白诗，殆沿明刻本《文苑英华》之误。
中华书局影印本此卷为宋刻，前为李白同题诗，后即此首，署“罗隐”，确凿无误。
）。

触目堪嗟失路人，坦然王道却迷津。
井藤梗上存余命，石火光中保幻身。
任老岂知头顶白，忘缘谁觉世间春？容颜枯槁元非病。
亭沼消疏不是贫。

松萝闲锁一身孤，履道安禅是密谟。
借问野云谁断续，思量春草自荣枯。
多见异兽心堪伏，来惯幽禽不用呼。
万物尽从成熟得，莫教容易丧工夫。

危岭如登百尺楼，千般异景望中收。
浮生但向忙时过，万事须从静处休。
道直岂教容鬼怪，理平唯只使魔愁。
空门莫说无知己，满目松萝是我俦。

三度曾经游此地，从缘权顺世间情。
登山虽有谢安志，遁迹惭无慧远名。
翠叠寒枝松未老，影深幽径-1437-竹新成。
莫言去住关怀抱，云本无心水自清。
（见忏庵居士《高僧山居诗》，上海商务印书馆民国二十三年线装铅印本。
）（〖1〗张靖龙云：永明即延寿。
清释际祥《净慈寺志》〖《武林掌故丛编》第十三集〗卷十九附著述目中有“《永明寿禅师山居诗》，吴越僧延寿撰”等语。
卷十八明人李日华山居诗序中记载了永明山居诗的刻本来源，序后附录佛国山人黄树谷《集山居诗绝句》十首。
旁小字注曰：“集永明寿禅师诗句。
”其词句与忏庵居士本全部相同。
集句诗后附载和诗诸公云，高峰妙法嗣布衲雍公，尝居南屏，赓和《永明山居诗》六十九首，楚石梵琦有《和永明山居诗》，梅雪有《和永明山居诗》。
古春云：“永明寿禅师有诗六十九首，庆寿独庵从和之。
”按元代天目山大觉正等寺布衲祖雍的和作，今存其一，见《西天目祖山志》卷五，步延寿山居诗其二韵。
又忏庵居士《高僧山居诗续编》载元代天台高僧无见先睹《和永明禅师〖山居诗〗韵》六十九首，步韵甚严。
从永明山居诗的内容来看，也属智觉延寿所作无疑。
详细考证参见拙作《延寿及其佚诗》，载《温州师专学报》〖社会科学版〗一九八六年第三期。
按：日本《续藏经》本宋释文冲《慧日永明寺智觉禅师自行录》末附延寿著作总目，有《山居诗》一卷，当即指以上所录诸诗。
此书所录延寿所作诗尚有《诗赞》一卷、《物外集》十卷五百首、《吴越唱和诗》一卷、《光明会瑞应诗》一卷、《供养石桥罗汉一十会祥瑞诗》一卷、《杂歌》一卷、《布金歌》一卷、《定慧相资歌》一卷。
）。

唯念门前树，能容鸟泊栖（《景德传灯录》卷二九作“飞”）。
来者无心唤，腾身不慕归。
若人心似树，与道不相违。

莫问休贪恋，浮云逐性情。
人间高此道，禅外剩他名。
夏雨松边坐，秋光水畔行。
更无时忌讳，容易得-1506-题成。
（同前卷五）（按：《全唐诗》卷八四二收此诗缺六字，今重录。
又《全唐诗》卷八四一收《还族弟卷》第五句缺一字，前引四库本《白莲集》卷四作“诣”，《四部丛刊》本作“苦”。
卷八四三《闻西蟾从弟卜岩居岳诗有寄》第八句缺一字，四库本《白莲集》卷六作“总”。
）。

脉分虚实为君说，弦数沉被幷冷热。
关前阳脉数弦浮，关后阴沉迟细脉。
浮弦而数热兼风，沉细为寒气上攻。
阳浮为表阴沉里，尺寸关中看子细。
学者要知生死期，九怪脉中定凶吉。
结促牢代四脉者，可取死生期岁月。
假令四十动一止，一脏无炁死之义。
三十动中一止时，三岁二脏死无炁。
脉来十动一止之，一岁死期堪下泪。
若还十动不满者，动胖炁衰人不起。
须当以日定死期，盖为动中不应指。
三元正气难拘束，魂魄冥冥随风去。
一呼三寸阳炁出，一吸复然阴炁入。
阴阳呼吸定息匀，来往升降中不息。
肝脉达而风炁生，肾水下而雨滋湿。
肺炁清汽上属天，地炁浊而通其嗌。
脾司出纳象谷空，雷动于心声霹雳。
水谷包容肠胃间，六经为川流不息。
阳为形表血为阴，精气为荣悍为卫。
络有十五经十二，上应周天下临地。
水漏百刻运流行，与周天度为纲纪。
手足阳明江海水，天蝎金牛幷豫冀。
太阳手足合清淮，天秤白羊充淮里。
阴阳人马对寅申，燕益渭漯水汽深。
太阴巨蟹幷磨蝎，丑未湖河水难竭。
宝瓶狮子对周齐，汝水三河合应之。
巳上楚宫属双女，亥上双鱼时掉尾。
十二脉中合经水，内外相输为表里。
人身血气要充盈，六脉无邪无病体。
火之精气主生神，水汽充盈生志意。
复胗涩脉何部中，败血折精之脉候。
唯有三秋乃应时，余月见之皆恶候。
洪钩夏脉居寸口，堪笑愚夫多不晓。
脉若俱洪不带钩，钩不外汇时血常走。
秋脉微毛若无涩，病者多应命单得。
设然肺部胗见之，涩谓秋中多结脉。
严冬尺脉要弦沉，肾部无邪体炁清。
忽然弦大多虚候，梦中涉水鬼随人。
春怕庚辛秋丙丁，微毛洪数病相侵。
玉函歌诀最玄微，俗眼庸人难探颐。
若能精向义中求，审察元通神可比。
-1512-。

可惜年华容易过。
（胡伟《宫词》。
）。

济我六度行，故能解三罗。
清斋礼太素，吐纳养云牙。
逍遥金阙内，玉京为余家。
自然生七宝，人人坐莲花。
仰嚼玄都柰，俯酣空洞瓜。
容颜曜十日，奚计年劫多。
法鼓会天仙，鸣钟徴大魔。

劝汝出家须决志，投师学业莫容易。
添香换水结因缘，佛殿僧堂勤扫地。
莫闲游，莫嬉戏，出入分疏说出处。
三朝四宿不见归，妙法何曾闻一偈。
敬师兄，教师弟，莫向空门争意气。
上中下座用谦和，莫贱他人称自贵。
衣食难，岂容易。
计功多少须惭愧。
随缘饮啄任精粗，不用千般求细腻。
布素衣，随时乩，知足便超功果位。
才能岂是皂罗衣，有道何须黄锦被。
清信男，清信女，舍却一身饲饿虎。
此因缘，苦中苦，不用再三说酸楚。
心中有罪自心知，自向心中忏悔取。
亲明师，学智慧，别人睡时你慢睡。
出家儿，学妙理，习读夜眠须早起。
三更睡到四更初，归向释迢尊殿里。
挑明灯，换净水，礼拜焚香-1538-作福祉。
报答三有及四恩，天龙八部生欢喜。
莫愚痴，莫懈怠，一超直入佛境界。
行亦禅，坐亦禅，了达真如观自在。
（见日本《续藏经》本《禅门诸祖师偈颂》卷下之上。
）。

劝汝出家须决志，投师学业莫容易。
添香换水结因缘，佛殿僧堂勤扫地。
莫闲游，莫嬉戏，出入分疏说出处。
三朝四宿不见归，妙法何曾闻一偈。
敬师兄，教师弟，莫向空门争意气。
上中下座用谦和，莫贱他人称自贵。
衣食难，岂容易。
计功多少须惭愧。
随缘饮啄任精粗，不用千般求细腻。
布素衣，随时乩，知足便超功果位。
才能岂是皂罗衣，有道何须黄锦被。
清信男，清信女，舍却一身饲饿虎。
此因缘，苦中苦，不用再三说酸楚。
心中有罪自心知，自向心中忏悔取。
亲明师，学智慧，别人睡时你慢睡。
出家儿，学妙理，习读夜眠须早起。
三更睡到四更初，归向释迢尊殿里。
挑明灯，换净水，礼拜焚香-1538-作福祉。
报答三有及四恩，天龙八部生欢喜。
莫愚痴，莫懈怠，一超直入佛境界。
行亦禅，坐亦禅，了达真如观自在。
（见日本《续藏经》本《禅门诸祖师偈颂》卷下之上。
）。

进来便是宫人，状内犹言女子。
应见容止可观，遂令始制文字。
更遣阿母教招，恨不太真相似。
且图亲近官家，直向内廷求事。

昔年追感泪横流，今日寻悲是漫愁。
容易得来容易失，等闲成了等闲休。
皇图本谓儿孙置，白刃番成骨肉雠。
梁汉后唐三世主，九泉相见大悠悠。
（见《类说》卷十九李畋《该闻录》。
）（〖1〗《该闻录》：“欧阳彬三蜀时为翰林学士，唐明宗时入洛，责令归蜀。
孟氏开国，复为翰林，作诗云〖略〗。
”）。

[东]（束）家有儿年十五，只向田园独辛苦。
夜开沟水遶稻田，晓叱耕牛垦塉土。
西家有儿才弱龄，仪容清峭云鹤形。
涉书猎史无早暮，坐期朱紫如拾青。
东家西家两相诮，西儿笑东到餢笑。
西云养志与荣名，彼此相非不相调。
东家自云虽辛苦，躬耕早暮及所（一作“莫及”）亲。
男舂女爨二十载，堂上未为衰老人。
朝机暮织还充体，余者到兄还及[弟]（第）。
春秋伏腊长在家，不许妻奴暂违礼。
尔今二十方读书，十年取第三十余。
往来途路长离别，几人夏日得升公车。
纵令得官（一作“贵”）身须老，衔恤终天向谁道。
百年骨肉归下泉，万里枪榆长秋草。
我今躬耕奉所天，耘锄刈获当少年。
面上笑添今日喜，肩头薪续厨中烟。
纵使此身头雪白，又有儿孙还稼穑。
家藏一卷古《孝经》，世世相传皆得力。
为报西家知不知（一作“不”），何须谩笑东家儿。
生前不得供甘滑，殁后扬名徒尔为。
（见《文苑英华》卷三五○。
）（按：明刻本《文苑英华》收此诗，不署名，前为薛逢《醉春风》，《全唐诗》卷五四八遂误收为薛逢诗。
今据中华书局影印本新编用妻小改正。
）-1558-。

铜虎分符，朱藩戒路。
棠郊去思，潼江来暮。
恂恂德心，汪汪轨度。
宽不容姧，直上不抵忤。
煌煌发辉，绰绰垂裕。
翊彼天聪，克昌景祚。

生年一半在燕支，容颜沙场日夜衰。
萧关不隔乡园梦，瀚海长愁征战期。
容颜日日老金{彳数}，砂碛年年卧铁衣。
白草城中春不入，黄花戍上应长飞。
（伯三六一九卷。
）-1594-。

生年一半在燕支，容颜沙场日夜衰。
萧关不隔乡园梦，瀚海长愁征战期。
容颜日日老金{彳数}，砂碛年年卧铁衣。
白草城中春不入，黄花戍上应长飞。
（伯三六一九卷。
）-1594-。

和气和太初，初气终归一。
母子本相生，相生又相失。
阴炼玄阴精，月旬嫁于日。
日月既相交，还丹赩然出。
北方取河车，南方朱雀一。
碧水生妙花，白花怀玉质。
龙虬入相交，刀圭须谨密。
独弄在乾坤，能滋于万物。
姹女玄阴精，二种皆归一。
河上无水银，乃合著阴律。
荡荡赤龙蟠，火候看容质。
变作里蹄金，黄芽无根术。
火记三百篇，知之万不失。
如骡怀妊驹，自怀其形质。
（《正统道藏》珠芓号《还丹金液歌注》。
原有张果注。
）-1599-。

捉取东青龙，配与西白虎。
更将南朱雀，会偶北玄武。
四者穷其根，本来同宗祖。
世人不知深，众石多错悮。
不解演阴阳，配合为夫妇。
阴阳气本变，始得俱相聚。
就中最妙者，须得中央土。
泥𬬻不假法，-1611-运火心须苦。
一日两卦候，进退依节度。
细穷日月盈，莫遣失风雨。
十月还丹成，身除贫病苦。
沧海与桑田，变时君治睹。
谁人得吾道，不得轻取与。
容易泄天机，谪罚殃七祖。
（《大还丹照鉴》）。

丹田水结黄芽起，百日养来伏火矣。
阴居阳鼎是金丹，十月养之堪服饵。
服饵由来驻颜色，容鬓不衰定心力。
卖丹卖药住人间，寿命千年人不识。

薄晚闲无事，澹然休简牍，寥寥馆宇虚，苒苒寒光速。
轻霜遍衰草，高风断群木。
别有沧[洲]（州）人，栖遑也干禄。
（均见日本《无理图书馆善本丛书》汉籍之部二影印古抄本《赵志集》。
）（〖1〗《赵志集》末附花房英树《解题》谓《赵志集》一卷，卷首第一行题“赵志集一卷”，下小字注：“十七张。
”实存六张。
第二首与第三首〖引者注：以下只称第某首，不录诗题，以省篇幅〗之间有缺脱，第十首以后缺。
）-1631-（〖2〗关于诸诗作者，花房英树认为：“然十首非皆赵志之作。
第十首即署为‘司户萨照’。
盖其始赵志作第八首呈徐长史，应此徐长史即徐司马有酬诗至，赵志乃更作第九首和之，而同时司户萨照亦有鬼徐司马之作。
古人于己集中附载他人酬和之，是常见的，又此前各篇，第五首题中‘裴草然’上空一格，恐非表明裴草然而为诗作者，由裴寄赵志。
空格当系赵志对裴草然之表敬形式，诗为赵志寄裴。
第六首，为裴草然有诗答云贵高原志后，赵志复作酬篇。
第七篇，裴草然以答赵志之诗并寄张结，赵志另作和篇，亦寄张结。
由是观之则悉为寄赠酬鬼之作。
”〖3〗关于诸诗产生的时代，花房英树认为当在唐初。
主要证据是：各篇修辞颇为洗练，风格近乎《文选》。
如第一首“联文日华上”以下四句，可谓《文选》体措辞。
如第二首以“秋灰”、“夏火”为对即是。
在卢照邻、刘允济诗中始见此二语。
以二语相对应使用，则见于骆宾王《初秋登王司马楼宴序》。
同篇以“题舆”、“展骥”为对语，始见于陈子昂《为郑资州让官表》。
另外可认为诸篇为入唐所作的证据有四：一、第二首联云：“晋岭高无极，汾川清且濬。
”“晋岭”、“汾川”非南朝地，而“晋山”、“汾水”广见于唐代诗文。
二、第一首云：“非熊在渭川”，语出《史记·齐太公世家》：“所获非龙非彨，非虎非罴。
”“非熊”代“非虎”，与避唐讳有关。
三、第十首作者“司户萨照”，“司户”应为官名。
司户一职隋文帝时曾置，旋废。
据《旧唐书》载，在腐曰户曹参军，在州曰司户参军，在县曰司户。
萨照系州县官员，故此“司户”为唐代官职。
四、集中有三篇四言诗。
自六朝至隋，除郊庙歌辞外，四言诗未见广泛运用于一般主题。
至唐初，始有王勃《倬彼我系》及崔知贤、陈子昂等六人《三月三日宴王明府山亭》的写作。
《赵志集》中的三首四言诗，似乎可以认为是对陈子昂等人写作四言诗活动极为关心的结果。
因此诸诗之写作时代，当在六朝文学风气衰今明两年之前，律诗意识尚未确立之际，很可能在初唐末期。
〖4〗关于作者的身份，花房英树认为：司户萨照是州县的属官，云贵高原志也应是地方官。
诗中可得到证明。
如第三首题言“在县”，诗中说到“方惭灌坛术”。
第一首亦云：“谬兹叨下邑”，可以参证。
他对上级，本州的刘长史、郑司马极其郑重-1632-地冠以敬、奉、仰等文字，亦与其身份相合。
赵志等所在的州县，可能在京师的北面。
十首所咏都是秋景，其中“寒树”、“寒光”、“寒露”、“寒葭”、“寒木”之类辞汇再三出现。
北地的地名也时有所见，如前面提及的“晋岭”、“汾川”等。
作为一种意见，可以这样认为：《赵志集》的作者，是初唐末期、京师北面某地的县令赵志。
今存的十首诗，是以赵志为主的寄赠酬和之作。
〖5〗花房英树还对钞本的年代作了推测。
他认为，这本书于唐代中期传入日本。
现在所见，是其转钞本的一轴。
其中有不少别字，恐怕是因袭原钞的，作为表敬的书写形式，也应该是唐代原钞的旧貌。
其书法可断定为日本的古书法。
从避唐讳、保存空格及书写格式来推测，这个钞本当是平安中期以前之物，至少不迟于背纸所抄《唯识章》所注明的“长元参年”〖一○三○〗。
〖骆玉明摘译〗〖6〗《艺文志》第一辑刊周绍良《〈赵志集〉跋》云：“日本汉学家都认为这是‘赵志’的诗集，是他的作品。
实际这是值得商榷的。
仔细审查此十首诗中，至多可能只有赵志诗三首，甚或此诗集只是赵志抄录者，内中连他的作品一首也没有，也属可能。
现在根据卷中他标诗题，我们可以知道，第一首《敬赠》是张皓给刘长史者，其诗题应作《敬赠刘长史》，盖其题下‘张皓兄’三字力抄录者所记作者姓名，由于同属友人，因加‘兄’字。
其第二首当是刘长史和章，诗题应作《奉酬张皓兄》，其‘刘长史’三字乃抄录者所标识。
第三首是郑司马所作，诗题应是《秋日在县望雨仰赠□□□》，‘郑司马’三字亦抄录者所记。
第四首是郑司马仰酬之作〖引者按：此句似应为‘是仰酬郑司马之作’〗，如果郑司马所赠之人即赵志，则此首即赵志之作，否则当另有其人，而是由赵志抄录者。
不过有一点可以知道，作此诗者其地位应视司马为高，所以原题用‘仰赠’，而此诗则以礼貌答之作‘仰酬’也。
第五首诗题应作《秋晚感时寄张结》，而作者乃‘裴草然’。
第六首则是张结奉酬裴草然之作。
第七首或者是赵志之作，但也可能为他人所作而由赵志录之于此者？第八首诗题应是《闲庭晚景敬呈□□□》，题下所署‘徐长区亦作者官职与姓也。
第九首为被赠诗者和章，其人或即赵志，亦无法确指。
第十首则为司户苏然之作。
从整个十首诗的诗题与内容总起来看，它与卷题《赵志集》之名是不相符的，因其中明显大部非赵志作品。
但此书何以题作《赵志集》？实为不解。
”今按：以上二家对诸诗作者的考证，均持之有故，言之成理可各成一说，但均不足以论定。
除第十首二家均断定）-1633-（为“司户萨照”〖周绍良录作“苏照”、“苏然”，皆误〗之作外，其余九首尚难遽定归属。
为慎重起见，今仍以“赵志集”列目各诗诗题及次第仍照原卷面貌编排，以便进一歩研究。
）-1634-。

览镜容颜改，登阶气力衰。
咄哉今已老，趋拜礼还亏。
身似临崖树，心如念水龟。
尚犹耽有漏，不肯学无为。

观此色身中，心王般若空。
圣智安居处，凡夫路不同。
出入无门户，观寻不见踪。
大体宽无际，小心尘不容。
欲得登彼岸，高张智慧篷。

劝君四，努力经营修善事。
莫言少壮好光容，未委前程是何处。

劝君五，寻思地狱真成苦。
眼前富贵逞容仪，须臾不久还归土。

改缁素容转，体净得金兰。
从修无上道，常乐自然完。
拂拭明珠莹，光发遍界看。

肯入七宝车，宁归地狱所。
刀山已伤形，剑树方应处。
日更痛难当，年年无暂弭。
流泄三涂中，憔悴玉容毁。
不听余今训，尔时仙步阻。

法性本来常寂，荡荡无有边畔。
安心取舍之闲，被他二境回换。
敛容入定坐禅，摄境安心觉观。
机关木人修道，何时得达彼岸？诸法本空无著，境似浮云会散。
忽悟本性元空，恰似热病得汗。
无智人前莫说，打你色身星散。

路行跨水复逢羊，（路行者，来也。
跨水者，过海也。
称逢羊者，洛阳也。
达摩大师从南天竺国过海而来，初到广州，次普通八年丁未岁人梁国）独自恓恓（《天圣广灯录》、《五灯会元》作“栖栖”）暗渡江。
（独自者，无伴侣也。
恓恓者，苦恓也。
暗渡江者，梁武帝不悟大理，变容不言。
师知机不契，则潜过江向北魏国也。
）日下可怜双象马，（日下者，京都也。
可怜者，好。
双象马者，志公传大士也。
）两株懒桂（《天圣广灯录》、《五灯会元》作“二株嫩桂”）久昌昌。
（两株者，二木也，二木是林字也。
嫩桂者，少也。
则是少林寺也。
久昌昌者，九年面壁，而出大行佛法也。
）。

北方正气为河车，东方甲乙为金砂。
两情含养归一体，朱省调养生金华。
金华生出天地宝，人会此言真正道。
子称虎，卯为龙，龙虎相生自合同。
龙居震位当其八，虎数元生在一宫。
采有日，取有时，世人用之而不知。
收取气候若差错，万般工力徒劳施。
至神至圣极容易，先向宫中求鼎器。
温养火候审阴阳，安排𬬻室须择地。
不得地，莫妄为，切须隐密审护持。
保守莫泄天地机，此药变化不思议。
阳真砂，阴真汞，时人求之莫妄动。
无质生质是还丹，凡汞凡砂不劳弄。
（见《道藏·洞真部·玉诀类》陈抟《阴真君还丹歌注》）（按：阴真君即阴长生，为汉时神仙，详《太平广记》卷八引《引仙传》。
此首当发依托。
宋董逌《广川书跋》卷八载李贻孙书阴真人诗，当即此首，知其应为中唐以前之作。
）。

人皆得令室，我命独何[咎]（吝）（从安刻本改）。
不遇姜任德，正值丑恶妇。
才质陋且俭，姿容剧嫫母。
鹿头猕猴面，推额复出口。
折頞靥楼鼻，两眼{幽页}（一交切）如臼。
肤如老桑皮，耳如侧两手。
头如研米槌，发如掘扫帚。
恶观丑仪容，不媚似铺首。
暗钝拙梳髻，刻画又更丑。
妆颊如狗舐，额上独偏厚。
朱唇如踏血，画眉如鼠负。
傅粉堆颐下，面中不遍有。
领如盐豉囊，袖如常拭釜。
履中如和泥，爪甲长有垢。
脚皲可容箸，熟视今人呕。
（见《初学记》卷十九）。

人皆得令室，我命独何[咎]（吝）（从安刻本改）。
不遇姜任德，正值丑恶妇。
才质陋且俭，姿容剧嫫母。
鹿头猕猴面，推额复出口。
折頞靥楼鼻，两眼{幽页}（一交切）如臼。
肤如老桑皮，耳如侧两手。
头如研米槌，发如掘扫帚。
恶观丑仪容，不媚似铺首。
暗钝拙梳髻，刻画又更丑。
妆颊如狗舐，额上独偏厚。
朱唇如踏血，画眉如鼠负。
傅粉堆颐下，面中不遍有。
领如盐豉囊，袖如常拭釜。
履中如和泥，爪甲长有垢。
脚皲可容箸，熟视今人呕。
（见《初学记》卷十九）。

人皆得令室，我命独何[咎]（吝）（从安刻本改）。
不遇姜任德，正值丑恶妇。
才质陋且俭，姿容剧嫫母。
鹿头猕猴面，推额复出口。
折頞靥楼鼻，两眼{幽页}（一交切）如臼。
肤如老桑皮，耳如侧两手。
头如研米槌，发如掘扫帚。
恶观丑仪容，不媚似铺首。
暗钝拙梳髻，刻画又更丑。
妆颊如狗舐，额上独偏厚。
朱唇如踏血，画眉如鼠负。
傅粉堆颐下，面中不遍有。
领如盐豉囊，袖如常拭釜。
履中如和泥，爪甲长有垢。
脚皲可容箸，熟视今人呕。
（见《初学记》卷十九）。

清明重霄上，合期庆云际。
玉条流逸响，从容灵妙话。
-1761-。

彼云泛灵舆，倏忽适下土。
崆峒灭玄云，至感不容冶。
（同前卷三）。

红铅黑铅大丹头，红铅黑铅体同金。
黑金取精赤取髓，解用赤黑药无比。
用赤入黑保长生，用黑入赤天仙矣。
颠倒两法緫称铅，黑能变化赤天仙。
至道之人莫容易，贪财好色不须传。
函谷关头梁石山，老君镌石留此言。

万气浮空上，千光合太微。
霄间望华盖，虚里眄霞衣。
真仪入云路，圆曜逐风飞。
愿得三元会，金容乘运归。

骑吹凌霜发，旌旗夹路陈。
凯容金节护，册命玉符新。
傅母悲香褓，君家拥画轮。
射熊今梦帝，秤象问何人。

返葬金符守，同归石窌妻。
卷衣悲画翟，持翣待鸣鸡。
容卫都人惨，山川驷马嘶。
犹闻陇上客，相对哭征西。

万乘亲斋祭，千官喜豫游。
奉迎从上苑，祓禊向中流。
草树连容卫，山河对冕旒。
画旗摇浦溆，春服满汀洲。
仙籞龙媒下，神皋凤跸留。
从今亿万岁，天宝纪春秋。

否极尝闻泰，嗟君独不然。
悯凶才稚齿，羸疾主中年。
余力文章秀，生知礼乐全。
翰留天帐览，词入帝宫传。
国讶终军少，人知贾谊贤。
公卿尽虚左，朋识共推先。
不恨依穷辙，终期济巨川。
才雄望羔雁，寿促背貂蝉。
福善闻前录，歼良昧上玄。
何辜铩鸾翮，底事碎龙泉。
𫛳起长沙赋，麟终曲阜编。
域中君道广，海内我情偏。
乍失疑犹见，沈思悟绝缘。
生前不忍别，死后向谁宣。
为此情难尽，弥令忆更缠。
本家清渭曲，归葬旧茔边。
永去长安道，徒闻京兆阡。
旌车出郊甸，乡国隐云天。
定作无期别，宁同旧日旋。
候门家属苦，行路国人怜。
送客哀难进，征途泥复前。
赠言为挽曲，奠席是离筵。
念昔同携手，风期不暂捐。
南山俱隐逸，东洛类神仙。
未省音容间，那堪生死迁。
花时金谷饮，月夜竹林眠。
满地传都赋，倾朝看药船。
群公咸属目，微物敢齐肩。
谬合同人旨，而将玉树连。
不期先挂剑，长恐后施鞭。
为善吾无矣，知音子绝焉。
琴声纵不没，终亦继悲弦。

漾舟汉江上，挂席候风生。
临泛何容与，爱此江水清。
芦洲隐遥嶂，露日隐孤城。
自顾疏野性，难忘鸥鸟情。
聊复与时顾，暂欲解尘缨。
跋涉非吾愿，虚怀浩已盈。

邯郸陌上三月春，暮行逢见一妇人。
自言乡里本燕赵，少小随家西入秦。
母兄怜爱无俦侣，五岁名为阿娇女。
七岁丰茸好颜色，八岁黠惠能言语。
十三兄弟教诗书，十五青楼学歌舞。
我家青楼临道傍，纱窗绮幔暗闻香。
日暮笙歌君驻马，春日妆梳妾断肠。
不用城南使君婿，本求三十侍中郎。
何知汉帝好容色，玉辇携登归建章。
建章宫殿不知数，万户千门深且长。
百堵涂椒接青琐，九华阁道连洞房。
水晶帘箔云母扇，琉璃窗牖玳瑁床。
岁岁年年奉欢宴，娇贵荣华谁不羡。
恩情莫比陈皇后，宠爱全胜赵飞燕。
瑶房侍寝世莫知，金屋更衣人不见。
谁言一朝复一日，君王弃世市朝变。
宫车出葬茂陵田，贱妾独留长信殿。
一朝太子升至尊，宫中人事如掌翻。
同时侍女见谗毁，后来新人莫敢言。
兄弟印绶皆被夺，昔年赏赐不复存。
一旦放归旧乡里，乘车垂泪还入门。
父母愍我曾富贵，嫁与西舍金王孙。
念此翻覆复何道，百年盛衰谁能保。
忆昨尚如春日花，悲今已作秋时草。
少年去去莫停鞭，人生万事由上天。
非我今日独如此，古今歇薄皆共然。

君王宠初歇，弃妾长门宫。
紫殿青苔满，高楼明月空。
夜愁生枕席，春意罢帘栊。
泣尽无人问，容华落镜中。

子为郡从事，主印清淮边。
谈笑一州里，从容群吏先。
手持三尺令，遣决如流泉。
太守既相许，诸公谁不然。
孤城连海树，万室带山烟。
春日谿湖净，芳洲葭菼连。
炊秔蟹螯熟，下箸鲈鱼鲜。
野鹤宿檐际，楚云飞面前。
听歌送离曲，且驻木兰船。
赠尔八行字，当闻佳政传。

嵩阳道士餐柏实，居处三花对石室。
心穷伏火阳精丹，口诵淮王万毕术。
自言神诀不可求，我师闻之玄圃游。
出入彤庭佩金印，承恩赫赫如王侯。
双峰树下曾受业，应传肘后长生法。
吾闻仙地多后身，安知不是具茨人。
玉膏清泠瀑泉水，白云谿中日方此。
后今不见数十年，鬓发颜容只如是。
先生舍我欲何归，竹杖黄裳登翠微。
当有岩前白蝙蝠，迎君日暮双来飞。

少室众峰几峰别，一峰晴见一峰雪。
隔城半山连青松，素色峨峨千万重。
过景斜临不可道，白云欲尽难为容。
行人与我玩幽境，北风切切吹衣冷。
惜别浮桥驻马时，举头试望南山岭。

越溪女，越溪莲，齐菡萏，双婵娟。
嬉游向何处，采摘且同船。
浩唱发容与，清波生漪涟。
时逢岛屿泊，几伴鸯鸳眠。
襟袖既盈溢，馨香亦相传。
薄暮归去来，苎罗生碧烟。

东风香草路，南客心容与。
白皙吴王孙，青蛾柳家女。
都门数骑出，河口片帆举。
夜簟眠橘洲，春衫傍枫屿。
山阴政简甚从容，到罢惟求物外踪。
落日花边剡溪水，晴烟竹里会稽峰。
才子风流苏伯玉，同官晓暮应相逐。
加飡共爱鲈鱼肥，醒酒仍怜甘蔗熟。
知君练思本清新，季子如今得为邻。
他日知寻始宁墅，题诗早晚寄西人。

东风香草路，南客心容与。
白皙吴王孙，青蛾柳家女。
都门数骑出，河口片帆举。
夜簟眠橘洲，春衫傍枫屿。
山阴政简甚从容，到罢惟求物外踪。
落日花边剡溪水，晴烟竹里会稽峰。
才子风流苏伯玉，同官晓暮应相逐。
加飡共爱鲈鱼肥，醒酒仍怜甘蔗熟。
知君练思本清新，季子如今得为邻。
他日知寻始宁墅，题诗早晚寄西人。

与子十年旧，其如离别何。
宦游邻故国，归梦是沧波。
京口青山远，金陵芳草多。
云帆晓容裔，江日昼清和。
县郭舟人饮，津亭渔者歌。
茅山有仙洞，羡尔再经过。

遐方献文犀，万里随南金。
大邦柔远人，以之居山林。
食棘无秋冬，绝流无浅深。
双角前崭崭，三蹄下骎骎。
朝贤壮其容，未能辨其音。
有我衰鸟郎，新邑长鸣琴。
陛阁飞嘉声，丘甸盈仁心。
闲居命国工，作绘北堂阴。
眈眈若有神，庶比来仪禽。
昔有舞天庭，为君奏龙吟。

正月开阳和，通门缉元化。
穆穆睟容归，岂为明灯夜。
高山大风起，肃肃随龙驾。

西下长乐坂，东入新丰道。
雨多车马稀，道上生秋草。
太阴蔽皋陆，莫知晚与早。
雷雨杳冥冥，川谷漫浩浩。
诏书植嘉木，众言桃李好。
自愧无此容，归从汉阴老。

草木花叶生，相与命为春。
当非草木意，信是故时人。
静念恻群物，何由知至真。
狂歌问夫子，夫子莫能陈。
凤皇飞且鸣，容裔下天津。
清净无言语，兹焉庶可亲。

黄河流向东，弱水流向西。
趋舍各有异，造化安能齐。
妾本邯郸女，生长在丛台。
既闻容见宠，复想玄为妻。
刻画尚风流，幸会君招携。
逶迤歌舞座，婉娈芙蓉闺。
日月方向除，恩爱忽焉暌。
弃置谁复道，但悲生不谐。
羡彼匹妇意，偕老常同栖。

田家趋垅亩，当昼掩虚关。
邻里无烟火，儿童共幽闲。
桔槔悬空圃，鸡犬满桑间。
时来农事隙，采药游名山。
但言所采多，不念路险艰。
人生如蜉蝣，一往不可攀。
君看西王母，千载美容颜。

勿听白头吟，人间易忧怨。
若非沧浪子，安得从所愿。
北上太行山，临风阅吹万。
长云数千里，倏忽还肤寸。
观其微灭时，精意莫能论。
百年不容息，是处生意蔓。
始悟海上人，辞君永飞遁。

旬时结阴霖，帘外初白日。
斋沐清病容，心魂畏虚室。
闲梅照前户，明镜悲旧质。

西山第三顶，茅宇依双松。
杳杳欲至天，云梯升几重。
莹魄澄玉虚，以求鸾鹤踪。
逶迤非天人，执节乘赤龙。
旁映白日光，缥缈轻霞容。
孤辉上烟雾，余影明心胸。
愿与黄麒麟，欲飞而莫从。
因寂清万象，轻云自中峰。
山暝学栖鸟，月来随暗蛬。
寻空静余响，袅袅云溪钟。

君不见红闺少女端正时，夭夭桃李仙容姿。
幸得君王怜巧笑，披香殿里荐蛾眉。
蛾眉双双人共进，常恐妾身从此摈。
甄妃为妒出层宫，班女因猜下长信。
长信宫门闭不开，昭阳歌吹风送来。
梦中魂魄犹言是，觉后精神尚未回。
念君娇爱无终始，使妾长啼后庭里。
独立每看斜日尽，孤眠直至残灯死。
秋日闻虫翡翠帘，春晴照面鸳鸯水。
红颜旧来花不胜，白发如今雪相似。
传闻纨扇恩未歇，预想蛾眉上初月。
如君贵伪不贵真，还同弃妾逐新人。
借问南山松叶意，何如北砌槿花新。

今岁今宵尽，明年明日催。
寒随一夜去，春逐五更来。
气色空中改，容颜暗里回。
风光人不觉，已著后园梅。

陋巷喜阳和，衰颜对酒歌。
懒从华发乱，闲任白云多。
郡简容垂钓，家贫学弄梭。
门前七里濑，早晚子陵过。

播迁悲远道，摇落感衰容。
今日犹多难，何年更此逢。
世交黄叶散，乡路白云重。
明发看烟树，唯闻江北钟。

南过三湘去，巴人此路偏。
谪居秋瘴里，归处夕阳边。
直道天何在，愁容镜亦怜。
裁书欲谁诉，无泪可潸然。

复拜东阳郡，遥驰北阙心。
行春五马急，向夜一猿深。
山过康郎近，星看婺女临。
幸容栖托分，犹恋旧棠阴。

洞庭秋水阔，南望过衡峰。
远客潇湘里，归人何处逢。
孤云飞不定，落叶去无踪。
莫使沧浪叟，长歌笑尔容。

不见君来久，冤深意未传。
冶长空得罪，夷甫岂言钱。
直道天何在，愁容镜亦怜。
因书欲自诉，无泪可潸然。

万里辞三殿，金陵到旧居。
文星出西掖，卿月在南徐。
故里惊朝服，高堂捧诏书。
暂容乘驷马，谁许恋鲈鱼。

山人今不见，山鸟自相从。
长啸辞明主，终身卧此峰。
泉源通石径，磵户掩尘容。
古墓依寒草，前朝寄老松。
片云生断壁，万壑遍疏钟。
惆怅空归去，犹疑林下逢。

回首古原上，未能辞旧乡。
西风收暮雨，隐隐分芒砀。
贤友此为邑，令名满徐方。
音容想在眼，暂若升琴堂。
疲马顾春草，行人看夕阳。
自非传尺素，谁为论中肠。

漂泊日复日，洞庭今更秋。
青枫亦何意，此夜催人愁。
惆怅客中月，徘徊江上楼。
心知楚天远，目送沧波流。
羽客久已殁，微言无处求。
空余白云在，容与随孤舟。
千里杳难望，一身当独游。
故园复何许，江海徒迟留。

昔种梁王苑，今移汉将坛。
蒙笼低冕过，青翠卷帘看。
得地移根远，经霜抱节难。
开花成凤实，嫩笋长鱼竿。
蔼蔼军容静，萧萧郡宇宽。
细音和角暮，疏影上门寒。
湘浦何年变，山阳几处残。
不知轩屏侧，岁晚对袁安。

建隼罢鸣珂，初传来暮歌。
渔樵识太古，草树得阳和。
东道诸生从，南依远客过。
天清婺女出，土厚绛人多。
永日空相望，流年复几何。
崖开当夕照，叶去逐寒波。
眼暗经难受，身闲剑懒磨。
似鸮占贾谊，上马试廉颇。
穷分安藜藿，衰容胜薜萝。
只应随越鸟，南翥托高柯。

天南愁望绝，亭上柳条新。
落日独归鸟，孤舟何处人。
生涯投越徼，世业陷胡尘。
杳杳锺陵暮，悠悠鄱水春。
秦台悲白首，楚泽怨青蘋。
草色迷征路，莺声伤逐臣。
独醒空取笑，直道不容身。
得罪风霜苦，全生天地仁。
青山数行泪，沧海一穷鳞。
牢落机心尽，惟怜鸥鸟亲。

客路瞻太华，三峰高际天。
夏云亘百里，合沓遥相连。
雷雨飞半腹，太阳在其巅。
翠微关上近，瀑布林梢悬。
爱此众容秀，能令西望偏。
徘徊忘暝色，泱漭成阴烟。
会是朝百灵，亦闻会群仙。
琼浆岂易挹，毛女非空传。
髣髴仍伫想，幽期如眼前。
金天有青庙，松柏隐苍然。

繁云兼家思，弥望连济北。
日暮微雨中，州城带秋色。
萧条主人静，落叶飞不息。
乡梦寒更频，虫声夜相逼。
二贤纵横器，久滞徒劳职。
笑语和风骚，雍容事文墨。
吾兄即时彦，前路良未测。
秋水百丈清，寒松一枝直。
此心欲引托，谁为生羽翼。
且复顿归鞍，杯中雪胸臆。

朐山压海口，永望开禅宫。
元气远相合，太阳生其中。
豁然万里余，独为百川雄。
白波走雷电，黑雾藏鱼龙。
变化非一状，晴明分众容。
烟开秦帝桥，隐隐横残虹。
蓬岛如在眼，羽人那可逢。
偶闻真僧言，甚与静者同。
幽意颇相惬，赏心殊未穷。
花间午时梵，云外春山钟。
谁念遽成别，自怜归所从。
他时相忆处，惆怅西南峰。

职副旌旄重，才兼识量通。
使车遥肃物，边策远和戎。
掷地金声著，从军宝剑雄。
官成稽古力，名达济时功。
肃穆乌台上，雍容粉署中。
含香初待漏，持简旧生风。
黠吏偏惊隼，贪夫辄避骢。
且知荣已隔，谁谓道仍同。
念旧追连茹，谋生任转蓬。
泣连三献玉，疮惧再伤弓。
恋土函关外，瞻尘灞水东。
他时书一札，犹冀问途穷。

仲父王佐材，屈身仇香位。
一从理京剧，万事皆容易。
则知无不可，通变有余地。
器宇溟渤宽，文锋镆铘利。
憧憧洛阳道，日夕皇华使。
二载出江亭，一心奉王事。
功成良可录，道在知无愧。
天府留香名，铨闱就明试。
赋诗皆旧友，攀辙多新吏。
彩服辞高堂，青袍拥征骑。
此行季春月，时物正鲜媚。
官柳阴相连，桃花色如醉。
长安想在目，前路遥髣髴。
落日看华山，关门逼青翠。
行襜稍已隔，结恋无能慰。
谁念尊酒间，裴回竹林意。

太华高标峻，青阳淑气盘。
属辞倾渤澥，称价掩琅玕。
杨叶频推中，芸香早拜官。
后来惭辙迹，先达仰门阑。
佐剧劳黄绶，提纲疾素餐。
风生趋府步，笔偃触邪冠。
骨鲠知难屈，锋铓岂易干。
伫将调玉铉，翻自落金丸。
异议那容直，专权本畏弹。
寸心宁有负，三黜竟无端。
适喜鸿私降，旋惊羽檄攒。
国怜朝市易，人怨虎狼残。
天地龙初见，风尘虏未殚。
随川归少海，就日背长安。
副相荣分寄，输忠义不刊。
击胡驰汗马，迁蜀扈鸣銮。
月罢名卿署，星悬上将坛。
三军摇斾出，百越画图观。
茅茹能相引，泥沙肯再蟠。
兼荣知任重，交辟许才难。
劲直随台柏，芳香动省兰。
璧从全赵去，鹏自北溟抟。
星象衔新宠，风霜带旧寒。
是非生倚伏，荣辱系悲欢。
畴昔偏殊眄，屯蒙独永叹。
不才成拥肿，失计似邯郸。
江国伤移律，家山忆考槃。
一为鸥鸟误，三见露华团。
回首青云里，应怜浊水澜。
愧将生事托，羞向鬓毛看。
知己伤愆素，他人自好丹。
乡春连楚越，旅宿寄风湍。
世路东流水，沧江一钓竿。
松声伯禹穴，草色子陵滩。
度岭情何遽，临流兴未阑。
梅花分路远，扬子上潮宽。
梦想怀依倚，烟波限渺漫。
且愁无去雁，宁翼少回鸾。
极浦春帆迥，空郊晚骑单。
独怜南渡月，今夕送归鞍。

异乡流落频生子，几许悲欢并在身。
欲并老容羞白发，每看儿戏忆青春。
未知门户谁堪主，且免琴书别与人。
何幸暮年方有后，举家相对却霑巾。

藩篱小鸟何甚微，翩翩日夕空此飞。
只缘六翮不自致，长似孤云无所依。
西城黯黯斜晖落，众鸟纷纷皆有托。
独立虽轻燕雀群，孤飞远惧鹰鹯搏。
自怜天上青云路，吊影徘徊独愁暮。
衔花纵有报恩时，择木谁容托身处。
岁月蹉跎飞不进，羽毛鹪悴何人问。
遶树空随乌鹊惊，巢林只有鹪鹩分。
主人庭中荫乔木，爱此清阴欲栖宿。
少年挟弹遥相猜，遂使惊飞往复回。
不辞奋翼向君去，唯怕金丸随后来。

自矜娇艳色，不顾丹青人。
那知粉绘能相负，却使容华翻误身。
上马辞君嫁骄虏，玉颜对人啼不语。
北风雁急浮云秋，万里独见黄河流。
纤腰不复汉宫宠，双蛾长向胡天愁。
琵琶弦中苦调多，萧萧羌笛声相和。
谁怜一曲传乐府，能使千秋伤绮罗。

行尽清溪日已蹉，云容山影两嵯峨。
楼前归客怨秋梦，湖上美人疑夜歌。
独坐高高风势急，平湖渺渺月明多。
终期一艇载樵去，来往片帆愁白波。

秋意西山多，别岑萦左次。
缮亭历三癸，趾趾邻什寺。
元化隐灵踪，始君启高致。
诛榛养翘楚，鞭草理芳穗。
俯砌披水容，逼天扫峰翠。
境新耳目换，物远风尘异。
倚石忘世情，援云得真意。
嘉林幸勿剪，禅侣欣可庇。
卫法大臣过，佐游群英萃。
龙池护清激，虎节到深邃。
徒想嵊顶期，于今没遗记。

晨登玄石岭，岭上寒松声。
朗日风雨霁，高秋天地清。
山门开古寺，石窦含纯精。
洞彻净金界，夤缘流玉英。
泽药滋畦茂，气染茶瓯馨。
饮液尽眉寿，飡和皆体平。
琼浆驻容发，甘露莹心灵。
岱谷谢巧妙，匡山徒有名。
愿言构蓬荜，荷锸引泠泠。
访道出人世，招贤依福庭。
此心不能已，寤寐见吾兄。
曾结颍阳契，穷年无所成。
东西同放逐，蛇豕尚纵横。
江汉阻携手，天涯万里情。
恩光起憔悴，西上谒承明。
秋色变江树，相思纷以盈。
猿啼巴丘戍，月上武陵城。
共恨川路永，无由会友生。
云泉不可忘，何日遂躬耕。

摇桨曙江流，江清山复重。
心惬赏未足，川迥失前峰。
凌滩出极浦，旷若天池通。
君阳青嵯峨，开拆混元中。
九潭鱼龙窟，仙成羽人宫。
阴奥潜鬼物，精光动烟空。
玄猿啼深茏，白鸟戏葱蒙。
飞湍鸣金石，激溜鼓雷风。
雨濯万木鲜，霞照千山浓。
草闲长余绿，花静落幽红。
渚烟见晨钓，山月闻夜舂。
覆溪窈窕波，涵石淘溶溶。
丹丘忽聚散，素壁相奔冲。
白日破昏霭，灵山出其东。
势排昊苍上，气压吴越雄。
回头望云卿，此恨发吾衷。
昔日萧邵游，四人才成童。
属词慕孔门，入仕希上公。
纬卿陷非罪，折我昆吾锋。
茂挺独先觉，拔身渡京虹。
斯人谢明代，百代坠鹓鸿。
世故坠横流，与君哀路穷。
相顾无死节，蒙恩逐殊封。
天波洗其瑕，朱衣备朝容。
一别凡十年，岂期复相从。
余生得携手，遗此两孱翁。
群迁失莺羽，后凋惜长松。
衰旅难重别，凄凄满心胸。
遇胜悲独游，贪奇怅孤逢。
禽尚彼何人，胡为束樊笼。
吾师度门教，投弁蹑遐踪。

华省秘仙踪，高堂露瓦松。
叶因春后长，花为雨来浓。
影混鸳鸯色，光含翡翠容。
天然斯所寄，地势太无从。
接栋临双阙，连甍近九重。
宁知深涧底，霜雪岁兼封。

林乌遥岸鸣，早知东方曙。
波上风雨歇，舟人叫将去。
苍苍前洲日，的的回沙鹭。
水汽清晓阴，滩声隐川雾。
旧山劳魂想，忆人阻洄溯。
信宿千里余，佳期曷由遇。
前程入楚乡，弭棹问维扬。
但见土音异，始知程路长。
寥寥晚空静，漫漫风淮凉。
云景信可美，风潮殊未央。
故人江皋上，永日念容光。
中路枉尺书，谓余琼树芳。
深期结晤语，竟夕恨相望。
冀愿崇朝霁，吾其一苇航。

紫台穹跨连绿波，红轩铪匝垂纤罗。
中有一人金作面，隔幌玲珑遥可见。
忽闻黄鸟鸣且悲，镜边含笑着春衣。
罗袖婵娟似无力，行拾落花比容色。
落花一度无再春，人生作乐须及辰。
君不见楚王台上红颜子，今日皆成狐兔尘。

草草闾巷喧，涂车俨成位。
冥冥何所须，尽我生人意。
北邙路非远，此别终天地。
临穴频抚棺，至哀反无泪。
尔形未衰老，尔息才童稚。
骨肉安可离，皇天若容易。
房帷即灵帐，庭宇为哀次。
薤露歌若斯，人生尽如寄。

谓予独迷方，逢子亦在野。
结交指松柏，问法寻兰若。
小溪劣容舟，怪石屡惊马。
所居最幽绝，所住皆静者。
云簇兴座隅，天空落阶下。
上人亦何闻，尘念都已舍。
四禅合真如，一切是虚假。
愿承甘露润，喜得惠风洒。
依止托山门，谁能效丘也。

落景馀清辉，轻桡弄溪渚。
澄明爱水物，临泛何容与。
白首垂钓翁，新妆浣纱女。
相看似相识，脉脉不得语。

太虚生月晕，舟子知天风。
挂席候明发，眇漫平湖中。
中流见匡阜，势压九江雄。
黤黕容霁色，峥嵘当晓空。
香炉初上日，瀑布喷成虹。
久欲追尚子，况兹怀远公。
我来限于役，未暇息微躬。
淮海途将半，星霜岁欲穷。
寄言岩栖者，毕趣当来同。

共喜年华好，来游水石间。
烟容开远树，春色满幽山。
壶酒朋情洽，琴歌野兴闲。
莫愁归路暝，招月伴人还。

黄河走东溟，白日落西海。
逝川与流光，飘忽不相待。
春容舍我去，秋发已衰改。
人生非寒松，年貌岂长在。
吾当乘云螭，吸景驻光彩。

容颜若飞电，时景如飘风。
草绿霜已白，日西月复东。
华鬓不耐秋，飒然成衰蓬。
古来贤圣人，一一谁成功。
君子变猿鹤，小人为沙虫。
不及广成子，乘云驾轻鸿。

一百四十年，国容何赫然。
隐隐五凤楼，峨峨横三川。
王侯象星月，宾客如云烟。
鬬鸡金宫里，蹴鞠瑶台边。
举动摇白日，指挥回青天。
当涂何翕忽，失路长弃捐。
独有扬执戟，闭关草太玄。

攀天莫登龙，走山莫骑虎。
贵贱结交心不移，唯有严陵及光武。
周公称大圣，管蔡宁相容。
汉谣一斗粟，不与淮南舂。
兄弟尚路人，吾心安所从。
他人方寸间，山海几千重。
轻言托朋友，对面九疑峰。
开花必早落，桃李不如松。

金天之西，白日所没。
康老胡雏，生彼月窟。
巉岩容仪，戌削风骨。
碧玉炅炅双目瞳，黄金拳拳两鬓红。
华盖垂下睫，嵩岳临上唇。
不睹诡谲貌，岂知造化神。
大道是文康之严父，元气乃文康之老亲。
抚顶弄盘古，推车转天轮。
云见日月初生时，铸冶火精与水银。
阳乌未出谷，顾兔半藏身。
女娲戏黄土，团作愚下人。
散在六合间，蒙蒙若沙尘。
生死了不尽，谁明此胡是仙真。
西海栽若木，东溟植扶桑。
别来几多时，枝叶万里长。
中国有七圣，半路颓洪荒。
陛下应运起，龙飞入咸阳。
赤眉立盆子，白水兴汉光。
叱咤四海动，洪涛为簸扬。
举足蹋紫微，天关自开张。
老胡感至德，东来进仙倡。
五色师子，九苞凤皇。
是老胡鸡犬，鸣舞飞帝乡。
淋漓飒沓，进退成行。
能胡歌，献汉酒。
跪双膝，立两肘。
散花指天举素手，拜龙颜，献圣寿。
北斗戾，南山摧。
天子九九八十一万岁，长倾万岁杯。

紫阁连终南，青冥天倪色。
凭崖望咸阳，宫阙罗北极。
万井惊画出，九衢如弦直。
渭水银河清，横天流不息。
朝野盛文物，衣冠何翕赩。
厩马散连山，军容威绝域。
伊皋运元化，卫霍输筋力。
歌钟乐未休，荣去老还逼。
圆光过满缺，太阳移中昃。
不散东海金，何争西飞匿。
无作牛山悲，恻怆泪沾臆。

云想衣裳花想容，春风拂槛露华浓。
若非群玉山头见，会向瑶台月下逢。

松子栖金华，安期入蓬海。
此人古之仙，羽化竟何在。
浮生速流电，倏忽变光彩。
天地无凋换，容颜有迁改。
对酒不肯饮，含情欲谁待。

若有人兮思鸣皋，阻积雪兮心烦劳。
洪河凌竞不可以径度，冰龙鳞兮难容舠。
邈仙山之峻极兮，闻天籁之嘈嘈。
霜厓缟皓以合沓兮，若长风扇海涌沧溟之波涛。
玄猿绿罴，舔舕崟岌。
危柯振石，骇胆栗魄，群呼而相号。
峰峥嵘以路绝，挂星辰于岩{山/敖}。
送君之归兮，动鸣皋之新作。
交鼓吹兮弹丝，觞清泠之池阁。
君不行兮何待，若反顾之黄鹤。
扫梁园之群英，振大雅于东洛。
巾征轩兮历阻折，寻幽居兮越𪩘崿。
盘白石兮坐素月，琴松风兮寂万壑。
望不见兮心氛氲，萝冥冥兮霰纷纷。
水横洞以下渌，波小声而上闻。
虎啸谷而生风，龙藏溪而吐云。
寡鹤清唳，饥鼯嚬呻。
魂独处此幽默兮，愀空山而愁人。
鸡聚族以争食，凤孤飞而无邻。
蝘蜓嘲龙，鱼目混珍。
嫫母衣锦，西施负薪。
若使巢由桎梏于轩冕兮，亦奚异乎夔龙蹩躠于风尘。
哭何苦而救楚，笑何夸而却秦。
吾诚不能学二子沽名矫节以耀世兮，固将弃天地而遗身。
白鸥兮飞来，长与君兮相亲。

忆昔娇小姿，春心亦自持。
为言嫁夫婿，得免长相思。
谁知嫁商贾，令人却愁苦。
自从为夫妻，何曾在乡土。
去年下扬州，相送黄鹤楼。
眼看帆去远，心逐江水流。
只言期一载，谁谓历三秋。
使妾肠欲断，恨君情悠悠。
东家西舍同时发，北去南来不逾月。
未知行李游何方，作个音书能断绝。
适来往南浦，欲问西江船。
正见当垆女，红妆二八年。
一种为人妻，独自多悲凄。
对镜便垂泪，逢人只欲啼。
不如轻薄儿，旦暮长相随。
悔作商人妇，青春长别离。
如今正好同懽乐，君去容华谁得知。

我吟谢朓诗上语，朔风飒飒吹飞雨。
谢朓已没青山空，后来继之有殷公。
粉图珍裘五云色，晔如晴天散彩虹。
文章彪炳光陆离，应是素娥玉女之所为。
轻如松花落金粉，浓似苔锦含碧滋。
远山积翠横海岛，残霞飞丹暎江草。
凝毫采掇花露容，几年功成夺天造。
故人赠我我不违，着令山水含清晖。
顿惊谢康乐，诗兴生我衣。
襟前林壑敛暝色，袖上云霞收夕霏。
群仙长叹惊此物，千厓万岭相萦郁。
身骑白鹿行飘飖，手翳紫芝笑披拂。
相如不足跨鹔鹴，王恭鹤氅安可方。
瑶台雪花数千点，片片吹落春风香。
为君持此凌苍苍，上朝三十六玉皇。
下窥夫子不可及，矫首相思空断肠。

朝饮苍梧泉，夕栖碧海烟。
宁知鸾凤意，远托椅桐前。
慕蔺岂曩古，攀嵇是当年。
愧非黄石老，安识子房贤。
功业嗟落日，容华弃徂川。
一语已道意，三山期着鞭。
蹉跎人间世，寥落壶中天。
独见游物祖，探元穷化先。
何当共携手，相与排冥筌。

我李百万叶，柯条布中州。
天开青云器，日为苍生忧。
小邑且割鸡，大刀伫烹牛。
雷声动四境，惠与清漳流。
弦歌咏唐尧，脱落隐簪组。
心和得天真，风俗犹太古。
牛羊散阡陌，夜寝不扃户。
问此何以然，贤人宰吾土。
举邑树桃李，垂阴亦流芬。
河堤绕绿水，桑柘连青云。
赵女不冶容，提笼昼成群。
缲丝鸣机杼，百里声相闻。
讼息鸟下堦，高卧披道帙。
蒲鞭挂檐枝，示耻无扑抶。
琴清月当户，人寂风入室。
长啸无一言，陶然上皇逸。
白玉壶冰水，壶中见底清。
清光洞毫发，皎洁照群情。
赵北美佳政，燕南播高名。
过客览行谣，因之诵德声。

翡翠黄金缕，绣成歌舞衣。
若无云间月，谁可比光辉。
秀色一如此，多为众女讥。
君恩移昔爱，失宠秋风归。
愁苦不窥邻，泣上流黄机。
天寒素手冷，夜长烛复微。
十日不满匹，鬓蓬乱若丝。
犹是可怜人，容华世中稀。
向君发皓齿，顾我莫相违。

为草当作兰，为木当作松。
兰秋香风远，松寒不改容。
松兰相因依，萧艾徒丰茸。
鸡与鸡幷食，鸾与鸾同枝。
拣珠去沙砾，但有珠相随。
远客投名贤，真堪写怀抱。
若惜方寸心，待谁可倾倒。
虞卿弃赵相，便与魏齐行。
海上五百人，同日死田横。
当时不好贤，岂传千古名。
愿君同心人，于我少留情。
寂寂还寂寂，出门迷所适。
长铗归来乎，秋风思归客。

请以双白璧，买君双白鹇。
白鹇白如锦，白雪耻容颜。
照影玉潭里，刷毛琪树间。
夜栖寒月静，朝步落花闲。
我愿得此鸟，玩之坐碧山。
胡公能辍赠，笼寄野人还。

浮阳灭霁景，万物生秋容。
登楼送远目，伏槛观群峰。
原野旷超缅，关河纷杂重。
清晖映竹日，翠色明云松。
蹈海寄遐想，还山迷旧踪。
徒然迫晚暮，未果谐心胸。
结桂空伫立，折麻恨莫从。
思君达永夜，长乐闻疏钟。

谁道此水广，狭如一匹练。
江夏黄鹤楼，青山汉阳县。
大语犹可闻，故人难可见。
君草陈琳檄，我书鲁连箭。
报国有壮心，龙颜不回眷。
西飞精卫鸟，东海何由填。
鼓角徒悲鸣，楼船习征战。
抽剑步霜月，夜行空庭遍。
长呼结浮云，埋没顾荣扇。
他日观军容，投壶接高宴。

鲁连卖谈笑，岂是顾千金。
陶朱虽相越，本有五湖心。
余亦南阳子，时为梁甫吟。
苍山容偃蹇，白日惜颓侵。
愿一佐明主，功成还旧林。
西来何所为，孤剑托知音。
鸟爱碧山远，鱼游沧海深。
呼鹰过上蔡，卖畚向嵩岑。
他日闲相访，丘中有素琴。

鲁国一杯水，难容横海鳞。
仲尼且不敬，况乃寻常人。
白玉换斗粟，黄金买尺薪。
闭门木叶下，始觉秋非春。
闻君向西迁，地即鼎湖邻。
宝镜匣苍藓，丹经埋素尘。
轩后上天时，攀龙遗小臣。
及此留惠爱，庶几风化淳。
鲁缟如白烟，五缣不成束。
临行赠贫交，一尺重山岳。
相国齐晏子，赠行不及言。
托阴当树李，忘忧当树萱。
他日见张禄，绨袍怀旧恩。

伯阳仙家子，容色如青春。
日月秘灵洞，云霞辞世人。
化心养精魄，隐几窅天真。
莫作千年别，归来城郭新。

昔别若梦中，天涯忽相逢。
洞庭破秋月，纵酒开愁容。
赠剑刻玉字，延平两蛟龙。
送君不尽意，书及雁回峰。

清晓骑白鹿，直上天门山。
山际逢羽人，方瞳好容颜。
扪萝欲就语，却掩青云关。
遗我鸟迹书，飘然落岩间。
其字乃上古，读之了不闲。
感此三叹息，从师方未还。

今日竹林宴，我家贤侍郎。
三杯容小阮，醉后发清狂。

青溪胜桐庐，水木有佳色。
山貌日高古，石容天倾侧。
彩鸟昔未名，白猿初相识。
不见同怀人，对之空叹息。

蜀国多仙山，峨眉邈难匹。
周流试登览，绝怪安可息。
青冥倚天开，彩错疑画出。
泠然紫霞赏，果得锦囊术。
云间吟琼箫，石上弄宝瑟。
平生有微尚，欢笑自此毕。
烟容如在颜，尘累忽相失。
傥逢骑羊子，携手凌白日。

亭伯去安在，李陵降未归。
愁容变海色，短服改胡衣。

涩滩鸣嘈嘈，两山足猿猱。
白波若卷雪，侧足不容舠。
渔子与舟人，撑折万张篙。

茫茫大梦中，惟我独先觉。
腾转风火来，假合作容貌。
灭除昏疑尽，领略入精要。
澄虑观此身，因得通寂照。
朗悟前后际，始知金仙妙。
幸逢禅居人，酌玉坐相召。
彼我俱若丧，云山岂殊调。
清风生虚空，明月见谈笑。
怡然青莲宫，永愿姿游眺。

去去复去去，辞君还忆君。
汉水既殊流，楚山亦此分。
人生难称意，岂得长为群。
越燕喜海日，燕鸿思朔云。
别久容华晚，琅玕不能饭。
日落知天昏，梦长觉道远。
望夫登高山，化石竟不返。

清水本不动，桃花发岸傍。
桃花弄水色，波荡摇春光。
我悦子容艳，子倾我文章。
风吹绿琴去，曲度紫鸳鸯。
昔作一水鱼，今成两枝鸟。
哀哀长鸡鸣，夜夜达五晓。
起折相思树，归赠知寸心。
覆水不可收，行云难重寻。
天涯有度鸟，莫绝瑶华音。

丽莫似汉宫妃，谦莫似黄家女。
黄女持谦齿发高，汉妃恃丽天庭去。
人生容德不自保，圣人安用推天道。
君不见蔡泽嵌枯诡怪之形状，大言直取秦丞相。
又不见田千秋才智不出人，一朝富贵如有神。
二侯行事在方册，泣麟老人终困厄。
夜光抱恨良叹悲，日月逝矣吾何之。

髣髴古容仪，含愁带曙辉。
露如今日泪，苔似昔年衣。
有恨同湘女，无言类楚妃。
寂然芳霭内，犹若待夫归。

辞君远行迈，饮此长恨端。
已谓道里远，如何中险艰。
流水赴大壑，孤云还暮山。
无情尚有归，行子何独难。
驱车背乡园，朔风卷行迹。
严冬霜断肌，日入不遑息。
忧欢容发变，寒暑人事易。
中心君讵知，冰玉徒贞白。

神州高爽地，遐瞰靡不通。
寒月野无绿，寥寥天宇空。
阴阳不停驭，贞脆各有终。
汾沮何鄙俭，考槃何退穷。
反志解牵跼，无为尚劳躬。
美人夺南国，一笑开芙蓉。
清镜理容发，褰帘出深重。
艳曲呈皓齿，舞罗不堪风。
慊慊情有待，赠芳为我容。
可嗟青楼月，流影君帷中。

神州高爽地，遐瞰靡不通。
寒月野无绿，寥寥天宇空。
阴阳不停驭，贞脆各有终。
汾沮何鄙俭，考槃何退穷。
反志解牵跼，无为尚劳躬。
美人夺南国，一笑开芙蓉。
清镜理容发，褰帘出深重。
艳曲呈皓齿，舞罗不堪风。
慊慊情有待，赠芳为我容。
可嗟青楼月，流影君帷中。

端居倦时燠，轻舟泛回塘。
微风飘襟散，横吹绕林长。
云澹水容夕，雨微荷气凉。
一写悁勤意，宁用诉华觞。

前舟已眇眇，欲渡谁相持。
秋山起暮钟，楚雨连沧海。
风波离思满，宿昔容鬓改。
独鸟下东南，广陵何处在。

达识与昧机，智殊迹同静。
于焉得携手，屡赏清夜景。
潇洒陪高咏，从容羡华省。
一逐风波迁，南登桂阳岭。
旧里门空掩，欢游事皆屏。
怅望城阙遥，幽居时序永。
春风吹百卉，和煦变闾井。
独闷终日眠，篇书不复省。
唯当望雨露，霑子荒遐境。

淅沥覆寒骑，飘飖暗川容。
行子郡城晓，披云看杉松。

别离何从生，乃在亲爱中。
反念行路子，拂衣自西东。
日昃不留宴，严车出崇墉。
行游非所乐，端忧道未通。
春野百卉发，清川思无穷。
芳时坐离散，世事谁可同。
归当掩重关，默默想音容。

永日方戚戚，出门复悠悠。
女子今有行，大江溯轻舟。
尔辈况无恃，抚念益慈柔。
幼为长所育，两别泣不休。
对此结中肠，义往难复留。
自小阙内训，事姑贻我忧。
赖兹托令门，仁恤庶无尤。
贫俭诚所尚，资从岂待周。
孝恭遵妇道，容止顺其猷。
别离在今晨，见尔当何秋。
居闲始自遣，临感忽难收。
归来视幼女，零泪缘缨流。

三载寄关东，所懽皆远违。
思怀方耿耿，忽得观容辉。
亲燕在良夜，欢携辟中闱。
问我犹杜门，不能奋高飞。
明灯照四隅，炎炭正可依。
清觞虽云酌，所愧乏珍肥。
晨装复当行，寥落星已稀。
何以慰心曲，伫子西还归。

出身忝时士，于世本无机。
爰以林壑趣，遂成顽钝姿。
临流意已凄，采菊露未稀。
举头见秋山，万事都若遗。
独践幽人踪，邈将亲友违。
髦士佐京邑，怀念枉贞词。
久雨积幽抱，清樽宴良知。
从容操剧务，文翰方见推。
安能戢羽翼，顾此林栖时。

偶然弃官去，投迹在田中。
日出照茅屋，园林养愚蒙。
虽云无一资，樽酌会不空。
且忻百谷成，仰叹造化功。
出入与民伍，作事靡不同。
时伐南涧竹，夜还沣水东。
贫蹇自成退，岂为高人踪。
览君金玉篇，彩色发我容。
日月欲为报，方春已徂冬。

一凶廼一吉，一是复一非。
孰能逃斯理，亮在识其微。
三黜故无愠，高贤当庶几。
但以亲交恋，音容邈难希。
况昔别离久，俱忻藩守归。
朝宴方陪厕，山川又乖违。
吴门冒海雾，峡路凌连矶。
同会在京国，相望涕沾衣。
明时重英才，当复列彤闱。
白玉虽尘垢，拂拭还光辉。

少事武皇帝，无赖恃恩私。
身作里中横，家藏亡命儿。
朝持樗蒲局，暮窃东邻姬。
司隶不敢捕，立在白玉墀。
骊山风雪夜，长杨羽猎时。
一字都不识，饮酒肆顽痴。
武皇升仙去，憔悴被人欺。
读书事已晚，把笔学题诗。
两府始收迹，南宫谬见推。
非才果不容，出守抚惸嫠。
忽逢杨开府，论旧涕俱垂。
坐客何由识，惟有故人知。

仲月景气佳，东林一登历。
中有故人诗，凄凉在高壁。
精思长悬世，音容已归寂。
墨泽传洒余，磨灭亲翰迹。
平生忽如梦，百事皆成昔。
结骑京华年，挥文箧笥积。
朝廷重英彦，时辈分珪璧。
永谢柏梁陪，独阙金门籍。
方婴存殁感，岂暇林泉适。
雨余山景寒，风散花光夕。
新知虽满堂，故情谁能觌。
唯当同时友，缄寄空凄戚。

岸筿覆回溪，回溪曲如月。
沈沈水容绿，寂寂流莺歇。
浅石方凌乱，游禽时出没。
半雨夕阳霏，缘源杂花发。
明晨重来此，同心应已阙。

苍岑古仙子，清庙閟华容。
千载去寥廓，白云遗旧踪。
归来灞陵上，犹见最高峰。

有一人兮升紫霞，书名玉牒兮萼绿华。
仙容矫矫兮杂瑶珮，轻衣重重兮蒙绛纱。
云雨愁思兮望淮海，鼓吹萧条兮驾龙车。
世淫浊兮不可降，胡不来兮玉斧家。

握珠不返泉，匣玉不归山。
明皇重士亦如此，忽怪褚生何得还。
方称羽猎赋，未拜兰台职。
汉箧亡书已暗传，嵩丘遗简还能识。
朝朝待诏青鏁闱，中有万年之树蓬莱池。
世人仰望栖此地，生独徘徊意何为。
故山可往薇可采，一自人间星岁改。
藏书壁中苔半侵，洗药泉中月还在。
春风饮饯灞陵原，莫厌归来朝市喧。
不见东方朔，避世从容金马门。

至性教不及，因心天所资。
礼闻三年丧，尔独终身期。
下由骨肉恩，上报父母慈。
礼闻哭有卒，汝独哀无时。
前有松柏林，荆蓁结朦胧。
墓门白日闭，泣血黄泉中。
草服蔽枯骨，垢容戴飞蓬。
举声哭苍天，万木皆悲风。

圣哲符休运，伊皋列上台。
覃恩丹徼远，入贡素翚来。
北阙欣初见，南枝顾未回。
敛容残雪净，矫翼片云开。
驯扰将无惧，翻飞幸莫猜。
甘从上苑里，饮啄自裴回。

太乙连太白，两山知几重。
路盘石门窄，匹马行才通。
日西倒山寺，林下逢支公。
昨夜山北时，星星闻此钟。
秦女去已久，仙台在中峰。
箫声不可闻，此地留遗踪。
石潭积黛色，每岁投金龙。
乱流争迅湍，喷薄如雷风。
夜来闻清磬，月出苍山空。
空山满清光，水树相玲珑。
回廊映密竹，秋殿隐深松。
灯影落前谿，夜宿水声中。
爱兹林峦好，结宇向谿东。
相识唯山僧，邻家一钓翁。
林晚栗初拆，枝寒梨已红。
物幽兴易惬，事胜趣弥浓。
愿谢区中缘，永依金人宫。
寄报乘辇客，簪裾尔何容。

万事不可料，叹君在军中。
读书破万卷，何事来从戎。
曾逐李轻车，西征出太蒙。
荷戈月窟外，擐甲昆仑东。
两度皆破胡，朝廷轻战功。
十年祗一命，万里如飘蓬。
容鬓老胡尘，衣裘脆边风。
忽来轮台下，相见披心胸。
饮酒对春草，弹棋闻夜钟。
今且还龟兹，臂上悬角弓。
平沙向旅馆，匹马随飞鸿。
孤城倚大碛，海气迎边空。
四月犹自寒，天山雪蒙蒙。
君有贤主将，何谓泣途穷。
时来整六翮，一举凌苍穹。

郭南处士宅，门外罗群峰。
胜概忽相引，春华今正浓。
山厨竹里爨，野碓藤间舂。
对酒云数片，卷帘花万重。
岩泉嗟到晚，州县欲归慵。
草色带朝雨，滩声兼夜钟。
爱兹清俗虑，何事老尘容。
况有林下约，转怀方外踪。

草堂近少室，夜静闻风松。
月出潘陵尖，照见十六峰。
九月山叶赤，谿云淡秋容。
火点伊阳村，烟深嵩角钟。
尚子不可见，蒋生难再逢。
胜惬只自知，佳趣为谁浓。
昨诣山僧期，上到天坛东。
向下望雷雨，云间见回龙。
夕与人群疏，转爱丘壑中。
心澹水木会，兴幽鱼鸟通。
稀微了自释，出处乃不同。
况本无宦情，誓将依道风。

雷声傍太白，雨在八九峰。
东望白阁云，半入紫阁松。
胜概纷满目，衡门趣弥浓。
幸有数亩田，得延二仲踪。
早闻达士语，偶与心相通。
误徇一微官，还山愧尘容。
钓竿不复把，野碓无人舂。
惆怅飞鸟尽，南谿闻夜钟。

剖竹向西蜀，岷峨眇天涯。
空深北阙恋，岂惮南路赊。
前日登七盘，旷然见三巴。
汉水出嶓冢，梁山控褒斜。
栈道笼迅湍，行人贯层崖。
岩倾劣通马，石窄难容车。
深林怯魑魅，洞穴防龙蛇。
水种新插秧，山田正烧畬。
夜猿啸山雨，曙鸟鸣江花。
过午方始饭，经时旋及瓜。
数公各游宦，千里皆辞家。
言笑忘羁旅，还如在京华。

杉冷晓猿悲，楚客心欲绝。
孤舟巴山雨，万里阴台月。
水宿已淹时，芦花白如雪。
颜容老难赪，把镜悲鬓发。
早年好金丹，方士传口诀。
敝庐终南下，久与真侣别。
道书谁更开，药灶烟遂灭。
顷来压尘网，安得有仙骨。
岩壑归去来，公卿是何物。

五府瞻高位，三台丧大贤。
礼容还故绛，宠赠冠新田。
气歇汾阴鼎，魂飞京兆阡。
先时剑已没，陇树久苍然。

鹊印庆仍传，鱼轩宠莫先。
从夫元凯贵，训子孟轲贤。
龙是双归日，鸾非独舞年。
哀容今共尽，凄怆杜陵田。

日晚梧桐落，微寒入禁垣。
月悬三雀观，霜度万秋门。
艳舞矜新宠，愁容泣旧恩。
不堪深殿里，帘外欲黄昏。

书剑催人不暂闲，洛阳羁旅复秦关。
容颜岁岁愁边改，乡国时时梦里还。

