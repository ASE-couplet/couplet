不共垂杨映绮寮，倚山临路自娇饶。
游人过去知香远，谷鸟飞来见影摇。
半隔烟岚遥隠隠，可堪风雨暮萧萧。
城中春色还如此，几处笙歌案舞腰。

江上多离别，居人夜𢭏衣。
拂砧知露滴，促杵恐霜飞。
漏转声频断，愁多力自微。
裁缝依梦见，腰带定应非。

埼岸隳萦带，微风起细涟。
绿阴三月后，倒影乱峰前。
吹浪游鳞小，黏苔碎石圆。
会将腰下组，换取钓鱼船。

仙乐春来案舞腰，清声偏似傍娇饶。
应缘鶑舌多情赖，长向双成说翠条。

早年闻有蒯先生，二十余年道不行。
抵掌曾论天下事，折腰犹悟俗人情。
老还上国欢娱少，贫聚归资结束轻。
迁客临流倍惆怅，冷风黄叶满山城。

石渠册府神仙署，当用明朝第一人。
腰下别悬新印绶，堂中皆是故交亲。
龙池树色供清景，浴殿香风接近邻。
从此翻飞应更远，遍寻三十六天春。

吊孙家虚座吊诸孤，张叟僧房见手书。
二纪欢游今若此，满衣零泪欲何如。
腰间金印从如斗，镜里霜华已满梳。
珍重远公应笑我，尘心唯此未能除。

满架诗书满炷香，琴碁为乐是寻常。
诚知老去唯宜静，自笑闲中亦有忙。
腰下转嫌金印重，眉间渐长白毫长。
手栽园树皆成实，引著儿孙旋摘尝。

风透疏帘月满庭，倚栏无事倍伤情。
烟垂柳带纤腰软，露滴花房怨脸明。
愁逐野云销不尽，情随春浪去难平。
幽窗谩结相思梦，欲化西园蝶未成。

绮筵金碧照芳菲，酒满瑶卮水满池。
去岁南岐离郡日，今春东蜀看花时。
俭莲发脸当筹著，绪柳生腰按柘枝。
座客半酣言笑狎，孔融怀抱正怡怡。

珠为双珮玉为箫，御女长眉称细腰。
诏赐公卿纵游赏，春来频放紫宸朝。

风排香阵拂瑶墀，御苑新晴烂漫时。
十五素娥羞水色，三千红面洗胭脂。
宫腰暎酒思轻舞，檀口偎笺欲咏诗。
铁石心肠为君变，多情多恨一枝枝。

若言笔法穷绝艺，书一字，至百字，八法从前亦非细。
分间布白要审详，浓淡均匀看可戏。
一则一，二则二，消息踪由无纵恣。
纸为阵，笔为矟，将军须是有谋略。
墨要干研清神思，点画临时要廓落。
形势奇状似龙蛇，平头大小宜斟酌。
曲须曲，直须直，意气方刚须雅饰。
闲暇规矩有指归，圆转楷模堪法则。
堪法则，有迟速，相钩相连光熠目。
古隶参杂故不拘，颠草纵横似花蔟。
偃仰莫把笔锋挫，先须顺{走历}回收左。
经心健硬晓浮沈，铿锵启发勿怠堕。
研穷体象貌亦同，博学精微先贤播。
化阴阳，势出矣，藏头护尾深有理。
禀乎人性是常情，递相映带可行止。
迟涩飞动似玲珑，慢引急牵如流水。
上捺下挑猛如虎，蜂腰鹤膝不堪睹。
壮士屈臂凤皇飞，张弓发箭胜于弩。
提撕秘思不可传，常存形影勿孤露。
勿孤露，谁别辨，义之平稳知深浅。
自然观察往还来，斗回角立能驱遣。
疴瘵缠身，溺水之禽。
长似死蛇，短似虾{虫麻}。
古人最慎，愚蒙大忌，名为不嘉。

天上阳旛举，人间漏箭长。
稍惊池面绿，初觉柳腰黄。
迟日延三舍，条风振百昌。
酒凝前腊味，梅带故年芳。
雪意思王囿，云情忆帝乡。
青门行乐处，渐近好烟光。

农家秋物成，腰镰刈新谷。
得食鸡豚肥，饱霜梨栗熟。
牧童唱田歌，孺子宰社肉。
野老醉亦讴，爱此羲皇俗。

铜纽腰新绶，乌衣省故庐。
乡无夜行谚，楹有世藏书。
楚潦兰浮檝，潘园板御舆。
蚩蚩吴俗美，庖刃一投虚。

浦溆春初满，风烟晚不销。
泛杯横截窦，通舫小开桥。
莲叶抽萍面，藤梢落树腰。
此中无骇浪，容易打双桡。

宝鉴鸾沉影，仙𫐌凤翼辀。
腰轻时待舞，眉细不藏愁。
洛馆迷罗袜，秦桑露桂钩。
电微开笑靥，珠滑入歌喉。
百子宫池暮，千丝越网稠。
生香徒辟恶，纤草未蠲忧。
烛短鸳鸯被，更阑翡翠帱。
月寒喧药杵，海阔漾霞舟。
公子常逢燕，星姬镇问牛。
雕胡容一荐，沟水自分流。

憭栗霜华六幕空，丹萸成佩菊芬丛。
香浮彭泽仙巾酒，影落龙山宴帽风。
诗笔娱情真泣豆，舞腰回节更惊鸿。
夕阳峣榭愁重顾，不见舂陵旧郁葱。

衰鬓星星倦折腰，十年归就故山樵。
临江径坏茅围屋，颍水风清树厌瓢。
防蠹旧编裁竹牒，蠲疴珍剂访芝苗。
鬻文谋食机心尽，试为劳生谕炙鸮。

方底丁宁细札书，豫章都会冠全吴。
垂腰三品龟衔绶，卫帐千兵虎刻符。
药省树翻抛赐笔，练江波静见还珠。
西山五色多仙饵，铃阁无声道有腴。

荘周蝴蝶梦魂轻，盘谷家山有旧亭。
下笔未能工嫓白，折腰何敢望纡青。
思鱼此日空弹铗，误墨他年点画屏。
寂寞草玄绳户闭，犹堪归伴少微星。

竹影满幽窗，欲出腰髀懒。
何以同岁暮，共此晴云椀。
摩挲蛰雷腹，自笑计常短。
异时分忧虞，小杓勿辞满。

一欢玄发水东流，两脚黄尘阅几州。
王湛时须看周易，虞卿未敢著春秋。
不辞彭泽腰常折，却得邯郸梦少留。
有句惊人虽可喜，无钱使鬼故宜休。

西来金衣鹤，书落汝水湄。
云霞映道路，中有迎翠诗。
遥知五斗粟，未办买山资。
政要百尺楼，了此浮天眉。
森然诗中画，想见凭栏时。
朝曦与暮霭，百变皆令姿。
君方领此意，簿书何急为。
众手剧云雨，唯山不瑕疪。
当年四老翁，视世轻于芝。
坐令山偃蹇，不受人招麾。
谁欤楼中客，俯仰与山期。
顾要君折腰，督邮真小儿。
因之感我意，故岩归已迟。
便携灵运屐，不待德璋移。

柳送腰支日几回，更教飞絮舞楼台。
颠狂忽作高千丈，风力微时稳下来。

焚香消午睡，开画逢秋山。
皇都马声中，有此四士闲。
离离南国树，闪闪湘水湾。
悠悠孤鸟去，澹澹晨辉还。
屐上十年蜡，未散腰脚顽。
不如一诣君，坐此岩石间。
远峰如修眉，近峰如堕鬟。
书生饱作祟，眼乱纷斓斑。
一笑遗世人，聊破千载颜。
诗成即画记，可益不可删。

潦缩田路宽，委蛇散腰脚。
胜日三枝杖，村西买山药。
岗峦相吞去，远木互前却。
天阴野水明，岁暮竹篱薄。
田翁领客意，发筐堆磊落。
玉质缃色裘，用世乃见缚。
屠门几许快，夜语寻幽约。
石鼎看云翻，门前北风恶。

雨歇澹春晓，云气山腰流。
高崖落绛叶，恍如人世秋。
避地时忽忽，出山意悠悠。
溪急竹阴动，谷虚禽响幽。
同行得快士，胜处频淹留。
乘除了身世，未恨落房州。

今日天气佳，登临散腰脚。
南方宜草木，九月未黄落。
秋郊乃明丽，夕云更萧索。
远游吾未能，岁暮依楼阁。

稽首苏耽仙，乘云去无迹。
尚留橘井在，与世除狂疾。
谁能不饮此，识味亦可录。
坐令郑玄牛，亦抱荆山玉。
伟哉稚川裔，神交接朝夕。
游戏及小道，造化入大笔。
优为吴诗父，雅命楚骚仆。
岂其橘井助，本自同仙箓。
坐中子刘子，知是当日客。
书悬元和脚，语经建康力。
先我登公门，不数鸷鸟百。
曾挹两仙袖，自然生羽翼。
嗟我无长才，学架屋下屋。
诗虽两牛腰，事亦几蛇足。
已穷犹不悔，政荷师友德。
文盟傥许予，幸不疑籍湜。

田家刈获时，腰镰竞仓卒。
霜浓手龟坼，日永身罄折。
儿童行拾穗，风色凌短褐。
欢呼荷担归，望望屋山月。

建州氓隶敢滔天，乱领妖腰伏乃愆。
献馘牙门森{卓戈}纛，解严后庑戢戈鋋。
劳归宣润奇材客，敕赐番禺馈米船。
劝课蚕桑陈俎豆，顽愚悛悟悔从前。

枪榆不羡贴天飞，冷落柴门半掩扉。
花榭水轩催客老，饭囊酒瓮与心违。
风流沈约自应瘦，美好陈平今已非。
谁似宗盟重山岳，九环金带称腰围。

女真作意厌人肝，挥鞭直视无长安。
南渡黄河如履地，东有太行不能山。
帝城周遭八十里，二十万兵气裂眦。
旌旗城上乱云烟，腰间宝剑凝秋水。
雪花一日故蒙蒙，皂帜登城吹黑风。
我师举头不敢视，脱兔放豚一扫空。
夜起火光迷凤阙，钲鼓砰轰地欲裂。
斯民嗷嗷将焉之，相顾无言惟泣血。
仆射何公叩龙墀，围闭相臣臣噬脐。
奇兵化作乞和使，誓捐一死生群黎。
游谈似霁胡帅怒，九鼎如山疑弗顾。
郊南期税上皇舆，截破黄流径归去。
陛下仁孝有虞均，忍令胡骑耸吾亲。
不龟太史自鞭马，一出唤回社稷春。
虏人慕得犹贪利，千乘载金未满意。
钗钿那为六宫留，大索民居几卷地。
六龙再为苍生出，身磨虎牙恬不恤。
重城突兀万胡奴，杳隔銮舆今十日。
南门赤子日骈阗，争掬香膏自顶然。
忿气为云泪为雨，漫漫白昼无青天。
太王事狄空金帛，坐使卜年逾八百。
天听端在民心耳，苍苍谁云九万隔。
会看春风拥赭黄，万民歌呼喜欲狂。
天宇无尘瞻北极，旄头落地化顽石。

醉中飞梦到神清，夜半高楼借水明。
下瞰寒溪凝水晶，孺子相呼同濯缨。
楼上天人百宝璎，瑞色天香充栋楹。
步云一曲语春莺，千山洗空烟雾横。
酒醒帘外竹阴行，夜风更为芭蕉生。
愁肠起向谪仙呈，梦境凭君指顾成。
一开后堂花柳盈，香肌可万六出霙。
珮玉步莲不自轻，寒眼那能更指令。
春葱斜捧玉壶倾，真珠红滴浓无声。
一醉花间岂易营，归来十日寸心萦。
兰亭家风类帝京，为余亦复出花城。
柳腰随风万里征，安焉不复数归程。
坐令铁心宋广平，夜揩醉眼赏梅英。
歌燕舞赵艺更精，遏云回雪未可评。
人间不复数娥嬴，神仙游戏肉眼惊。
我生不顾万锺荣，对花有酒即蓬瀛。
高会何须四者并，赤脚亦能写高情。
最恨苏公世公卿，家声往往九夷倾。
风流阵中却寝兵，酒瓯但借邻姬擎。
何日高堂钟鼓鸣，如我心醉如春酲。

傍山怪石如蹲虎，绝顶去天无尺五。
却披丛棘下山腰，丹碧照空飞栋宇。
道人养道厌尘劳，避世只嫌山不高。
那知行空老曼倩，窃食不遗王母桃。
松桧参天门昼闭，碧玉撷蔬饭炊雪。
百年冷坐无车音，一旦偕来真恶客。
当知喧寂无殊观，出世何妨在世间。
能致吾人师作古，龙兴今日始开山。

泮水儒生急寸禄，白袍干人如立鹄。
争注虫鱼股置锥，世外语言不到目。
我嫌人醉还啜醨，常嗟心迹两相离。
邂逅得君能我意，笔端聊复出新奇。
爱君未冠少年郎，语出辄惊鹓鹭行。
若不纷华替初志，事业他时未易量。
今被青衫走尘土，满面春风归仕路。
拄笏政可望西山，莫见輶轩腰伛偻。
我今絷维犹未释，相思何处访纵迹。
为君时望斗牛间，期君光芒高万尺。

马上衣衫涴尘土，敛板权门腰伛偻。
冷风天上呼不来，厚颜如甲汗如雨。
星郎高韵凌云烟，天籁唤归酌流泉。
人间热恼醺不到，亭上鹤衣飘欲仙。
君方醉乐人愁绝，何如御此登天阙。
叩天借取衣上风，吹下九州作春色。

狄犬夜吠夷门月，乾坤易位人泣血。
那知千官舞蹈回，马上洋洋面不热。
许侯逆风敢孤骞，黄金围腰挽不前。
大明升天狐兔遁，再拜丹墀吾节全。
我时上天恣狂直，权臣舌端飞霹雳。
当时陷阱皆交游，侯独临存真铁石。
此来邂逅一笑间，夜倾闽酒赤如丹。
胸中磊块浇未下，征旆匆匆又吴山。
山前鲛鳄翻平陆，杀人如麻未充腹。
凭君仗剑追祖风，坐令四海桑田复。

一盘黑白互交罗，生杀其中细琢磨。
樵人疑着当头著，不觉腰闲烂斧柯。

不妨行细输先手，自觉心粗愧撞头。
局破腰间斧柯烂，洗清凡骨共仙游。

一灯分耀百千灯，个事宗家谁也曾。
少室相传断臂可，黄梅分付坠腰能。

青山放足溪转腰，蓑翁理网儿摇舠。
先生畴日骑鱼去，岸上人家谁姓陶。

溪头茅屋远追陶，斗米而今懒折腰。
汉水丈人甘抱瓮，箕山居士厌鸣瓢。
心秋霁月夜相照，鬓雪温风吹不消。
身世曲肱分付梦，蘧随蝴蝶到华条。

塔藏玉骨，云抱山腰。
迹尘外泯，道光内昭。
度金针之玉线，续凤弦之鸾胶。
壶春在而花芳枯木，夜鹤鸣而月浸孤巢。
家风清淡兮石牛饮水，儿孙秀拔兮天柱摩霄。

立雪齐腰，求法断臂。
有志忘诸躯，无心契诸己。
了了常知，其知密微。
妙不借口，的自传衣。
全功归父底时节，拈转虚空绝所依。

行脚句亲，住山迹陈。
默有余味，言还失真。
金发响而出碍，玉雕文以丧纯。
胸中器宇，眉底精神。
虎生三日食牛气，海阔万里吞舟鳞。
性得全提鼻，心传不挂唇。
白雪家庭兮独立腰齐之士，红蕉棋局兮尝观柯烂之人。

杳杳冥冥，寒雁影没而秋远烟青。
寂寂惺惺，老蚕茧就而风高叶零。
天机静时活，道环虚处灵。
瀛之涵，崧之镇。
干之健，坤之宁。
海运鹏抟，气宇扬扬而吞舟鱼蜕。
雾披豹变，文章炳炳而啸风虎猛。
少林之灯未续兮，洛阳人腰齐雪庭。
黄梅之衣欲传兮，狤獠祖步移碓程。
物不当情而冰凌脚快，鳞或烧尾兮电火气腥。
诸尘崝嵘乎影响，三昧游戏于眺聆。
跛跛挈挈也其行自信，哆哆和和也其言不轻。
家法冷淡，子孙宁馨。
心岁寒而松柏试雪，色清白兮河汉含星。
鸣阴之鹤癯而寿，巢莲之龟小而龄。
棋局未散，柯烂樵丁。

行起解绝，宗全说缺。
根根尘尘兮元自现成，佛佛祖祖兮何劳施设。
本色当行家，赏音个时节。
迟日风流转柳腰，迁林语软调莺舌。

平生契所崇，晚得故人语。
惊呼追曩游，世道今如许。
中原鞠茂草，万里尽豺虎。
天王巡江𣸣，对垒眺淮楚。
未闻诛叛亡，快愤断腰膂。
上复九庙雠，下宽四民苦。
胸中有成奏，无路不容吐。
天高云雾深，洒泣逃罪罟。
朅来陪胜集，人物良可数。
高氏父子贤，王甥兄弟窭。
相过茶酒间，穷年简编处。
丧乱共伤时，兴衰更怀古。
假日聊销忧，信美非吾土。
夜阑然薪归，被酒踏寒雨。
买山结茅茨，我老竟何所。
要当乔松根，白石仍同煮。

忽辞鼓山行，便作径山去。
道人孤飞云，腰包咄嗟具。
两边兄弟间，杨岐一条路。
禅许众人参，院要大家住。
无是亦无非，何喜复何怒。
同粥鼓斋钟，等灯笼露柱。
佛眼接竹庵，云门透圆悟。
尔则有师承，心共成佛祖。
可笑世上儿，妄念分毁誉。
石火电光中，毕竟什么处。
所得能几多，造业不知数。
生死到头来，请问末后句。
穷汉未必穷，富汉岂真富。
入门相见时，此话莫错举。

吏道虽余事，人情要饱谙。
家风端自守，句法有同参。
南浦翻云浪，西山滴翠岚。
折腰与趋走，政恐未能堪。

道人避世氛，山腰著祇园。
千夫𣃁青冥，豁达窗户搴。
鬼神间施设，俨护龙象筵。
法鼓空中鸣，龙卧层崖巅。
幽灵骇今昔，异事樵夫传。
眷兹水云侣，精赏托妙缘。
努力办己事，追驾佛祖肩。
凭高发钟磬，梵音落诸天。
况时解禅缚，迢遥倚层轩。
放意万物外，目送孤鸿翩。

痴暑如痴人，吝权不肯脱。
凉风戒七月，尚贪朝夕活。
云雷动地来，一夜雨声{洱舌}。
老火无晶光，奔迸气褫夺。
我思疏仲翁，千载犹饥渴。
父子腰金黄，照眼光泼泼。
车马趋其门，市井等讙聒。
从容相与言，身名如聚沫。
功成不还乡，患至将谁掇。
相随出关去，浩然不可遏。
挽饮东都门，颓颜酒微抹。
迎迓走儿童，争取霜髯捋。
歌呼接日夜，弹筑杂击钵。
时时问余金，趣卖供酾割。
落落丈人行，器度自轩豁。
子孙汝何知，徒蹙求田頞。
迩来宦途险，凭谁为铲{发刂}。
冥行罥荆棘，进退俱有括。
胡不观四时，寒暑递推斡。
强聒不知几，斥逐齐旱魃。
得失何怪事，书空漫咄咄。
要须慎其初，毋轻弦去筈。
我本一散翁，涉世多迂阔。
何如二大夫，安枕无臲卼。

去去春无语，融融物自骄。
饷耕怜野老，随犬过山桥。
晚唱缘溪口，晴晖绊柳腰。
迂儒欲何用，只合伴渔樵。

迳深松翠重，风软马蹄骄。
水遶谁家屋，门飞小竹桥。
龟开平野兆，蜂引断山腰。
生理吾能免，趋林拾堕樵。

吐晴林雨薄，弄水夕阳骄。
风定云横野，马鸣人度桥。
藓斑封石骨，花影动溪腰。
谁破南窗梦，空山落断樵。

独枕孤峰忘岁月，梧桐叶落始知秋。
若知扑落非他物，始解纵横得自由。
万仞悬崖丝系腰，百尺竿头独打翘。
大洋海里骤骅骝，须弥顶上驾扁舟。
好个通天作略，自然脱体风流。
今朝有酒今朝醉，明日愁来明日愁。

二祖无端向少林，庭前立雪到腰深。
直饶觅得心无有，未免全身被陆沉。

未跃天衢卧寂寥，碧潭流溢海山腰。
埋藏头角虽多日，鼓动风雷在一朝。
既若有心成变化，岂能无意泽枯焦。
神踪许为苍生起，愿击香车上九霄。

雄压吴头控楚腰，千峰环拱冶城桥。
黄旗紫盖旋归汉，古刹凄凉尚号萧。
北岳经行匪滥巾，相陪来现隐沦身。
春萝秋桂还吾辈，白浪红尘付若人。

病损腰围减未休，二毛垂领飒先秋。
梦中那复化为蝶，林下不妨问鬬牛。

长藤呵路多公侯，我辈不应来宦游。
平生流涎向云水，此心已往形独留。
黄沙霏霏乌帽底，三载长安饱尝此。
何如闲把一茎丝，坐钓澄江月明里。
采芝仙人今岂无，踏遍山腰日已晡。
白云可衣兰可佩，御寒不必思丰狐。
人生此段差可乐，风御径须游六幕。
夜深何处凤箫声，留得余音传万壑。

伫立危亭醉眼宽，无边秋色夕阳间。
牧儿腰笛挽牛去，却放半川云水闲。

青腰夜种玉，不见稠与稀。
将军欲何往，滹沱正流澌。
软火烧黄精，我尔宁苦饥。
行行复行行，舌在请勿疑。

渊明晋高士，从官非所好。
当时令彭泽，为米聊寄傲。
公田三百亩，一稔足炊{酉暴}。
明年春二月，农以仲春告。
为言当举趾，西畴雨如膏。
雨后春日迟，不寒亦不暴。
欣欣木争荣，民析肯居隩。
感此万物时，吾年迫衰眊。
余生复几许，遑遑近颠倒。
翩然赋归去，岂为折腰躁。
兄也今渊明，强盛当远到。
学问穷古始，文章配盘诰。
十年宰两邑，五月政三报。
去冬得兄书，怜我加慰劳。
仁言暖于帛，失喜至舞蹈。
其间何所云，作亭县之奥。
为农榜告春，此意在劝导。
我欲求子诗，并以示倪耄。
春作苟尽力，秋成可无祷。
先当起疲瘵，次用振凋耗。
别来忽九载，触绪增恋嫪。
塞命敢不勉，一笑一杯犒。

我生事幽讨，尘埃良独难。
朅来舒蕲游，登临每长叹。
如何胜绝境，佛屋多所安。
大哉慈悲力，神功助劖刓。
住处未易言，小道亦可观。
五祖古名刹，楼台倚巑岏。
崎岖六七里，萦纡三百盘。
悬崖擢青士，夹道罗苍官。
飞泉响环玦，幽芳馥沉檀。
我来及新霁，千峰碧玉攅。
忽闻杞犬吠，旋觉壶天寛。
水声擢午暑，岚气生晚寒。
心目快开豁，腰脚嗟蹒跚。
看云更搘笻，披风少凭栏。
欲营五亩宫，它年寄衰残。
试烦问祖师，莫作非意干。

南晋今黄梅，东禅旧青莲。
曹溪竟何许，龙朔知几年。
我闻二祖师，属袂兹褊褼。
片言道有契，千古衣相传。
栽松与舂硙，为此一大缘。
朝追固若迫，夜度亦大遄。
迩来五百载，兵火数变迁。
惟余坠腰石，绳窍徒空穿。
堂堂吴生画，笔法世所贤。
绢素虽朽蠧，丹青尚依然。
嗟予二三子，平生慕真诠。
来游获瞻仰，投老当周旋。
独恨走俗状，明朝又加鞭。
临池更徘徊，圆荷泛漪涟。

南僧如竹苇，在处即成林。
虽去常人发，不异常人心。
邈哉端上人，所得趣向深。
云泉香火里，日夕长苦吟。
为我有时名，踏雪来相寻。
相寻缘底事，论诗复鸣琴。
我是折腰吏，衣带尘土侵。
何以谢吾师，恨无虞师金。

西湖春晚未全热，湖上山光互明灭。
往来冠盖竞骈阗，断续笙箫共伊咽。
我怜湖山山见怜，波间涌出佳人钿。
太真一去不复返，圆荷万点胭脂钱。
船头美眄珠的皪，不必洞房深处觅。
忽然相值更相呼，嫩蓝衫子山争碧。
肠断骚人一轴诗，细看烟柳想腰肢。
明年我亦西湖去，迟日光风二月时。

怪得青腰稍霁威，却应缇室报飞灰。
揺风柳带缘冰重，破冻溪流与岸回。
群盗传闻湖外去，愁云凖拟岁前开。
玉盘丝菜今萧索，赖有诗筒日往来。

朝来经阁课楞严，撩乱飞花竞擈帘。
似是青腰夸黑帝，故教姑射混无盐。
地炉无奈貂裘薄，斗酒难供座客添。
诗债恼人眠不得，夜寒残管亦须拈。

舞腰回雪奏伊凉，饯设铃齐举别觞。
如子固宜倾坐客，顾予何计挽征艎。
交情旧喜推东道，归梦先应到北堂。
花柳枝头春已闹，伫观超擢寘周行。

梦回诗思不胜清，卧听幽禽两啭更。
窗角界金分月色，山腰鸣玉漱溪声。
欲行且住心还适，久雨新晴眼倍明。
莫为浮名废真赏，较来何重亦何轻。

一洗乾坤不动尘，瑶台银阙鬬清新。
齐腰欲究安心法，乘兴当为访戴人。
晔晔寒江归钓艇，丁丁虚谷动樵斤。
二诗远比幽兰胜，击节悬知众所宾。

一时符众望，七尺验童谣。
人喜丰穰兆，吾知瘴疠销。
戏看还扑面，闲试欲齐腰。
堕絮纷辞萼，飞花半惹条。
松篁低到地，溪涧合平桥。
月牖潜争入，风帘静自揺。
红金延坐夜，绿蚁送行朝。
暗上歌茵隰，轻随舞袖飘。
千林翻鲁缟，万里藉鲛绡。
灯市堪行乐，何妨酒价饶。

谁谓过残腊，余寒遂有涯。
雪来风益横，冰着雨还加。
万里隋堤絮，千山庾岭葩。
袁门晨尚闭，剡艇夜应拿。
百蛰犹含土，群芳敢放芽。
娇红还玉茗，新绿借金沙。
力胜榴花酒，功高雀舌茶。
人心愁甚矣，天意欲何耶。
好放朝阳出，休从宿雾遮。
青腰诚念我，明日变霜华。

一鞭春色去迢迢，溪上红妆笑语娇。
酒醉不知行客避，竞眠芳草鬬裙腰。

二祖当年立少林，满庭积雪到腰深。
叉手当胸无一事，不求不觅不安心。

快骑骏马上高楼，南北东西得自由。
最好腰缠十万贯，更来骑鹤下扬州。

后园驴吃草，莫随言语讨。
跳上蓦腰骑，来往长安道。

翰墨场中浪得名，近来研席愧尘侵。
紫怀心素锋铓健，红束腰身管套深。
珍重故交分数种，胜于埜老获千金。
便当拂茧晴窗下，賸写新诗倩鹤吟。

不独京尘解化衣，秋阳流火树阴稀。
折腰为米初何有，亲见渊明负弩归。

白帝城头路，逶迤一径遥。
高堂临峡口，暴水没山腰。
隔岸鱼施网，横江铁贯桥。
神妃翻覆手，愿赐雨连宵。

夜半雨鸣廊，晨起雪暗空。
不减腊月寒，故作昨日风。
融银拥山腰，飞花满裘茸。
办此了不难，咳唾烦天公。
纤纤园中花，一夕无光容。
凛凛庭下松，巍然两苍龙。

愁见繁云帖死灰，骤喜春从天际回。
晴云流烂满峰起，潋灔陂塘泉脉来。
春归欲验将何许，柳腰杏頬知春处。
出门矫首望四郊，满目都无故园树。
暖景犹疑是故园，纷红糅白终萧然。
黄茅不受春色染，化工无地施妖妍。
老夫此时三叹息，晴霭暄风总轻掷。
缘冈绕涧试幽寻，好鸟一声山桂碧。
却忆当年汉水边，花光柳色媚晴天。
江头醉罢日将落，芊眠草色生长烟。
秪今春事知何有，伤心万里空回首。
中原但有骨如麻，杜曲应无花似酒。
我今流落荒山隈，秋蓬作鬓心催颓。
逢花政恐被花恼，幸兹寂寞无狂媒。
闭门睡足高舂后，炉烟一炷消清昼。

春余白髪日萧萧，无复当年湖海豪。
为吏应须长孙子，裁诗要及九牛腰。

疾风驾海生春潮，岩根石井澹不摇。
是中何曾得通理，而以名字悬岩腰。
道人眼空君勿怪，大小混融无杂坏。
呼僮探井濡砚时，是君砚中有沧海。

天寒忽忆大支寺，迢递晚锺烟际山。
安得腰缠十万贯，亦随君去饭天冠。

马祖接得大雄峰，一喝当机三日聋。
近来丛林无此作，多是活埋文字中。
君不见鬻薪客，特石坠腰供七百。
一字不能人为书，继续衣盂是伊得。
又不见周金刚，满车载疏游南方。
纸灯忽灭眼睛出，白棒一挥吾道昌。
玄中人，甚眼目，指金成𨱎石作玉。
圣凡命在渠手中，凛凛威风谁敢触。
直得如斯未称渠，尔曹何苦犹贪书。
是间纵得不为贵，天外出头方丈夫。

缺齿老胡不敢说，一夜谩天三尺雪。
神光初只立齐腰，大地到今寒彻骨。
寒彻骨，金刚扶起泥人佛。
樵歌渔唱乐升平，灵芝瑞草年年出。

寻真曾到寥阳殿，小立廊腰花影转。
飞琼仙子下瑶台，绰约云鬟眼波剪。
水沈烟断一帘秋，醉睡海棠红玉软。
武陵归去探年华，扬州一梦烟波远。
重来风物恰依然，爱日融融烟素卷。
洞门寂历锁长春，异木槎枒插天半。
霞衣冉冉媚东风，绿锁窗前重识面。
酒酣春笋理琵琶，曲终依约含幽怨。
人间名利几时休，马行不驻空留恋。
桃花流水古犹今，囘首碧云人不见。

鸡窗俛默谢尘嚣，炙手权门懒折腰。
节操刚持忠孝砺，胸襟常以古今浇。
萧条陋巷闲三径，牢落生涯寄一瓢。
何日高轩能我过，竹林清集共逍遥。

条侯得剧孟，吴楚坐可馘。
我知无能为，失此一敌国。
伟哉奇男子，侠气横八极。
书生复何者，肮脏老笔墨。
刺口论安危，事往竟何益。
匹夫啸空野，惊尘一方塞。
区区空有意，浩荡洗锋镝。
何如吴王孙，语辄面浮赤。
交游得朱亥，负贩鄙胶鬲。
腰间铁丝箭，上镞紫塞翮。
笑指蛇豕区，灭此而后食。
诸公未备知，欲荐恨无力。
明日我过君，烹牛呼社客。
当书游侠传，令子姓名白。

渊明乃畸人，游戏于尘寰。
南窗归徙倚，宇宙容膝间。
岂不念斗米，折腰谅匪安。
是非无今昨，飞倦会须还。
国器青云姿，逸志追孔鸾。
曲肱数椽底，尚友千载前。
规模琴书室，料理松菊缘。
心游万物表，了觉函丈宽。
念君方适越，昔至谁云然。
要知丘壑志，本出轩裳先。
琐闼丽宸居，追飞不云艰。
回车莫待远，泉石闻此言。

空山欲雪云冥冥，玉梅半开吾眼青。
此身垂欲走尘土，聊复举酒看峥嵘。
折腰向人不知耻，故园可锄在千里。
金昆石友一开眉，珍重道人相料理。
楚江东岸先人庐，竹君安否久无书。
归欤何时应白首，我食吾言如此酒。

千峰收宿雨，坐见空翠滴。
携筇出城隅，试此腰脚力。
竹阴穿窈窕，僧户扣岑寂。
小轩清樾底，磐礴聊自适。
闯然见幽禽，百啭深拔隙。
即此与晤歌，绝胜眼前客。
幽怀层冰结，屃赑不可释。
忽如散春风，回首无处觅。
天游失六凿，真观了千息。
乾坤鼎鼎中，指马坐可一。
不知双清老，何者为心迹。
持问跏趺人，首肯复面壁。
山烟明欲合，归舸兀深碧。
此心除溪月，炯炯谁复识。

舞困春风睡思深，东君更与缠腰金。
颓檐醉尉花应笑，那有当年幕客心。

凿透巉岩不记春，山腰千古挂冰轮。
谁知擘破三峰手，聊出婵娟戏路人。

千峰踏遍一筇随，草软沙平步却宜。
细径忽攀飞鸟外，故知腰脚未应衰。

长安调鼎黑头公，一旦覆𫗧腰领红。
饭稻羹蔬三万日，争如且作多田翁。

胸中一壑本超然，投迹尘埃只可怜。
斗粟累人腰自折，不缘身在督邮前。

露压珍丛粉自匀，日欹蔫萼态殊真。
未成跨鹤腰金去，先醉扬州十里春。

君家双峰下，祝发事香火。
岂无远游志，困此万山裹。
坐阅腰包中，未接话已堕。
翩然问知津，九仙入风柁。
冥冥荔枝浦，华屋纷砐硪。
邂逅傥逢渠，周旋宁作我。
闭门造车语，虽陋佛所可。
他年笑相视，此计无乃左。

偏中正，过房之子初受命。
金刚脚下昆仑奴，腰间也佩毗卢印。

伯龙营什一，抚掌鬼在侧。
燕公铸横财，地下万炉执。
贫富有物司，得失难智索。
我今竟日餐，或待门生设。
朝园𣃁菜根，暮火团松节。
黄奶坐上座，方兄行禁谒。
安能决余波，可以润子箧。
俯视腰一围，何时解三篾。
荐福纵有碑，震雷即惊裂。
读我送穷文，还君乞米帖。

急滩上水船，进寸辄退尺。
老夫敢稳坐，解衣起佐刺。
凡我同舟人，有力俱不惜。
已济各相贺，可以正枕席。
反观顺流人，如电亦如射。
艰难与快意，等是时行役。
月落东方明，云收远山碧。
翩然两白鹭，过眼已无迹。
天地正尔宽，何苦自跼蹐。
脱带且腰舟，歇我履一只。

一日射雉六十三，命中要是人所难。
一日射虎三十六，骁勇无前谁不伏。
沙平草软雪泥干，手拓弓弦腰两镞。
祥麟选马捷若龙，翻身已堕双飞鹄。
拜贺将军箭有神，摩旗拍鼓轰相逐。
锦褾大袖挂虚堂，勇夫视之心发狂。
不如缓带毡车上，举酒割鲜殊不忙。

有韩太尉淮阴家，十年种木今开花。
松阴渐可张翠葆，桃蹊久已蒸红霞。
早来雨过着芒𪨗，曲沼镜平清见沙。
道人从我似支遁，公子立名非务华。
剧谈坐致千岁日，默诵初无一字差。
主人负重守且将，一手撚箭腰黄蛇。
因来小集休沐地，何时共听归来笳。
饥肠欲饵桄榔粉，香身要采毗陵茄。
凉风翛翛引佳月，归兴忽起从栖鸦。
谁怜老我夜不寐，儿曹见祝无多茶。

乡里黄梅接，家居祖刹邻。
常闻肉身佛，甘作硙坊人。
坚有悬腰石，空无拂镜尘。
已舂诸米熟，自识本心真。
拄杖敲顽质，袈裟绕净身。
衣传千古信，法待五年伸。
拨棹烦师送，投林避众嗔。
风幡俱不动，金瓦定非伦。
汝听宜皆谛，吾言决可遵。
由兹开顿教，为世作良因。
叶坠虽归本，烟斜不向新。
铃声鸣白塔，雾气走黄巾。
塑手藏衣袭，闺姝败钵唇。
全提诸佛印，开尽一花春。
代代灯灯续，尘尘刹刹均。
性天南北合，道德帝王亲。
歌鼓昭陵日，梯航外国珍。
庄严及山谷，赐予出金银。
龙翥开飞帛，春温布縯纶。
镇安清净境，奔走护持神。
楼阁三千界，香灯十二辰。
苏铭模妙墨，柳记刻丰珉。
自昔炎荒地，常容放逐臣。
流人悲去越，从者病居陈。
庚子何忧𫛳，春秋谩感麟。
足生行路茧，眉结念亲颦。
卜吐千瓶水，官分十束薪。
九韶先幸舜，五岭后通秦。
气候今无瘴，人情古亦惇。
何尝疏北客，賸喜预嘉宾。
鼓角催归梦，江湖动钓缗。
时花开有信，山果种生仁。
武水长怀古，曹溪每问津。
端居七里郭，相望一由旬。
抱被来投宿，闻钟起及晨。
自怜终北向，天遣试南询。
竟日云垂地，通宵雨溅茵。
桥横一滴上，雀见五方驯。
飞锡泉香发，连山宝气振。
杖寻桃竹把，佩采楚兰纫。
大礼行郊次，洪恩浃海滨。
稍宽三面网，归作再生民。
甫里将收栗，松江细煮莼。
橘怀工戏彩，萱背更栽椿。
风急团云絮，霜清洗月轮。
治行今数日，问信不嫌频。
三宿真成恋，诸寮且遍巡。
鬭茶夸顾渚，羹芋说西岷。
寺有坛经旧，谁知祖意谆。
持归化岭北，大地免沉沦。

一代亨衢上，明公逸步超。
河东书具作，圯下老相邀。
海阔云垂翼，天清斗压杓。
三人前鼎甲，千佛仰孤飚。
弟子师尊董，诸儒称述萧。
西昆收俊乂，东壁绝尘嚣。
别乘将离汴，轻舟径指苕。
湖山纵清美，家国尚飘摇。
恸哭天倾柱，归情户见蛸。
奉祠投里闬，招隠向山椒。
并海屯千卫，披榛拱百僚。
回銮须故国，负靮且今朝。
光列哀乌位，星驰封马轺。
贤裾来接武，阴沴自潜消。
香案依丹陛，螭{土幻}立紫霄。
飞鸿九天去，归鹤一声嘹。
主上思图旧，王人促见招。
起居还左史，议论鄙南朝。
大吕声扬远，元圭质匪雕。
掖垣裁诏密，禁路赐缨彯。
灭浇图兴夏，巡方首从姚。
自南瞻析木，直北望玄枵。
玉海千寻浪，江南五色鹞。
矫如出尘隼，凛若在秋雕。
去国还追信，刓章岂易尧。
光华司马甲，整顿路车鞗。
国事烦参决，廷询得具条。
乘时笑干没，许国敢轻佻。
河洛干戈满，陵原草木焦。
青春深仗节，久雨更乘橇。
取道先辕楚，扬旌转望萧。
一抔藏万世，九庙正三昭。
遂使仪如汉，将令乐奏韶。
路迷彪过迹，涧涸夜生潮。
去日春仍浅，归期暑正熇。
君王喜不寐，天下首方翘。
疏奏忠无隠，臣生苦不聊。
戴天那忍共，得地岂宜骄。
内治今当亟，高名不敢要。
铨衡真有托，启事复何辽。
道直咸推汲，谋深岂计晁。
定非挥扇羽，宁要插蝉貂。
褒贬书方举，奸谀骨合销。
怀开真坦坦，燕处自夭夭。
当宁西南顾，常怀参井迢。
遍询医国效，立遣愈民痟。
文武资兼禀，诗书气不恌。
众皆可郤縠，一以委张昭。
除目凌晨下，行装即日撩。
被携犹剌刺，涉远乃翛翛。
帆影三江水，车声万里桥。
丈人峰嵂屼，神女峡岧峣。
石室画暗淡，草堂人寂寥。
山围玉垒峻，水减石犀遥。
石表笋双立，铜青柏未凋。
锦江喧士女，药市混仙樵。
劫堕乾坤坏，流横海岳漂。
惟兹井络外，依旧角弓弨。
自昔三刀梦，多传五袴谣。
威余严仆射，功说李文饶。
文定棠尤美，乖崖福可徼。
事今难悉数，公亦岂其苗。
秦地新通栈，瞿塘稳泛桡。
虎貔环外阃，耨耜得深穮。
正可供壶奕，随宜列鼓箫。
蒲鞭束高阁，竹马戏垂髫。
好阅相如赋，终闲李广刁。
奎文天象转，延阁士林标。
此去庭无愈，行闻众选陶。
付之枢极运，咸仰泰阶霄。
贱子无三径，平生有一瓢。
老将书蠹槁，时作草虫喓。
大笑玉三刖，不求银十腰。
古今同阅宙，南北信吹薸。
已类蜂粘网，真成鹿覆蕉。
屡经多盗境，几至独身跳。
何处地堪避，知谁战敢挑。
月明三匝鹊，巢比一枝鹩。
钓濑长烹鲤，穷山饱听鸮。
临书池尽黑，就局博嫌么。
臂有七贤把，丹亡九转烧。
唯堪贯薜荔，未肯𢫬芳虈。
卖药难争价，为农等寓侨。
稍能羞野葛，初未识江珧。
已罢寻蛩駏，欣闻退猲獢。
谁怜人为米，敢有意迁乔。
过我深披藋，追凉薄曳绡。
狐裘怜晏子，缟带与公侨。
挽引烦推毂，陶甄为置窑。
清时容潦倒，策府著刍荛。
忆昨西湖上，随公羽盖飘。
青山迎晋履，绿水泛湖{舟召}。
上相尊仍美，将军勇正骁。
道争棋屡覆，壶响箭呈枭。
茶乳晴尤发，香云浄更翲。
晚花栖嫩菊，近岸俯游鲦。
四望天连水，群簪玉及瑶。
政亲连榻坐，倏见锡戈雕。
良月霜枫冷，佳晴雪霰销。
留公已无策，鼎食望加调。

山腰系烟帛，石齿漱滩雪。
千岁可坐致，清风在岩穴。
五季浪拍天，不覆渔翁船。
入山种美材，百世收栋椽。
松厅正一台，莲幕壮两河。
少蓬薰班香，建州办韩多。
今代南海君，事事似诸父。
何年继昔游，秋山祠乃祖。

美禄无过酒，星泉奠两仪。
端由皆作圣，意趣少人知。
肇命惟元祀，迎春祝寿祺。
功深资药石，力厚起疲羸。
若羡千锺美，休嫌九酝迟。
忘情惟大禹，无量乃宣尼。
抔饮觞初滥，留连祸始基。
先王防以礼，后世利其资。
默识人情异，参稽俗习移。
放怀无事矣，问口纵言之。
惑溺终长夜，奢残竟作池。
包茅齐服楚，奏鼓胤征羲。
大泽斩蛇后，当炉折券时。
彭城正高会，睢水已填尸。
谪去忧占𫛳，归来喜受厘。
缾盆感田父，𫗦餟念湘累。
壑谷中宵问，糟丘一篑亏。
怒排樊哙盾，吐卧允之颐。
击帻笼钱凤，争权杀魏其。
脱靴惭力士，飞燕忤杨妃。
司隶要殊切，虞人猎已驰。
魏文敦信义，王猛用钤锤。
有客言虽吃，何人字识奇。
裸身荒已甚，涤器事还卑。
软饱深形颂，醒狂屈受讥。
虽将齐物我，亦合悼功缌。
渭水歌初阕，高阳伴蚤稀。
湖船回太白，水殿燕西施。
薤露停杯唱，鲸鱼入海骑。
缅怀七子会，怅望八仙期。
潇洒斜川影，风流曲水湄。
日斜休百拜，罍耻便三辞。
头上巾频漉，腰间锸自随。
谅难操北斗，且复坐东篱。
西海桃垂实，南山豆落萁。
无违商士诰，宜葺杜康祠。
李脱朱温阱，刘为石勒縻。
死生当有在，王伯岂由斯。
五斗酲方解，三人影对嬉。
高谈倾坐听，痛饮亦吾师。
责味曾围鲁，提筒更忆郫。
安能洗晏粉，聊复涨黄陂。
章子以孝显，酆舒因俊危。
夫妻不成属，父母或贻罹。
讵比华茵污，宁虞窟室隳。
壁悬疑角影，车载号鸱夷。
口不挂臧否，酰犹和薄醨。
立苗讽锄恶，种秫待充饥。
雨落香檀注，春融绿髓脂。
云轻浮蚁子，金嫩写鹅儿。
滴滴葡萄颗，涵涵鹦鹉卮。
胸吞九云梦，笔走万蛟螭。
风月江山好，宾朋笑语宜。
绣帘初静卷，银烛已高垂。
俨雅神仙坐，纷罗水陆奇。
色深迷琥珀，光溢艳琉璃。
绿笛翻罗袖，红潮上玉肌。
献酬俱缱绻，沾洽尽融怡。
不问檐花落，惟愁画角吹。
初筵何抑抑，屡舞忽僛僛。
寒食梨花发，重阳菊蕊披。
龙山犹可想，洛浦尚能追。
月满倚琼树，雨余攀柳枝。
高飞鸿鹄远，左手蟹螯持。
贤圣分清浊，青齐辨等衰。
市沽难共食，家酿恐成私。
算爵商壶矢，忘杯泥夹棋。
资深酣道韵，端的露天倪。
翠竹沉云色，酴醿浸玉蕤。
过咽输浩渺，赴吻重涟漪。
卷尽青荷叶，颠飘白接篱。
野畦供鼓吹，幽鸟奏埙箎。
但看朱成碧，那知玉作瓷。
长瓶卧荒草，山郭飐青旗。
目井欣投辖，窥门怅絷骊。
提壶留客住，杜宇劝人归。
碧嶂下红日，飞霜点黑髭。
邴原良自苦，毕卓未为痴。
处士林泉适，骚人景物悲。
放臣离国恨，迁客去乡思。
须藉杯中物，聊舒镜里眉。
𫏐时浇磊磈，到处吐虹霓。
但戒零霜露，无劳洒涕洟。
从教禁网密，莫遣醉乡迷。
为沃尘生肺，应防水克脾。
破除闲病恼，断送老头皮。
埋玉空烦酹，挥金莫计赀。
三行何法制，五齐孰官司。
喜怒或交作，阴阳因并毗。
达人眇天地，曲士谨毫厘。
夜汲文园井，朝餐大谷梨。
渴心便渌醑，大户怕甘酏。
滋味将何比，经纶倘在兹。
一尊常准拟，三顷要耘治。
吾道久榛莽，世途多虎貔。
黄封忆内酝，𫄨绣念宗彝。
傅说膺新命，曹参守旧规。
群生思覆护，寰海厌浇漓。
倘负膏肓疾，须凭国手医。
欲传方法者，把盏咏吾诗。

埋玉腰间觅性宗，儒冠谋道有谁同。
笔尖冻折新诗就，但可徒收翰墨功。

日望云霓手揠苗，何时能和快哉谣。
不如且种陶公柳，赢得长饥舞细腰。

新陂剩水沃良苗，想见当时相杵谣。
尚有荒余须快犊，何须塌具更悬腰。

静夜何所为，坐对一枝烛。
俯仰徒四隅，岁宴靡储粟。
春耕乏良畴，秋获罔刍菽。
念至辄自营，一饭常不足。
晚食已多幸，况敢望粱肉。
上无官守累，下无征敛促。
燕坐乐有余，自足无多欲。
寄语当涂士，吾腰未能曲。

素愧河洲德，宁忘卷耳规。
中闱知奉顺，外戚敢营私。
辞辇翻成妒，能歌复见知。
自惭乖妩媚，不及舞腰儿。

约指金环瘦不持，罗衣宽尽减腰围。
红芳坐消歇，王孙归不归。

烟冥露重霜风号，声悲色惨侵征袍。
据鞍顾盼度沙碛，纵横白骨余残烧。
举鞭迟留问田父，彼将欲语先折腰。
泣云畔寇昔据此，老夫父子服弓刀。
将军下令起丘甲，法严势迫无所逃。
攻城夺险数十战，民残兵弊夷枭巢。
当时二子没于阵，老夫幸免甘无聊。
匹夫僭乱起阡陌，祸延千里俱嗷嗷。
官私所杀尽民吏，坐令骨肉相征鏖。
唯余将军封万户，士卒战死埋蓬蒿。
至今野火遍昏黑，天阴鬼哭声嘈嘈。

去日同君过渭桥，桥边新雪未全消。
如今窗外杨花满，憔悴无心约细腰。

与公相从久，未始蹈琐细。
我既困索米，公已安吴地。
一廛了百指，与闲殆天意。
陛下圣而武，庶物进以汇。
择材访耆宿，粲若数一二。
考槃出幽隠，鼓箧趋朝市。
公尚有遐心，讵宜忽初志。
腰镰与手斧，甘穷几经岁。
我愿以公名，充庭如孔翠。
风云际盛旦，用激志士气。
胡为倏来往，老怀惜掺袂。
惟冀加餐饭，贤者不终弃。
功名会有日，当看咏既醉。

腰斧治小圃，朴樕久不省。
妒芽尽芟除，条达出秀整。
临津获梅株，蓓玉作寒炯。
三遶无所裁，留看横斜影。

旧约溪山拄瘦筇，踏云渐听短长钟。
山腰古佛閟金殿，石眼细泉喷玉龙。
欲濯泠泠终日水，且临楚楚一庭松。
知公弭节期游胜，看取诗来阮仲容。

星河耿耿寒烟浮，白龙衔月临霜楼。
谁家砧弄细腰杵，一声𢭏破江城秋。
双桐老翠堕金井，高低冷逐西风紧。
静如秋籁暗穿云，天半惊鸿断斜影。
哀音散落愁人耳，何处离情先唤起。
长信宫中叶满阶，洞庭湖上波平水。
万里征夫眠未成，摇风𢭏月何丁丁。
楚关秦岭有归客，一枕夜长无限情。

金商肃肃淬龙渊，白晓挥开东北天。
天孙引下翡翠烟，层层堆列参井边。
便于裸壤蟠危巅，城雉岧峣暗接连。
地祇欲夸融结权，藓花𣃁破蛰虫迁。
皮刳骨露判混元，一支一节相贯穿。
洞庭波浪彻底干，驱来不用暴秦鞭。
大者臲尯下腾骞，尊卑序立鸿雁联。
欲觐曜宝礼法专，貘豹甝虎竞差肩。
禀命踧蹜未敢前，精神张王腰挛拳。
霸臣纳土穷海堧，怪状埋没几百年。
中和有美既争先，磷磷丹漆排雕椽。
太守择之继曩贤，念此嵌空清且坚。
遽于峭绝创墀轩，名之以介非徒然。
介是长男变初世，六二爻辞蕴深秘。
重门待暴乃其卦，未兆未萌堪畏避。
公性中正仍尽瘁，悔吝何忧忧道义。
道义兴行皇纲备，乃是择之之本志。
平湖巨浸六幕宽，此时非独图宴憙。
暑月芙蓉秋月涛，截断风光千百里。
鹏云沆瀣南北透，离朱瞪目旷倾耳。
料公岂恋苇苕地，才业施为自兹始。
或借前箸或赤棰，式遏蛮戎顺文轨。
炎上润下火兼水，无燥无烈无圮毁。
张衡巧制尘灰累，八虬困睡金丸止。
劝公速为苍生起，起辅垂裳圣天子。
永永勋庸辉信史，此亭万古镇星纪。

三不堪，坐痹不得摇。
汤沐乏薰濯，虮虱喜爬搔。
俯惕板在手，回惭绶结腰。

江溜滩滩急，崖腰栈栈新。
天深罕见日，路险不容尘。
远草夤缘绿，幽花落漠春。
逢津何必问，夫我自知津。

公宇静寥寥，居然俗意销。
屐闲谁记齿，带适自忘腰。
亩首秋残获，城西日暮樵。
比来行乐熟，随意度溪桥。

天帟暮云消，飞觞夜正遥。
洛吟聊拥鼻，陶舞惜回腰。
露晓蝉嘶树，河秋鹊映桥。
客欢殊未几，离恨又霞朝。

孑孑归樯五两斜，浮云尽处是京华。
不随东鲁人浮海，正似新丰犬识家。
笏首新荷寻珥笔，腰间故印解垂緺。
多年蹇足蹒跚甚，却畏丹泥九墄赊。

病褫荷囊避禁闱，弥年专气养琼枝。
仙都去后桃寻熟，温室重来树更滋。
宫月旧蟾涵静滴，武泥前札燥残芝。
宝钉赐带辉腰组，尚苦春来几眼移。

共看仙山玉树秋，从簪朝笏记同游。
调元遂庆登三府，抱帙惟堪读九丘。
重印垂腰荣拥节，征鞍摩体忝为州。
如何却舐投残笔，敢与阳春接唱酬。

银砾欺春乱眼来，重阴万里压平台。
光沈后牖将飞瓦，艳补南枝已落梅。
池曲平翻冰共泮，山腰未积玉争颓。
长安并长旗亭价，蜀女当垆自涤杯。

使麾得请印垂腰，不畏秋风病鬓凋。
游子已携河上手，客槎犹在斗边桥。
水从南浦伤离剧，马近东方作意骄。
晓榻梦回翻自愧，卧听人赴午门朝。

省帐香残卷夕红，名郎去守日围东。
组垂丈二腰章贵，骑拥千余使幕雄。
弭节亭皋乡梓近，贯都河溜客鱼通。
期年美化流欢颂，尽入中和乐职中。

移花种竹增幽寻，卷箔高窗邀远岑。
腰镰饷耕不觉老，鬓华雪领从渠侵。

燕尾溪头晚色分，蜂腰山断日斜曛。
半篙碧静秋垂钓，一棹黄昏冷载云。

侵晨盥栉起，爽气随凉飚。
曳杖踏露草，不觉路已遥。
水清出沙嘴，烟白横山腰。
致爽列群岫，不待西山招。

彭泽思归意末成，折腰五斗谩劳生。
何如张翰秋风起，便忆鲈鱼莼菜羹。

曹公文武俱绝伦，传与陈王赋洛神。
高情寓托八荒外，曾是亲逢绝世人。
五官郎将莫轻怒，椒房自是袁家妇。
闻道生时覆玉衣，便是于今腰束素。
惊鸿翻然不重顾，射鹿深冤更凄楚。
不将降虏赐周公，先识祸机杨德祖。
此意明明可自知，岂有神人来洛浦。
空用平生八斗才，七步那能说微步。
楚离日月常争光，湘夫人后夸高唐。
丹青画写鬼神趣，笔端调出返魂香。
妙画高文尽天艺，神理人心两无异。
此情万古恨茫茫，且为陈王说余意。

百花零落悲春晚，不复林园门可款。
待花结实春已归，到头只有东家管。
楚宫女子春华敷，为云为雨皆有余。
亲逢一顾倾国色，不解迎人专城居。
目成未到投梭处，后会难凭人已去。
可怜天壤擅诗声，不如崔护桃花句。
坐令永抱埋玉悲，游手那知京兆眉。
难堪别鹤分飞后，犹是惊鸿初见时。
新懽密爱应长久，暂向华筵赏宾友。
舞尽春风力不禁，困里腰肢一涡柳。
座上何人赠翠翘，蜀中风调尤情饶。
懽浓酒晕上玉颊，香暖红酥疑欲销。
佳人薄命古相似，先后乃逢天下士。
但惜盈盈一水时，当年不寄相思字。
宜州遗恨君能详，瘴云万里空悲凉。
无限风流等闲别，几人赏鉴得黄香。

江楼月下夜闻歌，不奈忠州刺史何。
轻袅腰肢更清峭，柳枝何似竹枝多。

石梯千级杖藜行，行到山腰足暂停。
旋汲灵泉煮佳茗，渴心滋润困魔醒。

楼船动沧江，江晴鼓声发。
男儿取封侯，赴敌如饥渴。
腰悬孛堇头，长歌献金阙。

建水日夜浅，清滩自迢迢。
渔舠愕已无，忽点浄练遥。
老身寄其上，兀若栖危苕。
松风知我狂，随舷助倾摇。
探幽神益新，得快意自消。
长林翠洞口，微云粉山腰。
那知碧虚远，一苇卧可超。
不须换吾骸，吾慵登岧峣。
病中追余观，所得绝富饶。

寒骑瘦马度山腰，目断青溪第一桥。
尽是帝王陵墓处，野风荒草暝萧萧。

朝曦杲晴空，宿雾开纷披。
萦纡度墟曲，荦确行溪湄。
横桥转山腰，丹垩明招提。
豁谺觑阴洞，欲入愁途迷。
流泉暗淙琤，喷壑跳珠玑。
岩根石彩翠，映水光参差。
穷高上苍岑，支策行欹危。
林端出绀宇，兀与浮云齐。
曾来念旧事，历历经行时。
松长向如人，今已老十围。
我尚喜青鬓，还年未生丝。
偕游数君子，意拟探幽奇。
诸峰未历览，寒日还平西。
同携下前麓，却望兰阴归。
明年艳阳春，更约相追随。
当须各努力，补屐寻幽期。

黄芦鬣鬣秋风肥，鬼雨洒草南山悲。
长涂客子动愁肺，往往扪辙多思归。
我兄岂不感时节，东床卷席将何之。
自言南州有元帅，标鉴本是阳秋皮。
荐绅奔走欲定价，一见许我奇男儿。
提撕表奏置戎幕，使我坐握官机宜。
高生所愧国士知，不辞触热向武威。
我今去路虽千里，敢以驱驰负知己。
南州最盛肩京都，昔人欲语停杯余。
地灵孕秀多异产，鼊皮蚺蟾如虫蛆。
旧闻民俗蛮顽甚，蜂屯蚁杂难爬梳。
圣朝神化与换骨，讵事草薙髠根株。
我兄智囊载大腹，抚俗自应才有余。
腰间长剑生铜吼，可脍蛮王快屠狗。
后当归路持旌麾，六印黄金大如斗。

我行田间叹且惊，田间旱块丝纵横。
荆榛恶草亦枯瘁，虽有稷黍何由生。
田边老人为予语，欲语先愁泪如雨。
老儿百指住山西，世业农桑不工贾。
年年此田收好谷，玉粒长腰舂百斛。
公私取给有赢余，作饭为麋肥口腹。
今年旱种良辛苦，抱瓮浇畦宁入土。
囷倾旧谷已无余，新谷疏芜复如许。
年年百指无忧畏，今年百指俱憔悴。
饿死填沟自不辞，只愁逋负官家税。
即今官税催输入，督吏临门如火急。
老儿可是乐征呼，其奈黍头无一粒。
我感翁言情激烈，却笑老翁言太拙。
为陈天子有深仁，子惠穷民念民切。
况今官府皆时贤，会将租责都蠲捐。
庶几俭岁亦得饱，且与尔曹图醉眠。

公不见白衣居士春风里，浪走寻芳南涧底。
要见深红踯躅花，不辞辛苦行三里。
吾人风味复不恶，异代幽情敢相拟。
故穿密竹过山腰，却下横桥度沙嘴。
宁甘著脚踏残雪，正欲搜春访桃李。
天寒桃李都未花，只有山梅破红蕊。
低欹岩石俯苍翠，倒影方塘照清泚。
临风三嗅忍回头，细看长吟聊徙倚。
牵花及此当作意，归把疏香泛浮蚁。
莫令摽落乱飞空，惆怅残英随陇水。

腹藁才名第一流，只今偃蹇困吴州。
牛腰但使诗章富，鹤发宁论岁月遒。
耻傍朱门随掉尾，独寻青箬钓查头。
知君高胜如松竹，不遇犹为潇洒侯。

昔年两岸柳，逢春正依依。
扁舟转河曲，风光随处宜。
弹指岁云何，秋风橘柚垂。
折腰得斗粟，未救臣朔饥。
儒宫一何有，惜哉壮观隳。
采采池中芹，乱葑迷涟漪。
萧条住槐市，庭空蔓草滋。
丹雘堕煨烬，草木含疮痍。
永怀千古人，杂佩思报之。
我乃但便腹，未免儿辈嗤。
斯辰况多艰，每怀废晨炊。
畴昔请长缨，唾手平龟兹。
西略收咸京，北伐空鲜卑。
坐令王室尊，国风无黍离。
力微不办此，千愁锁修眉。
承惠谢微官，一室投荒陂。
吴山险可攀，吴水清可窥。
胜概苦邀予，投绂今去迟。
王孙定伟器，尺璧无纤疵。
枯棋屡贾勇，佳篇仍致师。
一日不会面，悠悠勤我思。
大轴插牙签，细字攻毛锥。
朝廷罗群公，如君沧海遗。
勿学贫贱交，自比山林姿。
誓将友麋鹿，终焉寄锄犁。
况君秀眉宇，异世元紫芝。
新诗落我前，醉眼眩珠玑。
言多意无他，恋恋新相知。
男儿各行役，盍簪宁无时。
期君在岁寒，素心无自违。
君看千年柏，岂惮霜雪欺。
慎勿倚市门，美货当自怡。
怀璧忌暗投，按剑古所悲。
吴门三年淹，冲天在一飞。
征涂加餐饭，秋晚多寒晖。
求仙岂浪语，渺茫那可期。
行行快着鞭，献纳黄金扉。
勿作儿女别，泪下如绠縻。
我方戒多语，念念知昨非。
恨无锦绣段，酬君黄绢辞。

飞埃喜污人，余事忌挂眼。
酒浪绿可亲，山光翠相挽。
折腰素非愿，被面有余赧。
从来万事空，此去百念满。
恰忆兹山游，判作经年款。
驾言随所如，歌笑为君莞。
洗耳听潺湲，缓步踏{山蹇}{山产}。
褰裳跨风磴，扪萝度云栈。
禾黍岂离离，枣下初纂纂。
川原供遐瞩，笋蕨中去苋。
桃李倾城姿，松杉万金产。
雪浪逗冰泉，乳花浮玉碗。
相望一牛鸣，不惮四牡痯。
层阁神所宅，败檐我将馆。
心求千佛印，手罢七年板。
胜槩何时无，羁怀自悲潸。
小院昔徜徉，东风未暄暖。
夜语联僧榻，晨炊共华馔。
羊肠一分襟，雁背几折简。
于今怀举桉，过公倦开盏。
早知玉树摧，不如春思短。
尘容久难赎，乐事贫益罕。
佳篇分锦绣，和气回弦管。
差肩招隠些，下视广陵散。
指踪去路迷，加鞭客情懒。
诛茅行可卜，鼓棹过几返。
避喧谐良图，结邻得佳伴。
萍蓬岂愿余，斗筲未须算。
荒凉石迳深，蹭蹬云色晚。
归鞅那得迟，霜鬓侵韦诞。

杨枝巧作腰支弱，不分小桃红入萼。
风光向人但妩媚，客子那知行路恶。
短篷荡漾晴波里，取次茶深酒薄薄。
所思故人殊未来，悲风为我生绝壑。
尘沙隔年不相见，结邻空记他时约。
相看一字不寄将，剩有新知岂云乐。
眼前俗士败意耳，忆君岁岁空牢落。
炯炯眉目端可思，月照西廊暮云廓。

剩喜今年琢句频，仍闻灯火夜相亲。
悬知耸壑昂霄日，不负腰金拖玉身。
攻苦诗书如白屋，加鞭辞藻正青春。
古来孟氏好兄弟，余韵未忘今转新。

画戟从来瑞霭浮，顿回春意到南州。
占熊馈鲤呈祥日，拖玉腰金得志秋。
十载声名天下最，满怀韬略古人求。
寿觞频举公休惜，明日催归侍邃旒。

悲哉为儒者，力学不知疲。
观书眼欲暗，秉笔手生胝。
无衣儿号寒，绝粮妻啼饥。
文思苦冥搜，形容长枯羸。
俯仰多迍邅，屡受胯下欺。
十举方一第，双鬓已如丝。
丈夫老且病，焉用富贵为。
可怜少壮日，适在贫贱时。
沉沉朱门宅，中有乳臭儿。
状貌如妇人，光莹膏粱肌。
襁褓袭世爵，门承勋戚资。
前庭列嬖仆，出入相追随。
千金办月廪，万钱供赏支。
后堂拥姝姬，早夜同笑嬉。
错落开珠翠，艳辉沃膏脂。
妆饰及鹰犬，绘彩至蔷薇。
青春付杯酒，白日消枰棋。
守俸还酒债，堆金选娥眉。
朝从博徒饮，暮赴娼楼期。
逢人说门阀，乐性惟珍奇。
弦歌恣娱燕，缯绮饰容仪。
田园日脧削，户门日倾隳。
声色游戏外，无余亦无知。
帝王是何物，孔孟果为谁。
咄哉骄矜子，于世奚所裨。
不思厥祖父，亦曾寒士悲。
辛苦擢官仕，锱铢积家基。
期汝长富贵，岂意遽相衰。
儒生反坚耐，贵游多流离。
兴亡等一瞬，焉须嗟而悲。
吾宗二百年，相承惟礼诗。
吾早仕天京，声闻已四驰。
枢庭皂囊封，琅玕肝胆披。
但知尊天王，焉能臣戎夷。
新州席未煖，珠崖早穷羁。
辄作贾生哭，谩兴梁士噫。
仗节拟苏武，赓骚师楚累。
龙飞睹大人，忽诏衡阳移。
帝曰尔胡铨，无事久栖迟。
生还天所相，直谅时所推。
更当勉初志，用为朕倚毗。
一月便十迁，取官如摘髭。
记言立螭坳，讲幄坐龙帷。
草麻赐莲炬，陟爵衔金卮。
巡边辄开府，御笔亲标旗。
精兵三十万，指顾劳呵麾。
闻名已宵遁，奏功靖方陲。
归来笳鼓竞，虎拜登龙墀。
诏加端明职，赐第江之湄。
自喜可佚老，主上复勤思。
专礼逮白屋，悲非吾之宜。
四子还上殿，拥笏腰带垂。
父子拜前后，兄弟融愉怡。
诚由积善致，玉音重奖咨。
资殿尊职隆，授官非由私。
吾位等公相，吾年将期颐。
立身忠孝门，传家清白规。
但愿后世贤，努力勤撑持。
把盏吸明月，披襟招凉飔。
醉墨虽欹斜，是为子孙贻。

尘容不逐江流浄，酒力都从雪压消。
斗下祇今无剑气，年来牛犊在人腰。

柳带抽春寒气浅，风光晓引春楼怨。
关山行人久不归，鸾瘦舞腰双绶缓。
锦书难寄北征鸿，归飞海燕翻晴空。
芳菲韶景伴愁老，兰苑桃花落照红。

几年濒江种松竹，郁郁葱葱蔽江曲。
犹有杨侯旧子孙，更结高亭贮寒绿。
东家杀贼印铸金，西家言事腰胯玉。
一樽径醉我不知，不待招呼风月足。
有客胸中抱经济，才高正患功名促。
闲为清福非吾事，乞与此亭作佳目。
主人再拜不敢让，愿作闲人老林麓。
江平酒熟夜收钓，鸭肥稻香朝坦腹。
此时寄语恶长官，勿遣追胥骇僮仆。

银珠络髻绣衣裳，家住江南山后乡。
闻道君侯重行乐，相将腰鼓迓年光。

春日迟迟，春风浩浩。
绿水绕腰，青山戴帽。
柳绿花红，鸦鸣鹊噪。
大施门开，何处著到。

路入溪声远，秋深树影稀。
涧云藏鸟语，松露滴人衣。
诗战蜂腰怯，茶分粥面肥。
胜游殊未厌，肯为夜寒归。

倾心小圃阳初照，束火中庭雨不霑。
袅那腰支浑欲舞，好令韩偓赋香奁。

闻说青腰夜雨霜，水沉山麝泄寒香。
西湖处士多标榜，端的包羞是海棠。

客寐失通宵，寒声动泬寥。
云容颓玉宇，雪阵搅层霄。
点点楷灰落，亭亭柳絮飘。
文窗斜击纸，老树巧装条。
堕岭筛寒髻，凌波洒碧绡。
风狂初索索，雨细渐瀌瀌。
入酒应愁冻，当炉觉易消。
萧森声势密，飘瞥路岐遥。
蓑冷翁仍钓，山迷客罢樵。
裁纨铺缟素，修月屑琨瑶。
市小琼楼合，时和玉烛调。
三章歌睿制，五板贺寒朝。
吠犬惊南岭，骑馿忆灞桥。
终南忧压脑，少室衒齐腰。
嗟我星霜老，经时鬓发凋。
摘蔬和冻煮，收叶带苏烧。
路滑难求马，衣单悔贳貂。
暖寒谁扫径，莫负紫金蕉。

剪水飞花下玉墀，驼裘忍冻一窥之。
寒侵凿落豪呼酒，冰合陶泓懒赋诗。
嵩岭齐腰缘个事，剡谿鼓棹欲何规。
唯欣嗣岁千仓积，玉烛调和运四时。

腰悬六印不用求，胜处引人著沧洲。
波平草软鸥鸟下，花明柳暗池亭幽。
两园牛鸣一舟了，三春驷隙千觞酬。
肯将仆射易此乐，瀚海飞狐云正愁。

破贼须缗钱，箕敛困郡县。
孰若严矩矱，溟海恣煎炼。
僚采课惰勤，息入计亏羡。
连艘走群商，金帛委神甸。
小人堪底用，吏鞅縻卑贱。
怪来符似火，法制适中变。
省览几牛腰，十日了未遍。
凫行摘纸尾，挥扫同掣电。
盈车笔摧颖，溢匣印销篆。
壮士缚朱墨，食废枕弗奠。
忍饥危肠吼，失睡两眼眩。
我本丘壑姿，素乏封侯面。
胡为浪自苦，刚作五斗恋。
会当还此笏，归云送苍弁。

渊明抱节，不渝风雨。
为米折腰，颇厌艰阻。
归卧柴桑，孤松独抚。
希踪前贤，寤寐倾伫。

纷纷学禅者，腰包竞奔走。
才能脱葛藤，痴意便自负。
求其道德尊，如师盖希有。
愿傅上乘人，永光临济后。

古人贵慎独，举世知者希。
末俗事夸耀，常患不我知。
杨子有雅尚，传家守清规。
折腰三十载，不辞州县卑。
犹虑与众异，忧谗还畏讥。
开轩揭华榜，却恐非其宜。
要当且用晦，处静藏天机。
昔贤忌独清，此语非吾欺。

壮哉溢目还盈耳，千骑出城歌吹起。
野人一睹快争先，奔走欢呼几折趾。
往年戎马偶出郊，田间弥望皆荒茅。
使君笃意劝农课，尽使惰游如所教。
麦欲连云桑蔽野，此心犹恐孤民社。
要将治绩迈龚黄，不但文辞超贾马。
编民击壤自欣欢，尽道年来百虑宽。
承流宣化得贤帅，湛恩霑溉何漫漫。
不愧剖符仍受玉，善政已为千里福。
年丰谷贱复何忧，向也穷民今亦足。
固知博施非屯膏，况能好善如干旄。
宾僚倘有公辅器，宁辞解赠腰间刀。
有客有客歌贤业，词烂春葩光炜烨。
一时酬唱已清新，四坐朋从更和叶。
酒酣谐笑应云云，元白李杜疑前身。
想当挥毫落纸时，笔端往往俱有神。
我来触绪未暇给，首睹明珠千百粒。
豁然两眼顿增明，更觉慢心无自入。
已幸从今日往还，况复赋诗宾客间。
只恐使君丹诏下，擢归青琐点朝班。

男儿三十未成名，肯但区区事笔耕。
王粲平时希负鼎，贾生今日请长缨。
漫漫海内妖氛暗，策策腰间老剑鸣。
会使苍生重奠枕，北山休顾小猿惊。

老矣何堪剖竹符，频年强出应时须。
腰间谩佩买臣印，月下同游贺老湖。
白雪已知人寡和，清风还忆醉相扶。
十洲三岛登临处，能记稽山病守无。

游鱼跳水面，幽鸟啭山腰。
各随飞潜性，人犹恋市朝。

山腰水际有余青，造物多应特禀灵。
桃李无言甘避舍，可怜黄菊强仪刑。

我本山中人，勉强束冠带。
欠伸辄有拘，似被天工械。
谁令作此来，政为穷所卖。
规彼五斗粟，折腰何足怪。
敢希拄颊傲，宁免望尘拜。
平生浩然气，摧落甘伍哙。
兹轩粗可人，虚名供眼界。
得从黄奶游，佳处时一解。
多生作蠹鱼，复此偿书债。
虽抗尘土容，耿耿冰壶在。
同僚多俊游，台阁鹓鸿辈。
胸中有云梦，略不见芥蒂。
吏师有龚黄，民贼绝蜂虿。
而我蹑后尘，嘉谷杂稊稗。
诗坛欲寻盟，恐堕抛砖戒。
翻思石鼎句，自取侯郎败。
终期探理窟，一洗荆榛隘。
得肉姑置之，大嚼聊发快。

着物薰然一气和，温温眉宇得春多。
腰黄眼赤浑闲事，柳绿花红奈乐何。
旧事几经铜狄话，佳词惯听雪儿歌。
一杯何以为公寿，愿借长江万里波。

莫将好语趁时名，宝唾联篇得我惊。
酬唱蜂腰徒自苦，弃捐鹤膝太无情。
故人何止十年别，上座曾同千里行。
散策寻幽江上路，何时归践白鸥盟。

火云烧天天为高，畏日烁地地欲焦。
舴艋浮江线溜涩，招提税鞅烦襟消。
风声聒聒闹山阙，雨脚霏霏转树腰。
猛省奔驰竟何事，此心宁不愧渔樵。

甘澍随车未足贤，商霖小试涨晴川。
溶溶旧绿低蝉柳，聒聒新流响露田。
刈熟腰镰争满载，叩门乞粟不论钱。
老农岂但歌襦袴，尽道今年胜去年。

种粟上山椒，种禾水没腰。
田家作苦不如樵，炊桂之地甚不遥。
一艘千束莫复朝，顺风顺水不动桡。
归来醉饱吹短箫，野花插鬓樵女娇。
农夫忍饥自芸苗，粟米自熟腹自枵。
明年卖田卖山去，谁能辛苦输王赋。

四明山水天下异，东湖景物尤佳致。
古来奇处芜没多，极目空余老苍翠。
最称险奥唯福泉，崒嵂万仞摩青天。
屹起精蓝名寿圣，松风飒飒泉涓涓。
一径崎岖通下水，风物人情更淳美。
两椽茅屋何萧然，是即吾庐靠山起。
吾尝终日倚阑干，眼界峨峨碧玉攒。
有时出户一乘兴，枯筇蜡屐随清湍。
攀萝直上上水去，烟霞迤逦僧家路。
龙藏虎蛰天地宽，陟岵欷歔空堕泪。
次经象坎白云庵，阴崖断谷常青岚。
中有村墟号韩岭，渔歌樵斧声相参。
陶公霞屿峥嵘出，秀杰绵延数非一。
鳖山孤立水中央，规圆不赖人镵刻。
地雄山壮泉源豪，七十二溪俱怒涛。
截山突屼起六堰，百尺花蹊金石牢。
鸣桹掷钓渔艇短，数百成群来往款。
绿蓑青笠苦忘归，细雨斜风浑不管。
栖真兰若唯南隅，闻是徐王旧隠居。
莲塘十里香风阔，凫鹥㶉𫛶时沉洳。
一帆迅抵青山寺，丈室云堂高赑屃。
森森松菊蔽村祠，细读刓碑知故事。
云是皇朝李使君，濬浊澄清利后人。
迄今旱岁赖实利，血食往往长秋春。
破雾穿云梯磴滑，石胁山腰遍金刹。
濯足清流舒啸长，筼筜十亩清风戛。
紫衣道士氏曰朱，高论山前结草庐。
客至石坛无俗物，横琴数曲酒一壶。
对岸二灵只一苇，依约谁家葬龙耳。
夜深踈雨洗遥空，一朵浓云罩山觜。
金襕禅老今大颠，坏衲蒲团日坐禅。
我行不问西来意，消息还将方寸传。
乌石山头滕奥口，泓澄万丈辉星斗。
过客谁知此地灵，只闻静夜生龙吼。
鉴湖芜没多田畴，临平车马尤喧啾。
纷纷未识兹万顷，神仙窟宅合在东南北西陬。
周游几千里，此兴犹未已。
归来摸写笔不停，大匠从其诮狂斐。

子孝与臣忠，二者有大戒。
王今得兼隆，无乃神所介。
晨昏奉赤墀，腰围白玉带。
堂堂真天人，骄吝蔑纤芥。

岷峨秀多士，照乘辉连城。
夫君挺奇瑞，梯栈来神京。
殿前策三道，光焰摩九精。
甲科雄鹭序，四海驰文名。
一朝坐璧水，缓辔登蓬瀛。
二年作铨总，谈笑流品清。
陛对本故事，中间俄一鸣。
黼座固色喜，无乃群邪惊。
堂堂颇牧论，万古追家声。
胡为忽掉头，解组寻归程。
帝曰邛筰民，抚字宜烦卿。
汝其下膏泽，癯瘠均丰盈。
上方宝环赐，迟汝襦袴氓。
承平二千石，倚任谁云轻。
况复近乡井，正昼锦方荣。
过家仍上冢，钲鼓喧双旌。
男儿贵行志，岂俟腰金横。
风云傥际会，衮绣居槐庭。
别酒置客邸，伊嗟未忍倾。
所嗟君子外，何独伤离情。

渭水亭亭柳，春柔可绾衣。
烟添染黛色，风束舞腰围。
对影同心在，攀条解赐归。
行人系不住，结绶上王畿。

油然肤寸起岩峦，萦抱山腰玉带宽。
会作旱天三日雨，莫将空阔等闲看。

健笔如椽不辍麾，瘦生端复减腰围。
昔人句法今谁在，当代文雄似子稀。
光焰故应侵斗去，葩华直欲挽春归。
𬬻香一瓣真消得，拟向君家觅锦机。

见了黄梅留一宿，此风久矣无人续。
相逢谁许问寒暄，个中且自龟藏六。
寿师严冷面如铁，背负真乘腰不折。
有时禅定出尘表，兀坐蒲团头满雪。
平生俗物不挂目，终日翻经聊自足。
不离当处常湛然，波澄倒影千山绿。
迩来邂逅文中虎，一幅水藤为下语。
我今欲赞没因由，只把茶瓯对赵州。

壁间书偈言无物，腰石当知力有余。
莫道懒翁无伎俩，糠中舂出走盘珠。

去年万里客，仰看秋云孤。
今年返南亩，颇复怀西湖。
今日果何日，淑气天四隅。
凭高送远目，风景未觉殊。
试问先生菊，何如朝士萸。
莫作去来想，渺渺同一区。
久客负邻里，置酒烦招呼。
起登舍畔山，山色定有无。
澹烟与晴日，醉眼相模糊。
我老腰脚顽，健倒须儿扶。

公子年时尚奇伟，大剑横腰发冲起。
自言学道晚有得，心静无波古潭水。
平戎万卷喑不吐，蟠向胸中作宫征。
眼明惯识峄阳材，手制教成古绿绮。
人生会费几两屐，巧处才容一张纸。
许多黑瘦肯忍饥，枵腹悲鸣聒人耳。
公子公子赠我来，明珠白璧遭沉埋。
我家老马解仰秣，渠家煮鹤充枯柴。

一级寒阶不尽登，齐腰立雪我何能。
庭前柏树君知否，便是西来两代僧。

袅袅腰肢翠拂眉，河东柳家娇女儿。
江南烟雨楼百尺，楼上何人题好诗。

耳有重轮非差事，胸题卍字亦寻常。
腰间不束三条篾，万顷风烟一草堂。

义从亲处断，贫向富边休。
腰缠十万贯，骑鹤上扬州。

足加帝腹似痴顽，讵肯折腰求好官。
明主莫将臣子待，故人只作友朋看。

长来故倦游，车辙环天下。
艰难不吾容，虎兕适旷野。
世方卧积薪，敢独怨飘瓦。
久荒小山桂，几葬蒲圃槚。
百罹生不辰，一死天所赦。
故交赠绨袍，旅食悲冷炙。
将索长安米，偶中泽宫射。
倚楹日悲歌，鲁国疑欲嫁。
退惭一木微，安足支大厦。
收声就泯默，故意遂衰谢。
二年游诸侯，弹铗守代舍。
地湿恐𫛳来，常畏阏单夏。
官惭司马巧，学愧齐人诈。
低回甘折腰，俯仰甚出胯。
入遭妻孥笑，出畏官长骂。
一官终无成，他日要税驾。
买山诛茅草，遶屋植桑柘。
妇能躬井臼，时馌南亩稼。
人皆见我穷，连蹇足悲咤。
往往怪范君，何不老闲暇。
不知骥伏枥，风云要凌藉。
一日千里行，汗沟沫流赭。
我方驭款段，敢追王良靶。
闻君近举子，满室光照社。
少年早乘龙，佳境渐食蔗。
杰思到班扬，英妙等终贾。
被褐肯迷邦，韫椟久待价。
理无珠遗海，果见金跃冶。
出陈治安策，去览德辉下。
大才哙非伍，高论秦可借。
决科在此举，定取一战霸。
勿为栖棘鸾，会见上金马。
晚来秋风高，木叶下清夜。
急令呼麹生，为我饮伯雅。
家贫无丝竹，作诗助陶写。
归时更过我，扪虱同倚桦。

独酌浇愁酒，慵翻信手书。
折腰行俗吏，投足且吾庐。
岁月鶑声老，江湖雁影踈。
依栖五侯第，旅食近何如。

西风回首故乡情，何日为园学邵平。
已办孤帆冲夕浪，可堪万壑更秋声。
折腰为米追时辈，当面输心愧老成。
饮罢归来未能寝，微吟拥鼻数寒更。

斗粟折腰真鄙夫，且图一饱似侏儒。
渊明欲赋归来引，未免弦歌预计谟。

大手聊分八使车，腰丛六印益纡徐。
圜扉鞠草刑无滥，万灶熬波国有储。
航栈蛮琛纷络绎，权衡选路不崎岖。
苍生久郁为霖望，早晚征书下玉除。

董晁大策无今古，曾据龙头拜未央。
天府带颁腰觉重，露门茗赐齿余香。
麻词一扫千言就，玉节三持万里强。
自是中朝人第一，更将威信憺要荒。

襟怀渊海浩难量，仕路恩威见弛张。
剧邑蒲鞭闲累月，潢池血剑肃如霜。
朱门绝迹心常泰，银艾横腰鬓未苍。
学不康时年半百，可怜天道竟茫茫。

逆虏纵横未剪齐，王师退保浙江西。
羽书日报犹未息，戎捷远来何太稽。
千里战云新鬼哭，满天阴雨夜乌啼。
臂弓腰箭谁家子，竟日鸣鞭跃马蹄。

中原回首尚尘飞，书剑南来早识机。
方事高眠学安石，却愁多病似王徽。
肠枯谩有书千卷，腰瘦难胜带十围。
志士未逢聊尔耳，古人何用泣牛衣。

西北连年杀气高，群盗横行如猬毛。
廉颇李牧不世出，吾皇侧席心焦劳。
汾阳自古多壮士，曹侯意气千人豪。
年今四十犹偃蹇，拊髀长叹淹龙韬。
慨然挥袂谒行在，报国已淬腰间刀。
登坛拜将预指日，看君举手清风涛。

路入剡山腰，风生玉川腋。
孤亭物外高，双溪眼中碧。
山僧作亭知几春，赏音端怕逢诗人。
自从妙语发丘壑，遂使绝境多蹄轮。
我来首访维摩诘，问讯双溪自何出。
发源应与婺溪同，赋物惭无沈郎笔。
凭栏欲洗名利尘，入眼翻惊客恨新。
山城重重水如带，可能挽住思乡人。

羲和错冬令，寒燠常相兼。
在人为不常，时焉作贪廉。
玄冥当用事，如忌还如谦。
宜寒噤不嘘，群萌误抽尖。
既燠俄吹冷，夜寐黑不甜。
水行失其理，厥疾不可砭。
前日当孟冬，雷声震铜蟾。
三日辄大雪，飞花眩观觇。
逮此始逾月，屡变寒与炎。
晨起坐东窗，阳光快恩霑。
霜畦秀蔬苗，欣焉自腰镰。
顷刻变凛冽，枯藤怯提拈。
齿牙战霜风，缩舌疑衔箝。
架抽纷掀翻，谁能正牙签。
酒杯觉无力，瓶罄劳频添。
貂裘尚不暖，况无或衣缣。
兀坐拥黄䌷，脰作寒龟潜。
气血粟肌体，涕涶冰须髯。
红炉炽薪炭，旋觉寒星歼。
静思天壤间，万类何繁纤。
路傍泣冻馁，海角愁废淹。
羽毛有不庇，腥血有不燖。
岂堪当此时，可以吾身占。
殷勤语妻子，汝勿多怨嫌。
破被尚禁絮，漏茅可添苫。
人生苟知足，处此意亦恬。
但愿王化行，东西俱被渐。
尧天日舒长，有目皆可瞻。
寒生在陋巷，甘心事虀盐。
何须傍人门，炙手随奸𪫺。
耽耽王侯宅，笙歌下珠帘。
寒暑止温凉，焉知有穷檐。
否泰迭往来，祸福相依黏。
勿用倚彼玉，自分安吾蒹。
饱腹日三饭，蔽形衣一襜。
祁寒勿怨咨，庶用惩无厌。

望秦秦望山苍苍，未秋先作归意浓。
三山深处孟园好，松菊恨君归不早。
拂衣高举追冥鸿，不将诗别乖崖翁。
年来处士径尤捷，美秩清资等闲躐。
君独高歌慕隠沦，林下何曾见一人。
芋魁豆饭吾亦有，深愧折腰贪五斗。

一声杜宇啼春风，明朝绯挂千山丛。
岁寒此色岂易得，那更朵朵双头红。
共蒂联芳友于爱，一吐一含分次第。
造物私我小园林，此花大胜金腰带。

谢公好山水，得郡古东瓯。
造物惜佳境，雅志多不酬。
松萝蔽雁荡，烟霭埋龙湫。
行田经白石，不到仙山头。
寥寥数百年，天付黄冠流。
巍然万仞崖，壁立东南州。
谁将补天手，化出白玉楼。
两龛藏洞府，中有群仙游。
上通尺五天，下接三神洲。
飞泉落岩腰，碧涧鸣山陬。
群峰真培𪣻，沧海为渠沟。
隘视人间世，万象同蜉蝣。
我家雁山阳，崎岖厌经丘。
翩翩钱公子，呼我寻岩幽。
初惊小雨密，忽扫群阴浮。
杖屦穷巑岏，一洗尘埃眸。
山林有真乐，富贵何足求。
但愿乞二山，不愿万户侯。

白石岩腰屑玉泉，佳名初自长官传。
浑疑齿颊冰霜论，终日霏霏落半天。

闹处身宜及早抽，山林迟我挂冠游。
不须花里寻腰带，且向田间置幞头。

苏仙诗里见飞桥，欲看虹霓踏玉腰。
我到山中虹始见，杨辉有月印青霄。

残月照荆江，晨曦浴旸谷。
云收瘦山腰，风顺饱帆腹。
微茫见石首，俄顷过吾目。
方兹惊汹涌，何敢求迅速。
快意固可喜，迟钝或为福。
风乎亦难矣，去顺来者讟。
江神岂世情，吾亦不私祝。

流火郡离饶，悠悠驿路迢。
黄华舟解鄂，渺渺大江遥。
肩弛鄱人檐，身随楚客桡。
东瓯乡梦远，南浦别魂销。
不过汉阳垒，犹劳郡守轺。
远山看八字，古国避三苗。
别水由通济，羁帆渡泬漻。
方随鸥浩荡，俄值雨飘飖。
夹岸华疑雪，舂天浪似潮。
枝栖并乌鹊，苕宿伴鹪鹩。
旅思凭诗遣，愁肠赖酒浇。
无鱼不弹铗，忘味若闻韶。
孺子沧浪曲，渔人款乃谣。
逃虚音可喜，得隽语同嚣。
秋老江经夏，湖平境过宵。
夜鸣疑有虎，昏吠喜闻獢。
遗俗怀吴主，荒祠类楚昭。
巨鳞烹缩项，白粲籴长腰。
茅舍橘初熟，江村枫未凋。
柳枝犹楚楚，竹泪尚思姚。
雨后禾收晚，霜前麦见荞。
风清玉沙界，月吐紫微霄。
一瓣香闻佛，千龄寿祝尧。
沱潜终共道，江汉讫同朝。
渡口听鸡唱，洲边记鹭翘。
地名思故里，诗句忆同僚。
塔子瞻山色，天门认斗杓。
航便河广苇，风顺若邪樵。
石首欣相问，刘郎似见招。
双帆方快意，五两忽狂飙。
谁弄黄昏笛，如闻赤壁箫。
孤烟为藕市，一叶是渔舠。
江水澄泥煮，芦薪带湿烧。
梦回惊枕撼，晓起觉风调。
蔬撷才盈握，鱼{月肃}莫计艘。
横波沉密网，巨浪脱高跳。
红想乡醪滑，黄看野菊娇。
左公城穴兔，油口树喑蜩。
水是蛟龙地，桑余羽葆条。
竹由忠愍插，木自洞庭漂。
大士精蓝壮，将军画像骁。
江空无战舰，水落有乘橇。
促织虫知备，淘河鸟受徭。
风高鸣过雁，天阔戾飞雕。
云梦封疆远，荆衡气象辽。
建都曾王楚，为郡自平萧。
息壤那容盗，章台可戒骄。
韩诗夸府大，汉史志民僄。
燕集堂开杞，笙歌乐舞逍。
楼登一日暇，赋就百忧消。
落帽观成阻，游山兴谩飘。
书随鳞出峡，诗附翼还鄡。
离岸忽鸣橹，满艘仍竖幖。
栖窗回蜥蜴，扑面集蟏蛸。
沙市人家远，方城草色葽。
食梨苏肺渴，啜茗愈头痟。
覆屋曾非瓦，名村浪有窑。
枝江县罗国，凫舄飏王乔。
百里环洲渚，千家在苇苕。
津卿谁复御，松邑已非侨。
汉景余清爽，临江尚庙祧。
转滩惊见石，挽𫄴眩飞芀。
澎湃声如击，玲珑状似雕。
松楸悲相冢，香火静僧寮。
转盼宜都过，横云楚塞峤。
虎牙端欲噬，铜柱为谁标。
月向夷陵看，杯思太白邀。
文忠遗劲节，精采凛生绡。
岩白形如鹞，鱼黄状类{攸/虫}。
邦人祀神禹，郭璞当皋陶。
舟退风飞鹢，生浮旅泛薸。
鲤溪穿荦确，牛峡隔岧嶤。
孝起姜村感，音传进足趫。
山家收芋栗，土物贡姜椒。
涧水何曾歇，桃花未肯夭。
覆盆鸣鹿友，绝壁聚狐妖。
野媪头缠白，行人背负镣。
回看一州峡，下视众山么。
障日峰衔豆，钻天石碍轿。
道逢怀刺祢，卧听诵书鼌。
被冷公孙布，裘寒季子貂。
犹堪耐冰雪，未暇忆炎歊。
倦上九盘岭，重观三峡桥。
好峰名佛顶，欲画少僧繇。
照黑纷持火，愁荒猛击刀。
流虹瞻魏阙，瑞白庆清朝。
国寿绵箕翼，皇图奕诵钊。
欢声形戴白，环视舞垂髫。
避涉忧如马，观形怯类猫。
眼经巫峡险，心过秭归焦。
熊绎山城古，灵均庙貌憔。
离情随梗断，乡思为梅撩。
境始临夔府，魂频梦象箾。
轻生甘叱驭，爱物戒扬镳。
帅阃分诚滥，州麾把更侥。
拜恩罗吏卒，列炬散鸢鸮。
野渡水清浅，孤舟人寂寥。
影防沙有蜮，音骇昼闻枭。
圣洞云深锁，天池浪不摇。
林梢鸣烈烈，峰顶洒瀌瀌。
快睹天披雾，愁听夜滴蕉。
阳台开爱日，阴气廓玄枵。
六六盘初过，三三界已超。
生朝念弧失，旅食分箪瓢。
遐想赋风玉，敬瞻行雨瑶。
过关宁有鬼，及郭免逢魈。
访古寻诗史，观风入郡谯。
路难端可畏，形役尚奚劳。
行也知谁使，官乎我亦聊。
欲赓刘与杜，辞鄙甚𥬠荛。

我慕郑子真，躬耕老岩谷。
不慕苏季子，腰金诧宗族。
失脚落尘网，回头念幽独。
向来鸳鹭行，进退惭碌碌。
把麾鄱君国，饮水清湾曲。
缅怀九贤人，痛闵千里俗。
奉扬乏仁风，黎庶因炎燠。
畴能政有成，敢望诺无宿。
厚颜叨禄廪，汗背拥旌纛。
命下忽夔门，诸公孰推毂。
水陆三千里，湖重岭仍复。
至喜谒文忠，秭归怀李矗。
鄱人怜老守，去类楚臣逐。
出门桥已断，拥道頞争蹙。
初无龚黄政，滥继秦侯躅。
仇香旧同僚，别寄两竿牍。
赋诗仍画图，开卷宛在目。
清音满干越，余韵到巴蜀。
我有二顷田，荒芜雁山腹。
愿画归去来，芒鞋事耕育。

渊明耻折腰，慨然咏式微。
闲居爱重九，采菊来白衣。
南山忽在眼，倦鸟亦知归。
至今东篱花，清如首阳薇。

高临无地屹山腰，今古知观几度潮。
水鉴挂空波正满，鲸鱼八穴浪还消。
雷初出地神龙怒，银忽成山海若骄。
圣世风涛合平静，不应泛溢似唐朝。

广厦初成万柱标，修梁巍跨玉虹腰。
况逢此日生千佛，定引群仙上九霄。
下笔蚕声纷战艺，出林鶑友竞迁乔。
清源人物从今盛，孝子忠臣满圣朝。

修梁欲举彩先标，声撼春雷鼓百腰。
谿蛰蛟龙欣得雨，桐栖鸾凤合冲霄。
清源水接南溟阔，紫帽山齐泰岳乔。
学不负人宜自勉，前贤勋业著三朝。

梁脊连年姓误标，两州骚客瘦吟腰。
月河月满燕贺厦，佛国佛生虹挂霄。
多士颜欢歌杜老，一轮香满赋张乔。
此途不止为科第，名节崔嵬看立朝。

天作元圣配，公非浅夫相。
乘风来帝旁，捧日到天上。
兵戎在呼吸，端委见力量。
三朝社稷臣，勋业谁辈行。
堂堂国伊周，勃辈安敢望。
清源始生地，风土至今王。
释氏从何得，抱送真不妄。
好事榜其堂，嘉名无以尚。
何人辄更改，有识为凄怆。
端同圣削迹，又类玄覆醤。
思贤旧观复，闻风懦夫壮。
堂上生辉光，如公名始唱。
奸骨死犹寒，如公昔为将。
画象出貂蝉，疑公尚亡恙。
平生蓼莪心，眷此应不忘。
嗟予生太晚，不识天人状。
版图犹未复，昼锦无由访。
维扬金系腰，叹息为谁放。
一麾忽南来，遗迹增慕向。
当于异梦处，祠堂为公创。

月转觚棱玉树齐，通宵归梦绕金闺。
柔桑密映秦楼骑，温诏香怀汉署泥。
杀简载书传祖德，怀金酌水赋新题。
丹枫七泽朝天路，丈组垂腰蕊佩低。

农扈方迎夏，宫田首告秋。
嘉生拥瑶县，蕃穗遍天麰。
肃雨津茎浃，薰风猎颖浮。
登成告田畯，省敛徯王游。
紫宙凝神暇，丹书访道休。
天行九五健，岁取十千求。
洪洞开金狄，连蜷按玉虬。
尘清属车豹，枪密羽林驺。
芝覆依丹旭，旌门倚绿畴。
先驱护绵野，后骑隘长楸。
涤圃初开地，腰镰竞劝收。
田趋农帝耒，塍错夏王沟。
褒栗攒周甸，茨梁属舜眸。
籞长包圈虎，箱重载星牛。
九扈开灵圃，三辰驻彩斿。
劳农差有赐，置酒酌言酬。
鸣爵知年稔，为鱼告梦优。
云雷一日泽，钟鼓万人讴。
帝醉钧天阕，仙归紫气留。
明馨资寝庙，足食焕缇油。

涂会森璋罢，唐铨结绶初。
家声兰倚玉，祖德鹳衔鱼。
周粟思馨膳，京尘惜弊裾。
垂腰青采绶，薰帙翠芸书。
鹤怨空山帐，鸡栖外舍车。
日期优政洽，公启达储胥。

肃驾来墟落，悠然瞩霁氛。
飞花缺林影，惊鹭破洲群。
牧径寻还失，荛歌断更闻。
平芜与天远，孤日带霞曛。
梁雉今谁嗅，城狐古不熏。
楚人矜节物，腰艾鬭兰芬。

濯濯萦春晚，依依带暝饶。
楚宫皆饿死，无计学纤腰。

何人遗下一红绡，暗遣情怀意气饶。
勒马住时金{革登}脱，亚身亲用宝灯挑。
轻轻滴滴深深染，慢慢寻寻紧紧□。
料想佳人初失却，几回纤手摸裙腰。

暮年初仕涂，暇日但书策。
儒生余气习，笔端事挥斥。
政学两踈缪，篇章稍沉溺。
楚东会诗豪，酬唱奏金石。
逢场争出奇，遇险或遭厄。
忽溯三峡流，遥经数州驿。
庐山看未足，巫峰过尤惜。
西郊祠卧龙，东屯吊诗伯。
飞飞犹倦鸟，秋风送归翮。
同行得嘉友，鏖战交锋镝。
弛檐白蘋洲，天日去咫尺。
忠谊怀鲁公，霸业悲项籍。
奉诏还故乡，齿落肌瘦瘠。
涕泗拜松楸，荒芜翦荆棘。
心期乐田里，誓不绾铜墨。
橐虽无陆金，归幸全赵璧。
陛下忽误恩，泉南又分职。
入闽如入蜀，枯肠复冥索。
腰缘病减围，发为悲添白。
风仰秦君高，节慕姜相直。
恶语谁流传，同僚误刊刻。
吾乡老先生，吏事以儒饰。
新篇似庭燎，远寄箴我癖。
把酒欲细论，何时再沿檄。
阳春七十首，老艳万丈射。
招邀屈原魂，收召子厚魄。
惊开老病眼，喜见墨妙迹。
愿公倡斯文，用夏变蛮貊。

北望中原万里遥，南来喜见洛阳桥。
人行跨海金鳌背，亭压横空玉虹腰。
功不自成因砥柱，患宜预备有风潮。
蔡公力量真刚者，遗爱胜于郑国侨。

烟萝穿几重，柴车倦驱驾。
忽寻钟磬音，山腰得僧舍。
主僧闻我来，曳杖出相迓。
揖我坐虚阁，登临欠台榭。
老屋数椽余，风物自闲暇。
古木出云杪，遥岑来竹罅。
下临一泓水，涵光冷相射。
但能了此生，未遽惭大厦。
我本山中人，偶失学圃稼。
为米聊复留，两同僧过夏。
得舟家可浮，遇竹宅便借。
是处皆南山，何必东篱下。
悠悠去忘归，宁畏长官骂。
松月苦留客，徘徊度清夜。
明朝过桃溪，溪女莫相诧。

腰组归来且打乖，阖庐才可著吾侪。
可堪佳客寻衰迹，更著新诗起壮怀。
枉对青山记排闼，好当红药咏翻阶。
一从悟得惊人句，自悔枚皋赋似俳。

小白长红几番飞，清诗端为解愁围。
莫贪藉草寻幽事，须念留花苦待归。
杜酒政须常在手，沈腰元自不胜衣。
织成春恨无穷尽，谁遣天孙不下机。

荷笠腰镰醉里回，和衣卧处息如雷。
定无门外催租吏，赢得柴荆日晏开。

八十翁翁著绣靴，踏开幽洞笑呵呵。
傍人指点忘归路，不觉腰间烂斧柯。

我来石渠五十六，双鬓如蓬腰未曲。
岂为健笔有徐庾，自数来时六十五。
谁解辛苦续子虚，长安有客四十余。
已成老翁不肯去，青藜当户夜读书。
东观丈人起遐想，无为岁月空踟蹰。
去作诸侯老宾客，可无绿水兼红蕖。
我家东下才百里，钓螺一曲清无滓。
草堂为筑荔枝斜，濯锦江头有如是。
子思子方道为尊，南国佳人如秋云。
不知公侯有朱箔，要问常州李著作。

水染青红带一条，和云和雨系天腰。
玉皇为厌皇宫倦，故筑空中万丈桥。

吾观渊明诗，了不在言赋。
有如太和气，周行不停驻。
时与春为风，融夷物华布。
而未见用力，万物向荣处。
时与秋为月，浩然无点注。
江山滋清绝，宇宙靡纤污。
乃知渊明诗，本不在诗故。
邂逅吐所有，气象随所寓。
乞食不为拙，华轩不为慕。
归来不为高，折腰不为沮。
羲皇平步超，无怀贞雅素。
简澹岂能尽，学者漫驰步。
独有无弦琴，明明一斑露。

祇个普庵纯宝贝，妙慧庄严真畅快。
无门为户到人稀，万里神光圆顶盖。
非相身，无不在，体露堂堂声色外。
世间梦幻曷能随，超出世间那肯爱。
绝意识，无眼界，浄名卧疾瞿昙解。
指权就实度众生，勿谓古贤来捏怪。
悟普庵，本无坏，空劫有穷渠自在。
四生六道岂相干，物我兼忘心唯最。
无有无，内非内，海印发光谁敢对。
森罗万象普庵收，绝待灵明全体会。
忘能所，勿知解，瓦砾真金谁敢买。
若还不是老胡来，觌面难逢轮劫肯。
雪齐腰，求教诲，得旨忘言转不退。
百炼金刚无孔锤，要断龟毛兔角罪。
如意珠，我今解，刹刹尘尘铺障昧。
一毫端量大千辉，烁破无明生死袋。

如是数珠祇一颗，离垢摩尼光不破。
佛说刹说众生说，三世一切说这个。
未了人，休将过，成佛人希念佛多。
却将妄念数如麻，念来年久却成魔。
假慈悲，当什么，顺时吉，逆时祸。
行住坐卧似风牵，诳谤佛法如行货。
木{木患}子，麻穿过，假名一百单八个。
和酒和肉耀心光，谁觉死来连汝堕。
心念肉，口波波，业识如是怎奈何。
灵府未清徒念佛，身心浄土自弥陀。
旃檀成，来惠我，拈起连天笑一和。
自家不比这般人，黄叶止啼元是我。
聪明人，犹较可，二乘闻说心如火。
几百劫中用数珠，今日教人都诀破。
善男子，不恁么，法无断灭言无过。
一人道假百千虚，何不学西来达磨。
不立文字无唱和，寂灭光中神护佐。
九年面壁没人知，直指人心少林坐。
雪齐腰，割臂堕，犹自惺惺不放过。
征诘神光勿得心，忽然解悟方担荷。
报参玄，休懡{忄罗}，决择身心是什么。
虚空何物可相当，体得一如闲打坐。
十方诸佛念珠同，法界圆明无两个。

春归村坞绿阴迷，又向山腰转马蹄。
收尽雪芳犹采撷，割残云穗再扶犂。
乡谣到处无音律，野饭黄昏只笋虀。
惟有客愁消不得，隔溪篁竹子规啼。

晨风集微和，晓色动佳气。
溟溟四郊烟，漠漠一川水。
前村鸡犬喧，远树鸟雀喜。
山腰客行来，林下雉惊起。
时闻牧童谣，不见骑牛至。
回头望东隅，晓日粲光丽。
胸襟倏暄烦，败我幽静意。
行行载驰驱，已复到城市。

平生麋鹿性，从仕匪所娱。
要非折腰具，悠然慕潜夫。
赋归恨不蚤，空悲岁云徂。
世情固险薄，官路徒惊呼。
君看得失际，岂问戚与疏。
论心未必尔，反眼何所无。
嗟我与世忤，正坐所见殊。
强颜恋五斗，我岂不足与。
湖南有良田，亦有宅一区。
会当拂衣去，俯仰聊自如。
谁能揖上官，迫促畏简书。
遂令湖海上，坐觉豪气除。
君言浪见许，众口方骂予。
不学望尘辈，甘心履危途。
所得俱可耻，山岩等豪铢。
古人惟事道，吾行端不迂。

圜墙闲木索，南亩富鉏钩。
人谓贤使君，治术本轲丘。
丹禁颇念远，白简频黜幽。
那知养手，安坐穷山陬。
国是久已定，谅非卿士谋。
除书下八行，仁风被九州。
自怜登门旧，长裾曳齐邹。
送公朝帝所，别语不忍休。
腰组挂银黄，刻日赐通侯。
应记远宗子，茅檐卧高秋。

欲细腰围强忍饥，早知作计太憨痴。
从今百斛收螺黛，学取风流半额眉。

鱼潜深渊水，鸟巢茂林枝。
潜者忘于渊，洋洋纵尾鳍。
巢者忘于林，飞鸣唯所宜。
庄周叹从容，未免惠子疑。
师旷岂知声，缪以占齐师。
彼各有真乐，果孰得而窥。
陋巷颜氏子，箪瓢甘忍饥。
陶潜怕折腰，素琴弦不施。
其乐可闻欤，夫盖默识之。
非丝亦非竹，且复非蛾眉。
譬如执热者，洒然濯凉飔。
又如渴不禁，快饮清江湄。
当其得意时，何以富贵为。
手舞而足蹈，诚不之自知。
自知犹不可，人胡可度思。
君辟真乐斋，我赋真乐诗。
写诗聊寄意，名斋傥在斯。
置之勿复道，焚香诵楚词。

胪言峡山天下奇，欲观愁隔三千里。
常恐因循孤此兴，非假夤缘那得至。
偶逢月湖起仕宦，正指夔门愁凋敝。
忻然谓我便登陟，久矣与予同臭味。
何尝佳处倦扶藜，莫惮西征共行李。
绣旆前驱抵江陵，画鹢迎车舣沙市。
长年槌鼓转船头，川后回风送旗尾。
侵寻崖石惬幽赏，汹涌波涛反轻视。
雾船烟缆恣深游，露宿风餐浥清气。
百巧千奇类神工，纷至沓来恼吟思。
取句未佳恐难操，传笔欲书还复止。
去岁延陵骇心目，指摘形容写行记。
今年江夏袭见闻，掇拾绪余循故事。
试以七言用檃括，庶几二妙相表里。
或若洞户之谽谺，或若楼台之峻峙。
或若香山之插炉，或若笔架之横几。
或遮护如重帘幕，或张展如大旗帜。
或戍削如城堞高，或森列如刀剑锐。
或若蕉叶之斜纹，或若莲花之叠起。
或若顶相之初浄，或若蓬头之未理。
或剥落为枯松身，或刻画为古篆体。
或斧伤而痕迹乱，或锯解而缝罅细。
或如秋瓜作四分，或如笼饼裂十字。
或如白盐之浮霜，或如红霞之散绮。
或陈宝藏之所珍，或堆铁冶之所弃。
或累万块而不危，或悬一发而欲坠。
或飞磴而可扪天，或断崖而无立地。
或窝如狐兔之穴，或窈如龙蛇之閟。
或整如排立之衙，或鬌如对髽之髻。
或皎如日光玉洁，或霭如云碧烟翠。
或蜂腰而或蟆吻，或牛头而或马耳。
或鸾飘而或凤翥，或猫伏而或羊跪。
或如鼓卧如盘擎，或如幢垂如盖倚。
或如塔孤如桥拱，或如壁立如屏翳。
或激卧鲸之冲波，八月潮生怒不已。
或送垂虹之飞瀑，四时雪缟莹无比。
或如壮士之宵征，十十五五相拥蔽。
或如醉人之春游，两两三三互牵拽。
变怪纷然莫穷状，约略陈之可推类。
百篇须赋谪仙才，一石难施王宰技。
是时致身何萧爽，几月清魂无梦寐。
弱水蓬莱何用到，孤岸落伽宁有此。
由来介性不婚宦，聊寓闲情在山水。
既贪清致豁心胸，仍须长语琢肝肺。
糟糠虽恶饥者厌，土炭无味病者嗜。
万事终然总是空，一物未忘犹有累。
况闻南山韩退之，不及北征杜子美。
议论从公何足凭，唯阿相去真能几。
浮屠公案无尽话，维摩法门不容喙。
昭文不鼓无成亏，乞就先生参此意。

爆竹惊今夕，屠苏荐诘朝。
去来时转眼，新旧岁中腰。
立地符先钉，倚门钱未烧。
土人珍裂饼，聊以荐金蕉。

宜人之地少陵诗，阅玩前贤词意奇。
烂然五咏非虚语，位压坤方占一维。
青青四顾列群山，生自天工巧若{钅孱}。
玲珑拔地耸层秀，峥嵘嵯峨星斗间。
其中有洞十二所，七星山下栖霞府。
日月华君显迹灵，遇者当时郑冠卿。
归到人间已三载，仙洞光阴时未改。
至今旧记传无穷，玄岩蟠蛰闻白龙。
一泓沈碧寒潭莹，水月圆明下翠峰。
枕城楼观环俯视，绿锁乔林春日媚。
秦碑柳记已难观，漓水南流泛渺漫。
庆林巽穴玄风出，华景高明隐丹室。
西方虚秀贯山腰，南华朝阳风景饶。
夕阳北牖通仙径，白雀嘉莲池渌浄。
许多佳致卒难题，留与词人赓雅咏。

密雪舞冬昼，祁寒反夏炎。
竹枝低未湿，梅萼莹先霑。
怯冷昂肩立，欣繁矫首瞻。
随风方北渡，际海必东渐。
轩簸来如掺，缤纷势转严。
枯荄新点缀，曲砌巧增添。
伺隙花穿户，承隅箸插檐。
高飞迷皎鹤，夜影逼清蟾。
砧净绡横石，窗虚粉杂奁。
昆丘千璧碎，武库五兵铦。
烟径杨吹絮，香蹊蝶奋髯。
鲸鲵陆骨腐，鹄鹭野翎爓。
白发秦人遁，厖眉汉尉潜。
渍蚕功孰及，平地瑞初占。
窖卧行人节，门扃志士恬。
已甘穿履困，奚避割毡嫌。
醉慕双螯毕，寒怀五绔廉。
飘飖疑宓女，刻画谢无盐。
河阔凝新浪，峰高失旧尖。
山阴宾欲返，淮右寇将歼。
穆满三章著，宣温五板兼。
君恩捐卫粟，天意绝齐痁。
江上蓑堪画，篱间氅可觇。
客观眸已眩，儿咀手频拈。
足没寻萱屐，腰闲刈藿镰。
马驰毛愈素，乌啄首难黔。
冻折骚人笔，光临织妇幨。
螟牟宁待火，疫疠讵烦砭。
甲长寒蔬细，根肥宿麦纤。
年丰虽欲颂，神助愧江淹。

山头霞彩发天光，初日曈昽射短冈。
莫使吹箫寻古曲，直宜点额作新妆。
不禁风雨飞来急，颇觉园林减却香。
花下凌波奏奇舞，腰支尺六笑垂杨。

黄山奇峰三十六，耸壑寿松多节目。
真工曲突扫芳煤，介圭拱璧陈玄玉。
浙河千里兹滥觞，万谷之皮捣冰霜。
肌理细腻色白皙，蜀网剡藤难雁行。
使君来自岷峨麓，曾赋客卿朝奏牍。
细字不作蝇头书，高文富有牛腰轴。
向来平步第一螭，勇退宛在番之湄。
陶泓毛颖幸旅进，快写元和圣德诗。

山城寂寂簿书稀，梅际春风一夜归。
忽喜烹鱼中有得，恍然挥麈久相违。
折腰岂爱蕲州竹，问汉须寻织女机。
奇绝黄山待佳句，何时小雨湿征衣。

雁翅齐飞有隽声，文章何止赋华清。
谁教短策长寻壑，不拥高牙且典城。
台省向来非独冷，身名此日已俱荣。
盈旬诗轴牛腰大，抱牍须同饕虱行。

盘屈枝仍垫，葱青叶未稀。
双衔疑凤带，百结类鹑衣。
弱骨长连锁，轻腰孰解围。
若教花自在，应作彩云飞。

春情百尺牵，午影三眠过。
修眉漫成颦，细腰谁类我。

蜀艳停针久，柔荑着意描。
五文萦色线，百宝簇芳腰。

广陌无风柳絮藏，轻尘不起整戎装。
洞丁累化青春寂，师乙谐声白昼长。
无数冠裳云塞道，两行𫓧钺雪摇光。
英英如此桂林伯，便令腰金上玉堂。

州民争看使君归，千骑阗阗此一时。
鼠子已知焚大棹，马人又是建丰碑。
但将海阁严军政，不比湖亭习水嬉。
赤壁功成八十万，小桥应奏舞腰支。

八月师田不失时，武蜂赳赳震雕题。
耳批秋竹图骐骥，锋莹朝霜拭䴙鹈。
连率名高方叔后，外台志与范滂齐。
向来佩犊潢池子，一一腰镰走稻畦。

圣皇问孝日东朝，报德流恩冠百僚。
九命衮衣蝉插首，万钉宝带玉围腰。
渠渠广厦开黄道，圉圉鸣珂下紫霄。
宇宙人间荣至此，榆枋无地著扶摇。

造海船，海旁朴斲雷殷山。
大船辟舰容万斛，小船飞鹘何翩翩。
传闻潞县燕京北，木柹翻空浪头白。
近年升作北通州，谓是背吭宜控扼。
坐令斩木千山童，民间十室八九空。
老者驾车辇输去，壮者腰斧从鸠工。
自期鼓檝沧溟隘，他时取道胶西寨。
樯愿相风风北来，飞航信宿趋吴会。
谁为此计狂且愚，南北土性天渊殊。
北人鞍马是长技，南人涛濑如坦涂。
果尔疑非万全策，驱民忍作鱼龙食。
任渠转海入江来，自有周郎当赤壁。

渡浮桥，黄流喷薄翻云涛。
骈头巨舰寸金纤，翼以巨木维虹腰。
戍河老兵三太息，顾语行人泪霑臆。
去年造桥民力殚，今年过桥车毂击。
只愁屡坏费修营，追呼无时困征役。
前月南朝天使来，欲令践此夸雄哉。
无何层冰蔽流下，三十六洪中夜摧。
当时白马津头渡，不下毡车上船去。
今朝缓辔扬鞭回，笑踏长鲸指归路。
但愿河伯常安流，斯桥不断千古浮。
他年过师枕席上，孰忧王旅行无舟。
适见黎阳山下驿，驿垣破处龟趺出。
丰碑大字天成桥，犹是宣和时相笔。

任契丹，太行为家千叠山。
此山阻绝天下脊，中有义旅蛟蛇蟠。
任君本是良家子，身长七尺风姿伟。
心怀忠义欲擒胡，誓与群豪揭竿起。
时从数骑出郊坰，所向万人皆披靡。
不驱丁口不攫金，只取糇粮事储偫。
道遮天使夺牌归，佩牌夜易人不知。
往来燕赵数百里，徒手不假寸铁持。
夜半相逢沃州北，问知南使宁相厄。
倡言我辈抱雄图，郎主打围曾狙击。
时来左袒奋臂呼，十万儿郎一朝得。
劝君努力雪国雠，为我斩取单于头。
功成好爵皆君有，金印垂腰大如斗。

逢人似相识，初不辨名字。
折腰致寒暄，但道久暌异。
归来省眉目，仿佛犹梦寐。
自非知心交，君辈定难记。
将无半面别，正恐呼声似。
中年况多忘，错认固无意。
典刑要深思，摸索岂难事。
尚想睢阳公，一见了奴隶。

百岁自逆旅，微官更周流。
应知归来乐，不减万户侯。
渊明一县尹，折腰憎督邮。
松菊绕东篱，田园事西畴。
素琴酌樽酒，稚子相献酬。
朱侯青云士，颇复有此不。
方为功名驱，乃与贤达侔。
筑堂寄闲暇，笑谈指林丘。
蕉黄间荔丹，蚝山荐新𥬠。
嗟我实何人，市朝亦淹留。
因君动佳兴，拟作汗漫游。
安得二顷田，可卧百尺楼。

欢期苦难逢，离别乃易久。
天涯老兄弟，况复亲白首。
田园固不足，功名亦何有。
今年送兄行，正尔作太守。
池阳古名郡，地控大江口。
舟来武昌鱼，车载桑落酒。
登临得齐山，端不负重九。
公余亦堪乐，尚有此客否。
天威动江淮，狂寇行授首。
努力幸驰驱，腰看印如斗。

我居面山俯潺湲，凭轩卧牖皆见山。
山光水影入怀袖，秀色爽气非人寰。
故人怜我新结屋，犹恐看山未能足。
丹青写作何许图，不碍闭门聊纵目。
千峰缭绕生白云，小舟荡漾横江滨。
楼台高下出兰若，杳渺似有钟磬闻。
坐惊岩壑环四壁，寥落高秋变春色。
方壶瀛洲远不隔，武陵桃花定谁识。
君不见韦侯绝笔画古松，黑雨白日摧虬龙。
杜陵老翁三叹息，况有山木洪涛风。
又不见玉堂真仙草诏罢，静爱春山郭熙画。
文章信美身不闲，青嶂白波眼中借。
我今乘间身未衰，杖藜独步哦新诗。
出门见山入见画，佳兴自喜来无时。
卧龙山腰镜湖尾，知有高斋照清泚。
功名逼子未得休，归坐玉堂应记此。

窗外幽花无数生，乱红相映不知名。
长条自转风前影，别壑还添雨后声。
闭户苦无佳客语，披书聊慰古人情。
诗成步逐山腰月，相对茅檐夜色清。

问舍求田苦未成，定逢丘壑眼先明。
极知官事无时了，且作青山任意行。
元亮折腰应自笑，子荆洗耳讵忘情。
不妨同是催科拙，下考他年更类城。

草堂一壑转山腰，杖策无因隠士招。
蕙帐只应容我老，冷猿孤鹤夜寥寥。

连朝连夜雨，春尽转潇潇。
巷陌泥沾足，田畴水侵腰。
麦黄皆倒穗，桑冻不抽条。
花事今休矣，祈晴且救苗。

来车去马何纷纶，城西三日吹沙尘。
道旁鹤立乱青紫，千骑夹毂弓刀陈。
共夸官军势雄盛，腰下黄金大邦印。
旧人桃李已成蹊，新尹号令风云驰。
迎新争勤送争远，相劝行行畏天晚。
西风折柳翠不禁，落日转旗红半掩。
别筵泪粉犹霑衣，旌旗画戟重光辉。
堂前昨夜语离燕，朝来贺厦成懽飞。
江南陌上多芳草，长短亭边贵人老。
君不见田间有客徒步归，年比使君白发少。

催花腰鼓彻凉州，午枕惊回蚁梦侯。
赖有江山余古意，可教诗酒负春游。
登亭举酒休论晋，借箸成功合继留。
慷慨浩歌风日暖，万山佳处接吴头。

舟行十日困拘拳，到此登临意气掀。
山断蜂腰盘汉表，水分燕尾入淮门。
石埋万古英豪笔，洞锁千年魍魉魂。
怀昔感今无限意，夕阳人去乱鸦翻。

秤锤搦出油，闲言长语休。
腰缠十万贯，骑鹤上扬州。

海近云气昏，禹迹开茫茫。
晴林列障逻，什伍屯平冈。
顷遭七年旱，骤见九秋黄。
腰镰喜复悲，泥水新圃场。
县侯初下教，官赋无丰荒。
错挥制锦刀，戏作编氓创。
身上催租瘢，短褐愁盖藏。
课为五县最，荐飞十剡章。
逡巡掌邦计，跬步封侯王。
江淮十万师，待饲正颉吭。
禾麦今已登，妇子戒勿尝。
行俟天雨粟，饱食均四方。

吾慕严子陵，躬耕寄事外。
弗听有道举，安得从郭泰。
耻因粟五斗，陶令腰束带。
三贤甘寂寞，举世惜机会。
是心本通明，忍把客尘盖。
洗耳颍阳水，要使闻清籁。
纷纷难与言，简篇犹可赖。

伯才不鼓琴，良为知音撤。
渊明琴无弦，荆扉昼常闭。
吾道传沧洲，初不待识别。
叔孙志谐俗，礼乐用绵𫈵。
子陵持正论，阿谀腰领绝。
宁可负凿方，枉尺未应屑。
郊居本寂寞，况乃生计拙。
食指日益繁，资用时告竭。
客至坐无毡，窃与郑公埒。
天随拾杞菊，焉能餍𫗦餟。
平生所厚人，过门或电掣。
尝闻贵易交，一命已变节。
包苴既无鱼，裋褐倦造谒。
阔远故人书，谁复访衰苶。
有焰手可炙，其如火不热。
闻酸蚋必聚，其如酰不冽。
向来出肺肝，生死语虚设。
醇风恣浇漓，仁义从荡灭。
江湖足相忘，何苦怨离别。
黄君忘年友，岁寒我辈列。
抗志忌诡随，讲究亦可悦。
高堂甘旨奉，敢以贫故阙。
姑从敩学半，俯首栖林樾。
近枉寄赠篇，用意尤清切。
似闻于易道，琅诵口不辍。
顾惭泽畔癯，韦编老披阅。
未达言外意，搔首漫卼臲。
三圣日星垂，墙仞靡容瞥。
动静本自然，发明赖前哲。
屈伸相感触，至理甚昭晰。
泰反复于隍，需顺出自穴。
机缄默循环，勿用腾口说。
寒泉终可食，但贵井常渫。
正乏双南金，报称愧灭裂。
见许惠然来，谅不出良月。
莫学王子猷，兴尽江天雪。

恶草不可近，恶虫不可逢。
草有有钩吻，入口裂其胸。
虫中有细腰，虿尾犹铦锋。
人生涉世故，得不戒游从。
澡心三峡浪，对面九疑峰。
相须济吾事，酝酿如酒醲。
一朝临利害，暗捷同机舂。
个中本无物，薄俗谁我容。
眷彼冰雪姿，气格天所钟。
蟠根便水石，作配宜竹松。
相看世味薄，清坐真意浓。
今时无胶漆，安得如駏蛩。
永结岁寒伴，馨香满蒙茸。
愿为管鲍友，莫继耳余踪。
可能辟三径，吾亦欲携筇。

吾家老仙一世师，挺特风槩老不衰。
平生行己有本末，世人不知其天知。
急流勇退人恨早，纤尘恐污白玉姿。
精神强健腰脚轻，𩭹𩭹白发明鬓髭。
盘谷亭前一幅巾，子掖孙携翁笑歖。
无官一品钱满屋，汝辈持底逃寒饥。
指心一点物非物，向来所贮惟不欺。
殷勤宝此征后福，如印券契火灼龟。
我勤朴斲尔涂垩，障护风雨期勿隳。
庭前百拜领翁语，有毫发愧非翁儿。
季也才力百倍予，天之报翁或在兹。
得其一体敏且强，遇事雹落雷电驰。
莫嫌掾尉官职卑，正欲小试观异时。
弟兄赠言出寸丹，岂但趣和同儿嬉。
伯氏有德君子哉，发言不妄如发机。
叙文千字炯星日，是病苦者之神医。
愿子铭几铭盘盂，骅骝万里未易期。
悲莫悲于生别离，雁序可忍霜风吹。
丈夫远怀在门户，正使蚁聚终奚为。
酒阑上马飞鸟疾，我亦安能空郁郁。

身长七尺面一尺，眼若电光鬓若棘。
腰间大羽不妄发，长空弦落鸟随踣。
汉家夫子方少年，东平月窟西酒泉。
不须武阳兵十万，不用都尉卒五千。
愿得君王一寸铁，断取楼兰献北阙。
笑提金印归去来，五湖茫茫波浸月。

扶摇何啻九万里，盍不往作蛟螭腾。
笑我真为折腰尉，如君雅称哦诗丞。
辄班下寮愧连璧，屡爱新诗工琢冰。
斫林与山出眉目，欲唤逋客招野僧。
晚香入帘恨悒悒，坐恐瘦骨成棱棱。
赏幽岂足废官事，净社久冷从公兴。
芙渠薝卜一家耳，相看未易分级层。

西风振槁如发蒙，危亭创见心眼工。
融成水月一合相，有似猛火烹铅铜。
是时素节属重九，唤客一醉萸菊同。
夜深跳鱼乱珂璧，起舞大叫骑鲸公。
令君心澜了不起，摩尼返照万事通。
拄颐但觉朝气爽，绕腰未羡黄金重。
高情偶与幽赏会，妙语倒泻琼瑰胸。
谁将玉笛吹晓月，透袂冰浓禁不彻。
归来梦想通明观，一片湖光眼中见。

昔人帝城愿一入，君今翩翩去何亟。
向来一念君亲同，夜梦倚门人发白。
人生适意富贵齐，况是求归真得归。
江风饱帆不可挽，恰恰春好花浓时。
君于文字识源委，笔势逼人殊亹亹。
每来握臂相与言，我屡点头兴叹喟。
三年厌踏东华尘，听鸡走马常踆踆。
黑头使君岂不贵，腰间见绶我亦惊。
蜀吴相望八千里，到家遥想慈颜喜。
上堂跪觞下堂拜，应有辉光照庭戺。
白鹤胜峰记昔游，醉墨淋漓在上头。
君行有暇试寻觅，不知已扫黄泥不。

盘谷先生坛级尊，万夫操槊辄敛魂。
黄堂昼严绕华{卓戈}，往往君来客打门。
高谈错起风袭尘，醉眼相视月照樽。
归来拊掌此快士，外无圭角中甚浑。
吾家宰树已拱把，君亦荒殡生棘榛。
小阮弟兄吾所敬，雾谷养就虎豹文。
衔君至恩深到骨，手书盛德表九原。
遣奴持送急开读，字字璀烂光瑶琨。
兼金馈鱼客何陋，宝玉围腰吾敢嗔。
九牛未可一毛数，大壑才以半缶论。
崭然二雏亦奇俊，造物两眼如许明。
由来孝弟动鬼神，宦学所自为根源。
向来施设本此耳，欲著吾说听者惊。
春风相送绿草野，为君一恸河汉翻。

江湖浪走嗟碌碌，往往佳时忘记录。
今朝峡里作重阳，节物虽同感殊俗。
终日悬忧湍濑间，何人为唱黄花曲。
尚喜樽罍余旧醅，不然何以慰萧索。
每思在家天气好，一瓮床头拨寒绿。
欲熟未熟唤客饮，妇骂儿嘲醉不答。
只今那能问甜涩，况是名樽难重得。
晚行江干见篱落，小雨霏霏冒丛菊。
若从主人觅数枝，金英未吐心亦足。
归插铜缾对清酌，营度肴蔬选橙栗。
茱萸在手花在头，起舞狂歌忘为客。
人情一种无贵贱，余沥犹能到僮仆。
渊明固是羲皇人，腰不可折带难束。
白衣大自胜督邮，千古因渠重斯节。
我行四方亦何事，此腹能须几圭撮。
并头鸡鹜不自厌，仰首高飞愧鸿鹄。
酒阑独诵归来章，醉面如頳背如沃。

卷帆江皋日西斜，散步聊纵腰脚麻。
有鼋如箕谁所得，绳贯四足尚喘呀。
偶然相值不忍去，倚杖却立空咨嗟。
客囊虽云甚羞涩，数金何惜死可赊。
破筐解缚置池上，初犹不动如磔蛙。
舟人共观各呼舞，稍稍有力能爬沙。
须臾一跃不复睹，去侣蛟鳄朋鱼虾。
邻翁又传可愕事，宜志简牍惩凶邪。
近尝得一付汤鼎，通夕烂煮劳薪葭。
黎明发盎欲下箸，以水喷面摇其牙。
此言听者惊自倒，小人不戒愚何加。
我今赎放岂为德，逡巡得脱汝幸耶。
不须叩门问长史，无用染指嗔子家。
祝鼋好去勿浪出，水有网罟陆有罝。
作诗快读不能寐，展转屡见灯生花。

信脚随藤杖，穿林复过桥。
聊休读书眼，小纵坐禅腰。
老木成阴遍，枯泉赴汲遥。
龙孙吾手种，先我到云霄。

吴波波上亭，一面列山屏。
雨雨晴晴好，朝朝暮暮青。
倦身无处著，醉眼为渠醒。
便欲携归去，全胜腰万钉。

倦征当日午，小息散腰顽。
索酒初随意，题诗自破颜。
不须通姓字，聊欲赏江山。
放荡郊园乐，于兹稍稍还。

花气浓熏坞，藤稍密荫桥。
但须樽有酒，未问印垂腰。
芳草晚尤碧，好山晴更遥。
太阿真宝剑，不必夜干霄。

慕陶征君吾本意，我亦能耕妻肯锄。
赢得少年腰脚健，芒鞋却自胜肩舆。

条侯得剧孟，吴楚坐可馘。
我知无能为，失此一敌国。
伟哉奇男子，侠气横八极。
书生复何者，肮脏老笔墨。
刺口论安危，事往竟何益。
匹夫啸空野，惊尘一方塞。
区区空有意，浩荡洗锋镝。
何如吴王孙，语辄面浮赤。
交游得朱亥，负贩鄙胶鬲。
腰间铁丝箭，上镞紫塞翮。
笑指蛇豕区，灭此而后食。
诸公未备知，欲荐恨无力。
明日我过君，烹牛啖社客。
当书游侠传，令子姓名白。

空山欲暝云冥冥，玉梅半开吾眼青。
此身垂欲走尘土，聊复举酒看峥嵘。
折腰向人不知耻，故园可锄在千里。
金昆石友一开眉，珍重道人相料理。
楚江东岸先人庐，竹君安否久无书。
归欤何时应白首，我若食言如此酒。

折腰乡里愧陶潜，五斗黄陈饭莫嫌。
一介古来难取与，先生伤惠我伤廉。

君才离奇卧壑松，力回万牛匠非哲。
我如坎井可窥底，短绠未汲固自竭。
饥寒驱置簿领中，巧匠旁观指濡血。
逢人首下尻益高，敢遇督邮腰不折。
憧憧往来穷朝昏，负负江湖弄风月。
邑虽陋室无佳士，稍输城府开私谒。
平生闻人说项斯，秀句秋江更清澈。
鼯径经雨忽蛩然，倾囷倒廪不我屑。
渥洼汗血绝后殿，天球河图合前列。
要知冷煖须自知，舐蜜中边不容说。
痴儿徒痴不了事，相留汤餠未暇设。
如今岂止倾盖旧，向者固已闻风说。
命之穷达有宿分，男儿功名在晚节。
未应种豆趣南山，试一上书干北阙。
君不见少陵流落老更穷，长叹自比稷与契。

使君元是一高僧，宿昔诗成自不禁。
便合元刘论伯仲，岂同郊岛费呻吟。
浮云出岫本无意，立雪齐腰谩觅心。
扫洒烟尘须博大，看看九虎下纶音。

满身珠翠间花钿，舞到梁州最可怜。
一捻宫腰如束素，清风明月画堂前。

两山胜处古坟多，多少英贤发咏歌。
它日浮家钓清濑，腰章吾欲换渔蓑。

画师不作春风面，岂是玉容容易见。
动人正在阿堵中，妙处犹须著歌扇。
沉香亭边初睡起，鬒发珑松薄梳理。
欠伸背面故作妍，半靥墙头出桃李。
画成众目争回顾，只欠孙娘折腰步。
似见不见愁杀人，始是人生肠断处。
愁肠易断可奈何，古往今来此恨多。
君不见李夫人，不肯回身看汉君。
又不见杨太真，拥行莫恋属车尘。
自古蛾眉多蠹国，玉颜画就还伤神。

双溪雪消水生波，有客袖句来相过。
自言平生有诗僻，摆落世故工吟哦。
不愿垂腰连六印，不愿爰田封万户。
唯于前辈识苏黄，却向古人窥李杜。
呜呼断弦谁续髓，风雅道丧骚人死。
三山先生真若人，独将诗坛壁孤垒。
此翁笔力回万牛，淡处有味枯中膏。
有时奇险不可迫，剑门石角钱塘涛。
源流不嗣江西祖，自有正宗传法乳。
请君去直箭锋机，归来听我禾山鼓。

烘被龟藏六，焞焞梨枣春。
不唯匀踵息，且以煖腰身。
扪虱闲寻句，听鸡怕及晨。
是中有真味，不羡北窗人。

品物趋时慰寂寥，静观玄化自超遥。
鹦因求友偏饶舌，柳为含绵懒折腰。

动植凑东风，天机各自浓。
花粘蜂股重，絮恋柳腰慵。

长条攀折叹离披，底事人间管别离。
何似龙津通御气，建章宫里鬭腰支。

森森万木势峥嵘，千尺孤标更上征。
惟有柳丝低拂路，腰支憔悴为多情。

稔岁非常岁，时时雾雨并。
陂塘留夜月，涧谷泻秋声。
卧袷惊宵冷，披纱怯晓清。
水泉俱自足，阡陌更无争。
荷锸疏余浸，腰镰候小晴。
秫材寒眼富，酒兴老涎生。
便觉糟床注，还欣庾粟盈。
新君锺瑞庆，旧俗迓升平。
赛社鸡豚具，迎神笳鼓鸣。
支离徒受粟，一饱愧斯氓。

衰鬓已凋潘岳，便腹顿减边韶。
陋姝何必丰脸，烂饭须要长腰。

暮龄旌节宠旋归，感谢皇恩念细微。
已是丘园添盛事，更兼山水借清晖。
老来自合深韬晦，语妙偏能相发挥。
祝我青松君意厚，尚嫌诗瘦损腰围。

难兄位品亚司空，腰下金章指日重。
昼锦荣归何太晚，举头何啻仰高峰。

长驱决文阵，眇古百战场。
朔风吹梅花，塞日淡无光。
一将功业成，千屯草木香。
高谈静寰宇，袖手归岩廊。
累累腰下印，奕奕眉间黄。
霖雨四海心，鼎鼐众口尝。
园林多胜事，岂久居其旁。
纵令猿鹤怨，出处庸何伤。

烟重柳腰困，雨肥梅脸皴。
夜窗无锁钥，晨气湿衣巾。
日晏犹便睡，犬鸣知有人。
西家新酿熟，祀灶请比邻。

瘦减腰围尽不妨，岂堪三篾束枯肠。
自怜尚有风流债，酷爱断桥流水香。

始看红紫上花稍，倏忽春光半已消。
最是幽窗断魂处，杜鹃啼月过山腰。

相从何必早，白头或如新。
登门虽尚疏，数面自成亲。
昨者始见公，凛然须如银。
败席留煮茗，寒厅无杂宾。
平生事贤意，寸心渴生尘。
乐哉得所从，贫病忘吟呻。
恭惟大雅姿，信是邦国珍。
广文旧官长，二纪转鸿钧。
恩仇快报复，祸福出笑颦。
同舍事容悦，腰佩玉麒麟。
群谀更得志，后来如积薪。
于时公淡如，位屈道则伸。
法宫亲决事，收召极海滨。
人才方杂沓，公仕益逡巡。
欲以贵祝公，公岂慕要津。
欲以穷托公，公岂私贱贫。
颇欲述古谊，劝公勿爱身。
此又公所存，岂待贱子陈。
高颿泊江渚，岁晚风雨频。
愿言添衣裘，寒阴能薄人。

陂泽秋容淡，郊原晓气清。
雨来鸠有语，社近燕无情。
拄杖扶腰痛，渔舟照眼明。
苦吟缘病辍，随意或诗成。

吾少贫贱真臞儒，贪食嗜味老不除。
折腰敛版日走趋，归来聊以醉自娱。
长缾巨榼罗杯盂，不须渔翁劝三闾。
牛尾膏美如凝酥，猫头轮囷欲专车。
黄雀万里行头颅，白鹅作鲊天下无。
浔阳糖蟹径尺余，吾州之蔊尤嘉蔬。
珍盘饾饤百味俱，不但项脔与腹腴。
悠然一饱自笑愚，顾为口腹劳形躯。
投劾行矣归园庐，莫厌粝饭尝黄葅。

桑间葚熟麦齐腰，莺语惺惺野雉骄。
日薄人家晒蚕子，雨余山客买鱼苗。
丰年随处俱堪乐，行路终然不自聊。
独喜此身强健在，又揺团扇著𫄨蕉。

浮生无根株，志士惜浪死。
鸡鸣何预人，推枕中夕起。
游也本无奇，腰折百僚底。
流离鬓成丝，悲咤涙如洗。
残年走巴峡，辛苦为斗米。
远冲三伏热，前指九月水。
回首长安城，未忍便万里。
袖诗叩东府，再拜求望履。
平生实易足，名幸污黄纸。
但忧死无闻，功不挂青史。
颇闻匈奴乱，天意殄蛇豕。
何时嫖姚师，大刷渭桥耻。
士各奋所长，儒生未宜鄙。
覆毡草军书，不畏寒堕指。

照江丹叶一林霜，折得黄花更断肠。
商略此时须痛饮，细腰宫畔过重阳。

瘦尽腰围不为诗，良辰流落自成衰。
也知客里偏多感，谁料天涯有许悲。
汉塞角残人不寐，渭城歌罢客将离。
故应未抵闻猿恨，况是巫山庙里时。

渐转廊腰日，徐来峡口风。
飧浆便北客，淖粥称衰翁。
槐晚纤纤绿，榴残续续红。
责轻仍饱食，三叹愧无功。

减尽腰围白尽头，经年作客向夔州。
流离去国归无日，瘴疠侵人病过秋。
菊蕋残时初把酒，雁行横处更登楼。
蜀江朝暮东南注，我独胡为淹此留。

谁道名花独故宫，东城盛丽足争雄。
横陈锦障阑干外，尽吸红云酒盏中。
贪看不辞持夜烛，倚狂直欲擅春风。
拾遗旧咏悲零落，瘦损腰围拟未工。

杀气昏昏横塞上，东并黄河开玉帐。
昼飞羽檄下列城，夜脱貂裘抚降将。
将军枥上汗血马，猛士腰间虎文韔。
阶前白刅明如霜，门外长戟森相向。
朔风卷地吹急雪，转盼玉花深一丈。
谁言铁衣冷彻骨，感义怀恩如挟纩。
河外诸城一洗空，太行北岳元无恙。
更呼斗酒作长歌，要遣天山健儿唱。

我欲筑化人中天之台，下视四海皆飞埃。
又欲造方士入海之舟，破浪万里求蓬莱。
取日挂向扶桑枝，留春挽回北斗魁。
横笛三尺作龙吟，腰鼓百面声转雷。
饮如长鲸海可竭，玉山不倒高崔嵬。
半酣脱帻发尚绿，壮心未肻成低摧。
我妓今朝如花月，古人白骨生苍苔。
后当视今如视古，对酒惜醉何为哉。

翠围至化成，七里几千盘。
肩舆掀泞淖，叹息行路难。
缘坡忽入谷，蜒蜿苍龙蟠。
孤塔插空起，双柟当夏寒。
飞屐到上方，渐觉所见宽。
前山横一几，稻陂白漫漫。
肥僧大腰腹，呀喘趋迎官。
走疾不得语，坐定汗未干。
高人遗世事，跏趺穴蒲团。
作此望尘态，岂如返巾冠。
日落闻鹿鸣，感我平生欢。
客游殊未已，芳岁行当阑。

疏帘曲槛蘋风凉，细腰美人藕丝裳。
绿藤水文穿矮床，玉指纤纤弹履霜。
高林莺啭日正长，幽涧泉鸣夜未央。
哀思不怨和而庄，有齐淑女礼自防。
世人但惑青楼倡，琵琶箜篌杂胡羌。
试听一曲醒汝狂，文姬指法传中郎。

大面山前秋笛清，细腰宫畔莫滩平。
吴樯楚柁动归思，陇月巴云空复情。
万里风尘旧朝士，百年铅椠老书生。
水村渔市从今始，安用区区海内名。

成都城南万里桥，芦根蘋末风萧萧。
映花碾草钿车小，驻坡蓦涧青骢骄。
入门翠径绝窈窕，临水飞观何岧嶤。
判无功名著不朽，惟仗诗酒宽亡聊。
迎霜早已足雉兔，微冷便欲思狐貂。
喜看缕脍映盘箸，恨欠斫蟹加橙椒。
坐中谭侯天下士，龙马毛骨矜超遥。
乌犀白纻谪仙様，但可邂逅不可招。
今年一战馘余子，风送六翮凌青霄。
美人再拜乞利市，醉墨飞落生蛟绡。
我衰于世百无用，十年不趁含元朝。
华缨肻傍萧飒鬓，宝带那束龙钟腰。
祝君好去事明主，日望分喜来渔樵。
逰谈引类亦细事，寄酒且解相如消。

天公为我齿頬计，遣饫黄甘与丹荔。
又怜狂眼老更狂，令看广陵芍药蜀海棠。
周行万里逐所乐，天公于我元不薄。
贵人不出长安城，宝带华缨真汝䌸。
乐哉今从石湖公，大度不计聋承聋。
夜宴新亭海棠底，红云倒吸玻璃锺。
琵琶弦繁腰鼓急，盘鳯舞衫香雾湿。
春醪凸盏烛光摇，素月中天花影立。
逰人如云环玉帐，诗未落纸先传唱。
此邦句律方一新，鳯阁舍人今有様。

春晚江邉草过腰，雨余楼下水平桥。
名花未落如相待，佳客能来不费招。
栏角峭风罗袖薄，柳阴斜日玉骢骄。
此身醉死元关命，敢笑闻鸡趁早朝。

成都再见春事残，虽名闲官实不闲。
门前车马闹如市，案上文檄高于山。
有时投罅辄径出，略似齐客偷秦关。
日斜仆夫已整驾，顾景欲驻愁嘲讪。
岂知今朝有此乐，放浪一笑开衰颜。
抽身黄尘乌帽底，得意翠木清泉间。
褰裳危磴穷荦确，洗耳古涧听淙潺。
岂惟顿觉宇宙广，政尔一散腰脚顽。
似闻青城缥缈处，待我归缀仙官班。
俊鹰解绦即万里，岂比倦翼方知还。

古寺闲房闭寂寥，几年耽酒负公朝。
青山是处可埋骨，白发向人羞折腰。
末路自悲终老蜀，少年常愿从征辽。
醉来挟箭西郊去，极目寒芜雉兔骄。

南郑戍还初过蜀，朝衫与鬓犹争绿。
逢春饮酒似长鲸，醉里千篇风雨速。
唐安池馆夜宴频，潋潋玉船揺画烛。
红索琵琶金缕花，百六十弦弹法曲。
曲终却看舞霓裳，袅袅宫腰细如束。
明朝解酲不用酒，起寻百亩东湖竹。
归吴寂寞时自笑，纵有诗情谁省录。
今年二顷似可谋，去𣃁云根结茅屋。

十月新霜兔正肥，佳人骏马去如飞。
纤腰袅袅戎衣窄，学射山前看打围。

蛱蝶子，去复来，草长齐腰花乱开。
蜜蜂辛苦为人计，林莺百啭胡为哉。
嗟尔蛱蝶独得意，飞来飞去无嫌猜。
追花逐絮阑干角，人生安得如汝乐。

腰间羽箭久凋零，太息燕然未勒铭。
老子犹堪绝大漠，诸君何至泣新亭。
一身报国有万死，双鬓向人无再青。
记取江湖泊船处，卧闻新雁落寒汀。

一春略无十日晴，雨脚才断云已生。
奇葩摧败等青苋，嘉谷漂荡随浮萍。
书生病卧苔及榻，湿薪燎衣熏欲盲。
腰顽足痹空叹息，咫尺不得行中庭。
读书窗黑不见字，弹琴弦缓那成声。
老盆浊酒且复醉，两部鼓吹方施行。

颓垣破屋暗藜蒿，病起不知秋已高。
晨倚山楹群木脱，暮临苔砌百虫号。
力殚编简初何得，腰折尘埃只漫劳。
赖有浊醪生耳热，狂歌醉草寄吾豪。

好景入新夏，幽人卧弊庐。
廊腰得风远，树罅见星疏。
门掩鸦栖后，钟鸣月上初。
青灯尚堪近，起了读残书。

雨昏郡郭连三日，吏报江流忽数回。
正叹船如天上坐，那知人自日边来。
臂弓腰箭身今老，航海梯山运已开。
汉冦不应常自守，期公决策画云台。

风雪横街不能出，闭戸垂帷养衰疾。
黄昏卧听打窗声，聊挽清寒入诗律。
公孙布被久有味，子敬青毡暖无匹。
石鼎闲烹似爪茶，霜皱旋破如拳栗。
蹲鸱足火微点盐，罂粟熬汤旋添蜜。
龙蛇{角戢}{角戢}寒笋束，子母累累丹柿实。
玉狸试说涎已堕，石芥才尝酒如失。
天公付汝亦已厚，饱食长谣抱双膝。
丈夫岂为口腹计，壮志常恐无时毕。
伐胡疏奏端许前，腰领敢辞膏斧锧。

人生如春蚕，作茧自缠褁。
一朝眉羽成，钻破亦在我。
少年不自珍，妄念然烈火。
眼乱舞腰轻，心醉笑齿瑳。
余龄幸早悟，世味无一可。
但忆唤山僧，煎茶陈饼果。

衰病龙钟己要扶，谁怜犹作折腰趋。
世无鲁国真男子，心忆高阳旧酒徒。
万里秋风吹鬓发，百年世事叹头颅。
桐江久客无奇句，孤负君王乞左符。

修禊洛之滨，湍流得素鳞。
多惭折腰吏，来作食鱼人。
水发黏篙绿，溪毛映渚春。
风沙暂时远，紫线忆江莼。

昔日里中旧，今为幕下英。
烟波归楚国，风月满都城。
食有江鱼美，时无羽檄惊。
他年傥行县，肯使折腰迎。

俛作程乡尉，折腰还自甘。
卞峰晴照黛，霅水晓澄蓝。
葑上春田辟，芦中走吏参。
到时蘋叶长，柳恽在江南。

倾珍奉宾客，傲物去珥貂。
贵来不以屈，饮酒且逍遥。
黄金百镒尽，左右无纤腰。
但存丹砂术，有道在一瓢。

豪气人言苦不除，固应屏迹向江湖。
封侯万里独心在，糊口四方何事无。
薄俗更堪开眼看，老翁宁办折腰趋。
鼠肝虫臂今无择，付与乾坤造化炉。

临水依山偶占家，数间茆屋半欹斜。
云边腰斧入秦望，雨外舞蓑归若耶。
从宦只思乘下泽，忤人常悔读南华。
病来更怯还乡梦，频鬻帘泉试露芽。

苦寒勿怨天雨雪，雪来遗我明年麦。
三月翠浪舞东风，四月黄云暗南陌。
坐看比屋腾欢声，已觉有司寛吏责。
腰镰丁壮倾闾里，拾穗儿童动千百。
玉尘出{石靡}飞屋梁，银丝入釜须寛汤。
寒醅发剂炊饼裂，新麻压油寒具香。
大妇下机废晨织，小姑佐庖忘晚妆。
老翁饱食笑扪腹，林下击壤歌时康。

干禄本代耕，穷达敢自必。
早遇高皇帝，九品对宣室。
妄怀犬马心，嫠纬不暇恤。
上恩等天地，腰领免斧锧。
旋属绍兴末，旸谷瞻出日。
贱臣复何幸，便殿首造膝。
煌煌帝尧典，推择首秉笔。
愚忠虽恳款，野性实坦率。
飘然去周行，湖海抱沉疾。
远逰客穷塞，亭障秋萧瑟。
圣君终记省，万里忽乘驲。
同朝久凋谢，存者不十一。
造廷故抱暗，下殿衰涕溢。
蹉跎又十载，忧患岂易述。
流年不贷人，白发日夜宻。
冠虽未即挂，驭己不容叱。
尚觊公朝恩，养老霑散秩。
闭门教子孙，志愿真永毕。

塈壁编茅养病翁，五更拥褐听霜风。
老鸡栖冷啼偏早，宿火灰深拨更红。
知我向来惟断简，会心终竟在孤篷。
东归已卖腰间剑，鲁叟从今不讳穷。

细细桃枝竹，疏踈麂眼篱。
雪霜烧葑夜，月露采菱时。
腰斧登山早，移罾出浦迟。
关心尽幽事，恨汝不能诗。

徙倚阑干送落晖，年华冉冉恨依依。
护雏燕子常更出，著雨杨花又懒飞。
己为读书悲眼力，还因揽带叹腰围。
亲朋半作荒郊冢，欲话初心泪满衣。

眼昏妨读书，不睡复何如。
拥被新寒里，伸腰午饭余。
断香萦倦枕，踈雨滴前除。
未竟华胥乐，茶瓯莫唤渠。

养气颓然似木鸡，谤谗宁复问端倪。
生尘甑暖喜炊黍，轑釡羮香忘糁藜。
万里曾游云栈北，一庵今卧镜湖西。
残年老病侵腰膂，那得随人病夏畦。

徐行散腰膂，小憩啬精神。
休养观书眼，调娱宴坐身。
青毡我家旧，红粟太仓陈。
温饱无余事，寒龟息自匀。

病侵腰膂两经秋，欲下绳床不自由。
客至难令三握发，佛来仅可小低头。
安禅还我闲蒙衲，怒气从渠勇挟辀。
亦欲署门还懒去，死生贵贱两悠悠。

荒坡茫茫牧牛童，扳角上背捷如风。
腰间一枝搢枯竹，横吹短笛过村东。

朝士腰下黄，山僧鼻端白。
放翁俱笑汝，饱饭作闲客。

卖剑还山学老农，不堪衰与病交攻。
将军闭户方锄菜，处士携家欲赁舂。
残齿彊留终臲卼，病腰扶拜苦龙钟。
壮游谁信梁州日，大雪登城望夕烽。

溽暑雨将作，南风来解围。
幽花临砌坼，乳燕傍巢飞。
腰斧剶桑去，携篮采药归。
翻怜少年老，叠雪诧宫衣。

五丈原头秋色新，当时许国欲忘身。
长安之西过万里，北斗以南惟一人。
往事已如辽海鹤，余年空羡葛天民。
腰间白羽凋零尽，却照清溪整角巾。

周公居东三食新，夷吾在鲁丘厄陈。
圣贤忧患尚如此，况我本是羁穷人。
今秋危病辄不死，余业自笑坚顽身。
结茅所幸得佳处，石帆天镜无纤尘。
扪萝峭壁上采药，腰斧长歌行负薪。
寻僧独泛若耶月，携友共采湘湖莼。
蠡亡范金陋勾践，斯颂刻石憎嬴秦。
不如一酹禹祠去，恶衣菲食真吾邻。

旧时家住长安城，万户千门秋月明。
紫陌朱楼歌吹海，酣宴不觉银河倾。
受降城头更奇绝，莽莽平沙千里月。
选兵夜出打番营，铁马蹴冰冰欲裂。
塞月未落成功回，腰鼓横笛如春雷。
长安高楼岂不乐，与此相去何辽哉。
丈夫志在垂不朽，漆胡骷髅持饮酒。
举头云表飞金盘，痛饮不用思长安。

吴下当时薄阿蒙，岂知垂老叹途穷。
秋砧巷陌昏昏月，夜烛帘栊袅袅风。
缩项鳊鱼收晚钓，长腰粳米出新砻。
儿曹幸可团栾语，忧患如山一笑空。

有酒或一醉，无酒终日闲。
雨足通南涧，木落见西山。
饭饱出柴门，本散腰脚顽。
偶然遇野人，笑语欲忘还。

腰痛今朝愈，褰裳野兴长。
黄鸦号乱筿，碧蝶绕枯桑。
陂坏良畴废，村空旧路荒。
十年逢九潦，谁与问苍苍。

酒渌孤灯夜，梅黄细雨天。
聊成顾影醉，复作曲肱眠。
腰下苏秦印，囊中赵壹钱。
丈夫随所遇，底处不陶然。

青城山里屏风叠，太华峰头腰带鞓。
跨鹤横空吾欲去，九秋月露看青冥。

长腰玉粒出新舂，秋获真成亩一锺。
衣食粗供官赋足，何妨世世作耕农。

杏花开过尚轻寒，尽日无人独倚阑。
久别名山凭梦到，每思旧友取书看。
尘埃幸已赊腰折，富贵深知欠面团。
老去逢春都有几，一杯行复送春残。

一盂麦饭掩柴关，坐久不堪腰脚顽。
拖得瘦藤闲信步，小桥东北望螺山。

荷锄通北涧，腰斧上东峰。
秋水清见底，晓云深几重。
冬冬传社鼓，渺渺度楼钟。
归觅村桥路，诗情抵酒浓。

曲腰桑上午鸡鸣，喔喔还如报五更。
睡起展书摩病眼，油窗喜对夕阳明。

劳生常羡髑髅乐，死时却悔生时错。
花前有酒不肯狂，回首朱颜已非昨。
君看古来贤达人，终日饮酒全其真。
世间万事竟何有，金樽翠杓差关身。
放翁少日无凡客，飞觞纵乐皆豪杰。
清歌一曲梁尘起，腰鼓百面春雷发。
故人仙去蓬莱宫，鸾丝凤竹醉春风。
石帆山下孤舟雪，一段清愁付此翁。

裙腰绿如草，衫色石榴花。
十二学弹筝，十三学琵琶。
宁嫁与商人，夫妇各天涯。
朝朝问水神，夜夜梦三巴。
聘金虽如山，不愿入侯家。
鄣袖庭花下，东风吹鬓斜。

病侵腰股作蹒跚，九折途生布武间。
东姥自无缘见佛，北公那有力移山。
买来芒屦真虚费，扶上篮舆亦渐艰。
赖有舂陵数峰在，虚窗高卧看孱颜。

与世已如风马牛，松风终日听飕飗。
一炉丹熟定不死，半瓮酒香安得愁。
腰带鞓前秋万顷，香炉峰下水交流。
人间事事皆须命，惟有神仙可自求。

我行天下路几何，三巴小益山最多。
翠崖青嶂高嵯峨，红栈如带萦岩阿。
下有骇浪千盘涡，一跌性命委蛟鼍。
日驰三百一乌骡，雪压披毡泥满靴。
驿亭沃酒醉脸酡，长笛腰鼓杂巴歌。
大散关上方横戈，岂料世变如翻波。
东归轻舟下江沱，回首岁月悲蹉跎。
壮君落笔写岷嶓，意匠自到非身过。
伟哉千仞天相摩，谷里人家藏绿萝。
使我恍然越关河，熟视粉墨频摩挲。

山翁老病入腰膂，坐觉诸儿行步奔。
暂出衡门须策杖，千回上树更堪论。

温饱从来与道违，书生只合卧牛衣。
老狐五百生前错，孤鹤三千岁后归。
舌自生肥胜玉食，腰常忘带况金围。
一官彭泽曾何有，元亮还家悔昨非。

乞得残骸久，天涯一秃翁。
瓢分春瓮绿，甑绝太仓红。
短褐便冬暖，长歌乐岁丰。
老腰那可折，步步赖枯筇。

久入春农社，新腰老衲包。
纸裁微放矮，砚斲正须{幽页}。
髯簿能为祟，方兄任绝交。
吾诗无杰句，聊复当谈嘲。

倦飞何意闭樊笼，冉冉年光过眼空。
酒尽不妨沽巷口，诗成多是在车中。
曾腰白羽心犹壮，不养丹砂颊自红。
所叹暮年交旧尽，灯前情话与谁同。

六朝覆育忝遗民，扶惫归来雪鬓新。
对酒无欢翻作病，爱诗何得但穷人。
腰钱自昔妨骑鹤，绝笔何时到获麟。
乡俗嬉游重端五，剩烹团糭唤比邻。

饱食无功愧汗青，灯前顾影叹伶俜。
马衰犹养疑知路，龟久当捐为不灵。
腰下徒夸绶若若，镜中何止发星星。
石帆回首初非远，要及清秋𣃁茯苓。

小屋闲坊旋卜居，老人也看作吾庐。
客知贪睡多留刺，儿未来归自检书。
草赋万言那直水，属文三纸尚无驴。
京尘日念家山乐，况值腰镰割麦初。

九秋风露洗头盆，万里云烟腰带鞓。
小瓮松醪知已熟，与君烂醉不须醒。

我行剡中路，茆店连溪桥。
驴弱我亦饥，解鞍雨萧萧。
投床得小憩，炊黍烹药苗。
举手谢主人，去路盘山腰。
沃洲在何许，秋叶红未凋。
游僧不可逢，聊须问归樵。

带宽非复昔年腰，颊上余丹日日消。
切勿更为儿戏事，解猿放鹤各消摇。

村东买牛犊，舍北作牛屋。
饭牛三更起，夜寐不敢熟。
茫茫陂水白，纤纤稻秧绿。
二月鸣搏黍，三月号布谷。
为农但力作，瘠卤变衍沃。
腰镰卷黄云，踏碓舂白玉。
八月租税毕，社瓮醲如粥。
老稚相扶携，闾里迭追逐。
坐令百世后，复睹可封俗。
君不见朱门玉食烹万羊，不如农家小甑吴粳香。

平生山林几緉屐，何意随人戴朝帻。
口言报国直妄耳，断简围坐晨至夕。
道山堂东直庐冷，手种疏篁半窗碧。
但虞风波起平地，岂有毫发能补益。
成书朝奏暮请老，入耳幸免烦言啧。
东望故山百余里，父老欢忻来接迹。
白羊绿酒争下担，长笛腰鼓纷如织。
迢迢梅市过鲁墟，观者所至空巷陌。
尔来呻吟又春尽，周视室中惟四壁。
但令粝饭粗撑拄，犹胜朱门常踧踖。
小儿助我理孤学，终岁伏几心如石。
问看饮酒咏离骚，何似焚香对周易。

蚩蚩之氓不自觉，顾笑吾曹安淡薄。
携女数千行问法，腰钱钜万仍骑鹤。
岂知此事不两得，刍豢何可参毒药。
野狐出林作百态，击下髑髅渠自怍。
老氏五千本清静，扬雄太玄惟寂寞。
但能于此尊所闻，万卷丹经尽糟粕。

负琴腰剑成三友，出蜀归吴历百城。
最是客途愁绝处，巫山庙下听猿声。

才下多厄穷，地僻罕人客。
半生走四海，竟无第一策。
暮年忽大悟，惟有紧闭门。
朝作一池墨，弄笔招羁魂。
初若奔𫘧骥，忽如掣蛟鲸。
鬼神森出没，雷雨更晦明。
飞扬兴已极，投笔竟就床。
酣酣一枕睡，不觉幽梦长。
手携避秦人，行上腰带鞓。
下视河流黄，仰看天宇青。
大呼自惊觉，夜半灯欲死。
茆檐雨点滴，身乃在万里。
挑灯影突兀，顾问汝是谁。
留侯虽强食，轻举亦何疑。

小益晨装雨作泥，南沮涉水马长嘶。
山腰细栈移新路，驿壁流尘暗旧题。

鸴鸠抢榆枋，枯鱼过河泣。
鹏鲲九万里，此岂汝所及。
丈夫志古人，绝世而独立。
远游马蹄穿，高卧剑锋涩。
其初所抱负，固自高嶪岌。
安能与儿曹，俯首就维絷。
君看折腰趋，孰若举手揖。
芝老尚可餐，修门戒轻入。

寒云覆江干，惨惨雪欲作。
草枯狐兔见，鹰隼方纵搏。
老翁卧蓬户，疾痛在腰脚。
忽觉意稍佳，快若解束缚。
呼童扶下堂，西出度略彴。
浮波见凫雁，决起惊乌鹊。
篱根犬迎吠，碓下鸡俛啄。
霜余桑叶积，春近柳枝弱。
徐行过傍舍，醉笑盛酬酢。
岁暮农事休，羡尔群饮乐。

读书不能遂吾志，属文不能尽吾才。
远游方乐归太早，大药未就老已催。
结庐城南十里近，柴门正对湖山开。
有时野行桑下宿，亦或恸哭中途回。
檀公画计三十六，不如一篇归去来。
紫驼之峰玄熊掌，不如饭豆羹芋魁。
腰间累累六相印，不如高卧鼻息轰春雷。
安得宝瑟五十弦，为我写尽无穷哀。

槐楸阴最茂，秋晚惟空枝。
今日晴无风，散步适其宜。
右扶青溪杖，左挟斜川诗。
石琢四腰鼓，可以休我疲。
清言出正始，不杂世论卑。
野僧何处来，成此一段奇。

麻菽连枝熟，柴荆尽日关。
临池惊鹭起，倚柱待云还。
倦憩石腰鼓，行携铜博山。
老人无定意，所到即开颜。

岁熟家弥困，天寒酒阙倾。
仅能炊稻饭，敢望糁藜羹。
一榻解腰卧，四廊摩腹行。
诗人要疏瘦，此日愧膨脝。

兼旬大雨无昼夜，积潦深虞败吾稼。
岂惟一饱堕渺茫，直恐下湿侵腰胯。
南风忽从木末来，新月徘徊出云罅。
州家出符县家喜，泄水渐空梁可架。
放翁亦复扶病起，旋筑颓墙补茆舍。
便合观身作老禅，安心稳坐今年夏。

新凉一夜入郊墟，晨起衣巾爽有余。
燕欲委巢雏尽去，扇犹在手意先疏。
题诗又满牛腰束，采乐常携鸦觜锄。
湖上从今风月好，不妨随处命篮舆。

瘦尽腰围白尽头，悲蛩声里落梧秋。
短檠且慰经年别，竖褐犹怀卒岁忧。
天地无私嗟独困，风霜有信又残秋。
顽躯安得常强健，更倚东吴寺寺楼。

秋色满江干，江枫已半丹。
身闲诗简淡，道胜梦轻安。
偃蹇怜腰折，清癯鄙面团。
何妨杵衣夜，又见岁将残。

栉发晨兴后，宽腰午饷余。
讲明穷理学，雠校养生书。
倚杖听啼鸟，临池看戏鱼。
怡然又终日，底事解愁予。

晨兴袖手观空寂，饭罢宽腰习按摩。
堪叹一生闲日月，为身时少为人多。

东望城闉十里遥，野人生计日萧条。
棋枰弃置机心息，肉食蠲除业境消。
送药时时过邻父，放鱼日日度溪桥。
自怜爱物还成癖，门巷春来草没腰。

秋江菰菜喜新尝，盐酪亲调匕箸香。
但有长腰吴下米，岂须细肋大官羊。
青衫昔悔尘中老，白发今宜静处藏。
一事尚须深自咎，街头儿女识韩康。

莫谓家贫厌旧醅，一尊聊对桂花开。
天菑已过无蝗孽，海舶初通有药材。
剩借凉风吹醉颊，况逢急雨洗浮埃。
入秋腰脚增强健，山麓从今日日来。

行年垂九十，举世少辈行。
敢言贫非病，要是老益壮。
平时懒书疏，有答未始倡。
张卿独所敬，夙昔推直谅。
迹虽隔吴蜀，相忆每惨怆。
使者交道中，万里问亡恙。
忽焉奉赴告，斯文岂将丧。
腰绖不抚棺，执绋不会葬。
送子岷山下，想见车百两。
我徒哭寝门，泪尽气塞吭。
年虽不耄期，仕谁不将相。
神明司祸福，于职岂亦旷。
霜风九月初，凭高极西望。
江原在何许，安得铲叠嶂。

腰剑如今不换牛，固应万事一时休。
孤舟惯作潇湘梦，骏马宁思鄠杜游。
毁誉要须千载定，功名已向隔生求。
石帆山下秋风晚，买酒看云自献酬。

蜻蜓浦上一渔扉，回首人间万事非。
卖药山城携鹤去，看碑野寺策馿归。
偶因束带悲腰减，常为梳头感发稀。
午睡定知无客搅，曲肱闲看雨霏霏。

步迟腰伛偻，面瘦骨峥嵘。
贫病消前业，耕樵乐太平。
有歌悲易水，无酒醉湖城。
何许容身得，门前钓艇横。

发残不胜冠，齿堕欲废嚼。
譬如亭皋木，秋至叶自落。
岂惟形骸变，意气已非昨。
床隅倚拄杖，壁上挂双𪨗。
经旬不出户，薄饭羹藜藿。
居然远霜露，因得养腰脚。
年衰固应死，延促未可度。
人之生实难，寿终固为乐。
开卷思千载，阅世等六博。
志士有蹈海，儒生亦投阁。
何如酿浊醪，遇兴时独酌。
半酣望青天，万事付一噱。

路入河潼喜着鞭，华山忽到帽裙边。
洗头盆上云生壁，腰带鞓前月满川。
丹灶故基谁复识，白馿遗迹但相传。
梦魂妄想君无笑，尚拟今生得地仙。

万仞仙山插太空，山腰依约见莲宫。
人寰隔绝无人到，洞府深沉有路通。
石隙生云埋柱础，海光浮日映帘栊。
野僧斋罢凭阑久，千里秋毫入望中。

折腰为米颜常腼，负耒躬耕意自甘。
积谷千牛多骨相，年年祷雨到云庵。

腰支旅拒更神游，桃叶山前水自流。
三十六书都莫恨，烦将歌舞过扬州。

云根新径络山腰，暗绿交阴宿露飘。
行到竹深啼鸟闹，鹁鸠老怨画眉娇。

跨马凌空亦快哉，龙腰鹤背谩徘徊。
游人欲识仙踪处，但觅苍崖白塔来。

仙翁旧游处，琅璈韵灵曲。
至今有余音，玄鹤舞幽谷。
众真期我住，岁晚芝田熟。
腰镵从翁来，𥬞云跨飞鹿。

路入高淳麦更深，草泥霑润马骎骎。
雨归陇首云凝黛，日漏山腰石渗金。
老柳不春花自蔓，古祠无壁树空阴。
一箪定属前村店，衮衮炊烟起竹林。

阆风苑里司花女，肯作山腰水尾来。
十二玉栏天一笑，只今归路五云开。

阴谷云低梅雨多，黄山涤源溪涌波。
南风匝地送归客，双桨下濑如投梭。
严夫子，君举酒，我其为君歌。
万山丛丛石凿凿，官居破屋巢烟萝。
杜鹃晓啼猿暮叫，客行到此真蹉跎。
穷愁无复理，一饮三叹息。
城东黉舍有佳人，邂逅使我加餐食。
同乡更同调，目击心已传。
蛰虫欲作雷奋地，万籁方寂风行山。
吹竽唤我醒，连鼓相追攀。
飚车电毂不可辇，但觉两腋生飞翰。
狂歌不必终曲，戏奕不必满局。
有时不揖上马去，出门大笑惊僮仆。
穷乡眼冷见未曾，道上嗫嚅相指目。
云此狭隘何以有二士，直恐翩翩跨黄鹄。
广文组解登王畿，诸公贵人争劝归。
常日心期有定论，赠行不惜重费词。
腰金佩璐众目好，汗简沉碑千载痴。
一尊有意重山岳，五鼎无心轻网丝。
严夫子，应领略，别后频书相发药。
我既为万顷之狎鸥，君勿作九皋之鸣鹤。

水尾山腰树影苍，一天风露不供香。
谁家镜里能消得，付与诗人古锦囊。

君不见东林怪蔓之诗三百年，字如金绳铁索相纠缠。
不如李侯灵石句，笔阵压倒长城坚。
藤阴诗律两秀发，此段奇事今无前。
吾闻草木未有不黄落，雨荒霜倒相后先。
绵绵紫藟天所寿，风雨不动常苍然。
坚姿绝邻傲一所，深本无极融三泉。
腾虬舞蛟矫欲去，流苏络带翩如仙。
班荆芘藾得吾党，酌泉共吸杯中天。
诗成一斗属太白，擘笺挥扫如云烟。
北门西掖君自有，坐拥红药然金莲。
山腰涧底莫濡滞，早晚天风吹蜕蝉。

绮川亭上凌云赋，人在回仙旧游处。
谁教书剑走长安，荻月霜枫等闲度。
朱门不炙钓竿手，万卷难供折腰具。
偶然把箸忆莼羹，乞得闲官径呼渡。
江涨桥头有渡船，船头历历东林路。
云烟如画水如天，笑忆红尘问良苦。
我亦吴松一钓舟，蟹舍漂摇几风雨。
因君赋里说江湖，破帽蹇馿明亦去。
鸡犬相闻望可见，鸥鹭同盟心亦许。
相过得得款溪门，雪夜前村听鸣橹。

元亮折腰嘻已久，故山应有欲芜田。
因君办作送酒客，忆我北窗清昼眠。

菊花开时我种麦，桃李花飞麦丛碧。
多病经旬不出门，东陂已作黄云色。
腰镰刈熟趁晴归，明朝雨来麦沾泥。
犁田待雨插晚稻，朝出移秧夜食𪎊。

山水敦夙好，烟霞痼奇怀。
向闻乳洞胜，出岭更徘徊。
雪林缟万李，东风知我来。
华裾绣高原，故人纷后陪。
系马玉溪桥，嵌根豁崔嵬。
荡荡碧瑶宫，冰泉漱墙隈。
芝田溉石液，深畦龙所开。
丐我一掬悭，颒此炎州埃。
仍呼轮袍舞，醉倒瑞露杯。
但恐惊山灵，腰鼓轰春雷。
薪翁杂饷妇，圜视欢以咍。
兹岩何时凿，阅世几劫灰。
始有此客狂，后会真悠哉。
南游冠平生，已去首犹回。
岁月可无纪，三洞俱磨崖。
会有好事者，摩挲读苍苔。

山前壁如削，山后崖复断。
向吾达陇首，如海到彼岸。
那知下岭处，栗甚履冰战。
牵前带相挽，缒后衣尽绽。
健倒辄寻丈，徐行厪分寸。
上疑缘竹竿，下剧滚金弹。
岂惟蛇退舍，飞鸟望崖反。
稍喜一径平，犹有千石乱。
仍逢新烧畬，约略似耕畔。
心知人境近，颦末百忧散。
山民茆数把，鬼质犊子健。
腰镵走迎客，再拜复三叹。
谓匪人所蹊，官来定何干。
傥为饥火驱，平地岂无饭。
意者官事迫，如马就羁绊。
我乃不能答，付以一笑粲。

峡农生甚艰，斫畬大山巅。
赤埴无土膏，三刀财一田。
颇具穴居智，占雨先燎原。
雨来亟下种，不尔生不蕃。
麦穗黄剪剪，豆苗绿芊芊。
餠饵了长夏，更迟秋粟繁。
税亩不什一，遗秉得餍餐。
何曾识秔稻，扪腹尝果然。
我知吴农事，请为峡农言。
吴田黑壤腴，吴米玉粒鲜。
长腰瓠犀瘦，齐头珠颗圆。
红莲胜雕胡，香子馥秋兰。
或收虞舜余，或自占城传。
早籼与晚{禾罢}，滥吹甑甗间。
不辞春养禾，但畏秋输官。
奸吏大雀鼠，盗胥众螟蝝。
掠剩增釜区，取盈折缗钱。
两锺致一斛，未免催租瘢。
重以私债迫，逃屋无炊烟。
晶晶云子饭，生世不下咽。
食者定游手，种者长流涎。
不如峡农饱，豆麦终残年。

涂泥初干雨不落，日色未出暑光薄。
畏途得晴天复凉，真是腰钱更骑鹤。
浑浑郪水流未平，悄悄涪江如镜清。
过尽江沙穿麦垅，忽有青蜩扶叶鸣。

丛荟忽明眼，山腰滟湖光。
列岫绕云锦，深林护风香。
西山即太华，玉井余秋芳。
隔江招岑仙，共擘双莲房。

村北村南打稻声，荒园屐齿亦嬉晴。
菊边更觉朝阳好，松下偏闻晚吹清。
一岁无非吾乐事，千金不博此闲行。
周遭踏遍芙蓉岸，足痹腰顽栩栩轻。

更无云物起微阴，垅亩人家各好音。
岁晚阳和归稻把，夜来霜力到枫林。
儿童笑里丰年面，乌鸟声中落日心。
酿秫炊秔都入手，賸拼腰脚办登临。

何须驷马衒乡关，只作归农老圃看。
梦里曾腰綪结佩，年来新著惰游冠。
和烟种竹聊医俗，带月闻蛙不在官。
久矣此心恬不动，如今并与此身安。

李核垂腰祝饐，粽丝系臂扶羸。
节物竞随乡俗，老翁闲伴儿嬉。

目眚浮珠珮，声尘籁玉箫。
秋怀潘鬓秃，午梦楚魂销。
注水瓶花醒，吹薪药鼎潮。
南柯何处是，斜日上廊腰。

寒入仙裙粟玉肌，舞余全不耐风吹。
从教旅拒春无力，细看腰支袅袅时。

问讯东风几日来，冷烟寒雾锁池台。
扫空积雪翻成雨，收尽残灯未见梅。
夜饮厌厌非老伴，春阴漠漠是愁媒。
谁能腰鼓催花信，快打凉州百面雷。

好在驰烟路，平生载酒行。
摧藏身久病，契阔岁频更。
昨夜灯花绕，今朝稻把晴。
出门新梦境，触目旧诗情。
水远推篷眩，天宽倚柁惊。
转湾添𫄴挽，罨岸并篙撑。
舫后装儿女，舻前酌弟兄。
醅香新麹嫩，茗味小春轻。
红皱分霜果，黄蔫撚夕英。
缬林疏露屋，朱阁静临城。
桃坞论今昔，枫桥管送迎。
山腰樵担动，木末酒旗明。
竟日窑烟直，中流塔影横。
数帆残照满，一笛暮江平。
{日煞}网枫边桁，牵罾柳际棚。
岫云萦石住，田水穴堤鸣。
过渡牛归速，穿篱犬吠狞。
鱼寒犹作阵，雁远更闻声。
急橹潮痕出，疏钟暝色生。
邻翁欣问讯，逋客愧寒盟。
一昨成归卧，于今负耦耕。
生涯都塌飒，心曲漫峥嵘。
猿鹤休多怨，菰莼尚可羹。
药囊吾厌苦，扶惫且班荆。

雪压关山昼掩扃，故人何事短长亭。
折腰直为瓶无粟，便腹犹怜笥有经。
牒诉尘埃头更白，简编灯火眼终青。
可怜东壁辉光外，寥落江湖处士星。

儿女传观省见稀，病身聊复借光辉。
莫嫌憔悴沈腰瘦，且喜间关秦璧归。
不是典来还酒债，亦非将去换蓑衣。
尘鱼甑釜时相厄，微汝谁能为解围。

天水边陲南接蜀，秦山翠照峨峨绿。
世间岂有粪金牛，枉使五丁斧山玉。
罢侯置守自蜀始，监郡东来两成毂。
至今芙蓉城上土，邦人犹记张仪筑。
偏方远僻坐井底，岂知东国穷锋镞。
十月为正布时令，方验水行改周木。
南征北戍幸息肩，洒酒炰豚贺新属。
祖龙妄意一至万，当道已闻神妪哭。
炎家天子起编户，政患嬴皇威令酷。
急于恩纪缓文法，正岁尚犹传五六。
吾民久已作秦民，迄今十月犹遗俗。
野人何暇论年代，但忆每逢多稼熟。
青裾女子翻茜袖，抽镰获稻腰如束。
三时勤苦一时好，自古有年非汝独。
七雄争战已遥远，万代兴亡真返复。
洛诵徒劳口嗫嚅，不如屡把壶中醁。

一雨未辞泥至腰，新寒疠气喜全消。
都人得此正希阔，远客幡然成寂寥。
声在疏檐与黄叶，梦听禁漏近丹霄。
愁心却被诗勾引，始觉君家我里遥。

家书希到恐缘遥，岂有全无雁拂霄。
屈指大刀违破镜，负渠缩项及长腰。
何当竹外扁舟去，趁取梅梢未雪消。
赖有可人同舍客，破愁得句似参寥。

野水工穿石，疏林不掩巢。
雨蒲拳病叶，风筿秃危梢。
短胫知难续，长腰强自抄。
兹游良不恶，物色困诙嘲。

海涌银为郭，江横玉系腰。
吴侬只言黠，到老也看潮。

收红拾紫消几许，也费一春强半雨。
不辞长江万波阻，来听先生夜深语。
尚忆向来侍樽俎，微雪斜飞小梅吐。
先生半酣染霜兔，金章玉句空万古。
今年寒食还相聚，明年寒食知何处。
只道先生押班去，不道门生折腰苦。

东是吴江西太湖，长桥横截万寻余。
江妃舞倦凌波袜，玉带围腰揽镜初。

铅膏细细点花梢，道是春深雪未销。
一斛千囊苍玉粟，东风吹作米长腰。

风不能销晓雾痕，天犹未放宿云根。
城腰折处才三径，山觜前头别一村。

璧水寒虀客，春闱擢桂郎。
折腰端小耐，整翮未须忙。
德进官无小，诗癯誉更香。
会看两㶉𫛶，飞下蓼滩傍。

长壕无事不耐静，若非织绡便磨镜。
竹君不作五斗谋，风前折腰也如磬。
先生节里城上嬉，朝游暮游不肯归。
晴空大声斗作恶，万鸦退飞一鸦落。
乃是黑风江北来，更将黑云头上堆。
翻手为晴覆手雨，自晴自雨何须怒。
先生不妨且觅句，挽之不来推不去。
坐看梅花一万枝，化成粉蝶作团飞。
纷纷掠面收不得，稍稍积砌吹还稀。
落尽梅花天不管，晚来许寒朝许暖。
一年待春春不回，一年探梅梅不开。
春回今才几许日，梅开如何顿萧瑟。
少壮几时奈老何，落花未抵春愁多。

蹉跎四十七，腰间始悬鱼。
茜袍虽可贵，发短齿已疏。
儿女眼未识，竞来牵人裾。
不知外朝众，君恩惭有余。

声名赫赫在穷塞，眉宇堂堂真丈夫。
腰剑臂弓轻赴敌，无人不伏魏黄须。

连峰到溪止，澄溜向潭泻。
庙道走山腰，雀雏鸣屋瓦。
古壁画云雷，空庭俨舆马。
眷予来故乡，絜斋陈奠斝。
尚想昔丱童，维愚托民社。
每从诸父赛，朅至此祠下。
今齿逾不惑，双亲世似寡。
过此无所祷，曷慕逢时者。

谁怜娇小好腰支，老大而今莫那伊。
太守风流未应浅，更教多唱楚人辞。

蛟人困卧寒潭底，怗波蒙蒙垂白绡。
波上女儿飞轻桡，逆流自与郎去樵。
风吹鬓发不及撩，鸦翅卷起虿尾翘。
浓缬罗带长绕腰，日暮下来吹短箫。

江燕入朱合，海棠繁锦条。
醉生燕玉颊，瘦聚楚宫腰。
曾未分香去，尤宜着意描。
谁能共吹笛，树下想前朝。

我来自楚君自吴，相遇泛波衔舳舻。
时时举酒共笑乐，莫问罂盎有与无。
醉忆曩同吾永叔，倒冠落佩来西都。
是时豪快不顾俗，留守赠榼少尹俱。
高吟持去拥鼻学，雅阕付唱纤腰姝。
山东腐儒漫侧目，洛下才子争归趋。
自兹离散二十载，不复更有一日娱。
如今旧友已无几，岁晚得子欣为徒。

汴渠溯复沿，自可见迟速。
来时迟有粮，去恨速无谷。
有粮安计程，无谷不遑宿。
霜高万物枯，源水缩溪谷。
黄流半泥沙，势浅见蹙澳。
千里东归船，何日下清渎。
澹澹风雨寒，长汀嚎雁鹜。
将投孤戍远，四顾危樯独。
强语慰妻孥，多虞赖僮仆。
到家秫已收，缀树橘始熟。
折腰无惭陶，怀遗焉愧陆。
我方羡子行，送望不移目。

忽梦嵩峰下，同游失姓名。
山腰荒辇道，岩窦落泉声。
黑石文难辨，苍苔迹易成。
他时传洛咏，知是陆云兄。

寒威无远近，素色混高低。
玉路平何广，天形浩莫倪。
压阶宁辨玉，封谷不须泥。
殄厉非乖候，资农必慰黎。
大输中府帛，杂有上公圭。
星弁交光众，珠旒动影迷。
凌波妃度洛，销鼎士烹齐。
工镂樽奇兽，鲜妆印女奚。
帘开白羽扇，桥跨半轮霓。
走吠生牦犬，奸埋缩壳蠵。
力狂墀下马，声噤树头鸡。
团缀花争发，燖庖羜已刲。
猎人初逐迹，饥鸟未辞栖。
冻酒谁能贳，危楼不厌跻。
狐冰疑在耳，狸玉刻成蹄。
可席纤腰舞，盈盘素手携。
休传上林雁，曾系子卿题。
愿逐周王骏，瑶池胜越溪。

鬓丝不是吴蚕吐，未到吴中已成缕。
清肠无茧自能生，穷愁便织连今古。
论兵说剑三十秋，乃知功名难强取。
往往横遭年少轻，好在驱车海边去。
海边郡民迎太守，黍作壶浆牛作脯。
剩持盐豉煮紫莼，卵色椀宽光欲舞。
试寻陆机旧时迹，画舟乌榜穿平浦。
秋草宅荒闻杜鹃，应暂徘徊解腰组。

二月雪飞鸡狗狂，锦衣走马回大梁。
入奏邕州破蛮贼，绛袍玉座开明堂。
腰佩金鱼服金带，榻前拜跪称圣皇。
一朝严气变和气，初令漏泄飞四方。
将军曰青才且武，先斩逗挠兵后强。
从来儒帅空卖舌，未到已愁茆叶黄。
徘徊岭下自称疾，诏书切责仍勉当。
因人成功喜受赏，亲戚便拟封侯王。
昔日苦病今不病，铜鼓弃掷无镖枪。

山头出飞瀑，落落鸣寒玉。
再落至山腰，三落至山足。
欲引煮春山，僧房架刳竹。

秦女乘鸾遗翠羽，落在人间与风舞。
风休不归谁作主，此郎拾取装金缕。
郎家主妇爱且怜，系向裙腰同出处。
朝来邻里偶经过，方朔邹枚争欲睹。
主人重客苦留连，急走钿车令去取。
酒巡未匝掩合扉，忽已闻归报鹦鹉。
重匀朱粉临镜台，促息不停催出户。
正抱琵琶稳系绦，辊作轻雷拢作雨。
自解弹成啄木声，岂唯能写胡人语。
醉眼流波入鬓时，弦慢邀郎紧弦柱。
身柔柱涩郎力微，欲倩傍人频顾主。
主何磊落风味多，就请上宾无不许。
相疏情远谁称渠，画拨当胸客当去。

公爱乐天池上篇，买池十亩皆种莲。
薄城万竿竹{女便}娟，藤缆系桥青板船。
折腰大菱不直钱，䴔{青鸟}㶉𫛶沙际眠。
水从太湖根底穿，月出洞庭山上圆。
公归与客相留连，秋风鹤唳春杜鹃。
班鲈斫脍红缕鲜，紫豉煮莼香味全。
我思白傅在三川，吴船虽有吴馔偏。
当时九老各华颠，裴令来过吟复联。
至今怪石存旧镌，七叶树荫黄金田。
羡公有子胜昔贤，高门通车千万年。

田夫抛秧田妇接，小儿拔秧大儿插。
笠是兜鍪蓑是甲，雨从头上湿到胛。
唤渠朝餐歇半霎，低头折腰只不答。
秧根未牢莳未匝，照管鹅儿与雏鸭。

鸡冠山青龟浦碧，松桂捎云三万尺。
何年星𫕥化为石，风吹未凝冰玉色。
仙人擘开光烛天，山下人家夜不眠。
松花桂子落如雪，飞入石中坚似铁。
石中种树人不知，石中生树人始奇。
君不见只今瑞图满四海，骚人诗卷牛腰大。

桃花薄相点燕脂，输与梨花雪作肌。
只有垂杨不脂粉，缕金铺翠衬腰支。

长江无风水平绿，也无靴文也无縠。
东西一望光浮空，莹然千顷无瑕玉。
船上儿郎不耐闲，醉拈横笛吹云烟。
一声清长响彻天，山猿啼月涧落泉。
更打羊皮小腰鼓，头如青峰手如雨。
中流忽有一大鱼，跳破琉璃丈来许。

锡山诗老立层霄，黄竹赓歌宴在瑶。
有客梦中闻雪作，曲肱篷底信船摇。
遥知端叶飘香袖，笑向梅花趁早朝。
未叹山人负猿鹤，负渠缩项与长腰。

生怕炎天老又逢，草虫扇子献奇功。
还将多稼亭前月，卷尽西湖柳上风。
蚱蜢翅轻涂翡翠，蜻蜓腰细滴猩红。
旧时绿鬓常州守，今作霜髯一秃翁。

朔云暗天垂到地，朔风裂山吹脱耳。
长江万顷一艇子，一夜雪寒不成睡。
诗翁晓起鬓髼松，缩颈微掀黄篾篷。
夜来急雪已晴了，东方一抹轻霞红。
江梅的皪开独树，篷间截入梅尺许。
老干新枝紫复青，花雕白玉须黄金。
满身满面都是雪，梅雪却与霞争明。
不知诗翁何处得霜锯，和雪和梅𣃁将去。
恐是并州快剪刀，不然吴刚修月斧。
下无根干上无梢，一眼横陈梅半腰。
东省拈出寒萧萧，至今花头雪未销。

君不见河阳花，今如泥土昔如霞。
君不见武昌柳，春作金丝秋作帚。
人生马耳射东风，柳色桃花却长久。
秦时东陵千户侯，华虫被体腰苍璆。
汉初沛邑刀笔吏，折腰如磬头抢地。
萧相厥初谒邵平，中廷百拜百不应。
邵平后来谒萧相，故侯一拜一惆怅。
万事反复何所无，二子岂是大丈夫。
穷通流坎皆偶尔，抟扶未必贤枪榆。
华胥别是一天地，醉乡何曾有生死。
侬欲与君归去来，千愁万恨付一杯。

君不见河阳花，今如泥土昔如霞。
君不见武昌柳，春作金丝秋作帚。
人生马耳射东风，柳色桃花却长久。
秦时东陵千户侯，华虫被体腰苍璆。
汉初沛邑刀笔吏，折腰如磬头抢地。
萧相厥初谒邵平，中廷百拜百不应。
邵平后来谒萧相，故侯一拜一惆怅。
万事反复何所无，二子岂是大丈夫。
穷通流坎皆偶尔，抟扶未必贤枪榆。
华胥别是一天地，醉乡何曾有生死。
侬欲与君归去来，千愁万恨付一杯。

柳下湖光浄一天，湖边垂柳起三眠。
小蛮自倚腰支袅，照镜梳头晓月前。

老竹坚刚幼竹柔，此君年少也风流。
锦衣脱体未全瘦，雪粉围腰犹半愁。

山腰轻束一绡云，湖面初颦半蹙痕。
未说湖山佳处在，清晨小出涌金门。

南北高峰巧避人，旋生云雾半腰横。
纵然遮得青苍面，玉塔双尖分外明。

水仙头重力纤弱，碧柳腰支黄玉萼。
娉娉袅袅谁为扶，瑞香在旁扶著渠。
春兰初芽嫩仍短，娇如穉子无人管。
瑞香绿荫浓如云，风日不到况路尘。
生时各在一山许，畦丁作媒得相聚。
三花异种复异妆，三花同韵更同香。
诗人喜渠伴幽独，不道被渠教断肠。

惠山分明龙样活，玉脊琼腰百千折。
锡泉泉上吐一珠，簸弄太湖波底月。
苍石为角松为须，须里黄金古佛庐。
请君更向潘葑看，龙尾缴到珠南畔。

两岸黄旗小队兵，新晴归路马蹄轻。
全番长笛横腰鼓，一曲春风出塞声。
鹊噪鸦啼俱喜色，船轻风顺更兼程。
却思两日淮河浪，心悸魂惊尚未平。

我不如森森千丈松，我不如濯濯春月柳。
髯疏鬓秃已雪霜，皮皱肉皴真老丑。
叶生画时颜尚朱，王生画时骨更臞。
一生爱山吟不就，两肩化作秋山瘦。
君不见褒公鄂公图凌烟，腰间羽箭大如椽。
君不见浣花醉图粉墨落，日斜泥滑馿失脚。
贵人寒士两相嗤，画图犹在人已非。
王生王生且停手，不如生前一杯酒。

后炭前炉便是窑，饶君是铁也教销。
不须泉下火山狱，新制人间法外条。
今日晴明殊可喜，病夫意绪自无聊。
看来只欠刀圭药，脚踏层冰雪没腰。

芦挥麈尾话清秋，柳弄腰支舞绿洲。
引得江风颠入骨，戏抛波浪过于楼。
十程拟作一程快，一日翻成十日留。
未到大江愁未到，大江到了更添愁。

忽从平地上高城，乃是圩塘堤上行。
厚赛柳神销底物，长腰云子阔腰菱。

改言缩项更长腰，黄独青精也绝苗。
尚有囊中餐玉法，蓝田山里过明朝。

偏得春怜是柳条，腰支别作一般娇。
微风不动渠犹舞，刚道东风转舞腰。

偏得春怜是柳条，腰支别作一般娇。
微风不动渠犹舞，刚道东风转舞腰。

柳见风时舞便轻，解将衮遍趁鶑声。
道它夸逞腰肢著，风罢元来倦不胜。

沙鸥数个点山腰，一足如钩一足翘。
乃是山农垦斜崦，倚鉏无力政无聊。

路是山腰带，苔为石面花。
隔溪闻鸟语，疏竹见人家。
雨足晴须耐，神劳睡却佳。
睡魔推不去，知我怯新茶。

绍兴廉吏谁第一，君家郎罢真无匹。
腰缠墨绶不请钱，妻啼儿号穷刮骨。
清无人知有天知，四囝三个攀桂枝。
不应一个独见遗，今秋君与一鹗飞。
君不见吾州状元晚得意，董公五十有三岁。
君今加渠更三年，春风射策君勉旃。

王黄二盗久驰声，手棒腰刀白昼行。
逢著村人持一物，喝令放下敢谁争。

病起长新骨，居然非旧容。
眼添佩环带，腰减采花蜂。
对面不相识，何人忽此逢。
吾身无定在，更要问穷通。

十二麟符玉截肪，腰间仍映带围黄。
化行江国春常早，讼息阶除日自长。
槐影缓趋三接昼，棠阴先满十连堂。
子渊去踏长安道，待赋中和奏未央。

俗吏才拘拘，书生志落落。
均之窘几案，底处著丘壑。
中山李长官，整暇非政学。
庭虚吏早散，园古句频琢。
问之何能尔，行道轻去就。
谁如班孟坚，龌龊事元舅。
纷纷名利场，风俗日益蛊。
腰围黄金带，巧宦不难取。
惟有佳儿孙，未易以力致。
君看房杜辈，勋业照文字。
徐𪟝尚笑之，垂诫甚切至。
何如遗清白，世有贤者类。
诗书闻过庭，杖屦奉安步。
邑人争指似，玉立称祖父。
岂惟慰眼前，门户赖不仆。
翁乎复何忧，弦歌乐朝暮。

殿中延拜二卿真，腰下初横宝带新。
便有堂封佳谶兆，移庖恰趁谢恩人。

欲作青原挂搭僧，传闻米价逐时增。
绕腰三篾非难事，空腹何能念葛藤。

身袭黄门庆，腰悬紫绶龟。
未登知命岁，遽逼盖棺期。
风咽哀笳恨，云凝断垄悲。
只应潘岳泪，重忆悼亡时。

城中少乐事，日日走尘土。
因循嘉节过，春物遽如许。
驾言游近郊，及此新过雨。
梨花雪飘零，麦脚浪掀舞。
伤心梅已叶，慰眼杏初吐。
荒凉入古寺，迢递行两庑。
耽耽巨入阁，擐甲硕且武。
出门诣支径，信马踏江浒。
小舟呼未至，危亭憩方午。
长江渺无际，远岫明可数。
舟中更奇绝，一视隘天宇。
深流风浩荡，浅岸石龃龉。
水凫贞自适，修竹不知主。
摇摇打鱼艇，丁丁造船斧。
林疏见官道，路转失前浦。
奇观非一状，四面皆可取。
斗酒不妄倾，佳处辄自举。
杯盘渐狼藉，野{艹敕}旋烧煮。
夷犹兴未尽，落日挂村坞。
归涂绕城隈，醉眼迷处所。
卧柳久知名，败屋费撑拄。
轻盈楚宫样，何事腰伛偻。
临风发浩叹，空响答人语。
吾亲俱老矣，君羹未尝睹。
聊为半日乐，少慰一生苦。
余年愿长健，彩服看儿女。
此外吾何求，穷通任天与。

玉历均调岁启端，东风又逐斗杓还。
萧条门巷经过少，老病腰支拜起难。
白发但能欺槁项，青春不解驻朱颜。
余龄有几仍多幸，占得山林一味闲。

寒声昨夜响萧萧，逗晓堦庭亦已消。
残腊距春无几日，一年飞雪只今朝。
微阳欲动梅惊萼，余润才沾麦放苗。
天意未能违物意，漫留残白占山腰。

飞英回旋逐风飘，爽气令人意欲消。
荏苒流年春送腊，殷勤密雪暮连朝。
冬回庾岭花无数，烟煖蓝田玉有苗。
一饱自今真可望，更看南亩麦齐腰。

冻云排阵拥山椒，待伴还应不肯消。
皎月冰壶千顷夜，冷烟茅屋几家朝。
梅枝堆亚难寻萼，萱草侵凌不辨苗。
残甲败鳞随处是，被谁敲折玉龙腰。

寄语高人来问法，莫辞门外立齐腰。

前村酒美无钱换，怪底金龟不系腰。

寒窗莫怪吟声苦，举室长悬似细腰。

折腰真漫尔，掉鞅忽班如。
心委身来去，人怀政卷舒。
宦游三釜计，臭味一编书。
此道傥同趣，何曾有别欤。

东嘉老先生，文字继坡谷。
治饶如京兆，三王岂其族。
政成无一事，澹若处幽独。
追踪古循吏，清浄非碌碌。
每以坐啸余，时出阳春曲。
风流化邦人，吟咏成国俗。
乙酉秋七月，天地正炎燠。
有诏帅夔门，引道不淹宿。
境内闻公行，仓皇守牙纛。
攀辕人填咽，遮道车击毂。
已去复挽回，出入成重复。
桥断蜂腰分，巷拥鱼鳞矗。
竟从间道去，复许谁追逐。
子母若弟昆，相顾皆嚬蹙。
吾父既往矣，畴能继英躅。
孟尝附商船，千古垂简牍。
偷席广文毡，使者为标目。
去思闻九重，盛事传西蜀。
先生美无度，推诚置人腹。
画图照人间，斯民记恩育。

渊明在彭泽，到任八十日。
虽营三径资，未获公田秫。
珍重千金腰，不为督邮折。
拂衣赋归来，何异自投劾。
我生本樗散，山林久蟠蛰。
虽非渊明俦，颇亦慕幽迹。
偶然得一第，遂窃升斗秩。
未书蓝田考，已捧锦溪檄。
荒县饶逋负，催科费鞭抶。
彊颜簿领间，忽复弥数月。
心焉愧渊明，俯首三叹息。
番江何时还，哦松聊自适。

都城西头二月尾，湖水平堤縠纹起。
南北山光罨画中，浅深草色裙腰里。
群仙领客泛艅艎，黄帽劈波惊𫚢鲤。
中流剧谈闻两岸，阖坐题诗动盈纸。
如渑自足醉朋从，余沥犹能霑走史。
当年曲水迹已陈，此日渼陂欢莫拟。
蹇予小疾独不至，诗伯索诗殊未已。
笔已老矣何能为，但诵西湖比西子。

涉海神仙夸蓬莱，登陆胜地称天台。
天台枕海连四明，万峰千岭相萦回。
赤城绣出绮霞色，瀑布界破瑶山青。
神仙居处寸步有，游人白日迷杳冥。
剡溪昔年有二客，五月此山同采摘。
只知采采不盈筐，不觉行行失归陌。
龟肠蝉腹忽鸣饥，倾壶进食欲令谁。
山桃一颗垂林畔，共食歘然肌骨换。
下山得水涧石中，以手饮之还濯盥。
又见芜菁出山腰，一杯圆转中流漂。
二人相顾却相谓，此地去人应不遥。
过溪水深四尺许，又度一山逢二女。
韶颜艳色世所无，南国东邻何足数。
笑唤刘晨阮肇名，相识浑如旧有情。
问郎若个来何晚，遂即殷勤相奉迎。
入户幔帷殊不恶，错落珍珠与璎珞。
只将左右几青衣，也胜人间夸绰约。
逡巡进脯饭胡麻，琼杯片片斟流霞。
不知仙客来何处，各把宫桃庆女家。
歌吹嘈嘈张内乐，颜色有欢情有乐。
金鸦飞入向虞渊，客散虚堂掩帘箔。
夜深各拥一仙娥，泛泛鸳鸯在绿波。
和鸣乍自秦箫起，行雨初从楚梦过。
瞥然一留因半载，天气常如三月在。
百鸟哀鸣不可闻，感此茫茫愁似海。
俗缘未断身未轻，思归日有求归声。
更招女伴作离乐，共写深衷无限诚。
曲终一出山中洞，万里云烟空目送。
归来不见去时人，寂寞惊魂若春梦。
子孙虽在不相知，欲寻旧路已多歧。
棋迷柯岭难重见，花失桃源空自悲。
风流云散令人惜，至今犹唱阮郎归。

间关穿木杪，诘屈转山腰。
自昔形清梦，于今到紫霄。
容仪粲冰雪，环珮响琼瑶。
安得顾吴手，凭渠图素绡。

起家从吏役，宁为食无鱼。
游乐废山泽，怀归畏简书。
文章簿领外，风采折腰余。
卧辙从兹始，为谋未觉疏。

蓝田松下日栖迟，不比韩公作记时。
鹢首千行攀别泪，牛腰几轴送行诗。
我无楚尾歌来暮，君有齐民颂去思。
自是中年多作恶，可堪烟雨话分离。

西山仍复踞西台，石迳嵚崎此日开。
竹杖相邀七八客，芳樽时釂两三杯。
瀑悬岩腹如飞雨，石转山腰若隠雷。
敬侍慈颜供一笑，陂陀坐稳兴悠哉。

翦水轻花着地消，弱肌无力倚风飘。
欲知回旋空中舞，恰似杨家静婉腰。

车驰卒奔风雨过，粉白黛绿春事妍。
裙腰政佳酒仍美，那复有路到愁边。

漱玉亭边百尺桥，游人平步玉虹腰。
凭栏下瞰清渊底，秋水无尘浸碧霄。

先生万事不挂眼，独向秋丛餐落英。
未省折腰营五斗，悬知今日有渊明。

轻阴疏雨帝城西，目断裙腰绿正齐。
处处春风围绣幕，行云莫与湿障泥。

担头蜀货无锱铢，两笼只载先君书。
但知不败乃翁事，报与不报君何须。
渥洼一日新生驹，黄金羁勒安用渠。
西风千里饱刍秣，养此汗血倾京都。
我营北山瓜芋区，君来饮水同饭蔬。
明朝笑出白云去，我恐尘土粘君须。
就中行李愁僮奴，一束诗稿牛腰粗。
是诚痴绝天下无，此子费子西归图。

伯仲天下士，惯识山中饥。
几年食君粟，一饭书百匙。
谓此真饱否，此饱谁安之。
伯氏昔在京，饭瘦崖书肥。
至今方舟上，儿啼妇褰衣。
仲氏亦远来，裹粮复能几。
卖金买书册，仆夫辍晨炊。
安能问饥饱，自信了不疑。
岁晚盍行道，西风颇劝归。
大贤事业定，试学摩腰围。

已办香山铁石心，未妨富贵日侵寻。
荔枝黄压腰围重，琥珀红添盏晕深。
鸾镜黛眉无此画，雁行银甲有余音。
剩呼歌舞为君寿，道眼何曾外物侵。

艰难当不减腰围，过尽瞿塘几夕晖。
万里江山劳疾置，一番书札枉亲挥。
尘埃好却西风扇，行李仍从北道归。
底处最关天下事，秋来马不龁民肥。

十载江湖上，三从北阙归。
宫花欹帽侧，玉带重腰围。
属客黄金尽，凌空宝墨飞。
夜堂灯火冷，犹下读书帏。

我自吴头楚尾来，射工一见故相猜。
文书已作牛腰束，阊阖仍须燕尾开。
江近危楼才咫尺，眼悬落日殆千回。
名成莫讶归来早，要学峨嵋翠作堆。

便催绛帐入王扉，肯落先公第二机。
一鹗未尝凭荐口，诸生今始识抠衣。
宽如北海何妨醉，清似西湖不解肥。
但得家声振金玉，万钉何必问腰围。

酌君以乌程若下之酒，赠君以鲁山于𫇭之声。
酒以惜在原兄弟之别，歌以见爱民父母之情。
大江襟喉城铁瓮，万旅连营地势重。
天弧北射扫欃枪，云阳健令时方用。
从官四十腰铜章，莱衣弄孙娱高堂。
未妨朿湿先驭吏，立去败群如牧羊。
茧丝保障优租赋，瓯窭污邪饱禾黍。
冠盖使客应荐贤，不日姓名彻当宁。
索别作恶殊匆匆，呻吟病卧号秋蛩。
松竹读书得新句，缄题数寄北来鸿。

君不见冯公之岭摩苍天，危梁峻坂相属联。
樵夫跬步不得上，仰视悬石势欲颠。
下有飞泉泻鸣瀑，舂撞嵓窦汇山麓。
飞流溅沫冰雪寒，萝茑荒林猿狖伏。
傍穿鸟道人踪绝，怪石虎踞苍崖裂。
扪参历井路屈盘，九折羊肠车轴折。
如何年少远游子，担簦蹑𪨗来过此。
或欲挟策干君王，亦有辞家远从仕。
马痡仆倦栖茅屋，夜汲岩泉燃楚竹。
赐璧封侯事渺茫，涂穷未免阮生哭。
遐想太古开辟初，地隔东瓯擅一隅。
山腰凿石自何代，要令海宇同车书。
不知冯公亦何者，姓名宛与兹山俱。
我行适当三伏间，霪霖积潦行路难。
家住太湖三万顷，烟波回想洞庭山。

白雪人谁和，朱弦世所轻。
薄才惭吐凤，豪气欲骑鲸。
岂有江山助，应无风雨惊。
雕龙宁可学，刻鹄叹无成。
韵险元非絮，词新敢效颦。
何如一杯水，难比五言城。
七步才空敏，千言敌必勍。
固羞鹤膝病，莫继凤雏清。
徒溢牛腰轴，谁题雁塔名。
清新希庾信，巧律漫阴铿。
鸟过言难补，鱼劳尾自頳。
只忧生白发，有志抚青萍。
伯乐方知骏，锺期善听声。
敢将呕心作，试就屑谈评。

恰恰鶑簧百啭齐，提壶仍劝醉芳蹊。
曲尘弄日腰肢弱，翠黛凝颦眉妩低。
泉石似寻天竺寺，渔舟引入武陵溪。
少年簇马观游女，勒住金衔不放嘶。

元晏先生病久妨，经旬未省下禅床。
瞿昙善说空华喻，张湛新传损读方。
对客不须分眼白，爱官宁复羡腰黄。
会逢妙解金篦术，渐恐封疆限醉乡。

曾酌孤山园里梅，至今魂梦忆花开。
纤腰冷逼江烟瘦，素脸全疑晓雪催。
南国相逢心恅愺，西湖遥想月徘徊。
惜无妙语酬佳丽，赖有诗仙凤阙来。

翠阴丛竹转山腰，忽听一声婆餠焦。
想见故园春社近，杏花消息雨连朝。

小雨纤纤未肯晴，归程犹趁欲宵征。
潮来江浦绿如染，云抹山腰练许横。

生憎词客并诗客，只解悲秋不爱秋。
玉作花肌娇不柰，金妆宝靥笑无休。
桂香夜夜薰罗袖，蕣彩朝朝艳醉眸。
脱尽画桥千尺柳，舞腰如束更风流。

下得腰舆倚瘦藜，闲将病骨照清陂。
三王故苑风流处，二月游人烂漫时。
此日鬓边应笑我，过来胸次却关谁。
一年两度西城去，独自宫园赋小诗。

髯滕笔力万钧强，少日诗声远擅场。
身着青衫头半白，腰悬铜印绶仍黄。
鱼来俞市鲜无数，酒满龙渊乐讵央。
若许为氓仁政里，一廛烟水受渔郎。

腰肢可爱红娘子，面目无情黑老婆。
世上但知怜少艾，双双飞舞奈渠何。

烛灺灯枯夜漏残，眼眵腰折吻声干。
上床一觉江南梦，放艇高歌七里滩。

萦纡白道转城腰，寂寞垂杨倚画桡。
独自练光亭上坐，净慈烟雨看长桥。

学道或五穷，谈兵有三顾。
人情市门朝，世态狙公暮。
坐令直躬人，稍作折腰步。
侯郎器如此，可使终不遇。
奇文镂周鼎，妙质反商辂。
忽辞鲁诸生，去学汉都护。
应怜世高低，强逐时好恶。
卞璞献逾三，颜瓢空已屡。
回看枝木冠，叹息半生误。
一朝着戎服，万里志横骛。
汉庭多巨公，文武且千数。
胡为沧海头，有抱不往诉。
投暗枉明玑，发蒙劳善喻。
光芒隘蓬荜，黼黻满缣素。
鹏扶会高举，蜩翼安足附。
似闻资水涯，已有鹤书赴。

堆案牛腰万轴，消磨不尽诗情。
定应是我辈语，掷地当作金声。

凄凉怕折腰，彼盖村夫子。
谁能九层台，不用累土起。
旌旗野色中，钲鼓霜风里。
古来丈夫事，勿叹百僚底。

归州女儿双髻丫，手提酒瓶头戴花。
左手持杯右手泻，滩头劝客争邀遮。
滩头一船百夫挽，欲上未上头捽沙。
呼声半竭力欲尽，粟米一釂胜流霞。
腰间五钱岂足惜，钏中十指如春芽。
颜行属目百丈纵，三老发怒双槌挝。
頩然相顾各分散，顷刻捩柂如轻槎。
君不见世间勇怯皆如许，意根一断前无御。
多少功名盖世人，一点依违笑千古。

吾家里曲修家木，叶如海桐实如谷。
闻名谓是金作丸，见面恍惊珠夺目。
直将甘软换严酸，坐使筠笼荐金屋。
越山五月垂垂雨，鼎实无声渠甚武。
雕盘供蜜渍中干，犀箸下盐苏齿楚。
蔗糖煎实茗煎仁，枯腊犹堪诧儿女。
棱梅一种腰如束，岁岁年年官所录。
城中贵买谁得知，城外贱科人自哭。
君不见泸戎荔子翠眉须，从来尤物非人福。

寿相背三甲，暮龄腰十围。
自陪初伏饮，竟作百年违。
楚泽秋初动，洪都梦已非。
向来千骑拥，凄恻片帆归。

舣棹秦淮日，中秋万客船。
水门高夹岸，河道曲通廛。
港对青林直，洲横皓鹭鲜。
会怜桃渡檝，离惜柳亭鞭。
木志婵娟墓，香埋睥睨颠。
赏心飞观出，旌德旧题镌。
沙白寒笼月，波清暝宿烟。
酒家知是否，商妇唱依然。
儿病留三月，身闲近半年。
游山情亹亹，吊古笔翩翩。
寺觅清凉邃，堂窥德庆悬。
雉墉寻古址，虎踞出层巅。
处峻生堪戮，袁刘死合甄。
山腰舟万竹，峰顶上千川。
楚甸前开辟，吴山后接连。
似垣环泰一，如阵拥中权。
江触崖根转，潮冲石角旋。
莫愁迷系艇，王濬罢扬旃。
离殿逃唐暑，精蓝变竺干。
虽知悲李主，未免佞金仙。
兑野情方倦，春墟兴已遄。
门经白下过，沟傍冶亭沿。
旧驿分携处，新园欲饯边。
路趋锺阜近，人畏谷灵专。
轩冕吾无欲，文移汝勿儇。
半山悲故相，晚岁悦空诠。
零落逢诗板，荒寒见采椽。
骑馿当独往，挟册想深研。
僧刻前朝诏，农耕遶舍田。
争堆犹在眼，说字已成筌。
后嶂当胸阔，中峰覆顶圆。
披山安万柱，聚衲演三元。
突兀留髠塔，炜煌志老筵。
齐梁陈继踵，刀尺拂随肩。
木末幽轩缀，云间小径穿。
定林庵莽苍，功德水潺湲。
洗砚池涵月，栽松干拂天。
摇摇支败屋，草草订遗篇。
坛祀阳郊僣，岩居少海偏。
未穷山背屐，已迫日西鞯。
朔易需明旦，周遭了胜缘。
鸡笼残兀兀，玄武断涓涓。
阅士常于此，倾城每往焉。
因高营玉帐，就下列金鋋。
忆昨南朝盛，开湖后苑妍。
泛舟崇䜩席，应诏想英躔。
牲酒丛祠渎，香灯佛屋虔。
草堂钟呗肃，兰籍鼓箫阗。
蒋尉官为帝，周儒宅化禅。
神兵功易诳，俗驾耻难湔。
南陌开朱阙，三桥跨碧涟。
观台夸凤翥，讲席伟牛牵。
李白愁难解，萧延蔽莫蠲。
浮云迷帝所，花雨眩胡袄。
朱雀波声小，乌衣草色蔫。
讵询华屋础，谁见大航舷。
郁郁长干迥，岧岧崒堵骞。
芳峦青宛宛，香迳绿芊芊。
秀水横塘外，平池曲槛前。
一春来士女，千两拥辎𫐌。
郭内清溪好，州东旧迹传。
名园花隠映，甲第锦蝉联。
门巷喧车马，楼台沸管弦。
若非江令出，即是褚公还。
绮院摧荒圃，瑶池逗浅溅。
空余杨袅袅，时有芰娟娟。
新阁虚堪爱，危桥净可怜。
花残思战栅，神遇想灵渊。
步月逢娇魄，弹霜引腻咽。
金簪花恍惚，银碗意微绵。
复有陈宫井，深依北垒堧。
哀声啼断绠，辱色玷清泉。
栏石文虽暗，亭碑义更宣。
桐雕疑陨黛，花坠忆飘钿。
狎客谣琼树，姀嫔踏宝莲。
自矜鱼目比，宁悟鹊毛填。
珠玉施窗带，沉檀制屋櫋。
鬼工三阁就，神器一朝捐。
证圣无存瓦，台城绝断砖。
永为前鉴渴，长使后车悛。
右转遵琳馆，西郛记冶埏。
谁知黄土贵，下有玉人眠。
事变明高节，时艰别巨贤。
光华三卞死，磊落一门全。
俗爱风流久，人无操行坚。
忠肝甘虎口，孝骨委蛟涎。
子岫王公竁，寅冈将相阡。
麒麟纷杂遝，翁仲蔼蹁跹。
独美斯邱石，堪同信史编。
六朝多胜槩，孤冢孰争先。
我有耽幽癖，家无买墅钱。
随身凭拄杖，系脚赖行缠。
此地闻畴素，陪京冠幅员。
孙刘同相宅，王谢迭扶邅。
今岁知何幸，兹来得所便。
侵星赍糗饵，借力荷舆箯。
吟笑髭频断，登临颈屡延。
山川穷表里，善恶究芗膻。
愧匪诗三百，空成字一千。
更须无党注，还与郑玄笺。

山腰万竹閟清寒，上彻山头望始宽。
州渚东西分线路，台城表里见毫端。
青开淮甸天空阔，紫覆锺山气郁盘。
城下秋江来万里，独能伸手障狂澜。

山腰宿雾远模糊，水面柔云近有无。
青女妆成连夜粉，鲛人啼尽一川珠。
阳光稍稍褰层箔，春色徐徐展画图。
试向东风揩病目，驾天青浪麦平铺。

长腰如玉稳如金，千里西城待一霖。
忧国元戎真沥血，还家倦客更关心。
卧听檐吹长疑滴，起看江云只愿阴。
但得街头官酒贱，速呼毛郑与同吟。

留住东风一荚蓂，伴他南极老人星。
暂栖鸾凤官无小，晚插貂蝉梦自灵。
五十买臣多富贵，八千庄叟定年龄。
腰间六印都如斗，依旧双髦帖鬓青。

庭前黄耳卧花栏，瘦胁长腰骏尾团。
壁上朱弓双鹊面，寂寥终日两相看。

雪拥山腰洞口，春回楚尾吴头。
欲问闽天何处，明朝岭水南流。

既有阳春曲，那无白雪谣。
连天飞不断，着地煖还销。
未掩高人户，难齐衲子腰。
稍开银世界，渐长玉枝条。
兴尽愁烟艇，行迷认野桥。
酒肠浑欲冻，吟笔为谁摇。
残腊成三白，余寒又一朝。
香随梅蘂落，轻伴柳花飘。
神女羞捐佩，鲛人敢献绡。
东皇应好事，避舍亦相饶。

我行得佳友，胜日寻名山。
春山既妍秀，清溪亦潺湲。
行行造禅扉，小憩腰脚顽。
穷探意未已，理策重跻攀。
入谷翳蒙密，俯涧随泓湾。
谁将百尺绡，挂此长林间。
雄声殷地厚，洪源泻天悭。
伟哉奇特观，偿此一日闲。
所恨境过清，悄怆暮当还。
顾步三叹息，人生何苦艰。

端居感时序，驾言谁适从。
聊携二三子，杖屦此日同。
悠哉素心人，宴坐空岩中。
真成三秋别，梦想情何穷。
行行陟崇冈，引脰希高风。
忽然两相值，俯仰迷西东。
鳣堂偶休闲，鸡黍聊从容。
不辞腰脚劳，共上西南峰。
佩萸笑长房，把菊追陶公。
遐观众山迥，一酌千虑融。
兴罢复来归，杳霭秋堂空。
窥樽讫余沥，倚阁闻踈锺。
主人意未阑，骊驹勿匆匆。

抱病守穷庐，闭户常罕出。
坐见春气深，清阴昼蒙密。
今朝积雨过，淑景回煦律。
不有尘外踪，何由散愁寂。
行行整巾屦，散漫委书帙。
野径自萦纡，前峰但崷崒。
婆娑茂树下，左右寒流汩。
乱石翳苍根，于焉憩腰膝。
追游固才彦，逢遇亦奇逸。
招邀愧深情，晤言永兹日。
君有尊中物，我进沂上瑟。
日夕不得留，余欢未云毕。

先生人物魏晋间，题诗便欲倾天悭。
向来无地识眉宇，今日天遣窥波澜。
平生尚友陶彭泽，未肯轻为折腰客。
胸中合处不作难，霜下风姿自奇特。
小儒阅阀金匮书，不滞周南滞海隅。
枌榆连阴一见晚，何当挽袖凌空虚。

路逢个老翁，自负柴一束。
乌巾插在腰，背手牵黄犊。
借问何处居，指点破茅屋。
午鸡啼短墙，麦饭方炊熟。

昨日一尺雪，今朝十分晴。
杲日上积雪，光若虹气升。
江平镜新磨，地迥玉琢成。
赭山有令色，令我白眼青。
借马屋东家，唤客踏层冰。
冒貂挟裘茸，石路五里平。
竹树纷掩冉，珠幢间霓旌。
野僧不惯客，仓皇门前迎。
屋古少完壁，堂虚有危登。
石上迹宛宛，山腰塔亭亭。
劫火偶不烧，百年费支撑。
我有一尊酒，高处得细倾。
谅非无事饮，忧国空含情。
长歌眇寥廓，归路已戴星。

去年过浯溪，王事有期程。
夜半度湘水，但见天上星。
平生中兴碑，梦入紫翠屏。
已办北归时，十日穷攀登。
今朝复何朝，忽此短轴横。
历历眼中见，湘山无数青。
白云著山腰，楼阁秋气明。
便欲扶短策，下濯沧浪缨。
主人山水仙，妙处心自评。
元顺骨已冷，千载交盖倾。
赏音寄幅纸，益见忠孝情。
题诗疥公画，托我不朽名。

象龙唤不应，竹龙起行雨。
联绵十车辐，伊轧百舟橹。
转此大法轮，救汝旱岁苦。
横江锁巨石，溅瀑叠城鼓。
神机日夜运，甘泽高下普。
老农用不知，瞬息了千亩。
抱孙带黄犊，但看翠浪舞。
余波及井臼，舂玉饮酡乳。
江吴夸七蹋，足茧腰背偻。
此乐殊未知，吾归当教汝。

五月问修途，今日一百里。
莫投彭泽县，愧此邑中士。
古观官道傍，借榻暂少憩。
折腰向道士，乞我五斗米。
聊为奴仆饭，明日更早起。

夜半雨鸣廊，晨起雪暗空。
不减腊月寒，故作昨日风。
融银拥山腰，飞花满裘茸。
办此了不难，咳唾烦天工。
纤纤园中花，一夕无光容。
凛凛庭下松，巍然两苍龙。

平生交游中，此士故耐久。
不折为米腰，颇袖斲轮手。
卜居并东郭，草草宫一亩。
日课种树书，笺题遍窗牖。
花草当姬妾，松竹是朋友。
上堂娱偏亲，家饭随野蔌。
客至即举诗，兴来亦沽酒。
清溪遶屋角，高木老未朽。
翻翻荷见背，戢戢鱼骈首。
幽观天所藏，胜践我独后。
不因南轩君，兹游几时有。
为君便买邻，溪南好冈阜。
我喜君亦狂，呼儿挈尊卣。
一洒尘埃胸，快若苗去莠。
夜凉佳月出，人影散箕斗。
恨我当先归，君能小留否。

世事风经两过，此身遇坎乘流。
折腰不为五斗，辙环或遍九州。

天公有意不作难，一雨千里须臾间。
但得湖南今岁熟，我亦腰镰归故山。

达磨九年面壁，二祖立雪齐腰。
三人证龟成鳖，一块顽铜钝铁。

折腰为米本忧贫，流落天南瘴海滨。
千里云山空别恨，十年萍梗可伤神。
拊膺但觉丹心壮，览镜那堪白发新。
归去恩深知感激，只惭无德愧斯民。

腰镰声相呼，十百南亩获。
妇持黍浆馈，幼稚走雀跃。
辛勤既百为，幸此岁不恶。
王租敢不供，大室趣逋约。
虽云粒米多，未办了升龠。
姑宽目前饥，讵有卒岁乐。
乐岁尚尔为，一歉更何托。
书生独多忧，何以救民瘼。

虾蟆嚎沫为科斗，蜾裸衔虫化细腰。
蠹穴荒陂有多少，乾风湿雨各飞跳。

燕然山北大单于，汉家皇帝与玺书。
持书大夫腰金鱼，飞龙借马出国都。
胡沙九月草已枯，草上霜花如五铢。
白裘貂帽著不暖，莽莽黄尘车款款。
野庐边月出陇来，风静天遥雁声短。
闻到罽庭尤若寒，译言揉耳不讥弹。
公于是时已观礼，踏雪再拜辞可汗。

莫登楼，脚力虽健劳双眸，下见纷纷马与牛。
马矜鞍辔牛服辀，露台歌吹声不休。
腰鼓百面红臂褠，先打六幺后梁州。
棚帘夹道多夭柔，鲜衣壮仆狞髭虬。
宝挝呵叱倚王侯，夸妍鬭艳目已偷。
天寒酒醺谁尔侜，倚楹心往形独留，有此光景无能游。
粉署深沉空翠帱，青绫被冷风飕飕。
怀抱既如此，何须望楼头。

从他舞姝笑我老，笑终是喜不是恶。
固胜兔子固胜鹤，四蹄扑握长啄啄。
任看色与月光混，只欲走飞情意薄。
拘之以笼縻以索，必不似纤腰夸绰约。
主人既贤豪，能使宾客乐。
便归膏面染髭须，从今宴会应频数。

秋江渺然生寒潮，北风吹帆上青霄。
旗脚舒舒战红鬣，旗心闪闪交皂雕。
樯下健儿发金铙，屋上鸾僮鸣紫箫。
岸傍舟人望且拜，溪口直入当高谯。
正闻鼓角波动摇，齐山舞翠挹岧峣。
郭西猛虎夜莫入，太守号令如怒飚。
长戈桩尔喉，长刀断尔腰。
牙兵将吏无敢嚣，新威烈烈野火烧。

日本大刀色青荧，鱼皮帖欛沙点星。
东胡腰鞘过沧海，舶帆落越栖湾汀。
卖珠入市尽明月，解绦换酒琉璃缾。
当垆重货不重宝，满贯穿铜去求好。
会稽上吏新得名，始将传玩恨不早。
归来天禄示朋游，光芒曾射扶桑岛。
坐中烛明魑魅遁，吕虔不见王祥老。
古者文事必武备，今人褒衣何足道。
干将太阿世上无，拂拭共观休懊恼。

箭头破贼弃不为，笔端射策取桂枝。
殿前脱袍改旧色，庭下折腰甘去时。
历阳郡小太守好，督邮官闲众吏嬉。
江边竹园啼竹鸡，竹里种花春过迟。
东望望夫云脚垂，烟雨隔岸风樯欹。
湿雁不起沙上嘶，君思历乱如盎丝。

持归汉省青绫被，去看吴都白马潮。
叠鼓渡江寒浪伏，鸣铙入境野云飘。
鱼穿杨柳夸鲜脍，人采芙蓉学细腰。
家有二槐为太守，弟兄谁似李文饶。

三峡蛮溪上，千山楚俗兼。
妇人樵入市，官井货专盐。
魑魅或为患，猕猴常可嫌。
君能厚风化，男子使腰镰。

我居城东隅，地僻车马少。
忽闻大尹来，僮仆若惊鸟。
入门且坐笑，丰颊光皎皎。
问我餐若何，依旧抱糜𪎊。
问我诗若何，亦未离缠绕。
我庭有蔾苋，不堪秣腰袅。
我壶无醪醴，不能犒介绍。
乃喜百事稀，来此与世矫。
固非傲不往，心实厌扰扰。

山腰古石楼，杳蔼石梯上。
低窥岩际树，对见龛中像。
檐中嵩云飞，槛逼伊湍响。
同游已零落，岁月成俯仰。

石鼓作自周宣王，宣王发愤搜岐阳。
我车我马攻既良，射夫其同弓矢张。
舫舟又渔𫚋𫚈鲂，何以贯之维柳杨。
从官执笔言成章，书在鼓腰镌刻臧。
历秦汉魏下及唐，无人着眼来形相。
村童戏坐老死丧，世复一世如鸟翔。
唯闻元和韩侍郎，始得纸本歌且详。
欲以毡苞归上庠，大官媕阿𫘞肯将。
传至我朝一鼓亡，九鼓缺剥文失行。
近人偶见安碓床，亡鼓作臼刳中央。
心喜遗篆犹在傍，以臼易臼庸何伤。
以石补空恐舂梁，神物会合居一方。
雷氏有子胡而长，日模月仿志暮强。
聚完辨舛经星霜，四百六十飞凤皇。
书成大轴绿锦装，偏斜曲直筋肯藏。
携之谒我巧趋跄，我无别识心徬徨。
虽与乃父非故乡，少与乃父同杯觞。
老向太学鬓已苍，乐子好古亲缣箱。
谁能千载师史仓，勤此冷淡何肝肠。
而今祭酒裨圣皇，五经新石立两廊。
我欲效韩非痴狂，载致出关无所障。
至宝宜列孔子堂，固胜朽版堆屋墙。
然须雷生往度量，登车裹护今相当。
诚非急务烦纪纲，太平得有朝廷光。
山水大字辇已尝，于此岂不同秕糠。
海隅异兽乘舟航，连日道路费刍粮。
又与兹器殊柔刚，感慨作诗聊激昂。
愿因谏疏投皂囊，夜观奎壁正吐芒。
天有河鼓亦焜煌，持比负鼎干成汤。

三尺没腰雪，京华频岁无。
高低相掩覆，窍隙似封糊。
帖缺都迷丑，增妍不问枯。
因时混贫富，遇物得圆觚。
眩目曾何数，流风不可图。
冥冥山雾合，浩浩海云铺。
未觉花飞叶，先看霰集珠。
落机裁扇素，猎野割肤腴。
粲尔娥奔月，皤然叟赴酺。
薄才今揣称，小巧愧非夫。

新晴殿合晓，初日雾烟中。
柳重宫腰弱，花肥粉颊丰。
渥恩君自厚，藜藿我才充。
草木欣欣发，谁知造化功。

紫微垣里月光飞，玉佩腰间正陆离。
天上去来知几日，蟠桃结子是归时。

南方小儿才读书，往往得官呵路衢。
君今五十始作掾，手板青袍非壮图。
况来桐汭水上城，折腰强颜休叹吁。
城西古祠能致雨，岁不有旱民无逋。
民乐未央君可娱，旧俗不与吾乡殊。

子厚论锺乳，要若鹅翎筒。
安取啖枣栗，谓相出山东。
所产有所美，慎勿凭村僮。
公问我饵药，石臼将使砻。
我饵乃藤根，得方非仓公。
曾闻李习之，其品今颇同。
此物俗为贱，不入贵品中。
吾妻希孟光，自舂供梁鸿。
荏苒岁月久，颜丹听益聪。
虽能气血盛，不疗贫病攻。
何如面黧黑，腰金明光宫。
亦莫如学钓，缗钩悬香䓖。
但知烟水乐，宁计身瘠丰。
我生无快意，岂异抱笃癃。
公乎忽我求，略辨雌与雄。
雄赤而雌白，由来不同功。
沙合固切似，朋好殊未穷。
长年苟不遇，笑杀渭上翁。

知君友竹君，宁使食无肉。
更哦脯笋诗，句妙骚可仆。
南公鲑菜伧父齑，嗜好自尔元非痴。
君但将从力啖此，大胜折腰乡里儿。

东风扫积阴，残雨不敢漂。
坏云裂裳帛，倒挂磴岭腰。
鸟影不作暝，夕阳明山椒。
安得上上头，风露永清宵。

晴色与春违，香红不余漂。
出郭纵远目，草长麦齐腰。
诗来慰幽独，吮讽芬兰椒。
招月作三益，庶用娱中宵。

书生叹漂流，卜筑定何日。
折腰为斗升，问舍羡九一。
诸公有好事，往往遂所乞。
悬知许黔突，当复念容膝。

书肘讵容掣，筝柱不可胶。
付事多其防，职业自寂寥。
颇思圆机士，细苛举纲条。
宰邑古难之，茹苦耐煎熬。
百抑不一扬，推波益惊涛。
由来法愈密，祇为下所操。
一饥驱我出，铜墨强折腰。
捩翅著笼中，侧睨鹏冲霄。
平生有知己，持橐贰铨曹。
君来定倒屣，道我不自聊。
愿推变通术，雾雨均枯焦。
而况代舍旧，肯惜引手劳。

禄位据极品，勋业垂不磨。
出从白马肥，家有黄金多。
世间贵富者，才德乃莫过。
骨相审自知，瓮盎哀骀他。
一昔读书史，志空慕丘轲。
矻矻章句乐，所趣不及他。
日月倏迁谢，如此定命何。
知己初不无，腰金鸣玉珂。
一旦逝水去，匪斧嗟不柯。
揆材既樗栎，揣分合涧薖。
旌翻火驰余，但有双鬓皤。
迨今要勇往，灌园仍养疴。
石女自无儿，古井那解波。
西湖佳风烟，久矣办一蓑。

涛波襄陵尚霖雨，龙伯不省田家苦。
官中出镪瘗流尸，内地之民无宅土。
京邑本根枝外邦，渠侬枵虚闯官仓。
流亡可饱骨可肉，县官仁爱吏慈祥。
古来畏天灾无小，迄令百颦余一笑。
阳愆阴伏谁致此，共说群𪫺投有昊。
一昨雩祷饭不荤，神祠佛屋香炷氲。
霓望朝昏耐跼蹐，风传真赝长纷纭。
我归得同郡人乐，愍农喜雨收奇作。
想摩鲸牙凌浩荡，更穿月胁翔辽邈。
吾邦不熟农告功，溜匙云子行沾侬。
小儿解谢倩人诮，搜镌径欲分吾穷。
乃公拙无尺一召，他日当归有先兆。
耕先耘后计未失，谁谓山林迹如扫。
世人二五不知十，赴争夺场不遗力。
分表营营竟何补，截趾适屦山藏泽。
黄堂诗老民所天，秋来衢路有醉眠。
乐职未赋吾歉然，人言此笔须臞仙。
小草可录寸有长，会从之游据胡床。
蜂腰鹤膝容探汤，借儿茹胾升公堂。

二年俛眉簿书俗，分无足音到空谷。
赵侯缥缈尘外人，肯舣归舟问幽独。
冰壶炯炯当九秋，岩电熠熠悬双目。
小家樽俎解咄嗟，卷褥或能营酒肉。
从容不待投辖留，坐来屡跋铜盘烛。
酒酣辞锋不受触，脱手诗成惊破竹。
雄才伟论两超绝，磊嵬大称此腰腹。
定多欬唾到银笔，自可风标藏画轴。
别去日月讵几余，丰悴真成手翻覆。
慈乌绝哺心糜碎，脊令断行泪陆续。
化儿与人底异情，念君胡宁耐荼毒。
诗肠祇作饥雷吼，谭舌未免穷涂哭。
肉割鹭股竟何补，书凭雁翼惭虚辱。
退之方急一箪食，少陵徒思万间屋。
语追竞病代舍宽，王将军家禄千斛。
奋蜚行矣君有待，否泰更之吾已熟。
岂容步仞局赤骥，会见青冥上黄鹄。
奉川之汪乖崖上，有粟如阜金如粟。
载宽县籍偿丁算，长与饥民共年谷。
一牛鸣地监河侯，盍令颜阖能𫗴粥。

世传秀句我既不能如唐王维，民依慈母亦复不能如汉杜诗。
一官彊颜窃温饱，粗免庚癸形廋辞。
分从村歌趁社鼓，厌见翻云覆手雨。
橐中仅办买山钱，径当拂衣践此语。
三子表表吾眼中，趣操肯复衰朽同。
辞坛崭然推大手，官业行矣收隽功。
老夫老矣暇他恤，灌园之隙要治疾。
折腰曳裾今痛定，端知缩鳖取卒律。
谁能违性誉所天，俛眉屏息前乞怜。
回思一挽间千托，带索弹琴有余乐。

君家开宴为酴醾，竹声裂石弦辊雷。
我家芍药继如许，如解商量先后开。
深红妍白各媚妩，琼肌玉骨无纤埃。
日高未觉睡态足，风定亦送龙香来。
素艳压架頩欲雨，妆面卧丛羞未抬。
邢娥微服屏粉黛，众女望影惭莫陪。
真妃娇泥午酒困，红潮作晕回香腮。
春到陋邑好花少，郁郁高柳间古槐。
浓李浅桃不入眼，菖条杏叶何有哉。
喜如足音赏魏紫，愁寄驿使邀江梅。
残春索寞风絮乱，有此二物生庭隈。
维扬金腰可伯仲，闽南素馨但舆台。
倚烟娉盈复妖嫮，等闲力挽春光回。
东皇有情花有意，似欲我辈倒玉罍。
君家赏花我方病，忆花有恨空成堆。
我家花开病适愈，对花发兴知难裁。
簿领困人日作恶，玉山猛判花前颓。
及今乐事须秉烛，风狂雨横谁能猜。

公诗见压楚服随，孤军慑怯逢荆尸。
将坛已办降旗送，顾乃借重如等夷。
文工武习知余事，腰箭臂弓聊寓意。
仆姑不作饿鸱鸣，策策鲛人珠迸泪。
巧匠血指非意及，微恙未须汤熨治。
蟹螯置把蛇卧影，生世多才古为累。
谁家酒好花打围，今日人闲柳生臂。
不妨恶客著坐隅，身则独醒心解醉。

从君只比羊胛熟，得诗已可牛腰束。
谁言此老四壁立，襞积锦绣罗群玉。
晨兴讽诵暮编缀，未觉饥雷隠枵腹。
我生嗜学类贪夫，婪酣欲诉南山竹。
诗人到眼辄自慰，句法得君今意足。
向来玄钥笑谈启，大胜几年膏火读。
骎骎警我欲川增，前之汗漫今边幅。
颇嗟诗客千钧笔，不博长安一囊粟。
人不求君君不即，高卧穷乡数椽屋。
苦无好事问奇字，寂寞寒庖供苜蓿。
长篇短韵写不平，日使贫交得骊目。
握瑜不价自应尔，有底汲汲须圆曲。
我有鸱夷系短辕，持浇胸中三万轴。
尚恨不作多田翁，秔糯分君岁千斛。

南宫严严各分房，过眼千牍春昼长。
戛戛百楛收一良，主司黍累作低昂。
黄道湛碧谁为章，胡郎笔势傲长杨。
掉臂旧升贾马堂，自读君文此心降。
看写帝伯仍皇王，诸公盥诵颜为庄。
射策便近天子光，一鸣坐喑千驷行。
腾陵绝涧略不妨，我昔涂抹策寒荒。
囊笔亦解趋东廊，一官蹭蹬鬓颔霜。
桑榆聊乐师陈黄，逐逐一饱随工商。
才无它奇堪斗量，放君绿鬓便银黄。
功名若木升朝阳，雕鹏举翮云路翔，腰印累金玉佩苍。
功成昼绣归郑乡，车笠旧誓无相忘。

白昼曲肱睨东壁，鸒斯空复贼粮食。
晚途自笑砚生埃，少日颇尝韦串册。
生世恐随草木腐，忍使功言两无得。
长安宁无翕赩者，自疑有铁关腰膝。
乐天任运时近酒，子房逃荣犹却粒。
求穷我者迄未知，夫此谁怨夫谁德。
拟访鶑花豁襟抱，门外雨余泥一尺。
山阴不待兴尽回，掠面东风寒策策。

良乐伫目思骥子，工师择材须杞梓。
刘家昆季宁近用，直干百围日千里。
戏彩之暇同鸡窗，平挹千古如探囊。
尺棰政自无坚彊，况腰乌号手鱼肠。
乡邦惊叹有此客，一笔与翁箭锋直。
秋赋春闱溷子尔，老子贺书已濡笔。
香名联翩传里闾，珠宫贝阙方权舆。
他年日奉平反笑，更胜而今读贺书。

爱爱少日淫奔女，爱爱死作贞烈妇。
东隅一跌收桑榆，竟得佳名传乐府。
男子处死正自难，此女励志雪柏寒。
至今挺挺在人目，诗翁作诗垂不刊。
谁翻此诗入宫羽，檀唇缓歌细腰舞。
直掩霓裳羽衣曲，更问离魂馈浆女。
且玩此舞空金卮，莫奏此曲增悲凄。
兰摧蕙枯昆玉碎，不如人家嫁狗随狗鸡随鸡。
百年佳丽终枯骴，汝名芬芳无已时。
舍生徇义渠安之，而我更用兴悲为。
我悲所悲人不识，抚事怀人悼今昔。
翻云覆雨行路难，君不见买臣之妻彦升客。

雨行本自贪风便，四十里程真劈箭。
长年摊钱夸半仙，一炊黍顷风头转。
生世快意多所辱，叶舟瓠壶浪如屋。
暗桩触船船版折，船丁吁天船媪哭。
涂穷傥有哀王孙，腰铺人家紧闭门。
丁翁禄{辶敕}捕鱼者，向我顾肯颜色温。
茅屋新成容寄宿，麻茶初熟仍见分。
解衣灭烛睡欲死，乡梦醒时鸡唤晨。
平时晨𫗦下南浦，定向扬州听更鼓。
飞廉生忧吾敢怨，薄命若为防市弩。
今朝河面吹细痕，竹树不声人骏奔。
掣铃一笑话畴昔，便有乐事酬佳辰。
镇淮主人开渌樽，蕙兰香前箫鼓喧，一杯为我安惊魂。
胜谈亹亹清耳根，向来忧虞无足言。

闻道均阳郡，平时百万家。
客行休访古，世异定兴嗟。
逐逐才为市，通通亦掺挝。
仅成新聚落，那复旧豪奢。
属者歌箫地，连畦蔓瓠瓜。
今来冠盖侣，荐箸欠鱼虾。
狭路几沙碛，颓垣賸土花。
街尘坌鸟雀，屋影暗桑麻。
恐有如鸮𫛳，仍惊攫肉鸦。
遗基满空阔，面势踞谽谺。
一水纡龙脊，群峰簉犬牙。
封疆界梁楚，形胜引黔巴。
郡计稽图牒，农功富秉秅。
吏庸常报最，帝泽向来赊。
劫火延中夏，髦头震四遐。
风声离夷裔，俗习堕奇衷。
谷蓄宁关虑，山荒久废畬。
腰间尚牛犊，篱脚漫𫎆豝。
久矣皇恩洽，悠哉户籍加。
帅车初柅轨，倅戍未归槎。
厚本还千载，移风待两衙。
抚摩端不苟，悃愊信无华。
巳日知胥悦，为生渐有涯。
耕耘捐末务，惰窳弃前瑕。
条教须源委，浮淫计蘗芽。
要能潴郑白，不必漕褒斜。
号召人投袂，污邪岁满车。
腾陵倾献替，陆续拜亨嘉。
绩效烦银笔，人才况绛纱。
翰藩仍庶富，余付史臣夸。

暑气凭秋已自消，可能枯策伴良宵。
试开玉友招诗客，共吸金波对舞腰。
人近笙歌堪耐老，天非风月定无聊。
簿书正使无闲暇，卜夜时须慰寂寥。

梦想天兵下不其，壮心摇荡受风枝。
摄衣试作听鸡舞，穷我庸非造物儿。
腰下谁悬苏子印，城中人笑董生帷。
西来江左夷吾在，小敌才堪剑首吹。

从公囊笔看西边，不比分弓出酒泉。
觞咏每忘秋漏永，平安晏有夕烽传。
痼肠顿已蜂腰病，妙手亲逢鹤背仙。
归捋霜须诧儿子，为翁试校故新年。

腰钱几夜梦维扬，上雨傍风祇此堂。
人笑铅刀那用割，自知袜线岂能长。
课诗坛畔独飞动，问字人来且碧香。
径欲披衣还旧隠，二天宁久溷苏章。

我方獭髓疗蜂腰，渠自才华盖代豪。
州掾聊容养文豹，玉音催去踏金鳌。
联芳君亦花封最，双峙人推玉笋高。
看即提衡霄汉上，得无交口话啼号。

峰顶留云一鹫骞，山腰涵碧老蛟蟠。
鹍鹏翻海十洲近，江汉分流三楚宽。
曾是乘闲上埃霭，小留舒啸倚高寒。
想君缓憩双凫舄，不羡冲霄吴彩鸾。

五斗宁辞小折腰，簿书那久困才豪。
得无狸豹惊雕虎，妙有钩丝掣巨鳌。
诗就鼎来宫锦肠，闲中眼与楚云高。
横陈景物无央数，付子秋崖万窍号。

多谢诗翁肯唱予，挑灯泚笔复踟蹰。
龙文虎脊渠皆有，鹤膝蜂腰我未除。

衰怀对客便超然，病骨枝梧胜去年。
未作槌腰摩腹想，尚堪渌蚁翠蛾前。

不须劝醉翠眉长，莫问何时腰下黄。
賸喜相逢各强健，免教闻笛赋山阳。

前知红药翻阶处，别许金腰一朵开。
名在金瓯花会得，即看飞诏下天来。

江水日万折，衮衮望东注。
饥鸢无停飞，不足了雏哺。
君看青紫绶，但供折腰具。
物理信如此，焉敢辞世故。

金风著幕惊新秋，银河摇落光飞浮。
天籁既息虫声啾，书生白发不解愁。
挑灯夜诵疾于流，人生在勤业箕裘。
少不努力进厥修，老将噬脐孰怨尤。
悠悠天壤卑微休，安得独叹命不犹。
昔人忘食兼忘忧，何适非学息与游。
道不敢径川不游，朝吟暮讽夜校雠。
至理渐渍如膏油，好处心会非力求。
不特祇为科第谋，正使积书如邺侯。
手尚不触读岂周，张口云雾正自羞。
学与不学人焉廋，汝曹曾念及此不。
贤师学到无全牛，乃翁为汝相延留。
一官为援乏蚍蝣，欲餬汝口违松楸。
敢辞折腰向督邮，赋归无地堪耕收。
勉旃汲古到索丘，困来时复揩双眸。

论研当考石精微，观人岂计体瘠肥。
歙溪入浙无淹期，刷丝罗纹如出机。
比并端坑终品卑，就中古端见尤稀。
难得已叹承平时，长绳束腰下岩扉。
宿粮腰畔不救饥，凿深泉眼迸若飞。
浸淫竟日无光晞，轻生重石不悟非。
石工传业犹孙枝，我售古璞千金归。
璞虽云石玉为肌，信手得墨无拒违。
事忙行草取次宜，才衰笔老无发挥。
顷见邓友辍赠之，质粹材美不可讥。
契家有子吾所知，文章光焰期腾晖。
不妨怪怪仍奇奇，酷似牢之惟舅依。
嗟嗟尚怵霜露悲，循陔自苦躬采薇。
读礼以外将胡为，力学报亲其殆几。
学非有厌书非痴，有志于上皆可希。
彤庭对策决大疑，制草说命周南妃。
玉堂从容有余师，古来孽子操心危。
勉旃无令一篑亏，万钉要看黄金围。

论研当考石精微，观人岂计体瘠肥。
歙溪入浙无淹期，刷丝罗纹如出机。
比并端坑终品卑，就中古端见尤稀。
难得已叹承平时，长绳束腰下岩扉。
宿粮腰畔不救饥，凿深泉眼迸若飞。
浸淫竟日无光晞，轻生重石不悟非。
石工传业犹孙枝，我售古璞千金归。
璞虽云石玉为肌，信手得墨无拒违。
事忙行草取次宜，才衰笔老无发挥。
顷见邓友辍赠之，质粹材美不可讥。
契家有子吾所知，文章光焰期腾晖。
不妨怪怪仍奇奇，酷似牢之惟舅依。
嗟嗟尚怵霜露悲，循陔自苦躬采薇。
读礼以外将胡为，力学报亲其殆几。
学非有厌书非痴，有志于上皆可希。
彤庭对策决大疑，制草说命周南妃。
玉堂从容有余师，古来孽子操心危。
勉旃无令一篑亏，万钉要看黄金围。

圣作桑弧男子志，矢人伤人岂吾事。
五陵少年狭斜游，柘弹金丸矜垩鼻。
一朝折节臂良弓，腰身不动马如风。
背弯团月无留意，秃鸧老鹰应弦坠。
书生忍饥犹努力，夜夜孤灯腕寒石。
等闲拓手石五余，真是无心事书策。
诗书岂不关时须，寄语悠悠年少儿。
一鹰一兔寻常事，正要尺棰鞭羌夷。

未终棋局烂腰柯，系日长绳竟若何。
报国有心祇皎洁，效忠无力恐蹉跎。
秋怀拟向樽前遣，归梦偏于马上多。
八月钱塘江上景，可能作意莫相过。

浄尽天香溢夏寒，满奁谁掷狡仙丹。
洛花不逐林花老，禁药犹堪木药团。
试问丁香和恨结，何如萱草破忧端。
翠屏红粉腰如束，我是村中老谢安。

无复从容唱和诗，忍为恻怆挽歌词。
生前秋月春花了，身后高山流水知。
小阮竹林思步武，仲芳蒿里得追随。
腰金埋玉终尘土，万卷千篇倚二儿。

眉展愁难画，腰纤怯系书。
过时低拂袖，谁遣飒轻裾。

天巧宁容觑，春工岂待描。
绣将花作带，舞衬柳垂腰。

西湖弭棹曲廊腰，休忆长桥复断桥。
随意吾乡度寒食，登临不费酒旗招。

才吟盘谷还思隠，试说柴桑便忆归。
何处山人高索价，老腰犹要万钉围。

腰镰刈晚禾，荷锄种新麦。
田家竞作苦，羔豚劳岁夕。
翠浪惬初怀，黄云期后获。
晴暖得天时，肥瘠随地力。
賸欲观风谣，未暇履阡陌。
宁唯餠饵香，庶免鞭笞责。
拟踏青州麹，酿酒邀佳客。

惭愧田家趁好晴，鸦鸦两岸水车鸣。
畦丁露宿腰镰健，馌妇泥行脚板轻。
作苦仅能供伏腊，有年何处不升平。
只愁官里催租动，里正敲门沸似羹。

当年名下无虚士，此日诗中有二难。
方驾饭山何太瘦，拍肩东野不言寒。
来章只好先呈佛，属和何当胜得官。
珍重牛腰成巨轴，丁宁莫与俗人看。

飞洒羞明不肯朝，徘徊待伴未全消。
将花著袂元无迹，认柳吹绵别有条。
璧月半规开水面，玉龙千丈转山腰。
玄冥已自呈三白，青帝何须又一飘。

双脚平生不踏空，谁教仰面看飞鸿。
娱亲正要同莱子，烂醉何曾过阿戎。
已分折腰营五斗，恐因折臂作三公。
妻孥不用闲惆怅，得失从来塞上翁。

风雨连朝作伴牢，只堪痛饮读离骚。
谁知老境侵腰脚，早是多情惜鬓毛。
杖屦出门还有碍，簿书堆案敢辞劳。
年来俯仰终无补，尚欠归田一著高。

经时梅熟雨翻盆，老我无聊正杜门。
日焙衣巾留白醭，年侵腰脚倦黄昏。
扫除云雾风无力，点滴轩楹漏有痕。
入市乘船虽未验，溪流已涨几番浑。

杰阁危栏不许寻，境环千里望中临。
古桃风物宁非旧，甲子规模廼到今。
堪笑折腰趋府事，何如长啸入山林。
故园猿鹤休惊怨，出岫孤云岂有心。

青旗小队唤渠频，新历先看早二旬。
羯鼓催花夸敏捷，舞腰回雪鬭精神。
燕飞欲傍钗头月，雁过才归陌上人。
谁道土牛鞭不动，也能脚底散阳春。

宦情元薄且浮沉，抚字劳心祇效颦。
白首论交嗟已晚，青衫捧檄祇缘贫。
简书岂不怀朋友，德意安能及吏民。
误矣折腰成底事，谁欤高枕有闲人。

岩桂无人也自芳，月宫仙子道家妆。
露漙仙掌三秋色，风动枝头十里香。
先世栽培虽地僻，近年卜筑发天藏。
后堂元有文犀贵，可但腰金照地光。

玉帛修和好，边隅久晏宁。
狼贪素谿壑，鲸浪忽沧溟。
江汉危航苇，关河失固扃。
两淮先齮龁，四海渐凋零。
稍喜呻吟地，重霑庙社灵。
帝方恢祚运，公合在朝廷。
故国非乔木，闻诗饱过庭。
经纶一门事，风采四夷听。
共喜难兄弟，于今尚典刑。
陵云临北固，雪涕陋新亭。
清切郎官宿，光辉使者星。
深源观出处，李泌盛年龄。
人杰今为用，天骄盍暂停。
大弨弦白羽，雄剑发新硎。
貔虎三千士，刍粮十万舲。
少须姿宿饱，作气上青冥。
传檄收天府，偏师下井陉。
孑遗新雨露，幽蛰待雷霆。
命服期三锡，腰镮拥万钉。
归来觐旒冕，早晚焕丹青。
伊昔蒙倾盖，随群预掣铃。
初筵叨礼数，接武奉仪型。
载酒桃花浪，寻诗杜若汀。
一斑窥豹管，什袭换鹅经。
深汲无长绠，洪撞仅寸筳。
违离念芝宇，开落几尧蓂。
生计春冰薄，先畴露叶暝。
抱经羞画虎，娱老托原鸰。
忝窃空黄甲，衰残类白丁。
尘生悲破甑，晨起问储缾。
孤宦徒为尔，长饥未遽醒。
地寒谁援接，途远更伶俜。
咽绝空阶蚓，微茫腐草萤。
逮今施刻画，犹得振毛翎。
幕府今多士，峨冠总宁馨。
暴鳞呼斗水，病颡忆林坰。
薄用收鸡肋，微功蓄豨芩。
真成能肉骨，坐待脱拘囹。
自是权舆地，宜深肺腑铭。
宁闻量如海，不受一浮萍。

何人金印漫垂腰，赤脚怜浓不解娇。
老去不因花妄想，沾泥柳絮似参寥。

风前柳逞腰肢活，雨后山横眉黛长。
欲把西湖比西子，却成画餠诳空肠。

薄宦才堪鸡肋比，泥涂风雪不偿劳。
折腰始悟青衫左，到底山林一著高。

靖节门前尽日垂，清风千载意谁知。
折腰五斗非吾事，惭愧轻儇一小儿。

三府书交上，群公座尽倾。
量包云梦岭，名动洛阳城。
鸡肋刀焉用，牛腰轴定盈。
江南望江北，无可赠梅英。

桃花如美人，静有娇春态。
醉眼奈愁何，多情破新睡。
装成开笑靥，天袅腰支细。
不语傍斜阳，鹄立尘寰外。
烟远锁眉颦，东风羞娬媚。
倏然叹零落，灼灼无穷意。
会访武陵源，一饮流霞味。

春阴一何甚，愁结窗外花。
细雨打疏竹，娟娟草新芽。
眷此忽中惨，吾生浩无涯。
闲读几上书，可叹复可嗟。
时流谅难追，世路亦已赊。
折腰墨绶卑，坐有忧患加。
官柳粲新绿，黄鹂语淫哇。
把盏但心醉，天外日已斜。
魄月沈半壁，归飞噪啼鸦。
仰头望虚碧，冥冥密云遮。
风尘政昏暗，逃形乏浮槎。
顾影还自笑，狂游荡无家。
弩头强应世，钝若倒拔蛇。
先人营旧庐，清池傍蒹葭。
芳时绣文锦，翻涛散晴霞。
霁色故自好，风霾益云嘉。
何当舍此去，忘情傲丹葩。

喷人清馥偏闲庭，心醉银釭对醁醽。
高髻月娥呈素面，孤云天盖拂明星。
腰支天袅愁萦绪，玉佩招摇尚典刑。
着意政须延永夜，新条明日定飘零。

殃民政虐恐风传，镇日穷愁蝉腹然。
化物未能参物格，高谈无当若谈天。
雅歌清唱俱流征，善听多惭可绝弦。
何事拦腰撞君价，绝尘奔逸正吾前。

万缘政尔未能佳，绘句雕锼直谩夸。
客里悬知君有谓，宦游当念我何奢。
几时西塞歌飞鹭，指日东篱采菊花。
五斗折腰良自苦，奈今无粟饭胡麻。

聿修去天长，却泛宫亭水。
百世友渊明，放意匡庐趾。
为爱千金躯，不自知臧否。
非关走庭下，腰折惭小子。
少学怆难行，富贵丘所耻。
一为田园念，归思轻脱屣。
斗大印黄金，各各从所美。
二士志俱得，何其尚留此。

冷火不再然，事成难重言。
我苦不惮烦，兴言念丘园。
丘园未得归，行田县西原。
暑雨霑我衣，莱芜绊我辕。
熊罴百万众，未易轻营屯。
东征到洪道，折柳临津门。
峨峨凤皇台，墟吴际荒村。
南湖湛沦漪，{氵晶}渺波澜翻。
路回溪谷间，子规叫烦冤。
流血良自悲，谁念望帝魂。
不羞五斗腰，折支别驾尊。
松门故乡类，去路驰且奔。
羽书如流星，万室崇屏藩。
荒凉旧村甿，亿兆不一存。
哀声听杜宇，侧耳心昏昏。
山泽久已竭，职死何足论。

巴丘兮峥嵘，嵚岑兮洞庭。
秋霖兮阁泪，春草兮愁生。
巴之蛇兮修之，云英甲兮火晶。
戟微手足兮惟行，云雾飞腾兮匪翼。
知绌信兮天性，展转委蛇兮至行。
朝之游兮衡岳，莫饭流兮湘曲。
鹿焱起兮中洲，人之逐兮悠悠。
纷缭乱兮海波弗静，逐之颠者相望兮莫得持其腰领。
鹿冠元兮森槎千角，蛇衔取兮不畏触。
岁三迁而解甲兮骼髅具吐，羌有获兮故无取。
象巨牙之双植兮，肥腯顽健。
肉鸡兔虎龙而牛干兮，得鼠狶为首面。
性羊狠而马行兮，狗猴心而蛇变。
既备此十二神象兮，害于田其不远。
蜿蜒蛇之怒兮，吸无劳乎宛转。
虽有此修鼻骈齿兮，宁复餐而以卷。
不劳咀此齿牙兮，害以蛇除。
珠显灼而光明兮，不在短狐之毁誉。
游兰若兮芳洲，卧香蒲兮翔素流。
芷冈兮戏豫，丹穴兮优游。
何蜂虫之阴戾琐微兮藏形于暗，骑蛇头而啜之兮堕厥颐而脱颔。
阜堆骨兮名陵，风悲雨泣兮千龄万龄。
象种繁兮蛇既毙，欲吞之兮谁能舍。
鹿奔兮其复获，登蛇丘兮涕零零。

之子固绝俗，少年甘寂寥。
田园一蚊睫，书卷百牛腰。
雪径晴犹冻，烟江晚不潮。
个中勤著语，老耳欲闻韶。

乃翁墓木已秋声，喜向诸郎识老成。
舞拙固应缘短袖，诗高或许是长城。
莫惊浊世还分袂，闻有清淮可濯缨。
岁计不赢亲已老，肯因腰直厌逢迎。

寒林经雨叶全雕，莫向茅斋怨寂寥。
小杜科名纵濡滞，老元诗律尚嫖姚。
穷营败屋堪容膝，病策寒藤胜折腰。
䌷史翻经有成约，不应从此厌招邀。

貂狐犹夙债，饧粥有佳招。
共觅竹间寺，更寻溪上桥。
平湖认龙目，断岭记蜂腰。
笑度荒陂去，风吹酒半消。

子宦高要去，扁舟早晚回。
曾逢归雁否，几见堕鸢来。
老去腰犹折，谁能毂少推。
他年相遇处，吾马亦虺隤。

光风转芳树，子向毗陵去。
霜风振枯荄，子自海陵来。
悠悠万里江，一苇安可杭。
浮杯不作难，子亦石肺肠。
文章一小技，知我独子耳。
食贫强折腰，此复愧于子。
草草具一餐，芋火对懒残。
孤筇勿遽往，岁莫方沍寒。

一贫那可忍，子亦老夫如。
晚岁难忘禄，生平误信书。
相逢搔首处，共是折腰初。
莫作高常侍，狂歌忆孟诸。

吴门南望水漫漫，拟欲高飞欠羽翰。
老境思渠甚饥渴，尺书烦子问平安。
自知谱牒俱冰氏，敢厌班资但虱官。
它日相逢吾有约，秋霜侵鬓折腰难。

别君所畦槐，忽已荫檐瓦。
三年望归船，老屋勤扫洒。
只今十日款，信是天所假。
朝粳语已麋，夜烛醉还炧。
儿童互窥觇，有客如此寡。
观君岂癯仙，鬓苍面如赭。
不应酸寒债，亦复似东野。
匆匆从此去，孰是知音者。
折腰易斗粟，吾辈计亦下。
我场无良苗，何由絷君马。

非蛟非龙奚为耶，杳霭是蛇或非蛇。
躯如三丈中庐栋，声如二尺单夫车。
汹涌西来复南去，激碎满川波浪花。
尔等陆产殊水产，亦有水产非其家。
平生康庄在菅莽，胡乃出没同鱼虾。
无何变化不俄顷，野鸭凌乱扬风沙。
向来鳞甲渺烟雾，但见浦溆连蒹葭。
立凭石树踏莎草，堤前堤后听虾蟆。
南山之趾西湖腹，是日有物横空拏。
一爪二角色纯黑，乱云奔走相谽谺。
得非此物即此蛇，是否恍惚空喧哗。
虹腰余飞雨脚断，夕阳半阁西山斜。

西彻秦川东剑关，十有六州无间言。
威声浩荡流东南，与大江水同发源。
节麾毵毵绣衣鲜，刚风吹上九天门。
手从瑶宫掇明月，贮在官池水不浑。
菱叶荷花浄晼晚，舂锄属玉来频烦。
冷光烈烈射地骨，魑魅辟易声烦冤。
牛腰抱去凫行速，来瞰皎洁听潺湲。
玉龙蟠底抱奇宝，獠奴试可呼昆仑。
洞庭青草似天阔，滟滪瞿唐如马奔。
不如我池有幽致，宝奁平开秋露洗。
高人未到已神融，俗客若来应颡泚。

沈公顶踵皆诗书，如大国楚吞江湖。
平生琼瑰三万斛，化作木铁来侵肤。
霜台柏叶夜惊耳，大庾梅香春染裾。
世间万法等一观，宁知忧患非欢娱。
三贤堂上一杯酒，风流未减承明庐。
两星荧煌燿南海，化州老沈儋州苏。
知公久闲谈笑口，忍啄三尺不敢吁。
孟公故是大度士，岂受谫谫繁文拘。
一朝青天返白日，冰山转眼成空虚。
秋鹰下鞲马脱辔，逸气凛凛横天衢。
蛮烟不折壮士节，诗卷已作牛腰粗。
贝宫瑶胎贯月魄，仙掌露华沈玉壶。
酒酣妙语一咀嚼，舌根沆瀣如醍醐。
归来清梦渺江海，波涛一叶凌菰蒲。
十年故纸倦翻覆，见此喜气生眉须。
何当杖履奉君子，看公快扫青松腴。

君不见义熙元年陶彭泽，偶缠秃绶称长官，俄飏轻舟作归客。
萧萧五十年，衮衮八十日。
县令虽为百里君，不似斜川临流玩泉石。
公田虽收半顷税，不似东皋种禾满阡陌。
后园之柳为我贮清阴，东篱之菊为我发佳色。
浊醪妙理汝不知，素琴真趣吾能识。
陶隠君，张公子。
千二百年同一轨，丈夫意气当如此。
亦不挂冠神武门，亦不还笏蓬莱陛。
尽展平生履历书，凌乱云烟飞满纸。
归去来，归去来，二君觉处真奇哉。
孔宾半夜呼将去，李愿终身唤不回。
子休矣，子休矣，取舍行藏都在己，一往一来聊尔耳。
人生起灭半天云，世事浮沉一江水。
腰间带，不须束，头上巾，还可漉。
南山荷锄夕露晞，北窗支枕凉风足。
酒具遮留栗里墟，篮舆轻适庐山隅。
行将过，且踌躇。
溪山云月无今古，试访渊明旧隠居。

露水班白未全白，长江大湖喜为客。
西风渐少北风多，脚底路声行格格。
一袍两𫏋都无余，腰间一二三葫芦。
生涯如此祇如此，如此如此无他须。
红黄弥漫杂奔走，观旁亦有可人否。
公卿将相总不问，蓑衣铁拐岂无有。
青山绿水逢迎时，亟来相报令吾知。
戴起一顶青蒻笠，拖将七尺紫藤枝。
因缘渺茫多阻隔，斯人吾前亦不识。
且吞溪玉濯心神，更揽月轮摩眼力。
摩到无明醉梦醒，挹袖拍肩须有人。

相随骑尾紫游缰，各佩牛腰古锦囊。
过眼风烟都领略，聚头灯火更平章。
鹊枝赋罢骄横槊，蚓鼎联成倦倚墙。
三读轩渠仍伎痒，亦撩草梦到池塘。

半腰已自见全身，但要当人着眼明。
觑到梅花头上上，十方同是玉为京。

人皆乐夷涂，而惮陟崖岭。
不折彭泽腰，即摩墨氏顶。
谁能如此翁，独卧沧波冷。
寂寞诗书林，优游岁年永。

落木萧萧岁已深，天教梅蕊独争新。
一枝岭上方传恨，千树江头忽暗春。
会与霜筠矜节概，不同风柳鬭腰身。
罗浮当日醉眠起，斗转参横谁与邻。

兴化打克宾，猛虎蓦腰骑。
养子不及父，家门一世衰。

山深多虎狼，腰斧老无力。
岂惟身上衣，浑家口中食。
水阔蛟龙怒，鱼鳖不易求。
虽无租赋迫，长有风波忧。
偶来苍江头，落日相劳苦。
斗米今几钱，粗免寒饿否。
形役乃如此，人生真可怜。
五陵美少年，宝马珊瑚鞭。

连山春雨来，径滑不容足。
行人相攀援，泥泞及马腹。
欲往不得前，野店可投宿。
朝来天宇佳，笑语闻童仆。
宣城半程耳，山路听诘曲。
自别贤主人，三岁如转烛。
应烦倒屣迎，喜气见眉目。
新堂几日成，春酒此时熟。
珠玑倾锦囊，尘埃拂楸局。
上饶千里远，策蹇许追逐。
北归预可料，诗作牛腰束。

主人颀然腰十围，一官会计同游嬉。
开轩环坐只图史，锦囊富有惊人诗。
迩来万事不挂口，世情尽付鼻中吼。
便腹无妨弟子嘲，着鞭未落少陵后。
纷纷逐臭皆群儿，我正黑甜曾未知。
鸡虫得失何足较，是身且卧黄琉璃。
博山生云香断续，当午清风度修竹。
门前吏立雁鹜行，童奴摇手眠方熟。
梦中了了欲何乡，宁复蘧蘧栩栩忙。
寒泉洗耳石砺齿，主人家住庐山傍。
他时但取青毡旧，归作春秋同社友。
北窗槃礴上羲皇，秫田多种酿壶酒。
奉太夫人千百年，兄弟对床听雨眠。

秋浦堂前有清集，久客思家泪痕湿。
连年客里作中秋，今岁还家又无及。
山中茅屋冷如水，应念征尘何日洗。
边鸿也解寄归音，旅燕亦能辞故垒。
滔滔四海知音谁，公家公子岁寒期。
殷勤为我拨新酿，煖热向我哦好诗。
我生志愿良自足，肯向天涯长碌碌。
愿君腰金佩鸣玉，从我羹藜饭脱粟。
秋风舟子两相催，侧帽长吟归去来。
开帆转柁清溪口，还山要趁重阳酒。

隠几维摩诘，伤春杜拾遗。
观身如聚沫，忧国正攒眉。
药裹添新说，腰围减旧时。
朝来强饭不，问讯一凭诗。

圆蒲相将结僧厦，荷叶蒲茸绿相亚。
浮花浪叶自飘零，小院回廊正潇洒。
叶如青幄花成茵，细腰起舞来送春。
纸光如银墨如漆，落笔四座惊有神。
轻衫短帽付余子，花前醉倒输闲人。

大官连樯十万艘，小官仅得一叶如渔舠。
其中何所有，白发翁媪并儿曹。
赤脚婢三后执爨，苍头奴二前操篙。
玄真笔床间茶灶，吏部酒杯兼蟹螯。
书缄一箱半鱼蠹，一束百轴成牛腰。
平铺藁秸荐猫犬，剩买枣栗供猿猱。
新花郁屈作萎木，清酒荡摇成浊醪。
篷低日觉牛角折，灶近时闻羹釜轑。
高骧正难望鹢首，缓进岂敢争龙标。
全家窘拘叹蹐跼，长物屏当随周遭。
桑枢驷马各是累，人肝薇蕨俱成饕。
不须彼此更相笑，未必郁林之石贤胡椒。

平生山水癖，遐往心独歖。
采秀凌丹丘，忽遇白云子。
腰剑苍龙活，野袂青霞起。
邀我石洞行，共坐啖石髓。
架有黄庭经，犹是东晋纸。
粲若锥画沙，其字大如指。
口传却老术，长跪与进履。
吾心在魏阙，焉得给薪水。

轻去千金若弃遗，高情勇决固应稀。
端来共我茅一把，不肯折君腰十围。
世事弹棋无定局，人情蒙阱有深机。
生涯也趁身强健，况是平阳德可依。

碌碌随人未足旌，折腰趋走太清生。
绝怜抗直陈公子，晚欲凭书入帝城。

又添犬马齿，常恐牛羊夕。
牙无数株牢，鬓已太半白。
六朝贵人家，珊瑚高数尺。
复有陵邑豪，沃壤动连陌。
居然燕巢幕，忽矣驹过隙。
伊傅亦中寿，至今名赫赫。
苍苔卧风雨，曾乏断碑额。
中原五十载，胡骑乱禹迹。
谁当懒折腰，去学陶彭泽。
忧端压不下，中夜歌秀麦。
昭代岂无人，腰黄眼前赤。
鸿儒筹禁苍，壮士守边埸。
罢歌且杯酒，浇此怀抱积。
柴门剥剥响，已有贺年客。

又添犬马齿，常恐牛羊夕。
牙无数株牢，鬓已太半白。
六朝贵人家，珊瑚高数尺。
复有陵邑豪，沃壤动连陌。
居然燕巢幕，忽矣驹过隙。
伊傅亦中寿，至今名赫赫。
苍苔卧风雨，曾乏断碑额。
中原五十载，胡骑乱禹迹。
谁当懒折腰，去学陶彭泽。
忧端压不下，中夜歌秀麦。
昭代岂无人，腰黄眼前赤。
鸿儒筹禁苍，壮士守边埸。
罢歌且杯酒，浇此怀抱积。
柴门剥剥响，已有贺年客。

秋风日来谂，役车何时休。
有鸣丘中琴，玉瓒怀黄流。
此腰不可折，此笏未忍抽。
亦入雁鹜行，而为稻粱谋。
四海杨诚斋，吾道得自由。
悠哉思万端，哿矣试一筹。
风诗讫于豳，易象重以周。
当知横空翮，不若逆水舟。

徐子赠我旧宝犀，宣和国工所事治。
玄玉十截黄四垂，厚且半寸径尺围。
方廉整不刻毫厘，金饰诸末柔丹韦。
寘之止斋光陆离，天吴海若不敢窥。
奈何骨相堪蓑衣，自得此带逢百罹。
我服黑角二纪余，岁月几半蒙蛛丝。
识与不识皆歔欷，恨不披拂来隆墀。
湖湘老把乘边麾，次第三节登王畿。
修门再入留郎闱，上皇一见玉色怡。
阔步蓬山上坳螭，向者所恨今交讥。
惧沥肝胆得请归，自意永与渔樵嬉。
急诏适际潜龙飞，误恩狎至湛露斯。
古来逾分天不宜，百炊未满万事非。
还观椟中一解颐，吾腰安用尔带为。
徐子盛年修干支，才华不数纷纷儿。
请以带去藏待时，拖金县玉未可知。
招招车骑来何迟，苦勿留此令我悲。
君不见在昔十围终失之，终朝三褫事尤危。
况我昏睡谁护持，亦恐夜半神运蛟龙移。

雨耨风耕病汝多，谁将一一手摩挲。
幸因奉令来循垄，恨不分劳去荷蓑。
凉德未知年熟不，微官其奈月桩何。
殷勤父老曾无补，待放腰镰与醉歌。

星月凋零万象昏，谁能先我见朝暾。
东南已得乾坤正，蛮貊方知夜旦分。
但觉沧溟浮佛屋，却忘衡岳近天阍。
迢迢下憩山腰寺，人世烟云尚吐吞。

少小修藏近市朝，亦非着意混渔樵。
不为御寇犹争席，好说渊明更折腰。
一饭重违凡子约，千金终却故人招。
送车几两交相唁，我独难忘最久要。

湖光拍天浮竹洲，隠然一面城之幽。
中有高士披素裘，我欲从之恐淹留。
探囊百金办扁舟，又烦我友着意修。
微风一动生波头，飞棹来往倦则休。
兀兀坐曹如系囚，吏余只有万斛愁。
一生安坐无几求，今日栖迟如置邮。
脱帽露顶固狂流，俯首折腰亦可羞。
誓将入海登之罘，弃置人闲绕指柔。
苍然暮色下羊牛，出处语默两悠悠。
九原可起柳柳州，燕坐相与未始游。

四时不皆雪，陆居本非巢。
高人兴寄远，表此一把茅。
吾非二祖可，夜立寒齐腰。
吾非鸟窠师，结庐真树梢。
白日照我心，不以见𪾢消。
两脚踏实地，风雨无漂摇。
作诗穷益工，寒瘦逼岛郊。
落笔句惊人，不复寻推敲。
客至不问谁，淡若君子交。
直气干霄上，下视鄙斗筲。
富贵顷刻花，谁能等幻泡。
附离如幕燕，自谓漆与胶。
先生阅世熟，兀坐山城坳。
春阳会有时，岂曰终系匏。
锡山寄雄文，凛然竖发毛。
我非敢言诗，为君聊解嘲。

东楼德泽流无穷，我公挺生庆所钟。
琼枝玉树莹精彩，迥然不堕风尘中。
少年慷慨吐虹气，文词元不减侪辈。
胸中妙蕴经纶才，剸剧裁繁特余事。
曾从莲幕试牛刀，举城但识刘功曹。
澜翻荐口动天听，一语便逾华衮褒。
上方欲革岭南弊，柬才果得吴刺史。
不妨一勺饮贪泉，清德泠泠今可纪。
凭轼雍容安七闽，列郡合词称得人。
从兹十载秉麾节，坐令万里回阳春。
洞庭风月潇湘雨，君王无复忧南顾。
抗章乞得半生闲，遥指家山赋归去。
庙堂未肯闲宏材，大开东合需公来。
朝随召节赴天阙，夜驰使驲归长淮。
广陵卧治要汲直，金节荧煌照熊轼。
底用腰缠十万钱，且看身享二千石。
忽思鲈脍寒菰羹，拂衣欲遂乡关情。
视去西阳如脱屣，意色萧然同鬭生。
画船重泛西湖上，水光山色都无恙。
主人管领东风回，故园桃李倍清爽。
六鳌背负三山归，轮囷老桧苍龙姿。
了无尘俗败人意，棐几长物皆瑰奇。
横岸纶巾披鹤氅，神情直出羲皇上。
尘事到头曾不闻，卧听歌台传煖响。
百花堂前手自栽，兴来一杯复一杯。
人生亦欲自适尔，富贵于我何为哉。
中春况属悬弧旦，史君亭榭风光煖。
东君预借一分春，不许芳菲作春殿。
绮罗香深初肆筵，弟兄酬酢杯相传。
此时更复惜一醉，君从何处拼垂莲。
五侯贵盛德未美，簪缨不满高阳里。
何如清白传家风，奕世青毡尽朱紫。
燕居今喜相比邻，其如四海须陶钧。
羽书鼎来在朝夕，何数羔雁徒成群。
芙蓉城中有仙宅，十洲三岛环其侧。
此中乐不减商山，功成归作茹芝客。

少日游山不要归，老来腰脚不相宜。
羡君胜具了无倦，踏雪寻幽更一奇。

下水上山腰带州，人家无数起危楼。
遨头不用喧箫鼓，祇把清诗纪胜游。

谢事不得去，趋朝愈更难。
谁怜八旬老，日冒五更寒。
指冻怯持笏，腰酸强踞鞍。
细思谁缚汝，只合挂衣冠。

八行源流远，三师庆系遥。
枢庭先附凤，相国荐簪貂。
感会逢千载，荣华冠四朝。
甘盘称旧学，绮季簉储寮。
历数终归舜，羹墙欲见尧。
圣图滋广大，孝治极光昭。
善类茅连茹，英才楚刈翘。
经纶任钧轴，询访及刍荛。
未急宣攘狄，先求禹格苗。
訏谟裨庙筭，长策御天骄。
衮阙心勤补，羹和手自调。
临机杜如晦，处事李文饶。
越俗怀恩纪，闽人服教条。
群公推治行，所至起民谣。
晚岁车垂薛，皇慈第赐萧。
精镠杯引寿，宝玉带横腰。
潭府辉宸翰，频年走使轺。
中书输尚父，封户溢票姚。
教子躬师道，传家作世标。
绅緌成继踵，铅椠到垂髫。
持论书还著，谈经烛屡烧。
官虽居鼎鼐，乐不改箪瓢。
门外车长满，樽前客载招。
人间等游戏，物表自消摇。
几见承三接，重来侍九韶。
桑榆方借暖，蒲柳叹先凋。
洮颒俄凭几，衣冠忽葬桥。
信能依日月，端合配宗祧。
贱子惭愚懵，平时荷。

圣主一言寤，长淮千耦耕。
山川皆在目，草木尚知名。
盍被腰金宠，徒为揽辔行。
诸郎袭馀庆，定自不惭卿。

场圃功初毕，天寒乐岁穰。
山居收蜜课，檐外割蜂房。
弱羽依晴日，纤腰怯晓霜。
铅刀开户牖，棘匕荐甘香。
作室何时再，趋衙未用忙。
百花辛苦处，今日为君尝。

老去情怀百不宜，上楼腰脚觉舒迟。
适斋异禀人难及，病起精神略不衰。

昨日雨不歇，薄晚云未收。
更阑望天宇，云浄月如钩。
晓开读书窗，日光泼双眸。
蔬饭羹一盂，起傍吾庐游。
一洗尘土昏，水竹清更幽。
问花无恙否，低面含娇羞。
验笋长几何，突角凌羊牛。
前日移新荷，常恐水盖头。
池边报平安，小叶三四浮。
竹林叫钩辀，柳阴鸣栗留。
趁晴欲双飞，更著唤妇鸠。
物适吾亦适，投筇思悠悠。
却归堂上坐，苍头献茶瓯。
儿声清且美，读书如泻油。
静里无声乐，闲中不系舟。
不知腰金公，曾识此乐不。
我生微官缚，有如冠沐猴。
长恐舍此去，永愧池上鸥。

立夏少半月，谷雨是今朝。
梅子酸著齿，麦穗长半腰。
天运不暂停，又将转斗杓。
无复冬裘御，重取夏扇摇。

神龙固难豢，天马岂易鞿。
渊明肯折腰，为此五斗微。
我本田野人，初不慕轻肥。
食未从人乞，隠不待赋归。

春风虽高却不寒，扶杖起散腰脚顽。
昨朝阴晦忽开霁，造物变化胡可原。
休嫌出游日色薄，大胜坐听檐声潺。
百岁光阴人易老，一年时节春易阑。
但知良辰合大醉，岂羡显官乘高轩。
桃花飘零李花在，垂柳袅娜芳草繁。
谁能有药扶我足，使我郊野穷跻攀。
山公接{罒离}自倒著，吾发已秃久不冠。

红尘著脚双鬓斑，折腰五斗真作难。
巾车一去不复还，归卧柴桑紫翠间。
东篱悠然见南山，欲辩忘言心自闲。

古人肉食无远谋，腰钱骑鹤向扬州。
春风十里珠帘卷，但看竹西歌吹楼。
天朝选用诗书帅，上策公言须自治。
屏翰坚持保障功，江淮益壮金汤势。
强敌不敢纵南牧，关塞烟迷芳草绿。
儿童歌舞乐升平，一曲梅花细柳营。

朔方之兵，劲于九土。
尤劲而要，粤惟定武。
兵劲在驭，用则罴虎。
失驭而劲，骄不可举。
曰保曰贝，闭壁连阻。
武爵新守，束手就虏。
皇帝曰噫，汝武曷取。
有敝必革，以儒于抚。
公来帅定，始以威怒。
有兵悍横，一用于斧。
连营怛之，胆栗腰伛。
既惧而教，如𫗦如乳。
以刺以射，以钲以鼓。
无一不若，师师旅旅。
列城自刺，靡不和附。
阴沴为梗，降此大雨。
大河破泄，在河之浒。
民被黜垫，田入莽污。
流离荡析，不得其所。
公戚曰吁，予敢宁处。
迺大招来，迺大保聚。
乃营帛粟，寒衣饥茹。
民归而安，水下孰御。
强弱死生，由公复虑。
曰义曰仁，震肃春煦。
合和蒸天，天顺以序。
公境独稔，爰麦爰黍。
公俗独乐，夫耕妇杼。
人虽曰康，公亦奚豫。
谓此一方，民与兵具。
务剧任重，稽古其裕。
人皆谓公，与古为伍。
公文化民，公武御侮。
何思古人，公不自许。
遂择奇匠，绘于堂宇。
列其行事，指掌可数。
前有古人，在我门户。
后有来者，依我墙堵。
斯堂勿坏，有堂有故。
堂之不存，来者曷睹。
宏乎焕乎，千载是矩。

西汉欺卢橘，东阳爱野棠。
许昌奇此遇，子美欠先扬。
杜宇三春艳，蚕丛一国香。
燕脂点乱雨，猩色丽斜阳。
富艳东君节，暄妍白帝方。
锦楼祈水色，玉垒换山光。
风格林檎细，腰支郁李长。
天生笑容质，时样舞衣裳。
少吐深深染，全开淡淡妆。
烟媒护绿蒂，风阵损朱房。
旋失因临水，闲飘弗过墙。
佩亡愁杀甫，簪脱即连姜。
蝶舞菱花照，鶑啼罨画堂。
仙如弄玉少，坠似绿珠常。
不见还成悔，相思几欲狂。
春深濯锦水，日晚浣纱坊。
卧对移帘押，吟看近笔床。
池清满园倒，鸟起一枝昂。
紫燕衔泥急，黄蜂趁蜜忙。
化工真用意，销得与携觞。

李白诗中蜀道难，把诗试读泪汍澜。
江形诘曲千回折，岭路崚嶒万屈盘。
登陟去年腰仅折，追思今日鼻犹酸。
此行君不同屯蹇，五马相知旧长官。

诗题：原无题首句：按彻梁州更六幺一作蜀国佳人号细腰。

窄窄山腰路，娟娟屋角花。
谿回蔽修竹，鸥暖戏春沙。

诛茅祗合老僧龛，一笑欣陪麈尾谈。
天末冥鸿方避弋，辽东白豕忍怀惭。
折腰我已宦情薄，嚼蜡谁言世味甘。
万事转头俱梦幻，试将此语静中参。

龙穴潜幽通海潮，璇宫突兀插云霄。
三千世界诸天近，百二山河故国遥。
寥落偏城连谷口，荒凉古寺倚山腰。
溪南可款门修竹，何况丁宁已见招。

少年麋鹿姿，待价非结绿。
东湖嗜红芰，西山茹黄独。
虽无负郭田，仅有环堵屋。
稍知亲简编，岂意分符竹。
不作梁甫吟，徒歌采薇曲。
轩冕本无心，泉石慕幽躅。
疏才偶计偕，微名玷宦牍。
扰客书掣肘，蹈险车脱轴。
为米一折腰，献玉三刖足。
人情冰复炭，世路岸为谷。
奔走三十年，尘埃几千斛。
归访旧园林，要识真面目。
敝庐他人居，故友半鬼录。
诛茅倾客囊，千日笑神速。
堂成屡留醉，夜阑更秉烛。
冬霜孤松秀，春霖万花霂。
薰风自生凉，秋云不待族。
鱼鸟乐欣欣，柴荆纷樕樕。
曳杖时往还，拊缶谁拘束。
敲门闻剥啄，开缄佩谦牧。
初读少陵诗，再对渊明菊。
试听句掷金，坐想人如玉。
搜肠嗣高吟，深愧窘边幅。

黄河浩浩不可航，腰壶欲渡何其狂。
妪挽翁衣愿无渡，忠爱深言反逢怒。
河流滔滔翁溺死，老妪搏膺泪如雨。
行人劝妪莫痛伤，痛伤之极能断肠。
古来愎谏多不祥，鸱夷浮江吴国灭，老臣疽背霸王歇。

云暝雨将雪，天低风正寒。
简书端可畏，行李不遑安。
要路飞腾好，穷途进取难。
折腰徒自苦，吾亦悔儒冠。

闭户不知春色佳，柳梢欲暗可藏鸦。
鸭头新绿齐腰水，女颊轻红刺眼花。

遮寒破衲雪蒙头，笑我浪怀千岁忧。
解下腰包只如此，亦无莫莫与休休。

虎豹嗔人上九关，不妨拄笏看云山。
家声元是封胡后，人物还如晋宋间。
解组闻公真有意，折腰顾我亦何颜。
故园无地开三径，敢说归耕是等闲。

洗盏从容对圣贤，笑谈未了意凄然。
折腰我既惭陶令，肆志公宜学仲连。
三沐三熏嗟已晚，一觞一咏乐余年。
人穷愈甚诗方好，留取珠玑向后传。

铜墨缠腰雪上头，人生一饱亦难谋。
天明忽暗酿梅雨，风暖又寒催麦秋。
老矣不堪时节换，粲然方幸故人留。
白云呼去淮山住，强为江边问买舟。

长安少年好狗马，日日遨游五陵下。
八尺腾骧行地龙，突过无前追疾风。
一箭穿空两雕堕，尚挟白羽腰骍弓。
回鞭更踏南山路，射杀山中白额虎。
却解重环四尺獒，快逐丰狐搜狡兔。
猎罢归来唤歌舞，酾酒割鲜供笑语。
穷巷书生那有此，毛颖陶泓守环堵。
老来无力跨蹇馿，少日青鞋只徒步。
何况平生非猎师，何须有犬如韩卢。
青毡旧物犹在室，吹灯未灭忧穿窬。
似闻黄耳云来孙，丰颅拳尾雪不如。
从公觅取捍门户，主人高枕偷儿避。

十丈花开玉井峰，藤萝亦附灌木丛。
可怜浮食不根著，南北羁旅如燕鸿。
倦飞欲返返未得，梦魂时遶三径松。
故人相见发孤笑，执热一濯清穆风。
小倾家酿歌骊驹，有怀未吐行匆匆。
山寒不开北枝梅，地远谁树南荆枫。
欲谈此意无为领，拨灰消尽麒麟红。
未免随俗且折腰，薄以今古浇其胸。
六经之泽溉万世，譬如畦稻宵露蒙。
陈言有味可涵泳，环堵差胜朝市中。
退之一赋吾未许，二禽雅意岂愿笼。
乘轩执珪何有哉，日光熠熠尘飞空。
由来贤达多下位，高原不解生芙蓉。
龙鱼仙伯妙此理，垂云小憩来儒宫。
洞庭湘山入诗句，借与光彩胜赮虹。
百闻不及一见面，独对霜月搔飞蓬。
清光何事亦多阙，试为问之修月翁。

吴蜀蜂腰势，荆襄控上游。
群公无远虑，天子有深忧。
此事须成算，何人更熟筹。
黄图三辅近，北望不禁愁。

古人牧民如赤子，今人临民用笞棰。
孰知官府本无事，独恨庸人扰之耳。
临邛有客腰铜章，三年为吏先慈祥。
老农共说长官好，桑柘阴中民小康。
公庭闲暇雁鹜散，燕坐胡床清昼长。
拨烦何自文书省，治道由来贵清静。
不须柱下五千言，洙泗六经无猛政。

路向峰腰转，泉从洞口来。
决渠飞瀑布，伐石作崔嵬。
胜境难频到，幽怀只暂开。
登临兴不尽，日昃故须回。

羸躯方伏枕，冻骨倍加绵。
自觉脾为约，医言脉太玄。
不禁腰痛楚，仍苦膝拘挛。
搔抑方能定，扶持仅可前。
缊袍藏被底，炽炭倚炉边。
衰谢诚宜尔，风寒实使然。
迍邅虽有数，调护不无愆。
初日忧难疗，兼旬幸稍痊。
是身无实相，何术保余年。
不死方成佛，长生乃是仙。
阖棺宁再起，拔宅谩虚传。
力岂能加命，人终不胜天。
灾生虽或免，算尽必难延。
只合情无滞，毋为疾所缠。
穷通皆任运，逆顺但随缘。
南亩无千斛，西山有数椽。
饥当量腹食，困则曲肱眠。
此乐人知少，浮休永息肩。

生平酷爱山，好山宁相远。
知吾入山意，幽致竞牵挽。
信步杖藜轻，升高腰脚健。
小雨著黄落，索索声相溷。
僧窗事事幽，蕉肥野菊曼。
尘市仅隔水，心安即为遁。
有岩瞰清溪，古木郁萝蔓。
前冈连远嶂，万象纷自献。
人生有物缘，参合甚符券。
缘外倘强求，十一失千万。
此地乃天与，一亭吾欲建。
寄言岩下石，为偿把钓愿。

寿皇燕翼贻孙谋，寘公从橐良有以。
龙蟠虎踞帝王都，居守重任不轻畀。
神州陆沉五终星，有雠未复己三世。
经营江表诚急先，移镇上流实隆委。
议和但苟朝夕安，岁输金缯殊未已。
无事坐养百万师，所虑民贫财益匮。
胡雏何知蓄狂谋，天其启我或在此。
荆州昔号用武国，曹瞒落笔惊刘备。
况今吴蜀势连衡，乘时振槁悉披靡。
料人当要知料己，上策由来当自治。
实边至计耕与桑，祖逖未可成败议。
祖宗德泽在遗黎，中原自有壶浆至。
我公恩信结人深，岂独长城贤万里。
尝闻机会不容发，尚父宵征奚暇寐。
诸葛手握将相权，愿改吾短不自恃。
其心休休能有容，即是古人勋业地。
往时韩富屡守藩，以养威望须历试。
一旦大用无间言，列圣用人有深意。
虽然五大不在边，端委面槐乃公位。
玄龄如晦不言功，持效于君兼众美。
大江之西有癯儒，半生混迹渔樵里。
兵书一箧老无功，耿耿但余忧国泪。
一官漫仕不疗饥，五斗折腰安敢耻。
沮漳时倚仲宣楼，往事成尘谁复纪。
此生幸识元紫芝，今为晏御尤自喜。
冯驩欲歌归来乎，绕朝有策不用耳。
函关请封一丸泥，赞普可招尺书纸。
我思古人不可见，空对孤灯慕青史。
公能挈之于沉渊，犹拟楯墨书檄字。
举似孙郎帐下儿，或能道人意中事。

宿云留润欲侵衣，草长山腰路溅泥。
映屋画图花远近，接畦湍濑水高低。
人趋南亩生涯乐，春入东菑土脉齐。
说与老农还自笑，近来辛苦惯扶犁。

眼界山逾碧，腰舆步转高。
未疑御魑魅，自笑尹鼯猱。
末路成三折，衰年感二毛。
次山虽漫仕，安敢遽辞劳。

诗来已报平安好，犹恨得公诗不早。
忽闻单舸下沧浪，却喜此翁元未老。
折腰耐辱来皇州，大手妙割无鸡牛。
平生拄腹五千卷，百未一究真难休。
我昔从之曾竭蹶，刮眼期公空岁月。
老来犹足举千钧，岂是周郎独英发。
苕溪猎猎蘋花风，溪楼万瓦如铺筒。
未须黄帽催归去，尊酒一笑期君同。

贪夫筑室齐云湄，满溢既死不可持。
佳哉高人世念薄，丈室缉缀如茧丝。
门前流水照明月，门里有诗清更绝。
汲泉欲漱齿怯寒，携杖先登腰易劣。
客不待速来往频，剥啄扣门有谁譍。
主人酌酒要客醉，坐客见花心自醒。
长松古柏垂杨岸，为萁一亩酒无算。
花开诗酒足逢迎，花谢蝶蜂漫零乱。
万物荣枯付达观，我欲从君着眼看。
傥能剩扫床头金，笑彼人间痴死汉。

隠隠来岗续，沈沈土脉萦。
一峰庭下立，十里地中行。
石脚犹依佛，山腰恰近城。
摩挲嗟岁月，风雨几题名。

雷风一息到山西，欹侧村花不自持。
际晚甘霖如倒峡，今年香雪可翻匙。
绿秧蘸脚元非揠，白水齐腰不恨迟。
浪说随车夸故事，但知忧国愿无饥。

急峡高流日夜东，嵌空怪石浪穿礲。
涛喧滩口波翻雪，云断山腰气吐虹。
几阵堂堂峰硉矹，一泉滴滴水玲珑。
我行天下今将半，安得名山如此工。

绝景都忘峡路长，江风时送野花香。
峰排玉帐腰凝雪，泉溜珠帘乳滴房。
后日奇山犹续续，而今伟观已堂堂。
雄篇曲尽形容妙，满袖珠玑到旅囊。

快哉真得楚王风，钲鼓喧江四面雄。
但欲帆樯催上水，敢辞井路傍西戎。
江空岁晚飞烟外，人静霜明过浪中。
少泊山腰羌笛断，一樽那肯为诗穷。

水际天低岸远，山腰雾卷云铺。
拟唤松江小艇，归来好趁莼鲈。

万事推移本偶然，无亏何处更求全。
折腰曾愧五斗米，负郭元无三顷田。
城碍夕阳宜杖履，山供醉眼费云烟。
怪君不顾笙歌误，政拟新诗去鸟边。

我生天地间，甲子倏一周。
岁与命相迫，灾衅非人谋。
抱病卧漳浦，荏苒久不瘳。
伛偻腰欲折，偃仰筋如抽。
痛楚彻心膂，呻吟损咽喉。
浃背汗淋沥，环膝寒飕飗。
晨兴服𫄨绤，夜卧重衾裯。
垢腻生虮虱，爬搔变疮疣。
寝食殆俱废，起处宁自由。
跬步远千里，窘局如拘囚。
艾火既妄灼，药剂还轻投。
以此千金躯，寄命庸医流。
展转几十旬，初夏俄清秋。
去死一间耳，自叹如浮沤。
有身即有患，无生乃无忧。
彭殇齐寿夭，蝼蚁同王侯。
四大非我有，外物何劳求。
委心以待尽，死生任浮休。

人生七十稀，我今六十六。
幼小承门资，长大窃科目。
平步登瀛洲，超迁应郎宿。
省寺久徊翔，京华厌驰逐。
七持使者节，三剖刺史竹。
晚玷两禁班，滥纡三品服。
游宦四十年，徒糜太仓粟。
君恩无以报，扪心自惭恧。
吾闻老氏言，知足乃不辱。
力辞会稽组，愿赋祠庭禄。
举首谢鹓鸿，甘心友麋鹿。
家有十顷田，居多数椽屋。
长子通朝籍，二女归仕族。
貤恩沾弟侄，余俸赡亲属。
始望岂及此，平生不啻足。
无奈百病侵，齿豁头已秃。
指挛足蹒跚，背驼腰屈曲。
消长自乘除，祸福多倚伏。
枚数亲旧间，十九登鬼录。
自怜衰病翁，讵知不为福。

好风特特送征帆，百里俄惊指顾间。
薄暮暂留交石峡，迟明已到小孤山。
峰峦过目非吾有，鸥鹭无心似我闲。
幸得年丰归去好，长腰玉粒未应悭。

短流色白灿瑶光，穿破山腰一株苍。
多少游人来又去，从教袖里有鞭长。

凄凉一阁睨高空，倚槛幽奇景莫穷。
好是山腰抱松桧，一屏玉琢白云中。

寒窗积雪生虚明，玉壶风折层檐冰。
朱霞秀色妙公子，理弦灯下声亭亭。
游丝两两挂孤月，双声应手无留停。
月寒照户砌虫泣，云冻出浦边鸿征。
苍蝇扑纸窗欲透，蜾蠃穴桑儿未成。
琵琶宽详双韵切，含凄尽向弦中说。
酒酣疏绮杂娱嬉，谁道壮夫心更折。
一从敌骑下河南，学得声容难辨别。
鹧鸪金屋沸歌吹，鼠头宝陌行靴袜。
帕腰慢舞作弯弧，捉耳釂觞真折馘。
眼前犹听旧歌辞，凤韶岂独锵虞时。
罢弹三喟寝不熟，风定寒江静夜悲。

血气谁无未免争，腰牛公牍角蜗情。
半非半是先须识，但要吾心似水平。

等之土蒲同，他岂不云便。
顾宁图此君，曾不鄙吾县。
小折彭泽腰，仰看督邮面。
何以剸尔繁，胸次刚百练。
何以活尔癃，笔下丹九转。
堂上琴昼弹，境中枕宵奠。
那知彼魏相，不谓吾宓贱。
物议任物情，处之以无辩。
吾事尽吾心，持之以无倦。
木秀风必摧，水清石自见。
论定无后言，政成有公荐。
万万字民心，聊复书四卷。
概之六经然，意视文更善。
掇置黄麻中，专美学士院。
万万字民功，聊复碑一片。
概之舆议然，实视声更羡。
掇置青编中，专美循吏传。
行车气骎骎，卧辙心恋恋。
中牟满考回，太傅独班见。
采珠有相酬，怀玉毋自衒。
我以无聊归，兹其不胜羡。
已已长杜门，行行稳乘传。
相望道何修，相送足何殿。
缺然物将诚，聊尔诗当饯。

南北新来寻旧盟，江淮襄汉又休兵。
召还开府诸元帅，谢遣游谈几老生。
背上琴声忠愤激，腰间剑气血冤腥。
君不见老范相知小相沮，横渠自反高自许。
三略六韬付掷捐，中庸大学归含咀。
未遑尽发千古圣道机，犹不失为一代士宗主。

口与腰初强，心随舌渐柔。
不任包马革，犹浪到壶头。
张翰久羁宦，文园今倦游。
喜闻新卜筑，约我到沧洲。

幼抛南聚落，晚据北丛林。
道貌枯中泽，禅机浅处深。
山腰云出没，水面月浮沉。
贾岛勘还破，牢笼付一吟。

转徙庐陵邂逅间，青灯相照稔相看。
那知文社春随冷，未放交盟血便寒。
腰强岂犹便敛板，手闲何不试弹冠。
山岩倘久奇文塞，我办工夫续子残。

少陵入蜀倚严公，捧檄非无米可舂。
懒教纤腰舞杨柳，来游上幕看芙蓉。
十连岂吝回青顾，千户犹疑羡素封。
忝是故人恨无力，一樽时复略从容。

新自梅关返葛溪，天心不与我心违。
市廛城郭依元在，亲戚交游过半非。
纸上衔犹仍旧署，腰间带已减初围。
候门童稚倚庐老，幸不空教赋式微。

都下灯前别酒阑，我归江国子闽关。
鲤鱼不赐书来去，蝴蝶犹将梦往还。
抵掌伊吾灰壮志，折腰彭泽汗衰颜。
十年以后来相问，收拾俸余归买山。

久别重逢笑脱颐，休谈愁绪杀腰围。
不如意处人人有，未放心时事事非。
蔬笋家风难以住，鶑花天气速人归。
归囊强半诗材具，莫怪齐眉不下机。

一塔数椽崖半腰，工夫草草意翛翛。
青山虽老犹儿态，邂逅吾人喜饮醪。

广文郑子橐虽枵，司业苏君惠已饶。
未到多多堪塞屋，也须仅仅得缠腰。

吾人同醉豫章春，别后惟君日日新。
家据东床官北关，腰钱骑鹤更何人。

家无储粟况储钱，佐费吾其以义先。
一石一缗未为厚，量渠背负与腰缠。

丛林法社共成褫，雪老当年用此机。
颈上手巾腰下杓，至今千古有风规。

霞尾千山赤，云腰几树连。
若非彭蠡正，当是洞庭偏。
岁月惊飞鸟，功名忆堕鸢。
开图若有感，归思忽无边。

渊明抱羸疾，犹复归田园。
安能为五斗，折腰若拳拳。
箪瓢非可乐，不改迺称贤。
夫子故不死，仰钻高且坚。

高田卷苍埃，下田积荒穞。
频闻父老叹，似诉车戽苦。
吾乡地犹薄，有类家素窭。
旱繇十日晴，潦自三尺雨。
吏斯靡常祷，神得夸屡许。
近虽略丰稔，曾不厚仓庾。
桑麻籍铢两，门户强撑拄。
往时属初夏，插秧未终亩。
甘膏偶愆候，人意已深阻。
沛然天为赐，翕尔农遂举。
沉忧释阽危，乐事觊安堵。
迨今几何日，所历无废土。
岂惟劳手足，殆欲病腰膂。
早禾穗且实，晚稻花半吐。
更宽经旬虞，当作有岁取。
奈何又觖望，嗟尔复奚补。
云师匪云怠，风伯敢固拒。
烹鹅竟何术，象龙恐非古。
精诚苟潜运，响应犹或俯。
谁能任此责，再拜谢明府。

去年秋旱冬尤剧，一雪不能濡土瘠。
立春日雨虽应时，到今阙然又几日。
游人但欣春物荣，农夫痛心田未耕。
我因于役偶适野，骇见蓬勃烟埃生。
我今一官非劝农，为民闵雨常颙颙。
如闻春寒雨之候，病骨不惮添衣重。
朝来数点初蔌蔌，势压黄昏成霡霂。
虽云润物要无声，未救田畴龟背暴。
眼前市籴虽云贱，复道输租钱乏见。
从来谷贱必伤农，政亦何能堪此旱。
天公用意何难为，三日为霖事可知。
区区折腰困日籴，苦忆村舂宿雨时。
屠龙先生曾夫子，著书斤斤良有以。
往曾持献儒林苏，为歌秧马附书尾。
髯孙知我此书爱，遗我殷勤意何在。
世人菽麦或未分，而翁有意除稊稗。
我今一官故不堪，此书归田为指南。
便当教儿罢群读，读此宁忧饭不足。

勿谓山园瘠，能令菜本肥。
相虽无肉食，谷免病年饥。
看此鲑三九，何时腰十围。
试评能自照，孰愈莫胜衣。

作别已半百，得书无二三。
飘零各天外，摇落共江南。
此去仍加远，相思转不堪。
怀哉对床约，老矣折腰惭。

试问为黔郡，何如与质要。
其行既穹绝，有思只飘萧。
但悔崄投足，未论官折腰。
同舟故能送，折简不劳招。

舟人厌牵挽，我辈乐萦纡。
晨起愁分背，逢人屡问涂。
看君著屐进，雅胜折腰趋。
此段真高迈，诗中不可无。

病榻论诗罢，僧舆趋驾归。
倦书疏竹几，多梦遶湖扉。
赤叶霜前坠，黄花雨后稀。
直堪凋鬓发，何祇减腰围。

了了晴山见，纷纷宿雾空。
樵归妇腰斧，渔罢叟收筒。
但取登临适，何须吟啸工。
平生钓台路，明日与君同。

负稻赪肩已，腰镰裹饭归。
犬能迎别径，儿亦候幽扉。
共说去年熟，却愁今岁饥。
及闲还治圃，促妇更鸣机。

闻道沙随老，遂为安国居。
逢人难问似，近况复何如。
此士犹松径，何人在石渠。
儒林有韩孟，待诏自严徐。
别去常劳梦，新来更欠书。
久知腰倦折，悬想病都除。
番国吾州近，冰溪一水余。
秋风期命驾，春雨政携锄。

泪垢悲啼失母雏，可思营室共衔芜。
未能因事赋归去，尚此折腰成走趋。
岂谓微官堪顾藉，不难征路指虚无。
重轻得丧吾知矣，莫待孔宾闻夜呼。

西行险绝类中巴，东望悲凉底是家。
渺渺春风限啼鴂，悠悠落日送归鸦。
室盈幼稚为腰折，腹有诗书宜气华。
两日不亲颜色好，出门还恐滞泥沙。

江东何许上饶郡，置吏能淹谢法曹。
与世相逢腰漫折，对山吟咏首频搔。
谁怜老去斗升禄，未博平生灯火劳。
我自都城与君别，一官于此始青袍。

大麦初齐积渐黄，青青小麦更连冈。
去冬屡雪有如此，今岁一丰端可望。
负笼不须嗟甚苦，腰镰行且看争忙。
太仓红腐憎泥土，亦复遥思餠饵香。

再岁春风把酒杯，今年更觉倍迟回。
海棠消息知渠负，杨柳风流笑我衰。
舟过重湖定安否，书来一纸勿悠哉。
是身老矣腰仍折，宁待田园归未来。

顾使斯人墨绶腰，不知谁合上丹霄。
得非疲瘵要摩抚，是遣循良颁诏条。
闻道过家犹数月，尚期论荐出公朝。
过予不作一饭去，政倚相望非甚遥。

一纸翻翻正复颇，数诗兼与问云何。
敢言少日期耕籍，但道今年学荷戈。
已办向人腰为折，更愁逢彼怒成诃。
知时未暇伤鹈鴂，拨谷惟思和九歌。

傥欲昌身诗莫昌，折腰也莫叹凄凉。
上书假传非无例，慷慨相期入皂囊。

饿死因细腰，半额由广眉。
是知风化速，有类形影移。
时人走功名，我辈陈诗书。
虽病勿是疚，虽贫勿自悲。

稍稍因风集，萧萧与霰俱。
山明一笑粲，竹重折腰趋。
白战惭非敌，清谭孰可娱。
无庸杖方竹，随懒坐团蒲。

时论归台阁，交情异笠车。
不甘腰为折，宁使鬓成华。
莽莽湖之北，悠悠海一涯。
铜鱼偶逢使，书寄阿戎家。

春风吹雨暗连朝，闻道溪南欲断桥。
忍使碧桃抛密蘂，更堪高柳折轻条。
成都旧日空存壁，陋巷归来只挂瓢。
想见诸公方痛饮，坐看云脚度山腰。

何谓雪名寮，应同立积腰。
要为膏以润，不作晛而消。
园小锄斯食，书多复不枵。
青云附能显，况乃白云招。

芙蓉堂前春水绿，芙蓉堂后春花开。
芙蓉堂中醉歌舞，芙蓉堂下车如雷。
轻舟弄水买一笑，游人竞逐墙阴来。
浪痕不受尘滓涴，东风吹入黄金杯。
秋千欲上彩绳稳，老翁稚子连声催。
遨头春思浓似酒，剧饮谁能问升斗。
博山香软珠帘低，坐客请行时被肘。
觥筹交错兴未已，更著山殽并野蔌。
归来门巷影散乱，舍南舍北黄埃走。
轻衫短帽亦不恶，追欢岂落醉翁后。
小姬顾盼扬秋波，十十五五细马驮。
红旗夹道映斜日，金钗坠处肩相摩。
旁观定自双眼饱，但见两脸生微涡。
从今湖上愈清好，纤腰长袖成奔梭。
冥搜付与纸上语，朱颜为我商声歌。
愿公归侍玉皇侧，更向西湖弄春色。

箨粉飘零干拂檐，午阴比似旧时添。
栖留薄雾生秋意，勾引清风涤夏炎。
弱质自同诗骨瘦，新竿也学舞腰纤。
丁宁养就化龙杖，休劈轻丝织绣帘。

锺山有岭号屏风，碧石青林一径通。
听得山腰鸣陆续，看来海眼浄浺瀜。
初尝但得烦心解，再饮能令百虑空。
软美轻清无限好，经中所说正相同。

歉岁隆冬水不冰，铃斋谁与破愁城。
缤纷忽作纤腰舞，照曜俄添老眼明。
玉不坚牢终可贵，花非剪刻自然成。
大田来岁应多稼，看取仓箱处处盈。

古人肉食无远谋，腰钱骑鹤上扬州。
春风十里珠帘卷，但看竹西歌吹楼。
天朝选用诗书帅，上策公言须自治。
屏翰坚持保障功，江淮益壮金汤势。
北骑不敢纵南牧，关寒烟迷芳草绿。
健儿歌舞乐升平，一曲梅花细柳营。

吾道非耶真可耻，此君岂是折腰人。

铁昆仑儿吃一攧，南海波斯舞不彻。
夜半失却拦腰帛，笑倒东村王大伯。

古渡疏杨数树青，孤村细草冻还醒。
风光直欲催头白，樽酒何人肯放停。
小院腰肢今寂寂，天涯魂梦几冥冥。
闺中莫道长相忆，客路悲风彻夜听。

秀挹奇峰佳客对，凌空下视孤鸿背。
夜□云□起山根，老蛟飞出崖裂痕。
高高不放行云度，鸟语去来分晓暮。
直疑种是万年枝，定应叶渍三危露。
班输腰斧频□头，婆娑岩壑□□愁。
□看世事了如梦，静听江声知几秋。
巴南刺史儒林文，怜汝抱材开鉴赏。
赓载长谣□更清，琼钩珠珮相联响。

似我生男父合贫，腰斤岭上解求薪。
君今有子为官去，何惮携家踏路尘。

古木卧山腰，危根老盘石。
山中苦霜霰，岁久无春色。
不如岩下桂，开花独留客。

岁晚忽不乐，相过偶乘闲。
百年才几进，一笑得亦艰。
有酒醉嘉客，无钱买妖鬟。
问予官何为，侍从联朝班。
朝廷多贤材，何用蒯与菅。
白发垂两鬓，黄金腰九环。
奈何章绶荣，饰此木石顽。
于国略无补，有惭常在颜。
幸蒙二三友，相与文字间。
江子独舍我，高鸿去难攀。
秋风动沙苑，郡阁当南山。
吟咏日多暇，诏条宽可颁。
寒云雪纷糅，幽鸟春绵蛮。
胜事日向好，思君何时还。

怀禄不知惭，人虽不吾责。
贫交重意气，握手犹感激。
煌煌腰间金，两鬓飒已白。
有生天地间，寿考非金石。
古人报一饭，君子不苟得。
忧来自悲歌，涕泪下沾臆。

君家白鹤白雪毛，我家白兔白玉毫。
谁将赠两翁，谓此二物皎洁胜琼瑶。
已怜野性易驯扰，复爱仙格何孤高。
玉兔四蹄不解舞，不如双鹤能清嗥。
低垂两翅趁节拍，婆娑弄影夸娇饶。
两翁念此二物者，久不见之心甚劳。
京师少年殊好尚，意气横出争雄豪。
清樽美酒不辄饮，千金争买红颜韶。
莫令少年闻我语，笑我乖僻遭讥嘲。
或被偷开两家笼，纵此二物令逍遥。
兔奔沧海却入明月窟，鹤飞玉山千仞直上青松巢。
索然两衰翁，何以慰无憀。
纤腰绿鬓既非老者事，玉山沧海一去何由招。

京师轻薄儿，意气多豪侠。
争夸朱颜事年少，肯慰白发将花插。
尚书好事与俗殊，怜我霜毛苦萧飒。
赠以洛阳花满盘，鬭丽争奇红紫杂。
两京相去五百里，几日驰来足何捷。
紫檀金粉香未吐，绿萼红苞露犹浥。
谓我尝为各阳客，颇向此花曾涉猎。
忆昔进士初登科，始事相公沿吏牒。
河南官属尽贤俊，洛城池籞相连接。
我时年才二十余，每到花开如蛱蝶。
姚黄魏红腰带鞓，泼墨齐头藏绿叶。
鹤翎添色又其次，此外虽妍犹婢妾。
尔来不觉三十年，岁月才如熟羊胛。
无情草木不改色，多难人生摧拉。
见花了了虽旧识，感物依依几抆睫。
念昔逢花必沽酒，起坐驩呼屡倾榼。
而今得酒复何为，爱花绕之空百匝。
心衰力懒难勉彊，与昔一何殊勇怯。
感公意厚不知报，墨笔淋漓口徒嗫。

久作游边客，常悲入塞笳。
今兹一尉远，犹困折腰嗟。
白马关中道，青天栈外家。
过秦应吊古，惟有故山斜。

铜墨佩腰间，中流望若仙。
鸣蝉汴河柳，画鹢越乡船。
下濑逢江雁，瞻氛落海鸢。
山川仍客思，尽入隐侯篇。

三峡倚岧峣，同迁地最遥。
物华虽可爱，乡思独无聊。
江水流青嶂，猿声在碧霄。
野篁抽夏笋，丛橘长春条。
未腊梅先发，经霜叶不凋。
江云愁蔽日，山雾晦连朝。
斫谷争收漆，梯林鬭摘椒。
巴賨船贾集，蛮市酒旗招。
时节同荆俗，民风载楚谣。
俚歌成调笑，摖鬼聚喧嚣。
得罪宜投裔，包羞分折腰。
光阴催晏岁，牢落惨惊飙。
白发新年出，朱颜异域销。
县楼朝见虎，官舍夜闻鸮。
寄信无秋雁，思归望斗杓。
须知千里梦，长绕洛川桥。

剑峰云栈未尝行，图画曾看已可惊。
险若登天悬鸟道，下临无地泻江声。
折腰莫以微官耻，为政须通异俗情。
况子多才兼美行，荐章期即达承明。

初旭瑞霞烘，都门祖帐供。
亲持使者节，晓出大明宫。
城阙青烟起，楼台白雾中。
绣鞯骄跃跃，貂袖紫蒙蒙。
朔野惊飙惨，边城画角雄。
过桥分一水，回首羡南鸿。
地里山川隔，天文日月同。
儿童能走马，妇女亦腰弓。
度险行愁失，盘高路欲穷。
山深闻唤鹿，林黑自生风。
松壑寒逾响，冰溪咽复通。
望平愁驿迥，野旷觉天穹。
骏足来山北，轻禽出海东。
合围飞走尽，移帐水泉空。
讲信邻方睦，尊贤礼亦隆。
斫冰烧酒赤，冻脍缕霜红。
白草经春在，黄沙尽日蒙。
新年风渐变，归路雪初融。
祗事须彊力，嗟予乃病翁。
深惭汉苏武，归国不论功。

万钉宝带烂腰镮，赐宴新陪一笑欢。
金马并游年最少，玉堂初直夜犹寒。
自嗟零落凋颜鬓，晚得飞翔接羽翰。
今日遽闻催递宿，不容多病养衰残。

绿发襄陵新长官，面颜虽老渥如丹。
折腰聊为五斗屈，把酒犹能一笑欢。
红枣林繁欣岁熟，紫檀皮软御春寒。
民淳政简居多乐，无苦思归欲挂冠。

多病淹残岁，初寒悄独吟。
云容乍浓淡，秋色半晴阴。
篱菊催佳节，山泉响夜琴。
自能知此乐，何必恋腰金。

东州负海圻，风物老依依。
岁熟鸦声乐，天寒雁过稀。
跨鞍惊髀骨，数带减腰围。
却羡常夫子，终年独掩扉。

夏篁解箨阴加樛，卧斋公退无喧嚣。
清和况复值佳月，翠树好鸟鸣咬咬。
芳樽有酒美可酌，胡为欲饮先长谣。
人生暂别客秦楚，尚欲泣泪相攀邀。
况兹一诀乃永已，独使幽梦恨蓬蒿。
忆予驱马别家去，去时柳陌东风高。
楚乡留滞一千里，归来落尽李与桃。
残花不共一日看，东风送哭声嗷嗷。
洛池不见青春色，白杨但有风萧萧。
姚黄魏紫开次第，不觉成恨俱零凋。
榴花最晚今又拆，红绿点缀如裙腰。
年芳转新物转好，逝者日与生期遥。
予生本是少年气，瑳磨牙角争雄豪。
马迁班固洎歆向，下笔点窜皆嘲嘈。
客来共坐说今古，纷纷落尽玉麈毛。
弯弓或拟射石虎，又欲醉斩荆江蛟。
自言刚气贮心腹，何尔柔软为脂膏。
吾闻庄生善齐物，平日吐论奇牙聱。
忧从中来不自遣，强叩瓦缶何𫍢𫍢。
伊人达者尚乃尔，情之所钟况吾曹。
愁填胸中若山积，虽欲强饮如沃焦。
乃判自古英壮气，不有此恨如何消。
又闻浮屠说生死，灭没谓若梦幻泡。
前有万古后万世，其中一世独虭蟧。
安得独洒一榻泪，欲助河水增滔滔。
古来此事无可奈，不如饮此樽中醪。

相别始一岁，幽忧有百端。
乃知一世中，少乐多悲患。
每忆少年日，未知人事艰。
颠狂无所阂，落魄去羁牵。
三月入洛阳，春深花未残。
龙门翠郁郁，伊水清潺潺。
逢君伊水畔，一见已开颜。
不暇谒大尹，相携步香山。
自兹惬所适，便若投山猿。
幕府足文士，相公方好贤。
希深好风骨，迥出风尘间。
师鲁心磊落，高谈羲与轩。
子渐口若讷，诵书坐千言。
彦国善饮酒，百盏颜未丹。
几道事闲远，风流如谢安。
子聪作参军，常跨破虎鞯。
子野乃秃翁，戏弄时脱冠。
次公才旷奇，王霸驰笔端。
圣俞善吟哦，共嘲为阆仙。
惟予号达老，醉必如张颠。
洛阳古郡邑，万户美风烟。
荒凉见宫阙，表里壮河山。
相将日无事，上马若鸿翩。
出门尽垂柳，信步即名园。
嫩箨筠粉暗，渌池萍锦翻。
残花落酒面，飞絮拂归鞍。
寻尽水与竹，忽去嵩峰巅。
青苍缘万仞，杳蔼望三川。
花草窥涧窦，崎岖寻石泉。
君吟倚树立，我醉欹云眠。
子聪疑日近，谓若手可攀。
共题三醉石，留在八仙坛。
水云心已倦，归坐正杯盘。
飞琼始十八，妖妙犹双环。
寒篁暖凤嘴，银甲调雁弦。
自制白云曲，始送黄金船。
珠帘卷明月，夜气如春烟。
灯花弄粉色，酒红生脸莲。
东堂榴花好，点缀裙腰鲜。
插花云髻上，展簟绿阴前。
乐事不可极，酣歌变为叹。
诏书走东下，丞相忽南迁。
送之伊水头，相顾泪潸潸。
腊月相公去，君随赴春官。
送君白马寺，独入东上门。
故府谁同在，新年独未还。
当时作此语，闻者已依然。

莫愁家住洛川傍，十五纤腰闻四方。
堂上金樽邀上客，门前白马系垂杨。
春风满城花满树，落日花光争粉光。
城头行人莫驻马，一曲能令君断肠。

岐江望平陆，百里千余岭。
萧条断烟火，莽苍无人境。
峰峦互前后，南北失壬丙。
天秋云愈高，木落岁方冷。
水涉愁蜮射，林行忧虎猛。
万仞悬岩崖，一彴履枯梗。
缘危类猿猱，陷淖若蛙黾。
腰舆惧倾扑，烦马倦鞭警。
攀跻诚畏涂，习俗羡蛮犷。
度隘足虽踠，因高目还骋。
九野画荆衡，群山乱巫郢。
烟岚互明灭，点缀成图屏。
时时度深谷，往往得佳景。
翠树郁如盖，飞泉溜垂绠。
幽花乱黄紫，蒨粲弄光影。
山鸟啭成歌，寒蜩嘒如哽。
登临虽云劳，巨细得周省。
晨装趁徒旅，夕宿访闾井。
村暗水茫茫，鸡鸣星耿耿。
登高近佳节，归思时引领。
谿菊荐山樽，田𫛪佐烹鼎。
家近梦先归，夜寒衾屡整。
崎岖念行役，昔宿已为永。
岂如江上舟，棹歌方酩酊。

火数四百炎灵销，谁其代者当涂高。
穷奸极酷不易取，始知文景基扃牢。
坐挥长喙啄天下，豪杰竞起如猬毛。
董吕傕汜相继死，绍术权备争咆咻。
力彊者胜怯者败，岂较才德为功劳。
然犹到手不敢取，而使螟蝗生蝮蜪。
子丕当初不自耻，敢谓舜禹传之尧。
得之以此失亦此，谁知三马食一槽。
当其盛时争意气，叱咤雷雹生风飚。
干戈战罢数功阀，周蔑方召尧无皋。
英雄致酒奉高会，巍然铜雀高岧岧。
圆歌宛转激清征，妙舞左右回纤腰。
一朝西陵看拱木，寂寞穗帐空萧萧。
当时凄凉已可叹，而况后世悲前朝。
高台已倾渐平地，此瓦一坠埋蓬蒿。
苔文半灭荒土蚀，战血曾经野火烧。
败皮弊网各有用，谁使镌镵成凸凹。
景山笔力若半弩，句遒语老能挥毫。
嗟予夺得何所用，簿领朱墨徒纷淆。
走官南北未尝舍，缇袭三四勤缄包。
有时属思欲飞洒，意绪轧轧难抽缲。
舟行屡备水神夺，往往冥晦遭风涛。
质顽物久有精怪，常恐变化成灵妖。
名都所至必传玩，爱之不换鲁宝刀。
长歌送我怪且伟，欲报惭愧无琼瑶。

与君结交深，相济同水火。
文章发春葩，节行凛筠笴。
吾才已愧君，子齿又先我。
君恶予所非，我许子云可。
厥趣共乖时，畏涂难转輠。
道肥家所穷，身老志弥果。
每嗟游从异，有甚樊笼锁。
天匠染青红，花腰呈袅娜。
苟能杯酌同，直待冠巾堕。
无欺校雠贫，盐米尚余颗。

碧瓦照日生青烟，谁家高楼当道边。
昨日丁丁斤且斲，今朝朱栏横翠幕。
主人起楼何太高，欲夸富力压群豪。
楼中女儿十五六，红膏画眉双鬓绿。
日暮春风吹管弦，过者仰首皆留连。
应笑楼前骑马客，腰垂金章头已白。
苦贪名利损形骸，争若庸愚恣声色。
朝见骑马过，暮见骑马归。
经年无补朝廷事，何用区区来往为。

周郊彻楚坰，旧相拥新旌。
路识青山在，人今白首行。
问农穿稻野，候节见梅英。
腰组人稀识，偏应邸吏惊。

平生不省问田园，白首忘怀道更尊。
已上印书辞北阙，稍留冠盖饯东门。
冯唐老有为郎恋，疏广终无任子恩。
今日荣归人所羡，两儿腰绶拥高轩。

君子贵从俗，小官能养贤。
无惭折腰吏，勉食落头鲜。
困有亭之理，穷当志益坚。
惟宜少近祸，亲发况皤然。

锁印春风雪入帘，天寒鸟雀聚空檐。
青幡受岁儿童喜，白发催人老病添。
艳舞回腰飞玉盏，清吟拥鼻对冰蟾。
相从一笑两莫得，簿领区区叹米盐。

日久都城车马喧，岂知风月属三贤。
唱高谁敢投诗社，行处人争看地仙。
酒面拨醅浮大白，舞腰催拍趁繁弦。
与公等是休官者，方把锄犁学事田。

岷蜀地千里，海棠花独妍。
万株佳丽国，二月艳阳天。
丛萼匀如布，修蕤巧似编。
彤云轻点缀，赤玉碎雕镌。
瑟瑟光输莹，猩猩血借鲜。
浅深相向背，疏密递勾牵。
轻蒨重重染，丹砂细细研。
蕊纤金粟拱，须嫩紫丝拳。
红蜡随英滴，明玑著颗穿。
初茎争袅娜，翘干共蹁跹。
绝代知无价，生香不减{栈}。
分灵应桂苑，锺粹定星躔。
木帝经邦相，花王入室贤。
祥飚加翦拂，卿霭共陶甄。
真宰阴推毂，句芒与着鞭。
不须忧薄命，好为惜流年。
赞翼施生柄，扶持煦妪权。
主张韶令正，调燮淑威宣。
和气高低洽，芳心次第还。
金钗人十二，珠履客三千。
云雨迷巫峡，风波怨洛川。
娉婷宜住楚，妖冶合居燕。
绣被通宵展，华灯彻曙燃。
横披前槛外，半出假山巅。
暗羡游蜂采，偷输蚁穴沿。
瘦嫌珊网织，柔怯女萝缠。
蓄恨凭谁讯，无言只自怜。
文君酒垆伴，杨子草堂前。
品格生来别，风流到老全。
繁中生怅望，众里见喧阗。
暄暖精神出，晴明意态便。
关关莺对语，两两燕高鶱。
天上宜封殖，人闲偶伫延。
共樱围别馆，与杏拥斜阡。
清暖帘争卷，黄昏幕尚褰。
低笼金𫐆{车录}，高映画秋千。
忽认梁园妓，深疑阆苑仙。
匆匆来蕙圃，远远别芝田。
羞隐暝蒙雾，轻如淡荡烟。
乍逢开羽扇，初喜下云𫐌。
髣髴回星靥，依稀带翠钿。
五铢衣宛转，七宝帐翩翾。
独立挨霓节，成行列彩旃。
困宜欹虎枕，步好衬金莲。
舞定休回袖，妆浓不傅铅。
盖张松郁郁，茵藉草芊芊。
馥郁兰供梦，扶疏柳伴眠。
躯轻弥绰约，腰细更便嬛。
娅姹常颙若，幽柔自洒然。
侍儿罗白芷，婢子列芳荃。
口口浓檀注，腮腮薄粉填。
解围施叶幄，买笑有榆钱。
旖旎环瑶席，婆娑匝玳筵。
娇依屏曲曲，泣对露涓涓。
南陌轻埃蔽，东郊夕照连。
几时休缥渺，从此识婵娟。
是处遗簪珥，谁家不管弦。
妒姬贪恐失，戏稚惜何颠。
折闪搔头褪，擎𪭢约腕揎。
戴遮鬟上凤，装压鬓边蝉。
汲引新懽聚，消磨宿忿蠲。
纵观须倒载，命宴必加笾。
翻曲教歌媛，更词送酒船。
乡心须暂解，病眼当时痊。
迢递来油壁，从容住锦鞯。
雅宜交让比，秾兴棣华联。
不愤参朱槿，宁甘混木绵。
酴醾潜失色，踯躅敢差肩。
素柰思投迹，夭桃耻备员。
梧桐愧金井，芍药滥花砖。
并压辛夷俗，潜排宝马蔫。
天恩无久恃，人宠莫长专。
布影交三径，敷荣遍一廛。
凝眸方晔晔，回首旋翩翩。
可忍惊飚挫，胡烦急景煎。
珊瑚随手碎，绛雪绕枝旋。
拂汉霞初散，当楼月自圆。
飘零随蠛蠓，散乱逐漪涟。
灼灼龟城外，亭亭锦水边。
抱愁应惨蹙，有泪即潺湲。
午影迷蝴蝶，朝寒怨杜鹃。
物情元倚伏，人意莫拘挛。
擢秀高群木，称珍极八埏。
未开独脉脉，忧落固悁悁。
别着新文纪，重寻旧谱笺。
共知红艳好，谁辨赤心坚。
实事陪朱李，根宜灌醴泉。
栽须怜竹柏，树莫绕乌鸢。
耻托膏腴茂，当随富贵迁。
为多犹底滞，因远尚迍邅。
客思易成乱，心期未省愆。
画思摩诘笔，吟称薛涛笺。
醉目休频送，诗情岂易缘。
薛能夸丽句，郑谷赏佳篇。
止感芳姿美，那怜托地偏。
山经犹罕记，方志未多传。
巧咏忧才竭，冥搜得意滇。
遐陬寡真赏，僻境忍轻捐。
抽秘惭非据，探奇敢让先。
援毫叙名卉，聊用放怀焉。

湖外风物奇，长沙信难续。
衡峰排古青，湘水湛寒绿。
舟檝通大江，车轮会平陆。
昔贤官是邦，仁泽流丰沃。
今贤官是邦，刳啖人脂肉。
怀昔甘棠化，伤今猛虎毒。
然此一邦内，所乐人才六。
漕与二宪僚，守连两通属。
高堂日成会，深夜继以烛。
帏幕皆绮纨，器皿尽金玉。
歌喉若珠累，舞腰如素束。
千态与万状，六官懽不足。
因成快活诗，荐之尧舜目。

腰金不足为公重，怀宝无瑕乃席珍。

催粥华鲸彻翠微，觉来屋瓦白差差。
初疑淡月霜天晓，忽失前山云幕垂。
田父腰镰禾欲耳，行人策杖足如锥。
老僧莫笑芒鞋苦，破釜生尘侬更悲。

岁晚投身糟瓮傍，旋除野服著公裳。
折腰可愧更无米，赢得虚堂一味凉。

噫嘻!吾退不能为高蹈之靖节，吾进不能为玩世之东方。
腰折亦无米五斗，饿死安得粟一囊。
徒令汝曹困齑盐，对我面目青且黄。
冬寒轻裘不得御，朝饥软饭不得尝。
大儿知书故自忍，小儿叫怒来牵裳。
老夫对此忽自悟，呼儿并集来我傍。
人生穷通固有命，丈夫志气当自强。

长安城中豪俊林，锦鞯玉勒驰骎骎。
入门朱粉夸妙丽，出门青紫争浮沈。
东有问医西问相，君独燕坐钩其深。
冰眸一睨穷达判，刀剂不许寒暑侵。
长安城外天阴阴，行人驻马为悲吟。
高坟崔嵬葬白骨，安得不死腰黄金。
世间万事何足恃，祸福倚伏常相寻。
渠侬自愚君自强，谁肯一笑忘华簪。
蜀人卖卜严君平，垂帘闭肆穷古今。
逢人但说忠与孝，自有达者能知音。
察形察色君所解，直须洞烛贤愚心。
屈伸寿夭亦命尔，公平正直神所钦。

不乐何蕃岁一归，欧阳越客饱京师。
腰间未许印如斗，堂上还惊鬓已丝。
男子但知三釜计，人生合是百年期。
他时此恨凭谁说，见着鱼轩心转悲。

裙腰芳草抱长堤，南浦年年怨别离。
水送横波山敛翠，一如桃叶渡江时。

面如赪玉碧𪾦寒，散发垂腰槲叶干。
不向大茅峰顶见，时人多作伏羲看。

重闉初履霜，深山已堆雪。
牛鸣数舍地，气序何骤冽。
禅宫旧龙居，长夏扇可彻。
千崖蔽森蓊，双径穿巀嵲。
所以方冬时，集霰即飞屑。
廊阶游鸽处，爪迹应冻绝。
立齐老僧腰，此话忌轻说。
扫赠满棕筥，凝明胜瑶玦。
梅风落叶窗，我固傍高洁。
畴能报清投，煎茶沃诗舌。

西清老人新楼居，下瞰四泽如江湖。
凭高挹景未比画，人望楼上真仙图。
杨花燕子句排露，鹍弦凤竹声骄粗。
先生已腰白玉带，我今且漉黄金壶。
朝来欢声动里闾，连帅高盖将军车。
松髯峰准照华栋，共说熊梦当年符。
高情和气今谁右，海山星斗称为寿。
一门鼎食继前勋，容我窗间吟远岫。

漫记今年雪，先悭半月晴。
乍飘偏有熊，猛下却无声。
水绕长春圃，人居不夜城。
弄寒群犬戏，惊晓独鸡鸣。
桥冻泥添滑，窗虚纸借明。
冷妨梅早慧，高妒柳轻生。
瀹茗尝深鼎，临书厌短檠。
鹅边鹇失素，鸥混鹭争盟。
日壑银烹出，龙沙粉筑成。
歌盐唐按谱，聚米汉谈兵。
曳履需公诏，吞毡感使旌。
初平羊变石，白起甲填坑。
贾舶停珠浦，朝骖萃玉京。
驼铜夸北录，马瑞遇东瀛。
云凝情俱淡，风旋力骤狞。
藕边侵纬宿，酥畔比螺蛏。
敞坐诗笺接，欢筵舞袖迎。
缘甍方盼转，入幌忽萦盈。
烟满空翔鹤，潮翻海纵鲸。
蓝田难爱宝，月窟助蜚英。
瓮罩杯谁覆，盆冰镜不倾。
瑶随王粲珮，玑缀李彪缨。
豹舄宜分色，麻衣浪拟清。
齐腰休更举，巴曲试烦赓。

幽芳何事独开迟，寂寞寒金照短篱。
老子樽罍方欠此，春风景物最相宜。
要随得暖南枝发，肯趁登高九日悲。
翻笑陶家门外柳，夜深零落舞腰肢。

垂髫便衣绿荷衣，两见龙飞圣主时。
举世恩荣俱合换，唯吾忧患只该披。
收藏尽好随腰带，提掇应堪傲鬓丝。
试使著来门外立，精神犹胜似锺馗。

帆腰风便得归程，天末层云暗又明。
浅色鸡儿深色草，知谁教汝唤诗成。

山腰路转涌苍蛇，山下修筠媚白沙。
正要澄江舒倦眼，莫教缘岸有人家。

池港开门就作桥，朱栏相望压鲸腰。
风摇慢折游溶绿，波底何妨著霁霄。

山腰摘菜穿云里，山嘴吹烟接云起。
响边樵唱路幽幽，白处鹅群波弥弥。
临堤野毛槽盛水，破璧方帘自撩纸。
相应不望袅蹄金，落得清闲养妻子。

石门一望路迢迢，五老峰高耸碧霄。
泉挂珠帘当洞口，烟拖练带束山腰。
香炉捧出仙人掌，辇辂行过织女桥。
午夜月明天似水，鹤归松顶听吹箫。

小饮不成醉，清谈多所欣。
秋声摇落日，野色乱寒云。
心事长千载，腰围更几分。
西风丛桂发，倚槛得相闻。

龙山东畔细腰宫，荆蜀元戎一笑同。
正复楼台看戏马，何妨丝管送飞鸿。
红萸黄菊年华里，落木长江晚思中。
下客无才敌嘲弄，聊须整帽向西风。

桃花为曲杏为糵，酒酝仙方得新法。
大槽迸裂猩血流，小槽夜雨真珠滴。
岘山之北古襄阳，春风烂漫草花香。
乘轺谁为部使者，金闺通籍尚书郎。
儿样爱民真父母，十万人家感恩厚。
鹅儿不酌宜城黄，流霞造此江南酒。
轮蹄日日行乐同，琥珀潋滟琉璃锺。
珊瑚枝下贵公子，人面日色相争红。
栏杆十二开帘幔，腰鼓轰雷奏仙乐。
翠翘金凤大堤倡，玉纤捧劝罗衣薄。
人生百岁能几何，海棠花开春较多。
有貂可解换一{豆斗}，醉到天晓待作么。

蛟龙宝剑䴙鹈刀，黄金络马花盘袍。
臂弓腰矢出门去，百战未怕皋兰鏖。
酒酣纵猎自足快，诗成横槊人称豪。
但期处死得其所，一死政自轻鸿毛。
将军三箭定天山，丞相五月入不毛。
生前封侯死庙食，云台突兀秋山高。
书生如鱼蠹书册，辛苦雕篆真徒劳。
儿时鼓箧走京国，渐老一第犹未叨。
自嗟赋命如纸薄，始信从军古云乐。

得得寻芳听自由，名花先占八分秋。
鹭鸶折股晚风冷，姑射遗簪胜地幽。
霜叶皱痕罗扇薄，香苞破处雪衣柔。
一瓶一钵休岑寂，骑鹤腰钱岂易谋。

小院蒲萄月架东，舞腰忙趁鼓声雄。
诗成彩笔分题后，人在金钗赌令中。
秋叶冷吟风浩荡，晚林烘透日玲珑。
腰间若佩滁州印，定有人呼作醉翁。

小院蒲萄月架东，舞腰忙趁鼓声雄。
诗成彩笔分题后，人在金钗赌令中。
秋叶冷吟风浩荡，晚林烘透日玲珑。
腰间若佩滁州印，定有人呼作醉翁。

危樯高占飞鸦字，京淮两路传宣使。
面如玉盘腰有金，见说京淮已无事。
儒生性命何足怜，十年厌闻犬羊膻。
一朝悔祸亦不恶，且愿四海皆安眠。

张颠许我以神仙，薛颠谓予可英杰。
丁生谓二俱无成，世间那得此奇崛。
麒麟阁上森貂蝉，龙虎鼎内飞大丹。
腰钱跨鹤谁不愿，只有圮下先吾鞭。
何如吴松江上住，门横钓车屋农具。
卧看苍虬扰白云，正午堂堂拔江去。

诸刘兄弟贤，一一无可选。
竹林锐头郎，风味吾小阮。
平生天机深，善闭得内楗。
迩来卿何曹，不办折腰本。
稍传诗语东，朝日照兰畹。
伊余战纷华，心旆凡几偃。
划逢君家语，隽永初一脔。
识遗饱新得，友胜悟夙捐。
缅怀歌商地，萧瑟松磵远。
阴阴芜菁花，碧蝶相与晚。
是中著高士，物意自偃蹇。
向来白衣宰，云壑论补衮。
优游济艰难，如以禹代鲧。
刘郎秀眉宇，秋隼立高𪩘。
端能谢师匠，万卷自鉏垦。
时须阅世谛，一及城门键。
功名头上簪，日月风中幰。
何时会吴下，春动长洲苑。

舍人宾日姿，起居庭燎晨。
岂惟瑞朝廷，荐绅目多闻。
就如田甲謿，死灰果不然。
那知硕果剥，中有一念仁。
稽古得微酬，櫑具峩进贤。
琴为悲风弹，茶必活水煎。
平生转庵诗，小当寿千年。
忽闻朔方骚，更欲腰黄间。
向来扑朔豪，日者今华颠。

酒泉我南邻，唤客青旗翻。
渴心若绊马，未骋意已奔。
平生无长物，取具一瓦盆。
万事漫不理，得酒双眉轩。
相传新丰坊，北奏司命门。
衣冠敬再拜，一病烦公痊。
富贵不敢愿，施我腰脾温。
今晨客舟出，落日鸣蝉繁。
属车得鸱夷，秉羽可解暄。
却爱毕吏部，神全不惊魂。
渠能给万瓮，甘老愚公村。

诗人贵笔精，如射得矢同。
有笔仍工书，如矢入彀中。
先从鼠乞须，次论腰到蜂。
平生竹林交，未数阮仲容。
住逢蔡邕书，三日清我胸。
还临晋贤帖，明眼搏赤熊。
规摹到晚唐，战手惊扬风。
兴来欲捉笔，趯若螽在蛩。
梦想诸葛诚，腰钱走江东。
霜气侵短褐，十日守兔踪。
故人知我乡，孤峰秃玉融。
遣到管城子，令补麟趾终。
骄豪始入手，廪如控奸雄。
窃拟专赏罚，爵之中书公。
何以报嘉恵，古寿碑色空。
字方兰亭逸，墨比头陀浓。
君家阅古脚，今日聊会逢。
更待黑蚍蜉，满纸昏花蒙。

诗人贵笔精，如射得矢同。
有笔仍工书，如矢入彀中。
先从鼠乞须，次论腰到蜂。
平生竹林交，未数阮仲容。
住逢蔡邕书，三日清我胸。
还临晋贤帖，明眼搏赤熊。
规摹到晚唐，战手惊扬风。
兴来欲捉笔，趯若螽在蛩。
梦想诸葛诚，腰钱走江东。
霜气侵短褐，十日守兔踪。
故人知我乡，孤峰秃玉融。
遣到管城子，令补麟趾终。
骄豪始入手，廪如控奸雄。
窃拟专赏罚，爵之中书公。
何以报嘉恵，古寿碑色空。
字方兰亭逸，墨比头陀浓。
君家阅古脚，今日聊会逢。
更待黑蚍蜉，满纸昏花蒙。

神龙不池拘，威凤非笼驯。
自我交袁君，愁见地上人。
一官固儿嬉，君视真埃尘。
去如下鞲鹰，来即释峤云。
相从复几时，孰老西湖春。
门前乌桕花，颇怪乌来频。
问知八九雏，翅短青尚新。
感君携孥行，道路嗟良勤。
念子春秋学，当重博士茵。
胡为簿余干，折腰五斗陈。
祭河先恶池，小大则有伦。
细意事朱墨，凡例实要津。
赠言吾岂敢，辄献所食芹。
惟时风雨交，涂潦埋车轮。
十年上饶路，梦中说悲辛。
黄泥漫塘坡，鸣鼍舞渊沦。
赠子方竹筇，副以白纻巾。
筇方吓鬼蜮，巾白来祗神。
意气得人命，杯酒聊殷勤。
上马莫回头，慎勿愁我贫。
亦莫作怪事，祭灶通比邻。

徐州文壤基崇坛，老蔡径尺刳心肝。
铜槃照夜血光碧，上有惨淡双镆干。
请君载书许君死，彻器未竟盟已寒。
了知今人不如古，古人亦有难知处。
张生刎颈歼陈余，郦儿给印屠诸吕。
劝君结交勿结心，报君多是逡巡人。
救饥重脱嗾獒厄，出淖曾叨食马恩。
轻言托心腹，心腹为祸媒。
畏途巉空薄侧掌，要离孤冢空崔嵬。
我愿中堂置瓮常盛酒，后列丝竹前宾友。
细腰灯前拓秋窗，有来白事酹其口。
交亦不必结，名亦不必闻。
燕南氍毹藉地醉，千载一笑平原君。

谓公目光谢牛背，公视赤子未脱绷。
谓公足迹蹑龙尾，公守冻壁如痴蝇。
看公进退无一可，公欲自判何方凭。
迩来诏书下峻层，趣公入趁花底根。
腰龟杖节亦已了，持橐上雍须公能。
公言臣是江西狞，坐中十言九带枨。
满朝贵人面雪色，可忍一一为臣頳。
吉州城南水如渑，有蒌可丝鲂可罾。
书生说食涎已满，寄谢龙阙双觚棱。
祝融海王神最灵，胡能呵雾遮前程。
堂堂大舸截江去，天吴击鼓冯夷迎。
孰居其间为此争，东西欲夺公无情。
众生焦灼大火聚，公但抱宝眠清冷。

薄薄酒，全吾天。
丑丑妇，引吾年。
败缯粗布形骸便。
辛勤著书塞屋椽，何如郭外二顷桑麻田。
折腰敛板高鸢肩，何如方床八尺供横眠。
左为剑铓右鼎耳，劝君却步行相先。
斗量明珠埒编钱，郿坞未就脐已燃。
十眉间坐争连蜎，绝缨灭烛薰腥膻。
农家丑妇眉半栉，白头惟有夫婿怜。
劝君酒薄君勿嗔，尚方赐尊能杀人。
力微覆𫗧有明诫，食鲑三九元非贫。
酒不薄，人自薄。
妻不恶，人自恶。
不如浊酒三杯呼丑妇，共作原头赛神舞。

昏花乱眼叹吾衰，宝带忘腰羡子宜。
碓下谁明能行者，瓮中聊觅永禅师。
醉乡欲结无为社，劫火难烧见在诗。
忽忆扁舟洞庭路，霜螯斫雪点橙丝。

学道欠定力，一寒便生嗔。
古来雪埋腰，定知英雄人。
去为百钱游，得酒不濡唇。
惨淡行歌归，仰面东南云。
纷纷过车马，寂若耳不闻。
退坐茆檐底，徒有豪气存。

往闻大龚公，鱼艾照灵寿。
当时从肩舆，门生儿子后。
诗书开似续，文采补耆旧。
数椽上茅茨，基结称广陋。
壁间落宝唾，半是经济手。
坐令农隠堂，赑屃黄姑薮。
我来虽未识，名下已奔凑。
功名何足云，短锸支宇宙。
所忧饭吾牛，刍恶毛角瘦。
木奴擅中州，竹君食千亩。
连车载长腰，横网遮巨口。
人生亦何须，不若巴清妇。
时来食方丈，时去鲑三九。
常恐少微芒，深夜切奎斗。
起家公不难，周汉须佐佑。
敢请益治田，种秫多酿酒。
岁晚沧洲期，许结羊仲友。

人生富贵多繁华，每遇诞日张绮罗。
高堂宾从拥朱紫，金尊捧欢倾流霞。
青春未暮神仙醉，舞腰回雪皓齿歌。
难逢乐事买欢笑，千金不惜如泥沙。
贫家相去一何远，自叹居里非鸣珂。
平时只甘陋巷味，啜菽饮水之日多。
不知今朝是生旦，东邻旋问酒可赊。
烹鲜击肥非不愿，一室悬磬将如何。
阿爹从容呼儿语，我有至乐非由他。
立身亦足显父母，声名不必登高科。
颜色苟能奉亲欢，悦口不存旨与嘉。
满堂虽无金玉富，六籍诸子幸满家。
日率儿曹勤诵读，行慕颜闵心孔轲。
但得门庭无外事，竹林足以长婆娑。
子顺亲慈有余乐，自然福至由家和。
篱边晚菊知人意，岁岁来荐黄金花。

路势弓腰转，湖光鉴面开。
稻田春事给，村碓晚舂催。
问宿尚十里，与谁同一杯。
自怜今日首，频作望乡回。

竹树谁家跨小桥，清溪一带抱山腰。
不须更倩王摩诘，水墨平铺百尺绡。

庸庸不作世间奇，空负生成造化机。
岁月漫惊多发积，功程殊未进毫微。
不贪腰下悬金印，且自尊前戏彩衣。
多谢诸君借辉润，一朝盈箧尽珠玑。

崖腰溜清水，素光摇玉宇。
其阴透碧海，有石如砥柱。
心知老龙都，直入蓬莱府。
仙云荡凉润，积雪明深暑。
阴阳若在兹，嘘吸多成雨。
孤花栖暗芳，瘦木垂梢古。
娟娟绿蟾蜍，曾识广寒女。
深疑珠宫物，内敬不敢侮。
山僧惜一茶，自碾仍自煮。
相从有觉意，两悟无凡语。
欲分鲜花屏，稍筑松风庑。
铜缾取明月，洗此文字苦。

崚嶒玉削三千丈，翠泼岚光冷相向。
风含太古云气长，变化溟蒙纷万象。
阴晴一日具四时，天籁壑深虚自响。
神山娟妙擢群参，锦绣铺张献奇状。
蟠根积铁汇百川，龙矫蛟翻饶跌宕。
势连三楚此开国，故垒荒宫带溪瀼。
楼台井邑老风烟，环珮清闻驻仙仗。
竹林风味便读易，久与江山为辈行。
鸣弦余暇豁心眼，戏著飞阑云雨上。
爽明自可达壅蔽，野获又何劳草创。
政和民气长似春，景迥心平过于掌。
征鸿明灭志何杳，黄鹄追随意尤放。
当年李杜经行处，太史银钩刻青嶂。
宝刀珠瑟出耕垦，曲水纤腰迷草莽。
牢盆古隶杂秦篆，飞动闲摹永平样。
珊瑚交柯炯不蚀，髣髴将军勋业壮。
英雄繁盛随流水，时有竹枝赓牧唱。
孔泉文物起骚经，国色明妃守孤尚。
我家峨眉紫翠间，为爱奇峰甘蒟醤。
秋风野水忆丝莼，击汰夷犹理烟榜。

茂宰慈祥意，三年只似初。
折腰宁而米，掣肘固难书。
机静波浮鸟，刑疏网漏鱼。
终然清议在，褒字到公车。

环玦随波冷未销，古苔留雪卧墙腰。
谁家玉笛吹春怨，看见鹅黄上柳条。

小圃新穿土，中藏一丈空。
山腰泉脉透，井口树阴蒙。
浇药先资用，煎茶已见功。
甘凉羞自荐，汲许四邻同。

从渠腰下有金带，何处山中无菜羹。

三农一命如纸薄，已定盖藏犹不乐。
年来悭雪意如何，抟空岁事堪隃度。
新夸两白已呈祥，数日天工还作恶。
栽培玉屑界琼田，指顾同云藏碧落。
万象改容龙战野，满船空载鱼纵壑。
诗才唤起金闺人，坡上传香梅缀萼。
明当改选岁又稔，扬州骑得缠腰鹤。
家有灵光独岿然，事感鸰原惊已昨。
岂无他人和者寡，不有阿咸几落寞。
关心不见九华楼，旧游莫叹登云阁。
与我新诗字字奇，珠玉盈怀分陆橐。

宦游随喜亦云聊，笔橐何官晚见招。
已定秦关无论蜀，好恢汤亳却归谯。
雪边庐岳云千岭，雨后湖庄水一腰。
买得扁舟能着我，便无西子也逍遥。

李子园边水满洲，当年桑土欠绸缪。
城分南北平腰束，湖号东西拍面浮。
马健独能全上幕，水清元不污贤侯。
满城山色春何在，小立无言万象秋。

先生清德彻寒泉，应俗周旋更折旋。
游宦向来徒溷耳，盛名今得孰多焉。
诗严尚作蜂腰格，志大宁忧马腹鞭。
却似周公勤小物，乱挥珠玉掷忘年。

清风怒折腰，断送斜川归。
吾今已归了，无用频吹衣。

金葩玉蘂破寒霜，北径东篱艳吐芳。
自惜彊腰翁去后，几人能共对重阳。

舞翠垂丝夹小桥，春风庭院鸟声娇。
自从靖节萧踈后，复许谁人不折腰。

步担腰镰急，平畴沥稻稀。
水云漫白道，烓灶起青霏。
缝塔随烟暝，巢乌择木飞。
年丰闲正少，乘屋匠人归。

晓日曈眬水雾开，自吹清管过湖来。
阖闾城下青青草，又染裙腰上舞台。

眼前修洁独修篁，屡倩东风洗晓妆。
学舞腰肢困珠玉，可怜官柳在寒塘。

书边惯度短檠宵，心和南山扣角谣。
霡霂几随风入夜，荧煌行见日升朝。
自怜镜里吴霜满，难敌毫端海蜃摇。
好是濉阳桃李树，春风新照玉麟腰。

九仙来来到筠谷，谁向云端缔高阁。
背倚金山作后屏，左右龙虎交蟠伏。
前头诸峰列碧霄，献奇贡异相联络。
文笔时时气蔚葱，香腾旦旦烟醲郁。
瀑布西奔扈卫雄，席帽东出朝宗肃。
玉栏管住不断势，铜鼎蓄就无穷禄。
石潭通贯洗马陂，一派寒流腰带束。
雨旸舒惨变万状，青黄紫绿呈千簇。
十里风光尽入怀，四时春色常在目。
好是天开一图画，丹青巨擘难描摸。
阁中仙翁有佳趣，襟抱磊磊还落落。
饱餐苍秀炯诗囊，静挹菁华洗愁斛。
日暄昼永酒三樽，月明夜清琴一曲。
兴来草木欣荣意，意到鸢鱼自飞跃。
此外应无人境喧，于中觉有天真乐。
试问仙翁为阿谁，世良其字陈其族。

杨柳妆腰带，梅花络臂韝。
黄鶑偷眼觑，舞得最风流。
净慈门下萝卜头。

陶令一北窗，今古自无对。
折腰岂为米，归来本非退。
平生羲皇心，肯与时向背。
当年五柳传，谁云闭关辈。
子能知其然，此意要常在。
渊明不吾欺，是中诚可爱。

我毒发于腰，君疮作于背。
君痛那可忍，我痛或可退。
清和清润时，晴雨在户外。
安得如前年，名胜一谈会。

清风穆然至，林影何其明。
不知春已夏，池荷亦敷荣。
展簟理竹榻，幽梦时自醒。
起行散腰脚，气适无留情。

宴坐寂不动，笔砚亦当屏。
空虚四壁悬，况此夏方永。
世涂缘业多，荆棘万蓬梗。
痛扫终未除，中抱绝清冏。
老身伸缩余，妙处颇能领。
时舒腰脚顽，那复吊形影。
日长掩关卧，睡熟呼弗醒。
客来曾几何，间亦乏酒茗。
富贵今金张，功名更邓耿。
有味是桑麻，肥遁义尤迥。
朋从赵与尹，堂齐偶邻并。
欢言修敏家，俱可话闲静。
此趣人勿惊，吾诗聊自省。

风烟溪嘴转山腰，起觉清寒坐拥貂。
林薄晓光吹蔌蔌，水流暮色下潇潇。
相期胜士来推户，更想归人远度桥。
会取试寻诗句写，还鸣高树许由瓢。

使回挥橐试从容，诗在腰围瘦减中。
金重内分知带赤，花明殿后映鞓红。
闻呼巧匠重陶写，好称朝章答化工。
更待狨鞯印如斗，转庵元是有家风。

涧流清转佛仙家，雨歇春风水浪沙。
得酒有诗人共逸，山腰初见折桐花。

晚云藏日下山腰，海气吹凉片月高。
梦觉小楼人不寐，五更风送浙江涛。

彭泽非缘懒折腰，便如莲社也萧条。
经邱寻壑归来事，醉眼兴亡日月飘。

行转山腰唤小舟，更寻荒店酒家游。
一溪雨后滩声急，小醉虚檐翠竹秋。

沌路随江转，疏篱匝岸斜。
寄身千万里，慰眼两三家。
老矣思为圃，归欤学种瓜。
遥知荷锄倦，一酌散腰麻。

支筇来访古林邱，转尽山腰俯碧流。
峭壁千寻悬石磴，苍崖百尺护龙湫。
行人迹断烟常暝，过鸟声闲意更幽。
小憩已销尘俗虑，溪山奇绝是兹游。

汉阴抱瓮自其志，彭泽折腰非本心。
碧梧委路霜信早，黄菊护篱秋气深。
稻场可羡西畴老，红酿黄鸡醉翁媪。
自笑吾侬计太迂，愁满吟怀诗未了。

谁念溪翁我念之，折腰为米见诸诗。
春秧夏穟苦萦抱，不似东坡更似谁。

当年立雪直齐腰，宗旨流传到石桥。
风急窗寒灯影远，疏梅无语夜香销。

合欢枝叶想腰身，不共长安草木春。
若听楚歌能楚舞，未央空有戚夫人。

鸡笼峰下万松山，中有游民天地闲。
左架虹腰上玄圃，右骑鳌背度飞关。
幽壑流泉喷三峡，衮衮桃花翻浪雪。
两山对峙锦屏开，嫣紫肥红仍炫白。
十里松风百哢琴，丹书一枕卧残春。
何人共结无生社，冉冉青蜺下玉麟。
九华突兀匡庐秃，幽深全似入盘谷。
怀山一夜鬓如霜，画作烟图入洛阳。
玉境那容凡骨洿，急草天章讯归路。
磨松琢石歌太平，亦表微臣报国恩。

安车未向都门移，且揽西菩一段奇。
路入山腰须种树，泉流石齿莫开池。
重来坡老今谁是，出世参寥不记时。
结束匆匆出门去，白云明月旧相知。

六花萼萼都无叶，万花鬭白都输雪。
缓飘微霰止还集，急趁回风飞欲绝。
山固无愁鬓先老，竹非为米腰频折。
乡来囊萤本同调，今夕风灯不愁灭。
僧窗处处茶烟湿，渔舟个个纶竿掣。
老坡不犯汝南令，粲如晴午裁新缬。
乾坤荡荡无畛畦，比类区区空琐屑。
雾沉云重记葳蕤，雨收风拾书轻瞥。
肯为忠臣六月飞，賸烦太史从头说。
粗人金帐暖如春，诗人布衾冷如铁。

裳织新云锦，交寻旧布衣。
荆蛮九鼎重，岭海一官微。
心事渊明是，天时伯玉非。
谈高方谔谔，调古独巍巍。
亦有兰为佩，能无简绝韦。
灌缨东磵水，访旧北山薇。
老我家何在，颠风鹢退飞。
袜头常反著，车辙每殊归。
但觉乌仍好，端知骥可睎。
草中同臭少，爨下赏音稀。
煮字徒相饷，忘言合见讥。
牛腰繁卷轴，蚌腹欠珠玑。
重借言如史，轻因鼠发机。
毳云甘寂寞，华衮借光辉。
鸡肋初无取，云斤不足挥。
楼宽长挂榻，月好许敲扉。
踵息宁乖众，心声愿听希。
李虽嘲杜瘦，孟不与韩违。
末路宜多助，孤军伫解围。
载驱惭款段，忍负镂金鞿。

明公才气本雄杰，晚戴儒冠腰拖绅。
讲劔妙传色践术，工书兼得伯英筋。
外台共叹郎潜久，中检行膺帝命新。
司列不烦询治状，几州栾社有遗仁。

有儒落落何为者，策驴晓到吾门下。
凤标高古气深淳，询之乃是陶唐民。
并汾形胜太行麓，西距潼关大河曲。
春秋战国汉晋史，所书义勇雄侠士。
多出三晋与秦燕，古云气俗禀之然。
我颅儒冠腰博带，躯干不如脑腑大。
曾游两河望王屋，不到并州心不足。
喜君历历说其乡，引我心飞过太行。
因爱其乡爱其人，已重其人重其文。
文比玉溪既高爽，诗比玉川仍清新。
胡君不但歌诗好，又工画笔名精妙。
画牛百年鼻不干，浙东独有戴巡官。
胡君不肯居戴后，自署名为画牛叟。
忽摧两幅教余看，回首故园心恋恋。
我家一廛寄淮汭，往曾亲把枯犂尾。
月下歌商叩牛角，雨里寻春坐牛背。
长来提劔事羁游，虚名役我荒西畴。
见君画得牛如活，却忆烟蓑淮汭秋。
胡君胡君君贤者，画得信奇宜少画。
勿令画价闻于人，掩君诗价兼文价。

踈慵余本性，放旷涵天真。
自疑姑射来，藐然太古淳。
思与老彭游，坐阅冥灵春。
世家守儒业，此志成越秦。
蹭蹬湛世伪，遂与英俊群。
阔步处清禁，迎班趋紫宸。
高议预时事，客气矜要津。
薪火不停焰，风波浩亡垠。
释筈前无的，将车后多尘。
履地弗敢蹐，仰屋徒含颦。
兼济悼迟暮，独善惭隐沦。
沥恳得嘉命，闲曹容病身。
性以浄为体，慵乃德之纯。
融师善知识，中散诚仁邻。
首慵废冠弁，腰慵捐佩绅。
手慵如槁枝，足慵若奇轮。
耳目遗声色，鼻舌忘馨辛。
内乐极委顺，中扃收精神。
大观齐诸物，万化同一均。
祸兮福所倚，名与身孰亲。
何须人林壑，自是逍遥人。

吴会括众山，戢戢不可数。
其间号天平，突兀为之主。
杰然镇西南，群岭争拱辅。
吾知造物意，必以屏大府。
清溪至其下，仰视势飞舞。
伟石如长人，坚立欲言语。
扪萝缘险磴，烂漫松竹古。
中腰有危亭，前对绀壁举。
石窦落玉泉，泠泠四时雨。
源生白云间，颜色若粉乳。
旱年或播洒，润可足九土。
奈何但泓澄，未为应龙取。
予方弃尘中，岩壑素自许。
盘桓择雄胜，至此快心膂。
庶得耳目清，终甘死于虎。

上春游南峰，出自阊扉西。
崎岖缘田塍，时又涉狭磎。
午初至峰下，先读烂古碑。
僧庐颇新鲜，丹青见朝曦。
云昔支公居，石迹有马蹄。
逾岭到天平，上观石屋危。
苍壁泻白泉，对之已忘疲。
西岩列窗户，玲珑漏斜晖。
嵌然似饾饤，人力安可施。
朝餐下木渎，市物俗所宜。
琴台昔尝游，回首忆旧题。
南向又渡岭，盘屈麋鹿蹊。
折身趋宝华，未到闻法鼙。
松间见广路，平如隐金锤。
寺压两山脚，三面张屏帏。
夜阑宿虚堂，清甚无梦思。
西南登尧峰，俗云尧所基。
洪川不能没，上有万众栖。
中道舍篮舆，从者亦汗衣。
关陆巧步趋，健马莫可追。
自伤干躯大，两股酸不随。
岩雨洒磴滑，惟赖枯筇支。
四顾物象殊，虽困强自持。
竹木互支撑，小阁架险梯。
凌晨过横山，蹴蹋云霞低。
身如插翅翼，下见鸿鹄卑。
却视众壑林，密若荠麦齐。
童童或行列，改春发绿翠姿。
一方绀碧瓦，楼殿贴地飞。
右顾万顷湖，东与天相迷。
日炙白烟开，风驱银山移。
旁过折腰塔，铁轮尽颠堕。
近为震霆拔，火烈瓦甓糜。
未知天之意，摧此将何为。
迤逦瞰荐福，爱此路侧池。
清无一点尘，虾鱼潜琉璃。
宝积仰修竹，整如翠羽旗。
棱伽屋老朽，旧闻传者非。
北渡千丈桥，柱袅阑倾敧。
揽衣俯而趋，愁为溪风吹。
遇胜辄自留，仰啸巾屡遗。
永言喜谑浪，把酒先嘻嘻。
子履阅奇怪，瞪视惟嗟咨。
及还城中居，城人殊未知。
自疑身被留，𫏐此梦寐归。
纷然著鄙事，奔走争自私。
向者却是梦，反复又自疑。
神明日夜往，内顾行者尸。
何由摆尘坌，荣辱两莫期。
清泉与白云，终老得自怡。

楼前轻雪未全销，偷得春光入嫩条。
似向东风犹旅拒，可能浑忘舞时腰。

朔雪飞残腊，融和变凛严。
徐来花出在，骤急霰声兼。
数住天应惜，争繁酒易添。
积深函久润，济大略微嫌。
雅意明书幌，多情入宴帘。
舞腰难学转，峰顶尚饶尖。
露蕊仙盘挹，风毛鬣囿燖。
宫墙胡粉画，梅梗蜀酥黏。
影澹三春絮，光寒八月蟾。
垣涂谁复辨，巨壑有何厌。
狂助诗毫逸，清驱厉气潜。
欢谣腾紫塞，喜色上彤幨。
凝霤收冰乳，堆庭镂虎盐。
吾民无足虑，丰岁可前占。

未必腰缠把鹤骑，可堪青女奋全威。
推蓬教密寒尤重，挟纩虽重煖尚微。
沓足敢忘偎叶记，屈身不与曲肱违。
船头亦有茏葱日，水激风回作雪飞。

乐岁持盂尚许艰，有求那解破人悭。
立残穰草堆头日，撑尽苹芜断处湾。
锺鼓敢嫌贫指众，斗筲庸恤老腰顽。
归舟只载华亭月，不作华亭误夹山。

一臂才交小朵阴，傍池分石坐云深。
先生自袖春风手，乔木吾非故国心。
操与苍官同瘦立，思兼梁甫独长吟。
锦囊羞涩惭多助，卷尽牛腰尚忍寻。

冰鉴呵云薄，金莲照夜遥。
灰飞催腊尽，雪拥待春消。
檐已冰垂柱，山犹玉坠腰。
不知初度酒，几度酌元宵。

坎井只丈寻，得名由参寥。
丈人玄豹姿，养德富不骄。
想当发泉蒙，如此湛弗摇。
珠明水增媚，镜浄尘当消。
陶泓勺余沥，采笔生春潮。
止则云沉沉，涨则桃夭夭。
淘趁槐火新，战与坡仙挑。
坛拜十四字，高山郁岧嶤。
灯灺谩图续，些苦何能招。
须公起九原，为我饮一瓢。
於戏不可作，仰止苍崖腰。

庆兆三回白，祥开嗣岁春。
精求方恳恳，悬应忽逡逡。
化母非无待，玄冥却有神。
夜窗疑是月，晓砌不生尘。
麰麦占年熟，郊原见日新。
柳塘吹漠漠，银浦剪缤缤。
鹤干胜寒重，猿枝撼落频。
折腰嗟劲节，低首吊苍鳞。
池草生吟思，溪梅寄远人。
不知吟啸地，何似灞桥亲。

三峩孕元气，直与乔岳侔。
因依几何年，蕴藉六十州。
芃芃擢楩楠，碌碌生琳璆。
潢污化清泠，仄陋发炳彪。
岩岩锺人才，出辄第一流。
或为德渊薮，或擅文雄酋。
或赴功名期，或于名节收。
崭然薛符溪，余地出一头。
高寒蓬婆雪，翠扫山月秋。
黑头当策勋，青绶曷足酬。
得年虽不多，得名端不浮。
遗墨见绝少，六丁方隠搜。
曩闻桃花为，强悍繄公柔。
篇什富袭藏，零残皆萃裒。
牛腰几卷轴，棘心怀松楸。
心声出诚素，瑶肪谢雕锼。
往年诗寄为，趣为买归舟。
为无一簪直，自衒富寡俦。
倒橐仅如此，贫祟何时瘳。
昨从西子湖，来访蘋花洲。
请续梁甫声，使贻齐大羞。
惆怅貂不足，非类何足求。

何须骑鹤与腰缠，欲傍家山问一廛。
任是五经俱扫地，可容四海欠弥天。
白砂自养真铅汞，玄草重纫断简编。
更絇梅花窗外树，曲肱听雨听风眠。

已矣吴门市，祁门问阿连。
有书聊话旧，无累不须仙。
蜀叟思长计，苕溪缚数椽。
不知双璧外，谁与办腰缠。

习习凉薰至自南，诗人官满策归骖。
腰缠简短聊遵约，家法森严贵不贪。
政入民谣歌得一，月临山驿赋成三。
独余寻丈鸣弦地，仪表江东古子男。

当年聚石赋全提，断处飞梁险处梯。
铁展霓腰疑水竭，玉伸象准卷云低。
危于汉使回车坂，深似秦人避乱溪。
钟梵殷床连夜旦，相忘猿鸟各安栖。

可能掷米化丹砂，更记人间早晚衙。
腰欲直伸轻五斗，供惭素餐漫千家。
清新变雅多奇态，鄙吝消它几许芽。
不是凤池提此话，纷纷浮俗浪传夸。

王师且愿休，小为蕺山留。
五月凉时过，千岩胜处游。
子耕无父业，弟唱有兄酬。
好在牛腰轴，丁宁莫暗投。

金猊铁脊铁腰顽，趁鼠随狐屈折难。
因是正因须自信，避些炎热耐些寒。

跌宕四十年，吴霜变玄发。
卓然所不变，傲寒勇弥决。
醉翰笔为祟，狂歌酒作孽。
煮字不疗饥，袖手不求热。
囊羞一簪直，腰嫌五斗折。
狼饱千里肉，豕卧半寻穴。
於菟道边窟，蝼蚁梦中垤。
骥困黄泥阪，驽践黄金埒。
臣朔漫诙谑，侏儒笑明哲。
生女不生男，跨灶亦超绝。
安得径尺蝉，冠此半簪雪。
县官严榷酤，一官弗徒设。
安知涤器时，已有谕蜀节。
莫羡白头吟，自看柯山月。

天上花如席，门前迳拥樵。
全葩不到地，零蒂谩齐腰。
梅笑竹先裂，柏随松后雕。
烧痕漫灭尽，黄独更无苗。

肯为人低首，非因米折腰。
曲何惭九地，直恐碍丛霄。
雪虐知擎重，风酸不怕摇。
乔林多裂干，弗后岁寒雕。

山林色色昧讲明，不识更化云胡更。
或云乡来立仗马，画然勇作朝阳鸣。
邕邕逸响犹在耳，宠以官名只三字。
昔人谩煮水银银，妄冀锱铢相比类。
衮衮王言独超绝，盘诰丁宁古无别。
眼两腰重不自荣，回向高堂一簪雪。
只今又上四紧头，准拟钧天侍冕旒。
弹压风烟看制胜，取之左右皆相应。

疏棂夜肃肃，须臾复萧萧。
怒穴土囊口，倏若钱塘潮。
举屋如断梗，拔木如拔苗。
破山老苍髯，深林古风标。
蟠错黄金园，戛摩丛玉霄。
九秋娄战伯，万窍皆声销。
拗折巢鹤顶，攧折潜虬腰。
断裂到臃肿，更复论楚翘。
阅世今几何，殒身不崇朝。
遂使青童童，不及红夭夭。
痛此梁栋具，充它烹饪樵。
多应蜚廉慵，虐致生物妖。
至今月蚀篇，首恶当嘲调。
因依获附丽，傲很仍矜骄。
佳树首见凌，绿发首见雕。
曷若凉解愠，又令不鸣条。
生春日酣酣，吹雪停瀌瀌。
昌稷丰薿薿，殄莠除翘翘。
四郊扫烽烟，九天清泬寥。
云开郁蓝天，观阙飞岧嶤。
群后灵在兹，不曰舜与尧。
愿辍股肱佐，下昌熙洽朝。
天远云不来，借便抟扶摇。

月是寻常月，云胡迥鲜洁。
老火日就灺，尽扫群阴屑。
三万顷天秋作底，连天灏气清如水。
金波炫转光流澌，团团曷若初学眉。
玉虹跨水腰百围，翩然飞佩湖云低。
尺棰缓把单于笞，且复鞭虹随月飞。
月中先枝少年日，老蟾老兔曾相识。
镜里功名两鬓青，却碾冰轮洞八纮。

勇猛身心断一支，腕头无数火星飞。
毗卢处处开楼阁，徒效齐腰立雪时。

金猊铁脊铁腰顽，逐队随群屈节难。
要打衲僧门下过，避些炎热耐些寒。

碧波青嶂对红楼，千古西湖乐未休。
试把腰缠买春色，不知世上有扬州。

长眉柳叶交青条，玉花娇面垂云髫。
湖波蓝色春寥寥，大堤新曲干银霄。
翠丝络马金袅腰，香风随步烟飞飘。
芳亭深杳传金貂，一笑嫣然轻百绡。
欢娱未了日晷短，城鼓咿咿续复断。
鸣鞭夜月入鸡关，碧山皎皎水潺潺。

君不见陶令门前栽五柳，聊为折腰辞五斗。
归来三径足欢娱，琴书得趣人谁有。
又不见和靖卜筑临西湖，湖山胜景天下无。
至今疏影横斜句，人与梅花共清癯。
古来逸士皆如此，一节纯全能终始。
三叹古风挽莫回，幸有玉岩人足比。
二十余年养浩深，厌居朝市入山林。
此身出处无非道，忧世谁知一寸心。
愧予朱墨尘埃里，恨不岩前濯清泚。
想象入室芝兰馨，有□清庙遗音美。
闻说当年赠监书，蒲公之见特其粗。
要知命义吾儒事，愿学同游周邵苏。

簿书阅过几牛腰，一缕清香午未消。
栀室醉吟谁是伴，铁城折简可频招。

路转几山腰，地寻双海眼。
涧咽吕公泉，桥横蜀道栈。
主人去不归，山空春事晚。
何时具蔬笋，开门延客饭。

一官已判归休，五斗何须外求。
违己莫询田父，折腰免见督邮。
身寄红莲绿幕，梦餐翠柏丹霞。
归去聊寻旧隠，功名盍付渠家。

君家九华山，山翠常在目。
鸡犬声相闻，山腰几邻曲。
本固枝叶蕃，无若君之族。
当年紫橐翁，一念要亲睦。
俸余不自有，买田遍谿谷。
计口给之食，昏旦常陆续。
吉凶更资助，常使有余畜。
只今大江南，盛事君家独。
君归广此意，胜处新卜筑。
周遭植名花，中间敞家塾。
少长驱之学，毋间亲疏属。
庶几子又孙，更衍无穷福。
亦使紫橐翁，百世流清馥。

退之抗表出潮阳，高风万世为美谈。
衡开云气偶然尔，浪占显晦吾所惭。
皇华使者课第一，诏归台省陪朝参。
献疏岂止一痛哭，引去自言七不堪。
留行隠几卧不应，一麾出守天西南。
利名百念已灰冷，扫除不尽山水贪。
行遍金焦到茅阜，知有佳处须穷探。
春花秋叶事已过，惟有山发呈{髟/监}𩭹。
山神颇亦愧岑寂，夜奏万谷笙钟酣。
起看琼树绕琳宇，更驰玉马无停骖。
子猷好事古无比，雪中求往固所谙。
青鞋直上最高顶，天风缥缈吹楩楠。
两峰相对如拱立，上公衮冕朝子男。
群山敛退就平地，灭没不见如纪谭。
巨浸东连大洋海，浩荡直与天涯涵。
却顾淮源赤山下，仅若覆水盈䓨甔。
久留不奈景清绝，山腰下转临深潭。
客来客去泉自涌，可能喜笑静中含。
嵌崖往往记遗迹，旧雨剥蚀苔藓𥮾。
客怀感此重太息，学仙便欲老石龛。
痴狂正复自讥笑，旷望聊尔依精蓝。
元符旧事不可问，翠微杰观犹耽耽。
有田连阡不输税，饱食岂计皇恩覃。
渠侬不知游子恨，宝钥屡启雕龙函。
留连信宿苦未厌，一笑相属乐且湛。
庞眉道士庸中佼，成书自许窥老聃。
扣门有问不得吐，退自包裹如春蚕。
髯李于书颇涉猎，医卜并试仍多婪。
提携瓶酒味苦短，黄独屡荐山肴甘。
坐谈衮衮不知晓，林杪忽送钟声韽。
人生离别易感怆，况我垂白今毵毵。
明朝日出山下路，宿云散尽开晴岚。
君归千骑围昼锦，我留古木缭茅庵。
期君再整冲天翼，老我甘作书中蟫。

辟书朝东来，海上便拟寻蓬莱，坐令斥卤皆春台。
辟书暮西至，颁春又拟陪千骑，江水江花尽和气。
浮屠将就要合尖，洊雷唤起蛰中潜，东西惟命夫何嫌。
诸么争令出门下，意岂专为一日雅。
君姿秀整气清遒，露华凝晓月澄秋。
胸中武库森戈矛，笔下倒泻三峡流。
甘泉持橐侍凝旒，青毡旧物唾手收。
幡然正应侧席求，东行西行宁久留。
祖帐驰华轩，嗟余守环堵。
赠言古有证，临分敢无语。
纷纷曳紫腰黄金，俨然望之真天人。
万世在其后，念之徒酸辛。
富贵诚可乐，名义吁可畏。
此意傥无忘，雁来频寄字。

北风朝暮寒，园林日萧条。
自非松柏姿，何叶不飘摇。
儒衣历多难，陋巷困箪瓢。
无地可躬耕，无才仕王朝。
一饥驱我来，骑馿吟灞桥。
通名丞相府，数月不见招。
欲登五侯门，非皓齿细腰。
索米长安街，满口读诗骚。
时人试静听，霜枝啭寒蜩。
倘可悦人耳，安望如箫韶。

灵壁一峰天下奇，体势雄伟身巍巍，巨灵怒拗天柱掷。
平地苍龙骧首尾，两片黑云腰夹之。
声如青铜色碧玉，秀润四时岚翠湿。
乾坤所宝落世间，鬼神上诉天公泣。
谓有非常人，致此非常物。
可磨斫贼剑，可倚击奸笏。
可祝不老年，可比至刚德。
自从突兀在眼前，溪山日夜生颜色。
君不见杭州风流白使君，雅爱天竺双云根。
又不见奇章公家太湖碧，高下品题分甲乙。
二公名与石不磨，今到方岩有灵壁。
我来欲作灵壁歌，击石一唱三摩挲。
秋风萧萧淮水波，中分南北横干戈。
胡尘埋没汉山河，泗滨灵壁今如何。
安得此石来岩阿，郁然盘礴中原气，对此令人感慨多。

春秧夏苗秋遂获，官赋私逋都了却。
鸡豚社酒赛丰年，醉唱村歌舞村乐。
鼓笛有声无曲谱，布衫颠倒傞傞舞。
欲识太平真气象，试看此画有佳趣。
管弦声按宫商发，细转柳腰花十八。
罗帏绣幕拂香风，九酝葡萄金盏滑。
王孙公子巧欢娱，勿将富贵笑田夫。
非渠耕稼饱君腹，问有黄金可乐无。

腰镰上垅刈黄云，东家西家麦满门。
前村寡妇拾滞穟，𫗴粥有余炊餠饵。
我闻淮南麦最多，麦田今岁屯干戈。
饱饭不知征战苦，生长此方真乐土。

诗礼家声重，田园活计饶。
自甘为野客，不愿仕王朝。
时为花开眼，谁因米折腰。
此心安出处，何日不逍遥。

山腰有路穿修竹，水面无桥涉浅沙。
夹岸人家尽农圃，秋风吹老木棉花。

祸福无门口自招，三遭瞎棒打馿腰。
可怜败国亡家恨，万古春风吹不消。

莫年结屋傍山椒，门外荆芜没半腰。
几度赚君来扣击，老无气力举藤条。

高压玉龙腰，参差雁势朝。
雄吞五湖阔，平揖两山峣。
阑槛中流出，炎蒸白昼消。
暂来尘虑息，那复日逍遥。

天风稳送步虚声，杂和漫山桧柏鸣。
远望山腰多白石，细看知是野人行。

今年寒食好天色，游人踏青行不极。
寻山不惮千里远，往往啼号湿松柏。
一杯才酹坟上土，祗就坟前便歌舞。
故乡自有懊恼声，插腰羊皮小番鼓。
吁嗟悲欢一饷间，但恨死人不能语。
君不见北客纷纷俱落南，先冢尽被胡尘漫。
影堂逢节具饮食，魂魄夜行溪谷山。

只臂冷随霜刃落，雪花分坠立齐腰。
觅心无得安心竟，行到穷源逢断桥。

秋高水壮雪飞涛，岩木招风怒窍号。
不是玉虹低涧饮，白龙拖雨下山腰。

谩将淡墨画垂杨，袅袅腰枝百尺长。
寄语行人不须看，一回看着断人肠。

涤尽妖氛气，妆成富贵冬。
梅花香处觉，人意火边浓。
未暖那飞絮，非寒底见松。
绝怜阶下竹，腰折为谁恭。

庭树晓毵毵，行空马脱骖。
瑞臻平地尺，白见一年三。
照眼花犹散，齐腰话可参。
岑楼寻胜赏，溪泛此何惭。

桃花新绿涨溪桥，杨柳傞傞弄舞腰。
二月不堪寒尚在，一春无那病相撩。
书编读半懒重读，炉籀烧残欣复烧。
老向人间除妄想，但思混迹向渔樵。

柳思花情分外娇，青楼消息夜迢迢。
金陵看得新歌舞，不数吴音共楚腰。

春至风花各自荣，就中杨柳最多情。
自从初学宫腰舞，直至飘绵不老成。

虚舟当画桥，解缆绿杨腰。
月白天相近，风清水不摇。
浮图明突兀，略彴夸虚遥。
解逅成真赏，初晴第一宵。

暑汗俄霑背，山云已半腰。
雷轰舟不动，电划岸将摇。
历乱笑谭杂，空蒙只尺遥。
浓阴难蔽月，清兴得中宵。

前佛纪纲，后佛性命。
衲僧腰间古历日，定是三年逢一闰，不知东平打破镜。

识得一，万事毕。
秘魔擎叉，鲁祖面壁。
临际三玄三要，洞山五位君臣，云门念七，是一不是一。
昨夜新州老卢，失却腰间特石。

腰石碓坊舂，不识一丁字。
无树亦无台，犹传钵袋子。

妾离父母来从君，相期百年终此身。
初合鸾凰席未煖，熟视眉目识未真。
兵符捉人夜调遣，丁宁克日到边面。
红旗在手弓在腰，花骢一跃迅于箭。
回头语我勿惨伤，归来印斗金带黄。
我闻军功未易就，膏血紫塞十八九。
嫁狗逐狗鸡逐鸡，耿耿不寐展转思。
吠月啼晓喧孤帏，泪雨千行心肝摧。
与其眼穿万里见无日，何如同赴沙场战死俱白骨。

庄居深僻处，敲户小童譍。
此地清如许，前时到未曾。
柳腰金袅娜，苔发翠鬅鬙。
山上茅亭子，扶衰为一登。

堂堂玉立须垂腹，谈论逢人见肺肝。
手弄七弦琴韵古，腰横三尺剑光寒。
但将计策寻知己，肯学闾阎为觅官。
乌幕闻君定罗致，别樽不复话儒酸。

才听今春第一啼，如何便道不如归。
声穿窗隙惊闺梦，血溜花梢溅客衣。
叫断寸肠谁接续，懒随群翼恋芳菲。
田园荒尽腰犹折，我亦因君觉昨非。

片帆雨霁飞烟江，渔翁停棹歌沧浪。
一声款乃山水绿，浪中惊起双鸳鸯。
双鸳鸯情一何美，同宿同飞在秋水。
不似人生苦别离，女嫁征夫男战死。
五湖烟景方纷争，闻歌顿欲思升平。
邻舟短笛应风响，落日淡淡波冥冥。
美人春词夸艳丽，皓齿朱唇楚腰细。
江楼富贵今如何，不似沧浪真趣味。

林腰路转忽欣然，玉佩垂萝古殿边。
客里对花如旧友，夜深清坐玉壶天。

族孙买叶中山归，恻然闻之矜尔疲。
长腰豚蹄亟送似，未暇问到而蚕饥。
此时此念难藏假，厩焚退朝遑恤马。
马非不爱爱我人，用违其才终土苴。
试问母今蚕几筐，间关未必能补疮。
我亦有蚕非条桑，他日天机云锦裳。

郎星聚头金地麓，十月夜堂春昱昱。
屯田博古到名画，座上忽展牛腰束。
我生不识须菩提，薛鹤杨梅姑置之。
寒梢八幅奇更伟，上有巴中与可题。
苍蛟滑走石诘曲，铁钩怒扫联蛇腹。
欹风洒雨清逼人，恍疑身在筼筜谷。
十寻双干剑拔雄，笔力有尽意无穷。
冥冥上与风霆会，拭目变化洪陂龙。
长忆东坡一转语，与可德人非画史。
轮囷写出岁寒心，政要诸公相料理。

我生本是丝纶客，尝抱丝纶钓王国。
胶庠虽识姚有虞，载车未遇周西伯。
抱琴归去古江边，江头风月犹依然。
江风刮岸岸如削，江月照人人未眠。
沙平浪静江天阔，换酒捉鱼鱼拨剌。
有时醉椀和月吞，有时醉棹和烟拨。
或唱歌，或吹笛，款乃宫商人不识。
歌声唤彻烟水寒，笛声清透云霄碧。
不张帆，任渠去，去到云山深处住。
云山深处有画图，添个云山画图侣。
不拨棹，任渠流，流入玻瓈影里头。
玻瓈影里迸珠玉，千斛万斛谁能收。
倦时眠，醉时舞，渔家自有神仙府。
睡时蝴蝶梦庄周，舞处鸥鸢奏韶武。
自举归钓吟，清江漠漠烟沉沉。
云藏万壑暗水尾，风吹孤月摇天心。
翠微父，翠微父，和我行歌进南浦。
画桥流水抹晴烟，残照暮霞收宿雨。
水连天，天似水，一蓑活计谁能比。
枫叶飘霜鲈鲙香，杨花飞雪河鲀美。
也不学，姜太公，百年将至方非熊。
会须年少遇真主，恢我诸夏车书同。
也不学，严子陵，云台不为冠殊勋。
中兴只作钓台侣，胸中百万知无兵。
我网不似汉，汉网何太疏，也曾漏却吞舟鱼。
何当周密如枢机，直欲纤悉皆无遗。
我钩不似吕，吕钩何太直，除却文王有谁识。
争如猛曲一弯腰，牵取星珠并月璧。
鱼胶寒齿折蒿剔，蟹螯刺指和笼烹。
屠龙饪鼎口不美，断鲸斫炙肠聊撑。

衣袂怯春寒，春在江南岸。
我意正伤春，复被春萦绊。
一雨胭脂湿，万壑冰澌泮。
撩我惜春心，与春伤烂漫。
柳垂不染丝，织成愁一片。
杏吐无烟火，烧碎肠千断。
忆昔腰如柳，柳腰轻易按。
忆昔面如花，花面娇难唤。
人不似春芳，随处得看玩。
因春忆美人，不见徒扼腕。
何时醉卧花柳中，一笑千金不容换。

未识丹青意，凭栏试解嘲。
烟云朝起陆，汀渚暮生潮。
山卓数枝笔，天横一幅绡。
霞收红晕浅，溪褪绿痕消。
个里风烟冷，于中景物饶。
飞黄凌翠阁，寒碧瞰红桥。
酒尽香凝瓮，诗成锦掣标。
朱衣扶客醉，翠袖𣨼人娇。
屏帐接千里，画图连九霄。
长风来水尾，斜日转山腰。
赤脚支筇稳，苍头控马骄。
老臣今已矣，儿女总金貂。

六曲朱阑瞰碧虚，淡烟秋水接平芜。
展开风月添诗料，装点江山归画图。
举足便堪驰驷马，折腰何必问双凫。
当年庾亮今还在，定约楼前醉一壶。

十载胶庠莫怪穷，旅囊安得有从容。
无钱休欠牛羊债，有酒只将鱼蟹供。
班颔昔尝肥似燕，沈腰今已瘦如蜂。
从今莫恣肥甘口，只撷清蔬祭豢龙。

洛阳年少不知几，十载南州赋式微。
三举不登黄甲去，两庠空笑白丁归。
头长贾昔过三尺，腰大巨今徒十围。
祇恐金銮不前席，谁云无策富王畿。

茅舍松棚隔小桥，碧帘斜挂竹篱腰。
猪头煮去和皮擘，牛肉秤来带骨烧。
村酒不图邀客醉，野花复喜向人娇。
归舟不用撑明月，只倩西风借晚潮。

八方无处著瞿昙，百合中间寄一龛。
满挹酒浆供里北，平量风月借和南。
腰如可折岂徒五，涎若果流何待三。
更喜小窗能就拱，夜寒江静著山函。

斜阳望断水平桥，古柳萧疏己半雕。
鱼跃浪花翻水面，雁拖烟练束林腰。
花时无镪能追骥，月夜有诗堪续貂。
回首故乡多少恨，乱山无数路迢迢。

欲归未去两纷拏，何事回天力未加。
九牧谁为十羊主，百冠当念一人髽。
肘边有石心虽切，腰下无钱手谩叉。
千万有人逢伯乐，为言龙种尚盘车。

沟壑膏粱总自招，仲尼陈蔡亦嚣嚣。
不逢鲁肃千囷指，空折渊明五斗腰。
孤竹二饥知我意，苍梧一饱为君谣。
从今只手摩挲腹，却向颜门问一瓢。

具体功非远，全躯恨已消。
安禅须促膝，觅句敢成摇。
悔不身齐足，时当事半腰。
行人只蒲伏，何处得逍遥。

莫怪村居僻，村居亦可嘉。
仆羸腰带艾，婢倩鬓簪花。
歌罢蛙催乐，酒阑蜂报衙。
门前少车马，惭愧五侯家。

泉声恰似世情恶，山色不如归兴浓。
自恨十围无处著，何如瘦作束腰蜂。

千囷未必将军喜，五斗难消令尹愁。
若使渊明逢鲁肃，折腰应到脚跟头。

绯袴青衫紫系腰，揽衣随过水平桥。
虽然不识风流事，也向人前学逞娇。

画眉无墨把灯烧，岂识宫妆与翠翘。
堪笑东风也相谑，暗牵裙带缠人腰。

云鬟烟鬓缕双鸦，一搦宫腰柳带花。
试问行云何处觅，画桥东畔是奴家。

宁饮三斗水，不揖褦襶子。
宁食三斗葱，不踏龙断市。
伯夷圣之清，饿死不受滓。
死犹清可为，况乃未必死。
几人浊恶海，鸡鸣为利起。
魏其武安门，洒削胃脯氏。
揶揄首阳山，自伐我计是。
使清能死人，浊者亦死耳。
官居寂寞滨，不堕阛阓里。
嚚尘一关隔，宛在水中沚。
楼居得未有，鉴影时自喜。
天空塔戴角，湖敛沙脱觜。
乌桕生晴阴，芙蕖淡秋蘂。
鹭点横烟稠，雁掠断云驶。
山缺女墙转，林斜僧屋倚。
江流在何许，危樯出半指。
长堤苔痕平，尽日无步屣。
有人为我来，寒冰照人只。
鸥盟以要之，相对弄清泚。
明月不满掬，一漱霜入齿。
葹菉薋盈室，为君种兰茝。
户服艾盈腰，为君揽荃芷。
吾非好独清，浊亦君所耻。
千丈一寸浑，清恐不如此。
出门歌濯缨，声节中宫征。
西风骑两鹄，碧落绝万里。

刀耕火种皆丘甲，背负腰缠尽算缗。
独有石翁鱼得计，至今疑是避秦人。

栈险涎鱼蛤，梯危啸虎䝙。
室人交谪我，客子倍愁予。
后殿推腰上，前行掉臂呼。
龙眠如得见，写作赴州图。

阿姊云鬒融翠翘，主翁缟发明金貂。
军功告身博一粲，嬖奴铜绶华臀腰。
有民有社桔柏渚，腥风怪电腾炎熛。
望青采木起生庙，奴主分席城狐骄。
延年国钊怙女宠，无此土木丹青妖。
居人侧目路人指，把炬睥睨桓宫焦。
维唐益昌有循吏，身代挽𫄴宽科徭。
婆娑棠芾满江浒，不与霜后菰蒲凋。
邦人扣县合词请，撤彼祔此安群嚣。
青袍角带俨如在，云车风马手可招。
前荣后寝曼且硕，庭容百骑鸣箎箫。
龟蛇琢铺閟烟燎，卫卒拔剑垂彤弨。
去思香火几百祀，丛庐风雨寒萧萧。
眼前突兀忽见此，天实假手金屋娇。
吁嗟势来不足恃，秋云变灭春冰消。
桐乡烝尝麟阁画，未省随手遭人祧。
君不见江原清献楠，新繁卫公柏，苍干合抱干云霄。
万牛拽倒斫庙柱，售谀荐佞喘猲獢。
只今还有楮钱肯向荒庭烧。

天机日与物华新，妩绿柔黄触拨人。
精采只消些子雨，腰肢无着许多春。
兴亡萤苑迷楼梦，荣辱孤山曲院尘。
醒眼年来浑看破，万缘分定不须颦。

一色凝云合大和，定知宜瑞不宜多。
饥餐乌昧世皆是，饱进羊羔人几何。
抢地折腰纷岸筿，撑天强项独庭柯。
留君待放晴光出，同步春风十二窝。

肃容盛气下璇霄，不作投壶玉女娇。
坡老堂前微扑面，伊川门外骤齐腰。
得风还解掀天起，带雨才能控地飘。
无限陈根生意动，早看绿长后园蕉。

护额锦裁帕，扶腰珠络衣。
几回呼使进，尽日醉言归。
径古梅成荫，堂深桂合围。
重来无复拜，春色黯斜晖。

插遍秧畴雨恰晴，牧儿顶踵是升平。
秃穿犊鼻迎风去，横坐牛腰趁草行。

几度椒花颂岁朝，今年心事最萧条。
官虽有路犹穷辙，住岂无家却寄巢。
金尽床头颜易改，樽空座上客难招。
一般独得便宜处，病里逢人免折腰。

温明好天气，猛忆湖山遨。
平堤到处柳，流水谁家桃。
樽斚选胜槛，笙歌唤轻舠。
百需不移具，一醉何庸逃。
膜鼓着日紧，纸鸢得风高。
买归不论价，矜诩相为豪。
迅晷略两眼，柔飔摇三毛。
闹里梦已破，闲边趣方牢。
摘桑暮西崦，浸谷朝东皋。
病来饭即药，客至茶当醪。
云烟面目稔，笋蕨气势鏖。
腰顽渠称鹤，脚硬难为鳌。
吾非东山谢，亦非华阳陶。
泊乎潜溪潜，万事随所遭。

出门闻鸠语，秋思生春妍。
豆苗深没腰，稻花高出肩。
路旁两三叟，合爪感谢天。
老身幸不死，得见穰穰田。
眼中多少人，不能待丰年。

东风换骨立成仙，五色终迷自古然。
龙变未符今举谶，鹤来当验后科缘。
情如中酒宜亲酒，命合腰钱会有钱。
许买娉婷供老伴，不妨迟得两三年。

诗墨淋漓似小王，殷勤包赠暖红香。
杨州金系腰何在，随分留春共一觞。

何人地下管天条，不是皋陶即是萧。
金埒谩夸钱过斗，铁围宁问玉垂腰。

柳亚溪桥几换条，鬓根添得雪飘萧。
清臞自信堪骑鹤，最喜无钱绊住腰。

君莫愁，君莫愁，不龟澼絖能封侯。
君莫愁，君莫愁，腰六相印一敝裘。
看渠涎颡与躄足，千金信矣壶中流。
荻花江月正佳耳，青衫浪泣琵琶舟。
短衣楚制乃翁喜，未必挽弓右丁字。
貂蝉本是侍臣冠，有时出自兜鍪里。
虽然万户将军臂，夜逢醉尉头抢地。
卖薪愚妇轻买臣，不信读书有奇事。
世间众万无定容，桃笙木棋唯所逢。
秋来桂菊黄金丛，千机锦绣开芙蓉。
西风也解作富贵，岂必桃李专春风。
得时失据自甘苦，姑置是事天梦梦。
君莫愁，君莫愁，双手试扪舌在不。
劝君勤买西湖船，打篷疏雨旗亭酒。

朅来林下破天悭，要使明诗见一闲。
齿屐印苔春纵步，颈壶蒸粟晚加餐。
梦魂飞到味书阁，世路牢封函谷关。
翻笑醉翁犹未醉，黄金白鬓诧腰环。

斜迳转山腰，平畴露稚苗。
云低松挟长，雨足浪宣骄。
宿鹭翔孤屿，归僧睨断桥。
倦余成小立，新月挂青霄。

轻红浅翠抹弓腰，高映斜阳跨碧霄。
半似一条琼玉带，合成五色水晶桥。

口中吐佛子，腰间出神仙。
眉心红日大如钱，脑宫诵经声泠然。
瞿昙黄老去我久，可使举世终无传。
天亦若忌我，我自梦里知其天。
团团清光中，本来面目常现前。
分明是真不是想，水中月影镜中像。
自从别后见君稀，一朝邂逅成欢赏。
见亦不可拟，得亦不可强。
知音相逢只弹指，甃命遮寒且涵养。
芙蓉芰荷颠倒披，九天风露流肝脾。
俯观人世不忍弃，世人弃我良非痴。
有时愤闷须痛饮，长安市上相追随。
左挟田先生，右拍樊於期。
狗屠在前舞阳后，击筑叱起高渐离。
扬雄但能识奇字，未识以道御之无不宜。
一舞神鬼哭，再舞雷电飞。
三舞乾坤悉清净，却视万物生光辉。
我衰不能作伊川，手把犂锄垦蚯蚓。
亦复不能作吕望，垂丝磻溪上。
但愿汉家宗社牢，化权何必吾人操。
但愿紫微宫南太微北，中间七个能甄陶。
君不见张三裹青衫，李四著紫袍，黄金转多官转高。
孔丘盗跖那复辨，长蛇封豕争雄豪。
我欲告天天肯否，旁人窃笑妇摇手。
不如开眼明月前，莫教失却清风后。
杜子美，李太白，清风为魂月为魄。
至今来往天地间，几回独把栏干拍。

鳌山万仞峙璇霄，上有高真道寂寥。
拔足壮能轩物表，洗心清不浑尘嚣。
洞天别有风光异，人世那知宇宙遥。
云覆醮坛闲悄悄，烟凝仙室静萧萧。
步虚韵稳听晨礼，环珮声迟识晚朝。
饭啖青精颜色好，词歌白鹤利名消。
囊空阿堵缘辞宠，匣蓄干将为斩妖。
折角巾多裁氎布，隠居衣尽屏鲛绡。
神游汗漫趋蓬岛，禹步回旋指斗杓。
九转丹砂盈日月，三千功行继松乔。
密渠细石通泉窦，斜插疏篱护药苗。
瓮里香醪斟琥珀，壁间修扇阁芭蕉。
蟠桃欲熟人争窃，野菜初生手自挑。
花卉得时舒锦绣，瓶汤娱客奏笙箫。
长松夭矫龙千尺，嫩竹琳琅玉万条。
凤翅乱峰森洞口，羊肠微径绕山腰。
床眠瘿木肱常曲，兀坐文藤足屡翘。
衮衮骞河倾俊辩，温温和璞琢孤标。
我惭未跃三春浪，君去行看八月潮。
好把阴功拯存没，西归宜早买吴舠。

千年玉骨掩尘沙，空有余妍賸此花。
何似原头美人草，樽前犹作舞腰斜。

坠果春三径，蒸云晚一轩。
廊腰回战蚁，山腹合啼猿。
泉淡禽窥影，苔深屐印痕。
自惭名利者，聊免世纷喧。

区区宦况远南州，长得归鸿与寄愁。
已胜折腰嗟五斗，岂辞衔尾运千舟。
冰含白玉期无累，路迫青云愧可求。
家有旧埙流韵远，勉将文藻赞宸猷。

白云东向日瞻凝，连掞封章写至诚。
八十亲高思就养，二千石贵退辞荣。
兰陔得志趋吴分，棠芾留阴在蜀城。
腰印还乡人子乐，锦衣光动彩衣明。

累岁辞荣得帝俞，老来天幸更谁如。
腰间已解黄金印，归有田耕二顷余。

别派从江垠，邀流入农畎。
淙淙来源深，{氵虢}{氵虢}度沟浅。
园穿萧艾芟，堑断荆剪。
疏功浃长长，溉利和步远。
田观疑泽潴，坎听类瓴建。
北溟归凿池，幽岳漾装𪩘。
泻埤纹湍驶，回湾波细转。
过窦石眼窥，经虚土口吮。
浮行值落叶，浸长逢生藓。
孤鹤眼怪觇，纤鱼鬣跳展。
中沈无秽淤，底浄有纹{石霝}。
映苇色莫分，喧琴韵难辨。
增霖人闹蛙，涵月夜惊犬。
侵篁鞭起萌，逼水低垂菌。
怜黄浇菊篱，惜紫沃兰畹。
吏咨窑甓甃，童戏芒车卷。
灌携令手劳，漱掬致腰俛。
庭秋临加凉，轩夏尚消烜。
我矜近济能，僮贺遥汲免。
贮戺埋巨甔，归厨架修笕。
供掏饭盎粮，给澳羹鼎脔。
调药修臼饵，煎茶试罗荈。
坐客频泛觞，蹲儿屡洗砚。
聆寒心脱烦，挹冷酒除湎。
壅挑筇步随，静看髭吟撚。
高怀造文摅，清兴团诗遣。
瑰章非俗成，怪句自幽选。
涌词波翻瀛，绵意绪抽茧。
书丹字隶行，款碣石磨琬。
题为引流篇，记耳非自衒。

腰佩黄金已退藏，个中消息也寻常。
时人要识高斋老，只是柯村赵四郎。

千峰万峰浓泼眼，十谿五谿深没腰。
只有山翁喜相接，声声惭愧与难消。
且道还有所得也无，虾蟆口里一粒椒。

尘蒙虚壁冷萧萧，未厌家风太寂寥。
门外依前积深雪，不知谁肯立齐腰。

腰间争佩印累累，真印从来少得知。
不向圣传中有省，黄金斗大亦何为。

槐影绿成围，腰舆茧馆归。
我躬惟服澣，先织衮龙衣。

玉梭织就衮龙衣，已奉君王泰畤祠。
准拟腰舆临茧馆，清明前后浴蚕时。

范阳一夕鼙鼓鸣，莽然河朔惟孤城。
姓名彻闻帝犹谓，我乃不识颜真卿。
人才所用非所养，自昔然矣奚独神。
肘间银黄挂三组，腰间犀玉围万钉。
养痈护疾皆此辈，事危先及城郭臣。
求仁得仁性情正，可死无死分义明。
岂徒一时折群丑，将与万世开太平。
我尝辱交于神者，寤寐精爽如平生。
过祠解后日端午，昌歜之酒芬兮清。
要呼湘累径同醉，毋使二子称独醒。

断雁怀归芦叶秋，离鸾感照菱花羞。
五更呼儿拭残泪，淹速有命吾归休。
殿头三拜疏，去意浩莫收。
内前宣辞赐颜色，外间祖帐如云稠。
往年长安道，笑谈取公侯。
白璧抵山车断流，黄金牣屋花满楼。
万钉围腰笏头带，廷绅啧啧悬两眸。
吁嗟此何物，白尽人间头。
二十年重来，见此勇退杨泸州。
平生志气未肯倾，卷怀归洗岷峨愁。
我往送之门，感事增百忧。
匆匆别公上车去，怕鬼见笑君奚留。

蟆颐江上静无涛，永逸功夫在一劳。
昨晚秋风原上看，长腰秔米荐琴高。

载小奚奴长自随，两牛腰大赠行诗。
逢人有问辄如见，及我相遭不肯奇。
每会面时长好好，合开口处或期期。
道人莫是朱仙术，当与余言未及之。

山中兀兀不知年，但数前山{艹戾}火然。
人笑腰无金可佩，我忻胫与玉俱全。
圣贤面目昼三接，简册期程日九迁。
此事知心君有几，不妨相伴各童颠。

手撇飞鸢上五溪，两牛腰大送行诗。
犹嫌言语无多子，古锦奚囊长自随。

窗外浮云卷帝青，腰闲流水卧青萍。
发挥孔孟真三代，补葺嬴刘破六经。
理义本心如皦日，词章末伎谩流萤。
独嗟弱步跻长阪，百岁期程过五亭。

并儿任气侠，年少肝胆雄。
锦臂金弹丸，银鞍玉花骢。
腰插三尺剑，手开二石弓。
轻生重大义，一战朔庭空。
斩取戎王头，捷奏甘泉宫。

猎猎西风九月寒，元戎缓带抚斋坛。
士腰弓箭翻云去，人拥旌旄夹道看。
振旅阵酣金柝静，从军诗落玉蜍干。
南山不谓无嘉节，深惜诸贤玩燕安。

大儿牵衣镰在手，小儿携篝并畦走。
陌翁语妪切莫迟，梅风温云晴不久。
两手便熟镰无声，黄云卷地苍坡平。
一声长歌出台笠，麦蛾飞起缘其缨。
炊烟幕幕暗杨柳，大妇壶飧仍榼酒。
酒沉飧冷未暇尝，腰骨酸辛一骧首。

腰枕政亭北，横斜古渡头。
风吹双泪落，恨逐水东流。

晓上冯公岭，艰难见客情。
雨和残叶落，身逐乱云行。
野店山腰出，秋泉石罅生。
若将世途比，此路更为平。

人生自得即逍遥，到底声名不用高。
心地一朝收汗马，泰山万仞等秋毫。
处囊脱颖君非晚，为米折腰余惮劳。
喜得新诗当文选，何须痛饮读离骚。

佐岳归来得自如，依然服色似芙蕖。
儿童痴绝牵衣问，腰下如何不见鱼。

青城山老人，服椒得妙诀。
年过九十余，貌不类期耋。
再拜而请之，忻然为我说。
蜀椒贰斤净，解盐六两洁。
糁盐慢火煮，煮透滚菊末。
初服十五圆，早晚不可辍。
每月渐渐增，累之至二百。
盐酒或盐汤，任君意所歠。
服及半年间，胸膈微觉塞。
每日退十圆，还至十五粒。
俟其无碍时，数复如前日。
常令气熏蒸，否则前功失。
饮食蔬果等，并无所忌节。
一年效即见，容颜顿悦泽。
目明而耳聪，须乌而发黑。
补肾轻腰身，固气益精血。
椒温盐亦温，菊性去烦热。
四旬方可服，服之幸毋忽。
逮至数十年，功与造化埒。
耐老更延年，不知几岁月。
嗜欲若能忘，其效尤卓绝。
我欲世人安，作歌故怛切。

万室东南里，炊烟落照黄。
山腰围野阔，沙尾刺江长。
好景终然远，浮云转已亡。
几多如湛辈，今昔一凄凉。

地灵锺国秀，胪唱压时名。
虎观坚廉节，螭坳振直声。
志随时暂郁，身与道俱荣。
人羡腰金日，于公孰重轻。

料理新阳在此朝，休文但觉带宽腰。
懒将漫刺巡门到，病怕时人举酒邀。
强裹青衫空自累，满簪白发不相饶。
冥心久矣随天付，九转还丹不用烧。

四世凡五公，贵盛古自昔。
于我如浮云，光前在仁宅。
仰观我絜斋，江汉濯之白。
下视世所羡，腰黄眼前赤。
度越此流辈，人何啻千百。
希舜鹿野居，介然有如石。
尝为耳目人，天子屡前席。
义难若是恝，命岂可终逆。
非如一小官，去就惟我适。
况当有道时，丘自不与易。
世方厄三空，实当有长策。
心肝奉至尊，忧劳敢云斁。
行矣金玉声，智勇全赵璧。

涉笔牛腰倦不支，余工那复到新诗。
殷雷秧绿又期月，指日枣红能几时。
自古兵财无上策，于今社稷寄西陲。
入郛及国均危道，勿谓君侯不敢知。

啬夫利口工噬肤，纤腰虿尾不受驱。
不知一噤何所苦，拍拍攘攘歌且呼。
清晨出帷昼藏隙，正是袢蒸炎暑日。
但愿凉风即日来，且为苍生膏血惜。

秋水芙蓉试早妆，半轩微雨洒鸳鸯。
细腰正欠酬金餠，奋翼何堪卸玉梁。
发鬒钗横人在牖，绳低斗转月侵床。
无情花影云来去，都做一天风露凉。

半生每负看山眼，此日真成带雨游。
欹枕有无疑欲暮，成峰横侧总宜秋。
耳喧似厌泉呜咽，腰系不妨云去留。
明日新晴马蹄放，直须三峡看龙湫。

我昨浮平湖，时适逢中秋。
十年鸥鹭盟，万丈蛟龙湫。
微风自远至，皓月当上头。
朋游凡三人，一举累百瓯。
清光洞虚明，醉舞相劝酬。
枕籍起更酌，微茫寄安流。
长空隠绳低，中夕发櫂讴。
未开晨曦轮，已系横堤舟。
驾言舍维檝，登途肃衾裯。
凄凄感霜露，郁郁瞻松楸。
恻怆动五情，顾省经几丘。
僾然儵如在，惕若疑可求。
暌离才经岁，蓊蒨惊且稠。
每欲栖猿扃，于焉筑菟裘。
经营眺高冈，夷坦开平畴。
左抚芙蓉屏，右瞰鸿雁洲。
风雷凄五更，云月澄双眸。
汜兰滋畹茂，丛桂连山幽。
惊鸢下跕跕，候虫鸣啾啾。
振策后无继，蝎屐杳莫周。
谁接西山袂，且为东皋留。
一憩动逾月，四顾无与俦。
栖禽竞晨噪，落霞观夕收。
樵歌路崎岖，渔笛声咿嚘。
筑鸣环山泉，钟度远寺楼。
烟暝白昼合，晴岚翠光浮。
夔藩走鹿豕，下括寻羊牛。
虽云适野性，颇复怀牢愁。
天命乐自然，吾生感行休。
主上顷见知，诏书传置邮。
不忘盖帷弃，几比岩穴搜。
沈沈开仙祠，奕奕垂灵斿。
笋班北阙近，槐影西清樛。
圣恩比天隆，臣报如羽輶。
当年四十奏，日彻十二旒。
言言劘上听，历历思前筹。
是知度如渊，井语不忍仇。
感叹涕泪零，栖迟岁年遒。
纵兴裹革念，已抱刖足羞。
庄舄越客吟，宗元楚山囚。
更惭德难称，敢谓命不犹。
尔来阵云黑，已觉杀气揪。
连兵又多垒，乏馈仍上游。
如我高卧闲，自比他人优。
岂不思敌忾，一为殄国雠。
远慨筋骨衰，何以从戈矛。
又怜壮心老，无复陈谋猷。
居然去妇情，徒作嫠纬忧。
五斗折腰人，百炼绕指柔。
苦心自惙惙，古道方悠悠。
华山正绝陉，郑赋犹待鯈。
指点隔江烽，烧烛看吴钩。

忆昔除书下赤墀，赐鞶即日拜金闺。
未容汗脚踏龙尾，先为围腰铸袅蹄。
紫诏一朝来蔀室，丹霄十载望躔奎。
君恩一再知难报，谁赋维梁濡翼鹈。

老去茆檐只负暄，重烦冠绶到柴门。
纡金何有功名望，束带岂堪宾客言。
璀璨章身同锡马，差池接翼愧廷鹓。
折腰重起平生愧，诿曰何知鹤在轩。

雪窗病恼独支颐，不解随人举酒卮。
惊辨有时欺白羽，解围无妇蔽青丝。
骊珠满袖勾吟兴，鹿氅看山恋药糜。
莫讶牛腰联未足，江州司马例能诗。

岸上芦摇首，门前柳折腰。
千年已陈迹，四海又惊飚。
宿翳何当浄，高风幸未遥。
柴桑那可见，身世且漂摇。

暑风空战荻萧萧，尽日舟行淖没腰。
曾见决堤忧螘漏，未闻涸辙纵鳅跳。
成渠致利今无郑，具备先时古有尧。
安得圩图比安上，忧时如侠奏清朝。

泽国何村不着桥，中桥跬步即云霄。
青帘望市雷鸣腹，黄帽推船水没腰。
六月彤云摇旱火，一潮清浪卷晴飚。
平生未惯舟行陆，铁石心肠也合消。

江南闲杀老尚书，自是承平一事无。
送客折腰书脱腕，试从驼𪩘看登涂。

断云轻素抹山腰，山下人家野水桥。
小队旌旗空猎猎，不教闲趁酒旗招。

桑枝绿兮麦齐腰，醴泉山下兮春和柔。
有美一人兮山之曲，薜荔屋兮蕙裯。
溪流兮清浏，岚霭兮秾秀。
鸟语韵兮清风，花气馥兮晴昼。
山中人兮衮绣衣，泛滥游兮憺忘归。
溉千顷兮芳茝，艺百亩兮留夷。
岁暮兮华实，折以遗兮所思。
怀渺渺兮何极，时不可兮再得。
丹凤兮飞飞，何两美兮未合。
山中人兮忍淹留，皇渴伫兮石田秋。
乐行兮忧违，余心兮焉求。
草萋碧兮日婉娩，炯四目兮余袂挽。
披霞缊兮䌷琼编，倚仙翁兮与周旋。
乐莫乐兮醴泉之墅，役薪水兮公忍余弃。
凌泛景兮从之游，渺下顾兮一稊米。

峩豸凛霜简，立螭迫荷囊。
从渠众醉酣，我自深林芳。
岁晚发雪白，德称腰鞓黄。
世无香山老，谁与论行藏。

我不愿筑受降城朔方职总管，又不愿金狨系马西池万人看。
只愿宽闲寂寞滨，倚醉高吟青玉案。
秋霜斫蟹草泥滑，春浪叉鱼杨柳贯。
江湖长恐寸心违，世界饶君左手断。
水寒轩槛碧万顷，山扫巫娥云一段。
鹤唳那愁蕙帐空，羊裘未让严陵岸。
是家太白孕英精，待诏銮坡摛藻翰。
藕船驾得玉井来，荔支腰重金章焕。
至今人物说淳熙，可并成周歌伴奂。
谁令七叶侍中貂，风月无边奉娱玩。
牺尊屡唤{奭斗}玉液，科斗何能体先汉。
相期云路早骞翔，分明世泽流波漫。

唱第八年久，折腰三考书。
上官容我拙，朴学与时疏。
冷落随阳雁，蹒跚上竹鱼。
平生经世志，穷达岂关渠。

久客愁多雨，清游喜骤晴。
云蓝犹独踞，玉岭忽双撑。
洞口龙方卧，山腰虎尚狞。
方池竟何在，一水至今清。

条风吹转斗杓东，护日祥云一段红。
圣主庆成神玺重，老亲喜动寿杯融。
尘沙自染双蓬鬓，岁月难磨两碧瞳。
斗印垂腰吾分耳，早看儿辈策新功。

江路三年别，心旌万里摇。
登龙空有梦，蛰蚁困无聊。
侧听除书峻，深期庙论调。
方看仪玉笋，胡遽理荪桡。
在昔推华族，于今壮本朝。
谈迁承绪远，坡颍更难超。
江汉英风迥，堪舆间气饶。
文传千户印，和备九成箫。
撼地喧雷鼓，当空插斗杓。
灵龟韬远见，瘦鹤峙孤标。
久矣驽陵骥，凄其鹄避雕。
与时为准的，立己有科条。
蚤岁趋严诏，修名耸百僚。
青藜窥夜读，纨箑障尘飘。
洊绾藩侯绂，连驱使者轺。
通才期用世，所至蔼腾谣。
将略雄诸葛，皇灵格有苗。
帝思前席问，命下赐环招。
敷奏趋丹陛，疏荣逼紫霄。
一朝惊玉立，三馆看缨彯。
晓露坳螭润，春风砌药娇。
倚才兼夕拜，专对禠天骄。
草诏銮坡夜，横经鹤禁朝。
紫荷班已峻，黄阁路非遥。
感激君恩重，伤嗟世论浇。
维时忧旱暵，大地遍炎熇。
公道荒荆棘，舆情渴蓼萧。
直前臣语戆，蹙听帝心怊。
剪爪晨颁綍，濡膏夕洒瓢。
孤鸣知凤瑞，众疾奈鸠佻。
贾勇封囊上，嘘回士气消。
防门狞九虎，利吻噪群鸮。
自古讥簧巧，伤人甚骨销。
吾身任江海，公论付刍荛。
姱节寒冰雪，归情溯汐潮。
鹭鸥波浩荡，龙鹤梦岧峣。
雅量陂难挠，身心柏后凋。
不妨闲袖手，冷看疾扬镳。
咏草春波绿，移床夜雨潇。
湖边鸿并影，梦里鹿藏蕉。
庸俗偏酣豢，清风久寂寥。
菉葹纷蔽户，萧艾服盈腰。
甘作墦间乞，真成陌上挑。
迷途争窘步，俚耳怪闻韶。
主自明如舜，人宁免吠尧。
与时虽落落，任运独嚣嚣。
正论何曾泯，群公莫误料。
邦基期奠鼎，邻火逼回飚。
漫倚泥封谷，徒嫌斗击刁。
护疽虽𫏐逸，废食可禁枵。
尝胆当忘食，求衣合在宵。
若为人杞梓，空使侣渔樵。
蜡润东山屐，尘漫北阙貂。
牙签搜蠹槁，画舫看鱼跳。
回首尧天阔，惊心郢路迢。
仆夫悲马跼，詹尹拂龟燋。
忍使遐心写，悬知睿想翘。
天街催并辔，里社耻题桥。
慨念材成就，艰如器琢雕。
扶持非有素，运用恐无繇。
康世先营度，犹农待劝劭。
可容苗乱莠，莫使榝侵椒。
议必和平勃，忠无弃董晁。
皇皇贤路辟，汲汲将才骁。
不废菁莪育，精分玉石烧。
人心如眷眷，天理自昭昭。
蓄锐勤耕渭，乘机速渡辽。
定应人激厉，可使气嫖姚。
催促元勋纪，欢呼敌首枭。
明知霖雨渴，不用鼎烹要。
豫卜中兴汉，毋徒小惠侨。
寒儒钻蠹简，雅志自垂髫。
有梦骞鹏浪，无心玩翠苕。
忆曾持铁寸，误辱采桐焦。
步想长楸展，痴成大瓠呺。
长怀梧凤表，屡赋草虫喓。
官冗盆缫茧，身羁甲附蜩。
不辞行役倦，愿奉燕居夭。
抱璞求礲琢，荒畴待蔉穮。
木瓜如许赠，誓志报琼瑶。

湖海裒英气，星凰瑞圣朝。
黄锺回暖律，紫毳下层霄。
平武登巍选，高才局下僚。
一朝翻渤海，万里羾扶摇。
迁次更州牧，澄清奉汉条。
帑藏参会计，阃寄竦嫖姚。
帝想重关阻，云连八水辽。
近知敌运尽，不复旧时骄。
遣送纡天宠，将输伏使轺。
艰难须力济，氛祲觉潜销。
还把天隅绣，来题驷马桥。
留良无复恨，撷秀自应饶。
倚重藩条布，尤先政理调。
根株探吏蠹，襦袴蔼民谣。
流地金钱溢，褰风锦幄飘。
异时司榷牧，永日但逍遥。
谁似躬行美，能知燕处超。
兵厨疏螘味，讼牍列牛腰。
苦节同儒素，清风起俗嚣。
世途犹梗塞，士气况阴消。
竭泽无余算，何时罢击刁。
定知虚宁久，可卜赐环招。
经世须材略，犹农力蔉穮。
牧时宜解瑟，渴治急闻韶。
豹尾催持橐，蝉冠合珥貂。
致身期丙魏，耐老并松乔。
笑我同沟断，惟公赏爨焦。
穷栖官署冷，阻侍燕居夭。
春信梅先觉，霜天柏后凋。
殷勤眉寿祝，持用报琼瑶。

荷囊晓趁紫宸朝，玉立堂堂侍冕旒。
帝为蚕丛精择帅，诏颁虎节往分忧。
旌幢云合三千乘，锦绣春浓六十州。
仪凤雅应为国瑞，烹鲜何忍与民仇。
阳和嘘暖松州雪，膏泽长随锦水流。
酒贱途歌喧夜市，彘肥社鼓响春畴。
教条宽简难轻犯，鉴戒高明不暗投。
建学文翁先美俗，雄边德裕有良筹。
若为殿角频忧顾，何恨天涯久逗遛。
几度玺书颁北阙，四时朱履簇西楼。
神全削垩无机露，德厚如山镇俗浮。
边骑谁令轻犯塞，羽书忽讶急飞邮。
祃牙往度重关险，建旐那容一刻留。
明月三更悲鼓角，晴烟万灶宿貔貅。
乘墉妄意窥吾境，奠枕何由奈敌雠。
忠孝全军齐缟素，嫖姚列校奋戈矛。
金牌不与全腰膂，铁胄安能芘髑髅。
战胜游魂惊铤鹿，凯旋享士趣椎牛。
三秦席卷非难事，偏将星奔怅寡谋。
坐屈戎昭亲跋履，申严师律戢奸偷。
人知福德如中令，谁省恩威似武侯。
过眼七年劳节制，焦心九陛渴才猷。
赐环笑拆封泥诏，叠鼓催装下峡舟。
织锦何伤谗口捷，憩棠翻作去思愁。
雅怀纳纳湖千顷，外物区区海一沤。
书怪无心疑咄咄，委怀何事不悠悠。
纷纭归梦寻猿鹤，浩荡诗盟狎鹭鸥。
世事未知何日定，才难莫若旧人求。
病深根本宜加护，脉在参苓或未瘳。
德望定须歌赤舄，姓名伫见启金瓯。
蹇余政自臞山泽，漫仕都缘迫釜区。
彩棒乏材供击断，镂冰无技苦雕锼。
岂期吏责宽三尺，误辱儒宗放一头。
袖有神鞭驱款段，意令蹇步逐骅骝。
生遭名德为知己，誓企清尘力好修。
桂檝稳飞三峡浪，蒲帆归赴五湖秋。
百年几见轻成别，万斛清愁黯莫收。
倚俟泰阶明紫极，未愁弱水限瀛洲。
槐庭何日堤沙筑，玉食须渠鼎铉调。
议有异同宜审择，人无近远要旁搜。
非才忍负知音遇，引臂追随万里游。

中秋月白古来悭，孤坐寒窗思黯然。
懒近舞腰花十八，恨无珠履客三千。

十方世界香水海，如微尘数无边亿。
诸佛各以本誓愿，遍坐道场作饶益。
稽首两足炽盛光，具有广大神通力。
刚风其上罗诸天，日月星宿与梵释。
手持宫殿充妙供，雨香花云作严饰。
慈悲为车众宝聚，载以万行波罗蜜。
周游三界一弹指，善行何曾有辙迹。
我曾礼足持秘咒，宝绘偶得唐人笔。
素缣一幅几断烂，丹青惨淡古颜色。
巍巍趺坐宝莲台，冠佩环趋星拱极。
未论画手入何品，成坏难以有相诘。
龙天守护敢不戒，一会灵山俨如昔。
恭惟雁湖老尊宿，佛地位人人不识。
偶年与世作依怙，意倦还归弄泉石。
愿持画本祝修龄，往与浄名分半席。
刀兵之劫遍大地，三界同聚一火宅。
要须开士运悲心，立大津梁拯群溺。
岂同小乘专利己，块守空山缚禅寂。
金轮慈光耀今古，愿与我公占寿籍。
向来摩顶经授记，坚拂许令亲入室。
夜深急雪欲齐腰，不室岩前好消息。

新辟书斋鹤栅宽，一帘风月尽幽闲。
百年易向忙中过，万事偏于好处悭。
漫说折腰营斗米，何如留眼看云山。
只消一卷梅花句，留得林逋在世间。

山麓林梢烟翠横，寒天日色半阴晴。
道边废宅空椽瓦，岩下居人困甲兵。
破胆每惊腰剑客，伤弓时怯羽书声。
痴儿弱女浑多病，留寄乡村念尔情。

麟符久合换貂蝉，又向乡邦拥十年。
眼赤腰黄天宠泽，颜红鬓绿地神仙。
极知昼绣堪行染，见说宵衣正渴贤。
好事还殊门外路，人看四辈下翩翩。

可是东皇雨露深，不成一字亦腰金。
世间大有麒麟楦，对此谁能起愧心。

明发览青铜，寸白坠华簪。
悬知不能免，岂意遽见侵。
忆昔随群儿，总角混青衿。
纵弱不好弄，既冠知惜阴。
时开磊块胸，浇之以古今。
二十偕计书，进士路欹嵚。
迟迟十四年，一第酬苦心。
今年已六六，暮景来骎骎。
一发照我眸，众发立森森。
忽然一失笑，政要渠相寻。
有田愿种玉，有腰愿垂金。
富贵岂不好，劳鹿那能禁。
何如一床书，侑之绿绮琴。
远参兰茝香，清玩山水音。
高歌月满架，醉卧斗横参。
待教头半白，挂冠老山林。
饮犊青草浦，盟鸥白沙浔。
凭虚唤张陆，听我白发吟。

东君行趣装，桃李事如梦。
蝶懒欲息游，鶑老不好弄。
残红正可怜，更禁风雨送。
榆荚羞独飞，却恼杨花共。
去年于此时，客食红尘哄。
眼看豪侠儿，跃马青丝鞚。
美姝舞娉婷，吹箫来紫凤。
开樽六一亭，偃盖飞来洞。
我亦强行吟，诗成和者众。
时序易推移，人事少闲空。
翻思年时乐，已如耳边哄。
清晓坐孤寺，晴曦照华栋。
沙平嘴带鸥，山远腰横蝀。
阅书眼倍明，拈笔手犹冻。
扫地焚甲煎，呼童开腊瓮。
汲井得甘泉，瀹茗试新贡。
短章写我怀，谩遣儿曹讽。

楚峰之下有地仙，只手把握山水权。
青乌白鹤去不返，此郎高举拍其肩。
年来海内称绝倡，眸子了然通意匠。
巧寻地脉如良医，妙画山形如智将。
高谈曾折王侯腰，湖海随身一酒瓢。
仆痡马瘦醉不省，术工鬼妒穷之招。
龙眼豹睛休分别，蝼蚁侯王等同穴。
待侬回向心地初，林下班荆共君说。

明珠积斗满金籝，时人逐臭如苍蝇。
公子一过掩其鼻，长物何足污吾清。
蕊珠午夜鸣玉珂，五侯门下肩相摩。
公子有腰不可折，势利不屈惟高歌。
试问公子何所欲，有山数笏青如玉。
我将致之襟袖间，山若肯来吾愿足。
渊明灵运不再生，青山白云谁主盟。
佳哉公子有具眼，终日看山无俗情。
我来假馆翁不靳，山下梅花动诗兴。
一语刮破俗子盲，两字清高用不尽。

蘂宫仙子携黄云，挼之成屑来缤纷。
百和天香兔为𢭏，蟾蜍窃之从月奔。
色香假合成此树，天上香飘天下闻。
花神乞种到后土，蒙天一笑移其根。
知君腰有补月斤，斫取高枝扬远芬，留其賸者遗子孙。

白杜诗人大方家，诗两牛腰书五车。
高谈世事坐扪虱，大扁丈室名听蛙。
我见东野低头拜，三年未了听蛙债。
蛙有何好君赏音，从黾得蛙自尊大。
君胡不听高冈丹凤鸣，又胡不听华亭鹤唳声。
答云二物不间出，吾与此蛙别有情。
年来凤去避矰弋，梧桐其栖竹其食。
有时伸喙鸣朝阳，反被妖乌豪鹞击。
鹤亦远引归辽东，无缘得近华清宫。
纵鸣九皋许嘹唳，流矢伤翼愁天翁。
不如且听蛙声好，唤回梦觉春池早。
纵饶翡翠上苕兰，差胜蛩螀啼露草。
王子掉头曰不然，夫君标致如胎仙。
富家有子比雏鹓，吾道岂得长迍邅。
不妨少待两三年，一鸣惊人飞冲天。
群蛙蜿蝡何足怜，弃置官池任啾喧。

二月方书朔，新晴景物饶。
今春添一闰，是月始元朝。
一枕初回梦，千官想正朝。
横鱼金系带，鸣骑玉为镳。
归第无余事，流风竞贵骄。
歌翻羯羊鼓，舞衬凤凰箫。
烂醉东西玉，争妍大小乔。
湖山行处乐，日月暗中消。
轩冕吾何羡，巾车隠者招。
林泉供啸傲，杖屦足逍遥。
砌笋和泥掘，盆花引水浇。
酒炉衣可准，茶灶火频烧。
冷眼蛾投烛，灰心鹿覆蕉。
惯分田父席，懒折督邮腰。
翻阅书连架，赓酬诗满瓢。
只知贫亦好，未觉兴无聊。
所恨黄巾炽，能为邻境祅。
四郊群啸聚，十室九焚焦。
旧腊月亏蚀，新年地震摇。
台占频告异，涂说洊兴妖。
带甲多沦没，抽丁困役徭。
备防家买剑，巡逻境鸣刁。
恶少锋尤烈，渠魁首未枭。
豺狼行逐逐，鸿雁羽翛翛。
欲诉闾阎苦，其如魏阙辽。
太平何日见，读报恼孙樵。

宰官才具万人豪，鸡小如何下得刀。
奏课再经书上上，理繁祇见办多多。
锦囊有卷牛腰重，装橐无金马骨高。
欲贺政成怜我懒，篇诗付与邑人歌。

盛名之下最难居，一节清忠自有余。
竖铁脊梁须我辈，横金腰帯听伊渠。
和戎自古迷当局，善类何时可得舆。
抗论朝廷须正大，莫如乡党费分踈。

我友君居德行科，见君觉我汗颜多。
笔端有韵珠盈唾，胸次无尘玉不磨。
好去腰斤高斫桂，向来传钵有持荷。
广寒管领群仙到，为我殷勤谢月娥。

几年公案一朝成，我睹争先眼倍明。
势面似呈新月样，滩腰不作怒涛声。
鳌头地踞三千尺，鹏路天开九万程。
荷橐瓣香元好在，阴功隠德慰平生。

扬州节钺非吾爱，肯要腰缠十万钱。
只愿天公多与寿，道巾野服伴胎仙。

曳紫腰金满阙庭，被渠唤作集瓜蝇。
适从何处来居此，面目人嫌鬼亦憎。

柳南矫矫蛟龙骞，古诗古文高入天。
奉试词场三十年，柳度夜夜魁星躔。
集英殿下听胪传，唱在第十众所冤。
天岂恨汝月蚀篇，罚使独吟瘴海边。
中州近年栽木绵，春寒秋热气已偏。
我心忧国身甚便，编排失手安足言。
敌窥淮汉蹂两川，君相不得高枕眠。
古人度岭悲南迁，今人度岭如登仙。
端溪溪阔山无烟，长腰米白鲫鲩鲜。
山媪采蕉蜑采𧏖，羽檄不警徭赋蠲。
党碑诸贤昔往还，人士尽识洛水源。
广文下马春风前，升堂讲书鼓鼘鼘。
远方朋来笈在肩，再拜愿预弟子贤。
中庸大学玄又玄，商盘周诰非雕镌。
灯花两檐陈俎笾，一一口说手注篇。
霜毫之笔云涛笺，墨香瓦滑不受研。
下岩古坑石柿填，千夫秉炬入戽泉。
镵出一片紫玉砖，色如马肝鹆眼圆。
得之酬直不论钱，乍是对客寒无毡。

檐流非沼亦非池，跃出双鱼亦自奇。
不是悬于庭上落，便因生出釜中来。
听琴莫笑音非古，叶梦须知稔可期。
谩说佩金佳谶在，陶腰似觉未消伊。

去见神鼎諲，绝叫屋梁倒。
不得脱手法，打折你馿腰。

出门溪叶乱纷纷，欲去重寻旧主人。
碓下莫辞腰石冷，古菱花绽不干春。

惠性何如见性通，要教灵验显吾宗。
乘时飏下坠腰石，笑捧衣盂继祖风。

谁家有女腰如束，双眸剪水肌凝玉。
褪红香汗湿鲛绡，低压娇花鬓云绿。
春光潋滟春昼长，春风扑面春花香。
一声环珮鸣丁当，自临鸾镜匀新妆。

东南之镇曰会稽，扶舆清淑拱帝畿。
千岩万壑气盘礴，更有寿桧天与齐。
托根后土阅千古，黛色苍皮天一柱。
锺为人杰堪栋国，恰似嵩高降申甫。
君侯胸中百万兵，年未四十俄专城。
精神满腹秋水莹，谈笑两颊春风生。
崎岖赣右三百里，蛟鳄垂涎波浪起。
溯流张胆作风帆，信如王尊乃勇耳。
脱略边幅柔凶顽，解除苛娆绥创残。
唤回和气豁氛祲，事有至难谈笑间。
人口如碑沸传诵，帝曰吾徒得君重。
天风吹下紫泥封，趣入班行作仪凤。
大夫何以假守为，真除属厌民所期。
虎头岌嶪要弹压，凝香森戟聊娱嬉。
璇杓插子日南至，黄锺飞灰雷出地。
崆峒春早梅已香，酿入黄堂寿觞里。
醉来含笑看吴钩，龙光夜半干斗牛。
关河北望令人老，忠臣心与天为谋。
潢池正尔兵不弄，又说边尘时澒洞。
筹边筦钥宁无人，知待人豪为国用。
貂蝉冠高剑拄颐，丹青正与绿鬓宜。
碧油幢下白羽扇，貔虎百万惟指麾。
雍容传檄定三辅，颈缚单于归衅鼓。
手扶銮驾还东都，宫殿千门总如故。
摩挲与问金城柳，颇尝见有此举否。
策勋饮至未央宫，腰下悬金印如斗。
万年觞捧月氐头，虎拜稽首扬王休。
功高福与宋无极，紫枢黄阁三千秋。

学舞腰支束素纤，回旋似怯晓风严。
飘窗淅沥暗投璧，洒研纷披冻着盐。
应有饮羔围暖帐，谁怜饥雀啅寒檐。
凭栏独耸诗肩瘦，对立西山玉几尖。

砌蜡成花浅带黄，紫茎绿叶媚秋光。
不吟尚自清羸甚，怪得诗腰肖沈郎。

晨光泫露华，秋声乱风叶。
翛然步中庭，诗瘦单衣怯。
尘销玉宇浄，西爽浮双睫。
围绕簿书丛，颇觉汗欲浃。
吏散仍心清，窗泛𬬻香浥。
生平耆幽讨，此意若为惬。
沧浪楚名郡，江澄山嵬嶪。
流派潇湘分，气脉衡庐接。
四序春无边，万象光有晔。
阁束范宽手，天开画屏折。
怡融田野间，夫耕而妇馌。
林鸡鸣喈喈，沙禽堕跕跕。
千里趋农桑，渠肯事游侠。
不晚刈黄云，腰镰忙劫劫。
年丰多暇时，陈迹旋搜猎。
六亭仅一存，感慨思足蹑。
访古亟临眺，乐此忘疲薾。
腾身一柱峰，𫖯首百雉堞。
怀哉千岩翁，骚坛未易躐。
昼览五言城，中宵劳梦蝶。
词锋摧泰华，畴敢撄其铗。
有来二妙吟，骊珠粲盈笈。
格律守萧规，欲和可容辄。
荒园𥩟更新，成趣期日涉。
旧贯仍追还，轮奂顿增烨。
绣谷酒一尊，杏冈琴三叠。
苍雪清肺肝，寒碧漱牙颊。
凌虚及遐观，崇成赖谋叶。
废兴端有数，鲜裳换须捷。
公余约遨嬉，倘不负随牒。

六桥秋新宜醉吟，举杯共听岩鹤音。
危亭三面立老竹，宝晋数帖清人心。
凉蝉不敢喧夕曛，洞箫声绕山腰云。
摇摇归艇水纹裂，山紫天青河汉白。
想君独立对空阔，一鹭毛寒藕花月。

田父龙钟雪色髯，送儿来学尚腰镰。
先生莫厌村醪薄，醴酒虽醲有楚钳。

自怜骨相太邅迍，为米折腰依旧贫。
古史多看多警省，新诗愈改愈精神。
与游造物真知己，怕说天朝多故人。
兰菊有时忙不得，世间桃李几番新。

举头日日云如血，遍走群祠腰漫折。
恻隠存君一念间，造物于人岂终绝。
天眼豁随公道开，宵人于此何有哉。
烦歊陡逐苛条去，甘泽端从德意来。
公心与天同一宇，那是经生分别处。
佳句催成头上云，仁言散作空中雨。
开轩对雨卜香秔，铃阁无风还自凉。
新诗写出天人际，赓歌细与问苍苍。

冰丝宝瑟无胶柱，事省庭空引泉注。
为爱心随水色清，从教竹傍山腰去。
循除{氵虢}{氵虢}听潺湲，华襟湛彻生灵根。
纵使波深池自满，尚嫌鲤跃圆荷翻。
破除崖岸非落泊，虚室融融自出白。
通塞默知个里心，媸妍各付水中色。
自来道体如泉流，昼夜不舍无春秋。
希音解入幽人听，世间俗耳徒箜篌。
沈沈夜永寒声出，宫商寡和鸣琮璧。
山高月冷天地空，寸地希夷无畛域。
架竹主人还记年，山下出泉常不干。
凡物有本自无息，对泉玩理高怀宽。
先生仁念泉初达，苍生镇尔铜乌渴。
太空一滴着人清，生意汪洋湖海阔。
野人不作名利贪，饮水曲肱心自甘。
时乞一瓯空煮茗，快读羲经井九三。

连天白水渺无涯，短涉湖湾五里赊。
个样船腰穿浪急，片来帆腹饱风斜。
日随飞鹭几程水，心逐浮鸥何处家。
日落荒溪无系缆，荻丛深处傍渔槎。

故人握节守齐安，闻说边头事愈难。
赤手募丁修险隘，白头擐甲御风寒。
半腰城甫包围毕，一把兵皆点摘残。
收得去年书在架，忆君灯下展来看。

黄茅迷远近，不见一人行。
信步未知险，回头方可惊。
路由高顶过，云在半腰生。
落日无栖止，飘飘自问程。

兹岩视诸峰，厥状尤峥嵘。
旧为碧藓封，新有朱栈横。
縻腰尚恐坠，束炬劣可行。
外狭中乃宽，始暗俄忽明。
仰视神魄悸，俯顾形壳轻。
遂览丹炉基，微闻玉鼓声。
源深足力尽，路黑云气生。
不辨昼夜分，恍疑世代更。
尝闻学神仙，所得由专精。
岂吾诸名士，羡彼一老兵。
欣然约同志，嗣此将寻盟。
安知无白鹿，绝顶来相迎。

入闽多古松，夹道疏复密。
未尝识兵火，既久蔽云日。
蠢兹惰游民，深夜腰斧出。
𣃁根取脂肪，窃负如鬼疾。
譬诸人刖趾，僵仆立可必。
供君一瞬光，夭彼千岁质。
暴殄圣垂诫，樵采官著律。
徼吏嗜鸡豚，熟视不诃诘。
登高抚逵路，巨干日萧瑟。
哀哉暑行人，暍死谁汝恤。

北山当代文章祖，孔思周情幸未泯。
弟子力疲心尚在，先生齿宿意逾新。
今无斲鼻成风手，古有埋腰立雪人。
不向师门勤稽首，一生怀抱对谁伸。

自解铜章后，终身耻折腰。
偶然安旧隠，非不恋清朝。
薪水才能给，弓旌未易招。
坟山梅似雪，犹足配清标。

渡江门户已华簪，嫁得黔娄作藁砧。
畴昔曾为宾截发，暮年亲见子腰金。
泷阡新刻丰碑妙，防墓重封宿草深。
忆与夏卿联禁路，些辞题罢一酸心。

咄咄人皆怪老夫，奈何此客去难呼。
招温处士为罗否，待穆先生设醴无。
我有青刍堪秣马，君言白发久占乌。
人生蝉冕腰金印，未抵斑衣膝下娱。

卜筑堪容膝，休官免折腰。
宁书处士卒，不践寄奴朝。

三千两锺乳，八百斛胡椒。
不悟口中袜，犹贪掌上腰。

圣处分明世鲜知，古人岂是异肝脾。
谓鳌可钓无传法，视虱如轮有悟时。
老子梦中还说梦，郎君诗外试求诗。
向来柱立埋腰雪，妙在心通不在师。

耆旧凋零尚秀岩，可堪华表揭新衔。
甘泉颂就抛荷橐，宝苑方收入枕函。
宿昔山人来少室，暮年太史滞周南。
嗟余去速公归晚，不得埋腰立雪参。

典刑堪受百花朝，风致宜为万世标。
啮雪节刚难屈膝，拈花妙法愿埋腰。

远游昔结四方缘，高卧今贪一壑专。
有客埋腰冲许雪，无人洗耳涴吾泉。
金棺未免荼毗厄，玉匣安知裸葬贤。
多积荆薪宽酿酒，龙钟禁不得霜天。

柱史颂卿压病身，年高拜立两愁人。
龙钟忽被还山诏，腰脚于今得欠伸。

牧守二期方奉计，末期君已得民和。
不愁米送官仓少，但怪莲开陆地多。
座客共霑眉寿酒，厩人预戒早朝珂。
诸公若问龙钟叟，为说腰镰自刈禾。

病夫岂有力翘关，腹愤胸奇漫结蟠。
昔臂灵旗穷塞下，今腰长镵乱山间。
秫田易了渊明醉，菊井难湔伯始颜。
惭愧天魔呈伎俩，老僧入定未曾还。

小隠山林大隠廛，市尘吹不到书边。
知他孟喜传谁易，仅一侯芭受我玄。
古有饭牛仍扣角，世无骑鹤又腰钱。
溪光门外清如镜，莫遣胡公涴菊泉。

薰蔷薇水启函封，妙语端能破闷悰。
自请把麾行雅志，渠能腰扇障羞容。
居然雄狡伏麟凤，何止杰魁如虎龙。
致了丰年归未晚，西来诏墨似鸦浓。

八郡皆知德度宽，缿筒罢设讼堂闲。
治如清献乖崖样，人在原明子野间。
岂有珠鱼堪作贡，亦无金鹤可携还。
暮年腰脚犹顽健，惜不从公看雁山。

出穴营新邑，分房定嗣君。
共为绵𫈵礼，各效采花勤。
暮返宜修夕，晨趋每辨昕。
逢人施毒虿，宁比细腰云。

绿影覆幽池，芳菲四月时。
管弦朝夕兴，组绣百千枝。
盛引墙看遍，高烦架屡移。
露轻濡彩笔，蜂误拂吟髭。
日照玲珑幔，风摇翡翠帷。
早红飘藓地，狂蔓挂蛛丝。
嫩刺牵衣细，新条窣草垂。
晚香难暂舍，娇态自相窥。
深浅分前后，荣华互盛衰。
尊前留客久，月下欲归迟。
何处繁临砌，谁家密映篱。
绛罗房灿烂，碧玉叶参差。
分得殷勤种，开来远近知。
晶荧歌袖袂，柔弱舞腰支。
膏麝谁将比，庭萱自合嗤。
匀妆低水鉴，泣泪滴烟{雨/斯}。
画拟凭梁广，名宜亚楚姬。
寄君十八韵，思拙愧新奇。

每忆家园乐，当年枉用心。
翻身期济物，明代已腰金。
守道知无取，防奸似不任。
休今得休去，谁肯羡为霖。

嵩阳峰底洞中天，曾共浮丘对掩关。
知道高闲少兼济，折腰从此到人间。

昼光夜魄阴阳祖，五纬天立五行父。
万灵蕃昌根此树，刚柔各鬭清浊聚。
形类纷然填下土，精英闲见群宁侣。
雄剧唯神时可主，功格无先明竞睹。
舍羊犬猪用彪虎，气包茫昧廓区宇。
刓发披缁心有取，蜕免羁跼脱潜去。
身投西佛学东鲁，尘视诸徒飚远举。
狂呼饱醉贱今古，公室侯庭迎走户。
如攀乔柯腰俯偻，搜经抉诰将完补。
声号大荒铿簨簴，笔诟斯冰卑尔汝。
戟枝曳阵孰御侮，二十游秦老还楚。
蛟蟠枯泓骥追鼠，停舟湘𣸣吾兴语。
归返终南恨睽阻。

三十悬钩事圣朝，功名常爱霍嫖姚。
锦衣香重花垂足，玉带光寒雪遶腰。
秣马暖思秦地草，弦弓秋忆雁门雕。
清时闲却英雄兴，醉听笙歌掷酒瓢。

钜贤如木铎，一振声盖代。
丈人文曲星，谴谪落下界。
辞源发昆仑，意尽若到海。
昔在神德朝，少秀负文彩。
擢第应制举，召试拂华盖。
醉挥拔萃判，一字不复改。
传写遍都下，纸贵无可买。
一命佐著作，芸阁垂缨珮。
歌诗数千首，人口炙与鲙。
志大轻俸钱，痛饮负酒债。
庸蜀既即叙，出命玉津宰。
题柱薄长卿，铭阁笑张载。
锦水清见发，峨嵋绿于黛。
物华曾不负，诗酒聊自待。
旨甘岂择禄，印绶久不解。
陶潜腰任折，莱子衣有彩。
蹉跎历四邑，尘土不可摆。
吾皇在藩邸，闻名四聪骇。
即位未浃旬，独许延英对。
相见恨已晚，欣然契嘉会。
谏官聊假道，紫微遽真拜。
制诰复西汉，碑板揭东岱。
金銮赴夜召，顾问及远大。
白麻几千纸，意出元白外。
荐贤恐不及，诱善曾无怠。
当朝自独步，晚节亦泛爱。
有别乐闻韶，无讥诗自郐。
贱子在广场，知见殊流辈。
进士数且千，驰鹜称俊迈。
人人握灵蛇，许我珠无颣。
超拔冠多士，权贵不得碍。
御前中科第，阁下备寮采。
讵惟师硕德，常许接佳话。
国朝大手笔，日夕期鼎鼐。
胸中泰山云，舒卷何霮{雨/对}。
言下傅岩雨，蓄缩未霶霈。
吾道遂难行，一旦同得罪。
典午信冗散，贰车更狼狈。
商于甚僻陋，鄜畤近山塞。
共月逾千里，便风无一介。
何当遂乘桴，侍坐浮渤澥。
大笑引淳风，樽前一长噫。
今兹当委顺，自昔无芥虿。
投诗助醉吟，入室生徒在。

琅琊名父子，少孤起徒步。
贽谒桑魏公，藻鉴非易与。
抚顶久叹惜，王杨许为伍。
诸侯取为官，佐幕大名府。
主帅杜重威，功大心跋扈。
天骥被絷维，神龟罹网罟。
六师薄孤垒，三面开生路。
主人既释放，宾筵因诖误。
逼胁本非辜，贬谪寻不赴。
折腰纡墨绶，拓翼久未举。
梁竦耻州县，长卿有辞赋。
里行旌邑政，柱史登朝序。
抨弹志不乐，润色才有素。
锦窠应列宿，星垣吟药树。
丹青生帝典，金玉铿王度。
东观秉直笔，南宫司贡部。
时英萃门下，蔼蔼腾嘉誉。
鹏掀六月风，豹蔚七日雾。
多才同列忌，嫉恶奸人怒。
排斥屡专城，织罗仍典午。
名宦颇流离，衣食常贫窭。
文明起代邸，振拔非不遇。
紫微虽正拜，白发已迟暮。
史鱼直有遗，枨也刚不吐。
非才占清列，志欲投兕虎。
英俊在草莱，力能生翅羽。
毁誉两无私，华衮间萧斧。
掌选循故实，尹京耻钩距。
名位仅三事，疾瘵婴二竖。
告满拜贰卿，君恩慰沉痼。
终见哲人萎，萧萧空垅墓。
鲤庭有令嗣，凤阁登仙署。
两制列门生，九原应自许。
苍苍犹足信，吾道似有诉。
馀庆在子孙，明明深可据。

天街雨歇槐飞花，镇东新府腰青緺。
晓排阊阖辞玉皇，肃斋先过文德衙。
赤墀再拜升东涂，赭袍前对明朱霞。
公行早为上所器，恩言褒宠何光华。
翰林紫微文章公，欢然惜去宴头加。
东堂西府争落笔，诗艳万丈灵星槎。
行周四方心尚壮，劲气晚节开胡沙。
东南便乡久思归，翠岩白水得地嘉。
秋风鲈鱼正鲜肥，旗鼓满城看过家。
吾乡禹功有余烈，旧俗质厚民不哗。
比年天时苦荒札，大资公已勤栉爬。
行当下车镇清和，仁贤相继自足夸。
蓬莱到日望三山，海波浸眼穷天涯。
酒浓诗豪真乐都，莫为画船留若耶。
公才甚高宜大用，归来禁鼓听新挝。

乾坤父母莫匪慈，胚胎亿兆成角羁。
其间哺乳不及处，有时泣杀呱呱儿。
南川上游号沃野，景祐丙子尝凶饥。
新田始苗旧谷罄，十室八九无晨炊。
伏阴何者不仁甚，酿作水灾来助之。
烟煤刷天雨汁黑，呕山泄谷争奔驰。
横流一夜打城郭，万弩窃发穿毛皮。
东隅有洲尸揖揖，如蚁欲走遭水围。
屋根无力树腰折，蛟蜃食人犹择肥。
涛波一望万山阻，六亲不得相扶持。
国子刘公好仁者，惟时假守兹军麾。
民生在我不在命，告舟往救无敢违。
童儿赤立妇女困，载之刳木何累累。
泥沙外冷内饥渴，口噤不语如狂痴。
牵挛坐卧满府舍，赋以酒饮加𫗴糜。
随流往往亦不死，远在百里无人知。
捐金购得问氏姓，召使亲族携之归。
司农仓廪尽发出，不待奏报先施为。
有余况可补不足，大贾蓄家如响随。
来瞻去察夜继昼，赤热不忍荫华榱。
由斯一郡十万户，饿肤日月生膏脂。
存者相保没者葬，唐虞仁寿重驱跻。
圣主养贤贤养物，气和郁郁通高卑。
城西老宫古松径，一朝坠露甘如饴。
千柯万叶结不解，玉阶琼树光离离。
甿俗奔走竞观睹，手攀口吮同赍咨。
学老之人周氏子，好善不类黄冠师。
欲令事迹绚久远，筑亭其地高巍巍。
公之归朝不可借，松树至今犹未衰。
我作此诗揭亭上，他年堕泪如羊碑。

一雨遂不止，我行当此穷。
蜀东天亦漏，尧后水犹洪。
大点有片重，密蒙无寸空。
晓唯壶箭觉，暖似炭炉通。
书笔提梅洗，征衣擘润烘。
帘间稀去燕，枕下即鸣虫。
竹粉千腰白，桃皮半颊红。
物华娇自衒，天意猛相攻。
酒退愁城外，吟兴愤涌中。
遣谁咨毕宿，留作旱时功。

我行襄阳野，山色向人明。
何以洗怀抱，悠哉汉水清。
辽辽岘山道，千载几人行。
踏尽山上士，山腰为之平。
道逢堕泪碣，不觉涕亦零。
借问羊叔子，何异葛孔明。
今人固已远，谁识前辈情。
朅来万山下，潭水转相萦。
水深不见底，中有杜预铭。
潭水竟未涸，后世自知名。
成功本无敌，好誉真儒生。
自从三子亡，草中无豪英。
聊登岘山首，泪与汉流倾。

腰间宝剑七星文，臂上雕弓百战勋。
见说云中擒丑虏，始知天上有将军。

濒湖三寺倚峥嵘，梵刹相高对县城。
楼殿尽知随处盛，山林独爱此中清。
翦开木末檐牙出，凿破岩腰磴道成。
悟得祖师心印法，禅僧遥指塔灯明。

晚泊湓江半客舟，琵琶亭下动闲愁。
霓裳绿腰杳何许，枫叶荻花空自秋。
贾傅有才悲𫛳鸟，楚骚终古怨灵修。
莫言司马青衫湿，今日和人亦涕流。

宜阳刺史才，祖择之维杰。
大旱雨一方，尽使焦枯活。
公退趣尚深，水石探其绝。
长江北岸林，唐有卢子发。
曾居此林下，高把簪组脱。
岁远成荒墟，佳名讵泯没。
有石数尺长，犹是旧时物。
况辱泥涂久，实有坚重节。
择之渡水见，力为心惨切。
万夫一呼聚，挠动雷声揭。
地险若驱来，岩谷俱震裂。
幽辅郡东河，脱得太华骨。
白玉漏纤纹，雨频为澡刷。
草蔓渐盘遶，柳绿密挥拂。
润恐欲迸泉，怪亦有奥穴。
安知无蛰龙，时见微云出。
几因牵夜吟，帘晓卷残月。
气暗逼人寒，蒙笼未若别。
烟重风扫开，独立势突兀。
苏武见单于，傲睨腰不折。
人皆画将归，予笔恨麤拙。
择之岂不贤，天涯避谗舌。
对此忧足忘，我观未甚悦。
不得见娲皇，愿天无破缺。

一念拳拳帝所临，士民皆谅使君心。
随车雨每孚精祷，下濑船多出俸金。
两载公真茹蘗苦，百年人尚爱棠阴。
从今紧闭袁安户，庭雪平腰径草深。

东皇太乙漫行春，无赖封姨未霁嗔。
薄酒不红皱靴面，湿薪难直曲钩身。
埋腰健羡单传者，堕指深惭远戍人。
莫笑布衾如铁冷，也胜去傍相君茵。

径草齐腰人迹稀，凌晨忽有叩柴扉。
远携吾子出疆贽，来看先生杜德机。
许燕颔侯行且验，评鸢肩夭是耶非。
惜无斗酒堪浇汝，一曲劳歌赠北归。

百动俱休息，遥闻野外鸡。
起提孤剑舞，肯恋一枝栖。
乍枕雕戈寝，俄惊绛帻啼。
自嗟褐宽博，不觉褎昂低。
茅店寒声绝，函关晓色迷。
细腰方按曲，风雨漫凄凄。

治象难言说，风谣采道涂。
太平于此盛，旷古以来无。
腰笛童鞭犊，烹葵妇馌夫。
文如未见者，尧岂可名乎。
礼乐河汾策，衣冠洛社图。
□□工黼黻，笔力若为摹。

短后衣装腰宝刀，空言无实世滔滔。
掉齐虏舌何其易，斩郅支头岂不豪。
异代武夫犹夺气，当时文吏苦吹毛。
汉廷谁是持衡者，只罪邀功不赏劳。

纷纷博局迭赢输，孰是真儒孰盗儒。
履道宅佳多辇石，辋川亭巧恰临湖。
可无诗唤刘郎和，偶有钱同郑老沽。
却笑吴儿拚命者，潮头如屋靠腰壶。

腰臂拘挛倦笏绅，笺天乞得水云身。
古书一点心源合，时事千茎鬓雪新。
世重晚香并晚节，史难全传更全人。
岁寒赖有梅相伴，先向南枝漏泄春。

欲系伯仁肘，难悬季子腰。
自刊聊自用，渠刻任渠销。

蚀月妖蟆俄扫穴，鸣阳丹凤力回天。
围腰不爱重金带，洗脚宁登一叶船。

交疏认鹿为山友，客少呼猿作野宾。
藏手泽书惭忝祖，食躬耕粟耻求人。
腹无点墨宁非懒，腰有重金未是贫。
已把朝冠挂神武，终身一幅华阳巾。

手无太尉玉麈，腰无鄂公羽箭。
一声喝海潮音，一只眼岩下电。

雪平腰各立师边，半夜输君得密传。
伴后村翁成二老，比绛县人多一年。

持帚通樵径，搘筇过藓桥。
不知及门者，若个肯埋腰。

静是无憀动是狂，秋蝉两两抱斜阳。
不知才思能多少，瘦得腰肢似沈郎。

珥貂不爱爱凭熊，似喜闽山入眼浓。
燕寝香渍公事简，围腰金重宦情慵。
颇闻昭代洵黄发，未许先期访赤松。
十万人家同祝颂，衮衣从此入登庸。

寒吹西轩入，罘罳设座隅。
腰围同沈约，指爪类麻姑。
静卧毡三叠，清斋饭一盂。
晓来香满室，岩桂侈缾𬬻。

飞云起伏龙，大鹏运以风。
风云一朝会，前塞今迺通。
敛翼贤景略，时哉使其逢。
腰钱与骑鹤，事或有适同。
青门瓜吹香，绿水莲泛红。
人物王谢家，风雅眼底空。
参画耸台府，宜护碧纱笼。
鄱江万折东，独鹗摩苍穹。
浮图快一掷，归骑先宾鸿。

深溪藏毒蛟，樵家冰灶口。
结侣腰弯刀，破衲补更厚。
持担俯清流，勇往不回首。
褰裳望青采，岂暇寻枯朽。

渊明为米腰慵折，送酒人来却强颜。
今日东篱重采菊，只应醒眼对南山。

柳渐成阴万缕斜，无腰柔弱弄韶华。
一庭春色无人管，檐雨声中飞尽花。

万缕纵横如妾恨，一方轻薄似郎恩。
多时不系纤腰舞，却对花前拭泪痕。

晚卸风帆泊市桥，税亭民屋总萧条。
秦封不到河边柳，送往迎来枉折腰。

苗裔元从庾岭分，两般标致一般春。
淡妆西子呈娇态，黄面瞿昙现小身。
不羡腰金横玉贵，来寻嚼蜡饮冰人。
只愁花谢香狼籍，桃李如何接后陈。

青青得意春三月，撩弄东风舞腰活。
莫道长条舞得多，长条先被行人折。

不须娇逞舞腰支，不须巧画宫妆眉。
只把千丝万丝结，结住行人无别离。

寺因先幻有，仙迹本虞君。
渡口几点屋，山腰一抹云。
长江浮地轴，孤塔焕天文。
欲问秦皇事，高崖迥不闻。

造物真成戏，鳞中亦有殊。
黄金凡几尾，碧沼自相濡。
众口安能铄，悬腰但可模。
多因名色误，不得泳江湖。

传来家法远，妙在自通方。
到处逢僧说，前年离帝乡。
腰围怜我瘦，舞袖为谁长。
不用悬牌额，兰深路有香。

昨过杨州日，知君病已侵。
殊非折腰具，竟作断弦吟。
远信逢秋笛，惊哀彻树禽。
有才无命者，从古至于今。

举头见青山，高与天齐平。
俯首鉴灵泉，派分天池清。
是中十亩园，烂若红霞蒸。
夫差昔不国，舞榭歌台倾。
风惊柳腰折，雨集蛙部鸣。
霭霭墟里烟，纷纷鸡犬声。
寂寥千载后，公来畅幽情。
手种桃千株，草架屋数楹。
厥壤宜芬芳，昭俭易落成。
子孙相追随，日夕生遐征。
公今云台仙，轻强垂百龄。
支筇歌紫芝，倚松诵黄庭。
绿阴长蟠实，白莲闯池生。
客从何方来，略不通姓名。
自云多昔人，食之能飞升。
更老上所尊，只恐蒲轮征。
公乎笑而已，客言曾不听。
归来向人说，洞口云纵横。

螭坳立后别明光，岁晚婆娑庆幸堂。
鹤怨只能随发白，菊愁竟不上腰黄。
西归有地从先垄，北望长江是故乡。
枌下解空情已尽，西风吹泪湿斜阳。

来往锺山住半腰，骑馿松下莫萧萧。
只因墩号分人我，到了经纶恨不消。

食根为{鼠卯}肥腰腹，食实为凰长羽毛。
同是此君供廪饩，居然地位判卑高。

短发如冬霜，一朝白一朝。
又如深秋柳，槁叶迎风凋。
白者不再黑，白者不复牢。
羲娥疾驰骥，乾坤虚悬瓢。
人生寄其间，泛泛波上藻。
百岁一大梦，倏忽已隔宵。
胡不适所适，而乃随滔滔。
富贵撇眼电，荣华过耳飚。
木散故得寿，龟灵徒取焦。
甘拙自安吉，役智滋劳忉。
所以柴桑人，不肯折此腰。

灞桥烟水碧沉沉，万缕低垂结翠阴。
学舞腰肢风外细，凝愁颜色雨中深。
絮漫天地凄凉泪，萍满池塘造化心。
记得赠行曾折处，短长亭畔听鶑吟。

辗转耿不寐，青灯遥夜阑。
关河千里远，风雪一窗寒。
旅食腰围减，征鞍髀肉酸。
想知双鹤发，朝夕望平安。

旋呼篷艇到新桥，日影随寒上柳梢。
乌帽{纟也}裙真野服，又乘山轿过山腰。

承平盗贼起，丧乱降自天。
荼毒恣两道，兵戈浩相缠。
此邦祸最酷，贱子忍具言。
朝廷讨乱初，谁任主将权。
辎重道闲来，隠隠何阗阗。
殿前尽貔虎，所向当无坚。
组练照川明，戈戟耀日鲜。
父老当时言，此贼不容吞。
军兴法律在，进退非得专。
奈何忽舍去，屯垒随之迁。
留兵不五百，当贼逾数千。
英英胡将军，策马奋独先。
出入突且击，势绝飘风旋。
杀贼不知数，尸骸相叠穿。
谁谓散复来，其徒奈实繁。
须臾塞城郭，合沓迷妖氛。
将军怒一呼，誓死报国恩。
拔剑复入阵，鼓声俄不闻。
哀哉失壮士，白日为之昏。
嗟彼城中人，欲生无由缘。
连头受屠戮，赤族罹祸冤。
妻孥悉驱虏，道路号相牵。
或有小失意，性命无由全。
言语方出口，腰领已不连。
婉婉闺中女，未尝窥户边。
白刃斥之去，不许暂稽延。
回头顾父母，父母安敢怜。
所掠靡孑遗，囊担无虚肩。
衣冠困奴隶，怒骂仍笞鞭。
又有脱锋刃，多化为鱼鼋。
途穷势复迫，忽若忘重渊。
仓卒所传误，投身空弃捐。
婴儿或在抱，粉黛犹俨然。
沙碛腥人肠，衔啄集乌鸢。
呜呼彼苍天，念此胡罪愆。
比者因乱定，南归经旧廛。
岂徒人民非，莫辨陌与阡。
所见但荆棘，狐狸对我蹲。
坡陁流血地，靡靡生寒烟。
城头遇老翁，行泪为余论。
云贼破城时，贼初攻南门。
大军血战久，家得扶我奔。
所免有万计，皆我胡君恩。
不然尽鱼肉，遗黎何有焉。
语罢复呜咽，余亦涕泗涟。
军旅苦转输，饥馑仍荐臻。
疮痍莽未复，千里惟空村。
白骨不知谁，无人为招魂。
四郊实多此，仁者宜恻然。
近喜大告捷，所俘悉已还。
凶渠戮庙社，党类归之田。
当知釜中鱼，贷尔喘息悬。
胡为迭恃险，高垒犹山巅。
蛮獠本异性，土风来有年。
力屈势暂伏，乞降非恶悛。
胁从固罔治，群丑岂尽原。
反复恐难料，安危仗诸贤。
此师不再举，乘时须勉旃。
国家刑罚在，庙算必不偏。
感时须发白，忧国空拳拳。

故人身披紫绮裘，腰佩宝玦骑胡骝。
英风侠气横四海，辞我远向淮南游。
淮南桂树应犹在，八公举手遥相待。
明月高悬五两头，随君千里过淮流。
十年鞍马边城道，又向边城见春草。
春草萋萋路入秦，长安北望空愁人。
荆楚奇材多剑客，感慨相逢思报国。
男儿事业早致身，青鬓须防雪霜迫。
我向人闲久拂衣，白云相伴掩岩扉。
调琴鼓罢清商曲，愁见孤鸿天际飞。

古岭才成径，荒林间有家。
柳眠腰袅娜，桑老骨槎牙。
野麦三分草，山篱一半花。
挟书来万里，飘泊负生涯。

羊螘不如鱼计，鸿鹄岂比雁谋。
为问折腰五斗，何如散发扁舟。

琼筵追补庆樗庵，寿宿荧荧耀斗南。
诗胜卢仝酬马异，客无李四与张三。
颜红鬓白国元老，眼赤腰黄世美谈。
索和多惭供狗尾，公如大楚仆毛聃。

贫惯人人嗤不管，老惭幼幼念难除。
有孙何必位为喜，戏父谁云翁不如。
夫子忘年容撰屦，长文何日抱随车。
殷勤好伴腰镰叟，莫学娇痴女觅鱼。

少别溪干去，于今识者稀。
腰包留一钵，顶相称三衣。
未得逢渔住，还如化鹤归。
马驹江上有，着意访禅机。

枕上吟安未了诗，披衣趺坐自支颐。
今年暖过冬强半，昨夜霜浓晓始知。
腰带愈宽只强束，发梳常落不多丝。
衰残却喜身强健，岁稔村沽醉度时。

落日谁横笛，江村一望遥。
喧喧归鸟雀，得得见渔樵。
薄暮舒愁眼，斜晖带远潮。
依滩纶在手，出谷斧横腰。
歌罢寻归径，影行先度桥。
两翁山水趣，应未羡金貂。

自外元无道，抠衣乐圣门。
能因机以悟，不下带而存。
身俯心何愧，腰垂手可扪。
步趋如有见，左右自逢原。
鞶锡殊三褫，绅书味数言。
垂鱼何足羡，愈以训儿孙。

深居定何处，无便寄声频。
旧别芝山月，相思楚水春。
白云生梦远，华发折腰新。
料得今书到，看题笑故人。

门与姑山对，溪边有故庐。
别来三径菊，闲却一楼书。
水碓长腰米，村船巨口鱼。
秋风归去好，留滞意何如。

博山飞香霭空绿，大菊杯心凸金粟。
百幅罘罳障夜寒，歌台小妓吹横玉。
兰堂画烛如椽粗，楚腰魏鬓娇相扶。
四筵高谈遏花漏，犀盘杂遝罗天酥。
杯行过手如飞箭，座上愁无系欢线。
晓鞯驮月朦胧归，东家又报开春宴。

古苔留雪卧墙腰，小户无风暖气饶。
一段好春藏不得，有人和泪独吹箫。

小萼裁成绛蜡匀，绣难相似画难真。
春风用意匀颜色，未怕青腰玉女嗔。

采莲女，采莲归。
落日晴江里，莲舟渐觉稀。
莲茎有刺不成折，争弄莲花水湿衣。
白练束腰袖半卷，不语低鬟幽思远。
碧玉搔头落水中，粉痕零落愁红浅。

腰间宝剑七星文，不下青山老白云。
门外碧潭春洗马，镇南人忆杜将军。

妾居西北方，容貌亚冰雪。
妾长嗟无媒，孤影对明月。
头绾堕马髻，脚衬凌波袜。
钗梁溜金凤，舞带蒙锦缬。
颈瑳素玉圆，胸莹新酥滑。
翠靥中蛾眉，瑶花亸鸦发。
腰袅柳丝轻，脸润桃花发。
出郊乘紫骝，蔽目举青伞。
不敢一回首，烟际暗愁结。
谁家白面郎，志气何飘扬。
使妾一过眼，吾肉燔如汤。
自惟父母严，折花回倚墙。

冷烟缠山腰，暗水冽石骨。
欲风松先鸣，未雨苔已滑。
洞前多琪花，洞里多紫霞。
高人得所栖，日永蒸胡麻。

我穿双不借，已办一莫难。
背剑嗟锈铗，腰瓢独金丹。
岁晏乃得子，劳作青眼看。
行矣各努力，岁月飒已残。

悄然无人声，但有一杯月。
谁家鸣乳厖，万籁静不发。
苍须指前路，满地铺翠樾。
清露滴秋衾，夜气飞霰屑。
遥岑有无中，烟渺天空阔。
剑光冲斗牛，长啸苍崖裂。
山行二三里，诗肠思酒渴。
冷云曳山腰，暗水洗石骨。
勒马过断桥，枯木冻欲折。
枝头惊鸟鹊，草根鸣蟋蟀。
试问夜如何，孤猿啼不歇。
柴门自推敲，残灯更明灭。
回首古招提，地僻居穷发。
红裳照经幢，紫殿闭锁闼。
题名墨未干，壁上龙蛇活。
秉烛出云房，古径苍苔滑。
归来倦拂床，联句鬭击钵。
老苍拥地炉，坐把寒灰拨。
黄鸡啼四更，惊破梅花雪。

腰悬龙泉剑，背负寒玉琴。
阅世几秋雨，随身一纸衾。
苍髯怒更直，碧眼笑仍深。
今过青城去，人间何处寻。

昼弄朱曦夜弄蟾，知他何处地行仙。
殿前昔奏三千字，腰下曾缠十万钱。
得句直疑无李白，草书真个过张颠。
有时兴发临风舞，饮似长鲸吸百川。

舞拍歌声妙不同，笑携玉斚露春葱。
梅花体态香凝雪，杨柳腰肢瘦怯风。
螺髻双鬟堆浅翠，樱唇一点弄娇红。
白鸥不入鸳鸯社，梦破巫山云雨空。

云游难，云游难，万里水烟四海宽。
说着这般滋味苦，教人怎不鼻头酸。
初别家山辞骨肉，腰下有钱三百足。
思量寻师访道难，今夜不知何处宿。
不觉行行三两程，人言此地是漳城。
身上衣裳典卖尽，路上何曾见一人。
初到孤村宿孤馆，鸟啼花落千林晚。
明朝早膳又起行，只有随身一柄伞。
渐渐来来兴化军，风雨萧萧欲送春。
惟一空自赤毵瑉，囊中尚有三两文。
行得艰辛脚无力，满身瘙痒都生虱。
茫然到此赤条条，思欲归乡归未得。
争奈旬余守肚饥，埋名隠姓有谁知。
来到罗源兴福寺，遂乃捐身作仆儿。
初作仆时未半月，复与僧主时作别。
火云飞上支提峰，路上石头如火热。
炎炎畏日正烧空，不堪赤脚走途中。
一块肉山流出水，岂曾有扇可摇风。
且喜过除三伏暑，踪迹于今复剑浦。
真个彻骨彻髓贫，荒郊一夜梧桐雨。
黄昏四顾泪珠流，无笠无蓑愁不愁。
偎傍茆檐待天晓，村翁不许住檐头。
闻说建宁人好善，特来此地求衣饭。
耳边但闻惭愧声，阿谁可具慈悲眼。
忆著从前富贵时，低头看鼻皱双眉。
家家门首空舒手，那有一人怜乞儿。
福建出来到龙虎，上清宫中谒宫主。
未相识前求挂搭，知堂嫌我身䍀缕。
恰似先来到武夷，黄冠道士叱骂时。
些儿馊饭冷熟水，道我孤寒玷辱伊。
江之东西湖南北，浙之左右接西蜀。
广闽淮海数万里，千山万水空碌碌。
云游不觉已多年，道友笑我何风颠。
旧游经复再去来，大事忽忽莫怨天。
我生果有神仙分，前程有人可师问。
于今历练已颟顸，胸中不着一点闷。
记得兵火起淮西，凄凉数里皆横尸。
幸而天与残生活，受此饥渴不堪悲。
记得武林天大雪，衣衫破碎风刮骨。
何况身中精气全，犹自冻得皮迸血。
又思古庙风雨时，香炉无火纸钱飞。
神号鬼哭天惨惨，露冷云寒猿夜啼。
又思草里卧严霜，月照苍苔落叶黄。
未得些儿真受用，如何禁得不凄凉。
偶然一日天开眼，陈泥丸公知我懒。
癸丑中秋野外晴，独坐松阴说长短。
元来家里有真金，前日辛勤枉用心。
即得长生留命诀，结茆静坐白云深。
炼就金丹亦容易，或在山中或在市。
等闲作此云游歌，恐人不识云游意。

万蠢惧寒皆向蛰，千岩凉风舞黄叶。
雨痕印水如撮缬，虫声入夜如弹镊。
酒浇心绪转凄怆，带减腰围增瘦怯。
梦向西湖采芙蓉，觉来山外青猿泣。

黄鹂声断桃花飞，一雨三日溪水肥。
龙孙破地蝴蝶懒，梅子如豆糁青枝。
东风吹转杨柳腰，村南村北杜鹃啼。
稻针刺水鸥抱卵，双燕商量春欲归。
蟾溪主人拆社瓮，百杯醉我烂如泥。
翠麓轩壁凝古墨，一阕松窗伤春词。
夜来饮到姮娥去，笙鹤响空人不知。
露华烟华湿苍藓，朦胧沆瀣霑我衣，瀑布悬珠溅紫芝。
山猿恐我呼杖屦，啼到日高丈二时。
庐山山下一回首，只是此生长别离。

方瀛山上风飕飕，五月六月常如秋。
松花落地鹤飞去，万顷白云空翠浮。
夜半蟾蜍落丹井，琪林深锁寒叶暝。
满天白露点苍苔，蛙市一散万籁静。
三树两树啼断猿，树冷栖禽夜不眠。
数点飞萤恋沙径，山腰石润悲寒泉。
锺声隔断华胥路，不知蝴蝶蜚何处。
摩挲两眼折纸衾，人道今辰正端午。
晓雨初霁梅子肥，龙孙脱箨新燕飞。
山居萧然无一物，摘荠捣麦充晨炊。
忆著往年五月四，葛巾羽扇鸾溪市。
龙艘破浪桨万枝，钲鼓聒天旗掣水。
纸钱飞起屈原祠，行人往来如蚁移。
桐花入鬓彩系臂，家家御疫折桃枝。
庭前绿艾制绿虎，细切菖蒲斟绿醑。
羹鹅鲙鲤办华筵，冷浸水团包角黍。
今年寂寞坐空山，山雨山风生晓寒。
默庵令我休噫气，作诗略述山居意。
安得两腋生飞翰，与君飞上泬寥间，免使在世赋辛酸。

碧眼何须青白为，冰辞雹语不吾欺。
君看衮衮腰金者，曾见骚坛大将谁。

竹林如洗静娟娟，雪意犹酣晓色鲜。
云缠山腰腰带缓，雨沾水面面花圆。

倏忽僧千兔，寻常涸百蠡。
眼光摩日月，足迹遍山河。
赤壁聊化鹤，黄庭浪换鹅。
秋声归款乃，云影映婆娑。
夜后调焦尾，风前舞太阿。
待藏班婕扇，却援鲁阳戈。
点尔言其志，虞兮奈若何。
道缘宁择地，世事总随波。
万象由弹压，千篇在切磋。
酒徒从狎至，诗客听相过。
辍我芒不借，就伊金叵罗。
峰巅餐地秀，霞外挹天和。
拍手僛僛舞，忘形踏踏歌。
力辞金殿客，高应玉皇科。
八桂招六逸，九疑哀两娥。
清漪驯绿鸭，列阜拊眠驼。
逸韵应无敌，清名到不毛。
樵仙分我席，力士污吾靴。
风沈腰何束，霜潘鬓谩皤。
怀丹医病鹤，寻饵钓神鳌。
为问六国印，何如一渔蓑。
清飚茶腋爽，韶景醉颜酡。
且啖藕如臂，从教晷似梭。
推蓬延月桂，引襋玩烟萝。
君已人登泰，辞皆水导嶓。
蘂官清缥缈，云阙郁嵳峩。
未到桑田变，疑将铜狄摩。
谁知天不管，敢谓世无魔。
觞政驩无忤，骚坛今太苛。
玄谭时脍炙，杰句肆吟哦。
大道真溟滓，浮生但刹那。
玉天还有诏，应是典风骚。

山腰石有千年润，海眼泉无一日干。
天下苍生望霖雨，不知龙在此中蟠。

一九二九，百拙千丑。
昨日今朝，地迥天寥。
少林门下客，立处雪齐腰，千载令人恨不消。

密密绵绵细著工，从来此室不通风。
庭前三尺齐腰雪，身在霭然和气中。

少室门庭冷似冰，可师曾此一沉吟。
夜阑各自知寒冷，莫待齐腰三尺深。

雨膏蒸土兰芽热，粉魂淡艳凝缃缬。
柳条无力受东风，桃叶春江弄花月。
枕函坠发昏眠重，绮帐惊寒替花恐。
屏琐虫栖化粉蛾，帘甲蜂钻抱残蛹。
麦门冬长柔堪结，桐轮辗尽棠梨雪。
门掩车箱铜较闲，瓶敲井干青丝绝。
君不见楚王宫中乐酣宴，嫌怕旁人说春晚。
玉钗埋遍细腰人，章华台上苍苔满。

人居泽国胜居陵，十月陂塘未结冰。
残苇乱茭收拾后，断筐分晒折腰菱。

长安貂蝉贱如土，故家文献余一缕。
平生粗疏不媚妩，直语岂知犯张禹。
腰间金印丈二组，我自弃置君自取。
儿时翰墨跨诸父，投老为郎方齿叙。
天关耽耽守九虎，一节临遣复不与。
介堂卜筑开宿莽，谁知公意颇有主。
眼明沙鸥喜欲舞，便请衣冠挂神武。
圣朝留戣非为愈，勿薄淮阳宜叱驭。

江月主人清冰壶，以月名堂月不如。
门前船泊五湖客，两眼历照心与俱。
我来追凉暑云徂，牛腰大轴开我愚。
万口一辞赞叹月，还赞堂中老苾刍。
归涂昏鸦夜气作，东方拥出玉蟾车。
月堂著语何可已，金屑落眼成嗟吁。

天降疢疾殄我民，鸱鹠奋怒豺虎狞。
掩道赤鸦蔽阳精，夜罗鬼火塞要津。
当涂大吏腰缠金，挠腘稽颡泪满膺。
嗢咿软语若稚婴，欺卖宗祏倾皇灵。
有勇三子心棱棱，扳弧援甲凭孤城。
城頺兵折气益振，目光如炬铄成群。
或从辟雍曳长绅，欲拄八极遮帝{车屏}。
有伟三子辞轰轰，危立高骂声吐霆。
颈血溅天天为昏，断尸峙立不仆倾。
神扶鬼挟赫可惊，坐朝不与燕不宾。
寸武不踏黄金屏，性忠内发孰使令。
英气挺挺旷古今，朅来柯山访厥孙。
仿佛毅状冲杳冥，筑堂泮宇夐深明。
悲风苦雨凄棘林，魂兮来归肃泠泠。
寥哉旷宇畴非臣，登兹堂兮企风神。
须毛磔立心胆森，勿俾三子专修名。

江口寒潮自至，山间明月谁招。
自可归来坐啸，何须世上折腰。

背人岁月苦难禁，乌兔相追互起沈。
点检平生如梦事，保全晚节是真心。
围腰减削那胜带，种发萧疏不上簪。
久悟盈虚消息理，香山莲社拟追寻。

不用忧他道路难，浑沦宇宙杳无端。
齐腰若未能逃佛，灭迹何妨且弃官。
节士挺身松柏比，田翁满眼稻粱看。
明年饱吃宣州饭，管取便便此腹胖。

人言十月小春回，谁酿寒云作雪醅。
天女戏抛群玉珮，风姨吹散万银杯。
竹非为米腰皆折，山不因愁发尽皑。
冻合诗肩不成句，六花时入轿窗来。

晓烟晴日过枫桥，桥面山尖春半娇。
一簇谁家嫩杨柳，淡黄襟带学宫腰。

我本名山人，屡作名山兴。
天台一住三十年，尽日扪萝陟云磴。
上揽四万八千丈之高秋，参差明河两肩并。
下瞰三百六十度之朝暾，灭没飞烟八荒浄。
或随仙气得丹床，双阙夜深看斗柄。
今年积雨天地晴，一策快作西南征。
沃洲最佳天姥胜，连山直下秋峥嵘。
竹萌修纤会稽箭，芝茎菌蠢商山英。
秋阳不碎空翠影，绝壑倒泻银河声。
山腰细路如丝直，三两渔樵行落日。
炊烟暝色小茅屋，松子秋声断崖石。
溪流饭屑胡麻香，土软春膏霜术白。
送书松际有猿公，问酒磵阴多木客。
青冥楼阁仙人家，郁蓝流光泻晴碧。
霓旌队下鹤万群，绛节朝回云五色。
人间但有桃花源，桃花春香流水浑。
三生凡骨不得到，两耳夜半空听猿。
李白寻真不得返，支遁卜筑远费钱。
至今山灵护光怪，石萝山薜余秋妍。
陈郎故宅更深閟，鸡犬林塘隔尘世。
清秋著屐一登之，路僻夕阴门半个。
盘陀石在长楠阴，脱略尘缨换秋意。
晴窗示我两山图，老眼摩挲观一二。
便挥健笔写我诗，惜哉赏音今绝稀。
谪仙一去五百载，人间山水无清辉。
旧时仙人白云唱，怪我白首归何时。
我生白首历浩劫，眼中亿万虫沙春梦非。
陈郎挽我十日住，掉头不顾自有南山期。
餐霞绝粒炼精魄，长生之学非荒嬉。
三千年前有宿约，来已不早归不迟。
长揖群仙谢儿辈，倒挟万里冥鸿飞。

赤脚忙晨炊，掉臂会清招。
相如僮御盛，浩然缰辔调。
遥指白云边，乘兴寻夷巢。
古殿金碧悄，玄冠彩翠销。
怪石壮熊卧，老树蟠龙腰。
清阴团野色，习习生凉飙。
悬崖斜断处，槎木成飞桥。
刺肤起霞晕，小小飞蚊骄。
日长诗思渴，香冽供山瓢。
清狂惊四座，浩气摩丹霄。
书岩苔碍笔，题叶攀柔条。
语默任人意，无庸发轻嘲。

万树琼花一夜开，都和天地色皑皑。
素娥腰细舞将彻，白玉堂深曲又催。
瓮牖书生方挟策，沙场甲士正衔枚。
幽人骨瘦欲清损，赖有时时酒一杯。

接得少林枝叶，满腰风雪馨香。
一自飘零庾岭，花光也解流芳。

行人须折柳，折取最长条。
明日天涯路，无人看舞腰。

屈膝跨牛腰，山遥水更遥。
有诗吟未就，白鹭下溪桥。

范甑欲尘贫亦甚，陶腰未折计何如。
小窗独对萧萧雨，临得唐人乞米书。

落叶阑干小立时，诸公慨想到腰围。
但知官餠堪为饵，不识人间有钓矶。

壮士传观山石间，腰头宝剑祥光吐。
摩挲醉眼叱海神，嫌杀蛟龙作妖舞。

醉倚阑干独黯然，淮南不比数年前。
只宜跨鹤翩然去，休说腰缠十万钱。

静看隋堤人，纷纷几荣辱。
蛮腰休逞妍，所见元非俗。

无心出岫时，山腰横一抹。
为霖覆手间，岂容留旱魃。

烂醉是生涯，折腰良可慨。
欲酒对黄华，乌纱奚足爱。

态度脂韦不自持，对人无柰小腰肢。
好于彭泽归来日，瘦似章台别去时。
隠隠轮蹄端不恶，深深亭榭最相宜。
流莺百啭春光老，拟折柔条寄所思。

寺枕彩云桥，残碑纪晋朝。
地平垂塔影，林古镇塘腰。
夜月松千阜，春风柳万条。
景多僧住少，近觉有尘嚣。

冯夷掣开潜蛟锁，御云飞过松江左。
悬腰展鬣眠东湖，生绡描作垂虹图。
隠君骑背占空阔，百尺阑干景轩豁。
有亭翼然芙蕖开，风朝月夕尤佳哉。
柳边何曾官船来，回视驿桥多尘埃。

鬓边惊雪点，腰下欠金围。
已绝功名想，甘为耕钓归。
浮生醒亦醉，往事是耶非。
独有楼前景，年年霞鹜飞。

曳筇独独倚柴扉，翠泼西山漾落晖。
衲子顶云随雁远，牧童腰笛挽牛归。

千里相思两寂寥，东阳应减旧时腰。
书中喜有归来字，携傍红窗把笔描。

载月船空漾寒绿，掀篷半卧听渔曲。
谁家留连万玉妃，羞露腰肢和面目。
有缘窃见驼酥胸，灵坚习习生香风。
剡溪藤下路如掌，忆在西湖烟雨中。
迦叶相迎开笑口，汤休谢昼几搔首。
世间不尽有余机，除却逃禅人解不。

玉虹横吾腰，金貂直吾首。
宁知千载名，不如一杯酒。

背犊腰牛忽觧颜，摩挲一饱政相关。
王于霓望无终极，孰与侯邦年岁间。

秋千人散雨千丝，谁把秦笙隔院吹。
但觉小桥烟外柳，春风无力逞腰支。

吟入梅花倚树腰，不知声撼雪飘飘。
山翁只道春无力，半日黏须未肯消。

污俗狂澜倒，公平今独贤。
折腰惭为米，绝口不言钱。
笔橐名臣后，箪瓢素士先。
只消廉吏字，题作墓门镌。

二月寒如此，君胡不少留。
夕阳随水去，春草泥人愁。
江上三年别，诗边两鬓秋。
折腰贫尚尔，天地一扁舟。

经月魃为妖，连宵雨似潮。
山田禾侧耳，野涨树平腰。
古语天难做，民生日不聊。
忍饥吾亦惯，古色一箪瓢。

解缨聊复濯沧浪，晞发松阴藓石床。
有味是贫琳馆俸，无功于懒玉函方。
自参老子鼻端白，未羡诸公腰下黄。
蔗境渐佳惟习静，笔床茶灶并荒唐。

客愁聊以酒防闲，非复春风桃李颜。
北望未忘诸老在，中兴已是百年间。
非无烟雨无奇语，自有乾坤有此山。
杨柳岂知兴废事，夕阳依旧舞腰蛮。

借使长空插羽翰，人间无地著高寒。
一丘自作清凉国，两曜谁司赤白丸。
老去诗犹堪杖屦，快哉风亦懒衣冠。
贵人要与常人别，宝带围腰大耐官。

此身只合著林泉，安得缠腰十万钱。
百事懦无拖地胆，一生愚似信天缘。
青山有约不知老，黄犊与人相对眠。
问讯春蓑故无恙，乱云深处更超然。

野烟啼鸟各忻然，一枕山篱又几年。
不可奈何天有命，久当已矣世无缘。
跨牛仰面自横笛，骑鹤缠腰那办钱。
芦苇秋声石桥月，只餐荷气亦成仙。

空烦社友问何如，筋力犹堪月下鉏。
为米折腰长乞米，缘书损目苦观书。
山翁迂阔每如此，吾道寂寥谁与居。
独立西风人自老，枉悲宋玉不关渠。

孤亭危受众峰朝，岁晚移床借避嚣。
梅次第花春漠漠，鹤相随睡夜寥寥。
诸公安用怒生瘿，老子岂为饥折腰。
更入乱云深处去，极知与世不同条。

诸老鸣靴日上朝，有人幽处厌喧嚣。
江乡十月稻成熟，茅屋一灯山寂寥。
天不与生犀插脑，人今能几宝围腰。
从吾所好宁相误，洙泗坛荒有玉条。

文如翻海百川朝，不说从前两耳嚣。
径与此山俱寂寂，未应吾道竟寥寥。
一生不办雕龙口，十万谁缠骑鹤腰。
但得草茅休歇去，何如快活有新条。

闲民亦幸乐清朝，蓑笠过从语不嚣。
儵忽岂能知混沌，玄冥颇亦识参寥。
年华鼎鼎分杯面，筋力时时借树腰。
月冷霜寒惊鹤帐，住山活计太萧条。

吾徒例迂疏，与世自少可。
不工口嗫嚅，正坐胸磊砢。
折腰迂人情，高论常𫐘轲。
归哉夜窗雨，喜不失故我。
琴尊日多暇，未觉此计左。
秋风挟佳月，流光侑孤坐。
持觞酹伯伦，彼豪真蜾蠃。

吾生如征鸿，岁月如脱兔。
江上烟雨寒，花老春已暮。
肯辞白发亲，我盖坐贫故。
文章未得力，儒冠岂余误。
至能我辈人，未随时俗恶。
青灯竹窗底，健论时一吐。
风雷万马奔，沧溟百川赴。
策名藉奉常，颜色若有迕。
堂堂湖海豪，岂供折腰具。
欲于我乎馆，西山美无度。
谨勿袖笏来，恐犯西山怒。

蚁蛭侯王空培𪣻，大千世界无何有。
痴儿不省芭蕉身，持与冰霜鬭长久。
三生慈愍鱼十千，却来世间吁可怜。
一百四病更相缠，纵有佛力难言诠。
不如一念圆觉浄，四大乾坤无可病。
云根灵草自春风，夜立齐腰山雪盛。

边角悲鸣霜扑地，将校宁甘泼寒戏。
熊旗引队柳营晓，大羽插腰生意气。
虎皮半卷并铁刀，臂鞲蜀锦团雕袍。
士不敢喘那敢骄，肃听号令惟所操。
撚弦唾手试弓刀，例物角花金椀的。
左军右军分两翼，簇簇飞星点红砾。
一麾白羽人肩摩，三军欢踊声鸣鼍。
教头喝赐谁最多，铁丝箭者无以过。
大风飞云歌汉歌，安得一箭开关河。
汉家君王自神武，边头将臣如卧虎。
觉吾目中无此虏，待射金牌大郎主。
石崖天齐勒碑颂，那知援笔无燕许。

秋崖初无负郭二顷田，向来耕舍寒炊烟。
负薪行歌遭妇骂，往往倒崖底之枯松，煮崖边之飞泉。
龟肠怒吼卖牛具，龙骨倒挂行蜗涎。
乃以农自目，其然岂其然。
胥山之穷固亦无一钱，较之于我犹差贤。
白头把笔耕六籍，芸人芸己皆逢年。
可曾腰斧响空谷，但闻种之以弘农陶，耨之以绛人玄。
先生之号则不可，北山久欲移文镌。
吾尝观诸朝，左右分两铨。
若使后夔降典夷作乐，各违所长非所便。
我今手招白云与渠语，两易其任盟当坚。
君农我樵万山绿，依旧司存雨露边。
亦不必承明之庐九入，亦不必岁中之官九迁。
共披烟蓑拜新号，疏驳不到松风前。
烂柯扣角醉眠熟，佳话留与山中传。

半夜江城久已谙，白鸥眠处落烟帆。
诗穷政有牛腰轴，身散宁为马口衔。
时以酒浇胸磊磊，或嫌山似面岩岩。
春田芜没归耕是，待与丰年赋载芟。

玲珑碧树巧临池，影在窗前作么移。
水墨画图春淡淡，莺花庭院日迟迟。
不妨明月重相忆，怎许浮云浪得知。
一片舞裀欹弱柳，风来时复托腰肢。

吴宫烟冷水迢迢，当日齐腰雪未消。
腊月今朝二十五，今朝未是拜年朝。

苍苍大峩山，高标致青天。
西江走其下，东井躔其颠。
积此二仪气，锺为万古贤。
粤从扬马来，作者接项肩。
我家高阳氏，遂古已婵嫣。
爰及开府公，世德乃昭宣。
挺生六男子，如鳌海上连。
逢时供世用，报国或躯捐。
二季遇明主，皇极佐后先。
英芬播家国，余辉照山川。
咨予食旧德，一线千钧悬。
结发日砻砥，植节图贞坚。
龙飞四十春，先皇始招延。
绛侯正骄主，答策聊相镌。
无心得天下，人力何有焉。
有司矜其愚，寘之龟列前。
先人既死城，□遭祸愈挻。
挈身归君父，叨沐登史筵。
是时嘉熙末，大臣私自便。
抗疏警其偷，侧目尤谗言。
未几孽嵩来，当国恣且专。
白发并相议，一斥逾三年。
祁公俄入相，招我赤城边。
公寻薨于位，游老司陶甄。
蓄缩多畏忌，百壬闹煎煎。
汲黯又妄发，群厖益呀喧。
卧家百余日，遂棹严滩船。
偶乘浙东传，入手埋轮权。
南床有妇翁，出柙流馋涎。
劾章格不下，使者反归田。
流落经七载，那复凌翔鹓。
淳祐更化瑟，弓旌罗八缠。
例叨赤车使，收召湘江壖。
南宫甫逾月，遂玷蓬莱仙。
仍侍玉皇案，兼操金匮篇。
主恩海岳比，每欲输尘涓。
谢吴对持铉，国势如舟偏。
薰莸共一器，两党操戈鋋。
予与赵徐辈，放逐纷联翩。
吴公亦去相，国事堪潸然。
荏苒兵难作，扰攘纷戈鋋。
吴公再秉钧，首议贾生篇。
诸梁尚当路，公愿竟以愆。
亡何事大异，莱国冤南迁。
国忠乱天经，党祸何连延。
伤哉淳祐士，萧艾化兰荃。
腰金空照地，噤如秋后蝉。
嗟我亦何人，赵璧乃独全。
挂舌坐林间，嫠忧耿无眠。
一旦彗星出，应诏言数千。
历数蔡京罪，请收贾充权。
书遏不得上，龙髯已飞天。
尚有闻戒集，秘之未敢传。
其间朝阳吟，好事达湖弦。
几欲齿奸𫓧，终虞陨深渊。
偃蹇逾十载，冰山尚顽坚。
不学李拾遗，尽付酒家钱。
不学杜拾遗，穷愁诗自传。
圣涯浩无际，前路渺以绵。
且复系寸景，终予犀革编。

咨余暮齿依蒲柳，见君无门惭九九。
小臣久去孔鸾庭，太史曾供牛马走。
忽闻妖彗出不虞，天子惊惶下手书。
孤忠泣血悼危乱，有诏不应心何如。
一阳剥尽群阴长，四海八荒俱痛痒。
充庭溢序岂无人，借问何人真挺鲠。
老夫空忆陈王前，语戆惟惧人抄传。
擒贼擒王真古语，肯于鸡肋安尊拳。
相如虽乏三千牍，自谓一言能报国。
此腰揕斧尚不辞，更问世间闲祸福。
但愁蠖濩宸居深，司马门远终浮湛。
德音秩秩犹在耳，罪言杀士俄相寻。
权戚当朝底时节，不见朱云攀槛折。
弗于要处箴膏肓，毛举万端何屑屑。
友鹤仙人当暮秋，诗来开卷风飕飕。
句法森严何所自，丈夫冠冕垂前旒。
淡交如君真耐久，何不来同一杯酒。
期君他日孟浩然，男儿事业无穷年。

硕德千人表，高风一世钦。
师承文靖正，识拔秀岩深。
奥学方前古，雄文独擅今。
史筵新发轫，儒馆力抽簪。
萧艾俄当路，蘅兰夐出林。
螭头恩舄奕，豹尾步嵚崟。
斮胫思全玉，围腰肯待金。
绶甘辞若若，戟喜对森森。
孽火遭千劫，谗波沸百壬。
然脐机阱巧，拔眼计谋阴。
诬诋渊衷监，成蠲宠命临。
一麾犹偃蹇，三节又侵寻。
听履星辰近，司纶雨露湛。
世方期汲直，人已感迟任。
披腹平生节，攀髯晚岁心。
幅巾朝第就，遗服暮庭廞。
书殿荣封冢，玄台閟在岑。
鹤山初共被，苕水晚同襟。
感旧须成雪，怀人涕作霖。
元成负文采，端可嗣徽音。

枌榆阴里植甘棠，民坐春风吏履霜。
治粟久持肤使节，握兰归喷望郎香。
去思应共湘江永，来谂谁云周道长。
拖玉腰金君不羡，令名姱节看流芳。

午天云淡日迟迟，水面长条带影垂。
不是纤腰浑不定，自缘无力受风吹。

天竺横分景色宽，园林初日破朝寒。
兴阑欲下山腰去，野径萦回路百盘。

玄晖工画山，最识山之趣。
每言笼朝云，乃是奇绝处。
君家结幽亭，两峰正当户。
窣堵冠其巅，云中双笔露。
宗老为扁名，得自昌黎句。
相当卷书坐，埙箎递吟赋。
是时神宇泰，白云未飞去。
滃然截山腰，素练初横布。
须臾朝阳升，景象几更互。
盘旋宛游龙，披离擘轻絮。
春澌苒而泮，青烟惟一缕。
霏微辨冈峦，历落分岛屿。
露晞如膏沐，苍翠尽还故。
松针与篁丛，贯穿珠无数。
应接良不暇，诗料亦既冨。
只忧红尘生，分我淡思虑。
更须清夜来，四更看月吐。

白龙生阳山，龙生龙母死。
于何藏斯陈，其说从古始。
岂伊冥邈中，而亦有地利。
季春旬八日，岁岁雨冥晦。
龙下大如柱，万目俨骇视。
谓龙来朝母，人胡不知礼。
邑人严奉供，神宫联梵寺。
龙君与龙母，居中堂殿位。
两庑香火谁，分祀及四子。
山腰有龙湫，泓澄一掬水。
水旱不涸溢，甘冽冷牙齿。
祷雨乞一滴，阖境得沾济。
昔年令君来，沥酒方奠启。
有物蜿蜒见，举体金色被。
巡沿上巾幞，驯狎了无畏。
令君端笏迎，迎入香奁里。
诞四子如粟，久矣传神异。
逮置湫石边，倏与电俱逝。
或示梦画工，画龙要珠戏。
或载见蜿蜒，跃戏花壶际。
神灵及事怪，龚碑详纪记。
迎享送三辞，上轧骚章丽。
荔子丹蕉黄，罗池未专美。
余来击节诵，金石歌声曳。
迩年又喧传，其说更谲诡。
后殿方落成，将以奉大士。
一夕大风雨，巨石暗飞坠。
高高山顶来，直顿殿堂内。
端然一宝座，不偏亦不倚。
既无绳墨量，谁与安位置。
不知几鬼推，毋廼阴兵徙。
是为鬼龙力，其说信有以。
又云虎新过，泥沙印遗趾。
爬抓大木皮，画画有文理。
海山断不连，四望惟茅苇。
又无穴宅居，此物从何至。
有龙必有虎，神驱理或尔。
不然虎尊龙，墓前来伏跪。
想当清夜月，踡跼妥其尾。
谈玄与讯怪，更仆良未已。
笑呼金叵罗，一把诗肠洗。
数酌带微酣，长啸奋双袂。
径直上山巅，惟如履平地。
海神会我心，卷浪雪花沸。
中年脚尚健，有志聊自喜。
下山猛捉笔，挥扫不停臂。
素壁两三间，掀舞龙蛇势。

我住华亭惯识伊，九皋仙去逐云飞。
北山久为悲空帐，赤壁还曾梦羽衣。
姑和黄楼崔颢赋，为邀华表令威归。
腰缠却笑扬州客，应对金泉愧子微。

不见松庵又几年，书来云欲卜新椽。
我方北寨愁供戍，君盍西湖喜结缘。
多谢烹鱼勤客遗，薄言骑鹤寓腰缠。
惜无广厦欢颜力，姑用长安作酒钱。

院落阴阴卷昼帘，彩绳高挂矗青天。
纤腰对蹴争先起，香汗交流倦欲眠。
花畔惊呼簪珥坠，柳梢时出彩罗鲜。
可怜墙外行人恼，应费长安酒价千。

怪得中宵梦羽衣，诗来恍见九皋飞。
期君与共淮淝捷，舍我曷为缑岭归。
愧乏缠腰娱彩服，喜将闻唳到柴扉。
凌云岂是笼中物，要学当年老令威。

场屋辛勤债未偿，又随宦辙到河阳。
米无五斗腰徒折，醋有三升鼻惯尝。
屡典朝衣赒过客，时沽坊酒涤愁肠。
此心对越知无愧，午夜炉香乞岁穰。

何事汉庭羞哙伍，竟于钟室起疑猜。
腰间刀剑少年气，尚出淮阴跨下来。

未到白云先碧霄，瘦藤支我上山腰。
烟横远树醉眸豁，竹引清泉尘虑浇。
酒滴松根和露饮，茶烹石鼎抱茅烧。
平生不被利名锁，半掩柴扉听晚樵。

桂菊风香造榜天，门标捷帜地流钱。
笔端快便行年顺，骑鹤缠腰身两全。

路入清溪一带桥，满汀红紫半零凋。
数峰髧鬌山堆髻，百态妖娆柳飐腰。
联辔踏花嘶宝马，当垆换酒解金貂。
堂堂无计留春住，望断天涯去路迢。

□□□常裕，看书日易消。
乾坤同广大，风雨任飘摇。
坐□□穿榻，安然免折腰。
奴颜羞俗辈，华屋插云遥。

忧辱都非言行招，孤忠自莫胜群嚣。
已甘逆旅长糊口，无复有言能副腰。
一士岂无关国论，九重亦合采民谣。
莫教流落江湖上，笑酌天浆独举瓢。

缠腰跨飞鹤，不须上扬州。
直欲抟扶摇，相从汗漫游。
得意广寒宫，阔步玉京楼。
迤逦叫阊阖，借阶献前筹。
骐骥千里志，縻首成淹留。
少年灯火眼，眵昏岁几周。
汉庭赊策对，唐匦空书投。
抗言不畏避，视死等嬉游。
想应初堕地，早已气食牛。
慨然大勇闻，肯以小怯羞。
一第真分内，谈笑期封侯。
可惜刚比铁，不能曲如钩。
转喉成触讳，身作治世囚。
祸福若自取，行止非人由。
飘零靡底定，踪迹萍梗犹。
虽然遇坎止，未始随波流。
相看得同志，有酒共解忧。
议论发耿耿，正谊不利谋。
仕路几阅人，来往一置邮。
直须早回首，谁能沉复浮。
管见颇自是，君其首肯不。
江上与山间，风月无人收。
不妨为管领，巾车更孤舟。
但得免忧辱，外此复何求。

挛耳蓬□色似烧，晚山归负错薪翘。
逢人犹作娇羞态，无力轻将手托腰。

布衫裁就短平腰，两两三三步小桥。
粗态撩人在何处，山花鬓畔露村娇。

笑他白足道人昙，准拟来同弥勒龛。
悬肘不须夸印大，折腰归去傲窗南。
久藏还喜有真一，就饮何妨说后三。
萍实拾来相对剖，味甜疑是蜜中函。

可祖齐腰立雪，长庆坐破蒲团。
一人铁壁觑要透，一人沧海沥须干。
铁壁透，沧海干，出礼三拜依位立，卷起帘来天下宽。
堪悲堪笑，何易何难。
信道梅花香扑鼻，须是彻骨一番寒。

夏热乘凉，冬寒向火。
自古自今，总恁么过。
不知二祖立雪齐腰，毕竟图个什么。
以吾之不可，学柳下惠之可。

雨暗西山，云飞南浦。
老卢仙腰缠骑鹤，朝度黄茅八凸。
独秀峰草木泉石为之鼓舞。
因甚如此，家贫愿邻富。

无言情脉脉，美人久相隔。
道阻修且长，春草几番碧。
凤钗冷鬓云，鸾镜轻云羃。
昔为比翼鸟，今作孤飞翮。
愁绝寄郎衣，腰瘦裁宜窄。

红雨声干未作泥，绣成十里绿杨堤。
金杯缓劝玲珑唱，玉勒催归腰袅嘶。

腰镰上到白云边，惆怅长松不尽年。
近市山山皆有主，远山高峭步难前。

为有台池无限娇，游人歌舞尚朝朝。
清漪浴日开金面，晴哢调风衮绿腰。
骚客五花唐殿马，主家七叶汉庭貂。
丁宁红紫休开遍，约住春风待见邀。

睡起名园百舌娇，一年春事说今朝。
秋千庭院红三径，舴艋池塘绿半腰。
苔色染青吟屐蜡，花风吹暖弊裘貂。
主人自欠西湖债，管领风光是客邀。

谁使霓裳逞细腰，随风尽日袂飘飖。
飞花却讶春将遍，舞片还惊冻易销。
看熟似同鸥过渚，兴仙刚道鹤冲霄。
吟成谁与相酬酢，赖有疏梅伴寂寥。

当年立雪直齐腰，宗旨流传到石桥。
风急窗寒灯影远，疏梅无语夜芗销。

纤腰睡起芳情足，谁道春风浪拘束。
日暮天涯细草多，轻飞误入阑干曲。

颁春亭上罗官斑，黛泥骨碎鞭影间。
苍虬争走青帝敕，阊阖轧损玻璃环。
花神谢事即□起，东畔赐绯南赐紫。
细腰学舞圆□歌，旗亭竹根枯野水。
防江战士卧不惊，风吹雨洗淮土青。
街头父老说新事，城里倍放今年灯。

分得红腰半日晴，苍苔蜡屐竹间亭。
平畴白水斜阳外，都在黄梅雨里青。

坛下松声江上潮，坛前天近北风高。
山腰洞黑藏丹灶，云顶秋深落石桃。
逆理偷生虽世论，离群独立亦人豪。
仙家尽有青精饭，不与吟翁绿鬓毛。

偷得湖斋半日闲，有梅此地即孤山。
瘦边似我腰全沈，白处怜渠鬓亦潘。
惟有竹君同所好，岂容蝶使戏其间。
调羹莫作儿童语，老眼相看在岁寒。

黄茅连远近，不见一人行。
信步未知险，回头方可惊。
路由高顶过，云在半腰生。
落日无栖止，飘飘自问程。

衰病逢行健，归途未寂寥。
晚山青泼眼，早稻绿平腰。
林旧藏僧寺，溪新架石桥。
松阴田舍古，小立听鸣蜩。

拟欲寻诗取次行，东风放出十分晴。
花时酒旆家家有，蚕月缫车处处鸣。
乍可腰镰从父老，何能手板事公卿。
他年若述逸民传，万一中问有姓名。

今岁分成第几房，刳松为屋蜜为粮。
门临花圃身长逸，架近松窗蜡渐香。
长日去凭双翅远，有时淡染半腰黄。
西园风雨无堪采，待得天晴出未忙。

拥麾犹愿富腰钱，千古相传跨鹤仙。
莫笑昔人空觊望，后来人欲更熏天。

画楼人醉烛高烧，滴在寒枝蜡未消。
蘂撇打鶑金弹滑，花悬驱雀彩铃摇。
歌儿戏拍供檀板，妆女轻裁贴翠翘。
酒揭黄封诗嚼淡，时匀乳蜜过山腰。

才有梅花便不村，其人如玉立黄昏。
些些蕊里藏风韵，个个枝头带月魂。
常挹清香来燕坐，可教落片点空樽。
到腰深雪庭前白，心事寒松拟共论。

灵岩之境最超卓，高隠翠微浸碧落。
迢迢一迳倒青松，壁立危门敞虚阁。
敞虚阁，见寥廓，万叠青山连海角。
山田疏密布棋文，行看远近分凫雀。
入虚堂，真邃寞，太古以来天所凿。
上如屈曲老龙腰，下似空明巨鳌壳。
豁然平铺如琢削，低不碍人高可摸。
洞彻中开隠籁传，虚通远映飞光铄。
烟岚前后如帘幕，洞户东西迢锁钥。
明月宵涵两玉壶，白云晓度长银索。
壶天春秋长不恶，琼室夏凉冬燠若。
老僧雪夜不新炉，童子炎天尚狐貉。
夜静风清冰露薄，天碧境寒河汉烁。
泠泠风吹叱斗牛，浩浩清声生万壑。
我欲飞王乔之凫，呼丁令之鹤。
架羽仗之轻车，奏灵台之妙乐。
披星机绘素以为衣，举金茎沆瀣以为酌。
呼群仙以遨游，休此岩而宴乐。
酒容渔父参，棋许樵夫著。
不知乌之东飞，兔之西跃。
相将远逐无穷滨，逍遥永脱尘缘缚。

梁溪停短棹，带月步西关。
路尽忽逢寺，松多不见山。
岩腰云殿古，洞口石泉闲。
到此正吟苦，秋声满树间。

三番痛棒打馿腰，直往高安一款招。
急水滩头翻巨浪，信知家富小儿骄。

寂寞淮边柳，春来自舞腰。
恨生争战地，不得近官桥。

不为折腰事，田园足野情。
笔粘春雾重，诗带晚唐清。
柳巷闲渔艇，山扉对水城。
论心暂来往，无愧远公名。

汴水隋堤总寂寥，春风吹恨未曾消。
长条本自无拘束，也向人前学舞腰。

四九三十六，夜眠如露宿。
银海眩生花，玉楼寒起粟。
翻笑二祖立雪谩齐腰，活埋一片无瑕玉。

通经应童科，诗书尤所长。
生儿有如此，族党真有光。
五车举舌端，观者遶回廊。
崭然露头角，志气何坚刚。
七岁古所难，一目书五行。
毋乃天帝孙，为织云锦裳。
自觉我形秽，明珠在我傍。
麟经究终始，猿臂射艺场。
覆诵公堂上，时维十月阳。
同僚发嗟叹，喜子同举觞。
我非韩昌黎，坠绪寻茫茫。
犹拟作一序，如送童子张。
读书宜闭门，不迎亦不将。
六经漱芳润，暗然名日彰。
上书愿鬻汉，负鼎期干汤。
幼学欲壮行，少年非所当。
细字缀语言，漏声夜未央。
短檠提案前，帘幕风露堂。
博洽精经史，纵横骛皇王。
逢源欲深造，不息思自强。
上必希贤圣，下期为隽良。
时乎时不再，夜气毋牿亡。
缅想唐宗室，姓名今馨香。
长吉非凡流，劲词摩穹苍。
锦囊搜佳句，诗体轹齐梁。
长源有仙骨，𫖯笑余子忙。
鸣珂乃言志，宁忍驹服箱。
卓哉二君子，驰声翰墨场。
愿子勉未至，多歧戒亡羊。
举动思古人，远到胡可量。
召见金銮殿，承恩七宝床。
假直秘书阁，遍览万卷藏。
此是君家事，射策宜为郎。
万人吾往矣，所向俱披猖。
蝜蝂戒缘高，失手千丈强。
散仙戒追陪，埃{土盍}惊劻勷。
顾我理一同，强颜补千疮。
催科政何拙，劝民务农桑。
戴星廑出入，艰险身备尝。
未寻三径盟，徒积九回肠。
为米耻折腰，卜居筑林塘。
我赋归去来，观子鹏路翔。
更尽一杯酒，富贵无相忘。

凭虚蝃蝀逼人寒，中有危亭百尺宽。
天接水腰呈绝景，风回帆脚涨狂澜。
半篙落日吟将就，一抹晴烟画亦难。
不是酒杯今日窄，直须邀月上栏干。

八百青铜买，归来系黑豹。
松毛倒垂膝，棕绠曲围腰。
稳称轻纱帽，宜悬小药瓢。
有时吟未就，频在手中摇。

渺渺湘水波，浩浩衡山云。
悠悠我之思，皎皎兮美人。
美人不可见，陵谷日迁变。
风尘方纷攘，意者生死判。
雁来信可通，岂若重会逢。
恨无健羽翮，万里飞相从。
腰下黄金佩，人间紫马贵。
还疑衮绣身，易夺丘园志。
鹤发几七旬，年与君为邻。
交至老弥笃，恨弗时相亲。
急流中勇退，一舸归私第。
俄传尺素书，读之喜不寐。
愿坚如兰心，共缔松菊盟。
毋贻林涧愧，复动轩冕情。
皓首金石契，何异园与绮。
昔日良友朋，今为老兄弟。

骈头始生为箨龙，森然而立列群玉。
琮琤有韵天籁鸣，蓊郁成阴云气簇。
楚楚少年来自河，猗猗君子瞻彼澳。
其实曾致雏鹓来，其枝可留栖凤宿。
月香水影犹更奇，弹压春花千万属。
羞为西子事涂抹，喜作道韫淡妆束。
不居驿路即溪桥，好傍岩腰与山腹。
谓宜作妃以相从，雅韵幽姿俱不俗。
此君何以待美人，翠帷重重富罗縠。
美人何以奉此君，碎玉明珠不论斛。
于中更有无价香，迥胜龙涎与麝馥。
此君挺特气不凡，美人窈窕姿尤淑。
执柯者友秦大夫，不烦月老绳纡足。
且善为醪以合欢，味过蒲萄及醽醁。
梅之所见乃不然，谓恐为人所指目。
从来洁白不可溷，每鄙仙人华萼绿。
彼固无慊为丈夫，予宁屈体而雌伏。
不如仍作岁寒交，永为贞女甘幽独。

天教滕巽互驱驰，令下东皇莫敢违。
云擘碎绵迷眼界，山遮新黛抹腰围。
众芳被虐难争巧，二麦呈祥不用祈。
片片吹将入檐幕，佳人错认落梅飞。

暗度双星见者希，那堪雾气更霏霏。
为云为雨观如梦，一岁一宵来即归。
玄鹊有灵劳翼负，素娥含恨减腰围。
彩楼误却穿针女，玉宇银潢欠发挥。

玉女裁花撒碎琼，寒威凛凛压山屏。
消残犹自衒天巧，点缀裙腰一半青。

宁为路傍草，莫作战士妻。
初嫁席未温，夫今戍辽西。
忆与夫别时，山川正飞雪。
腰间弓箭重，冰冻马蹄裂。
夫君在万里，如何可相求。
瞻彼日月光，使妾心悠悠。
悠悠复悠悠，想思曷云已。
夜夜劳梦魂，遥遥渡辽水。
军中有纪律，君当慎终始。
勿以念室家，无心事戎垒。
自昔忠义人，从军皆效死。

东原风正和，西山气尤爽。
坐我于其中，此心日以广。
腰间岂须重，眼下何必两。
颜原陋巷居，歌有金石响。

闲居已二毛，破屋翳蓬蒿。
短笛清风在，长吟白雪高。
篱腰悬瓠小，柳瘿系船牢。
自是嫌机事，宁持抱瓮劳。

蜀国佳人号细腰，东台御史惜妖娆。
从今唤作杨台柳，舞尽春风万万条。

蓬莱阁上醉归时，犹索芳樽步步随。
啼鸟似来留翠佩，旁人笑为整花枝。
腰闲半亸黄金印，头上斜欹白接{罒离}。
拍手向他宾从道，使君未老莫扶持。

君不见长安市，扰扰行人如聚蚁。
不惟贾客与廛民，往往冠绅大夫士。
投身闹处思山林，欲归未归长苦心。
夜深灯火如白昼，呕哑弦管喧繁音。
孤客欲眠眠不得，四更五更人暂息。
忽然车毂鸣枕中，百官朝早传呼亟。
我时起坐一喟然，推窗孤月方流天。
嗟哉市朝不知夜，挹此清景何由缘。
归求重觅麋鹿伴，尘劳余业犹羁绊。
高僧过我出画图，月照岩心僧仰看。
有岩有月尽佳哉，僧叉不俗何方来。
此岩岂是南海观，不然五台峨眉雁荡与天台。
岩空月圆僧静坐，不用话头劳勘破。
人言腰钱骑鹤上扬州，何如岩中月下从僧游。

乍过黄梅雨，湖边物色饶。
水深宜鸟浴，藻密碍鱼跳。
露重荷倾盖，风高柳折腰。
道人勤借问，此地好渔樵。

昔年三笑地，目断虎溪桥。
立雪腰难折，凌云气尚飘。
乾坤双辙迹，湖海一诗瓢。
樽酒何时共，论文坐半宵。

病骨清于鹤，临风直欲飞。
闲多酬病债，吟苦费心机。
带缓腰围减，囊空药裹稀。
未能全谢客，扶杖扫林扉。

翠眉低拂效宫颦，近水亭台剩得春。
千古渊明扶不起，一枝赠与折腰人。

虎头将军眼如电，领兵夜渡龙舟堰。
良人腰悬大羽箭，广西略地崖西战。
三年消息无鸿便，咫尺凭谁寄春怨。
日长花柳暗庭院，斜倚妆楼倦针线。
心怀良人几时见，忽睹二郎来我面。
植兮再吸倾六礶，格也一弹落双燕。
何不将我张郎西，协义维舟同虎闱。
无术平寇报明主，恨身不是奇男子。
倘妾当年未嫁夫，愿学明妃和西虏。
元人未知肯我许，我能管瑟又能舞。
二弟慨然舍我去，日睹江头泪如雨。
几回闻鸡几欲死，未审良人能再睹。

战舰冲风起怒涛，北船晓挫暮犹多。
强胡难满吞天欲，志士横罹伏海号。
一剑挂腰随我去，万方引领奈君何。

行藏自有意，非命亦非时。
洗耳笑心褊，折腰惭悟迟。
荣枯花上见，寒暑鬓边知。
独立衡门下，悠悠千古思。

山城灯火已萧然，扫巷游人更雪天。
厌听落梅翻永夜，喜看飞絮卜丰年。
狂随戏蝶装罗髻，巧逐纤腰上舞筵。
明日瑶阶对琼树，会须微月与争妍。

肉色欠纯正，腰上多红铃。
月头红白间，百战不能赢。

貌若蝴蜂腿脚纤，细腰项紧两头尖。
遍身黄色金纹理，百口之中一口钳。

紫者须当要色浓，更兼肋腿与身同。
头雌腰阔阴阳翅，赢尽埸中独请功。

黄者生来金箔黄，腿脚班黄腰{囗昆}长。
若生一付乌牙齿，三秋饶大莫商量。

名为淡紫遍身明，项如青靛齿紫红。
头上三尖腰要阔，战得场中不敢逢。

十个红铃九个败，脱却红铃休赌赛。
红铃若得满腰生，常胜号为金束带。

麻头青项翅销金，体白牙长六足明。
更有异常腰背阔，蜀川三段锦花名。

弈边忘日月，况复遇神仙。
石上无多著，人间几百年。
指枰如料敌，落子欲争先。
想尔腰柯烂，回头亦骇然。

最喜孤山夜，斜枝月下清。
透窗疑笔写，映地若天生。
鹤步踏不动，蜂腰时自横。
几回云聚散，晦后再分明。

雨霰潇潇天地宽，相看岛瘦与郊寒。
埋腰立雪心良苦，拥鼻吟风事大难。

谩言同一嗜，世尽爱梅人。
亦有行歌者，腰镰采作薪。

问卿自用卿，为我宁作我。
道莫强项为，本见折腰可。

僻在江南天一隅，烦公原隰遍驰驱。
数元结辈已多矣，百子骏今安得乎。
风力喧传真御史，霜台勇在去贪夫。
翩翩只鹤骑将去，若问腰缠一孔无。

我才虽不武，纵靶洛阳桥。
本是士行志，非因贫折腰。
天风吹劫火，国事付回潮。
待尽山深处，汗颜猿鹤邀。

占得资身话柄高，六鳌岛上足逍遥。
南风又送飞霞佩，北道相期明月桥。
要坐虎皮专说易，肯携凤侣共吹箫。
此行直上青霄去，不比闲缠鹤背腰。

春渐老，年已耄，一时自适非不要。
花香妙，柳腰袅，老怀未怯输年少。
东风吹吹杖履便，燕娇鶑姹不我嫌。
南邻载酒西邻会，鸭肝猪肚供肥甘。
回头看浮世，晨炊晚不继。
我非世外人，乃为醉饱计。
乐极愧生难为辞，礼谨意厚辞则非。
何妨真率存古道，杯茶盏酒会亦奇。
雨韭夜，菜羹社，前有杜老后司马。
金谷楼台灰尘飞，两家淡薄千年话。

石沼凿琼瑶，金鳞数百条。
年深须变化，泉洁自逍遥。
网罟难垂手，公卿拟上腰。
龙宫依梵法，翻水雨青霄。

秋风悲，秋风悲，秋风悲兮落叶飞。
豪家不识秋风悲，杯酒暖热儿女嬉。
秋风悲，秋风悲，秋风悲兮陇穗萎。
田舍不识秋风悲，腰镰收刈鸡豚肥。
秋风悲，秋风悲，秋风悲兮塞角吹。
戍人不识秋风悲，只愿封侯不顾死，枣红十载忘归期。
秋风悲，秋风悲，秋风最可悲兮。
江流滔滔，禾黍离离，为此悲者其知谁。

佩玉鸣銮一笑空，至今华观叠青穹。
西山残雨虹腰白，南浦骄阳雁背红。
几度登临添感慨，半生漂泊老英雄。
槛前犹是唐年水，曾见王郎泛短篷。

达邦大道两迢迢，金辔玲珑匹马骄。
腰袅嘶风蹄蹀躞，骧腾掣电尾萧骚。
雄声已骋才人德，猛气尤思大将骁。
凤臆龙髯谁可并，郭家狮子著先朝。

别来知是几三秋，书倩洪乔懒作邮。
帛足忽传来自雁，轴腰更喜大如牛。
信知盖世名非枉，吟到惊人句未休。
何日杖藜参口诀，归来闭户学从头。

批了龙鳞归钓鱼，江涛帖息果天欤。
腰虽未印衣重彩，囊纵无金箧有书。
日可事刘宜令伯，天教名子更侨如。
本原培养非愚计，远业何妨厚自储。

此君腰不折，玉立有余清。
晓窗拥鼻吟，听渠落冰声。

腰不为米折，头独采菊低。
晚节名元亮，思与隆中齐。

不知年换山无历，日短著书阴自惜。
臞仙谁与伴清孤，竹里梅花破幽寂。
月窗看影嗔晓夺，雪径寻花惊夜失。
绝怜一点清淡意，不作群芳妖艳质。
梦寒翠羽真恐涴，香远细腰何敢即。
广平亦作软媚语，可笑铁心轻变易。
梅州参彻梅花髓，句中有味供䌷绎。
冰瓯涤笔想更奇，试为此花重请益。

梁间呢呢燕将雏，林中栌栌反哺乌。
君前舍羹颍谷子，橐中寘箪翳桑夫。
五年得金方还养，有妇有妇愁秋胡。
士生志大虽江湖，不堪回首飞云孤。
伏雌扊扅且未论，占鹊日日旦及晡。
箧中莱衣幸可著，腰下何必印若苏。
因君归去长嗟吁，君有母遗我独无。
为亲负米今已矣，落日恸哭悲丘墟。
愿君升堂奉甘腴，毋使专美徐仲车。

晨起凉润疑秋肃，格磔軥辀叫云木。
似催农父急腰镰，村北村南麦皆熟。
屋头场地初雨干，柳声拍拍儿童欢。
田家未敢冀一饱，父老相呼先了官。

三年刻楮多苦心，不龟手方只百金。
近来自笑巧成拙，舍去二艺趋鸡林。
文章小巧虫雕刻，大巧天机五云色。
单传此印到人间，君亦当成近朱赤。
松麓先生叹数穷，请君专志毋分功。
悲丝正谓可白黑，斲雕庶得还淳风。
方今天诏兴贤急，家家倒屣迎君入。
试按春风官柳汁，更刊进士题名集。
从此君应百不忧，十万腰缠鹤扬州。
虽然文章亦徒耳，万言不直一杯水。
闻君一艺尤更精，明珠为人买娉婷。
血色罗裙掩雕字，囊金柜帛当充庭。

竹西歌吹古扬州，分与延陵第一流。
直节雪霜霜晓槛，虚心风月月明楼。
东南直道辉青史，朔北虚怀动玉旒。
立尽斜阳更新月，缠腰骑鹤此君游。

竟日窗开坐寂寥，岩前笋稚欲齐腰。
幽禽忽起藤花落，磵瀑吹声度石桥。

千说万说，不如亲面一见。
千讨万讨，不知只在手头。
寒风萧萧，黄叶飘飘。
鹤眠松顶，云卧山腰。
几番今日又明朝。

眼生三角，头峭五岳，三遭瞎棒折馿腰。
一喝当空，星斗落错。

万仞仙山插太空，山腰依约见蓬宫。
人寰隔绝无烟到，洞府深沉有路通。
石罅生云埋柱础，海光浮日照帘栊。
野僧斋罢凭栏久，千里秋毫一望中。

地与崆峒接，中多隠者韬。
山腰僧寺小，水口古榕高。
粗石草木瘦，细民衣食劳。
予来无一事，吟荇补离骚。

惟一坚密身，一切尘中现。
老婆腰系紫纱裙，娇儿手把红罗扇。
南岙东村，张坊李店。
拜贺新年，春风满面。
欢悰不觉语声高，惊落梅花一片两片三四片。

憎金以黄，谤沉无香。
达磨不会，历魏游梁。
更有不识好恶底，齐腰立雪，寄食穷乡，巴峡闻猿空断肠。

老倒住山，全无伎俩。
揖客低腰，逢僧合掌。
虽然俯顺时宜，不碍当机收放。
鲲化鹏飞羽翼齐，抟扶一举青霄上。

天巧剪瑶花，六出缤纷落。
二祖立腰酸，杨岐嗟项缩。
争似火炉头柮榾高烧，纸衾包却暖烘烘。
憨睡着，不堕凝寒一色边，错错。

{禾罢}䅉黄云，精神玉粒。
熟知稼穑人，着意勤收拾，已收拾，舂石坠腰，炊香满室。
客来唱曲贺丰年，抚髀清欢，莫嫌贫极。

霜拂金鞍玉坠腰，鸡声催入紫宸朝。
何如云壑饱清梦，残月半窗松影摇。

平白将身入草窠，折娘生臂冻馿腰。
一年一度嵩山雪，雪有消时恨不消。

一从锁断清波路，密影重重布画桥。
著脚不知深浅处，定应攧折瞎馿腰。

酒渴思鲸饮，金鸾早退朝。
醉身扶不起，压折老馿腰。

落魄茶陵少见闻，进竿头步与谁言。
明珠打得馿腰折，不信阇梨个样村。

辛州飏下两肩樵，又被黄梅石坠腰。
虽得栽松衣钵在，暗思追逐几魂销。

虫有捣米叔，善跳如舂谷。
偶与屋上尘，堕地岂好触。
儿童仰置之，反弓奋腰腹。
欲行复遭抑，屡作不能伏。
非汝懒于舂，其力有不足。

饥饿未必死，甘腴能杀人。
憔悴未必殒，逸乐能丧身。
所以岩谷槁，以俭全其真。
秉耒自耕野，腰斧躬采薪。
亦复诵书史，自负亨经纶。
兵寇幸无恙，委蛇保天民。

麦风生晓寒，梅潦蕴炎溽。
三日不出门，新笋已成竹。
独酌固自佳，对妇亦不俗。
黄鱼出海门，餍饫及僮仆。
因思去年时，煎牟作糜粥。
饥饿走荒山，群奴深两目。
今春幸完生，一饱万事足。
薄蚕微有收，条桑柔更绿。
百里无鸡豚，虽老不食肉。
本是在家僧，杀生岂吾欲。
颇恨在棠谿，刍豢事屠戮。
归来卖笋翁，烧煮拟果腹。
无奈军马嚣，十百遭缚束。
此君何不幸，乃值汝辈辱。
今辰斑衣郎，扣门求采录。
开奁粲纤指，解苞剥寒玉。
释缚李左车，拭面何平叔。
有此席上珍，举箸诚不恶。
风味近瑶柱，标格荐醽醁。
似怜老翁馋，洗我尘一斛。
蜕脱成癯仙，凌空驾黄鹄。
吐吭出新诗，落纸欹醉墨。
王刘戴三君，秦楚齐敌国。
乐县森笋簴，箭锋值正鹄。
安得长相从，大嚼筼筜谷。
二袁竹主人，森森散林麓。
我来不问主，竟造藏书屋。
主人不我苛，终岁取书读。
陈郎后来秀，长瘦带岩壑。
挟册从我游，牛腰许成轴。

渊明不可及，适意惟所之。
无食不免乞，折腰乃竟辞。
主人必义士，知心如子期。
厚馈既赒急，复酌我以卮。
谈谐有真味，斯人定能诗。
柳惠未失正，鲁男岂可非。
学陶何必乞，书此以自贻。

流水写清音，青山发令姿。
左右惟所取，囊箧恒相随。
君游且有日，欲访燕赵奇。
此行犹在眼，已作久别思。
君如生马驹，腾踏不可羁。
王良施辔勒，往献白玉墀。
胸中二三策，和扁为国医。
南士方世用，砭针贵适宜。
腰间黄金印，季子何必归。
丈夫轻四海，吾老不可期。
何以为君赠，梅花千里枝。
何以为我报，千首纪行诗。

山樵夏斩樗栎枝，受尽日炙兼风吹。
天寒岁晚见功用，春透肝鬲连腰肢。
一室暖香胜桦烛，破衲纫缝针线续。
床头瓮子新𥬠成，翁媪分虀小筵席。
山家此乐无厌时，何须玉笋扶金卮。
我亦平生知此味，今年此味奇更奇。
山中低厂编错薪，不知山外飞氛尘。
一尘一窝榾柮老稚均，此时痛快出苦辛。

咸阳一火烧天红，重瞳将军帝业空。
欲据彭城作盟主，汉王随手定关中。
垓下楚歌闻太晚，帐前惊起途已穷。
当时楚士尽汉归，只有虞兮心不离。
悲歌泣下计何短，项王去后知属谁。
世传姬死横中道，怨魄悲魂化青草。
年年摇曳舞春风，枝似柳条花似蓼。
罗衣犹自作吴妆，也似美人颜色好。
有人传曲入丝桐，宛转吴音泣帐中。
试将此曲花前奏，花能起舞腰肢弓。
但疑此事史无书，项王溃去姬何如。
只应歌罢王自走，不为虞兮一回首。
死耶禽耶两不知，流传想像寄花枝。
人生变化那可料，蜀王曾化为子规。
楚王剽悍骨肉叛，项伯私汉无亲臣。
范增怒去黥布反，生死相随一妇人。
吕雉前曾入楚军，项羽还之亦有恩。
虞死不怜王土葬，帝王岂为儿女仁。
道人能识此花名，老人为造花枝曲。
我歌此曲花当舞，更使今人泪相续。

卖菜深村妇，休嗟所获微。
芜菁胜乳滑，莱菔似羔肥。
橐里腰钱去，街头买肉归。
种蔬胜种稻，得米不忧饥。

幽幽丛薄无尘到，渺渺菅茅有露零。
松曲似腰元自直，潭澄如眼向谁青。
千愁淟涊那能浣，万事凄迷不欲醒。
阴晦终逢开霁日，宫槐移影度阶蓂。

习习东风白苎裘，余寒未尽滞清愁。
柳疑楚舞腰偏细，鶑学吴音舌更柔。
好景良辰千古在，骚人墨客几时休。
一年佳致惟春莫，可惜花飞人白头。

雨足清寒月色微，风将幽磬落柴扉。
一瓶薝卜修清供，童子岩腰取水归。

朝朝腰斧采荆榛，博米求盐到海村。
白虎当溪侬不畏，祗愁暴吏打人门。

乾坤如此我，牢落百深杯。
腰有难相折，头无可以抬。
南村元亮往，西瀼少陵来。
书了深衣带，千金末矣哉。

武夷老子黄弊衣，不能一煦诛虹霓。
在家颠倒来说奇，出门有请持此归。
龙川川上摇短藜，拦街拍手而笑之。
六月扫空炎歊飞，厚地裂透毛可吹。
人惟未分舂黄糜，天不下济难息机。
忽忽三尺在睫目，川上万灶浓烟炊。
我谷螺矣随头低，垄首日上露向晞。
襦不及胫腰镰谁，杜陵一饱又可期。
只管饭颗山吟诗，不然市井含哺嬉。
逢人手提黑羽麾，长裾短帽秃秃髭。
慨言人命县一丝，造化如此人不知。
东风排云一致词，呼来雷公只婴儿。
不妨昆明数斗泥，变化斛水为三时。
少为枯槁生春熙，常清真人能尔为。
武夷老子黄弊衣，不能一煦诛虹霓，噫。

山腰小径细于绳，山鸟关关喜弄晴。
黄菊有情留客醉，白云无事伴人行。
野流合处堪分字，草药拈来欲问名。
回首渡头诗思逸，渔舟一笛晚风清。

病觉腰金重，君恩报已辜。
发从秋后落，花向雨中疏。
诗礼堪谁倚，山川赖有图。
百年心里事，渔钓老江湖。

株峰紫翠边，仙已住三年。
手有屠龙技，腰无跨鹤钱。
地图藏尚秘，山屐著多穿。
笑指青囊道，人家要福田。

谁家马鬣怀先人，何人牛腰骋奇作。
山高水长霜露濡，柏茂松深鸟乌落。
曾玄有酒酹凄凉，翁仲无言卧冥寞。
胥涛怒起越云横，血洒苍梧双泪落。

陶翁归计已成迟，未折腰前好赋诗。
到底尚称千载士，高人拈向此中题。

阿家尝醋三赤喙，新妇洗面摸著鼻。
道吾答话得腰裩，玄沙开书是白纸。

僧如灵辩者，翘枝秀丛林。
浩荡游九州，穷奇发清吟。
巨轴谒明光，朝奏暮拜恩。
{艹戾}袍拂天香，珍重如腰银。
逸足不可羁，归云渺无根。
清明汴口开，一叶东南奔。
故山盘冰溪，百尺数纤鳞。
洗耳外名教，洒然鸥鹭群。
应笑未归客，青衫京洛尘。

雨寒风横暂停桡，楚望亭南十里遥。
舟刺水村衔燕尾，桥横烟市隠虹腰。
归程不待春潮涨，孤愤难凭斗酒销。
幸有同途江外客，不吟何以慰无聊。

出藩宠进白云司，台札仍欣得告归。
苏子佩虎钮，腰龟緺，列城旗鼓随高牙。
兰亭一水近馆娃，乃今衣绣先过家。
秋风从此生蒹葭，舟五百里行荷花。
西陵渡口晓{山含}谺，飞楼想到期及瓜。
恩先甘雨满菑畬，讼逐笔止庭不哗。
秦山千仞高无加，昼望蓬莱挹仙霞。
鉴湖万顷淼无涯，夜看牛斗乘星槎。
平林摘笋崖撷茶，酒胾泉美而鱼嘉。
醒吟醉墨鬭天葩，此乐未可岁月赊。
玉皇赭案香飘斜，匹马赴召且复挝。
民贫惠政空叹嗟，重见尨眉出若邪。

太湖可渔山可樵，渔樵隠者非一朝。
醉拍溟渤摩穹霄，歌咏周孔追松乔。
故矶人归今寂寥，秋空浪稳兰为桡。
何为不去走市朝，况无一策陈虞尧。
嗟哉生事垂箪瓢，母齿豁豁群儿龆。
啼寒悲饥如鸱鸮，古人以此尝折腰。
敢不欢喜禄下僚，沧浪有景直不辽。
西风起时心摇摇，异日掉臂君可招。

陈子无能久弃废，骑牛入山学遁世。
刘子有道忧天下，欲取相印乘驷马。
二子相逢湖水头，进退两忘俱未酬。
长歌对市人，闻者应揶揄。
君不见蔡泽不相终跃马，宁戚未遇先饭牛。
腰悬六黄印，廪食万户侯。
人生顾何常，古来海水生柔桑。
少华一峰已为谷，白日西出明朝阳。
男儿盖棺事乃了，目睫荣悴空悲凉。
水之曲，山之傍。
岁穷且饮酒，富贵无相忘。

古来彭泽县，应有折腰人。
百里昔犹重，先生岂不贫。
菊花还在否，柳色为谁新。
白髪南迁客，凄凉问水滨。

酒担长轻六印腰，醉中一枕敌千朝。
兴亡藐比荣枯柳，聚散看同旦暮潮。
清兴本应尘外得，香魂徒向水边招。
已闻佳士过从约，不为东风返画桡。

石磴梯山一里高，荒烟源处税渔樵。
官粗事冷人应笑，免对青苗强折腰。

路到龙栖处，阴森觉有灵。
山腰过云黑，石眼出泉腥。

邦人偏喜使君回，隔岁腰金护漕来。
梓里万□青锁闼，偃蕃聊寄小蓬莱。
中和已乐宣风职，平易还施报政才。
休论引年祈退尚，即图旧德陟公台。

男儿腰下带芙蓉，羞睹秦官老径松。
羊胛日生寒戍鼓，马蹄风起夜楼钟。
菊花憔悴三分雨，枫叶青红一半冬。
只为新诗吟太早，满衣风露湿重重。

行役亦何聊，听予旅况谣。
水须分岭顶，路必过山腰。
早问人求店，无轻马度桥。
衣袍不解带，侧卧几寒宵。

气豪心未平，三已复三仕。
毫髪志不伸，所至但屈己。
屡触炙眉怒，讵啻折腰耻。
七年困江国，脱身走故里。
欲著藏山书，实录立传纪。
往事邈难问，毫简遽云止。
不如一杯酒，此亦焉足恃。

戍垒儿郎意气雄，群腰刀斧薄榛丛。
寻真亭仆长松少，礼斗坛荒苦竹空。
菜色可怜穷道士，樵歌不见旧邻翁。
存亡得丧知何极，天地悠悠感慨中。

灵迹从来擅胜游，兹山亦复甲吾州。
杉腰一殿悬金屋，云脚千家耸画楼。
钟鼓邻僧新院宇，桑麻平世旧田畴。
乾坤大数谁能问，生者聊存死即休。

小贪咂蚊蝇，大贪噬豺狼。
此类殊不少，毒虐纷披猖。
独彼寒士者，自身无衣裳。
唧唧如蟋蟀，与人忧雪霜。
平生谨绳墨，丝铢较词章。
寒士苟无命，低垂困名场。
风尘一以起，盗贼腰金章。
寒士但忍饿，颜色无晶光。
豹胎紫驼峰，不到寒士肠。
斧砧斫将相，寒士亦不忙。

山中之乐兮乐可忘老，匪盐匪酪兮养梨枣。
曾高云仍兮动阅数世，手树成栋兮鬓犹未槁。
一屈肘兮代谢，一寤寐兮谏夷歌皓。
耿客星犹在天兮，鄗坛洛庙余烟草。
将相岂不鼎贵兮，曾腰领其未保。
子独有此山中兮，作室已考。
去不我顾兮，我将焉讨。

七载休官学老农，间关垂死脱兵锋。
折腰早觉身难屈，饶舌悬知世不容。
已幸栎阳归旧质，可能稷嗣冀新封。
时清犹作茹芝老，杜叟斯言我愿从。

岁晚江空野泬寥，冲寒访我不辞遥。
褰裳却马从泥溅，掬水烹茶待雪消。
百战奚为蜗左角，一炊未办米长腰。
寻梅端许忘车笠，握手城西遍六桥。

畴昔留此寺，亦兹腊雪天。
天寒了不异，俯仰十一年。
是时尚守郡，赴逮趋淮壖。
不知坐何事，自省无尤愆。
家有屋几间，亦有数顷田。
书生未甚穷，不忧无酒钱。
事白夏至秋，然后得南旋。
即今身自由，幸已不属官。
客贫一物无，驾此如叶船。
四仆色常饥，况望酣与膻。
家人九霄外，何由致橐𫗴。
岂不亦念我，逢麹流馋涎。
我非不欲仕，危途畏隮颠。
势虽已窘迫，心终无忧煎。
新岁六十二，白髪被两肩。
尚堪屈此膝，跪起贵要前。
访旧非得已，谁当佐腰缠。
克日可以归，小俟春牛鞭。

腊月廿九日，丁亥之岁除。
朝发句容县，寒空晴色初。
初晴信可喜，泥深犹尺余。
午憩白土市，暮指丹阳湖。
未至四十里，落彩沉金乌。
泥昼尚可涉，泥夜何可逾。
况乃冈坂间，十步千盘纡。
积雪五十日，冻块始半苏。
雪中间以雨，野溜成沟渠。
埂塍或断缺，下有不测淤。
江南旧行役，两夫肩竹舆。
与其一跌三，不若拾而徒。
芒鞋既已著，岂复惜衣裾。
黑者为水潦，白者为路途。
暗中相摸索，前行后号呼。
右手拄我杖，左手一仆扶。
远村坎坎鼓，守岁以自娱。
荆棘莽苍中，焉从造其庐。
前导忽还迓，道远店亦无。
求宿一农家，地卧用草铺。
于此得偃息，岂敢过有图。
暖汤濯倦足，浊酒斟浮蛆。
意色默相贺，天其念无辜。
幸无坑阱堕，险不狼虎屠。
灯下见异物，非马非骡馿。
藏牛于屋内，云以避穿窬。
终夕噍草声，去枕才咫且。
从者各僵仆，不异犬与猪。
平生几今夕，亦尝分郡符。
军府炽庭燎，丽谯侈门符。
宾客候兵卫，儿童奉屠苏。
焉知穷且老，狼狈逃村墟。
疮痏腰膂破，痒痛皮肤枯。
大风鼓天地，啸鬼号鼪狐。
使其伏榛莽，岂不戕厥躯。
遥遥乌聊山，有竹有琴书。
我故念我家，儿女亦念予。
目睫竟不交，炯然如鳏鱼。
晓行付一笑，终夕空嗟吁。
作诗纪此事，异时示吾雏。

尔来画工工画花，俗眼所识惟纷华。
牡丹百卉哄蜂蝶，芙蓉鸳鸯相交加。
大为屏帐小卷轴，堆红积绿供□奢。
高人瞥见付一笑，妇女小儿争惊夸。
我爱杨君画山水，要自胸中有妙理。
巴东巫峡猿夜鸣，洞庭潇湘雁秋起。
皓月明河万里天，淡墨扫成顷刻耳。
旧与结交三十年，今老而归识其子。
是父是子皆诗人，每一相逢佳句新。
西风萧寺父谓子，写此前朝朝士真。
自言画是作诗法，状貌之外观精神。
忽似老夫对明镜，翛然雪鬓乌纱巾。
野态愁容本难画，问言何得此奇怪。
得诸苦心熟在手，郢人斤斧由基射。
腰围不用黄金带，象笏紫袍贫已卖。
只消结束作樵翁，看山独立长松下。
大杨居士醉曰然，小杨居士呼来前。
眉间更著□毫一，缥缈诗仙仍酒仙。
汝不逢我作郡年，此直当酬百万钱。
今既无此无可言，聊复赠之歌一篇。

穷凶极诈肆淫贪，宾主湖山昼夜酣。
世事可欺沙武口，天诛难免木绵庵。
赀财已籍宫宜赭，腰领犹全首欠函。
地下丽华应有语，不因玉树失江南。

一切牵缠断孟劳，何金为带紫为袍。
老从杨柳樱桃去，醉肯螟蛉蜾蠃豪。
共庆龙从干五会，谁工雉食鼎三膏。
折腰彭泽不归去，未必东坡肯和陶。

老子今年忽不贫，价方玉佩有兰纫。
一枝半朵悬衣带，肯羡腰间大羽人。

纫兰为佩楚忠臣，直道从来不屈身。
为报拖金鸣玉者，如君多是折腰人。

老怀饶感慨，无一可欢娱。
久矣还初服，胡然落半途。
流年苏武雁，往事左慈鲈。
莫笑腰围减，还堪作酒壶。

往时参大政，诸老扈先朝。
合执调元柄，犹乘问俗轺。
登良爰改纪，肃政各迁乔。
明甚奎文揭，坚能泰岳摇。
吴山悬夜月，浙水喷秋潮。
荐拔皆奇士，寅恭尽选僚。
重名三翮鼎，古韵九成韶。
混合氛祲定，因循习尚骄。
不扶儒学起，焉革庶风浇。
周继言堪考，殷因世未遥。
西湖旧精舍，南渡昔圜桥。
祠植三贤仆，书重万卷雕。
武林增炳焕，文庙郁岧峣。
不朽垂声价，无穷沸咏谣。
学肩游子夏，谟过益皋陶。
鹏运三千日，龙飞九五朝。
遐方驰币聘，曲艺齿旌招。
共拟膺三锡，何烦奉六条。
有心思绿野，无意上青霄。
壮节甘恬退，高风久寂寥。
一闲如我愿，百病应时消。
佥谓衣当衮，公宜馆有翘。
终须坐廊庙，未许老渔樵。
世道存元气，天时正斗杓。
围腰堪玉带，画像早金貂。
庆会逢樛木，恩荣侈蓼萧。
自怜耽杜酒，谁肯顾颜瓢。
每辱高轩过，无嫌哄市嚣。
七旬惭暮景，三载傍清标。
再见知何日，临风泪欲飘。

请托或有求，攀附谓可羡。
不羡复不求，贵公何必见。
耻折元亮腰，免向宣明面。
江淹所赋恨，未必识冯衍。
甘从伯伦醉，久忘子夏战。
白首尔同归，自作岂天谴。

湘水绿，湘山青。
南衡岳，北洞庭。
太微翼轸相纬经。
上直长沙老人星，其下潭府甲南溟。
有芷弥岸兰弥汀，骚人墨客纫芳馨。
丹砂黄金翡翠翎，日中百贾喧雷霆。
艳舞皓歌酣旗亭，王宫细腰夸娉婷。
如斗如蜜餐楚萍，谁其能赋吊独醒。
厥今宣幕小朝廷，如君人物犹典刑。
可振儒铎鸣道铃，无使斯文沦晦冥。
南轩大名揭南斗，南轩旧轩无恙否。
君能一出扶颠手，亦足与之同不朽。

车𫐆辘，牛觳觫。
积雪皑皑，飞雪{艹敕}{艹敕}。
前车上岭后车续，老牛服箱顾寒犊。
高雪弥山，低雪满谷。
戴笠执鞭，冻腰跼曲。
画师画此何年事，关塞远征挽刍粟。
莫道牛疲项领秃，人疲于牛痛欲哭。
峻岭之下旧村落，萧洒人烟知几簇。
莫道饷车过门外，门内田家眠正熟。
百车千车过不已，敲门乞索何时足。
牛岂不需藁一束，人岂不取一匙粥。
鸡犬不可保，妻子或窜伏。
画中水阁尔整齐，焉知不是逃亡屋。
我闻造化心至公，人间乃有两般风。
庶民雌风扇臭秽，何独楚王之风雄。
天地山川同一雪，眼见雪同心各别。
梁园才子简欲授，栘监老臣毡自啮。
贫人闭户洛阳卧，壮士衔枚蔡州灭。
红炉锦帐羔酒斟，岂识盘车图中意愁绝。
春日陌上花，同遨掷果车，不尔鳏翁嫠妇对花成咨嗟。
秋夜楼上月，同醉生尘袜，不尔羁臣逐客对月翻凄咽。
呜呼身在雪岭盘车图，还知世有子猷访戴无。

城中残春未识春，城外心赏无不有。
今年春寒晚乃暖，尚余飞絮忘高柳。
西湖孰谓西子老，虽老绝胜登徒丑。
刺水乍见新荷翻，衔泥莫辨乳燕耦。
儿曹恶陈争喜新，好以玄鬓嘲白首。
遮莫少年自得志，看人轻肥但袖手。
今朝天色适可意，张丈殷兄总闲叟。
此一秃翁许追随，琳宫菊花问开否。
主客十人人能诗，冥搜远讨心欲呕。
何如平易任天真，索纸便作龙蛇走。
仇仙笑指皋亭山，横塞武林当水口。
不尔歌舞百万家，焉能奕世长保守。
我独睥睨寿星寺，欺孤柄臣据其右。
一朝击死木棉庵，头颅可朽臭不朽。
向来世故未深识，折腰此人觊升斗。
追忆谢傅小忍语，窃虞桓玄锡命九。
山河变幻泗鼎没，脱身万死亦云偶。
升沉得丧俱置之，天地古今一杯酒。
乍聚忽散醉忽醒，浮生邂逅理难久。
王侯皂隶浪分别，顷刻白衣化苍狗。

衰翁七十五，犹有身世忧。
暑不办寒计，朝始为夕谋。
海若挟风伯，扫荡数十州。
钱塘幸而免，湖已入城流。
吾虽偶不死，生涯殊苟偷。
米价不少减，钱刀何所求。
长女亡六载，次女病未瘳。
假使即勿药，嫁奁将焉筹。
五男丧其幼，余皆隠林丘。
忆昔年十五，七月辛丑秋。
郡治及祖居，一夜灰郁攸。
倏忽六十载，将无坠箕裘。
侥幸登一第，患难何其稠。
滨死者累矣，尚存镜中头。
行善丛谤议，施德招冤雠。
久已致其仕，此生行且休。
半饱半饥间，陈粟虀一瓯。
鼎食拼鼎烹，吾非斯人俦。
万事不如意，自取何怨尤。
折腰复仰面，舐痔而封侯。
何如醉茅柴，霞外鼾鼻齁。

阇婆之国古来有，其人裸体蓬厥首。
后来改号作爪哇，君僭称王妻僭后。
跣足露乳布缠腰，往往自妍不知丑。
千岛万岛南海南，谓远无虞险可守。
成周通道八蛮朝，旅獒越裳孰敢后。
真腊彭亨皆入贡，巴尚答洽尔独否。
壬辰腊月明日望，三平章往命招诱。
泉州出门七州洋，飞樯舞帆朔风吼。
五旬有余至其境，惊禽骇兽破胆走。
前主初丧后主立，国乱未定内掣肘。
生擒瞎直吃当王，癸巳三月之十九。
先降土汉必者牙，水陆引道分左右。
继获昔剌小大子，□□留屯岂容久。
所俘病亡或逋逃，穷则反噬如野□。
□秋班师会占城，诸国降表肯相受。
梢工满载槟榔果，征夫烂醉椰子酒。
生金铜钱暨百宝，搜山讨掳恣意取。
蝤蛑虾蟹玳瑁螺，芭蕉豆蔻皆可口。
风俗可怪亦可怜，食无匕箸但用手。
生年月日都不记，淫乱混杂忘牝牡。
得此诗料告者谁，滕良伯父乃吾友。
我赋长篇当凯歌，甘誓胤征同不朽。

人以心役形，方寸有所主。
陋巷足箪瓢，外物肯妄取。
心或为形役，饥肠内煎煮。
未必得鼎食，汤镬已烹汝。
渊明归去来，妙甚第三语。
自形役自心，何乃浪自苦。
此理一以悟，公相亦粪土。
而况折我腰，不过米斗五。
昨非谢督邮，今是睇衡宇。
易有不远复，艮曰止其所。
圣之清若和，高风夷惠伍。
懦立薄夫敦，仰止迈终古。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

翁媪老白发，萧然老江干。
大儿荆溪游，折腰岂为官。
诸儿走异县，亦各营一餐。
别多会面少，端复坐饥寒。
诸幼且眼前，笑语开我颜。
勿问贤与愚，怀抱俱相关。

我亦爱闲居，好山环屋青。
拄颊坐来久，冉冉白云生。
山中有三秀，谁为采其荣。
散我腰脚顽，使我神观清。

阳羡长腰米，儋州秃鬓翁。
相传作佳话，好为表遗忠。
收槛溪山胜，从容诗酒中。
南湖未归客，岁晚倘来同。

怪底膺门稚子欢，倒衣迎拜病犹堪。
喜看诗卷牛腰大，惭说踏车鸦尾衔。
风谊薄云谁得似，云泥被径我增惭。
新年精力知强健，酬答端能日百函。

喜闻罨画初回棹，便拟共公吟过春。
何事客乡还送客，今朝人日更愁人。
风吹杯面梅花老，路转裙腰草色新。
只恐西湖留不住，重来好为活疲民。

生怕秋虫稻把稀，腰镰争出傍晴辉。
尻高首下泥中鹤，啄得黄云尽始归。

浮生四十自今朝，一味清闲宿分招。
山在笔端长不老，雪于鬓里幸相饶。
有时得句难缄口，无事干人懒折腰。
多谢梅花为我寿，年年先放小溪桥。

偶病腰疼失步伤，艰行终日坐胡床。
非干骑鹤因钱重，岂是悬鱼为带长。
倒屣蔡邕那敢效，休官陶令却相当。
名方细检无良剂，祇好频频酌酒浆。

因嫌踪迹混尘嚣，腰斧高歌去采樵。
欲效买臣无贵骨，何如王质有仙标。
丁丁伐木空山外，轧轧肩薪小迳遥。
一任雪天霜月夜，且将带叶地炉烧。

天教滕六下良宵，恰值人间正颂椒。
万屋高低皆玉洁，四山远迩绝尘嚣。
苍髯铁面亦华发，直节虚心也折腰。
可惜梅花无觅处，祇应低亚小溪桥。

尝稻翻匙夸白雪，腰镰荷担刈黄云。
逢人谩说空辛苦，偿债输官费九分。

高堂突兀生崇冈，於菟眼电牙磨霜。
古言市虎人不信，谁信挟一来座傍。
众犬僵仆儿辈走，猛士腰弩成蹶张。
老翁卒见亦惊怪，便欲骑取参西皇。
乾坤戾气产尤物，谁为驱雷入神笔。
古树萧萧风刁刁，阴崖幽幽云墨墨。
横行屃赑不畏人，弄子庭除成穴窟。
蓝田饮羽惊夜行，今乃捋须当白日。
画图画虎心自知，触目或疑犹喘息。
世间多少涪村民，毛爪未完心已易。

一迳羊肠蹑岭腰，鸟飞灭没叫猿猱。
回头下界人如蚁，尚觉山随脚步高。

老樵腰短斧，朅来此山中。
林深绝人迹，邂逅两老翁。
石上安棋局，零落归飞鸿。
置斧偶坐睨，终竟谁雌雄。
低头欲借问，冉冉巢云松。
索寞下山去，树杪余残红。
不知岁月远，但见邑屋空。
神仙在何处，只与人世同。
眼浄偶自见，心到遥相通。
片时处仙境，百年坐春风。
区区笑刘吕，妄觅蓬莱宫。

良苗已入土，田间水沄沄。
昨夜苗根发，翳叶如烟云。
草生害我苗，匝月一再耘。
是时人苦热，出门天未昕。
郁蒸体流膏，爬捽手生皲。
手荼拥根节，腰草驱蝇蚊。
青青衿佩子，从事哀我勤。
哀我勤自乐，尔非沮溺群。

凉风入衣襟，斜日照墟落。
我稼将登场，筑杵声橐橐。
宵征备寇盗，日行呀鼠雀。
腰镰赴田间，是处竟秋获。
刈疾笑翁健，负重惭儿弱。
山炊杂戎菽，野草配场藿。
人生累衣食，计较一饷乐。
已矣复何言，吾生老耕凿。

万物有常理，动息随昏昕。
区区虫豸中，恶毒无如蚊。
云是鬼母化，佛语非传闻。
喙尺利芒刺，腰围隠花纹。
饥寻飞翅轻，饱饮酡颜醺。
搏噬以自肥，乘时鼓妖氛。
潜伏草莽间，窥伺日向曛。
须臾却四出，攒集穷崖垠。
横空聚复散，如布鹅鹳军。
腾身飞猱捷，发喊迅雷磤。
瞥然闯门户，来者何缤纷。
不但入翠幕，偏工恼红裙。
端坐缺堤障，各各磨牙龈。
血肉生咀嚼，斑驳瘃与皲。
如涂守宫血，丹砂服兼斤。
纨扇不住手，摇动酸骨筋。
或时中指麾，殷轮血朱𫄸。
虽能杀一二，未足空其群。
有来效方略，薙草收莸薰。
延烧煽烟焰，杀气凝阴云。
罗空燖鸮隼，搜野醢{鹿/加}麕。
丑类尽驱逐，暂息苗与獯。
自从生盘古，元气日磔分。
有生溃乱出，甘苦更臭芬。
而我堕世味，未能去膻荤。
天阳烁六合，慢肤似遭焚。
之虫并搜搅，入夜无一倾。
谁知有制伏，火攻策奇勋。
当如运甓法，百匝不惮勤。
事会靡终极，来者征吾文。

芎苗高一丈，细花如申椒。
不独服芎根，衣佩或采苗。
清芬袭肌骨，岁久亦不消。
所以湘浦客，洁修著高标。
我老苦多病，风寒首频摇。
愿移一百本，溉根豁烦嚣。
虽无下女遗，干叶插盈腰。
逃泥贳旦暮，不学楚人谣。

朝游伍胥渡，暮投杜主祠。
绿芜高犊背，红雨瘦花枝。
夹道鸣腰鼓，轻舟飐彩旗。
蹇馿寒服客，未许看腰肢。

朝游伍胥渡，暮投杜主祠。
绿芜高犊背，红雨瘦花枝。
夹道鸣腰鼓，轻舟飐彩旗。
蹇馿寒服客，未许看腰肢。

介士苦拘检，策士妙筹度。
侠窟养声誉，宦海高阶爵。
纷然殊门户，何能脱缰索。
自怜心期远，雅与俗物薄。
潜光莹璆璧，幽芬结蓠药。
濯濯出山泉，亭亭横空鹗。
挟策误中眉，投耒悲失脚。
文围严靷鞅，诗战淬铓锷。
梯飚转南溟，铭山荡朔漠。
君门虎豹严，天路鬼神恶。
高唱不逢和，贵售屡遭却。
龙移崖垠崩，鳌掉海湖涸。
运流数迁谢，时改异今昨。
乃翁安事书，此辈宜疏阔。
三年屠蛟虬，无用闲猛斫。
百金买砂青，不售虚奇药。
日月双飞奔，身世两寂寞。
夜雨暗灯火，秋月冷篱落。
不甘软弱吞，坐受饥穷缚。
万里落半途，全局差一着。
逝将故人心，共赴青云约。
东游略蓬壶，南望趋衡霍。
鼎中珠还返，腰下宝踊跃。
朝真玉皇颔，问道金仙诺。
青丘启玄命，白虎司秘钥。
朱实足我粮，灵液共我酌。
眷我上界仙，差胜生民乐。
危登望沙界，横溃煎鼎镬。
毡毳宅吴楚，戈鋋血川洛。
冠缨望豺狼，罗绮逐猱玃。
枯根痛芟薙，弱肉生啖嚼。
离离尽丘坟，莽莽空城郭。
悲来怆长怀，悟去念遐托。
相期离尘垢，有便上寥廓。
翘迹霄汉隔，动步穷途错。
机关暗施张，爪距猛拏攫。
盆瓶喧蠛蠓，旦暮算渠略。
纷纷自起灭，泛泛无栖泊。
云烟渺空山，浪涛赴旧壑。
他日欲相知，姓名寄归鹤。

修竹猗猗月半间，此生赢得占清闲。
磨铅勘易未三绝，吐火烧丹欲九还。
骑鹤腰缠空入梦，跨牛髀骨惯行山。
秋来闲把诗消遣，敢向骚坛占绝班。

楚乡节物又今朝，老大催人不肯饶。
岁久菖花初见面，病多艾叶已盈腰。
浪涛何处寻沉魄，菰黍无心逐画桡。
莫到独醒空过了，旗亭风急又相招。

曾记来时割伏雌，相思头绪乱如丝。
自怜春尽腰肢瘦，更向庭前插柳枝。

貔貅齐拥霍嫖姚，却笑青山说豹韬。
兵马夜行残月下，弓旌寒响朔风高。
壶浆故老愁啼血，野饭将军猛茹毛。
自笑书生随玉帐，也腰刀剑束征袍。

觅安心法没来由，呆立庭前雪到腰。
祇好别行条活路，看庐山看浙江潮。

卷地飞埃逐晓飙，盘旋曲折势飘飖。
筵前旧说回风舞，今见娉婷楚女腰。

烧灯才了客天涯，秋过重阳未到家。
自叹满梳搔白发，不堪好酒对黄花。
折腰肯使羞元亮，落帽多应罪孟嘉。
寂寞汶阳溪上路，寒风拂柳晚阴斜。

至人学道师赤松，神姿逸气心芙蓉。
手五明扇腰雌雄，凭空架铁超鸿蒙。
玉距痕深雕锼工，巨迹千古镇蜍峰。
狂飓怒涛鏁鱼龙，夜醒月凉水笙镛。
骑吏无鞍鸾鹤从，朝侍玉堂朵云红。
天乐隠隠声彻空，俗耳可闻不可逢。
渺视齐州等蠛蠓，沧海有时扬尘风。
独此琼馆留人封，神仙之说非梦梦。
士民尸祝社稷同，椒醑鞠{月卺}瓜枣供。
余非紫阳山人翁，若为诗之铭新宫。

丹石无光古刹存，芦沙渔鼓□朝昏。
江淮门户天分合，日月轩窗海吐吞。
山足半沉曾瘗鹤，云腰中断可呼猿。
丁宁为我留佳处，茅屋三间护竹根。

在昔盛壮时，为贫亦求仕。
终然返故庐，谋道不谋己。
岂不忧饥寒，折腰固吾耻。
左手招夷齐，右手揖绮里。
何必驷马车，策勋耀前纪。
时行吾则行，时止吾则止。
行止未有涯，醉乡差可恃。

僧舍高低见，潮音晓夜闻。
仙凡一水隔，淮浙半江分。
鹘冷山腰月，龙嘘海角云。
瞿昙端不动，人世几纷纷。

多病多愁鬓已星，更怜诗骨瘦崚嶒。
百钱挑杖但求醉，五斗折腰良不能。
徒步幸无官长骂，浩歌聊袭散人称。
世情阅尽忘今古，一合乾坤几废兴。

华发思乡去苦迟，人民城郭总成非。
九原可作吾谁与，三径就荒胡不归。
诗思寂寥无腹稿，病躯憔悴减腰围。
有时梦与锺期遇，闲拂枯桐按玉徽。

御宿长杨馆，南山沁水园。
风尘犹日日，花柳自村村。
王谢人家远，朱陈里姓存。
飘零香涧水，摇飏绿柴门。
杜曲风和雨，秦人子又孙。
细腰桃露脸，脉脉竟无言。

阴崖月余雪未消，春入富池江上遥。
寒林万木绝枝叶，终日强欲收堕樵。
古屋羁人鬓萧萧，三冬煖曲无炭烧。
掘地作炉煨榾柮，如此为官徒折腰。

柳移彭泽县，江泛木兰桡。
逺水初凝暮，青山独去遥。
沙明回断雁，月黒起寒潮。
爱酒侔元亮，而今懒折腰。

往来几苦浪涛惊，尘役而今亦懒营。
雪积墙腰连屋莹，日涵城影接江平。
市楼有酒晴旗小，宾馆无人夜榻清。
孤坐搜吟难造妙，霜风吹月纸窗明。

尘杂莫湔游宦非，端忧何暇寓琴徽。
孝先便腹尚嘲懒，元亮折腰须问归。
所惧弃官乡曲笑，不思献策庙堂稀。
义和市尾渔舟聚，独乐披裘坐钓矶。

山腰溜脉出遥峰，隔断西湖翠几重。
叠甃漫依僧刹久，煎茶曾入翰林供。
亭心覆雨涂丹鳯，石口嘘云喷玉龙。
何日星驰天使绝，不知谁利涅槃宗。

翠微四绝载蓬瀛，柳引游人入画屏。
诗借乐天传得久，山因和靖隠来灵。
半空梁驾桥阑赤，一道腰分草界青。
妆点风光如此盛，藕花香里又三亭。

过门跬步入香林，七叶遗阴地尚灵。
曾借东山康乐手，共翻北本涅槃经。
阑腰叶拥空台赤，石罅泉通逺笕青。
云掩莲花峰下座，若人演义若人听。

稚川曾此倒灵瓢，阑上银床压甃腰。
丹气腾空知几转，神光射屋起中宵。
有茶可品春煎细，何疾能治晓汲遥。
万古仙踪应不泯，辘轳声落病僧寮。

谁筑湖堤种柳条，行春路截九松腰。
直看西日当三竺，平接南山第五桥。
曲院岸通沙涧浅，桃溪寺接玉泉遥。
游人从此言旋便，不受回舟着相招。

红白花开委暮尘，野粮能疗野居贫。
长腰可抵丰年米，苍玉难资食肉人。
石钵柳槌研乳细，春苗秋实荐香新。
马前见此羁怀恶，强饭应锺万里身。

青青拱把木，人见毫芒时。
只恐不早种，既种何用疑。
枝条日已茂，雨露日已滋。
揺本固不可，爪肤复奚为。
惊𩙪屡欲折，积雪久自支。
昔日靖郭君，四十余男儿。
中有不举子，其事乃甚奇。
驰声自薛起，有谁敢齐窥。
君今已骑鹤，莫问腰纒资。
主人今晋公，相量千顷陂。
溲勃且并用，参苓恐无遗。
相如谕蜀檄，昌黎从军诗。
倘可露一斑，岂无诸公知。
君来甫两月，云雾才一披。
非敢事偃蹇，禽鹿不可羁。
勿诧我泉石，恐为君瑕疵。
吾且自笑我，人知我为谁。

读书读心不读迹，以言易言竟何益。
射弓射志不射箭，以力假力何足羡。
因蹄得兔蹄安用，以虎视石虎则中。
设科取艺良已拘，分毫得失如摴蒱。
微官况复多绳墨，千里思驰困羁勒。
生女嫁属他人屋，生男不出出许国。
堂堂八尺无创瘢，如斗金印栀蜡颜。
一条秋水持赠君，腰间愿看生风云。
君不见唐家将相娄师德，也曾应诏红抹额。
挝钟饮酒皆儿嬉，握拳透爪真男儿。

黄花浑似旧，白髪忽惊新。
争说参军帽，谁怜处士巾。
折腰宁不辱，有酒未为贫。
绝爱南山色，相看意转真。

鬓符腰艾去纷纷，荷叶荷花匝水濵。
思逺楼前虽有曲，若邪溪畔岂无人。
莫将楚恨悲儿女，聊把骚章托鬼神。
浊酒满壶渔父笑，江边鸥鹭正相亲。

午枕闲随梦出尘，觉来不记是城闉。
寂无人语惟闻碓，恐有穿腰持石人。

读书干禄不医贫，馔厌寒葅甑欲尘。
自笑凄凉弹铗客，欣逢慷慨指囷人。
江南缩项鲜堪鲙，浙右长腰色胜银。
盂饭杯羹饱扪腹，鬓迈岁事又从新。

伯玉不我过，过我必六月。
老天雨不梅，五行一乃绝。
亢离单用事，赤乌赤如血。
人寰何罪辜，几欲炮烙杀。
左手解衣襟，右手不停箑。
脱帽无奈何，而况可腰折。
西望禽鬼焦，东望金鱼涸。
前山牛眠洿，亦复如火发。
相携将安之，只合坐论说。
伯玉老先辈，家传洞林诀。
谈辩管郭雄，五鬼皆避易。
借君铁拄杖，蹴踏六月雪。
为我买雪山，斵冰作天穴。

霜拂金鞍玉坠腰，邻鸡催唤紫宸朝。
争如林下饱清梦，残月半窗松影摇。

公田种秫供朋酒，三径黄花手自栽。
为米折腰刚不就，翻然解印赋归来。

谈玄讲易自精微，二国翱翔巧媚时。
只为娇柔无持操，风流却比柳腰肢。

长日融和舞细腰，谁家庭院不相招。
江皋二月斜风急，拼逐飞花过短桥。

腰间插雄剑，中夜龙虎吼。
平明登前途，万里不回首。
男儿当野死，岂为印如斗。
忠诚表壮节，灿烂千古后。

大明标榜叶氏子，自称后村门下士。
误言木吉孛为灾，后村曾发一笑来。
其师流传说如此，宁知祸福乃不尔。
犀腰貂首徒劳人，甘藜豢藿无苦辛。
我生有命殊六六，木孛循环相起伏。
袖中莫出将相图，尽洗旧学读吾书。

一病四十日，西风草木凉。
倚床腰见骨，览镜眼留眶。
倦策吟诗杖，频烧读易香。
夜深排果饵，乞巧大医王。

东鲁遗黎老子孙，南方心事北方身。
几多江左腰金客，便把君王作路人。

青衣山下汲荒泉，道遇腥风走不前。
向晚归来号且哭，胡儿只为解腰缠。

今年腊月冻全消，天涯涕泪一身遥。
诸将亦自军中至，行人弓箭各在腰。
白马嚼啮黄金勒，三尺角弓两斛力。
胡雁翅湿高飞难，一箭正坠双飞翼。

市腰石有千年磵，石眼泉无一日干。
天下苍生应有望，不知龙向此中蟠。

翠华齐拥霍嫖姚，却向青山说豹韬。
兵马夜行残月下，弓旌寒响朔风高。
壶浆故老愁啼血，野饭将军猛茹毛。
自笑书生随玉帐，也腰刀剑束征袍。

穷岛迷孤青，飓风荡顽寒。
不知是海口，万里空波澜。
蛟龙恃幽沈，怒气雄屈蟠。
峥嵘抉秋阴，挂席潮如山。
荧惑表南纪，天去何时还。
云旗光惨淡，腰下青琅玕。
谁能居甬东，一死谅非难。
呜呼朝宗意，会见桑土干。

十大曲破寰海知，六幺对舞纤腰肢。
秩巴古寨士解围，谱传建业隆兴时。
天匏作腔豺脔皮，竹撩袅绕叠指麾。
慢曲出入和柘枝，四部中分声递随。
行齐气勇拍趁吹，妙伎那教呈健儿。
忽然锦袖左抱持，伸拳俯拜当阶墀。
三台挝鼓彻送之，我闻此乐来西陲。
恩浓四沐需云期，君仁先祝慈闱慈。
寿崇蟠桃庆瑶池，干会佳节等翼箕。
国安磐石民恬熙，不忘武事功平夷。
臣微鳌抃同熊罴，附庸此日江之西。
时人入耳郑卫漓，播鼗击磬今奚师。
旧乐之半见绝稀，十有二数存音仪。
红裙掷球颜忸怩，采莲况欲追耶溪。
乐明美报意远而，两宫睿筭南山齐。
偶然问答成歌诗，于万斯年陪寿卮。

水腹鱼龙宅，山腰鼓吹衙。

翠盖田田绿，繁华艳艳红。
有容欺水国，无力舞秋风。
缓步迎潘后，纤腰学楚宫。
涉江人不见，两桨石城东。

仲扶岷峨秀，弱岁儒其冠。
读书觑前古，饱见万事端。
行已去畦町，为文鄙雕剜。
应举二十载，不免瓢与箪。
西游秦函国，崆峒上巑岏。
却视关塞广，有如掌中丸。
攻守势所利，浩然入窥观。
是岁羌事作，贼兵犯鄜丹。
君怀济时略，忠愤激肺肝。
上书伏两观，音辞若琳玕。
臣策倘见用，坐令敌气殚。
天子壮其语，且使位以官。
黄绶系腰下，行行不遑安。
炎天风尘多，远道车马单。
饯觞不亲酌，曷致朋友懽。
今兹塞垣将，所在麾旄攒。
孰能谋而毅，孰能正以宽。
孰用赏不信，孰为刑不残。
谅非专达任，易以奇画干。
庶几成大功，展子凌霄翰。
顾我顽钝者，托契岁屡寒。
赠言非所工，当否聊一看。

仲夏农务急，老壮纷盈畴。
上天无愆沴，登我蚕与麰。
晨兴腰镰出，子妇向田头。
绿树绕阡陌，当昼岂暇休。
柔丝缫满盆，新实已可羞。
归来一欢笑，卒岁期无忧。
为民各有业，处世无异谋。
但愿岁尝然，囷廪有干糇。
糟床注浊酒，邻里日相求。

故人从我游，里闬非潇湘。
文章老益壮，欲掩李杜光。
新诗来连翩，奔走获与臧。
调高岂能继，爱重如琳琅。
春风动地来，急雨催群芳。
梅蕊亦已落，坐看飞絮狂。
谁能于此时，默默但退藏。
且倾杯中物，莫顾腰下章。
缓舞金缕衣，高歌玉炉香。
白头自有乐，岂愧少年场。

宫树烟开敞禁扉，儒冠罗立望天威。
霜清广殿鸣鞘肃，日上觚棱翠盖飞。
玉勒帊鞍龙在御，锦衣腰剑士成围。
暂来直舍支颐坐，却听箫韶辇路归。

墨绶垂腰底，怜君尚一同。
人豪固秦俗，地古自豳风。
春色鸣弦外，山光隠几中。
定应传善政，不日到关东。

乍去炎氛浊暑中，高怀幽事不如穷。
乍怜老竹梢云碧，已见新梨著露红。
回雪舞腰来洛浦，仰天歌韵有秦风。
雄图壮节消磨尽，所得清樽一笑同。

少年嘉誉冠诸生，白首青衫仅有成。
千里辛勤州县职，一觞凄惨里闾情。
家临颍水花催发，柳绕长堤絮扑行。
寸禄折腰何必去，道存心在即渊明。

八十日中，千说万喻。
说也说到无说时，闻也闻到无闻处。
既是无说又无闻，功成果满凭何举。
吹龙笛，击鼍鼓。
皓齿歌，细腰舞。
桃花乱落如红雨。

穷达宁无分，逢迎费折腰。
人情剡溪纸，世事浙江潮。
冻井和冰汲，寒山带雪樵。
子云虽寂寞，庄叟得逍遥。

仕晋何心更仕刘，知几闻早去来休。
多君不肯腰轻折，非为区区县督邮。

黄云连白草，万里有无间。
霜冷髑髅哭，天寒甲胄闲。
马嘶经战地，雕认打围山。
移戍腰金印，将军度玉关。

檐雨筛珠响未休，梅黄天色淡于秋。
虫依草褥墙腰语，鱼弄荷钱水面游。
浸酒药苗重石瓮，湿书松气入山楼。
晚晴闲趁渔人去，学把丝竿坐钓舟。

春深水暖鳜鱼肥，腰筥山童采蕨归。
一路蜜蜂声不断，刺花开遍野蔷薇。

泥行郭索其神全，枯枝独抱吟风仙。
细腰追逐相后先，画眉双栖鬭婵娟。
一鸣一止俱自然，老猴如鬼踞石边。
游蜂何为过其前，水禽伺鱼双眼穿。
久而无得倦欲眠，鸜之鹆之高树巅。
俯视螳臂为垂涎，之虫不作名利牵。
饮啄之外何所便，人生扰扰真可怜。
笑谈对面森戈鋋，王侯蝼蚁俱埃烟。
大年未可笑小年，世间唯有虫能天。

散发欹眠困郁蒸，谁推河汉落红尘。
电光照雨不可尽，雾气满空疑有神。
驾海怒潮新月夜，绕山腰鼓建溪春。
此声此景谁能写，输与城中不寐人。

仙槎移到此，杳杳白云根。
石乳漏崖响，山腰界雨昏。
径幽盘过险，桥断涉惊浑。
百匝回峰曲，数家临水村。
芋瓜青绕屋，桑柘绿当门。
鹘突儿迎客，龙钟叟抱孙。
涧舂分注沼，田获半樊园。
地僻衣巾古，人稀耕凿温。
尚怀文杏馆，且拟小桃源。
岭外风波别，摇头勿复言。

紫芒金粒动秋风，三月腰镰卷地空。
农事倦时天与力，机舂相继便论功。

坤维拓提封，形胜古天府。
血战五十秋，零落余八柱。
江南传箭急，谁暇此回顾。
落日古渝城，杖钺乃甚武。
天东甑虽堕，吾自强支拄。
渡泸躬讨逆，归来战弥苦。
萧条下夔门，机阱伏中路。
咄咄快敌仇，谁欤掩坏土。
哀哉关西雄，国亡犹不负。
同时督军将，腰金插双虎。

金华北山三洞天，垂髫欲往今华颠。
春风吹衣雨洗屐，瘦筇忽拄苍山烟。
山高地平走幽涧，根络石上森楠楩。
步从飞桥瞰石洞，崖色阅世知几年。
风痕雾迹化异物，龙首昂左尾右旋。
就中暗穴如蟆颐，急水泻碧鸣娲弦。
溯流束炬照徒涉，肩背擦石行拳挛。
水穷路夷内景得，以炬交烛穷幽玄。
细纹蹙波涌浪接，皓彩凝雪飞霜鲜。
大为狮子虎犀象，琐碎亦复蜂屯然。
蜿蜒双蟠角尾具，一一玉爪拏苍坚。
穹龟负甲色深墨，长蛇白质相萦缠。
钟能钟声鼓能鼓，不假枞簴知谁悬。
直棂斜槛藏湢室，短畦长町移原田。
青云白霓五色霞，笑画败絮留丹铅。
中途经过最深窅，伏身低眺洞口泉。
空明一线隔远见，秋蟾浴海光婵娟。
左岩袈衣颇横亘，叠折众皱垂蹁跹。
自余神怪不可极，似凿非凿镌非镌。
出登山腰叩中洞，外视石井闻潺潺。
入深踏险思缒绠，长竿揭炬后且先。
水帘可俯心为悼，到此十九归言遄。
嗜奇不惮历磊砢，足以目故差轻便。
翻身却望水帘处，银河天落悬吾前。
常情疑复下百尺，积水定作神龙渊。
石干径辟却易进，玉笋拔地修而圆。
宜为渊处乃为屋，亦或摩藓题新篇。
同游怪我久未出，笑谓岂欲井底眠。
林幽风起日已晚，犹睨高洞山之巅。
薪蒸可买樵我导，不远数里仍攀缘。
傍从石壁入深坼，如铁户限琼为櫋。
俨然海相挂珠络，熟视始信非夸传。
左为朝真正面入，便想笙鹤遨群仙。
云霞波涛仙衣裳，奇诡岂必下洞专。
歘然修梁架岩起，左右苍白龙形全。
望中极底胜漆黑，双扉隠隠启半边。
天光一道烛扉内，知此明罅从何穿。
霤深壁峭不可往，安得插羽如飞鸢。
嗟余兹游尚牵俗，身所骤历辞难宣。
但思乞水学坡老，洗眼看字消余年。

万间顶{宁页}翠光团，千尺廊腰眼界宽。
鸭脚参天风雨老，龙髯蛰地雪霜寒。
庭花飞墨空遗恨，宫叶流红不忍看。
古往今来只如此，夕阳搔首倚阑干。

将军本北人，归顺年已久。
擢身将校中，腰绾中国绶。
身润白玉洁，面狞黑铁丑。
刚勇有武威，功出众人右。
一朝天柱折，当昼丰其蔀。
阴阳反铁炭，杯棬贼杞柳。
公卿文章士，尽醉马乳酒。
未闻天地间，生死反噬狗。
幸有张将军，强哉气赳赳。
生死不携异，宁受奸宄狃。
平生铁石肠，明白照九有。
荧荧赤伏符，百拜悬右肘。
谋画入微茫，僵目拇撑口。
死战拓山开，高擎日月走。
剖心𫗪龙雏，淋漓血双手。
圣火寿绵绵，凡水焉能溲。
瞬目出死关，命在事非偶。
张巡埋骨地，顽石变琼玖。
白光射天门，璀璨夺星斗。
英气磨不坏，生公踵其后。
播荡大海外，若子死恋母。
屈指我世祖，建武又乙酉。
恶兽脑百裂，始识狮子吼。
天风吹新雨，浊劫净无垢。

先生已归来，遗此折腰地。
不见督邮人，祇闻解印事。
径花虽就荒，台月还留醉。
赋罢清流诗，西畴春已至。

飞来几千载，台殿压岧峣。
落日飞仙鼠，秋风下健雕。
山腰危露石，海眼暗通潮。
堪叹玄英后，诗名竟寂寥。

鉴湖狂客又西湖，笔砚生涯计已迂。
五斗自惭腰不折，四方安得口能餬。
家山迢递乡心远，灯火凄凉客影孤。
莫误风前看落雁，尺书还肯寄来无。

云压西湖水欲冰，雪封楼阁玉棱层。
夜来门外深三尺，应有齐腰独立僧。

五凤楼前沸管弦，春宵花暖月娟娟。
纤腰舞到霓裳曲，惊起猪龙地上眠。

腰舞东风未肯休，西风吹叶翠眉愁。
谁知此是多情树，最爱春光最怕秋。

纤腰冻欲折，来探前村雪。
幽禽莫相猜，岁寒心似铁。

芳城春树晚，清海月弦初。
瑞出三神岛，光缠五马车。
眼中新鸑鷟，膝下小璠玙。
锦褓看争羡，犀颅画不如。
试啼宾错愕，献梦媪勤渠。
庭舞张公鹤，门填孔氏鱼。
一时官府庆，数世甲科储。
闻说衣冠里，高增棨戟闾。
民随阮公姓，邻禁宛溪鱼。
东去龟浮印，南游雉绕车。
阴移棠芾芾，骑拥竹舒舒。
政有儿童恋，谣听父老余。
攒眉询赋额，正色署刑书。
暗室天如镜，心田老自畬。
看骑金腰袅，待弄玉蟾蜍。
我欲歌三贾，谁能说两徐。
先随汤餠祝，聊当贺钱醵。

杖锡山中深，与世绝往还。
从来称是仙圣窟，虎暴不得奸其间。
今年山神大失职，虎来山前搏人食。
传闻此义我亦怪，历问更为居者惜。
杖锡山中民，犷健疏农耕。
老稚为樵壮为猎，朝朝暮暮山中行。
山獐野雉收当粮，天寒果熟霜狸香。
腰弓度垅矢插房，黄茅覆溪机半张。
鸟啼犬奔风箭急，机鸣未发且前立。
平生闻虎不识面，颠倒穷途忽相及。
惊呼顿迅声渐微，妻儿骇呀不即归。
循踪走至设机处，但有血渍斓斑衣。
呜呼哀哉乎，此民良足悲。
呜呼嗟哉乎，此事不足疑。
吾闻以毒殃物者，物亦以毒殃其身，我不敢以尔为仁。
以饵钩物者，物亦钩尔以为饵，我不敢以尔为智。
杖锡山，山绝深，无虎不必古，有虎不必今。
天生此物居山林，有虎无虎视尔心。
但令尔心无干戈，虎居深山奈尔何。

君休呫嗫语，我欲颠狂歌。
君语虽工不可多，我歌颠狂如我何。
君不见苏季子，腰横六印车如水，奇祸一朝生口齿。
又不见朱买臣，朱绶煌煌不庇身，不如会稽喑哑人。
南山山头北山下，亦有骑牛唱歌者。
行人不诃官不问，歌罢牛归卧牛舍。
我歌属君君为歌，桃花醉面春风和。
君歌不成春亦老，虚客江城车马道。
明日酒醒应绝倒，剡源溪上看芳草。

衮风柳絮乱溪桥，一抹轻烟野外遥。
独钓渔翁占江上，耦耕农父伴山腰。
黄鹂百转趁红日，白鹭一行登碧霄。
只怕时光如水迅，前村忍听一声蜩。

母鸡啄儿粟，一啄还一呼。
细腰日祝子，自怜族鳏孤。
赋形在穹壤，此情谁独无。
古来骨肉间，爱深色自愉。
愧我无黄金，贻以竹与蒲。
勉哉读父书，尧桀性不殊。

久旱割丰穰，群童拾穗忙。
早炊留客饭，新酿唤翁尝。
庭上豆萁满，篱边蔬甲长。
腰镰砍草木，准拟撑欹桑。

初晓晴曦为写真，嫣然一笑换千颦。
缘谁青眼终无语，学得黄金不济贫。
生怕蛮腰来习舞，取为蝉翳去瞒人。
无端飞作漫天絮，撩乱东风祇自尘。

香透蜂房蝶梦残，一帘新雨又春阑。
柳腰瘦得难禁舞，今夜春风莫更寒。

北风刮地愁云彤，草木烂死黄尘蒙。
挝鞞伐鼓声冬冬，金鞍铁马摇玲珑。
将军浩气吞长虹，幽并健儿胆力雄。
战车轧轧驰先锋，甲戈相拨声摩空。
雁行鱼贯弯角弓，披霜踏雪渡海东。
鬬血浸野吹腥风，捐躯报国效死忠。
鼓衰矢竭谁收功，将军卸甲入九重。
锦袍宣赐金团龙，天子锡宴葡萄宫。
烹龙炰鸾割驼峰，紫霞潋滟琉璃锺。
天颜有喜春融融，乞与窈窕双芙蓉。
虎符腰佩官益穹，归来贺客皆王公。
戟门和气春风中，美人左右如花红。
朝歌夜舞何时穷，岂知沙场雨湿悲风急，冤魂战鬼成行泣。

北风吹雨入篷间，宫女腰肢瘦怯寒。
阿监隔船相借问，计程今日到淮安。

行都元帅千蹄马，腰佩角弓箭盈把。
浣花溪头具小舟，击鼓吹箫行酒斝。
舞腰袅娜锦缠头，风吹金缕随东流。
公孙弟子背面笑，拔剑一击蛟龙愁。
万里桥西有茅屋，杜子当年来卜筑。
湘江一醉不复归，四松寂寞擎寒玉。

行都元帅千蹄马，腰佩角弓箭盈把。
浣花溪头具小舟，击鼓吹箫行酒斝。
舞腰袅娜锦缠头，风吹金缕随东流。
公孙弟子背面笑，拔剑一击蛟龙愁。
万里桥西有茅屋，杜子当年来卜筑。
湘江一醉不复归，四松寂寞擎寒玉。

巍亭借景引壶觞，元祐诗人翰墨香。
苍峡雷霆龙意气，碧崖烟雨豹文章。
隔邻修竹娟娟静，夹道枯桑冉冉黄。
水泛帘栊檐影倒，风吹城堞角声长。
巴童结束歌仍俊，蜀女腰肢舞亦狂。
千古相望翁季在，眉山草木有辉光。

腰宝剑，背瑶琴，燕云万里金门深。
斩邪诛佞拱北极，阜财解愠歌南音。
驾骅骝，御狐貉。
度关山，望河洛。
况是东南宇宙窄，桑田变海风涛恶。
劝君一醉千日醒，世事花开又花落。

曾为石壁游，更借僧房宿。
楼阁倚林腰，溪山醒尘目。
敲门寻旧僧，清响应林谷。
老僧不厌客，分我云半屋。
禅月岂后身，尚余诗满腹。
疑我亦荀鹤，再与赋汉牧。
汲井昼煮茶，洗钵夜分粥。
山空人语寂，邀我入深竹。
独抱无弦琴，不唱浮生曲。
月树影参差，风鸣声断续。
翛然出尘表，身世转幽独。
明朝出山去，无言笑相瞩。
江上石牛眠，秋草为谁绿。

我昔扁舟泛湖去，四望荷花浩无数。
谁家画舫倚红妆，笑声迥入花深处。
笙歌凄咽水云寒，花色似嫌脂粉污。
夜深人静月明中，方识荷花有真趣。
水天倒浸碧琉璃，净质芳姿澹相顾。
亭亭翠盖拥群仙，轻风微颤凌波步。
酒晕潮红浅渥唇，肤如凝脂腰束素。
一捻香骨薄裁冰，半破芳心娇泣露。
湖光花气满衣襟，月落波寒浸香雾。
恍然人在蕊珠宫，便欲移家临水住。
回首落日低黄尘，十年不到湖山路。
花开花落几秋风，湖上青山自如故。

草庐抱膝方卧龙，狞飚撼户云埋峰。
冻鹊依依飞堕地，饥鹰侧翅低盘空。
岂知水官夜鏖战，鞭虬笞凤驱前锋。
茫茫万里混一色，远近高下俱迷踪。
松标特立凛生气，竹腰不折凌高风。
长江一派清不泯，浩浩独行天地中。
小民祁寒易咨怨，君子守道惟固穷。
有雪无雪两不问，仁耕义耨无歉丰。
君不见闭门无人僵卧处，任渠门外深丈许。
穷则当与凡民异，达则当为国之瑞。
何当燮理司化钧，坐令寒谷回阳春。

江海寄孤篷，飘飘一鸥似。
汲汲谋稻粱，欲去行且止。
渊明真达者，解印如脱屣。
五斗何足云，可但折腰耻。
我尝慕其人，出仕亦漫尔。
客行入岁晏，田稼逢水毁。
逝者既如斯，吾属可去矣。
肯负白鸥盟，西湖钓秋水。

云中鸡犬随淮南，手攀桂树歌小山。
鸿宝秘书在玉枕，有高尚者还童颜。
卯金家世学仙子，半生游山磨屐齿。
懒耕白云种瑶草，南去持竿钓湘水。
天风环珮沧江东，鄱云溧雨分邻封。
浮丘洪崖未之见，拥肿鞅掌常相从。
拂衣浩然有归志，湘滨已卜诛茅地。
寸田尺宅可治生，骑鹤缠腰非易事。
不如且向金莲游，濯足万里黄河流。
上界神仙足官府，山中宰相轻公侯。
人生得意无南北，蝇利蜗名等鸡肋。
道人一粲据槁梧，世间万事槐安国。

万家大县旧留都，一派中江入太湖。
缩项鱼肥人鲙玉，长腰米贵客量珠。
府分南北寒芜合，桥直东西夜市无。
却是旗亭浮蚁美，杖头能费几青蚨。

隋文伟姿相，谈笑取周鼎。
俘陈朝突厥，四海绝纤警。
奈何枭獍祸，老不保腰领。
不如临春人，到此醉不醒。

蝘蜓走昂头，螳螂怒张臂。
走欲捕生怒欲制，笔活能融两虫意。
无人饭汝金砂红，糜肌粉肉牢守宫，草间敢尔夸豪雄。
捕蝉幸脱黄雀舌，轻鬬悬知腰股折，力微谨勿当车辙。

仙林路细出山腰，灵谷峰高入紫霄。
立石借为题字壁，倒松因作度溪桥。
雨花湿地人归晚，烟草迷川马去遥。
记得玄都种桃处，黯然分袂各魂销。

红日行天熨绛绡，一番阳长便阴消。
青山又现本来面，瘦竹方伸久折腰。
枯沼暗通泉细细，晴檐忽听雨萧萧。
独怜点入吟翁鬓，费尽东风不肯销。

宦海茫茫阔，幽栖洵远图。
折腰原为米，搔首却思鲈。
笳鼓深秋动，田园旧梦无。
干戈方满地，吾辈尚穷途。

昔贤所游地，道路行逶迤。
中分山腰半，倒插石脚危。
公生元祐时，名与日月垂。
至今草木间，英气光离离。
我行得遗迹，酾酒兴遐思。
天风豁然至，吹落琼琚辞。
不惜古人远，但嗟我生迟。
安得五云表，一假黄鹤骑。

高僧自有神通力，杖锡横空搭两堤。
会见大夫乘驷马，宁无学士助腰犀。
一溪帆影浪花转，百尺栏杆石笋齐。
有客天津闲信步，杜鹃声里夕阳西。

樵儿拾樵不畏虎，隔溪看花如隔雾。
鹧鸪声在柘岗西，落日腰镰下山去。

五斗区区肯折腰，眉山早计不如陶。
小屏一枕还乡梦，五柳门前月正高。

丹葩信不类苹蒿，雨后常抽绿玉条。
此草岂宜充鹿食，瘦茎却比沈郎腰。

珠易佳人胜阿娇，香尘微步独怜腰。
危楼花落繁华尽，总付春风舞柳条。

瘦腰春病不成围，闲逐秋千荡画衣。
香散天风兰佩堕，声摇环玉彩绳飞。
飘飖似跨双鸾去，闲雅宜从月殿归。
无力尚怜扶不起，翠蛾犹蹙怨斜晖。

封侯几见梦魂销，千万徒劳重压腰。
只待区中缘了尽，携家采药住中条。

十万腰缠不足珍，腰围顿减可怜人。
折腰不为五斗米，彭泽元来解忍贫。

十万腰缠不足珍，腰围顿减可怜人。
折腰不为五斗米，彭泽元来解忍贫。

北风吹沙湖水黄，离离衰草覆女墙。
曼缨紫鬓马上郎，腰间短剑明秋霜。
城西砧杵登登处，夫君已戍交河去。
角声渐起鼓声住，乱鸦啼断斜阳树。

移家连晚岁，屏迹值春寒。
旧业遗松迳，幽栖远杏坛。
数椽容膝易，五斗折腰难。
有客来排闼，无人为整冠。
讽诗称鲍照，卧雪念袁安。
下里余谁和，高山尔自弹。
迎门屐齿折，扶病带围宽。
乍喜交时彦，相寻到冷官。
邻惊都骑盛，仆出草堂看。
光价连城璧，风流艺苑兰。
老嗟倾盖晚，贫觉布衣单。
午灶添茶具，烟蓑罢钓竿。
传呼闻杜曲，荣耀满江干。
文雅多歆艳，殷勤少接欢。
长鲸钩上掣，巨阙匣中蟠。
笔力千钧弩，襟怀百丈澜。
籍通金马选，诏待紫泥干。
乐毅曾强赵，夷吾遂霸桓。
贵应联万石，功定服三韩。
留取刊彝鼎，勋名未汝阑。

妆浅颦深凭绮疏，小郎新拜执金吾。
弦中言语分明怨，裀上腰肢准拟扶。
翠履鸳寒慵鬬草，红牙马暖罢樗蒱。
无人商略心头事，潜向花间卜紫姑。

雪没馿腰白，行行诗兴催。
不因太清绝，那肯犯寒来。

无计远尘嚣，寻幽过野桥。
风刀削林杪，云带束山腰。
水抱孤村迥，舟回断岸遥。
几时忘俗虑，来此伴渔樵。

龙图老学士，腰痛比如何。
久阕新诗和，应寻曲旧歌。
梅红轻绽萼，池绿细生波。
欲与君同醉，春风试舞罗。

揉絮琼飞晓尚飘，平吞六合蔽层霄。
从来不打禾山鼓，且向樽前看绿腰。

谁识天公造化情，珠楼玉殿一朝成。
色空无有何能辨，陵坎高低本自平。
定见乌鸡遭指注，宁分皓鹤失鲜明。
可怜辛苦齐腰客，不悟纷纷觌面呈。

颍水箕山一老生，漠然心境两俱平。
倘来物外皆如寄，腰底悬金壁挂缨。

绿缬裆，红绣裳，衫盘蜂蝶裙鸳鸯。
雕瑰错宝垂鬓长，紫冒翠盖行新妆。
蹁跹曲堤下回塘，画桡送入波中央。
罗袖卷起金钏光，摇轻撼脆敲短芒。
丹琼绀玉低复昂，霑裛薄粉扑嫩黄。
蚕腰蛛腹丝飘扬，列坐彩舫求比方。
笑声吃吃动明珰，挨蒲拂蓼次岸旁。
风吹落霞供晚凉，西城鸦鸦啼女墙。
归来索酒酌满觞，吴屏蜀帐围象床。
困卧不起灯烛张，琉璃盎缶丛生香。

将军功勋满旗常，昨日赐对开明光。
腰悬橐驼紫金钮，爵号进拜诸侯王。
戟衣翩翩弄春影，大第高门临万井。
但愿囊书绝边警，常官中都奉朝请。

金吾驰骑东复西，督兵万指平沙堤。
传言筑路拜新相，恐与九衢同一泥。
夜来上在蓬莱宿，手写姓名符梦卜。
连诏黄门下北扉，趣草赞辞登力牧。
平明剑珮罗东阁，大字满行书德业。
谒者长言告紫宸，感召一庭和气合。
上心喜曰予良弼，未谢急宣令直笔。
群吏迎归政事堂，指顾之间歌画一。
午漏初移催入马，宝带盘腰印垂胯。
归来冠盖烂盈门，异口同音贺太平。

正一受天箓，腰垂神虎章。
群魔狱幽隠，秘篆刻青苍。
故事骇前志，余威惊大荒。
谁能识奥诀，禹步学魁罡。

遝遝走闾巷，都人起中宵。
相拥候府门，惟恐失此朝。
尽言来送公，车马城北桥。
桥边脂辖亭，大尹此相邀。
歌管盛宴集，簪裾合群僚。
四座酒既行，相顾魂已销。
亭前有杨柳，秋风减长条。
折以持赠公，莫厌霜叶凋。
节物虽谓晚，比春情更饶。
递起劝公饮，双呼金翠翘。
岂徒要公醉，恐公遽乘轺。
借问何尔为，重公若琼瑶。
美质未省变，与人存久要。
既莫不可留，征衫遂飘飘。
鸣驺过升迁，群甿闹如蜩。
感公来二年，免我于无聊。
今公舍我去，何由借诸朝。
愿君富且贵，寿命等松乔。
直似先令公，巍巍佐唐尧。
涕泪逐公行，不惮公更遥。
公诚上下通，和如奏笙箫。
所以得如此，人情不相辽。
嗟同缪与公，一时赴弓招。
于今二十年，不见有所超。
前日荷君相，与印垂之腰。
使归守山郡，藏伏甘寂寥。
闻公将治行，乃心日夜摇。
恨不能送公，俯首类酸痟。
徒为送公诗，有如草虫喓。
强勉写之去，忧来立危谯。

头梳三角髻，余髪散垂腰。
时伴秦楼女，月明吹紫箫。

墙宇周回院落深，日光风色净阴阴。
柔条一似孙荆玉，帖地反腰衔宝簪。

山林夜雨厌孤寂，春风几番沙草碧。
衣盂无计若为传，负舂空坠腰间石。

鸡足斜分三道水，蛇腰慢转一条街。

五字高吟酒一瓢，庐山千古想风标。
至今门外青青柳，不为东风肯折腰。

山行似觉鸟声殊，渐近神仙简寂居。
门外长溪容浄足，山腰苦笋耿盘蔬。
乔崧定有藏丹处，大石仍存拜斗余。
弟子苍髯年八十，养生世世授遗书。

藜苋幽人室，丘园隠者居。
一原青嶂合，万水绿阴疏。
手把归田赋，腰悬种树书。
桑麻连畛秀，网罟入溪渔。

寻真穷养浩，崇妙路迢迢。
洞掩峰千叠，尘分水一条。
白云生石壁，飞阁插崖腰。
隠隠存仙迹，浑疑在碧霄。

蜀道称天险，南州号地灵。
山腰生雨露，屋角走雷霆。
挥扇云生岫，开窗月傍棂。
明朝一回首，毛竹插天青。

薄宦驱人太不情，好怀谁是与山亲。
胡为又作折腰去，三十六峰应笑人。

寒江买櫂催遄征，何如缓泛六桥寻鸥盟。
侯门怀刺谒掌傧，何如散策孤山探梅信。
吟隐豫章之耳孙，调高琢句期颛门。
西江不住来西湖，唤醒晚唐诸老魂。
有时吐出惊人语，定须贵杀雒京楮。
脍炙人口徒属餍，还来只字不堪煮。
行吟荏苒岁欲暮，束装又问吴中路。
节翁旧有珠履缘，何况荐书袖无数。
此行一句直万钱，十句唾手腰可缠。
归来卸却扬州鹤，推敲调度权架阁。

蜿虹绛彩垂霄路，白波渺渺散寒露。
横空掷绮结飞梁，叆叇青云匝风御。
飏金排玉水晶宫，鸾佩霓襦笑相遇。
兔停玉杵取玄霜，吴质无端强猜妒。
窥见腰中三尺冰，便疑斫却婆娑树。
桂香广陌不得留，灼灼修娥谩回顾。
天孙飞梭织冰纨，帝子吹笙湿香雾。
笑指瑶台十二层，只怕结邻未相许。
潋滟金枢烟水寒，会驾飞轮撇波去。

凿石镌成一对鱼，风流未数玉蟾蜍。
化时换上腰金袋，记取灯窗压尽书。

春工染就绿丝绦，织雨缲风拂灞桥。
可是韶光难系着，暗教瘦损小蛮腰。

万钉簇锦若垂绅，围住东风稳称身。
闻道沈腰易宽减，何妨留与系青春。

折腰五斗信非天，荐祢徒劳一鹗书。
渊底纵鳞夸水泳，林间宿鸟乐巢居。
心随俯仰缘无慊，身任行藏自有余。
试问通衢何处是，圣门无限指南车。

月地云阶是画图，溪腰水面更工夫。
平生一片心如雪，为问姮娥貌得无。

昨夜宿江口，客衣风已飘。
两峰参塔顶，一寺裹山腰。
水拍瓜洲渡，烟生扬子桥。
寻花并问柳，端的在明朝。

何处寻仙隠，楼居出世间。
洞天藏福地，丹水接青山。
树挂崖腰古，苔封石齿班。
午窗经卷寂，长对□□□。

不作翠蛟诗，独赋上池水。
凿开自渊源，鉴观湛然止。
岂惟白心事，且以明□底。
松风生晚清，暑夜看晨起。
二瓢饷内热，透彻□若髓。
汇流接山腰，放溜达涧尾。
当其保持盈，一丈若纵侈。
□轮争道来，三板拥清泚。
飞帘从天下，众吼乱石里。
溅珠忽寻丈，洒面寸尺咫。
恭惟坡仙翁，学道老不已。
每言杭有缘，来往即乡里。
自题九锁篇，景物相刃靡。
亲闻众妙玄，金丹起人死。
新名揭亭户，空翠冷栏几。
易求水之形，难造水之理。
与君论源流，或者未剧此。

珍珠络结绣衣裳，家住江南山后乡。
闻道使君重行乐，争携腰鼓趁年光。

得地久蟠踞，参天多晦冥。
月通深夜白，雪压岁寒青。
独拥虬腰大，疑闻雨甲腥。
深根动坤轴，萧瑟挂疏星。

万壑云霾凝不消，横空突起老龙腰。
虚皇未放拏云去，留与金仙作石桥。

朝向蓬莱游，暮归蕊珠宿。
偶然折断玉龙腰，降下凡间三十六。

词源浩渺浙江潮，倒泻银河落九霄。
贝阙珠宫春不老，蓬莱瀛海路非遥。
多君访古曾携手，愧我劳生漫折腰。
拟欲诛茅成小隠，山云不薄幸相招。

同昔分符守兴元，公始仗节来武信。
因而出入在门下，未有三日不亲近。
台移希疏狱谳少，凛凛清风满墙仞。
乘闲每许陪后乘，好寺名园遍游尽。
惟携茶具赏幽绝，新胯珍团曾不吝。
或因议事阅书画，止用小肴并浅酝。
清欢雅兴自无厌，妓乐喧烦谁愿进。
开张胸怀脱羁检，颜色何尝形喜愠。
使威敛霁官况乐，瞥过二年如一瞬。
后同先满去涪上，数月复来为属郡。
再将厚荫蒙旧物，掩蔽不才宽责问。
同常自念性偏僻，凡取交游最精慎。
虽然众中事泛爱，仁者与亲余不认。
生平所得无几人，既已得之心自信。
公家兄弟何磊落，一一光华如美瑾。
顾同质状似顽石，辄簉其间袭温润。
令昆强季没已久，公独康庄驰驵骏。
朝廷要人办繁剧，昨下诏书催入觐。
连城众口惜公去，不问鲵鲐与髫龀。
烟开汉沔晓光薄，雪下褒斜寒力峻。
嗟同不得送行旆，回视腰间绾双印。
𣺼城西北有危楼，徒望高鸿寄长韵。

跨明越，压苏湖，钱塘风物天下无。
玉峰孱颜石穿漏，雪海浩荡潮喧呼。
旧尝持之诧吾孥，会挈尔去相与娱。
宦游若不来此都，腰间彩组徒云纡。
子瞻凤咮新结庐，日哦其间兴不孤。
平生美志自偿足，休问满眼生萑蒲。
有物可比中鄙夫，蜉蝣朝生死于晡。
公攘显夺入胠箧，骄穉无乃非良图。
子瞻之乐固有余，辨说是非从鲁蘧。
我今有索君勿逋，归日好景为我摹。

尘埃衣襟改颜色，独洗青衫三十年。
足迹不入奔走途，来往铨户鞋履穿。
一时同上青云人，往往裨补造化权。
朝梳满手见白髪，叹息不置齿牙间。
只言归田有几亩，种秫欲酿山中泉。
腰边即见佩铜墨，我喜百里疮痍痊。

金节横光马珂闹，瑞鹘宫袍腰玉绕。
烟沙𫐆辘高轩过，路上千人瞻羽纛。
瑶魁精彩浮苍龙，江城四面生春风。
城中坏屋书签碧，有客苦吟连旦夕。
麻衣尘暗抱书泣，岁暮黄粱不供食。
白日曈昽望龙坂，坐上一言寒可暖。
西入天关洒霖雨，须惜穷鳞在泥土。

麻姑石坛起云雾，常意已极高峰颠。
岂知造化有神处，别耸翠岭参青天。
长松桀柏枝嵬砢，中画一道如流泉。
林风飕飗满丘壑，山鸟嘲哳凌飞烟。
山腰古亭豁可望，下见秋色清无边。
忽惊阴崖势回合，中抱幽谷何平圆。
初谁凿险构楼观，更使遶舍开芝田。
令人到此毛骨醒，欲构老笔丹青传。
羌夷干戈今未解，天地疮痏谁能痊。
大厦栋梁置沙莽，肯复顾眄桷与椽。
吾徒于时直何用，欲住未得心茫然。

忆昔江西别子时，我初折腰五斗粟。
南北相望十八年，俯仰飞光如转烛。
子遗万事遂恬旷，我系一官尚局促。
早衰胆气自然薄，多病颠毛那更绿。
人情畦畛阻肝膈，世路风波悸心目。
每嗟太守两朱轮，宁及田家一黄犊。
幸逢怀绂入斗牛，喜得披山收宝玉。
薄材顽钝待磨琢，旧学抢攘期反复。
云鸿可近眼先明，野鹿尚縻颜自忸。
长须幸未阻诲存，下榻应容拜临辱。

问吾何处避炎蒸，十顷西湖照眼明。
鱼戏一篙新浪满，鸟啼千步绿阴成。
虹腰隠隠松桥出，鹢首峨峨画舫行。
最喜晚凉风月好，紫荷香里听泉声。

笑问并儿一举鞭，亦逢佳景暂留连。
青冥日抱山腰阁，碧野云含石眼泉。
蹑屐路通林北寺，落帆门系海东船。
闽王旧事今何在，惟有村村供佛田。

曰予谢宾客，久与时世疏。
何忽衡门下，见枉使君车。
彤旆映落日，腰间有悬鱼。
抵掌若平生，论文及空虚。
昔与君犹子，结交幸通书。
往还苦不早，相见情有余。
置我二阮间，远惭德不如。
强来束帯起，投谒寻君庐。

避世金马门，歇直承明庐。
月赢一囊粟，调笑驺侏儒。
忽忆东南行，秋风熟鲈鱼。
闻君已先我，扁舟向江湖。
铜章垂腰问，赐履双飞凫。
千室岂不忧，弦歌自为娱。
古称有人民，无事专读书。
自顾都城游，刺促辕间驹。
六朝若流川，览古半有无。
山中折瑶华，千里怀离居。

三月一得书，始知去君远。
开缄见无恙，豁达百虑展。
秋风催时节，摇落岁向晚。
迟迟行旅外，色瘁足更趼。
边封鸣狐狸，牙爪贵鹰犬。
儒者非所须，弃置自未免。
上书报闻罢，试吏何缱绻。
虽无小官羞，颇贵有道卷。
洛阳雄王都，主簿亦极选。
折腰得免否，局促时态浅。

蛟龙居池中，仰活数掬水。
虎豹离山林，求食辄摇尾。
张君宜大用，亦是龙虎比。
何得图小官，折腰五斗米。
屈伸盖时命，隐显乃君子。
譬由合抱材，当自毫末起。
昔为青云高，今落尘土里。
可喭复可惊，谁能叩天耳。

君家颍川上，时论数八龙。
声华自照映，远与高阳同。
季慈又青出，秀气凌秋空。
安步可远到，何为菰芦中。
会稽自禹来，山水天下雄。
古人每独往，胜事殊未穷。
聊欲因弦歌，登临极江东。
超然语高迈，令人愧樊笼。
我昔更此邑，稚年尚儿童。
迩来成梦寐，自笑成秃翁。
安得方寸金，换君腰下铜。
越吟不自然，极目南飞鸿。

功名贵早达，时俗轻小官。
念子两未适，出门何独欢。
古贤有禄仕，先圣戒色难。
义慊固为美，势卑岂足叹。
采兰岁云暮，接淅心不安。
宛转腰间丝，崔嵬头上冠。
车马有光辉，里闾有耸观。
勉旃爱玉体，自致青云端。

鹰隼羞逐巢上雏，骐骝耻随厩中驹。
由来俊迈恶羁絷，子独三年留上都。
江南秋风鲈鱼美，庖鲙炊粳东入吴。
腰间兰佩垂左右，船若神仙人不如。
会稽古来好风俗，严助买臣相继驱。
近来太守廷中臣，拔贤好善当朝无。
子今东去怀自许，解榻非君尚谁与。
克日飞声动洛阳，听君如听雷门鼓。

刘侯之弓三百斤，壮气可以摧浮云。
不忍区区事狐兔，自请治郡当胡尘。
天子外家异恩礼，秋庙旧鼎多功勋。
少虽侍中贵省士，匈奴宜避飞将军。
忆昔汝南始相得，十年见君我髪白。
可怜日月如过翼，我诚儒生犹恨惜。
腰间宝刀手中策，驰骛万里须努力。

应怀折腰辱，复作弃官行。
颇似陶彭泽，兼疑尚子平。
兵戈未消散，盗贼苦纵横。
余亦存丘壑，相期作耦耕。

湖海青云器，朝廷白首郎。
蹉跎遇已晚，零落意仍伤。
屡拥行台节，频腰太守章。
东南满遗爱，不独一桐乡。

出塞二千里，荒亭无四邻。
贪乌饥攫肉，狡兔急投人。
短短西隅日，冥冥北路尘。
腰间丈二组，空愧汉廷臣。

不见张公子，春游分寂寥。
独行愁楚泽，何处榜吴桡。
芳树皆宜笑，垂杨总细腰。
一樽成强醉，四望欲魂销。

吾丘不乐直承明，固请分符关外行。
赐册最荣批鳯尾，离群独恨出龙城。
壮谋欲负腰间组，愁思空摇塞外旌。
尘土满衫头半白，一闻班马不胜情。

君向江湖领一麾，亲欢自与宿心期。
腰间紫绶新光彩，都内青钱厚宠私。
厩吏莫催乘传去，诏恩方许戌瓜时。
碧澜堂上青山下，烂醉寻春亦未迟。

王甸雄三辅，侯邦重百城。
公虽纵谈笑，人自服神明。
烹干元和正，陶镕庶物精。
优游破余地，洒落动高情。
讼比甘棠息，居无吠犬惊。
勤追頖宫学，继出汝南评。
风雅移方俗，弦歌溢颂声。
忘年及晚辈，与进绝诸生。
预列登堂拜，陪参别乘行。
襟怀向客尽，风彩照人清。
弧矢亲观德，沧浪并濯缨。
宴余花烂漫，猎罢雪纵横。
末节形骸外，良辰乐赏并。
西曹寛吏谪，东阁借宾荣。
密席眀金炬，佳人出玉笙。
听歌浓黛敛，看舞小腰轻。
敢谓招携讯，由来许与诚。
会知私坎井，未可屈长鲸。
凤尾腾中诏，麟符寄别京。
去思邈已远，陈迹浩难平。
叩叩烦书礼，悠悠想旆旌。
何时命霖雨，举世望阿衡。
逸唱回春藻，深衷释吝萌。
自然心醉久，那在酒如饧。

兔自明月窟中出，鹤从群玉峰头下。
人间俗眼未尝窥，已为两家藏以诧。
玉堂词人本仙材，光芒偶落银河罅。
谪向埃尘五十春，所趣无一不潇洒。
为爱霜蹄特皎洁，贮以雕笼绿棂亚。
有时惊踯歘若犇，丹眸眩转双珠射。
灵昌太守新归来，惜将清唳寄京舍。
玉绳低阙春露寒，常恐阴林恶声吓。
传宣忽出右银台，诏急许驰天厩马。
却辞丹陛锁南宫，兔鹤欲携俱不暇。
是时雪后帘幕明，灯火冷落入清夜。
两翁相顾悦有思，便索粉笺挥笔写。
有客月底吟影动，猝继新章亦奇雅。
大都吟苦不无牵，遂约东家看娅姹。
醉翁良愤诋高怀，却挥醉墨几欲骂。
我闻此语初未平，随手欲和思殊寡。
玉山沧海莫放翻然归，纤腰绿鬓何妨为君倒金斝。

莫登楼，楼外华灯人竞游。
翠枝威威六素虬，鸣梢一声从天头。
金炉烟开雉尾收，正见月射双琼钩。
半峰飞泉落惊沤，嘘呵紫雾鱼龙浮。
弦清管高脆欲流，霜寒雏凤丹山愁。
台上美人春风柔，舞腰回急宝钗投。
禁街特𠡠香车留，帘疏的皪排星眸。
画省宵闲空翠帱，束如穷兔离新罘。
况惊白髪心悠悠，安复繁华事轻裘。
寄言侠少谁为俦，烂醉玉楼歌始休。

忆昨怀君诏，章台听暮钟。
人从太微下，书自道山共。
彩鳯看飞笔，长虹见吐胸。
冤家成行对，侧理入腰封。
海阔珠难采，山辉玉易攻。
别吟平乐赋，高第唱西廱。

念昔都门手一携，春禽争向苎萝啼。
梦回金殿风光别，吟到银河月影低。
舞急锦腰迎十八，酒酣玉盏照东西。
何时得遂扁舟去，雪棹同君访剡溪。

金缕新幡翠凤翘，侧商催酒转宫腰。
玉栏风急花零乱，始觉春寒第一朝。

太尉洮岷破敌回，腰垂金带入关来。
殿前献寿天颜喜，花覆千官拱御杯。

银盆着水洒球场，马嚼衘声立两行。
齐上玉鞍随仗列，粟金腰带小牌方。

赤光满面唇激朱，虬须虎颡三十余。
腰垂金印结紫绶，诸将不敢过庭除。
羽林精卒二十万，注听钲鼓观麾旟。
肥牛百头酒万石，烂漫一日供欢娱。
自言不喜读兵法，智略何必求孙吴。
贺兰山前烽火满，谁令小虏骄慢延须臾。

双双春燕飏云霄，楚国宫深乐事饶。
会待急管繁弦际，试取纤条并舞腰。

舞腰缤纷长乐东，柳间怅饮送春风。
请君试望邯郸道，青门袅袅彻新丰。

鸡帻奇峰云外横，青壁千寻不可上。
却羡樵儿轻险峡，腰绳操斧常来往。

佳丽三吴国，湖光荡日华。
鱼惊动蘋叶，燕喜掠杨花。
云过山腰黑，风驱雨脚斜。
烟波遥尽处，仿佛见渔家。

延陵腰利剑，上国使初通。
待我周游遍，逢君遣奠终。
晶荧系高树，萧瑟动寒风。
谁敢欺生死，苍苍照尔衷。

徒劳已足倦，漂泊益栖遑。
短剑无三尺，征衣共一囊。
折腰从事马，赞谒使君堂。
并日屡承檄，无时不裹粮。
官曹大児戏，弓槊小军行。
破柱翻偷窟，倾林索盗囊。
村墟旅颜黑，风日故衫黄。
暝宿投烟舍，朝餐荫道桑。
唯忧课书殿，岂慕荐飞章。
志气空磅礴，才华浪激昂。
镌镵圭始莹，磨拂鉴尤光。
衣褐仍纒袴，无羞俗吏装。

元宰司宫钥，旌旄压大河。
敢言趋府倦，私叹折腰多。
机发何妨避，光尘未免和。
艰难方远到，庆阀肯蹉跎。

直舍逍遥度清夜，暂投逢掖解儒冠。
高楼影背星河转，疏竹气兼风露寒。
篱下黄花新蘂乱，门边碧柳旧株残。
折腰把板今无有，勿似陶潜遂弃官。

汉家英俊士，衮衮出金阊。
久袭通侯籍，新腰太守章。
畛封连故赵，庐井带清漳。
春色迎铙吹，应忘道路长。

蜀江新锦濯朝阳，楚国纤腰傅薄妆。
何事白花零落早，同时不改鬭芬芳。

厌苦折腰久，飘然黄鹄飞。
田园未芜没，邻曲有光辉。
昔奋儒衣去，今纡朝绂归。
人生贵知足，得此已为稀。

四望逶迤万叠山，微通云栈落尘寰。
谁知吏道自可隐，未必仙家有此闲。
酒熟何人能共醉，诗成无事复相关。
浮生适意即为乐，安用腰金鼎鼐间。

吏隠不求贵，亲老不择禄。
之子有俊才，弱冠中正鹄。
弗坠先人业，何惭有道谷。
一命佐砀山，枳棘聊容足。
再命宰嘉兴，丝桐几易俗。
率身甘菜茹，养母求粱肉。
承颜苟不亏，折腰未为辱。
解印无余赀，舟中只琴筑。
十口寄淮泗，一身来辇毂。
又说东南行，秋风江水渌。
鄱阳古名郡，赤金流山谷。
每岁鼓钱刀，从来设官局。
还得便高堂，无辞縻逸躅。
飏帆江湖思，木脱天地肃。
枫叶紫斓斒，蓼花红{罒/录}{罒/欶}。
津吏晓来迎，溪僧夜留宿。
至止事方简，优游从所欲。
江城丰稻粱，水市多鱼蔌。
三载奉甘饴，百钱饱家族。
自有彩衣华，勿叹蓝袍绿。
行年未三十，气壮颜如玉。
行义日以闻，焉能长碌碌。
终列侍臣班，耀我同年录。
且赋白华诗，唱作离筵曲。

罢直出玉堂，诏授尚书郎。
朝佥假郡印，承乏来永阳。
喜开黄纸书，云替刘职方。
职方老状头，畴昔名擅场。
宦游三十载，寸进鸳鹭行。
未出六品班，须鬓已垂霜。
顾予新进生，遭时恣翱翔。
纶闱与内署，掌诰侍玉皇。
夜召赴浴殿，春游醉柏梁。
晚出银台门，朝服含天香。
为儒能到此，自道摩穹苍。
今年四十二，典郡清淮旁。
卧锦郎位正，腰金服色光。
见君深自愧，抚己庸何伤。
古人重交代，子孙不相忘。
西掖替左司，刘白形诗章。
况我忝翰林，而君列文昌。
待将官与氏，山寺题修篁。
共保不朽名，他年比甘棠。
升沉何足道，聚散安有常。
且当唱此诗，为君送离觞。

杨君江左士，文律何飘飘。
人言未冠时，作赋凌洞箫。
甲科中南国，通籍趋东朝。
𫐘轲位不进，陶潜还折腰。
宰邑向蜀道，{艹/佳}蒲忽兴妖。
官小力不支，奔窜避枪刀。
朝廷责守土，黜入县佐僚。
昨朝写孤愤，遗我有客谣。
伊予亦左迁，讽之心无憀。
人生一世间，否泰安可逃。
姑问道何如，未必论卑高。
自古富贵者，撩乱如藜蒿。
德业苟无取，未死名已消。
岂期颜子渊，不朽在一瓢。
推此任穷达，其乐方陶陶。
达则为鹍鹏，穷则为鹪鹩。
垂天与巢林，识分皆逍遥。

闲思蓬岛会群仙，二百同年最少年。
利市襕衫抛白纻，风流名纸写红笺。
歌楼夜宴停银烛，柳巷春泥污锦鞯。
今日折腰尘土里，共君追想好凄然。

移任长洲县，辞亲泪满衣。
折腰虽未免，搔首欲何归。
晓白霜华重，晴红栗叶飞。
江头鸥鸟在，应怪不忘机。

记言彩笔罢摛华，郡阁高闲似道家。
琴院坐听江寺磬，郡楼吟见海山霞。
春园遗母亲烧笋，夜榻留僧自煮茶。
应笑陶潜未归去，折腰奔走在泥沙。

南面修文德，东吴纳土疆。
苍生思抚育，丹诏择循良。
乌府官新转，龙头桂旧香。
渡江骢马瘦，垂地绣衣长。
纶阁材知屈，苏台俗必康。
恩流一车雨，威凛柏台霜。
休假寻山寺，行春泊野塘。
白公是前政，鲁望有维桑。
求瘼心虽切，颐神道岂妨。
煎茶虎丘井，捣药木兰堂。
笋蕨供家馔，园林著道装。
击筇教鹤舞，收橘待僧尝。
迎使朝衣稳，娱宾绮席张。
犬声销巷陌，鶑舌动笙簧。
冷句题秋叶，孤琴贮夜囊。
歌楼寒月白，饮舫晚波凉。
官业除苛法，家风袭雅章。
豸冠危肃物，象简醉横床。
熊轼淹宁久，鳌头誉转芳。
南园休命侣，北阙即征黄。
清贵容谁见，遭逢合自强。
字人叨属邑，畏德每循墙。
名品知悬隔，孤危俟荐扬。
折腰休太息，青眼异寻常。
岱岳容拳石，沧溟纳滥觞。
扶摇如借便，羽翼必高翔。
从事员多阙，徒劳迹可伤。
金台虽载筑，珠履未成行。
始隗前言在，依刘后进光。
免教青史上，徒美一燕王。

前年春榜亚龙头，词赋曾推第一流。
上直未归红药院，供吟先得白蘋洲。
酒醒野寺烹山蕨，公退溪亭狎海鸥。
自是吴门折腰吏，满衣尘土为君羞。

县连秦汉旧离宫，分付诗人胜武功。
带职远辞书殿去，携家深入画图中。
庭莎晓润终南雨，槛竹寒摇渭水风。
百里封疆三馆客，折腰休叹似陶公。

再入承明旧直庐，腰间仍得佩金鱼。
重批汉武求贤诏，曾上东方自荐书。
红药篇章应感动，紫泥封检未生疏。
樊川杜曲休劳梦，日日延英侍玉除。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

文章曾受帝褒称，幕次孤吟冷似冰。
借马趁朝长后到，问人求米尽难凭。
僮教罢药朝无酒，儿废看书夜绝灯。
除却金章在腰下，其余滋味一如僧。

岭南为郡带名曹，万里江山兴咏饶。
皇宋声诗归雅正，有唐门地本逍遥。
雪霜思苦虽侵鬓，金紫恩深已佩腰。
旧草满囊胜薏苡，几联乘醉写芭蕉。
进来圣主回天眷，抄逐蛮僧过海潮。
何事曹南得披览，韶程风什似闻韶。

红旆飘飘夺晓霞，御筵相送出京华。
仲尼俎豆真儒者，郤縠诗书属将家。
腰下已悬如斗印，门前看见筑堤沙。
先朝学士期牵复，待草南阳入相麻。

臣闻伏羲画卦朴且淳，苍颉造字初有文。
大篆小篆八分体，楷隶章草何纷纭。
因兹八法各有要，遂使六艺区以分。
其中最难惟草圣，玄妙功夫自天性。
又闻关雎本王化，四始洋洋风化下。
比兴赋颂六义分，乃有变风兼变雅。
仲尼删后屈平作，郢客李陵鬭名价。
古来诗道难得人，其唱弥高和弥寡。
如今草圣与雅言，尽在吾皇万机暇。
元年十月近乾明，崇文院静寒霜晴。
直庐日午雠书罢，闲曳朱衣遶砌行。
中使传宣来上界，忙把鱼须下阶拜。
宝函钿轴光陆离，御札文书御制诗。
折腰搢笏拭双目，汗流魄骇聊一窥。
急就章，何纵横，蓝田种玉苗初成。
雪花洒破烟岚壁，黑云漏出天汉星。
乍似鲛人泣下珠无数，错落晶荧满盘贮。
又似大鲸吞尽沧海波，查牙露出珊瑚树。
朱邸集，何清奇，仙风撼动琼林枝。
汉皇休道白云句，穆满虚吟黄竹诗。
乍似三春直上伯阳台，熙熙物华当眼开。
又似十洲夜伴王母宴，鸾歌凤吟次第来。
小臣再拜受一轴，𢭏纸抄诗抄未足。
焚香朝向天日看，执简夜对星辰读。
臣见高宗飞帛亦有名，笔迹往往颁公卿。
所得不过三五字，当时臣子犹为荣。
又见玄宗诗什颇留意，吟咏时时成御制。
属和止于一两篇，至今史册犹为贵。
若征往事比明时，万分之一徒尔为。
未如我四十三纸圣人作，一百二章天子诗。
永为家宝藏书箧，岂让西方贝多叶。
且教世世传子孙，长与皇家作臣妾。

君不见天上星辰拱环极，忽然陨地变成石。
又不见云中鹰隼横高秋，有时拓翼化作鸠。
人生进退甚类此，左迁右转谁自由。
忆昔逢君在邹鲁，翰林丈人东道主。
一言得意便定交，数日论文暗相许。
迩来倏忽十余年，共上赤霄连步武。
禁中更直承明庐，深喜蒹葭依玉树。
两制惟君最清慎，笔力辞锋有余刃。
方期夜直金銮坡，谁知共理淮阳郡。
官衔新换版曹郎，腰佩初悬列侯印。
西垣三字班列闲，南面百城资望峻。
且应尽意颁诏条，岂复回头顾文阵。
下车果有讴谣生，卖刀买犊民归耕。
黄发老农鼓腹唱，雪花双鹿挟辀行。
棠阴露浓滴朱绂，麦秋风冷吹红旌。
行春多暇吟情发，闲作长歌寄同列。
歌中首写明君语，指点神仙为旧侣。
严徐虽合在蓬瀛，邵杜已闻为父母。
重来便恐调金铉，无复区区掌文翰。
直如经岁未征黄，道在何劳重嗟叹。
入则步苍苔，咏红药，了事舍人孙处约。
出则张皂盖，拥朱轮，贤明太守召信臣。
请君屈指数交友，似此宦名能几人。
逢时谁不欲行道，遇主我亦思庇民。
功名富贵皆待命，出处语默聊卫身。
一车甘雨方建隼，万国淳风莫泣麟。
他时宣室召贾谊，贤人事业当并伸。
檐间忍见乌兔走，鉴里星星将白首。
休耽铃合家藏书，且酌郡斋官给酒。
婴儿稚女满眼前，莫负时光笑开口。

四冢累累岂是仙，避秦安汉道空全。
紫芝探处应辛苦，何似腰金食万钱。

七十浮生已半生，徒劳何日见功名。
折腰米贱堪羞死，负郭田荒好力耕。
庭鹤惯侵孤坐影，邻鸡应信夜吟声。
年来更待贤良诏，咫尺松江未濯缨。

香絮乱飘梁苑雪，细条轻袅楚宫腰。

徐孺亭边水石连，高名频见野僧传。
箧中书满思安世，楼上诗成忆仲宣。
已说烂柯忘意远，定知焦尾用心专。
寒溪乘兴云迎棹，秋夜娱宾月照筵。
曲槛静宜开木笔，短墙幽称聚苔钱。
廷评官小无余俸，致仕身闲得尽眠。
梅少也须饶越岳，竹多宁肯让湘川。
樽前白玉杯常在，腰底黄金带未悬。
清露暖空滋菊圃，紫云垂荫养芝田。
仍闻旌表门闾后，朝士褒称过百篇。

溪边有村落，未始识纷华。
去县只数里，居民逾百家。
山腰荒径转，谷口翠微遮。
老木纷无际，重峦浩莫涯。
力穷才到顶，势尽复成洼。
不定云烟色，难名药草芽。
泥钧罗比屋，涧石载连车。
宛有淳风在，谁云太古遐。
梁随木性曲，檐逐地形斜。
榛路牛呼犊，丛祠雀噪蛇。
倚崖松偃盖，落石浪翻花。
安用游青峤，何须蹑紫霞。
好将诗笔写，还入帝城夸。
已买渔樵舍，毋令后约差。

君怀澹无营，潇潇渊明伍。
筑台面乔岳，种竹环幽户。
糠秕身后名，徽纆腰间组。
高风激奔竞，救时非小补。

林腰似泻瑰，水面如融汞。

欲下金阶翦牡丹，夜来风雨怯轻寒。
腰如束素天然细，不为伤春带自宽。

春风到宛陵，太守遇康乐。
隐几坐高斋，清风媚林壑。
语我诸峰峦，道人古栖托。
幽潜远江汉，秀耸类衡霍。
一日赆我游，大府辍高幕。
命车载酒醪，行人饬巾櫜。
蓝舆渡前溪，野饭即高阁。
笑着乌纱巾，行背青山郭。
嵇吕重契旧，皮陆索酬酢。
幽花弄紫翠，鸣琴唱宫角。
灵气浮融融，蒸风纷漠漠。
晚宿黄渡馆，泉声自伊洛。
溪童学流觞，盘花递清酌。
归火破昏街，拥衾闻夜柝。
诘朝振衣坐，缫车厌啼{鸟矍}。
东壁有旧诗，三贤据安作。
笔迹既讹谬，尘版复皴皵。
伊人已黄泉，来者谁丹雘。
徐徐到山门，青苍洗昏膜。
两山擘大道，造化自櫜籥。
绿蒂凌空飞，江云半天落。
二岩与四洞，灵仙旧淹泊。
丹安今不归，双门失扃钥。
云髓凝为乳，石柱垂如铎。
峭壁断行路，薜萝阴附着。
秉烛寻龙潭，昏冥认头角。
欲窥心已惊，暂进足还却。
不探骊珠渊，安得长生药。
又上齐云亭，诸山露崖崿。
或涌如波涛，或沸如鼎镬。
幡幢或飞动，塔庙或缨络。
盛如明堂朝，衣冠势纷错。
尊者不避卑，强者不凌凌弱。
严如武库兵，雪霜饰锋锷。
柔顺就赦宥，刚顽即侵掠。
或齐如季孟，或比如媒妁。
连如鱼缀钩，猛如兽相搏。
横如斗东西，勇如龙潜跃。
欲尽听眺心，疲羸厌芒𪨗。
野僧又语我，文脊倚寥廓。
我思鹿裘人，不惮路硗确。
左瞻右已迷，前登后皆邈。
攀高猿臂引，入险腰{纟豆}缚。
辛勤到深幽，祠宫冷萧索。
金丹已无传，石室俨如昨。
咨嗟两台高，日月互盘礴。
石豹鸣阴崖，鹰龟露金壳。
天河泻云潭，千丈不见浊。
众指佛子堂，神灵重然诺。
我坐谢公亭，归舟阻溪涸。
𦶟萧阴祷祈，暮雨过山脚。
善济虽未通，神变已可愕。
蠢蠢尘中人，回首重惭怍。
屈曲归杜迁，复结三天约。
傍楫清溪行，万象皆洗濯。
石苔散青丝，玉笋解新箨。
路回滩流淙，洒面散雨雹。
鱼禽遂天性，浮沉随饮啄。
行行明镜中，两岸翠如幄。
停桡到妙显，洞府谁开拓。
我知巨灵斧，神妙止削。
狻猊俨守卫，琼瑶出追琢。
幽兰香自知，褊茗甘可嚼。
老木卧深坞，不肯就工度。
苍石通元精，温润抱天璞。
古有智琰师，逍遥寄冥寞。
四兽虽吾降，一性奚所恶。
天子赐诏勤，香象与醍酪。
徘徊想遗风，愚迷仰真觉。
又疑无为人，其来非力学。
洞门有磨崖，唐贤盛镌凿。
姓名今尚存，苔藓已斑驳。
游者来无穷，居者日益数。
人事竟糠秕，尘缘易糟粕。
唯有稽亭峰，巍峨不销铄。
仁智乐山水，小大等拳勺。
养心即自然，玩物乃浮薄。
我今还海涯，身不挂缯缴。
世无丹青人，为我一图貌。
试作山中吟，高情寄鸾鹤。

负郭吾庐二顷田，面山临水跨通川。
苏秦妾妇无高识，盛诧腰间六印悬。

持节出西闉，腰章入旧秦。
家传虎韬术，朝有象贤人。
合闭关山月，帷褰渭水春。
虏尘今向息，正是雅歌辰。

楼台高下满仙风，疑是蓬莱象帝宫。
湖面涵虚云漾漾，山腰藏景石珑珑。
松筠影出红尘外，锺梵声来碧落中。
薄暮将归起余思，落霞飞鹜正横空。

早年相值浙江边，多见新诗到处传。
楼上金蛇惊妙句，卷中腰鼓伏长篇。
仳离岁月流如水，抑郁情怀积似烟。
今日柏台相望处，隔垣音响莫由宣。

内使名卿话昔游，高谈术略气横秋。
边亭一别嗟淹久，故眼相看重唱酬。
旧德朝端方见用，清才关外苦难留。
腰间鞶绶频加宠，几见新头代故头。

画船插帜摇秋光，鸣铙传鼓水洋洋。
豫章太守吴郡郎，行指斗牛先过乡。
乡人出郭航酒浆，炰鳖鲙鱼炊稻粱。
芡头肥大菱腰长，釂酬喧呼坐满床。
怪君三年寓瞿塘，又驱传马登太行。
缨旄脱尽归大梁，翻然出走天南疆。
九江左投贡与章，扬澜吹漂浩无旁。
老蛟戏水风助狂，盘涡忽坼千丈强。
君闻此语悲慨慷，迎吏乃前持一觞。
鄙州历选多俊良，镇抚时有诸侯王。
拂天高阁朱鸟翔，西山蟠绕鳞鬣苍。
下视城堑真金汤，雄楼杰屋郁相望。
中户尚有千金藏，漂田种秔出穰穰。
沉檀珠犀杂万商，大舟如山起牙樯。
输泻交广流荆扬，轻裾利屣列名倡。
春风蹋谣能断肠，平湖湾坞烟渺茫。
树石珍怪花草香，幽处往往闻笙簧。
地灵人秀古所臧，胜兵可使酒可尝。
十州将吏随低昂，谈笑指麾回雨旸。
非君才高力方刚，岂得跨有此一方。
无为听客欲霑裳，使君谢吏趣治装。
我行乐矣未渠央。

巫山高，十二峰。
上有往来飘忽之猿猱，下有出没瀺灂之蛟龙，中有倚薄缥缈之神宫。
神人处子冰雪容，吸风饮露虚无中。
千岁寂寞无人逢，邂逅乃与襄王通。
丹崖碧嶂深重重，白月如日明房栊。
象床玉几来自从，锦屏翠幔金芙蓉。
阳台美人多楚语，只有纤腰能楚舞，争吹凤管鸣鼍鼓。
那知襄王梦时事，但见朝朝暮暮长云雨。

百金聚一冶，所赋以所遭。
此岂异莫耶，奈何独当樵。
朝出在人手，暮归在人腰。
用舍各有时，此日两无邀。

虎士开阊阖，鸡人唱九霄。
云移银阙角，日转玉廊腰。
帚动川收潦，靴鸣海上潮。
舞袍沾宿润，拜笏拥残飘。
赐饮人何乐，归嘶马亦骄。
低徊但忘食，吟咏得逍遥。

神女青腰宝髻鸦，独藏云气委飞车。
夜光往往多联璧，白小纷纷每散花。
珠网𫄥连拘翼座，瑶池淼漫阿环家。
银为宫阙寻常见，岂即诸天守夜叉。

惠施文字黑如鸦，于此机缄漫五车。
皭若易缁终不染，纷然能幻本无花。
观空白足宁知处，疑有青腰岂作家。
慧可忍寒真觉晚，为谁将手少林叉。

寄声三足阿环鸦，问讯青腰小驻车。
一一照肌宁有种，纷纷迷眼为谁花。
争妍恐落江妃手，耐冷疑连月姊家。
长恨玉颜春不久，画图时展为君叉。

戏摇微缟女鬟鸦，试咀流酥已颊车。
历乱稍埋冰揉粟，消沉时点水圆花。
岂能舴艋真寻我，且与蜗牛独卧家。
欲挑青腰还不敢，直须诗胆付刘叉。

初驾王门学者师，晚漂湖海众人悲。
吹毛未识腰间剑，刺股犹藏袖里锥。
卫霍功名还有命，苏张才气久非时。
江尤亦见应须饮，莫放穷愁入两眉。

南北蹉跎成两翁，悲欢邂逅笑言同。
全家欲出岭云外，匹马肯寻山雨中。
趋府折腰嗟踽踽，听泉分手惜匆匆。
寄声但有加餐饭，才业如君岂久穷。

城上啼乌破寂寥，思君何处坐岧峣。
应须绿酒酬黄菊，何必红裙弄紫箫。
落木云连秋水渡，乱山烟入夕阳桥。
渊明久负东篱醉，犹分低心事折腰。

一身兼抱百忧虞，忽忽如狂久废书。
畴昔心期俱丧勇，此来腰疾更乘虚。
久闻阳羡安家好，自度渊明与世疏。
亦有未归沟壑日，会应相近置田庐。

东陂风雨卧黄云，塍水翻沟隔垅分。
舂玉取新知不晚，腰镰今日已纷纷。

野水荒山寂寞滨，芳条弄色最关春。
故将明艳凌霜雪，未怕青腰玉女嗔。

沙砾藏春未放来，荒庭终日守陈荄。
遥怜草色裙腰绿，湖寺西南一径开。

山腰石有千年润，海眼泉无一日干。
天下苍生待霖雨，不知龙向此中蟠。

天不仁兮降乱离，嗟余去此其从谁。
自胡之反持干戈，翠蕤云旓相荡摩。
流星白羽腰间插，叠鼓遥翻瀚海波。
一门骨肉散百草，安得无泪如黄河。

忆昔都门手一携，春禽初向苎萝啼。
梦回金殿风光别，吟到银河月影低。
舞急锦腰迎十八，酒酣金盏照东西。
何时得遂扁舟去，邂逅从君访剡溪。

平生不省问田园，白首忘怀道更尊。
已上印书通北阙，稍留冠盖饯东门。
冯唐老有为郎恋，疏广终无任子恩。
今日荣归人所羡，两儿腰绶拥高轩。

持归霄汉青绫被，去看吴都白马潮。
叠鼓渡江寒浪伏，鸣铙入境野云飘。
鱼穿杨柳夸鲸脍，人采芙蓉学细腰。
家有三槐为太守，弟兄谁似李文饶。

山腰石有千年古，海眼泉无一日干。
天下苍生望霖雨，不知龙在此中蟠。

精金埋深山，凿土不难得。
大贝贮沧海，破浪亦能识。
山趋猛虎穴，海入长蛟室。
必意往取之，投躯不少惜。
仁义藏遗书，尧孔圣人迹。
不观不知道，触涂暗于漆。
上无猛虎畏，下无长蛟逼。
污辱不及身，灿灿嵬山璧。
金贝岂饱腹，盗窥恐易失。
累累畜满家，仅能一身佚。
孰谓遗书贫，猗顿莫能易。
其源固不赀，可为天下泽。
二子齿甚少，蚤莫宜加力。
剖剥见光铓，拄天一千尺。
勿逐篱下雏，自跨凤凰翼。
雄声落众耳，白日飞霹雳。
偏亲况在堂，雪缕初垂白。
泪眼望荣归，一书千万亿。
夜灯绽寒衣，秋风吹素壁。
胡为不奋飞，跳跃在泥碛。
北阙挂贤科，将相尝曾历。
五犗垂巨钩，往往长鲸食。
学饱遂骞翔，青云无物隔。
右顾玉堂人，左揖金鼎客。
广庭罗鼓钟，朱门画幡戟。
岁时献亲寿，腰金光照席。
慈颜春云披，此乐直无敌。
是为烈丈夫，后世称盛德。
荣辱固在人，孰云非我职。

留着云扉尽晚关，穿林踏破紫苔斑。
虹蜺渴雨欲下涧，魍魉避人还入山。
石觜露烟孤历刺，溪腰缠草绿湾环。
野僧有意待明月，独倚一筇松竹间。

三百栏干锁画桥，行人波上踏灵鳌。
插天䗖蝀玉腰阔，跨海鲸鲵金背高。
路险截开元气白，影寒压破大江豪。
此中自与银河接，不必仙槎八月涛。

堂上芙蓉花最饶，开时不见玉栏桥。
来从洛浦见罗袜，生在楚宫俱细腰。
何处仙人来跨凤，夜深明月好吹箫。
剩收秋蕊为佳酿，醉入飞云解画桡。

黄金斗印未垂腰，绕舍湖山弄翠涛。
饥凤羽毛寒不铩，卧龙头角老方高。
樽前襟抱生平尽，醉里文章气格豪。
休论升沉向衰俗，功名到底属吾曹。

胶西童子近之官，坐按春秋讨隠桓。
休叹折腰向彭泽，犹胜索米困长安。
来篇喜见万金字，厚报恨无双玉盘。
莫就白云买烟艇，磻溪久已弃鱼竿。

念昔都门手一携，春禽几向苎萝啼。
梦回金殿风光别，吟到银河月影低。
舞急锦腰迎十八，酒酣金盏照东西。
何时得遂扁舟去，雪棹同君泛剡溪。

柳条穿颊一双鲤，鳞插金钱腰尾长。
何日酒泉飞白浪，湖边先问把罾郎。

携符拜州守，半舍度微径。
有僧谒道傍，云我迓邑令。
因徐指丛林，佛宇颇严浄。
愿驱大夫马，一宿憩征镫。
我生嗜烟萝，闻此惬幽兴。
乃留验僧言，金碧果晖映。
舍策游上方，尘襟觉疏莹。
山气乱朝暮，谷响答钟磬。
清风中宵来，云敛月垂镜。
微吟不知旦，坐席若初定。
遂行登修涂，回首谢岩磴。
咨予秉微尚，碌碌奚足竞。
一月两移府，未暇救民病。
徒为章服裹，折腰损真性。

释子群群蹈一辙，类能恐诱鼓师说。
彼上人者剑外来，独许清吟调风月。
就我乞诗归甬东，三叩宾阶通刺谒。
何时腰下解瓶盂，岩窦应逢先腊雪。

我向荣涂倒足行，折腰尚可代深耕。
嗟君二纪差高第，犹尔三冬伴后生。
壮志几多成坠鹄，明年四十趁啼鶑。
金章衮衮从韦布，穷达何时不递更。

故国英雄已寂寥，飞楼气象自飘飖。
天边鸟翼愁檐额，雨后虹光转槛腰。
直恐笑歌惊白日，却怜身世近青霄。
云梯纵险容人上，始信明河亦有桥。

廊腰偃月势环遭，秋宇澄明照一毫。
楼槛转身侵白日，海山随眼没惊涛。
泉枯碧甃鳗形遁，屋跨苍崖鸟翼劳。
屈指旧游今二纪，新愁烂熳入风骚。

腊去垂垂冻欲消，春光未动思先饶。
最宜才客临歌席，更看佳人转舞腰。
一笑劳生应有定，三冬薄宦独无聊。
兰台侍从风流裔，合为行云赋此朝。

郡县齐瞻使者麾，马蹄行处是霜威。
前驱宁免为负弩，高谢未能图拂衣。
顾己自知吾道在，折腰甘被俗人讥。
古来策足皆贫贱，伊起耕夫吕钓矶。

嫩柳浓花围旧圃，朱甍碧瓦照春池。
黄金腰下还乡印，翠琰胸中报国诗。
乘驷长卿羞志浅，怀章公子恨名迟。
知公触事须尊主，揭榜新堂是训辞。

青云意绪渐悠然，白昼昏昏懒欲眠。
诗搅肺肠来暇日，病驱腰脚入衰年。
春来把酒犹能强，老去逢花祇漫怜。
童稚情亲今好在，远烦问信到秦川。

当年秘宝已无形，独有层峰似旧青。
不许俗人留辙迹，却应神物护岩扃。
山腰猿啸孤烟暝，洞口龙归暴雨腥。
今日一来探绝赏，始知全胜考图经。

山腰碧瓦郁参差，势压开元观阁基。
野气欲来云拂地，天光不动水平池。
飞檐鸟道愁相逼，故国人烟入俯窥。
便拟幽寻随杖屦，清秋幕府事文移。

宰衡倚赖更三圣，神器传归定两朝。
几御铜符双在手，尊荣金印六垂腰。
流民相率归仁政，疲俗新蒙罢横徭。
寿考转随阴德远，开仓累万活黎苗。

平明无数六花飘，气象崔嵬变一朝。
落势孤城围不尽，寒威穷巷著偏饶。
临衣未拂还成舞，近烛才看早觉消。
散称少陵吟白发，更逢太白跨鲸腰。

天子首除全蜀尹，近班亲问治才长。
辅臣皆曰明公可，出守当令远俗康。
拥节两川曾不扰，剖符千里定为良。
图书溢目延丹禁，印绶垂腰制一方。
紫诰忽来双雨露，锦城重去五星霜。
望尘骑走儿童竹，夹道壶倾父老浆。
坐啸楼台万山碧，行春车马百花香。
西南每往临藩屏，前后多归入庙堂。
那比小侯论岁月，即陪元宰燮阴阳。
无劳青史夸京兆，今代成都有赵张。

为吏淮壖岁欻周，不如当日傲公侯。
君今亦欲折腰去，遇好云山且胜游。

尧风远以深，千载殊未央。
寥寥蟋蟀诗，在晋谓之唐。
今君试宰邑，正复汾一方。
民社非不荣，腰有铜墨章。
安得六七十，而非诸侯邦。
翳翳桑麻区，鸡犬音相望。
因俗固易治，学古子所长。
勿嗤俭以勤，葛屦从履霜。
期年会有成，坐见鸣凤翔。
吾知尹翁归，治迹由平阳。
远道怅分手，游子怀故乡。
离群以索居，愧惭参与商。

本为东方生，避世不避喧。
仍慕管夷吾，畏事复畏言。
外物不可期，高风难重论。
我辞金马门，君来西掖垣。
淮濒一相见，握手双泪痕。
矜我鬓雪多，岁月何崩奔。
默然念既往，所遇皆笼樊。
恨不值羽人，拂衣入桃源。
腰间银青绶，车上朱两轓。
专城自不恶，相思徒种萱。

因言浙江潮，忆上吴山尖。
八月天地空，千里澄圆蟾。
海水为群飞，迅雷发幽潜。
壮士怀惴栗，怯夫窃窥瞻。
春风潮水平，青玉开镜奁。
轻舟载花女，翠发腰纤纤。
胜事冠东南，君行独能兼。
吾以狂自名，将老无所嫌。
会当从君游，不计岁月淹。
鲙鱼必令鲜，酿酒勿使甜。

立冬杀气凝，清霜会晨朝。
涤涤原野空，烈烈荆棘烧。
鹰饥肯为用，马寒意逾骄。
旌旗带林莽，笳吹含风飙。
突围狡兽怒，得隽壮士嚣。
老狐屈变诈，文雉输英翘。
讨伐顺天时，未许穷奸妖。
翩翩马上儿，弓箭各在腰。
意矜百战雄，巧斗更相招。
控弦落明月，飞镝来九霄。
虽虐终无伤，为乐固已饶。
晚临清汝滨，寒水如落潮。
挥壶酌美酒，醉归遗皂貂。

顾侯磊落人，称是腰腹伟。
不甘封侯相，蔡父夸小史。
功名保唾掌，怀宝岂能已。
鞅掌人所难，见之心独喜。
邺中贵史公，秦谚推樗里。
一蒉障九州，亦自其名美。
金城上方略，万里可寸纸。
顶踵禹墨间，挂冠复遗履。
苏公相知心，乃在汤汤水。
抑扬磕然笑，吾心嘲里耳。

衰老不择交，倾怀未尝悔。
非吾相知心，亦有中获罪。
谁能若楸柏，雪霜不变改。
自念孤剑心，炯然镇长在。
识君始恨晚，及此将十载。
相与忘形骸，依然见乐恺。
翔凤刷羽仪，天真辉文彩。
清泉濬长源，滥觞已自倍。
乘间辄相过，慰我胸傀礧。
使我意轩昂，脱我中心痗。
今君官南州，扬帆尽淮海。
腰绶盘青緺，儿衣间缯彩。
兰羞当及时，倚门方有待。
一值归飞鸿，寄声尚无怠。

幼学慕高远，读书不求解。
志为逍遥游，耻以声名卖。
宁从子桑简，不愿伯夷隘。
未常忧瓠落，岂复顾机械。
遁时良无闷，涉俗适得怪。
但使心休休，那论行夬夬。
世涂剧坎阱，人理甚蜂虿。
低颜费将迎，非意成睚眦。
铁冠喜弹画，法吏乐罥絓。
洗濯出瘢痍，丹青恣描画。
抗言畏不伤，奉职谓匪懈。
指擿本无瑕，销铄缘鼓𫖔。
群嬉更啸呼，斗巧逾狡狯。
抵巇加捷翻，取必期称快。
上恩初优假，一眚犹纵解。
虽蒙三面宽，未免六翮铩。
全生愧液𣗊，有道羡喑瞆。
失马未必悲，堕甑何足喟。
后皇物群生，大块为之噫。
在盈或时亏，有支那可坏。
行苇无践履，甘棠勿翦拜。
犹将采葑菲，讵有弃菅蒯。
宁当置韶濩，始欲荐任韎。
厌饫椒与兰，玩惜饐而餲。
宿名守枯槁，知命遗芥蒂。
猖狂蹈大方，屈服嗌若喝。
腰舟虽云慎，吹虀亦已惫。
既往诚无追，有来当自戒。
萧萧鬓毛改，杳杳岁月迈。
愚谋向千失，晚悟犹一洒。
龟手世絣絖，支离保针茝。
鬻渡学操舟，闭肆从问卦。
念皆贤者为，亟闻古人话。
有田倚江湖，往岁成亩浍。
还归岂无图，绪业颇未败。
采菰仍得鱼，种榆因及薤。
小屋蔽蓬茅，大囷输精稗。
逢迎具壶浆，称贷偿私债。
暑从泉流濯，寒有檐日晒。
何苦事明经，区区矜地芥。

侧江小屋香酒醅，出林缭径藂花栽。
溪风暂过响修竹，岭雪未尽兼寒梅。
往游武昌值佳境，白云漫漫萦崔嵬。
孙家旧事颇可见，樊山杳霭临钓台。
赤壁楼船不余烬，属车豹尾空尘埃。
埋名腐骨彼谁子，正见邱墟黄土堆。
三分割据亦徒话，今人尚为羞瓶罍。
谢公伏令首佳句，游衍相与期江隈。
次山孟宰继有作，漥尊取饮摩苍苔。
两公雄才又超拔，明珠照人眸睑开。
腾龙始知爪牙壮，掣鹰无复毛羽摧。
腰金佩鱼见官秩，不似迁客谈象雷。
朝廷一入不得出，邱壑何事烦公来。
南人歌声易慷慨，公诗感激成叹哀。

荆山连太华，青翠望难分。
岭首明新旭，山腰暝白云。
玉攒光自照，波荡势成文。
应接宁知倦，清辉远送君。

不分春色晚，杨花意气骄。
吹嘘轻一羽，容易点层霄。
细细穿檐隙，姗姗学舞腰。
暂来幽僻地，还复去人遥。

苍山际碧霄，绿树及山腰。
青霭照残日，白云萦丽谯。
偶然成胜赏，长啸隔尘嚣。
少驻飞凫舄，吾无独酌谣。

六十衰迟祇自宽，读书无味细书难。
一麾已愧腰银印，百选何由及治官。
潮过石城如雪白，山从锺岭似虬蟠。
元龙豪气逾坚壮，投舝能同客醉欢。

使君出守腰铜虎，东第归来上濯龙。
四姓礼容均马邓，三刀形胜梦巴賨。
军中乐事随谈笑，徼外威声待指纵。
壮岁勋名当自致，舅家恩泽不成封。

伐树商丘去被围，似于庭桧特勤斯。
禹腰尧颡应遗魄，柏叶松身异曩时。
恭梓二三千学士，爱棠四十六孙枝。
摄衣下马低回久，更就清风一诵诗。

平吴旧族仕中朝，汤乐徐冯已寂寥。
吾子白头趋幕府，同年黄绶亦云霄。
着鞭跨马须争道，奋臂呼卢更叱枭。
颜驷冯唐俱晚遇，不妨青紫老垂腰。

腰虎凭熊近越乡，方城南望色苍苍。
社人随处祠桐柏，传马来时认肃爽。
两国风烟通置吏，百年荆棘劝锄荒。
王成劳徕先蒙赏，史起犹应问浊漳。

南风吹雪暑飞霜，瞬息高车起重装。
胡马迩来充牧苑，汉兵无处不余粮。
部丞亟上司农奏，腰组仍夸太守章。
正赖研桑密心计，晚从王谢识诸郎。

谋拙材疏懒是真，岂堪为吏走风尘。
已知富贵非吾望，欲以诗书老此身。
为问折腰从斗米，何如白眼看时人。
闻君高卧辞冠冕，多幸佯狂亦有邻。

近署铜龙贵，仙山策府遥。
由来称国士，自致必云霄。
太史题凡例，彤庭奉日朝。
除书新翰墨，受赐接晨朝。
池水通翔凤，星垣直建杓。
泛槎轻济海，逸御捷凌飙。
献纳当宸扆，丝纶耸具寮。
直词明黼黻，大册粲琼瑶。
拜舞腰金重，归来厩马调。
泥书开鹄板，法驾从鸡翘。
高兴吟红药，珍辞赋洞箫。
宫花香永昼，禁漏静通宵。
枝鹊声何喜，原鸰意自饶。
寄言江汉客，无事老渔樵。

卧阁偏州独老夫，三年化尽白髭须。
故人始得班荆语，督府相观剖竹符。
旧学翰林君子泽，雄文策府列仙儒。
蛟龙莫作池中物，老骥几为辕下驹。
腰底印章驰传乘，道傍冠盖弃关𦈡。
黄金上冢家相乐，文弩迎官吏疾驱。
甲子可怜同步武，光阴稍觉近桑榆。
挂车正尔思前路，毕娶由来异壮图。
笑谑会须矜此酒，分飞何必待长涂。
侧身东望艰梁甫，犹冀君家有只凫。

看雪望春何处好，城腰山腹暂来登。
人知容足无余愿，便是章华与九层。

病余清骨鬓成霜，惭负腰间郡组长。
等是君恩容卧治，淮西何必减淮阳。

飞卿昔号温锺夔，思道通俛还魁肥。
江淹善啖笔五色，庾信能文腰十围。
只知外貌乏粉泽，谁料满腹填珠玑。
相逢把酒洛阳社，不管淋漓身上衣。

无路可通文脊隈，山腰大辟门崔嵬。
若非天地功破裂，定是鬼神力凿开。
浑浑旁撑苍壁立，空空直贯清风来。
祇应便彻仙源去，愿蹑飞云到玉台。

岩下夕阳烛已然，岩腰斜照光犹射。
暮云残霭不能遮，始信仙居无昼夜。

郡古时和诤讼销，使君乘兴忽相招。
画船载妓游岩寺，红旆摇风过野桥。
就石开樽偎树脚，拨云策杖上山腰。
鸣驺未许归城去，更望寒林隔□遥。

尘埃都门路，羸马复北首。
徘徊孤客心，厌此行役久。
秋云结层阴，风叶下高柳。
解鞍止孤馆，斜雨入户牖。
愁怀写长川，时运付杯酒。
回念宇宙间，无一真我有。
功名圣贤事，世味俗自厚。
行心弗愧天，安俟传不朽。
偶为细故牵，还成浪奔走。
矧庇吾族繁，折腰仰五斗。
营营百年内，此累难遽否。
田庐傥其完，尚可归老丑。
人事固莫定，此志诚不苟。
诵言成短章，聊以告吾友。

崄喦通小径，湍水度危桥。
茶女巾蒙髻，樵人斧插腰。
鸠鸣春昼静，鶑啭晓林娇。
令尹求民瘼，行行听路谣。

雪拥燕南道，酒阑中夜行。
千里不见雠，怒须如立钉。
出门气吹雾，南山鸡未啼。
腰间解下聂政刀，袖中掷去朱亥椎，冷笑邯郸乳口儿。

山寒蛰龙眠忽醒，黄衣九老岩下行。
手持屈曲千岁藤，虑惊世人藏姓名。
山前樵子折腰迎，九老相顾笑不停。
摧天霹雳飞一声，举目惟见烟冥冥。
开山老僧为余说，异事传闻忘岁月。
至今山椒泉满地，赤白绕空中不竭。
好分余泽入千家，免使辛勤夜蹋车。

离别始十日，已若十岁长。
行行见新月，泪下不成行。
念我一身出，万里使临湟。
王命不得辞，上马犹慨慷。
一日不见君，中怀始徊徨。
我行朔方道，风沙杂冰霜。
朱颜最先黧，绿髪次第苍。
腰带减旧围，衣巾散余香。
邮亭苦夜永，灯火寒无光。
独歌使谁和，孤吟讵成章。
辗转不得寐，感极还自伤。
思君知何如，百语不一详。
胡雁方南飞，玉音未可望。
愿君爱玉体，日看庭树芳。
欲知归期蚤，东风弄浮阳。

宋国旌孝子，东门毁以毙。
楚王好细腰，后宫馁而殪。
物情信可怜，徇外易生死。
身存宠可夸，亡矣安所恃。
吾今思彼哉，未足语释利。
扰扰智惊愚，卑卑学阿世。
吹嘘出虹蜺，顿挫入尘滓。
爱憎虽人为，荣辱乃天使。
恩无斯须怀，怨已塞天地。
百年呼吸中，毫髪谁豫己。
适者默然窥，阴阳驱意气。
始终本何有，一息累万世。
由来适人适，宿昔多如此。
喟余聊自欲，安得忘言士。

噫嘻欷奇哉，自开辟以来，不知几千万余年。
至于开元间，忽生李诗仙。
是时五星中，一星不在天。
不知何物为形容，何物为心胸。
何物为五脏，何物为喉咙，开口动舌生云风。
当时大醉骑游龙，开口向天吞玉虹。
玉虹不死蟠胸中，然后吐出光焰万丈凌虚空。
盖自有诗人以来，我未尝见大泽深山。
雪霜冰霰，晨霞夕霏。
万化千变，雷轰电掣。
花葩玉洁，青天白云，秋江晓月。
有如此之人，有如此之诗。
屈生何悴，宋玉何悲。
贾生何戚，相如何疲。
人生胡用自缧绁，当须荦荦不可羁。
乃知公是真英物，万叠秋山耸清骨。
当时杜甫亦能诗，恰如老骥追霜鹘。
戴乌纱，著宫锦，不是高歌即酣饮。
饮时独对月明中，醉来还抱清风寝。
嗟君逸气何飘飘，枉教谪下青云霄。
大抵人生有用有不用，岂可戚戚反效儿女曹。
采蟠桃于海上，寻紫芝于山腰。
吞汉武之金茎沆瀣，吹弄玉之秦楼凤箫。

洞里桃花开早春，洞中酒熟宴真人。
红蕊紫芝俱在手，本家猿鹤亦随身。
采拾饤饾随所有，物无不义即是真。
何须谢傅山东妓，却用陶潜漉酒巾。
漉酒复漉酒，何必金印大如斗。
一瓢复一瓢，莫辨人间淳与浇。
时情大抵恶贫贱，此闲却是青云霄。
君不见古人自谓为贤豪，或入于佞或以骄。
但言富贵我所欲，一身不保领与腰。
孔光屈身事董贤，谷永阴与王凤交。
贾谧之党遍天下，望尘拜者尤为妖。
须臾苟得快所欲，终以血肉污斧刀。
假令当日幸而免，后世讥笑安能逃。
岂如孙登但长啸，眼看时事如鸿毛。
嵇康阮籍不与语，何况纷纷儿女曹。

我有一筒诗，写出千年意。
将令后世观，不是前言戏。
感君再唱洞庭谣，我亦重歌酬子惠。
古人达者尝有云，富不如贫贱胜贵。
君不见古之富贵郎，父祖俱封异姓王。
一门五侯三将军，弟兄同入中书堂。
对开大第连几坊，私门列戟森锋铓。
十二帘卷珠荧煌，双姬扶起坐牙床。
绿鬟红袖花成行，左盼右顾生春阳。
高车食客剑佩锵，堂上已满坐两廊。
巨镬大鼎烹牛羊，玉壶挹酒金船长。
美人拜客求尽觞，歌姬一误已绝吭。
缠头彩币堆如冈，酬歌买笑金鸳鸯。
奴袍火浣直两箱，三千厩马红锦障。
厕帏文绣炉熏香，更衣侍妾如闺房。
主人意气秋鹰扬，其心端如彩凤凰。
一言合意青云翔，须臾睚眦磨刀枪。
门前腊月可烘裳，一日失势成冰隍。
小者腰领尸道旁，大者连颈宗族亡。
犬鸡散尽空遗墙，野鸟入室山魈藏。
呜呼哀哉可叹伤，至死不悟犹陆梁。
古来如此有多少，岂似洞庭湖上老。
无租无税一生闲，有饭有鱼一杯饱。
日落波闲烟正昏，云开湖口山光晓。
棹翁适自巴陵回，挂帆直指潇湘道。
有言不问俗穷通，何忧可入翁怀抱。
修竿短棹已自足，更有前村一茅屋。
卖鱼沽酒任醉醒，绣户朱门自歌哭。
嗟予未往心先慕，更谢棹翁询去住。
风前月下有谁知，醉魄吟魂自来去。
堂前画作荆南图，梦中记得巴陵路。

江南秋色芙蓉香，满江秋水倾银潢。
泛水依花人姓张，涛翻浪涌挥文章。
突然出者何苍苍，巨鳌曝背来中央。
鼋鼍仰首伏四旁，登临谈笑得庾郎。
安得霜鹘腰胯长，骑上秋空追鹔鹴。
北望海门形势强，美哉壮观吴封疆。
若将前代论兴亡，直谈孙氏到陈梁。
凡为佐命可哀伤，其诸奸孽如豺狼。
倾谗正直诬忠良，以国贩卖为贾商。
歌姬舞女金满堂，不须为盗持刀枪。
身虽幸免遗其殃，子孙戮辱甚犬羊。
所以不欲读史书，鼻洟目汁沾髭须。
润州支使相如无，山阳老子如唐衢。

一别北轩君，参商与胡越。
先声从西来，尘榻为君拂。
吟行时引头，吟坐即摇笔。
未见问行人，既见惜短日。
缓颊相问劳，剧谈尽忠切。
耳窍虽塞豆，口角自流沫。
崔子祥而论，祝令闵且说。
篱闲菊参差，樽中酒澄澈。
把酒互相劝，投菊两不绝。
客主莫分辨，僮仆亦娱悦。
若比庞公家，妻子不罗列。
悔令唱骊歌，惜不醉寒月。
念子为令尹，行义高突兀。
当官志不回，敛版腰可折。
与俗皆背驰，而慕古遗烈。
竹节生便坚，剑气久已发。
其时东野外，频烦大夫谒。
篇章日相寻，气势谁可遏。
仍携大轴来，使我两目阅。
人事有合离，岁月成恍惚。
逸翮腾方高，骏马足不蹷。
子实不我忘，我亦不子忽。
与之气类同，见之心欲豁。
金城不可破，铁槊不可夺。
择交盖已定，言志亦已合。
布阵诗甚详，挥洒手不歇。
更约临行时，斯言可赠别。

凤节霓旌拥万神，五云车骑驾龙麟。
腰闲独佩黄金箓，元是瑶宫第一人。

此剑曾将赤霄倚，云雷欲战秋风起。
携下赤霄磨玉山，玉山色变龙蛇寒。
霜飞浪活河汉精，星辰日月分光明。
天生神物不可犯，曾向人闲诛不平。
玉龙不死常在腰，一抹血腥犹未消。
莫教望见延平水，待与天地除凶妖。

昔尝请郡归东川，衰迟幸会使者贤。
开诚论议简条目，一境草木沾春妍。
公斋清暇弄诗笔，更唱迭和多长篇。
岁豊民乐尚蚕市，撼罍鬬鼓殊喧阗。
东山西寺颇壮观，饮帐或在山之巅。
踏青摸石循故事，浣花亦仿成都船。
相从对酒毎一笑，聊与远俗同欣然。
北岩石穴广似洞，疑是古昔栖神仙。
火云烧空赤日猛，及到此地如冰渊。
清风满怀兴未尽，四望晚景增留连。
平生宦游此最适，不觉弦晦相推迁。
邮筒忽报谪书至，君命严重敢不虔。
试思衡岳询远近，里堠去蜀凡八千。
苍黄去郡别我友，一意调琴中断弦。
回首乡邦止数驿，欲顷血泪辞松阡。
藩候迫逐仓使促，争向坠羽夸鸣弦。
天恩旷漡置不问，投放裔土惩其愆。
阖门良贱三百指，孤舟一叶何翩翩。
瞿唐灔滪遍涉历，内讼过咎归之天。
洞庭阻浅辄三夕，怒风急两声相喧。
此身恐污盗贼刃，不尔定沾蛟鳄涎。
偶逢渔艇相援济，稍觉神观来归还。
长沙既下尤怪骇，半夜雷雹如烹煎。
桅倾缆断船脊折，四十余里中流漩。
舟人恐惧难致力，儿孙顾我皆泪涟。
尝闻死生有定所，顷刻由此归重泉。
东方渐明浪渐息，忽造平岸逃危颠。
胸中悲愁虽未艾，分外岁月疑少延。
寓居衡阳味亦恶，地接炎荒风气偏。
毎逢三伏如坐甑，突焰已炽犹吹煽。
是时回禄得乘便，取次薰灼须及椽。
回环四顾求避计，往往啜食不下咽。
深冬屡见温瘴起，洒作昏雾飘为烟。
勇夫壮士尚抱疾，嗟我衰惫何由痊。
雀罗当门人迹少，宾榻不解尘生毡。
难希杜甫遣秋兴，易学边韶贪昼眠。
碧湘万顷望不尽，青岳数峰高莫攀。
江山信不与人事，日送佳景来目前。
长腰缩项兼二美，早晚尝稻时差鳊。
浮生一饱亦已足，下箸何必求腥膻。
亲朋书问寂绝久，杳似隔世冯谁传。
平居分义重胶漆，一旦争敢通寒暄。
匪惟物态尚流薄，抑恐罪戾相攀缘。
古之交情贵贱见，而况利害生其间。
君乎存守异于是，特特万里邮华笺。
穷通傥来极慰勉，疾疢愈否深哀怜。
高标岂为霜雪减，雅操诚如金石坚。
羡君高堂有慈母，寿髪鬈腻犹垂肩。
彩衣趋庭奉燕喜，玉盘洁膳罗珍鲜。
复有佳儿富文史，阔步直登英俊躔。
行闻清庙献雅乐，伯仲交奏箎与埙。
事亲教子两如意，此外纷纷乌足言。
君在山东我剑外，一书往返须经年。
余生再会谅难必，我往应在君之先。
作诗寄君重感慨，交道多阙君能全。
子孙他日有显者，勿以衰门相弃捐。

山僧何事下山迎，步彻山腰到寺庭。
清梵一声沈夕籁，碧岚千幅展春屏。
自惭缰锁非真赏，乍见林泉似独醒。
回首暮钟留恨处，断烟层霭倍青青。

花名药品两相兼，种菊虽多岂避嫌。
而我折腰求五斗，赏心于尔愧陶潜。

山腰路转多临水，峡口天开又见山。
疑是庆云曾结盖，故留仙境在人间。

马上衣彩彩涴尘土，敛板权门腰伛偻。
冷风天上呼不来，厚颜如甲汗如雨。
星郎高韵凌云烟，天籁唤归酌流泉。
人间热恼醺不到，亭上鹤衣飘欲仙。
君方醉乐人愁绝，何如御此登天阙。
叩天借取衣上风，吹下九州作春色。

吾生本放浪，自比林壑人。
谬此绁官组，试邑漳水滨。
疆田占泻卤，户俗籍羸贫。
驿涂搔左臂，河流啮西漘。
役者动沦产，居者无储稇。
科求困府调，期会严吏文。
儒生仕学古，志在膏斯民。
慨叹适于此，踸踔徒自勤。
亦尝纾厚敛，粗自穷褐温。
劳心米盐屑，秉笔朱墨纷。
尚赖厥俗古，椎然犹朴淳。
因时罕讼诉，得以亲旧闻。
瞻言君子治，百里相依濒。
厨传候使介，南北交欢忻。
议和六十年，中国劳锄耘。
脂膏瘠黔首，岁月如转轮。
寸金比寸土，石晋真自焚。
祖宗赫大业，此愿尝经纶。
遗愤郁未泄，壮士常云云。
天运无盛衰，吾民系康屯。
远御在廊庙，勿惮躬觞飧。
小官惠不耻，委吏孔所伸。
我亦走除道，折腰边马尘。
缘兹有境会，每得言笑亲。
代去各匪远，木落秋风辰。
知倦黎侯寓，来卜子骞邻。
东平我客久，蕃阜诚罕伦。
齐鲁儒学地，遗风今尚存。
礼让行比屋，弦诵传里门。
玉京辇路近，霏烟望氤氲。
梁岑耸秀概，回源号通津。
炊玉北陂稻，鲙霜南浦鳞。
名园富夏果，冬山下寒薪。
滋味闽越足，物色吴楚宾。
人物盛着录，衣冠若云屯。
交朋三数子，英英鸾鹤群。
文章与言行，玉洁芝兰薰。
方舟洞庭雨，载酒乐郊春。
羡君此谋吉，不必龟筮询。
我马固已秣，君车亦宜巾。
瑶音枉嘉问，凌纸天葩芬。
聊兹缔里社，愧匪金玉珍。

李杜酒死诗不作，风雅三百年来穷。
世儒未必甘汩没，才不迨志终无功。
汾阳有人字功甫，歘然声价来江东。
当时未冠人已识，知音第一惟梅翁。
翁主诗盟世少可，一见旗鼓欣相逢。
当友不敢当师礼，呼以谪仙名甚隆。
君亦自谓太白出，世姓虽异精灵同。
姑苏江水莹寒鉴，江上碧玉排群峰。
壮吟豪醉售佳境，日题百纸倾千锺。
折腰蓝绶岂所乐，养亲斗粟曾未充。
蓬莱幽梦挂寒月，青山归思随飞鸿。
书来寄我三巨轴，华缄开破溪云封。
骇然按剑览珠璧，悸若赤手勍蛟龙。
长吟千言短数百，造语险怪神为工。
四明贺老忽去世，伯牙悲怆闲焦桐。
嗟予逢子众人后，今其所得何最丰。
前日过我北池上，正是清露沾高松。
凉轩坐听哆宏辨，瀑布千丈悬秋风。
谪仙有此愿自重，世俗酣尚惟纤秾。
彼其耳目不自信，滔滔谁乐闻鼓钟。
太上雅意兴礼乐，一日鉴赏期至公。
煌煌帝业子当颂，勿叹憔悴空山中。

节物秋将半，疏慵日益加。
不为投劾去，徒有折腰嗟。
味酒怀江鳜，乘风忆海槎。
东篱满凉露，已约伴黄花。

粹行完圭璞，谭经得圣真。
青袍尚腰折，素蕴喜民亲。
友益予孤陋，官闲子隐沦。
风骚应赋古，亭下蜀江春。

天监禅僧此结庐，石头高士有遗居。
楼飞缥缈岩腰峻，庵静峥嵘阁道虚。
雪后桂花香涧谷，春寒松雾滴巾裾。
山中物色吟虽苦，尽是诗翁掇拾余。

寒风吹脑赤霄边，飞鸟犹难到绝巅。
下见人间又成海，恍惊身世此何天。
岩腰半白春留雪，僧面多黔日冒烟。
我亦淮南宗姓后，举家应合到神仙。

半年西邑秪徒劳，天数人谋两不饶。
分定一枝难驻足，时来三组并垂腰。
是非未了今犹古，饮啄诚安谷亦乔。
何日一尘能负郭，杖藜春雨看眷苗。

求田问舍此心劳，两处如闻胜势饶。
张氏泉塍近城角，邵家林屋在山腰。
倒冠来伴樊川杜，飞舄新闲叶县乔。
昨日雪霜枯槁地，百般苍翠发新苗。

莲的纷纷玉手来，欲攀莲叶卷狂杯。
冰浆未见菱腰折，珠实何时芡觜开。

霜风吹老菊离离，水外秋云送雁飞。
来伴谪仙闲杖腰，满林丹叶衬斜晖。

暂来林下问栖迟，已觉绦然悟昨非。
卧起见山宁用买，门墙无物可人挥。
茵连细草才容藉，淀染浓岚欲堕衣。
佳士要当怜寂寞，不应全为折腰归。

西堂昔时冷萧条，使君名高堂为高。
流虹碎□勤镌雕，粉黛翕倏随挥毫。
太守浩燕觞九牢，门前过客罗百艘。
檐褕晔晔烂亭皋，切云危冠控豪曹。
秋鹤霜毛飞锦袍，六鹊曳地横金腰。
轻罗韬烟媚中宵，缓歌阁舞萦云髾。
赵人手提千牛刀，目视大犗如鸿毛。
太守巨笔驱波涛，指画风云惨动摇。
佩牛带犊如销膏，区区古人无是超。
吴秔如脂敢百筲，连车折轴弃道交。
釜区争先走名豪，旋鲈掣酒飞千舠。
杜伯称觥酾醲醪，翳翳禾黍藏笙箫。
太守浩燕乐岁饶，岂徒割烹盈大庖。

断崖天削成，半腰为坳窊。
殿阁在其中，乃是释子家。
初疑无路通，去必凌紫霞。
屈曲转山足，云萝可攀拏。
忽然至其上，金碧藏谽谺。
却见岩下路，目睛眩生花。
僧有定慧者，来自蜀道赊。
五代方乱离，相此山水佳。
卜居不复出，焚香拥袈裟。
嗟余但企仰，涉世空喧哗。
安得寄遁此，可以忘幽遐。

屈曲山腰一迳通，乱云芳草思无穷。
尘埃从此去人远，我欲诛茅寄一峰。

素发庞眉一陋儒，常陪龙友到禅居。
我随益者诚多幸，人叹贤哉愧有余。
坐上共飞纯玉斝，腰间齐佩白银鱼。
高吟清论常终日，会数朋交信不疏。

得地久蟠踞，参天多晦冥。
月通深夜白，雪压岁寒青。
独拥虬腰大，疑闻雨甲腥。
深根劲坤轴，萧瑟挂疏星。

朱使拜书天上回，去以身试百里障。
青衫飘若风外荷，借马载出尘土上。
凖眉崭如见天秀，独立系马万里望。
身躯虽小胸腹寛，沛如绝海横秋涨。
久宜脱绝事髙致，岂愿卑冗劳俗状。
髙堂华髪亲老矣，四海无家寄几杖。
世外言髙信独奇，人前腰折嗟已强。
尉官虽小俸虽薄，犹有余钱买甘养。
想当家帷奉颜面，彩衣躬率妇子饷。
诜诜儿女戏满前，累累诸兄坐相向。
人间此乐不可幸，一笑自足百辱当。
时清固应稀盗贼，俗弊寜不烦笞掠。
好偷闲暇事简编，思予寜无尺字况。

形骸饫餍城市劳，思得远去与俗逃。
借来马病行欲倒，着鞭迫急翻奔跳。
连绵半日走十堠，急雨随湿衣与袍。
到家觅火烘衣湿，亟书名纸挥墨毫。
由来道同志易合，顾人谓我此可交。
形秽向逢珠在侧，联坐愧用狗续貂。
喜爱常令对面月，招延不许他有庖。
玄谈直抵世不到，大论许致君为尭。
喧呼脱落笑绝倒，中乐不肯旁诮嘲。
久孤得聚气遂振，张目视人皆么么。
促席捉手坐接膝，不肯放去逾分宵。
平明懒睡未及起，稠叠仆足烦见招。
披嚢示我文数纸，晚霞烂漫新晴霄。
魂迷心醉不敢议，畏伏缩若鼠见猫。
同骑疲马远眺望，独止不进须连镳。
江东山水雅丰富，熟视若在图画抄。
嶙峋髙疑地作限，浪渺远若天不包。
是时髙秋鲈可鲙，爱欲弃绶同鱼舠。
直道有知私自贺，生平郁结数日消。
笑颜快意面改色，食饮惬足肠生膋。
今之腐儒不可洽，欲近俗气先腥臊。
寻常语我我不听，视如秋月鸣蜩蟧。
数日忽得正叔语，温玉𪭢击金相敲。
胸怀坦傥气焰大，天马断辔鲸横涛。
惜乎偶会复促别，归鞭行袖交相飘。
还家日益无聊赖，口久不语如著胶。
畏人常先走木猭，得食毎后残桃螬。
飘风西来岁月晚，寒压天面低不凹。
一夕浓霜死群翠，病若火逼毛发焦。
鸣鸿南飞地得暖，鸦乌暮去林有巢。
使人对之亦自感，平时乃此穷途号。
百忧丛侵方寸乱，顶髪不痒手自搔。
时时强酒期自醉，不忍把笔私成骚。
近嫌文字不足学，欲出简札临渊抛。
惟思边堠愿得到，耳静意若闻金刀。
安得铁马十数万，少负弩矢加矛腰。
力在快战不愿守，直令疻鬬而血鏖。
东西南北四问罪，使人不敢诬天骄。
增尸为城骨筑垒，滴血衅地尘不嚣。
归来再拜贺太平，亟出敌首都城枭。
如何壮志不可遂，穷愁压挫朱颜雕。
因君知我故道此，以代面语相喧呶。

静顾身兼世，何须哂复吁。
境牵情各有，道断事皆无。
拜少腰宁负，眠多眼不辜。
权豪任相笑，适性自为娱。

溪南一向几多垂，欲咏终难比并伊。
应是彤庭将御试，麻衣群见折腰时。

微物满池塘，吟看向夕阳。
草虫腰尽细，水鸟嘴多长。
科斗渔翁字，芙蓉野客裳。
诗成堪写处，莲叶碧笺香。

雨破畏日沉，月出酷暑歇。
衙中河亭上，静与山不别。
良朋俱远来，文会一何悦。
箕踞巾舄闲，玩好琴樽列。
繁礼厌拘挛，陈言誓摆脱。
挥尘影参差，饭果香馥烈。
酒令时解严，谈锋久不缺。
乐天无荒淫，饱德异饕餮。
高谈闻谑浪，正义排诡谲。
抗俗绝依违，评文无诋诘。
舆论鄙诪张，奴学贱剽窃。
征引角竞出，联唱更相发。
较善合权衡，驰义同轨辙。
万物情难逃，千古疑皆决。
圣道约扶持，淫辞谋劓刖。
风鉴定妍媸，天机藏巧拙。
是物有废兴，唯道无本末。
义路自坦夷，世途终兀臬。
烈士死光辉，常徒生汨没。
逸气小风云，直笔轻斧钺。
孟轲心不动，陶潜腰耻折。
疲倦仆屡更，辉映烛频跋。
浩歌不成调，狂舞宁赴节。
气候随斗占，分野为星别。
蛩韵时断续，渔灯乍明灭。
河声疑地震，电影若天裂。
飘风夺轻纨，零露透疏葛。
酒海倾屡空，诗源浩不竭。
咸平己亥岁，二年时六月。
此会是何人，其名野奎越。

鬓边今日白，腰下几时黄。

绿鬓年来已渐雕，旧游芳草路迢迢。
山横远翠疑歌黛，柳拂轻梢认舞腰。
秦甸梦回空有恨，洛城吟断独无憀。
斜阳更上高楼望，始觉离情一倍饶。

老觉腰金重，慵便枕玉凉。

绛缕初分后，银镮未解时。
已障纨扇笑，犹捧玉壶悲。
乞巧长生殿，迎风太液池。
雕屏涵火齐，宝帐隔琉璃。
欲买词人赋，空传狎客诗。
蔗浆销内热，琼蕊疗朝饥。
绮蒂桃初熟，红心草欲披。
凌波渡罗袜，向日翳华芝。
素脸分丹柰，香津滴紫梨。
龙梭随振素，獭髓补凝脂。
蓬饵重阳节，金针七夕期。
玉膏尝滵溢，翠盖逐葳蕤。
弦急哀随指，歌长恨入眉。
青鸾惟有舞，赤凤可能疑。
下蔡迷还易，平阳破未知。
髻高钗自坠，腰细佩长垂。
出恐严锺晚，归嫌钿幰迟。
辘轳惊晓梦，鹦鹉漏春思。
魂怨惟愁断，肠柔已自危。
璧珰萤影度，琼户藓花滋。
掩鼻谗难诉，披图悔岂追。
祇应金带枕，聊为达微辞。

水阔雨萧萧，风微影自摇。
徐娘羞半面，楚女妒纤腰。
别恨抛深浦，遗香逐画桡。
华灯连雾夕，钿合映霞朝。
泪有鲛人见，魂须宋玉招。
凌波终未渡，疑待鹊为桥。

不夸六印满腰悬，二顷仍寻负郭田。
当日弟兄皆刷羽，如今鸿雁尽摩天。
扶疏已问新栽柳，清浅犹寻旧漱泉。
大尹今来还又去，夕阳旌旆复翩翩。

仙掌远相招，萦纡渡石桥。
瞑云生涧底，寒雨下山腰。
树色千层乱，天形一罅遥。
吏纷难久驻，回首羡渔樵。

江南山川若奔鹿，下照江流翠相瞩。
朝望长干暮石牌，山头年年春草绿。
我昔长爱江南游，当时少年今白头。
人生匆匆寄幻事，六朝得丧惟荒丘。
阳羡本自江南州，水边孤烟千古愁。
沙禽关关夜相呼，稻粱自足知何求。
我生已如不繋舟，投老为谁计沉浮。
腰间墨绶亦偶尔，此地欣与心相投。
行归三吴卜幽隐，不复更到枚回洲。
渔父丈人莫相笑，解带于此聊迟留。

乐府古有行路难，但悲白髪怜朱颜。
时命多向贤才悭，诘屈不平万世间。
壮心欲驰步辄跚，试出锋颖官已瘝。
中心忽忽惓且烦，不如归去江海闲。
要悬大刀数抚镮，何陋九夷与八蛮。
自顾鄙性疏且顽，谁能随时事黠奸。
从来多病筋力孱，正当落魄卧深山。
敝庐数椽粗可跧，安居里巷锁重关。
终日无人践茅菅，冠带不修衣袂黫。
髙歌一曲舞云鬟，比邻有酒时见颁。
春风秋月与我闲，夜静佩玉鸣珊珊。
髙人逸士或往还，蓬舟自访来前湾。
行歌红药与香兰，已憎俗物近尘寰。
一身萧然念早鳏，髭须憔悴半已斑。
谁能更问秃与鬝，旦听溪水声潺潺。
强来为吏腰少弯，幸读君诗锦绣篇。
相望郁郁何可删，君岂久居五两纶。

蜡屐去阳羡，乘桴望云间。
腰垂陶令印，意在庄生环。
斯民久困敝，何用惠孤瘝。
于心傥有愧，拂衣归故山。

腰间新佩临桂章，归著彩衣拜髙堂。
鸿雁知时自翔翥，骅骝得路方腾骧。
正烦弦歌治疲俗，仰看干羽来降王。
憔悴山间老迁客，不能相送出潇湘。

湘江东西踏盘去，青烟白雾将军树。
社中饮食不要钱，乐神打起长腰鼓。
女儿带镮著缦布，欢笑捉郎神作主。
明年二月近社时，载酒牵牛看父母。

胡卢笙，不着簧。
细腰鼓，三尺长。
吹笙击鼓山之旁，噭跳宛转乐盘王。
盘王死来三千年，古曲旧词至今传。
山祥水汽不断处，坏木烧作兜娄烟。

穷居谢世故，久厌夷落喧。
出亦何所适，往往傲石门。
石门在山腰，东西列祇园。
崈崖三折上，苍壁烟岚昏。
松下閴无人，唯有风中幡。
安得嵇阮流，相与抗玄言。
群鹗感余颡，日暮噪阴樊。
吾衰那复辨，孤吹拂归轩。

昔年持檄向朔方，九月踏冰渡河梁。
夜入铜台天欲雪，北风惨淡沙尘黄。
今年江南秋已半，出送车骑江之阳。
江边宾从坐挥汗，赤日挂木鸣蜩螗。
欲知朔南气候异，由来道路山川长。
使君腰组上北道，一亭一堠遥相望。
出近入劳岂知远，方舟结驷本不忙。
往时尊公帅陕右，名姓久已威戎羌。
想闻公子千骑出，北部应已逃名王。
青榆白柳千里肃，谁敢牧马来边疆。
当时公子面如月，尔来使君须带霜。
明年朔方春雪冻，为忆江南梅萼芳。
平居秋浦钓赪鲤，何如榆关封白羊。
朝廷太平四方静，圣武神功由庙堂。
三年瓜期当受代，指麾舍人催治装。
疏公欲向九华老，野夫相望齐山旁。

昔日钱塘布衣客，画舸揺揺出淮北。
腰间新佩青铜章，行着绿衣归故国。
汉水西流云梦泽，髙堂老人头未白。
兄弟频年收美科，公卿要途声寂寂。
公车荐章动盈束，万里青云不遗力。
老夫在吴始相得，惠停髙车践荆棘。
相见匆匆如梦寐，尔来无复人间迹。
子方策名在清时，霜天正可抟鹏翼。
遥知后会不可期，吾心已作南山石。

前年姚令下阳羡，老夫为赋铜官山。
飘飘道人今复往，有如孤云谁可攀。
三尺古琴膝上弹，一杯龙水刀无环。
药嚢空空何所有，独抱冲气参人寰。
人生富贵无金丹，须臾白骨凋朱颜。
何为愁苦强作乐，逍遥不去烟霞间。
吾昔东游岂无意，腰下铜章初不关。
至今山水尚可想，断梦时向荆谿还。
安得此身如白鹤，飞与道人天外闲。
路逢仙友若相问，为道绿髪今斓斑。

山腰嵌岩山顶平，此下直眺池阳城。
城中欢戚自流转，不似山石都无情。

薄晚出城闉，江桥渡清澈。
暝投僧居宿，虚阁对圜月。
收灯纳寒光，莹净见毫末。
久之未即卧，爽气爱轩豁。
既眠复辗转，竟夕滩声聒。
嘐嘐辨初鸣，隶报马已秣。
就途诹所历，七驿皆岑绝。
自兹五昏晓，寝食乃其歇。
肩舁及揽辔，必步由险辍。
侧身经崎岖，仰首睨嵽嵲。
萦栈远如线，危处甚苕髪。
独榷跨不测，震足殊卼臲。
履之为不疑，无乃徼幸切。
缘崖瞩飞涛，尽眼喷霜雪。
往往生眩转，收昐不敢瞥。
间或得佳趣，终多备惊蹶。
高峰撼玉枕，日射增皎洁。
因以名其村，野老能指说。
蘧庐尽流泉，夜响每凄咽。
哀吟听猿狖，残星半明灭。
边城行渐近，山势如削铁。
跋历愈艰苦，气象且凋缺。
萧条道旁舍，编版代瓦设。
田妇负所汲，鸢肩语嘲哳。
对此动叹嗟，闾里念远别。
我行缘所职，期会尤慎发。
指日鸠群众，乡兵谨冬阅。
腰弓盈半万，着令明赏罚。
颛颛觊讫事，且惮粮糗竭。
唯予敢自暇，憩止养关节。
所以图兼程，黾勉强羸劣。
读书贵行志，王事无琐屑。
致身非青云，努力乏奇烈。
天涯适驰走，使指亦忝窃。
何当成岁课，归奏黄金阙。
解组虽未能，乞麾蕲敛拙。
优游近吾土，庶便松楸谒。
遐想无以止，作诗纾郁结。

月粟见须何太迫，贱生奔走正无聊。
蕲君勿虑晨炊绝，吾党而今解折腰。

扬扬何处一逍遥，朱阁临清兴味高。
翠霭相连结春态，澄光下视鉴秋毫。
绿杨静舞腰初困，白鸟闲栖目不逃。
独到独归俱有意，暂期尘土落祇裯。

潇洒临霜夕，清居守决曹。
严城吹角罢，隔垅听猿号。
警卒持更切，呼囚报钥牢。
讼庭澄一水，尘事戢千毛。
檐閴蚊雷绝，池虚蛙吹逃。
逍遥静襟虑，抖擞敞袛裯。
树木雕零尽，星辰气焰豪。
月微棕影薄，风急雁声高。
忆昔随群学，当时髧二髦。
读书图皦皦，感古动忉忉。
意趣青云近，𪸩光白玉韬。
百钱宁问卜，一钓冀连鳌。
直谅谋相与，回邪欲尽鏖。
自期非干蛊，幸遇岂屯膏。
翻愧雕文陋，难逢异数褒。
葳蕤从末宦，淟涊著青袍。
敛翅鹰栖臂，垂头骥伏槽。
安能枉寻尺，犹得饱藜蒿。
但恃心如砥，那矜目察毫。
穷通任甄治，险恶远波涛。
养浩虽潜孟，折腰诚愧陶。
常咍强蛇足，敢叹抑牛刀。
衮衮途泥里，悠悠日月慆。
居然成俗态，何足谓贤劳。
贫贱非无赖，清平况夙遭。
边隅虚障候，弓矢载鞬櫜。
途易家音数，官闲坐食叨。
人皆讥野僻，我独固持操。
寂寞几尘甑，包并或𫗦糟。
趋时聊勉勉，乐道每嚣嚣。
肺腑兹尤慰，朋从义不謟。
相逢甚优渥，得兴且游遨。
胜赏当随地，秋郊况附壕。
山嵠正堪屐，溪曲尚容舠。
莫计空清俸，须令贳浊醪。
菊香分嚼蕊，蟹美共持螯。
谈席争挥麈，诗坛让拥旄。
纵横新义论，嗣绝旧风骚。
气锐千戈立，辞抽万茧缫。
功名休挂齿，志业本夔皋。

待次乡闾计索然，故人亭馆寓{弯}跧。
折腰五斗羞彭泽，破屋数间如玉川。
晓竹冒霜清节苦，夜禽啼月小声圆。
萧条真趣非无赖，捽茹箪瓢素所便。

安道枉书自东都，报我外移春可凖。
予方寂处藜藿空，蓄缩仅同枯壤蚓。
闻之虽喜良自嗟，仕岂为贫今颇近。
男儿有志期必行，五斗折腰何足愍。

堂堂一道出山腰，色似垂缣响似潮。
何必枕流图洗耳，坐观已觉俗尘消。

将旦云天惨，前瞻使旆高。
田翁持火走，山鸟向人号。
自哂折腰久，谁怜负弩劳。
解从归去乐，空愧不如陶。

枘凿关连壮，横空不可摇。
激波无雁齿，跨岸只虹腰。
改制千年取，倾舟众患消。
乘舆济人者，为惠固相辽。

作邑多离邑，去家如去乡。
三年三过驿，一别一回肠。
治绩安能胜，征途逎备尝。
何时腰解印，长啸入余杭。

路向山腰转，云从陇首飞。
晓天初衣袷，村驿罕乘肥。
覧物惊秋老，论心悟境非。
归期且寛计，雨雪或霏霏。

小蹊回石角，缔构倚山腰。
一片幽栖地，谁令便可招。

万石风流盛，中秋气序清。
门弧当日庆，寿盏此时盈。
庭下芝兰茂，腰间印绶荣。
况高颐养术，龟鹤得长生。

荣养如公世所稀，薤歌今日勿深悲。
生封郎位腰金贵，老向仙乡拥节随。
积德已酬高闬志，遗踪何愧北山移。
义方有子声华重，千古灵丘起后思。

剑阁文台相去遥，朝行山顶暮行腰。
双眸视险睛常眩，两髀乘鞍肉半消。
空有辛勤驰远道，愧无毫末补清朝。
何时解组归乡国，十里西湖弄短桡。

潼川侈风俗，一春事嬉游。
太守与民乐，高会邀良俦。
年丰廷无讼，日夕为欢谋。
宾从相追随，景物多访求。
名园布芳郊，宝刹依重丘。
红旗肃冠盖，画鼓翻倡优。
人情殊未央，春意亦少留。
最后司马至，为罗东山羞。
观棋缓带闲，试茗澄心幽。
猖狂但醒醉，感慨还唱酬。
清尊未放手，急景如转头。
分司饱余味，经世忘远忧。
来时蚕始眠，归看场中麰。
人生苟适性，不羡万户侯。
丈夫负壮气，安知饿填沟。
得志位卿相，失时归田畴。
纷纷素所轻，大半登瀛洲。
肯为五斗米，折腰趋道周。
区区事笔砚，顶踵称恩庥。
酒酣且勿去，为我新声讴。

山东自古多才雄，辍耕陇上羞为农。
乡兵名在万选中，一日声价闻天聪。
十石弩力三石弓，殿前野战如飘风。
白锦战袍腰勒红，诏容走马出阊阖，都人仰看如飞鸿。
归来意气人谁及，道逢刺史犹长揖。
邯郸白日袖剑行，振武青楼乘醉入。
传闻留后收兰州，姓名御笔亲点抽。
府金百镒轻一掷，且向塞外随遨游。
自此锄犂变任侠，夜事椎埋昼驰猎。
有田无人耕，有子不养家，田间父老长咨嗟。

朝霞朦胧入林坞，零星背篝腰破斧。
田家无田有门户，不免将身犯豺虎。
禽惊鹿寒木丁丁，一篝数枝千万声。
严风裂肤催出日，入涧饮水饥肠呜。
缝无尺布舂无粟，菜根扫叶燃难熟。
留柴趁市将输官，一钱不救长饥寒。
年年采樵樵渐少，官家苗役无时了。

人在通天第几岩，玉岩形胜最潭潭。
三锺攘臂适吾乐，五斗折腰真尔惭。
漫浪著书酬素志，逍遥齐物载清谈。
超然此道人知少，人日先生为指南。

男儿四十无所成，可怜鬓发霜华生。
长书朝奏夕命相，此事故非言不行。
低徊却入邵陵幕，梅岭招降建城郭。
论功第一遭众谗，断木浮沈委沟壑。
噫吁嚱，数奇不独李将军，株坐桐乡三见春。
桐乡虽好大儿死，风物满眼唯悲辛。
迩来又赴肥上辟，碌碌随人亦何益。
法网深悬无纵鳞，敛翼饥禽忧弹射。
噫吁嚱，一寸丹心不堪折，扁舟却忆姑溪月。
溪如凝冰月如雪，天地清光迥交澈。
钓丝千丈入琉璃，六鳌一举三山随。
人生快意莫如此，腰束黄金多横死。
君不见日暮途穷逆行客，一饷荣华速诛殛。
又不见都市朝衣就剑人，谁道忠言能杀身。
休休休，归去来。
芝田石室云长在，瑶草琪花春不回。
收帆银涛即平陆，跨青牛兮驱白鹿。
莫向人间歧路行，岂有悲欢与荣辱。
休休休，归去来，计已决。
肯学腐儒空有言，辜负春鹃口流血。

平生乐山水，听客谈天台。
盘石摩挲浸海月，瀑布淙射烟霞开。
山腰喷作千岩雨，潭底昼夜轰风雷。
诸峰攒丛护宝刹，地与世隔无纤埃。
仙葩灵鸟四时有，石矼玉洞清风来。
施夫子，欲长往，高谢功名脱尘网。
况有西来老佛师，了悟无生任消长。
若许陶潜载酒过，便驾苍虬逐真赏。

腊月欲尽春风来，壮士寻春上高台。
金乌慢飞光徘徊，照散冰霜天地开。
梅花披香柳烟袅，狂杀钱塘苏小小。
玉箫金笛鸣高楼，怅望传书落青鸟。
吾曹强饮三百杯，老去功名安在哉。
欲驾飞鱼入东海，王母为我倾金罍。
莲华变碧蟠桃熟，仙家四时应不速。
醉来拍手乘紫烟，游遍洞天三十六。
高歌杳渺春风里，我怀清澈西江水。
腐儒往往咍吾狂，犹幸扬雄作知已。
脱君身上蜀锦袍，解我腰下并州刀。
更沽美酒共君饮，不负今朝春思豪。

祖朝相国之真孙，轩轩冠盖宜高门。
拔身州掾入政府，议论挺特穷根源。
颜渊必用孔丘铸，自此声名闻至尊。
熙宁神化迈前古，屡诏驰车外循抚。
大河之北淮之壖，民起疵癏勇歌舞。
枢庭进直腰横金，君臣道合同一心。
货泉交汇指诸掌，老吏缩手随规箴。
如公之才世希有，突兀千丈辉乔林。
徐冠貂蝉坐廊庙，重见成王得周召。
泰山镂牒天垂休，却笑鸿蒙首频掉。
贱生流落何可言，四十栖迟埋冗员。
涸鳞怅望一杯水，安用西江浩渺之波澜。
愿公吐和气，稍回岩谷春。
养成尺寸木，为公车下轮。
他年青史上，报德岂无人。

苍山冻云犹未消，君骑瘦马来飘飘。
入门下马与我语，琅琅满室鸣箫韶。
一官初得遭猛守，十年困辱朱颜凋。
恨无田园即长往，醉卧白日歌唐尧。
去干斗粟活妻子，谁念尘滓污琼瑶。
相逢太息不能已，解衣贳酒愁魂消。
红梅零落雪霜洗，苍雁蹭蹬狐狸𫏋。
男儿功名顾有命，太公七十方渔樵。
否极泰来如覆手，阔步自此凌烟霄。
侧闻丞相开东阁，肯使斯人重折腰。

耿夫子，闻悬车。
齿清发绀殊未老，璨璨满腹怀明珠。
耻随黄雀啄官粟，矫翼直与冥鸿俱。
东城之下，言还旧庐。
田有秫稻，池有嘉鱼。
林有美木，圃有青蔬。
笑傲樽俎，俯仰琴书。
与其折腰以群辱，孰若洁身而自娱。
予将蹴滔天之高浪，跨横海之长鲸。
揽午夜之明月，邀逸驾于赤城。
酌王母之琼液，献商皓之玉觥。
于是挥手景驻，长啸风生。
投冠缨于下土，化鳞鬣于北溟也。

劝君归，腰下悬金禄及儿。
家有良田秫稻肥，种菜结实栗与梨。
江山满目烟云披，长年之乐吾无羁。
何须七十乃言归，行将七十能几时，分符持节力已疲。
才德及人固无尽，此身抱病欲何为。

松荒菊老嵩山秋，翁将归兮邈难留。
幅巾短袖骑黄牛，翛然自作山中游。
山中游，谁与伴，两姬窈窕吹牙管。
千岩万壑鸾凤吟，嫦娥侧耳冰轮款。
五音和畅王道成，不是嵇康广陵散。
问公此曲谁为之，曲曲新翻公自为。
古人今人不到处，能与阴阳四序相推移。
我知公心通造物，岂止人间妙音律。
天子呼来换旧章，乐成四十有五日。
奏之明堂奉祖宗，天地清明和气溢。
至尊宠赐腰横金，自谓荣华非本心。
再拜辞魏阙，扬鞭归故林。
故林在嵩山，白云幽径深。
濯我衣上尘，重泻山水音。
只应王子晋，跨鹤每相寻。

神凝光自生，洞房玄照映。
青丝散垂腰，目采流玉镜。
共谈上清事，精微寄余咏。
乐酣会既分，双驾还霄岭。

山腰存废址，昔是玄晖宅。
林藏幽鸟声，月弄野棠白。
高贤百年尽，遗事千古积。
此兴欲谁论，摩挲问磐石。

尝读大易辞，可止戒遇险。
麓山俯城郭，盘盘进以渐。
重岗如连环，斗起若圭琰。
佛宫敞金碧，儒舍陋茅广。
修篁万兵肃，老柏壮士俨。
独鹤时一鸣，众鸟归翼敛。
兰风新麝裂，芰雨真珠飐。
虚堂群动寂，冠缨堕枕簟。
颓然委支体，清梦竟无魇。
引坑酌醇醑，激齿碎圆芡。
载歌少陵篇，一重复一掩。
桃源归路隔，回首惊俗检。
不唯纵逍遥，且喜远邪谄。
清湘稚子浴，其乐吾与点。
况闻长老言，了悟生理忝。
心如碧莲花，忍使红尘梁。
又爱御史碑，白玉不可玷。
能忘迁谪忧，直笔正褒贬。
清旷终何为，名迹漫镌剡。
吾君方更化，凡百务节俭。
楚封劳贤侯，重地比二陕。
施为若霖雨，一饱苍生歉。
新法持以归，恋山休荏苒。
想当奏御时，和气动舜脸。
拜恩明光殿，日射腰金睒。

泠泠皖溪水，悠悠天柱云。
云行水光动，水洗云影分。
幽人坐卧吟，孤绝迥出群。
资彼云水秀，释此尘垢纷。
胡为倏言别，扁舟连夜发。
往登姑苏台，而望太湖月。
却寻史迁迹，但见苍烟灭。
览古竟论今，治具校工拙。
有才不得施，著书贻后世。
何必腰黄金，自享千载贵。
鲈鱼秋正熟，云泉味尤美。
若逢吴市门，更访长生理。

元祐丙寅冬，新昌有狂寇。
名探其姓岑，厥初善巫咒。
南民欣尚鬼，来者争辐辏。
经年惑群众，诡术遂潜构。
摧城止三阚，作蜂唯撒豆。
竹竿变枪旗，锐兵莫吾鬭。
此事古未闻，造意无乃陋。
蚩蚩彼何知，丁壮拥前后。
长驱向城郭，尘土翳白昼。
刺史亟闭户，神理默垂祐。
城头无百兵，坐待五羊救。
贼中众所见，戢戢罗甲胄。
须臾薄寒阴，冻立多僵仆。
平明若鸟散，贼本未遑究。
权帅计仓卒，遣将速诛蹂。
贪功恣杀戮，原野民血溜。
婴儿与妇女，屠割仅遗脰。
传报及南昌，新帅若烟走。
入境亟止杀，渠恶用机购。
逾旬果获探，腰斩余悉宥。
朝廷方好仁，帅略寔能副。
台章请褒赏，诏语优以懋。
抚绥聊借才，侍从尔来复。
身居江湖上，名近日月右。
麟儿随飞龙，阴隲资贵富。
彼美南山松，落落千丈秀。
终为廊庙器，未许连城售。
吴毛持漕节，文彩烂锦绣。
发为新昌行，洪钟待谁扣。
我将磨苍珉，为公悉镵镂。

古云蜀道难，蜀道之难难于上青天。
孝子寻亲不辞远，草𫏋负米离番川。
西从荆州望夔国，扪萝蹑石穿林巅。
峡山愈深人迹绝，但闻悲风泠涧声潺湲。
汲溪钻火行复餐，夜宿茅屋衣裳单。
回看江南路九千，一见归客吞悲酸。
寄声吾母形骸安，慎勿为语皮皴干。
涪州城西遇征蛮，城门防盗白昼关。
抚膺仰天涕汍澜，见亲之难难于蜀道难。
成都渐近心稍寛，踊跃可得瞻耆颜。
父昔离家子方孕，子得见父今壮年。
胡弗归兮死敢请，慰我慈母心悬悬。
三往三返又十载，孝子执辔方言还。
番人闻归竞嗟喜，夫妇白首重团圆。
诛茅立屋奉甘旨，陈侯篆榜名怡轩。
春禽提壶助春饮，彩衣自舞春风前。
腰金馔玉非我欲，但愿眉寿双松坚。
朝熙熙，暮熙熙，谁将朱丝绳，奏我怡轩诗。

雨涨西池水，微澜拍画桥。
不愁莲芡没，唯恐栋梁漂。
扶杖防危步，移床避晚潮。
何当风日爽，一舞看纤腰。

彼美祗园枣，珍同玉井船。
后期千载熟，今日万珠圆。
地润仍依佛，栏深自羃烟。
结花虽最晚，藏核莫如坚。
鸭脚看何小，鸡头美未全。
种来谁共老，服久必成仙。
大食移根远，番禺记蒂连。
旧名稽药录，新赏著诗编。
甜出诸饧上，香居百果前。
黑腰虚羡尔，红皱岂为然。
柔脆怜金凤，飘零难木绵。
讽包丹荔赋，精夺宝刀篇。
静夜风回海，清秋月蘸天。
彩山要客集，翠颗绕枝骈。
邂逅为公寿，婆娑与世延。
暮钟催酒散，嘶马引旗旋。
今作中州瑞，原从异国传。
何当广栽植，欲以慰饥年。

金镮一卓透曹溪，禅祖心传上上机。
流出山腰苍兕吼，涌开池面碧绡飞。
应同霖雨能苏旱，莫比沧浪只濯衣。
不愿夕阳催我去，要随幽鸟带云归。

十年想见苏夫子，闻说腰金便弃官。
云在皖山峰上住，龙归潜水窟中蟠。
已无俗坌心休洗，更有春醪盏不干。
我亦江南专一壑，忆君相伴把渔竿。

崔嵬辟支塔，舒卷半腰云。
知是藏真骨，灵光玉色纷。

昨日相逢小木桥，风牵裙带缠郎腰。
此情不语无人觉，只恐猜疑眼动摇。

太学何蕃且一归，十年甘旨误庭闱。
休辞客路三千远，须念人生七十稀。
腰下虽无苏子印，箧中幸有老莱衣。
归期定约春前后，免使高堂赋式微。

亭上十分绿醑酒，盘中一箸黄金鸡。
沧溟东角邀姮娥，水轮碾上青琉璃。
天风洒扫浮云没，千岩万壑琼瑶窟。
桂花飞影入盏来，倾下胸中照清骨。
玉兔𢭏药与谁餐，且与豪客留朱颜。
朱颜如可留，恩重如丘山。
为君杀却虾蟆精，腰间老剑光芒寒。
举酒劝明月，听我歌声发。
照见古人多少愁，更与今人照离别。
我曹自是高阳徒，肯学群儿叹圆缺。

风流意不尽，独自送残芳。
色作裙腰染，名随酒盏狂。

横槎晚渡碧涧口，骑马夜入南山谷。
谷中暗水响泷泷，岭上疏星明煜煜。
寺藏巌底千万仞，路转山腰三百曲。
风生饥虎啸空林，月黑惊麏窜修竹。
入门突兀见深殿，照佛青荧有残烛。
愧无酒食待游人，旋斫杉松煮溪蔌。
板阁独眠惊旅枕，木鱼晓动随僧粥。
起观万瓦郁参差，目乱千巌散红绿。
门前商贾负椒荈，山后咫尺连巴蜀。
何时归耕江上田，一夜心逐南飞鹄。

野人献竹{鼠卯}，腰腹大如盎。
自言道傍得，采不费罝网。
鸱夷让圆滑，混沌惭瘦爽。
两牙虽有余，四足仅能仿。
逢人自惊蹶，闷若儿脱襁。
念此微陋质，刀几安足枉。
就擒太仓卒，羞愧不能飨。
南山有孤熊，择兽行舐掌。

当年双桧是双童，相对无言老更恭。
庭雪到腰埋不死，如今化作两苍龙。

得句牛女夕，转头参尾中。
青春先入睡，白发不遗穷。
酒社我为敌，诗坛子有功。
缩头先夏鳖，实腹鄙秋虫。
莫唱裙垂绿，无人脸断红。
旧交怀贺老，新进谢终童。
袍鹘双双瑞，腰犀一一通。
小蛮知在否，试问嗫嚅翁。

众人事纷扰，志士独悄悄。
何意琵琶弦，常遭腰鼓闹。
三杯忘万虑，醒后还皎皎。
有如辘轳索，已脱重萦绕。
家人自约饬，始慕陈妇孝。
可怜原巨先，放荡今谁吊。
平生嗜羊炙，识味肯轻饱。
烹蛇啖蛙蛤，颇讶能稍稍。
忧来自不寐，起视天汉渺。
阑干玉绳低，耿耿太白晓。

老翁七十自腰镰，惭愧春山笋蕨甜。
岂是闻韶解忘味，迩来三月食无盐。

乱山滴翠衣裘重，双涧响空窗户摇。
饱食不嫌溪笋瘦，穿林闲觅野芎苗。
却愁县令知游寺，尚喜渔人争渡桥。
正似醴泉山下路，桑枝刺眼麦齐腰。

每见田园辄自招，倦飞不拟控扶摇。
共疑杨恽非锄豆，谁信刘章解立苗。
老去尚贪彭泽米，梦归时到锦江桥。
宦游莫作无家客，举族长悬似细腰。

不羡腰金照地光，暂时假面弄西凉。
晴窗咽日肝肠暖，古殿朝真屦袖香。
说静故知犹有动，无闲底处更求忙。
先生官罢乘风去，何用区区赋陟冈。

路转山腰足未移，水清石瘦便能奇。
白云自占东西岭，明月谁分上下池。
黑黍黄粱初熟候，朱柑绿橘半甜时。
人生此乐须天付，莫遣儿曹取次知。

城东坡陇何所似，风吹海涛低复起。
城中病守无所为，走马来寻铁沟水。
铁沟水浅不容辀，恰似当年韩与侯。
有鱼无鱼何足道，驾言聊复写我忧。
孤村野店亦何有，欲发狂言须斗酒。
山头落日侧金盆，倒著接{罒离}搔白首。
忽忆从军年少时，轻裘细马百不知。
臂弓腰箭南山下，追逐长杨射猎儿。
老去同君两憔悴，犯夜醉归人不避。
明年定起故将军，未肯先诛霸陵尉。

劝农使者古大夫，不惜春衫践泥涂。
王事靡盬君甚劬，奉常客卿虬两须。
东武县令天马驹，泮宫先生非俗儒。
相与野饮四子俱，乐哉此乐城中无。
溪边策杖自携壶，腰笏不烦何易于。
胶西病守老且迂，空斋愁坐纷墨朱。
四十岂不知头颅，畏人不出何其愚。

吉祥寺中锦千堆，前年赏花真盛哉，道人劝我清明来。
腰鼓百面如春雷，打彻凉州花自开。
沙河塘上插花回，醉倒不觉吴儿咍。
岂知如今双鬓摧，城西古寺没蒿莱。
有僧闭门手自栽，千枝万叶巧剪裁。
就中一丛何所似，马瑙盘盛金缕杯。
而我食菜方清斋，对花不饮花应猜。
夜来雨雹如李梅，红残绿暗吁可哀。

闻道池亭胜两川，应须烂醉答云烟。
劝君多拣长腰米，消破亭中万斛泉。

西望穆陵关，东望琅邪台。
南望九仙山，北望空飞埃。
相将叫虞舜，遂欲归蓬莱。
嗟我二三子，狂饮亦荒哉。
红裙欲仙去，长笛有余哀。
清歌入云霄，妙舞纤腰回。
自从有此山，白石封苍苔。
何尝有此乐，将去复徘徊。
人生如朝露，白发日夜催。
弃置当何言，万劫终飞灰。

蜂腰鹤膝嘲希逸，春蚓秋蛇病子云。
醉里自书醒自笑，如今二绝更逢君。

黄鸡啄蝎如啄黍，窗间守宫称蝎虎。
暗中缴尾伺飞虫，巧捷功夫在腰膂。
跂跂脉脉善缘壁，陋质从来谁比数。
今年岁旱号蜥蜴，狂走儿童闹歌舞。
能衔渠水作冰雹，便向蛟龙觅云雨。
守宫努力搏苍蝇，明年岁旱当求汝。

夭矫庭中桧，枯枝鹊踏消。
瘦皮缠鹤骨，高顶转龙腰。

君才有如切玉刀，见之凛凛寒生毛。
愿随壮士斩蛟蜃，不愿腰间缠锦绛。
用违其才志不展，坐与胥史同疲劳。
忽然眉上有黄气，吾君渐欲收英髦。
立谈左右皆动色，一语径破千言牢。
我顷分符在东武，脱略万事惟嬉遨。
尽坏屏障通内外，仍呼骑曹为马曹。
君为使者见不问，反更对饮持双螯。
酒酣箕坐语惊众，杂以嘲讽穷诗骚。
世上小儿多忌讳，独能容我真贤豪。
为我买田临汶水，逝将归去诛蓬蒿。
安能终老尘土下，俯仰随人如桔槹。

深宫无人春日长，沉香亭北百花香。
美人睡起薄梳洗，燕舞鶑啼空断肠。
画工欲画无穷意，背立东风初破睡。
若教回首却嫣然，阳城下蔡俱风靡。
杜陵饥客眼长寒，蹇馿破帽随金鞍。
隔花临水时一见，只许腰肢背后看。
心醉归来茅屋底，方信人间有西子。
君不见孟光举案与眉齐，何曾背面伤春啼。

挽袖推腰踏破绅，旧闻携手上天门。
相逢应觉声容似，欲话先惊岁月奔。
新学已皆从许子，诸生犹自畏何蕃。
殿庐直宿真如梦，犹记忧时策万言。

昔年罢东武，曾过北海县。
白河翻雪浪，黄土如蒸面。
桑麻冠东方，一熟天下贱。
是时累饥馑，常苦盗贼变。
每怜追胥官，野宿风裂面。
君为淮南秀，文采照金殿。
胡为事奔走，投笔腰羽箭。
更被髯将军，豪篇来督战。
亲程三郡士，玉石不能衒。
欲知君得人，失者亦称善。
君才无不可，要使经百炼。
吾诗堪咀嚼，聊送别酒咽。

沈郎清瘦不胜衣，边老便便带十围。
躞蹀身轻山上走，欢呼船重醉中归。
舞腰似雪金钗落，谈辩如云玉麈挥。
忆在钱塘正如此，回头四十二年非。

折为督邮腰，悬作山人室。
殊非濮上音，信是泗滨石。

接果移花看补篱，腰镰手斧不妨持。
上都新事长先到，老圃闲谈未易欺。
酿酒闭门开社瓮，杀牛留客解耕縻。
何时得见纤纤玉，右手持杯左捧颐。

三年走吴越，踏遍千重山。
朝随白云去，暮与栖鸦还。
翩如得木狖，飞步谁能攀。
一为符竹累，坐老敲榜间。
此行亦何事，聊散腰脚顽。
浩荡城西南，乱山如玦环。
山下野人家，桑柘杂榛菅。
岁晏风日暖，人牛相对闲。
薄雪不盖土，麦苗稀可删。
愿君发豪句，嘲诙破天悭。

胡骑入回中，急烽连夜过。
短刀穿虏阵，溅血貂裘涴。
一来辇毂下，愁闷惟欲卧。
今朝从公猎，稍觉天宇大。
一双铁丝箭，未发手先唾。
射杀雪毛狐，腰间余一个。

水旱行十年，饥疫遍九土。
奇穷所向恶，岁岁祈晴雨。
虽非为己求，重请终愧古。
鬼神亦知我，老病入腰膂。
何曾拜向人，此意难不许。
重云萋已合，微润先流础。
萧萧止还作，坐听及三鼓。
天明将吏集，泥土满靴屦。
登城望麰麦，绿浪风掀舞。
愧我贤友生，雄篇鬬新语。
君看大熟岁，风雨占十五。
天地本无功，祈禳何足数。
渡河不入境，未若无蝗虎。
而况刑白鹅，下策君勿取。

清溪到山尽，飞路盘空小。
红亭与白塔，隠见乔木杪。
中休得小庵，孤绝寄云表。
洞庭在北户，云水天渺渺。
庵僧俗缘尽，浄业洗未了。
十年画鹊竹，益以诗自绕。
高堂俨像设，禅室各深窈。
奔泉何处来，华屋过溪沼。
何山隔幽谷，去路清且悄。
长松度翠蔓，绝壁挂啼鸟。
我友自杭来，尚叹所历少。
归途风雨作，一洗红日燎。
俄惊万窍号，黑雾卷蓬蓼。
舟人纷变色，坐羡轻鸥矫。
我独唤酒杯，醉死胜流殍。
书生例强狠，造物空烦扰。
更将掀舞势，把烛画风筿。
美人为破颜，正似腰支袅。
明朝更陈迹，清景堕空杳。
作诗记余欢，万古一昏晓。

雨余江清风卷沙，雷公蹑云捕黄蛇。
蛇行空中如枉矢，电光煜煜烧蛇尾。
或投以块铿有声，雷飞上天蛇入水。
水上青山如削铁，神物欲出山自裂。
细看两胁生碧花，犹是西江老蛟血。
苏子得之何所为，蒯缑弹铗咏新诗。
君不见凌烟功臣长九尺，腰间玉具高拄颐。

落第汝为中酒味，吟诗我作忍饥声。
便思绝粒真无策，苦说归田似不情。
腰下牛闲方解佩，洲中奴长足为生。
大弨一弛何缘彀，已觉翻翻不受檠。

夫子胸中万斛宽，此巾何事小团团。
半升仅漉渊明酒，二寸才容子夏冠。
好戴黄金双得胜，休教白苎一生酸。
臂弓腰箭何时去，直上阴山取可汗。

西湖处士骨应槁，只有此诗君压倒。
东坡先生心已灰，为爱君诗被花恼。
多情立马待黄昏，残雪消迟月出早。
江头千树春欲暗，竹外一枝斜更好。
孤山山下醉眠处，点缀裙腰纷不扫。
万里春随逐客来，十年花送佳人老。
去年花开我已病，今年对花还草草。
不知风雨卷春归，收拾余香还畀昊。

病疮老马不任鞿，犹向君王得敝帏。
桑下岂无三宿恋，樽前聊与一身归。
长腰尚载撑肠米，阔领先裁盖瘿衣。
投老江湖终不失，来时莫遣故人非。

到郡席不暖，居民空惘然。
好山无十里，遗恨恐他年。
欲款南朝寺，同登北郭船。
朱门收画戟，绀宇出青莲。
夹路苍髯古，迎人翠麓偏。
龙腰蟠故国，鸟爪寄层巅。
竹杪飞华屋，松根泫细泉。
峰多巧障日，江远欲浮天。
略彴横秋水，浮图插暮烟。
归来踏人影，云细月娟娟。

冰蚕不知寒，火鼠不知暑。
知闲见闲地，已觉非闲侣。
君看东坡翁，懒散谁比数。
形骸堕醉梦，生事委尘土。
早眠不见灯，晚食或敧午。
卧看盗取毡，坐视麦漂雨。
语希舌颊强，行少腰脚偻。
五年黄州城，不蹋黄州鼓。
人言我闲客，置此闲处所。
问闲作何味，如眼不自睹。
颇讶徐孝廉，得闲能几许。
介子愿奉使，翁归备文武。
应缘不耐闲，名字挂庭宇。
我诗为闲作，更得不闲语。
君如汗血驹，转盼略燕楚。
莫嫌銮辂重，终胜盐车苦。

天门夜上宾出日，万里红波半天赤。
归来平地看跳丸，一点黄金铸秋橘。
太华峰头作重九，天风吹滟黄花酒。
浩歌驰下腰带鞓，醉舞崩崖一挥手。
神游八极万缘虚，下视蚊雷隠污渠。
大千一息八十返，笑厉东海骑鲸鱼。
三韩王子西求法，凿齿弥天两勍敌。
过江风急浪如山，寄语舟人好看客。

双猊蟠础龙缠栋，金井辘轳鸣晓瓮。
小殿垂帘白玉钩，大宛立仗朱丝鞚。
风驭宾天云雨隔，孤臣忍泪肝肠痛。
羡君意气风生座，落笔纵横盘走汞。
上樽日日泻黄封，赐茗时时开小凤。
闭门怜我老太玄，给札看君赋云梦。
金奏不知江海眩，木瓜屡费瑶琼重。
岂惟蹇步苦追攀，已觉侍史疲奔送。
春还宫柳腰支活，水入御沟鳞甲动。
借君妙语发舂容，顾我风琴不成弄。

西登太行岭，北望清凉山。
晴空浮五髻，晻霭卿云间。
余光入巌石，神草出茅菅。
何人相指似，稍稍落人寰。
能令堕指儿，虬髯茁冰颜。
祝君如此草，为民已痌瘝。
我亦老且病，眼花腰脚顽。
念当勤致此，莫作河东悭。

世人只数曹将军，谁知虎头非痴人。
腰间大羽何足道，颊上三毛自有神。
平生狎侮诸公子，戏著幼舆巌石里。
故教世世作黄冠，布袜青鞋弄云水。
千年鼻祖守关门，一念还为李耳孙。
香火旧缘何日尽，丹青余习至今存。
五十之年初过二，衰颜记我今如此。
他时要指集贤人，知是香山老居士。

跪奉新书笏在腰，谈王正欲伴耕樵。
晋阳岂为一门事，宣政聊同五月朝。
忧患半生联出处，归休上策早招要。
后生可畏吾衰矣，刀笔从来错料尧。

泽国梅雨余，衰年困蒸溽。
高堂磨新砖，颇觉利腰足。
松根百尺井，两绠飞浄渌。
流觞聚儿童，一笑为捧腹。
清风信可御，刚气在巌麓。
始知共此世，物外无三伏。
长歌入云去，不待弦管逐。
西湖真西子，烟树点眉目。
涛江少酝藉，高浪翻雪屋。
俯仰拊四海，百世飞鸟速。
远追钱氏余，近吊祖侯躅。
吾生如寄耳，寸晷轻尺玉。
谁似刘将军，逸韵谢边幅。
千言一挥手，五车不再读。
春巌彩鸡舞，月峡哀猿哭。
朝先啼鴂起，暮与寒螀续。
我老废吟哦，赖君时击触。
从今事远览，发轫此幽谷。
清游得三昧，至乐谢五欲。
莫作狂道士，气压刘师服。

春入西湖到处花，裙腰芳草抱山斜。
盈盈解佩临烟浦，脉脉当垆傍酒家。

渊明求县令，本缘食不足。
束带向督邮，小屈未为辱。
翻然赋归去，岂不念穷独。
重以五斗米，折腰营口腹。
云何元相国，万锺不满欲。
胡椒铢两多，安用八百斛。
以此杀其身，何啻鹊抵玉。
往者不可悔，吾其反自烛。

霭霭青城云，娟娟峨嵋月。
随我西北来，照我光不灭。
我在尘土中，白云呼我归。
我游江湖上，明月湿我衣。
岷峨天一方，云月在我侧。
谓是山中人，相望了不隔。
梦寻西南路，默数长短亭。
似闻嘉陵江，跳波吹枕屏。
送君无一物，清江饮君马。
路穿慈竹林，父老拜马下。
不用惊走藏，使者我友生。
听讼如家人，细说为汝评。
若逢山中友，问我归何日。
为话腰脚轻，犹堪踏泉石。

刘生望都民，病羸寄空窑。
有子曰丑厮，十二行操瓢。
墦间得余粒，雪中拾堕樵。
饥饱共生死，水火同焚漂。
病翁恃一褐，度此积雪宵。
哀哉二暴客，掣去如饥鸮。
翁既死于寒，客亦易此龆。
崎岖走亭长，不惮雪径遥。
我仇祝与苑，物色同遮邀。
行路为出涕，二客竟就枭。
𫍢𫍢诉我庭，慷慨惊吾僚。
曰此可名寄，追配郴之荛。
恨我非柳子，击节为尔谣。
官赐二万钱，无家可归娇。
为媾他日妇，婉然初垂髫。
洗沐作小吏，裹头束其腰。
笔砚耕学苑，弓矛战天骄。
壮大随尔好，忠孝福可徼。
相国有折胁，封侯或吹箫。
人事岂易料，勿轻此僬侥。

春云蒙蒙雨凄凄，春秧欲老翠剡齐。
嗟我妇子行水泥，朝分一垅暮千畦。
腰如箜篌首啄鸡，筋烦骨殆声酸嘶。
我有桐马手自提，头尻轩昂腹胁低。
背如覆瓦去角圭，以我两足为四蹄。
耸踊滑汰如凫鹥，纤纤束藁亦可赍。
何用繁缨与月题，却从畦东走畦西。
山城欲闭闻鼓鼙，忽作的卢跃檀溪。
归来挂壁从高栖，了无刍秣饥不啼。
少壮骑汝逮老黧，何曾蹶轶防颠隮。
锦鞯公子朝金闺，笑我一生蹋牛犁，不知自有木𫘝𫘨。

群鲸贯铁索，背负横空霓。
首摇翻雪江，尾插崩云溪。
机牙任信缩，涨落随高低。
辘轳卷巨绠，青蛟挂长堤。
奔舟免狂触，脱筏防撞挤。
一桥何足云，讙传广东西。
父老有不识，喜笑争攀跻。
鱼龙亦惊逃，雷雹生马蹄。
嗟此病涉久，公私困留稽。
奸民食此险，出没如凫鹥。
似卖失船壶，如去登楼梯。
不知百年来，几人陨沙泥。
岂知涛澜上，安若堂与闺。
往来无晨夜，醉病休扶携。
使君饮我言，妙割无牛鸡。
不云二子劳，叹我捐腰犀。
我亦寿使君，一言听扶藜。
常当修未坏，勿使后噬脐。

海国困蒸溽，新居利高寒。
以彼陟降劳，易此寝处干。
但苦江路峻，常惭汲腰酸。
矻矻烦四夫，硗硗斲层峦。
弥旬得寻丈，下有青石盘。
终日但迸火，何时见飞澜。
丰我粲与醪，利汝椎与钻。
山石有时尽，我意殊未阑。
今朝僮仆喜，黄土复可抟。
晨瓶得雪乳，暮瓮停冰湍。
我生类如此，何适不艰难。
一勺亦天赐，曲肱有余欢。

安眠海自运，浩浩朝黄宫。
日出露未晞，郁郁蒙霜松。
老栉从我久，齿疏含清风。
一洗耳目明，习习万窍通。
少年苦嗜睡，朝谒常匆匆。
爬搔未云足，已困冠巾重。
何异服辕马，沙尘满风鬃。
雕鞍响珂月，实与杻械同。
解放不可期，枯柳岂易逢。
谁能书此乐，献与腰金翁。

理发千梳浄，风晞胜汤沐。
闭息万窍通，雾散名干浴。
颓然语默丧，静见天地复。
时令具薪水，漫欲濯腰腹。
陶匠不可求，盆斛何由足。
老鸡卧粪土，振羽双瞑目。
倦马{马展}风沙，奋鬣一喷玉。
垢浄各殊性，快惬聊自沃。
云母透蜀纱，琉璃莹蕲竹。
稍能梦中觉，渐使生处熟。
楞严在床头，妙偈时仰读。
返流归照性，独立遗所瞩。
未知仰山禅，已就季主卜。
安心会自得，助长毋相督。

娲皇得道自神仙，金母长生不计年。
甲子会逢三朔旦，岁星行看两周天。
消兵渐觉腰无犊，种德方知福有田。
彤管何人书后会，椒花椿颂一时编。

绣帘朱户未曾开，谁见梅花落镜台。
试问高吟三十韵，何如低唱两三杯。
莫言衰鬓聊相映，须得纤腰与共回。
知道文君隔青琐，梁园赋客肯言才。

青唐有逋寇，白首已穷妖。
窃据临洮郡，潜通讲渚桥。
庙谋周召虎，边帅汉班超。
坚垒千兵破，连航一炬烧。
擒奸从窟穴，奏捷上烟霄。
诡异人图像，欢娱路载谣。
干诛非一事，伐叛自先朝。
取道经陵寝，前期告庙祧。
西来闻几日，面缚见今朝。
二圣临云陛，千官溢海潮。
载囚车𫐆辘，失主马萧条。
横拜如蹲犬，胡装尚衣貂。
理卿辞具服，译长舌初调。
缓死恩殊厚，求生尾屡摇。
慈仁逢太母，宽厚戴唐尧。
赤手真擒虎，和羹未赐枭。
藁街虚授首，东市偶全腰。
困兽何须杀，遗雏或可招。
威声西振夏，武节北通辽。
帝道有强弱，天时或长消。
羌情防报复，军胜忌矜骄。
慎重关西将，奇功勿再要。

小寒初度梅花岭，万壑千巌背人境。
清远聊为泛宅行，一梦分明堕乡井。
觉来满眼是湖山，鸭绿波摇凤凰影。
海陵居士无云梯，岁晚结庐苕水湄。
山腰自悬苍玉佩，野马不受黄金羁。
门前车盖猎猎走，笑倚清流数鬓丝。
汀洲相见春风起，白蘋吹花散烟水。
万里飘蓬未得归，目断沧浪泪如洗。
北雁南来遗素书，苦言大浸没我庐。
清斋十日不然鼎，曲突往往巢龟鱼。
今年玉粒贱如水，青铜欲买囊已虚。
人生百年如寄耳，七十朱颜能有几。
有子休论贤与愚，倪生枉欲带经锄。
天南看取东坡叟，可是平生废读书。

吾闻君子，蹈常履素。
晦明风雨，不改其度。
平生丘壑，散发箕裾。
坠车天全，颠沛何惧。
腰适忘带，足适忘屦。
不知有我，帽复奚数。
流水莫系，浮云暂寓。
飘然随风，非去非取。
我冠明月，佩服宝璐。
不缨而结，不簪而附。
歌诗宁择，请饮相鼠。
罚此陋人，俾出童羖。

诗题：答子勉三首首句：君不登郎省惊人得佳句欧倩腰支柳一涡。

朱户当昼扃，霜帘达夜悬。
沈沈造广庭，皞皞接众贤。
疏莛叩洪钟，短绠汲深渊。
始知学不迨，内顾多歉然。
忆昔居上庠，忝出流辈前。
赋就千金直，诗成万口传。
荀杨迥接迹，班马思比肩。
一从苟干禄，永谢英俊躔。
折腰府县中，糊口道路边。
世俗多见轻，义士谁哀怜。
憔悴有今日，光辉思昔年。
今兹睹秋闱，犹欲争相先。
枯鱼傍江湖，疲马忆蓟燕。
凉风拂翠幕，陇月向人圆。
物景近中秋，客意孤绵绵。
裴回望清光，欲揽不得全。
永怀懽乐时，把酒谢婵娟。

打麦打麦，彭彭魄魄。
声在山南应山北，四月太阳出东北。
才离海峤麦尚青，转到天心麦已熟。
鹖旦催人夜不眠，竹鸡叫雨云如墨。
大妇腰镰出，小妇具筐逐。
上垅先捋青，下垅已成束。
田家以苦乃为乐，敢惮头枯面焦黑。
贵人荐庙已尝新，酒醴雍容会所亲。
曲终厌饫劳童仆，岂信田家未入唇。
尽将精好输公赋，次把升斗求市人。
麦秋正急又秧禾，丰岁自少凶岁多，田家辛苦可奈何。
将此打麦词，兼作插禾歌。

清泉滴沥细如簪，转尽山腰几百寻。

野径荒亭草没腰，一眠聊以永今朝。
放怀不管人间事，破梦时间夜半潮。
玉柱刘叉诗未厌，金龟李白酒难招。
知君有意寻安道，咫尺何时动画桡。

海棠栽植遍尘寰，未必成都欲咏难。
山木瓜开千颗颗，水林檎发一攒攒。
初疑红豆争头缀，忽觉燕脂众手丸。
西蜀僧家根拨小，南荆官舍树支宽。
高穿群木无因蔽，平倚危楼最好看。
十亩园林浑似火，数方池面悉如丹。
锦袍万丈仍连袂，珠被齐光更合欢。
风袅细腰妆正罢，露晞铜雀泪新干。
晨曦远借彤云暖，秋魄微侵甲帐寒。
会䜩岂劳供幄幕，采香应见费龙檀。
秾烧游女青丝发，殷染妖姬白玉冠。
宾席半移隈茜绶，使车多热簇雕鞍。
层层排朵萦飞蝶，密密交柯宿翠翰。
诗客早惭矜镂管，画工谁敢衒霜纨。
本期相伴千场醉，可忍轻邀百卉残。
川路尚移随迅濑，蕃船犹折出长澜。
飘零绛雪深盈尺，收拾晴霞散结团。
时去独应贤者识，色空前有达人观。
谱为仙子终须美，实作寒梅况不酸。
五六年来离别恨，春宵频梦石台盘。

黄金满籯富有余，一经教子金不如。
君家有儿不肯娱，口诵七经随卷舒。
渥洼从来产龙驹，鸑鷟乃是真凤雏。
一朝过我父子俱，自称穷苦世为儒。
雪窗夜映孙康书，春陇昼荷兒宽锄。
翻然西入天子都，出门慷慨曳长裾。
神童之科今有无，谈经射策皆壮夫。
古来取士凡数涂，但愿一一令吹竽。
甘罗相秦理不诬，世人看取掌中珠。
折腰未便赋归欤，待君释褐还乡闾。

当年同望赭袍光，万事争先落彩铓。
一别已经陵谷变，再来方觉路岐长。
黄金久压腰间重，白笔才容柱下藏。
唯愿山林息枹鼓，免教鸱隼吓鸳凰。

极望铺千顷，平观彻九霄。
纵横随物象，合散委天飙。
洒竹声微动，妆松势不摇。
庭空飞鸟影，窗失远山椒。
钓罢盈孤屿，行稀覆小桥。
争先笼碧瓦，骋巧缀柔条。
片片谁裁制，团团似琢雕。
丘陵平坎险，草木起枯焦。
皎洁那容染，轻清祗自飘。
匊来便幼稚，披去羡渔樵。
篷冷孤舟泊，蹄轻逸骥骄。
危楼明皓皓，虚室静萧萧。
余霰霏残夜，层冰结霁朝。
界疑华藏见，境入洞天遥。
向晦终难掩，居高却晚销。
润滋甘井脉，寒减暮江潮。
思妇啼红袖，征夫拥皂貂。
履穿愁践足，心悟任齐腰。
就映犹开卷，频餐愈病痟。
袁公当强起，谢女尚能谣。
旋取茶铛泛，多收药匕调。
任令埋蜡屐，直欲鼓兰桡。
扫处迷三径，吟余冻一瓢。
因思良友至，急奔牧童邀。
池馆增潇洒，杯盘奈寂寥。
壶中闻笑语，物外睹风标。
真乐非弦管，奇辞脱篆雕。
红尘荡涤尽，宿酒等闲消。
烛映凝膏浅，香清切柏烧。
谈围终易解，诗将可称骁。
闻道群贤集，方从五马招。
黄堂催盛宴，缇幕会英僚。
海气连平野，岩光满丽谯。
缤纷霑寿斝，炫晃照华镳。
刘白才名重，枚邹笔力超。
袴襦歌美政，牟麦庆新苗。
畎亩深盈尺，风云会再宵。
贺声周四境，瑞奏达中朝。
郡国仁风远，乾坤协气饶。
年年书大有，击壤望唐尧。

茹蔬酌水度清晨，自是浮生洁静身。
好事频过三径晚，爱闲惜别五湖春。
品泉暗识南零味，鉴茗多藏北苑真。
且著青袍居膝下，少年未羡折腰人。

当年弧矢设门阑，英气锺于曲阜间。
名覆金瓯新品地，香盘密印旧家山。
腰边龟组光华动，膝下龙驹礼法闲。
五福俱全谁跂及，流霞为寿日开颜。

舟行瞿唐口，两耳风鸣号。
渺然长江水，千里投一瓢。
峡门石为户，郁怒水力骄。
扁舟落中流，浩如一叶飘。
呼吸信奔浪，不复由长篙。
捩柁破𣸣旋，畏与乱石遭。
两山蹙相值，望之不容舠。
渐近乃可入，白盐最雄高。
草木皆倒生，哀叫悲玄猱。
白云缭长袖，零落如飞毛。
缅怀洚水年，惨蹙病有尧。
禹益决岷水，屡与山鬼鏖。
摧冈转大石，破地疏洪涛。
巉巉当道山，斩截肩尾销。
峭壁下无趾，连峰断修腰。
破处不生草，上不挂鸟巢。
水怪不尽戮，下有龙与鳌。
辽哉千万年，禹死遗迹牢。
岂必见河洛，开峡斯已劳。

山川足清旷，阛阓巧拘囚。
安得孅阿御，同为穆满游。
遥知因涣汗，远出散幽忧。
原隰繁分绣，村墟尽小侯。
春深秦树绿，野阔渭河流。
四顾神萧瑟，前探意涨浮。
胜观殊未已，往足讵能收。
下坂如浮舸，登崖剧上楼。
强行腰伛偻，困坐气嘘咻。
鸟语林峦静，花明涧谷幽。
濯溪惊野老，伐路骇他州。
中散探深去，文渊到处留。
听琴峰下寺，弄石水中洲。
溪冷泉冰脚，山高雾绕头。
石潭清照骨，瀑水溅成钩。
仙庙鸣钟磬，神官秉钺刘。
养生闻帝女，服气绝彭雠。
故宅犹传尹，先师不喜丘。
居人那识道，过客谩停驺。
岩谷诚深绝，神仙信有不。
云居无几杖，霞珮弃镌锼。
豹隠连山雾，龙潜百尺湫。
门开谁与叩，桃熟浪传偷。
绀发清无比，方瞳凛不侔。
会须林下见，乞取寿年修。
拔去和鸡犬，相随若旆旒。
乘风遗騕袅，长啸贱笙篌。
从骑衣皆羽，前驱鬣尽虬。
安能牵两足，𫏐得快双眸。
自昔辞乡树，南行上楚舟。
万江穷地脉，三峡束天沟。
云暗酆都晚，波吹木枥秋。
寻溪缘窈窕，入洞听飕飗。
空寺收黄栗，荒祠画伏彪。
登临虽永日，行迈肯停辀。
蓄缩今何事，攀跻昔已悠。
魏京饶士女，春服聚蜉蝣。
雷动车争陌，花摇树系秋。
游人纷荡漾，野鸟自嘤呦。
平日曾经洛，闲居愿卜缑。
空言真比梦，久渴渐成愁。
早退尝相约，辞嚣痛自搂。
爱山心劫劫，从宦兴油油。
海宇都无碍，山林尽可投。
愿为云上鹄，莫作盎中鯈。
适性行随足，谋生富给喉。
今游虽不与，后会岂无由。
昼出同穿履，宵眠共覆裘。
弟兄真欲尔，朋好定谁俦。
试写长篇调，何人肯见酬。

鬓发年来日向衰，相宽不用强裁诗。
壮心付与东流去，霜蟹何妨左手持。
花发黄鹂巧言语，池开杨柳斗腰肢。
劝君行乐还听否，即是南风苦热时。

西湖不放长竿入，群鱼空作淘河食。
渔人攘臂下前汀，荡漾清波浮两腋。
藕梢菱蔓不容网，箔作长围徒手得。
逡巡小舟十斛重，踊跃长鱼一夫力。
柳条穿颊洗黄金，鲙缕堆盘雪花积。
烧薤香橙巧相与，白饭青蔬甘莫逆。
食罢相携堤上步，将散重煎叶家白。
人生此事最便身，金印垂腰定何益。

陋巷丈夫病且贫，悬鹑百结聊庇身。
蠕蠕大虱长孙子，败缯敝絮开阳春。
故襦宽博裹肩{月坒}，出没逡巡初莫畏。
一朝换酒入邻家，顾视腰间犹犊鼻。
入缝循腰还自足，肌肤转近尤为福。
咋皮吮血无已时，应待渠家具汤沐。

陋巷丈夫病且贫，悬鹑百结聊庇身。
蠕蠕大虱长孙子，败缯敝絮开阳春。
故襦宽博裹肩{月坒}，出没逡巡初莫畏。
一朝换酒入邻家，顾视腰间犹犊鼻。
入缝循腰还自足，肌肤转近尤为福。
咋皮吮血无已时，应待渠家具汤沐。

南都逢故人，共此一樽渌。
初来柳吹絮，再见风脱木。
我老欢意微，头垂腰背曲。
羡子方少年，健马走平陆。
狂歌手自拊，醉倒头相触。
人生比一瞬，世网张万目。
但取食场鸡，岂挂云飞鹄。
彭城久相迟，官舍虚东屋。
重阳试新酿，谓子当不速。
胡为听妇言，婉娈自相逐。
我舟得愁霖，牵挽脱坑谷。
风霜作初寒，病体欲生粟。
解子腰下龟，换酒不须赎。
照碧凝清光，相将饮萸菊。

南都逢故人，共此一樽渌。
初来柳吹絮，再见风脱木。
我老欢意微，头垂腰背曲。
羡子方少年，健马走平陆。
狂歌手自拊，醉倒头相触。
人生比一瞬，世网张万目。
但取食场鸡，岂挂云飞鹄。
彭城久相迟，官舍虚东屋。
重阳试新酿，谓子当不速。
胡为听妇言，婉娈自相逐。
我舟得愁霖，牵挽脱坑谷。
风霜作初寒，病体欲生粟。
解子腰下龟，换酒不须赎。
照碧凝清光，相将饮萸菊。

弃掷良宵君谓何，清天流月鉴初磨。
莫辞病眼羞红烛，且试春衫剪薄罗。
莲艳参差明绣户，舞腰轻瘦飐惊鼍。
少年微服天街阔，何处相逢解佩珂。

山行但觉鸟声殊，渐近神仙简寂居。
门外长溪净客足，山腰苦笋助盘蔬。
乔松定有藏丹处，大石仍存拜斗余。
弟子苍髯年八十，养生世世授遗书。

先志承颜善养亲，束装骑马试为臣。
酒肠天予浑无敌，诗律家传便出人。
拥鼻高吟方自得，折腰奔走渐劳神。
归来一笑须勤取，花发陈吴二月春。

共居天地间，大类一间屋。
推排出高下，何异车转毂。
死生本昼夜，祸福固倚伏。
谁令尘垢昏，浪与纷华逐。
譬如薪中火，外照不自烛。
感君探至道，劝我减粱肉。
虚心有遗味，实腹不须粟。
芬敷谢桃杏，清劲比松竹。
息微知气定，睡少验神足。
胡为嗜一饱，坐使百神哭。
要知丹砂异，不受腥腐触。
可怜山林姿，自缚斗升禄。
君看出世士，肯屑世间福。
宁从市井游，与众同碌碌。
不愿束冠裳，腰金佩鸣玉。
斯人今何在，未易识凡目。
恐在庐山中，飞翔逐黄鹄。
试用物色寻，应歌紫芝曲。

六月长桥断不收，朱栏初喜映春流。
虹腰宛转三百尺，鲸背参差十五舟。
入市樵苏看络绎，归家盐酪免迟留。
病夫最与民同喜，卯酉匆匆无复忧。

人言虎头痴，勇作河朔游。
黄河六七月，不辨马与牛。
单车径北渡，横身障西流。
虎头亦不痴，志在万户侯。
徜徉历三边，归借坐上筹。
腰垂黄金印，不受白发羞。
此计虽落落，但问有志不。
临岐且一醉，行役方未休。

功成不愿居，身退有余勇。
心安里闾适，望益缙绅重。
朝为北阙辞，莫犯南河冻。
人知疏公达，王命显父送。
百壶山泉溢，千两春雷动。
旋闻二季贤，继以一章控。
诏书未云可，廷论已争竦。
兹行迫寒食，归及扫先垄。
万人拥道看，一子腰金从。
尔曹勿惊嗟，令德劝勤种。

羸病不堪金束腰，永怀江海旧渔樵。
对床贪听连宵雨，奏事惊同朔旦朝。
大耿功名元自异，中茅服食旧相要。
一封同上怜狂直，诏许昌言赖有尧。

曾家紫竹君家种，曾园竹与荒藤共。
藤骄竹瘁如畏人，不似君家竹森耸。
我来买宅非为宅，爱此风梢时一弄。
磨刀向藤久未忍，树倒藤披真自送。
繁阴一豁新笋地，狂鞭欲向青春动。
我身病后少筋力，遍求拄杖扶腰痛。
萧萧瘦干未能任，一亩君家知足用。
一枝遗我拄寻君，老酒仍烦为开瓮。

剑气夜干斗，精诚初莫隔。
全身寄狱户，隠约还自得。
张雷彼知我，勉为汝一出。
腰间杂环佩，亦既报之德。
凛凛天地间，要非手中物。
跃入延平水，三日飞霹雳。
出当乘风雷，归当卧泉石。
千年故穴在，三叹泉上客。

我归万里初无宅，凤去千年尚有台。
谁为绕池先种竹，可怜当砌已栽梅。
囊资只数腰金在，归计长遭鬓雪催。
欲就草堂终岁事，落成邻舍许衔杯。

髭须浑白已经岁，腰痛春来日又多。
一味安闲犹有碍，却令朝谒拟如何。
筑居定作子孙计，好事久遭僧佛呵。
尤愧白家履道宅，十年成就饱经过。

老去日添腰脚病，山翁服栗旧传方。
经霜斧刃全金气，插手丹田借火光。
入口锵鸣初未熟，低头咀噍不容忙。
客来为说晨兴晚，三咽徐收白玉浆。

林竹抽萌不忍挑，谁家盈束伴晨樵。
箨龙似欲号无罪，食客安知惜后凋。
不愿盐梅调鼎味，姑从律吕应箫韶。
林间老死虽无用，一试冬深雪到腰。

盘曲山前路，流年向此消。
兴亡须一吊，范叟卧山腰。

艾虎钗头映翠翘，菖蒲泛酒舞宫腰。
不须更铸江心照，皇帝聪明一似尧。

萱堂有秋花，对客如劝侑。
人生本多事，更以百忧副。
愔愔横天壤，扰扰迷刻漏。
倾地救海涸，掲柱支山仆。
徒将一心淑，日与万虑鬭。
不如偷余闲，来此玩孤秀。
荧荧千明缸，照映相前后。
凝气粲如笑，泣露乱欲溜。
颓然寓远怀，可以消永昼。
吾兄儒林杰，器业包宇宙。
﨑岖从远宦，为国警边候。
飞沙蔽城隍，积雪冷襟袖。
颇思东南州，水竹两幽茂。
楼台压江涛，窗户排云岫。
翘瞻不可见，梦想劳头脰。
樊笼送飞鸿，槛井看腾狖。
暂凭时景佳，寛此腰围瘦。
吾侪所至乐，未厌夷居陋。
宾侣时可邀，从容醉方酭。

梦散高唐夜正遥，楚天何处不无憀。
秋风似会荆王意，露渚烟汀养细腰。

归路过东关，行行一锡间。
破林霜后月，孤寺水边山。
顶笠冲残叶，腰装歇暮湾。
香灯旧吟社，清思逐师还。

幽胜程程拟遍寻，不妨淮楚入搜吟。
藓莎篱落谿庄静，松竹楼台坞寺深。
数抹晚霞怜野笛，一筛寒水羡沙禽。
腰间组绶谁能爱，时得闲游是此心。

瓦沟如粉叠楼腰，高会谁能解酒貂。
清夹晓林初落索，冷和春雨转飘萧。
堪怜雀避来闲地，最爱僧冲过短桥。
独有闭关孤隠者，一轩贫病在颜瓢。

垂柳阴岑院，游丝旷荡春。
蘅皋谁驻马，罗袜自生尘。
四姓良家子，三年赋客邻。
折腰行太缓，连琐语何频。
倭堕云争媚，便娟月鬭新。
灭瘢难辨玉，约指不胜银。
电笑投壶胜，江澄𢭏练匀。
东南劳鹤望，西北限牛津。
宝唾凝兰气，鸣黄咽绛唇。
笼禽思陇树，洞犬谢秦人。
咏絮才无对，闻琴意始真。
长安足轻薄，慎勿走琼轮。

西垣有古人，磔磔气貌古。
落笔成文章，无可加损处。
策蹇得过门，殷勤相劳苦。
湛然神观全，秀粹充眉宇。
语我春已阑，斯民望时雨。
宿麦正满野，骄旸恶如虎。
云师未洒泽，赤子将谁乳。
侍臣当忧国，密计应禆补。
又云好著书，安得一州去。
知公趣操异，不为夸腰组。
衣锦若还乡，亦当从幕府。

路出南堤思洒然，乌藤点点破苔圆。
山腰仄塞元无路，洞底虚无别有天。
六月清风醒客醉，千丛怪石伴僧禅。
近人登览方为贵，従此匡庐不直钱。

晚岁班朝列，光华动士林。
家风当冠豸，官序正腰金。
霄汉亨衢浅，膏肓积沴深。
凄凉哭门馆，笑语尚余音。

王国方登俊，清才尚折腰。
萱堂余怆在，瘴海此行遥。
宴语无疏阔，离怀但黯销。
红尘一羁旅，风驭羡飘飘。

长江衮衮西南流，秋水时至狂不收。
大浪似屋山欲浮，王侯神智禹所啾。
万鬼琢玉它山幽，梅梁赑屃卧龙虬。
咄嗟湍骇就敛揪，巨灵缩手愚公羞。
障成十里沙中洲，支分股引听所求。
赤旱稽浸民不忧，那得虫蝗随督邮。
污邪瓯窭满车篝，斯民饱煖何以酬。
庙貌突兀寒溪头，岁岁鸡黍祠春秋。
老农击鼓稚子讴，当时人物纷雁鸥。
岂无鼎食腰金俦，朽骨往往空蒿丘。
姓名几复人间留，唯侯施惠膏如油。
江声浩浩风飂飂，千古不见使人愁。
拔俗万丈山标崷，使君不减裴商州。
下车百蠧随锄耰，一笑四境无疮疣。
天闲老步须骅骝，已闻归作金华游。
钦贤访古意未休，画船载酒岸鸣驺。
约我与往置脯馐，冠盖纷纷暇莫偷。
搔首怅望情绸缪，我问使君亦何尤。
西湖万顷蛟龙湫，几年荒茀今则修。
鼛鼓弗胜财不掊，长堤岌嶫高岑楼。
写有浍兮荡有沟，余波北注引漕舟。
桑麻被野禾连畴，鹤鹤白鸟杂游鯈。
菰蒲菱芡厌采搜，柳杨成幄荫道周。
耕渔呼歌羸病瘳，使君之赐侯可侔。
天边旌旆看悠悠，父老雪涕争攀辀。
地僻借恂恨无由，高文摛秀春华抽。
丰碑崒嵂镵银钩，千年空此留海陬。
君知此日思君不，还如今日人思侯。

年来游尽海边山，独爱青青桐柏坛。
光射斗牛腰下剑，气吞龙虎鼎中丹。
白云千叠赤城晓，黄鹤一声华顶寒。
玉简姓名仙约在，洞天莫放酒杯干。

沙溪过雨半清浑，径石高低带雪痕。
又见山农话春事，腰镰两两唤儿孙。

一溪高自扑岩来，寺在岩腰水抱回。
林下老僧相顾笑，柴门今始为君开。

堪恨隋家几帝王，舞腰缓尽绣鸳鸯。
如今重到抛球处，不见熏炉旧日香。

仙宫神灵之所宅，楼阁倚天一千尺。
先生好游犹挟册，藜苋不惭吾鼎食。
凝祥池头三月春，腰金骑狨多贵人。
天边五岳烟霞阔，海上三山雨露新。
蛱蝶能飞燕能舞，凤凰在云鸿在渚。
仙人骖鸾入云雾，寂寂不闻青鸟语。
洞天落日晚沉沉，渔舟缥缈桃源深。
红玉坐看花著子，青云行见叶成阴。
疾雷怒飞风雨急，瘦马不行归旆湿。
投闲一日须一来，岁时变化犹呼吸。

思亲一日如三岁，去家十舍如万里。
投明叔也欲别我，枕上闻鸡泪如洗。
丈夫盖棺事则已，君虽白发犹壮齿。
奚惭折腰五斗米，三釜及亲胡不喜。
弧桑蓬矢射四方，男子生来志如此。

成康已措刑，文景不言兵。
夷俗家家曲，蛮歌处处声。
长腰筒拍鼓，细竹葫芦笙。
物意惟安乐，人间共一情。

谁赋梅花诗，拟继三百五。
昔闻林居士，幽栖贲岩坞。
琼章虽在人，玉树已埋土。
湖山今寂寥，五云谩无雨。
夫君擅文章，颇以诗自许。
芬芳春草生，光芒夜珠吐。
人间再生岛，名在诗书圃。
锦囊贮西施，佳丽生百娬。
翱翔道家山，文采动人主。
阳春定能和，白华应可补。
后生谁敢当，柏直口尚乳。
老夫幸未疲，腰剑犹能舞。

共辅龙飞与五蛇，一时恩礼有谁加。
华堂玉椀更传酒，便殿金瓶独赐茶。
宝带光芒腰下印，绣衣形影幕中花。
平生自与韩公合，名德应归太史夸。

春来燕姹复鶑娇，不饮喉咽顿觉焦。
桃被脸深将露洗，柳绿腰细得风饶。
船中载酒犹嫌少，席上看花每恨遥。
可惜襄王今老矣，不堪云雨梦朝朝。

三家成佛本来西，共坐莲胎出淤泥。
归侍玉除还似约，去腰金印定如携。
殷勤鸟劝花前醉，邂逅人逢叶上题。
纵有凤毛传序远，未应能似雁行齐。

十顷湖光辟尽尘，女郎台榭占沙滨。
杜鹃言语瞋为客，杨柳腰肢瘦似人。
便拟曲留今夜月，已知虚度去年春。
凭君为伴花前醉，况复香醪特地醇。

碧光新近跨长桥，免使游人隔岸招。
想像蓬瀛今仿佛，丁宁风雨莫漂摇。
少浮蛟蜃平生气，才露虹霓一半腰。
明月满天天似水，直疑霄汉路非遥。

雨阕中庭暖日浮，春禽百种聚喧啾。
粉腰蜂子尤无赖，挠遍花须未肯休。

吾庐附曾阿，松竹蔚行路。
平生土木躯，羞为折腰具。
蓼虫甘苦涩，虽死那求遇。
黄香诸父贤，倾盖如有素。
相将山水行，所适得佳趣。
观台深且靓，缟壁悬清句。
云巢倚空端，下览宜细顾。
楼台霁雪初，碧瓦尘未涴。
篮舆指颓景，长挹还辞去。
恍如山阴集，俛仰已成故。
重来竟何时，相望碧云暮。

先生少年喜武事，三略六韬曾遍阅。
胸中云梦吞八九，气胜万夫真勇决。
防边伊昔从都护，欲取功名继前烈。
臂弓腰箭事戎装，远出砂场恣游猎。
擒狐射雁狂且逸，不觉归途迷夜雪。
败官遭谴失所志，回首飘然辞魏阙。
挟持妙术当生涯，放浪江湖闲岁月。
寻常得钱即沽酒，笑与妻奴同饮啜。
乐天知命了无忧，奕奕红颜浮两颊。
春风浩荡鲁城边，稠花乱蕊争纷妍。
方将与君共携手，骋怀游目相回旋。
兴来别我汶阳去，黄鹄一举难留连。
村桥野店醉斜日，路人谁识地行仙。

伟哉中国擅五岳，巍巍崧高据其尊。
四时百辟尽朝会，云幢烟盖来追奔。
自余众阜何足数，扰扰罗列真儿孙。
秋霖乍开原野净，隆曦破海浮朝暾。
渊明旷达不事事，胜日结客游山樊。
山腰下马蹑风磴，杖屦诘曲跻巑岏。
窗经玉女猿鸟寂，石漱飞浏鸣潺湲。
长松吟风和哀响，肌肤凛栗凄神魂。
行穷绝顶已晡侧，云烟为我开余昏。
昂头去天惊尺五，星斗历历俯可扪。
超然拟与人世绝，仿佛有路通昆仑。
洛阳奇峰三十六，领略并入一眼吞。
平生方寸喜壮观，兹游气豁殊轩轩。
二豪词笔有余地，请赋杰句留山巅。
风流便可付千载，欧梅尹谢相与传。

北风吹波客桅折，浔阳维舟不敢发。
观君和我回文诗，满眼春光破冰雪。
山间玉少白石多，造化积英费融结。
如君藻思岂易得，姓名卢骆推前列。
他人平步取卿相，乃独区区困羁绁。
江湖漂泊随断梗，岁月峥嵘逼华发。
颓然放肆孰可测，一马固能齐万物。
胡琴虽已隔黄壤，宝灯吐焰高于月。
人生乐事君得多，谁羡腰金拥幢节。

庐山九江南，胜隠类王屋。
中有刘先生，逃荣弃朱毂。
我尝问持养，次第蒙摄伏。
操心要常存，尤戒忌追逐。
教人啖火枣，喻世指风烛。
一从屏晚膳，已觉失颐肉。
谅能早如此，盎自有余粟。
寝甘无复梦，行健不须竹。
华池涌清波，漱饮每充足。
当使百灵朝，如闻九虫哭。
欲尘亦遂扫，由味方有触。
甘肥自煎熬，其毒甚回禄。
愿公亦澹薄，同享秀眉福。
丈夫贵决烈，安得犹碌碌。
淘沙始见金，椎石方逢玉。
所以老氏言，为腹不为目。
未能便仙去，轻举随白鹄。
且保临老年，眼明腰不曲。

吾闻烈士仗忠信，出入鬼神皆避逃。
维彼小人鬼所狎，祟异皆自不善招。
晦之履行并仁义，常揭名教为己操。
天将大任预连蹇，薄宦南州初折腰。
劬劳戴星出视事，冒突瘴雾匪一朝。
浸淫不制偶成疾，愁卧漳浦拥敝袍。
有时体燥似灼火，愤怒索笔为长谣。
句中有意谴疟鬼，词气凌铄吏部高。
予窃料君所守正，彼鬼何者能为妖。
幽明路异不相忤，有疾自是疏摄调。
强饭进药姑自爱，勿惑异说心空摇。
菊花未落迟君出，犹可共醉樽中醪。

解纵袅鸱啄凤凰，天心似此亦难详。
但知斩马凭孤剑，岂为摧车避太行。
得者折腰犹下列，失之垂翅合南翔。
不如长揖尘埃去，同老逍遥物外乡。

归去白云居，山行百里余。
腰藏三尺剑，腹载五车书。
暮雨添云重，秋风落翠疏。
此时别离兴，滴泪满襟裾。

角艺词场欲进身，混然谁辨玉并珉。
无常胜负如六博，不幸沈浮知几人。
君已自甘龙退蛰，我犹有待蠖求伸。
未腰相印男儿耻，他日功成方卜邻。

雄姿逸态何崷崒，自是君身有仙骨。
彩服日向庭帏趋，百年未见欢娱毕。
拖玉腰金致主身，起居八座太夫人。
尔家最近魁三象，文采风流今尚存。

琥珀杯浓酒味醇，郁金裙转舞腰新。
铅华第一人中白，歌响几多梁上尘。
玉漏将沉香未断，银潢虽远志相亲。
合欢促席留君醉，最苦参斜夜向晨。

垂天雄翮抟海风，穷高极远志不同。
盛年折桂心未歉，磨刀水际思平戎。
西羌活擒偶失手，天南星堕郴山中。
未甘遂葬江鱼腹，当归入觐明光宫。
何尝仆射干荐举，芸台乌府选择公。
蛟龙齿角老愈硬，楩楠材格寒更浓。
耻为葳蕤要节目，预知子不见从容。
川峡揭节建大戟，服紫腰金薄赏功。
暮年车辖徙荆楚，江离摇碧水蓼红。
橘洲桥口皆莽草，贾傅井中苔已空。
我已衰白敛一郡，附子馀光聊养蒙。
尝言早休乃良策，倚空亲想莲花峰。
请君先去采芝术，我续随子栖蒿蓬。
水甘松香真胜境，云滑石险多行踪。
半天河汉倾瀑布，自然铜吼闻霜钟。
董仙种杏人竞取，渊明石床苍藓封。
怡神曲糵有妙理，禾收石斛岁屡丰。
林迥岩屋尤可遍，溪间小桥横木通。
手扪松萝攀紫葛，清凉半夏如秋冬。
黄精久饵助冰雪，与君同作白头翁。

斜拖阙角龙千尺，澹抹墙腰月半棱。

百丈游灯遶石坡，溪西保社事黄魔。
草花灼灼迎新福，腰鼓冬冬踏旧歌。

春来腰筥修溪童，摘山归去如年丰。
主人长啜不言酒，焉用儿女扶山翁。
闻说佳致欲相遂，劳生急放尘缘空。
时走长须汲双井，岂吝七椀邀卢仝。
夜归须步三峰月，晓望还乘五桂风，静中且看狙公笼。
此乐吾宗好方寸，已向清斋望根本。

与子邂逅春闱中，子未及壮文何雄。
淡书名姓青云旁，天风吹我襟怀香。
巨源耻作寻常流，洪涛忽驾西江秋。
剽窃袭蹈非子情，伯乐一睨人皆惊。
乃更退托多楚狂，谓我有感潭中央。
腰间跃去为龙藏，斗牛下接亭亭光。
尝言文章气所寓，养气未及柔与刚。
乌能发露与剑比，而不与我非其长。
红尘丹汉不足较，傥来勿使心常忙。
安得小艇剑溪上，与子邂逅飞双桨。
满溪烟雨芦花春，渔人一曲声无尘。
夜明潭上人初静，神明欲腥奸与佞。
宝气深盘盘不得，直上群阴俱失色。
此时与子同行藏，倚楼人往空斜阳。

无缘一步如秦湘，有缘千里如门墙。
山人安得不相访，囗如昔也同行藏。
自从别后乐何处，灵谷山中养冲素。
懒与尘凡争是非，拂袖俄趋长乐府。
十洞真人怀宿契，阴使来陈掌中示。
不着乎书惟口传，千古茫然索根蒂。
或乱枝条无计寻，大还只欠铅中金。
玉简朱书落吾耳，安用冥搜遶天地。
紫玄忽见老翁笑，家住昆仑何杳杳。
神炉已寘龙山椒，蓬壶可听东溟潮。
温泉名界甘复泚，一毂符行坎宫沸。
七十二候承天时，三五一法明天机。
晤言再卜春为期，冲和有道当依归。
山水多夸武林好，更有龙椒惬幽抱。
桃源惟在山腰间，越出寸碧窥吴峦。
雷驱猛雨玉龙过，月明人上朝元坛。
五符金鼎任还返，须知造化由阴丹。
愿屈冲和讲幽秘，莫独云山孕铅水。
紫府宾，丹台身。
去来在我若为情，谷风时送步虚声。
山花径，水月沼。
乐因谈到长生妙，偶坐俄行无事了。
或将得一问因缘，江天为指归舟到。

不为形役心方纵，乘化悠悠岂须控。
归去来兮归自公，北窗高卧南来风。
吹我飘飘骨毛耸，恐是洪涛浸清梦。
八月仙槎偶相送，寥廓孤飞与谁共。
天机不逐纤尘动，折腰五斗非君俸。
静挂山图探遥趣，闲眄庭柯荐幽哢。
君置弦徽贻我声，我遗耳目知君情。
相知之流乐如是，五柳鸣蜩谩如沸。

金带慵腰便退居，高闲吟思满江湖。
一头黄发真元老，两郡朱幡更大夫。
世事荣枯闲似梦，道经舒卷静如愚。
延平遗爱今犹在，一片棠阴入画图。

水村山驿七闽溪，数桨青腰沂上迟。
酤向竹林人已到，芦花汀畔且休移。

千古岩腰一鉴泉，云霄何处问金仙。
盈虚更共潮来去，混沌中含地与天。

夕阳归去荻花乡，横点山腰一带长。
于下于飞虽可赋，也窥清浅为生忙。

田无数亩难回首，士少高风易折腰。
古往人非秋自老，松轩吟对雨潇潇。

回头犹见折腰时，才到朝班便得麾。
谁合相从公外乐，玉鳞新出使君池。

侯王权势腰三印，省寺光阴梦七秋。
龙虎有人犹扫迹，政风行听海边讴。

识先游刃易，命晚折腰劳。
华省当年梦，行看置此曹。

爱君独酌板桥句，想君不向稽山时。
千载风流同一辙，孤坟数尺埋蒿藜。
文章误人岂当日，声名虽好终何为。
譬之花卉自开落，又如时鸟啼高低。
行吟漫葬江鱼腹，𫛳来空赋予何之。
君不见吾腰耻为小儿折，或车或棹聊为期。
又不见嬴颠刘蹶不到耳，采花摘实相维持。
春寒漠漠青山路，厚颜已觉归来迟。
一廛尚冀容此老，与君朽骨分东西。

西来不复见青牛，问遍生涯两鬓秋。
但受郢人夸鼻斲，岂知蒙叟是腰舟。
柱头寂寞千年鹤，波面分明一点鸥。
不向虚中问消息，磻溪终老但垂钩。

壮志峥嵘不自神，低回聊此接波臣。
虽非腰重真骑鹤，犹胜途穷强泣麟。
击节久怀洲上晚，空樽未放网边春。
固知遗老能相契，翻愧公输作幸民。

莫羡财多石季伦，任从闾里笑长人。
五湖浪迹名终在，六印悬腰眼暂新。
且乐歌呼随沥斝，不妨文字洗留尘。
年来顿觉珠玑富，万户侯家却是贫。

轻裙碎折晓风微，弱柳腰肢稳称衣。
更剪垂虹平窄地，双凫似恐见人飞。

万腔腰鼓打梁州，舞罢还催步打球。
更借缠头三百万，阿奴要彻第三筹。

鹿头关下花深处，竹马曾寻彩衣路。
虽知梨栗是生涯，人道风烟如鄠杜。
四十年来若断桥，问津无计冷潇潇。
一闻此语心先醉，似向江边笋自烧。
羡君材器森诸有，宝带垂腰今一叟。
未说常开坛上旗，且须再遣云中守。
从来别驾不谋身，欲作蛾眉会里人。
本是文殊亲接引，定应见处必逢君。

渊明弃官归，议者见各别。
去就须有名，岂独为卑亵。
折腰分当尔，柴米岂无说。
舍彼而处此，亦不苟自洁。

欲问船师觅宝洲，须将大瓠作腰舟。
掀天白浪蛟龙吼，才得随流一点头。

朝衣行市头颅落，六印垂腰手足分。
旋煮河豚加𫚖脍，争如闲处醉醺醺。

地衣红锦蹙盘雕，罗袖飘香转舞腰。
清暇君王休务日，宣和深殿按仙韶。

迎新与送故，渠已不胜勤。
民卖腰间剑，公宽柱后文。
诸郎投赐沐，高会惜临分。
去国虽千里，分忧即近君。

参军但有四立壁，初无临江千木奴。
白头不是折腰具，桐帽棕{革奚}称老夫。
沧江鸥鹭野心性，阴壑虎豹雄牙须。
鹔鷞作裘初服在，猩血染带邻翁无。
昨来杜鹃劝归去，更待把酒听提壶。
当今人材不乏使，天上二老须人扶。
儿无饱饭尚勤书，妇无复裈且著襦。
社瓮可漉溪可渔，更问黄鸡肥与癯。
林间醉着人伐木，犹梦官下闻追呼。
万钉围腰莫爱渠，富贵安能润黄垆。

参军但有四立壁，初无临江千木奴。
白头不是折腰具，桐帽棕{革奚}称老夫。
沧江鸥鹭野心性，阴壑虎豹雄牙须。
鹔鷞作裘初服在，猩血染带邻翁无。
昨来杜鹃劝归去，更待把酒听提壶。
当今人材不乏使，天上二老须人扶。
儿无饱饭尚勤书，妇无复裈且著襦。
社瓮可漉溪可渔，更问黄鸡肥与癯。
林间醉着人伐木，犹梦官下闻追呼。
万钉围腰莫爱渠，富贵安能润黄垆。

竹竿坡面蛇倒退，摩围山腰胡孙愁。
杜鹃无血可续泪，何日金鸡赦九州。

王郎颇病金瓢酒，不耐寒花晚更芳。
瘦尽腰围怯风景，故来归我一枝香。

少年基一篑，长岁足三余。
忽作飞黄去，顿超同队鱼。
尊前八采句，窗下十年书。
定作牛腰束，传抄听小胥。

舫斋闻有小溪山，便是壶公谪处天。
想听琐窗深夜雨，似看叶水上江船。
瞻相白马津亭路，寂寞双凫古县前。
舅氏知甥最疏懒，折腰尘土解哀怜。

去日樱桃初破花，归来着子如红豆。
四时驱迫少须臾，两鬓飘零成老丑。
永怀往在江南日，原上急难风雨后。
私田苦薄王税多，诸弟号寒诸妹瘦。
扶将白发渡江来，吾二人如左右手。
苟从禄仕我邅回，且慰家贫兄孝友。
强趋手板汝阳城，更责愆期被诃诟。
法官毒螫草自摇，丞相霜威人避走。
贱贫孤远盖如此，此事端于我何有。
一囊粟麦七十钱，五人兄弟二十口。
官如元亮且折腰，心似次山羞曲肘。
北窗书册久不开，筐箧黄尘生锁钮。
何当略得共讨论，况乃雍容把杯酒。
意气敷腴贵壮年，不早计之且衰朽。
安得短船万里随江风，养鱼去作陶朱公。
斑衣奉亲伯与侬，四方上下相依从。
用舍由人不由己，乃是伏辕驹犊耳。

兄作新庵接旧居，一原风物萃庭隅。
陆机招隠方传洛，张翰思归正在吴。
五斗折腰惭仆妾，几年合眼梦乡闾。
白云行处应垂泪，黄犬归时早寄书。

张侯堂堂身八尺，老大无机如汉阴。
猛摩虎牙取吞噬，自叹日月不照临。
策名日已污轩冕，逃去未必焚山林。
我评君才甚高妙，孤竹截管空桑琴。
四十未曾成老翁，紫髯垂颐郁森森。
眉宇之间见风雅，蓝田烟雾生球琳。
胸中垒块正须酒，东海可揽北斗斟。
古人已悲铜雀上，不闻向时清吹音。
百年毁誉付谁定，取醉自可结舌喑。
使公系腰印如斗，驷马高盖驱骎骎。
亲朋改观婢仆敬，成都男子宁异今。
又言屋底甚悬磬，儿婚女嫁取千金。
古来圣贤多不饱，谁能独无父母心。
众雏堕地各有命，强为百草忧春霖。
艾封人子暗目睫，与王同床悔沾襟。
陇鸟入笼左右啄，终日思归碧山岑。
一生能几开口笑，何忍更遣百虑侵。
忽投雄篇写逸兴，仰占乾文动奎参。
自陈使酒尝骂坐，惜予不与朋盍簪。
君材蜀锦三千丈，要在刀尺成衣衾。
南朝例有风流癖，楚地俗多词赋淫。
屈原离骚岂不好，只今漂骨沧江浔。
正令夷甫开三窟，猎以我道皆成禽。
温恭忠厚神所劳，于鱼得计岂厌深。
丈夫身在要勉力，岂有吾子终陆沈。
鄙人相士盖多矣，勿作蔡泽笑噤吟。

楚宫细腰死，长安眉半额。
比来翰墨场，烂漫多此色。
文章本心术，万古无辙迹。
吾尝期斯人，隠若一敌国。

腰垂九井璜，耳着明月珰。
兰荪结襟带，芰荷制衣裳。
其人虽甚远，其室大道傍。
当身不着意，千载永相望。

斯文当两都，江夏世无双。
叔度初不言，汉庭望风降。
中间眇人物，潜伏老崆谾。
本朝开典礼，棫朴作株桩。
世父盛文藻，如陆海潘江。
三战士皆北，韔弓锦韬杠。
白衣受传诏，短命终萤窗。
梦升卧南阳，耆旧无两庞。
空镵欧阳铭，松风悲陇泷。
四海群从间，尔来颇琤淙。
主簿吾宗秀，其能任为邦。
躯干虽眇小，勇沉鼎可扛。
择师别陈许，取友观羿逄。
折腰佐髯令，邑讼销吠尨。
时邀府中饮，下箔蜡烧釭。
红裳笑千金，清夜酒百缸。
同僚有恶少，嘲谑语乱哤。
君但隠几笑，诸老叹敦厖。
况乃工朱墨，气和信甚矼。
持此应时须，十年拥麾幢。
相逢常鞅掌，衙鼓趋{鼓/夅}{鼓/夅}。
簿书败清谈，汗颜吏枞枞。
临分何以赠，要我赋兰茳。
黄华虽众笑，白雪不同腔。
野人甘芹味，敢馈厌羊羫。
顾子百短拙，饱腹戆胮肛。
惟思解官去，一丘事耕{棕木=耒}。
君当取富贵，钟鼓罗击撞。
伏藏鼪鼯径，犹想足音跫。

欧靓腰支柳一涡，小梅催拍大梅歌。
舞余片片梨花雨，奈此当涂风月何。

折脚铛中同淡粥，曲腰桑下把离杯。
知君不是南迁客，魑魅无情须早回。

豫章黄鲁直，既拙又狂痴。
往在江湖南，渔樵乃其师。
腰斧入白云，挥车棹清溪。
虎豹不乱行，鸥鸟相与嬉。
遇人不崖异，顺物无瑕疵。
不知爱故厌，不悔为人欺。
晨朝常漫出，莫夜亦漫归。
漫尉叶公城，漫抚病余黎。
不纂非己事，不趋非吾时。
人骂狂痴拙，鲁直更喜之。
或请陈漫尉，寿尉蒲萄卮。
酒行激懦气，攘袂起哨规。
君子守一官，乌肯苟简为。
奈何如秋葭，信狂风离披。
漫行恐污德，漫止将败机。
漫默买猜谤，漫言来诟讥。
漫尉谢答客，愿客深长思。
漫行无轨躅，漫止无馽鞿。
漫默怨者寡，漫言知者希。
吾生漫叟后，不券与之齐。
於戏独如子，因使目为眉。
强颜不计返，乾坤一醯鸡。
昆仑视糟垤，既化不自知。
悔吝虽万涂，直道甚坦夷。
覆辙索孤竹，奔车求仲尼。
以旌招虞人，贱者不肯尸。
玉润安可涸，日光安可缁。
斯言出系表，当以罔象窥。
赋分有自然，那用时世移。
吾漫诚难改，尽醉不敢辞。

河水积峥嵘，山雪晴索寞。
幽斋怯寒威，况复出城郭。
马为猬毛缩，人叹狐裘薄。
淤泥虎迹交，丛社乌声乐。
桥经野烧断，崖值天风落。
泄云迷鸿蒙，戴石瘦荦峃。
攀缘若登天，扶服如入橐。
穷幽至河麋，落日更槃礴。
新民数十家，飘寓初栖托。
壮产无惰农，荒榛尽开凿。
临流遣官丁，悉使呼老弱。
恩言谕官意，鄣水陂可作。
春秧百顷球，秋报千仓获。
掉头笑应侬，吾麦自不恶。
麦苗不为稻，诚恐非民瘼。
不知肉食者，何必苦改作。
我行疲鞍马，且用休羁络。
艰难相顾叹，共道折腰错。
势穷不得已，来自取束缚。
月明夜萧萧，解衣宽带索。
卧看云行天，北斗挂屋角。
析薪爨酒鼎，兴至且相酌。

陈子善学问，正色鉏其骄。
束身居言前，析理在意标。
心随出处乐，性与寂寞超。
安安而雅雅，不以行险徼。
王良驭骥子，冉弱六辔调。
自吾与之游，忘味如闻韶。
志道斯近神，庄生说承蜩。
顾恐陈子止，谁能中道要。
我求一饭饱，黄绶强折腰。
取舍不由己，悲哉马衔镳。
长啸天地闲，搔首独无聊。
雅约青山云，伊人与逍遥。
有如渝此盟，白日尚昭昭。
平时多英豪，楚楚在本朝。
吾徒固长物，分当老箪瓢。

初日照屋山，好鸟哢檐角。
卷帘吏却扫，斋舍寒萧索。
呼儿𥬠春醪，期与夫子酌。
简书驱我出，冲雪冻两脚。
莫行星辉辉，晓起鸡喔喔。
青烟过空村，商旅无远橐。
岂不欲少留，王事苦敦薄。
平生白眼人，今日折腰诺。
可怜五斗米，夺我一溪乐。
公等何逍遥，睥睨寄讲学。
谈犀振清风，棋局落秋雹。
云阴愁蒙鸿，山路险荦确。
慎无告归轩，使我数日恶。
羸骖逆归心，旋泞蹶霜泺。
悲嘶惜鄣泥，短棰冷难捉。
南征喜气动，迎面蛛丝落。
买网鲙金橙，归偿炊黍约。

能狂直须狂，会意自不恶。
蚤知筋力衰，此事属先觉。
公诗应锺律，岂异赵人铎。
我为折腰吏，王役政敦薄。
文移乱似麻，期会急如雹。
赋敛及逋逃，十九被木索。
公思当此时，清兴何由作。
前日东山归，花如萎莎落。
径欲共公狂，知命知此乐。
公家胡蜀葵，虽晚尚隠约。
晴明好天气，𫏐对亦惬适。
妆恨朱粉轻，舞怜衫袖窄。
衣襦相补纫，天吴乱㶉𫛶。
草茅多奇士，蓬荜有秀色。
西施逐人眼，称心最为得。
食鱼诚可口，何苦必鲂鲫。
清狂力能否，人生天地客。
不者尚能来，南窗理尘迹。
草玄续周书，揲策定汉历。
有意许见临，为公酤一石。

花信风来自伊洛，稍稍花光上林薄。
经年病骨怯轻寒，裁就春衫不胜著。
累累墙底卧虚樽，醉乡何处寻城郭。
小轩假寐游华胥，万籁无声灯寂寞。
落梅新诗入吾手，惊起诗魔如发愕。
高文逸气天马趋，尾端尚许青蝇托。
坐恐句芒弃我归，看花不及空紫萼。
生前常苦不自闲，刍豢縻人受羁络。
我嗟卒岁敝鞍鞯，风败衣裾尘满橐。
轻裘缓带多公暇，公独奈何犹不乐。
公言少年岂易知，凤屏翠幔愁萧索。
蚤从琪树折春飚，每见新诗泪双落。
劝公且共饮此酒，酒令虽严莫嗔虐。
时翻舞袖间清歌，日荐南莼羹北酪。
花开莫问丑与妍，随分眼前罄杯酌。
不须憔悴减腰围，也学东阳沈侯约。

人生俱行役，何能如聚鹿。
浮楂在江湖，邂逅一相触。
天边数年别，故人有陈叔。
谁云区区叶，车马肯来辱。
清樽听夜语，常灺三四烛。
剧谈连古今，天汉泻崖谷。
高材叹加壮，所向动乖俗。
我官尘土闲，强折腰不曲。
饱饭逐人行，君来方拭目。
汝颍无奇士，仆夫催结束。
嗟如秋窗晖，来少去苦速。
蚤吾接雍容，爱德心不足。
岁晚托懿亲，清义迺愈笃。
落日送河梁，鸣蝉度乔木。
岁寒赠君何，唯有南溪竹。

故人迩在登封居，折腰从事意何如。
月明曾听吹笙否，我亦未见缑山凫。
栖苴世上风波恶，情知不似田园乐。
未知嵩阳禅老之一言，何似黄石仙翁之三略。

系马著堤柳，置酒临魏城。
人贤心故乐，地旷眼为明。
十年风烟散，邂逅集此亭。
悲欢更世故，谈话及平生。
折腰督邮前，勉强不见情。
世味曾淡薄，心源留粹精。
晴云有高意，阔水无湍声。
谁言王安丰，定识阮东平。

晁氏出西鄂，世家多艺文。
文庄和鼎实，尚书亦大门。
简编自襁褓，簪笏到仍昆。
向来映轩冕，颇据要路津。
恩勤均骨肉，四海一尧民。
无咎晚相见，实惟诸晁孙。
智囊似内史，笔力窥漆园。
词林少根蒂，斯人今绝伦。
我为折腰吏，绿绮网蛛尘。
倾心得僚友，燕及脊令原。
嘉肴味同和，弦诵声相闻。
如人逃空虚，见似已解颜。
何况金石交，迺其骨肉亲。
二年吟枫叶，忘我木索勤。
行行不忍别，共醉古柳根。
樽前犹讲学，夏夜众星繁。
念当侍白发，甘旨共兰荪。
帆樯洒风雨，浪波出蛟鼋。
持亲慎行李，强学加饭飧。
革囊走官邮，寄书远相存。
阿四去大农，六典与讨论。
君到辇毂下，为问平生言。
傥登邺王台，多话归参军。

柳似罗敷十五余，宫腰舞罢不胜扶。
年年折在行人手，为问春风管得无。

鬓发斑然潘骑省，腰围瘦尽沈东阳。
茶瓯屡煮龙山白，酒椀希逢若下黄。
乌角巾边簪钿朵，红银杯面冻糖霜。
会须着意怜时物，看取年华不久芳。

南阳令尹振华镳，三月春风困柳条。
携手河梁愁欲别，离魂芳草不胜招。
壶觞调笑平民讼，宾客风流醉舞腰。
若见贤如武侯者，为言来仕圣明朝。

邓侯过我解新鞿，潦倒犹能似旧时。
西邑初除折腰尉，南陔常咏采兰诗。
姓名已入飞龙榜，书信新传喜鹊知。
何日家庭供一笑，绿衣便是老莱衣。

莫怪东墙掷果频，沈郎眉宇正青春。
自言多病腰围减，依旧琼林照映人。

重帘复幕锁蛾眉，银烛金荷醉舞衣。
长为扶头欠{豆斗}酒，不关禅病减腰围。

伯氏文章足起家，雁行唯我乏芳华。
不堪黄绶腰铜印，只合清江把钓车。
缩项鱼肥炊稻饭，扶头酒熟卧芦花。
吴儿何敢当伦比，或有离骚似景差。

善吟闺怨断人肠，二妙风流不可当。
傅粉未归啼玉箸，吹笙无伴涩银篁。
睡添乡梦客床冷，瘦尽腰围衣带长。
天性少情诗亦少，羡他萧史与何郎。

屏帐腰支出洞房，花枝窣地领巾长。
裙边遮定鸳鸯小，只有金莲步步香。

竹榻破坏久，隅棱类绳桥。
扶身轻坐之，不敢直我腰。
动小响已大，搘严势仍摇。
铺毡蔽其颜，倚以度晨宵。
醉卧稍安贴，如舟乍停桡。
愁醒辗转多，似泛八月潮。
欲下必以缓，将登未尝跳。
奴僮为我忧，疑我或怅怊。
讶我合改置，我心岂其遥。
所嗟成与亏，本以材用招。
念此苍翠干，初非愿枯焦。
唯难逃匠手，遂与岁月凋。
物固不求旧，人贫自无聊。
怜强弃其衰，此志亦已恌。
我有四壁宅，尘书映空瓢。
何嫌此榻存，且以异贵骄。

秋色今又动，凄然悟衰残。
筠床读书轩，一卧八九叹。
少壮非所惜，尘劳苦间关。
端为智虑倾，得此悄悄颜。
筋骨众疾劫，肺肝百忧攒。
还当节律迁，刺促惊痟酸。
夜眠却明烛，晓脾拒坚餐。
从文未终篇，腰脊益痹顽。
太息造物宰，劳余岂其偏。
宁分无穷悲，直窘有限年。
想彼向荣木，萧森望云端。
虽无瘿蠹亏，久竟归朽干。
万化有尽极，一身何足安。
方当委顺之，不必专愦烦。
起坐仰星斗，环行绕檐栏。
西风穿我怀，肃若临矛干。
世故属无谓，悠悠谅何言。
唯应就枕时，旷荡如山樊。

冬风虽饕少霜霰，一雪偶严飘腊旦。
初惊云物稍凄惨，更觉天威能变换。
翰林太守方出郊，去指登高作荣观。
崩腾逼眼忽无尽，皎洁映怀成极绚。
从前温燠自迷舛，到此雱凉谁计算。
下看平路尚稀微，远望诸峰先片段。
虎头岩侧山腰半，羃{罒历}薄烟占午爨。
传声宾从暂纡余，命酌圣贤同款缓。
飞花满席不须拂，小大入肠宁复乱。
山阴安道今在否，更欲扁舟破弥漫。

病起兴萧萧，余魂次第招。
凄酸攻意气，衰朽入风标。
纳带惊腰缓，移梳恨发凋。
何心希此世，只合顺无聊。

借问杨夫子，还家洛浦春。
两为黄绶吏，双健白头亲。
乌帽斜欹面，斑衣稳称身。
鹊灵方报喜，龟梦久方神。
高卧今贤相，居闲旧老臣。
上堂从隠几，侍坐好书绅。
存没空怀感，交游素耐贫。
先生坟上泪，御史甑中尘。
嵩顶饶穿屐，伊流惯幅巾。
直弦歌太尉，曲学笑平津。
自滞心元懒，偷闲味却真。
折腰陶靖节，散发屈灵均。
王屋风鸣籁，龙门月漾银。
白芽烹涧水，绿笋当江莼。
折鹿诸儒喜，骑馿大尹嗔。
赠人袍已弊，赊酒券常新。
小子元疏放，忘归任屈伸。
马肝嗟屡食，犬吠脱无因。
文史惭方朔，形骸谢伯伦。
耻同珠履客，宁作醉乡人。
瓜熟叨为代，情亲愿卜邻。
乞笺金踯躅，试研玉麒麟。
祖道无供帐，停车有吐茵。
心胸两倾倒，𫐖轕动星辰。

真珠花小帖腮垂，不分苏州说杜韦。
汉殿香新初着体，楚宫腰怯未胜衣。
风林巢稳鶑雏嫩，水阁梁高燕子飞。
欲作清诗答清唱，恨无清思敌玄晖。

官居破屋两三间，佳客留连我厚颜。
一月俸余才有酒，十分地僻却无山。
折腰州县慵来久，散发江湖愿未还。
不是清朝甘吏隠，偶因多病伏安闲。

已招明月移歌扇，更倩春风试舞腰。

羲和日车说其辐，白雨洗天泊烦促。
绿蒲紫荇媚回塘，摇摇瘦青环橚矗。
景长台榭翳复明，百尺虹腰粘浄渌。
神观翛然物外归，一簪斑箨动凉飔。
天上广寒之宫不足羡，人间缥清百斛真吾师。

我行适东陂，野色若可搴。
问津初无从，强驱良苦鞭。
三{氵霝}贮客潦，冉冉吞吴天。
故垒何峥嵘，荒凉非昔年。
虹腰截海堰，蜃气嘘窑烟。
霜封百草干，回风时飙然。
狐兔死欲尽，饥鹰空老拳。
村深行人稀，落日下乌鸢。
败荷古毳衲，野菊金连钱。
羁怀自骚屑，节物惊徂迁。
投暮僧舍中，谁者同留连。

黄岭虹腰抱，鳌山食案横。
中非避世士，稍亦畏时名。
傍晚浇慵酒，寻春濯足行。
鸡雏娇底死，犊子健能生。

软滑香籼颗，肥长紫蕨苗。
盘餐殊不恶，邻叟亦时邀。
潘岳萧条鬓，陶潜颉颃腰。
巢枝得安稳，万物一鹪鹩。

𫛸鴂青春晏，遶鼩白社骄。
掠风雏燕翼，界雨晚虹腰。
醥醁银床沥，蘴茸紫涧苗。
到家幸无苦，浦溆有回潮。

荔子绡囊搐，蕉花玉糁骈。
紫髯牵腰袅，绀{纟宪}走婵娟。
萧寺千家幕，兰盆七月天。
壶公仙日月，乞汝送流年。

迢迢汴水吞窈冥，白榆多于天上星。
林梢碎漏月痕白，草头冷泣萤腰青。
云霄九重近在目，鹓鹭百翮谁趋庭。
鸡声马蹄正立敌，断送垢褐疲吾形。

溪灵觅罅吹滩声，削木刺波舟逆行。
问津候馆得丰乐，回首洞天无玉清。
愁看迮缆叠石子，快是隔篷眠水晶。
儿曹灯间动喜色，甑有滑白长腰粳。

束书归伴鹤头游，赢得髭根未雪如。
春甽有田皆杜鄠，晓窗无岫不衡庐。
糟床最与天真近，鱼沫何妨世态疏。
鞹足龟腰负芝术，因君特地愧三余。

又逢佳节破牢愁，天卷微云尽放秋。
一水孤飞临汝桨，几人清兴庾公楼。
萤腰乱试林塘点，蝇阵微收几案稠。
黄菊红萸满乌帽，椒丘谁是醉乡谋。

闲杀筛风酿雨时，可怜腰带渐宽围。
何因径作江南梦，泛取图中竹叶归。

一指斗魁天陆北，五新蓂叶帝阶傍。
降神山岳全储秀，遍射桑蓬骤发祥。
厩暖共看驹汗血，玉灵争记水流方。
家临人物先贤楚，祖擅功名大国梁。
孝穆抚摩惊秀整，升卿标识见蕃昌。
芝兰庭户真难得，雕鹗风云自不常。
头角人间知有子，星辰天上早占郎。
州缘绿发临来好，路到青梯上正长。
濯濯柳姿今识绪，汪汪陂量旧传黄。
警虚比户沉宵柝，爱结曾阴转晓棠。
座上蓝田神更润，匣中干越智弥藏。
龟鱼腰重黄金刻，珠玉胸开古锦囊。
放雀笼樊饶奋翥，馈鱼尊俎称淋浪。
旄倪芹块悬私祷，谱牒松椿入短章。
季诺往蒙新眷渥，膺门仍出旧恩光。
昂头竟类田方马，贺厦空循考父墙。
堆玉巑岏方刮眼，横云{禾罢}䅉已登场。
光回爱日庭希讼，喜动前旌客荐觞。
况复斓斑衣上泪，不妨潇洒醉中乡。
愿符鲁什昌而炽，更拥箕畴寿且康。

元气锺英伟，东皇赋炳灵。
蓂敷十一叶，椿茂八千龄。
汗血来西极，抟风出北溟。
之无分襁褓，诗礼学趋庭。
妙质珠遗海，高材刃发硎。
亟更芸阁秘，屡直琐闱青。
史笔开凡例，纶言正纬经。
文昌频曳履，京兆屡空囹。
遂总台纲纪，常参国典刑。
两宫隆眷遇，诸夏耸瞻听。
武略驱雷电，文锋粲斗星。
乞闲辞亢满，分逸下青冥。
骑引双朱服，腰横万宝钉。
明峰春矗矗，汝水暮泠泠。
散策花间径，挥犀水上亭。
壶觞延墨客，灯烛按歌伶。
周衮归公旦，商岩梦武丁。
久闻虚揆席，伫见返皇扃。
别数汾阳考，重镌宋父铭。
巍然庙堂上，永作世仪形。

瞳人剪水腰如束，一幅乌纱裹寒玉。
飘然自有姑射姿，回看粉黛皆尘俗。
雾合云窗人莫窥，门前车马任东西。
礼罢晓坛春日静，落红满地乳鸦啼。

一笛一腰鼓，鸣声甚悲凉。
借问此何为，居人朝送殇。
出郭披莽苍，磨刀向猪羊。
何须作佳事，鬼去百无殃。

征马萧萧柳外鸣，议郎归养洛阳城。
登山尚记飞云处，罢吏端如弃唾轻。
为米折腰知我拙，下车入里见君荣。
堂前嵩少宜秋色，献寿还应旋制声。

拥路东方骑，悬腰左顾龟。

海隅为郡真卑屑，簿领沉迷棰楚喧。
王事更逾星火急，吏曹何啻米盐烦。
甘棠听讼曾无倦，丹笔书刑幸不冤。
境上送迎暂置驿，斋中宴喜懒开樽。
逢人未免腰如磬，议政常防耳属垣。
鲍臭恐将群小化，虫疑难与俗流论。
却思寂寞栖天禄，争得逍遥似漆园。
外地粗官如竹苇，一麾出守岂堪言。

武夷归路苦迢遥，延阁官曹正寂寥。
彩凤衔书俄锡命，黄金刻印便悬腰。
紫微署近时当制，建礼门深日趁朝。
咫尺天颜曾赐对，荧煌台座得为僚。
鬼神清问忧前席，松柏深情见后凋。
一曲阳春特相寄，惭将木李报琼瑶。

步辇下明光，鸣鞘出未央。
属车多载酒，夹道竞焚香。
云管飘梅吹，蜺旌错鸟章。
从臣沙苑马，卫士羽林枪。
玉辂天行健，金壶昼漏长。
光风泛兰蕙，仙雾拂旗常。
宿雨收林薄，晨曦艳屋梁。
闾阎空里巷，旄罕隘康庄。
托乘奉珍使，先驱执戟郎。
从桥初转毂，凭轼见垂裳。
暂驻时龙驭，前临戏马场。
由来讲武事，所以服遐荒。
电影流机石，鸦群发大黄。
千钧宁觉重，七札岂曾妨。
卒勇如虓虎，人观若堵墙。
腰鞬晋元帅，扈跸汉诸王。
聊用夸胡客，还闻詟鬼方。
回舆百里囿，锡宴九霞觞。
射以驺虞节，歌为白雪倡。
仙山鲸海上，御苑斗城旁。
周镐欢麀鹿，虞韶集凤凰。
瑶池春水渌，犹误濯沧浪。

名题仙籍广寒宫，负羽从军意气雄。
万石世家标国史，孔璋书檄愈头风。
狂翻竹箭春波急，满酌榴花别酒空。
腰佩吴钩衣楚制，柳堤千里跃青骢。

仁里古湘川，颁条命隽贤。
腰垂丈二组，身下九重天。
山水登临思，庭闱喜惧年。
官曹郎位宿，衣袂御炉烟。
记事成新史，赓歌有雅篇。
为贪驱弩矢，不从泛楼船。
治道山阴卒，离群藏室仙。
衡阳无过雁，尺素若为传。

几年供奉宣徽殿，一旦腰悬刺史鱼。
戚里园林甲京洛，将坛家世阅诗书。
离筵惜别空银榼，官舍思归梦玉除。
四十专城谁不羡，骖驔千骑拥干旟。

大农搜粟汉名卿，千里江西拥斾旌。
腰下金龟三品绶，手中铜虎八州兵。
属鞬牧伯趋庭见，骑竹儿童塞路迎。
洪井主人今重士，肯教悬榻有尘生。

涔阳从事有嘉声，外计封章荐姓名。
再命便为千室宰，于飞又岀九重城。
腰悬铜墨才犹屈，吟对江山思转清。
楚客十年偏遂意，秋风满箸紫莼羹。

作藩南越古称雄，五管皆归节制中。
腰佩金龟三品绶，船开画鹢一帆风。
橘官手版趋尘远，梅使星车附信通。
暂阻螭头夹香案，清宵应梦未央宫。

西来赴调合闗𦈡，黄绶风尘厌九衢。
祖席且同开口笑，公庭未免折腰趋。
长安车马偏欺客，鲁国衣冠肯戏儒。
共忆故园归计晚，旧游烟树隔重湖。

梦兰前事悔成占，却羡归飞拂画檐。
锦瑟惊弦愁别鹤，星机促杼怨新缣。
舞腰罢试收纨袖，博齿慵开委玉奁。
几夕离魂自无寐，楚天云断见凉蟾。

凉宵绮宴开，醽醁湛芳罍。
鹤盖留飞舄，珠喉怨落梅。
薄云齐鬓腻，流雪楚腰回。
巧笑倾城媚，雕章刻烛催。
盘空珠有泪，罏冷蕙成灰。
巾角弹棋胜，琴心促轸哀。
醉罗惊梦枕，愁黛怯妆台。
风细传疏漏，犹歌起夜来。

山腰路转响湾泉，一径悠然陟翠巅。
满眼祥云绕法供，刊岩瑞像俨金仙。
元戎孝感诸天护，古木歌题峭壁镌。
俯仰岩亭尽幽绝，夜深灯火更流连。

握手喜相逢，何以赠契阔。
解我郿县墨丝绦，系君南海谷皮褐。
结君欢爱君勿忘，祝君玄发如许长。
带围莫作沈家令，腰腹须称东平王。
只忧道人骨相发，王涂骎骎弦上筈。
金玺盭绶丙丁文，鱼须宝笏搢锦绅。
此时此绦亦相尚，参禅问道裴丞相。

五斗折腰俱为贫，诗书律令若为分。
西山今朝有爽气，北阙无时飞白云。
一纸绸缪三岁字，七言憀栗九章文。
故人好在长相忆，怅望江皋麋鹿群。

五字高吟酒一瓢，庐山千载想风标。
至今门外青青柳，似向东风懒折腰。

拈花微笑虚劳力，立雪齐腰枉用功。
争似老卢无用处，却传衣钵振真风。

百尺青琅玕，浸以万丈澜。
我欲撷柯梗，一蠡酌知难。
屡亦为世有，岂不诘其端。
嶷嶷吕汲公，捧日当碧天。
简直抱一气，代理夫何言。
有志隆宋业，无心崇党偏。
透璞辨珉玉，披蓁刈兰荪。
腐儒自束发，口诵六艺言。
治乱甚白著，用舍岂一贤。
明时贵知用，自古迟暮年。
敢陈必尧舜，况时值娲轩。
岂徒琢空文，文奸笼群顽。
汩没俗眼顺，妒嫉儿女谖。
窃取为利路，死弃等草菅。
朝哦不求和，暮吟不揭竿。
不叹岁不与，惟恐枉所存。
愿披向龟鉴，大叫出肺肝。
精诚露皎皎，洞彻金石坚。
康济有次第，沿革自贯穿。
删除救灾法，下民不弃田。
剔抉经费壅，源源如流泉。
思豫近习隙，不紊出纳专。
正姓以明本，捐赏以运边。
改弊贵无迹，移风当有筌。
窃邑饱妻子，封豕所并肩。
法令若薪束，不息不敢剸。
亦不叹折腰，所叹志不宣。
时乎恍易失，发白怅刚悁。
迟迟竟去国，浼浼临长川。
此志苟不遂，江湖终浩然。

广寒宫女贪游戏，莹滑琉璃光照地。
嫩云才捧出纤腰，无数鲛绡拥娇翠。
仙葩姿逞天姿秾，只爱临溪梳洗慵。
太真艳色禁不得，含羞微笑迎秋风。
秋风苦恼秋露泣，的皪珠玑时泻入。
红凝朱粉绿参差，尽溅裙襦烟不湿。
初惊王母来瑶池，酡颜更醉流霞卮。
三千佳丽已罗列，争先鸾鉴匀娥眉。
俄见洛神归洛浦，波卷靴纹翠蛟舞。
羽车云盖空纷披，碧叠巫峰生暮雨。
坐怜吟倚风灵香，多情先断何人肠。
不及鸳鸯与㶉𫛶，恣穿薄影眠池塘。

云溪发源自云门，千古流注越山根。
城金河玉虽已远，南来波浪长崩奔。
苍崖峭壁三十里，翠烟紫雾笼寒水。
往来鸥鹭逐波头，出没鱼龙穿石齿。
清时有客寄扁舟，长啸日来溪上游。
缓教霜翮追清曲，漫引轻丝下碧流。
有时醉卧闲双桨，不知船逐樵风上。
挹尽千岩晓气清，听我万壑寒泉响。
无端侧耳凤凰鸣，却跨青鸾上玉京。
流连丹桂三秋色，辜负寒松半夜声。
十年南北何扰扰，咫尺溪头不成到。
几回魂梦似当时，梦觉尚疑云满抱。
今日羁縻江海曲，折腰翻为斗升粟。
山头日落见云归，自怪此身何局促。
皂雕万里在一飞，蛟龙未必藉沟池。
风月好时心似水，啸歌聊可解人颐。

万顷秋来云叶黄，瓜田起尽筑新场。
茅檐昨夜微霜下，天高气爽风日强。
明星未上腰镰去，归路不辞乘月光。
陇头薄暮片云起，明日晴阴未可量。

一传肯来忘暑月，两旬轻举薄云霄。
非关汉水鱼盈钓，不为宜城酒满瓢。
方外采真欣淡泊，人间知足得逍遥。
高风可是陶彭泽，归去田园为折腰。

南北周旋事屡更，剖符才喜慰苍生。
米盐无滞纲条密，雀鼠难欺狱讼平。
樽俎有余今北海，篇章多暇古宣城。
桃源善庆时难拟，金谷风流世有名。
荣拥双旌忘自得，永怀三径念同情。
乡闾分义千钧重，笔墨才华一座倾。
官异微之惭未称，报殊平子愧非精。
折腰寂寞将何遣，稔听龚黄布政声。

萧萧庭下柳，曾学舞腰支。
秋风吹暮夜，半落小蛾眉。
人生自无定，空叹叶辞枝。

调丁团甲差民兵，一路一十五万人。
鸣金伐鼓别旗帜，持刀带甲如官军。
儿妻牵衣父抱哭，泪出流泉血满身。
前去不知路远近，刻日要渡黄河津。
人负六斗兼蓑笠，米供两兵更自食。
高卑日槩给二升，六斗才可供十日。
大军夜泊须择地，地非安行有程驿。
更远不过三十里，或有攻围或鏖击。
十日未便行十程，所负一空无可索。
丁夫南运军北行，相去愈远不接迹。
敌闻兵侵退散隠，狡筭极深不可测。
师老冻饿无鬭心，精锐方出来战敌。
古师远行不裹粮，因粮于敌吾必得。
不知何人画此计，徒困生灵甚非策。
但愿身在得还家，死生向前须努力。
征人白骨浸河水，水声呜咽伤人耳。
来时一十五万人，雕没经时存者几。
运粮惧恐乏军兴，再符差点催馈军。
比户追索丁口绝，县官不敢言无人。
尽将妇妻作男子，数少更及羸老身。
尪残病疾不堪役，室中长女将问亲。
暴吏入门便驱去，脱尔恐为官怒嗔。
纽麻缠腰袍印字，两胫束布头裹巾。
冥冥东西不能辨，被驱不异犬豕群。
到官未定已催发，哭声不出心酸辛。
负米出门时相语，妻求见夫女见父。
在家孤苦恨竛竮，军前死生或同处。
冰雪皲瘃遍两脚，悬泪寻亲望沙漠。
将军帐下鼓无声，妇人在军军气弱。
星使奔问来几时，下令仓黄皆遣归。
闻归南欲奔汉界，中途又为西贼窥。
凄恻自叹生意促，不见父夫不得哭。
一身去住两茫然，欲向南归却望北。

山腰绿映女郎祠，祠下泉通竹下池。
时有游鯈自来去，祗应曾见理钩丝。

西风吹晚雨，饥雀噪寒丛。
文举对谈客，坐惭觞豆空。
咄嗟宦游子，贫病略相同。
斗俸折腰得，醉钱常不供。
君看北里儿，高堂燕歌钟。
虽夸酒无算，饱德何由丰。
吾岂乞墦者，不为妻妾容。
永怀冰蘗操，未愧屠酤雄。

高风荡河汉，白露被寒菊。
下有络纬虫，凄酸生意促。
华年不相待，去我何流速。
老步失腾骧，短辕甘跼蹙。
伊人濮阳秀，方厌折腰辱。
仕道塞榛芜，低徊避蚖蝮。
邯郸古都会，陈迹武灵筑。
兴发即登临，西南几穷目。
新诗琢璠琰，叠寄两三幅。
一听郢中歌，阳春回草木。
行将及瓜代，暂喜摆羁束。
鞭马径相过，连朝奉游瞩。
只鸡与斗黍，礼意未为足。
何以遇高阳，多营瓮头醁。

昔我未去国，幽栖淇上村。
分辞侠少事，喜与农老言。
农老孰追从，四邻皆世婚。
机中工织妇，籍上成丁孙。
青驹自走磨，黄犬长候门。
昨日春火开，逍遥望高原。
西照牛羊下，东风花草繁。
今朝夏鸡鸣，麦熟田头喧。
归来息树荫，课汲灌中园。
秋赛方及辰，酿秫烹膏豚。
丛祠响腰鼓，免杖奉神樽。
冬雪断门巷，蚕庐清且温。
地藉熊豹席，炉明荆枥根。
起居就安适，非复系晨昏。
不识百里面，不知千骑尊。
供输先众期，于我何威恩。
太上复淳古，坐超羲与轩。
敢忘天地施，击壤声如埙。
毕此百岁愿，泰然长夜魂。
避秦谁氏子，客死武陵源。

无端嵇氏叟，早结曹家偶。
不遂龙蛇藏，翻从牛马走。
东西祇强颜，清镜照人顽。
敧枕知归路，开屏认旧山。
甘心折腰膂，为饱来西楚。
始验釜生鱼，还悲厕中鼠。
两君冰玉人，倾盖许相亲。
何意尘埃地，欻游云汉津。
佳时第行乐，不与华年约。
大白酒交酬，长笺诗间作。
俄报戍期秋，扁舟去莫留。
台乡淮水北，和氏玉坑头。
飘飖同李郭，到岸逢摇落。
俱是长年人，得忘弥日恶。
劳生不自知，会合复何时。
笼鸟槛猿思，烹鸡炊黍期。
此期谅难必，幸勿忘今日。
固有梦依依，可无书一一。
徐国壮山河，黄楼入望多。
后时三五夕，奈尔月明何。

少小縻一官，身世两相补。
为饱西复东，志愿劣儿乳。
不无同心友，颇压折腰膂。
寄语北山云，异时吾与汝。

兹山非峻极，名不载图谱。
投策一攀跻，未觉病腰膂。
苍松带寒日，交阴层窣堵。
俨然黄面师，粉绘色已古。
我贪五斗米，磬折向儿乳。
复著鞍马劳，疲筋剧笞楚。
此身异金石，能涉几寒暑。
诛茅结圆庐，宴坐此其所。
清心日焚诵，庶拔未来苦。
望尘彼何人，碌碌安足数。

墙外长川拥万舟，门前山色入南州。
风来浦口客争发，日下庭阴印未收。
乍厌折腰从吏役，屡应回首念朋游。
病夫颇有东流兴，预约清樽为少留。

黄叶岭头黄叶飞，白云庵畔白云归。
叶随游子终相失，云伴禅翁得所依。
会解腰间斩马剑，肯寻江上钓鱼矶。
焚香扫地双林下，愿赎今生种种非。

夙龄垂耳慕飞黄，晚岁相逢两漫郎。
浼我青衫奈尘土，误君白首坐文章。
折腰仅厌米五斗，满腹莫骄钱一囊。
多病劳生余有几，买山筑室愿邻墙。

雨长沙田三尺芦，截江逻钓待嘉鱼。
上钩一尾夸先得，下箸千钱忍弃余。
倦客罢弹腰下铗，故人忘寄腹中书。
知机何独张生翰，不俟秋风已起予。

师法时难得，亲年富有余。
端为李君御，尽读邺侯书。
结友真莫逆，论才有不如。
折腰终不补，可但曳长裾。

欲作归田计，无如二顷何。
折腰方赖禄，拭面未伤和。
日下乌声乐，尘生鸟迹多。
渡头留小楫，乘兴得相过。

诗人要瘦君则肥，便然伟观诗不宜。
诗亦于人不相累，黄金九镮腰十围。
一饥缘我不缘渠，身作贾孟行诗图。
穷人乃工君未可，早据要路肩安舆。

蜿蜒曲龙腰，山间隠楼观。
孤高伏龙角，浮图刺云汉。
修林霜雪余，落叶青红乱。
想见洞中人，不知时节换。
咳唾落江东，江东两眼中。
举头触浮云，失脚惊飞鸿。
逢人自笑谋身拙，坐使红尘生白发。
入山便欲弃人间，出山又与松筠别。

讳穷怀禄得辞劳，腰折头低不复高。
梦幻更堪追鸟迹，去来何有校牛毛。
依违玩世从君好，叱咤生风盖代豪。
闻说妙年心尚在，忍看花絮受风飘。

百念皆空习尚存，稍修香火踏空门。
槌腰摩腹非春事，割爱投闲覆玉樽。
白发情多犹可染，骖鸾兴尽却乘鲲。
上界纷纷足官府，也容河鼓过天孙。

老作诸侯客，贫为一饱谋。
折腰真耐辱，捧檄敢轻投。
早作千年调，中怀万斛愁。
暮年随手尽，心事许溟鸥。

日眚浮珠珮，声尘籁玉箫。
晚秋潘鬓秃，午梦楚魂消。
注水瓶花醒，吹薪药鼎潮。
南柯何处是，斜日上廊腰。

少时勇游山，说山喜动色。
中年谪南方，庐阜得深历。
当时不类谪，忘腰带之适。
怪人肝鬲异，破贼喜折屐。
只今窜林下，织衣而耕食。
缅怀兹两士，吾宗气相得。
吾春种桃时，子晓寻嵩日。
似闻黄面子，为采乌头出。
去年陟岱宗，一士世莫识。
天门邀之下，倾倒意已极。
斯人与人异，龙虎两超忽。
重寻亦无路，颠雨石崖坼。

蒹葭苍，豆叶黄。
南村不见冈，北村十顷彊。
东家车满箱，西家未上场。
豆叶黄，野离离。
鼠窟之，兔入畦。
豕母从豚儿，豕啼豚咿咿，衔角复衔萁。
豆叶黄，谷又熟。
翁媪衰，𫗦糜粥。
豆叶黄，叶黄不独豆。
白黍堪作酒，瓠大枣红皱。
豆叶黄，穰穰何膴膴。
腰镰独健妇，大男往何许。
官家教弓刀，要汝杀贼去。

君不见鲁中群儿歌跋遮，跋遮跋遮何语耶。
吴歈越吟初不省，恐自塞北传胡笳，跋遮胡为乐中华。
试歌河涨水渐车，河中耕泥春种麻。
麻生三岁不开花，腰菱两角黑如鸦。
渔父笑且语，谁能跋遮舞。
君不见前年大旱河草黄，草中鱼子化飞蝗。
又不见往年大雨雨决渠，渠中朽瓜生老鱼。
蝗飞食场谷，击鼓烦趁扑。
我家家具如笋束，今年梁山挠浊淤，儿无锄麻姑来渔。
荷锄往卖锄，买网空市无。
丁丁斲船斲屋栌，艇子如星唤施罛。
夜唱跋遮曲，群鸣起白凫。

盘崖绕壑步步高，仆痡马乏游人劳。
五峰崛起干云霄，众山奔走争来朝。
我行直欲犯星杓，意彻绝顶才山腰。
松间鸟语如我招，仰见白塔当林梢。
檐携上下若桔槹，路穷飞楼郁岧峣。
钦翁未来蔽菅茅，山精木怪讙游傲。
麏驰虺窜狌鼯跳，灵景晦昧何由昭。
忽然飞锡从江皋，穷探不惮东峰遥。
曲腰丈人白丝袍，再拜辞前风雹飘。
三百年来响锺铙，闽商海贾输金刀。
直栏横牖山周遭，晨参夜讽声嘈嘈。
碧杉紫柏罗旌旄，客来六月忘炎歊。
明月庵前醉松醪，白云峰顶瞰吴郊。
鹅毛一点钱塘潮，钱王宫阙如累樵。
临之股栗精魄超，归不得寐心摇摇。
含辉孤亭立峣崤，此地览景尤难逃。
五更月落禽嘲嘲，阳乌欲上海水烧。
晦明变化不终朝，倏阴忽晴状莫描。
夜阑灯青雨飘萧，偶坐两客论幻泡。
探玄穷妙窥寂寥，破除世事无丝毫，不奈诗思犹强豪。
归时日没红霞消，荒崖老木山蝉号。

盘崖绕壑步步高，仆痡马乏游人劳。
五峰崛起干云霄，众山奔走争来朝。
我行直欲犯星杓，意彻绝顶才山腰。
松间鸟语如我招，仰见白塔当林梢。
檐携上下若桔槹，路穷飞楼郁岧峣。
钦翁未来蔽菅茅，山精木怪讙游傲。
麏驰虺窜狌鼯跳，灵景晦昧何由昭。
忽然飞锡从江皋，穷探不惮东峰遥。
曲腰丈人白丝袍，再拜辞前风雹飘。
三百年来响锺铙，闽商海贾输金刀。
直栏横牖山周遭，晨参夜讽声嘈嘈。
碧杉紫柏罗旌旄，客来六月忘炎歊。
明月庵前醉松醪，白云峰顶瞰吴郊。
鹅毛一点钱塘潮，钱王宫阙如累樵。
临之股栗精魄超，归不得寐心摇摇。
含辉孤亭立峣崤，此地览景尤难逃。
五更月落禽嘲嘲，阳乌欲上海水烧。
晦明变化不终朝，倏阴忽晴状莫描。
夜阑灯青雨飘萧，偶坐两客论幻泡。
探玄穷妙窥寂寥，破除世事无丝毫，不奈诗思犹强豪。
归时日没红霞消，荒崖老木山蝉号。

鹤知半夜鸡知旦，岁晚淹留客心乱。
功名识时贵及早，不忍饭牛衣至骭。
家居负米有季弟，能视明星弋凫雁。
男儿业就可以行，桃李荣时腰绶灿。

先辈观涛沧海口，长啸横槎拂牛斗。
野人醉著梦游天，九门历尽惊复还。
嘈嘈广乐犹盈耳，出门依旧重人间。
不知先辈今何往，仙标玉骨天应赏。
千里东归暮景清，桑麻暗地日衔城。
黄金宫阙初回望，青草恩袍偶自荣。
归来澣濯亲甘旨，却叹京尘误游子。
家人饭黍慰辛勤，邻媪壶浆佐欢喜。
君不见冯驩一剑星阑干，短歌慷慨不堪弹。
男儿得意贵颖脱，功名有分劳跻攀。
折腰正为五斗米，得饱约君寻故山。

仲子甘心织屦避万锺，渊明不肯折腰为五斗。
一年鸿雁识来往，终日沐猴何去取。
甥诗意慕两君闲，读书要在存心久。
平生所谈性命奥，长弃不忧金石朽。
我今颇习鹙子定，犹复晨朝怖头走。
刳心先拟谢声名，不作羊邹凄岘首。
云梯雨矢集无方，我已心灰同墨守。
恐甥自是禹门鳞，未可潜逃入吾薮。
琢磨晚觉孟光贤，畏我放言时被肘。
甥能锄我青门瓜，正午时来休老手。

永日倦高跻，盘回四望迷。
松根危抱石，岭路曲随溪。
马腹飞云薄，山腰过雨低。
阴崖不可度，谁此构长梯。

弟才方濬发，兄老更疏迂。
君自轩轩鹤，吾今泛泛凫。
何方折腰具，能作列仙儒。
钧是亡羊事，清樽稍可娱。

摩竭正令，未免崎岖。
少室垂慈，早伤风骨。
腰囊挈锡，辜负平生。
炼行灰心，递相钝致。
争似春雨晴，春山青。
白云三片五片，黄鸟一声两声。
千眼大悲看不足，王维虽巧画难成。
直饶便恁么，犹是涉途程。
人从卞州来，不得东京信。

忆昨吾子客上都，我独奔走天南隅。
各年未壮已多累，误投世网身挛拘。
飘零今日偶相值，乃复咫尺不得与子俱。
人生委质金在炉，大冶鼓铸谁号呼。
惟愁踆踆走尘土，旧业已废成荒芜。
惜君高才卓荦与世畸，雄文洒落珠陆离。
雷惊电赫转坤轴，风号浪击飞天池。
珊瑚挺干沧海竭，麒麟超轶不可羁。
经纶有道世莫知，椟中良璧始自奇。
君不见扶藜隘巷蓬荜居，短褐瓮牖桑为枢。
拥门轩盖何所慕，藜羹自饱非癯如。
又不见扬雄寂寞守太玄，弃捐覆瓿真可怜。
折腰小吏昔所耻，田园须赋归来篇。
终当结屋苍崖巅，期子相与临清泉。
投簪解带谢人世，拂尘披蠹亲遗编。
松皴桧老生青烟，雨余风弄鸣哀弦。
低回野兴有真意，浮名鹳雀过吾前。
结欢胶漆常连连，从游鹿豕终长年。

忆昨相逢凤山趾，驹隙骎骎余半纪。
君趋乌府近清光，陆海惊涛涨天起。
云帆大舸半摧溺，舣岸得全诚偶尔。
我时捧檄赴京渚，放浪江湖一浮蚁。
谈书考古老无用，哺啜糟醨咀糠秕。
东归虽复有民社，为米折腰良可耻。
市朝纷纷真羿彀，朔干燕弧不容拟。
投身中地竟谁免，未信棘端能捍矢。
重楼百尺卧玄德，问舍求田不须鄙。
早岁结邻初有约，齿豁头童今老矣。
筑田预想傍田庐，负耒耦耕何日始。

这一交，这一交，万两黄金也合消。
头上笠，腰下包，清风明月杖头挑。

千寻水面跨长桥，隠隠晴虹卧海潮。
结驷直通黄石市，连艘横断白湖腰。

门横路断竹为篱，雪色漫漫瓦屋稀。
黄领青腰墟市罢，尽沽红酒夕阳归。

骍弓鹊角苍雕羽，金错旗竿画貔虎。
长驱直踏老上庭，手拔干将斩狂虏。
归来解甲见天子，金印悬腰封万户。
自为大汉上将军，高揖群公佐明主。

回纤腰，出素手，髻堕鬓倾钗欲溜，为君歌舞君饮酒。
岁云暮矣七泽空，汤汤汉沔天北风。
玉壶之酒乐未终。

天将刬隋乱，帝逢六龙来。
森然风云姿，飒爽毛骨开。
飙驰不及视，山立俨莫回。
长鸣驰八表，扰扰万驽骀。
秦王龙凤姿，鱼鸟不足摧。
腰间大白羽，中物如风雷。
区区数竖子，缚取如提孩。
手持扫天帚，六合无尘埃。
艰难济大业，一一非常材。
惟时六骥足，绩与英卫陪。
功成锵八鸾，玉辂行天街。
荒凉昭陵阙，古石埋苍苔。

一叶横江凌浩渺，李君见我迎门笑。
鹅黄初熟醅旋压，书室焚香地新扫。
淋漓歌笑不知夜，竹榻枕藉眠诸少。
老人被煖觉独晚，惊起东南日如烧。
四明陈子定爱客，生火寒厅邀我到。
盘殽香洁具俄顷，鲙斫寒鱼初出沼。
仲谋霸气久寂寞，元子亭基尚危峭。
荆榛荒梗上石磴，人物清江开野庙。
暮投明府快一饮，主意殷勤宾屡釂。
星河破碎归中夜，明日清淮理归棹。
王家园馆静人眼，挂壁於菟疑欲𫜪。
杀鸡为黍办仓卒，看画烹茶每醉饱。
还家闭门空寂历，胜境目前皆了了。
兹游可再谁汝啬，老懒似不能轻矫。
西山得霜瘦如削，萧寺峥嵘出粉筿。
幸于腰髀犹足使，与子凌寒恣游眺。

君不见吾乡少年曹子桓，文章七步相后先。
有时掷笔事弋猎，邀轻截骏驰平原。
濊貊名弓燕代马，射雉归来燕清夜。
一闻惊倒荀令君，何物书生乃知射。
我虽把笔笑腐儒，束腰待悬玉鹿卢。
自从病臂忧亲友，百嗜为之心一枯。
降疠无名天悔祸，夺之而与复完躯。
但惭未使杯安肘，犹负当年门挂弧。
便使凄凉身未伏，略闻弓马气犹粗。
莫谓早衰须袖手，将军臂折尚平吴。

知公鼻祖冬之日，谪向江山冷无匹。
粹然真气满轻躯，自言位次神仙秩。
同辈几人始谢老，惟公跹跹居第一。
鸾腰不舞自欲飞，神屦瞥波原不湿。
永巷春深帘幕幽，西都有人名莫愁。
我老摧颓乖旧约，空能时作梦中游。

我年十五游关西，当时惟拣恶马骑。
华州城西铁骢马，勇士十人不可羁。
牵来当庭立不定，两足人立迎风嘶。
我心壮此宁复畏，抚鞍蹑镫乘以驰。
长衢大呼人四走，腰稳如植身如飞。
桥边争道挽不止，侧身逼坠壕中泥。
悬空十丈才一掷，我手失辔犹攒蹄。
回头一跃已在岸，但见满道人嗟咨。
关中地平草木短，尽日散漫游忘归。
驱驰宁复受鞭策，进止自与人心齐。
尔来十年我南走，此马嗟嗟入谁手。
楚乡水国地卑污，人尽乘船马如狗。
我心未老身已衰，梦寐时时犹见之。
想图思画忽有感，况复慷慨吟公诗。
达人遇境贵不惑，世有尤物常难得。
宁能使我即无情，搔首长歌还叹息。

世人怪韩生，画马身苦肥。
干宁忍不画骥骨，当时厩马君未知。
开元太平国无事，战马卷甲饱不骑。
玉关橐驼通万里，长安第宅连诸姨。
笙歌锦绣遍一国，六龙长闲空食粟。
霜甜秋草沙苑游，日暖春波渭川浴。
脽圆腰稳目生光，细尾丰膺毛帖肉。
珠鞍玉镫骄不行，岂有尘埃侵四足。
韩生丹青写天厩，磊落万龙无一瘦。
岂知车下骨如墙，饥食草根刺伤口。
君家古图才半身，千里腾骧已有神。
回身侧顾不无意，剪鬃络头嗟失真。
君不见太宗战马拳腹毛，身骑此马缚群豪。
龙虎精神金鼓气，岂有闲地供脂膏。
至今画图快胸臆，想见虬须亲破贼。
那知但爱厩中肥，渔阳筋脚蹄如石。
神驹入水随烟云，蜀山石路无行人。
六骥悲鸣足流血，骑骡遗事一酸辛。

五更闻钟自惊起，坐守残灯具冠履。
昏昏睡眼正团花，独爱当庭月如水。
强驱睡味谁不仁，漠漠黑甜留两眦。
忽惊左掖涨风埃，已起上阁锵环佩。
平明原庙焕金碧，饥投散幕走寒饵。
纷纷仆仆酸两胫，肉食当然贱何事。
走马回家百不问，扫榻伸腰真有味。
起来炊熟日亭午，槐叶新成庭覆翠。
翻书弄翰老自笑，饱食安眠计难遂。
古来高士不入城，肯听鸡鸣踏朝市。

荦确山行穿翠微，石云秋露湿秋衣。
朦胧小睡还成梦，讽咏新诗且疗饥。
千里归来人事改，四年辛苦旧容非。
祇应亭下青云盖，依旧苍腰耸十围。

塞上寒羊剪毡毛，软于春絮腻于膏。
虀盐倦客愁无褐，诗礼将军许赠袍。
雅服何妨冠苏帽，瘦腰兼称束郿绦。
想公封寄应多憾，不挂长身衬佩刀。

力回汉鼎未收功，又道将军世上雄。
不悟折腰同龋齿，百般装束为秦宫。

蕲簟纱厨与夏宜，法曹腰腹大何为。
重云到地翻盆雨，却是幽人稳睡时。

永丰坊里旧腰支，曾见青青初种时。
看尽道边离别恨，争教风絮不狂飞。

玉壶春酒射朝霞，只看纤腰不看花。
但遣舟迎桃叶女，仍须恩赐短辕车。

闭门春风作往还，谁家有花堪醉眠。
柳腰榆荚争入眼，江梅一枝远如天。

溶溶野水戏凫鹥，垅麦初长午景迟。
尽日绿杨闲照水，临风自爱好腰支。

不死松篁劳借问，未开桃李与催妆。
已饶艳女纤腰舞，偏犯贫儒百结裳。

达士不可羁，其次远羁绊。
我无达人风，又不能自远。
纷纷随世俗，碌碌走薄宦。
其来或遭驱，其去或被挽。
吾求亦何有，五斗固易办。
不师陶渊明，腰为小儿俯。
由来为贫仕，荣辱何敢辩。
乘田与委吏，孔子不云贱。

少年初入路，见谓醒日少。
春风牡丹市，走马帽檐倒。
知音君伯仲，骐骥与腰袅。
五年复相逢，但怪酒盏小。

矫矫云外物，本非世所驯。
怀安败尔性，乃与人相亲。
嘎然而长鸣，已愧鸿在云。
马羁当受鞭，泉汲宁辞浑。
岂无山中友，初不离鸡群。
虽无月支料，亦饱松间身。
嗟我少学古，有道羞贱贫。
径出不自爱，蹉跎曳朝绅。
一为折腰趋，永愧植杖耘。
时时犹高谈，自喜未缁磷。
寄语中山鹤，吾与汝知津。

绩溪仙翁若秋鹤，有喙不向腥膻啄。
几年戢翼大江南，下看纷纷飞燕雀。
亲携杖拂呵禅祖，自伐松根出灵药。
世人真自为公忙，公宁有意人间乐。
嗣皇继明登俊彦，诏遣雠书天禄阁。
江山气象满收贮，倾倒归来开万橐。
咸韶无声嗟已久，野鼓羌弦自宫角。
当令鸾凤见文章，却遣丘陵仰山岳。
王郎萧萧好文笔，一世清名推卫乐。
岭头梅发始辞家，坐见长安秋叶落。
滞留穷县许过我，季心不负千金诺。
何为岁晚尚迟留，庭下寒篁还解箨。
我老栖栖亦何事，一官未足充藜藿。
读书把笔工无益，执板折腰心已怍。
顽疏一味难鞭警，妙道多生欲穿凿。
惟君所事与我同，他日相从郑君学。

幽居不厌小，小院有深庭。
一曲秋风地，低檐夕照明。
脱条株有态，止水莹含清。
中有支离客，吟腰瘦沈卿。

荒陂浮雁啄寒水，古木老乌啼夕阳。
酒市喧呼人醉余，丛祠歌舞岁丰穰。
黄花半落经寒雨，红稻初坚得早霜。
倚岸老枝榆骨白，出林丹实柿肌黄。
空林啅起团惊鹊，槁叶悲啼有暗螀。
腰兔暮归人臂隼，扣门问宿客担囊。
貂裘西去冲寒早，泽国东归寄梦长。
入洛自惭文价薄，却凭山水助清狂。

寒茅愔愔鸡啄场，儿啼索衣天陨霜。
密林渐放山色入，枫枯振槁声琅琅。
清浆白羽弃已久，黄菊紫萸看欲香。
岁行及此去愈疾，若决积水难堤防。
嗟予齿发非故物，念此内热如涫汤。
愿见唐朝吕墨客，膝行问道求神方。
斋心千日百事毕，消我颔雪还韶光。
岂饶蒿目忧世事，黄金绾腰埋土囊。

落日春江上，无人倚杖时。
私蛙鸣鼓吹，官柳舞腰支。
猎远频翻臂，渔深数治丝。
我犹无彼是，风岂有雄雌。

诗束牛腰藏旧稿，书讹马尾辨新雠。

古道遥临水，荒城早闭门。
乱山衔落照，归鸟下空园。
江口渔人舫，崖腰桑树村。
客愁何可奈，有酒莫空樽。

奇怪诸禅德，文殊普贤，化作寒山拾得。
头戴炙脂帽子，脚踏无底麻鞋。
身着鹘臭布衫，腰系断鞓腰带。
手持拍板，口唱高歌。
吾心似秋月，碧潭清皎洁。
无物堪比伦，教我如何说。
华藏当时若见，每人痛与一顿何为如此。
且教伊不敢掣风掣颠，免使后人疑着。

歙溪澄湛千寻碧，中有崎嵚万年石。
腰粗入水始能凿，一砚价直千金璧。
轻丝腻色恍莫分，熟视微见青罗纹。
乃知金线鸲鹆眼，如玉有瑕安足论。

我如万斛船，岁久腰已懒。
谁能逐相师，终日问手板。
去谋一寸安，辄被三尺挽。
怜公谢蛮触，鼓卧旗亦偃。

作官畏人嘲，胡孙骑牧牛。
却离大江水，还家整归舟。
还家此计不可移，此乐勿令儿辈知。
行歌带索拾遗穗，耳静不复闻征鼙。
功名亦妄尔，吾生去此将安之。
趁此青草长，自牧牛与羊。
不减九十头，何翅三百强。
沙平水浅南山下，千角万蹄如此画。
牛腰吹笛溯秋风，不问人间矍铄翁。

蜀国佳人号细腰，东台御史惜妖娆。
从今唤作杨台柳，舞尽春风万万条。

契丹打破波斯寨，夺得宝珠村里卖。
十字街头穷乞儿，腰间挂个风流袋。

闪闪秋光好，行行万宝成。
松高孤鹤唳，竹密一蝉鸣。
大醉衣襟湿，空歌风度清。
腰琴宜更作，楚泽有余情。

真人造区夏，民瘼傒以苏。
戎衣振不格，力举覆地盂。
桓桓神武威，自信人未孚。
当年群啸聚，剑立犹称孤。
天旋地机转，旷谷吹埙竽。
曈曈东方日，扬光扶桑隅。
文明烛无疆，煌煌中天衢。
曾孙太平君，稽古追唐虞。
求贤用吉士，隠沦来真儒。
股肱协帝躬，腹心怀良图。
庶事正絜矩，嘉言规典谟。
欲将醍醐酪，沾濯疡垢肤。
又虑天下事，学古太殊涂。
众说折圣经，丹青久将渝。
世称渊华者，春秋华实敷。
考之笃诚谌，荧熠皆穿窬。
况复口耳学，擿埴冥索途。
终身不知道，死矣如蟪蛄。
无心时雨化，蠲逖狂狷迂。
法言立定论，章章如璠瑜。
专经务笃实，使士知所趋。
欲皆抱道义，如孔丘之徒。
士各重良贵，岂若乘风凫。
亦有倔彊辈，索足行深涂。
如经风过耳，不美七尺躯。
斯人虽云存，众昧不容诛。
振振文风声，得与帝载俱。
先生住毗陵，才望振国都。
时方尚雕虫，如紫色夺朱。
独专性命学，已与众欲殊。
穷年志专一，立节如仲舒。
几年困礼闱，舆议久已需。
锦衾烂𫄨帷，羁绊縻於菟。
满衣京洛尘，马病仆亦痡。
前年彤庭下，射策关雕弧。
如何扛鼎力，不胜举匹雏。
官卑府参军，知命安呜呼。
青云有伯乐，俯识千里驹。
锋断吹毛羽，气节凌辘轳。
究之性天遗，溟海不可{奭斗}。
遂言黼座前，此材诚楠楰。
方今构大厦，不可同朽株。
嘉言沃宸衷，顿首帝曰俞。
汝其姑试之，育士师东吴。
东州士气懦，劲草惟蓬蒌。
循循教不倦，启发亲持扶。
义方达远迩，来学皆奔驱。
瑞凤止美竹，飞翔鸣高梧。
贤哉师道尊，丘轲居鲁邾。
巍巍数仞墙，深邃不可逾。
宗庙百官富，不见空跿{句}。
三年就傅训，弦诵惟歌歈。
或谓我自然，孰知如蒲卢。
济济榛楛茂，皇州忽云徂。
士民惜其去，夹毂争挽軥。
老叟遮道留，实篚携浆壶。
谓言感恩惠，成我妻与孥。
去矣不忍还，望尘犹懽呼。
尝闻有美玉，不琢邻碔砆。
美质逢利器，欲切惟锟鋘。
子时才力薄，治邑民欢娱。
季路在大国，止可治转输。
古有孟公绰，知宏才有余。
优于赵魏老，不可为大夫。
皇皇鲁圣人，道困将乘桴。
才单敢兼人，道蹇罹罿罦。
先生天与才，贯溟包五湖。
昔否今已亨，天扉有携揄。
行行近清秘，召见延英庐。
一言悟明主，钦哉帝云吁。
朕方在颍邸，乡誉时已怃。
何其数年间，下国犹劬劬。
朕意在教育，如芑生新畬。
往惟教东邦，朝野多美誉。
往矣勤勿怠，洁白相连茹。
或然何其嘉，宿愤得以摅。
上苟膺宠光，不日升朝裾。
待诏金銮殿，著书文石渠。
不见颍阴叟，拖绅腰金鱼。
河湟少年将，五载登台枢。

霜风陨高木，零落临艾萧。
幽芳枝孤秀，华心慰无聊。
堂中老元亮，日赋归去谣。
杖屦乐三径，为尔甘折腰。

乘流忽遇坎，触焉遘兹游。
纡余上云垒，禅房忽通幽。
水光浮西泽，草树飒已秋。
岂无竹林友，腰印不我俦。
异时东山约，兴尽辄复收。
飞盖想清夜，华月湛西流。
何当共巾履，一笑破群忧。

汝阳使君如孙武，文章绝人喜军旅。
要知谈笑能治兵，戏教红妆乐营女。
白{叠毛}新袍锦臂鞲，条脱挂弓腰白羽。
彩错旌旗照地明，傍花映柳陈部伍。
须臾观者如堵墙，仿佛如临矍相圃。
一人中的万人呼，丝管呶嘈间钲鼓。
臂弓上为使君寿，遍及四筵乐具举。
使君一笑万众喜，堂上酒行堂下舞。
锦段银荷翠玉钿，意气扬扬皆自许。
傥令被甲执蛇矛，恐可横行擒赞普。
大胜吴宫申令严，两队宫娃啼且怖。
阖闾台上呼罢休，将军虽贤亦觕卤。
岂知使君不忘战，聊以戎容娱樽俎。
夕阳卷旗去翩翩，使君要客登画船。
美人不暇别妆洗，战士结束围华筵。
皆疑征南汉将帅，楼船下濑方凯还。
军中不应有女子，偏裨校尉何其儇。
使君湖光照楼观，一碧不辨水与天。
渐看暝色著疏柳，已见白蘋浮暮烟。
银汉斜横北斗淡，明月碧玉疏星联。
舟人罢唱时弄笛，艇子趁鱼行扣舷。
隔浦荧荧见渔火，意中竹篱青旆悬。
虽无荻花与枫叶，全似送客湓江壖。
亟令周娘作新曲，周娘琵琶京洛传。
不惜千呼与万唤，便时转轴仍拨弦。
冯夷阳侯或静听，穹龟大鱼或后先。
且言白傅时落寞，草草会遇仍嫣然。
使君闻名满台阁，虎符熊轼聊周旋。
风流乐事虽可记，皆过孙白二子前。
会看和戎竟先列，铁骑百万临三边。
报功女乐赐二八，粉白黛绿皆婵娟。
青云乞身归旧里，汾城故地依林泉。
琵琶亭中望汝海，无忘饮中今八仙。

中秋月，风露凄清光倍洁。
皓气澄霄万象沉，孤光散彩繁星灭。
中秋潮，江海鲸波此日高。
倒卷东溟荡平陆，逆撼九江翻怒涛。
治平初年岁执徐，越王国邸生英儒。
虎腰燕颔岩电目，凤准犀颅冰雪肤。
九天月华为爽气，识照古今窥圣秘。
胸中洞达不容尘，莹似太华无滓濊。
浙江潮头为骏声，名满宇县高峥嵘。
词源落笔波涛动，冯夷阳侯皆震惊。
裕陵求人如不足，搜选群材起岩谷。
网罗英雄至四海，晚获天麟在王族。
除书令上芸香阁，中秘校雠专笔削。
辞荣宁作卿寺僚，外迁肯入诸侯幕。
人嗟官冷久淹回，我知解养王佐才。
圣朝方欲相宗室，黑头作公坐三台。
年年特班谢明主，宝床礼物来傍午。
两军戏伎候掖门，马首迎归入公府。
我虽无能世或取，尚可与君为诏语。

半阴半晴恼乱我，不禁春意惟𣨼春。
黄莺丁宁舌初转，杨花轻盈来弄人。
东家秋千多美女，舞腰娉婷衣金缕。
彩索徘徊渐渐高，墙头见人羞欲住。
柳下谁家薄媚郎，立马昂头不肯去。

股大如腰立已忧，不须登阁始三休。
道人尊足元无病，莫取形骸向里求。

新雨路少人，公子有佳招。
下马语未竟，西城趋连镳。
初云眺江阁，忽欲登山椒。
陟𪩘践跷踊，舍鞍升岧峣。
濈濈云屦湿，翩翩风袂飘。
广隰绿交映，芜城远无嚣。
带缭江路永，隙光溪影摇。
他山若聚米，乱垅疑翻潮。
岸巾叹鬓槁，抚髀怜肉消。
欲摅纡郁怀，自恨痀偻腰。
心知中峰近，意怯老步遥。
班荆坐危磴，植杖临高苗。
注目送三士，绿萝凌九霄。
风流𫏐云散，箕踞还独谣。
仰答顺风呼，俯听深涧樵。
山灵或耸诮，谷友如迁乔。
虽同仙凡隔，亦觉神爽超。
毋比抱肠鼠，已异枝巢鹩。
夕曛下归径，平林有鸣蜩。
回瞻已陈迹，青霭烟寥寥。

城中鼎食排翠釜，羊胛驼峰贱如土。
青衫学士家故贫，斗米束薪炊湿雨。
纵横图史照屋壁，呫嗫诗骚从稚乳。
省中无事骑马归，雨声一洗茅檐苦。
急呼南巷同舍郎，听我临风有凉语。
且贪青简事文章，未有黄金买歌舞。
往来诗卷牛腰许，太羹玄酒并在户。
吾诗老涩邀使前，政坐可口收艰俎。

桃李不如菊，露下花开意自足。
菊亦谢桃李，妖葩艳萼能入俗。
把菊比君君更清，爱菊肯教陶令独。
君今渐作富贵家，平头奴子红腰束。
人谁敢号髯参军，见者面柔辞气曲。
惟有禅翁向晚秋，东篱细步想风流。

庾郎几尺大腰围，江北江南有好诗。
今日王孙浑得似，仍知渔父醉醒时。
为我高歌掩明镜，上方凉簟鬼神悲。
我曹早有江湖兴，风雨轻鸥细细随。
君朝明光我圁洛，愁肠只有醉为期。
海外骑鲸消息断，无穷飞絮解相思。
孤舟本要载西子，欲付此声知有谁。
安西将军元好事，纸背题来十袭之。

与春相别云一岁，辽鹤有恨不足加。
意韵寂寥莫我适，起逐春风山迳斜。
春风自与时窈窕，岂为来开桃李花。
不然春来已几日，何处桃李不枯槎。
乃知桃李善卑陬，远交深托待纷葩。
政如世间妩媚子，巡墙倚户渐齿牙。
公卿初岂以尔故，腰金佩玉牢声华。
区区更怜蜂蝶辈，草根花底为生涯。
此理前人未见之，我今独得频咨嗟。
生无京国名园分，况此边城万里沙。

南北夐绵络，同名圁与鄞。
岁月老羁旅，何事勤所勤。
情胜古今契，身以邪正分。
清音幸先后，旷怀得朝曛。
山腰转嘉树，风袖落闲云。
盘磴去来迷，飞泉高下闻。
龙柏肯予媾，上苑侍吾君。
三花论缱绻，丹丘旧絪缊。
中抱既兀兀，外骛徒纷纷。
映窗有翰墨，满架亦典坟。
摅虹宫栋宇，流汗程斧斤。
少时喜诡俗，老境思迨群。
不复梦江湖，诗成心自欣。

思归未得恨深年，时节清明最可怜。
越女腰支胜赵女，平生不敢赛秋千。

春色真无赖，羁人自慨慷。
莺能嘲客语，花解笑人忙。
腰衱休含睇，栏干枉断肠。
明当元几日，何处有流觞。

才气雄豪夙会神，暂劳旌斾远劳身。
使华灿烂高秦岭，笔阵纵横落渭濵。
音出琼瑶疲讽诵，韬轻虎豹贵和亲。
何妨戏作蜂腰句，要看时宜折上巾。

残冬凛冽寒，滴水便成团。
翻忆少林祖，齐腰立雪难。
或谓将心与汝安，觅心不见一毫端。
廓然记得来时路，顿觉壶中景象宽。
琉璃光里一般般，午夜依依月正圆。
最先三子得皮肉，末后一人得髓还。

东风艳艳桃李松，花园春入屠酥浓。
龙脑透缕鲛绡红，鸳鸯十二罗芙蓉。
盈盈初见十五六，眉试青膏鬓垂绿。
道字不正娇满怀，学得襄阳大堤曲。
阿母偏怜掌上看，自此风流难管束。
莺啄含桃未咽时，便会郎时风动竹。
日高一丈罗窗晚，啼鸟压花新睡短。
腻云纤指摆还偏，半被可怜留翠暖。
淡黄衫袖仙衣轻，红玉栏干妆粉浅。
酒痕落腮梅忍寒，春羞入眼横波艳。
一缕未消山枕红，斜睇整衣移步懒。
才如韩寿潘安亚，掷果窃香心暗嫁。
小花静院酒阑珊，别有私言银烛下。
帘声浪皱金泥额，六尺牙床罗帐窄。
钗横啼笑两不分，历尽风期腰一搦。
若教飞上九天歌，一声自可倾人国。
娇多必是春工与，有能动人情几许。
前年按舞使君筵，睡起忍羞头不举。
凤凰箫冷曲成迟，凝醉桃花过风雨。
阿盈阿盈听我语，劝君休向阳台住。
一生纵得楚王怜，宋玉才多谁解赋。
洛阳无限青楼女，袖笼红牙金凤缕。
春衫粉面谁家郎，只把黄金买歌舞。
就中薄幸五陵儿，一日冷心玉如土。
云零雨落正堪悲，空入他人梦来去。
浣花溪上海棠湾，薛涛朱户皆金镮。
韦皋笔逸玳瑁落，张佑盏滑琉璃干。
压倒念奴价百倍，兴来奇怪生毫端。
醉眸觑纸聊一扫，落花飞雪声漫漫。
梦得见之为改观，乐天更敢寻常看。
花间不肯下翠幕，竟日烜赫罗雕鞍。
扫眉涂粉迨七十，老大始顶菖蒲冠。
至今愁人锦江口，秋蛩露草孤坟寒。
盈盈大雅真可惜，尔身此后不可得。
满天风月独倚阑，醉岸浓云呼佚墨。
久之不见予心忆，高城去天无几尺。
斜阳衡山云半红，远水无风天一碧。
望眼空遥沈翠翼，银河易阔天南北。
瘦尽休文带眼移，忍向小楼清泪滴。

弦绝秦筝镜任尘，细腰休舞凤凰茵。
一枝浓艳埋香土，万颗珍珠湿袖巾。
行雨不归魂梦断，落花难伴绮罗春。
汉皇甲帐当年意，纵有芳魂不似真。

龙衣不解颜，忧民向来急。
天高委真符，年丰兆原隰。
连山水汽昏，过云雁声涩。
先春凌马奔，投隙作尘入。
濒竹乍萧萧，惊风还汲汲。
颇轻花闘狂，肯共雨争湿。
夜半回晓光，木杪森鹄立。
开编适吾心，鼓枻辍清集。
一饱傥可偿，万事非所及。
想见秋稼前，腰镰荷青笠。

波涛几千里，汹汹东南注。
故人帆北风，绝意蛟龙怒。
孤州何处城，几尽长江路。
鸿雁方来飞，霜雪且凝沍。
夜旦耳目中，动与客心忤。
况乃青云姿，四十困不遇。
有室常罄悬，未免折腰去。
命也天造之，智力岂其预。
端能一判然，楚越犹跬步。
崖边晚分携，君颜湛如故。

盲风日日吹尘土，谩说有年歌自古。
纷纷机械空作劳，况乃象龙求致雨。
黄堂学士极忧心，忍复宾前事悬堵。
倘助丰穣能出云，境内山川无不举。
丞相威灵凛一方，远瞩祠宫途可取。
旌旗拂晓动长庚，仿佛飞云趋两府。
精神洞达金石开，此意豫应神已睹。
况公爱民如爱子，不以斯民供鼎俎。
居士庵中常默然，田里人人自安处。
他时刀剑倚市门，往往买牛耕草莽。
心绝多岐礼义生，和气氤氲见眉宇。
惟天至聪下其耳，饱听欢谣荐佳语。
故宜神力导休祥，不待牲醪集轩庑。
胡为风旱久未宁，行矣斗柄将建午。
岂烦瑞祝更殷勤，祷处由来似尼父。
三分天下指掌间，頋此提封才一羽。
沛为甘泽定不难，沟浍纵横互吞吐。
坐令百谷暗郊原，会见腰镰分勤苦。
儒宫釡鱼端欲生，自笑年来遽如许。
虽无高廪并坻京，犹得朝昏鸣食鼓。

诚意通群祀，朝来忽已飘。
六花纷汗漫，千里入均调。
赵璧光凌日，隋珠暗掷宵。
老农愁自判，稚子喜来娇。
化育知难诘，形容岂易描。
白盐聊比拟，黄竹谩讴谣。
谈柄迷修麈，朝衣夺素貂。
丰穰归嗣岁，收拾谢枯樵。
浅露先生履，深齐惠可腰。
思添韦应物，狂助盖寛饶。
民食逃艰粒，宸心定解焦。
楼高天构玉，池迥地疏瑶。
爽韵陪松桧，严声陋鼓箫。
亡羊空道路，失鹤但云霄。
抚运年将往，侵人鬓欲凋。
题舆真健笔，险句压寒绡。
重愧非名士，兹焉缀下寮。
主宾参沔渡，杖履集山椒。
故事梁园在，风流楚国遥。
琼瑰争报复，宇宙一漂摇。
莫讶春来晚，春来待此消。

鬓发尽皤然，眉分白雪鲜。
周遮延客话，伛偻抱孙怜。
无病常供粥，非寒亦衣绵。
假温衾拥背，借力仗搘肩。
貌比三峰客，年过四皓仙。
唤方离枕上，扶始到门前。
毎爱烹山茗，常嫌饤石莲。
耳聋如塞纩，眼暗似笼烟。
宴坐羸凭几，乘骑困亸鞭。
头摇如转旋，唇动若抽牵。
骨冷愁离火，牙疼怯漱泉。
形骸将就木，嚢槖尚贪钱。
胶睫干眵缀，黏髭冷涕悬。
披裘腰懒系，濯手袖慵揎。
抬举衣频唤，扶持药屡煎。
坐多茵易破，行少履难穿。
喜婢裁裙布，嗔妻买粉钿。
房教深下幕，床遣厚铺毡。
琴听怜三乐，图张笑七贤。
看嫌经字小，敲磬喜声圆。
食罢羹流袂，杯余酒带涎。
乐来须遣罢，医到久相延。
裹帽纵横掠，梳头取次纒。
长吁思往事，多感听哀弦。
气注腰还重，风牵口便偏。
墓松先遣种，志石预教镌。
客到惟求药，僧来忽问禅。
养茶悬灶壁，晒艾曝檐椽。
怒仆空睁眼，嗔儿谩握拳。
心惊嫌蹴踘，脚软怕秋千。
局缩同寒狖，摧豗似饱鸢。
观瞻多目眩，牵动即头旋。
女嫁求红烛，男婚乞彩笺。
已闻捐几杖，宁更佩韦弦。
宾客身非与，儿孙事已传。
养和屏作伴，如意拂相连。
久弃登山屐，惟存负郭田。
呻吟朝不乐，展转夜无眠。
呼稚临床畔，看书就枕边。
冷疑怀贮水，虚讶耳闻蝉。
束帛非无分，安车信有缘。
伏生甘坐末，绛老让行先。
拘急将风夜，昏沈欲雨天。
鸡皮尘渐渍，𫠜齿食频填。
毎忆居郎署，常思钓渭川。
喜逢迎佛会，羞赴赏花筵。
径狭容移槛，阶危索减砖。
好生焚鸟网，恶杀拆渔船。
既感桑榆日，常嗟蒲柳年。
长思当弱冠，悔不剩狂颠。

鬓发尽皤然，眉分白雪鲜。
周遮延客话，伛偻抱孙怜。
无病常供粥，非寒亦衣绵。
假温衾拥背，借力仗搘肩。
貌比三峰客，年过四皓仙。
唤方离枕上，扶始到门前。
毎爱烹山茗，常嫌饤石莲。
耳聋如塞纩，眼暗似笼烟。
宴坐羸凭几，乘骑困亸鞭。
头摇如转旋，唇动若抽牵。
骨冷愁离火，牙疼怯漱泉。
形骸将就木，嚢槖尚贪钱。
胶睫干眵缀，黏髭冷涕悬。
披裘腰懒系，濯手袖慵揎。
抬举衣频唤，扶持药屡煎。
坐多茵易破，行少履难穿。
喜婢裁裙布，嗔妻买粉钿。
房教深下幕，床遣厚铺毡。
琴听怜三乐，图张笑七贤。
看嫌经字小，敲磬喜声圆。
食罢羹流袂，杯余酒带涎。
乐来须遣罢，医到久相延。
裹帽纵横掠，梳头取次纒。
长吁思往事，多感听哀弦。
气注腰还重，风牵口便偏。
墓松先遣种，志石预教镌。
客到惟求药，僧来忽问禅。
养茶悬灶壁，晒艾曝檐椽。
怒仆空睁眼，嗔儿谩握拳。
心惊嫌蹴踘，脚软怕秋千。
局缩同寒狖，摧豗似饱鸢。
观瞻多目眩，牵动即头旋。
女嫁求红烛，男婚乞彩笺。
已闻捐几杖，宁更佩韦弦。
宾客身非与，儿孙事已传。
养和屏作伴，如意拂相连。
久弃登山屐，惟存负郭田。
呻吟朝不乐，展转夜无眠。
呼稚临床畔，看书就枕边。
冷疑怀贮水，虚讶耳闻蝉。
束帛非无分，安车信有缘。
伏生甘坐末，绛老让行先。
拘急将风夜，昏沈欲雨天。
鸡皮尘渐渍，𫠜齿食频填。
毎忆居郎署，常思钓渭川。
喜逢迎佛会，羞赴赏花筵。
径狭容移槛，阶危索减砖。
好生焚鸟网，恶杀拆渔船。
既感桑榆日，常嗟蒲柳年。
长思当弱冠，悔不剩狂颠。

要地慵投刺，刚肠耻折腰。
旧山归兴切，残日去程遥。
大野明残烧，空江响落潮。
到时云树下，静听厌悬瓢。

急急西落日，浩浩东去波。
日落波不停，浮生能几何。
青云身未上，白发头已多。
金印未佩腰，道路成蹉跎。
一朝忽得志，顿忘贫贱事。
八珍食方丈，华毂驾天驷。
民瘼无术医，贪狠有心恣。
无何触天网，祸淫谅不爽。
余殃及子孙，岂只身长往。
寄语求名士，得志莫如此。
不善宜先知，行道慎莫止。
仁恕及苍生，忠贞辅天子。
好爵终自縻，盛烈垂千祀。
西日与东流，任彼催寒暑。
须知君子人，身死名不死。

清光欹月不相饶，堆积虚庭卒未消。
为瑞为祥也难得，不知谁解立齐腰。

山腰制作迩来新，斧凿才终便掩门。
独殿纷纷罗杞棘，老君寂寂看鸡豚。
烟凝叠嶂为香火，风韵疏松作道言。
借问羽衣何处去，一齐归屋抱儿孙。

虎腰黄卷动昭回，无数人天心眼开。
不是机锋妙相契，是渠那肯出山来。

腰钱骑鹤上扬州，妄想空来事事休。
惟有三竿风月在，待君同理钓鱼舟。

春山得狸躯胁细，苍头抱携香着袂。
丛兰密处曲庇身，狐鼠何疑相睥睨。
定非青丘阿紫家，恐是中台餐柏裔。
太真妃子紫绣囊，一生长伴瑞龙香。
石竹花开浴殿暖，何时馨郁栖珠珰。
只今弭耳空山内，时下山腰出云背。
弄香浅草已袭人，试杂江蓠为君佩。
儿童手摩初不恶，狐狸貎似安能辈。
糟中玉面甘人颐，何食而肥蒸不悔。
东堂老子有香缘，百和烟间回盻睐。
相从真亦得所哉，便呼铜鸭为尔配。

幕中墨客随车后，架上牙签遮坐右。
唯留笔研乃自𫔎，岂惜车茵容吏呕。
青霞老去云海深，旧游尚见翻涛手。
寄声秀句风入怀，坐念清标月当牖。
天公厚我过穆生，何止餍韩仍饫柳。
请同韶濩公勿疑，老马由来识途久。
近缘嗜酒识圣贤，已付长酣无可否。
公当紫绶日垂腰，我已秃襟时见肘。
慕公澄挠等清浊，叹我雕污终粪朽。
诗从子建岂易亲，句语怀英那肯偶。
清风自已入公脾，我如恶木何劳吼。

渴令平生病，年来病更多。
腰仍难老折，肠亦旧无他。
知子眠三迳，逢秋欲七歌。
勋名邮传尔，唯日饮无何。

晓色开霜坂，饥乌啄麦畦。
山腰余雪瘦，天面冷云低。
寒意梅花北，禅心柏子西。
窗前借残月，照我度前溪。

归来久客鬓俱苍，渐喜无人馈五浆。
未免高僧问劳苦，故应乔木慰凄凉。
山中猿鹤人谁健，门外蒿莱想自长。
为谢邦人岂吾薄，要当六印遶腰黄。

法书乱眼极牛毛，卒业何时愧李翺。
好在先生无燥湿，老来秀句绝孤高。
不知蹭蹬沉鸾枳，却念疏慵似马曹。
谁荐薛公经行着，折腰江县岂殊褒。

折腰五斗自难堪，每为斯人食不甘。
赤地黄埃迷泽国，老龙饮血亦分甘。

隔墙杨柳舞腰斜，傍砌鹅梨玉作花。
此地风光谁管领，小诗收入长官家。

云浮山腰末之顶，水穴青崖浚于井。
孔明不死吾其归，左衽岂宜蝤蛴领。
群羌负药倍车载，螺齿钱丈束嚢瘿。
得茶便重不便轻，肩突驼峰犹外屏。
石碉设崄鸟鼠智，铜鼓销声犬羊静。
入门蹲足唤煮茶，嚼铁相甘苦荍饼。

蓼虫常食苦，旅雁自知寒。
谈士惜卷舌，将军解愁鞍。
雪霜满天冬夜永，地炉无火青灯残。
功名富贵苦不早，一年百日红尘道。
西还故国无故人，憔悴少年心已老。
读书当许万户侯，岂意却作苏秦羞。
深取闾阎薄徒笑，鲁人不识东家丘。
吾祖谪官还旧里，灞陵亭尉犹低视。
少卿偶作匈奴降，陇西士人惭姓李。
由来人世轻不遇，文章第一空徒尔。
俛出跨下何施颜，当时悔过淮阴市。
夜深气射青云霄，此生早晚当乘轺。
弹冠举手揖豪贵，行得紫绶牢结腰。
本是壮夫志，几成儿女曹。
平生重恩义，聊为寄风骚。

水花浸鬓根，荷叶践衫色。
西城王老子，豪健不可得。
客从日没来，鹑衣遍黄埃。
银杯未羽化，公余烦一开。
山猿供嘉果，书萤惊蜡炬。
能持白玉箫，为作苍鸾语。
凉飚助清奏，雨脚挥残暑。
台边舞鳯拍云来，潭底吟龙撆波去。
君不见宁王当日争门迎，三十六宫学新声。
玉人今夜教何处，二十四桥空月明。
西城烟景何疏索，王子宦情殊不恶。
有田日种黄金茅，叵奈蠧虫摇齿脚。
少年英气无羁络，浩唱高弹神自若。
春风走马入花林，红日垂头困瑶阁。
老去腰支便矍铄，座人那肯妨诙谑。
飞觞得似少年时，西窗几度灯花落。

瑶磩桂楹香雾浓，贵人罢直承明宫。
高楼内集庆生子，酒面油膏红复红。
嵩云入洛秋容晓，水冷青洲兰蕙小。
露蠲仙掌生寒光，翡幄华帐飘晚凉。
虬电蜿蜿护飚驾，吹笙子晋从天下。
泬寥缑氏空月明，世间唯识王司稼。
野人荐公千百寿，大椿骨健龙腰瘦。
紫芝老艾副椒浆，请公倒尽长生酒。
天庙明堂迟飞栋，杜宇数惊铜辇梦。
锦城虽好不如归，中散年来忆双鳯。

寂寂茂陵春，文园病后情。
黄蜂腰欲断，细柳眼初明。
丽服骈游女，余酣失老兵。
残妆深院落，相对任卿卿。

秋叶春风自一村，主人高谊揖公孙。
未容急去须投辖，却恐重来不置门。
歌彻晓云归曲席，酒醒残月照空樽。
何时下客腰悬印，西向偿君一饭恩。

旋补疏篱短短遮，郊居初似厌纷华。
邻灯林腹几萤小，市路山腰一线斜。
衰草缀珠看晓露，暮天飞墨数归鸦。
怜君近岁头浑白，两泪临风数祭拏。

博山灰冷一星寒，散乱文书少读残。
夕饮清冰消热易，梦为胡蝶过家难。
潘郎桃树参差见，沈老腰围隐约寛。
雅量故应容懒拙，功名同向镜中看。

漆园梦过感天涯，坐客元非借齿牙。
小杜阿房终是好，沈郎雌霓不容差。
岂羞东郭先生履，行谢关西孔子家。
五斗折腰闻道晚，未穷摛藻胜春花。

花尽蜂腰痩，风低燕胁凉。
云衣迷远岫，烟幕蔽柔桑。

自怜痩骨饮冰寒，惆怅相逢下眼看。
闲想显人应笑我，道傍初试折腰官。

绿帢纒头锦束腰，阵前谁数霍嫖姚。
何人与扫红蕖嶂，留得周郎伴小乔。

簟篷辞劳始乞身，夹衣温丽燕私辰。
秋客刮黛披天姣，秫米长腰漱螘囷。
黄菊明朝为长菊，江山今日笑醒人。
不烦孙盛贻嘲弄，预对西风脱醉巾。

当日临崖看浒眼，至今观水忆南泉。
赵州头戴草鞋去，渔翁腰带好牵船。

良辰入奇怀，端欲挽我行。
幽花迎人笑，欣然媚柴荆。
春醪处处佳，姑泻浊与清。
好鸟何许来，日暮独一鸣。
江山雨新洗，坐使老眼明。
天公喑鹁鸪，要作烂熳晴。
平生木上坐，莫逆惟有卿。
归寻茅三间，遥取乌几凭。
长腰雪不如，付兹腹彭亨。
短蔬胜肥肉，甘哉北湖羮。
一饱便可足，此外岂所营。
莫语儿子辈，吾侪宁要名。

跛跛践危磴，行行把长萝。
拊兹都梁岑，睨彼淮水波。
花木春娬丽，杖屦吾蹉跎。
辇毂端不远，舟檝今如何。
寒泉聚阴窦，落景输阳坡。
求群有颉颃，捉臂无诋诃。
峰峦会撩客，腰脚强作魔。
送眺吴楚迥，遐想江湖多。
情亲故人健，齿脱老语讹。
拍手苍翠上，一笑忘负疴。

北湖真大痴，丑拙人共憎。
宿昔有鼻孔，不穿牯牛绳。
亭亭僧伽塔，要以两脚登。
折腰怕督邮，此事岂吾能。

聊挟儒生书，更打衲子包。
五斗亦何直，老夫今二毛。
道边霜鬓翁，煮茗浇我劳。
大笑陶渊明，罢官缘折腰。
奴辈不解事，叹息腹屡枵。
归来买大甑，炊饭谢汝曹。

露湿船篷今夜凉，秋风端已洒衣裳。
渐炊大甑长腰米，共说平生细肋羊。
试问锦貂看射虎，何如乌几听鸣桹。
真须快捉蟹螯去，处处休吟古战场。

永夏追凉得午阴，扶藜仍有小丛林。
应怜老子腰脚健，可是禅房花木深。
卷帘高竹与佳色，隐几黄鹂供好音。
更遣惊人十様锦，并浇宿昔江湖心。

忆昨南宫战，鶱腾实妙年。
操戈万人废，受铠百城连。
器敌南溟大，姿逾白璧坚。
一官聊负弩，四部合磨铅。
取友何蕃俊，论交鲍叔贤。
未聆歌出谷，俄忽愧沉渊。
识字今奚补，能诗昔谩传。
且酬持钓手，那问买山钱。
轩冕亦姑尔，林泉宁偶然。
鸣蛙当鼓吹，短褐等貂蝉。
蹭蹬甘垂翅，虺尵罢着鞭。
纫兰徒自好，怀瑾复谁怜。
末路成悲咤，微躯任弃捐。
尘埃避乌几，香火付华颠。
泫露滋篱槿，飞霜堕渚莲。
幽畦方寂历，寒蝶正便嬛。
挥麈晚洲外，骑鲸高浪前。
尚思终夜语，独想对床眠。
雁逝闻号月，渔归觉扣舷。
剧谈容促膝，痛饮或差肩。
江阔尊罍净，楼空云水鲜。
解衣寻窈窕，脱足弄潺湲。
柁转峰峦碎，帆收橘柚圆。
扪萝且扶惫，曳策毎争先。
茗椀遇清赏，齐盂逄旧缘。
偶拈居士句，尝悟祖师禅。
风雨侵芳栋，荆榛翳石田。
病宜篮舆稳，懒任角巾偏。
饭共长腰米，羮分缩项鳊。
故情才款款，只影遽翩翩。
落木非淮树，残霞只楚天。
感时肠屡绝，望远涕频悬。
古堞哀笳动，平沙倦翼还。
野流晴衮衮，汀日淡涓涓。
岂谓游梁驾，来看下峡船。
讵惭门有席，敢叹坐无毡。
陶谢格弥老，欧虞体更妍。
定应随驿使，时到草堂边。

休论𫘞背锦糢糊，且试腰间金仆姑。
边头可是怜侬辈，忽作徐熙雪雁图。

天峰静者巢箕叟，著书不为牛马走。
夜雨题诗寄日边，观者辟易皆缩手。
呜呼大雅久不闻，吾道悠悠付林薮。
伏龙凤雏人未知，腴田猥大皆稂莠。
将军为志穷益坚，鲁儒虽死不更守。
鹪鹏有翅须抟风，苦李当道谁开口。
京师车马十二门，一日万亿无不有。
吞腥啄腐何卒卒，正坐诮言芷渐滫。
可怜惠施多才卿，不悟据梧瞑低首。
功名浩荡怅何许，置身谋虑苦不久。
盍似渊明归去来，不作折腰求五斗。
饱食大人如肉山，衮衮奔驰气如吼。
东山野人气亦芒，郎将自昔今独否。
谁能脂韦化百炼，世态欻如屈伸肘。
何时尊酒话畴昔，击节新诗意非苟。

太学何蕃久不归，十年甘旨误庭闱。
休辞客路三千远，须念人生七十稀。
腰下虽无苏子印，箧中幸有老莱衣。
归期定约春前后，免使高堂赋式微。

仙果移从海上山，露华供夜鹤分丹。
光射腰金陵宝印，影回殿砌拂猗兰。
朱砂芒刺羞红颗，龙目团圆避赤丸。

撩人縢六索题诗，赖有支郎为解围。
永夜祇宜燋兔好，彤云不见织乌飞。
少林未许齐腰立，青女无端接手归。
想得庐山幽绝处，洒林压竹更增辉。

吟拾江边金翠羽，醉骑海上玉麟腰。
清谈试茗游冰井，至乐观鱼坐鉴桥。

曾将千古较穷通，芥孔能容几许空。
借问折腰辞五斗，何如折臂取三公。
四时但觉风雨过，一饭奚须刀匕红。
要识坏魔三昧力，更培根墢待春风。

不待山腰转箨龙，一函寒碧自深中。
未容濠上观鱼客，聊许双林照影翁。
雨后蜗牛群饮月，春余水马竞追风。
井蛙海鳖难栖泊，会看长虹下晚空。

四海无家一道人，云山未肯便安身。
冷泉亭畔腰包去，芝草峰边更问津。

先生筑高隠，趣好清且独。
云龙峰上石，跋草自錾𣃁。
发窍号阴怪，穷根揽坤腹。
山灵不敢爱，鞭叱满崖谷。
危跻已穿履，大载几折轴。
直欲起岩岩，未容买碌碌。
心营合天造，指化出神速。
突兀傲中巅，凭陵勇双矗。
兽蹲目睥睨，龙攫腰回蹙。
缩脰立幽鸟，擎颅卧孤犊。
鲸鳞老廉利，相角怒撑触。
轩昂鹤引咮，赑屃鳌跂足。
腾空快高思，排峭惊醉目。
伊余朅来游，步百吟周复。
愿从乞其余，伴我东墙竹。
猿鹤莫相嗔，此客意非俗。
常令月色照，敢使尘土辱。
日待风雨来，起看空遶屋。

平野浩空阔，危甍兀岧峣。
腊尽风日好，春回冰雪消。
朱弦试挥手，度响何翛翛。
此意复谁共，古人今寂寥。
眷彼泽中鸿，欻起如回飙。
悠然薄天末，去去不可招。
愧无双羽翰，万里同飘飖。
人生本萧散，知虑劳煎烧。
恈恈觇声利，伛偻随纷嚣。
安知出世间，造适皆逍遥。
帝乡果何在，久愿追松乔。
行歌归去来，五斗空折腰。

战地久埋没，洪炉为再烧。
曾因土花缺，不逐血魂销。
拟借庖丁手，宁悬笔吏腰。
柔铅勿多忌，一割定相饶。

月轮一夜离天毕，山川吐云翳朝日。
飞廉吼空驰霹雳，雨势霶{雨/沱}两溪溢。
横流不复相望轶，浪花飞起三千尺。
我时舣舟酣战栗，眼看民居半沉溺。
邑令之贤谁等匹，为治公居寄家室。
顾盼奔涛心暇逸，寓居恰倚青山脊。
吁嗟此惊身未历，折腰远来甘恐惕。
餐霞先生今铩翼，附郭相君无所食。
愁霖谢子虽非敌，少宦徐郎良未怿。

公圭侯印人所优，利锁名缰吾所羞。
耿耿有怀非隠忧，思得佳士从之游。
今年折腰来佐县，辞采接君心自见。
怀刺过寻不问程，剥啄扣关谐所愿。
谁云白首交如新，倾盖相逢如故人。
囊中制作绝伦类，和璧隋珠无足珍。
心醉归来书文室，却怪前宵梦椽笔。
至音寂寞知者稀，安得论文永足日。
可嗟吏道事奔驰，信信不见元紫芝。
胸襟不复忧鄙吝，圆缄寄我愁霖诗。
得诗三复云笺卷，喜气填膺光满面。
一首能轻万户侯，绿发幸交三语掾。
我今尔耳何为哉，汗漫如君心自灰。
为君挹尽双溪水，不发纤尘污两耳。

伯父有画美且都，丹青仿佛颜色渝。
尘埃渍渍相染污，惟有笔画存规模。
隔步看之有若无，想像人物沦烟芜。
刲羊刺鹿皆糢糊，皮毛狼籍血盘盂。
巨索悬鼎地为炉，薪火炎炎胜西隅。
庖人握刀盼精麤，几上兽肉纵横铺。
中有一人与众殊，戴帽被甲腰属镂。
昂藏形貌长髭须，眼看手指如典徒。
一奴秃首携酒壶，酌之饮众苏劳痡。
众人得酒停烹屠，延颈饮之举两腢。
有坛数级如闉阇，坛侧毅然一武夫。
负弓韬矢手执殳，左右不敢肆阚{门俞}。
此是胡中祭天图，故应先日事庖厨。
微生见之尝觊觎，好之不啻千金姝。

我公政事谁与俦，宛似当年陈太丘。
德星光芒临宝婺，和气薰蒸凌素秋。
天理人为默相应，果见丰盈入讴咏。
浙滨诸郡正忧劳，谷上三农独欢庆。
雨调风若无乖愆，六穟三禾大有年。
不须更看斗魁覆，赐自我公休论天。
朝廷勤勤念方面，天以公从人主愿。
返火还珠昔谩闻，多稌遗秉今才见。
德度恢恢真绝伦，北斗以南能几人。
绣衣风宪荣光近，熊轼威仪恩命新。
荆溪之子少也贱，为米折腰来佐县。
五袴于今预蜀歌，三语何时同晋掾。
公不见黄金百镒未为优，季布一诺百不愁。
又不见李白不愿万户侯，惟愿一识韩荆州。
贱子闻公名已久，今幸将身托趋走。
短歌不惜赋渔阳，此声未便羞鸡口。

大雄山下斑斑虎，触著伤人谁敢顾。
亲遭一口老婆心，何曾用着腰间斧。

云中石塔摩星斗，定明禅师大张口。
是你之言若解参，不必腰包天下走。
鸟对初阳自在啼，犬逢生汉连声吼。

长安少年清似玉，腰垂黄金双鬓绿。
吹嘘气焰高岑楼，胡不容公置一足。
脑脂遮眼卧三年，满榻秋风对修竹。
户内殷殷金石声，牙签插架三万轴。
笺诗作传起凡例，断简残编纷在目。
题舆粤国正秋风，石瘦水清山诘曲。
先声霹雳挟仁气，父老欢呼胥吏肃。
莫思莼菜赋归欤，天上要公调鼎𫗧。

织女支机弃不用，老卢坠腰谁见收。
君从何处得此石，恐有鬼物为君偷。
不堪压作捣练石，仆在墙东如卧牛。
何如置我清溪上，奇峰崒嵂临清流。
鄙夫须髯锐如戟，青眸皓齿不我俦。
惟有泉石肯相伴，不索吾米无所求。
何时突兀入眼界，白头相对忘百忧。

飞花眯目乱纷纷，细草裙腰绿映门。
山色入帘清可挹，湖光照座冷无痕。
揄扬春色烦诗句，排遣愁情赖酒樽。
预想明年君去后，沙寒竹净野烟昏。

芰荷香里文章静，蘋藻汀边职事清。
若使渊明知此味，折腰五斗可忘情。

将军胆气凌秋天，百札曾将一箭穿。
倒床忽作儿女眼，悲啼出泪如涌泉。
会稽令尹形悍坚，新买蛾眉费万钱。
未容纤腰小回旋，径烦药饵亲调煎。
山阴大夫祖文渊，弯弓射贼口垂涎。
壮士亦苦头风偏，河润九里风化传。
坐令丞簿相牵联，请医买药争后先。
剡中有宰正鸣弦，携琴忽泛子猷船。
入城卮酒不下咽，但饮柴胡如吸川。
沃洲公子黠可怜，斩关夜遁呼不前。
道中挥断九铁鞭，抱病谁复能轻便。
铸钱短簿非凛然，捧心欲效西子妍。
青衫从事世所捐，亦遭病鬼相傍缘。
戏成嘲语如怪颠，一读坐使沉疴痊。

滏阳从事如瓠壶，虽如瓠壶中不粗。
十围腰腹八尺躯，出行不敢用肩舆。
马壮如牛形虎如，载之喘汗蹶不趋。
倒床甘寝鼻辄呼，隠如雷霆惊里闾。
觉来长啸忽轩渠，口吻咳唾出明珠。
诋嘲风月戏鸟鱼，攟摭草木穷根须。
大声铿锵金石俱，小声要眇韵笙竽。
泠泠清风濯暑余，玉壶之冰列坐隅。
夷甫卫玠谈玄虚，蒙庄执策算有无。
乃知公孙不硕肤，炯如列仙形甚臞。
瑶泉之酒出中厨，时节贡献帝所须，颇亦霑丐及吾徒。
知汝燥吻思江湖，作书亟遣长须奴。
焦山未沃东海枯，笑我一勺安可濡。

大郡开汤沐，高堂问凊温。
腰金仍及婿，持橐更连孙。
养极千锺富，身兼五福尊。
从今隽京兆，谁为赏平反。

区区州县信徒劳，今日天涯倍寂寥。
流水有溪皆赴海，泛舟无处不乘潮。
登临初识山川险，来往空悲岁月消。
但可此身长得饱，不妨斗米折吾腰。

折腰斗米笑徒劳，薄宦何能损一毛。
他日未应忘令尹，今年还是省东曹。
溟鹍得水鳞终变，韝鹗逢秋势必高。
隋岸春深好杨柳，莫将归思滞江皋。

少年倾盖海之滨，白发相逢意转亲。
三伏偶乘偷暇日，一枰聊作暂闲人。
官清已怪腰金晚，诗好因缘梦笔新。
火急着成封禅颂，属车方欲议东巡。

山腰一石窟，其深不可计。
静听水潺湲，流作涧声细。

高牙大纛立门户，鸣玉腰金皆父兄。
读尽床头书万卷，他年功业看纵横。

腰金入侍身逢主，裂郡疏封禄逮亲。
雅俗坐如周重鲁，偷儿争似晋奔秦。

已呼白面书生去，更约青腰玉女来。

巨鳌掀钓去，何代泛蓬瀛。
百里风光积，崇朝香气横。
盘根争耸拔，峻岭共峥嵘。
伞盖千重出，笙竽万籁声。
望高南镇越，势远北归溟。
涧险难穷路，花多不记名。
寒流飞白练，怪石叠苍琼。
雨向山腰下，云从洞口生。
乔松随岁古，异卉逐时荣。
近逼天风冷，遥瞻海日明。
淡烟轻纠素，修蔓密垂缨。
泉涌知无尽，崖危讶欲倾。
深沈宜造化，顷刻变阴晴。
游客逢岩住，归僧带月行。
更寻应有分，再到已忘情。
但恐看难遍，须知画不成。
惜哉居绝域，不得视公卿。

阶亭午景负槐阴，空斋初罢戏五禽。
沔州太守致音问，启读乃有归来吟。
先生抱道肯乞怜，凛凛有面方如田。
何能为此五斗粟，折腰乡里小儿前。
顾视铜章等涕吐，赋归唾词如涌泉。
龙眠居士叹豪逸，想像明窗戏拈笔。
翕忽英姿来笔下，如恐超起将羽化。
吁嗟能事讵可畴，一见公诗如见画。
惜哉道远莫可致，强欲赓酬抽鄙思。
韵绝难追神易倦，使我空然汗颜面。
他日从公会借观，锦囊捧出春笋寒。

此生正坐不知天，岂有豨苓解引年。
但觉转喉都是讳，就令揺尾有谁怜。
腰金已付儿曹佩，心印还当我辈传。
他日乘车来问道，苇间相顾共攀缘。

屏迹舍人巷，灌园居士桥。
花开不旋踵，草薙复齐腰。
蛤哭明朝雨，鸡鸣暗夜朝。
未能全独乐，邻里去招邀。

云南老人老无力，藜杖支腰陇头立。
道逢蜀客话平生，时复仰天长太息。
自言贯属泸水湄，泸水边徼滨獠夷。
夷人之性类蛇豕，频肆毒螫为疮痍。
十五年前多寇盗，一境骚然不相保。
民禾收刈虏人家，戎马偷衔汝江草。
近来风俗都变移，卷却旌旗张酒旗。
牛羊村落晚晴处，烟火楼台日暮时。
两眼昏花两鬓雪，喜见升平好时节。
茅屋横吹一笛风，野店携归半瓶月。
问翁致此何因缘，道是江阳太守贤。
鼓琴弦歌不生事，十年静治安吾边。
郑国国侨去已久，谁信人间准前有。
异日刊为德政碑，请问云南陇头叟。

雨余热喘殊喊呀，坐翻故纸腰足麻。
铺陈枕簟骞青纱，倒床不复知横斜。
梦魂飞扬远还家，故人见我一笑哗。
须臾睡觉衙鼓挝，墙头瞑雀声槎槎。

大官危，小官卑，君不得官君勿悲。
君不见前日宰相今海涯，胡椒八百斛，流落知为谁。
又不见州县官，折腰事细儿。
常忧一语不中治，敢对西山笏拄颐。
大官危，小官卑，君不得官君勿悲。
愿君酒量如鸱夷，勿作瓶罂居井眉。
与君赌取醉为期，明日乌帽风披披。

公才过人其倍十，词艺即今谁跂及。
万卷收藏富编集，诗人阃域称优入。
西州书生学穿执，朅来东游为丝粒。
十分折腰敢长揖，欲吐壮怀还自吸。
朋从调笑鬬捷给，狂言偶发难收拾。
语意俳谐韵牵絷，不敢献公公密缉。
报章大是鲛人泣，一一珠玑落圆湿。
自惭思竭如空笈，口吻悲吟知窘急。

多士数车舥，谁令汝去家。
坐禅腰已折，持剑手新义。
虽未能空寂，然犹耻攫拏。
江流何处去，凭仗吊怀沙。

希郎真吾道门友，初见忘年今耐久。
天机深稳道骨清，诗句谁令愕人口。
可怜佳处未全知，但见兹篇气浑厚。
我生痴鲁人所弃，洞视胸中了无有。
但忻所至有青山，依倚丛林遮百丑。
君才一筹胜却我，胡为包腰反随后。
人生嗜好调自殊，海上旧闻人逐臭。
江南长忆好云泉，今日云泉长入手。
万顷苍然几桉间，作诗举以为君寿。
理毫聊为试冰华，小字明窗看挥肘。

胸中蓄奇为谁吐，闲卧湘西云一坞。
兴来落笔如崩云，五字凭凌气吞楚。
我诗望见倒降旗，攻之何必更鸣鼓。
独对湘山夜色晴，万壑千岩最幽处。
卧要明月听松风，为君哦此文中虎。
此生身世付一戏，安用声名照千古。
知君大用参黄蘗，三篾束腰随处住。
何当峰顶结茅庐，要看掀髯呵佛祖。

平生合腰万丁带，谁使天涯宿溪濑。
晓驱部曲上香山，路人如堵看飞盖。
桂环卷舌啸云烟，右辖风流是谪仙。
辋川草树入画图，此风颓落今追还。
散髪岩阿聊一快，世议从来嗟迫隘。
为君戏语敌山光，棘句钩章穷崄怪。
诗成便觉王公轻，整顿道山归去情。
子廉未必山林见，市人中有安期生。

贤为万人英，笔力挽万牛。
宝带腰万丁，封及万户侯。
彼富一二数，其实富未周。
君看清曲江，杰立万富楼。
山川占形胜，佳处横高秋。
丈人披白帢，凭栏清两眸。
凛然无求姿，一洗骄气浮。
郿坞痴肉脔，金谷酒色囚。
名均谓之富，泾渭实异流。
余穷蓄一喙，得饱事事休。
贫富若天渊，饱岂有劣优。
此诗如橄榄，初嚼欲弃投。
终然成可口，味永当见收。

问人欲买山，便应知官情。
诗眼艶秋水，袖手望空青。
家蓄不贪宝，寸田常自耕。
永怀柴桑归，悠然见真诚。
不甘口腹累，折腰求乳腥。
偶题五字句，醉墨半欹倾。
麒麟入图画，鼎彝书姓名。
何如瘿瓢中，独酌郎官清。
鸟啼春寂寂，院静花冥冥。
悬知睡足处，衾暖纸窗明。

既有疾可示，非是都无疾。
如春有阳焰，渴鹿想为湿。
以君足疾苦，例我痛腰脊。
忍痛而曰空，触墙为无壁。
此论盖四座，闻者皆屏息。
吾闻有漏躯，有病资药石。
漏尽病乃除，其神则无隙。
譬如出矿金，万锻受锤击。
妙哉迂开老，辩博见才力。
种性能文章，怒骂成诗什。
荆山玉抵鹊，而为路人惜。
此诗不辞和，而药不厌乞。
又如梦中人，饥而获饮食。
觉来辄大笑，饥饱两俱失。
以是知法空，妄尽方自释。
解空如佛言，不许离声色。

两诗清于玉堂卧，气如汉军争袒左。
高轩想见连璧来，辗我门前碧苔破。
为君哦此万籁簧，楚音变尽余微些。
文章自然真吐凤，句拙见之那敢和。
高材要当万钱食，小邑折腰坐饥饿。
仲弓曾为太邱令，义方亦作吉阳佐。
丈夫功名未入手，行乐莫嫌诗酒涴。

大曾秀发如层颠，小曾秋水随方圆。
二豪说诗气旷逸，而我老坐如蹲猿。
弟兄骏气骥堕地，自怜老欲蚕三眠。
一庵收身万事外，但有坏衲长堆肩。
会看连璧登集贤，腰间累累金印悬。
分缘自是公家事，安知不秉卿相权。
平生忠义要活国，浓笑东川无杜鹃。
古城野寺□□□，白灰已烬余凝烟。
瘴疴未损方曲臂，静如鸿鹤就拘挛。
清诗寄我忽惊矍，秀对白鸥春水前。
长哦曳履□□□，余韵发越鸣朱弦。
坐令万象受控勒，知君有笔真如椽。
细看字字有根蒂，满掬明珠谁为穿。
诗坛从此不敢诩，受降君已临中坚。

笋舆翩追随，顿撼杂揺兀。
蒙腾穿聚落，超放上巉绝。
山腰转巇崄，部曲失行列。
身世逐云轻，眼力与天阔。
撞钟千指集，楼殿寄林末。
同来久倦局，相向怀抱豁。
市朝昏利欲，走鹿不忘渇。
公独蜕尘埃，风蝉妙脱骨。
盘桓拊孤松，松粉落金屑。
谁卷青帝云，推出银蟾阙。

雪粲罗敷喜，报春呈舞腰。
旋风寒正密，到地暖还消。
轻薄凌梅蘂，蹁跹搅柳条。
幽欣尝水饼，举箸一长谣。

季真少俨三十岁，俨入新年五十三。
疑我满怀揣佛法，解腰抖擞破裙衫。
大瞻终老同香火，小朗平生共石岩。
深炷罏香待清旦，偶闻残雪落高杉。

万身马鬛转龙腰，十里风声卷海潮。
翠霭晴时飞画栋，苍崕断处见朱桥。
老惊乡井心空在，说着岩丛意已消。
惭愧东风知此恨，夜来吹梦到山椒。

叶欲藏禽花没腰，春愁叠叠觉难消。
碧云新月谁梳鬓，翠浪柔风自织绡。

柳如西子舞时腰，飞絮初狂雪未消。
多谢余郎造化手，解拈春色写鲛绡。

声华籍甚浙东西，胸次玲珑绝坎蹊。
那料南来遭白眼，强颜腰作偃松低。

楚国楼台凌九霄，软风行复弄柔条。
当年弦管今何处，飞雪满空如舞腰。

数峰江上晓不见，指点先烦楖标条。
却望苍崕寻折干，偃松梢重压龙腰。

百草千花巧趁春，爱春何独水边人。
青门紫陌酒旗飏，丽日和风天气新。
白玉少年长带珮，红蕖游女小腰身。
自怜惯作金明客，坐对闲窗满席尘。

百草千花巧趁春，曲栏幽径总铺陈。
舞腰尽欲看回雪，诗匠谁当断斵轮。
难把星波浑作事，须知簧语有非真。
何如玉镫归来晚，红袖争扶入锦茵。

弥月鏁萧寺，百念损心曲。
开门春山青，舟备春涨绿。
回首戏事空，白黑扫枰局。
却怜剔银灯，手纤腰素束。
劝我金屈卮，阳春词非俗。
归心千里驰，客饮一笑足。
况我富朋簪，连樯泛寒玉。
夜泊子陵滩，清辉耿相烛。

吹尽柳绵香不歇，仙姿那把春为节。
枝头疏蝶解寻芳，忆得仙腰舞回雪。

一飞南堕羽谯谯，回首清都万里遥。
却幸开樽得云榭，不妨携客上星桥。
花明总照潘郎髩，柳妙争萦楚女腰。
化国春城人自乐，多惭前哲德音昭。

曾统山西十万兵，腰间宝剑血犹腥。
山僧不识英雄客，俣必叨叨问姓名。

妙高山顶，云海茫茫。
少室岩前，雪霜凛凛。
齐腰独立，徒自苦疲。
七日不逢，一场懡{忄罗}。
别峰相见，落在半途。
只履西归，远之还矣。

春槃撷新芽，秋篚得红实。
霜根醸我醪，色味两奇绝。
老人鬓已丝，处子何由得。
早佩斯人言，百岁真瞬息。
今我幸未衰，妙药况咫尺。
食前得珍蔬，新醸扫故疾。
瘴海风土恶，地气侵腰膝。
玄鬓或伛偻，襁褓颜已墨。
西河安可冀，北归愿如昔。
区区摘苍耳，麤陋非所敌。

信马来并州，并州在何许。
太行如登天，憔悴欲谁语。
青衫百僚底，屏气不敢吐。
谓当哭途穷，何但折腰膂。
忽逢元紫芝，仰视得眉宇。
敢论通家旧，窃欲比文举。
使君况不凡，高论倾肺腑。
能容丞掾醉，不问车茵污。
念我丘壑人，老矣事簪组。
端如赴缧囚，坐受狱吏侮。
感公怀抱开，一笑忘羁旅。
虽知抱关恶，未忍赋归去。
相从仅满岁，公已歌杕杜。
秋风忽零乱，吹尽西山雨。
定应摧行色，不遣车轮阻。
天街早飞鞚，鹓喈喈看接武。
青云岂难到，少展垂天羽。
区区亦自怜，从此归农圃。

折腰为五斗，强言筦库职。
譬如弹随珠，徒丧竟何得。
坐咏渊明篇，令人有愧色。

霜风肃肃陵寒柯，海月滟滟翻秋河。
空山无人柴径熟，豨肥鹿饱眠长坡。
山夷野獠喜射猎，腰下长铗森相摩。
平沙仿佛见遗迹，踊跃不待张虞罗。
均呼夜起山谷应，披抉草木穷株窼。
何人得隽喜叫绝，脟割未羡青丘多。
今年岁恶不可度，竹间有米田无禾。
耕牛日欲登鼎俎，野兽脱命理则那。
朝来剥啄谁有馈，愧尔父老勤弓戈。
一言愿子不我忽，暴殄天物神所呵。

君不见郑崇门前闹如市，此心不碍如秋水。
又不见翟公之门空设罗，翻为交情生愠喜。
岂知靖节弃官归，五斗难堪折腰耻。
结庐何必在山泽，方寸湛然遗远迩。
君家小园才数亩，竹柏萧森间桃李。
幽亭容膝审易安，不羡华堂失梓杞。
平生少游真吾师，自欲浮沈老闾里。
故应从事三迳乐，更效子綦今隐几。
君看六凿无天游，妇姑攘夺无穷已。
远人无累超物表，云梦胸中吞芥子。
纷纷朝市我无与，毂击肩摩同一轨。
高情缥缈谢尘寰，怅望云山友黄绮。

簪裳如缧囚，我生三年系。
一落罝网中，遂负山林志。
忆故晋阳城，访古寻前事。
萧凉麋鹿游，正坐金汤累。
西山郁峥嵘，气势翔天际。
因知神所托，千岁有其地。
绵绵邑姜祠，盛德百世继。
汾横地轴壮，泉涌山骨碎。
我时正行役，忽此烟雨滞。
颇遭溪谷留，使失乡关异。
是时薫风初，殿阁微凉至。
碧井照眼寒，山光湿衣翠。
文鲂纵弱浪，野鹤下晚吹。
平生谢公心，雅在东山醉。
端来乞五斗，兹事复且置。
凄凄百僚末，举首触嗔忌。
早知折腰恶，谁敢朱云吏。
愿君志吾言，身外皆沤寄。
临渊休羡鱼，早决归来意。
荣枯梦已破，何待邯郸记。

幽居在山腰，斯堂近山顶。
松竹琐阴翳，轩窗辟光炯。
先生为题榜，醉墨重九鼎。
登临属秋半，揺落江山迥。
独鸟点晴空，斜阳乱帆影。
相将举网去，鸣榔尽渔艇。
含情寓毫端，羞涩对清景。
却忆初来时，积雪照高岭。
余香舞寒梅，芳意萌野杏。
英英座中客，玉树凌风并。
天涯叹沦落，谁使脱陷阱。
怆然抚陈迹，晓梦惊初醒。
年来饱经事，百念欲灰冷。
君恩等山岳，此意犹耿耿。
何当伸报效，万一免罪眚。
杖屦时往来，壶觞欲酩酊。
樊笼戢鸿鹄，末俗多蛙黾。
此心端不谬，余生亦何幸。
但恐主人瞋，尘沙污异境。

我公厌纷华，早岁谢羁束。
卜居山水间，山水长在目。
巉巉吹台高，灔灔横塘渌。
兴来即杖屦，往往混樵牧。
别来二三载，猿鹤怅幽独。
归心日揺揺，梦绕湖山曲。
儿曹真罪人，志养非所欲。
留连州县间，折腰食斗粟。
世途苦多碍，公心亦烦蹙。
眷言慰公者，萧散惟林麓。
谢屐齿已蜡，陶巾酒初漉。
结束山家具，提携倩童仆。
遥知入山去，野饭久不肉。
相见石桥侧，触眼惊寒瀑。
殷勤清浄供，煮茗媚乾竺。
盏底亦薄相，聊以眩聋俗。
桃谿仙洞府，流水花{肃羽}{肃羽}。
二子去已久，蟠桃知几熟。
吊古一慨然，新诗定相属。
英英太冲后，壑壑崐山玉。
千言挥洒顷，纸上龙蛇伏。
联镳得所适，山路忘重复。
我亦个中人，簿领方驱逐。
遥望白云飞，此心尤踯躅。
羡子好心事，愧我祇眠𫗧。
人生行乐耳，险涩戒川陆。
千金不垂堂，万里虞脱轴。
欢罢念归旋，无贪华顶宿。

斯人今何在，古冢号寒木。
简编漫遗言，风采不可复。
龙眠真伟人，千载识高躅。
神交入心匠，醉墨烂盈幅。
萧然出尘意，岂独旧眉目。
仲容还好事，收拾珍笥椟。
世人浑未见，惠然投我欲。
乘田元不耻，折腰亦何辱。
行藏固有在，今昔岂余独。
新诗第甲乙，三径森松菊。
少陵曾未知，浪疑公避俗。
我生痴钝杀，野性等麋鹿。
长恐探道浅，轻比抵鹊玉。
人生适意耳，何苦自羁束。
低头拜公像，尘土方碌碌。

斗禄折腰方自勉，敢叹尘沙长满眼。
平田细路苦萦纡，尽日肩舆在香篆。
簿书告办裁知返，落日在山山路远。
荆榛蔽塞虎纵横，僮仆相呼无处遁。
山下人家早闭门，疏篱灯火自黄昏。
杯盘四座还相语，犹有行人过别村。

年少开千卷，生涯祇一瓢。
声名动场屋，意气在云霄。
素髪今垂领，青衫尚折腰。
未应轻斗禄，吏隐本逍遥。

海角纷纭祇簿书，朅来不觉一年余。
自嗟扰扰无休息，犹及匆匆问起居。
前日先生官独冷，而今主簿意何如。
应怜小女犹痴在，只喜腰间已佩鱼。

清汝如荆溪，不异我州里。
奔流相豗蹙，敢谓衣带水。
携宾泛漫汗，画鹢延缘苇。
出城散腰脚，朱墨逃纷委。
却望城中塔，烟林隐孤峙。
何人貎清景，墨笔可就泚。
幽寻要关楗，善饱未遗矢。
尘缨政堪濯，凡髓亦可洗。
不须学东山，韶颜载桃李。
顾当似白傅，玉粒炊船尾。
脍缕斫鲜鳞，遣客动食指。
风流得意事，一官不愿徙。
脱有戚戚时，晤言消之耳。

元丰功成身退闲，锺山小筑掩松关。
莘莘学子求卒业，说经闹若阛门间。
木铎兹文繄笔砚，紫绶垂腰眼岩电。
似闻一日置心猿，道德功名无不办。
配食孔庙时烝祠，子生其后不识之。
文章津源已默付，名爵岂待颜髪衰。
向来李峤梦双笔，至今辞藻无伦匹。
纳鉴唾口难细论，谓言不信有如日。

我兄弱龄推了了，手不停披今发缟。
人中滞论能立判，笔下陈言皆力扫。
多如鸡跖叹积学，大似牛腰看属藁。
败絮自拥不言寒，书床坐穴那知老。
逆旅无人识马周，除舍何当馆孙宝。
水波未合急相过，漱醪聊缓忧心𢭏。

皑皑盈尺瑞，及此腊前臻。
滉漾连三暮，萦盈遍九垠。
青腰阴巧露，白帝羽仪新。
坤轴埋藏厚，天潢泻落匀。
瑶林变园榭，缟带逐车轮。
膏润归农亩，雕裁自化钧。
吟寒诗胆健，装冷妩眉颦。
点袖朝正日，侵𫖇立仗晨。
境同秋月净，句鄙散盐陈。
白玉藏千室，黄云卜万囷。
江皋迷宓女，姑射想神人。
早晚晴光动，郊原探早春。

旅怀牢落倦文玚，宪网拘挛出处妨。
眼力半消嫌夜烛，腰围顿减怯秋霜。
到家会是扬三喜，取第谁同郭八郎。
趣驾莫孤糕酒会，东篱菊蘂已金黄。

万里溪源出小池，乔林修竹映清辉。
迁莺榜内偏留落，饮鳯泉边习遁肥。
游覧忽纡都骑贵，称夸更得彩毫挥。
故山水石那优此，肯为低腰便赋归。

溪山佳处不须招，未到心旌毎动摇。
渐喜田园挽陶令，敢将笔砚伏君苗。
黑云含雨迷江馆，白鸟冲烟映市桥。
回首海寜惊谪梦，挽舟犹记笏垂腰。

孑孑携家反故园，尚霑荣禄愧空飧。
官闲未办夸腰组，车过常先下里门。
涂巷依然榆社旧，屋庐犹喜枳篱存。
浮生孰似还乡乐，謦欬吾前尽弟昆。

从此何忧家事关，明年粒米厌区寰。
腰青不见飞花女，头白先看对面山。
弦冻未应停绿绮，胶彊仍喜彀黄间。
平铺万顷茅檐冷，欲问城居几日还。

香雪常开小雪天，孤芳今占六花前。
欲从玉女互争秀，不分青腰夸擅权。
见事自知秦相缓，着鞭甘被祖生先。
左轓不要宜春郡，应恋南枝映水鲜。

人与严徐是一流，英英儒雅冠吾州。
白虹吐烛呈文夜，红杏飘筵得意秋。
禄薄未应腰为折，语多共叹舌无留。
令君举善搜寒俊，不进清华谅不休。

晚涂萧飒寄渔樵，梦亦无因到上朝。
书在床头脱复看，客逢野外偶相要。
敢嗟禄薄难糊口，大胜官粗毎折腰。
六十七年明日是，亦逢村酿也浮椒。

暗淡同云拨不开，岁阳云暮迫星回。
寄言大造洪蒙里，速致青腰滕六来。

快雨霁亭千，晴曦作春妍。
邻曲饶胜士，共开浮枣筵。
中流惬啸咏，隐浪金壶偏。
红芰初出水，捧剑疑来前。
缅怀兰亭会，七百八十年。
可怜右军痴，生死情缠绵。
由来彭殇齐，顾或谓不然。
吾党殆天放，卜夜就管弦。
尺六细腰舞，女袖轻回旋。
且毕今日懽，不问来者传。

青腰按节临天关，幻成圭璧惊人寰。
一朝忽起枯槁想，堕作人间冰雪颜。
国香端拟避清绝，鳯车安得窥幽闲。
雪中长疑肌起粟，挽住直恐乘风还。
风流别乘似何逊，哦诗兴健排江山。
华堂烧灯呼客醉，况引玉頬依雕阑。
广平题赋工婉媚，杜陵索句愁飞翻。
山人径欲悟香寂，何当步绕横斜间。

鸟能贯珠歌，花能折腰舞。
老人如帝江，识此真律吕。
撃节复长谣，急觞犹插羽。
春风已趣装，行乐更几许。
吾人但取醉，何必浪自苦。

君不能黄冠还乡乞鉴湖，又不能拏舟送米烦胡奴。
白头真负平生志，妙年毫端敌万夫。
向来恶少虎负嵎，职当疾走编其须。
袴𫖇不是老者事，腰间羽箭吾初无。
挥杯劝影古寺底，日有野老争携壶。
颇遭官长劝归欤，妇能右摈儿左扶。
但令妻病足鹿脯，何忧儿寒止熨襦。
莼丝作羮塩未下，鲈鲙切玉秋不癯。
华亭自昔托鹤唳，蕙帐后夜闻猿呼。
不羡人间冶容子，团圆十五正当垆。

摆脱尘缨淡无欲，闲阅图经寻岳渎。
林泉何处惬予心，收拾琴书将卜筑。
崎岖不敢千里辞，东至太行人王屋。
先探藏花坞里春，蟠桃毕竟何时熟。
燕萝故宅阳台宫，九龙戏珠画屏簇。
丹井沉沉寝月明，丫髻仙童把参𣃁。
昂头贪看华盖峰，蓦然悮入紫微谷。
上方楼阁与云闲，金碧交辉射林麓。
远尘沟有远尘人，夜半闻歌采芝曲。
策杖穷跻瘦龙岭，险似剑阁西向蜀。
扪参历井上冲冥，千剑断崖横独木。
自辰及酉脚力穷，恰到紫金堂下宿。
再拜新尝太乙泉，顿觉洒然消病骨。
褰衣竟入南天门，回首乾坤小蛮触。
恍兮惚兮九霄间，万顷岚光醒醉目。
银座金腰玉顶寒，帝遣仙官分部属。
小有中藏万里地，都压洞大三十六。
日精月华左右奇，黛色倚空如削玉。
东观大海日轮红，西望穷边坛影绿。
炼丹炉下土犹香，抱出神丹知几斛。
巡山使者持太阿，保护神宫谁敢黩。
王母洞深非可测，雷霆屡震蛟龙窟。
遥指三官校勘台，樵人几度闻丝竹。
抱朴岩前采药童，手撚金芝身薜服。
北斗平联北斗星，自是天关通地轴。
蔴笼药柜翠相连，瑞草灵苗香馥郁。
一声长啸坐孤石，紫云悠悠送黄鹄。
个中煞是麻姑仙，冷笑世间光景促。

连夜琼林散舞衣，披香新殿鬬腰肢。
今朝却得君王顾，从此新承恩泽时。

诗宁浅而静，不贵深而芜。
观公秋怀作，峻洁仍纡余。
譬之列华馔，陆海盈中厨。
食蟹贵抱黄，食鱼先腹腴。
多入出或少，我昔闻先儒。
年来病蹇拙，意广材复疏。
之子禅定起，焚香满晴虚。
坐看氤氲处，绵绵诗思俱。
应作牛腰束，能寄草堂无。

离索未相逢，情亲在诗轴。
归来两丹枫，诗作牛腰束。
妙语挟风霜，劲气穿我屋。
眼中识慈明，尊下惭小陆。
念昔少年时，洞庭思濯足。
援琴写将归，临河叹鸣犊。
正尔巢一枝，何劳排五鹿。
江阔洲渚寒，微风泛时菊。
剧谈斗低昂，露草复淋漉。
谁家酒杯宽，满引瓮头渌。
何知程卫尉，未暇顾藉福。
鼓柂牵牛河，顿觉沧溟促。

建业未焚榇，荪山实灵囿。
推轮碧眼胡，笃老勤井臼。
草树百经霜，往事如运帚。
远怀一味禅，徒酌三昧酒。
寻源彻河汉，窈窕出幽窦。
卧看落山腰，双鸟起惊救。
稍深藤萝昏，扶蓼入径取。
伽陀古录钩，殷勤牧羊叟。
砺角烦羸牛，外苞藓纹皱。
往者不可作，念切病躯痩。
眼明逢岛可，秦度复畏友。
俯手携阿连，冥搜逃折柳。
竟亦不能奇，荒芜但如旧。
更须寻紫霄，寒厅视牛斗。

茂树遶茅栋，鸣泉响屋除。
胸中了无累，泛览匡山书。
岩谷在眼界，风烟来座隅。
时逢幽人语，似与仙者俱。
昔在宗少文，壁间留画图。
澄神可观道，卧游良不疏。
嗟予何徒役，山腰转篮舆。
瞻焉怀靡及，登临将不殊。
聊凭西去鸟，殷勤问何如。

权门嗟来食，诸郎愿操瓢。
独有聘君孙，诗裁九牛腰。
南州翁仲泣，祖风端未遥。
汉庭给扶人，进随退晚朝。
凌烟在何许，潘镜二毛雕。
抱瑟懒来齐，啜羮常见尧。
与子同臭味，何时共仪韶。

往者多逸想，山阴时见之。
肯持圭组面，自尘丘壑姿。
奇伟不少贷，确讱无纤遗。
保全胜东山，出语曾未思。
巢许逢稷契，何由致于斯。
乃比石卫尉，此老端不为。
观其誓墓作，岂复随家鸡。
忘求在静照，定体发光辉。
谁料百代下，领此无言师。
元非折腰具，聊复尉河西。
开轩延胜气，不许賸客随。
凛然廉蔺风，坐用谈笑追。
悬知杜武库，时与河阳期。
持觞望天末，云树相参差。
直恐永和日，未能相盛衰。
径烦画幽处，公莫惜鹅溪。

陈侯探禹穴，辞源何浩浩。
佳处似阴铿，丘里得名早。
吾家习主簿，笔头妙挥扫。
花繁汉署香，春事随花鸟。
快裁两牛腰，何代无贺老。

兄家咸阳公，余泽被岩麓。
怪底多珪璋，蓝田自生玉。
我独出衰绪，嗜酒仍爱竹。
昼眠殷晴雷，看云腰不束。
作堂延野色，风吹草心绿。
情间飞鸟亲，相呼暝投宿。
往往辽东鹤，来栖手栽木。
心期得幽子，浩歌去边幅。
抱瓮同灌畦，牵萝来补屋。
修文不无人，付渠调玉烛。

峤南将成金匮书，喜又赐环香拂涂。
万钉围腰乃为祟，惯作臞仙多槁枯。
元符相国泣前鱼，长流百粤复羌胡。
周汉二宣果明哲，金玉王度复关渠。

虎丘何为山，鲸波涌而显。
惟青镇一隅，峙秀状无限。
遥峰乃众阴，四望拱孤𪩘。
上有梵王家，高压长洲苑。
游人接踵来，千里必重趼。
奔走趋层巓，凌竞陟云栈。
下瞰洞庭卑，傍睨灵岩浅。
巍乎屹宝阁，仰之目睛眩。
中有明光书，丽若日星烜。
三朝所秘藏，百灵共幽赞。
兹焉真福庭，瞻者皆色洒。
敻觉尘世非，恍如化城现。
塔顶拂彤霞，山脚环青甽。
北崖宿雪寒，东阜晨曦暖。
阴森岩腹空，诘屈廊腰转。
秋磬落云端，宵灯耿天半。
处者病恼蠲，来者钝根遣。
予膺邦寄时，所历游屐遍。
不领旌旗行，恐惊禽鹿散。
扪萝穷邃深，据槛望平远。
寻幽既欢欣，访古或兴叹。
葬金坟已隳，淬剑池犹漫。
冰霰凋古杉，朱丹浮断简。
珍重讲石存，讥评鬼诗诞。
唐贤留风什，遗墨罗粉版。
险语悉冥搜，清景不可逭。
国朝有笔札，岩壁刻棱婉。
刀矟君谟书，龙蛇不疑篆。
二美贲禅扃，千古骇人眼。
于时出世师，净住日营缮。
发缘善侣臻，毕力梓工僝。
绀宇生光辉，胜概如采绚。
海众咸安栖，宗风愈恢阐。
迦陵觉音清，石室惊筹满。
自惟挂缨归，心与纷拏断。
每来寻香刹，常得峨野弁。
久留莲漏移，相接犀谈款。
露井汲云浆，冰甆试芳荈。
最怜草树春，几爱烟岚晚。
愿借一庵名，于兹修止观。

顾步方塘上，西郊日渐曛。
归心临远渡，晚色在闲云。
垅势蜂腰接，谿流燕尾分。
田歌知有意，丰美谢明君。

鬓拢春烟湿翠翘，石榴裙幔袅纤腰。
绛唇不敢深深注，却怕香脂污玉箫。

心远由来地自偏，有琴何必问无弦。
新醪清浊动秋兴，老树扶疏可昼眠。
失学已从儿辈懒，哦诗常苦后生传。
此腰倔强应难折，尚愧颜公二万钱。

蛮花初卷簟文斑，苦被秋风吹老颜。
慰眼既亲还有旧，起予多病复思闲。
暮年倚仗心三径，看子着鞭腰九环。
小屈尉曹吴会去，莫因横槊废跻攀。

忆昨山阴峰上头，山腰云雨半含愁。
苍崖壁立题名处，光怪时时射斗牛。

俗尘云海涨，客虑风旌摇。
还从不了处，坐以一念超。
深居炷炉熏，翛然带忘腰。
养生置莫论，吾已陋松乔。

寒拆天吴图，饥籴太官粟。
拾遗官在朝，何异老林麓。
英风想廉蔺，妙手传顾陆。
蒙茸头倾冠，𫘟騀镫脱足。
熊儿与阿叚，左右相扶逐。
生平经纶具，怅望青蒲伏。
穷涂付麹蘖，放意谢羁束。
草堂幸无事，尹骑时见辱。
清吟动霄堮，逸艶惊鱼目。
顾兹神明意，岂易丹青卜。
当时腰长镵，憔悴十指秃。
声名乾坤破，生事岁月促。
但闻列仙癯，岂见肉食墨。
企予攀逸驾，短步羞匍匐。
不能师广袖，乃尔好奇服。
嗜诗得隽永，徐味自当肉。
不知褒公贵，顾谓何郎俗。
穷通等梦幻，思虑自枨触。
苦吟秪效尤，呼盏进蚁绿。

青阳乘时木当行，骤辞囚幽置高亨。
骜骄嫚姣豪怒狞，睥睨万物愤以争。
潜呼飞廉语曰卿，媒妁阿巽助躁轻。
林交社姻窟昆兄，腰领搦持劫诅盟。
玃颅鹰隼深目睛，沐猴冠元加纮缨。
约束阴定阳视瞠，鞴囊革橐齐露呈。
顷刻翻簸揭奔轰，扯帏裂箔仆斾旌。
堕檐塌桷掀架棚，注射垣壝穿冡茔。
豹彪獐猪狒猱猩，鸿鶤雉鸦凫鳦莺。
殷蹄捩翅突奔惊，蹶抵荦确罥灌柽。
蒙冲千车屹傅城，犦槊万骑鸦噪营。
步趋宕跌忘珮珩，宫徴嘈杂停韶英。
披木干根搴芳荣，蹙水涛浪豗镜平。
眯霄耀灵一目盲，触山不周八柱倾。
六幕摆撼始称情，神嬉鬼笑语咿嘤。
余噫不收烂歌赓，聚秽勃郁封观京。
执揽北斗斟四瀛，五岳为豆罗峥嵘。
腐株蠹穴侑竾笙，醉牵月娥舞金钲。
更持一杯寿长庚，谁省天意不汝令。
小臣叫天吐丹诚，方春风暴稀所更。
执法口噤臣辄抨，幸属廷尉葅鲵鲸。
天哀愚忠𠡠阍丁，往呼来前密订评。
竦身蹑虚倏上征，涕洟拜手眄睟清。
臣材琐屑不足名，中有婞直肝肠撑。
自下议上罪则烹，察及蝼蚁帝圣明。
臣知风暴不难平，惟断之果绝蔓萦。
帝首微颔慰遣并，侧闻雷霆扫欃枪。
山恬海静悄不声，濯濯生意回枯頳。
搜词谲诡纷纵横，反风大熟想姬成。

一岭复一岭，山巓又一巓。
步丘皆力穑，掌地也成田。
线引山腰路，针穿石眼泉。
眉山同是号，此处合生贤。

三十年前镇益州，紫泥丹诏凤池游。
大钧播物心难一，六印悬腰老未休。
佐主不能如傅说，知几那得似留侯。
功名富贵今何在，寂寂招题一土丘。

君不见王衍谈天喙三尺，绕床阿堵初未识。
又不见阿戎自执红牙筹，聚钱成癖老不休。
人生嗜好各殊趣，盗跖孔丘更毁誉。
不如是非两置之，万事欣然随所遇。
贵人见钱地上流，富人钱妖声如牛。
醉时虽悟落帻语，客至或忘障簏羞。
谩夸无耳可使鬼，刘濞邓通皆过计。
崔烈得名未掩臭，陈苌小黠强称美。
我今家徒立四壁，怜渠一个也不得。
不愿腰纒十万上扬州，安用呼卢百万供一掷。
但要时逢好事人，恰有青铜满三百。

漫郎不省尘中走，湖海收舟净无垢。
规摹画舫作斋馆，似要窗间过山岰。
平生张绪本豪放，人物风流记官柳。
不应篷底了生涯，定是寓言犹十九。
顾侯自说虎头孙，黠不论功痴已久。
入门浪喜布帆在，兴尽中流漫回首。
更将险语困嘲谑，诗胆故应大如斗。
我穷政似老侯喜，持竿觅鱼不供口。
爱君马上醉眼花，万斛龙骧落杯酒。
未须腰笏烦易于，且熟他年济川手。

山腰老桧结缨络，石眼飞泉鸣珮珰。
午梦悠悠谁唤觉，竹风时借枕衾凉。

贵人惜性命，奉养欲长生。
空心鹿茸酒，补气腰子羹。
汤药不离口，卑湿岂敢行。
饶君善将理，难与死魔争。

利刀活斫当腰断，前脚犹能跳踯行。
看着众生如是苦，异时果报不多争。

蓬莱阁上醉归时，犹索芳樽步步随。
啼鸟似来留翠佩，旁人笑为整花枝。
腰间半亸黄金印，头上斜欹白接{罒离}。
拍手向他宾从道，使君未老莫扶持。

水缚山腰点万松，云扶翠岫插寒空。
此溪定入桃源去，时见波间有落红。

耕田博饭未为辱，为米折腰真可怜。
高卧北窗风飒至，更于何处觅神仙。

推毂何堪付老儒，腰间仍佩玉麟符。
千门万户照天阙，二水三山非故庐。
谈笑定谁能却敌，衰慵真自笑非夫。
淮南金鼓连沧海，为趣嫖姚速破胡。

河阳满县栽桃李，风过落花吹不起。
潘郎远韵故不凡，为米折腰聊尔尔。

中林有幽华，乃擅一国香。
终年不自见，道路草木长。
应知当门病，要谢移根伤。
终恐荷锄人，溯风袭流芳。
纫之琼瑶佩，致彼君子堂。
永捐盈腰艾，扈服不可忘。

饿夫一往西山空，攫金胠箧清昼同。
东方作矣事何若，玉柙未解裙襦中。
排肩炙手日卓午，暮夜掉臂日送西飞鸿。
谓言冰壶不受污，正似马耳经东风。
我思一人，去我千载，乃在浙水之东富春濑。
山嵚岖兮矗云汉，溪流喧豗白石乱。
濑声尽处万寻碧，蟠蜒蜿兮守斯人之故宅。
旁人指山名钓台，下视九土氛黄埃。
投竿百犗何足道，直拂三珠挂瑶草。
彼一人兮皎独立，清风为神冰为骨，佩琼蕤兮结明月。
纫蘅兰以荐枕兮，服龙渊之无缺。
羊裘蒙茸溪水旁，大胜被衮升明堂。
刘秀发兵诛不道气，厌昆阳才一扫。
登床抚腹坐太息，始信赤符非至宝。
君房素痴定不痴，致位鼎足何其危。
阿谀顺旨腰领绝，安知直言身见杀。
我昔客新定，挂帆七里滩。
整冠拜祠下，岩岩千仞层台巅。
神游八海极，仿佛聆其语。
但觉万古松风寒，滔滔举世无不可。
正自丧我非毋我，严滩水清山翠微。
贪廉懦立归来兮，奎蹄絮缝不可以久栖。

京华真陆海，声利之所阛。
向来山林士，往往去不还。
濡足未肯已，没身何足叹。
张侯翰林客，金龟著朝班。
生平用一指，谈笑起废残。
纷纷多卢子，名誉莫敢攀。
五十未云老，幡然归故山。
归来谢奔走，治此五亩园。
养树如养生，斤斧不浪干。
医花如医疾，察标见其源。
上有十围木，蓊然午阴寛。
下有百步荷，红鲜映清澜。
爽气日多佳，西山挂檐端。
安能九衢内，髀肉磨鞯鞍。
我今坐奇穷，进退坎井间。
违己恨纡辔，长饥思抱关。
当时彭泽令，四壁唯瓢箪。
折腰未为辱，径去曾无难。
而我亦何者，栖栖犹强颜。

青山照长淮，气象一方冠。
清光堪溶溶，洛尾杀湍悍。
斯游今一纪，回首若朝旦。
尘容故如昨，凡骨终不换。
但于憔悴余，生死知一贯。
归田食不足，乘障力难捍。
折腰委吏间，亦岂愧儒缓。
自君弹冠西，吾事足悲惋。
坐看秋空云，已复澹河汉。
鲜欢杯杓干，绝学编策断。
西山虽爽气，乌帻安敢岸。
思君笑言乐，目送归翼乱。
朝来得新诗，一一锦绣烂。
尘膺久结约，邂逅百忧泮。
何当索此身，久矣次山漫。

刘侯六十衣彩衣，上堂娱戏如婴儿。
慈颜华髪顾之笑，坐令寒日生春晖。
折腰敛板三十载，晚登名籍黄金闺。
绯衫裹束不料暖，况坐筦库穷刀锥。
古心古貎乃天与，虽欲妩媚将安施。
一朝拂袖不回顾，择邻问舍荆溪湄。
人言家徒四壁立，如君四壁初无之。
我知刘侯有至乐，视世五鼎同糠糜。
分阴不博双白璧，啜菽自作羔豚肥。
有儿教饬知礼节，不以口耳传书诗。
应门侍坐走前后，翼翼想见名家规。
天恩优老命之仕，俾继禄食安其私。
古人未必兼有此，笃行知足如君稀。
圣皇侧席思厚俗，诏取八行登前龟。
向来蒲轮走四海，有贤如此谁当知。
冥鸿一举不可挽，道路仰首空嗟咨。

山腰发灵滋，甘美胜牛乳。
应持供茶神，慎勿污烹煮。

读书何如事耕种，唇腐头童得饥冻。
半生塌翼堕江湖，仰视群飞困嘲弄。
闭门诵说不知悔，时以圣贤资折中。
饥来驱我向京华，为米折腰随所用。
一官此固初不恶，浪以讨论辞冗从。
梅公据鞍殊矍铄，满腹精神比钱凤。
新诗借我快笔端，省向江南赋云梦。
向来高门迩衡陋，杖履时来窥牖瓮。
今公三径为谁开，顾我五穷那易送。
会当投檄复言归，时访祇园谈不共。

吴公河南守，荐士得贾生。
伟兹天下士，何止千人英。
吴公失名字，功业暧不明。
要非万顷波，莫著横海鲸。
当时好贤意，岂愧勃与婴。
蔽贤如面墙，自使两目盲。
好贤如力穑，穰穰嘉谷成。
至今馀庆在，望着河南城。
如君岂其裔，乐善莫与京。
高门二千石，世德故可评。
平生周旋士，往往凌青冥。
作吏今十年，读书不求名。
向来光山政，何异古所称。
嗟哉士营己，宁使我负人。
聊须借汝头，一用朱吾轮。
今君乃能尔，所弃如毛尘。
故知古贤世，尚见风俗淳。
猗予一畸士，落落良可憎。
折腰务求合，俗眼竟不青。
憧憧九衢内，邂逅盖一倾。
何从乃知我，顿有交欢情。
相随若形影，出语见肺膺。
长安速化地，顽钝终无营。
中宵起归思，幞被东南征。
投林无择巢，促步无安行。
宁嫌蕞尔邑，要是众不争。
纷纷同舍客，聚散两不停。
毛子去山色，哦诗对峥嵘。
想见簿领间，烱如九秋鹰。
深州戢修翮，题舆重庐陵。
胸中若悬鉴，圭角不自呈。
石老故游倦，飘萧数星星。
崇山古恶地，无乃烦笞榜。
程翁颇专嘿，两版昼夜扃。
时时系乌帽，匹马挟二黥。
安知刹那间，一卧不复兴。
其余复谁在，谁与交忘形。
去驾虽结辙，来樯竞扬舲。
怀君尚留寓，京尘染裾缨。
其谁念久要，佐子飞且鸣。
况君缁衣后，世故饱所更。
会当力推挽，横绝非阶升。
却顾五湖上，有人方耦耕。

东西南北走红尘，又见江淮草木薫。
小谢篇章成画饼，卧龙功略付浮云。
栖迟枳棘今如许，啸傲冰霜赖此君。
俛俯折腰成底事，故交千里漫离群。

知公探理窟，玉检袐琼书。
宴坐超三界，灵光洞九墟。
折腰怜五斗，舐痔笑多车。
定起时游戏，新诗锦不如。

栖棘空回首，飞凫竟折腰。
祇今随泛宅，敢复叹沉僚。
行路终难拗，迷魂不可招。
山川良是昔，恍似鹤归辽。

长江滚滚叶萧萧，心与虚空自寂寥。
过眼文书风度穴，迎秋衾枕带忘腰。

子陵古真隐，逸气横九州。
平生江海志，自比巢与由。
鸿飞本冥冥，肯为稻粱谋。
虚屈万乘顾，枉烦物色求。
贻书诮君房，预作腰领忧。
舜江公邑里，公去逾千秋。
青山无古今，大江日东流。
人物浪淘尽，英名至今留。
当年渔钓地，陈迹余荒丘。
徐侯有佳政，百里安田畴。
作堂名严公，怀贤慕前修。
时来对江山，一尊更献酬。
我岂隐沦欤，三黜今白头。
年来賸得闲，忘机狎群鸥。
结茅牟湖傍，一竿幸可投。
蒻笠青蓑衣，生涯寄扁舟。
严子定不死，吾将从之游。

山腰秘灵源，初出才一线。
方池湛空碧，奔驰忽萦转。
皎皎涵青蘋，累累涌珠串。
夜深耿落月，澄澈静如练。
呀然旧穴深，神物或时现。
邦人傥知敬，早岁起雷电。
琼山濒巨海，卤水充煎炼。
凛然居其间，正味独不变。
我来卜幽居，萧洒得奇观。
挹彼注两泉，渑淄忘分辨。
陶公岂虚言，掬饮逃祸难。
激齿冰雪寒，晨起频嗽咽。
入腹清而冽，丹田赖浇灌。
甘寒胜锺乳，精洁可羞荐。
静无蛙蜩喧，不受泥滓淀。
惠泉入权门，疲人走邮传。
贪泉亦强名，闻者自鄙贱。
瓶罂日夜汲，闾里悉周遍。
数椽如可老，一壑吾欲擅。
时时俯清泠，照见本来面。

南极多老人，及见九代孙。
君生古崖州，气质清且温。
今年八十二，颇觉行步奔。
白髪暎红颊，疑是羲皇人。
城东有幽居，潇洒真隐沦。
渊明寓栗里，子美还羌村。
迁流到双泉，得与君子邻。
仁里圣所择，德齿古所尊。
佳节近重阳，黄花已纷纷。
家家社酒香，处处烹鸡豚。
今朝风日好，水落依旧痕。
一散腰脚顽，杖策时叩门。

郴山峨峨水溅溅，清淑之气锺神仙。
山头老木几千年，不入樵斧随飞烟。
廖翁好奇自抡选，真材不用加雕镌。
铿然入手龙脊瘦，宛转随步鹤膝坚。
今晨过我有喜色，磨捋持赠夸奇特。
老人年来腰脚顽，出入政藉扶持力。
拄上冈头望故乡，万壑千岩才咫尺。
天寒醉卧不出门，杖兮虽良长倚壁。

六国衣冠盛，中原气象存。
腰间佩金印，莫忘杀王敦。

关中金印岂秦关，想见风流汉已还。
大飨似书谯县石，兰亭宁数会稽山。
空余此日归囊櫜，曾是当年杂佩环。
万户况将取如斗，此章何足系腰间。

三拜勤劬雪到腰，觅心无处强相饶。
神光冷地思量著，始觉春来雪自消。

满腹诗书漫古今，频年流落易伤心。
南冠终日囚车府，北雁何时到上林。
开口摧颓空抱璞，胁肩奔走尚腰金。
莫邪利剑今安在，不斩奸邪恨最深。

渡头急雨鸣森木，木杪颠风飞大屋。
没腰寒水稻生芽，满眼青泥车折轴。
山行值雨舟值风，穷愁日日烦天公。
不如归卧涧壑底，世事一扫春花空。
别君两年重此别，喜君胸次浑冰雪。
拟将身作贾胡留，无奈事如空鸟灭。
挽我不回君怒嗔，交情把玩转清新。
相随百里还相见，只有西山似故人。

久忆南烹好，今朝放箸空。
短箱倾碎碧，纤指剥轻红。
腰折宜賖死，须长不疗穷。
吴儿方献纳，应与{制/鱼}鱼同。

朝来剥啄叩门谁，昨夜灯花已报知。
腰下方悬新守印，眼中已见故人诗。
十年且喜朋簪合，千里休言官牒随。
问我抽书何日竟，病来编简网蛛丝。

万古储英气，生贤镇庙祧。
方春回暖律，随帝下神霄。
早岁陪兴运，清忠服迩僚。
三篇俱命说，两纪独承尧。
为国隆堂陛，中天斡斗杓。
光华归使牒，宁谧载民谣。
九牧金成鼎，三山石峙桥。
元圭来旧锡，神宝献新雕。
堂起房心次，音谐角征韶。
车书人一统，符瑞岁千条。
璧海材逾盛，沙场虏不骄。
献琛皆累译，入彀有垂髫。
郭解双封国，班超五日朝。
嘉谋从昔合，奕业更谁昭。
眷礼群臣异，恩光此日饶。
授图开地壮，傍阙筑堤遥。
供帐移金屋，歌钟实绮寮。
名园藏茂密，华阁耸岧峣。
诏跸纡临幸，宸毫纪宴招。
弟兄联衮绣，孙子列蝉貂。
印琢金为彩，鱼悬玉在腰。
中姻连筑沁，外族缀涂椒。
帝子传杯勺，宫墙有鼓箫。
果新无独享，羮美或亲调。

班立青云腰佩玉，手持洪造印涂金。

叠叠山腰系冷云，疏疏雨脚弄黄昏。
松声更带溪声急，不是离人也断魂。

西山蕴灵异，九曲面崚嶒。
泉石漱鸣玊，松萝挂古藤。
势雄掀宇宙，地大压丘陵。
日永清阴覆，朝来爽气澄。
幽寻嘉赏致，结客避歊蒸。
散髪喧畦畛，支颐倦蹑登。
武陵百虑释，丹列远思凝。
度樾追遐景，煎茶忆若冰。
土芝青削玉，琬液绿如渑。
霜气连苍昊，冰威铄钝蝇。
心酣醒复醉，意适寝还兴。
蜗角徒争触，蜂腰谩逞能。
缨尘心自濯，松韵响无明。
自廓倚天剑，愁无繋日绳。
舒怀高达士，得趣鄙山僧。
云态几相挽，禽音似许譍。
岚姿浑欲滴，秋色渐相矜。
籧笛凉余思，衾禂乐未曾。
虚闲消毒螫，放旷屏牵仍。
高兴无时尽，何辞兴再乘。

昭君十七进御时，举步弄影飏蛾眉。
自怜窈窕出绝域，八年未许承丹墀。
在家不省窥门户，岂知万里从胡虏。
丰容靓饰亦何心，尚欲君王一回顾。
君不见班姬奉养长信宫，又不见昭仪举袂前当熊。
盛时宠幸只如此，分甘委弃匈奴中。
春风汉殿弹丝手，持鞭却趁奚鞍走。
莫道单于无复情，一见纤腰为回首。
含悲远嫁来天涯，不知夔州处女髽。
寄语双鬟负薪女，炙面慎勿轻离家。

黝奴生长西南夷，朅来中国蒙公知。
提携十年行万里，宠爱肯为新人移。
但愿结髪为玄妻，不愿能歌名雪儿。
夜寒僮仆尽僵缩，我独妩媚呈余姿。
只惭家世不可考，辩舌推源烦惠施。
苦言泸水异京水，生女那复白如脂。
或疑乌几定乃祖，又言黑貂为姆师。
托身似与青女约，荐枕常须黄你随。
长伸两脚得安卧，莫作杜老怜腰支。
他年老朽幸勿弃，从来弱质不自持。
贤哉翁诗善名我，不须更换昆仑诗。

浅濑见鱼游，澄潭知鹤没。
疑乘青霞珮，径堕白银阙。
平生探学海，中年悟禅悦。
应须临渺弥，庶以称超越。
回塘大圆镜，新蒲细于髪。
绿扇互低昂，玉颜争秀发。
良辰宴觞豆，炎曦脱巾袜。
荷声过急雨，竹影敷凉月。
缓行蹑芳草，移坐荫深樾。
何当酒拍浮，恣听舟摇兀。
而我方抱铅，上马自腰笏。
叩门不闻呼，造席无乃咄。
讵敢陵崆屼，幸许窥剞劂。
愿公开迷云，令我入理窟。
雄篇出月胁，妙思露天骨。
蹇步那由追，眢井愧先竭。

照水纤柯拂地明，东风初试舞腰轻。
人间岂识长门恨，雾鬓烟鬟绾不成。

扫地焚香元自喜，傍门骑马向来慵。
田园此去须安枕，海岱今年不举烽。
已分痩藤扶病骨，生憎明镜写衰容。
两公故是经纶手，只问腰金早晚重。

不假玄冥力，乘空散寂寥。
声雄秦塞鼓，势撼浙江潮。
落日衔山嘴，浮云亚陇腰。
鹏程如借便，九万看扶摇。

腰镰行稻区，引挽亲刈熟。
黄云卧千顷，弥望极平陆。
潦水秋未收，褰裳听满足。
为士复兼农，自身仍当仆。
书年贺丰稔，天事诚委曲。
辛苦岂敢辞，幸此卒岁蓄。
归来妻孥笑，风日缁面目。
未觉城市胜，生理系斗斛。
少年事笔耕，初不辨穜稑。
读书舌本燥，得食仅半菽。
人言清有余，自哂瘦如竹。
虚名真画饼，逸景等转烛。
今我更百态，渐已不讳俗。
杯水重万言，嚢钱逾满腹。
却嗤祖士少，未免怀愧恧。
客来讵相访，底用身障簏。

海门山边初落潮，西兴渡口浪痕高。
渺渺目乱翻云涛，心识不语迎归桡。
江亭晚日风萧骚，轧哑鸣橹相向摇。
平头雁落沙没腰，舟人底处寻青招。

十年九作穷途客，惯见天花面旋飘。
江上舞鸥如背我，沙边立鹤独齐腰。
衣黏落片行呼酒，船触轻冰半渡桥。
谁识此时诗思乱，缓歌黄竹想西瑶。

红旌白马羽林儿，丝鞚当胸短策垂。
归导鸣銮何太喜，腰间金印阿谁知。

泷江欲度虹为桥，泷涛舂撃蛟鱼跳。
泷头有庙非一朝，泷民犹传神姓萧。
殿脚插入白鹭腰，青原舞翠挹岧嶤。
朱甍日出烟雾消，碧瓦不动磨青瑶。
忽然飞电掣紫霄，天为借怒生奇飚。
游龙挥雨洗泬寥，桂花堕落香云飘。
百年古木号鼍能，击鼓变化鸾吹箫。
官艘贾舶胆欲焦，庙前泊橹不敢摇。
楚词跪奠设浆椒，泷之灵兮或可招。

少年胆气横秋烟，腰间櫑具森龙泉。
出门万里探虎穴，锦带雕鞍明积雪。
洞庭木叶飞霜风，将军秉旄西击戎。
旌旗戈甲照湖海，欃枪欲灭胡天空。
须君磨盾作露布，插羽来奏明光宫。

霜风猎猎吹旗旌，将军束装来勒兵。
白鹭洲前云鸟合，青原台上山川横。
李侯凛凛万人敌，匹马横行沙塞北。
至尊殿上亲赐名，生坐阎罗官柱国。
提兵括寇来江西，探取贼窟如连鸡。
军中超距多暇日，却学临淮亲校旗。
中兴猛士如吼虎，二十八将随光武。
要看麒麟第一功，金印垂腰光耀组。

我友李仲孙，饬身一何介。
被服古衣冠，昂然伟而怪。
开轩蓬户中，纫兰以为佩。
布袍揖公卿，脱帻卧江海。
方其得意时，天地不能碍。
荷锄入深林，剪薙发幽荟。
清芬动窗壁，蕙若连光彩。
君看紫绶翁，腰垂黄金带。
璜珩错琚瑀，印章如斗大。
步趋踏龙尾，锵然中音会。
岂如此香草，擢秀繁霜外。
秋风落万木，臭味久逾在。
我思轩中人，免食三斗艾。
梦寐欲见之，一往清鼻界。

我生寡结交，论议谁与质。
愤气不可蟠，龙蛇走郁律。
少年学奇字，费力弄纸笔。
不读五千卷，亦慕入此室。
腰间插櫑具，谈兵尤纵逸。
时方用巨人，顾我何品秩。
往年承平久，出师无纪律。
群盗尚纵横，岂但开边失。
皇威振海岱，戈甲耀霜日。
自可扫欃枪，掩耳惊雷疾。
故人起闾巷，宿昔登近密。
声焰动四方，风云生咤叱。
犬羊犹烂漫，氛气何时毕。
感公赠以言，欲往非俦匹。
此事恐不免，高卧安敢必。

渊明不喜折腰趋，宁作腰笏何易于。
劝农使者鄙丈夫，少年新进安识渠。
下马怒颊虬奋须，指挥星火飞文符。
詈辞愧语每不无，诸公止欲求荐书。
椎斵肌骨寻膏腴，公为一笑怜其愚。
熙朝成法字已孚，坚如金石莫可无。
鞭且勿施安用蒲，三年竟亦无逃逋。
吏民遮道相懽呼，生立丛祠傍佛区。
想当逸气吞江湖，与人恢疏无怨吁。
临邛小子傲乡闾，方乘朱轮呵道衢。
公归西山结茅庐，丹崖绝壁巉空虚。
谁能负弩当道隅，终日与尔为前驱。

衡山高出北斗边，九疑苍梧相属联。
群峰环走如却立，山脚插入潇湘川。
朱陵渺邈迷处所，白鹤喷薄飞流泉。
坐看徐郎拂绢素，尽驱山岳置眼前。
徐郎岂是真画手，酒酣游戏乃其天。
巴陵洞庭连浦溆，鲸鲵蟠穴为贼渊。
诏谓将军出旗鼓，楼船蹴踏惊浪喧。
欃枪夜落照湖水，雕弓十万犹控弦。
湘西古寺最奇绝，丹崖翠壁开何年。
况公文章善叙事，大字怪伟宜镵镌。
中书异时观落笔，因烦吮墨图凌烟。
孟公韩公毛髪动，腰靫大羽冠进贤。
他年中兴事可考，公名亦与兹山传。

一别湘山今几载，盗贼纵横尔犹在。
北来鐡马猎夷门，金错旗竿绕湖海。
怜我避乱荒村中，杖锡穿云穷崔嵬。
茅檐瀹茗清风生，月隐霄间星磊磊。
高谈微及古兴亡，为言致祸由时宰。
著屐包腰却下山，恐触危机吁莫采。

人生异趣各有托，年少何如老人乐。
老来万事不挂眼，乐处勿忧儿辈觉。
疾雷破山吾不惊，亦赖天教闲处著。
两部池蛙当鼓吹，万叠云山作屏幕。
此时真似地行仙，拍酒何须万斛船。
不爱白日升青天，不爱腰纒十万钱。
但爱百年三万六千日，日对芳樽聊自逸。
明日花开花更好，定知不向愁中老。

路入荒溪恶，波穿乱石跳。
骑驴行木杪，避水转山腰。
倒挂猿当道，横过竹渡桥。
吾生本如寄，岁晚尚飘飖。

朔风吹雪江上来，急桨迎风荡不开。
渡口云藏伏波庙，山腰雾失楚妃台。
移居自作泛舟乐，抱瓮还如载酒回。
歳晚浮家寄何处，两溪春水绿如醅。

谪仙适窜夜郎道，主簿归从飞鸟边。
但喜骑驴得佳句，忽忘挥麈是何年。
且将肚束三条篾，敢望腰纒十万钱。
剩斩湘南几竿竹，他时分我钓鱼船。

旱魃凌空气愈炎，断无微雨应时霑。
正忧龙卧深蟠水，安得江声碎泻檐。
禾黍似堪供野火，妇姑犹拟共腰镰。
此时政要调元手，谁作商霖慰具瞻。

山腰危殿倚青葱，知是云峰第几重。
恐有书生来问道，为凭轻打饭前钟。

丹经汗损几车牛，奥意难从纸上搜。
相见纒腰无十万，待看骑鹤上扬州。

渤海家声赫，先朝御史孙。
霞冠宜象服，腰笏拥鱼轩。
五福寿尤贵，两儿名更喧。
惟嗟汉阳远，不及问平反。

弱柳千丝飏，河横一带围。
腰支春作瘦，鳞甲雨生肥。
逐伴鱼儿出，争巢燕子飞。
匆匆班草地，不觉卧斜晖。

簪盍尽晨夜，裾连讲肆朝。
昂霄初一睹，历块已先超。
竟卧盐辎老，终遗爨鼎焦。
月分千里共，波折两萍漂。
卷地边尘合，弥天劫火烧。
途穷歌兕虎，巢毁赋鹪鹩。
稚子开三径，先生守一瓢。
但空囊似腹，莫折磬如腰。
帻堕樵风过，袍斑钓雪饶。
蜗盘怜角缩，鼠黠看须摇。
凫雁吾何筭，松筠子后凋。
共怜身独在，相视意俱消。
负衅投炎海，全生托圣朝。
那知龟是鳖，已见鹏如雕。
楚玉号三献，尧云焕九霄。
啼乌占夜喜，归马弄风骄。
便杀鸡为黍，休寻鹿覆蕉。
并邻如可卜，半道不须邀。
汲井浇桑本，携鉏莳药苗。
千端身外事，一噱醉中嚣。
蚁泛莲垂叶，鱼烹柳贯条。
往来成二老，随分各逍遥。

千章古木翳山根，谁与山僧共寂寥。
珍重庭松寒不死，苍皮老干雪齐腰。

幽绝小蓬壶，参差见画图。
乱青山四出，一碧水平铺。
洲蕊红相照，沙茸细欲无。
莲房骈百子，橘圃聚千奴。
布谷休催种，提壶且劝酤。
楚腰飞燕燕，秦缶和乌乌。
便旋惊回雪，连娟引贯珠。
西风催画鹢，落日咏骊驹。
浩荡川原隔，惊呼岁月徂。
寥寥清夜梦，直拟控抟扶。

三年瘴海卧炎霄，梦隔青风一水遥。
万里归来悲故物，铜驼埋没草齐腰。

修纤似束楚腰支，杨柳春风二月时。
金地化身千佛眼，锦江新様十宫眉。

受风岂免长低首，戴雪何妨暂折腰。
莫道此君无特操，风回雪霁便昂霄。

契阔艰虞地，匆匆喜一逢。
俄惊门上莠，已化柙中龙。
手板归囊禇，腰章掩窆封。
空余故人泪，洒向九泉重。

销金花朵遍轻罗，剪作春衣锡赐多。
鬬薄只贪腰细柳，夜阑无奈峭寒何。

垂拱凌晨百辟朝，鸣鞘风引彻璇霄。
鸳鸾杂遝趋鳞砌，无限黄金重满腰。

纤眉丹脸小腰肢，宜着时新峭窄衣。
头上宫花妆翡翠，宝蝉珍蝶势如飞。

窄衣偏称小腰身，近岁妆梳百様新。
旧日宫娃多窃笑，想应曾占惜年春。

万仞霞山峙玉虚，四司冠剑护灵都。
众真稽首持天禁，腰佩仙皇逸录符。

沙丘有余风，赵女多跕𫄥。
燕丹养勇士，后宫出女子。
至今余倡优，吹弹满都市。
佳人北方来，倾城尽风靡。
妙舞萦纤腰，清歌发皓齿。
一歌四座欢，再歌宾客起。
回眸与目成，哀弦忍重理。
愿为双飞燕，与君共栖止。
人生不行乐，岁月如流水。

莲花深红莲叶绿，平沙月上鸳鸯宿。
青腰三板兰作桡，月下莫愁歌一曲。
移船入花花转深，花深调苦难为音。
江边夜半谁为语，只有婵娟知此心。
露华渐白月渐午，刺舟自觅来时路。
明朝系缆柳边门，却在夜来潮落处。

礲石磨砖作新垒，角楼亭亭四边起。
谁家一曲长短歌，长安贵人葬蒿里。
东方作矣事若何，口珠腰带黄金多。
墓门重闭子孙泣，树上纸钱空满柯。
君不见胡骑南来相州路，仓皇尚觅韩王墓。
解鞍下马拜墓前，更遣羌兵作调护。
凭谁试问尔何为，定恐当年识吾父。

道人饮山流，颜色颇秀整。
经营一庵足，偃蹇万事屏。
忽随铜峰云，飞下铜峰顶。
欲了一大缘，此意极勇猛。
白昼多豺狼，横涂半坑阱。
为言尸陁林，谁能保腰领。
要凭降魔力，化作清净境。
师亦初无言，薄俗时自警。
尽洗历劫冤，愿力周涬溟。
瘦藤行可支，慎勿厌驰骋。

十年用兵九不熟，人家有田不种谷。
尽枯膏血作军储，却买官糟贮饥腹。
富者鬻田贫鬻妻，夜困桁杨晓敲朴。
长腰一粒不下咽，输入官仓常满屋。
昔年贯朽内府钱，诸公何苦开汉边。
自从胡马饮江水，便恐黔首流饥涎。
黄尘白骨尚满眼，锦裘绣帽谁当前。
烹羊炰羔固不恶，饥民食糟真可怜。
元侯幕下短主簿，肯与斯民作调护。
不愁吏考拙催科，宁脱青衫赋归去。
詹侯老文称大手，乐府诗高古无有。
安得狂歌彻圣明，便叱风雷清九有。
却驱群贼作良农，还我昭陵旧丁口。

禁中颇牧谁最良，上前论事张子房。
张公九尺须眉苍，谈兵说剑眼为方。
金城有策若未试，便恐谈笑无戎羌。
时平不用临边手，乞得南州作醉郷。
黄堂酒尽客未起，清畎风多禾自长。
只今白雪醉中句，犹带东阁官梅香。
胡狂敢挽射日弩，当年谁上东封章。
王城三月断信息，贼军螘附方跳梁。
白头侍郎最先至，拥兵直入趋咸阳。
中人传诏天为喜，戎师夜遁军威张。
太宰官高亦动色，球路带禠腰金黄。
功名无成落边土，此老此功谁更数。
想得韦韝毳幕寒，夜听边声泪如雨。

将军宝刀玉三尺，夜半有光如日赤。
苍水使者谁敢扪，蓬头剑士眼不识。
䴙鹈膏莹秋水光，切玉如泥不动芒。
秋风夜作蛟龙吼，人言乃是真干将。
知君老将家有种，谈兵论事书撑肠。
不愿君持此刀日解三千牛，愿刳月支作饮器，却纒锦绦朝未央。
妖腰乱领不自保，丰狐老猘谁跳梁。
酒酣起舞为君语，时危此剑知难藏。

池面过小雨，树腰生夕阳。
云分一山翠，风与数荷香。
素月自有约，绿瓜初可尝。
鸬鹚莫飞去，留此伴新凉。

两峰夹天高，一水绕山麓。
鸟道盘山腰，下临千仭谷。
仰视寸草青，千章罗巨木。
转峡泻哀湍，惊雷裂坤轴。
日月所隐庇，光景不到目。
道险当舍车，重趼摩两足。
不知谁凿空，穿穴入山腹。
平生蜀道难，耳目闻见熟。
兹山亦尤物，初未挂史牍。
了知天宇间，万险自重复。
穷人重锱铢，凌冒取危辱。
岁晏霜雪多，归途戒当速。

使君一出承明庐，当年两佩龟峰鱼。
龟峰小儿骑竹马，笑挽朱轓归故闾。
门外春风吹画戟，小阁香浓绮疏碧。
苏州五字老更奇，东阳八咏人谁敌。
山堂闻说公自开，烟雨遥供翠鬟色。
更向招提山窟中，竹杖穿云饱经历。
夜上孤峰看明月，晓趁钟鱼着僧屐。
诗成知复几牛腰，倒廪倾囷公不惜。
他人举似与何人，知我耽诗老成僻。
平日看囊止一钱，惊见纵横着圭璧。
当遣儿童勿浪传，按剑从来少人识。

草堂闻出碧鸡西，一色桃花去路迷。
有眼固应元自白，无腰略可为人低。
池塘看浴双凫雨，帘幕时衔燕子泥。
想得君家旧蓑笠，依然犹在太真谿。

六花阵合红满川，鼓鼙声喧旌暗天。
锦裘绣帽不动鞭，腰鞬两弓谁更先。
城狐社鼠空百千，一呼辟易投戈鋋。
霹雳昼射蛟螭渊，妖星夜落蚩尤躔。
谷城老父书谁传，可为帝师策万全。
脱兔一出忽复旋，风声鹤唳惊虚弦。
常山蛇势孰后前，四头八尾屡变迁。
何止内政分轨连，部伍聊足相纠联。
势如漂石奔流泉，蒙冲未数浮江船。
三军不用呼飞燕，功成唾手岂待年。
长安贼平不改廛，万里玉关沉夕烟。
降王曳组未解纒，白麻晓下彤庭宣。
兵雄泽潞非公贤，谈笑自足空戎边。

汉阳胡骑嘶秦川，六龙御日升中天。
翠銮亲巡耀宝鞭，神武自作诸将先。
子阳盗据众万千，井中蛙腹不受鋋。
虎头谁敢当文渊，一洗万古空英躔。
风威巳落诸蕃传，上兵伐谋军贵全。
固应玉陛当周旋，朱幡犹此阅望弦。
安危以身谁肯前，愿扶国步整播迁。
劲兵出塞鏖祁连，长缨曳首来翩联。
尽驱酋长朝甘泉，未惭骠骑羞戈船。
先声旋下齐与燕，称觞拜舞呼万年。
黄童佩犊无征廛，农桑万里通人烟。
蓬头舞剑空腰纒，要分颇牧来藩宣。
古来千里制一贤，长城未必能防边。

花似当时傅粉郎，不须汤饼试新妆。
固知桃李无国色，犹恐兰荪是俗香。
人在匡庐新结社，诗传淮楚梦还乡。
波沉不见香罗袜，空向牛腰得夜光。

故国兵火余，壤地日窘蹙。
千里无鸡豚，遗祸及草木。
火攻厄焚巢，云栖急新卜。
尺地无寸荄，山腰见茅屋。
小径卧修蛇，萦迂绕山麓。
垂杨剪孙枝，封殖勤养育。
正须清阴成，门巷森诘曲。
微风恼春絮，细雨滋浅绿。
悲凉听残蝉，徙倚扪饱腹。
种德须百年，种木十年足。
十年吾巳老，光景日夜速。
吾事倘复济，亦足快所欲。
何必羡张绪，风流标简牍。

老去空嗤守钱虏，我亦无钱买田亩。
未容残月喘吴牛，空对杏花耕宿雨。
昨宵夜诵偶连明，今日晨炊忽停午。
长腰闻有尺素书，腹饱先悬待椎鼓。
浣花老人殊可怜，忍饥更索饥肠语。
故人禄米肯长供，司业酒钱时亦与。
平生无句可惊人，未审何由坐斯苦。
几时去作多田君，满田{禾罢}䅉多黄云。
长年饱饭作谷伯，且免劳人勤指囷。

雨脚收寒久，东风倚杖频。
浪翻双鹭起，船过小鹅嗔。
客饭长腰米，林居折角巾。
浇山一掬泪，回首故乡春。

鹤骨松园老，霜髯八十春。
相逢看日夕，留客赋诗新。
鬼亦来听法，谁应可作邻。
折腰营斗粟，宁不愧斯人。

青腰载雨入菰蒲，旋斫渔竿学钓鱼。
小向湖心作容与，天教来此伴舂锄。

昔家大江南，沮洳不堪处。
五月梅子黄，江云日成雨。
频年客东吴，蜗椽坐羁旅。
堕鸢忽当前，海气复如许。
食无山鞠穷，为病入腰膂。
游鯈与争席，共此一洲渚。
人生能几何，生理亦良苦。
今朝有奇事，儿童报佳语。
送梅喜追饯，入伏宁伛偻。
便当挂西窗，悠然望南浦。
借风翻绿荷，分香度清暑。

青春苦难挽，白日良易斜。
花飞尚满砌，柳密惊藏鸦。
寒窗忽当日，山崦知谁家。
红榴笑疏林，始著三两花。
繁阴护朱阁，芳姿夺明霞。
颇忆少年日，千金醉繁华。
当时石榴裙，六幅围绛纱。
美人隔秋水，相望天一涯。
想像系楚腰，依稀似丹葩。
对花谁与论，搔首空叹嗟。

饱食枕方便，过午茶未杵。
拨火理残香，倚窗翻故楮。
寻我东墙隅，枝筇散腰膂。
朔风寒萧萧，修竹静楚楚。
枝头雪犹在，秀色乃如许。
竹固不受寒，岂但不受暑。
老翁日日来，相期伴君语。
谁能与俗人，昵昵作儿女。

吴中小女结烟鬟，自打青腰唱采莲。
欲趁歌声过南浦，藕花深处不通船。

内门朝日上金铺，宝玉龙函出殿余。
红烛两行分御道，辇官三百奉腰舆。

住作山中居，懒甚不出屋。
谁知五斗腰，须用作钩曲。
索米无如何，问舍岂不欲。
空怀西谿鱼，红鳞脍寒玉。
不知坐中山，修眉为谁绿。
敝裘裹粗缯，随分了寒燠。
傥忍作海夫，虽臭亦可逐。
如其不能然，未可叹沉陆。
此事谁当论，唾面恐自速。
如君秀芝兰，非世闲草木。
交盖久已倾，谈舌未易缩。
不知人谓何，此念吾已熟。
年来有新游，妙语敌岳麓。
县知南屏谦，颇为调茗粥。
何人余羊羔，金帐意有属。
浅斟醉糢糊，低唱声断续。
谁同白傅春，楼下雪中竹。
更题竹上诗，伤神想幽独。
但恐世间求，此乐未容复。
况乃𥬞云姿，自是千里足。
行看锵八鸾，何止刍一束。
应怜老病翁，短髪悲曲局。

寻香剪得耐寒枝，不羡腰围宝带犀。
塘桂自应同臭味，岩花未可较高低。
秋风易老空成恨，佳客无人莫漫携。
挽取芳条供燕坐，绝胜骑马号安西。

重雾翳晓日，相持决阴晴。
须臾忽战胜，日杲中天明。
积雪压竹腰，欲举如垂旌。
冰凌既融液，意气还峥嵘。
花木手新植，未可分死生。
庶几僵仆根，可与微阳争。
况乃田亩间，春事亦渐营。
新绿染麰麦，余甘归竹萌。
饱食遂可料，聊助春山行。
一晴亦细可，系我忧喜情。
我诗不浪作，有诗君勿轻。

舒侯九秋鹰，未奋老拳翼。
平生流辈中，肯数程不识。
庾公开幕府，少作九江客。
风檐挂虚楼，夜月浮大白。
饮气吞江流，高谈倾坐席。
一朝胡尘暗，孤垒困剧贼。
艨艟浮江下，云雾蔽天赤。
坐中嘬炙儿，相视无人色。
手持白羽扇，奋身追危壁。
坐解两家难，稍稍无勍敌。
身几落虎口，名不挂赏籍。
鸟去良弓藏，论功止投石。
岁晚犹折腰，得邑亦甚僻。
似闻山中人，尽饱太邱德。
官谤殊未眀，此责讵可塞。
乃复令斯人，含恨入窀穸。
风亭分客袂，仅作秋夏隔。
夺我玉面郎，江湖坐愁寂。
抚棺欲三号，何由反乡国。

箕子朝鲜僻，蓬丘弱水寛。
儒风通百粤，旧史记三韩。
邑聚从衡接，民居质朴安。
犹存古笾豆，兼用汉衣冠。
兔颖家工缚，鲑腥俗嗜餐。
骑兵腰玉具，府卫挟金丸。
长袖鸢窥肉，都场狖挂竿。
琴中蔡氏弄，指下祝家弹。
主礼分庭抗，宾筵百拜难。
渍橙粇酿旨，滋桂鹿修干。
泼墨松如栉，隤墙石似丹。
地偏先日出，天迫众山攒。
鹏翼云帆远，羊肠石磴盘。
由来异文轨，休讶变暄寒。
事可资谈柄，谁能记笔端。
聊将诗貌取，归作画图看。

褰裳涉流水，倚水送归云。
海角春潜到，山腰路忽分。
伏龙应厌睡，飞电骇论文。
鹳雀知机早，翻然不待群。

理櫂适闽粤，虎丘聊舣航。
霜林正摇落，翠柏森成行。
入门蹑磴道，乔木间疏篁。
秦帝试剑石，破瓜分路傍。
生公雨花台，说法今不亡。
苍藓衣峭壁，枯荷响回塘。
遂游剑池上，毛发森以张。
沈沈下无底，疑有虬龙藏。
镌削露天巧，胚胎劳混茫。
清奇俨图画，秘怪叵测量。
薜荔叠秀色，枇杷吐幽香。
行行造梵宇，金碧相荧煌。
危脊耸古殿，长腰曼修廊。
凭虚架云阁，凿险通禅房。
开轩俯吴会，蜂窠缭池隍。
风烟寄远目，心逐征鸿翔。
列岫霭遥碧，平湖湛孤光。
追寻殊未倦，策杖登崇冈。
幽独诗句苦，阖庐丘冢荒。
五圣瞻象设，羽泉酌甘芳。
西庵何闲寂，修竹自苍苍。
脱履足生茧，解衣汗如浆。
却携二三子，置酒白云堂。
念旧已凄恻，感时增慨慷。
况我方远涉，狷介怀刚肠。
一杯且相属，世事都茫茫。
冠冕志已冷，山林兴偏长。
逝将脱羁束，超然傲羲皇。
斯游信清绝，去去何时忘。

杳杳楚天阔，悠悠江浦清。
便风帆腹满，顺水橹腰轻。
烟澹山逾碧，云髙雨易晴。
无心问渔父，浊酒慰平生。

造化𬬻锤巧，山谿矿镤良。
精金付欧冶，妙手铸干将。
淬砺呈锋锷，飞腾辨耿光。
青黄司火候，爪髪助祈禳。
桃氏几时献，龙文难久藏。
鳞皴识松理，乙屈认鱼肠。
黯黯青蛇色，炎炎赤帝祥。
提携起三尺，驾驭牧群狼。
弹铗悲冯子，夸镡悟赵王。
神功归不试，利用运无旁。
赠客千金直，方人百炼钢。
还须玉具饰，何用蒯缑装。
讵使妖腰喜，当容节士狂。
纯卢非娬媚，巨阙太坚刚。
郁勃冲牛斗，蛇蜒接混茫。
畴能宝于越，俱议刻艅艎。
抆拭资神土，珍藏閟宝房。
斩蛟诚壮勇，剸象见铦铓。
韩信归髙祖，朱云赐尚方。
雄材元倚仗，佞胆已飞扬。
浑脱公孙舞，缦胡庶士伤。
吴钩能曲折，蜀汉有文章。
六赐恩何厚，三名怨未偿。
先知吼蛟兕，摩钝凛冰霜。
犬子尝思击，猿公莫敢当。
翁归备文武，季路戒彊梁。
疾视真何事，要盟或可臧。
镵天隳彗孛，适野走徬徨。
麾拂飞雷电，轩昂变雨旸。
刺强同匕首，定乱岂长枪。
叔向排当御，昭王畏拙倡。
买牛今欲老，铸鏄岁方穰。
徐国留吴札，鸿门蔽顶庄。
拄颐真贵盛，击柱妄披猖。
曜儹山妖见，秦兴水怪彰。
万人犹可敌，一吷未应敭。
不动惊公胜，为夸异伯阳。
断匜犹未妙，穿屋始非常。
止水涵晶莹，疏星点角芒。
聊须为武备，何必事戎行。
要并宗臣履，休同小盗裳。
冲星怜杜子，斫地叹王郎。
不假蒙须便，真成刃手创。
新硎如可发，故物未应忘。
黠虏称兵急，王师击鼓镗。
氛埃期扫荡，心胆为开张。
未斩楼兰级，那销黔首疮。
几回开匣罢，但欲引杯长。
聊复防身佩，毋为跃水亡。
报君吾志毕，以尔倚扶桑。

一夜凝寒雪意浓，禅房睡美不闻锺。
起看银色三千界，更忆瑶台十二重。
戴白苍官尤觉好，折腰青士若为容。
暮晴透出寒蟾色，为照溪头群玉峰。

庐阜秀江南，凝结尽云母。
泉源乃云腴，甘冽固其所。
悬为瀑布垂，蹙作龙鸾舞。
交流涧谷中，厥味皆锺乳。
僧坊有能事，致远劳汲取。
凿石为通渠，计里不计步。
回环绕山麓，髙下映檐庑。
蜿蜿虹腰转，溜溜螭头吐。
沛然饮濯余，灌溉及园圃。
谁将创物智，作此济众祖。
暂劳逸则永，心一力乃举。
岂惟小物然，万事尽如许。
吾道何其衰，寤寐慨思古。

我昔游太华，矫首望仙掌。
瀑布如悬河，斗落五千丈。
空蒙雨雹飞，澒洞岩壑响。
及观庐山瀑，未觉快清赏。
飞泉出山腰，半派隐层嶂。
沈吟谪仙词，其或过所奖。
传闻山之巅，峰岫列屏障。
银河落九天，喷薄殊异状。
倒挂三石梁，无乃在此上。
逝将随羽人，裹足一同往。
怀哉不可得，空积青霞想。

孤峰秀拔翠嶤岧，峰顶虚无是紫霄。
从此上宾朝帝所，直须穏跨玉龙腰。

舍櫂湓浦城，税驾柴桑里。
缅怀靖节翁，衡宇兹避世。
乞食虽甚贫，折腰肯为米。
陶然傲羲皇，独得醉中意。
三径不愿余，五斗聊自诔。
优游晋宋间，俯仰无可愧。
若人骨已朽，凛凛有生气。
斜川尚环流，层城亦秀峙。
如何髙世士，庙貌乃颓圮。
谁将一觞酒，荐此菊与杞。
朗咏归来辞，感叹成坐起。

祢生抱逸韵，乃是古之狂。
负才颇傲物，齿少气方刚。
怀刺游许下，漫灭竟摧藏。
肯从屠沽儿，借面与吊丧。
伟哉孔文举，国宝借路傍。
上书荐一鹗，欲使观翺翔。
振翼云汉间，永垂虹蜺光。
飞兔与腰袅，灭没不可望。
观其慰辞荐，器识岂易量。
平生轻魏祖，纵口成否臧。
召令为鼓吏，阅试当改装。
蹀{习}初散步，掺挝作渔阳。
声节既悲壮，容态随低昂。
岑牟与单绞，裸袒易故裳。
却来坐军门，画地声琅琅。
曹瞒黠如鬼，嗜杀犹虎狼。
缩手不敢动，送与刘及黄。
娱宾赋鹦鹉，节奏陵笙簧。
援笔不加点，粲然已成章。
髙才竟为累，兰麝空余香。
至今鹦鹉洲，葭苇秋苍苍。
丑哉杀士名，千古不可忘。

杪忽腰如壶，联绵窠若屋。
毋轻怀袖间，防此虿尾毒。

山头出飞瀑，落落鸣寒玉。
再落至山腰，三落至山足。
欲引煮春山，僧房架刳竹。

东园何所乐，所乐非尘事。
野竹乱无行，幽花晚多思。
闲窥鱼尾赤，暗辨蜂腰细。
树影密遮林，藤梢狂罥袂。
潘蔬足登膳，陶秫径取醉。
幸获我汝交，都忘今昔世。
欢言捧瑶佩，愿以疏麻继。

风烟古上饶，属邑寄山椒。
仇览同栖棘，陶潜共折腰。
安舆方就养，黄绶岂辞遥。
善绩青箱业，兴廉有汉条。

梧楸初谢楚天凉，亲见腰间换印囊。
渔浦雾浓沈叠鼓，湓江风急下危樯。
帝城云表瞻龙首，故国星边认剑光。
退食斋中多燕喜，暖泉春酿泛瑶觞。

君看海棠格，群花品讵同。
娇娆情自富，萧散艳非穷。
蒨縠班吴苑，新罗碎蜀宫。
锦窼杯里影，绣段隟前烘。
心乱香无数，茎柔动满丛。
意分巫峡雨，腰系汉台风。
盛若霞藏日，鲜于血酒空。
高低千点赤，深浅半开红。
妆指朱才布，膏唇檀更融。
色娇无可压，体瘦不成丰。
枝重轻浮外，苞疏密间中。
难胜蜂不定，易入蝶能通。
杜甫句何略，薛能诗未工。

瀛阆盛佳招，排云下赤霄。
水犀梳插鬓，火玉佩垂腰。
凫影朝青舄，鸾音咽紫箫。
鳌宫无夜色，豹髓未尝烧。

北第当衢戟有衣，巾帷鲜媚仆如犀。
万钱供箸鸣钟沸，三组垂腰佩玉低。
座上赋鹦穷处士，楼前盘马小征西。
去天尺五城南路，此去青云别有梯。

苕溪曾是忝朱轮，鸣鹿当年预送宾。
楚国频嗟三献璞，汉廷裁得半通纶。
劳歌未免吟梁甫，作赋还应问大钧。
下泽乘车知道在，折腰那久滞风尘。

绿绨膺检出神州，又保东吴最上游。
腰下金符分半虎，手中庖刃欠全牛。
金尊酌月吴歈席，锦缆牵风越鄂舟。
正是金华隆旧业，群仙相望在瀛州。

靖康虏骑窥帝闉，中原惨淡生烟尘。
帝谓细柳真将军，总兵欲使挥浮云。
解赐宝剑御府珍，鱼肠盘屈松桧纹。
缕金错翠舟瑶琨，剸截犀象如羔豚。
驱逐狂寇出边垠，妖腰乱领徒纷纷。
龙吟蛟吼清夜闻，乃知此物能通神。
迩来杜门空念恩，旧事谁复可共论。
今晨开匣观龙文，铁花绣涩苍藓痕。
东南卑湿相蒸熏，坐使三尺光铓昏。
安得砺砥来峨岷，淬锋敛锷硎发新。
霜寒冰滑无皵皲，指麾尚可清妖氛。
愿提此剑平戎獯，犬羊虽众气可吞。
手斩可汗羁可敦，天旋日转还两君。
书铭却勒燕然勋，摅愤刷耻志乃伸。
壮怀聊可垂乾坤，缇绣什袭传仍昆。
卫绾之赐何足云。

人生失意无南北，去住彼此无消息。
黄蒿古城云不开，时复看云泪横臆。
猛将腰间大羽箭，一箭正坠双飞翮。
汝休枉杀南飞鸿，道路只今多拥隔。

大麦干枯小麦黄，问谁腰镰胡与羌。
汉家战士三十万，此岂有意仍腾骧。
安得突骑只五千，长驱东胡胡走藏。
近静潼关扫蝼蚁，为留猛士守未央。

风霜开栗皱，孕此頳虬卵。
嘉哉古所贽，饤饾入笾匴。
累累紫腰菱，烂烂火蚕茧。
甘腴能疗病，炎帝所编纂。
幽人夜读书，坐对铜檠短。
飕飕石鼎沸，焰焰地炉暖。
式将瓦甑炊，剖壳黄玉软。
乘饥进五六，腹已果然满。
吾尝位将相，日食万钱馔。
荒山啖芋栗，自胜太官脔。
乃知一饱余，万品徒过眼。
聊持荐杯酒，不假玻瓈碗。
忧慨不成眠，夜寒空展转。

长沙舞袖仅可旋，今作巨镇湖湘边。
骄兵夜探赤白丸，乘间窃发将啸翾。
不知向子有老拳，缚束健卒只数言。
翩如鸟雀擒鹰鹯，奸腰凶领污龙泉。
弹压一境敢复喧，稚耋鼓舞喜欲颠。
归哺其饴甘晏眠，众服壮略称无前。
我归自南得之传，颇欣祖生先着鞭。
何不付与大将权，旍旗缤纷指云燕。
一鼓士气如突烟，黠虏破胆心少悛。
洒扫海内清戈鋋，使我衰病安庐田。

相逢闽岭得同行，秋早凄然风露清。
蝉曳残声吟翳荟，泉飞小瀑落峥嵘。
浓云林表千峰立，细路山腰一线横。
坎止川流任天运，未应萍梗叹劳生。

干将未发埋酆城，光气上腾干列星。
张雷博识各有得，神物终合归延平。
没人下视不可取，天矫已作虬龙形。
至今千载有肸蚃，往往出入驱雷霆。
我来弭櫂双溪上，正昼云雾忽晦暝。
金蛇掣电起潭底，霹雳洊作声轰轰。
土人谓是剑归候，连日风雨资芽萌。
嗟嗟尔剑诚有灵，胡不奋飞辅助讨不庭。
群凶塞路盗贼横，夷狄外侮方骄狞。
佩之其人得所托，蠧国害民奸腰佞领逦迤皆削平。
何为终日但长啸，时出光怪惊动无知氓。

二祖当年立少林，满庭积雪到腰深。
叉手当胸无一事，不求不觅不安心。

快骑骏马上高楼，南北东西得自由。
最好腰缠十万贯，更来乘鹤上扬州。

径向山腰转，门从水面开。
片云岩下宿，一钵朔方来。
落日鸟冲树，轻云花覆苔。
惟应荔枝熟，时蹑白云回。

万事浮云过眼空，羞将白髪竞春红。
折腰久已惭元亮，作赋何劳慕敬通。
经世岂无天下士，知心应有古人同。
破除孤愤难忘酒，圣处时时且一中。

世德知名早，乡评第一流。
折腰官易厌，拄颊兴难收。
博物千寻海，髙情百尺楼。
平生松菊径，萧瑟晚云秋。

春到休论旧日情，风光还是一番新。
莺花有恨偏供我，桃李无言祇恼人。
粉泪洗干清瘦面，带围宽尽小腰身。
东君负我春三月，我负东君三月春。

起来不喜匀红粉，强把菱花照病容。
腰瘦故知闲事恼，泪多只为别情浓。

柳腰不被春拘管，凤转鸾回霞袖缓。
舞彻伊州力不禁，筵前扑簌花飞满。

令君命卿家，一经世遗子。
煌煌丹桂枝，寂寞逾五纪。
朅来山水县，辟馆贮书史。
竹梧森翠碧，鸾鹄自停峙。
翩翩丹穴雏，一鸣惊众耳。
綷羽览辉翔，百鸟各披靡。
英姿凌云气，玉颊编贝齿。
唾手取青毡，父老为惊喜。
宁无英妙年，亦或拾青紫。
上堂拜重庆，此事世无比。
勉哉尊所闻，烟霄千万里。
五斗暂折腰，百錬无绕指。
矫翼仪舜韶，作瑞明光里。
来者玩兹亭，甘棠同勿毁。

剸烦余刃发硎刀，使节藩符久漫劳。
腰绶六朝知寿考，悬车一纪足清高。
光阴不用悲驹隙，温凊无违有凤毛。
晚缀葭莩公已病，送行无路首空搔。

含烟带雨过平桥，袅袅千丝复万条。
张令当年缘底事，风流才似女儿腰。

万里江南雨外船，长腰秔米缩头鳊。
广文繋马无由去，更有何人赠酒钱。

病起多情白日迟，强来庭下探花期。
雪消池馆初春后，人倚栏干欲暮时。
乱蝶狂蜂俱有意，兔葵燕麦自无知。
池邉垂柳腰肢活，折尽长条为寄谁。

五年客符离，端坐受贫病。
从来疏出门，今乃懒成性。
官多豪富郎，分明与时竞。
取醉不论钱，定无尘生甑。
岂但相娱乐，颇复自贤圣。
汪侯虽官居，笑语怯豪横。
折腰众人后，琼林自辉映。
背后足官府，眼前谬恭敬。
偷闲过草堂，遣兴眯眼浄。
虽非醉红裙，清谈却差胜。
秋高数能来，勿厌阻泥泞。

不能归续侍中貂，遂有声名伴老饶。
万里更行看騕袅，一枝才足赋鹪鹩。
诗囊磈礧君其漫，药裹侵寻我亦聊。
举目云天尽新语，殷勤收寄一牛腰。

日月老投闲，文字今削迹。
便然腰十围，欲吐啄三尺。
颇怀平生友，相就语肝膈。
诸江好兄弟，夫子眉最白。
词林三二公，子实门下客。
布帆千里来，许我间宾席。
阶庭出兰树，户牖照圭璧。
诗如驾高浪，万顷随笔力。
宁为首阳饿，不作嬖奚获。
乃知工语言，要是饱糠核。
茫然李杜坛，未免陈蔡厄。
出门观善阵，敛手避勍敌。
澄江摇夜霜，岁晚见沙石。
钗头罥蛛丝，即有梁宋役。
士生多艰虞，道远自古昔。
相期逍遥游，不计天地窄。
名声了三黜，谈笑供百谪。
别君为此言，可当绕朝策。

苦语不难好，旧交今则无。
但能留客坐，已胜折腰趋。
只有连根煮，初非满眼酤。
苔痕记拄杖，雪影傍跏趺。
语道我恨晚，说诗公不迂。
丁宁入汉魏，委曲上唐虞。
历历有全体，匆匆或半涂。
真当置度外，不敢望庭隅。
日月换新岁，江山非故吾。
他年佳句在，与画密庵图。

黄金为楼玉为梯，画旗素锦生光辉。
不如一庵醉而归，倒卧侧立无东西。
君才于用无不宜，会稽竹箭梁山犀。
贾而不售君不疑，亦不自以为珍奇。
渊明妙处君得之，万古一首归来辞。
一庵容膝君所知，不用芥子藏须弥。
望风怀想三归依，眼前有睫见者谁。
世人纷纷不自治，何异羊质蒙皋比。
见豺而战忘其皮，墙头燕雀莫漫肥。
汝不仰看鸿鹄飞，伯夷去采西山薇。
想渠瘦亦不胜衣，不羡汝曹腰十围。

并足经庭右，褰裳入座隅。
频容著帽进，雅称折腰趋。
燥吻应难湿，残杯莫强濡。
平生驷跛蹩，今日更长途。

平沙远草春未生，万木夜起争悲鸣。
秋云欲坠都护垒，急雪暗下屯田营。
胡人却走畏深入，汉家飞将已云集。
此时一马直万钱，陇右河湟更供给。
边尘净尽今百年，万马潦倒西风前。
天生骏骨例艰阻，是处雕鞍蒙受怜。
君家九幅开新帐，欻见腰袅华堂上。
长鞭不用羁络远，雾縠云罗倚惆怅。
高旌袅袅霜露微，苜蓿得雨连山肥。
同时战士今不归，曹霸弟子能神奇。
毫端妙处君得之，驽骀往来空尔为。

东家西家蚕上簇，南村北村麦白熟。
小儿腰镰日早归，大儿去就田间宿。
斗酒相邀不为薄，邻翁相对且斟酌。
圣主当阳亿万年，年年岁岁田家乐。

渌涨西河可纵篙，春光无信费诗招。
香烟缭绕重城静，月影欹斜半夜潮。
好鸟似闻昆弟语，垂杨初放女儿腰。
无人与语当时事，兴尽江南大小乔。

掩冉欹垂千万条，始知天女是青腰。
轻衫曾立花阴下，三日余香尚不销。

经旬阴雨水沧浪，烟锁岩扉游骑荒。
赤日才来异宿昔，青山看去倍寻常。
秋林腰斧歌共醉，春市担鱼粟满囊。
野老新新兴未艾，风云役使不胜狂。

延寿无金翠钿销，铜丸擿鼓晚来朝。
宁为龙塞青青草，不作昭阳细细腰。

坐意湘西野客家，诗筒茶灶旧生涯。
痴云阁雨山腰重，老树冲波岸脚斜。
避缴冲芦怜雁阵，采花酿蜜厌蜂衙。
故溪幸可浮茅屋，归听崖翁响钓车。

路转山腰十里阴，参差楼殿倚云平。
青蛇白鹤今何在，泉石空留四绝名。

杨花扑面春如梦，麦穗齐腰日似年。
多病不缘诗得瘦，放怀全藉酒能仙。

路过青山曲转腰，松门楸岭背尘嚣。
烟云西望孤鸿没，舟楫东来一水朝。
忠义有怀空郁郁，功名余事漫寥寥。
无人就与山西将，缓带轻裘敌自消。

达士岂嫌祠灶请，虞人安可以旌招。
由来不恋五斗粟，自是叩门胜折腰。

涧松那可比山苗，谩说凌寒有后雕。
更向鸡虫论得失，何如鹏鷃各逍遥。
三锺幸自堪攘臂，五斗谁能更折腰。
正使争先任劳苦，虞人宁不愧弓招。

苍颜五老人，潜此十里谷。
孤标面有棱，瘦骨饥无肉。
手挥云雾开，绝涧坦其腹。
乃知奇伟状，未省出山麓。
穷幽偶见之，欲遁不及缩。
亦怜麋鹿资，笑睨回青目。
政欲挽渠衣，未应回我毂。
却顾岩壑底，郁郁耸乔木。
尚兹遗栋梁，况乃问朴蔌。
我亦脱网罗，江湖漾孤鹜。
念此难折腰，本无苏印六。
何意从公游，大嚼渠渠屋。
公仍为销写，妙语矜破镞。
一看云卧冷，固鄙权门燠。
悬知饭藜羹，不换咄嗟粥。
笑我漫弹冠，短髪不胜沐。
真恐缘壁枯，莫作蜗行蹙。
但当葺诗业，万象入吾掬。
要与曲生狂，一扫中书秃。
此计是耶非，更拟从公卜。

秋风鼓棹长芦渡，吾与若曹俱豁然。
脱迹干戈玩清绝，収身沟壑厌肥鲜。
折腰为米岂所愿，卖剑买牛端可贤。
韩公雅欲却穷鬼，赵壹其如无一钱。
罢官清坐乃吾分，号寒啼饥谁汝怜。
政缘兹事藉升斗，使我不得休林泉。
日下扬州行在所，寸长片善希陶甄。
汗衣尘帽门户底，包羞忍耻王公前。
此行宁复作此态，畴昔相知吏部铨。
谨严资格可驯致，虽甚不才无弃捐。
我已投诚永结好，相从绿髪至华颠。
矧复鸳鹭满台阁，功名合在中兴年。
缩头袖手正应尔，敢问祖生先着鞭。

吹尽风流大石调，唱出富贵黄锺宫。
舞腰催拍月当晓，更进蒲萄酒一锺。

即心即佛几人知，立雪齐腰只得皮。
四海浪平龙玩宝，尽他蝼蚁撼须弥。

乞身知才疏，从容荷主圣。
叫阍如杜宇，不谓天亦听。
除书入手来，一洗百念静。
复疑是梦中，惊喜久乃定。
尚余折腰米，败我生尘甑。
要令襟见肘，始与家声称。
今兹火用事，日永南风竞。
林下听中兴，姑容老夫病。

求晴而得晴，老子不胜喜。
夜闻屋瓦声，如疾痛在已。
通宵遂无寐，落势殊未已。
禾头卧沙泥，便恐欲生耳。
谓天为不仁，春夏雨如彼。
即今孰主张，秋潦更如此。
垂成又败之，天意定不尔。
果如吾所料，林杪风忽起。
玄云走四山，白日行万里。
腰镰知几家，持杵者谁子。
欢声田野闲，乐事图画里。
使君经旬忧，杯酒为一洗。
官仓不须问，百室既盈止。
作诗告同僚，可以贺我矣。

青春挽留渠不住，白发抛去吾安能。
东风送汝一杯酒，从此闭户真同僧。
酴醿芍药待判断，腰鼓横笛当施行。
奈何但效鹁鸠辈，竟日讨论阴与晴。

不如归去东皋上，美酒提壶迎妇饷。
何妨脱袴著新衣，百箔蚕丝茧如盎。
春泥滑滑未没腰，田间布谷初立苗。
牧儿喜舞麦熟也，报答尔曹婆饼焦。

奇葩天遣殿芳丛，一朵瑶台月下逢。
黄遶腰间空自贵，红潮颊上莫争秾。
如何风日许妍暖，更着衣裳能叠重。
定是扬州玉楼子，略无佳句与形客。

痴痴行脚师，要觅南方禅。
不知未举足，罪过已弥天。
三千大千界，当处本湛然。
若作如是解，犹嫌堕一边。
子今腰包去，慎勿求真诠。
真诠不可得，往往成风颠。
芒鞋纵所之，江山发清妍。
得住且即住，饭了曲肱眠。

衰迟来作邑，劳苦剧万状。
朝朝趁衙参，敛版趋踉蹡。
病骥耳双垂，兰筋困衔鞅。
饥鹰长附人，六翮空韝上。
缅思陶彭泽，解绶一何壮。
归去事田园，林木施帏帐。
邻曲喜过从，时节争馈饷。
高山与流水，无日不寻访。
况逢桃李春，协气郊原盎。
或携古笻行，或放孤舟漾。
我欲追其踪，卜筑依清旷。
三径落松花，四墙围竹筤。
缚桥架斜川，凿户延层嶂。
长笛月下吹，逸响从风飏。
兴来携野老，烂醉倾村酿。
便足了一生，折腰宁肯强。
十年计未遂，口腹成魔障。
蹉跎镜中秋，白髪不相放。
新交得山涛，磊落多识量。
志趣傥能同，斯文未沦丧。

衰年今五十，两鬓雪霜明。
出处负前辈，折腰若为情。
日月鸟飞翔，燕归鸿复征。
是身已虚幻，敢希身后名。

圣处沉潜久，心华始发明。
绝知人事缪，顿觉世缘轻。
俗薄天难定，时危道不行。
折腰甘五斗，无意问弓旌。

山脚清江转，岩腰细路通。
飞泉忽溅雨，阴壑自吟风。
寺隐烟云里，人行竹柏中。
野僧无个在，幽鸟为谈空。

长短身为度，洪纤节自明。
时时勤执捉，处处伴经行。
峻坂腰能直，危桥步亦轻。
化龙他日事，灵寿若为荣。

白帝层城统十连，肘联荆属阻山川。
翠华久眷舟车会，紫诏先收柱石贤。
雪净已通梁阁道，浪平空舣汉楼船。
不妨腰绖登廊庙，典故先朝尚宛然。

释耒随人干斗禄，因循五阅闰余年。
折腰每效官三品，糊口深惭食万钱。
未梦登天生羽八，肯希舐痔得车千。
求田早决归耕计，种秫何妨酿酒泉。

春风著物便超摇，已觉三阴次第消。
明日江梅吹尽雪，却看芳草似裙腰。

潘郎尝望尘，陶令亟避俗。
胸中定何如，清浊在一瞩。
河阳艶桃春，彭泽郁秋菊。
所好邈如许，二子殊品目。
诗人易评量，忍使混衡斛。
当使冰鉴磨，要遣须眉烛。
勿容脂粉姿，滥入珪璋录。
神仙真渺茫，浪说武陵谷。
不如临清潭，饮水乐自足。
谁令春雨红，点污秋株绿。
寒根岂无知，风霜怒应蓄。
令尹非安仁，腰带肯轻束。
脱巾漉酒浆，黄花泛新馥。

山西徤儿好身手，气如车轮胆如斗。
十五射猎少年场，戏格黄罴同拉朽。
二十窜名尺籍中，铁马追风快驰走。
臂弓腰箭了一生，只喜论攻不论守。
兵符夜半出辕门，将军令肃谁敢后。
自夸豪健天下无，誓为官家扫群丑。
蛮夷共事古来危，监军巧落他人机。
黑山未靖黄河沸，邉尘倏忽连紫微。
长驱中州斥候绝，已闻饮马金明池。
种家猛将忠贯日，发上冲冠颐指挥。
主辱偷生事不武，壮士裂眦争相随。
东跨潼关达上国，城头夜插将军旗。
诸军下马拜吾父，请成退舍才有期。
肉食谋国帝子质，勒兵不动护送之。
壮士束手猛将死，敌来侮人犹小儿。
明明二圣尧舜主，天翻地坼徒尔为。
天翻地坼徒尔为，北望血泪滂两颐。
真人中兴似光武，赤眉青犊折棰笞。
一呼奋击肯效死，风鹤尚信惊王师。
呜呼何为背征讨，红帕兜鍪半为盗。
东家昨夜虏小姑，西妇朝逢握刀笑。
锦衣玉食事奢侈，翠眉红颊资彊暴。
黄屋今怀旰食忧，忍与豺狼活蓬藋。
时危宜尔悍且骄，侧耳试听哀痛诏。
五陵佳气自葱葱，为雪大雠安九庙。

大雅寂寥谁发喜，逆折波澜须子美。
晚分一派大江西，约束曹刘归句里。
武安耳孙有臞儒，载行无多一束书。
蹇驴破帽踏城市，腰间蒯维鸣湛卢。
叫阍自荐久未偶，淮南丛桂犹关渠。
雕𫔔戏出乡学余，掩面笑余诗井枯。

绿林煽余习，无乃国计左。
诲盗爵秩崇，纳叛金缯伙。
戢奸在斧钺，赏诱讵云可。
萌芽缓诛锄，猖披费结裹。
战多数招安，奚用腰箭笴。
悍兵昔已然，黠将近亦颇。
昌言假报国，涅面刺投火。
豺狼奋哮噬，蜂虿利掀簸。
横行入通邑，焚掠穷委琐。
况闻南陵寇，执事初意惰。
出没势已张，翦灭计未果。
宣城俯百里，千室尽奔亸。
王事吾有程，马头戴印颗。
叱驭疾其驱，语言纷炙輠。
何当说罴貅，一洗根本祸。

佳哉十八公，凛凛廊庙具。
大匠偶未收，苍髯郁如许。
根盘曲磵幽，势宅层崖阻。
清风自扫门，当伏不受暑。
顾我萧散姿，本是山中侣。
出逢畏日长，只影无地去。
偷闲萧寺游，清阴直修庑。
神交先浩茫，径造不我拒。
斗酒起自行，开怀为延伫。
寒绿浸杯盘，劲气逼牙辅。
语已心地凉，外热宁足御。
公家绿骨蛇，千岁穴深土。
何当供晨餐，散我腰脚偻。
它年听飕飗，危冠挂神虎。
此意亦大奇，勿与夏虫语。

路人溪声壮，秋深树影稀。
岫云藏鸟语，松露滴人衣。
诗战蜂腰怯，茶分粥面微。
胜游殊未厌，肯为夜寒归。

芳丛不遣雪霜封，已是青腰独见容。
更祝春风重着意，行看拂槛露华浓。

人年八十百虑昏，丈人耳目方聪明。
他人到此筋力疲，丈人胜如年少时。
老中强健闲中忙，经卷丹炉肘后方。
金书千轴造理窟，赤城七篇谈坐忘。
我年三十始相识，丈人年已几六十。
往来出处三十年，体无作用神安然。
静窥了不见根底，我谓君心秪如此。
那知能事有别肠，笔下风光穷妙理。
龟溪道人古衲师，心辞声利常无为。
晨钟粥钵半炉火，午日茶瓯一局棋。
一朝共语小窗前，袖出小卷含风烟。
为言老路手作此，画出王郎访戴船。
明朝见我微笑语，漏泄丹青奈缁侣。
别有一段壶中天，果若知音定分付。
轻轻一轴数尺长，奇峰突兀烟茫茫。
其间细屑千万状，领略试为哦新章。
初画寒林宿鸟惊，山蹊渐晓人渐行。
四僧趁饭分先后，人立渡头沙岸口。
一舟闲泊石岸中，一舟半渡凌云空。
两舟一钓一垂网，上有雁落芦花风。
两桥近山转清绝，客携笻杖半卼臲。
定是当年鹤氅翁，神气飘飘犯寒雪。
山腰佛寺楼阁明，下有茅店临沙汀。
刹竿挺立照山影，风幡髣髴闻谈僧。
纷然万象争奇怪，缩地便移他境界。
才薄其如此画何，强写娇容捧心态。
昔闻大令驰笔锋，天门未借西南风。
众工索钱阳好语，吴起果被公叔沮。
翩然拂袖返田庐，将军妙手今为几。
乃知胸中千顷碧，来自传家万金直。
丈人丈人有余墨，莫惜逢场时戏剧。

茫茫四海天宇髙，九州列贡分地毛。
江黄之区橘柚国，细腰宫衣无吴庖。
□□不得供刀匕，况走川珍自岷水。
郑翁幻戏不作难，缩地分甘五千里。
老人种蔬姜满畦，买姜留钱人不知。
丁宁使者市蜀锦，恍惚异味来如期。
乃知此事古亦有，郑老此戏诚瑰奇。
𢭏珍{月世/木}脔投巨鼎，缭肝末肺分全牺。
南方摇落青未已，梅蘂垂垂照青泚。
雪消冰尽饱阳和，更待春风转沙尾。
秾华只说锦官城，匝地烧灯夜初起。
从翁已幸不赍粮，期向城都看药市。

木公金母传瑶爵，九虎开门动鱼钥。
瑶池曼倩别烟霞，海上安期降乔岳。
东牟先生德弥大，静课虚无明寂寞。
背连海峤三双鳌，手取西山一丸药。
推先当户培芳兰，斗牛宝气摇光寒。
光华章绶表奇格，照耀广陌驰花鞍。
春风物色论长久，柳拂腰支梅劝酒。
百篇聊复付西江，盛事会须传不朽。
天上老骥禾充肠，一秣万里渎空苍。
年年岁岁身长健，岁岁年年春草长。

鲁人小信廉纤雨，大国雷车起三鼓。
堂堂千里埶无前，安用渠弥设三渚。
使君宾客多英侣，碧玉倾香细腰舞。
浮花浪蘃争取怜，醉乞一言终不许。
有时斗酒诗百篇，猛将腰间掣金羽。
公家丞相在当年，寒解衣裘饥发庾。
风流世德今固存，一沐三干饭三吐。
生男何用金满籯，传家愿学文中虎。

鲁人小信廉纤雨，大国雷车起三鼓。
堂堂千里埶无前，安用渠弥设三渚。
使君宾客多英侣，碧玉倾香细腰舞。
浮花浪蘃争取怜，醉乞一言终不许。
有时斗酒诗百篇，猛将腰间掣金羽。
公家丞相在当年，寒解衣裘饥发庾。
风流世德今固存，一沐三干饭三吐。
生男何用金满籯，传家愿学文中虎。

地接山腰舍遶泉，丰堂巍殿势蝉联。
非禅非律三百辈，有圃有场千亩田。
中坐独尊司狱佛，几前杂事地行仙。
若无生死惊愚俗，正恐斋厨亦悄然。

柳经沈雨舞腰慵，莺入新阳曲未终。
照径自藏尘外境，憎花不爱世间红。
桥分知为前溪改，寺远因寻别路通。
更待薰风日清永，长歌呼就满蒲风。

气迥神清形骨立，蓝绶纡腰垂四十。
年侵运栉髪蒙丝，日晚煮黎羹不粒。
教司胄子禄方来，日薄西山风已急。
平生失意固多端，忽向幽泉犹饮泣。

千株松逐岩腰转，四面山如扇掌开。
不厌客成真实否，华严阁就约重来。

寒生坐孤穷，浪迹远羁寓。
千金买卜龟，所用良失措。
如闻过瓜期，骞扬引雄翥。
放直州县腰，阔作台省步。
念欲拜公别，心往足不赴。
铭肌荷恩知，痴坐乖礼数。
可但颜甲厚，颇亦背芒负。
梅雨五月寒，洄洄绿烟树。
二岭遮梦魂，不到船行处。
安得赴双桨，翩翩若鸥鹭。

可怪书生命分穷，频年荒歉苦天公。
枯陂尽作龟纹裂，旱穂浑如雀啄空。
佃客腰镰痴不割，长官受状远难通。
归来笑向儿童道，定是今年饿杀侬。

戍兵列栅半空苍，俯瞰嘉陵万仞江。
山下不知传鼓角，天邉时见引旌幢。
岁寒木落鸟穿屋，昼静帘垂云遶窗。
教罢诸营无一事，锦腰催拍照金釭。

乌奴楼阁起江皋，特地携樽上最髙。
城阁带烟无十里，舳舻衔运过千艘。
个中官事暂时少，明日吾生依旧劳。
未到张灯犹晚渡，锦腰催拍送陶陶。

细腰结垂窼，藏精事生育。
儿已傅翼飞，孤悬尚凭屋。
水仙脱霓裳，美实青如簇。
实尽秋房枯，众窍存虚目。
何人得二物，妙手夸神速。
摩搓小变之，形在质为玉。
徐拾菖蒲子，小大量其腹。
一种一根青，有地皆充足。
浸以西山泉，秀色遂可掬。
使我读书舍，凉意无三伏。
常若菰蒋中，静看江湖绿。
奉贶宜有诗，所愧诗篇俗。

包饭腰镰洞户忙，芭蕉叶底稲田黄。
微风有意回阑暑，小雨频来作夜凉。
烟际轻舟分霁色，望中飞鹭点山光。
初秋便自宜孤客，邻舍数家都酒香。

今我所居，圭窦荜门。
俯首折腰，如坐覆盆。
终日𫍢𫍢，形弊神昏。
死所未知，旧事谁论。

虽遇严冬喜气和，开筵出妓骋婆娑。
折腰翘袖为公寿，愿赞监军早戢戈。

下马登山不厌髙，疑穷石壁望松寥。
如珠可玩俄盈匊，似米仍圆屡折腰。
何异宋都星陨璞，实连燕地玉生苗。
牛羊践履真堪惜，绝恨当年纵采樵。

日出湖山丽，寒销草树芳。
裙腰先蕙碧，妆额次梅黄。
目极绵绵道，心清细细香。
南枝春不浅，东阁兴难忘。

腰舆径度远人村，猿鸟声中日易昏。
山合翠屏迷出入，路随流水听潺湲。
驾崖凿壁花无主，洗雨梳风暖自繁。
只欠相逢具鸡黍，便从人说到桃源。

章原暝边龙会宿，塔岭尖处胡孙愁。
且并山腰欹侧过，莫从髙顶望神州。

村落人家柳过墙，舞腰曾共小姑长。
点妆拂黛留相学，卷叶吹芦莫漫狂。

逢人怕作宣明面，为米误折渊明腰。
光阴客里深相忆，泉石家山特见招。

紫罗抹额绣腰裙，倾国风流宛胜秦。
玉笛插藏人不见，夜深吹起凤楼春。

韦郎江海士，心与凡子各。
折腰卑小官，不事干禄学。
观身一牛毛，阅世两蜗角。
纷华岂不好，名教自有乐。
虚堂卷书罢，觅酒供自酌。
谁云苦幽独，秋风响猿鹤。

秋畦霭黄云，神用报力穑。
腰镰谁家子，喜见眼中碧。
我车返山阿，木落山更寂。
年登妻啼饥，掩户坐太息。
不知多田翁，安用作弦直。
已矣复何言，兹理断可析。
浩歌出长林，披榛携子侄。

凯之半痴黠，我来痴更深。
手除一抔土，坐待千亩阴。
三年客东都，髙山但鸣琴。
归来见此君，挺挺环苍琛。
居然觉影秽，鬓白况已森。
浮生关朝市，渠用多赢金。
无烦北山移，自濯尘土襟。
茂树独箕踞，清流恣窥临。
蝶游入窈窕，蛇捕寻崎嵚。
鞭鸾叩门谁，乱我风竹音。
能回折腰态，来和支颐吟。
妙香□壑源，慰子千古心。
霜天丽初日，石壁干余霖。
相携步林杪，烟中见孤岑。

一言悟汉祖，千户遂封娄。
士穷必有遇，荣悴交相酬。
堂堂张公子，谢事岁几周。
不作折腰能，每怀糊口忧。
才华贾马上，风味陶谢俦。
舌在吾不患，已矣勿浪求。

西山朝来多爽气，露沐风梳发新翠。
泄云无力占山腰，初日分光上山背。
远山苍茫近山紫，四面钟鱼谈佛事。
人间那得山为城，玉亰联锦互相似。
先生结庐待三顾，道合宁论入宫妒。
肯为闽山得得来，蜡屐深寻九霄路。
诗成逸兴横太清，平明更作支提行。
会须佳处吞八九，归去与君增眼明。

繁云初弄日，累霭渐韬霞。
夜色连空迥，春英入望赊。
白霓分羽卫，青女乱簪珈。
栩栩思轻蝶，飞飞欲尽花。
琼瑰才琐屑，龙鳯忽交加。
骋岁邀难驻，便轻去莫遮。
似因风伯力，偏助水官夸。
阔布漫天阵，低成匝地洼。
升阶方浸润，投隙任欹斜。
杂遝争排拶，纵横类攫拏。
怙阴方汹汹，畏日尚哗哗。
遇坎宁辞险，投荒忽匿瑕。
谁能问畛域，何处辨隆窊。
眺远眸增眩，惊深吻尽呀。
势包夸海若，功盖补天娲。
赋象随形巧，嘘枯与物华。
黏枝拳宿鹭，拆竹响翻鸦。
迳没虫书藓，滩平鸟篆沙。
冻池静凫鹜，冻草伏麋麚。
弱柳封腰束，停莎老髻丫。
圆方杂圭璧，牝牡失骊䯄。
砌走冯夷蚌，檐垂白帝蛇。
趋明惊吏愕，唱晓误鸡哑。
表沴愁交积，占丰信有涯。
平施入穮蓘，余润到蓬葭。
获早车应稇，稌多垄看秅。
沽帘迎路矗，赛鼓集祠挝。
梁苑曾延客，蓝桥正忆家。
剑歌悲杂缶，陶饮乐胜吁。
更觅刘义伴，相从咏雪车。

投老身名信陆沉，欲将白髪寄摇岑。
赋诗未敢施彭泽，抱瓮真堪友汉阴。
江面飞桥夸壮丽，山腰卧石閟幽深。
公才清绝参奇观，慰我长年去国心。

历井扪参踏藓苔，山腰海角偶徘徊。
身从飘泊似浮水，眼见纷华等湿灰。
共煮松风占乳信，试寻香雪探芳媒。
笑谈疑在蓬瀛上，下视云中两两苔。

烟断伽蓝欲报昏，竹梢风雨乱纷纷。
悬知借枕山腰舍，魂梦已随超化云。

抱石寒泉涌帝青，净涵窟宅驻鲵鲸。
谁知润物功无尽，只见岩腰鉴様平。

山根篱落枕溪流，岸竹欹斜系小舟。
一段黄云秔稻熟，牧儿腰笛倒骑牛。

矫矫长虹枕海腰，波臣守护敢倾摇。
东西地尽惟逢水，早晚人归不碍潮。
静夜鱼龙出宫阙，清江牛女上云霄。
诗人谩诧鲸鲵句，功比吴松百倍乔。

惯行私路，乍赴公筵。
幞头脚短，腰带夸圆。
不是伴郎来劝酒，误他年少觅青毡。

至道无难，万水千山。
唯嫌拣择，鹄黑乌白。
才有是非还护惜，不会不知全得力。
明白里头如放行，腰金犹颂青青麦。

腰金上太行，贼眼尽惊慞。
不因遭毒手，谁肯夜烧香。

诸法本来绝待，触目且拘碍。
只因断臂觅心，便有人求忏罪。
无文印子既成，付法传衣厮赖。
致令卢老黄梅，坠石腰间舂碓。
将谓有法与人，问著却言不会。
引得后代儿孙，尽作韩獹逐块。
虽欲扶竖宗乘，奈何东倒西傫。
子细检点将来，直是令人叵耐。
若也尽令而行，一击须教粉碎。
有时静坐思量，就中也有可爱。
深沙共修罗结亲，金刚与土地指背。

俱胝一指头，吃饭饱方休。
腰缠十万贯，骑鹤下扬州。

五柳先生倦折腰，孤眠千载仰风标。
青衫令尹头如雪，不厌朝昏过此桥。

少小尚奇伟，长年病莫兴。
折腰仕五斗，讵敢论好憎。
居然畏罪罟，局如履春冰。
每怀鹰隼翮，韝上看锋棱。
追随缙绅后，糠籺杂肴烝。
泮宫天下士，藉甚得儒称。
巍巍众峰上，跛足岂易凌。
朝廷重荐延，拔茅余空塍。
公孙富经术，非子谁能胜。
坐见万顷波，罂缶汲逾澄。
沛然下膏泽，蓊若朝云升。
勿云叹留滞，青史他年登。

折腰为五斗，我已愧渊明。
共赴东林约，怅然怀友生。

