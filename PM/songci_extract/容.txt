重重翠幛耸云端，玉殿金楼缥缈间。
圣境不容凡俗到，故将飞瀑隔尘寰。

触目堪嗟失路人，坦然王道却迷津。
井藤梗上存余命，石火光中保幻身。
任老岂知头顶白，忘缘谁觉世闲春。
容颜枯槁元非病，亭沼消疏不是贫。

松萝闲锁一身孤，履道安禅是密谟。
借问野云谁断续，思量春草自荣枯。
多见异兽心堪伏，来惯幽禽不用呼。
万物尽从成熟得，莫教容易丧工夫。

危岭如登百尺楼，千般异景望中收。
浮生但向忙时过，万事须从静处休。
道直岂教容鬼怪，理平唯祇使魔愁。
空门莫说无知己，满目松萝是我俦。

水僧来说我师，换鹅书札转高奇。
挥毫传下千年字，贞石曾留几处碑。
混俗市廛人莫测，和光踪迹鹤应知。
莲花结社须容我，不似陶潜爱湿卮。

去年初释褐，一命列蓬丘。
青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲凌云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚优游。
生逢世多僻，委顺信沈浮。
仕宦不喜达，吏隠同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不惰为箕裘。
二十中甲科，赪尾化为虬。
三十入翰苑，步武向瀛洲。
四十登宰辅，貂冠侍冕旒。
备位行一纪，将何助帝猷。
即非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉由侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功，安得专厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
借问尔与吾，如何不自愧。
戒尔学立身，莫若先孝弟。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
相鼠与茅鸱，宜鉴诗人刺。
戒尔勿旷放，旷放非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性，化为凶险类。
古今倾败者，历历皆可记。
戒尔勿多言，多言者众忌。
苟不慎枢机，灾危从此始。
是非毁誉间，适足为身累。
举世重交游，拟结金兰契。
忿怨容易生，风波当时起。
所以君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，蘧蒢与戚施。
举世重任侠，俗呼为气义。
为人赴急难，往往陷刑死。
所以马援书，殷勤戒诸子。
举世贱清素，奉身好华侈。
肥马衣轻裘，扬扬过闾里。
虽得市童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹当悯我，勿使增罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。

寒灯耿耿漏迟迟，送故迎新了不欺。
往事并随残历日，春风宁识旧容仪。
预惭岁酒难先饮，更对乡傩羡小儿。
吟罢明朝赠知己，便须题作去年诗。

句曲山前县，依依数舍程。
还同适勾漏，非是厌承明。
柳谷供诗景，华阳契道情。
金门容傲吏，官满且还城。

性灵慵懒百无能，唯被朝参遣夙兴。
圣主优容恩未答，丹经疏阔病相陵。
脾伤对客偏愁酒，眼暗看书每愧灯。
进与时乖不知退，可怜身计谩腾腾。

传神踪迹本来高，泽畔形容愧彩毫。
京邑功臣多伫望，凌烟阁上莫辞劳。

海陵城里春正月，海畔朝阳照残雪。
城中有客独登楼，遥望天边白银阙。
白银阙下何英英，雕鞍绣毂趋承明。
阊门晓辟旌旗影，玉墀风细佩环声。
此处追飞皆俊彦，当年何事容疵贱。
怀铅昼坐紫微宫，焚香夜直明光殿。
王言简静官司闲，朋好殷勤多往还。
新亭风景如东洛，邙岭林泉似北山。
光阴暗度杯盂里，职业未妨谈笑间。
有时邀宾复携妓，造门不问都非是。
酣歌叫笑惊四邻，赋笔踪横动千字。
任他银箭转更筹，不怕金吾司夜吏。
可怜诸贵贤且才，时情物望两无猜。
伊余独禀狂狷性，褊量多言仍薄命。
吞舟可漏岂无恩，负乘自贻非不幸。
一朝削迹为迁客，旦暮青云千里隔。
离鸿别雁各分飞，折柳攀花两无色。
卢龙渡口问迷津，瓜步山前送暮春。
白沙江上曾行路，青林花落何纷纷。
汉皇昔幸回中道，极目牛羊卧芳草。
旧宅重游尽隙荒，故人相见多衰老。
禅智寺，山光桥，风瑟瑟兮雨萧萧。
行杯已醒残梦断，征途未极离魂消。
海陵郡中陶太守，相逢本是随行旧。
乍申拜起已开眉，却问辛勤还执手。
精庐水榭最清幽，一税征车聊驻留。
闭门思过谢来客，知恩省分宽离忧。
郡斋胜境有后池，山亭茵阁互参差。
有时虚左来相召，举白飞觞任所为。
多才太守能挝鼓，醉送金船间歌舞。
酒酣耳热眼生花，暂似京华欢会处。
归来旅馆还端居，清风明月夜窗虚。
骎骎流景岁云暮，天涯望断故人书。
春来凭槛方叹息，仰头忽见南来翼。
足系红笺堕我前，引颈长鸣如有言。
开缄试读相思字，乃是多情乔亚元。
短韵三篇皆丽绝，小梅寄意情偏切。
金兰投分一何坚，银钩置袖终难灭。
醉后狂言何足奇，感君知己不相遗。
长卿曾作美人赋，玄成今有责躬诗。
报章欲托还京信，笔拙纸穷情未尽。
珍重芸香陈子乔，亦解贻书远相问。
宁须买药疗羁愁，只恨无书消鄙吝。
游处当时靡不同，欢娱今日两成空。
天子尚应怜贾谊，时人未要嘲扬雄。
曲终笔阁缄封已，翩翩驿骑行尘起。
寄向中朝谢故人，为说相思意如此。

危言危行古时人，归向西山卧白云。
买宅尚寻徐处士，餐霞终访许真君。
容颜别后应如故，诗咏年来更不闻。
今日城中春又至，落梅愁绪共纷纷。

去国离群掷岁华，病容憔悴愧丹沙。
谿连舍下衣长润，山带城边日易斜。
几处垂钩依野岸，有时披褐到乡家。
故人书札频相慰，谁道西京道路赊。

珍重还京使，殷勤话故人。
别离长挂梦，宠禄不关身。
趣向今成道，声华旧绝尘。
莫嗟容鬓老，诗句逐时新。

夏启我君子，周储上帝宾。
音容一飘忽，功业自纷纶。
露泣承华月，风惊丽正尘。
空余商岭客，行哭下宜春。

湖上一阳生，虚亭启高宴。
枫林烟际出，白鸟波心见。
主人忘贵达，座客容疵贱。
独惭残照催，归宿明光殿。

暂来城阙不从容，却佩银鱼隠玉峰。
双涧水边欹醉石，九仙台下听风松。
题诗翠壁称逋客，采药春畦狎老农。
野鹤乘轩云出岫，不知何日再相逢。

天上轩星正，云开湛露垂。
礼容过渭水，宴喜胜瑶池。
彩雾笼花烛，升龙肃羽仪。
君臣欢乐日，文物盛明时。
帘卷银河转，香凝玉漏迟。
华封倾祝意，觞酒与声诗。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草诏，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又得官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华砖。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽经操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隠见，五城桥下棹洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草诏，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又得官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华砖。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽经操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隠见，五城桥下棹洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草诏，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又得官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华砖。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽经操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隠见，五城桥下棹洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

谢傅功成德望全，鸾台初下正萧然。
抟风乍息三千里，感旧重怀四十年。
西掖新官同贾马，南朝兴运似开天。
文辞职业分工拙，流辈班资让后先。
每愧陋容劳刻画，长惭顽石费雕镌。
晨趋纶掖吟春永，夕会精庐待月圆。
立马有时同草诏，联镳几处共成篇。
闲歌柳叶翻新曲，醉咏桃花促绮筵。
少壮况逢时世好，经过宁虑岁华迁。
云龙得路须腾跃，社栎非材合弃捐。
再谒湘江犹是幸，两还宣室竟何缘。
已知瑕玷劳磨莹，又得官司重接连。
听漏分宵趋建礼，从游同召赴甘泉。
云开阊阖分台殿，风过华林度管弦。
行止不离宫仗影，衣裾尝惹御炉烟。
师资稷契论中礼，依止山公典小铨。
多谢天波垂赤管，敢教晨景过华砖。
翾飞附骥方经远，巨楫垂风遂济川。
玉烛调时钧轴正，台阶平处德星悬。
岩廊礼绝威容肃，布素情深友好偏。
长拟营巢安大厦，忽经操钺领中权。
吴门日丽龙衔节，京口沙晴鹢画船。
盖代名高方赫赫，恋恩心切更乾乾。
袁安辞气忠仍恳，吴汉精诚直且专。
却许丘明师纪传，更容疏广奉周旋。
朱门自得施行马，厚禄何妨食万钱。
密疏尚应劳献替，清谈唯见论空玄。
东山妓乐供闲步，北牖风凉足晏眠。
玄武湖边林隠见，五城桥下棹洄沿。
曾移苑树开红药，新凿家池种白莲。
不遣前驺妨野逸，别寻逋客互招延。
棋枰寂静陈虚阁，诗笔沉吟劈彩笺。
往事偶来春梦里，闲愁因动落花前。
青云旧侣嗟谁在，白首亲情倍见怜。
尽日凝思殊怅望，一章追叙信精研。
韶颜莫与年争竞，世虑须凭道节宣。
幸喜书生为将相，定由阴德致神仙。
羊公剩有登临兴，尚子都无嫁娶牵。
退象天山镇浮竞，起为霖雨润原田。
从容自保君臣契，何必扁舟始是贤。

朝阳散宿烟，登望思悠然。
檐影晴偏暖，云容晚更鲜。
共欢时景好，不惜岁华迁。
旋试娇骢步，新调宝瑟弦。
宫花红照耀，御水碧潺湲。
歌吹清连夜，辎𫐌丽满川。
依林张幄幕，夹道建秋千。
仙乐来天上，祥光起日边。
游丝轻冉冉，芳草绿芊芊。
圣制如春色，周流遍八埏。

仪甫秉忠信，神明自来舍。
绛灌虽不容，蛮貊皆从化。
荣名任纷纠，道性常闲暇。
传语当途人，无为劳叹咤。

乘兴西游谁与同，一囊诗藁一枝筇。
厌栖庐岳莲花社，却访南山紫阁峰。
怀古有时应怅望，寻幽何处不从容。
关中风物常牵梦，老卧闲曹转放慵。

已洁心源超世表，却缘诗句有时名。
初闻行业如耆宿，及见容颜是后生。

风流安石在东山，曾许从容妓乐间。
倾盖算来能几日，逝川东去不知还。
北邙原上寒云结，郑国门前晓月弯。
祖奠欲收宾御散，满衣零泪掩衰颜。

子实东南美，来参第一流。
从容持片玉，谈笑运前筹。
赣石连云秀，廉泉带月秋。
可怜行乐地，况从板舆游。

太守驱征旆，翩翩西过关。
冰容先腊至，膏雨逐春还。
绿树游沙苑，高楼看华山。
从来京辅地，出入尽崇班。

朔风飞雪遍遥天，为瑞偏宜在腊前。
有客棹舟将命友，何人高卧共称贤。
瑶花散乱纷临席，玉树晶荧烂满川。
闲想冰容比君子，始知姑射有神仙。

林峦影里有清贤，与我相知二十年。
书札爱工精玉箸，利名抛舍住金田。
吟容贾岛称诗匠，辞许刘灵作酒仙。
别后近闻栖华岳，乱云应得恣情眠。

伊余行止住飘蓬，与世乖违不可容。
青眼交知长忆念，白云踪迹又相逢。
风骚共会名何盛，篆隶同勤法转功。
□□羡师超彼岸，琉璃钵里看降龙。

二十年来访道人，奔波寒暑备艰辛。
谁知此日圆通会，便是今生出世因。
炉里有丹欣得遇，法中无语幸相亲。
如何至诀容传受，免向迷途强问津。

小亭愁坐对残阳，梧叶翻阶片片黄。
老去只添新怅望，病余无复旧欢狂。
四时奔速都如电，两鬓凋疏总作霜。
看取衰容今若此，有何情绪听宫商。

圣主怜才古所稀，转知吾道有光辉。
特宣秘府群仙会，教看遥空六出飞。
痛饮不容停盏斝，冥搜各要鬭珠玑。
仍闻中使传中旨，须尽欢娱酩酊归。

心情休问近何如，冉冉浮生六十余。
抱病久无欢笑兴，信缘慵答往还书。
容颜也道随年改，牙齿谁教斗顿疏。
何处此身堪养老，万安山下有村居。

息念忘怀心晏如，随宜生计不求余。
汲泉自溉新栽竹，借本重添旧欠书。
唯仰酒杯相慰暖，敢嗟容鬓渐凋疏。
澄波桥北多嫌远，少有交朋到我居。

满槛妖饶甚，皆因暖律催。
好凭鶑说意，不假蝶为媒。
带露羞容敛，随风笑脸回。
去年观始种，今日见齐开。
熠熠灯千炷，荧荧火一堆。
浓香盖天与，碎叶是谁裁。
旋为除芳草，惟愁落绿苔。
最宜含细雨，肯使扑轻埃。
易赋诗盈轴，难辞酒满杯。
汲泉频灌溉，买土更封培。
销得邀宾赏，堪教选地栽。
醉吟翻怅望，行遶重徘徊。
谩对鲜妍色，惭无绮丽才。
自怜垂白叟，扶病看花来。

公退琴堂动逸怀，闲披烟霭访微才。
马嘶穷巷蛙声息，辙到衡门草色开。
风引柳花当坐起，日将林影入庭来。
满斋尘土一床藓，多谢从容水饭回。

白云峰下古溪头，曾与提壶烂熳游。
登阁共看彭蠡水，围炉相忆杜陵秋。
棋玄不压通高品，句妙多容隔岁酬。
别后相思时一望，暮山空碧水空流。

几日区区在远程，晚烟林径喜相迎。
姿容虽有尘中色，巾屦犹多岳上清。
野石静排为坐榻，溪茶深煮当飞觥。
留连话与方经宿，又欲携书别我行。

嫚侮群豪夸大度，可怜容得辟阳侯。

同呼碧嶂前，已是十余年。
话别非容易，相逢不偶然。
多为诗酒役，早免利名牵。
幸有归真路，何妨学上玄。

千寻练带新安水，万仞花屏问政山。
自少云霞居物外，不多尘土到人间。
壶悬仙岛吞舟罢，椀浸星宫沈水闲。
宝箓箧垂金缕带，绛囊绛锁玉连环。
静张棋势铺还打，默考仙经补又删。
床并葛鞋寒兔伏，窗横柽几老龙跧。
溪童乞火朝敲竹，山鬼听琴夜撼{枦睘}。
草暗碧潭思句曲，松昏紫气度深关。
龟成浅甲毛犹绿，鹤化幽翎顶更殷。
阮洞神仙分药去，蔡家兄弟寄书还。
黄精苗倒眠青鹿，红杏枝低挂白鹇。
容易煮茶供客用，辛勤栽果与猿攀。
常寻灵穴通三岛，拟过流沙化百蛮。
新隠渐开侵月窟，旧林犹悦枕沙湾。
手疏俗礼慵非傲，肘护灵方臂不悭。
海上使频青鸟黠，箧中藏久白馿顽。
筇枝健拄菖蒲节，笋栉高簪玳瑁斑。
花气熏心香馥馥，涧声聆耳冷潺潺。
高坟自掩浮生骨，短晷难穷不死颜。
早晚重逢萧坞客，愿随芝盖出尘寰。

齐女幈帏失旧容，侍中冠冕有芳踪。
翅翻晚鬓寻香露，声引秋丝逐远风。
旅馆听时髭欲白，戍楼闻处叶多红。
只知送恨添愁事，谁见凌霄羽蜕功。

朱冠金距彩毛身，昧爽高声已报晨。
作瑞莫惭先贡楚，擅场须信独推秦。
淮南也伴升仙犬，函谷曾容借晓人。
此日卑栖随饮啄，宰君驱我亦相驯。

摇摇离绪不能持，满郡花开酒熟时。
羞听黄鶑求善友，强随绿柳展愁眉。
隔云故国山千叠，傍水芳林锦万枝。
圣主未容归北阙，且将勤俭抚南夷。

去年今日到荣州，五骑红尘入郡楼。
貔虎只知迎太守，蛮夷不信是儒流。
奸豪已息时将泰，疲瘵全苏岁又周。
圣主若容辞重禄，便归烟水狎群鸥。

内署延宾宴玉堂，紫闱深启会琳琅。
云霏宝额题宸翰，金错瑶编勒御章。
盘荐异羞罗彩翠，盏颂醇醴湛清光。
柳当朱槛春先到，日过花砖影渐长。
吟客尽容窥绮阁，栖禽应许托雕梁。
观荣共乐文明代，惟愿登歌颂圣皇。

满城春色花如雪，极目烟光月似钩。
总是动人乡思处，更堪容易上高楼。

碁品从来重一先，后庭无事绿窗闲。
昭容不赌寻常物，言得千金紫玉环。

便路横穿玉兔门，夜宣狎客䜩金樽。
江郎才俊思华别，赐坐从容索绣墩。

节假君王不坐朝，鬭残芳草日难销。
樗蒲长幸皆宫戏，输与昭容玉步摇。

谁将枝叶染还裁，却使馨香次第来。
春柄定教三月主，天心合与一齐开。
如何零露方滋菊，岂得东风不为梅。
低蹙艳容愁似语，也疑由命不由才。

重瞳天子狩南荒，二女音容已渺茫。
静听瑶琴当皓月，再闻珠泪洒幽篁。
松愁老鹤清无梦，水映疏萤冷放光。
一夜辽辽千古意，香魂依约遶潇湘。

日华鲜丽露华浓，梳流香朝竞□容。
来在梦中甘化蝶，入伊心里不如蜂。
宫娥捧拥西施醉，天乐喧阗虢国风。
高拗浮□须继烛，玳簪分载酒千锺。

烟容粉态傍歌楼，半似窥人半似羞。
把笔乍题先巧笑，凭栏微唤不回头。
吹干玉笛香犹在，槌破灵鼍爱未休。
更得黄鹂将粉蝶，东西南北说风流。

澹黄容止间深檀，妥媠香红露未干。
和泪似嫌春渐老，向人如说夜来寒。
妆成有样教天媛，礼绝无心下国兰。
针绣笔描俱未是，好风相倚笑边鸾。

水精冠叶镂春冰，巧思镌研仿未能。
风砑红绡光点血，暖销金镂细含棱。
韶容旖旎终无比，晚艳低佪更可憎。
戏脱仙衣亲手覆，香身柔软力难胜。

红药深严肃广筵，嘉招仍许厕群仙。
忽窥宸翰云龙动，乍揭天辞日月悬。
散作楷模争宝惜，永刊金石共流传。
况当枚马从容地，仍集班扬侍从贤。
敢窃休明为盛观，愿陈风咏播薰弦。
不辞胜引承欢醉，长洽升平亿万年。

好文英主古难齐，宠重词臣意弗低。
睿藻清新刊翠琰，神踪飞动在璇题。
芸签许效蓬莱阁，花槛容模罨画溪。
乐圣朋侪开绮席，爱君诚抱挂金闺。
买臣晚遇知多幸，犬子端忧思转稽。
天地恩私无以报，只将兢慎对芝泥。

马头闲觉入从容，叠嶂清秋度百重。
长见孤云能作雨，未应片水不藏龙。
花村几处连修竹，涧石谁家倚瘦松。
本若无心许明代，好寻巢许此韬踪。

不争多气力，容易可成功。
意马须调伏，如尘幻梦中。
任持从雅淡，乐道定雌雄。
修炼知勤苦，因缘自合同。

逍遥理路达三清，非是寻常取次名。
此语不宗凡见识，笼罗大象显昭明。
傍通照料周遮远，异境凡从智慧生。
言丈室中谁口默，真心传受一般平。
大道逢来是宿缘，终期定可访真仙。
山中修炼非州郡，城里无荒隠市鄽。
秘术岂教容易得，幽深还许递相传。
超凡入圣浑闲事，问取人间十洞天。

岂将容易话长生，辛苦徒劳业未精。
安肯便教贪上得，先须礼让后纯诚。
绛霄音旨人难解，白雪消停竖有横。
象外仙山诸境趣，若非修炼蹑三清。

南来北去及东西，万物难归一等齐。
倏忽争知兴变易，幽玄恬澹不昏迷。
区分有截无邪见，轨范如空咏好题。
天且岂容私辅德，功成自竖入云梯。

天地为炉我自知，人无远虑必生疑。
功夫未至劳悬想，增外声闻不改移。
机巧岂逢容易得，是非终究欲何之。
思量大海深渊理，光阴虚度影参差。

昆仑山上聚神仙，羽驾争行意不偏。
积雪远看欹下界，巅峰高认涌流泉。
真空的实难堪比，异景皆从造化迁。
秘密岂教容易辨，玄中之外更深玄。

溟溟沧海浪涛深，雾蔽山峦不易寻。
紫盖洞庭人驾鹤，虹霓城郭道为林。
幽玄相去何多少，巧拙无由智慧侵。
尽是同缘相引接，从容语话八仙心。

刚柔得所自安宁，五色霞光景象清。
龙倚穴吟云雨至，虎依岩啸涧风生。
从容海峤非遥远，倏忽烟萝别有情。
谁到真空闲密地，火轮玉阙镇常明。

逍遥抱一岂相差，方便门开智慧花。
神室分形添石髓，华池巨焰隠灵砂。
穹隆务实归宗旨，释意从容不是赊。
滋味勿教贪过度，必然混世老天涯。

昭宣形体思悠然，那是愚夫那是仙。
不识饶教非远近，误来何事苦相悬。
含容里外无诸物，象法其由语话诠。
品格调高奔世界，任从他宝四周迁。

达道真人见者稀，岂教容易等闲知。
阴阳造化无非实，天地元精动合宜。
功行三千须及物，还丹九转上升时。
忙中岁月忙中遣，我本愚来性不移。

千般万类不相逢，天地尊地卑岂易穷。
海岳高深随日转，神仙聚乐隠尘中。
鲜求名利知贪少，多事闲忙总是空。
几个心贤平坦荡，十洲三岛自从容。

玄门至道故无涯，自是人心所见邪。
智识未能通大药，岂将容易拟荣家。
千年圣境何虚谬，百劫曾修不用遮。
龙虎欲成堪炼鼎，勿为利路乱交加。

论功须是一阳初，二八调和作楷模。
固济但牢封密闭，莫教中道有差殊。
依时消息专心记，在意停腾运火徐。
日月无亏明节候，从容愿所不踌躇。

烘烘火色水中论，至宝须教鼎内存。
点化自然常在手，区分道理有玄门。
莫将容易夸言说，尽入虚无是我尊。
天动地神邪可畏，丹能飞走似云奔。

因缘业障遇真稀，黄帝乘龙岂是非。
达识尚凝常恍惚，愚蒙学解故相违。
华池秘密人天授，神室光扬日月辉。
智者无言皆口嘿，敢将容易论玄机。

终日穷经史，思惟事转深。
公忠怀士意，是理好相寻。
总慧玄高鉴，回邪枉用心。
从容闲岁月，学古便知今。

避罪胜修福，其为理一般。
资财丰利益，公道不欺瞒。
浊世贪荣禄，明时善政官。
遏强能抚弱，容此势情观。

民间天上事，通理一言之。
仙积千年寿，人终百岁期。
礼容分次第，泛爱别尊卑。
福业有轻重，那堪乱作为。

大道逢来是宿缘，终期定可访真仙。
山中修炼非州郡，城里无荒隠市鄽。
秘术岂教容易得，幽深还许递相传。
超凡入圣浑闲事，问取人间十洞天。

天地为炉我自知，人无远虑必生疑。
功夫未至劳悬想，境外声闻不改移。
机巧岂逢容易得，是非终究欲何之。
思量大海深渊理，光阴虚度影参差。

昆仑山上聚神仙，羽驾争行意不偏。
积雪远看欹下界，巅峰高认涌流泉。
真空的实难堪比，异景皆从造化迁。
秘密岂教容易辨，玄中之外更深玄。

溟溟沧海浪涛深，雾蔽山恋不易寻。
紫盖洞庭人驾鹤，虹霓城郭道为林。
幽玄相去何多少，巧拙无由智慧侵。
尽是同缘相引接，从容语话八仙心。

达道真人见者稀，岂教容易等闲知。
阴阳造化无非实，天地元精动合宜。
功行三千须及物，还丹九转上升时。
忙中岁月忙中遣，我本愚来性不移。

千般万类不相逢，天地尊卑岂易穷。
海岳高深随日转，神仙聚乐隠尘中。
鲜求名利知贪少，多事闲忙总是空。
几个心贤平坦荡，十洲三岛自从容。

玄门至道故无涯，自是人心所见邪。
智识未能通大药，岂将容易拟荣家。
千年圣境何虚谬，百劫曾修不用遮。
龙虎欲成堪炼鼎，勿为利路乱交加。

因缘业障遇真稀，黄帝乘龙岂是非。
达识尚凝常恍惚，愚蒙学解故相违。
华池秘密人天授，神室光扬日月辉。
智者无言皆口默，敢将容易论玄机。

茅庵养道静深山，解笑光阴解驻颜。
谁能苦志离人间，孤云情僻岂容攀。
日餐松柏知其味，不问王侯朱紫贵。
修行但好倍精专，十洲洞府有神仙。

上元斋醮卷清风，暗使虔诚望圣功。
星彩动容光碧落，步虚声在半天中。

河决洪波东南流迤逦，苍生昏垫困其止。
去年今岁岂遑安，劳我关心情不已。
奔衡浩渺故无涯，十二州民皆忧水。
诸般度议自裁之，乃出禁军为夫使。
倍加慰谕愿登先，悦随容易能如此。
大将闻命效驱驰，连夜侵晨顺从理。
未经月余便成功，龙门一合士民喜。
欢乎欢，忻斯睹，土木如山杵如雨。
浪平变化尽为空，力役忙忙无朝暮。
锡赐钱与衣，遭灾免税租。
皇天眷命八方同，惟德惟馨依是辅。

坚心不退道皆同，元始天尊大教通。
多是世人迷自惑，岂能容易见仙踪。

淳化四年立春节，喜遇韶光看白雪。
祥云景象一时呈，凝情霭郁比难说。
人心丕变颜容别，乐天顺叙皆胥悦。
土牛击后便驱耕，万物从兹萌牙发。
丽日迟迟影渐长，梅花岭上明皎洁。
懽抃陈仪隘九重，乾坤瑞气初融泄。
真风大布色无穷，春盘鲜盛排罗列。
隆兴焕耀太平宜，预祈丰稔名香艺。
浅情之人莫共语，引尔回邪非处所。
争似淡交得久长，小人终是无规矩。

玉浆时复咽于津，通畅全胜百味珍。
满口馨香兼自得，颜容改变作真人。

酒一杯，深深情不足，倚槛迢迢青草绿。
举目烟飞匀灼灼，柳摇似舞春风曲。
叶嫩舒张芽遍拆，触处芳菲寻未得。
妖妍艳艳为谁流，鶑衔花坠落人头。
世间万事难裁剪，乐送楼台声远远。
断续高低去复来，稀疏雾郁松枝偃。
暄和思满郊，燕拂绿杨梢。
暖日倍添红杏密，从容闲被野禽嘲。

作者傍边好见闻，速来就汝作比邻。
诗中活法无多子，眼里知音有几人。
尔许精奇花粲笔，岂容尘俗海翻银。
老夫幸有千机锦，尚欠江头一浣新。

广内施重闼，承明敞直庐。
上清通帝所，方丈拟仙居。
汉后前厘席，淮王重报书。
时宗登贾马，暮召得严徐。
玉至光秦玺，珠来照魏车。
高文参正始，密旨奉权舆。
王泽宣从綍，天香对满裾。
论思皆药石，咳唾亦琼琚。
弱水沧波在，然山老墨余。
睿篇朱雁刻，宸翰白龙摅。
宝肆还容砾，珍林误植樗。
匪躬无謇謇，每食有渠渠。
寒日分宵直，繁云向岁除。
九门催钥下，三殿警签初。
北斗低层掖，明河拂太虚。
求衣钦德盛，幞被省才疏。
多病长思越，知非晚学蘧。
烟霄叨步武，江海隔樵渔。
榆性诚为钝，葵心但欲舒。
日祈同舍进，跻俗到华胥。

阿阁藏仙籍，英舆侍睟仪。
珍函开二典，圣藻焕重离。
河洛斯文在，盘盂乃训垂。
宝跗亲许视，瑞物遍容窥。
白凤随毫举，苍龙应墨奇。
好文逢汉后，观象值庖牺。
溢幅荣分赐，班觞曲示慈。
柏梁晨煦洽，仙荚昼阴移。
和乐韶音美，承平镐酒迟。
再陪瑶水宴，千载庆兹时。

太极生真主，中原有圣人。
圜丘尊上帝，大旅合群神。
行马帷宫肃，乘龙法驾驯。
礼容光日月，文德动星辰。
剑履陪祠古，咸英作乐新。
东方虚小次，午陛彻华茵。
吉土繇诚享，高穹以道亲。
烛坛光景集，升燎福祥臻。
寒霁三冬色，恩融四海春。
万灵今受记，长此奉尧仁。

贤侯谢郡归，从游乐吾党。
林泉富余地，卜筑疏陈莽。
是时春正中，来燕音下上。
若贺大厦成，喜留众宾赏。
得名因笑谈，挥墨粲题榜。
所夸贤豪盛，岂止池榭广。
人心乐且闲，鸟意颉而颃。
吟樽敞花轩，醉枕酣风幌。
轻云薄藻栋，初日丽珠网。
红袂生暗香，清弦泛余响。
林深隠飞盖，岸曲迟去桨。
波光栏槛明，竹气衣巾爽。
虚容凉樾入，影与文涟荡。
晨飚转绿蕙，夕雨滋膏壤。
嘉辰喜盍朋，命驾期屡往。
觞咏陶淑真，世俗岂吾仿。
得以为胜游，萧然散烦想。
公子固好士，世德复可像。
今此大基构，不图专奉养。
美哉风流存，来叶足师仰。

徐公真丈夫，不独文章伯。
江南兵未解，主忧臣惨戚。
公愿纾其难，苦求使上国。
庶获一言伸，少息苞茅责。
其君惊且叹，执手涕沾臆。
谓言知尔晚，何此忠义激。
天子叱在殿，诮让雷霆赫。
公亦从容对，曾不渝神色。
仁者必有勇，斯亦古遗直。
书大略其小，我有春秋癖。
所以此诗中，不言公翰墨。
庶警事君心，勉旃希令德。

哲匠昔缔构，文榱面清池。
回环水光合，左右云容披。
苍烟限垒断，空碧盈轩垂。
蕙绿不待染，荷圆皆中规。
戏鱼触新藻，幽鹭翘空坻。
初笋半遗箨，残跗犹抱枝。
我来冰未泮，倏此亘炎曦。
节物一以换，余怀焉独怡。
内惭固陋质，本乏廊庙姿。
印绶纷璀错，旌旄森陆离。
林狙裹华黻，野鹿骇金羁。
负山力已竭，倾日心空疲。
知此危殆辱，斯言非我欺。
横琴不成调，慷慨念归期。

汉家乱无象，贤才戢鳞翼。
武侯霸王器，隆中事耕殖。
堂堂刘豫州，介绍徐元直。
一闻卧龙誉，三驾荒庐侧。
士为知己用，陈辞薄霄极。
说吴若转丸，抗魏犹卷席。
谈笑驭关张，从容羁梁益。
持邦二纪余，君臣绝纤隙。
浮埃蔽穹壤，大节沦金石。
梁甫不复闻，怀贤涕霑臆。

山海有完士，希世无良筹。
偶穿东郭履，遂别野人舟。
不耻篆刻赋，来肩英俊游。
私智甚凫短，尘容若鸱愁。
备员太史氏，补属富民侯。
姑学了官事，何尝分主忧。
日贪斗食利，岁感星躔周。
中都富才彦，方驾若龙虬。
茂先善史汉，平津治春秋。
高文用司马，格五宠虞丘。
间阔路逢葛，缤纷人召邹。
桑羊兴贾竖，安国出缧囚。
汲郑贵交盛，徐陈英藻遒。
况乃天下枢，雄雌来九州。
衣冠径复道，鼓吹出长楸。
席上万钱箸，桥边八列驺。
雍容缓鲁玦，意气拂吴钩。
咨予良不韪，瓴甓厕珠璆。
吹竽昔已滥，在梁今可尤。
台阁魏舒被，风霜苏季裘。
有志谢轩鹤，无机防海鸥。
恭俟杜陵课，诛茅归故畴。

山海有完士，希世无良筹。
偶穿东郭履，遂别野人舟。
不耻篆刻赋，来肩英俊游。
私智甚凫短，尘容若鸱愁。
备员太史氏，补属富民侯。
姑学了官事，何尝分主忧。
日贪斗食利，岁感星躔周。
中都富才彦，方驾若龙虬。
茂先善史汉，平津治春秋。
高文用司马，格五宠虞丘。
间阔路逢葛，缤纷人召邹。
桑羊兴贾竖，安国出缧囚。
汲郑贵交盛，徐陈英藻遒。
况乃天下枢，雄雌来九州。
衣冠径复道，鼓吹出长楸。
席上万钱箸，桥边八列驺。
雍容缓鲁玦，意气拂吴钩。
咨予良不韪，瓴甓厕珠璆。
吹竽昔已滥，在梁今可尤。
台阁魏舒被，风霜苏季裘。
有志谢轩鹤，无机防海鸥。
恭俟杜陵课，诛茅归故畴。

衰容览青铜，寒光了无隠。
照我颠上毛，星星罕余鬒。
持此将奈何，岁月屡遒尽。
少壮罕闻道，下士乃为哂。
操绠遽汲深，持矛复夸楯。
任重力疾颠，涂穷计方窘。
上孤明主恩，下违昔贤准。
忧悔从中来，老至非无眹。
尚忝麾守尊，居惭政条敏。
孤心企寒柏，万境付朝菌。
往失奚足追，来戒或堪引。
明发丘壑情，予将治归轸。

病客卧穷里，衡扉掩残春。
隳官道家藏，窜迹农廛民。
朝罗噪饥雀，暮席流芳尘。
尸居恍逾岁，踵息动弥旬。
忽讶绛鞲隶，传呼越郊畛。
蹀躞千余骑，雍容两朱轮。
言是楚邦守，来过安邑贫。
固宜辨贵弃，乃尔存艰辛。
此道古为重，余风今已沦。
物色认平素，载言接殷勤。
始悟先子旧，早笃尝僚亲。
孤心极摧橹，感涕浩盈巾。
追念舞勺岁，已识栖鸾人。
师筵奉函席，学舍操书筠。
童牙自忘丑，诗钵或娱宾。
公时摛句赏，谓是天麒麟。
亲擘彩笺赠，勉我期日新。
汝南丏题品，有道定人伦。
自尔一暌剌，中年婴世纷。
天圣绍休绪，顿网横无垠。
鸾鹄不藏翼，虬蜗无遁鳞。
余时滥隗始，骧首摩苍旻。
司徒揖元叔，天子第平津。
甲科廷尉属，再命宫坊臣。
黄香入东观，贾谊过西秦。
䌷绎金匮室，珥彤瑶水滨。
登瀛识褚马，颂汉希渊云。
一朝泣风树，九死存余焄。
中都索米后，老圃种瓜辰。
惠然下车揖，高义倾前闻。
却计髧髦日，二纪如逡巡。
今形虽隠几，昔训尚铭绅。
丈人笃求旧，偷俗将还淳。
湘水澹苍野，衡峰凌紫氛。
泽节首南夏，瑶魁瞻邃宸。
恋阙魏公子，吊贤楚灵均。
公怀佐时略，宜树光朝勋。
奚为远问俗，惜此徒伤神。
宣室懋清问，华光钦宝邻。
行行爱玉体，趋节𥩟来臻。

贤哉邴曼容，出处知所据。
官余六百石，辄自移疾去。
富贵非不怀，殆辱亦先虑。
嗟我材下中，叨恩最蕃庶。
尧庭纳言职，轩野方明御。
服衮作槐班，曳履南宫署。
虽经斥免诮，尚玷高华处。
徒有守直弦，何能借前箸。
愚甘六马对，谗恨三物诅。
年来感衰疾，倦鸟思返翥。
抗心望先哲，俯首惭昔誉。
西景尚可收，归辕未云遽。
傥以人望人，期君或吾恕。

明晦互推斥，中都芳岁阑。
星回迫旧次，籥暖送余寒。
来辰茧有绪，去境环无端。
天运故相易，人心那独安。
怀此不能寐，揽衣强盘桓。
疏恐缓余带，危惕整尘冠。
耿耿烛焰直，凄凄霜气酸。
城头陨高木，庭下败丛兰。
抚臆累新欷，掩觞沈故懽。
况乃蹈世网，虚名争控抟。
挟册滥书府，振缨玷王官。
东序罗圭瑞，西雍集鹓鸾。
昏瞳眩宝肆，短翼厕仙翰。
纵尔值藏疾，何容久素餐。
泛泛骚客凫，坎坎诗人檀。
宁无要路津，所畏在蹒跚。
枳棘附骥尾，纬萧戏龙蟠。
寄语拙艰者，无俟学邯郸。

瞥见江南树，繁英照苑墙。
无双春外色，第一腊前香。
云叶遥惊目，琼枝昔断肠。
莫吹羌坞笛，容易损孤芳。

乌渴催宵漏，鸡鸣引曙光。
山西河暗淡，天北斗低昂。
银烛香犹烬，瑶琴冷未张。
何须开宝鉴，容鬓定苍苍。

济物功偏厚，朝宗势不迷。
一航容宋苇，六斗异泾泥。
润溢呼鱼辙，光分抱瓮畦。
宁同南国咏，酌饮变夷齐。

拜墓标唐令，褒亲漏汉恩。
永怀凄欲寄，忠训蔼如存。
宰树锦城陌，农畴颍曲村。
异时裁叙传，容或记皋门。

周界西穷陕，常山北尽边。
关河相望日，容鬓各衰年。
蓬乱将风野，禽稀欲雪天。
治戎如有暇，莫惜赋归田。

浦溆春初满，风烟晚不销。
泛杯横截窦，通舫小开桥。
莲叶抽萍面，藤梢落树腰。
此中无骇浪，容易打双桡。

几岁江南树，高秋洛涘园。
碧姿先雨润，红意后霜繁。
影叠光风动，梢迷夕照翻。
一陪幽兴赏，容易到黄昏。

碌碌真邀宠，容容谢致君。
短凫生愧胫，狂鹿老思群。
急节惊流水，浮名伴薄云。
归欤堪击壤，况复值唐勋。

千人尝得俊，再命尚沈僚。
左右为容晚，东南作尉遥。
乡心乌鹊树，春醉橐驼桥。
今夕羁魂枕，前知为别销。

斗柄仙城晓，龙鳞下隰通。
三竿眺羲驭，十里过商中。
水藉天容碧，尘依驿辙红。
喜闻何力语，应为乐秋丰。

几曲西园路，幽深隠岁华。
偶乘安道兴，直过辟疆家。
畦脉争分溜，丛名各记花。
身闲飞盖远，容易到曛霞。

干历端辰启，王庭庆礼昭。
虞篇五端辑，汉句九宾朝。
物象开苍陆，声明薄绛霄。
寒依朱燎尽，春入彩旗遥。
舞翟凌干密，蟠螭压陛骄。
晨光生剑珮，和气引咸韶。
宝极瞻垂衮，星阶集珥貂。
班时先正夏，拜祝故尊尧。
山献称觞寿，雷传浃宇谣。
燕需云布象，恩沥斗回杓。
任土虔方骋，居乡列瑞条。
须知容典盛，画一赖曹萧。

宝鉴鸾沉影，仙𫐌凤翼辀。
腰轻时待舞，眉细不藏愁。
洛馆迷罗袜，秦桑露桂钩。
电微开笑靥，珠滑入歌喉。
百子宫池暮，千丝越网稠。
生香徒辟恶，纤草未蠲忧。
烛短鸳鸯被，更阑翡翠帱。
月寒喧药杵，海阔漾霞舟。
公子常逢燕，星姬镇问牛。
雕胡容一荐，沟水自分流。

孝飨邦仪重，亲祠祏室开。
推尊二祧合，献力九宾来。
宝蔡前涓日，祥霙近弭灾。
钩陈严法仗，绵𫈵谨容台。
祓坐皇为邸，登车斗转魁。
三辰随藻衮，百末湛云罍。
遍祼灵心像，终歌帝祉隤。
华绅纷岳抃，端阙俨天回。
蝇笔言丝慎，鸡场赦鼓催。
好生先祝网，作解遂成雷。
贲有戋丘帛，刑无弃道灰。
须知蒙福意，万事入康哉。

落落穷阎静，萧萧晚岁昏。
臣饥徒索米，童小未应门。
清世为尘诮，私家出沐恩。
斗回非挹酒，天远讵兼盆。
腐烂翔鹓鼠，青黄断木樽。
容容谁觊福，栩栩自交魂。
衰柳空烟穗，寒苔叠雨痕。
鸣蛙沈故沼，噪雀恋空园。
有客嘲黔突，无人赏负暄。
终期六百石，初服卧丘樊。

城上繁星五鼓初，江皋申祷访精庐。
林回半隠翔鸳刹，野阔平飞画隼旟。
十地真容陪合掌，百城甘澍待随车。
先秋闵雨农心乐，宜在麟编直笔书。

百舍星文动使轩，汉家初赐办装钱。
犀株卫帐并儿勇，鹄发迎涂绛老贤。
岁稔万箱资转粟，时平三策罢开边。
中宸图旧恩方渥，几日从容武帐前。

边亭春色感离居，犹记衰龄本命余。
樽味阻陪曹相国，带围空老沈尚书。
军中鼓吹千蹄马，物外风烟一壑鱼。
干栋不材须适分，愿公容我作庄樗。

百尺空台河上城，远波虚籁助秋声。
过穷旅雁书难得，啼杀饥乌曲未成。
急节何当容白发，流尘只欲傍华缨。
临高莫讶频东顾，忧国思君不为名。

早拂华簪谒冕旒，五更残点便鸣驺。
星沈长乐钟声外，月挂觚棱阙影头。
弱翮讵堪仪振鹭，孤怀终欲信群鸥。
更惭晨坐鸿枢府，容鬓先于省树秋。

纠缠空惊祸福频，沈舟未拯更摧轮。
山头枉是轻廷尉，天上何容著蹇人。
南国祭牺堪畏楚，东门猎犬尚尤秦。
当涂莫竦支离诮，坐受朝家十束薪。

西北云波逗异津，两陂相合到城闉。
桥横断岸才通舫，路转新洲不踏尘。
倒影剩容霞底日，暖光平展鉴中春。
摧颓病守时无用，堪与鸥鹇作主人。

河里孤城岁倍寒，冰霜千里正漫漫。
炉熏宝焰翻沈暖，酒入衰容不借丹。
翠幕障风褰影数，玉琴抽雪按徽难。
天高木落千花尽，闲抚青松仔细看。

诏版熏芝矞露浓，千龄华旦此亲逢。
平刑六百叨优秩，已愧琅邪邴曼容。

芝术新园御陌东，飘然云鹤此相从。
贵交亦有功成约，林下他年或见容。

扰扰浮名绊此身，相逢樽酒眼还明。
君如俊鹘方抟翮，我似弯弓不受檠。
弱植幸容依玉树，新诗尝喜掷金声。
他时会致青云上，莫厌卑栖岁屡更。

朝廷庶事备成康，郡邑承风底事忙。
要使幅员无旷土，始知冀北有留良。
疏狂似我徒劳耳，术业如君讵易量。
奔走幸容陪笑语，每观醉墨屡琳琅。

十年尘土坐才轻，五斗犹堪佐县亭。
鼎贵敢歆新绶紫，固穷唯有旧毡青。
已甘终作轮囷木，未忍翻同屈曲屏。
犹喜膺门被容接，常瞻郎位蔚然星。

佐县三年敢意轻，掾曹还许暂平亭。
齿延屡醉争扶白，嗣响非工愧取青。
自此浮鸥容海浪，幸同驯鹿傍车屏。
从今已恐终更去，怅望参商是别星。

相逢晚岁莫情疏，径欲连墙卜并居。
苦学羡君诗有味，固穷怜我食无余。
从容杯酒频挥麈，斗薮尘埃喜振裾。
闻道谈言过辅嗣，故应回首万浮虚。

车骑雍容驻道傍，小园寻胜见花王。
应知异日传佳句，处处人称黄四娘。

维摩之室本自空，忽惊满月临丹宫。
稽首世尊真实相，不比图画填青红。
天女之孙擅天巧，经纬星宿超庸庸。
沦精入此三昧手，一念直到祇园中。
意匠经营与佛会，七宝欲动声珑珑。
眉间毫光放未尽，指下已带旃檀风。
飞梭本是龙变化，挟大威德行神通。
恍若祇洹遇佛影，岂彼台像能比崇。
共惟此事不思议，细看众巧无遗踪。
日浮鸡园赤烂烂，天入鹫岭青丛丛。
那知金臂是正倒，但觉已挫千魔锋。
龙天四众俨然侍，喜满尺宅俱成功。
向来八风几卷地，众宝行树无摧桻。
老萧区区佛所悯，岂与十二蛲蛔同。
重云之殿珠作帐，一朝入海奔雷公。
幸留此像不为少，福聚万纪兼千总。
余休八叶终灰烬，坚固却赖三眠虫。
似闻法猛藕丝像，当时已不随烟东。
煌煌二宝照南北，客摄万鬼专其雄。
龙华已耀东坡墨，惊梦不假撞洪钟。
唯有兹图晦几岁，留待公句贻无穷。
画沙累土皆见佛，而况笔墨如此工。
亦念众生业障厚，要与机杼聊分攻。
从今俱尽未来世，买丝不绣平原容。

陈留春色撩诗思，一日搜肠一百回。
燕子初归风不定，桃花欲动雨频来。
人间多待须微禄，梦里相逢记此杯。
白竹扉前容醉舞，烟村渺渺欠高台。

晓寒生木枕，窗白梦难续。
自起开柴扉，空庭立乔木。
蒙蒙井气上，澹澹天容肃。
尘心忽昭旷，何异居涧谷。
学道审不遥，忍饥差已熟。
皇天赐丰年，菜本如白玉。
一简了百事，狡狯嗤颜歜。
幽鸟行屋山，悠然寄吾目。

绝爱公家花气新，一林清露百般春。
是中宴坐应容我，只恐微风唤起人。

西出城皋关，土谷仅容驼。
天挂一疋练，双崖鬬嵯峩。
忽然五丈缺，亭构如危窠。
青山丽中原，白日照大河。
下视万里川，草木何其多。
临高一吐气，却奈雄风何。
辛苦生一快，造物巧揣摩。
险易终不偿，翻身下残坡。

闭户生白发，逍遥步城隅。
野外晴林满，天末暮云孤。
水容澹春归，草色带雨濡。
物态纷如昨，世事再呜呼。
京洛了在眼，山川一何迂。
乘槎莽未办，且复小踟蹰。

斜阳照乱石，颠崖下双筇。
试从绝壑底，仰视最奇峰。
回埼发涧怒，高霭生树容。
半岩菖蒲根，翠葆森伏龙。
岂无避世士，于此傥相逢。
客心忽悄怆，归路迷行踪。

燕公楼下繁华树，一日遥看一百回。
羽盖梦余当昼立，缟衣风急过墙来。
洛阳路不容春到，南国花应为客开。
今日岂堪簪短发，感时伤旧意难裁。

阴风三日吹南极，二月巴陵寒裂石。
长林巨木受轩轾，洞庭倒流潇湘黑。
君不见古庐竹扉声策策，中有竛竮落南客。
曾经破胆向炎官，敢不修容待风伯。

篙舟入华容，白水绕城堞。
夹津列茂树，倒影青相接。
远色分村坞，微凉动芦叶。
天地困腐儒，江湖托孤檝。

泊舟华容县，湖水终夜明。
凄然不能寐，左右菰蒲声。
穷途事多违，胜处亦心惊。
三更萤火闹，万里天河横。
阿瞒狼狈地，山泽空峥嵘。
强弱与兴衰，今古莽难评。
腐儒忧平世，况复值甲兵。
终然无寸策，白发满头生。

我丈风流元祐枝，晴轩雨雹笔端迷。
从容文武一时了，赋罢木犀观水犀。

衡山县下春日雨，远映青山丝样斜。
容易江边欺客袂，分明沙际湿年华。
竹林路隔生新水，古渡船空集乱鸦。
未暇独忧巾一角，西溪当有续开花。

忆昨炎正中不融，元帅仗钺临山东。
万方嗷嗷叫上帝，黄屋已照睢阳宫。
呜呼吾君天所立，岂料四载犹服戎。
禹巡会稽不到海，未省驾舶观民风。
定知谏诤有张猛，不可危急无高共。
自古美恶周必复，犬羊汝莫穷妖凶。
吉语四奏元气通，德音夜发春改容。
雷雨一日遍天下，父老感泣霑其胸。
臣少忧国今成翁，欲起荷戟伤疲癃。
小游太一未移次，大树将军莫振功。
刘琨祖逖未足雄，晏球一战腥臊空。
诸君努力光竹素，天子可使尘常蒙。
君不见夷门山头虎复龙，向来佳气元葱葱。

百年鼎鼎杂悲欢，老去初依六祖坛。
玄晏不堪长抱病，子真那复更为官。
山林未必容身得，颜面何宜与世看。
白帝高寻最奇事，共君盟了不应寒。

甘泉坊里林影黑，吴氏舍前书榜鲜。
床座略容摩诘借，桂枝应待小山传。
兵横海内犹纷若，风到湖南还穆然。
勉效周生述孔业，赋诗吾独愧先贤。

百尺阑干横海立，一生襟抱与山开。
岸边天影随潮入，楼上春容带雨来。
慷慨赋诗还自恨，徘徊舒啸却生哀。
灭胡猛士今安有，非复当年单父台。

风雨一叶过，黄花已陈迹。
人贫交旧疏，岁暮日月疾。
贪人积胡椒，智不到鬼录。
那知庾郎菜，地瘦饱金玉。
不如学服气，清座了晨夕。
尚余烟月债，驱使入吟笔。
晚逢葛先生，怜我出无仆。
借车得时诣，谬窥文字箓。
谈诗不知疲，或作夜半客。
挥毫写珠玉，治郡盖余力。
不羡江千万，不慕李八百。
愿传公句法，容我附风翼。
城东刘子政，著书方满屋。
昨示一篇诗，三日叹未足。
仍闻供笔砚，家有樊通德。
但恐裴公门，从此近舍湜。

闻道歌行伏李绅，古来贤守是诗人。
久钦乐广怀披雾，一见周瑜胜饮醇。
海内期公黄合老，尊前容我白纶巾。
佳篇咀嚼真堪饱，此日何忧甑有尘。

平生师友尘莫数，两眼偏明向公许。
一时盛德人中骥，四海知名地上虎。
东序阶墀再靴板，西州杖屦三寒暑。
我方庶兄汤惠休，公乃小儿杨德祖。
未颁还朝尺一诏，不愧专城丈二组。
为公剩买银管笔，容我时亲玉柄麈。
近蒙五字落珠玑，如服一丸生翅羽。
别离真成惜夜烛，感叹更值歌朝雨。
行看入侍玉皇案，与进不待金刚杵。
劝公慎勿学孔光，荐士何妨似张禹。

微官驱我走尘埃，每到林泉眼豁开。
莲社未容书姓字，又随流水出山来。

谷雨无几日，谿山暖风高。
华蚕初破壳，落纸细于毛。
柔桑摘蝉翼，簌簌才容刀。
茅檐纸窗明，未觉眼力劳。

超然亭上鬓毛斑，浩荡秋风小立闲。
岂为诗情堪过海，只缘脚力要寻山。
峭峰断续天容缺，高垒萦纡地势悭。
回首不堪东北望，桂林万里是秦关。

架空作屋才容膝，中有道人能湛然。
门外红尘虽扰扰，枕边清梦自翩翩。
君如海燕时须到，我似江鸥日又迁。
回首石桥桥上月，与谁同赏第三年。

乃公振旅来，河湟新奏捷。
诗礼壮斋坛，荆州初妥帖。
王郎赋缁衣，旦暮刷燕越。
从容挽六钧，邂逅记三箧。
赏奇必先睹，语怪尤欣惬。
樵径曳斑杖，僧窗敷白氎。
解颐千虑却，爬痒众宾厌。
辕门熊虎士，铁面竦长鬣。
椎牛赴大釂，割肉挥长铗。
酸寒商公邑，会我萦仕牒。
儿嗥羹不糁，女瘦裙剩折。
嫉邪发冲冠，忧国须屡镊。
侯家有美载，寒冬相煖热。
騕袅带青萍，於菟包璅甲。
风磴好扶轮，冰溪多病涉。
凄凉熊耳下，小雪轻尘浥。
升堂语君公，浚治千楼堞。
勉勉足兵食，孜孜抚疲苶。
政成在简易，可大贤人业。

郎潜华首寤銮舆，连帅元戎十乘车。
吏道薛公何必问，史才倚相妙称书。
雍容鸠杖朝裾伟，谈笑蒲鞭法网疏。
万石恬侯定非晚，闽人安枕梦维鱼。

剥圭碎璧昆山颓，天容黯惨凝不开。
隋和抵鹊虎兕吼，阳愆阴伏推从来。
雀鼠怀安怖入壁，声侔海翻星陨石。
疾雷破山万壑沸，急雨悬河平地尺。
嘉生春浅才纤毫，季子御雹勤嗟嗥。
冲冲凿冰穷谷里，申丰此说殊未高。

颙昂经世量，超轶尘秕浄。
猗欤寻山屐，泛矣随波艇。
颜笔振岩崖，戎眼清水镜。
平𥬞青云步，何如苍藓蹬。
忘怀挈伯雅，寓意弹韵磬。
物外赤松期，域中兜率夐。
江溟嘘吸际，霞祲廓亏映。
龙象千础攒，簦𪨗十方并。
弥天各纵辩，酌海终弗罄。
公侯诚得一，品物将大定。
瞿昙旧摽𫈵，嵌洞尤奇胜。
雷唱涧流回，石刻惟人竞。
半山琅玕响，一井玻瓈莹。
松风瀑水合，时鸟慁人听。
慷慨羊邹游，雍容裴白并。
溪谷有佳色，题品益光幸。
渭滨行将猎，诏促预参乘。
王公居客右，羊舌偕赵孟。
小人缪好事，大册挟晨暝。
击节穆清风，续骚聊比兴。

文章三昧亦无多，甄品难甘状杜何。
撚脱髭须徒自哂，可怜弹铗为谁歌。
腐陈点化为珍玩，翡翠鹪鹩入罻罗。
拟续兰台快哉赋，后来作者岂容过。

天工奇水墨，晴景照檀栾。
影动嵇阮爱，笋穿淇渭干。
禅翁三昧力，老手一挥间。
意匠先鹘落，心造忘笔端。
芥胸极蓊蔚，振袖疾飞翰。
道妙进乎伎，自得即之安。
刚耿在眉睫，岁寒出脾肝。
动色娱倾耳，可听非惟观。
飒遝掀翠羽，交戛敲琅玕。
雷惊碧霄耸，风倒悬崖攀。
雨霜斜重势，龙凤飞鸣竿。
劲挺加掩冉，英奇阅雕残。
缇缯钉墙仞，秀绝袭衣冠。
备悉湖州派，恨不彭城看。
不可无此君，宁可弗至膰。
买林自亏蔽，折槛萦丛攒。
房拢侍便嬖，园苑隔扃关。
要见一室中，幸容四壁宽。
此画会通灵，请公牢𫔎缄。
王侯傥奉借，定鏁空厨还。

更生倾侧四斥已，精诚所祈格天地。
着明深切安危机，同道萧周数人耳。
不容何病见君子，节义政应强国势。
幸卿权尹岂尝无，忠正得朋侥冒柅。
可怜孤直援又寡，恶恶如风力排诋。
汉皇听纳知其忠，左右侧目争摧圮。
亲亲公族人莫比，按据春秋忧变异。
萧张戮死正人空，挫奸救危宁畏忌。
勤勤请抑外家权，社稷安荣长久计。
二十余年列大夫，痛切皇舆难坐视。
当时不谓秦无人，异世知音诚叹企。
乱生祸重英杰资，无竞维人当树置。
绛侯博陆在岩廊，高武不复忧刘氏。
胡为一篑障江河，谏鼓屡鸣那得济。

冬燠阳淫遇上春，飞霙爽彻浩无垠。
凌霄据壤平洼凸，破块抽萌蚀腐陈。
皎洁肌容宜夜觌，培堆靀松诘朝新。
匀匀帝泽烝民粒，止止人寰世界尘。
野渡舟沈堆鹭羽，豪家堂下散瑶珉。
袁生高卧诚清尚，慧可安心奈苦辛。

豹雾谷容晦，虎风林响寒。
通宵喧涧濑，出日照岚峦。
掩卷妨作乐，搘筇咏考槃。
王孙有窟宅，吾道尚艰难。

国香倾国色，天质殆天怜。
含笑冰崖侧，无言石濑溅。
湘娥愁暮倚，孙令馥终筵。
卜夜多松炬，玉容殊更妍。

直哉十寻干，亭亭无附枝。
纡哉独纵肆，蟠据何离奇。
垂髯郁千霜，蛟臂犀兕皮。
揉刚为谦屈，至高而听卑。
攀玩凡几曲，凛冽英雄姿。
杰卓矧尚同，摆落造物为。
进乎绳纆外，诡异有所施。
激耳奏竽瑟，超世腾龙螭。
横秋老气逸，轶材那绁羁。
高可容冠舆，清甚生泠飔。
先容器万乘，爱身恐无辞。
抑抑卫武公，逮下文王妃。
筇竹与酒壶，挂空憩寂时。
客来秋冬际，狗驷车鸡栖。
有僧扪翠拂，擎跽求此诗。

直哉十寻干，亭亭无附枝。
纡哉独纵肆，蟠据何离奇。
垂髯郁千霜，蛟臂犀兕皮。
揉刚为谦屈，至高而听卑。
攀玩凡几曲，凛冽英雄姿。
杰卓矧尚同，摆落造物为。
进乎绳纆外，诡异有所施。
激耳奏竽瑟，超世腾龙螭。
横秋老气逸，轶材那绁羁。
高可容冠舆，清甚生泠飔。
先容器万乘，爱身恐无辞。
抑抑卫武公，逮下文王妃。
筇竹与酒壶，挂空憩寂时。
客来秋冬际，狗驷车鸡栖。
有僧扪翠拂，擎跽求此诗。

夷德贪婪汉财贿，莫惜金多能使鬼。
喷玉难拘伏波式，上驷超摇献天子。
子今叱驭湘南裔，桂岭下下复高高，鸟惊兽骇征人喟。
当官官事从容理，思马斯臧由此始。
电尾风鬃未平齿，绝壑踔山如历块。
执驱效牵髯校尉，槽枥经由书殿最。
谢公总统修戎备，二柄德刑兼两寄。
不矜吾党愈推能，宵旰潜心活国计。
杂沓英豪乘虎骑，日辟神州一百里。

文章尘秕懒详论，吏术粗芜昧旧闻。
钝惫康庄输轶步，精强省寺称公孙。
咨吁国计神资略，嚄唶戎容壮捍藩。
咄咄书痴公事闲，蝉鸣官柳梦余魂。

三就可怜繁马颈，一鸣须信绝鸡群。
絷维才骏殊旌别，籍甚名声奈耳闻。
浩渺池庭辈鸿鹭，腾轩馆殿擢兰芸。
相容历稔逃诗债，大白惟当浮劝君。

大器提擎力，怀生渥泽滂。
本枝繁盛衍，礼乐懋容光。
脱屣吁勤倦，置邮辞慨慷。
申胥不为己，定胜泣穹苍。

楚郢都梁奇韵佚，岚溪云壑初何僻。
根蒂条荂玩九春，葩叶尖萌碧逾尺。
蕙转东君溢宠光，露浥清华烟染色。
蓊勃天芬透绮疏，英蕤绿艳撩诗客。
滋荣九畹不因人，无际幽深来响屐。
三嗅书帷尝涉猎，满把骚人安忍释。
映俎垂筵纫委佩，𣃁苔徙槛芳盈室。
燥虚黏腻俗尘清，祛病析酲驱抑郁。
猗猗不采亦奚伤，雍容屈宋无伦匹。
赏慨年芳次第菲，轻重憎怜从结习。
辛夷为坞薜萝门，莎菼蒲芦类非一。
庭中绝出忘忧右，差等水仙诚莫逆。
遥知最妙岭头梅，适口和羹似难及。
更与丘明评国芗，后皇媚之殊赫奕。

运水担柴力分遭，挟持泥古小儒劳。
浙潮屹起岷峨上，越𪩘遮蟠江海滔。
一叶鸥湍寻婺女，半生瓢泛信鱼舠。
曩时瓜步从容侣，好糁藜羹待共轑。

道隐祖风邈，讷斋重葺新。
猊𪩘下兽魅，神泓跃鳍鳞。
缁郎踵教律，梵夹画金银。
几岸风篁帻，屡钩崖峭绅。
颂诗传正眼，击节富其人。
汉沔曾沦碣，长康工写神。
思茇在封植，春萝容抗尘。
韡萼秀多襈，茶瓜经几巡。
休休墨儒行，汲汲宰官身。
欠伸白氎褥，翻倒明玑囷。
{艹/登}褐岚烟染，心脾草树亲。
怜君深锻炼，公鉴褒老嚬。

蜡栀五万酬鞭直，洴絖百金真食封。
萧散不萌争闹趣，真醇缪觊养生慵。
涤清研里憨凡笔，磨澈鉴中嚬窘容。
晹旱玄冥僭春令，狐裘羔酒贮严冬。

稷下机梭纂奏篇，犀通木瘿炳彪然。
盛朝耆望门庭懿，哲匠宗师典据全。
掉鞅春闱贾余勇，赏音盟主诧称妍。
峻登名第高酬擢，台阁容仪继武传。

六州斋榻釂分鹅，谁料延平最解歌。
蒲阪崔姝白楼少，阖闾吴馆冶容多。
频烦画{卓戈}凝芗寝，辍选鸾篦插皂罗。
勿俾台山洞天侣，眇无刘阮醉颜酡。

磴藓梯飚最上头，挈排牺象主觥筹。
从容北海能延客，酣适东风咏倚楼。
献岁顺成当大有，名儒过计与私忧。
仰看凤德翔千仞，总领鸳鸾也狎鸥。

长天顿改楚云容，初夕依微后搅空。
点缀柳条纷若絮，未妨梅蕊衒芳丛。

惆怅栾城旧朋执，何殊阙里孔颜徒。
达生自信诚知命，晚节遭逢德不孤。
贯悉该明汉中垒，雍容通雅蜀相如。
老成流辈方吹荐，典训斯文示后儒。
疏奏襄阳正平手，表章天策伯褒俞。
明窗棐几一呻绎，背痒政逢长爪姑。

瑳兮容旷世，冰腻郁妖红。
姑射非无偶，能言谅不同。

三月和风塞太空，天涯海角竞青红。
不知花卉何远近，六合内外俱春容。

北书一纸惨天容，花柳春风不敢秾。
未学宣尼歌凤德，姑从阮籍哭途穷。
此身已落千山外，旧事回思一梦中。
何日中兴烦吉甫，洗开阴翳放晴空。

万里归来卧白云，蚍蜉撼树政纷纷。
大儿文举知何在，巨擘于陵亦谩云。
空洞能容数百辈，蒙胧如见二三分。
小槽谁有真珠滴，径觅吾徒作半醺。

玄冥忽欲作春容，不许东君利自封。
已使素英拖暖絮，更摧妖艳别寒松。
那知往事思飞燕，预庆丰年免象龙。
向有谪仙诗句好，何妨闭户醉金锺。

乞身天上为溪山，征鼓不容蓑笠闲。
酷暑扁舟同海角，暖风杯酒念长安。
高情我自归莲社，妙誉君应冠杏坛。
更约三山少从款，赪虬吐卵粲金盘。

南奔千里已途穷，更向长江避贼锋。
十口未容谋去住，片帆那暇择西东。
乞钱不忍从司业，食粥新来似鲁公。
赖有诗情摧不老，时将新句吐长虹。

只将诗律对晴窗，我本无为人自降。
曹子棒头施色五，崔侯厅下植松双。
千篇堪友骑鲸李，八咏当奴梦笔江。
文字兴余行乐耳，肯容碧玉自盈缸。

老松古柏争清劲，社稷元勋李文正。
风流千古照人寒，家有白眉声益振。
十年游宦落穷山，妾无衣帛日号寒。
只余净业磨不去，骎骎笔势江河宽。
阿戎作诗更难偶，银钩仍复规颜柳。
苍藤千尺练敲冰，万轴晶荧照窗牖。
明月夜光两相酬，束笋堆床曾不休。
公家自有呕心戒，岂容雕琢损天游。
嗟我无文出月胁，惟有蓬窗堆柿叶。
如何分我三百万，试扫危言助调燮。

三春一半入群芳，朱朱白白竞天香。
人间无处著此景，付与长庚作肺肠。
长庚乘风下天宇，明窗万卷饱今古。
笔端着处皆春容，文墨林中三角虎。
祇今声价高云烟，要辙故应岁九迁。
便当折槛追家世，与国同休亿万年。

疲马踏残月，荷策来泮宫。
入门见先生，先生何雍容。
循循言语能下诱，青蒿因得附长松。
短檠挑灯一千二百夜，高谈雄辩磊落沃胸中。
吾皇求士苦匆匆，不许先生久卧龙。
玉鞭斜指长安道，祇缘此去何犹从。
呜唏吁，小轩从此冷如水，虀盐朝暮欣欣尔。
空留绛帐照孤灯，窗外西风起寒苇。

世间杰栋俯飞翰，帘旌不动天风寒。
但得一身自安逸，谁思寒士三万间。
东林天下推第一，净几明窗万禅客。
主人幽栖仅一枝，便觉宽容无迫窄。
一身六尺何足患，蠢动当知俱欲安。
谁识曹溪一滴许，能令法雨遍尘寰。

雨余榴火欲烧空，宫槐老翠暗薰风。
即今此景那可恃，忽观玉露泣芙蓉。
请公文急出新格，一变茅黄兼苇白。
坐令鼠辈扫地空，毋使再来相主客。
异日光芒李杜高，声价岂但一时豪。
故应高视空四海，纷纷过眼万银袍。
我生作意游弱水，蓬莱杳隔三万里。
何如平地揖诗仙，一洗从来郑卫耳。
期公便作九鼎重，云水未容扁舟弄。
漫天霖雨在胸襟，半夜吹作高宗梦。
鬼方月窟虽殊陬，愿治之心辄相投。
泽民事业无多子，要使人人鼓腹游。

忽忽百年石火耳，偃鼠不逾一腹水。
胡椒百斛何为哉，箪瓢便可安颜子。
君看世间容悦人，胁肩摇尾恐人嗔。
所得仅能毛发许，抵掌无由一笑真。
期公便与此曹绝，折脚铛中归养拙。
富贵鼎来即应之，鄂公未遇姑冶铁。

平生论兵轻白起，端欲采芝追甪里。
谁遣声名到人间，役役十年空血指。
天狗堕地嗟未已，雷声屡迫君王耳。
闽山今复暗旌旗，四望长安泪如洗。
羡君好古慕羲皇，品流不减刘真长。
舍我帡幪得甘寝，徬徨忽在无何乡。
安得大明如火烈，坐令鼠辈消春雪。
六合内外还桑田，乾坤不容异姓裂。
看君躣马如游龙，醉中脱帽造王公。
高堂请志中兴事，吉甫作诵穆清风。

豪华相陵豆粥石，坐上珊瑚碎三尺。
那知萧条洙泗间，灶火不星连七日。
我生不复饯文穷，醉眼从来四海空。
一饱便令百忧失，三合红陈等万锺。
君家况有柳枝弱，客恶不容主人恶。
造门果腹姑置之，杜陵寒眼凭君廓。

东坡不恋二千石，却羡黄州芋径尺。
一饱何妨作许难，千古光芒贯白日。
我生不暇哭途穷，入户青钱转手空。
肉食不容久青琐，齿牢但可叩天钟。
许侯诗成谢斲削，飞流来洗徐凝恶。
开缄百里已生春，九州更赖此心廓。

我顷诗成准敕恶，寒江夜度秋萧索。
曳杖从师得摩尼，洗空愁肠天地廓。
年来狂妄婴逆鳞，去国三秋又出奔。
隔墙后得绨袍旧，一笑唤回逆旅春。
我心不转嗟匪石，方壮两遭天上斥。
处处逢君道价高，万指方袍趋法席。
白云天下妙林泉，看君又作新法缘。
傥能容此无归客，便当结社追白莲。

青青门外竹，练练涧中流。
水竹自相激，天壤无炎洲。
我友有高韵，来为扶策游。
氛埃飞不到，轩窗寸寸秋。
高文穿天心，细字编蝇头。
气豪欲骑月，志锐定焚舟。
我来初过雨，衣衫空翠浮。
平生百斛尘，一洗空不留。
归来短檠下，清风入梦幽。
不知白莲社，肯容灵运不。

大雄父子许雍容，消息传通到劫空。
寒卧老蟾呼不觉，扶疏丹桂月朦胧。

一亘清虚衲子家，十方三世个生涯。
光明照夜触髅眼，消息含春枯木花。
晓色依依云冉冉，天容淡淡月斜斜。
母陀罗臂通身是，今日逢场便攃沙。

无外而容，无碍而冲。
门墙岸岸，关锁重重。
酒常酣而卧客，饭虽饱而颓农。
突出虚空兮凤抟妙翅，踏翻沧海兮雷送游龙。

驴觑井，井觑驴。
智容无外，浄涵有余。
肘后谁分印，家中不蓄书。
机丝不挂梭头事，文彩纵横意自殊。

清白门庭四绝邻，长年关扫不容尘。
光明转处倾残月，爻象分时却建寅。
新满孝，便逢春，醉步狂歌任堕巾。
散发夷犹谁管系，太平无事酒颠人。

孤迥迥，圆陀陀，眼力尽处高峩峩。
月落潭空夜色重，云收山瘦秋容多。
八封位正，五行气和，身先在里见来么。
南阳父子兮却似知有，西竺佛祖兮无如奈何。

十方法侣共安居，云月身心照处虚。
转侧芦汀飞鹤鹭，亡机林壑混樵渔。
瘢痕若尽光无际，丝糁才萌念有余。
廊下相逢休放喝，且容兴化撒珍珠。

一色是须转，大功不我居，珠走碧盘盘走珠。
直下沧溟取明月，吾家自有昆仑奴。
天宇豁空云卷雨，溪容澄澈水怀秋。

地藏栽田做活计，南泉镰子能收刈。
日用平怀稳便休，自然颗糁无遗弃。
无遗弃，不容易。
你也莫亏我，我也不亏你。
两家宾主平，四棱齐塌地。
风不鸣条，雨不破块，个是丛林饱参底。
牧来纯熟水牯牛，检点将来堕随类。

默默传真，如何指陈。
性月不夜，心华长春。
净有容兮海印，应无爽兮谷神。
觌面相呈讳不得，烦君为我洗清贫。

渊默之得，不可文墨。
流应之功，不可形容。
秋入野水，月行霁空。
影像名字，且唤天童。

眼空毛芥不立，心空海岳可容。
便与打成一片，尚犹笑道疏踪。
虚空那挂剑，死水不藏龙。
转色转功家法子，芦华明月后相逢。

云容闲而未收，月魄湛而不流。
严净身器也依律而住，虚明神宇也唯道而游。
凛凛清姿兮颠毛覆雪，寥寥霁色兮心鉴含秋。

丹山凤窟冷相依，惭愧如今羽翼齐。
云外翔鸣同颉颃，林间啄步暂分携。
玉华衔处天容晓，珠树栖时月影低。
引喙醴泉期后会，殆将新语濯尘泥。

平生胸中云外峰，有闲便与扶瘦筇。
但知一世丘壑味，想得十分猿鸟从。
明见秋容山洗雨，清可人意风吟松。
归来游兴散不尽，谁杵唤月黄昏钟。

风立沙根肤粟顽，冷涵星石水湾湾。
登舟欲济轩窗底，扶槛政疑图画间。
云拭山容苍玉障，日浮江面紫金环。
回头五老相招我，林友无嫌夜扣关。

鸟拳花枝作春语，风日焕然晞宿雨。
水肥山翠木欣欣，芳事骈罗不容数。

将看秋早瘦风林，禾卷黄云副丐心。
妙印手中那外物，虚空胸次不容针。
谁家落甑炊香雪，后夜归船棹软金。
洗足蒲团松石上，绕篱山水有清音。

世外道人有在，庵中瓶粟无储。
过客未容空去，挽衣相与分蔬。

温风在山谷，青紫班芳妍。
浩然春公心，不作彼此偏。
其来初无像，荣事亦自然。
云容淡如鹤，草色齐腻烟。
竹萌裹豹袴，蕨茁引儿拳。
盘箸富可喜，齿颊甘亦便。
山水濯尘念，风云会前缘。
苇江怀道人，拥众几两千。
顶门眼照世，胸中海吞川。
同雏丹山巢，羽成各翔迁。
而今欲住集，相见而忘年。
执鞭驱并驾，未愧无彩鞯。
白鸥行作伍，水蔬对烹煎。
抚摩青石牛，不得陪高眠。
将趋皖口市，就买莎郎船。
回首谢诸祖，觉法吾所天。
慧灯耿不夜，心花芳枝联。
后日儿孙辈，莫怪森罗前。

人头膏火底心休，来预林俦默默游。
犀晕成时月魄夜，雁行断处霁容秋。
百年分付三椽下，万象峥嵘一指头。
归去懒融无伎俩，庵前华鸟莫相求。

横溪一径两山分，深翠茏葱竹日昏。
流水漱冰寒有骨，闲云敛霁雪无根。
应容野毳来投饭，不管春眠往扣门。
窗几薰炉摇篆字，龟床麈语对清温。

半毡半幅一羌床，寒淡家风肖老庞。
容易著身藏北斗，等闲开口吸西江。
龛灯梵夹香摇几，茅屋禅蒲雪照窗。
方外友于思对麈，隐人胸次作舂撞。

衰飒仪容，僶俛颓慵。
玲珑岩寺，夭矫云松。
艳冷晚秋菊，韵清霜晓钟。
刹刹尘尘三昧事，知音何处不相逢。

形仪潦倒，气貌寒槁。
野云自闲，岩树谁老。
性元静而妙存，体本真而空了。
幻世应诸缘，荒田不拣草。
风烟望断兮鸿影冥冥，天水相连兮秋容渺渺。

云山之姿，水月之像。
大海之容，太虚之量。
受也的的无心，应也头头离相。
随缘有照兮妙而不痕，彻底亡依兮空而不荡。

形仪淡如，胸腹空虚。
懒不学佛，钝不知书，静应诸缘而无外，默容万像而有余。
齐物而梦蝶，乐性而观鱼。
渠正是我兮我不是渠。

静掩双皮，喜扬两眉。
秋容清水色，春信闹华枝。
跛跛挈挈，憨憨痴痴，摩触家风兮鼻孔累垂。

岁寒之容，高岩雪松。
清白之胸，冷月霜钟。
种田博饭，地藏之春农。
明镜非台，黄梅之夜舂。
百草头上闲和尚，而今何处不相逢。

老节疏踪，傲雪之松。
真智证理，吟云之龙。
饱丛林而彭亨肚，善知识而隗磊胸。
春成万物兮平等无像，海吞百川兮自然有容。

性不疏通，机不捷敏。
颓慵陋见闻，急快失容忍。
一默清秋兮芙蓉华开，万态浩春兮葛藤蔓引。

须发沧浪，形容寒瘠。
春林带雪痕，云山染秋色。
光明一点兮蚌有蕴于月华，清浄八弦兮鸟不飞而天碧。

衰形老容，瘦竹苍松。
野食丹山凤，云吟枯木龙。
对机何似当台镜，扣应恰如随杵钟。
了无一物，还我卢舂。

写出老僧，形容可憎。
秋生眼角，雪点眉棱。
胸次有丘壑，口头无葛藤。
功忘自据菩提座，照尽谁传般若灯。
借光施设，恰恰相应。

事不在容，智不到宗。
待云雷而陶壁梭蛰，授衣钵而卢老逃舂。
犀通半夜月，鹤梦千年松。
白发苍颜跛挈公，时人相笑老龙钟。

形容老癯，须发雪敷。
体明千劫眼，性静万机枢。
变通自古门门活，伎俩而今恰恰无。
一指头禅随处用，拈来百草俱胝俱。

这个形容，缘报遭逢。
藏万德于未兆，戢六用于无踪。
雪阵血战，玉田历农。
影响若空谷，随扣如霜钟。
竿头不是风幡动，知有此事还卢舂。

石上足蟠，人间念干。
秋生眼角，喜入眉端。
丘壑之身心磈磊，丛林之肝胆衰残。
涧月依稀，夜霜濯磨而气韵清白。
岩松偃蹇，朔雪湔洗而精神翠寒。
行脚屦败，住山篾宽。
点着破灶堕，呼回倒刹竿。
光阴催促三眠茧，风雨扪摩百战瘢。
影像受鉴，音声度垣。
寂默髑髅眼，光明赤肉团。
云锦舒春兮华容光焰，潮雷卷雪兮海口波澜。
挂拂之喝，拄杖之窜。
胡饼馒头有变通而绍祖供职，莲华荷叶没科臼而说禅判宦。
相随学步，莫似邯郸。

觉海元澄，性天廓平。
耳眼空更远，息气细而清。
露寒斗湿，秋淡河横。
丛林底去就，百草头光明。
蛾眉之月兮三千刹海，羊角之风兮九万霄程。
肚皮参饱，肝胆老成。
挥斤容易甚，器受太难生。
为你一斲鼻垩，从教四望人惊。

云石雪松，岁寒之友从。
晓月霜钟，清白之音容。
自乐也村歌社舞，平怀也牧笛归农。
暴雨卒风，潜神堂而避阵。
吼雷掣电，战禅席而交锋。
十分闲暇，一等疏慵。
青山白云之去就，浮萍流水之行踪。
披雾变文豹，吟云蜕骨龙。
身老艺孤兮难其授子，智齐德半兮未可传宗。

容颜甚奇妙，光明照十方。
我适曾供养，今复还亲觐。
黄鹤楼前共语时，白蘋红蓼对江湄。
衷肠已诉无人会，惟有清风明月知。

大地火发，间不容发。
南海昆仑，天寒不袜。
祖祖相传，一头搕{木|夭/韭}。

大众退后，衲僧去就。
岂用机关，那容体究。
蓑翁老熟惯风波，桡棹不施船放溜。

水流百折山苍苍，古寺秋容横野航。
明月初濡寒露白，篱花似趁重阳黄。
道人心已老松石，学子胆须磨雪霜。
默默澄源坐兀兀，游鱼沙鸟静相忘。

平生契所崇，晚得故人语。
惊呼追曩游，世道今如许。
中原鞠茂草，万里尽豺虎。
天王巡江𣸣，对垒眺淮楚。
未闻诛叛亡，快愤断腰膂。
上复九庙雠，下宽四民苦。
胸中有成奏，无路不容吐。
天高云雾深，洒泣逃罪罟。
朅来陪胜集，人物良可数。
高氏父子贤，王甥兄弟窭。
相过茶酒间，穷年简编处。
丧乱共伤时，兴衰更怀古。
假日聊销忧，信美非吾土。
夜阑然薪归，被酒踏寒雨。
买山结茅茨，我老竟何所。
要当乔松根，白石仍同煮。

伏波晚岁思少游，万事过眼如云浮。
我生不乐城市隘，受性但惬林泉幽。
稍同臭味自投合，肯与流俗相对酬。
旅怀久已乏佳趣，白日政觉多闲愁。
舂容大篇忽旁及，气象楚泽涵新秋。
律严虽许强续尾，韵险岂复能画筹。
逍遥一舸白太傅，蹴踏五字韦苏州。
主人频夸小鬟舞，劝客且听吴娃讴。
从来谁数折巾郭，重到似是栽桃刘。
梦入江湖渺春水，何如此念随轻鸥。

云卧孤峰顶，斋余闭户眠。
时容龙象众，来说葛藤禅。
此日输真歇，平生最信缘。
从渠魔起谤，把火漫烧天。

轩冕本无意，烟霞如有期。
故人容野老，胜践见新诗。
谁办兼忘世，公当急济时。
春归仍送别，好在出山迟。

衮绣春秋富，旗常事业新。
三迁推孟母，一德表商臣。
任重能知止，功成合保身。
傥容陪几杖，同访赤松人。

筠庄主人何未归，溪畔长林穿翠微。
此去功名时欲至，个中车马迹全稀。
茅茨漏久蜗涎篆，篱落欹多蛛网围。
公肯借庵容我老，为公朝夕扫柴扉。

旧游兰若尽英才，坐上高谈亦壮哉。
老去语音虽记忆，众中容貌各惊猜。
津亭夜雨故人少，樽酒灯花乡信来。
茂苑相逢话京洛，柂楼犹喜待春回。

晨发芗城越数峰，我来师出失从容。
白云遮日蔽秋寺，青嶂闻猿惊暮钟。
世乱可无闲地隐，山深偏觉老僧慵。
他年芋火谈空夜，雪屋松窗约过冬。

海山幻出化人宫，楼观新崇万指容。
云雾入檐银色界，藤萝昏雨妙高峰。
放怀久已参黄檗，雅志无疑伴赤松。
欲去更闻狮子吼，忘归桥下兴犹浓。

东麓坡陀尽梵宫，我来泉上照衰容。
解衣又作茶瓜客，倚槛同看烟雨峰。
何用苦吟凌鲍谢，要须高节配乔松。
海冰永閟锥沙画，绝叹故人遗墨浓。

扫榻开轩走寺宫，吾曹终日得从容。
夕阳初落鳣溪路，云气半遮狮子峰。
试问丹砂回白发，何如瀑布煮枯松。
暮年纵有壮心在，归意已胜山色浓。

山人不省大明宫，怀昔幽寻自改容。
庐阜东西二林寺，钱塘南北两高峰。
百年有尽云归壑，万事无边月挂松。
满院苍苔重到日，秋光欲滴向人浓。

出守真成梦蚁宫，天台云色亦愁容。
时来盍锡万钉带，仙去俄归群玉峰。
川上可惊如逝水，岁寒徒有后凋松。
烦将老眼银河泪，共洒西风絮酒浓。

穷达那知十二宫，由来与世不相容。
乃翁极谏牵龙衮，百谪同愁割剑峰。
前辈品题推玉树，平生忧患挺苍松。
伤心身后夸君赐，泉路恩光底事浓。

女无美恶妒深宫，盛德如公果不容。
何遽盖棺临禹穴，未应藏骨在秦峰。
论文平日樽中酒，挂剑它年冢上松。
点检交亲祇解少，存亡悲感老情浓。

风撼棠梨对殡宫，中郎谈笑孰形容。
不居上界神仙府，当在补陀孤绝峰。
至论每符磁石铁，长生空问茯苓松。
九原可作还知否，底处返魂香最浓。

和气从容一笑春，如公今是暂闲身。
伊蒲馔设无多客，薝卜花繁正恼人。
已遣炉熏通鼻观，更分茗碗瀹心尘。
僧房长夏宜幽僻，杖屦频来愿问津。

天扶王室挺生申，瑞启中兴社稷臣。
樽俎折冲常自任，庙堂康济更何人。
秋风玉帐军容肃，冷月铃斋夜宴新。
愿扫妖氛开寿域，衮衣端为转洪钧。

小隐丹壶时凭栏，它年兴在跨黄班。
不妨游戏橘中乐，政尔经营湖上山。
谁识胸怀容万顷，聊将身世寓三间。
故人有子犹流落，我辈逢渠转厚颜。

眼看流辈上青云，拂袖归来昼掩门。
心计岂容生事拙，时名长与故山存。
不妨开径栽花卉，政复藏书遗子孙。
八十光阴无可恨，聊歌楚些为招魂。

太一游行遍九宫，世间无地可宽容。
坤维莫傍剑门阁，衡岳何依天柱峰。
睨柱傥能回赵璧，思鲈安用过吴松。
群羊竞语遽如计，欲息兵戈气甚浓。

淮海元龙公辈流，何劳老手镇方州。
雍容行色自登览，邂逅故人仍倡酬。
眼界早惊云子熟，官期能为荔枝留。
临分莫话中原事，想见家山只梦游。

古涧寒泉可枕流，从渠庚伏在炎州。
杖藜端欲事幽讨，杯酒未容相劝酬。
坐上纵无居士客，山间聊为老禅留。
临沧亭外忘归路，他日逢君望旧游。

问讯天童今老子，偶同庚甲事如何。
他时要向山中去，容我一庵遮薜萝。

出山不愧草堂灵，乱后看山山更青。
余烬岂容遗大厦，蹑云端为护危亭。
参差春燕依华浦，断续霜猿绕翠屏。
物色趣君归早晚，已看兰玉照阶庭。

坐我甑釜中，逾月不得脱。
劳生亦何聊，喘喘觅少活。
驾言往空谷，卧听惊濑{洱舌}。
遭逢褦襶子，此事又中夺。
天公不我怜，定为化邓渴。
一夜翻河汉，散作珠玑泼。
檐垂素练直，柏枕鸣聒聒。
更饶窗户间，萧瑟溅飞沫。
老火谢余晖，削迹去如掇。
乃知造化心，潜通本无遏。
繁暑移清凉，变化在一抹。
田父有喜言，侬得垄穗捋。
却忆灌溉时，搰搰抱瓮钵。
王者仁如天，寸物恶伤割。
独爱夏日长，器度何不豁。
向隅泣一夫，满堂蹙其頞。
余凉止殿阁，芜垢直可{发刂}。
我愿均此施，远迩归囊括。
措意肤寸间，六合可旋斡。
宁容凶逆俦，肆虐为旱魃。
掣电备麾旟，鞭雷供叱咄。
号令挟风行，声飞齐万筈。
腥膻悉荡攘，再见天地阔。
孰与长畏人，朝夕怀臲卼。

痴暑如痴人，吝权不肯脱。
凉风戒七月，尚贪朝夕活。
云雷动地来，一夜雨声{洱舌}。
老火无晶光，奔迸气褫夺。
我思疏仲翁，千载犹饥渴。
父子腰金黄，照眼光泼泼。
车马趋其门，市井等讙聒。
从容相与言，身名如聚沫。
功成不还乡，患至将谁掇。
相随出关去，浩然不可遏。
挽饮东都门，颓颜酒微抹。
迎迓走儿童，争取霜髯捋。
歌呼接日夜，弹筑杂击钵。
时时问余金，趣卖供酾割。
落落丈人行，器度自轩豁。
子孙汝何知，徒蹙求田頞。
迩来宦途险，凭谁为铲{发刂}。
冥行罥荆棘，进退俱有括。
胡不观四时，寒暑递推斡。
强聒不知几，斥逐齐旱魃。
得失何怪事，书空漫咄咄。
要须慎其初，毋轻弦去筈。
我本一散翁，涉世多迂阔。
何如二大夫，安枕无臲卼。

不向窗前着色新，老夫无处可安身。
寒梢已拔千寻剑，空腹堪容数百人。
染泪浪传湘水恨，结根终伴杜陵贫。
回头万事皆衰歇，岁晚相从尔独亲。

江空木落出遥岑，何处佳人独倚林。
不负雪期如有信，偶先花事本无心。
日低修渚云容薄，路转寒塘暝色深。
莫怪山翁数回首，暗香十里更相寻。

海内英豪还有谁，宁容丘壑著皋夔。
欲知今日中兴业，已定黄冈独往时。
谢傅本无朱组愿，留侯应念赤松期。
更须整顿乾坤了，我亦芒鞋随所之。

一夫容易缚淮阴，辟谷留侯念已深。
去伴赤松聊尔尔，后人真向海山寻。

容易烦公问讯梅，昨宵还有几花开。
窗寒月落知相忆，细细吹香过竹来。

古寺云深去路赊，来分僧钵共生涯。
依稀池草成春梦，容易江梅老岁华。
长铗悲弹三尺雪，短檠寒落五更花。
夜来风雨催归急，为报河阳令尹家。

去年中秋节，邻州正弄兵。
羽檄方四驰，酒觞难一倾。
今年当此日，往事久已平。
不但櫜弓矢，又复见丰登。
桂魄十分满，暮容千里晴。
节物向人好，江山入眼明。
群峰翠霭郁，静练秋光澄。
霜竹裂石响，焦桐号钟清。
嶪嶪高台上，飘飘欲云凌。
矫首宇宙宽，顾影尘滓轻。
今夕定何夕，此身非幻身。
谓言坐中客，不饮若为情。

吾生前辈后，不及识诸公。
每读诸公集，想见其音容。
圣俞仁庙时，欧公最相知。
春风一杯酒，夜坐数章诗。
雍容长者风，忠厚君子辞。
格律从正始，句法自炉锤。
衮衮鸣山泉，款款语亲闱。
试一涉其流，超然忘百忧。
后辈亦有作，岂曰不冥搜。
雕琢伤正气，磔裂无全牛。
堙郁暗大理，矜夸堕轻浮。
所以圣俞诗，把玩不能休。
死者如可作，吾其与之游。

吾生前辈后，不及识诸公。
每读诸公集，想见其音容。
圣俞仁庙时，欧公最相知。
春风一杯酒，夜坐数章诗。
雍容长者风，忠厚君子辞。
格律从正始，句法自炉锤。
衮衮鸣山泉，款款语亲闱。
试一涉其流，超然忘百忧。
后辈亦有作，岂曰不冥搜。
雕琢伤正气，磔裂无全牛。
堙郁暗大理，矜夸堕轻浮。
所以圣俞诗，把玩不能休。
死者如可作，吾其与之游。

石盆养寒翠，六月如三冬。
勿云数寸碧，意若千丈松。
劲节凌孤竹，虬根蟠老龙。
傲霜滋正气，泣露泫春容。
座有江湖趣，眼无尘土踪。
终朝澹相对，浇我磊磈胸。

道立神自昌，心闲气常正。
平生饱此味，不与时俗竞。
得失了不关，荣辱任无定。
君看富贵人，表里互驰骋。
雍容若恬澹，笑语多陷阱。
见此辄自喜，魂梦亦清净。
告我同学者，谨勿落此径。

大道若坦涂，践履何早晚。
榛荆蔽不扫，日夜劳勤垦。
圣门一以披，即日到堂阃。
但办不已心，此道谁云远。
譬如积水陂，万顷才一建。
胡为不勇决，长年成连蹇。
百事皆已余，一心正吾本。
人欲如火聚，急避勿缱绻。
超然领斯会，故乡今已返。
嗟我困不学，终日徒衮衮。
羡子有渊源，浚治令深稳。
斯文付诸公，容我老息偃。

闻名四十载，兹地忽相逢。
每听谈前事，相看泪满胸。
干戈今偃息，诗酒曷从容。
寂寞千秋恨，新阡植万松。

群芳落尽只青青，独有柑花照眼明。
已许江梅来结友，未容岩桂擅清名。
芬芬兰麝三春底，濯濯冰霜一座倾。
更待秋风资爽气，垂黄篱落伴金橙。

所长孰不愿施之，岂肯言吾未信斯。
大是此心真不昧，断知天地不容欺。

仁体从来大似天，事之方见失于偏。
是何尧舜有为病，一或容心便不然。

吾于万理已无疑，何必容心更去推。
自此有无皆不立，有知翻以累无知。

君子常时亦用权，要之此法岂容传。
反经合道须君子，君子为之乃自然。

道体从来只贵通，不容一物碍其中。
柴愚参鲁师由辈，未若颜回庶屡空。

墨子平生枉费工，谩将泛爱去形容。
若观木讷并刚毅，方见风流是个中。

丘何为佞乃栖栖，此语深怜及仲尼。
犹乃从容言疾固，胸中荡浩不容窥。

岂是区区务相师，寻常一事不容欺。
及阶及席方皆坐，犹告之曰某在斯。

竹箆举起成生杀，岂肯容人乱札锥。
劈脊一挥如荐得，银山铁壁也光辉。

卖尽田园彻骨贫，不知何处可容身。
楼头浪荡无拘检，铁笛横吹过洞庭。

谁庵不会说禅，一向外边之绕。
鸣鼓集众升堂，岂容乱开臭口。
而今无计可为，谩把屎肠抖擞。
瞎驴趁队过新罗，惊起南辰藏北斗。

谷空空谷谷空空，空谷全超万象中。
流水落花浑不见，清风明月却相容。

无边不动虚空体，不拒阴阳去复来。
谁道一双穷相手，未尝容易舞三台。

五五二十五，击碎虚空鼓。
大地不容针，十方无寸土。
春生夏长复何云，甜者甜兮苦者苦。

江水远流千古恨，峡云长作四时容。

我昔读汉史，心师张子房。
从容辅汉室，功成复翱翔。
皆由受师训，知进退存亡。
我本田舍儿，本志在退藏。
因缘遇真主，招聘助发扬。
五年寄京国，心志不皇皇。
亦由宿志定，万事皆秕糠。
今日得归来，素志今得偿。
舣舟阿县下，骑马达祠堂。
伏行仙遗像，我志愈激昂。
誓归东村住，心祈契空苍。
庶可见张子，侍翁入帝乡。

黄茅时节瘴烟浓，人在山凹第几重。
梁竦负才徒感慨，嵇康赋性本疏慵。
此生自断天休问，吾道频年世不容。
会脱帻巾还自隐，鹿门妻子惯相从。

疏风舞天际，坐觉秋容开。
新凉万金直，竟从何许来。
修梧脱老叶，槭槭投空阶。
故人渺云水，音徽谅难谐。
政恐岁华晚，便与人意乖。
脱巾漉初熟，聊以洗此怀。

潭潭相府开日边，瑞光错落胜非烟。
珊鞭皂帽千骑联，袖中各有崧高篇。
惟公妙年少比肩，笔底词藻争春妍。
千佛经上名高悬，层霄未许孤鸿鶱。
牛刀稍奏惊九天，召对紫殿席为前。
舌本治道如涌泉，重瞳屡瞩眷予偏。
骎骎台省难淹延，径跻政府持论坚。
彼奸不容外蕃宣，寺人炎炎国柄专。
力尝抗之甘下迁，吾道不行乃命邅。
岂能俯首学阿谝，青云斜飞二十年。
皇家累圣宝箓传，太平推在商周先。
金人穹帐邻幽燕，觇我弛备纷振鞭。
长驱近甸罗戈鋋，赤子枕藉吁可怜。
肉食者鄙议拘挛，金帛宝玩平山巅。
并割三镇充垂涎，县官聪明新位干。
搜举真相穷八埏，公镇北门惠化沿。
左右国人皆曰贤，赐环归来胡不遄。
父老泣把衣裙牵，白麻疏诏光台躔。
挈提宇宙归陶甄，西北两路尚控弦。
虽有盟好数弃捐，民贫到骨瘼未痊。
宿弊如毛费除蠲，仁祖良规人所便。
熙丰法误今判然，斡旋鸿钧须至权。
规规小手徒自缠，昔欲裕民反招愆。
兹其时矣盍勉旃，无使治行专颍川。
上天有意扶危颠，俾公之寿自绵绵，不须辟谷学神仙。

一川晴日破春容，柳絮桃红赴望中。
莫喜芳辰又来到，少年能耐几东风。

秋风秀庭槐，举子勤朝课。
丹诏日边下，收揽不赀货。
小陆富才藻，振笔追楚些。
朱丝有知音，白雪定寡和。
锐气压同流，龙泉不容锉。
芥视青紫荣，未语手先唾。
我昔游词场，一飞脱𫐘轲。
咫尺看青霄，三年困巡逻。
虚名损富贵，此生分寒饿。
输他阿买辈，官高金印大。
造物端戏人，益知吾道左。
愿尔早著勋，替我云山卧。

叨尘四十年，静计所得禄。
十分才二三，清饿似饥鹄。
中昨守义阳，一时苦穷促。
忽闻柏台长，表荐彻聪目。
不惟免罪戾，英游许追逐。
接武宪漕间，寒庖见粱肉。
从兄逮两载，种种荷推毂。
容我数百辈，大矣空洞腹。
为怜昔同升，相看日不足。
芳时木芙蓉，唱酬动成轴。
烧香每开奁，惠茗屡倾簏。
青青阅冬夏，高视松柏独。
顾我如碔砆，讵敢比良玉。
而兄不我鄙，步骤俾继躅。
是行集霰候，霜威日增肃。
解维在朝夕，离绪可堪触。
恋恋重掺袪，移庖过吾屋。
紫嚢出巨编，还我海陵录。
全家被燕衎，日尽继以烛。
何人鲙红鲜，想见鳊项缩。
腹腴愧偏劝，佐此一杯绿。
实筐出越罗，币帛更加束。
酒阑儿女曹，起舞应歌曲。
殷勤药石诲，美疢肯滋毒。
新诗追古作，高义激颓俗。
临岐沐宠贶，固陋敢虚辱。
但惭水底蛙，勉趁丝与竹。
正尔无足道，聊用资报复。
谦谦古君子，厚德卑自牧。
请歌伐木篇，敬谢酾藇速。

古人即耒耜，自有中田庐。
看君种田庵，名异实则如。
涤场归去来，宫功不容纾。

我狂众所易，赖有君见容。
十年卧岩壑，百念付一空。
新诗似流泉，涓涓江汉供。
人言鸡群鹤，我目霜中松。
相距无两舍，会见何溟蒙。
谁能写离索，正藉诗思工。

剜苔得古鉴，湛湛清不浑。
大哉壶中天，勿与俗子言。
谁能时汲井，注兹老瓦盆。
欲观从容鯈，无羡横海鲲。

春秋有罗国，之子岂其后。
家传锦嚢书，相地走淮右。
为问何所宗，此法古所授。
卜瀍与卜宅，周孔语非谬。
用能游公卿，所至术辄售。
有时过吾庐，乘间得频扣。
谈诗涉坡谷，说卦本爻繇。
是名阴阳家，未可容易诟。
归欤春雨霁，飞花扑襟袖。
遥怜玉笥峰，岿然插天秀。

百里寄一令，于民为最亲。
休戚咳唾间，讵可非其人。
赵侯古循吏，当世无等伦。
朅来宰濡须，旧政俱更新。
虽无赫赫名，吏戢民称仁。
善良仰若父，奸欺畏如神。
幸哉百里地，两载销颦呻。
果膺君相知，赞书下枫宸。
不终三年淹，径作帅幕宾。
秋风散炎酷，夜雨清埃尘。
宁容卧辙留，高樯舣江濵。
君看眉间黄，华近兹其因。

群山俯平湖，冰壶浸蒲璧。
奫沦五千顷，岝峉一万尺。
苍松偃旌盖，翠竹森剑戟。
纤尘不可到，湛湛见沙碛。
诗人嗜好异，方寸富泉石。
堂成欲临赋，笺管罗几席。
偶然对涟漪，微风缓揺碧。
高吟寓动静，真赏废晨夕。
璇题壮檐楹，玉轴走宾客。
清商入葱蒨，积雨洗炎赫。
翺翔下幽鹭，从容出圆鲫。
穿荷过独舸，傍柳倚轻策。
此兴复不浅，何日当有获。
君方事闲放，佳处勿轻掷。
明年谷鸣驺，金闺遂通籍。

湖光浩无际，远与列岫并。
风澄烟雾开，炯若镜面平。
高人对万变，寸田常默耕。
扰扰亦何为，岂容方寸撄。
有时鉴湖光，爱其静而明。
那知水是物，心清物还清。
徘徊不忍去，杰阁指顾成。
阁成何所喜，画栋连朱甍。
大江西南来，群山东北横。
江山不待招，宛转趋檐楹。
诹度多暇日，登临有余情。
论文一樽酒，对客手自倾。
酒阑复徜徉，观书弄颍泓。
使人之意消，鄙吝何由萌。
嗟予顽钝姿，栖栖亦劳生。
从今事疏瀹，永守清心盟。

皇天久不雨，既雨晴亦好。
食已得从容，偕行石城道。
桑麻光似泼，山林净如澡。
苍苔长绿发，嫩竹揺翠葆。
离离实攅椅，蔌蔌花褪枣。
风梢水中蒲，烟叶湖外草。
新秧良可喜，勃然见兴槁。
老农竞耘耔，出作恨不早。
谁家列午饷，蔬笋杂鲜薧。
田头立妇子，柳下坐翁媪。
宁能择丰甘，放箸等一扫。
旁观犹快意，想见慰倾倒。
嗟予少力穯，自取宦游恼。
何当赋归来，须髪已华皓。

十年放江湖，亲朋益疏散。
不知跬步间，游览有奇观。
因君寄新诗，心目益凄断。
东城俯荻洲，下有鱼鸟乱。
想见江南山，终日对书案。
小立笻杖倚，兀坐葛巾岸。
高情渺云外，竑议涉唐汉。
嗟予衰且老，儿辈逼婚冠。
岂复敢言诗，观诗重增叹。
舂容来大轴，玩味起顽懦。
穷愁欲谁知，富贵当自断。
探虎愧吕蒙，思鲈抗张翰。
别来能几时，鬓髪暗凋换。
养成杜甫懒，甘作元结漫。
何当遂拂衣，疲马解缰绊。
卜邻大期东，携酒日相看。

我本山中人，当暑玩泉石。
高吟清风朝，长啸明月夕。
前年徙江城，舴艋劣容席。
是时暑雨过，黄流没青荻。
城中无置锥，僦舍至三易。
迩来成小筑，风月得相觅。
执热想飞瀑，白练挂苍壁。
顿从釡甑中，令我获苏息。
尤怜昨夜雨，洒濯有余力。

云峰拥棱层，不动若顽石。
追凉困无所，何当日云夕。
挥箑汗如流，欲卧莫安席。
云头从北来，微风动疏荻。
滂沱一尺雨，旱魃惊辟易。
巾屦获暂御，尊酒容复觅。
谁怜贫长卿，空洞家四壁。
熬熬炉炭中，万物同一息。
明朝槁苗兴，农亩歌帝力。

龙舒富山水，白云又其角。
七峰互回环，仰见天一握。
古木森建幢，苍藤大张幄。
初疑翠黛扫，颇类青玉琢。
飞泉何处来，其势自天落。
舂撞吼雷霆，激射纷雪雹。
田家承下流，伐石竞耕凿。
揺风麦初齐，泛水秧尚弱。
恍若桃花源，误入不容却。
况有古道场，碧瓦照丹雘。
楼台锁烟霞，松杉聚猿鹤。
我来孟夏初，征衫汗如濯。
行行不知劳，梯云上青廓。
入门寂无人，幽鸟自相乐。
登堂赵州出，此意亦不恶。
徐徐叩其端，善巧万金药。
销除爱欲恼，澡浣尘土浊。
山神似相留，入夜雨还作。
明朝出山去，欲去更盘礴。
何当赋归来，寄傲酬素约。

观山不惮远，有癖老增剧。
是行迫王事，所过飞鸟疾。
路傍四五祖，不得着脚历。
朝来所干集，我愿容自适。
冲寒走海会，啸吟遂终日。
眷言三祖山，经从阻良觌。
僧果知我意，饭仆济行色。
崎岖五十里，入山及未昃。
山头残雪在，青瑶点微白。
殷勤承老禅，倾盖同莫逆。
为言住此山，予宝始今日。
欲以扶我衰，不鄙昔轻策。
扪萝助探讨，蹑石共登陟。
群峰耸遥翠，一水涨深碧。
行行何所喜，两脚有余力。
归来饱香积，清淡更过昔。

菩提古精舍，兵余但茅茨。
我行倦午暑，少憩容奴炊。
山僧老无子，养蚕如养儿。
奈何煮白茧，廼欲缫青丝。
燕泥固可恶，覆巢似非宜。
不闻两足尊，顶鹊安无隳。
我亦学佛者，言之为兴悲。
作诗书壁间，以为浮屠规。

市井从东州，水竹自西府。
我来与公偕，槃礴日欹午。
从容河底鱼，乐哉得其所。
此意与谁论，相看默无语。

隔宿不问道，此语幼所闻。
汨没尘土中，岁晚方得君。
学道戒怠惰，成功在精勤。
勤哉勤道者，取名不徒云。
别来十二秋，东游遍温鄞。
持咒动至暮，坐禅常达昕。
寸阴古所惜，君今惜余分。
兢兢穷昼夜，直欲忘斋薫。
轩昂冲天鹤，那容混鸡群。
我老懒成癖，见君但欢欣。
茅斋无一物，坐对柏子焚。
忽然舍我去，翩若风中云。

扁舟历阳来，访君得少息。
登堂默无语，见者称目击。
去年糁江上，群盗罗剑戟。
君时濡须游，入山笑相揖。
肩担祖师禅，问答挥即栗。
岂惟警聋瞆，亦足慰岑寂。
春容褪丹青，雨意铺水墨。
定将傥赴感，澄霁自端的。
麦秋数日间，饥肠颇贪得。
兵余敝庐尽，何独空四壁。
维摩幸无恙，胡避有新室。
白云夲无心，能归定能出。
岿然三杰峰，况是旧相识。
我有半仙丹，和剂等菖术。
为言山中人，蟠桃已成实。

梅花似是东君客，漏泄春风犯寒坼。
冰肌玉骨照双泉，应为孤根借泉脉。
先生狂得次公醒，诗思蔼蔼飘晴云。
为怜老拙有旧分，俾预胜赏沾清芬。
我时被酒酒初透，香扑鼻端曾一嗅。
别来飞雪往未能，想见精神愈高痩。
西湖处士真诗仙，东坡老人所推先。
岂知此花自奇绝，神助妙语相争妍。
浪言投李报琼玖，牛后何如作鸡口。
我今无物报投琼，木李虽轻聊借手。
先生标致良可人，此诗不减花娉婷。
相当欹枕初得句，夜兴冠坐如惊霆。
愿君追作淮夷雅，换取公卿重文价。
嗟予衰矣不复论，但欲高门容驷马。

小隠山林大朝市，夫子命轩良有意。
仕途捷径固无取，泉石膏肓亦犹次。
不知朝隠谁得之，我恐曼倩为近似。
公卿百执各有职，岂容妄隠但充位。
古人禄仕所不免，意在全身近于智。
庄周梅福此其流，吏隠之名可无愧。
沈君有弟今休文，咳唾成章数千字。
耻从举子事进取，逸韵高情寓吟醉。
乃兄宦达方强仕，翠竹停鸾想风致。
君侯才业伯仲间，退以求名名亦遂。
方今尧舜理四海，岩穴弹冠求自试。
朝廷既治群吏肃，何处堪为隠者地。
不如市隠最得策，大胜山林自憔悴。
花源缭绕转红绿，竹洞深沉入幽邃。
我闻此风颇健羡，图成未可日月冀。
他时傥作江西游，兄曰能来访予季。

人生邂逅非偶耳，一面岂容轻愠喜。
白首如新倾盖欢，谁解乘闲究斯理。
君家江南我江北，南北相望殆千里。
惠宠顾我端有由，衰滞不应能致此。
为言前岁在金沙，幽讨穷探遍山水。
论文获与阿逢游，賸馥残膏丐犹子。
是行来赴徐卿召，昨日扁舟方戾止。
阿逢闻是公僧弥，予乃阿逢门下士。
知公闲放今杜门，所舍与公殊密迩。
何妨旦夕侍杖屦，执经仍与诸郎齿。
过从弹指见周星，入室芝兰被蕸䓕。
须知四海皆兄弟，高义似君谁可比。
徐卿报政趣归朝，画鹢高樯舣江涘。
明朝车骑遂东还，有便时时遗双鲤。

大哉天休何穹窿，惟王配天居域中。
东西南北乃四裔，盛德可使车书同。
吾皇中兴继商武，小雅不复歌车攻。
年来幽障灭烽燧，梯航万里来夷戎。
华亭濒海古岩邑，商民填委百货通。
雕题交趾在何许，但见巨舰浮苍龙。
国家怀远固有道，缓征薄税垂无穷。
名官市舶司置长，往往所任多名公。
洪侯才望在人右，暂此出使良忡忡。
使台雄胜压湖水，飞桥百尺如垂虹。
作堂枕水傍风月，想见浩气盘高空。
我来五月过淫雨，炎云烈日方爞爞。
登临不独眼界豁，一洗烦暑清心胸。
偕行相遇二三子，吴赵与我并王锺。
高谈亹亹到莫逆，围碁把酒还从容。
轻风拂拂动襟袖，明月炯炯窥帘栊。
湖光十顷碧上下，身世恍在玻瓈宫。
何人倚槛正横笛，数声裂石开云峰。
忽然琵琶又继作，罄此百榼谁能供。
夜阑归去不成寝，卧听湖外鸣丰隆。

秋山赫赫明丹枫，秋天隠隠分玄鸿。
不知眼界阔多少，九华突兀撑晴空。
嗟予老病百事懒，谁能强勉追儿童。
读书既苦齿多豁，属文益觉心如蓬。
年来衰甚更龃龉，乘舟卖面皆遭风。
茫茫有类堕云海，踌躇四顾迷西东。
感君赋秋肯寄我，开缄反复歌三终。
如痿忽起盲忽视，角力未易分雌雄。
寒郷冰雪正凝沍，暖回爱日何烘烘。
惊涛巨浸浩无际，安流利涉输艨艟。
荜门圭窦仅容膝，规模敢拟阿房宫。
生平未惯新斧凿，斲削便许从共工。
伟哉欧梅两黄鹄，逃名诗酒俱称翁。
余生顾后八十载，贤愚虽异襟期同。
知君尚友取前哲，言之聊复输丹衷。
何为规规事骚雅，乃欲索我章句中。
舂容大轴烂锦绣，令人一睹情融融。
清新妩丽似鲍谢，岂徒奥学称淹通。
人能平地覆一篑，不辍会致邱山崇。
披云俛仰三百日，相逢底事常匆匆。
去年江上识君处，凿冰初见阳冲冲。
分携不觉秋又晚，向来旱气方蕴隆。
君如镇西我淝水，我往无事还何功。
而君被檄试多士，考核曲尽权衡公。
作诗恶用求好语，好语正自添诗穷。
有时嗣响姑趁韵，兹意祇欲安微躬。
争如闭门绝庆吊，著书远继吾家充。
静言培𪣻亦何罪，不韪正坐睎衡嵩。
茅斋雨过风露肃，青灯夜讽赓秋虫。
更阑耿耿不成寐，卧听江城鸣画筒。

秋山赫赫明丹枫，秋天隠隠分玄鸿。
不知眼界阔多少，九华突兀撑晴空。
嗟予老病百事懒，谁能强勉追儿童。
读书既苦齿多豁，属文益觉心如蓬。
年来衰甚更龃龉，乘舟卖面皆遭风。
茫茫有类堕云海，踌躇四顾迷西东。
感君赋秋肯寄我，开缄反复歌三终。
如痿忽起盲忽视，角力未易分雌雄。
寒郷冰雪正凝沍，暖回爱日何烘烘。
惊涛巨浸浩无际，安流利涉输艨艟。
荜门圭窦仅容膝，规模敢拟阿房宫。
生平未惯新斧凿，斲削便许从共工。
伟哉欧梅两黄鹄，逃名诗酒俱称翁。
余生顾后八十载，贤愚虽异襟期同。
知君尚友取前哲，言之聊复输丹衷。
何为规规事骚雅，乃欲索我章句中。
舂容大轴烂锦绣，令人一睹情融融。
清新妩丽似鲍谢，岂徒奥学称淹通。
人能平地覆一篑，不辍会致邱山崇。
披云俛仰三百日，相逢底事常匆匆。
去年江上识君处，凿冰初见阳冲冲。
分携不觉秋又晚，向来旱气方蕴隆。
君如镇西我淝水，我往无事还何功。
而君被檄试多士，考核曲尽权衡公。
作诗恶用求好语，好语正自添诗穷。
有时嗣响姑趁韵，兹意祇欲安微躬。
争如闭门绝庆吊，著书远继吾家充。
静言培𪣻亦何罪，不韪正坐睎衡嵩。
茅斋雨过风露肃，青灯夜讽赓秋虫。
更阑耿耿不成寐，卧听江城鸣画筒。

西湖清丽春雨余，子今欲去其焉如。
九华插天远在望，三月不见愁容舒。
二儿奔逸汗血驹，辈视长离与鹓雏。
去年冒雪来其俱，一鸣上国惊群儒。
书不负人人负书，公卿岂应终犁锄。
惠然过我骑甚都，萧萧晚吹飘襟裾。
借问能留旬月无，吾亦理棹其归夫。
为言与君不同涂，蔼峰松竹鸣笙竽。
奇童小友良不诬，异哉老蚌生双珠。
君之是行亦荣欤，三胡盛事喧州闾。

三年重见须川湄，舍舟东去何驱驰。
王事靡盬莫遑息，人生所贵心相知。
经从往返两过我，一言意厚何多为。
向来江夏倾盖日，翕然誉望推麟仪。
才猷伏火丹九转，用之功效堪扶衰。
重阳初过雨新霁，乾坤六合方平夷。
边城残寇何足灭，庙堂胜算那容窥。
相逢问我出世法，嗟我茅塞同荒陂。
因君扣击发深省，沉迷可笑群昏随。
我闻摩诘老居士，后身楼至今王维。
忽然惠顾有缘契，恍若宿雾青天披。
愿君为我取妙善，此界示现无边慈。

欲雨云容合，濒江水汽浮。
笑谈初入夜，灯火适逢秋。
巧借三豪便，还成一醉谋。
投琼酬木李，秪使老夫羞。

水阔风还怒，舟轻浪更颠。
云容初过雨，湖势欲吞天。
沙觜青枫外，鱼罾白鸟邉。
夕阳应到岸，沉醉酒家眠。

旱甚山光暗，风颠日色微。
桑芽虻翅小，荻笋彘肩肥。
野寺看题壁，村垆问典衣。
春容良不恶，杨柳正依依。

晚来何所喜，急雨洗新秋。
幸遂登高赋，应容遇胜留。
藕花明远近，鸥鸟任沉浮。
不用挥纨扇，何妨醉玉舟。

秋怀一事无，暑尽昼凉初。
竹户静长闭，藜床安有余。
逍遥化蝴蝶，容易入华胥。
天上多官府，神仙恐不如。

十里招提路，崎岖祝圣归。
青黄原上麦，红白草间薇。
正看云容合，俄惊雨脚飞。
余花被霑湿，芳气袭人衣。

小沼鸣蛙吹，虚堂堕燕泥。
对花容命酒，书事喜分题。
僧舍乔林北，田家古道西。
鹁鸠晴唤妇，谷谷傍人啼。

西去方祈谷，东来适佩萸。
凄风梧脱叶，积雨稻生蚨。
诗骨寒岩木，禅心古庙炉。
莫将明月句，容易谒姑苏。

何必袁州去，尘尘小释迦。
一笻非外物，四海即吾家。
晓色霜还重，秋容菊正华。
此行良不恶，冬笋已排牙。

柳迳桃溪碧草芳，故园遥寄水云乡。
老来转使宦情薄，春思颇增诗兴长。
教子文书容自勉，逢人尊酒为谁忙。
海棠却似怜衰朽，依倚东风试晚妆。

到齐何日醉青州，久矣平原困督邮。
避地未容行信步，泛江聊得卧安流。
望穷落鹜千山晚，梦断惊𩙪万壑秋。
安得尚方三尺剑，扫除骄寇献俘囚。

绿槐阴外听蝉吟，节过分龙夏已深。
千里亢阳忧岁旱，一时甘雨快人心。
养禾不害连朝曀，沃暑应容数日霖。
多谢同寮怜老拙，双南佳句竞铿金。

早晚天书下紫泥，如今人物擅三齐。
才华好自銮坡进，诗思休从蝶梦迷。
深院日迟黄鸟啭，长桥风软绿杨低。
春容不用相撩拨，老去心情似木鸡。

雪满江城酒不賖，闭门那患出无车。
未容踏冻寻梅萼，应喜临风见柳花。
炭重乌银争晓市，蔬挑翠羽荷邻家。
何人正下红莲幕，大嚼蒸羊手更义。

夫子文章仆命骚，高标宁若岁寒凋。
惯看雄辩朝挥麈，想见清吟夜度韶。
老去荷君频折简，时来容我尚同寮。
区区长倩何为者，不乐平原意本朝。

老去空悲乐事稀，百年浑醉几多卮。
虽贫赖有旧栽竹，纵懒未容全废诗。
碧草望迷烟漠漠，黄梅看熟雨垂垂。
莫嫌芜颣晚相凂，欲换邦君白雪词。

时来谈笑取侯封，清旷宁容雅志从。
上圣急贤齐舜禹，群公引类迈夔龙。
非材似我十围栎，有用如君千丈松。
邂逅相逢辱倾盖，能令瓦釜配黄钟。

人似平原字亦颜，诗成长在笑谈间。
试看落笔云烟疾，难放揺春草木闲。
美俗未容窥制锦，劝耕聊得伴行山。
惭将郑腊酬荆璞，无怪年时债未还。

向来疏率任天真，此去扶持护善邻。
只恐磨砖难作镜，已知行水戒推轮。
箪瓢本是吾家物，轩冕宁容我辈人。
多谢诸公共推毂，欣欣寒谷暗生春。

善邻虽幸借余光，终愧陈臻问发棠。
官柳又惊眉拂翠，宫梅应喜额涂黄。
江湖得计还相造，道义论交付两忘。
多谢乾坤容长物，许乘春意到文昌。

斗粟衡门且自安，老来筋力厌辛酸。
官游动是三年别，邂逅应容一笑欢。
荷浦珠联秋露溢，稻田龟坼暑风干。
昨朝溪足捎新雨，已觉羸躯怯夜寒。

蜂喜春晴竞出笼，雪明篱脚眼看融。
柳条借日还金色，梅萼因风动玉容。
窥牖数声禽度曲，过庭千字雁书空。
青毡笑指吾家物，芳草无邉一望中。

十载穷愁鸟出笼，春来天意似通融。
得书故旧颇相悯，上疏朝廷应见容。
开府莫辞金帛尽，犂庭当冀祲氛空。
庙堂素定平戎策，不待文渊在目中。

花前樽酒泻尖泥，痛饮仍欣客到齐。
竹外一枝青更好，水邉疏影动还迷。
醉醒正值微风入，酬唱何妨素魄低。
闻说归舟阳羡去，应容酌别为烹鸡。

江头旗影弄青红，似说朝天四牡东。
抱病不容攀辔勒，送行那复遣儿童。
田均税敛千年利，福及疮痍九郡同。
此去定知还禁近，从来阴德报宜丰。

世称儒雅擅青徐，今见君侯信不虚。
报政未容更绣水，除书先已易桐庐。
郡邻帝所旋趋召，地切家山勿恋居。
千乘来迎催去急，邦人何计挽行车。

风梢揺落雪飞花，谁传江梅到我家。
曾把数枝分暗馥，要催群卉助光华。
高吟两绝那容继，胜赏双清蔑以加。
春不世情应委曲，十年留滞在天涯。

一笻春色满郊畿，弹指淮南迅若飞。
丈室正须香积供，孤云聊作故山归。
长安城里风烟好，锦绣溪头笋蕨肥。
我有上林桃李约，未容随子赴亲闱。

格清词苦与谁论，携绕钱塘给事坟。
所得岂容人继和，朗吟应被鹤听闻。
月轮冷照千岩雪，霞片轻装万叠云。
投向吾庐卜知己，拟将诗草为师焚。

净剃霜髭展旧真，自疑容貌是前身。
僧中独守三千戒，诗里闲销七十春。
僻寺藓深人到少，故山云好梦归频。
禅斋近日谁还往，祇有西垣放逐臣。

老去宜安分，年来强竞辰。
功名虽自许，心腹欲谁陈。
赖有金谿彦，相从锦水濵。
词华三鳯蔚，诗律八音纯。
风月论交旧，云山发兴新。
鄙怀烦澡雪，高义叹倾囷。
李峤真才子，唐邕实异人。
感时悲鹤战，忧国赋车辚。
寤寐思摧敌，行藏冀泽民。
廉高辞郑粟，狂笑取韩银。
松柏迷荆棘，琳琅杂珷珉。
北游观赤帻，西走避黄巾。
端木谋存鲁，长沙论过秦。
江湖双醉眼，天地一闲身。
遵海嗟黄屋，垂衣想紫宸。
擒王须李靖，抗贼付张巡。
尚缓三城役，方驰六辔询。
两河蜂伴蚁，多垒介和鳞。
烽火青淮隔，楼船古汴堙。
离宫埋茂草，禁籞掩荒榛。
典册尊诸夏，戎羌守四邻。
如何来丑类，容易破重闉。
大厦烟焚突，长堤蚁溃漘。
复垣阊阖夜，层观景龙春。
蔑视排奸魏，空闻识反甄。
伤哉无止鼠，甚矣不由鹑。
天启中兴运，时当外侮宾。
此生那习坎，吾道已康屯。
黄卷何妨对，青灯正可亲。
侏儒归櫽括，苦窳入陶钧。
夸父劳追日，颜囘怅绝尘。
庙堂资赞辅，岩穴忍跧踆。
炳焕文中虎，玲珑席上珍。
肯终虞涧筑，聊滞越山薪。
君壮勤非勉，予衰懒是真。
会看鸣鸑鷟，相庆画麒麟。
簪绂行当贵，虀盐莫厌贫。
仲尼忧悄悄，扬子恶频频。
守节身何屈，移忠道自伸。
秋吟足佳句，飞动笔如神。

散漫来天际，高吟正倚门。
远山云母合，芳树柳花繁。
匝地银无价，冰湖鉴有痕。
何人穿敝履，有客拥高轩。
访戴从东棹，游梁快北辕。
鼎寒香屡拨，杯冷酒重温。
风力千林吼，云容万骑屯。
食余盐虎卧，坐久炭猊蹲。
观舞更三叠，论文罄一樽。
清芬难揜覆，端的属梅园。

雨意止还作，天容寒未舒。
无聊怀剧论，何幸过穷居。
举白夜酾酒，剪黄朝荐蔬。
新诗闲鼔吹，旧隠乱丘墟。
轩冕时何晚，山林计亦疏。
中兴屈群策，入告莫踌躇。

天容如鉴地无尘，阳气依稀动紫荆。
日晷渐长端可爱，霜华增重不胜清。

枫叶霜余霞灿烂，苇花风起雪纵横。
铜陵江上秋容好，两绝新诗取次成。

疏懒常嫌束带劳，年来见客强垂条。
不知此病容医否，沥沥真珠出小槽。

带雨酴醿不自持，短垣高榭倚斜枝。
野人莫觅丹青手，摹写春容一绝诗。

说诗人去想云车，千古青岩倚碧虚。
训诂未容端拜议，一言聊复问关雎。

芳草池塘处处佳，竹篱茅屋野人家。
清明过了桃花尽，颇觉春容属菜花。

夜来风雨晓还晴，沙路无泥快早行。
鸟语花容春自好，有生何处不安生。

小驿隳颓不见容，着鞭东走梵王宫。
怪禽落日休相恐，五里松篁一径通。

我行常苦雨相随，旱甚民心若倒垂。
坐久云容肤寸合，愿同焦槁被甘滋。

动容俱见古人情，千里归来得我惊。
七载何曾有离别，水中明月本相亲。

丹枫黄槲壮秋容，诘曲僧房一径通。
塔似道人飞白笔，开窗还见倚晴空。

我朝未第日，乡间逢岁饥。
两率闾里人，相共行赈济。
饥民仅得食，免困饿而毙。
及我登第后，被罪归田里。
寻复拜召命，迤逦治行计。
忽见道途间，小儿有遗弃。
复自劝乡邦，割己用施惠。
日饭八千人，八旬乃休止。
于时已麦熟，粮食相接济。
我始趋行朝，蒙恩长宗寺。
初本不望报，人以为能事。
利司具切奏，还官不容避。
今年又少歉，我适帅泸水。
无户备饭食，所济俱用米。
聊舍三百斛，十中活一二。
又以一千石，减价平行市。
每石减十钱，庶几无涌贵。
更有不熟处，资简潼川类。
计用减价粜，所祈均获济。
我非财有余，但愍民不易。
一时所施行，乐为之识记。

象外横该宇宙身，圣凡极尽不容尘。
衲僧意气合如此，当场谁是夺标人。

君不见子猷嗜好与俗殊，种竹不可一日无。
又不见太白清狂世绝伦，举杯邀月独相亲。
风流二子去已远，尘埃那复闻高人。
郑侯未遇身更闲，躬耕自乐岩谷间。
开亭容膝日寄傲，坐对嶕峣崪嵂之西山。
西山苍翠如堆玉，松奏笙竽云作屋。
澄鲜爽气日夕佳，不学时情易翻覆。
田文唾面嗔小儿，翟公署门良可嗤。
悠悠权利悲一时，乐哉此友谁能知。
郑侯与我论心久，年少相従今白首。
对山勿著绝交书，要须着我成三友。

大悲观音开正面，官不容针通一线。
鼠拽葫芦有底忙，鬼争漆桶无人颂。

霹雳惊天地，那容掩耳听。
须知兴化老，一半是人情。

柳风吹兰衿，藓晕识芒履。
寻幽古招提，偶识尊者墓。
断碣眠苍云，慈容惨香雾。
孤山岂无诗，未若壁间句。

笋舆揺兀到山前，就宿栖真古洞天。
老木倚风清鹤唳，湿云拖雨护龙眠。
尘凡夐岀几千仞，足迹经由已半仙。
到此岂容闲咏笔，重来知复是何年。

山亭碍月不容留，拆去危基立故丘。
落日倚笻舒望眼，片帆钩破一江秋。

翩翩旌旆蔽长川，满目秋光重黯然。
老泪曾向人落，离愁聊复为君先。
赤城旧欲谋三窟，白首还容受一廛。
岁晚田家足还往，只鸡斗酒得周旋。

杨郎丘壑尚，草堂修竹林。
去郭十里近，而无车马音。
鹤怨不应闻，鸥盟政尔寻。
九畹兰荃富，三径蓬蒿深。
窗间焦尾曲，聊答清风吟。
英英彼白云，出岫得无心。
渊明既容膝，那复历岖嵚。
狂夫十年狂，客鬓吴霜侵。
因君发深省，杖藜合从今。
寄傲有余地，不妨成盍簪。

新堂良佳哉，前山罗万戟。
中有倚天石，玉立破深碧。
异时老夕郎，直道众谗咋。
不种南山豆，聊卜辋川宅。
举头得佛观，喜甚几折屐。
名加一字褒，价重连城璧。
忽骑箕尾去，胜概堕岑寂。
乃孙丘壑姿，结屋踵前迹。
时呼名胜流，谈觞阅晨夕。
向来富贵人，搜索遍山泽。
舳舻蔽江淮，斧凿巧镵刻。
屡闻挥橐金，所得仅鸡肋。
谁能燕坐间，领略在几席。
要知此段奇，自是天所惜。
吾生事幽讨，佳处皆足历。
是中一延睇，破觉慰平昔。
会须买东邻，来作堂中客。
公乎肯见容，斯言当不食。

王民坠涂炭，志士怀愤郁。
岂无卧龙人，想待三顾出。
从容命世豪，肯为庸主屈。
英名如白日，千岁常不殁。

外门推望郎，天启眉干白。
掲掲廊庙器，仕道无枉尺。
仁义允蹈之，言行可法则。
优为君子儒，彬彬见文质。
伊川有夫子，四海尊学术。
燕申乡里化，语默世不识。
公时列高弟，见独蚤入室。
从容为邦问，领略济时策。
海涵而地负，光辉日充实。
向来坐省中，能事已籍籍。
出入群公间，持论颇正色。
皦皦活国心，周召可辈伯。
朝廷公议丧，牛李计方得。
道大固不容，青蝇工点璧。
知难幞被去，回首帝阍隔。
嗟嗟已衰俗，弗俾蒙其泽。
出把使者节，顾未远亲侧。
荣耀老莱衣，孝心惟惕惕。
温寻故时学，委蛇山水国。
澄清足暇裕，荐延颇推择。
宛彼南阳族，食指居数百。
衣冠日零替，贫有未葬骨。
慨然斥余赀，黄壤即安宅。
于公已高门，叔敖有阴德。
敌马祸中原，南迁例奔迫。
故林无巢归，瓦砾漫阡陌。
艰难更道路，扶病亲药石。
肩舆岂久堪，命数奄兹厄。
铭旌瘴烟里，过者为凄恻。
无儿但有孙，尚可付窀穸。
坟墓五千里，河洛兵未息。
招魂动楚些，路远迷南北。
鲰生愧无似，忘年樽俎客。
提携在斯文，恨不借羽翮。
去春失所恃，钜痛摧肝膈。
衔哀赴丧所，寸步且如棘。
犹期见渭阳，慰我孤苦极。
伤心舍我去，涙落满裀席。
遥知凛生气，千古犹不没。
夜中梦见之，话言及畴昔。
谓公犹在世，眼明失心疾。
山风忽惊起，月朗清露滴。

外门推望郎，天启眉干白。
掲掲廊庙器，仕道无枉尺。
仁义允蹈之，言行可法则。
优为君子儒，彬彬见文质。
伊川有夫子，四海尊学术。
燕申乡里化，语默世不识。
公时列高弟，见独蚤入室。
从容为邦问，领略济时策。
海涵而地负，光辉日充实。
向来坐省中，能事已籍籍。
出入群公间，持论颇正色。
皦皦活国心，周召可辈伯。
朝廷公议丧，牛李计方得。
道大固不容，青蝇工点璧。
知难幞被去，回首帝阍隔。
嗟嗟已衰俗，弗俾蒙其泽。
出把使者节，顾未远亲侧。
荣耀老莱衣，孝心惟惕惕。
温寻故时学，委蛇山水国。
澄清足暇裕，荐延颇推择。
宛彼南阳族，食指居数百。
衣冠日零替，贫有未葬骨。
慨然斥余赀，黄壤即安宅。
于公已高门，叔敖有阴德。
敌马祸中原，南迁例奔迫。
故林无巢归，瓦砾漫阡陌。
艰难更道路，扶病亲药石。
肩舆岂久堪，命数奄兹厄。
铭旌瘴烟里，过者为凄恻。
无儿但有孙，尚可付窀穸。
坟墓五千里，河洛兵未息。
招魂动楚些，路远迷南北。
鲰生愧无似，忘年樽俎客。
提携在斯文，恨不借羽翮。
去春失所恃，钜痛摧肝膈。
衔哀赴丧所，寸步且如棘。
犹期见渭阳，慰我孤苦极。
伤心舍我去，涙落满裀席。
遥知凛生气，千古犹不没。
夜中梦见之，话言及畴昔。
谓公犹在世，眼明失心疾。
山风忽惊起，月朗清露滴。

惟昔清献公，二年蜀中归。
归载无长物，一琴而一龟。
龟属烟霞想，琴寓山水思。
婆娑二物间，德容俨怡怡。
元龙岂时辈，康乐匪俗期。
书斋质不陋，覆之以茒茨。
手植参天松，亭亭岁寒姿。
公去几霜露，高风犹在兹。
可使贪夫廉，至今仰伯夷。
使君挺孤洁，后身盖亡疑。
治体简而肃，民俗醇不疵。
竭虔拜公像，雅有宾僚随。
置酒延公孙，诚意公所知。
表表孝弟里，人物固未衰。
德厚者流光，此言良不欺。
春阴澹物华，蔼蔼原隰滋。
远山出云气，近水余风漪。
时禽屋上语，野蝶筵中飞。
此堂历千载，盛事传一时。
凛如公在傍，冠弁不敢欹。
庶几饱公德，满酌其可辞。
聊以永今朝，画景方舒迟。

木落山重重，溪长雨霏霏。
云惨伤客容，风饕裂征衣。
我行已千里，恨无羽翰飞。
倒帆近古寺，烟钟深翠微。
明轩快远目，俛仰涵清辉。
上人惠休辈，道眼与世遗。
匡床竹火炉，翛然自忘机。
余生尚奔迫，所遇非所依。
天地兵革满，乡闗音信稀。
拊膺坐长啸，岁晚将安归。

北风夜号呼，逗晓云已罩。
腊雪及春来，佳瑞故难料。
舞空复低徊，投隙乍颠倒。
山川若为容，松竹不改操。
断陇失坡陀，连峰增峻峭。
琼堆与玉立，南北浄相照。
独鹤无处寻，田中发清叫。
疏梅有时见，水际含微笑。
晏裘昔所慕，王氅可同调。
江练好催诗，公乎今谢朓。

莘野隠于耕，傅岩隐于筑。
叔夜隠于锻，君平隐于卜。
四子隠不同，抗志俱超俗。
夫君无所事，扫迹隠于谷。
优游以卒岁，燕居常慎独。
方寸湛若水，颜状温比玉。
白璧无瑕玷，幽兰自芬馥。
插架万籖书，拥檐千挺竹。
时乘昃月过，自伴微云宿。
萧然伏腊余，尚不愧此屋。
岂曰不愿仕，可以速则速。
富贵草头露，荣华风中烛。
止止理固明，知止乃不辱。
小人无藉在，放浪谢羁束。
衰年迫饥冻，强颜隐于禄。
晚食且徐行，分量初易足。
婆娑一丘壑，雅趣在松菊。
平生喜文字，终恨窘邉幅。
顾闻多种秫，迎寒酿已熟。
更约阮仲容，清谈夜更仆。

漂流剧东南，所历过所闻。
始及庐陵郡，俯仰尤不尘。
朅来未敢忘，事贤友其仁。
翘翘萧与李，拔萃而多文。
萧君辞盖寡，空林兰自薰。
扬鞭舍我去，意欲树殊勲。
李君舌尚在，真气凌秋旻。
扫门与我俱，软语回阳春。
客舍甲子雨，八荒同一云。
倾盖有彭子，微言时解纷。
爱我忘其陋，肯顾罗雀门。
从容香积饭，可口谢八珍。
张公丈人行，气宇老而淳。
舒吴无俗姿，信是德有邻。
篮舆复聨翩，去指江之津。
坐中皆我辈，肴蔌来逡巡。
把盏属形胜，领略难具陈。
山寒更宜远，江流复沄沄。
大哉开辟功，孰测造化源。
挂席者谁子，其来自无垠。
耽耽载万斛，徴取何其勤。
落帆占近岸，过逢庆欣欣。
方矜猗顿富，谁信管鲍贫。
鸣雁何处来，冥冥初不言。
亦知个中好，鸣呼下其群。
商羊不觉舞，渔父收微缗。
烟树仅可识，归鸦喧水村。
我昔观画图，对此犹心存。
恍若梦中事，有怀携酒樽。
客子鬬身强，身外安足论。
无事颇相见，斯言吾所敦。

我公自言老，能事如少年。
我公自言退，人材望陶甄。
公功在本朝，本朝方赖焉。
公德在斯民，斯民宁舍旃。
中年倦政机，去若浮云旋。
名山占形胜，筑堂苍翠巅。
洼樽为壶觞，虚籁为管弦。
招携足宾客，啸傲穷云烟。
胸中万卷书，三峡倾词源。
兴来不停缀，摛华笔如椽。
登临出妙语，珠玑落清圆。
不数刘白辈，一斗真百篇。
裴傅堂绿野，赞皇墅平泉。
东山谢安妓，五湖范蠡船。
四子之于公，器业微差肩。
公之于四子，趣尚并其全。
公术可活国，公力可回天。
苍生望公起，天子忘公艰。
伫瞻丹凤诏，衮衣来陛前。
三入知眷殊，一夔见任专。
发挥中兴业，开辟造化权。
拯焚而救溺，持危而扶颠。
雍容复密勿，造膝陈一言。
长驱卷沙漠，𢭏穴空腥膻。
谈笑九州复，懽呼两宫还。
四海各安堵，六军同晏眠。
跻民入仁寿，致主登光宣。
圗像冠云台，勒功照燕然。
功成了不居，高谢区中缘。
拂衣赤松游，辟谷求神仙。
去去蓬莱路，云螭不受鞭。

去年客中愁，忽忽意未伸。
归来媚儿曹，行乐犹及辰。
融怡帝乡日，浩荡天街春。
物色岂不好，所思难重陈。
婉娈有能事，朱弦妙通神。
从容兰臭言，事事皆可人。
关河一乖隔，梦想清洛濵。
况乃行止间，愧负匏瓜身。
情随节物改，事逐风景新。
踌躇不自释，渌酒徒芳辛。
明朝更牵强，接踵肥马尘。
凌波固可慕，解佩良无因。
青翼不复来，怅望瑶池津。

二老学而穷，超然以诗鸣。
雍容三百篇，一一韶与韺。
挺特汜水诗，彊梁与古争。
寂寥会隠篇，澹荡遗心营。
珠玑沦瓦砾，有时应夜明。
过者剧千万，岂无一不盲。
我父实久要，早以文会并。
兹来唱无和，樽酒怀平生。
遗篇乃见属，悼往泯厥声。
歘然奋长笔，摭实无过情。
而今且谁托，两族俱凋零。
从古作者意，所务非近程。
徐观百年内，污世曷足名。

杖藜出望江郎峰，清辉秀气在眼中。
当年何人运神斧，劖削碧玉成芙蓉。
平地崛起五千仞，浮云落日当秋空。
东西南北千里间，他山莫敢来争雄。
英灵往往在人物，异时杰出闻数公。
伟哉高厚职覆载，储精毓粹良未穷。
畸予家世本伊洛，四时行乐都忘慵。
楼台面面得形胜，锦屏女几鸣皋嵩。
十年戎马断归路，流落江湖今一翁。
平生所得在黄卷，昔贤今圣独见容。
青衫憔悴百寮底，犹欣收此笔砚功。
声名突兀不磨灭，要与此峰相始终。

我有经纶天下之大志，陶冶万物之雄心。
上书几欲自荐达，君门无籍不可寻。
归来抚剑星斗近，老去援琴山水深。
混迹渔樵友麋鹿，兴发时为梁父吟。
雾雨方寒蔽林薮，黄狐跳梁苍兕吼。
歳云暮矣人白头，纳履踵决衣见肘。
茫茫大块宁终久，青史功名谁不朽。
昔贤达观有至言，破除万事无过酒。
朝来叩关闻剥啄，长须致简喜且愕。
满壶倾写清若空，一釂衰颜返丹渥。
此物难从俗士论，古今与世收奇勲。
寒谷可以回阳春，浇风亦使还其淳。
书生分量当饮温，圣清贤浊何用分。
浊醪有妙理，引人著胜地。
乘坠且不知，焉知物为贵。
扬雄嗜饮而家贫，玄嘲尚白费解纷。
屈原独醒良自苦，湘累空有些招魂。
一石亦醉淳于髠，五斗解酲刘伯伦。
卧舆当道陶渊明，骑马似船贺季真。
吏部有时甘盗瓮，丞相他年容吐茵。
古人已往不复见，忽然举觞如对面。
穷通得丧寓于此，旦暮方齐死生变。
拍浮池中固不恶，麹垒糟丘仍不薄。
一杯一杯复一杯，身世兼忘乃真乐。
不可一日无此君，今吾于酒而亦云。
安得四海尽种秫，春台寿域长醺醺。

家山凿龙似修眉，中有伊川寒更绿。
吾庐亦复远城市，舍下清流环几曲。
四时幽人共吟醉，饮若长鲸杯要覆。
三年芳草怨王孙，定有金钱无处卜。
南征际会竹林阮，兵厨况有酒百斛。
夫君笔力抵万钧，所当穿彻如强镞。
义形抗论及朝政，正容凛若冰霜肃。
因君远忆邹与张，畴昔之言皆可复。
二士揭揭庙堂器，用之艰难一夔足。
空令两行壮夫泪，回首尽向燕云哭。
我心之忧正谓是，夜中兴叹仰看屋。
相思歳尽书不来，念我衣单体生粟。

从来膏粱鄙世胄，岂知牛后与鸡口。
况乃末俗交道衰，时态纷纷翻覆手。
刘君门多长者辙，俗子驱车未容蹂。
斯文博约有王郎，正如白二得元九。
子猷无事只种竹，渊明有巾惟漉酒。
万锺五斗唾不顾，冷笑累累印如斗。
我今已无田园归，身外宁论婚嫁有。
卞和三献已两刖，被褐会当逢一剖。
今君家世自汾阳，汉相人物何堂堂。
坐使斯民歌乐康，岂弟之化如龚黄。
趣君移具过吟窗，羽虫得时已飞扬。

我世君家居里同，异时德邻饱过从。
论文高摘屈宋艶，结交远蹑管鲍踪。
嗟我不识丈人行，喜君雅有前辈风。
靖康三月虎狼去，长安城中一再逢。
笑谈未了已吹断，五年千里一转蓬。
只知兵戈事奔窜，岂料樽酒陪从容。
清溪照人山入座，莺声已老春事空。
人生一世太草草，客舍百事尤匆匆。
和文已远典型在，芝兰玊树庭砌中。
况君屡持使者节，至今能声满河东。
丞相方须幕中画，国士之顾必所蒙。
开元贞观望公等，天子不在咸阳宫。

贤哉令尹出名胄，百里歌谣不容口。
岂弟父母今信之，视民恐伤如足手。
讼庭端可置雀罗，若网在纲无杂糅。
万顷之陂黄叔度，云梦何止吞八九。
潘岳无事只种花，陶潜有巾惟漉酒。
三公九卿唾不取，金印从渠大如斗。
刘君语默端可人，固知十室忠信有。
五经腹笥贯今古，决疑索隠如瓜剖。
小圃风烟似洛阳，翠微不减绿野堂。
会闻激烈歌时康，不负抵掌工雌黄。
何时赠扇乃有语，向来仁风已奉扬。

不识交溪路，诗来锦绣重。
闲云时出岫，落日更明松。
叔夜常为锻，渊明亦近农。
喜君机事息，鱼鸟故相容。

不遇彭夫子，何因到此间。
无穷霜后木，不断雨中山。
只恐高僧占，多惭倦鸟还。
孤云在寥廓，容望不容攀。

旧好崔亭伯，新交阮仲容。
招携来白水，祖饯过中峰。
谷暖芊芊树，云深杳杳钟。
兵戈一分袂，惆怅几时逢。

博洽人为史，循良吏得师。
谋谟当启沃，出处系安危。
鹗立通丹地，龙章近赤墀。
咨询唐典故，笔削汉官仪。
结客多青眼，承家最白眉。
浩然无害气，汪若有容陂。
慎独仍三省，操危任百罹。
谁嘲玄尚白，自信涅非缁。
俯仰俱无怍，幽明两不欺。
爱君心匪石，忧国鬓成丝。
劵外真毫末，樊中足坦夷。
闭门因拂袖，展卷代支颐。
远览迷千古，高怀自一时。
海非蠡可测，豹岂管能窥。
能事推天禄，威名到月支。
孔融徴已晚，安石起何迟。
不待南飞雁，贪悬左顾龟。
向来鹦鹉赋，此去鳯凰池。
揭揭英灵气，巍巍柱石姿。
衮衣须我补，霖雨更谁为。
贱子端何者，先生颇识之。
几年当顾盼，今日倒𬬻锤。
解榻徐生入，弹冠贡子知。
青蝇休点污，白璧漫瑕疵。
炼句终乖律，看书正阙疑。
地偏如有避，交淡欲无私。
瘦马终千里，寒灰待一吹。
西江如可激，毕命守轩帷。

天上石麟堕，人间琼树芳。
叔孙知典礼，曹植有文章。
桃李蹊方盛，芝兰室更香。
榻先徐孺下，书异邺侯藏。
载世推能事，当年亦宠光。
颇怀追润色，奚惜吐琳琅。
末俗元多忌，冲怀竟两忘。
由来高士驾，不肯少年场。
鼎鼎文方古，鱼鱼道必昌。
仲山终补衮，虞舜正埀裳。
贱子虚蒙顾，仁风实奉扬。
弹冠从入仕，执戟且为郎。
欲作蝉遗蜕，差同鼠耗仓。
穷途遭白眼，永夜付黄粱。
尚齿三千客，容窥数仞墙。
受知心有激，欲报意何长。
皓鹤宜风露，青松饱雪霜。
倾身挹东海，再拜酌公觞。

可喜刘郎鬓未霜，能容宋玉近东墙。
自知老眼无春事，谁意穷途得夜光。
前日桃园真有路，何时兰室可无香。
便须一醉经千日，免作人间寸寸肠。

鼙鼓声中老战尘，故山归梦月三更。
交情咄咄浑无寐，学古悠悠浪得名。
鳌禁未容追世职，熊轓何足语官荣。
阿咸自是吾家秀，始觉前人畏后生。

巫山不可见，翠岫几重重。
云外藏三岛，江头认九峰。
淡烟迷暝色，疏雨浥秋容。
目断凝贞路，松风传暮钟。

天监我宋，受命以人。
咋为乱阶，以启圣人。
皇帝嗣位，其仁如春。
万邦欣载，共惟帝臣。
垂衣高拱，惟务俭勤。
恤民不怠，懋穑劝分。
卑宫勿饰，服御无文。
膳食取具，不羞庶珍。
内官弗备，简御嫱嫔。
抑损戚畹，登崇搢绅。
吏除苛绕，狱去放分。
刑罚不试，号令不频。
旰食宵衣，导率以身。
行之期年，天下归仁。
皇帝躬行，过于尧禹。
如天不言，乃帝之所。
内资禀命，外须训抚。
不有相贤，孰资察补。
天舍其衷，遗之硕辅。
实惟旧臣，乃吾肱股。
昔以梦求，今以德错。
皇帝曰咨，惟予与汝。
我唱而和，无或疑阻。
如手如臂，如心如膂。
如彼事神，汝为椒糈。
如彼琴瑟，相待戛拊。
相臣受命，于帝其训。
敢惮夙宵，以图淑问。
衣不及带，冠不暇正。
内事抚摩，外修好聘。
忍尤攘纷，徂惟求定。
皇帝之孝，克迈帝舜。
相臣佐之，兹惟无竞。
上感穹昊，下格殊邻。
以暴为恩，易顽以驯。
母后既归，东朝侍御。
天下载欢，若饥得哺。
天子躬俭，惟亲是丰。
未明求衣，朝长乐宫。
礼备家人，养以天下。
先意承旨，事无违者。
天子行孝，天下承风。
胥训胥效，比屋可封。
乃建中宫，以母四海。
诗首关雎，易称中馈。
天子之尊，亦资内助。
上奉慈颜，下式寰宇。
事亲底豫，化民致和。
始于壸阈，邦国是讹。
太学肇建，四方是极。
增博士员，导以经术。
有来英髦，充牣上京。
三年大比，以考其成。
异时之用，维公维卿。
石渠广内，图书之渊。
羽陵之蠧，断简之编。
是息是游，英俊在焉。
逸群之彦，比迹卿云。
怀材待问，发闻扬芬。
驰骋古今，上下典坟。
考正律度，是为景锺。
导和殖财，国用以丰。
不窕不槬，咸中典刑。
有涣其章，上公是铭。
兹器惟则，允为国经。
德爵之亚，莫尚惟齿。
班序颠毛，以为民纪。
乡饮既行，郡邑是遵。
洙泗之风，无复龂龂。
井田既坏，民困劫假。
乃正经界，以实多寡。
赋入既均，贫富不病。
非上恤之，孰拯其命。
诞弥之节，式宴示慈。
乐不计费，孰敢节之。
皇帝曰咨，费财无艺。
亲降德音，以禁肆侈。
天下欢然，称盛德事。
匪帝命之，臣子曷议。
著之令甲，付之史官。
永永万年，无或敢干。
人事既洽，惟神是事。
于庙于郊，各尽其礼。
其郊维何，蒇事圜丘。
帝御六龙，冕十二旒。
既新宫架，既备礼服。
有洁其牲，有温其玉。
合袪天地，侑以祖考。
乐奏六变，其音肆好。
问谁相祀，实维上公。
登降跪起，有肃其容。
天地并况，瑞物来下。
天子万年，以有神嘏。
其庙维何，可以观德。
德盛不祧，祀事不忒。
祖庙既饬，旅楹有闲。
原庙继作，以游衣冠。
若节春秋，皇帝戾止。
荐献有容，祖考咸喜。
礼成而退，祗奉不凟。
天子万年，永绥遐福。
天神贵者，莫尊太一。
置祠为民，其宫有洫。
既仿谬忌，道开八通。
皇帝临飨，威神是崇。
天人相际，福禄攸同。
国南千亩，是为帝籍。
天子肇祀，以祈黍稷。
我黍与与，我稷翼翼。
以享以祀，以为民食。
福禄绥之，万世无斁。
乃营吉壤，肇建高禖。
何以歆之，帝德不回。
瑞乙既至，后率所御。
以弗以祈，有秩斯祜。
千亿之祥，兆于帝武。
天锡皇帝，圣钦不迟。
事神保民，以莫不祗。
上帝临之，云何以报。
维年屡丰，诸福是效。
非维丰之，又布濩之。
东西北南，咸锡予之。
稼茂于野，粟积于仓。
礼义兴行，民俗以臧。
桴鼓不鸣，狱讼衰息。
人有盖藏，道无捐瘠。
和气所蒸，化为瑞物。
甘露零庭，近在郊邑。
有木呈祥，合枝共柢。
考传验符，远人不贰。
或剖其中，自然成文。
太平是告，希代莫闻。
丰年屡应，众瑞应图。
皇帝谦恭，不以自居。
图回庶事，益慎厥初。
君臣相戒，可否吁俞。
政过三代，言成典谟。
历选后辟，前载所无。
在昔中兴，周汉二宣。
夏康商宗，汉祖晋元。
咸用干戈，配天祀夏。
其臣歌颂，或列于雅。
方之皇帝，爝火太阳。
顾无歌诗，垂世用光。
词臣伏罪，无以塞责。
谁其诗之，以佐皇德。
下臣张嵲，过不自揆。
日官西掖，待罪文字。
敢颂厥美，以赞后功。
江汉崧高，不足比隆。

天监我宋，受命以人。
咋为乱阶，以启圣人。
皇帝嗣位，其仁如春。
万邦欣载，共惟帝臣。
垂衣高拱，惟务俭勤。
恤民不怠，懋穑劝分。
卑宫勿饰，服御无文。
膳食取具，不羞庶珍。
内官弗备，简御嫱嫔。
抑损戚畹，登崇搢绅。
吏除苛绕，狱去放分。
刑罚不试，号令不频。
旰食宵衣，导率以身。
行之期年，天下归仁。
皇帝躬行，过于尧禹。
如天不言，乃帝之所。
内资禀命，外须训抚。
不有相贤，孰资察补。
天舍其衷，遗之硕辅。
实惟旧臣，乃吾肱股。
昔以梦求，今以德错。
皇帝曰咨，惟予与汝。
我唱而和，无或疑阻。
如手如臂，如心如膂。
如彼事神，汝为椒糈。
如彼琴瑟，相待戛拊。
相臣受命，于帝其训。
敢惮夙宵，以图淑问。
衣不及带，冠不暇正。
内事抚摩，外修好聘。
忍尤攘纷，徂惟求定。
皇帝之孝，克迈帝舜。
相臣佐之，兹惟无竞。
上感穹昊，下格殊邻。
以暴为恩，易顽以驯。
母后既归，东朝侍御。
天下载欢，若饥得哺。
天子躬俭，惟亲是丰。
未明求衣，朝长乐宫。
礼备家人，养以天下。
先意承旨，事无违者。
天子行孝，天下承风。
胥训胥效，比屋可封。
乃建中宫，以母四海。
诗首关雎，易称中馈。
天子之尊，亦资内助。
上奉慈颜，下式寰宇。
事亲底豫，化民致和。
始于壸阈，邦国是讹。
太学肇建，四方是极。
增博士员，导以经术。
有来英髦，充牣上京。
三年大比，以考其成。
异时之用，维公维卿。
石渠广内，图书之渊。
羽陵之蠧，断简之编。
是息是游，英俊在焉。
逸群之彦，比迹卿云。
怀材待问，发闻扬芬。
驰骋古今，上下典坟。
考正律度，是为景锺。
导和殖财，国用以丰。
不窕不槬，咸中典刑。
有涣其章，上公是铭。
兹器惟则，允为国经。
德爵之亚，莫尚惟齿。
班序颠毛，以为民纪。
乡饮既行，郡邑是遵。
洙泗之风，无复龂龂。
井田既坏，民困劫假。
乃正经界，以实多寡。
赋入既均，贫富不病。
非上恤之，孰拯其命。
诞弥之节，式宴示慈。
乐不计费，孰敢节之。
皇帝曰咨，费财无艺。
亲降德音，以禁肆侈。
天下欢然，称盛德事。
匪帝命之，臣子曷议。
著之令甲，付之史官。
永永万年，无或敢干。
人事既洽，惟神是事。
于庙于郊，各尽其礼。
其郊维何，蒇事圜丘。
帝御六龙，冕十二旒。
既新宫架，既备礼服。
有洁其牲，有温其玉。
合袪天地，侑以祖考。
乐奏六变，其音肆好。
问谁相祀，实维上公。
登降跪起，有肃其容。
天地并况，瑞物来下。
天子万年，以有神嘏。
其庙维何，可以观德。
德盛不祧，祀事不忒。
祖庙既饬，旅楹有闲。
原庙继作，以游衣冠。
若节春秋，皇帝戾止。
荐献有容，祖考咸喜。
礼成而退，祗奉不凟。
天子万年，永绥遐福。
天神贵者，莫尊太一。
置祠为民，其宫有洫。
既仿谬忌，道开八通。
皇帝临飨，威神是崇。
天人相际，福禄攸同。
国南千亩，是为帝籍。
天子肇祀，以祈黍稷。
我黍与与，我稷翼翼。
以享以祀，以为民食。
福禄绥之，万世无斁。
乃营吉壤，肇建高禖。
何以歆之，帝德不回。
瑞乙既至，后率所御。
以弗以祈，有秩斯祜。
千亿之祥，兆于帝武。
天锡皇帝，圣钦不迟。
事神保民，以莫不祗。
上帝临之，云何以报。
维年屡丰，诸福是效。
非维丰之，又布濩之。
东西北南，咸锡予之。
稼茂于野，粟积于仓。
礼义兴行，民俗以臧。
桴鼓不鸣，狱讼衰息。
人有盖藏，道无捐瘠。
和气所蒸，化为瑞物。
甘露零庭，近在郊邑。
有木呈祥，合枝共柢。
考传验符，远人不贰。
或剖其中，自然成文。
太平是告，希代莫闻。
丰年屡应，众瑞应图。
皇帝谦恭，不以自居。
图回庶事，益慎厥初。
君臣相戒，可否吁俞。
政过三代，言成典谟。
历选后辟，前载所无。
在昔中兴，周汉二宣。
夏康商宗，汉祖晋元。
咸用干戈，配天祀夏。
其臣歌颂，或列于雅。
方之皇帝，爝火太阳。
顾无歌诗，垂世用光。
词臣伏罪，无以塞责。
谁其诗之，以佐皇德。
下臣张嵲，过不自揆。
日官西掖，待罪文字。
敢颂厥美，以赞后功。
江汉崧高，不足比隆。

时雨当夜来，出郭喜新霁。
伫立望四郊，春容卉无际。
群山隔大江，苍岩澹相对。
轻风生水波，微露滋花气。
缘津柳已暗，忽悟清明至。
融怡岁序同，俯仰山河异。
逢时思坟墓，拜扫十年废。
闻有故童仆，壶飡酹荒隧。
新阡固已远，龙輴尚天外。
已深濡露悲，更下孤臣泪。

夜半雨鸣廊，晨起雪暗空。
不减腊月寒，故作昨日风。
融银拥山腰，飞花满裘茸。
办此了不难，咳唾烦天公。
纤纤园中花，一夕无光容。
凛凛庭下松，巍然两苍龙。

精蓝负东岑，奇石护山麓。
嵁岩如车轮，一镜方黛蓄。
沉沉不动容，澹瀩立山木。
日射翠气浮，游鳞翻寸玉。
泉边群石润，净映僧房绿。
庐阜势相高，鱼龙争起伏。
奇章昔好此，忽弃不见录。
青丛晚花明，涧草幽气馥。
树深春去远，景至夏方燠。
此地风长清，萧萧似秋肃。
南来眇万里，云峤几经目。
安知绝世境，在此近山腹。
超遥轻前游，慷慨谢双足。
向非来远客，所见信跼趣。
宁非造物意，设此慰羁束。
人世足埃氛，山林有高躅。
何当幞被来，共此岩下宿。

时危适远县，卧疴蔽疏篷。
浮舟难计程，一听水与风。
今日出江口，划见天边峰。
维舟邀胜士，杖策凌穹崇。
绝壁迤崩豗，可验秋涛雄。
镌崖佛像古，凭虚楼殿工。
沄沄窗外江，落落堦前松。
涧响雨滂濞，云生树玲珑。
揽胜欣远游，抚身悲转蓬。
忧乐未相偿，林霏生晚容。
却纵中流棹，回望青莲宫。
秋晚山萧寂，云散烟空蒙。
舟行转沙尾，微闻林外钟。
惜哉李膺船，去若孤征鸿。
晨暮一相失，云峤何年同。
若纵金门步，永遗尘外踪。

积雨连日夜，敢谓今旦晴。
绿彩泛林端，爱此朝景明。
晨炊肃徒驭，结束方上征。
千岩屹穹隆，万壑临峥嵘。
谁知有微迳，在此苍翠屏。
昔闻五尺道，驰心已伶俜。
今朝复何朝，冒此绝险行。
侧路不容足，下瞰千仞坑。
步武一蹉跌，陨身如建瓴。
避地本爱死，兹行岂偷生。
篮舆仗伧人，崎岖信所经。
下为崖石碍，上苦萝蔓撄。
阴岩多沮洳，泥苔汏相仍。
薄暮雨欲来，白云起如蒸。
稍观前山暗，已复如悬绳。
行行入中林，心悸万鼓鸣。
三泉如雪翻，竞泻石上声。
值此绝世景，避贼难为情。
路转复临川，浊流方满盈。
波神恣桀𪉑，势欲丘壑平。
雄张拥行潦，河渎将抗衡。
我方媚斯水，敢夸海若名。
叫度雨逾急，山烟深杳冥。
舍棹即绝壁，扶持陟碐层。
经行细石坠，十步九战兢。
羊肠与三涂，其险莫与京。
叱驭匪前哲，但觉微命轻。
须臾至田家，茅茨耿清灯。
篝火燎衣湿，坐使愁虑并。
夜雨喧客耳，羁梦何由成。
平明起长望，重阴竟四瞑。
嘉禾垂垅病，恶木连山荣。
兵荒兼岁恶，吁嗟此黎氓。
泥水方自蔽，出门谅何能。
穷居未觉苦，篱外长峰青。

天秋万象静，云横乱峰起。
已下微王山，入峡自兹始。
惊湍扵此尽，安流澹如砥。
两山郁嵳峩，壁立相对峙。
上凌空崇外，下插渌浄底。
层岩碧树滋，洄潭丹叶委。
舟行石罅中，江流瓮城里。
举头天若带，堕此清弥弥。
忽惊龛岩大，奔浪喧客耳。
鱼陀考方言，岁出鱼万尾。
水边菖蒲青，石上土花紫。
淙流来不绝，无由访源委。
俄经陈佗洞，斩绝不容趾。
土人若猿猱，跻攀因葛藟。
燃火入其中，数丈神披靡。
睹兹泉壑迥，始觉化工伟。
投身西南陬，肆意阅奇诡。
是邦不生人，境胜乃如此。
寕非造物初，意尽向山水。
神惊畏石坠，志豁欣树美。
穷探日易晚，惜去船欲{舟义}。
徐闻涌波涛，渐见山峛崺。
奇观忽鹜过，我兴方未已。
赖此慰羁愁，无庸伤转徙。

忆昔游河梁，对床三夜语。
平生慷慨心，远别颜亦苦。
朔风黄叶深，尚记驱车去。
君行已映林，我首犹屡顾。
重经分手地，物色宛如许。
怀人感河山，抚节惊寒暑。
别来世事多，琐细不足数。
惟有绿林徒，跳梁犹若故。
汉南十二州，一半为盗据。
向之西来师，猛鸷类熊虎。
从以万马群，旌旃蔽村坞。
惟知口打贼，未辨狸搏鼠。
征求徒浚民，万分一无补。
空令贫者毙，复使富室窭。
去年粟如金，艰食古未睹。
今春濒汉州，秋种不入土。
如何十万师，不办一朝贮。
传闻许汝郊，平民尽俘掳。
秋高马首南，跬足仰谁御。
栖山无定居，处邑复多惧。
无资忧殍踣，有粟畏攘取。
怀安昔所戒，随众谋远举。
第恐向他州，未保终安堵。
悠悠四海间，托身定何所。
忧来如鼎燋，意乱若棼缕。
君家聚族多，巢幕多风雨。
胡为事远游，遄归莫容与。

日出雾犹重，微茫认山麓。
远目疑可穷，澶漫如夷陆。
韶序日已深，时禽啭幽谷。
青林不受春，景气润修竹。
日晴烟光乱，风澹水容渌。
闽岭农事初，荒泉被山曲。
耒耜没深泥，凫鸭讙相逐。
躬耕记往年，遭乱成羁束。
故园隔山河，桑柘犹在目。
丘陇谅荒芜，春归惟灌木。
囚拘怆兹晨，傥徉悲前躅。
缘情固攀援，理会何桎梏。
且寄终日闲，玩此春苗绿。

艾杼灭浇殪，方召平夷蛮。
夏书纪少康，小雅咏周宣。
茂烈盖当代，休声垂亿年。
君臣今望之，犹若神人然。
皇天昔降乱，国步多艰辛。
海宇政揺荡，封疆托大臣。
召旻歌卒章，三复徒怆神。
寇攘有厚赏，山林多贱贫。
小夫矜宠秩，持以傲寒士。
达人每大观，讵肯屈其志。
从人畏损名，不从斯逆耳。
肮脏每不容，委随多徇死。
孔明佐玄德，君臣称鱼水。
田祖辅本初，愎谏昧良图。
蜀成鼎足势，卧龙名益都。
袁丧官渡师，二臣随见屠。
女萝依青松，蔹蔓相绵延。
岁暮饶雪霜，枝干犹萦纒。
蔓草生毁垣，逢时亦芊芊。
积雨毁垣坠，苕颕亦以干。
婉婉我良友，才具宜佐时。
果敢无与前，议论有余资。
功名可立致，要当慎其为。
吴橘北化橙，良玉贵不缁。
行矣保令图，怀哉丝路悲。

千峰雪犹积，万木春已回。
穷阴倦羁束，忽欣阳景开。
徐步出衡门，中野展幽怀。
杖策遂侵寻，独下前山隈。
惊湍激远飚，疏篁耿寒梅。
婆娑时动容，似与客徘徊。
岁晏益多感，况斯韶景催。
暂赏岂所懽，离念方催颓。
还观增怆恻，三叹为谁来。

夔州之山皆入云，夔女寝陋男不文。
山川历历应如旧，昭君屈平犹荒村。
三百篇后无继者，始作离骚绍风雅。
君门九重难叩阍，欲登阆风聊蹀马。
精衷写尽君不闻，徙倚怀沙泪盈把。
汉家靡曼盈六宫，明妃容与如春风。
琵琶何能慰行路，槛槛毡车随去鸿。
椒兰得得在修门，独任先生作放臣。
妃嫔无数贮金屋，秪遣王嫱犯塞尘。
万古江山虚秀气，二人贤色皆锺美。
天之生此谅应难，一弃单于一沈水。
远色苍苍难致极，吊古徘回泪霑臆。
二宅遗基自古存，石岩天深秋日昏。
沧波渺渺流遗恨，后人谁为赓天问。

雪尽径泥干，团栾遶树看。
玉梅呈素艶，霜重月华寒。
一萼半含春意密，数苞未破胭脂粒。
斜枝倒浸碧池深，罗衣暗惹香风湿。
须知贾午最多情，绣囊偷佩芳筵惊。
又疑仙人下姑射，玉容寂寞幽态清。
去年梅花开，干戈犹未扫。
今年梅花开，劝君休草草。
莫待子规啼，梅花满地蝴蝶飞。

魏塘草树环佛宫，两春不识花白红。
但有柳絮迷晴空，今年始种木芙蓉。
间以寒菊助丰容，新栽黄葵已蒙茸。
坐待泬寥秋色浓，鞠衣仙人来御风。
似闻芍药富红紫，愿分余波作春事，要令睡眼迷缃绮。
勿言滞客无几求，将致来禽及青李。

岁序属残腊，云容先发春。
氛氲迎近壑，乱鬈霭遥津。
暮色含微雨，林滋被细筠。
忧居时物变，有泪洒苍旻。

投晓过书斋，风门自闭开。
云容疑水墨，雪意吝琼瑰。
笔冷吟呵冻，炉寒坐画灰。
何如毡帐下，低唱两三杯。

东西几山隔，石径不容车。
那知厚地底，自然成井渠。
甘余留齿頬，清足鉴眉须。
不用瓶罍贮，累累似酒酤。

脱屣违人代，振容即路岐。
名流祠洗马，白旐痛元规。
一代风流尽，千年翰墨垂。
伤心墓前水，故作夜深悲。

临难不忘死，为忠已足多。
全生犹有路，仗节竟如何。
可验平生志，宜令后世歌。
诸儒主褒贬，毫髪未容讹。

孤城寂寂枕江湄，万室烧余事可悲。
故老归来泣环堵，行人𥩟立问遗基。
年华祗觉凋容鬓，花鸟何曾管乱离。
依旧汉傍春事好，野桃开尽暖风迟。

西来一櫂任委蛇，春日惟增雨露悲。
故国佳辰逢禁火，水乡农事见扶犁。
年华祗觧凋容鬓，花鸟何曾管乱离。
目极伤心谁告语，含毫独赋远游诗。

荒山雪尽水生烟，独发寒英媚远天。
乱蕊凝姿残照里，痩松含态晚风前。
疑将翠袖倚修竹，若献明珰傍广川。
丧乱自嗟容鬓改，攀条三嗅惜流年。

去岁经冬百卉空，今年多种木芙蓉。
未如蜀国城边望，疑是秋江渡口逢。
定乏雄蜂来慰藉，应与寒菊伴丰容。
敢同出水方新句，空自长吟负老松。

尘缨脱得片时闲，未见弥天释道安。
薜荔半崖双屐齿，沧浪何日一纶竿。
地能容膝皆堪处，心对回光未易看。
试问老僧安底事，不知人世有悲欢。

山容浑似关南见，水曲初疑岘首看。
闻说新堂多胜概，待飞一叶上云端。

霜稻收余垅亩空，雨容和雾晚溟蒙。
出门忽见丹青树，肠断家山柿叶红。

乱后有谁三径足，日长如我几人闲。
夕阳尽处春容好，更赖青云作远山。

平生过眼无穷景，未省经行有此奇。
烟雨连山催去棹，不容青壁更题诗。

平湖阻城南，长淮带城西。
壮哉金斗势，吴人筑合肥。
曹瞒狼顾地，苻秦又颠挤。
六飞驻吴会，重兵盾边陲。
绍兴丁巳岁，书生绾戎机。
郦琼劫众叛，度河从伪齐。
苍黄驱迫际，白刃加扶持。
在职诸君子，临难节不亏。
尚书徇国事，既以身死之。
骂贼语悲壮，摏喉声喔咿。
呜呼赵使君，忠血溅路歧。
在职乔张实大将，横尸枕阶基。
至今遗部曲，言之皆涕洟。
法当为请谥，史策垂清规。
法当为立庙，血食安淮圻。
奈何后之人，邈然弗吾思。
居官潭潭府，神不芘茅茨。
冤气与精魄，皇皇何所依。
所以州州内，鬼物多怪奇。
月明廷庑下，仿佛若有窥。
謦欬闻动息，衣冠俪容仪。
士民日凋瘵，岳牧婴祸罹。
一纪八除帅，五丧三哭妻。
张侯及内子，遍体生疮痍。
爬搔疼彻骨，脱衣痛粘皮。
狂氓据听事，夫人凭指挥。
玉勒要乌马，云鬟追小姬。
同殂顷刻许，异事今古稀。
磊落陈阁学，文章李紫微。
筑城志不遂，起废止于斯。
杜侯在官日，夜寝鬼来笞拔剑起驱逐，反顾出户帏。
曰杜二汝福，即有鼓盆悲。
德章罢郡去，厌厌若行尸。
还家席未暖，凶问忽四驰。
安道移嘉禾，病骨何尪羸。
于时秋暑炽，絮帽裹颔颐。
余龄亦何有，干在神已睽。
师说达吏治，通材长拊绥。
东来期月政，简静民甚宜。
传闻盖棺日，邑里皆号啼。
近者吴徽阁，鱼轩发灵輀。
营卒仆公宇，厩驷裹敝帷。
行路闻若骇，举家惊欲痴。
昔有邺中守，迥讳姓尉迟。
后周死国难，英忠未立祠。
及唐开元日，刺史多艰危。
居官屡谪死，未至先歔欷。
仁矣张嘉祐，下车知端倪。
庙貌严祀典，满考迁京畿。
兄弟列三戟，金吾有光辉。
吴竞继为政，神则加冕衣。
自此守无患，史书信可推。
伯有执郑政，汰侈荒于嬉。
出奔复为乱，羊肆死猖披。
强魂作淫厉，杀人如取携。
其后立良止，祭祀在宗枝。
罪戮彼自取，祸福尚能移。
族大所冯厚，子产岂吾欺。
寒温五种疟，踸踔一足夔。
或能为病祟，祈祷烹伏雌。
况我义烈士，品秩非贱卑。
凛凛有生气，为神复何疑。
勺水不酹地，敢望壶与蹄。
片瓦不覆顶，敢望题与榱。
邦君寄民社，此责将任谁。
既往不足咎，来者犹可追。
傥依包孝肃，或依皇地祇。
经营数楗屋，丰俭随公私。
丹青罗像设，香火奉岁时。
尚书名位重，正寝或可施。
吕姬徇夫葬，义妇严中闺。
清贤列两庑，后先分等衰。
当时同难士，物色不可遗。
张陈李鲍韩，势必相追随。
德章病而去，去取更临时。
尊罍陈俨雅，剑佩光陆离。
匠事落成日，醮祭蠲州治。
青词奏上帝，册祝告神知。
若曰物异趣，人鬼安同栖。
兹焉卜新宅，再拜迎将归。
悲笳响萧瑟，风驭行差池。
穹旻亦异色，道路皆惨凄。
巍峨文武庙，千载无倾欹。
使君享安稳，高堂乐融怡。
岂弟布惠政，吉祥介繁禧。
遂纡紫泥诏，入侍白玉墀。
斯民获后福，年谷得禳祈。
坎坎夜伐鼓，欣欣朝荐牺。
人神所依赖，时平物不疵。
中兴天子圣，群公方倚毗。
明德格幽显，和风被华夷。
典章粲文治，昭然日月垂。
臣工靡不报，秩祀当缉熙。
四聪无壅塞，百揆钦畴咨。
咨尔淮西吏，不请奚俟为。
露章画中旨，施行敢稽迟。
太常定庙额，金榜华标题。
特书旌死节，大字刻丰碑。
碑阴有坚石，镌我庐州诗。

晓出白下门，东山耸孱颜。
脱身廛市中，办此一日闲。
西风忽凛冽，秋容著坚顽。
烟树小摇落，寒云起斓斑。
但惊节物变，敢辞登陟艰。
诸峰互崭绝，落势相回环。
盘固建康城，俨若呵神奸。
造化锺英灵，尽压东南山。
厚疑接坤轴，高欲窥帝关。
太平严梵刹，华屋罗千间。
向来劫烧灰，旧观初未还。
象教岂易灭，佛力不可扳。
风雷运梁栋，斤斧勤输般。
会见落成日，千门响铜环。
山僧肯分甘，我亦诛茅菅。
人生少会心，胜处天所悭。
归鞯理残照，欲去仍跻攀。
后会倘可约，此兴殊未阑。
祗恐俗士驾，频来遭诋讪。
哦诗记幽讨，賸语君其删。

老去丹心在，愁来酒兴浓。
江山遗古意，云水淡秋容。
落日孤村笛，微风远寺钟。
平生善知识，却忆妙高峰。

东游心渺渺，趼足步迟迟。
马驿黄茅路，人家白竹篱。
归云横断岭，落日映荒陂。
何地可容足，长哦招隐诗。

地僻僧栖隐，茆庵曲迳通。
云浮秋水白，霞夺蓼花红。
野鸟当窗下，疏烟入画中。
采菱人未散，归棹且从容。

禅家流，悟自己，开眼曹溪十万里。
况行机路守心空，病渴移家阳焰里。
渴转渴，水又非。
抬头不觉雁南飞。
文殊堂里万菩萨，大唐国内无禅师。
或行棒，或行喝，棒喝交驰如电掣。
不容眨眼入思惟，忽把虚空敲出骨。
地神恶，天神悦，陕府铁牛得一橛。
且等东山睡觉来，大掌连腮咄咄咄。

梁魏山河本太平，无端容此老狐精。
九年皮髓分张尽，只履空棺更诳人。

十智同真验作家，可中毫忽不容差。
若无师子翻身句，现在徒将面自夸。

歌辞信口端师子，干木随身邓隐峰。
两个风颠争几许，一天霜月似相容。

门外斜风细雨，窗间禅版蒲团。
不有高人猛利，那容老者安闲。

康庐诸峰欧阜殊，寺称天上众五湖。
古来相传应真辈，多入此众潜安居。
有为白癞聊戏剧，邻坐恶之思割席。
一朝忽怪单位空，遗下疮痂渺无迹。
东山若是与同时，捶折其胫宁容之。
圆今病痛又相似，放过从教天下疑。

千邪堆里容开手，万毒丛中许夺标。
不堕功勋夷险外，前头宝所即非遥。

崇观文章独老苍，后生犹及见堂堂。
十年契阔形容改，一日相逢道韵长。
尽启轩窗供远目，莫嫌蔬笋饭家常。
愿陪刘远焚香在，莲社风流有耿光。

从容中道绝功勋，野鹤昂藏不类群。
双眼炯如潭底月，一身闲似岭头云。
撮来大地如粟粒，放去龟毛重九斤。
三载相依话畴昔，我初无说子无闻。

跛鳖三年病，一书千里心。
冤家容可避，到老也相寻。

鸱夷载酒神仙宅，面作缬纹拼卷白。
饮余指掌话平生，冷笑濡需同豕虱。
昆山片玉本无瑕，洗垢瘢痕任人索。
此中空洞贮天真，何止容卿数百人。
但见娄公容唾面，未应子路不知津。
会逢博物为鉴拔，太阿拂拭宁因循。
男儿强项不易屈，剪剪羞他拜望尘。
席门车辙多长者，虽不事事非长贫。
意详文赡诸儒慕，纷纷谁复师班固。
膏唇泽舌猎英华，立涸宛如沟浍雨。
缨冠门下谩峩峩，鲁国真儒自不多。
何时解榻挥金椀，陶然烂醉奚落河。
清狂浪语文字饮，不须罗袜衬凌波。
芙蓉仙人酒量阔，况有诗客相吟哦。
迎宾扫雪尚如何，乘兴扁舟须一过。

鸱夷载酒神仙宅，面作缬纹拼卷白。
饮余指掌话平生，冷笑濡需同豕虱。
昆山片玉本无瑕，洗垢瘢痕任人索。
此中空洞贮天真，何止容卿数百人。
但见娄公容唾面，未应子路不知津。
会逢博物为鉴拔，太阿拂拭宁因循。
男儿强项不易屈，剪剪羞他拜望尘。
席门车辙多长者，虽不事事非长贫。
意详文赡诸儒慕，纷纷谁复师班固。
膏唇泽舌猎英华，立涸宛如沟浍雨。
缨冠门下谩峩峩，鲁国真儒自不多。
何时解榻挥金椀，陶然烂醉奚落河。
清狂浪语文字饮，不须罗袜衬凌波。
芙蓉仙人酒量阔，况有诗客相吟哦。
迎宾扫雪尚如何，乘兴扁舟须一过。

寥阳洞口风烟好，枯木槎牙撑云岛。
重重金锁遶婵娟，满地落花常不扫。
萧郎闻说已乘鸾，空余九转烧丹灶。
烟霞截断绝非尘，凡夫踪迹无由到。
高阳有客携佳侣，访异寻幽豁襟抱。
琼楼饮散恣欢游，误入蓬壶如梦觉。
云关初叩闲无人，松梢鹤唳如惊报。
须臾奓户迎者谁，吴宫女儿面凝脂。
指点兰堂篆烟袅，珠箔玲珑窣地埀。
高擎翠袖轻轻卷，半露妖娆素莲脸。
嫣然一笑启檀唇，唤我跻堂语声软。
相随环坐一轩秋，旋列杯盘供雅宴。
倚风仙蘂似有情，竞吐芳苞喷香远。
朝云一段下阳台，绰约标容尘世鲜。
黛眉轻拂远山青，明眸斜盼秋波剪。
兰柔柳弱不禁风，睡起芙蓉香体颤。
樱桃缓启歌贯珠，夕阳花外流莺啭。
曲终低语愈含情，自诉芳心犹未展。
苞藏惟恐泄真香，寻常娇怯羞莺燕。
为怜坐客俱多才，拼羞试许求相见。
嫣然若有惜花情，愿丐锦章镌琬琰。
温柔惠性已无双，更听斯言真绝艳。
放怀卷白不暂停，酷嫌鹦鹉杯中浅。
醉玉颓山卧绮窗，秋水一床凝角簟。
悠飏好梦入巫峰，泄泄融融兴正浓。
蘧然惊觉一何有，点缀余霞散眼封。
依约余香虽满袂，行云缥缈已无踪。
壶中天地古来有，默想风物遥应同。
我闻刘阮曾迷路，武陵邂逅如花女。
灵丹咀嚼顿轻身，脱洗红尘已仙去。
又闻仙去有萧防，曾耦双成饮玉浆。
一朝误入华阳洞，于飞终许学鸾凰。
仙凡异境无凭据，毎笑前闻但虚语。
岂意亲逢事偶符，始信人间有奇遇。
归来灯火欲黄昏，隠几无聊暗追慕。
濡毫试作梦仙谣，端欲梦魂重默愬。

伊谁汲井旋埋盆，喜见荷钱点浪纹。
小立不妨人解佩，闲眠应有客书裙。
未饶灵运吟春草，端忆长庚醉暮云。
顾我从容尚无躁，韩公何惜为三薰。

北窗高隠傲羲皇，旋种琅玕列砌旁。
端许鸾凰同遁戢，不容燕雀乱翺翔。
侵床绿荫宜欹枕，拂袂清风快捧觞。
好是雨余良夜午，梦囘添得数分凉。

咳唾珠玑世所优，执鞭愿我幸从游。
琼枝不弃蒹葭倚，鲸海能容沟渎流。
月夜狂吟挥象管，花时烂醉泛兰舟。
锦囊辱掷新诗格，高压唐朝李杜头。

袅娜云容献瑞葩，晓云轻罩认笼纱。
喜施繁艶迎诗客，羞寄清香入酒家。
妙质本能兼五德，芳名今复冠群花。
可怜一种婵娟态，醉倚秋风脸有霞。

绿锁窗前聚首时，戏弹圆玉偶输机。
侑觞既欲携红袖，送酒何妨遣白衣。
酩酊预期归倒载，从容端约话玄微。
挥戈直使颓阳却，不计西风隠半归。

抠衣幸毎蹑膺门，了了惭非孔氏孙。
麈尾既容闻吐屑，毫端合许见摛云。
羲皇况已傲彭泽，屈宋安能过广文。
白璧一双如见掷，解貂准拟换融樽。

菊英装点近芳辰，风掠清香已袭人。
端的樊川携玉液，来同靖节赏金尘。
藏阄戏赌杯中物，投辖坚留座上宾。
恶客不容污我社，摛云要扫笔锋神。

挑尽寒灯夜欲分，襟怀岑寂向谁论。
香残读彻闲欹枕，髣髴音容入梦魂。

幽陵胡羯残中原，列城束手天子奔。
天留巨孽毒梁宋，贼垒环堞如云屯。
凶波滔天不可遏，塞以束薪何足论。
力凭孤墉阻其怒，不尔荐食无黎元。
堂堂许张勇且仁，指挥羸卒气愈振。
上书行在论贼势，想见愤色吞妖氛。
人间贫残容力避，只有一死由来均。
二公就此得处所，至今日月名争新。
遗祠突兀岸清洛，英气凛冽横穹旻。
尚闻余荫福兹土，天假威柄酬忠勤。
布衣尚悬千古泪，肉食宜鉴当年因。
焚香再拜三叹息，九原可作从斯人。

我家大江左，江水日夜东。
遥瞻发源处，廼在西南穷。
相望邈异境，正北一水通。
故令我与子，迹远心自同。
我生寡所谐，强颜红尘中。
倦飞矫归翮，饥吟咽寒蛩。
独欣得吾子，万虑一笑空。
时时出秀句，醒我如风松。
当知山泽臞，不鄙犀角丰。
弹冠实伊始，此生各飞蓬。
卜邻固未必，即事聊从容。

我生苦中狭，与世枘凿乖。
平生素心人，耿耿不满怀。
汝能伯始后，游世如婴孩。
相逢握手语，便作埙箎谐。
时时笑谓我，如子患未涯。
执古以规今，求合诚难哉。
涉世幸未远，子车尚可回。
我介足怨忌，君通绝嫌猜。
不见山巨源，雍容居鼎台。
不见嵇中散，绝交自可哀。
贤愚心自了，短韵共一咍。

渊明乃畸人，游戏于尘寰。
南窗归徙倚，宇宙容膝间。
岂不念斗米，折腰谅匪安。
是非无今昨，飞倦会须还。
国器青云姿，逸志追孔鸾。
曲肱数椽底，尚友千载前。
规模琴书室，料理松菊缘。
心游万物表，了觉函丈宽。
念君方适越，昔至谁云然。
要知丘壑志，本出轩裳先。
琐闼丽宸居，追飞不云艰。
回车莫待远，泉石闻此言。

隠吏朱墨暇，饱眠北窗风。
时呼方外客，逃暑尊酒中。
寂寞杜拾遗，四壁口不供。
坐取盘飧疑，哀哉岂天穷。
何如平生友，磁铁间不容。
每怀千里驾，今作五斗逢。
吏行散凫鹜，楸局收鸾龙。
共话十年旧，事往如飞蓬。
浮荣真一戏，何者为穷通。
应须河汉语，净洗芥蒂胸。
仆夫适在门，客醉尊亦空。
更为后日约，及此芙蕖红。

雉驯不因媒，鸠暖自呼妇。
诗成桃李阴，知是霹雳手。
簿书我亦厌，丘壑渠自有。
却怜支离疏，饱食得薪槱。
俗夫尝世味，甘苦半哕呕。
知公超然处，心迹两无垢。
愁阴老芳物，虫鸟故相诱。
浪蕊费收拾，柔条可结揉。
岂无我辈人，一醉开笑口。
那知市门底，客倦枕两肘。
眼高可人稀，命蹇亨运偶。
平生愿执鞭，见谓予小友。
细观恺悌心，宜在帝左右。
却来尘埃中，寂寞对五柳。
鷇音藏鹄羽，正待荆鸡剖。
学政容窥谱，问字当载酒。
虚名翻误梦，恐坐箕与斗。
言诗终不称，永愧赋琼玖。

身闲书有味，吏傲俗不亲。
小窗据物表，扫尽心眼尘。
令尹垂珠玉，敲门唤行春。
作意向芳物，吾车曾未巾。
愁阴入病骨，鸠妇声亦嗔。
冥冥三日雨，桃李迹已陈。
空余深枝间，一一青子新。
秾芳殿春晚，犹堪慰佳辰。
酴醿晓妆靓，芍乐醉脸匀。
日萼簪袅袅，风卮倒粼粼。
言当呼短舞，抵掌回双颦。
年来得相从，稍觉安沈沦。
岂不挂俗事，察公极清真。
眼中醉乡路，风味良独醇。
流光不容玩，尺璧何足珍。
漓俗益可厌，愿言勤问津。

月出度松岭，露香非羽衣。
肃肃夜气清，苍苍烟径微。
川光浴秋容，萝影挂夕辉。
冰轮碾空阔，飞辙无因依。
拟掬星渚波，恐触天孙机。
偓佺何时见，沆瀣聊独挥。
未应青霞志，即与素愿违。
稍休尘外轸，憩此岩下扉。
清吟写万籁，妙想绝百非。
不须河汉言，尽解纷华围。
飞仙亦戏剧，玄学乃庶几。
鳌山切丹极，岁晚行将归。

巉巉石迳鸣枯筇，意行诘曲无西东。
心知幽壑梅已动，一枝寄我曾未蒙。
暗香横路忽惊顾，冰蕊的皪蛮烟中。
有如佳人久去眼，邂逅相得情何穷。
蔬畦压霜翠羽乱，已觉雪片栖手茸。
嗟吾辜此来已晚，攀条嚼蕊聊从容。
玉仙游戏下尘世，绝艳一洗朱铅空。
不知阆苑在何许，叱回风驭无匆匆。
溪寒沙净迷俯仰，坐待山月来朦胧。
岂无尊酒相煖热，锦裘起舞如惊鸿。
仇池老仙羽化久，妙曲三叠余仙风。
归时醉倒不知和，明日来此谁能同。

道人昔曳羌庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不踏江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗今我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

山河我四大，物我同一体。
谁为苦疾痒，搔按不容拟。
多生抱此念，耿耿未云已。
那知知鱼乐，更有濠梁子。

掩关味诗书，青简亦已槁。
相携出东城，及此风日好。
僧檐覆谿渌，共取一尊倒。
眷此松桂阴，不接车马道。
殷勤玩流光，齿发行且老。
诸公奠九鼎，帝室欣再造。
优游容我辈，放浪事幽讨。
念君东山姿，文字富天藻。
风期在经纶，弹冠苦不早。
宁知如子云，白首太玄草。

天公积愤何曾雪，遑恤茶工贪揽撷。
无聊桃李困迟迟，暗白蔫红飞乱撷。
谁疏天汉下穹窿，苦厌风霾昏嵽嵲。
行台使者扫云手，酾酒丛祠拜灵𫈵。
归来一雨动三日，沟壑遗民起垂绝。
岂唯枪旗各呈露，更喜笋蕨争芽茁。
明朝击鼓万指集，云蹬携籝穿曲折。
红尘一骑天容开，顾渚蒙山坐销歇。
帝觞尝罢思苦口，公如子牟心魏阙。
金銮谏舌夜生尘，回首山中记同啜。

旧岁已趣驾，为我不少迟。
凡心畏增年，而岁岂容追。
丈夫有蠖屈，牢落天南涯。
收功英妙年，豪杰彼一时。
宁当如秦越，坐视瘠与肥。
邻翁意诚厚，酌酒宽愁悲。
殷勤何时忘，祝我致好辞。
抚世非吾事，诸公正扶衰。

庭燎夜未央，旌旗焕龙蛇。
九门一放锁，万马谁能遮。
乱离忆旧事，安眠梦无何。
目眩灯烛光，坐厌儿女哗。
念此亦土风，虽痴不容挝。
更为卢白戏，纷争起横斜。
故岁不足计，新岁莫蹉跎。
努力诵书史，从人笑翁夸。

俯仰尘埃二十年，天涯初此试鸣弦。
正缘五斗羞陶令，莫叹三江阻郑虔。
馋吏诛求何日餍，羸民凋瘵岂容鞭。
故人便使来当路，终恐劳公自挽船。

幽独不自得，出门谁适从。
滔滔我不即，踽踽世宁容。
吾道固应尔，何人此意同。
唯余穿户月，照我一尊空。

乱山身逐简书来，梅子黄时雨未开。
一苇横斜风叶度，千滩赑屃雪城催。
危机种种那容避，俗驾骎骎底未回。
聊复浮游随造物，故园回首思悠哉。

大条祠官闲日月，绝知圣处著功深。
荣枯举世争卢白，枉直何人较尺寻。
身比香山差得计，诗看正始有遗音。
应容下客游东阁，要话朱游夙昔心。

居越与谁语，得君宽我愁。
颇惊三日别，更为一樽留。
食藿有余味，泣河非所谋。
相看抚身世，容与愧苍鸥。

龙卷风云一发蟠，不妨聊作侍祠官。
高情未许群儿觉，万事何须正眼看。
问道从公春信近，谈天容我酒杯宽。
乘桴亦有平生意，回首纷纷行路难。

司祀名郎下紫宸，王师载主尚时巡。
丕承配极威灵在，对越垂休命秩新。
幽梦想多春草句，清江为洗涅衣尘。
行观前席来宣室，可但从容问鬼神。

异鸟来齐国，仍依殿陛翔。
从容询鲁相，物色是商羊。
欲雨追童语，怀山验水祥。
民宁因备豫，政美谢祈禳。
止异爰居久，鸣无垤鹳长。
愿言苏旱虐，主上似宣王。

帝室尊公相，潭潭大府居。
从容调鼎铉，奋发自犂锄。
弼亮恢贤业，班联冠广除。
艰难同耦日，慷慨辍耕初。
厚币来莘野，幽人出冀墟。
渴贤才仄席，何计老田庐。

危栏缥缈跨鸿蒙，城郭溪山一览空。
何处更容君着眼，大千浑在六窗中。

散策桥南路，春容最好时。
梦回花满眼，犹恐是辛夷。

天工愦愦春无力，桃李颦心少颜色。
梦中矫首望三山，我是东南未归客。
岩壑交游人姓支，相思江月半成规。
遥知草木代说法，岂是画餠随儿嬉。
此身份不过朝市，何日相从拂衣袂。
岂容陶令载白莲，会作郑虔书落柿。

九渊亭上二三子，见说年来事事新。
隔水不容招手唤，曲窗已有画眉人。
酴醾香好急携酒，𫛸鴂声繁催送春。
笑我江南未归客，飘然天地一闲身。

淇澳渭川那复梦，而今天遣出南方。
要观大节须霜雪，莫说此君无肺肠。
照水形容殊不恶，临风言语一何长。
山僧岂识留连意，千里故人逢异乡。

一室真容膝，何人客子猷。
土浮迎竹醉，云净对山羞。
无地青归幌，他年翠绕楼。
且从邻寺去，烟雨看沙鸥。

柳态随时秀，花容近酒轻。
绿窗京洛语，尽抹早鶑声。

客次惊衰白，归期先牡丹。
空枝兼病力，啼鸟问愁端。
平日长相忆，东风忍不看。
冰容亦零落，唯是有春寒。

这个老汉，浑无缝罅。
点铁成金，指鹿为马。
以张拙秀才语擒纵多口，阿师跨三脚馿儿，指点诸方话霸。
遇贱时三世诸佛正眼难窥，遇贵时八大龙王亦难酬价。
阿呵呵，也大差。
只因会春园里失却眼睛，从此恶名滔滔流遍天下。
高挂虚堂兮如师子全威，一任百怪千妖暗中惊讶。
灯禅灯禅，第一不得容易与伊点化。

天然一穴透融光，广阔能容万顷篁。
翻念尘寰苦炎热，人人付与一襟凉。

良夜天彻幕，林间月如筛。
解与竹传神，月娥真画师。
东坡元不死，鹤驾相追随。
习气未扫除，戏笔聊一麾。
调和水墨匀，幻出虬龙枝。
图成不挂壁，掷地容俯窥。
欲进复小却，尚虑鞋底泥。

龟息六用藏，禽戏两翼张。
俯仰何自苦，要与宇宙长。
深山具灶火，煮沙烹硫黄。
此又出下策，中干外徒强。
我有不朽计，事具泮水章。
佳哉罗江东，意师张曲江。
重席坐日永，脱屦来雁行。
举盏醉六经，抵掌谈三王。
青云去一蹴，寿域开八荒。
始知吾道中，大有却老方。
以此施其母，何疑寿而康。
煌煌忘忧花，秀色迎朝阳。
愿子多酿酒，容我时登堂。

巧匠斵山取山骨，媪神拱手不敢惜。
因隆作防漥作池，以金为声玉为质。
藉以绨衣便挈携，置之乌皮长拂拭。
忆昨随计西入关，太学三年同寝食。
晨昏缀缉困蝇头，岁月磨研取鸡肋。
时来偶题千佛经，吾自无功子何得。
祇今懒慢大可笑，身外了然无一物。
经时不脱管城帽，子宜不赐汤沐邑。
我今容子乞身去，却到安宜宰君室。
宰君真是潇洒人，文章机杼乃自出。
陈玄毛颖费追呼，子坚而厚宜比德。
从兹去给上方札，便当入珥螭坳笔。
切勿劝草封禅书，亦莫上献开边策。
愿君发明错与谊，昨奏条画今所急。
忠言谠论闻四方，砚乎汝为不失职。

昔时桐乡汉九卿，家在淮南天一柱。
石麒麟冷一千年，子孙不敢去坟墓。
我之曾高主宗盟，昭穆亦与公家叙。
不容妄继酂侯萧，何尝敢掘城南杜。
深山大泽堑劫灰，甲第名园走狐兔。
飘零直见似人喜，何况乃与吾宗遇。
为善本求乡里称，浩叹正坐儒冠误。
出参留守入坐曹，抑亦为此微禄故。
灊山山高灊水深，眼前谁作藩篱护。
心随大信小信潮，梦遶长亭短亭路。
生涯旧欠钱一囊，归装或有经五库。
今子新从彭泽来，归去来兮几时去。
一杯且遣客枕安，百尺竿头同进步。

端溪有石紫玉润，未遇良工失追琢。
眇哉池面劣容指，水至不能容一勺。
灊山道人请归治，要使墨池少开拓。
每烦健步远来征，事必不然空臆度。
子如不忘一块顽，予亦敢负千金诺。
会令合浦看还珠，岂忍荆山长抱璞。
一毫不敢我非有，万顷难量子宜学。
闻道年来好说禅，初机最忌多贪著。
认为己有已大谬，久假不归非爽约。
均之在此犹在彼，弟兄四海何曾各。
笑倾万斛付江流，所有尽空心境廓。
请对使者一斧碎，与公少解贪痴缚。

联璧来吾隠，交欢只贺晴。
酌泉心不易，指李话平生。
万木翠光合，一池春水平。
更询消遣法，元自不容声。

竟日成清坐，因行或抚松。
墙阴连曲浪，木杪涌奇峰。
要路看公等，闲乡属我侬。
未春花已尽，春到若为容。

黄菊一何好，持觞惟尔从。
名应称晚秀，色岂为人容。
正似花重九，休论月孟冬。
霜威占清晓，直欲犯其锋。

为问西园客，秋花余几何。
敲门容剥啄，此老正婆娑。
十月为春酒，今年得子鹅。
举杯邀月罢，击缶仰天歌。

薰风永日一帘垂，剥芡从容待晚炊。
举白且看连引满，汗青不用叹无期。
昼思夜梦人非远，客附书来喜可知。
千里与公供一笑，何时相遇战低棋。

十年频望秀而巉，琴筑齐音和阮咸。
砚浴珍材躬试墨，画收名笔旋开缄。
长江流自胸襟出，大艑来如首尾衔。
分手一言君勿忘，他时容我见千岩。

积阴解尽可信眉，梵宇仍容款扣扉。
山净且无尘一点，湖平惟有鹭双飞。
杯行客恶思传令，劫急棋争看解围。
招隠不知谁好事，为寻幽处著渔矶。

山阴兴尽晚船催，猿鹤欢迎入翠微。
为信在山名远志，便令满箧寄当归。
一床独设空诸有，三径就荒知昨非。
更赖仲容贤莫敌，竹林从此倍光辉。

西北云收廓太虚，东南风急放船初。
冬深更许侯设鲙，地远不讥公矢鱼。
白小未容登燕俎，红鲜忽已间嘉蔬。
重生鳞鬣浮江去，尽是先生所弃余。

乡里黄梅接，家居祖刹邻。
常闻肉身佛，甘作硙坊人。
坚有悬腰石，空无拂镜尘。
已舂诸米熟，自识本心真。
拄杖敲顽质，袈裟绕净身。
衣传千古信，法待五年伸。
拨棹烦师送，投林避众嗔。
风幡俱不动，金瓦定非伦。
汝听宜皆谛，吾言决可遵。
由兹开顿教，为世作良因。
叶坠虽归本，烟斜不向新。
铃声鸣白塔，雾气走黄巾。
塑手藏衣袭，闺姝败钵唇。
全提诸佛印，开尽一花春。
代代灯灯续，尘尘刹刹均。
性天南北合，道德帝王亲。
歌鼓昭陵日，梯航外国珍。
庄严及山谷，赐予出金银。
龙翥开飞帛，春温布縯纶。
镇安清净境，奔走护持神。
楼阁三千界，香灯十二辰。
苏铭模妙墨，柳记刻丰珉。
自昔炎荒地，常容放逐臣。
流人悲去越，从者病居陈。
庚子何忧𫛳，春秋谩感麟。
足生行路茧，眉结念亲颦。
卜吐千瓶水，官分十束薪。
九韶先幸舜，五岭后通秦。
气候今无瘴，人情古亦惇。
何尝疏北客，賸喜预嘉宾。
鼓角催归梦，江湖动钓缗。
时花开有信，山果种生仁。
武水长怀古，曹溪每问津。
端居七里郭，相望一由旬。
抱被来投宿，闻钟起及晨。
自怜终北向，天遣试南询。
竟日云垂地，通宵雨溅茵。
桥横一滴上，雀见五方驯。
飞锡泉香发，连山宝气振。
杖寻桃竹把，佩采楚兰纫。
大礼行郊次，洪恩浃海滨。
稍宽三面网，归作再生民。
甫里将收栗，松江细煮莼。
橘怀工戏彩，萱背更栽椿。
风急团云絮，霜清洗月轮。
治行今数日，问信不嫌频。
三宿真成恋，诸寮且遍巡。
鬭茶夸顾渚，羹芋说西岷。
寺有坛经旧，谁知祖意谆。
持归化岭北，大地免沉沦。

一代亨衢上，明公逸步超。
河东书具作，圯下老相邀。
海阔云垂翼，天清斗压杓。
三人前鼎甲，千佛仰孤飚。
弟子师尊董，诸儒称述萧。
西昆收俊乂，东壁绝尘嚣。
别乘将离汴，轻舟径指苕。
湖山纵清美，家国尚飘摇。
恸哭天倾柱，归情户见蛸。
奉祠投里闬，招隠向山椒。
并海屯千卫，披榛拱百僚。
回銮须故国，负靮且今朝。
光列哀乌位，星驰封马轺。
贤裾来接武，阴沴自潜消。
香案依丹陛，螭{土幻}立紫霄。
飞鸿九天去，归鹤一声嘹。
主上思图旧，王人促见招。
起居还左史，议论鄙南朝。
大吕声扬远，元圭质匪雕。
掖垣裁诏密，禁路赐缨彯。
灭浇图兴夏，巡方首从姚。
自南瞻析木，直北望玄枵。
玉海千寻浪，江南五色鹞。
矫如出尘隼，凛若在秋雕。
去国还追信，刓章岂易尧。
光华司马甲，整顿路车鞗。
国事烦参决，廷询得具条。
乘时笑干没，许国敢轻佻。
河洛干戈满，陵原草木焦。
青春深仗节，久雨更乘橇。
取道先辕楚，扬旌转望萧。
一抔藏万世，九庙正三昭。
遂使仪如汉，将令乐奏韶。
路迷彪过迹，涧涸夜生潮。
去日春仍浅，归期暑正熇。
君王喜不寐，天下首方翘。
疏奏忠无隠，臣生苦不聊。
戴天那忍共，得地岂宜骄。
内治今当亟，高名不敢要。
铨衡真有托，启事复何辽。
道直咸推汲，谋深岂计晁。
定非挥扇羽，宁要插蝉貂。
褒贬书方举，奸谀骨合销。
怀开真坦坦，燕处自夭夭。
当宁西南顾，常怀参井迢。
遍询医国效，立遣愈民痟。
文武资兼禀，诗书气不恌。
众皆可郤縠，一以委张昭。
除目凌晨下，行装即日撩。
被携犹剌刺，涉远乃翛翛。
帆影三江水，车声万里桥。
丈人峰嵂屼，神女峡岧峣。
石室画暗淡，草堂人寂寥。
山围玉垒峻，水减石犀遥。
石表笋双立，铜青柏未凋。
锦江喧士女，药市混仙樵。
劫堕乾坤坏，流横海岳漂。
惟兹井络外，依旧角弓弨。
自昔三刀梦，多传五袴谣。
威余严仆射，功说李文饶。
文定棠尤美，乖崖福可徼。
事今难悉数，公亦岂其苗。
秦地新通栈，瞿塘稳泛桡。
虎貔环外阃，耨耜得深穮。
正可供壶奕，随宜列鼓箫。
蒲鞭束高阁，竹马戏垂髫。
好阅相如赋，终闲李广刁。
奎文天象转，延阁士林标。
此去庭无愈，行闻众选陶。
付之枢极运，咸仰泰阶霄。
贱子无三径，平生有一瓢。
老将书蠹槁，时作草虫喓。
大笑玉三刖，不求银十腰。
古今同阅宙，南北信吹薸。
已类蜂粘网，真成鹿覆蕉。
屡经多盗境，几至独身跳。
何处地堪避，知谁战敢挑。
月明三匝鹊，巢比一枝鹩。
钓濑长烹鲤，穷山饱听鸮。
临书池尽黑，就局博嫌么。
臂有七贤把，丹亡九转烧。
唯堪贯薜荔，未肯𢫬芳虈。
卖药难争价，为农等寓侨。
稍能羞野葛，初未识江珧。
已罢寻蛩駏，欣闻退猲獢。
谁怜人为米，敢有意迁乔。
过我深披藋，追凉薄曳绡。
狐裘怜晏子，缟带与公侨。
挽引烦推毂，陶甄为置窑。
清时容潦倒，策府著刍荛。
忆昨西湖上，随公羽盖飘。
青山迎晋履，绿水泛湖{舟召}。
上相尊仍美，将军勇正骁。
道争棋屡覆，壶响箭呈枭。
茶乳晴尤发，香云浄更翲。
晚花栖嫩菊，近岸俯游鲦。
四望天连水，群簪玉及瑶。
政亲连榻坐，倏见锡戈雕。
良月霜枫冷，佳晴雪霰销。
留公已无策，鼎食望加调。

高爽清凉郡，登临佳丽都。
上连三蜀重，旁挟两淮趋。
天分光牛斗，溪行走舳舻。
新林天际浦，青草柳边湖。
丁令鹤归晚，琴高鲤疾驱。
高城布渠答，近市表浮屠。
龙具深耕雨，牛车富入租。
钟鱼广教饭，箫鼓敬亭巫。
祷请俱先诣，斋修必尽愚。
虔恭问杯珓，畴昔梦摴蒱。
桃李万家邑，鱼盐百贾区。
棋争三品胜，钱为七郎输。
湖上同皇甫，楼中记独孤。
五云裘可作，天马锦应无。
射的穿云白，莲房照水乌。
山精今及采，鹰爪得同拘。
右史隶题榜，太和存漏壶。
劘牙虞吏像，衣褐卯神图。
蝎走收宵螫，蜂讙保穴雏。
泉甘黄蘗旧，茶隽白云腴。
幽寂谷留马，凌歊舟若凫。
山登天柱石，沙暖句溪蒲。
洞启三天秘，滩愁六刺迂。
轻烟藏石女，微雨浴花姑。
半夜笛声起，临轩桂影敷。
谢公亭别范，孔子井犹洙。
舟起鹭前导，桥横龙未雩。
子安飞远近，杜宇诉朝晡。
示爽归田约，怀冰洒篆娱。
白公谢霞绮，荀媪进雕胡。
神王能旁达，心闲免外虞。
白龟飞入楚，赤马棹通吴。
孤枕喧鼯鼠，南亭听蟪蛄。
贡先红毯贵，俗尚褐袍麤。
蝉蜕裴丞相，聪明陆大夫。
刘诗送拄杖，班传出葫芦。
露柱从师指，金杯受赐殊。
汉书国史法，心要藏经郛。
鲋活有奇术，归还真梦驱。
苦心思懿老，一钵走元孚。
潜隠大中主，躬行外域膜。
储神天北极，系念水西隅。
内屏如来地，当阳造化𬬻。
千年犹可想，一绝定非谀。
昔在中书省，亲闻大禹谟。
土阶临黼座，文石上丝絇。
红绕当阶药，阴留一院梧。
不才持史笔，有愧但书厨。
卜筑随鲲徙，囚山与𫛳俱。
忘怀从北院，归命只南庐。
作赋先招隠，移文卒谢逋。
晚归真发覆，岂意辱嘘枯。
黄屋南巡岳，侯圭毕会涂。
时持莘野鼎，来采会稽菰。
圣主新更化，羁臣首辨诬。
书修天禄阁，游并道山儒。
汩没颜容改，因循岁月徂。
此生甘泛梗，余论许分符。
节近书云日，轮驱画鹿朱。
川华冰片合，山曲卧屏纡。
入腊占三白，登堂展七扶。
人家多露积，村鼓不鸣桴。
身奉三年最，魂收一纪逾。
可无人叹息，粗免鬼揶揄。
夜引星朝斗，晨瞻日出嵎。
两旗叹潦倒，五马忘崎岖。
严濑犹如睦，昆山恐是苏。
深怜百口逐，只办四方餬。
旋磨鱼千里，弥缝金十奴。
何如今守馥，犹愧旧官呼。
笏有看山拄，歌无击缶呜。
江山真肺腑，鱼鸟自葭莩。
正赖管城子，能招墨客徒。
李梅诗格律，斑竹政规模。
事省囚宽系，年丰酒易沽。
近分天驷监，遣牧决波𩨈。
苗狝申军法，蕃宣奉帝俞。
校旗推妙手，啮镞视张弧。
杼轧丝双茧，篁包米一桴。
遇风专戒火，听雨甚忧圩。
酒盏经旬把，歌茵特地铺。
赐金夸魏绛，顾曲少周瑜。
硕果园林密，春山雨露濡。
木瓜红镂体，银杏绿匀肤。
栗发风前罅，柑垂霜后株。
蚁侵梨酿蜜，盘走芡圆珠。
野蔌多将{艹秆}，春盘细剪蒌。
谁同九日菊，难得一枝萸。
水阅寻鱼鷘，沙连合阵鸬。
爱闲多闭阁，因事或操觚。
敏捷惭铜钵，工夫体辘轳。
僧谈曾接会，老境合师瞿。
窗月重重镜，松风一一竽。
饫餐佳境蔗，旋鲙早秋鲈。
本是烟霞痼，何疑山泽癯。
计难出柏马，收必在桑榆。
旧事论新事，今吾非故吾。
意中不足致，身外复何须。
朝市安能隠，田园久已芜。
斯言诚有味，端不减醍醐。

明庆晓班催百辟，钧容仙部下层霄。
如今独立薰风里，却听群仙奏九韶。

圣主尊贤方侧席，此君凝露美如饴。
形容盛德书生事，请对佳祥著好诗。

诗人月下见梅花，着力形容极口夸。
若使月明中见菊，欲将何语为褒嘉。

凭高直欲驭西风，百里纤毫尽发蒙。
楼观相望秋色里，江山争丽海光中。
云容入座如相识，足力缘梯尚不穷。
肯使诗成夸得意，撞钟惊起坐禅翁。

四野绿回春补阙，乱山尘浄雨修容。

安车随意饱甘肥，晚食徐行理亦齐。
山市日高人未集，柴门客至鸟先啼。
溪桥散望携筇度，野寺牵吟信笔题。
容膝易安聊自适，瓮天闲看舞醯鸡。

云散交情薄，棋翻世态新。
山容犹带腊，鸟语已回春。
节物惊心遽，丘园入梦频。
东风如解语，端笑未归人。

他家自有通霄路，何用从容求别路。
巍巍绝顶落潭底，峭峭家风吹满路。

有时破关知落处，有时透关契密旨。
有时妙容拜位里，有时光烛嘱机头。
个中有体用宾主，个中有宛转傍参。

定林只履，天台楖{木栗}。
𨱄斧住山，横担镔铁。
独有云床老胡僧，徒见夜中天上月。
目前无极分外心，少室花容是妙诀。

正偏融融而路断于鸟道之表，君臣堂堂而容俨于玉殿之中。
到底难说，妙处绝同。
别得傍道，见万年松。

阿娇金屋闭，群玉奉龙轝。
夜色明光酒，春风长信裾。
传宣严仗合，应侍冶容虚。
笑簇嫣然地，名花总不如。

公居临海亦经年，每恨淹留阻执鞭。
异县忽闻登帅阃，此身那得侍宾筵。
古今谁似功名老，出入荣持将相权。
从此凤池归路𫘝，未容雁荡奉周旋。

山容嶻嶭石为身，造化安排气象匀。
杳窱一湾开洞府，巉岩四立护风尘。
溪光照野疑无夜，树色参天不计春。
谁把翠崖磨似玉，喜留诗语记幽人。

挟策漳滨两韶稚，君后南随州计吏。
相逢冠岁璧池头，顿觉词华使人惴。
谓宜云路恣腾踏，岂料霜蹄多蹶踬。
君才视我十倍加，蓄积那堪五经笥。
已穷孟轲不动处，得丧穷通归一致。
每怀会合未曾款，辄复鸿燕春秋异。
寸莛才欲撞舂容，不尽之音耳空记。
去年邂逅得所愿，千里过我少停辔。
围炉烧栗忘夜分，蹙雪访梅喜春至。
窥园细看百卉动，陟榭满挹千峰翠。
读君旧诗黄锺律，观君新德清庙器。
默求至善不近名，下视群愚非饰智。
常虞涉世伤坦率，见语躬行合谨细。
值君隠忧方食蓼，而我美疹如紾臂。
飞觞引满不复能，战饮吴门梦中事。
采菊聊同茗碗清，丸艾时归药婆利。
忠言赠公岂肉骨，益友贶予真补劓。
浮云聚散古则尔，人生出处孰无累。
闻道双珠已候门，便乘一叶同插翅。
朱楼婉娩托旅梦，江树霏微搅离思。
一区衡山勿负约，三绝麟经更涵粹。
得时而驾谅不免，有使且寄相思字。

奸雄乘乱谋称帝，不暇从容问传器。
荀公死坐靳殊锡，文举诛因白畿地。
金根曲盖乘五时，谬以踞火尤吴儿。
悬知以鼠睨汉献，终欲搏噬如饥狸。
吁嗟白日蒙浮云，豫州奋臂提孤军。
虎熊争先气烈烈，鱼水相契情氲氲。
赤壁端如殽二陵，于操犹或称其能。
身在行间一交战，阿瞒始信河难冯。
仲谋亦恃江涛涨，岂忧炎德终沦丧。
孱陵自驻遏吴师，要知身系苍生望。
丈夫盖棺事方休，未报平生宗国仇。
英雄安得无块土，固令于此分荆州。
春风吹花不濡滞，绿满郊原何蔽翳。
前汉兴隆后汉颓，永怀启沃临行际。

旱气欲流石，涧溪失盈溶。
况逢青田渴，万锸决使东。
南山思照影，三日云气重。
玉蜺忽堕地，行君竹林中。
润腾百年樟，翠写千丈松。
澄之新汤横，浄绿涵秋容。
是日看雨花，一香万缘空。
归来趁清约，赏心还此同。
桂枝耀三更，袅袅来天风。
名觞或可醉，警读安得慵。
永谢世味醺，敢怀归意浓。
朝懽过狎洽，夜气方冲融。
意超谑浪表，伊谁蹑斯踪。
独愧和篇斐，不堪称两雄。

高柟落繁荫，茂竹疏泠风。
小亭寻丈景，已冠一亩宫。
况复哆北楹，方池渺溶溶。
游鯈亦何乐，动影相冲融。
卉木罗以差，想见芳菲容。
香枝寒月碎，雪架春云浓。
我来秋暮时，山叶般般红。
乃眷黄金花，尚閟东篱丛。
维君抱材气，志通身则穷。
和璧献未售，夜半光腾虹。
乐岁突尚冷，初筵尊未空。
恨我早病衰，不能卷千锺。
喜闻涤尘话，冰壶莹心胸。
又知此胜境，芹溪萦砚峰。
昔有遗世士，烟霞眇飞踪。
先生傥邂逅，问讯为我通。
芝苗不足饱，多谢甪里翁。
相期玉京路，手把青芙蓉。

秋容何处佳，淡泊寄寒水。
无滓湛遥天，我心正如此。

茅容杀一鸡，留半置庋板。
奉亲须肉味，对客但蔬饭。
仲由身负米，岂顾人嗤莞。
参乎三釜乐，不羡千金产。
古今履诚信，薄俗行苟简。
竞敲声利关，汲汲组绶绾。
指兹为显荣，于义遑复拣。
贤如郭林宗，尚负牲牢赧。
孝衰百行失，岂特厚宾馔。
为人在我尔，谁以力自限。
今君修古道，田土亦未昄。
带经已能克，扶耒意无𪭾。
似闻收一稔，铚艾工日僝。
茂筠为载具，泛壑出{山蹇}{山产}。
归家鱼菽美，愉婉已在眼。
君非沮溺流，文字富编撰。
中扃务恬息，外慕正除刬。
晚交慰荒芜，切磋兼瑟僩。
何时还过我，望望车有栈。
梅花开正繁，飞雪待浮盏。

吾生惭松独，天赋比樗散。
学道才窥藩，圣门未容款。
老来忧患集，鵻草经湿暵。
衣带垂有余，樗腹无可坦。
跫然喜君至，肯就我乎馆。
一醉老瓦盆，宁用玻璃碗。
春风正骀荡，柳暗月欲满。
蚩蚩万物类，混化胎与卵。
吾侪幸襟灵，诗书足相伴。
浩然天宇内，未暇论修短。
扬雄正希颜，曾子岂顾管。
希声非折杨，下士每大莞。

中扃有天游，一室四海见。
倘无空虚地，六凿互争战。
琴堂故萧爽，向也正墙面。
棘茨莽蒙蔽，鼷鼠纷旋转。
刬除资豁达，顿觉云水眩。
瞰临幽阁出，率略重营缮。
从容五六客，尚得摇歌扇。
西山隔雉楼，佛髻三两现。
渺然宜北望，深碧湛芳蒨。
群峰涌翠浪，远迩相明绚。
珍禽知几种，演漾花雪片。
有时惠风来，轻皱蹙霜练。
最怜明月夜，酒渴光可咽。
主人蔼优政，不愧宓子贱。
挠之莫能浊，聊用青白燕。
心澄迹自洁，眼静照还遍。
他年腾踏去，回观等邮传。
只今檐前渌，但足注诗砚。
予方混泥涂，每愧陪高宴。
更书梁栋间，何以贲花县。

浄绿环城亦何有，跳锦潜银不容取。
尚余翠盖拥红妆，两两三三早秋后。
秋官公廨临池傍，结筠为筏开轩窗。
落日轻风泛船好，欢呼取笑徒相望。
忽闻报予酒初熟，亟往从之倾白玉。
疏蝉有思曳长缲，寒露无声洗残燠。
君才岂合州县劳，前云后晖家世高。
一经不但有遗训，千古记注谈滔滔。
新州州土烝岚瘴，从来只是居流放。
于今多住四方人，况复为官气条畅。
山肴野蔌应时须，真率相期久已渝。
君今满秩稍淹此，牛刀又欲将鸡屠。
嗟予衰谢人所去，晚交幸作年家遇。
浮生聚首安得常，一笑倾怀亦难屡。
莫辞瓶罄烛再然，异日重逢歌此篇。
岁时岂忍无记述，明朝仲朔青龙年。

满城和气在春台，玉漏沉沉铁锁开。
明月谁知千里共，华灯同照万人来。
市桥渐涨丰容柳，江路犹残的皪梅。
欲与先生拼醉赏，未须归去隠蒿莱。

玉质檀心翠羽衣，寒梅开后独当时。
一枝折得将谁赠，想见花容出雾帷。

畴昔黄金入汉宫，只今娇额为谁容。
嫦娥也觅孤栖伴，并照巫阳十二峰。

好花不恨好诗迟，国色须蒙国士知。
漫比玉容歌璧月，空将鹭羽鬭琼枝。
旁无绰约天仙对，中有甘酸鼎味宜。
闻说北枝开亦遍，一尊相属定何时。

仙居何异武陵溪，泛出残红春水肥。
拟欲溯流兼载酒，应容艇子傍苔矶。

丈室虚明了不扃，寸田芜废正须耕。
容颜半叹年华改，品目犹烦月旦评。
洗砺子荆真可慕，中庸伯始竟何成。
且将礼节规儿辈，不止文书记姓名。

新历自披展，故交谁与欢。
颜容羞把镜，菘韭强登盘。
袖手笼东老，侵肌料峭寒。
大钧方播物，吾道岂艰难。

梧叶经冬不识霜，杞茅蒙润已宜汤。
夜除爱日太和境，衣袂轻风单薄装。
盘绾翠丝春意近，盏浮清艳腊容光。
东君又试芳菲手，行乐宁嗟鬓转苍。

名酒烦将一斛来，瘴余衰病不胜杯。
醉中独爱舂容奏，恰似春潮卷海回。

别来鱼雁半浮湛，一日掀杯酒便深。
照水颜容皆欲老，荫门槐竹尽成阴。
驱山塞海成何事，饭糗羹藜只此心。
但愿岁丰人共乐，扶筇有兴即相寻。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

尘波溢目深溟渤，往古来今空出没。
喜君相见话丹经，起我凌云恶阡陌。
我生素乏儿女姿，面上巉岩耸山骨。
少年避地东海隅，架竹编茅剪荆棘。
白云为我开山容，清风为我翔真域。
旋属群寇迫驱攘，淬出青萍闭丹室。
风尘澒洞十余年，灵府芝田渐芜没。
逢君踪迹类秋蓬，遗我刀圭延岁月。
何当横槊静寰区，同子山居论丹诀。

汉马饮长城，匈奴空塞北。
东胡与乌丸，先驱出绝域。
月氏合康居，受诏发疏勒。
右校罗天山，左出林胡国。
嫖姚登狼居，旌旗照穹碧。
号令明秋霜，虏帐余空壁。
瀚海无惊波，献捷走重译。
大将朝甘泉，后部腾沙碛。
九宇动声容，功烈光篇籍。
将军拜通侯，歌舞连朝夕。

春风着意怜芳草，芳草荣时春自老。
人生欢少别离多，有酒当歌自倾倒。
莫教憔悴损容光，白发苍颜为谁好。

迢迢方诸宫，玉阙排霄起。
扶桑高扶疏，森耸数千里。
碧椹杂青葱，蟠桃映瑶水。
离离间朱实，凤鸟护丹蘂。
灵风洒兰林，空歌洞霄紫。
青童会群真，趣节召扬许。
安妃从元君，鸾旗翳沧渚。
翩翩八景舆，鸣珂下容与。
拊手扬玉音，妙响翔天宇。
真气凄金石，聆之廓丹府。
灵波濯曜罗，朝元道笳鼓。

费尽千金写玉容，冀承恩幸宠深宫。
妾心未改君心改，不及夭桃媚晓风。

人生无定端，万事固难料。
美好招世患，谗謟过忠告。
正淑不自媚，私谒事妍笑。
入宫逾十年，嫉妒掩称道。
疏贱难为容，况复昧倾巧。
一朝见排弃，众笑蛾眉好。
驱车临出门，盛饰舒怀抱。
不怨君王远，不怨父兄老。
唯怨蛾眉悮一生，荣枯不得同百草。

从来贫贱少先容，况复娇痴入汉宫。
一朝掩面辞君去，始悔无金买画工。

盛饰容仪舍掖庭，岂知妍丑悮丹青。
不羞见辱单于室，羞见年名作竟宁。

前有一樽酒，高张发清弹。
娥眉扬玉泽，雅舞凌七盘。
春容媚桃李，艳色夭且妍。
向我如笑粲，举酒相为欢。
对此如不饮，人生良可叹。
君不见当年项王之力能拔山，驱除天下犹转圜。
又不见仪秦挟策骋雄辩，指挥七国随纵横。
一朝智力有所困，诛灭不得同编氓。
成败苟如此，贫贱固所安。
劝君酩酊寄樽酒，人间万事无足观。

卫骑绝沙漠，前驱过玉门。
云旗梢月窟，辇道属乌孙。
万国森环卫，三灵骇骏奔。
声容同日月，威德被乾坤。
巡狩知无外，蛮戎识至尊。
何当鸣警跸，高会宴昆仑。

君唐虞兮臣皋夔，将卫霍兮恢边陲。
时文景兮民雍熙，狱无冤人兮野无蒿藜。
玉烛亘天流离以昭兮，其惟百姓日用而不知。
歌鹿鸣与既醉兮，而颂声洋溢乎康逵。
顾吾君之清静躬俭以寂默兮，而犹薄滋味与游嬉。
臣愿得连四海以为席兮，酌北斗而为酒卮。
使五老奉觞上寿以申祝兮，令夫八元夹侍而正仪。
愿圣寿上齐于箕翼兮，其光容充塞于四维。
醉大道与仁义兮，而淳风浃洽于华夷。
期亿万斯年兮，民皆陶陶而化之。
庆君臣之嘉会，陋酆镐与瑶池。

骅骝天下骏，所制在服箱。
苏秦天下辩，所失恋冠裳。
达人贵自重，出处保龙光。
山花丽云锦，鸟语调丝簧。
清泉激鸣琴，掩抑合宫商。
芝术胜粱肉，兰菊有余芳。
白云结山友，来往俱相忘。
世路甚谿谷，簪笏诚羁缰。
人心若丘山，咫尺不可量。
猿鹤熟可驯，人熟不可防。
留侯从赤松，范蠡辞越王。
二子保令终，避世容何伤。
王孙促归轸，吾徒方退藏。

夭桃与芳草，艳色明朝阳。
思君念华旦，贱妾惜容光。

华堂高张千炬烛，光溢樽罍艳流目。
秦姬赵女变新声，入金石兮裂丝竹。
少年意气凌秋阳，奴仆金张嗤宋玉。
文章富贵何足论，胡必直欲身后名。
颜回风雨困箪食，伯夷葵藿难为情。
何如嫖姚十八从将军，恩隆爱密收奇勋。
美人歌舞谢芳草，春花落尽容颜老。
山长水阔霜雪寒，安用区区涉远道。

孝武初封禅，萝图宝历新。
开边擢卫霍，儒术用平津。
礼乐追三统，钦承奉百神。
嵩呼膺万寿，欢乐讵容陈。

用意十分巧画眉，妆成独自惜容仪。
非缘郑袖能歌舞，自是人心着处迷。

六龙灭景兮疾如驰，结邻曭{日莽}兮沉海涯。
飞霜烈烈以袭物兮，其容惨栗。
阴风凛凛而薄人兮，其声凄悲。
祥鸾伏窜兮，鸱枭号呼。
哲人永叹以哀吟兮，贪夫适其觊觎。
彼庭燎之不吾遭兮，良卷怀而郁纡。
劳歌三发兮，晨鸡未旦。
使我耿耿以戚忧兮，独展转而向隅。

殖虽无远近，开独占三冬。
怨入胡笳切，香凝素脸秾。
有子调金鼎，遗根益县封。
佳人初睡起，留取照芳容。

安阳道上晨冲融，西有云气成青红。
四重栏干五滴水，五花竞鬭相穹崇。
旁有台殿峙鸱尾，上有翔翥如飞龙。
擎拳叹仰得未有，颇似西母居其中。
微臣一念到彼处，仙班趋揖殊从容。
跪奏内人遇至道，沆瀣一饮和气充。
翛然退归复故干，神宇欲便摩青空。
仰看向来礼谒处，但见碧落相冥蒙。

赤城今屏翰，濒湿浙右同。
不有仙人居，梅溽难从容。
洪仙下瀛洲，一笑除蒿蓬。
创阁俯江海，重檐焕云空。
排衙碧嶙峋，烟霞透玲珑。
遥岑与绝壁，但觉开青红。
爱之榜佳名，坐见群山工。
万叠烘晓日，六幕泛景风。
时时与宾僚，醉酌黄金锺。
请凭十二栏，更赋烟雨中。

{果刂}竹有旧贯，剪伐未容测。
长身数竿足，丛薄徒累百。
稍令掩翳去，渐放修直色。
要知清明朝，恶者在所格。

我家天台玉霄峰，旁临云海空复空。
水光际天接山影，山间楼阁相溟蒙。
仙人骑鲸度空碧，步虚声下飘天风。
缨冠葳蕤跨彩翼，子晋凤笙惊盲聋。
半夜电雷动岩壑，一坛松桧知仙公。
别来放迹入朝市，但觉尘土填心胸。
猿惊鹤怨愧昏旦，竹露萝月徒葱茏。
君庵三茅何冲融，暮春旅寓凡圣同。
同造胜境瞻真踪，弟兄乘云御飞龙。
为时作瑞留从容，但见仙骥顶有红。
凝神坐啸隠万松，粲粲玉齿犹颜童。
珮声促诏朝帝宫，清浄为正裨舜聪。
坐乎少广追崆峒，物不疵疠寿域中。
翩然鹤归茅岫东，一篙秋静磨青铜。
他年我亦披蒙茸，草屦瘦藤饥不充，应许下灶为陪从。

客中乍喜暄风回，徐行东郭嘉惟梅。
萧萧千竿缭秀色，粲粲万玉明芳蕤。
海山飞仙堕萼绿，珠珰缟袂令人疑。
须臾四山下倒景，华姿照眼无纤疵。
主人才气世所知，意谓澹坐徒尔为。
杯槃错落光陆离，与客揖此玉一围。
锵然韵语压邹枚，清思彻骨歌无归。
它时尚容嗣此赏，冠巾乱插无迎随。

君家世德胄，富贵出谦受。
泠然御寇车，为君驻户牖。
初讶鼓清薰，与客破宿酒。
又疑建溪风，碾声出两肘。
细视碧玉架，莲梗转双手。
遂令青田鹤，奋翼挥莫后。
因知心匠妙，殆与造物友。
人生土宇内，孰不涉烦垢。
有物能浑成，既耦不以九。
坐使尘沙劫，热恼如拉朽。
惟君韵高秀，人誉不容口。
述作协穆如，亦莫秘关钮。
愿君均此施，清凉被驰走。
他时赞南风，为佐虞舜寿。

相君有妙趣，一切不容且。
纹楸谁与谈，惟彼上人者。

先生有号复有官，不畏隆暑兼冬寒。
归来山中侣松桧，无愧太上翔云冠。
我比同庵有余乐，云山百好无一恶。
喜君宏度如容波，愧我大匏真濩落。
乃今漂流如无何，进退未果徒镌磨。
梦魂游扬欲舞蝶，归意浩荡遄飞梭。
得归冲啬虽当侵伐后，一醉尚可同咏归山歌。

落日泉南郡，秋风岭北城。
台符均庶等，杖履喜幽行。
与客情文重，持怀事物轻。
致君皆典礼，跻俗向丕平。
相业瓯名在，辞华钵韵成。
岂惟才广大，且复性澄泓。
贱子欣承庇，微官得代耕。
孤单常自畏，比数欲谁名。
橐有书千卷，家无屋一楹。
朝廷今再造，心迹渐双清。
山转客容薄，天迷海色横。
心期奉圯履，镕冶在高情。

稍陪酬唱与荣观，声并琳琅和八銮。
可但文华迎日丽，自然符采照人寒。
笑谈殊喜亲犀麈，接侍终惭戴鹖冠。
公等雍容瑚琏器，骞腾行见近长安。

东山雅望意雍容，养素璇题振道风。
賸贮琴书供啸咏，更新窗户不青红。
数峰吴越登临外，千里江山指顾中。
玉碾碧天冷无际，中秋莫放酒杯空。

田田东作衬柴关，湿碧吹青一望间。
已许倾心常向日，尚容高卧且怀山。
光风春动方崇蕙，沆瀣宵零可驻颜。
要是耕耘在毛墨，图书佳客乐余闲。

海内知名第一流，诗从伟度破优柔。
知公少驻抟风翼，念我都如露地牛。
解腊天容先布暖，得春梅意小迟留。
红穿碧甲聊随俗，不奈心惊雁过楼。

无双佳誉久腾芳，暂解繁机下帝旁。
举世不能容直道，清时聊欲款江乡。
修涂按辔三秋雨，别殿陪祠一炷香。
顾我辱知门下久，语离清泪洒沧浪。

先生声彻大明宫，顾肯驰驱与俗同。
但得琴书娱白日，何须鞭帽犯朝风。
未容倦客寻源去，应谓斯人底死穷。
它日云林陪杖屦，款承愿辈嗫嚅翁。

送客天台不上船，东风款段喜扬鞭。
山容阁雪晓犹冷，花色烘云春正妍。
垅上麦芒犹绿嫩，枝间梅子渐青圆。
有怀阁老应诗罢，尽卷珠帘按管弦。

北客南来尘土甚，沿沂正欲泳清深。
舟行云驶方求问，鹤怨猿惊不可寻。
缝掖颇闻临泮水，沧浪应许听挐音。
果容请问期先报，太岁何时合守心。

五年相别改形容，又向潮阳识飓风。
萧散喜君真有道，驱驰如我久无功。
一鸣遂堕尘埃里，九死余生患难中。
吊影自怜仍自放，钝根不复就磨砻。

本期雅奉水云心，况有伽陀冠二林。
海蚌得来珠莫剖，荆山凿处玉难寻。
翛翛真隠渐方丈，曳曳闲云渺故岑。
回首瑞峰空在望，只容俯首听挐音。

念公事业未能归，莫厌京尘化客衣。
游子固闻怀楚玉，垂堂应每倚荆扉。
仲舒正尔宜投策，丘嫂从渠不下机。
他日秋风雕鹗便，雍容车骑更光晖。

汉室文章远业成，斗南英气为时生。
新兼带插严天仗，夙展韬钤卫帝营。
四塞羌戎知号令，五军貔虎畏威名。
中兴方倚军容振，功业行看衮绣荣。

冥心艰苦走南隅，每读清言意已摅。
竹简固尝窥远业，山阴何止识遗书。
云间未省三年别，海上今欣一笑初。
乘兴此来传句法，颇容求益董梧锄。

朅来仰止德之隅，颇欲徜徉遂所摅。
倚杖未忘千里恨，飞鸿为作一行书。
喜君燕寝凝香暇，念我哀涂税驾初。
湖海不除豪举想，尚容访古问槐锄。

数篇隃寄梵王宫，玉立高寒并两峰。
亹亹诗章烦护惜，时时情话忆过从。
雪残苍岭野云暗，花著疏梅春意浓。
它日庵居定相奉，半山松竹更谁容。

不裘而暖得横披，绝叫西昆不复诗。
耸入山容成紫障，暖回玉糁缀繁枝。
从知公有青云士，聊欲文成黄绢辞。
但得锦囊风月在，胸中佳处未妨痴。

旧约溪山拄瘦筇，踏云渐听短长钟。
山腰古佛閟金殿，石眼细泉喷玉龙。
欲濯泠泠终日水，且临楚楚一庭松。
知公弭节期游胜，看取诗来阮仲容。

海色天容浸冷光，秋回山谷进风凉。
不须悟性三关语，自有澄心一炷香。
倦客栖迟归意远，暮林摇落晚山长。
从来习气闻风悦，惭愧如今陛楯郎。

恩从清暑殿中传，凤翥龙盘墨色鲜。
何物老臣容拜赐，御风挟月下中天。

椒房懿德庆源同，环佩雍容冠六宫。
妆罢朝元无一事，关雎诗咏二南风。

洛渠西北暮烟来，碧瓦朱轩压水开。
岸曲便容刳木艇，阶唇仍作钓鱼台。

襄阳南出大路奔，小山曰岘名特尊。
山形卑堕不峻极，屹若巨首临江𣸣。
大山半空不成霍，绝水阙左非其亹。
砠巅赑屃戴危石，箕踞曼衍罗芳荪。
汉流长骛滨其足，东望弥迆皆平原。
槎头下瞰罟罶集，蔡洲近眺田园蕃。
何物兹山匪秀出，得使今古闻听喧。
自昔羊公好登览，山名直为贤者存。
鹿门望楚镇区境，凤林冠盖延山樊。
丹岩翠壁互幽胜，日月亏蔽烟岚屯。
公胡遗彼而乐此，谈者未始聊诊论。
吾谓圣达意超豁，高览便欲周乾坤。
孔登泰山小天下，阮升广武叹竖昏。
会稽探穴禹书出，之罘望海云涛翻。
此中风景亦虚远，极目见尽江山源。
东吴未定劳机策，置酒啸咏纾忧烦。
数顾润甫恤躬后，誓将百岁游清魂。
对公盛德与山永，正唯湛辈如公言。
今兹去公仅千载，凛然英气犹轩轩。
我来追古一长息，旧迹废毁成悲吞。
民豪占山童其木，嘉植不得容本根。
利取薪苏积稛絭，粥之陶瓬供烧燔。
羊公无庙忽不祀，但纵淫鬼歆牲蘩。
中庭有碑即堕泪，至今观者怀仁恩。
于民何诛不足问，非民忘德由官惛。
下教邑里复祠宇，叙诸祭典跻之元。
思仁爱树恭所茇，禁止樵伐修壖垣。
且欲王命得守固，誊言状事驰九阍。
书闻天子蒙报可，金石款刻垂后昆。
使民永念古遗爱，勖尔风化常丕敦。

古寺依山起，幽轩对竹开。
翠阴当昼合，凉气逼人来。
夜影疏排月，秋鞭瘦竹苔。
双旌容托乘，此地举茶杯。

衰病自怜无酒趣，尘容犹赖有诗情。

孰顺其祀，明明天子。
天子谦让，诏群臣其议。
惟章献、章懿，遂祔先帝。
宜索而典，而古而今。
顺考攸宜，慰我孝心。
群臣稽首，不远厥成。
伊先猷是程，伊大孝是经。
匪祥符孰从，则莫我京。
三代庙寝，止一帝后。
汉制已迁，儒臣罔究。
礼缺不称，因朴趋陋。
亲靡祔尊，神挈斯祐。
帝曰俞哉，予奉二慈。
匪曰无典，实成训是依。
促灼尔龟，爰𫈵尔仪。
琢金追玉，昭款信辞。
不敢先后，惟以顺跻。
孟冬十月，大飨其时。
朕不惮勤，于庭遣之。
吉日辛酉，帝自文德。
至于大庆，奉宝授册。
永怀劬劳，孝贯天极。
虞宾在位，百官承式。
显显太岁，惟册宝是将。
和鸾有容，龙旗孔扬。
既至于庙，是承是告。
奉迁后主，合侑文考。
有主则止，有匹得行。
遂旅豆笾，以及芼牲。
明水太羹，有𫗣有澄。
鼓钟钦钦，鼓瑟鼓琴。
考悦妣安，蠲我德音。
德音惟何，帝受纯嘏。
不专斯飨，用赦天下。
开释罪辜，赐逮九军。
一人作孝，庶邦蒙仁。
礼非天作，托始于圣。
圣克正始，万世攸定。
作述交善，神人胥庆。
天谓皇帝，既付所覆。
帝克孝治，奉亲以侑。
其收丕祺，蕃衍后昆。
万有亿年，继继存存。

公视于庭，师兵翼翼，孔武有力。
公适于府，陪卿髦士，罔不就绪。
公宴于堂，嘉宾我从。
琴瑟鼓钟，或揳或𪭢。
静好铿锵，万舞有容。

烟筿环曲堤，飞轩俯幽渚。
水容静可鉴，倒见城头树。
青蒲矗尔秀，白鸟瞥然去。
胜晤与时新，遂歌奚能叙。

仆本寒乡士，始愿托田陇。
偶与亨会并，遂窃空名宠。
黉胄信清闲，文书无倥偬。
牵丝玷外举，挟册陪春诵。
缥帙芸叶香，清池璧流壅。
虽均五能知，犹冀三陌踊。
有志慕孤直，多言畏奇中。
往往犯怒狙，时时遭吓凤。
胁肩方病畦，洗足几成湩。
言充卫士爨，赋盖吴人瓮。
但望不汝瑕，安能贾予勇。
丛云属帝辰，烝油乐贤共。
前追三代风，旁鼓天下动。
方正召华郤，贤良命晁董。
务擢平津对，无罪贾生恸。
裒然群俊来，灿若春葩纵。
咨予苦涩讷，望风犹阴拱。
愁多目似蒿，疾久带移孔。
直虑醒而狂，遂同微且尰。
三千御上方，八九吞云梦。
订正清庙诗，白罢旅獒贡。
夫宁本无志，良忧拙于用。
击辕固歌鄙，殙金诚外重。
中夕抚躬叹，明恩愧孤奉。
况复年苒苒，坐惊头种种。
闲居昔有潘，广宅今非仲。
尘容化衣𫋻，雨气昏刀{革奉}。
所赖庇明哲，盱衡顾闲冗。
每辨骥垂耳，力排儒发冢。
不尔谢病归，鉏钓事江葑。

曩笑长者言，感恨岁时遽。
不云笑未几，倏已及衰路。
却怀眼中人，落落星向曙。
宁无新相知，论新不如故。
夫子惠然至，适慰离群慕。
缔交三十载，契阔不同处。
丑老向来妍，鬓黑今也素。
伐木喜求旧，谷风念将惧。
我顾滥荣班，君乃叹奇数。
根柢假容进，缠牵以长误。
久领一麾行，江湖极沿溯。
杯酒曾未款，仆夫告方具。
前乐暂还衿，后戚已盈虑。
丈夫固有志，膂力经世务。
何必常相从，卑若堂下屦。
岁满亟来旋，中朝着翔步。

酌酒奉君寿，劝君慎勿辞。
只今举酒罢，已异行觞时。
波澜前后来，日月分寸推。
稚容不耐久，缟领无停缁。
独醒信劳人，兹事定何悲。
假令古无死，昼夜常倭迟。
正恐爽鸠乐，后人非所希。

寡求愿易足，久计还中林。
君恩容有报，宿留未抽簪。
浅谋乏经济，流景倏颓侵。
企翰羡鸿翥，俯泳愧鱼沈。
荣名非不勉，高坻良可歆。
奈何贾生恸，又将庄舄吟。
投沙乃闻古，怀春方在今。

寒暑亟徂谢，日月如崩波。
稚容不再妍，戚戚奈老何。
闻有遁世客，安处西山阿。
手操九籥契，昼夜养丹砂。
药成可化金，举身凌紫霞。
我愿从之游，脱身此世罗。
办装秣吾马，临路更自诃。
古来松乔流，矜己好浮夸。
万一为药误，得无我计差。
速还具肴酒，毋为后人嗟。

嗟余投报乏琼瑰，目睇金园剩九回。
篮轝媻姗两生举，定容元亮醉中来。

地占丛霄胜，人持禁橐来。
诗长清夜遍，祠罢素秋回。
爽籁天中发，虚弦月际开。
无容以风解，身自到蓬莱。

道险疑无地，岩高欲近天。
家收代田粟，官铸即山钱。
云变阴晴候，林容旦暮烟。
落花真有意，时解拂行鞯。

江溜滩滩急，崖腰栈栈新。
天深罕见日，路险不容尘。
远草夤缘绿，幽花落漠春。
逢津何必问，夫我自知津。

离邦嗟病免，道旧乐朋簪。
刻画忘齐丑，膏肓倚郑箴。
轩鸿溯霄路，和鹤答溪阴。
为薙求羊径，时容一往寻。

茕茕官绶解，落落饮瓢空。
君惠容藏疾，交情助讳穷。
倦谈嗟墨客，掉首觏鸿蒙。
已卜良邻计，无忧吾道东。

一行为吏日，千里背淮人。
兰助朝昏膳，丝垂宛转纶。
云容侵驿晓，江态引帆春。
静治龙舒邑，牦生盗向秦。

短影悠扬日，薄寒憀栗天。
林声蝉后老，陂影雁宾联。
凄感客自尔，变衰时适然。
何须问容鬓，所遇是凋年。

禁林成宿忝，愚谷负深归。
未识前途远，容知昨日非。
巧劳真物役，静胜乃天机。
君看琴中意，何尝在玉徽。

春物都城晚，欢游一倍慵。
轻风生树态，暖日淡云容。
小阁时翻燕，闲花更少蜂。
幽襟真濩落，所得是无悰。

鹍雪锁平苑，乌风袅迥竿。
暖容侵柳动，寒意向梅残。
云薄来无定，天晴望更宽。
杯霞莫辞醉，朝野日多欢。

溪浅容篙短，舟移觉岸长。
烟稠芰荷叶，霞热荔支房。
技叠参挝鼓，杯寒十馈浆。
便成逃暑醉，官事底相妨。

鹿园开别墅，牛驾此回轮。
花识庄严界，林容宴坐人。
远烟时误晚，静坞若遗春。
共照前溪水，烦师洗六尘。

书来何所道，报我二毛生。
种种因年化，星星著领明。
别离才几日，感慨若为情。
且莫悲迟暮，须容四海兄。

栾栾余病骨，踽踽本孤臣。
夷饿怀餐粟，轲居忆徙邻。
旧围宽胁带，镵刻暗书筠。
亲见扬雄者，容仪不动人。

得麾初出守，趋召遽言旋。
露藿元倾日，秋槎却上天。
丹涂容蹇步，星弁许华颠。
再奏皆闻罢，惭妨此路贤。

玉帐论兵罢，东方静守藩。
有尘都是客，无法可容言。
海鸟逢觞怯，醯鸡恋瓮喧。
因公四句惠，弥觉对酬烦。

天假支离养，人怀寂寞惭。
衰容行得老，苦节遂无甘。
飞鸟惟宜下，疲馿讵可骖。
吾生知所守，嘲客勿多谈。

偃藩多式宴，佳雪屡飘霙。
意感年将尽，欢容酒剩行。
伊公调鼎乐，羊祜衣裘轻。
况属輶轩暇，须容心赏并。

偃藩多式宴，佳雪屡飘霙。
意感年将尽，欢容酒剩行。
伊公调鼎乐，羊祜衣裘轻。
况属輶轩暇，须容心赏并。

容与下层岑，飞流界百寻。
记方谁辨玉，杂溜自成琴。
细浪浮烟阔，回波逗月深。
我来聊挹注，嚼药有初心。

仗外鲜云敛夕容，跸声遥下紫营东。
迎神秘座𪭢金密，腏食清坛烈火红。
七萃禁戈攒月冷，万侯朝璧照霜空。
天心帝意通欢豫，并在柴薰缥缈中。

留滞符鱼素领垂，十年方喜觐彤闱。
平台雪罢邹阳老，宣室厘残贾谊归。
疲马有情依枥叹，倦禽知困傍林飞。
相君门下余尘在，拥篲应容一叩扉。

湖天初日驻彤幨，雪霁楼台朔气严。
浮隰浅花全裂缟，拂沙残白暂成盐。
澌迎客棹容徐进，寒著宾罍喜细添。
农壤遍膏民疠息，相君余兴付厌厌。

上都频见岁华阴，偃息由来本茂林。
醉若有乡须裂地，吏如逢隠即投簪。
衔无窭数知容冗，病似支离亦挫针。
况自疏家兄弟约，他年擉鳖故溪浔。

误怀手版应弓招，汩汩尘容葆鬓凋。
潘拙本无乡曲誉，嵇驽偏恃母兄骄。
雨畦菘叶晨羞薄，风灶茶烟午睡销。
纵到北山堪自笑，春萝秋桂久寥寥。

倦持尘簿著纶巾，清眺城隅夏物新。
幽鹭仪容高似客，晚鶑言语巧于人。
雨边斜照犹衔岭，风后余凉自舞蘋。
天借使君仁智地，此来山水更相亲。

空函檄草聚浮埃，日愧西园缀上才。
著帽每容司马进，脱巾多伴使君来。
孤根易变江南橘，归梦先随陇首梅。
惟有酬恩无限泪，异时应溅别离杯。

溢荥清溜接家田，白首辞荣铉席贤。
直使斯人歌画法，后容吾党记归年。
五禽习戏探仙术，万法观空证佛缘。
闻道岩谿春更好，许谁飞盖奉周旋。

曾联郡将署乡书，目见函关卖出符。
奏颂一挥云落纸，赐袍三浴蕙飘炉。
高轩并照连干锦，饮膳分颁萐莆厨。
病幕日期迎昼绣，尘容甘预弩前驱。

两鬓蓬飞岁月侵，收还秘殿上恩深。
鸟毛落尽那胜弹，桐尾烧焦敢望琴。
前日化工依大冶，今兹旧物恃遗簪。
尘容喜接荧煌座，未忍公然动越吟。

二年憔悴拥州旗，尺诏初容觐帝晖。
何幸复燃灰不死，未应为失马重归。
蛟螭对舞瞻层阁，翁仲双扶识故扉。
病骨多忧黧黑甚，豫惭台史与薰衣。

谒舍修容倦刺毛，纷纷朱紫笑银袍。
吴天破月愁归晚，楚俗伤春忌唱高。
江步挐舟双打桨，酒亭横帜一持螯。
平台邹马英游盛，霏霰连天待赋毫。

秋江九月鹭涛平，楚客征樯拂县星。
射的初过若耶渚，禊林重访永和亭。
畏蛟俗富风移古，飞乙天长日际冥。
几帙异书藏卧帐，肯容伧客广蒸青。

遇酒忘忧闻乐喜，世人未到惠山前。
泉供胜味轻糟麹，松献清音异管弦。
陆子旧文残琬琰，湛家余迹抚云烟。
珍禽幽石应容我，翠麓亭深晚更便。

倦把菱花照病容，萧萧斑鬓作衰翁。
虞翻到骨终无媚，阮籍逢途但有穷。
敢望君恩收坠屦，决须私计付冥鸿。
衔杯后会何能定，万里惊飚一转蓬。

天入虚楼倚百层，四方遥谢此登临。
惊风借壑为寒籁，落日容云作暝阴。
岘井北抛王粲宅，楚衣南逐女媭砧。
十年不识长安道，九籥宸开紫气深。

吴门练影逐金羁，共羡潜郎得请归。
殖产旧封千户橘，去台初幞五时衣。
晨杯鬭豉江莼滑，夕俎供糖渚蟹肥。
分籍未容妨隠趣，海鸥汀鹭对忘机。

宝楼斜倚阙西天，北转楼阴压素涟。
白雪久残梁复道，黄头闲守汉楼船。
尘轻未损朝来雾，树暖才容腊外烟。
弭节不妨饶怅恋，待歌鱼藻记他年。

日华露重疏疏竹，宝砌风回楚楚松。
酪粉冰壶驱薄暑，瑶琴永日得从容。

护圣军容簇仗齐，云屯甲马耀春曦。
行知蹴踏胡尘静，十万吞江午饮时。

射殿从容御六钧，飞星白羽骇臣邻。
莫惊压尽天山箭，自昔羌胡畏圣神。

薄阴疏雨湿春容，两岸增添绿与红。
短棹悠悠了无事，却怜云水旧匆匆。

从容国论对枫宸，今古无双第一人。
永佐无为明大道，怡然高寿鄙庄椿。

尝借虏前三尺地，从容壮节进铜盘。
如今袖手林泉去，惟喜天开二圣欢。

云雪商量天四垂，花应剪水未容飞。
旗亭有客已豪饮，江上无人空钓矶。

西山爽气不谁何，政恐愁容积渐多。
动地边声入河陇，未妨车马断经过。

饭了从容人岂知，一江风月入新诗。
登临莫负野望处，更看冷云堆浦时。

喜乘一雨洗空阔，便觉四山来夕阴。
饭了从容随所住，追凉轻吹入疏襟。

云际翻风断雁斜，城阴槃暮噪栖鸦。
春容落景寒犹嫩，望尽遥天数缕霞。

欣欣花木递香红，云散天容静碧空。
恰是韶华浓似酒，柳丝澹荡杏花风。

腊后暄和若夏初，梅花催暖不容疏。
从来准拟连旬赏，数日能忙雪不如。

危亭栏槛倚江干，饭了登临得暂闲。
林木巧随高下路，山容都在有无间。

雨湿云容廓太清，池边向晚喜闲行。
回溪曲港烟波绿，已有荷花照眼明。

饭了从容古寺前，杖藜闲倚听清泉。
因看一则邻僧话，搅却老夫中夜眠。

新荷贴水翠田田，绿满花梢午影圆。
饭了从容春事静，螭头闲掬水溅溅。

弃官了无事，饭余心境空。
清琴或数弄，浊酒时一中。
人生苦不闲，得闲须从容。
闭门适吾乐，三籁皆同功。

北风忽卷热，山顶云已驰。
日影未容敛，雨脚俄骤垂。
一向得凉吹，四山横修眉。
暄寒本两陆，莫能测密移。

士不远千里，访我村落中。
话旧语益密，论交颜不红。
酒炙乏供给，近制相延容。
白饭与青刍，且饷馿与僮。

万花烘天容，粉色腾云气。
花云覆台榭，疑若天亦醉。
杯盘多欢赏，供帐亦明丽。
游人侵宵归，风雨恐踵至。

赤城玉京天，冠简奉香火。
一旦僧有之，道容易佛坐。
忽为道复得，瞿昙加巾裹。
屡改神不闻，二家自人我。

闲里心情拙，还知兴自嘉。
饥鸦时立槛，野蝶自寻花。
客至聊从容，僧来不厌茶。
晚烟时𥩟立，列岫映余霞。

人生行乐尔，行乐则心闲。
心既无所用，和气滋容颜。
卫生有此妙，余事皆可删。
若益兼忘理，敢告知识间。

墐户喜冬序，秋容换霜风。
可叹景物移，只在笑谈中。
菊茂远先见，蓼疏寒更红。
老怀欣自惬，渐享爱日功。

维圣有作，绍隆兴运。
天经地义，宗尧越舜。
风俗惇厚，日星清润。
冰天桂海，咸祗成训。
皇矣艺祖，肇开宗祊。
用集大命，再造群生。
卜世卜年，周室与京。
德懋圣孙，区宇载宁。
龙潜出震，握符御极。
恭俭慈仁，已隆燕翼。
励精治具，群工惟辟。
斯皇圣德，以受方国。
躬秉要道，化成斯民。
问寝侍膳，克勤日新。
刑于四海，率土兴仁。
至矣圣孝，悦安严亲。
猾夏余种，久失我重。
稍恢雄略，尽还尊奉。
复修绛乐，亟续骞贡。
布昭圣武，式皇钜宋。
洪宣景命，爰振皇纲。
诏令谕旨，粉泽八荒。
宸奎逸彩，龙凤骞翔。
焕乎圣文，彬彬日彰。
诞敷武节，克柔强鸷。
风静边柝，烟沉晚燧。
穑夫力田，塞马垂辔。
巍巍圣功，允格康济。
光启元良，鹤禁建储。
遴择端方，赞翊诗书。
濬哲文思，日亲睿谟。
于赫圣明，有开令图。
当天执箓，了无玩好。
贵异献输，荡然一扫。
力敦嘉靖，询谋政要。
丕铄圣断，坐臻是奥。
从容总揽，用体乾刚。
文武一道，督以经常。
王化溥博，景风丕祥。
格天圣治，时雍时康。
咫尺威颜，豁达方寸。
日角珠庭，金声玉振。
穆穆皇皇，天仪明润。
洪惟圣表，万宇朝觐。
乃武乃文，止戈好生。
华夏蛮貊，底于丕平。
罔或反汗，克断惟明。
长策远驭，奕奕天声。
宝绪重光，密答纯祐。
既协皇极，昭报方茂。
尧父舜子，抚封增旧。
行复九有，亘万万寿。
大哉乾元，万物资之。
赫赫明世，吾君继之。
炽昌隆祚，惟皇造之。
亿万斯年，惟皇保之。

出镇温陵重，邻邦赖设施。
未容推厚德，遽复见丰碑。
落日辉丹旐，凄风入素帷。
便知馀庆在，绝笔看遗诗。

人间久矣倦迎逢，归路牛羊带夕舂。
千点梅沉山店月，一溪烟咽寺楼钟。
穷犹羞涩巉岩面，老自平夷磊磈胸。
曾笑古人多晚谬，草庵虽小幸相容。

去年来此上巳日，今年重来未寒食。
临溪照影老自羞，惭愧春光尚相识。
秀溪何许好春容，最是溪深树密中。
海棠开尽却成白，桃李欲落翻深红。

莫笑此斋小，曲肱聊度年。
玉楼容十二，世界纳三千。
亦可罗尊俎，何妨散简编。
戏余留岁月，墙远不能前。

布衣崛起秉洪钧，料事当年若有神。
三尺孤坟封马鬣，一时直道犯龙鳞。
从容未见回天力，流落空闻弃海滨。
赖有高人秦处士，不妨筑室作居邻。

阴阳变化万物从，其间至神惟真龙。
庸夫俗眼不得见，或跃或潜无定迹。
后来高士探元窟，素缣摹画求形容。
在昔擅名能几人，争为妍巧夸殊功。
东朐徐氏奋奇趣，俊笔醉挥欺古风。
为余好事辄写寄，老鳞苍鬣惊盲聋。
怒抟沧海喷白浪，暗拖暮雨横长空。
双双头角战初罢，奔腾半没寒云中。
只恐霹雳生坐上，爪牙活动拏寰穹。
轩昂当世称独步，贵臣褒誉闻宸聪。
黄金扇成争进入，雄声一日喧深宫。
从此毫端愈珍重，千岁万岁传无穷。

韵如风蝉蜕尘垢，气如春容在杨柳。
风流翰墨俱细事，自是吾家道门友。

平生悦山隠，一室容我借。
弄泉掬明月，坐石延清话。
既调松下琴，复得松风和。
仙人捣药禽，独叫青山夜。

崔嵬霜干欲凌云，俯映寒梢数尺春。
须信苍髯浄明老，坐中容有散花人。

吴江浪浸白蒲春，越女初挑一样新。
才自绣窗离玉指，便随罗袜上轻尘。
石榴花下从容久，玳瑁筵前整顿频。
今日高楼鸳瓦上，不知掷果是何人。

凉风生层峦，炎日遮叠嶂。
我来兹地游，心焉乐清旷。
为吏即华颠，愧临士民上。
老丑畏近人，筋骸非少壮。
知止远卑辱，奚敢谓高尚。
龊龊方自持，良心未容放。
促柱有繁音，庞聒无清唱。
却暑御𫄨绤，自修终弭谤。
居闲无适莫，且免萦重恙。
俯仰心不惭，无言亦疏畅。

上人峨嵋秀，冥冥耸高风。
依游王公间，尚带山水容。
谪仙信奇逸，蜀僧论丝桐。
寂默谁为听，误比万壑松。
崎岖古今涂，势利纷其中。
晚遗似高识，物我无异同。
是心湛寒水，处处流真空。
犹嫌百年梦，剩此一枝筇。
忽怀烟霞想，永念菽水供。
身为反哺乌，更逐高飞鸿。
斜日澹归袂，不似秋色浓。
孤行拾黄叶，一笑千山重。
桑宿挥余恋，云楼杳归踪。
从兹与明月，相伴落何峰。

好山如幽人，深绝常避地。
潜峰独呈露，孤立信奇最。
高拥一峰寒，缥缈乱云气。
万古招行人，谁与赏心会。
我公实仙才，昆阆失品次。
挽公青霞襟，来作绣衣使。
终寻汗漫游，高举九霄外。
行色开画图，秋容掩新霁。
造化为我娱，神超物无累。
我穷知音稀，与世久无味。
落叶扫不禁，岁月水东逝。
愁作送公诗，出门更何诣。
赠言词亦贫，无以报高谊。
野宿慎衣裘，寒霜方夜坠。

昔游临浦春正浓，小江萦委如无穷。
花浮千林锦绣幄，舟扬万顷玻瓈风。
西施故乡擅佳丽，会稽秀气藏华秾。
是时山晴见真色，落日西南千万峰。
今情不尽古情在，恨叠晚妆眉晕重。
恨应但知倾国貌，无人能说亡吴功。
倘非绝态动君意，姑苏台上犹歌钟。
成功未甘归范蠡，素衣故国宁相从。
文公之孙重端世，衮衣门户推八龙。
官闲援毫来吊古，溪山顿为开愁容。
谪仙亦赋浣纱石，至今翠绢不停织。
浴池邀伴下瑶池，霑丐越女天下白。
风流昭洗待名流，有德于人当血食。
红心草葬旧金钗，黄陵庙成新石刻。
霞裙琼佩无消息，怨魄凄魂招不得。
一杯流水奠江蓠，苎萝山前已秋色。

子去何凄断，乡关岁月新。
荒山寒带雨，古驿夜无人。
生死风前烛，音容梦里身。
临分感平昔，挥泪到松筠。

樽前旧厌繁多态，雪里曾嫌淡少情。
何似天容开夜色，数枝寒玉转轻盈。

枝上淡烟笼白雪，此君高节助清真。
要知谢女姿容别，林下孤标迥出尘。

如画群峰从复横，孤烟收尽片云轻。
天容常带秋容浄，万里碧天新雨晴。

遥山天际敛眉峰，清浅溪边淡粉容。
薄暮寺桥人独立，一灯明灭数声钟。

波清百尺见修鳞，水色天容自古新。
昨夜西江浴明月，冰轮玉兔绝纤尘。

镜里形容水底天，定将何物喻真禅。
心安便是毗卢界，尽日添香伴兀然。

山云吹断路头开，此处疑穿月胁来。
怪底行人看碧落，笑谈容易作风雷。

断雪流水古岩隈，忆得柴门半扇开。
雪打子猷船上过，春从灵运屐边来。
逃禅野榻排芳草，觅句寒崖扫落苔。
容易三年抛绝去，不胜啼月晓猿哀。

南游会稽今十年，重来风物皆依然。
一时冠盖零落尽，故人独老空江边。
西陵仓曹实冗散，出无车马众所怜。
江亭曳履偶识面，凛凛瘦骨余双颧。
谈兵自是一敌国，屡荐不用宁非天。
胸中跧伏万貔虎，静若女子容娟娟。
我家光禄新出塞，群彦入幕君宜先。
自言衰发已种种，岂复有意仍腾骞。
强饭廉颇思故国，据鞍马援忘华颠。
只今左臂虽小病，尚想揽辔能周旋。
兴来且酌杯中酒，边庭消息君知否。
经天太一位临坎，干戈丧乱已经久。
南关兵败上将戮，太原城破群胡守。
呜呼国步危若此，每惜壮士时难偶。
猝嗟未是真英雄，纶巾羽扇聊从容。
何当矍铄渡河去，一洗塞北烟尘空。

南游会稽今十年，重来风物皆依然。
一时冠盖零落尽，故人独老空江边。
西陵仓曹实冗散，出无车马众所怜。
江亭曳履偶识面，凛凛瘦骨余双颧。
谈兵自是一敌国，屡荐不用宁非天。
胸中跧伏万貔虎，静若女子容娟娟。
我家光禄新出塞，群彦入幕君宜先。
自言衰发已种种，岂复有意仍腾骞。
强饭廉颇思故国，据鞍马援忘华颠。
只今左臂虽小病，尚想揽辔能周旋。
兴来且酌杯中酒，边庭消息君知否。
经天太一位临坎，干戈丧乱已经久。
南关兵败上将戮，太原城破群胡守。
呜呼国步危若此，每惜壮士时难偶。
猝嗟未是真英雄，纶巾羽扇聊从容。
何当矍铄渡河去，一洗塞北烟尘空。

月高夜鸣筝，声从绮窗来。
随风更迢递，萦云暂徘徊。
余音若可玩，繁弦互相催。
不见理筝人，遥知心所怀。
宁悲旧宠弃，岂念新期乖。
含情郁不发，寄曲宣余哀。
一弹飞霜零，再抚流光颓。
每恨听者稀，银甲生浮埃。
幽幽孤凤吟，众鸟声难谐。
盛年嗟不偶，况乃容华衰。
道同符片诺，志异劳百媒。
栖栖墙东客，亦抱凌云才。

书生兀兀园不窥，见马岂辨骝与骓。
开图九骏立突兀，摸索知是真龙儿。
奔雷蹴踏原野动，曳练惨错风沙随。
华缨金络岂不好，矫首奋迅那容羁。
吾闻取骥如择士，竞爱妥帖惊权奇。
士怀倜傥众论斥，马有憔悴群驽欺。
六闲豢养固恩厚，横气摧折常鸣悲。
丹青傥不逢妙手，万世岂识真龙姿。
因思中原政格鬭，铁骑倏忽银山移。
着鞭安得致此物，掩画四顾徒歔欷。

愚氓扰潢池，囏难亦常态。
簪绅有包藏，事异吁可怪。
豺声久伺乱，鲸戮终何悔。
游言张凶焰，巧谍移机会。
初如卵壳微，跐践悉糜碎。
养成羽翮雄，飞掣韝绳外。
翦鉏淹岁月，螫毒弥疆界。
向来诘端由，罪白不容盖。
南冠囚载路，东市诛其最。
隆宽俗与新，侥幸汝勿再。

黄茅生烟暗村落，浩歌无复当时乐。
邻家酒熟逆鼻香，一醉乾坤堕冥漠。
寻芳屡过垂玉轩，叉鱼夜上浮清阁。
鬭牌击鼓多伎俩，我独旁观惟大噱。
惊烽入座懽难保，幸得身存他勿道。
吾宗潜武卧空棺，衮臣兄弟埋荒草。
当时醉舞向花下，绿鬓朱颜各鲜好。
隙驹风烛尚须臾，数子凋零不待老。
死生细事从渠天，莫学儿女相哀怜。
一窗容膝可终隠，寇盗扰扰今连年。
王师诛鉏有漏网，死灰焰焰犹思然。
忧煎过计祇自恼，且但努力耕吾田。

頖宫德厚仍信矼，北扉笔力谈笑扛。
重圭叠璧凛群视，不使东瓯成陋邦。
日边时见召仙李，林下那容栖老庞。
故园此日成胜聚，归梦不泛潇湘江。
万畦流泉裹云屋，一点远岫低吟窗。
客来有酒辄均醉，长啸手拊高梧幢。
挽蔬唯便玉本脆，碎鲤屡惜银鋋双。
伊予于世真长物，扫迹自分逃崆{山亢}。
骤揄扬之则过矣，岂有骨相当奇厖。
左提右挈傥闻道，一了快若船下泷。
极知鲁卫兄弟国，邾小尚许趋风降。
嶤嶤岌岌正壁立，涛濑未敢轻舂撞。

溪石磊磊出，溪光失溶溶。
呼童理新堰，小驻万折东。
素杙竞骈立，苍皮堆已重。
谁裁一道天，忽堕顾视中。
远渌送凫鹜，余兹上杉松。
微波且勿摇，照我澹有容。
炎曦为变色，爽气排高空。
怀哉所亲爱，此适未遽同。
徜徉孰为伴，惟有溪头风。
时来翻素书，颇似惊我慵。
骚骚复策策，涉猎味正浓。
久而寂无声，无乃意自融。
却泛碧沧浪，鳞鳞散遗踪。
我亦隠几酣，那能辨雌雄。

温温文定公，至道夙所钦。
神超虽缅邈，余英壮儒林。
正容阅真翰，默默流至音。
不事八法奇，天成写幽襟。
有如瀚海鸿，随波自浮沉。
又如太虚云，舒卷杳莫寻。
乃知晋魏还，笔端有哇淫。
弃藁竞韬藏，非将玩球琳。
庶几字画间，可以求其心。
清伊一派流，汇作万丈深。
沟渠有暴盈，淟涊时见侵。
投胶了不难，公以独力任。
我惭步趋晚，悠然寄孤吟。
流风在目前，着鞭要骎骎。
愿分墨本余，刻之苍崖阴。
大块有动摇，斯文无古今。

汉朝人物尽英奇，武帝招延盛一时。
拒谏不能容汲直，托孤何至用胡儿。

庭榴结实垫芳丛，一夜飞霜染茜容。
万子同胞无异质，金房玉隔谩重重。

倦憩春桥午，回环翠碧重。
乱溪流背海，新柳色欺松。
厌市常思野，为官不及农。
喜逢湖上客，谈话得从容。

吾宗三凤久心降，一见端如渴饮江。
好客襟怀直绝倒，封侯骨相自耆庞。
知名夙昔惭惊座，袖手雍容笑斲窗。
岂谓诗盟容我辈，哑钟无韵若为撞。

吾宗三凤久心降，一见端如渴饮江。
好客襟怀直绝倒，封侯骨相自耆庞。
知名夙昔惭惊座，袖手雍容笑斲窗。
岂谓诗盟容我辈，哑钟无韵若为撞。

茅檐聊徙倚，落日见樵苏。
过雁飞何急，寒山远欲无。
剧谈容谩叟，逸兴慕潜夫。
寸禄甘华发，人生底事愚。

满空寒雨杂飞烟，湖上先生拥褐眠。
借问茅斋容客否，夜灯相伴读韦编。

晓来飞雨挟风颠，洗出韶容换故年。
花动一红明屋角，山寒乱碧到樽前。
病如夜鹤孤还警，老似春蚕饱即眠。
赖有故人开寂寞，锦囊诗句许时传。

只应心醉六经醇，自是陶陶晋魏人。
每向幽居横素榻，惟容我辈岸乌巾。
毫端空有千题巧，枰上原无一著真。
要得坦然怀抱稳，烦君浇泼乳泓春。

客至那容懒，牵筇入翠萝。
山光知雨过，野色见秋多。
妙语时相夺，微吟只自哦。
吹埙来独晚，此日恨如何。

年衰渐涸玉池津，拟丐明窗一匕尘。
底用趋风防六耳，须知对影已三人。
高情政喜追灵运，饱学那容欠大春。
右挈左提俱有赖，应怜怀抱久倾囷。

南邻袖手只如愚，东里谈玄亦甚都。
可是据鞍方矍铄，须防鬻璞得卢胡。
春空潮响来何自，秋浦天容落欲无。
万古西江只如许，何烦呼吸费工夫。

高钟号月掩岩扉，遥想幽人不梦时。
曾听微言知见妙，应怜懒我用功迟。
帻疏种种宁相贷，窗静山山尚可疑。
傥有一单容过客，眼中须接秀峰奇。

断墙著雨蜗成字，老屋无僧燕作家。
剩欲出门追语笑，却嫌归髩著尘沙。
风翻蛛网开三面，雷动蜂窠趁两衙。
屡失南邻春事约，只今容有未开花。

黄合雍容静塞尘，凌烟功就便抽身。
三年暂别长安日，五亩来追独乐春。
槐鼎政须还国老，谿山聊且慰骚人。
似闻天语传中使，行告廷臣设九宾。

拜伏庭前又一番，天书虽捧未容看。
南阳久作蟠龙卧，应为苍生起谢安。

转食胶胶扰扰间，林泉高步未容攀。
兴来尚有平生履，管领东南到处山。

力辞富贵回天上，不事楼台起宅中。
问道但怀重舍盖，对优宁兴独延崇。
精神宛似初平蔡，信宿那应久在东。
帝念中兴思旧德，未容高枕北窗风。

整履上飞虹，风高退酒容。
叶黄翻乱蝶，树老卧苍龙。
古径秋霜滑，空山暮霭浓。
沧浪棋石在，题笔暗尘封。

竹里蓬茅掩棘扉，主人诗瘦带宽围。
种成苜蓿先生饭，制就芙蓉隠者衣。
柳絮春江鱼婢至，荻花秋渚雁奴归。
小溪短艇能容我，先向溪隈筑钓矶。

荆枭昔见恶，去楚将巢吴。
妖音不知革，吴岂荆人殊。
枭能戒颊舌，勿复轻鸣呼。
虽荆亦容尔，何必他邦居。

彭亨著冠猪，踉蹡上车鹤。
皇家一清明，此辈束高阁。
龙夔杂鹓鹭，庶位已参错。
少安真可待，四海得耕凿。
我亦幸丰年，从容一丘壑。

野人仪矩初无华，况复破帽风檐斜。
先生有意念衰丑，折简远送新乌纱。
束巾试着出妨户，色若露洗凌晨鸦。
舍人样好信殊俗，朽质得此惭无涯。
白痴稚子强解事，竞道宜称相讙哗。
轻宽不但惬当暑，掉头曝背仍堪夸。
修容他日奉游宴，便可笑诮参军嘉。
从今旦暮戴公赐，闭关无事聊煎茶。

昔人骄豪自髫鬌，万里浪欲乘风破。
暮年志计转难量，眼看一州如斗大。
今君容膝能自安，高馆不与身相关。
作斋似斗意阔达，宇量宁妨广百间。
足明居世惟知足，宽窄在心非在屋。
莫言斋小碍人眉，清绝坐销愁万斛。
奉身那用有余为，身稳心安君自知。
软褥傍炉时枕肘，不须小帐更低垂。
也知丈室含无际，自有壶公容客地。
斗斋我已戏题诗，斗酒还当就君醉。

昔人骄豪自髫鬌，万里浪欲乘风破。
暮年志计转难量，眼看一州如斗大。
今君容膝能自安，高馆不与身相关。
作斋似斗意阔达，宇量宁妨广百间。
足明居世惟知足，宽窄在心非在屋。
莫言斋小碍人眉，清绝坐销愁万斛。
奉身那用有余为，身稳心安君自知。
软褥傍炉时枕肘，不须小帐更低垂。
也知丈室含无际，自有壶公容客地。
斗斋我已戏题诗，斗酒还当就君醉。

天暄地媚春融融，化工点染分花容。
东风夜半入香陌，杂树晓繁争白红。
兰丛蕙根芳翠滴，柳艳明眉轻羃{罒/历}。
红颜绿鬓青春客，壶中新醅鸭头色。
残丝冉惹愁如织，日暮低迷草萋碧。

我读射虎行，感概兴长叹。
官羌射虎得虎难，山下远立常空还。
惜留猛虎著山里，射杀顾恐终身闲。
有如边将图偷安，遵养时赋容其奸。
翻愁努力尽高鸟，良弓挂壁无由弯。
君不见刘巨容高千里，留贼自资媒富贵，恐贼尽诛身不利。
坐令屈律裹头人，横暴九州狂螫噬。
嗟嗟忠臣心不移，受刀摩颈甘如饴。
纷纷血刃勇不顾，一死未谢君王知。
官军壮志吞蛮夷，匈奴不灭宁家为。
相公誓欲平淮西，慨言贼在归无期。
霍公裴公今已矣，我吟射虎徒歔欷。

我读射虎行，感概兴长叹。
官羌射虎得虎难，山下远立常空还。
惜留猛虎著山里，射杀顾恐终身闲。
有如边将图偷安，遵养时赋容其奸。
翻愁努力尽高鸟，良弓挂壁无由弯。
君不见刘巨容高千里，留贼自资媒富贵，恐贼尽诛身不利。
坐令屈律裹头人，横暴九州狂螫噬。
嗟嗟忠臣心不移，受刀摩颈甘如饴。
纷纷血刃勇不顾，一死未谢君王知。
官军壮志吞蛮夷，匈奴不灭宁家为。
相公誓欲平淮西，慨言贼在归无期。
霍公裴公今已矣，我吟射虎徒歔欷。

栽松待成阴，种漆拟作器。
人皆笑艰拙，往往后得利。
君看植凌霄，百尺蔓柔翠。
新花郁煌煌，照日吐妍媚。
风霜忽摇落，大木亦雕瘁。
视尔托根生，枯茎无残蒂。
先荣疾萧瑟，物理固艰恃。
凌霄亟芳华，衰歇亦容易。

日车走长天，劫劫不容息。
坐令韶稚子，面有冻梨色。
崎岖百年内，贵贱俱物役。
独往属幽人，膏肓嗜泉石。
伊予真爱山，所向留屐迹。
遥岑难历脚，望望怜寸碧。
阿卿昨远游，厌俗眼常白。
归来对家山，随遇有余适。
哦诗洗穷愁，感事念今昔。
婆娑碧溪上，俛仰欣自得。
应嗤曩行路，万事等儿剧。
相期从此始，幽赏且连夕。

初弦落微月，草宇夜岑寂。
追凉拂桃笙，伸欠聊偃息。
檐荣忽飞雨，散乱银竹白。
避漏起移床，青灯晕空壁。
晓看蛙入户，时有燕为石。
是节正骄阳，敲烦火云赤。
烦蒸等坐甑，百体劳按抑。
良苗忧槁暴，空有庭树碧。
借免抱龟肠，犹应困蔬色。
炎埃今一洗，万井沐甘泽。
望岁即交欢，宁容须暇隙。
相逢如得酒，釂饮莫余沥。

黄梅雨歇春归后，抟黍哺雏鸠唤妇。
红残小颊蹊上花，翠刷浓眉陌头柳。
箨痕半脱烟篁瘦，露裛幽香逗书牖。
云容漠漠晓阴愁，麦信风前一搔首。

叹息东京乱，忠推北海豪。
未容禾女鬼，辄代卯金刀。
义概秋霜劲，英名白日高。
犹应凛生气，遣恨失吞曹。

客子舟维岸，人家树作门。
西风秋惨切，南鹊夜飞翻。
恻恻惊心折，鞺鞺戍鼓喧。
若为容足地，广大自乾坤。

万古东西隔女牛，停梭期会岂悠悠。
虾蟆轮破青天暮，乌鹊桥横碧汉秋。
莫放痴儿懽彻曙，且容老子强登楼。
举瓢更取天浆酌，一洗胸中万斛愁。

若问先生归去来，此行直是到天台。
碧桃瑶草紫芝熟，到日须容醉玉杯。

见得彻，用时亲，相逢尽是个中人。
望空雨宝休夸富，无地容锥未是贫。
踏着秤磓硬似铁，八两元来是半斤。

飞埃喜污人，余事忌挂眼。
酒浪绿可亲，山光翠相挽。
折腰素非愿，被面有余赧。
从来万事空，此去百念满。
恰忆兹山游，判作经年款。
驾言随所如，歌笑为君莞。
洗耳听潺湲，缓步踏{山蹇}{山产}。
褰裳跨风磴，扪萝度云栈。
禾黍岂离离，枣下初纂纂。
川原供遐瞩，笋蕨中去苋。
桃李倾城姿，松杉万金产。
雪浪逗冰泉，乳花浮玉碗。
相望一牛鸣，不惮四牡痯。
层阁神所宅，败檐我将馆。
心求千佛印，手罢七年板。
胜槩何时无，羁怀自悲潸。
小院昔徜徉，东风未暄暖。
夜语联僧榻，晨炊共华馔。
羊肠一分襟，雁背几折简。
于今怀举桉，过公倦开盏。
早知玉树摧，不如春思短。
尘容久难赎，乐事贫益罕。
佳篇分锦绣，和气回弦管。
差肩招隠些，下视广陵散。
指踪去路迷，加鞭客情懒。
诛茅行可卜，鼓棹过几返。
避喧谐良图，结邻得佳伴。
萍蓬岂愿余，斗筲未须算。
荒凉石迳深，蹭蹬云色晚。
归鞅那得迟，霜鬓侵韦诞。

西风迎公来，东风送公去。
尚欲留朱轓，公行不可住。
无酒对公倾，有怀为公赋。
夫子文武资，亦复廊庙具。
刚方仰术业，坦夷见襟度。
青衫试州县，机锋微已露。
吾意有不可，万夫挽不顾。
翱翔诸公间，籍甚当时誉。
峩冠上乌台，直谏汲长孺。
风云千载合，冕旒一言寤。
凛凛议论余，可使淮南惧。
天威瞻咫尺，政涂去跬步。
兴逸顿言归，解佩苕溪路。
湖山聊寄怀，诗书尚温故。
中外岂不殊，进退自余裕。
宣城唇齿邦，望公来何暮。
我饥我颦呻，公饭公覆护。
举首望旌戟，指期咏襦袴。
平生触邪手，不难锄弊蠹。
双溪叠嶂间，按堵百无虑。
坐席岂容温，当馈意久注。
献纳念伏蒲，谋谟怀借箸。
行矣股肱良，归作腹心助。
要观今周公，声名三吐哺。
便当侣夔龙，何止冠鹓鹭。
自念接门墙，连岁忘羁寓。
鹢首明当飞，骥尾何由附。
几日复升堂，青天披宿雾。
过雁与来鱼，犹当奉尺素。
西去无多程，不诵阳关句。

山林与钟鼎，各了一世缘。
千年眉山翁，生气犹凛然。
菟裘视阳羡，卖剑将老焉。
此志空泉扃，禾黍荒故园。
尚余种橘帖，会有异世贤。
西清广川公，文翰郁双全。
新篇来西枢，句句清可弦。
廊庙须公归，宁容一壑专。
九重最深眷，每转从谏圜。
绝唱今寡和，惜哉坡已仙。
回视楚臣些，并驰争孰先。
况复黄绢碑，光耀荆溪边。
此亭会不磨，名与两公传。
几株罗潇湘，便觉饶风烟。
不比濯锦江，桤木须三年。
行矣凉飚起，霜满千崖巅。
香雾喷四坐，满引杯垂莲。

至公无辙迹，万变归诸正。
谁云学则然，要在成以性。
我公锺间气，异禀刚且劲。
一毫不容私，心境自澄映。
超然是非表，烛物眼常浄。
还将溟渤量，一了百川竞。
由来仁者寿，兹理天所命。
欲知椿龄永，视此宽平政。
桂华弄小春，晚香适再盛。
年年几望月，影泛杯中圣。
尚书心如水，远裔有馀庆。
何以继清风，家声南北郑。

人生贵适意，自苦良亦痴。
百年同梦幻，富贵安所施。
我生世缘薄，疲弱不可支。
纷华岂不佳，自觉心已辞。
归来时自笑，抚手长嗟咨。
人生行乐耳，勋业知何时。
两李近豪放，高怀不少卑。
谪仙已云殁，流风宛在兹。
平子韵绝俗，豪逸真吾师。
万事一粲然，不复论成亏。
邵公蘗庵下，操心常苦危。
易象鲁春秋，忧乐常相随。
端居谈利害，羌夷可鞭笞。
近亦能稍稍，笑语随儿嬉。
平居如二子，廊庙真所宜。
人岂不自省，何必求蓍龟。
漫游恐未免，慎勿差毫厘。
世事足反复，纷纷尽如斯。
错固不足道，谊也亦为之。
请复铭座右，政可为吾规。
前言戏之耳，未来容可追。

洞庭之野排千岩，陈子卷帘非爱山。
震泽之流清没底，陈子凭栏不观水。
杰阁横空一事无，终年传习唯父书。
乃翁平时束五传，绝人伟论惊诸儒。
至宝不受久埋没，近者私记刊吴都。
搢绅骈肩快先睹，一言价重百车渠。
正派源流要有自，二难秀发名家驹。
少小辛勤门户计，皇天有知子不孤。
于今三十五经立，亹亹雄辩来起予。
不但家法传群纪，经学当与心法俱。
溪山相对无浪语，宝此一编时卷舒。
自怜早岁已漂泊，乃翁邀我来僧庐。
于今埙篪弦诵地，当时从容谈笑余。
契阔死生三十载，萍浮蓬转常崎岖。
子能箕裘万事足，其他得丧争锱铢。
凛凛清氛端可想，神游仿佛归来欤。

荆溪之山环千峰，摩空巉绝相争雄。
与公万仞俱壁立，祇有爽气蟠胸中。
荆溪之流碧满野，寒光秀色兼天泻。
与公雅量相对清，更觉波澜来笔下。
高门悬弧此日生，少年挥毫敌两京。
当时紫宸初射策，玉色临轩知姓名。
一旦横经向儒苑，凤掖銮坡去非远。
如今高卧尚琳宫，主父严徐见何晚。
向来皂盖先一州，龚黄已往无此流。
旰食我皇收士急，未容独乐林泉幽。
华堂宴笑春风里，水绿山青助公喜。
三槐功就却归来，寿如此山如此水。

乃翁壁立千仞余，乃翁摛章锦不如。
英风雅韵来无尽，川媚还复生明珠。
华堂宁无侍巾栉，娉婷试问谁家姝。
婵娟深锁人不见，忽惊清晓悬门弧。
闻是高秋生骥子，充闾喜气相萦纡。
大父大母顾之笑，乃翁再拜为亲娱。
公家馀庆得英物，渥洼自有名家驹。
摩顶尚记前生误，堕地举手一笑俱。
夙习如斯定夙寤，少小便应传父书。
公卿衮衮自今始，行矣家庆端可图。
佳辰清樽来宾友，母爱子抱集坐隅。
臭味芝兰席上客，为公赞喜容歌呼。
我衰我倦毋多酌，老矣醉倒须人扶。
留取明年会汤餠，要看徐卿第二雏。

忆昔观光际，温颜获屡亲。
奖提烦叔父，驽蹇负前人。
幸会逢今日，飘飖愧此身。
捧觞陪子侄，深觉仲容贫。

明明窗色极知晚，隔岸喧阗祇掩关。
上下亭台烟雨外，参差花竹水云间。
从多莫剪东南柳，胜绝新增西北山。
客路十年辛苦里，也容一日及公闲。

维舟江口未栖鸦，急趁飞觞一笑哗。
旋喜使君倾皂盖，尽从醉客堕乌纱。
高城不记人分袂，短棹空随月到家。
尚欲趋陪连夜饮，东篱容有后开花。

颇忆高人相与闲，扁舟谁与趣公还。
杯行款乃歌声底，客坐参差帆影间。
多病扶携新几杖，平生契好旧湖山。
未容月转各分手，醉语狂吟下碧湾。

借箸从容汉子房，平生书奏几封囊。
少辞天上风云会，便觉壶中岁月长。
调鼎望公非一日，草玄与我见诸郎。
云何整顿乾坤手，漫隔三年鹓鹭行。

清风孤映紫宸班，平立伊周伯仲间。
几岁苦心扶国步，今年喜色到天颜。
羽书已静淮西报，翟辂初从塞北还。
式廓中原断无事，从容廊庙有余闲。

士仰韩门重，身高谢傅班。
文看辉北斗，人望起东山。
绛灌庸奴尔，皋夔伯仲间。
自天芝检下，指日衮衣还。
词组鸣丹凤，群争息左蛮。
时虽容下客，胜处一窥斑。

慷慨安周鼎，从容却郢兵。
驰心子牟阙，袖手阖闾城。
前箸陈天陛，先声震敌营。
寰区望弥切，枢筦寄非轻。
行有丝纶诏，宁终鸥鹭盟。
一舒经世策，遐迩颂升平。

白帝夔州万古城，全蜀东门下相控。
瞿唐滟滪势崭绝，赤甲白盐光澒洞。
峡雨关云朝莫征，烟叶水花洲渚共。
少陵冥寞减光辉，山川草木今谁讽。
明知风物待组织，可笑可笑浪嘲弄。
逸亭野老泛舟来，迥立苍茫游览纵。
旋提燕拂呵物象，试吐清音激鸾凤。
江头一见晁广文，客里倡酬无乃奉。
天生之子映昭代，与我突出万人众。
古来道合事襟期，有作正须行雅颂。
下瞰一隅会万景，岂无江灵为供送。
请君作诗如画图，收拾形容未宜空。

悲哉为儒者，力学不知疲。
观书眼欲暗，秉笔手生胝。
无衣儿号寒，绝粮妻啼饥。
文思苦冥搜，形容长枯羸。
俯仰多迍邅，屡受胯下欺。
十举方一第，双鬓已如丝。
丈夫老且病，焉用富贵为。
可怜少壮日，适在贫贱时。
沉沉朱门宅，中有乳臭儿。
状貌如妇人，光莹膏粱肌。
襁褓袭世爵，门承勋戚资。
前庭列嬖仆，出入相追随。
千金办月廪，万钱供赏支。
后堂拥姝姬，早夜同笑嬉。
错落开珠翠，艳辉沃膏脂。
妆饰及鹰犬，绘彩至蔷薇。
青春付杯酒，白日消枰棋。
守俸还酒债，堆金选娥眉。
朝从博徒饮，暮赴娼楼期。
逢人说门阀，乐性惟珍奇。
弦歌恣娱燕，缯绮饰容仪。
田园日脧削，户门日倾隳。
声色游戏外，无余亦无知。
帝王是何物，孔孟果为谁。
咄哉骄矜子，于世奚所裨。
不思厥祖父，亦曾寒士悲。
辛苦擢官仕，锱铢积家基。
期汝长富贵，岂意遽相衰。
儒生反坚耐，贵游多流离。
兴亡等一瞬，焉须嗟而悲。
吾宗二百年，相承惟礼诗。
吾早仕天京，声闻已四驰。
枢庭皂囊封，琅玕肝胆披。
但知尊天王，焉能臣戎夷。
新州席未煖，珠崖早穷羁。
辄作贾生哭，谩兴梁士噫。
仗节拟苏武，赓骚师楚累。
龙飞睹大人，忽诏衡阳移。
帝曰尔胡铨，无事久栖迟。
生还天所相，直谅时所推。
更当勉初志，用为朕倚毗。
一月便十迁，取官如摘髭。
记言立螭坳，讲幄坐龙帷。
草麻赐莲炬，陟爵衔金卮。
巡边辄开府，御笔亲标旗。
精兵三十万，指顾劳呵麾。
闻名已宵遁，奏功靖方陲。
归来笳鼓竞，虎拜登龙墀。
诏加端明职，赐第江之湄。
自喜可佚老，主上复勤思。
专礼逮白屋，悲非吾之宜。
四子还上殿，拥笏腰带垂。
父子拜前后，兄弟融愉怡。
诚由积善致，玉音重奖咨。
资殿尊职隆，授官非由私。
吾位等公相，吾年将期颐。
立身忠孝门，传家清白规。
但愿后世贤，努力勤撑持。
把盏吸明月，披襟招凉飔。
醉墨虽欹斜，是为子孙贻。

悲哉为儒者，力学不知疲。
观书眼欲暗，秉笔手生胝。
无衣儿号寒，绝粮妻啼饥。
文思苦冥搜，形容长枯羸。
俯仰多迍邅，屡受胯下欺。
十举方一第，双鬓已如丝。
丈夫老且病，焉用富贵为。
可怜少壮日，适在贫贱时。
沉沉朱门宅，中有乳臭儿。
状貌如妇人，光莹膏粱肌。
襁褓袭世爵，门承勋戚资。
前庭列嬖仆，出入相追随。
千金办月廪，万钱供赏支。
后堂拥姝姬，早夜同笑嬉。
错落开珠翠，艳辉沃膏脂。
妆饰及鹰犬，绘彩至蔷薇。
青春付杯酒，白日消枰棋。
守俸还酒债，堆金选娥眉。
朝从博徒饮，暮赴娼楼期。
逢人说门阀，乐性惟珍奇。
弦歌恣娱燕，缯绮饰容仪。
田园日脧削，户门日倾隳。
声色游戏外，无余亦无知。
帝王是何物，孔孟果为谁。
咄哉骄矜子，于世奚所裨。
不思厥祖父，亦曾寒士悲。
辛苦擢官仕，锱铢积家基。
期汝长富贵，岂意遽相衰。
儒生反坚耐，贵游多流离。
兴亡等一瞬，焉须嗟而悲。
吾宗二百年，相承惟礼诗。
吾早仕天京，声闻已四驰。
枢庭皂囊封，琅玕肝胆披。
但知尊天王，焉能臣戎夷。
新州席未煖，珠崖早穷羁。
辄作贾生哭，谩兴梁士噫。
仗节拟苏武，赓骚师楚累。
龙飞睹大人，忽诏衡阳移。
帝曰尔胡铨，无事久栖迟。
生还天所相，直谅时所推。
更当勉初志，用为朕倚毗。
一月便十迁，取官如摘髭。
记言立螭坳，讲幄坐龙帷。
草麻赐莲炬，陟爵衔金卮。
巡边辄开府，御笔亲标旗。
精兵三十万，指顾劳呵麾。
闻名已宵遁，奏功靖方陲。
归来笳鼓竞，虎拜登龙墀。
诏加端明职，赐第江之湄。
自喜可佚老，主上复勤思。
专礼逮白屋，悲非吾之宜。
四子还上殿，拥笏腰带垂。
父子拜前后，兄弟融愉怡。
诚由积善致，玉音重奖咨。
资殿尊职隆，授官非由私。
吾位等公相，吾年将期颐。
立身忠孝门，传家清白规。
但愿后世贤，努力勤撑持。
把盏吸明月，披襟招凉飔。
醉墨虽欹斜，是为子孙贻。

尘容不逐江流浄，酒力都从雪压消。
斗下祇今无剑气，年来牛犊在人腰。

幽花卧雨滋溅泪，秀色可人羞冶容。
却笑楚人非博物，不知木末有芙蓉。

西北有高楼，氛氲临大路。
飞檐转春风，绮窗琐云雾。
姣服者谁子，倾城此容与。
娟娟长眉青，不受脂泽污。
娉婷惜不嫁，恐为荡子悮。
写心泛清瑟，独不怨迟暮。

东方有一士，不见心忡忡。
尺璧未足多，夙好良所同。
永怀不能寐，揽衣出房栊。
遥夜未渠央，取琴和秋虫。
岂无时世交，掣肘不相容。

山城鸟鹊喜，佳句来春风。
浣手三过读，散我磈磊胸。
当年过秦论，千载犹为雄。
今观妙好辞，蹀躞追前蹝。
文章信有种，字字含征宫。
少城初识面，软语开冲融。
秋月耿高怀，春水莹清衷。
俱堕人事海，烦促难舂容。
况乃燕雀卑，未易参鸾鸿。
别来邛筰外，一笑谁与同。
羡君对贤牧，快饮如渴虹。
何当款斋阁，余沥借衰红。
所幸九河润，密通千乘封。
臭味譬草木，我辈情所钟。
梦随沫若水，下与九顶通。
更愿洗老眼，见君攀翔龙。

令节仍长至，公家放小休。
愁城开六府，醉眼见千忧。
梅萼含春小，云容带雨收。
曦娥自来往，生理百年浮。

群心周道直，万国舜门开。
咫尺清虚地，精微择异材。
光辉生锦里，合沓上兰台。
霄汉横高翥，风云接大来。
龟龙纷秘奥，奎壁焕昭回。
碧海浮城阙，丹梯近斗魁。
由来升密勿，此地实胚胎。
早晚龙渊跃，从容衮职陪。
斯文归黼藻，吾道久尘埃。
汉武威怀远，周宣正化恢。
治源先简俭，国本厚封培。
造膝心终启，前筹力竟回。
正宜须弼亮，岂独藉淹该。
畴昔先登际，声名亦壮哉。
追风先蹙踏，戢翼更徘徊。
巨宝应难价，殊姿肯自媒。
中天悬日月，万里忽风雷。
戮力铭锺鼎，余波及草莱。
故人元勃窣，晚节更摧颓。
料想怜枯肺，吹嘘助酒杯。

人日访山寺，春风能借温。
柳桥通野水，柏径隠重门。
泉窦来何处，梅花别有村。
从容寻后约，假榻卧云根。

不容巴国恋深仁，使节朝驰诏墨新。
山水两川奇胜地，典刑三晋老成人。
使星正自临东井，卿月元来照紫宸。
自是皋陶多迈种，归毘舜德咏臣邻。

万仙同驾碧云翔，容与人间散异香。
梅似前贤长隔世，酒真同气莫相忘。
流鶑梦断惊风雨，落月魂销映雪霜。
春暖日长无一事，飞花片片倚胡床。

海头归到峡江滨，新岁残年只并邻。
梅自多情工恼客，月如知己辄亲人。
江山纵肯容吾老，猿鹤应嫌不自珍。
从此扁舟须驾阁，名教鲁史续书麟。

荆棘丛中少避锋，归来袖手十春冬。
茅檐去市远更远，樵路入山重复重。
云与好闲长作伴，虎知闻道亦相容。
浊醪寄酿枯松腹，夜醉南山最上峰。

大道无方所，从容寰海间。
几思归隠处，安乐在庐山。

元正启祚，更无回互。
万物咸新，截铁斩钉。
应时纳祜，跳出窠臼。
孟春犹寒，言端语端。
知事头首，各各希有。
云堂大众，雍容郑重。

稽首金容癞狗师，一生快活没人知。
平田浅草翻身处，合水和泥换步时。
垂手未施三寸刃，破关先下顶门槌。
寥寥万古谁堪对，唯有嘉禾跛脚儿。

吴门吉彬老，寿年可及百。
骨目清且癯，施为有标格。
行步快如风，谈笑气不乏。
穷之无他术，一味好佛法。
每亲善知识，言下究生杀。
家有二侄女，贞姿迥超拔。
自幼不茹荤，晨昏常燕默。
从容定中起，痛念十使结。
显尘劫大愿，运针发五色。
幻普贤妙身，应现四菩萨。
等十方虚空，皎若揭日月。
大哉白象王，群狐悉弥灭。
当知妙殊胜，岂在别处设。
若从自己求，犹如病作热。
如是名正观，不尔是邪说。

此山已是胜天台，峰顶寥寥正眼开。
无限水云难凑泊，却容扫地相公来。

此行安忍泛轻舟，无奈官差不自由。
痛望老人修浄业，莫教容易度春秋。

别处日已远，别情转绸缪。
行行千里余，脉脉无时休。
夜与梦相随，昼与泪俱流。
山高恨不断，水阔遮无由。
欲吞不下咽，欲吐不出喉。
戟我胸肺间，有如鱼挂钩。
寻端无从来，了知在心头。
翻疑一寸心，能容如许愁。
平生丈夫气，愧此须髯虬。
朝来看蓬鬓，满鉴雪霜浮。

鸟迹既茫昧，文字几变更。
达者擅所长，各就一世名。
众体森大备，造化无留情。
独此游丝法，千古秘未呈。
右军露消息，笔墨无成形。
伟哉延陵老，三纪常研精。
绝艺本天得，非假学力成。
应手快挥洒，援毫谢经营。
奋迅风雨疾，飘浮鬼神惊。
风狂蛛网转，春老蚕咽明。
直如朱弦急，曲若卷发萦。
飞梭递往复，折藕分纵横。
独茧缲不断，风鸢腾更轻。
希微破余地，妙绝无容声。
飞白笑冗长，堆墨惭彭亨。
可怜太纤瘦，不受镌瑶琼。
咨尔百代后，若为求典刑。

令威千岁归，城郭尚如故。
我今还故乡，陵谷亦易处。
荆榛荒旧蹊，溪壑改新路。
城中十万家，碧瓦生烟雾。
茅茨变闾阎，旧屋无一柱。
相逢访亲旧，十百不一遇。
岂无新人民，往往皆旅寓。
元帅念疲瘵，抚养若稚孺。
近闻田里间，稍稍复逃户。
会当一二年，功效见生聚。
但恐锋车来，追诏不容住。
努力慰斯民，望公若羊祜。

绍兴圣主垂衣裳，倬然文治昭天章。
已闻华封祝尧帝，岂但畏垒歌庚桑。
千秋此日纪佳节，万岁群臣称寿觞。
帘前宫扇交翡翠，仗下宝马屯飞黄。
昭容引仪近日月，御史执法严风霜。
九宾无哗胪句肃，剑佩俨雅趋侯王。
一声鸣跸传朱辇，千官赐宴趋文昌。
湛露尊罍均渥泽，薰风弦管迓休祥。
浩唱充庭云不动，繁花压帽春风光。
可怜欢声正四合，不觉暮色来苍苍。
轩驺散去九衢闹，朝衣醉沥余淋浪。
小臣病著不能起，但听广乐风声长。

年将六秩诸衰具，漏尽钟鸣行不住。
一身许国铢两轻，万里携家斗升赴。
五羊大夫习劳苦，三鳣先生嗟晚暮。
分为一世数奇人，踏遍九州多半路。
早岁尝为梁甫吟，中途已失邯郸步。
穷通有命常自乐，幽显无惭方不惧。
每读商书戒十愆，不忧汉法干三互。
奔走频惊使节光，叨逾敢叹儒冠误。
车下夺牛任客疑，水中见蟹从人怒。
怨恩肯效儿女语，正直犹希鬼神护。
平生事业在方册，将老精神弊泉布。
九重德意日边远，十万师徒关外聚。
不令圣泽皆下霑，宁免吾皇尚西顾。
上为朝廷广霖雨，下令郡邑清蒙雾。
乘轺无术漫观风，分陕维贤倚行露。
青天云雾昔曾披，绿水芙蓉今密附。
郊坰小队连后乘，燕寝清香同妙炷。
鸟雀难偕鸿鹄飞，驽骀暂逐骅骝骛。
自怜落落王平子，遇此汪汪黄叔度。
但忧温诏趣公归，荫宇不容孤迹寓。

方喜门施戟，俄惊容奠刍。
孤鸾空对影，老凤独将雏。
祖送倾朝士，哀荣震帝都。
祇应归葬处，千两拥山隅。

谁结危亭古岸头，云容水态入帘钩。
数峰岚翠欲排闼，半夜溪声碍枕流。
入坐烟霞终日秀，对床风雨一灯幽。
那知戎马纷纭际，杖屦相陪得胜游。

患难余生二十年，一身孤苦百忧缠。
文章昔谓古可到，踪迹今为人所怜。
憔悴形容勋业镜，归依空寂祖师禅。
不孤虽有山公在，恐逐龙舒下九泉。

西北峩峩叠嶂来，涛奔浪涌势难回。
忽临城郭千峰住，下有源泉万斛开。
鱼鳖宁容腥沼沚，蛟龙曾是起风雷。
平时寂寞何灵响，岁旱方知济物才。

胜游每恨不相同，邮递犹欣日日通。
玉帐未容佳境到，云山已在好诗中。
灵珠忽富千金赠，凡马堪嗟万古空。
展卷高吟知几过，大音一震耳根聋。

风光无赖恼诗翁，健笔凌云思未慵。
长句数篇欺白雪，江山浩荡发春容。

容路如天远，情忘道义深。
虚空无向背，何处觅家音。

云笼岳顶，月印波心。
私道车马，官不容针。
著底一任著，不着底一任不着。
虎□龙驹，兔头生角。
春光夜雨昼晴，不怕和根烂却。

托迹但知忘世故，栖芦何事不容闲。
已能蹑足龙门过，试把轮钩飏碧湾。

我有不入馿耳句，日盈月昃未容呈。
出门会得天平错，未出门先举向君。

洪郎雅吴语，不减贺季真。
开轩风烟上，爽气朝朝新。
手栽渭川竹，坐对北海尊。
平生耐久朋，岁晚独此君。
此君不可疏，亦复未易亲。
纷纷桃李行，岂容托清尘。
退食静隠几，微风冷衣巾。
乃知王子猷，真是我辈人。

丹梯宁复倦扶筇，闻说青山又改容。
下界已同三绝寺，上方仍对妙高峰。
聊须小憩窗前榻，莫虑遥闻斋后钟。
脚力已穷犹应接，兹时目力更难供。

巾车入郭解愁颜，着我群贤俎豆间。
小队出郊还许从，清诗首唱讵容攀。
溪风杜守吟秋浦，云月韦侯夸盛山。
何似赤城遗暑湿，东湖尽醉碧筒弯。

数闲破屋压崔嵬，经月何人共酒杯。
入耳了无门外事，关心惟访药中材。
一山秋色连云暗，半夜风声夹雨来。
欲向天台招贺监，未应容易拔船开。

贤者不饱食，何为仕与农。
圣人不诡时，何为世所宗。
显晦既有因，盛衰亦偶逢。
先秋而后春，俄顷自雍容。

壶山八面苍翠，兰水一泓涟漪。
容我放歌问渡，凭谁拄杖支颐。

一舸风帆放晚秋，访君幽巷卜淹留。
绿摇岸柳容如舞，碧蘸溪毛美可羞。
喜见林宗銮为辍，久钦阿大语难休。
士贫鸡黍无劳具，谋食何如道可谋。

春过木浓山转翠，旱余湍减石添痕。
主人正自笏拄颊，客子底容裾撇门。
好鸟傍人窥野核，乱云释峤落芳尊。
真成命驾轻千里，李杜文章得细论。

细看裂锦又蒸霞，黄师塔前江上花。
折得一枝明老眼，与儿洗面作容华。

今代人中杰，摅忠久赞襄。
摛文挥镂管，积学俪青箱。
体道经为笥，临机智作囊。
威名知草木，义勇震戎羌。
玄女传符旧，黄公授略长。
投壶祭征虏，纳策蔡中郎。
暂解淮西印，来浮霅水航。
求田多好畤，卜宅类清漳。
寄兴红尘外，追欢锦瑟旁。
醉酣容偃鼠，吟咏许寒螀。
邂逅升徐榻，夤缘上孔堂。
周旋略名分，眄睐沐谦光。
细札俄颁命，真儒起干方。
地宽连五岭，权重詟三梁。
油戟明朝日，铦戈耿夜霜。
桂林飘黝粒，荔蒲劈琼房。
来暮歌廉袴，遄归觐舜裳。
谋谟多妙简，梦想独难忘。
乌府思忠荩，丹墀渴对扬。
一言苏品类，三接屈皇王。
沙水犹含冻，江梅渐放香。
行行携部曲，去去背云乡。
劈箭飞征櫂，牵绳黯别肠。
平居膺刻画，祖送倍凄凉。
睿意兴邦急，人材敌国强。
𥩟观扬涣号，爰立上岩廊。
谈笑妖氛静，经纶宝祚昌。
小人簪履旧，枯卉徯春阳。

客寐失通宵，寒声动泬寥。
云容颓玉宇，雪阵搅层霄。
点点楷灰落，亭亭柳絮飘。
文窗斜击纸，老树巧装条。
堕岭筛寒髻，凌波洒碧绡。
风狂初索索，雨细渐瀌瀌。
入酒应愁冻，当炉觉易消。
萧森声势密，飘瞥路岐遥。
蓑冷翁仍钓，山迷客罢樵。
裁纨铺缟素，修月屑琨瑶。
市小琼楼合，时和玉烛调。
三章歌睿制，五板贺寒朝。
吠犬惊南岭，骑馿忆灞桥。
终南忧压脑，少室衒齐腰。
嗟我星霜老，经时鬓发凋。
摘蔬和冻煮，收叶带苏烧。
路滑难求马，衣单悔贳貂。
暖寒谁扫径，莫负紫金蕉。

青缕宜婴石穴神，姜盐藙橘岂容亲。
汤鸣鼎甗飕飕响，末下刀圭瑟瑟尘。
火里枪旗俱发妙，胸中梨枣不妨春。
柳州佳句诚堪诵，涤虑还源更发真。

江夏无双旧姓黄，末科容我出寒乡。
人间学子垂垂老，天上丹枝恰恰芳。
避地本安元结洞，拥书犹记赞公房。
岂知今世持衡者，不听更筹听织芒。

一枝浓艳欲烧空，谁畏门前人姓封。
岂有落英飘曲槛，与儿洗面作华容。

年来百念如灰冷，何物关心搅睡眠。
奠枕不容安丙夜，乘轺端复类丁年。
曲中谁辨齁齁趣，梦里难成栩栩然。
只恐睡蛇钩已尽，髦蛮难到曲屏边。

湖汊园林隠环堵，系舟几并春风浦。
桑橹无声百丈收，卧听萧萧蓬皆雨。
只今尺五明光宫，清梦时犹记短蓬。
斧木为斋劣容膝，舟居非水如张融。
膏火自煎身有累，几人不踏风波地。
阳侯不动箕伯闲，蓬斋赑屃安如山。

翩翩归鸟，亦已倦飞。
平林在望，非此曷依。
是用敛翮，一意来归。
世网虽密，容或我遗。

人皆有还往，我独无所之。
若不见君子，谁与同襟期。
嗟我已衰老，无复少壮时。
纵使善卫养，岂能长在兹。
愿言时命驾，容我亲色辞。
我已不强酒，从今君莫疑。

东风才解冻，农事已开端。
田夫竞力作，不获须臾安。
渊明于是时，亦岂容坐观。
日出负耒去，入夜乘牛还。
宁不惮劳苦，要得逃饥寒。
顾我独何幸，虽知稼穑难。
逢秋但一饱，此外了不干。
回首视渊明，已是增汗颜。
那堪万事拙，只得长掩关。
诵公获稻句，倍为公兴叹。

我生走四方，足迹亦几遍。
初未识江行，每起浮家羡。
一从登此舟，举室尽欣忭。
既得舍车徒，且免入邮传。
高枕卧短篷，顿忘行役倦。
始谓旬日间，便可朝行殿。
纵未许归田，行止亦可判。
那知事好乖，一夜狂风转。
怒号动地来，波涛立江面。
如屋复如山，拍天仍拍岸。
三日不能休，云容更千变。
始疑江神骄，出与风伯战。
拥起千里潮，散作雪飞溅。
跬步莫能前，有缆莫能牵。
又疑慢尔神，至此获深谴。
亦自料平生，忠信粗表见。
神既依人行，岂不略为援。
若谓神无私，应物当普现。
胡为溯流船，却乃去如箭。
而我独滞留，舣棹长江畔。
终日困飘飖，使我头目眩。
试取蘋藻羞，更效潢污荐。
再拜祝天公，冀为开方便。
莫分往与来，莫问贵与贱。
风静波亦平，一一如所愿。
庶几舟中人，彼此两无怨。

平生航浙河，不知几往返。
岂不或滞留，有时容幸免。
未若此番来，所向辄相反。
顺水即值风，便风还阻浅。
夜来至奔牛，一雨成瓴建。
妻孥笑相看，陡觉双眉展。
谓可便及城，假馆少休偃。
平明风横生，吹我船头转。
咫尺不可前，安能达京辇。
客路固多艰，我行亦太蹇。
何当归去来，高卧青山远。
一任雨兼风，杜门都不管。

府治何偪仄，几不容欠伸。
我来撤败屋，池馆为一新。
便有鸟唤客，更多花恼人。
谁知牢落地，一旦遽生春。

城上辟新亭，似若规模小。
谁知此亭中，景胜冠江表。
湖山既回旋，烟云仍缥缈。
万象森目前，不数花与草。
公余乘兴来，聊以散怀抱。
四时风物新，一一发天巧。
芳春柳色连，长夏荷花绕。
月明固已佳，雪积还更好。
凭栏认归舟，策杖送飞鸟。
适意岂在大，容膝自足了。
第我思故山，上章方告老。
指日是行人，颇恨来不早。

道人厌尘纷，万乘挽不住。
愧我未得归，见之愈增慕。
奎画俨若新，真容宛如故。
旧隠虽寂寥，山灵尚可护。

大暑苦河鱼，久乃变成痢。
辗转枕席间，百药几尽试。
神气顿索然，不止形容悴。
自谓与鬼邻，偶然有生意。
方欲少开眉，赤目又为祟。
余年能几何，十日不知味。
今虽强支持，下箸犹畏忌。
去岁夏到官，今年又秋至。
默数一年中，安好无一二。
顾此衰病躯，岂堪长代匮。
回首望故山，幸有宽闲地。
不如归去来，笑歌聊自慰。

平生恶晻昧，虚空光陆离。
心与此月同，不容一毫疵。
恨月有圆缺，不得常清奇。
每欲语天公，仍斫此桂枝。
青冥去无路，思虑空劳疲。
明知此意苦，殷勤长我随。
去年西湖上，烂醉吟悲辞。
今年巧相觅，似欲叙离思。
西风为披拂，浮云无蔽亏。
坐开百壶酒，与月论襟期。
永结无情欢，谢此世上儿。
吾友胡夫子，豪荡笑墨厘。
拟借月颜色，为君鉴薄帷。
告之且痛饮，行乐当及时。

嗟余本何人，累然居海峤。
家世业为农，有田在岩窔。
春到耦妻耕，寒来从母漂。
屋角日诛茅，杖头时荷𦰏。
迨冠知读书，聊为起家兆。
有琴既无弦，有劔亦无鞘。
侥幸厕末科，安敢缀天彯。
但期窃斗升，活此老与少。
岂谓暮年中，亦误蒙收召。
曾未著微劳，遽使登华要。
自度老无能，共知愚不肖。
纵未遭人非，难逃天日照。
傥不速休官，宁免渊明笑。
矫矫渊明贤，千载谁能绍。
瓶粟虽无储，风标松比峭。
诗篇虽不多，笔力天与妙。
顾余岂能诗，微吟蚯蚓窍。
可笑不自量，辄欲赓高调。
贰车真豪英，逸如千里骠。
又如礼乐器，肃然在宗庙。
有美颀而长，视容清且了。
自应辅明时，与国增光耀。
胡为佐一州，从容陪坐啸。
乘兴来湖山，欲看余把钓。
濯足玩水云，纵目观野烧。
喜余和陶作，举杯为余釂。
草具虽萧疏，亦复为余嚼。
余已学渊明，公方跂周召。
出处既不侔，无由远相叫。
愿公保令名，求贤行有诏。

嗟余本何人，累然居海峤。
家世业为农，有田在岩窔。
春到耦妻耕，寒来从母漂。
屋角日诛茅，杖头时荷𦰏。
迨冠知读书，聊为起家兆。
有琴既无弦，有劔亦无鞘。
侥幸厕末科，安敢缀天彯。
但期窃斗升，活此老与少。
岂谓暮年中，亦误蒙收召。
曾未著微劳，遽使登华要。
自度老无能，共知愚不肖。
纵未遭人非，难逃天日照。
傥不速休官，宁免渊明笑。
矫矫渊明贤，千载谁能绍。
瓶粟虽无储，风标松比峭。
诗篇虽不多，笔力天与妙。
顾余岂能诗，微吟蚯蚓窍。
可笑不自量，辄欲赓高调。
贰车真豪英，逸如千里骠。
又如礼乐器，肃然在宗庙。
有美颀而长，视容清且了。
自应辅明时，与国增光耀。
胡为佐一州，从容陪坐啸。
乘兴来湖山，欲看余把钓。
濯足玩水云，纵目观野烧。
喜余和陶作，举杯为余釂。
草具虽萧疏，亦复为余嚼。
余已学渊明，公方跂周召。
出处既不侔，无由远相叫。
愿公保令名，求贤行有诏。

春半年已除，旧闻诗人语。
老夫始信之，倍觉伤时序。
方春未来时，屈指朝朝数。
十分拟春来，欲与春为主。
那知事已乖，十日九风雨。
纵得暂时晴，应酬纷万绪。
举眼看枝头，春事已如许。
还忆故园花，连年成间阻。
南园亦可人，虽美非吾土。
愿天早放归，容我老农圃。
月下与风前，对花歌且舞。
日日是青春，何必唱金缕。

物物俱有情，情尤锺我辈。
况复病且衰，白发不相贷。
今日送残春，倍觉生感慨。
正恐明年春，此身不复在。
忆昔少年时，逢春便倾盖。
五十六年中，相亲复相爱。
春虽自天来，祇在花丛内。
常忧地不宽，栽花容有碍。
买山敢论钱，惟恐力不逮。
花开即欲看，花好还须戴。
诗必为花吟，酒必与花对。
醉则卧花间，岂事形骸外。
醒复绕花行，视之过粉黛。
从人笑我狂，我作童儿态。
自云尽此身，与春长相会。
人事苦相争，花谢春亦退。
我欲苦留春，春去不少待。
为春搅离肠，寝食俱忘废。
悲来不可禁，未免歌慷慨。
我当保余龄，相见犹可再。
若或径溘然，遂成永分背。
愿春略踌躇，一樽容我酹。

物物俱有情，情尤锺我辈。
况复病且衰，白发不相贷。
今日送残春，倍觉生感慨。
正恐明年春，此身不复在。
忆昔少年时，逢春便倾盖。
五十六年中，相亲复相爱。
春虽自天来，祇在花丛内。
常忧地不宽，栽花容有碍。
买山敢论钱，惟恐力不逮。
花开即欲看，花好还须戴。
诗必为花吟，酒必与花对。
醉则卧花间，岂事形骸外。
醒复绕花行，视之过粉黛。
从人笑我狂，我作童儿态。
自云尽此身，与春长相会。
人事苦相争，花谢春亦退。
我欲苦留春，春去不少待。
为春搅离肠，寝食俱忘废。
悲来不可禁，未免歌慷慨。
我当保余龄，相见犹可再。
若或径溘然，遂成永分背。
愿春略踌躇，一樽容我酹。

平生事幽讨，性与山水便。
晚岁辟三径，颇喜得地偏。
远不去桑梓，近与松楸连。
青山枕其后，流水绕其前。
群山更簇簇，左右相周旋。
栋宇虽未立，气象已足观。
旁人笑我拙，空囊无一钱。
何苦欲架屋，作此烦恼缘。
我岂不自知，老去将终焉。
游居与寝卧，安可无数椽。
人生七十稀，自古尝有言。
我今五十七，髭鬓已皤然。
纵使此身健，前去能几年。
仕宦虽龃龉，亦复忝蕃宣。
向来为亲养，犹或强着鞭。
今既成永感，前事都弃捐。
傥或未死灭，誓将老林泉。
遂此卜筑志，闭门日高眠。
栽花满我屋，种竹环我园。
山上创一堂，湖中具一船。
从容与亲旧，取次中圣贤。
虽无万锺禄，虽无二顷田。
胸中富邱壑，眼界饱风烟。
自足了一世，此外休问天。

夫子有直气，声名重如山。
上书遭放逐，去国知几年。
伤弓念投林，失水思潜渊。
但期归里社，问舍仍求田。
迨兹是卜筑，占胜郊野间。
梅竹映左右，溪山绕后前。
且欣轮奂美，碧瓦生青烟。
莫叹经营苦，绿鬓成华颠。
君虽欲退处，天岂容久闲。
会起佐明主，四海俱晏然。

滥把州麾奉北堂，自惭政术非龚黄。
年丰物阜天所赐，容我养拙山水乡。
今朝瑞气俄融结，散作飞花应时节。
万家疫疠一扫除，尽道年时无此雪。
幕中佳士欣得公，笔端能与造化通。
乃知冰柱有家法，寡和未饶歌郢中。
一望琼瑶迷四境，我复白头临绝顶。
要须相与作春温，共向尊前拼酩酊。

仙姿元自广寒来，分得天香长馥郁。
千古风流独占秋，一枝曾比昆山玉。
伊余老去百念灰，已是形骸如土木。
年年尚为此花狂，有似渊明偏爱菊。
坐中不可一日无，又似子猷真爱竹。
一从秋到天宇清，颇费梦思眠不熟。
凌晨便起探花枝，走遍荒园常仆仆。
可怪司秋失故常，时节已深花尚伏。
迨余抱病卧匡床，始报枝头缀金粟。
折来三嗅忽凄然，不觉泪珠悬两目。
天胡祇赋惜花心，不容享此看花福。
今年疾疢已如斯，来岁衰颓还可卜。
纵令牵强到花间，空使此心生不足。
不如等是趁西风，把花一扫还空谷。

淡云笼日秋容薄，淅淅西风度帘幕。
篱边黄菊自重阳，天外幽人正离索。
登高那可望长安，记得当年醉丰乐。
十千美酒一百分，脱帽狂歌恣欢谑。
风流坐上尽英豪，醉倒不知红日落。
谁知陈迹转头空，漠漠烟尘暗京洛。
又是秋高塞马肥，万国城头悲战角。
对花强饮欲忘怀，万感并生还作恶。
河水之浊有日清，世乱当复见太平。
只应人老鬓毛疏，愧他年少插茱萸。

吸尽百川还见底，头角惊杀鳣与鲔。
有时大瞋明月珠，照耀六合光不死。
沧溟浩荡极游巡，钩深匪惮穷涯涘。
今者修鳞何侧倚，岂是吞舟厌迁徙。
祇应喷浪云日翳，故此盘桓良有以。
朝发夕至固无难，在在处处期一视。
苟容肯向寻常沟，要养此身数千里。
圉圉洋洋信自如，涵泳嚅哜真得理。
从容讵止濠梁游，枯槁宁同车辙里。
至乐元非惠子知，入舟肯作周王美。
谪仙跨背应无由，昌黎鲙鲍诚虚拟。
终日相望谁得似，井蛙安足为跨跱。
得所一任笑㺍獭，旋体宁容咂蝼蚁。
清波孤虚有余泽，何必龙津夸锯齿。
蕞尔鳏鲕徒唯唯，春来秋化无暂已。
随阳上下一何劳，风波荡薄不自止。
謷乎大哉天独委，居然不与众鳞比。
高摩无为还已矣，肯向人求升斗水。
古来大鱼不池活，会须终作风雷起。
殷勤寄语任公子，收拾巨钓毋进跬。

吸尽百川还见底，头角惊杀鳣与鲔。
有时大瞋明月珠，照耀六合光不死。
沧溟浩荡极游巡，钩深匪惮穷涯涘。
今者修鳞何侧倚，岂是吞舟厌迁徙。
祇应喷浪云日翳，故此盘桓良有以。
朝发夕至固无难，在在处处期一视。
苟容肯向寻常沟，要养此身数千里。
圉圉洋洋信自如，涵泳嚅哜真得理。
从容讵止濠梁游，枯槁宁同车辙里。
至乐元非惠子知，入舟肯作周王美。
谪仙跨背应无由，昌黎鲙鲍诚虚拟。
终日相望谁得似，井蛙安足为跨跱。
得所一任笑㺍獭，旋体宁容咂蝼蚁。
清波孤虚有余泽，何必龙津夸锯齿。
蕞尔鳏鲕徒唯唯，春来秋化无暂已。
随阳上下一何劳，风波荡薄不自止。
謷乎大哉天独委，居然不与众鳞比。
高摩无为还已矣，肯向人求升斗水。
古来大鱼不池活，会须终作风雷起。
殷勤寄语任公子，收拾巨钓毋进跬。

吸尽百川还见底，头角惊杀鳣与鲔。
有时大瞋明月珠，照耀六合光不死。
沧溟浩荡极游巡，钩深匪惮穷涯涘。
今者修鳞何侧倚，岂是吞舟厌迁徙。
祇应喷浪云日翳，故此盘桓良有以。
朝发夕至固无难，在在处处期一视。
苟容肯向寻常沟，要养此身数千里。
圉圉洋洋信自如，涵泳嚅哜真得理。
从容讵止濠梁游，枯槁宁同车辙里。
至乐元非惠子知，入舟肯作周王美。
谪仙跨背应无由，昌黎鲙鲍诚虚拟。
终日相望谁得似，井蛙安足为跨跱。
得所一任笑㺍獭，旋体宁容咂蝼蚁。
清波孤虚有余泽，何必龙津夸锯齿。
蕞尔鳏鲕徒唯唯，春来秋化无暂已。
随阳上下一何劳，风波荡薄不自止。
謷乎大哉天独委，居然不与众鳞比。
高摩无为还已矣，肯向人求升斗水。
古来大鱼不池活，会须终作风雷起。
殷勤寄语任公子，收拾巨钓毋进跬。

我久欲作三老诗，苦无佳句能解颐。
抽轧鄙思成无期，有语欲吐还茹之。
忽得新篇向此诗，恍如春草生谢池。
明珠万斛光陆离，璀璨不减珊瑚枝。
压倒元白头欲垂，直与李杜肩相差，使我手把不停披。
忆昨梅花吐琼蕤，枝头爱日仍舒迟。
虽恨捧觞无翠眉，吾人臭味自相宜，花下清欢聊共追。
嗟我老来意气衰，归心已决不复疑。
虽来江右把一麾，但知痛饮真吾师。
尊前况逢冰雪姿，岂容不醉负屈卮。
二老揽辔方并驰，一气相和如埙箎。
百城感化熏兰芝，不事威怒轰雷椎。
后园探春容我随，开怀笑语何熙熙。
丹青写此一段奇，未羡九老洛水湄。
何日归去山之崖，时命柴车载鸱夷。
相逢径醉莫问谁，饮尽不妨寻酒旗。

我久欲作三老诗，苦无佳句能解颐。
抽轧鄙思成无期，有语欲吐还茹之。
忽得新篇向此诗，恍如春草生谢池。
明珠万斛光陆离，璀璨不减珊瑚枝。
压倒元白头欲垂，直与李杜肩相差，使我手把不停披。
忆昨梅花吐琼蕤，枝头爱日仍舒迟。
虽恨捧觞无翠眉，吾人臭味自相宜，花下清欢聊共追。
嗟我老来意气衰，归心已决不复疑。
虽来江右把一麾，但知痛饮真吾师。
尊前况逢冰雪姿，岂容不醉负屈卮。
二老揽辔方并驰，一气相和如埙箎。
百城感化熏兰芝，不事威怒轰雷椎。
后园探春容我随，开怀笑语何熙熙。
丹青写此一段奇，未羡九老洛水湄。
何日归去山之崖，时命柴车载鸱夷。
相逢径醉莫问谁，饮尽不妨寻酒旗。

我方退老湖山上，混迹渔樵甘放浪。
亲旧凋零会面稀，与君亦复成疏旷。
何期拥节到乡邦，得得驱车肯迂访。
开门倒屣笑相迎，尽室欢忻无此况。
湖光山色似争辉，两眼韶华更骀荡。
伸眉抵掌话中肠，正好花前倒春酿。
胡为欲去挽不留，忍把阳关容易唱。
嗟乎来日苦无多，况是频年婴拙恙。
兴来亦欲强登临，龙钟未免扶藜杖。
目前衰飒已如斯，宁保明年见花放。
而今花下幸逢君，岂容不尽长鲸量。
如君志尚迥不群，治行既高心且壮。
方当圣主急搜扬，为斲岂应遗巧匠。
会看唾手取功名，尽展才猷结旒纩。
出处从今不复齐，尊酒何由更相向。
临期一醉尚何辞，后夜月明空怅望。

我方退老湖山上，混迹渔樵甘放浪。
亲旧凋零会面稀，与君亦复成疏旷。
何期拥节到乡邦，得得驱车肯迂访。
开门倒屣笑相迎，尽室欢忻无此况。
湖光山色似争辉，两眼韶华更骀荡。
伸眉抵掌话中肠，正好花前倒春酿。
胡为欲去挽不留，忍把阳关容易唱。
嗟乎来日苦无多，况是频年婴拙恙。
兴来亦欲强登临，龙钟未免扶藜杖。
目前衰飒已如斯，宁保明年见花放。
而今花下幸逢君，岂容不尽长鲸量。
如君志尚迥不群，治行既高心且壮。
方当圣主急搜扬，为斲岂应遗巧匠。
会看唾手取功名，尽展才猷结旒纩。
出处从今不复齐，尊酒何由更相向。
临期一醉尚何辞，后夜月明空怅望。

北山万仞罗翠屏，下有湖水镜面平。
山影静倒千丈碧，波光冷浸一天星。
自有此湖知几岁，居人日日常经行。
但知湖水鸭头绿，谁人向此含幽情。
我来正值秋容媚，野旷天空风物清。
烟横木末斜阳晚，云散溪头明月升。
放舟直入波深处，水鸟窥人元不惊。
天晴水暖鱼亦乐，时见泼剌波间鸣。
持竿举网忽有得，满座欢呼山岳倾。
水面黄花更堪爱，盈盈伫立如娉婷。
栗玉簪头红一点，随风翠带还相萦。
兴来不觉千锺尽，众宾皆醉无一醒。
渔榔敲罢棹歌起，十里犹闻笑语声。
谪仙死后无此乐，我今此乐真难并。
人生适意未易得，此湖从此宜知名。
要配北山长不朽，酹酒更告山之灵。
我欲结茅湖上住，尽使湖光入户庭。
枕流漱石过一世，不妨清处时濯缨。
更酿此湖作春酒，招我四海良友朋。
夜夜扁舟同载月，樽前吹笛到天明。

呜呼哀哉元帅公，百世一人不易逢。
堂堂天下想风采，心如铁石气如虹。
正色立朝不顾死，半生常在谪籍中。
真金百炼愈不变，流水万折归必东。
落落奇才世莫识，欲知劲草须疾风。
维时中原丁祸乱，尘氛涨天天蒙蒙。
众人畏缩公独奋，毅然来建中兴功。
雄图一定百废举，复见南阳起卧龙。
呜呼哀哉元帅公，翩然遗世何匆匆。
无乃天上亦乏才，故促我公还帝宫。
公还帝宫应有用，何忍坐视四海穷。
吁哉四海正困穷，兴仆植僵赖有公。
公虽居东都，天下日望公登庸。
公今既云亡，天下不知何时康。
正如济巨川，中流失舟航。
当今士夫岂无人，请问谁有公器业，谁如公忠良。
公虽不为相，德望震要荒。
公虽非世将，威棱詟豺狼。
伟哉奇节冠今古，我试一二聊铺张。
靖康元年冬，敌人正披猖。
庙堂惊失色，愁睹赤白囊。
公首慨然乞奉使，欲以口伐定扰攘。
朝廷是时未知公，公之蚤志不获偿。
忧国耿耿思自效，再乞守土河之旁。
命下得磁州，翌日径束装。
下车未三日，边骑已及疆。
敌人闻之亟退舍，匹马不敢临城隍。
顷之得兵数十万，康邸赖公王业昌。
及公领留守，北顾宽吾王。
恩威两得所，春雨兮秋霜。
余刃曾不劳，危弱成安强。
奸雄悉胆落，谁敢乱纪纲。
呜呼哀哉公死矣，民今有粟安得尝。
狙诈乘我虚，近复陷洛阳。
洛阳去东都，雉堞遥相望。
不闻敢侵犯，岂是军无粮。
祇畏我公霹雳手，气慑不复思南翔。
呜呼哀哉公死矣，秋高马肥谁与防。
天子久东狩，去冬幸维扬。
都人心恋主，谓言何相忘。
朝夕望回辇，断肠还断肠。
公独以死请，再请意愈刚。
呜呼哀哉公死矣，万乘何当归大梁。
咄咄食肉人，尚踵蔡与王。
奸谀蔽人主，痛毒流万邦。
人怨天且怒，意气犹洋洋。
所冀我公当轴日，尽死此曹膏剑铓。
呜呼哀哉公死矣，始知国病在膏肓。
我公我公经济才，设施曾未竟所长。
但留英声与后世，永与日月争辉光。
此死于公亦何憾，顾我但为天下伤。
我闻天下哭公者，哀痛不翅父母丧。
父母生我而已耳，岂能保我身无殃。
邦人此时失所依，波迸东下纷苍黄。
我公我公不复见，秋风在处生凄凉。
百身傥可赎，我愿先以微躯当。
灵丹傥可活，我愿万金购其方。
彷徨愧无起公计，安得长喙号穹苍。
呜呼哀哉元帅公，太平时节君不容。
及至艰难君始用，民之无禄天不容。
呜呼哀哉元帅公，古来有生皆有终。
唯公存亡系休戚，千年万口长怨恫。
嗟我草茅一贱士，念此抑郁气拂胸。
衔哀挥涕何有极，愿以此诗铭鼎锺。

呜呼哀哉元帅公，百世一人不易逢。
堂堂天下想风采，心如铁石气如虹。
正色立朝不顾死，半生常在谪籍中。
真金百炼愈不变，流水万折归必东。
落落奇才世莫识，欲知劲草须疾风。
维时中原丁祸乱，尘氛涨天天蒙蒙。
众人畏缩公独奋，毅然来建中兴功。
雄图一定百废举，复见南阳起卧龙。
呜呼哀哉元帅公，翩然遗世何匆匆。
无乃天上亦乏才，故促我公还帝宫。
公还帝宫应有用，何忍坐视四海穷。
吁哉四海正困穷，兴仆植僵赖有公。
公虽居东都，天下日望公登庸。
公今既云亡，天下不知何时康。
正如济巨川，中流失舟航。
当今士夫岂无人，请问谁有公器业，谁如公忠良。
公虽不为相，德望震要荒。
公虽非世将，威棱詟豺狼。
伟哉奇节冠今古，我试一二聊铺张。
靖康元年冬，敌人正披猖。
庙堂惊失色，愁睹赤白囊。
公首慨然乞奉使，欲以口伐定扰攘。
朝廷是时未知公，公之蚤志不获偿。
忧国耿耿思自效，再乞守土河之旁。
命下得磁州，翌日径束装。
下车未三日，边骑已及疆。
敌人闻之亟退舍，匹马不敢临城隍。
顷之得兵数十万，康邸赖公王业昌。
及公领留守，北顾宽吾王。
恩威两得所，春雨兮秋霜。
余刃曾不劳，危弱成安强。
奸雄悉胆落，谁敢乱纪纲。
呜呼哀哉公死矣，民今有粟安得尝。
狙诈乘我虚，近复陷洛阳。
洛阳去东都，雉堞遥相望。
不闻敢侵犯，岂是军无粮。
祇畏我公霹雳手，气慑不复思南翔。
呜呼哀哉公死矣，秋高马肥谁与防。
天子久东狩，去冬幸维扬。
都人心恋主，谓言何相忘。
朝夕望回辇，断肠还断肠。
公独以死请，再请意愈刚。
呜呼哀哉公死矣，万乘何当归大梁。
咄咄食肉人，尚踵蔡与王。
奸谀蔽人主，痛毒流万邦。
人怨天且怒，意气犹洋洋。
所冀我公当轴日，尽死此曹膏剑铓。
呜呼哀哉公死矣，始知国病在膏肓。
我公我公经济才，设施曾未竟所长。
但留英声与后世，永与日月争辉光。
此死于公亦何憾，顾我但为天下伤。
我闻天下哭公者，哀痛不翅父母丧。
父母生我而已耳，岂能保我身无殃。
邦人此时失所依，波迸东下纷苍黄。
我公我公不复见，秋风在处生凄凉。
百身傥可赎，我愿先以微躯当。
灵丹傥可活，我愿万金购其方。
彷徨愧无起公计，安得长喙号穹苍。
呜呼哀哉元帅公，太平时节君不容。
及至艰难君始用，民之无禄天不容。
呜呼哀哉元帅公，古来有生皆有终。
唯公存亡系休戚，千年万口长怨恫。
嗟我草茅一贱士，念此抑郁气拂胸。
衔哀挥涕何有极，愿以此诗铭鼎锺。

久欲寻高隠，今朝信马行。
闲看花上蝶，静听柳间鶑。
披豁尘襟尽，从容乐事并。
醉来犹有恨，未许见倾城。

紫箨从师住，山幽水亦深。
方将偿素约，一到洗尘心。
别去遽如许，愁来且至今。
何时能见过，容我听潮音。

下车逢好雨，清兴一何长。
暑退郊原爽，风生院落凉。
登楼延夜月，绕树探秋香。
况得陪诗社，从容乐岁穰。

耆英持漕节，一稔百无忧。
心计唯丰国，文移罕到州。
泽流千嶂雨，效见万家秋。
早晚趋严召，雍容侍冕旒。

日伫高轩过，从容慰别离。
已乖桂子约，还失菊花期。
正尔思一面，忽然掀两眉。
闻君有召节，平步上丹墀。

岁事行将半，今年又有秋。
喜君将漕计，容我厕英游。
湓浦古来胜，庐山天下幽。
此行殊不恶，莫惜少迟留。

晚岁登台省，频年侍殿墀。
从容如素宦，卓荦冠明时。
人冀终图任，天胡不憗遗。
流芳知未艾，家有宁馨儿。

忆昔登龙日，从容接胜游。
轩窗临绿野，尊俎俯清流。
尚欲荣花坞，那知负钓舟。
新阡何处是，极目暮云愁。

归来非计失，事少得心宽。
村落年方稔，庭闱病复安。
诗当随景赋，酒莫放杯干。
插架书还在，仍容子细看。

天启中兴运，时生间世人。
岘山锺气象，汉水赋精神。
文采倾场屋，声猷耸缙绅。
千言医国策，一日致君身。
平步登黄阁，孤忠结紫宸。
圣心资启沃，帝业赖经纶。
嶷嶷文章伯，堂堂社稷臣。
威名腾异域，德泽遍斯民。
相越风流在，归秦意气伸。
有才俱擢用，靡事不咨询。
十载空天路，三年泽国滨。
宵衣方念远，皂盖且行春。
令下人咸喜，风行俗自淳。
一方新沐惠，四海旧依仁。
伫见飞还诏，重烦秉国钧。
从容扶日毂，慷慨扫边尘。
为相贤如此，当朝信绝伦。
邦人逢诞日，和气满城闉。
贵极才三纪，冬来始浃辰。
愿随灵寿杖，千岁阅庄椿。

正是千花万卉开，一时景物亦佳哉。
良辰已幸陪龙节，盛宴仍容饫豹胎。
虽喜风光环几席，其如烟雨暗池台。
明朝天宇应澄霁，尚拟寻芳一再来。

强把州麾楚水东，星轺临按偶相逢。
平居已是同闾里，岁晚还来托部封。
千里江山多契阔，一樽风月且从容。
我将投绂林泉去，拭目公归侍九重。

长年踪迹叹西东，此地那知得会逢。
老去我将归梓里，时来君合拜芝封。
故交零落添新冢，晚景衰颓减旧容。
今日尊前休惜醉，回头千里暮山重。

平时野性爱吟诗，一字长惭未得师。
妙句既容窥格律，良辰更喜觌光仪。
绛帷暂且留三楚，丹陛行将命一夔。
莫为浮荣求速化，功名到底属男儿。

千里欢谣处处同，使君遗爱信无穷。
不容昏垫为民患，解转凶荒作岁丰。
治行好书循吏传，清声无愧古人风。
九重想已知名久，看即黄麻出禁中。

人生安用惹闲愁，得暇何妨且少休。
睡起径须烹北苑，兴来聊复上南楼。
公庭渐觉日无事，田里仍逢岁有秋。
满目江山还可乐，归心已动不容留。

壮岁经行今白头，未容归老复来游。
人如化鹤云间去，桥似垂虹天际浮。
风月一川无限兴，烟波万顷不胜愁。
三贤高躅何难继，犹抗尘容祇自羞。

壮岁经行今白头，未容归老复来游。
人如化鹤云间去，桥似垂虹天际浮。
风月一川无限兴，烟波万顷不胜愁。
三贤高躅何难继，犹抗尘容祇自羞。

南州高士务躬行，不事王侯祇力耕。
西岭已如刚节峻，东湖还似古心清。
正惭老拙非良牧，安有仁恩及庶氓。
若也当年能逐迹，他时容或可齐名。

昔日骄王镇此州，特营高阁瞰清流。
一时杰出称雄观，千古争传作胜游。
遍览遗踪容可想，回思往事却堪羞。
时人漫说珠帘雨，空惹骚人拄笏愁。

不见高标动浃旬，寸心如渴欲生尘。
春深渐觉梅花老，风暖还惊柳色新。
对景想题诗句满，开怀应把酒杯频。
扁舟前后空相望，安得从容笑语亲。

喜对东风玩朵云，按行知已遍淮滨。
论心我正怀良晤，乘兴公应继昔人。
采石江头天欲霁，凌歊台上物长春。
从容傥许留牙纛，看取姑溪岁事新。

良田方苦莠骄骄，甘雨如何閟九霄。
贤守治声喧道路，圣君德泽播黎苗。
宁容赤地炎威炽，果见青天旱气消。
昨夜东皋已霑足，康衢满耳沸歌谣。

自怜齿豁与头童，心事都非少壮同。
那更闭门听夜雨，不容步屧趁东风。
胜游尚喜朋簪盍，痛饮宁辞酒盏空。
只恐酒醒归兴动，愈令倦客忆山中。

朝来一雨洒炎光，陡觉园林处处凉。
烟柳数行萦翠带，风荷十里拥红妆。
莫忧镜里朱颜改，且喜壶中白昼长。
只恐吾衰无此福，不容终老水云乡。

春来何事尚凝严，一夜空庭霰雪兼。
坐久罗衣惊顿薄，更阑杯酒觉频添。
旋消疏滴檐间雨，更看平堆地上盐。
谁道东风回暖律，韬霞掩日不容觇。

冬暖方忧雪意悭，俄然飘洒到人间。
夜闻便谓迷三径，晓看依然在半山。
明日既容残腊去，今朝已是迫春还。
如何滕六浑无意，不上云霄叩九关。

欲留车骑少徘徊，归兴那知苦见催。
只许霜前同把菊，不容雪里共观梅。
今朝对酒休辞醉，明日有怀谁与开。
别后愿言无爽约，菊花开日又重来。

晚凉领客泛涟漪，境胜形容颇费诗。
人自红莲丛里过，舟从绿柳岸边移。
兴来滞思俄然豁，坐久烦襟顿觉披。
佳客要须拼一醉，莫辜风细月明时。

风烟浩荡甬东州，方羡公为烂漫游。
岂料连宵垂雨脚，未容杲日出云头。
扶藜登眺心应在，隠几吟哦趣更幽。
遥想乍晴须痛赏，诗成还肯寄来不。

一雨连宵继日倾，岂容吾子语归程。
我为千里政方暇，子寓三年学已成。
要把老怀倾倒尽，忍令别恨等闲生。
江城先自伤牢落，况失一时人物英。

忆在霜台未六旬，尝陈仕宦纵家贫。
岂容七十不纳禄，却为斗升犹牧人。
年齿幸吾今已及，官曹从此不应亲。
愿天许遂终焉志，养此疏慵老大身。

朅来江上再经年，衰病无时强自怜。
屡控危衷甘屏缩，岂期优诏更留连。
政平讼理曾何补，职称民安亦偶然。
虽感上恩容卧治，何如便许老林泉。

齿豁头童已暮年，未容归去亦堪怜。
只思旧隠如元亮，宁有新诗似惠连。
万事此生浑已矣，一尊今日且陶然。
宦情况复清如水，何必移封向酒泉。

举世争披乐广天，得联契好岂徒然。
少留接武游麟阁，晚更先期到鹿田。
此日莫登扬子宅，何时能泛剡溪船。
傥容一夜陪清话，胜把陈编读十年。

已是龙钟七十人，故应告老上章频。
九重垂念如慈父，一旦容归作幸民。
今我可怜非故我，此身才喜是吾身。
花前幸有尊中醁，且醉湖山几度春。

归心已动不容留，多谢君恩许退休。
虽喜溪山归似旧，却惊岁月去如流。
门前已是开三径，湖上何妨具一舟。
莫道此时无伴侣，得公足可共遨游。

多谢君恩许引年，容亲白石与清泉。
不来山下寻诗社，即向湖中棹酒船。
意适更穿花坞去，兴阑还傍竹林眠。
那闻高士飘然句，陡觉身轻似得仙。

闻道公庭白昼闲，更无夜犬吠江关。
一时戾气俱销尽，千载淳风顿使还。
但恐赐环来北阙，不容拄笏看西山。
祇今汲直如公少，正赖忠言一犯颜。

奉祠命下大明宫，尽室欢呼笑语同。
但欲从容全晚节，敢言高尚激贪风。
醉乡有约谁陪我，诗社无人赖有公。
从此故山添胜事，未饶弘景相山中。

天上恩来解郡章，人间那复是重阳。
老身已许归三径，佳节何妨醉百觞。
但有笑容生面目，更无闲事挠心肠。
旁人不信吾归去，今日真成返故乡。

老去逢秋倍感伤，此生能见几重阳。
喜君绿蚁初浮瓮，容我黄花满泛觞。
幸返丘园如素志，况陪新旧话中肠。
已拼今日如泥醉，苦恨频年客异乡。

已归林下得从容，还喜时和与岁丰。
好景尽归诗句里，闲愁俱付酒杯中。
腊残惟愿呈三白，春去从教落万红。
亲旧自今休问位，只须唤我作吴公。

回头一别两经秋，喜奉安舆返故丘。
自谓此时须见过，谁知官事不容留。
君游幕府声猷著，我住湖山景趣幽。
出处虽殊心不异，迂程能为一来不。

言路同游记昔年，英风凛凛共推贤。
从容峩豸霜台上，感慨婴鳞黼扆前。
持橐自应登禁闼，乘轺聊复向江壖。
一朝岂料成千古，空有清规后代传。

平生臭味最相投，方喜同时得退休。
正欲从容陪杖屦，从兹萧散老林丘。
高标岂料成千古，遗爱空嗟满一州。
兄弟凋零复无继，故山谁与我同游。

三吴意气各翩翩，尚忆俱游太学年。
伯氏久惊归厚夜，吾兄远复掩新阡。
自怜门户今衰矣，回想音容祇泫然。
犹幸诸儿浑竞爽，他时当不负家传。

义薄云天气吐虹，平生心事许谁同。
从容破贼无遗策，清白传家有祖风。
共意骞腾千里外，谁知萧瑟九原中。
百年已矣余芳在，庭下行看发桂丛。

兵革连年苦乱离，江东耆旧日衰微。
身兼五福如公少，眼见重孙自古稀。
未厌案头翻贝叶，方荣堂上戏斑衣。
东风忽破南柯梦，回首音容涕泪挥。

晚上危亭咏式微，封章再上未容归。
羡他白鹭凌风去，却向山前自在飞。

芍药移来傍玉栏，浅深浓淡一般般。
夜深促席来相就，要把春容子细看。

纵令日日醉春风，已恨花无十日红。
何事东君长作恶，不容春色丽晴空。

我今纵汝入江中，好趁风雷早化龙。
只恐为龙行雨苦，碧波深处且从容。

宦情一似秋容薄，归兴浑如酒味浓。
台上望乡何处是，夕阳影里暮山重。

暂归祇欲见湖山，多谢亲朋日往还。
但愧年衰筋骨惫，将迎容我片时闲。

我昔行年近六旬，辛勤才有屋容身。
汝成广厦年方壮，端是吾家有福人。

平生痼疾在烟霞，到处林泉是我家。
若也远公容入社，直须酤酒不须茶。

我本山中人，勉强束冠带。
欠伸辄有拘，似被天工械。
谁令作此来，政为穷所卖。
规彼五斗粟，折腰何足怪。
敢希拄颊傲，宁免望尘拜。
平生浩然气，摧落甘伍哙。
兹轩粗可人，虚名供眼界。
得从黄奶游，佳处时一解。
多生作蠹鱼，复此偿书债。
虽抗尘土容，耿耿冰壶在。
同僚多俊游，台阁鹓鸿辈。
胸中有云梦，略不见芥蒂。
吏师有龚黄，民贼绝蜂虿。
而我蹑后尘，嘉谷杂稊稗。
诗坛欲寻盟，恐堕抛砖戒。
翻思石鼎句，自取侯郎败。
终期探理窟，一洗荆榛隘。
得肉姑置之，大嚼聊发快。

小轩劣容膝，讵敢邀君诗。
君诗亟借重，物趣俱新奇。
檐前列苍翠，槛外潴涟漪。
凭栏作痴兀，欲静忘五綦。
湛然俯明镜，水定心不驰。
微风忽披拂，巾袂俄变移。
缅思东坡公，昔与颍水嬉。
此乐五十年，人间真未知。

与客到先春，衰思觉飞越。
时当万卉凋，似补群花阙。
始信元化功，生意何曾辍。
却疑钧天宴，群仙委珮玦。
不数藐姑仙，神肤莹冰雪。
癯然抱清幽，卓尔负奇绝。
生香巧藏密，静艳羞容悦。
阳萌知独复，岁寒见孤洁。
我来觞其下，坐对垂垂发。
头白不待摧，颜赪为尔设。
因思年少时，高枝手攀折。
林逋与何逊，妙语谁优劣。
老矣吟事悭，人笑心如铁。
何当夜深来，更看梢头月。

朔雪没寒芜，严威等群木。
东君惜江梅，先与借微燠。
造物逞新奇，亭亭付幽独。
天然冰雪姿，不许铅华凟。
疏影浸澄波，斜枝度修竹。
奇标含春容，清致漫山腹。
夜月耿扶踈，寒风来馥郁。
素艳等琼瑶，真香笑兰菊。
昨宵风雨颠，遗英满平陆。
凭谁望苍天，荣枯何太速。
凌晨眠霜林，余芳犹五六。
不厌终日看，尚可供诗目。

吾邦重午节，兴目皆可寓。
游人肆喧阗，画舫纷排布。
溯风伐鼍鼓，击楫观竞渡。
骄豪务相夸，水陆争治具。
醉忧瓶之罄，懽迫日云暮。
朋从喜盍簪，谑浪时一遇。
朅来廷尉府，官冷知谁顾。
吻燥无复濡，腹枵何时饫。
堂堂匡鼎来，解后肯同趣。
携家忽过我，市饮容旋酤。
遥知分已投，更喜首暂聚。
惭非浴沂人，鄙志蒙推与。
怜我孤危资，极力为调护。
高谈惊四筵，坐使儿女怖。
便当追彦国，未肯多文度。
长篇粲珠玉，绮语斥霞鹜。
人生类飘蓬，会合宁有数。
交情看白头，何必论新故。

化工有至仁，嘘为三月春。
宁知清淑气，回薄在兹辰。
兹辰亦何有，璇霄见老人。
黄堂沸笙箫，宴席方横陈。
宝觞酌流霞，艳歌飞梁尘。
未尝王母桃，敢荐蒙庄椿。
贱子今何幸，明时识凤麟。
马曹宁寄傲，鼠技屡迷津。
尚容东郭吹，敢效西子颦。
誓将顽钝质，埏埴烦陶钧。

令尹韬潜藏六龟，逸韵长忧儿辈知。
剡藤敲冰琢玉板，月兔脱颖供毛锥。
冥搜岂但梦春草，招隠昔尝吟桂枝。
江山骏奔来笔下，疑有神助非人为。
公余退客醉经史，底用红裙捧玉卮。
凌云未读相如赋，解颐共听匡衡诗。
讵容陶令赋归去，且效谪仙歌别离。
手题六纸勿轻示，把玩自足娱安期。
千篇政恐雷电取，数仞不许门人窥。
何当筑坛拜诗将，一看横槊英雄姿。

睿主临轩达四聪，皎如丽日明高穹。
倾葵发蔀烛幽隠，熙然万物还春风。
鼎新百度跻时雍，西垣东省罗鹓鸿。
锋车趣召无虚日，高阳才子咸登庸。
古桃小垒江之东，迩来庆事何其丰。
使君已秉螭坳笔，尺一于今召我公。
我公智略真夔龙，剑佩合侍明光宫。
升平雅乐欲大备，暂借笔管调笙钟。
奉常地峻位望隆，不与列棘监寺同。
文传章句群经外，器识錞于众乐中。
不愿封侯食万锺，不羡乘云游樊桐。
羡公此行登仙去，蜚声直上彻九重。
上方更化归醇醲，论思献纳宜舂容。
凝旒若访草茅士，余论无忘采菲葑。

凶年老弱难相保，归与妇谋谋不早。
啼饥满耳不忍闻，待得麦秋人已槁。
有辞欲说重酸辛，欲说未说眉再颦。
就令相视饥饿死，何当持汝归富人。
朝归富人夕得粟，数口尚堪同食粥。
愁容敛袂哽不言，稚子牵衣惊且哭。
答云至此奈若何，离别孰与性命多。
他年丰稔五谷熟，勿吝百金来相赎。

春雨止复作，无聊终日闲。
殷红悲着地，浅绿暗归山。
云幕久蒙润，风扉每日关。
愁端与诗思，容易减朱颜。

古刹嚣尘外，浮图屋角西。
残缁犹赞仰，孳羽共依栖。
清影芜城远，孤棱落照低。
丹梯傥容蹑，极目饱双溪。

宠极心弥小，名尊貌愈恭。
勋华双辅翼，槐鼎四登庸。
海宇熙春物，边陲罢夕烽。
了无能致绩，颂笔漫形容。

屡赞红莲幕，初分翠竹符。
五迁恩始浃，三已愠曾无。
冠剑空幽壤，仪容俨画图。
传家有馀庆，接武看诸孤。

阆苑花归后，香残旧绮罗。
已应随逝水，无复步凌波。
遗训芬兰佩，慈容想月娥。
空山埋玉处，忍效鼓盆歌。

书带传家饱六经，飘飘词气海东青。
英名久合班朝列，丽藻行观掞帝庭。
修翮抟风上阊阖，巨鳞纵壑击沧溟。
投机亨会宁容发，愿报除书慰侧聆。

备员无补见丝毫，幸喜为官似马曹。
每许芜音持布鼓，更容劣技试铅刀。
兼收屡赐百金诺，借重终期一字褒。
廊庙他时应有待，誓将么么寄钧陶。

春归满目尽桑麻，岸柳敷阴荻有芽。
急景岂容留石火，余香何处认空花。
曲眉持酒真成梦，纤手分茶亦浪夸。
欲醉流霞烹瑞雪，直须同谒五侯家。

晚参旌骑劝农回，赏遍郊原锦绣堆。
掠面快风吹酒去，逼人踈雨送诗来。
鸣鸠乳燕数声好，艳粉夭桃一笑开。
欲遣巴词侑杯酌，千锺万斝未容陪。

中兴事业耀无前，明圣相逢运半千。
尽纳有生归礼乐，全提鸿化入陶甄。
八风自转成天籁，五纬更调祚有年。
体物形容劳颂笔，浪云无象岂其然。

破晓霜晴快活天，少微光彩焕台躔。
来从紫府飞仙窟，生作皇家间世贤。
勋业定应铭鼎鼐，仪容端合珥貂蝉。
外家旧事今重睹，又致升平五百年。

晼晚春归婺女城，轻阴浅绿绕长亭。
禽声劝客年年恨，草色随人处处青。
为米未容陶令去，𫗦糟敢笑屈原醒。
诗成错莫浑无事，满院杨花昼掩扃。

山色云容泼墨深，随车甘澍湿衣襟。
神龙应祷方施力，虐魃为殃漫有心。
洗出筼筜无滞暑，养成{禾罢}䅉有余阴。
他年德政君须记，能遣骄阳化作霖。

莫讶经旬笑语干，谁令插手斗筲间。
长篇险语怀东野，俗状尘容愧北山。
车马无堪泥淖滑，蛟龙不放水云闲。
翻思九夏无涓滴，天意何如向日悭。

新诗敏捷雨翻盆，樽酒何时与细论。
拟把铅刀侔巨阙，却惭布鼓过雷门。
天心月胁形容遍，春蚓秋蛇体势存。
但得唱酬为老伴，此生道眼未容浑。

新诗敏捷雨翻盆，樽酒何时与细论。
拟把铅刀侔巨阙，却惭布鼓过雷门。
天心月胁形容遍，春蚓秋蛇体势存。
但得唱酬为老伴，此生道眼未容浑。

得得寻梅已觉迟，凭栏空赋惜花诗。
流传远信人千里，漏泄春工雪一枝。
照水丰容妃子浴，傍山瘦影伯夷饥。
最怜清绝牵情处，月落参横画角悲。

擿埴凭谁为指南，囊空羞涩不容探。
年光有限堂堂去，世事无心细细参。
故旧白头惊未识，比邻青眼喜相谙。
此生自断何须问，荼苦从今等荠甘。

天恐花神漏泄香，故教酝酿待新凉。
丹铅不御丰容浅，一洗尘凡时世妆。

燕雀经营竞短檐，未容蝶梦到花前。
吾生几阅春荣谢，自叹如蚕已再眠。

终朝皮{彭/厂毛}街头走，有口何曾诵法华。
末后脱空尤叵耐，逝多容你更交加。

中毒睦州，伸冤雪峤。
拔本无门，剜空作窍。
有折脚殃，乃破家兆。
万福曾郎，容此不肖。

云巢梦断月华秋，玉女翻身过斗牛。
卸却花冠归旧隠，玄途鸟道未容收。

贤哉庞颍公，天相佑仁宗。
清规映当代，劲节摩秋空。
皇祐维四年，蛮寇南海邕。
委身任虎将，献馘鲁侯宫。
又能识君实，荐鹗如孔融。
人言主与宾，霜降鸣丰钟。
至今勋业在，隠然齐岱嵩。
少时居荫下，读书此堂中。
三年足不市，纷华尘垢同。
平生经纶志，于此涵养丰。
梁间产灵芝，秀异郁青葱。
殿角存琬琰，挥毫气吐虹。
常时有识者，固知非卧龙。
一朝十载遇，谈笑集勋庸。
后人勤仰止，图像君子容。
萧然堂庑间，香火一时共。
地远尘不到，山高气自雄。
松竹交荫郁，桃李间繁秾。
堂经百年久，隳圮几一空。
断砌行春蚓，败壁号秋蛩。
僧有惟勔者，鼎施葺施工。
兴仆广湫隘，疏林撤翳蒙。
至今山下路，冠盖仍憧憧。
我来为此邑，坐阅三年穷。
催科本自拙，抚字亦何功。
惟有心如水，庶几踵前踪。
适当岁初吉，敛板揖清风。
来携一壶酒，谨致三酬恭。
昔尝怀此念，今乃遂我衷。
作诗留壁间，聊以写鄙悰。

花中名品异，人重比甘棠。
苞嫩相思密，红深琥珀光。
好风传馥郁，凡卉愧芬芳。
烂漫云成瑞，葳蕤女有嫱。
生来先蜀国，开处始朝阳。
赏即笙歌地，题称翰墨场。
烟霞容易散，蜂蝶等闲忙。
谁是多情侣，栏边重举觞。

独怜朱脸花容俗，全学瑶台玉女妆。
素月共成中夜色，好风分散四邻香。

君不闻伊挚初耕有莘野，禄之弗顾千驷马。
春作秋成随老农，贫贱甘心万人下。
一朝幡然感三聘，五就成汤五就夏。
悠悠如云行太空，竟使三风变为雅。
东西南北赖来苏，天下农夫谁似者。
又不闻傅说安身操板筑，远离世间名与禄。
那知商帝梦中形，远近搜求不容伏。
草茅夕起朝为相，俾后从绳正如木。
四海俊乂咸风从，跋扈诸侯尽臣仆。
功成止见颜容改，了了壮心无反复。
平生懒性愿退藏，退藏恐遂成荒唐。
因求古人作鉴戒，管宁华歆情所当。
齐名遁迹俱锄菜，掷之不顾为人量。
诗书俎豆化辽海，威武富贵何披猖。
初年虚名大可耻，末路高风纾思长。
有志君当学伊傅，忘情我不傲羲皇。
愿如幼安有终始，进退一致宜加详。

君不闻伊挚初耕有莘野，禄之弗顾千驷马。
春作秋成随老农，贫贱甘心万人下。
一朝幡然感三聘，五就成汤五就夏。
悠悠如云行太空，竟使三风变为雅。
东西南北赖来苏，天下农夫谁似者。
又不闻傅说安身操板筑，远离世间名与禄。
那知商帝梦中形，远近搜求不容伏。
草茅夕起朝为相，俾后从绳正如木。
四海俊乂咸风从，跋扈诸侯尽臣仆。
功成止见颜容改，了了壮心无反复。
平生懒性愿退藏，退藏恐遂成荒唐。
因求古人作鉴戒，管宁华歆情所当。
齐名遁迹俱锄菜，掷之不顾为人量。
诗书俎豆化辽海，威武富贵何披猖。
初年虚名大可耻，末路高风纾思长。
有志君当学伊傅，忘情我不傲羲皇。
愿如幼安有终始，进退一致宜加详。

苦参道难学，放肆事容易。
入脚不可深，骎骎成自弃。

萧萧足佳致，心远地自偏。
斫去苍苔纹，得此清泠泉。
湛然不容滓，于以明性天。
肯复以童儿，见诮韩公篇。

读书正其远大者，莫为蟛蜞专尔雅。
傥从纸上觅筌蹄，当识升高必自下。
富贵不来将奈何，岂作求食思毁瓦。
富贵适来无容心，处以恬然宁满假。
仕官要须得若人，是为学足美其身。
万方思治徯康济，当吏立政频咨询。
从容风俗到淳古，坐可尧舜吾君民。
昂头引颈不愧惭，奚必翰墨夸清新。
吁嗟二者理非各，俗儒妄分诚臆度。
学成用我鹗在天，不用聊复龟藏壳。
名利宠辱尚如许，死生之变良足托。
沈子才雄敌万夫，声华合与前贤符。
君看昔人可炙手，行若市井真屠沽。
敝袍陋巷世不如，往往胸次多良图。
廼知富贵本余事，穷达有命吾生俱。
君诗卓绝了无和，我复感激重扬揄。
难逢臭味同，勉子谨厥初，毋待桑榆补东隅。

读书正其远大者，莫为蟛蜞专尔雅。
傥从纸上觅筌蹄，当识升高必自下。
富贵不来将奈何，岂作求食思毁瓦。
富贵适来无容心，处以恬然宁满假。
仕官要须得若人，是为学足美其身。
万方思治徯康济，当吏立政频咨询。
从容风俗到淳古，坐可尧舜吾君民。
昂头引颈不愧惭，奚必翰墨夸清新。
吁嗟二者理非各，俗儒妄分诚臆度。
学成用我鹗在天，不用聊复龟藏壳。
名利宠辱尚如许，死生之变良足托。
沈子才雄敌万夫，声华合与前贤符。
君看昔人可炙手，行若市井真屠沽。
敝袍陋巷世不如，往往胸次多良图。
廼知富贵本余事，穷达有命吾生俱。
君诗卓绝了无和，我复感激重扬揄。
难逢臭味同，勉子谨厥初，毋待桑榆补东隅。

簇云行太虚，作霖自天意。
凉气入郊坰，通宵喜不寐。
冬鼓喧铜驼，鲸钟韵萧寺。
迟明上层楼，羽扇端可弃。
万象奔空来，揽之入诗思。
七椀有余清，一觞成径醉。
倒着白接{罒/离}，飘萧新出笥。
客有可人姿，终规聊见志。
乐饮虽及辰，沈酣非所恣。
主人云梦胸，绰有容物智。
温颜起谢客，博哉斯言利。
平生千金躯，于此肯尝试。
逡巡扫钜篇，华衮酬一字。
观者嗟贤王，不以儒为戏。

水晶宫殿黄金阙，玉斧修成大圆月。
漆光照胆毛发寒，依约峰峦见林樾。
谁人于此安四弦，流水高山寄清越。
初如孤鹤唳蓝田，渐若群鸾舞丹穴。
踈踈夜雨滴秋阶，忽然雪竹空岩折。
世间万态不可穷，弦中有口俱能说。
锦瑟华年过眼休，枯桐已为伯牙绝。
是间真意亘千古，千古仲容名不灭。
人生俯仰天地内，瞬息百年同一阅。
请君姑置是非事，来凭云窗听高洁。

男儿抱经纶，动必为时利。
姑置俗儒谈，盍各言尔志。
匹马从军游，叫阍上封事。
秦王不能坑，汉祖不敢戏。
不溺蛮粤头，当断匈奴臂。
雍容奏凯还，礼乐格天地。
化工泯无迹，君隆尧舜治。
此志倘萧条，五湖资一醉。
钓竿拂沧波，藜杖倚烟寺。
采菊秋荐馨，纫兰春及衣。
作诗以遣怀，把酒以适意。
随处是道场，其乐叵思议。
公乎个中人，出处洞兹义。
弹冠下七闽，簉迹中都吏。
学士如堵墙，争欲挽之试。
公曰平生心，科目非所觊。
我有活国谋，囊封彻天视。
九重一夜阑，拊髀为歔欷。
迟明未报可，幞被秣归骑。
帝曰予汝嘉，予忧在阃寄。
南昌古名藩，咨汝往其贰。
画栋晓飞云，珠帘暮雨坠。
要当轸民疠，岂独览佳致。
公清衡重轻，内外匪殊异。
苟与道周旋，俯仰何所愧。
金柔以炼刚，玉美由火炽。
隠忍斯成功，沈深乃大器。
穷达付自尔，是谓浩然气。
宣室行受厘，前席宁许避。
吾词非浪发，请公默而识。

季秋中澣日，淳熙隆四禩。
朝回揽辔间，中使俄传旨。
少须日转申，宣名陪宴喜。
预令扫玉堂，深夜备栖止。
悚惧跪承命，走驺亟穿市。
绛阙耸皇居，非烟常靡靡。
入自东华门，熊罴森爪士。
诏许乘肩舆，安徐无跛倚。
复古距选德，相望几数里。
修廓接云汉，岧嶤灿珠蕊。
中途敞金扉，恍若蓬壶里。
群山拥苍壁，四顾环弱水。
山既日夕佳，水亦湛无滓。
冰帘映绮疏，琼殿中央峙。
澄碧曜宸奎，神龙争守视。
舞蹈上丹墀，天威不违咫。
奉觞祈万寿，时蒙一启齿。
余波丐鼠腹，酒行不知几。
徘徊下瑶席，缓步烦玉趾。
从游至清激，锡坐谈名理。
泉声韵瑟琴，一洗筝笛耳。
皇云万几暇，观书每来此。
论道及帝王，直欲齐其轨。
尧舜禹汤文，前身无乃是。
臣言匪献谀，道实由心起。
既然明是心，要在力行尔。
登桥釂余罍，饮兴未容已。
金莲引双烛，再拜离阶戺。
玉音宠谕臣，此会宜有纪。
归涂感恩荣，占写忘骫骳。

禁蘌葱葱拥瑞云，雄楼杰阁环金碧。
花光草色媚芳辰，凤辇舂容惟所适。
中有虚堂玉作楹，冰雪玲珑周四壁。
不知跬步是瑶台，何须八骏殷勤觅。
青松万个拱檐牙，生香不减芝兰室。
更欲相看饱岁寒，踈梅瘦竹为三益。
吾皇土木未尝兴，为询此景从何得。
神运元从德寿来，天成岂假人工役。

岁晚垂弧旦，雍容从北征。
龙舟瞻日表，兔苑足诗情。
况有流霞美，何辞醉玉倾。
祝君无限寿，烟阁寄功名。

残腊风霜劲，嘉宾嘉会逢。
清泉云子滑，熟末桂香浓。
金谷咄嗟具，芜蒌仓猝供。
争如金雅宴，樽酒共舂容。

片帆落处是三山，绝景尘居了不关。
梦草池塘如有得，对床风雨亦非艰。
骑鲸渡海风生腋，挥麈谈玄笑满颜。
从此清名追二陆，锦囊赓和不容闲。

天圣阴功天下母，庆源重此毓英髦。
政区贤否澄冰鉴，诗得江山妙泪毫。
已使列城歌既醉，可无众口赋崧高。
油幢谁道容温席，行从君王宴碧桃。

蚤朝论道沃宸聪，更许经生侍九重。
万卷精微归一览，小儒糟粕受三冬。
明兼舜目超唐汉，宴锡需云法祖宗。
愧乏涓尘裨海岳，今辰亦得奉舂容。

向阳一麓与天齐，鸡犬遥闻只隔溪。
俗客未应容易到，是间唯许羽人栖。

霜筠万个遶云根，中作茅檐据水村。
踈处只容猿鹤过，了无俗客敢登门。

芳华三月只些儿，生怕春林鸟唤归。
寄与东君须久住，勿容一片落花飞。

看花容易咏花难，自古何人立首班。
东阁五言还水部，西湖一径指孤山。
度墙野月黄昏后，啄雪幽禽去住间。
冷定识渠真面目，从兹桃李不须攀。

烟柳葱葱锁玉栏，楼头伟观熟窥斑。
不因置酒垂青目，安得开窗面北山。
尘市故知容隠者，声名无奈落人间。
胸中賸有安民术，且把丹壶与驻颜。

白旄黄钺拟亲麾，胜气俄周天四围。
犬豕闻风先兽骇，狼狐见月已星稀。
郁葱非雾中原在，岌嶪神京大驾归。
谠议更须频启沃，间无容发是投机。

清时睿泽浸函生，和气熏陶万宝成。
迺即上林开特宴，更容广乐奏新声。
奉觞剑履风云合，立仗旌旗日月明。
兴国旧仪欣再读，愿观混一致升平。

江外昔分符，人皆咏袴襦。
有书充栋宇，无屋远庖厨。
容膝渊明舍，饮瓢颜氏徒。
莫言太清俭，本是列仙儒。

学子抠衣三鳣堂，芝兰郁郁苞芬香。
古人用器列彜鼎，前辈遗编充栋梁。
事业未容传信史，功名端合付贤良。
佳城他日祥光聚，知是几番焚赠黄。

浑沌判天地，高卑未相亲。
三才欲通贯，中间须有人。
人最灵于物，民至愚而神。
天地寄聪明，动静必相因。
饱食无用心，蚩蚩禽兽均。
逸居苟不教，焉能叙彜伦。
天地悯此类，是故立君臣。
君以圣居上，发政先施仁。
臣以贤作辅，法度期持循。
圣贤适际会，利泽渐无垠。
君或肆酷虐，百姓皆颦呻。
君或用忠恕，四海熙如春。
臣或进谄谀，陂僻正路堙。
臣或善谏诤，君子之道伸。
所以委质者，恭敬日恂恂。
权幸不敢附，贿赂不足珍。
穷达自有命，乌可毁天真。
挺然秉中正，于以奉咨询。
言必称尧舜，孟氏醇乎醇。
从容引当道，纳诲每谆谆。
君如语好货，公刘道可遵。
居行有积裹，王业肇于豳。
君如语好色，太王爱妃嫔。
当时无怨旷，后效应驺麟。
见牛未见羊，王政此问津。
今乐犹古乐，乐在同乎民。
卒令归正道，何必批逆鳞。
拳拳爱主心，曾莫懈昏晨。
谋猷入以告，归美法君陈。
善则君所有，过思已自新。
况乃有几事，不密则失身。
但能持此戒，何愧古臣邻。
汉唐德既衰，风俗愈不淳。
上下怀猜贰，相视如越秦。
上固好自用，下亦非同寅。
充员苟爵位，责效蔑涓尘。
朝居廊庙上，暮不齿簪绅。
呜呼君臣间，何乃如参辰。
恭惟我清朝，一德格穹旻。
起喜歌声洽，恩覃率土滨。

太易本空空，空中有太极。
太极判二仪，万物斯生植。
天地为父母，万物为子息。
人居万物群，最曰具灵识。
两家各生子，匪媒其可得。
合礼成夫妻，相共孕英特。
方当妊娠初，疾呕不纳食。
妻既日呻吟，夫亦日忧恻。
辛勤弥十月，存亡未可测。
暨及震夙时，痛楚千万亿。
稍或失调护，沦胥在顷刻。
幸尔见婴儿，欢色动颜色。
乳哺更携持，几年先用力。
母实钟爱怜，父亦思诲饬。
资禀尚凡庸，视之如岐嶷。
骄慢不率教，巧计为藏匿。
一语或中理，夸扬其肯默。
葆养觊成人，庶几供子职。
提孩知爱亲，此情何可抑。
冬温而夏凊，未足酬其德。
昏定而晨省，未足酬其德。
三牲滋美味，未足酬其德。
四序纫华衣，未足酬其德。
竭身至老死，未足酬其德。
碎身如糜粉，未足酬其德。
男仕女有行，其常在亲侧。
悠然父母心，相望长相忆。
问讯与馈遗，来往当如织。
口体所供奉，无问一钱直。
亲苟未沾尝，享之宁敢即。
其有不安节，归省恨不亟。
毋分嫡与继，存心何间忒。
虽或不我爱，其敢忘翼翼。
王祥跃冰鱼，薛包恋门阈。
驭车骞忍寒，耕田舜引慝。
于此坚至行，青史斯刊勒。
切勿使偏亲，索处萱堂北。
富贵未解忧，天伦乃物则。
不应中道废，失性甘狂惑。
呜呼霄壤间，孰有无亲国。
女子远外家，间隙成荆棘。
男子听妇言，偏艾滋货殖。
礼容故背违，言辞苦凌逼。
于义或参商，于物或吝啬。
劬劳保抱恩，总不存悃愊。
亲老力已衰，欲竞知何克。
饮泣更包羞，烦冤满胸臆。
父子情既离，万世恩之贼。
上帝实监临，天祸阴诛殛。
世事每好还，子孙必凶愎。
嗟哉宇内人，身处礼义域。
忍将君子行，轻以私意蚀。
受报方知改，岵屺嗟空陟。
生徒伍禽兽，死则堕鬼蜮。
一念能回光，悖逆顿可熄。
吾言虽鄙俚，万古为矜式。

女子年既笄，出适乃从夫。
从夫始曰妇，将以事舅姑。
舅姑生男儿，鼓舞更忻愉。
禀受胚胎成，身体洎发肤。
玩之如美玉，宝之如明珠。
觊其能立身，孝养勤朝晡。
岂知壮有室，却使失欢娱。
妇既恣狼戾，夫亦与之俱。
翁妪有憎恶，导夫起嗟吁。
叔妹有异胞，俾夫肆欺诬。
及其享富贵，却云夫自图。
珍异私帑积，赀产别籍拘。
不念翁与妪，生尔夫之躯。
不念叔与妹，尔夫当友于。
动辄生离间，岂不负心乎。
天殃或人祸，舍尔其谁诛。
我有为妇法，尔其听而孚。
凡事舅姑礼，与事亲无殊。
唯当辅君子，相勉以相须。
定省问安否，温凊视衣襦。
俎豆奉燕乐，几杖供扶持。
出因侍坐席，入则临庖厨。
亲意或欲与，承命惟所需。
不作曾元养，问有必曰无。
亲意所爱敬，率行不敢渝。
当以内则篇，终身为范模。
其有疾病时，忧惶问医巫。
不眠衣带敝，不食形容枯。
药饵必自试，宁敢离须臾。
以至复初后，吾身方得苏。
其有贫困时，四壁立家徒。
夫既日负米，不惮涉崎岖。
妇亦悯其劳，推食盈盘盂。
质贷如已尽，素手居穷途。
每务宽慈抱，何尝使向隅。
以其所以养，麤粝成甘腴。
亲怒我勿怨，亲肥我独臞。
忘饥日反哺，岂不见慈乌。
亲既感尔孝，祝尔多英雏。
佗日尔有妇，复与尔同符。
因知妇行孝，乃自立根株。
出尔反乎尔，曾不差锱铢。
当时奉翁妪，后效收桑榆。
时哉不可失，作诗劝踟蹰。

人生贵适意，安佚固有以。
便嬖足使令，臧获皆率俾。
婢实居深闺，奴当立阶戺。
内外傥致严，家法斯尽理。
怙势以作威，招权自丰己。
奴或有是人，刑罚不可弛。
衔冤恣狠傲，妒宠专负恃。
奴或有是人，斥逐其可已。
处众能包容，见得思廉耻。
守分每知足，爱主常归美。
忠谨辈行服，和柔姊妹喜。
为之有室家，周旋表终始。
其或小瑕疪，过误非奸宄。
第当明戒饬，勿遽施鞭捶。
其或肆谗间，作意生荆杞。
第当亲骨肉，不可党奴婢。
骨肉长聚头，奴婢安可儗。
凡百御下人，读此味其旨。

衰残无似一臞儒，圣主恩容帝里居。
每到传宣陪燕侍，东华门里赐肩舆。

越主投醪仇可报，商家沈酗自相攻。
的知此物难多饮，只为邦家作礼容。

倡优卑贱起淫风，涂泽唯知特地浓。
珍重贤门贞洁女，不施朱粉自雍容。

清朝出宰是郎星，牛刃恢恢正发硎。
宾佐雍容心尽赤，杯盘酬对眼全青。
政平况是庭无讼，俗易还闻户不扃。
赢得通宵恣欢谑，看看联翮上朝廷。

清朝登用是儒宗，尤喜桐川协气浓。
画戟林中今长贰，红莲幕里昔游从。
云飞共庆情方洽，鲸饮何妨量有容。
且向山城足欢谑，他年接武亚夔龙。

芝封一札燕泥香，祖帐雍容绮席张。
坐上共知环鲍谢，人间争欲借龚黄。
旌旜影里传金斝，衮绣光中拜玉皇。
他日回头东海岸，定应遗爱满甘棠。

郁葱佳气拥丛霄，又见端门遣使轺。
觞豆兼全真璀璨，茗香剩馥更飘飖。
双旌容与留千骑，三族耆庞聚一朝。
正是瑶池八仙会，介眉何必羡松乔。

三峨直上片云飞，飞过匡庐惹住衣。
我亦朱轓暂容与，山南山北判清辉。

名园佳气霭非烟，冠佩朝宗似百川。
五品并令陪宴射，四鍭端欲序宾贤。
恩涵春意鱼翻藻，威入秋声雁落弦。
竣事更容窥典雅，宸章应陋柏梁篇。

惟子有道，天与异容。
状虽云恶，德则其丰。
南止江沱，学者云从。
取士自兹，貌或非公。

人禀秀德，气貌或同。
而子俨然，温温其容。
两端发问，未答机锋。
以礼节和，斯言可宗。

周衰伪隆，政在群公。
廉耻道微，家臣聿崇。
不为屈节，㧑默自容。
子于是时，凛然清风。

惟禽之问，从容其鲤。
求以异闻，诗礼云尔。
请一得三，诚退而喜。
且知将圣，不私其子。

纪伯子鲁，圣学是务。
厉己斯的，好问乃裕。
周旋中规，容止可度。
允矣昔贤，后世所慕。

兄弟之邦，士有廉庸。
涵泳素教，表揭儒宗。
杏坛探赜，洙泗从容。
作兴一时，莒父其封。

雍容子皙，已望堂室。
幼则有造，成则祖述。
文采日化，儒效力弼。
永观厥成，德音秩秩。

欢言赴幽期，作意理烟艇。
曳缆松篁阴，未觉心地迥。
舍舟登爽垲，微步水云浄。
扶舆登斯堂，遐眺方一骋。
开轩纳野色，秋思浩千顷。
心随片云远，目送孤鸿影。
坐久襟宇宽，万事讵容省。
永愿陪清游，栖身白鸥境。

幪头叠足，敛目而禅。
闻思尽处，当念超然。
不起于座，遍群生前。
如行空月，影落百川。
提孩念道，访求知识。
海山绝处，慈容忽觌。
一俛仰间，今吾非昔。
回首百城，山川历历。
大士俨若，非空非有。
毁赞莫及，孰卫孰守。
唯此力人，雄风赳赳。
是亦孔门，御侮之友。

公居吴淞滨，声名到童儿。
弓旌羔雁招，尚落沧海遗。
淡然如秋容，杳渺无津涯。
扁舟载西子，独此见子皮。
兼收及我辈，一视白与缁。
他年高士传，读者当见思。
不但首阳士，廉称百世师。

我行江南江北山，真赏会心那可数。
独爱黄陵古庙前，四水粘天迷浦溆。
胸中历历着山川，有句如枝不容吐。
欲将写作无声诗，笔底愧非韦与许。
今年南走到闽越，归踏雪峰由后路。
蛇行山腹动十里，屏列奇峰疑八柱。
连云直拟穿天心，飞瀑横看如急雨。
盘涡雷吼又奔注，小立只忧蛟鳄怒。
何异周南太史家，西上九疑东访禹。
君能点染出江山，造物𬬻锤困掀侮。
李成不作郭熙死，谁谓今人不如古。
五日一水十日石，得意无烦用心苦。
君观宋迪传深趣，元在颓墙破环堵。
正如草圣得神逸，担夫争道公孙舞。
吾言有味君细听，领略当同少林祖。

微言固已成糟粕，纸上形容转更踈。
要识平生真面目，百无所似若为书。

浮云聚散复西东，此处容君一线通。
全体露时如不领，问君何日解相逢。

吴城磊落见长身，屈指文章第几人。
岁月消磨百年后，音容间绝九泉新。
惭无健笔作佳传，空对遗编独惨神。
符也克家端的否，会须收拾寄苍珉。

漆器侈初俗，长袖喧都城。
如何古邃殿，天开垂日星。
奇奇与怪怪，惝恍不识名。
我尝阅此画，肇自齐永明。
人间务备物，未易穷丹青。
忆昨因郊丘，盛礼严天庭。
器服各异数，如此系大成。
仰瞻万乘圣，远想三代英。
虮虱容著足，鸳鹭参结綪。
西归访江梅，钧天梦初醒。
心焉感此画，眼角泫欲零。
所见恐未伙，蜀都问君平。

书生总不羁，岂是谬进取。
偶然一舟具，初不作出处。
三年客江湖，风浪恣掀舞。
君门九天上，一一守菟虎。
是间无先容，何忍弃外府。
万卷久已破，一字未及吐。
归来赋蜀都，笔下带吴语。
传闻两坑石，妙处天可补。
试遣长须来，拜赐君已许。

林静有集鸟，水阔多潜鱼。
未能急期会，乃更谈清虚。
吾家柱下史，不读城旦书。
偶挟一语契，到官十日初。
仙人冰雪容，访我云霞居。
扫地荫修竹，引水浇芙蕖。
吏最果不足，丞负良有余。
深文到穴鼠，百巧呈山狙。
从今结绳内，只可禁网疏。
虽非胶西室，有此指南车。

斯言诚虚筌，遮眼漫盈纸。
冷暖当自知，此味如饮水。
谁肯落骄荣，还来共枯悴。
待渠转船头，着力与风值。
最怜气炎炎，可上不可下。
青天与白日，信有覆杯夜。
空林鸟雀喧，村巷牛羊窄。
童子候檐楹，喜此扣门客。
客来踏青苔，曳杖入林薄。
只许老梅官，谓我门无杂。
我贫无娱客，相视笑不止。
向来诸阮间，容我亦与此。
陶然见天真，客亦怜我醉。
罢休明复来，酒贱肯勤置。

我与李侯初不熟，但闻弦歌政声速。
永川鸡犬数山外，迄今语言犹可录。
向来官舍卜清疏，把酒横琴仅容足。
眼前可无起予者，故作斜川著行录。
不妨奄有靖节名，此堂岌岌柳英英。
易名伐树公则去，名尚可复柳易生。
唐侯初来理前事，收拾神名还旧地。
坐令轩冕争夺心，各有田园萧散意。
古人陈迹那复论，丈夫志气高入云。
因知特起豪杰士，不待西伯还明君。

公子年时尚奇伟，大剑横腰发冲起。
自言学道晚有得，心静无波古潭水。
平戎万卷喑不吐，蟠向胸中作宫征。
眼明惯识峄阳材，手制教成古绿绮。
人生会费几两屐，巧处才容一张纸。
许多黑瘦肯忍饥，枵腹悲鸣聒人耳。
公子公子赠我来，明珠白璧遭沉埋。
我家老马解仰秣，渠家煮鹤充枯柴。

资圣名蓝妙画窟，前佛峥嵘连后佛。
栴檀级上金琅珰，五月寒风吹佛骨。
我来看画瞻仙容，丹青古殿开天龙。
薝卜花开日亭午，妙音破睡闻鸣钟。

我来一登石经堂，从以诸生行两庑。
诸生读经半白头，问以始终箝不语。
我闻此经昔中都，郎中所隶乃其祖。
迩来离乱已亡失，楷本仅能传蜀土。
蜀王闰位供扫除，独此仍为盛时取。
为将严𫔎守重扃，护以缭垣崇邃宇。
列之学官岂无意，不但阙文存夏五。
大开明镜别妍媸，时扣洪钟谐律吕。
后生不复事丹铅，抵死唯知守藤楮。
字音随口妄蜺霓，点画分毫谬鱼鲁。
日月当天空委照，盲俗相欺纷莫睹。
石经虽古奈尔何，人竞传今不传古。
行行矧肯捩眼觑，藓剥苔封费撑拄。
坚镵仅免饱蟫鱼，隘道争来宅狐鼠。
此间邹人傥借问，为问石经谁是主。
忆昨敲门肆诃斥，几度循墙夸伛偻。
登登阁阁隠金槌，耳聒散空垂雹雨。
蜡薰煤染连作卷，玉轴锦装如束杵。
岂无一物媚权豪，几纸才堪博圭组。
尔之所得固么么，我则何由宽击拊。
一槌只作一字讹，讹至万千那复数。
石经之害此其大，纵有鬼神谁可御。
忆昔尝为博士官，首善堂中容接武。
心知不是世间书，云汉森然城百堵。
恢恢帝所有余地，忍使石经留外府。
便当连舸下瞿塘，飞上三山如插羽。
缣缃舛谬钟鼎暗，天罅岂容无一补。
巍巍玉帝殿中央，河洛东西翼龙虎。
虽然斯文属兴废，帝既有心天亦许。
作诗未用拟韩公，考篆庶几追石鼓。

我来一登石经堂，从以诸生行两庑。
诸生读经半白头，问以始终箝不语。
我闻此经昔中都，郎中所隶乃其祖。
迩来离乱已亡失，楷本仅能传蜀土。
蜀王闰位供扫除，独此仍为盛时取。
为将严𫔎守重扃，护以缭垣崇邃宇。
列之学官岂无意，不但阙文存夏五。
大开明镜别妍媸，时扣洪钟谐律吕。
后生不复事丹铅，抵死唯知守藤楮。
字音随口妄蜺霓，点画分毫谬鱼鲁。
日月当天空委照，盲俗相欺纷莫睹。
石经虽古奈尔何，人竞传今不传古。
行行矧肯捩眼觑，藓剥苔封费撑拄。
坚镵仅免饱蟫鱼，隘道争来宅狐鼠。
此间邹人傥借问，为问石经谁是主。
忆昨敲门肆诃斥，几度循墙夸伛偻。
登登阁阁隠金槌，耳聒散空垂雹雨。
蜡薰煤染连作卷，玉轴锦装如束杵。
岂无一物媚权豪，几纸才堪博圭组。
尔之所得固么么，我则何由宽击拊。
一槌只作一字讹，讹至万千那复数。
石经之害此其大，纵有鬼神谁可御。
忆昔尝为博士官，首善堂中容接武。
心知不是世间书，云汉森然城百堵。
恢恢帝所有余地，忍使石经留外府。
便当连舸下瞿塘，飞上三山如插羽。
缣缃舛谬钟鼎暗，天罅岂容无一补。
巍巍玉帝殿中央，河洛东西翼龙虎。
虽然斯文属兴废，帝既有心天亦许。
作诗未用拟韩公，考篆庶几追石鼓。

羡他雪色一般同，点缀苍苍滓太空。
白比虾蟆终蚀月，轻如蝴蝶乱随风。
不容着迹无人处，漫借余光似我穷。
翠竹疏梅成佛地，未嫌冻立此山中。

不似闲人立道傍，岂将老眼眩韶光。
沟塍绿涨春容润，篱落红披晓吹狂。
薄有生涯随处是，苦无心绪逐人忙。
西归官路成迁次，回指江湖似故乡。

菜饱无期岁已侵，高谈何处著幽深。
二年旅寄不堪说，九日盟寒那复寻。
此地有时容醉玉，寒花无数吐秋金。
与君成是无诗句，闻道西山似竹林。

无适无莫羲皇人，不忧不惧击壤民。
只有太平容易事，更于何处费精神。

未容谷雨泪胭脂，且趁晴风小小吹。
镜里日高酣睡起，也须瘦了一分肌。

夤缘过夏又经冬，难易当知好恶同。
肚里饥疮无聒扰，堂中生炭满炉红。
挑灰弄火非相许，阔论高谈定不容。
叠足跏趺描不就，眼空烟景振宗风。

卫尉筑此堂，栋宇真杰立。
几容五百坐，可饮三千客。
府中省文书，堂上会亲戚。
金杯浪翻江，铜盘光吐日。
侍女发清歌，华筵美遥夕。
当时倏分散，回首遂陈迹。
岂知吾继来，复见少长集。
虽诚慰阔绝，得无感畴昔。
在者皆其孙，乐极悲且泣。
欢娱殆不减，左右或太息。
谅曾事卫尉，始壮今发白。
诸郎各勉旃，宗族期烜赫。

瞿唐石城干云霄，城中飞书频见招。
主公贤似晋重耳，兼如郇瑕地沃饶。
此行华堂伴清燕，退食从容日相见。
篇章卷舒文锦绣，光彩照映军组练。
子宁为官滞一州，不须仰天歌四愁。
主公早晚登凤阁，子亦牵联立螭头。

忆始衿袂分，十载再相逢。
于时客益州，俱在行李中。
不暇语衮衮，至今恨匆匆。
惟昨一麾守，其守百乘同。
乃翁持使节，顾予属提封。
君归问寝门，遣书托风通。
冀君或少留，解绶将往从。
翻然先我去，划若高飞鸿。
经行武都间，古来多英雄。
前吊大耳儿，追怀隆准公。
坏道想流马，深山埋卧龙。
试寻所筑坛，榛荒草蒙茸。
咏歌意有托，嗤点昔未工。
才大当盛年，气豪念勇功。
老夫犹少陵，志堕身亦穷。
独思百丈潭，俯临衰病容。

陈郎见我江阳城，自起唤妇亲庖烹。
殷勤纤手为袒割，始饮一杯和且平。
一杯已尽催进酒，平头奴子皆传声。
几州春色入此盎，陈郎调酒如调羹。
我家东床有孙子，亦得从容陪燕喜。
门前有客不速来，笑说今朝动食指。
陶然胸次吞渭泾，入口岂知醨与醇。
从兹剩致百家酒，更可作意呼真真。

我如沐猴冠，强佩刺史章。
傥令入朝班，惊倒鸳鹭行。
安敢延贵人，置酒登此堂。
知公盖超然，轩冕等秕糠。
但逢臭味同，握手出肺肠。
肯为宣明面，贫贱乃遽忘。
远从三峡来，欲访五亩桑。
闻昨去郡时，送者倾城隍。
皆言民疾苦，公见必惨伤。
奏疏每建白，细书亲贴黄。
岂容廊庙具，而久滞一方。
使民济大川，行矣为舟航。
杖屦可少留，吉日辰甚良。
歌公竹枝词，举我柏叶觞。
勿辞饮之釂，不发宽饶狂。
酿以老翁泉，中有班马香。

讼庭鞠茂草，圜扉生网虫。
政成胡不乐，酒肴可从容。
人云倡优拙，公在宴寝中。
翰墨以自娱，落纸惊游龙。
壁间三大字，笔画元自工。
焚香日清坐，未觉尘事蒙。
窗虚度清光，帘疏卷秋风。
隠几众山碧，题诗秋叶红。
修篁发清籁，为公奏笙镛。
坐客怃然笑，此兴谁能同。
但闻太守乐，焉知清静功。

晨烟生远山，空翠蒙余昏。
天容颇不佳，北风凄以寒。
醉眠拥败絮，方知有奇温。
梦余忽惊悟，檐有鬭鹊喧。

秋风洞庭波，霜落洲渚出。
黄芦半倾倒，江树无复色。
独余千木奴，后皇所嘉植。
芳辛有余味，不减玉斚沥。
可令披黄苞，以甘授欢伯。
酿成无边春，吞此云梦泽。
犹持陶家轮，断取李衡宅。
纳之瓮盎中，未觉宇宙窄。
方当玉腴熟，溜溜糟床滴。
尚带含霜容，未饮香满室。
味夺桑落醇，色轻蒲萄碧。
夷考无前闻，畴能妙仪狄。
流传自王家，遗法后世得。
不宜博凉州，时可饷宾客。
辍餐茗战罢，持用解水厄。

密云卷雨归空山，暮林接翅昏鸦还。
须臾水面明月出，沧江万顷瑠璃寒。
波平汗漫天无风，水光月色相为容。
临流爱此无尽碧，乘月直下沧浪中。
江心石出高崔嵬，水作镜面无停埃。
琉璃万顷忽破碎，知是一苇横江来。
中流与月更媚妩，湛湛无声翠光舞。
飘然长啸顺流下，櫂夫请留恐仙去。
姑令结缆寒沙边，月方正中光入船。
洗杯索酒属明月，今夕之乐宁非天。

长来故倦游，车辙环天下。
艰难不吾容，虎兕适旷野。
世方卧积薪，敢独怨飘瓦。
久荒小山桂，几葬蒲圃槚。
百罹生不辰，一死天所赦。
故交赠绨袍，旅食悲冷炙。
将索长安米，偶中泽宫射。
倚楹日悲歌，鲁国疑欲嫁。
退惭一木微，安足支大厦。
收声就泯默，故意遂衰谢。
二年游诸侯，弹铗守代舍。
地湿恐𫛳来，常畏阏单夏。
官惭司马巧，学愧齐人诈。
低回甘折腰，俯仰甚出胯。
入遭妻孥笑，出畏官长骂。
一官终无成，他日要税驾。
买山诛茅草，遶屋植桑柘。
妇能躬井臼，时馌南亩稼。
人皆见我穷，连蹇足悲咤。
往往怪范君，何不老闲暇。
不知骥伏枥，风云要凌藉。
一日千里行，汗沟沫流赭。
我方驭款段，敢追王良靶。
闻君近举子，满室光照社。
少年早乘龙，佳境渐食蔗。
杰思到班扬，英妙等终贾。
被褐肯迷邦，韫椟久待价。
理无珠遗海，果见金跃冶。
出陈治安策，去览德辉下。
大才哙非伍，高论秦可借。
决科在此举，定取一战霸。
勿为栖棘鸾，会见上金马。
晚来秋风高，木叶下清夜。
急令呼麹生，为我饮伯雅。
家贫无丝竹，作诗助陶写。
归时更过我，扪虱同倚桦。

堂上诗书抵万锺，席间樽俎是千峰。
萧然更听松风曲，唤起江东阮仲容。

水满春畦白，云连晚照黄。
野花时结子，溪柳不成行。
客礼容吾懒，酣歌与世忘。
晚来得新句，吟罢立苍茫。

胡为行役尚殊方，已觉春容近艳阳。
石齿漱江翻翠浪，蒋牙穿渚出青芒。
艰难去国成淹泊，老大逢辰倍感伤。
幕府吾归具朋酒，兕觥犹及享公堂。

城郭初瞻北斗移，春回冰壑已流澌。
石林背日垂寒旆，江藻舒风引细丝。
物色徐看催岁换，形容先拟驻年衰。
天涯草木虽无赖，亦复欣欣及圣时。

比从关塞历巴城，不复衣冠立汉庭。
越巂江寒嗟独往，瞿塘硖险骇初经。
双崖石立悬深翠，万岭排空送远青。
久抗尘容驱俗驾，往来吾亦愧山灵。

只知流落倦飘蓬，岂识朝回合殿风。
二月春容山色里，五更归梦雨声中。

吟尽江南草木春，只今台阁有诗人。
汉廷安用沧浪句，容我持竿咏白蘋。

西风送残雨，吹尽檐际滴。
稍稍江流清，湛此千顷碧。
云收天倚盖，山静月衔壁。
秋容日夕佳，真欲慰北客。

鼻祖贻谋远，承家积庆长。
青箱元不坠，玉树久逾芳。
气验三嵎秀，祥占五世昌。
向来蜀父老，久忆汉文章。
试问风骚将，谁登翰墨场。
浮云玉垒变，秋草墨池荒。
大雅沦金石，斯文厌秕穅。
九成方命舜，三变必兴唐。
东壁初观象，南箕果降光。
终当荐清庙，始验出昆冈。
世喜韶音在，人皆肉味忘。
遥闻望帝国，重立郑公乡。
议论看前辈，春秋守素王。
谈经追服杜，下笔逼班扬。
价重连城璧，功高治水航。
词源倾滟滪，才刃剧干将。
思涌辞穿月，文成字挟霜。
高明齐日观，豪健敌风樯。
不但垂金薤，方期兆玉璜。
径宜排稷下，不用奏阿房。
退草三千牍，深窥数仞墙。
多闻正科斗，博识辨商羊。
乡党尊王烈，交游说郑庄。
弦歌化邹鲁，文物见成康。
壮岁观周乐，昭时笑楚狂。
风尘天下辙，日月魏中梁。
星列桥门外，霜寒璧水傍。
应书随汉传，鼓箧上虞庠。
大策先多士，高谈兀老苍。
诸儒甘折角，宗伯许升堂。
擢秀联龙虎，凌霄翳凤凰。
西黉聊偃息，北海暂徊翔。
绛帐师儒室，青衿弟子行。
至音消郑卫，俗学起膏肓。
德业方天纵，才名故日彰。
筑岩宜梦说，负鼎可干汤。
宪古兴华旦，搜儒列奉常。
鲁宫传礼乐，赵铎应宫商。
金纳诸侯酎，郊崇上帝觞。
朝仪修草具，庙乐纪芝房。
方刺封中制，将分岱岳祊。
守邦严典礼，范俗正堤防。
恩赐尚书舄，班齐骑省郎。
明光联执戟，建礼入含香。
鸣玉趋文陛，垂绅拱御床。
天临豸冠动，风凛兽樽凉。
禁省吟红药，朝廷少皂囊。
忧时惟贾傅，疾恶甚张纲。
伏阁曾留谏，埋轮讵畏强。
忠言深慷慨，直气欻飞扬。
屡乞开宣室，常思请尚方。
马皆贪立仗，凤独见朝阳。
直道难容黯，群臣惜渡湘。
虚心忘宠辱，知命信行藏。
徼道森长乐，周庐肃未央。
赘衣重入侍，交戟俨开张。
地有长城固，时无宝瑟僵。
鸣銮思禹穴，飞旆入雷塘。
仗狩崆峒远，旌垂少海黄。
方资清宿卫，乃遽释轩裳。
负郭俄回驾，专城再耀铓。
化移江北枳，讼决召南棠。
已去浮江虎，潜躯避境蝗。
使车更刺举，夷路看腾骧。
未即归前席，还闻出护羌。
不通五尺道，坐富十年粮。
念昔东南帝，多兴楚越疆。
聚星占晋国，厌气走秦皇。
往者何劳继，今王未易量。
布书垂象魏，仄席在岩廊。
大业虽中偾，神谋正外攘。
会须擒颉利，方拟殄烧当。
宇宙依秦树，山河接汶篁。
再令宫禁肃，必赖股肱良。
岂久留乘塞，行看入奉璋。
无安都护府，亟趣舍人装。
有客弹长铗，终年窃太仓。
乘龙安敢望，飞凤果为祥。
贪禄难投帻，登堂阻奉觞。
遥期千岁寿，坐见海生桑。

鸾鉴无尘月影圆，不须朱粉污红颜。
待传京兆眉膴样，剩写春容入远山。

恶石乱峥嵘，胡为君此行。
功名成底事，舟檝误平生。
天远宁容问，滩流本自鸣。
林猿如会意，故作断肠声。

渥漥产龙种，筦簟兆熊禧。
木星光芒舒紫焰，玉出昆山珠出隋。
徐卿忧何有，于门高可期。
啼声已识是英物，成立行看少壮时。
瓦盆盛酒醺四座，我独不许陪宗支。
眼穿难望葱牙镪，吻燥不沾荷叶卮。
涓滴于人甘分绝，枯肠强索祝儿诗。
祝儿效张良，熟读韬钤为帝师。
祝儿效陈平，磊落胸中吐六奇。
天骄捧首遁漠北，岂容郊垒尚累累。
勿效文章致身者，画餠虚名天下知。

黉堂归去葛衣轻，怪底形容太瘦生。
抖擞悭囊偿酒债，安排崄韵主诗盟。
妖韶梅老自余态，滋味韩休薄大羹。
强策驽骀追逸驾，不堪才力但平平。

茅檐供倚薄，藜杖费扶携。
天入平芜阔，山含宿霭低。
树声风便旋，野色晚凄迷。
容易营生事，秋田稻欲齐。

道屈时危且茹藜，不妨去鲁尽迟迟。
一轩容膝分蓝宇，十里携筇闯麦岐。
杜老皓头真可惜，陶潜知命更奚疑。
干戈淮上无消息，愁绝南山独步时。

溪光山色两幽深，更结新亭倚翠林。
老木参天烟漠漠，虚檐挂日影沉沉。
三年此地留乔舄，六月凉风飒楚襟。
趁取公余急行乐，人生容易二毛侵。

洚水应垂儆，高穹岂不仁。
发陈遵故事，执咎定何人。
岸落溪容改，山摧土色新。
伤心问耆旧，谁与吊斯民。

客里萍蓬愧此身，天涯风俗对兹辰。
云容山意商量雪，梅蕾葭灰漏泄春。
岁晚旅怀元自恶，夜长归梦为谁频。
遥怜儿女团栾处，应念江山飘泊人。

莫辞酒，且听歌，休被骊驹白玉珂。
主人劝客终今夕，明日长亭可奈何。
金风萧萧鏖余热，砌虫唧唧助凄切。
此时景物不胜愁，况是离人心欲折。
陈侯陈侯，貌岩岩而俊整，才浩浩而清绝。
有如壶山之万仞巑岏，寿水之千寻莹澈。
青芝赤箭药笼储，金钟大镛廊庙须。
天生奇才为时出，容易弃掷天南隅。
君不见马宾王，新丰一逆旅。
又不见公孙弘，菑川一老儒。
逢辰立谭取卿相，至今文采照天衢。
广文官舍虽落莫，刀笔不与俗吏俱。
公余更勤五车读，未必不是北门西掖之权舆。
刺桐古城花欲燃，旧游人物想依然。
凭君到彼访二陆，向道故人饱饭度残年。

早晚芝函下九天，不容瓜戍更期年。
苍生属望为霖久，肯使炎方雨露偏。

机云二子才孤标，妙龄驰声典午朝。
今见远孙来海峤，儒雅雍容饰汉条。
德化醇醲春有脚，天姿粹美玉不雕。
无复犊牛充带佩，坐令襦袴成歌谣。
蕴藉斯人合台阁，暂把一麾亦不恶。
铃阁正午槐阴清，讼庭无人鸟声乐。
政成瑞应一何多，天香国艳骈花萼。
可但渔阳颂麦岐，会见西京纪神爵。
吾闻作善天降祥，拭目泥封下建章。
一时文采七闽郡，千载风流三瑞堂。
坤珍效祉来未央，九茎怒芽抽且长。
胡不图之献天子，播在乐府歌芝房。

待价君方藏尺璧，知音谁解听号钟。
渥漥天上非无种，伯乐人间那易逢。
墨绶解来三岁改，白云飞处寸心浓。
鸱翔鸾伏古如此，直道不容非孔邛。

于门为国产英贤，淮海钟灵五百年。
松竹千寻森气节，江湖万顷渺情田。
白头未握封侯印，皂盖犹分刺史天。
俗变农桑皆犊佩，家传恺悌只蒲鞭。
敛容不动吏曹畏，清坐无言上意宣。
四野欢声丰岁里，西山爽气寿杯前。
篱边陶菊千苞折，阶下尧蓂一叶鲜。
香火祝公三入后，却来平地作飞仙。

恕斋且袖经纶手，他日能容吏吐茵。
四壁琴书供宴坐，一言佩服要终身。
襟怀但令有余地，刀笔从教不若人。
想得清尊及闲暇，宾僚相对面生春。

望重东京宪与香，自怜忝祖寸无长。
高天厚地容蝼蚁，乞与江湖作漫郎。

风姿眇眇志堂堂，诗句惊人易数长。
高士行看三府辟，可容枳棘困仇香。

千里归来两鬓丝，清风永日对枯棋。
红尘万事不到眼，此乐勿容儿辈知。

年来似觉道途熟，老去空更岁月频。
爆竹一声乡梦破，残灯永夜客愁新。
云容山意商量雪，柳眼桃腮领略春。
想得在家小儿女，地炉相对说行人。

年来群盗满南区，百指间关返旧庐。
杖屦不辞还往数，尊罍犹想笑谭余。
音容忽忽成千古，身世悠悠竟六如。
修短穷通一无恨，可怜经济尽丘墟。

孟母邻兮陶母宾，祥麟威凤各才名。
早持容德嫔天族，谁信艰勤老我生。
双鹤跰跹来吊客，一牛赑屃得佳城。
人间毫发有遗恨，五桂才看一桂荣。

架屋巾山最上头，曲肱打睡百无忧。
云容献状留残雨，海月横陈有去舟。
闲里琴书缘好客，向来钟鼓不惊鸥。
会将一滴曹溪水，洗尽胸中万斛愁。

文章万言抵杯水，世上虚名徒尔耳。
我常自笑一生痴，那更将痴笑群子。
大屋沈沈余百年，到今所阅知几士。
看渠得失自偶然，其间悲喜从何起。
君闻我言亦大笑，为说万事总如此。
□□□□□□□，□□□□□□□。
急须了却公家事，门外不知春有几。
□□□□□□□，□□□□□□□。
□□□□□□□，飞雨时闻打窗纸。
他年万一复相从，未必从容今日似。

雨露下泽泽，众卉含新滋。
彼美海外棠，嫣然自繁枝。
枝繁不忍折，与春作容姿。
春容无定好，纷落青门道。
故山菖蒲花，九节石上老。

雨露下泽泽，众卉含新滋。
彼美海外棠，嫣然自繁枝。
枝繁不忍折，与春作容姿。
春容无定好，纷落青门道。
故山菖蒲花，九节石上老。

君不见茂州长史文章翁，生平姓字悬天东。
英言撼帝帝不从，建隆以来无此忠。
今焉栖神寓玄躬，道在翳嘶峰外之高峰。
是间真趣排天胸，指顾可了荆岱嵩。
迩年秋练春光融，离离渡汉舒溟蒙。
状殊宋车非越龙，亦非石壁浮青红。
望之云远讨其踪，类风飘烟欺雾浓。
直排阊阖贯紫宫。
父老语我昭我聋，疑是先生不掩之精雄。
自尔支拄琼崖中，要把英爽飞摩空。
有如韩王结襦腾腾化异气，亦如卫生食昴叠叠欺长虹。
诚于斯民有愿力，此段奇特将无同。
先生英名无有尽，乃云无心洞无穷。
或云砻凿发天秘，不知的的胜事符阿戎。
劝君不必昆阆通，五云之祥由李宗。
君家种义昭玄穹，可隶黄字驱青童。
扫洒愿勿俗子容，斗酒为嗔王无功。

君不见北风吹淮风浪黑，铁马千群凝一色。
当时庙论孰经济，将相无言潜动魄。
或云南纪当何忧，今代诸葛身姓刘。
陆下唤取守淮甸，彼有胜算逾干矛。
登时诏语从天坠，汜为先锋锜制置。
并遣健士付阿权，等是两淮兵马地。
岂期将溃兵川流，翻手忽忽无十州。
前时冠剑错准拟，此事吐口贻人羞。
幸哉天祸不终极，至尊避殿忧思集。
枢臣督战侍臣谋，上则倚公叅赞职。
征鞍此日去皇皇，所过骑士多羸伤。
不见何人出声鼓意气，但见十十五五坐路傍。
公趣下马询众语，众共来前致辞苦。
平时节使驱为奴，逐逐无聊战无主。
而今侧身堕两失，官骑已亡难再得。
诚令军政日月悬，我有微躯人不惜。
公闻瑟缩涕潸然，汝曹寄命真可怜。
朝今清明万乘圣，权已殛死家南迁。
若等是行能奋死，朝建勋名暮朱紫。
官今付我诰如山，节使察使皆在此。
军家闻此逐蹄轮，喜气酣酣如遇春。
当时战死身昧昧，今日分付当其人。
兵官来见同听命，适有时张王戴盛。
分麾列伍摆布毕，髣髴平戎万全阵。
斯须望敌来何多，千里断岸皆遮逻。
天低野旷笳鼓咽，众寡不敌将奈何。
是时仲冬日建丑，群雄争先莫肯后。
濯缨刑马震天地，焰焰兵威古无有。
旋见飞台天样齐，黄盖团团傍赤旗。
指挥渡河在顷刻，我默战义人安知。
公呼时俊腾口说，汝每四方闻胆决。
只今战态作儿女，便恐汝名从此歇。
长啸激俊挥戈回，万斧并下声如雷。
十舟先粉百舟败，连艟接舰成飞埃。
嗟敌初来何草草，一夕崩摧如电扫。
命逾破竹青离离，血溃江流红杲杲。
明朝北阵更奔波，坐料强敌成蹉跎。
堤防更藉盛新力，为我往护杨林河。
运去一朝同覆水，敌再渡江终送死。
射人射将数不彻，何况更问舟中指。
移时巉天送哭喧，弃舟而遁舟自焚。
公命火攻列火伞，船焦檝烂无逃门。
敌愁惊心疑鹤唳，十步回头九堕泪。
又疑官军尾其众，清野数州无食地。
众残北顾心悠悠，金亮更欲抵死留。
放言京口少备者，曷若举兵由润州。
大将显忠来是日，执杖升阶光照席。
公先劳苦甚生平，遂借百舟如过鹢。
迤逦仲冬日十二，旅食无烟寝无寐。
公来督府见相公，便及瓜洲防拓事。
督视推公胆有余，此事岂忍他人徂。
昨来兵试威万万，别遣诸将无乃迂。
公仍禀命侵星过，或传铁骑金山破。
淮西万姓舍惟烟，淮东居民泪潜堕。
公摆吴艟异水嬉，势压海浸倾天维。
一见使敌无可奈，再见使敌心骨悲。
敌亡傲兀犹不悟，尚呼达官招万户。
岁云暮矣无北归，我所思兮决南渡。
达官再拜乞徐徐，波浪驾天千丈余。
比前采石三倍恶，主其急我吾其鱼。
金亮尚嫉忠言丑，快剑垂垂拟其首。
只今速渡汝得活，不尔爱身身在否。
万户相顾归相言，慓悍难容血面论。
北人项领不易保，如此郎主何足存。
此夜踈星江泪湿，敌将一一弯弓入。
御寨三重侍卫郎，对面公然如不识。
帐中方嬖花不如，账外忽飞金仆姑。
投哀赊死身困苦，软语不类平时粗。
骨肉披离头万里，魂飞却作他乡鬼。
杀气漫天烟草迷，不归州绝风尘起。
君不见昔日秦魏之兵扼上流，阿坚阿瞒皆老谋。
淝水血腥赤壁溃，两豪一蹷泯默至死休。
况我中都往颓促，千古丧师无此酷。
沉冤万众衔已久，合沓天心宜下烛。
三十年飞战马尘，支吾多用豪杰人。
但传凶势时未减，不见度外加经纶。
须信更生无尽福，高价属公勋誉逐。
不费两淮千斛水，一洗万古乾坤辱。
近来分陕从天阙，悬解西民愁百结。
三军鼎鼎礼意浓，七兵堂堂恩数绝。
行并咸秦脉络通，更遣诸将图山东。
为君再赋洗兵马，下客敢继唐诗翁。

欲堕之雨天垂垂，三山容态无定姿。
陇边风回香作饵，头上云黑疑催诗。
粘壁蜗牛心得计，沸天蚊豹口何施。
请占锦绣纹开后，勿把琉璃锺自持。

行殿青冥天尽头，草间祇解老伊周。
中吴谁命虎牙将，重赵几成牛后羞。
君去忘家勿忘国，我悲非剑亦非缑。
动容乞予功名地，不作西南斗样州。

一秋病暑暑才退，终日倦书书不翻。
生怕朝衫夸若若，且容居士号闲闲。

未分幽容相料理，只缘老子合婆娑。
此中琢句出冰玉，曾吸湖光奈尔何。

黄河溟溟日落海，逝川流光不相待。
春容去我秋发衰，拟欲餐霞驻光彩。

夫人不讶容发暮，八十解将杯酒度。
不见岁寒今浩亭，花开花落悲行路。

太宗之治万国新，梯山航海来珠珍。
当时宝藏尽充溢，暇日从容延近臣。
君无骄吝臣不谄，博哉仁言吾所闻。
乃知不能正君者，虽有议论徒纷纷。
至今华堂扁秋雨，衮衮积善归云仍。
谁能岁晚事斯语，堂中主人丞相孙。

持节推仍世，林园记昔游。
深藏事幽讨，长辔讵淹留。
已见山无盗，欣同岁有秋。
时容一啸咏，窃比晋名流。

忆昔儿童饱梨栗，斑衣偃伏先君侧。
每闻正色说我翁，口口奇奇长太息。
先君墓草今芊芊，尚想遗言过庭日。
恨无佳传掬芳馨，洗我肝心百非僻。
一朝幽镌晃入手，刓忍如怀夜光璧。
男儿大节要奇伟，一日成就天所锡。
我翁当年鸾鹤雏，一别旧巢无处觅。
桑弧射处掩蓬蒿，独把窅窊飞俊翮。
杨宗不绝仅如线，大义欲归归不得。
凝香夜半祷灵空，愿杨有子归宫室。
果然天助两飞鸿，翁喜当兴子云宅。
绛霄回首拟归来，抚我恩深重嗟惜。
弃官十载营旨甘，送死养生无一失。
寸心安矣指白云，百拜双亲泪濡席。
茅檐虽陋生处所，此心不以万锺易。
几年夜泪湿衾裯，今作儿啼情自适。
登堂悲喜动行人，里巷喧呼手加额。
珠还合浦已无憾，老蚌沙泥忍遗逸。
穷檐忽见相抱持，孺慕丹心始云毕。
一子来归咏白华，三家孝爱融春色。
雍容去就良可观，无乃扶持有神物。
始知造化惜颓波，畀以难能令一出。
玉堂丈人风教手，一日得之几折屐。
何不荐之陛下圣，蜀有孝子声藉藉。
奇人异行感至尊，凤诏褒华宠其实。
人间一日传万口，坐使浇风四方激。
佥谋方欲置廊庙，病卧王州嗟易箦。
短生梦幻何足悲，此念未随生死隔。
百身莫赎叹朝露，端合天公任其责。
真人慨念录其孤，椽笔大书光史策。
丈夫乃尔亦何憾，鬼哭人号空怨忆。
萧萧绿野长安道，万里羁魂动行客。
只今四海归宗议，字字秋霜凛寒日。
一言我欲招翁魂，香骨有灵宜可格。
圣朝当今以孝治，好树丰碑旌洁白。
磨崖百丈置岩阿，当有山灵夜呵诘。
诸郎况是足风规，请叩帝阍为此策。
长使千秋孝子碑，屹与岷峩对翁室。

漥山插曾云，古诗荫修柏。
琅玕缭疏垣，为供窗户碧。
地灵轻俗驾，尽扫尘埃迹。
一新堂殿容，共诧今胜昔。
朅来厕嘉践，深衣曳方舄。
荒□障□风，积润藓侵壁。
可人茶供甘，乳窦出寒液。
□龛明石像，断碑摸铁画。
湍江激崩岸，道路几更易。
群山碧参差，眼境多克获。
穷幽老不能，负我登山屐。
狂歌击唾壶，醉墨纷狼藉。

四海尊师席，斯文特未衰。
何其两楹梦，遽使哲人萎。
阆水从容意，稽山疾病时。
勤勤付斯道，矢死奉成规。

垂老朝三聘，生平食一箪。
绝知斯道在，遗恨得时难。
庙谨先师祀，书传后代看。
形容铭墓石，三发喟然叹。

文园病思乱如飞，禅榻逍遥谩息机。
渐喜珠丝封药裹，未容鹤发上簪徽。
酒能伐性聊须止，碁恐劳神未敢围。
惟有诗怀禁不得，任他憔瘦不胜衣。

二客骚肠不耐秋，飘然蜡屐去寻幽。
荡中若要穷青眼，岩下先须问白头。
诗社不容添异姓，名山应岂遇清流。
会须乘兴天台去，涧水桃花访旧游。

故人之书不易得，片纸只字皆可惜。
收拾永为巾笥藏，纵得千金不愿易。
开缄展转时一读，读未能终泪横臆。
之人门地盛衣冠，万里家居帝王宅。
干戈缭绕飘吾乡，倾盖论交似畴昔。
我年初冠君犹少，握手游从忝联璧。
金溪风月供醉吟，君唱我酬常即席。
君诗句句清且新，高压曹刘倒元白。
我才短浅何足论，彊伴宁容小生敌。
追风骏足横海鳞，暂困盐车与污泽。
掉头一去不可寻，南北茫茫烟水隔。
往年雁字时复传，近日诗筒杳难觅。
眼中不见故人面，纸上空怀故人迹。
人生会合能几回，一别八年同瞬息。
我去无由君不来，尊酒相逢更何夕。

晚岁归来奉伯鸾，力将勤俭济艰难。
鹿车共挽甘从鲍，熊胆亲调欲慕韩。
镜里玉容犹未老，梦中银漏忽惊残。
通家贱子非房杜，长记登门酒尽欢。

食苹开燕副招求，梦草诗成宠士流。
要得异才联虎榜，亦容下客盗狐裘。
早修慧业钦灵运，妄赞元经愧子游。
刺史笑谈风满席，定应吹拂到瀛洲。

龙大那容在此湫，银河得得为飞流。
好乘风雨昂头角，直到天池最上头。

容膝茅庵不妄开，欲令人悟止由来。
个中妙意知谁解，多作休休莫莫猜。

神仙境界无战争，奚用漆此巍巍城。
吾闻秦皇昔多欲，富贵已极贪长生。
蓬莱方丈欲亲到，车辙马迹无时停。
万骑南巡适吴越，天台咫尺行将登。
仙山不容肉眼见，天为设险藏神灵。
山中采药使未返，鲍鱼向已沙丘腥。
秦为防胡筑紫塞，连年不恤生灵害。
天亦防秦甚防胡，赤城高峙烟霞外。
神仙要非求可得，祖龙可笑徒劳役。
当时刘阮本无心，花笑水迎山自辟。
我向丹丘数往来，群仙杖舄未容陪。
挥毫欲续孙公赋，愧无掷地金声才。
目极苍崖千万丈，世无仙骨那能上。
直须内外两丹成，驾鹤骖鸾如指掌。

神仙境界无战争，奚用漆此巍巍城。
吾闻秦皇昔多欲，富贵已极贪长生。
蓬莱方丈欲亲到，车辙马迹无时停。
万骑南巡适吴越，天台咫尺行将登。
仙山不容肉眼见，天为设险藏神灵。
山中采药使未返，鲍鱼向已沙丘腥。
秦为防胡筑紫塞，连年不恤生灵害。
天亦防秦甚防胡，赤城高峙烟霞外。
神仙要非求可得，祖龙可笑徒劳役。
当时刘阮本无心，花笑水迎山自辟。
我向丹丘数往来，群仙杖舄未容陪。
挥毫欲续孙公赋，愧无掷地金声才。
目极苍崖千万丈，世无仙骨那能上。
直须内外两丹成，驾鹤骖鸾如指掌。

梅始花时送子归，梅黄雨细又分离。
不堪旅食见飞燕，那更催归闻子规。
太白读书容有趣，少卿惜别可无诗。
霜台清峭家风在，努力功名少壮时。

渊明酷爱尊中酒，季子贫无负郭亩。
我生薄与二子同，俯仰人间亦缘口。
一室萧然仅容膝，毛颖陶泓自相友。
会心终日雌声读，排闷有时粗气吼。
感秋诗集名自宽，雕琢更惭非妙手。
篇章不工如子固，声名敢望星之斗。
宋生辄作过情语，十韵殷勤为跋后。
誉之韩柳谁敢当，意古语奇吾岂有。
何如操矛时入室，针我膏肓乃相厚。
床头周易深且神，毋惜往来论六九。

白石登山客，新诗句必豪。
宁容杜陵老，独步玉山高。

出门休叹知己稀，开卷揽取前人奇。
西园松菊聊笑傲，未可遽赋休休诗。
涵养胸襟容万斛，仰视青天纸盈幅。
行看富贵来逼人，江左家声子当续。

一合仅容膝，闭门尘虑捐。
读书心已懒，高卧腹便便。

下帷精舍远尘繁，境静心清事不关。
案上忘机有黄卷，眼中得趣是青山。
林泉欲共高僧老，事业未容吾辈闲。
准拟他年挂冠后，飘然杖履白云间。

海石真宜植海松，青青不改四时容。
道人妙得栽培力，乞与书斋待化龙。

苍苍千尺大夫松，不似湖嵌植小茏。
枕水一拳形崒嵂，凌云三干色尨茸。
王衡星化姿兼茂，莲社诗高席可重。
乞与书窗端不恶，萧然如对德人容。

处士何须种七松，賸栽海上绿髯龙。
灵根频灌苍如玉，黛色初抽软似茸。
蘸水小山形凿凿，引年昌{蜀欠}节重重。
道人分得岁寒种，一洗梅溪憔悴容。

禅杖西游睹万松，归栽九节伴苍龙。
何须偃盖藏龟甲，自可延年胜鹿茸。
赞老房幽看更好，昼公诗险和难重。
为师旦旦加浇濯，不遣尘埃上绿容。

涧毛纤细荫青松，会见成仙与化龙。
孤屿两峰多臭味，一茎九节异香茸。
羡师得句侵澄观，顾我谈经愧叔重。
明日还家带沧海，园林小小可能容。

佛阁阅人久，儒官涉世踈。
伽蓝真长者，容我半年居。

中兴天子初龙翔，临轩策士当维扬。
艰难果见异人出，龙虎甲乙俱非常。
先生大对过晁董，指切时务言激昂。
麟经绝笔二千载，收拾纸上生光芒。
自从曲江到今日，劲气独得南方强。
权门用事手可炙，申枨亦减平生刚。
先生闭门玩爻象，簸弄日月潮之阳。
帝忧南国命共理，袁连二政俱循良。
公道方行正人用，诏起韩愈师虞庠。
先生不作进学解，直言慷慨投封章。
一麾出守山水郡，十行诏墨加恩光。
东嘉得贤类京兆，前政有张今有王。
张公到官席未煖，犹有遗爱如甘棠。
先生况是儒宗师，敛此大惠施一方。
入境愿问民疾苦，下车宜诛吏奸赃。
首延璆孺坐贤榻，无使杨墨登门墙。
河内借恂岂容久，宸衷念贾殊未忘。
鲰生抠衣恨太晚，执经未获时登堂。
私心窃喜父母国，圣恩特许来龚黄。
愿同何坚首率化，归见颍川鸣凤凰。

君不见天为元和开号令，先遣𪫺人窃朝柄。
奉天难平闲虎貔，弈客待诏来京师。
口中班班谈治道，贞观开元何足为。
党与纷纷自标置，远借伊周供佞媚。
望尘附火皆美官，怨修睚眦曾不难。
梯媒爵位由货赂，斥遂朝士因杯盘。
珣瑜卧第郢佑默，谁为唐室回狂澜。
朝攘利权未为怪，莫夺兵柄尤可叹。
仙李蟠根未当艾，十叶神器那容干。
禁中大义知谁主，东宫受禅同三祖。
越儿涕泣吴儿悲，从此豺狼不生羽。
刚明天子位初登，翦除元恶流凶朋。
八州司马才可称，节已扫地谁复矜。
子厚年少躁飞腾，身陷丑党罹熏蒸。
著文拟骚愁思凝，欲自辨白终莫曾。
王孙尸虫托骂憎，色岂不愧明窗灯。
所记先友时良肱，忍使柳氏家声崩。
吁嗟匪人何足凭，士勿妄进当战兢。
退之鲠直愤不胜，诗篇史笔两可征，永贞覆辙宜痛惩。

我与君游最久长，短檠夜夜分清光。
初从乡校共牢落，晚入太学同凄凉。
眼看儿辈尽腾踏，尚磨铁砚穿藜床。
君今已作青云客，万言曾射天庭策。
蓝袍归拜七十翁，寿酒十分倾太白。
嗟予偃蹇只如前，日高空作卢仝眠。
乐事已输君自恣，银烛高烧环翡翠。
直形空腹旧时灯，墙角未应容易弃。

万乘临雍事老更，桥门亿万会诸生。
永平天子真儒雅，只恨容人度未宏。

曹公奸黠世无双，玄德雄才肯见容。
谁把荆州资霸业，一朝云雨起蛟龙。

金陵王气为谁锺，五马南浮一化龙。
四海民心共思晋，江东何事却从容。

庶子虽贤宁夺嫡，人臣惟圣可行权。
区区祭仲何为者，卖国容身岂足贤。

太平天子崇儒术，寒贱书生荷作成。
槐市育才叨舍选，枫宸唱第冠时英。
圣恩宽大容愚直，御墨褒嘉佩宠荣。
却笑刘蕡不遭际，徒令纸上有虚名。

雅会清时不易逢，吾侪今日此游从。
逼人英气湖光莹，照眼恩袍草色浓。
文盛一时俱俊杰，名先千佛愧疏庸。
致身许国宜相勉，莫学平津但取容。

中兴天子尤崇儒，众贤汇进如联珠。
邹枚待诏萃金马，皋夔接武相俞都。
策士初期异人出，不尚虚文与声律。
况当盛世多贾生，晁错岂容为第一。
自惭俗学非名家，遗经独抱居东嘉。
齑盐太学浪十载，岂有文许时人夸。
刍言旅奏宸庭策，狂妄误蒙明主择。
生天偶在千佛先，材劣名浮有余责。
颍川丈人诗绝奇，长篇勉我毋趋时。
欲报君恩答知己，胸中耿耿何当施。

路隔仙凡意可通，石桥容我踏长虹。
桥旁方广人游久，不在登临杖屦中。

鲁人呼东家，陈蔡不火食。
当时虽高第，往往亦愠色。
孰知梦奠后，庙祀亘无极。
嵬然衮冕尊，王侯面俱北。
武成祭上戊，龙弃配社稷。
隆杀良不同，论功岂如德。
去载游上庠，观礼杏坛侧。
备乐阅九奏，银袍烂千亿。
兹焉客莲幕，滥与俎豆职。
登阶瞻睿容，炳睟若亲识。
壮哉芹藻宫，不减鲁侯国。
归赓泮水颂，才劣惭史克。

宦游寓幕府，幽怀属山林。
兀坐窗几间，默求圣贤心。
沉潜偶会意，叹息常弥襟。
世涂岂能骛，古道聊自斟。
{鬼申}穴思欲探，丹书未容寻。
青铜每自照，白发已见侵。
事业浩无穷，筋力愧不任。
丈夫固有志，宁在官与金。

稽山高入云，鉴湖阔浮空。
禹秦有余迹，晋宋多钜公。
我来岁及周，梦寐怀清风。
兹欣天气佳，扶桑欲瞳昽。
驾言天衣游，盍簪尽鸳鸿。
经夕戒行李，如期集仙宫。
联骑出城南，行行指秦峰。
千岩竞吐秀，眼界清无穷。
招提在何许，十里松阴浓。
林端忽锺磬，与客为先容。
群簪拥花界，双佩鸣寒空。
试将比天台，大略如思丰。
首读邑浩碑，妙理开昏蒙。
细观元白诗，丘壑罗胸中。
萧壁尚堪面，梁薪几经烘。
兹宫现有相，禅客谈无同。
朝阳最崭绝，白云抹其胸。
杜鹃天下无，至今映山红。
鸡僧始开山，道业闻清衷。
思举照不起，高价倾江东。
袈裟缕黄金，宫女自针工。
昭明亲抱送，礼意何太恭。
白马忽渡江，台城丧英雄。
国破遗衣在，丹青落尘容。
我辈皆书生，意气飘如虹。
蜡屐共寻幽，宁求香火功。
载酒怀贺老，招隠思戴颙。
赋诗效吹台，一饭敢不忠。
况我贤使君，德宇尤踈通。
楚醴饷百榼，白衣走山中。
嗟余何为者，天资愧倥侗。
谬与酒中仙，偶同蕺山松。
同年妙词章，况有山水供。
古诗如古琴，山高水溶溶。
背囊小奚奴，捧砚长须僮。
胜游与佳作，二美今具逢。
品题遍群英，波澜及孤踪。
掬水弄华句，比拟何凡庸。
兹会如兰亭，同行类荀龙。
盛事在诗史，奚用呼画工。

稽山高入云，鉴湖阔浮空。
禹秦有余迹，晋宋多钜公。
我来岁及周，梦寐怀清风。
兹欣天气佳，扶桑欲瞳昽。
驾言天衣游，盍簪尽鸳鸿。
经夕戒行李，如期集仙宫。
联骑出城南，行行指秦峰。
千岩竞吐秀，眼界清无穷。
招提在何许，十里松阴浓。
林端忽锺磬，与客为先容。
群簪拥花界，双佩鸣寒空。
试将比天台，大略如思丰。
首读邑浩碑，妙理开昏蒙。
细观元白诗，丘壑罗胸中。
萧壁尚堪面，梁薪几经烘。
兹宫现有相，禅客谈无同。
朝阳最崭绝，白云抹其胸。
杜鹃天下无，至今映山红。
鸡僧始开山，道业闻清衷。
思举照不起，高价倾江东。
袈裟缕黄金，宫女自针工。
昭明亲抱送，礼意何太恭。
白马忽渡江，台城丧英雄。
国破遗衣在，丹青落尘容。
我辈皆书生，意气飘如虹。
蜡屐共寻幽，宁求香火功。
载酒怀贺老，招隠思戴颙。
赋诗效吹台，一饭敢不忠。
况我贤使君，德宇尤踈通。
楚醴饷百榼，白衣走山中。
嗟余何为者，天资愧倥侗。
谬与酒中仙，偶同蕺山松。
同年妙词章，况有山水供。
古诗如古琴，山高水溶溶。
背囊小奚奴，捧砚长须僮。
胜游与佳作，二美今具逢。
品题遍群英，波澜及孤踪。
掬水弄华句，比拟何凡庸。
兹会如兰亭，同行类荀龙。
盛事在诗史，奚用呼画工。

鉴水连天仅可容，稽山照眼五云浓。
只忧旱岁无霖雨，谁识东州有卧龙。

右军一画千金重，妙意宁容市妪知。
明日重来堪一笑，管城那肯更临池。

绿暗梅欲雨，风薰麦初秋。
官舍厌卑湿，僧庐访清幽。
儒餐惯蔬饭，道话便茶瓯。
鉴湖倘容觅，杖屦时来游。

长记中秋踏卧龙，尚余诗兴至今浓。
羡君豪迈如韩子，联句犹容李正封。

篮舆谢公岭，杖屦矩罗室。
净名访维摩，一庵仅容膝。
寻僧画屏中，往往多八十。
平生看不足，灵岩最奇绝。
老禅蜀中来，心印传佛日。
脚力穷天下，称此为第一。
兹山昔未开，藏闭最深密。
倘不遇熙朝，造物肯容出。
孙公赋天台，胜地尚遗佚。
我欲续金声，愿借山中笔。

篮舆谢公岭，杖屦矩罗室。
净名访维摩，一庵仅容膝。
寻僧画屏中，往往多八十。
平生看不足，灵岩最奇绝。
老禅蜀中来，心印传佛日。
脚力穷天下，称此为第一。
兹山昔未开，藏闭最深密。
倘不遇熙朝，造物肯容出。
孙公赋天台，胜地尚遗佚。
我欲续金声，愿借山中笔。

百尺崇珠邸，恩隆地更亲。
壮侔巢凤阁，危切饮牛津。
眼净全无碍，心明自不尘。
登高宜暇日，为善及良辰。
炳焕瞻宸画，沉潜味道真。
书中端得趣，笔下已如神。
语带江山好，名随栋宇新。
应怜天下士，蜗舍不容身。

西南有佳士，岷峨秀匈中。
标高语更妙，写出岷峨容。
青天道路难，冥冥慕蜚鸿。
翩然下人间，海阔洪涛舂。
寻幽入禹穴，杖屦谁相从。
万卷蟠腹笥，一榻眠禅丛。
时来访予语，自愧贤非戎。
世态冷处薄，交情淡中浓。
去岁鉴湖别，分甘老岩松。
行藏果谁使，离合情无穷。
田园有深约，耘耔当自充。
异时瓯蜀间，林下见两翁。

谷精蜚处人为日，冰鉴颁时律应蕤。
照耀元宵更盈尺，不容灯火占新诗。

不作秦人视越人，深怜里舍甑生尘。
恨无广厦容寒士，安得洪炉煖曲身。
草木照人俱有艳，珠玑满地不忧贫。
凭谁扶取浮云破，莫待功成始放春。

不为怕寒贪睡迟，东君妙意端可知。
雪英零落眼界寂，放此孤瘦红南枝。
蓬莱更向逸远地，草木宁有夭饶姿。
冰容戏作桃杏色，醉脸雅与神仙宜。
江兄蜡友已前辈，黄生后出非同时。
丹心独与劲节侣，疏影共浸清涟漪。
骚人相顾最不恶，何用车马纷蚩蚩。
典衣莫惜共携酒，对华一展思乡眉。

武夷之山高崔嵬，武夷先生贤矣哉。
山中高卧似孤竹，颜苍节劲清无埃。
吾君养老过西伯，不远千里归乎来。
胸中万卷可医国，首荐廊庙真人才。
人言朝奏暮必逐，天颜独为忠言开。
崇文三馆不浪辟，端为天下收奇瓌。
平时论议即涵养，富贵岂以三缄媒。
西京老儒作符命，苍黄投阁良可哀。
何如皇朝有欧范，开口不惮干霆雷。
先生学力到前辈，一时盛事光麟台。
宸衷宵旰急忠谠，伫观前席延邹枚。
先生掉头竟不往，扁舟自载高风回。
道山游从尽英隽，顾我晚进宁容陪。
梅花满枝柳弄色，赋诗送别同衔杯。
吾庐三径亦荒草，松菊怪我何迟徊。

端慕颜回乐，真同陋巷居。
息心容膝地，得趣满床书。
檠短灯宵永，窗明日晷舒。
相看有修竹，心为主人虚。

去年此日对清光，圣德能容一介狂。
言略施行非不遇，身虽疏外亦何妨。

莲幕何人送此花，不容一蘂污贫家。
归来自觅清河种，馨德如人最可嘉。

兹潭谁主复谁宾，清世宁容有隠沦。
独我山林养衰病，不妨来作主潭人。

天表初容咫尺亲，云龙重拜太官珍。
赐从明主恩尤渥，分及清流事更新。
搜卷要须尝七椀，乘风便合到三神。
诸公异日沾君贶，愿寄江湖老散人。

皇都归客过仙都，厌看西湖看鼎湖。
洞接龙泓片云近，山分雁荡一峰孤。
香清天上碧华落，音好林间青鸟呼。
天遣林泉慰吾辈，不容身世老迷涂。

予手不善谈，临局气先怯。
偶逢孙万林，三战辄三捷。
都缘敌不勍，非以台威胁。
孺子滥成名，凯奏意殊惬。
三君皆壮士，小挫未肯厌。
予今务持胜，坚壁不容劫。

忆昔从师学弦诵，年与贾生相伯仲。
九日登高鹿岩脊，感物题诗笔初弄。
旧游回首半零落，三十六年真一梦。
当时唱和三四老，尚有残篇可吟讽。
今年节物身在家，行乐山间谩随众。
弟兄劝我登高山，身似驽骀不容鞚。
河东先生今靖节，有酒宁须白衣送。
朋尊聊献菲蒙泉，赐茗仍分小团凤。
愿公一饮寿千龄，三物年年敢驰贡。

渊明事高尚，瓶中缺储粟。
鲁公凛名节，乞米给𫗴粥。
广文富才名，官冷饭不足。
少陵老风骚，橡栗拾山谷。
嗟予何为者，处世真碌碌。
谋生一何拙，甔石无储蓄。
三年两去国，囊橐罄水陆。
还家索租苗，不了腊与伏。
前秋遭飓风，摧折数间屋。
今年丁大侵破甑尘可掬。
绝粮瘦百指，告籴走群仆。
乡邻苟不救，定恐填沟渎。
家藏千卷书，父子忍饥读。
一字不堪煮，何以充我腹。
细君笑谓我，子命难食肉。
去岁官台省，侥幸食君禄。
有口不三缄，月奏知几牍。
圣主倘不容，宁免远窜逐。
归来固已幸，富贵非尔福。
东皋二顷田，得雨尚可谷。
子耕我当耘，固穷待秋熟。

用儒端可复侵疆，活国何劳别取方。
文帝要须亲御马，子卿宁患远看羊。
抚师暂屈黄扉老，论将宁咨白首郎。
行见车书混天下，岂容南北分三光。

胆落庭中雁鹜群，宁容摘纸舞微文。
鄱阳贤令知多少，惟有鄱君与项君。

一代奇男子，哀哉命止斯。
共天终不忍，蹈海亦何辞。
下惠已三黜，照邻俄五悲。
烦言何足辨，公论不容欺。

孔孟久不作，况雄莫能和。
韩公生有唐，力欲拯颓挫。
文兴八代衰，学救诸子过。
佛老蔓中华，微公衽其左。
余事以诗鸣，语险鬼胆破。
汗澜高驾天，捷敏剧飞笴。
骑龙归帝旁，玉日人间堕。
汗流籍湜辈，圭璧分半个。
柳和词拟骚，郊联语成些。
咸知太山仰，谁继北窗卧。
我本虀盐生，久供笔砚课。
幽香摘天葩，光艳拾珠唾。
后公三百年，杖屦无从荷。
世无六一翁，孰知珍古货。
巴词拟阳春，僭窃罪宜坐。
神交有吾宗，涉世同坎轲。
学继青箱玉，诗高碧纱播。
勉令添和篇，才薄知何奈。
谬同赤效白，深愧愈知贺。
世事置勿论，蚊睫虫容么。

此来端不为行春，欲向庐山访隠沦。
圣主如容食祠禄，愿为主管太平人。

石散山形在，池干水意存。
游心山水外，至乐不容言。

投老山林兴已浓，庐山欣与老人逢。
定须容我来同老，五老峰边更有峰。

晓发华容寺，云开鄂渚天。
秋深余晚稻，地旷辟管田。
草市鱼多骨，荒村店有烟。
计台书报我，已具济川船。

我欲效元子，漫浪居退谷。
不效楚大夫，醒清葬鱼腹。
前非恋高牙，今岂嗜湖目。
两旬非不迟，一日靡容速。
直为退之规，宁觊塞翁福。
未易论乘除，不须生怨讟。
江水照吾心，宜将正辞祝。

二子聪明旷与离，一尊容我与论诗。
待将后集从前刻，直到鄱阳送别时。

堂前双柏今何在，渡口孤舟依旧横。
不似公安挿竹处，凛然容貌尚如生。

夫子道不行，尝欲居九夷。
乘桴浮于海，从者其为谁。
历聘尝之荆，岂亦游坤维。
有洞巴峡间，人言幽更奇。
云深不可见，奥处那容窥。
圣人肯巢仙，兹名良可疑。
吾道其非耶，聊将友鹿麋。
巫山亦有泉，可饮仍可祈。
泉旁都几家，聪慧多奇儿。
父兄傥知教，圣门皆可归。
我来不及饮，清兴随泉飞。
宁比盗与贪，闻名使人嗤。
禹穴会稽阴，尧山番江湄。
流传虽失真，未敢以为非。
鲁人轻东家，秦人燔书诗。
兹俗圣夫子，吾何敢夷之。

流火郡离饶，悠悠驿路迢。
黄华舟解鄂，渺渺大江遥。
肩弛鄱人檐，身随楚客桡。
东瓯乡梦远，南浦别魂销。
不过汉阳垒，犹劳郡守轺。
远山看八字，古国避三苗。
别水由通济，羁帆渡泬漻。
方随鸥浩荡，俄值雨飘飖。
夹岸华疑雪，舂天浪似潮。
枝栖并乌鹊，苕宿伴鹪鹩。
旅思凭诗遣，愁肠赖酒浇。
无鱼不弹铗，忘味若闻韶。
孺子沧浪曲，渔人款乃谣。
逃虚音可喜，得隽语同嚣。
秋老江经夏，湖平境过宵。
夜鸣疑有虎，昏吠喜闻獢。
遗俗怀吴主，荒祠类楚昭。
巨鳞烹缩项，白粲籴长腰。
茅舍橘初熟，江村枫未凋。
柳枝犹楚楚，竹泪尚思姚。
雨后禾收晚，霜前麦见荞。
风清玉沙界，月吐紫微霄。
一瓣香闻佛，千龄寿祝尧。
沱潜终共道，江汉讫同朝。
渡口听鸡唱，洲边记鹭翘。
地名思故里，诗句忆同僚。
塔子瞻山色，天门认斗杓。
航便河广苇，风顺若邪樵。
石首欣相问，刘郎似见招。
双帆方快意，五两忽狂飙。
谁弄黄昏笛，如闻赤壁箫。
孤烟为藕市，一叶是渔舠。
江水澄泥煮，芦薪带湿烧。
梦回惊枕撼，晓起觉风调。
蔬撷才盈握，鱼{月肃}莫计艘。
横波沉密网，巨浪脱高跳。
红想乡醪滑，黄看野菊娇。
左公城穴兔，油口树喑蜩。
水是蛟龙地，桑余羽葆条。
竹由忠愍插，木自洞庭漂。
大士精蓝壮，将军画像骁。
江空无战舰，水落有乘橇。
促织虫知备，淘河鸟受徭。
风高鸣过雁，天阔戾飞雕。
云梦封疆远，荆衡气象辽。
建都曾王楚，为郡自平萧。
息壤那容盗，章台可戒骄。
韩诗夸府大，汉史志民僄。
燕集堂开杞，笙歌乐舞逍。
楼登一日暇，赋就百忧消。
落帽观成阻，游山兴谩飘。
书随鳞出峡，诗附翼还鄡。
离岸忽鸣橹，满艘仍竖幖。
栖窗回蜥蜴，扑面集蟏蛸。
沙市人家远，方城草色葽。
食梨苏肺渴，啜茗愈头痟。
覆屋曾非瓦，名村浪有窑。
枝江县罗国，凫舄飏王乔。
百里环洲渚，千家在苇苕。
津卿谁复御，松邑已非侨。
汉景余清爽，临江尚庙祧。
转滩惊见石，挽𫄴眩飞芀。
澎湃声如击，玲珑状似雕。
松楸悲相冢，香火静僧寮。
转盼宜都过，横云楚塞峤。
虎牙端欲噬，铜柱为谁标。
月向夷陵看，杯思太白邀。
文忠遗劲节，精采凛生绡。
岩白形如鹞，鱼黄状类{攸/虫}。
邦人祀神禹，郭璞当皋陶。
舟退风飞鹢，生浮旅泛薸。
鲤溪穿荦确，牛峡隔岧嶤。
孝起姜村感，音传进足趫。
山家收芋栗，土物贡姜椒。
涧水何曾歇，桃花未肯夭。
覆盆鸣鹿友，绝壁聚狐妖。
野媪头缠白，行人背负镣。
回看一州峡，下视众山么。
障日峰衔豆，钻天石碍轿。
道逢怀刺祢，卧听诵书鼌。
被冷公孙布，裘寒季子貂。
犹堪耐冰雪，未暇忆炎歊。
倦上九盘岭，重观三峡桥。
好峰名佛顶，欲画少僧繇。
照黑纷持火，愁荒猛击刀。
流虹瞻魏阙，瑞白庆清朝。
国寿绵箕翼，皇图奕诵钊。
欢声形戴白，环视舞垂髫。
避涉忧如马，观形怯类猫。
眼经巫峡险，心过秭归焦。
熊绎山城古，灵均庙貌憔。
离情随梗断，乡思为梅撩。
境始临夔府，魂频梦象箾。
轻生甘叱驭，爱物戒扬镳。
帅阃分诚滥，州麾把更侥。
拜恩罗吏卒，列炬散鸢鸮。
野渡水清浅，孤舟人寂寥。
影防沙有蜮，音骇昼闻枭。
圣洞云深锁，天池浪不摇。
林梢鸣烈烈，峰顶洒瀌瀌。
快睹天披雾，愁听夜滴蕉。
阳台开爱日，阴气廓玄枵。
六六盘初过，三三界已超。
生朝念弧失，旅食分箪瓢。
遐想赋风玉，敬瞻行雨瑶。
过关宁有鬼，及郭免逢魈。
访古寻诗史，观风入郡谯。
路难端可畏，形役尚奚劳。
行也知谁使，官乎我亦聊。
欲赓刘与杜，辞鄙甚𥬠荛。

叱驭西来愧子阳，旧交重见白眉常。
伤心鬼录人何短，回首蓬山话更长。
夔府并游容倚玉，计台高选辍含香。
我非逸少君如谢，聊继兰亭曲水觞。

踏碛逢为马，临流想卧龙。
江山供指顾，尊俎奉从容。
峡水浅还涨，巫云淡复浓。
天教我辈合，莫惜罄金锺。

取友四十载，普天半交游。
蒹葭群玉间，莫盛登瀛洲。
元章真国士，未见心已投。
雅抱畎亩志，共怀天下忧。
馆阁育人材，孰云专校雠。
慷慨论世事，不见范尹欧。
疆埸况如许，宁不忧宗周。
精忠屹肝胆，苦语惊冕旒。
君去最勇决，我行尚迟留。
初别拟十载，相逢忽三秋。
龙飞起元老，江淮握貔貅。
礼罗得奇才，戎幕资良筹。
人事苦好违，壮怀莫能酬。
去持夔州节，遥泛瞿唐舟。
我亦来自鄱，兹行岂人谋。
八阵观壮图，三峡窥倒流。
访君义胜堂，顾我制胜楼。
如马谒白帝，卧龙寻武侯。
江亭览月色，园花赏春柔。
果分余味甘，兰赠深林幽。
诗篇浩卷轴，墨妙辉山丘。
气薄文艳杜，词卑竹枝刘。
吏事容拙踈，交情荷绸缪。
纶言下北阙，绣衣使西州。
流钱岂君事，易地曾何优。
胡不班玉笋，入告嘉谋猷。
巴子国最贫，疮痍民未瘳。
君去谁抚摩，欲借嗟无由。
我已上祠章，归欤老田畴。
迟君还日边，寄书到东瓯。

穴土谁为洞，温凉欲自私。
人间有寒暑，坐此岂容知。

我昔游三馆，闻公论立朝。
端如平日语，果不小人饶。
节义真齐固，年龄不逮乔。
英魂已上天，楚些讵容招。

东坡文章冠天下，日月争光薄风雅。
谁分宗派故谤伤，蚍蜉撼树不自量。
堂堂天人欧阳子，引鞭逊避门下士。
天昌斯文大才出，先生弟子俱第一。
天人诗如李谪仙，此论最公谁不然。
词无艰深非浅近，章成韵尽意不尽。
味长何止飞鸟惊，臆说纷纷几元稹。
浑然天成无斧凿，二百年来无此作。
谁与争先惟大苏，谪仙退之非过呼。
胸中万卷古今有，笔下一点尘埃无。
武库森然富摛掞，利钝一从人点检。
莫年海上诗更高，和陶之诗又过陶。
地辟天开含万汇，少陵相逢亦应避。
北斗以南能几人，大江之西有异议。
日光玉洁一退之，亦言能文不能诗。
碑淮颂圣十琴操，生民清庙离骚词。
舂容大篇骋豪怪，韵到窘束尤瑰奇。
韩子于诗盖余事，诗至韩子将何讥。
文章定价如金玉，口为轻重专门学。
向来学者尊西昆，诗无老杜文无韩。
净扫书斋拂尘几，瓣香敬为三夫子。

立春三日余，霏霏下人间。
胡不瑞嘉平，天于此偏悭。
忽从何处来，顷刻堆尘寰。
投隙妙能入，遇圆巧成环。
侵凌到肌骨，点缀生容颜。
凝积遽如许，扫除良亦艰。
牧羊念大窖，拥马愁蓝关。
我时巴峡观，眩晃迷江山。
认峰失白盐，问俗非乌蛮。
岂无兴可乘，扁舟正宜还。

少陵诗史有遗阙，海棠名花辄湮没。
孤芳千载逢苏仙，竹篱一笑嫣然发。
我从蜀锦亭边来，遥入苍苍烟雨窟。
绮霞晓抹神女肌，香醪春醉明妃骨。
鲜鲜丝蘂垂更袅，点点燕脂匀未歇。
半含欲吐不胜情，沐露梳风睡明月。
为开酒尊苦多病，欲挿一枝羞白发。
照眼千株未观蜀，回首十年深忆越。
何人好事呼名友，姚魏不容矜阀阅。
凝香有地胡不植，负郭无园何处谒。
不烦飞鹄衔子来，自买芳根带花掘。
明年高堂来燕子，想见繁红映林樾。
栽花老守在何许，雁荡山中采薇蕨。
凭谁为问花消息，有梦遥惊山突兀。
自惭不是召伯棠，那得诗人歌勿伐。

青铜柯叶胜杉松，带得清风下卧龙。
日莫微凉起高架，移床却扇坐从容。

荔枝初熟饤金盆，手擘轻红子细看。
风味由来太奇绝，不教容易到长安。

夔峡民淳狱讼稀，使君无事只吟诗。
才疏政拙形容陋，深愧邦人为立祠。

宦游夔子两经年，未到东屯意慊然。
端为先生旧吟处，不应容易上诗篇。

忠不忘君句有神，当时无地可容身。
草堂遗像英灵在，又见匙翻雪稻新。

使者追求急，君方归意浓。
谗言端可畏，鬼物不相容。
浮世谁无死，良医未易逢。
我来经旧馆，流涕觉无从。

岳阳楼下风波恶，过客舟行不容泊。
遥从湖口入南津，看尽湖山与城郭。
楼阁峥嵘照眼明，君山当面如蓬瀛。
雄文谁继范文正，妙曲亦无滕子京。

道大才高世不容，堪嗟尺水困神龙。
空游赤壁英姿发，却向小桥诗思浓。

向来茅屋仅容身，今日祠堂高更新。
费尽丹青传不得，灵台一点与精神。

莫莫休休祇欲闲，贵池误照野人颜。
好诗如见元枢面，佳境仍逢相国山。
谈笑从容禅榻畔，翠微仿佛梦魂间。
吾侪相勉崇名节，岘首风流庶可攀。

舟出清溪尚逆风，观山却得少从容。
浮云不碍天边眼，放出神仙八九峰。

天将大任未容闲，清峭依然御史颜。
谢客能吟练江句，谪仙不厌敬亭山。
双溪风月壶觞里，叠嶂烟霞几案间。
天下苍生望公起，归辕行见郡人攀。

圣恩犹未许投闲，遥访蘋洲柳与颜。
羿妇解将风送月，麻姑莫遣雨遮山。
心游孤屿题诗处，名玷元枢荐墨间。
旦夕公归首台鼎，高斋遗躅倘容攀。

归从三峡过三峰，益友三人忽此逢。
行李稽留三日雨，天教我辈得从容。

二十年前旧友生，扁州来访见交情。
相看容鬓俱非昔，记得炉亭笑语声。

水晶宫中刺史宅，月□□堂游六客。
中有一客为主人，万卷诗书李公择。
元□□挥玉堂手，令举声蜚制科策。
五劝使君古遗直，三□郎官老词伯。
眉山有客何等人，退之少陵李太白。
直道高才时不容，天遣数子为游从。
吴兴清绝山水国，五百年过人中龙。
健峭银钩逼颜鲁，点化湖山出奇语。
高压白蘋洲上诗，更肯区区谈小杜。
端如竹溪逢谪仙，并游逸士名俱传。
飘飘乘风鼓长翮，两两照坐成台躔。
苕霅交流卞山碧，一代名贤已陈迹。
我后百年登此堂，咀嚼姓名牙颊香。
坐上何曾欠佳客，苏仙一去难再得。

湖山清绝多佳士，暇日壶觞得共携。
堂上合成前后客，诗中分得建除题。
不容闰位参卿月，坐觉巫山在霅溪。
麟阁功名属公辈，老夫惟愿把锄犁。

三十年前砚席同，怀人长在梦魂中。
徒劳州县知何补，高蹈丘园不是穷。
历问旧游多故鬼，偶余我辈亦衰翁。
相逢又却匆匆别，无复从容似泮宫。

一同年友七乡人，劝酒那容耳不闻。
尚齿自惊多白发，论文堪笑有红裙。
诗篇共约题孤屿，游宦犹疑在五云。
此会此时宁易得，明朝风月两州分。

梦觉音容杳莫追，子规声里涕霑衣。
催归无计同归去，耘后耕前事已非。

不见音容忽三月，无从涕泗已千行。
家山准拟欲归隠，堪叹相随无孟光。

目注云霓为国忧，何心肥马更轻裘。
庶民愁恨旱无雨，三日滂沱农有秋。
且喜上公容我请，不辞大白共君浮。
人言太守无才术，端藉士龙监此州。

毫秃中山砚涤端，社中诗令不容宽。
难追老杜风骚手，徒费昌黎点勘丹。
搜我枯肠须鬓皓，吟公佳句齿牙寒。
自惭浅陋如曹郐，季子观风定不观。

侧盖天长荡晓霏，暖风才满使君旗。
水通江渚容鱼乐，草遍山梁报雉时。
场雨灭尘盘马疾，楼云碍曲进觞迟。
少陵宅畔吟声歇，柳碧梅青欲向谁。

林梢规日透霞鲜，滞穗累累遍大田。
豺口祭余开猎禁，豚蹄祝罢得逢年。
云容不动寒垂地，陂影无涯静合天。
一国似狂予独尔，长吟饥腹伴残蝉。

恳辞金殿得班春，藁箧相从素濑滨。
坐阁仍题修史笔，去乡犹是受经人。
浮云富贵心知厌，淡水交游老更新。
三叹来章深意在，肯容冠绶久生尘。

云岊苍郁照城郛，奕叶乡州拥使符。
昼绣愈知今日贵，子庭犹忆向时趋。
故新笥绶薰相续，前后郊棠影不孤。
绛帐诸生今史氏，炙青容补世家无。

沙麓披祥牒，金刀袭裔昆。
嫔虞冠妫汭，生子首姜嫄。
自昔仪椒壶，乘时正翟轩。
袆褕躬象服，黄老好名言。
慈荫天同广，柔风律并暄。
露光流月姊，秘纬应星鼋。
嗣统开横兆，遵遗奉寿原。
爱亲周道始，加太汉仪尊。
参务丝言慎，临朝玉色温。
从容携日月，指顾靖乾坤。
尽散脂田邑，亲缲茧舍盆。
纪功彤管史，贻训濯龙门。
宝稼兴东户，佳兵戢左鞬。
万灵翔气辨，五始匝春元。
夜陨西方雨，神清积石源。
良时标历凤，延祝动廷鸳。
缫玉虹光射，丝囊露采翻。
斋科蕊珠馆，供会佛家园。
荐寿超千劫，同寅望九阍。
南风来助曲，北斗下临樽。
瑞鉴红摇旭，香罂碧袅昏。
钦承子道至，奉养母仪敦。
雉翣横霏雾，仙盘滟瑞暾。
紫云回幄影，银蒜动钩痕。
我有吹笙宴，朝均湛露恩。
伻图迈明辟，杂霸掩曾孙。
束帛霑群后，张旜答树惇。
思贤君子荇，循法大夫繁。
賮贝南浮海，邦图北际鲲。
此时归宝算，仙石奉绵存。

玉署凝严处，朱栏封殖恩。
其谁赏高节，祗自保孤根。
密干青杠矗，危梢翠纛翻。
故林兹地隔，新实几时繁。
细籁供风枕，斜阴叠月轩。
雀惊冲叶堕，蝉静抱枝喧。
戴氏当年谱，梁王自古园。
对容金马客，深在玉堂门。
本以萧萧擢，还由冉冉存。
烟能留暝色，粉解记春痕。
拾箨题吟墨，披丛爽醉魂。
爱君同省树，不敢为人言。

宝地披重岫，瓌宫庇万榱。
人瞻鼎湖驾，天护玉箫祠。
列圣联𫄨衮，千宫拥翠緌。
阴森殿中伞，曶{火崔}羽林旗。
白日窥晨幌，明河宿曙帷。
露盘金突兀，甲帐绣葳蕤。
驯象春耕外，游冠月出时。
洛湍萦禁籞，嵩岳倚罘罳。
早晏严薰燎，春秋达信辞。
樽醅绿叶桂，斋馔紫房芝。
璧带华灯错，银床露绠垂。
奇葩万品秀，珍木五衢滋。
碧柱峨翔凤，璇珰舞暗螭。
园金布为地，泉玉漱成池。
劫石聊容拂，仙花自不萎。
楼含太虚近，钟到下方迟。
赐服乡三老，歌风沛小儿。
奉承纷有次，过谒俨多仪。
此路真姑射，前峰即具茨。
何当纡诏跸，原庙慰时思。

早夏乘休沐，离襟属饯壶。
欣同佩荷橐，恨及唱骊驹。
感恋陪云筑，翻飞别帝梧。
腾装照鱼服，行帐绕犀株。
惭去班中诏，宁容滞左符。
惟应九里润，蒙福在京都。

去国已十载，召还今见收。
初无颍川最，真忝茂陵求。
物色多新识，寒温减旧游。
宫毫与尘晦，省树向人秋。
奏乏三千敏，恩难万一酬。
重寻紫荷橐，却侍翠云裘。
建礼文书少，汤官餠饵优。
屏营趋虎殿，子细认奎钩。
晚节诚知止，吾生况若浮。
身来虽魏阙，病免合沧洲。
浅醉贻樽耻，衰容作鉴羞。
归年非雁后，破月是刀头。
依圣谗方弭，逃阴景自休。
乞骸从此近，终计返林丘。

春遍西湖上，湖漪绿胜醅。
惊鱼迎濑跃，鬭鸭拥波来。
柳已缘烟重，花仍赴暖开。
侧汀烟媚筿，卧石水衔苔。
岸转横杠度，川穷饮舫回。
暗浮虫聿役，闲立鹭毰毸。
野畔平如界，林蹊润不埃。
光浮好云日，影倒静楼台。
山色乘晴露，霞容著暝催。
溪行凡几曲，恨乏昔人才。

天与疏慵地，人无荣进心。
死灰差免溺，弃杖即成林。
主诺固多暇，避贤怀所钦。
难邀颍川凤，敢望汉台金。
倚酒狂虽在，荷蓑岁已侵。
恭闻容考绩，缘此未投簪。

五竺能仁里，重游路不迷。
诏辞丹凤北，身到白龙西。
野净榴花早，林暄贝叶齐。
暮云程次阔，斜月笠前低。
燕岭长衔雾，金河不贮泥。
梵王分供食，戍校接征鼙。
窣堵方增饰，祇园得遍跻。
无容带归锡，秦跸待新题。

久玷三云从，仍叨千石荣。
羸躯付多病，怯计会无成。
出守非严助，何年召郤萌。
风摧向阳藿，霜变度江橙。
画阁勤听讼，春畴力劝耕。
遂惭循吏术，姑促县官征。
害马直宜去，劳鱼实恐赪。
人心久忘战，朝议近论兵。
戍锁关南数，边烽陇右明。
将机犹嚄唶，贼胆尚纵横。
说士争操牍，谋臣屈请缨。
已闻疲转粟，安得但婴城。
且许和戎利，重寻挠酒盟。
安危系公等，指授尽时英。
幸有千金募，须容八阵精。
待衰曹刿鼓，长揖亚夫营。
刷愤宜修德，时巡况作京。
矢方射嶓冢，力欲斩长鲸。
宪纸言常屡，王涂日以清。
悉心前席重，直指佞人惊。
仗下霜余凛，班回佩倚鸣。
早调黄铉鼎，催献恶枭羹。
顾我罹飞语，于兹类倒行。
鬼神惭贾谊，唇舌避君卿。
直道今寥落，狂辞先猥并。
椎如莫邪钝，伥若小冠盲。
秦俗矜车甲，周诗赋旆旌。
会当濡橐笔，企咏二边平。

古有容容福，人讥龊龊员。
生能巧非奏，死戒直如弦。
欲重高门地，非论媚灶天。
诗书大儒冢，丝竹后堂旃。
东阁翻刍马，西园窃富钱。
道谋谁执咎，户选不因贤。
朱鼓成妖日，羌鹖入贺年。
须防反室诏，终取阖门怜。
异日谗成锦，先时默似蝉。
空贻后人叹，流涕掩青编。

自昔去先闬，乃今还故庐。
陇桑濡露外，岩桂遣风余。
稍识乌衣巷，相过栗里舆。
感存横涕数，道旧愬杯徐。
水涸溪容耗，林残野气疏。
鸟喧晴处陌，烟宿暝时墟。
彭泽期归去，临邛喜第如。
击鲜无久慁，趋局畏官书。

心悸真摧橹，年衰逼异粮。
西征何日赋，东走向来狂。
遂隔承明谒，虚称建礼郎。
去都魂黯黯，思幄泪浪浪。
见{艹戾}惭纡绶，逢荷误索囊。
醒无次公酒，老畏侍中香。
前席初延问，烦言已中伤。
翕眉争恃笑，绕指讵容钢。
事隠或投杼，根危因拔杨。
阴收主父草，几落党人章。
雾露淮天恶，亭皋楚塞长。
平时犹有感，尔日固回肠。
溪涨淹蒲牒，洲风挫药房。
芿区晴外远，山叠暝前苍。
毒虺寒犹蠚，饥豺昼不藏。
若为贪坐阁，自此戒垂堂。
沦骨深恩在，雕虫绪业荒。
身孤惟夕梦，时到黼帷傍。

蜀道天余煦，珍葩地所宜。
浓芳不隠叶，并艳欲然枝。
襞彩分群萼，均霞点万蕤。
回文锦成后，夹煎燎烘时。
蜂蕊迎衔密，鶑梢向坐危。
浅深双绝态，啼笑两妍姿。
绛节排烟竦，丹釭落带垂。
童容鄣畏薄，便面到忧迟。
媚日能徐照，暄风肯遽吹。
惜观当晼晚，留恨付离披。
丽极都无比，繁多仅自持。
损香饶麝柏，照影欠瑶池。
画要精侔色，歌须巧骋辞。
举尊频语客，细摘玩芳期。

去年诏赴淮阳郡，手合鱼符拥使辀。
今岁恩叨玉堂署，头簪凤笔从宸游。
孤蓬逐吹无时定，倦鸟逢林只自休。
暗隙遂容私照日，奔湍信有不沈舟。
身归讵敢夸三组，目眩何能读九丘。
白发纷垂文思轧，此生荣遇若为酬。

水容静若鉴，天影倒虚明。
勿使川风动，波生便不平。

修修稍出类，辞卑不肯丛。
有节天容直，无心道与空。

膨脝枵怒腹，日夕沸溪干。
群响何容罢，时无牡鞠官。

烟开容花密，霜重放丛斜。
插著星星畔，潜郎称晚花。

兰署曾叨异等名，当年不与赋天庭。
尘容此际支离极，惭见唐家千佛经。

名园新景极幽寻，廊庙功名江海心。
广作岩扉容驷马，他年此路待飞金。

漠漠春从天际来，春旗已在望春台。
寒销岭上容梅落，暖拂江南放雁回。

濩落无容物，嵚埼可笑人。
唯当荷农笠，不称荐华绅。
宦味真缰锁，生涯累水薪。
穷途计安出，祗是有沾巾。

殿楼传鼓报归鞍，槐道逶迤出九关。
雨罢浮云留北阙，朝来爽气遍西山。
倏逢行幰排辀度，稍见晴鸦接翅还。
痴计未容官事了，只惊潘鬓飒然斑。

赐车高挂得长闲，犹寄南宫事下官。
招隠新君无怨鹤，趋朝旧路记翔鸾。
沧浪濯罢垂缨懒，礧磈浇余著酒宽。
行到昔人知足地，羡君容膝易为安。

城上危栏徙倚频，由来荆楚岁时新。
寒塘酒帜能留客，晴坞梅花解笑人。
客雁参差仍向渚，贪鱼拨剌不容缗。
凭高更尽三吹角，坐见霞霏仄半轮。

代邸横庚佐，商岩梦弼才。
萧公左右手，轩老上中台。
利见攀龙后，重明捧日来。
聊持枢柄族，旋运一陶坯。
师石兼为砺，形盐本和梅。
树容他语答，车问少阳回。
丕绩推时乃，宸歌续喜哉。
陈平安注意，邓禹退无猜。
焘社南邦重，轻裘太府开。
舍装宁晚计，行复坐公槐。

西汉无双彦，中兴第一流。
二篇应商梦，七圣首轩游。
昔会光华旦，时当物色求。
从容赐官笔，都穆润缇油。
芝押兼泥熟，鳌峰驾浪浮。
扪天陪累{石感}，敲鼎识掊钩。
帝欲中阶正，公参九庙谋。
危言天下事，坐胜幄中筹。
斤斤宣嘉绩，岩岩树壮猷。
异时思大冶，此日咏崇邱。
承弼图勋盛，蕃宣席宠优。
均劳九州伯，重序富民侯。
真庙方凭几，祗宫奉委裘。
扶天八柱正，披日五云收。
尧后除凶代，周王访落秋。
尽归千里马，无复少阳牛。
熙縡官咸事，端朝茹不柔。
兜烽闲塞警，财饵抚夷酋。
再侍钦柴祭，仍赓筑瓠讴。
奉承汤恤祀，力赞禹勤沟。
国赖萧公画，言无赵孟偷。
深恩及行苇，和气蔼鸣球。
几欲辞名遂，何尝为智忧。
屡居移病苦，连赐上尊醅。
敦免深慈扆，猗违动邃旒。
坐槐聊罢府，剖竹更为州。
昼锦贪过里，晨装趣戒驺。
邳垠访祠石，稷下按行楸。
列第今容驷，横川本是舟。
娱宾罗鼎食，坐阁便巾{巾冓}。
故事南宫在，沨歌北海流。
人祈卫武岁，三入对王休。

西汉无双彦，中兴第一流。
二篇应商梦，七圣首轩游。
昔会光华旦，时当物色求。
从容赐官笔，都穆润缇油。
芝押兼泥熟，鳌峰驾浪浮。
扪天陪累{石感}，敲鼎识掊钩。
帝欲中阶正，公参九庙谋。
危言天下事，坐胜幄中筹。
斤斤宣嘉绩，岩岩树壮猷。
异时思大冶，此日咏崇邱。
承弼图勋盛，蕃宣席宠优。
均劳九州伯，重序富民侯。
真庙方凭几，祗宫奉委裘。
扶天八柱正，披日五云收。
尧后除凶代，周王访落秋。
尽归千里马，无复少阳牛。
熙縡官咸事，端朝茹不柔。
兜烽闲塞警，财饵抚夷酋。
再侍钦柴祭，仍赓筑瓠讴。
奉承汤恤祀，力赞禹勤沟。
国赖萧公画，言无赵孟偷。
深恩及行苇，和气蔼鸣球。
几欲辞名遂，何尝为智忧。
屡居移病苦，连赐上尊醅。
敦免深慈扆，猗违动邃旒。
坐槐聊罢府，剖竹更为州。
昼锦贪过里，晨装趣戒驺。
邳垠访祠石，稷下按行楸。
列第今容驷，横川本是舟。
娱宾罗鼎食，坐阁便巾{巾冓}。
故事南宫在，沨歌北海流。
人祈卫武岁，三入对王休。

下蔡行差近，金陵路更东。
忉忉成念远，咄咄但书空。
恩厚容藏疾，时亨遂讳穷。
禄惭千石守，老谢一钱翁。
忆昨趋陪日，仍缘班序同。
我生真寡合，君量自旁通。
散袠疑皆莹，忘疲宴屡终。
联骖属车后，数会未央中。
禁树排头碧，衙旗曳尾红。
笼街接驺士，赐管镂宫工。
慈豆分尧箑，歌云识沛风。
斯文诚有属，吾道岂常隆。
泰市俄惊虎，钧天亟骇熊。
尘埃忽蒙自，桃李并来虫。
箕次横长舌，飚轮走转蓬。
歇芳间𫛴鴂，御湿问芎䓖。
可笑矜疏节，私怜抱朴忠。
望霄嗟坠雨，敛翼避虚弓。
尚忝银符密，贪夸隼旆雄。
玉鱼供昼啜，珠米报秋丰。
病久衰还早，身闲意愈冲。
亏全从月蚌，喜怒任狙公。
急景沉欢绪，长波隔讯筒。
南飞俱似鵻，北向未如鸿。
二阁怀趋走，重阍限郁葱。
惟应心报国，丹赤鬭江枫。

迢递陟城隅，飞轩浩气扶。
春容来迥野，天脚入平芜。
暖吹时披拂，晴烟乍有无。
耨痕经雨遍，村迳值林迂。
长庌初休马，荒陴稍集乌。
水生蒲泽满，林缺弩台孤。
客思纷难泊，愁襟愧自拘。
久之成怅望，西北认皇都。

门下客逾落，胡为君见从。
坠余仍顾甑，寒罢始知松。
休计流光迈，聊欣此地逢。
已甘漂似梗，宁止哑如钟。
仕路惟希退，乡评幸见容。
病偷它日壮，衰作长年慵。
世态同波荡，交情敌酒浓。
好坚归去约，相伴老三封。

媚柯攒仄倚春晖，封植宁同北枳移。
台岭分霞争抱萼，蜀宫裁锦斗缠枝。
不忧轻露蒙时润，正恨炎风猎处危。
把酒凭栏堪并赏，莫容私恨为披离。

挺质依雕槛，盘根似旧峰。
美材高并接，强干直相容。
度夕寒声细，凌秋翠影重。
当轩何郁郁，应只待秦封。

力犯雷霆众共危，远投魑魅独为宜。
忠州学业真无负，高庙神灵固有知。
自倚圣明容直道，未甘憔悴死荒陲。
满朝卿相多公议，莫把文章作楚辞。

四壁旧贫宁畏盗，一枝虽小易容巢。

进士不读书，明经不根义。
诟病君子儒，于今作文弊。
礼部右词赋，诸生窃科第。
从道不违人，追趋斯近利。
李生何为者，力学务逊志。
羞耻事章句，深湛刺经艺。
常惟天子贵，无大明堂位。
邈焉三代风，鲜矣百世继。
去圣日逾远，攻端非其致。
公玉既妄图，戴德亦缪记。
汉唐盛容典，规划不足示。
其间区区者，何暇盛德事。
确论无甚高，阔讲寖而坠。
披文会今古，援笔考同异。
面势本周官，纤悉探吕氏。
挽拾林甫长，仰擿康成盩。
昭发老生蒙，冥符作者意。
圣期接千统，缛礼恢万祀。
无文既已秩，同节此云备。
宁当总章法，未擥云台议。
废兴有时合，聪明自民视。
成厦繄众材，至理岂一士。
南阙朝奏书，中朝夕鸣佩。
行矣无自遗，日中今可熭。

已向南宗悟，尤于外学精。
士林传字法，僧国主诗盟。
初地形容古，弥天语论清。
因君支遁辈，徒擅养鹰名。

函夏恢文治，禋燔讲礼隆。
物兼明德荐，天以至诚通。
制度亲祠盛，威仪陟配崇。
戎容俨仙仗，霁色照郊宫。
国典书昭事，神禧报屡丰。
端闱宣大号，王泽浸无穷。

南州苦炎酷，薄宦淹翘隽。
怡然贤者心，五稔若一瞬。
归程江海遥，永日风波进。
屡经溪壑险，且乐帆樯顺。
忽传邮驿音，雅什浑金振。
披襟许见过，握兰欣入觐。
衡门久索居，黄陂渴余润。
觏止君子容，玉光窥千仞。
高谈尽今古，不独期廉蔺。
相逢勿惜醉，别去生蒙吝。

汉武好迂诞，江充专险贼。
引对大台宫，君臣自相得。
世乱谗人胜，奸谋多造饰。
元良天下本，掘蛊遭荧惑。
春坊一动摇，前星冷无色。
恐为扶苏诛，掘节储君侧。
屈牦亡庙谋，转战同昏蚀。
臣心无以明，野死不容息。
千秋初奏疏，翩翩举其直。
一言能悟主，破怒成凄恻。
归来及望思，层台起东域。
徒步取卿相，分茅非旧德。
因思壶关老，先此陈奇策。
嘉言若时用，生归当有益。
徙薪不蒙赏，焦头为上客。
汉道用人轻，取笑羞夷狄。

宴居潇洒一斋宽，每到高谈暮忍还。
境胜自容巢燕托，时清谁顾卧龙闲。
桥前水石纷华外，窗下琴书寂寞间。
兼济未成归有地，羡君因此转思山。

人生聚散苦难期，且喜清游酒满卮。
秋径却逢黄菊日，春风休惜落花时。
仙翁有谶应须避，楚客多悲亦强为。
好景莫教容易过，醉吟何必遶疏篱。

澄清数路拥轻轩，列郡钦瞻已历年。
谈剧乍欣倾盖日，酒深因惜落花天。
偶回风鉴怜孤拙，能聚星文愧昔贤。
明旦吏迎山驿去，不须容易到樽前。

郡侯不识国元勋，释子那知姜与秦。
隠士有灵应抚掌，相公死亦不容身。

剧郡元非老手便，庶民安我贰车贤。
二年不肯足到邑，千里宁容吏索钱。
坐变池塘成贡宇，平分风月上吟篇。
弟兄不减云间陆，拭目看君日九迁。

君不见水经品第天下水，康王谷中泉第一。
但知取水不取人，品第未容无得失。
又不见武昌山中清泠渊，名因人重逢苏仙。
至今人呼作菩萨，沦入异教非吾泉。
刺桐城中泮宫里，大成殿下新泉水。
不须更以品第论，混混源流自夫子。
诸生游泳芹藻间，日饮一瓢心慕颜。
聪明不数远公社，清白大胜卧龙山。
圣毓尼丘家阙里，泉脉胡为今在是。
周流天下皆美泉，浚井得之泉更美。
我来酌泉仍叩头，遐想洙泗三千游。
世间何处有此水，此州无愧名泉州。

齿德尊乡党，匈中有古今。
箕裘传蕴藻，臧否判崔林。
呼佛知仁政，名轩见道心。
扁舟欲访戴，仙去不容寻。

斯文韩欧苏，千载三大老。
苏门六君子，如籍湜郊岛。
大匠具明眼，一一经选考。
岂曰文乎哉，盖深于斯道。
诸公既九原，气象日衰槁。
山不见泰华，水但识行潦。
词人巧骈俪，义理失探讨。
书生蔽时文，习义未易澡。
著述岂无人，纷纷谩华藻。
有如分裂时，僭伪各城堡。
同年广文君，所作非小好。
高吟薄风雅，古学穷浑灏。
读史正豕亥，观诗辨形夭。
千篇冰玉清，万字波澜浩。
心慕大手笔，所恨生不早。
乡令门及韩，不类端可保。
赏识遇欧坡，当为箧中宝。
声名终不掩，光艳姑自葆。
嗟我最不才，兀兀首空皓。
半生槐踏黄，晚景盖张早。
出守屡及瓜，还家仅尝稻。
田园荒渊明，江梅客张镐。
尘埃未能脱，忧患苦相恼。
愁儹卧如蚕眉，痛彻伏犀脑。
何当归故山，已书下下考。
锺笔况久阁，卢经徒独抱。
古文如金城，偏师讵容𢭏。
小诗时自遣，句法未知造。
广文贤关旧，声气同湿燥。
食共朝韲辛，案对夜萤薨。
策杖游西湖，寻梅插晴昊。
鄱有九十日，呼酒罗脯枣。
浔阳三年别，心若风中纛。
书来问安温，仍效世俗祷。
手写十新诗，价重百磲碯。
情意何勤勤，许与太草草。
那能把旌旄，但可供洒扫。
胡为以西子，国色沉嫫媪。
前言盖戏耳，细读笑绝倒。
却将寄来诗，录附雅戏藁。

仙李门阑秀气锺，二山朋盍玉为容。
晋人潇洒坐连壁，杜老风流吟两峰。
昆府烟霞浮几席，蓝田丘壑蕴心胸。
俯容列岫葭相倚，遥许它山石可攻。
光彻郡城翔白鹭，影摇江水照黄龙。
价高难把连城易，官冷聊将一谷供。
疑是玑衡临处落，端如日月合时逢。
主宾对面成三友，伯仲摩云拱九重。
雁荡浪夸鸾有侣，庾楼徒诧剑相从。
彩衣戏罢看山色，不似慈颜喜气浓。

仙李门阑秀气锺，二山朋盍玉为容。
晋人潇洒坐连壁，杜老风流吟两峰。
昆府烟霞浮几席，蓝田丘壑蕴心胸。
俯容列岫葭相倚，遥许它山石可攻。
光彻郡城翔白鹭，影摇江水照黄龙。
价高难把连城易，官冷聊将一谷供。
疑是玑衡临处落，端如日月合时逢。
主宾对面成三友，伯仲摩云拱九重。
雁荡浪夸鸾有侣，庾楼徒诧剑相从。
彩衣戏罢看山色，不似慈颜喜气浓。

温陵尊酒偶相逢，记得同年旧日容。
书读短檠游太学，经传绛帐适临封。
清新得句肠生锦，瘦硬通神笔吐锋。
莫向炎州叹官冷，行看胡海起元龙。

正阳之月慝不作，气候清和满寥廓。
阶余嘉瑞十荚蓂，墙出新梢半含箨。
正是生才好时节，化日舒长暑犹薄。
遥遥华胄马服君，世有功勋上台阁。
耳孙挺秀生东蜀，骨相堂堂人磊落。
绛帐心潜南郡风，铜柱家传伏波略。
致身朝列贰稷官，衔命江东访民瘼。
雍容敷奏天颜喜，小试舶台良不恶。
北风航海南风回，远物来输商贾乐。
日边知己皆达官，行矣归持紫荷橐。
平生德性不好饮，今日寿觞宜满酌。
烂柯仙侣年自长，不用西山一圆药。

万子游清源，颇爱风物好。
胡为官舍中，害有蚊鼠蚤。
啮衣恣掀翻，聒耳倦挥扫。
跳虫从何来，出没席与藁。
中夜不安寝，披衣起呼皂。
禽鼠磔其尸，驱蚊熏以草。
炽炭烘衾禂，虮虱亦俱薧。
三害稍稍除，高眠起忘早。
我时寝凝香，清梦到穹昊。
仙官为我言，必大有家宝。
乃翁多隠德，子籍在蓬岛。
天将成就之，故以此相恼。
要令坐达旦，万卷饱探讨。
毋如老外兄，不学首空皓。
彼虫类最多，生育自洪造。
尽杀则伤仁，兼容幸宽抱。
万子闻我言，往往笑绝倒。
燔庐相参元，失马福塞老。
宴安生鸩毒，疾患资寿考。
三害不必除，君言近乎道。

清源古名郡，守土宜择人。
胡为不才者，两载乘朱轮。
政拙岁多旱，民愁眉日颦。
赖兹淳厚俗，容我老病身。
乞祠竟不允，易郡俄得邻。
雅怀上冢愿，偶有还乡因。
宾僚共呼酒，肴蔌嘉且新。
展饯选士场，语离庚伏辰。
清风屡吹衣，暑雨微洒尘。
骊驹沸盈门，鹦鹉飞入唇。
我亦重惜别，不辞劝酬频。
诸君如神鱼，行奋六六鳞。
学士倍登瀛，郡符同治秦。
我如倦蜚鸟，野性难笼驯。
旧巢寻故山，一枝老荆榛。
官居类邮传，谁能久相亲。
但愿各勉力，相期作纯臣。

端明之孙字子强，银钩铁画传遗芳。
昔年作郡古平海，大笔亲书安静堂。
自从宣和至乾道，字与轮奂争光芒。
一朝忽遭俗眼白，毁灭名姓深埋藏。
我来搜访久乃获，老兵据为寝处床。
涤除五载尘土面，字向堂上增激昂。
祖为第一孙是似，书有家法称莆阳。
体具万安颇雄壮，榜与忠献同翱翔。
因知文字乃至宝，一时之厄庸何伤。
石鼓文有鬼神护，淮西碑并日月光。
岂容泯灭暴秦火，谁肯脍炙段文昌。
书生作郡太迂阔，理财听讼俱非长。
吾君若问何以治，堂复韩蔡祠秦姜。
今才五日京兆耳，眷此陈迹犹未忘。
但愿兹堂日安静，名与国寿俱无疆。

泉南固多风，兹风大为最。
初惊月有晕，忽听天鸣籁。
蓬蓬从何来，烈烈不可奈。
万窍争怒号，三光变冥昧。
掀翻败墙壁，摧折到松桧。
瓦飘上天半，茅卷洒郊外。
稻吹垂实花，果堕未熟蒂。
山川失故容，草木遭厄会。
飞同鹢过宋，悲异见歌沛。
孰云楚台雄，未觉周郊大。
虽然不终朝，无乃已被害。
嗟予垂素发，滥此张皂盖。
方忧西畴禾，未问南海贝。
心如韩值飓，卜效苏命蔡。
焚香叩穹昊，防患问耆艾。
稍稍云色定，徐徐雨声霈。
渐停箕簸扬，会见气交泰。
居民理破屋，老守戒征旆。
五弦歌舜琴，一丝咏严濑。
去矣不待瓜，归欤及鲈鲙。

鼻祖调羹佐有商，耳孙家业踵前芳。
万言书有盐梅味，千首诗开锦绣肠。
绛帐讵容淹久次，制科端欲待非常。
归囊剩有君佳句，更获珠玑四十章。

似桃非桃杏非杏，独与江梅相早晚。
天姿约略带春酲，便觉花容太柔婉。
霞觞潋艳玉妃醉，应误刘郎来阆苑。
会须参作比红诗，莫学墙头等闲见。

筑山必使高，凿井必使深。
百正戒浅近，盛德羞浮沉。
焉有尺寸枝，能栖垂天禽。
焉有升斗泉，能容横江鲟。
借兹论物理，足以开君心。
嗌在容不足，弱在力不任。
大道如路然，固无古与今。

筑山必使高，凿井必使深。
百正戒浅近，盛德羞浮沉。
焉有尺寸枝，能栖垂天禽。
焉有升斗泉，能容横江鲟。
借兹论物理，足以开君心。
嗌在容不足，弱在力不任。
大道如路然，固无古与今。

旧闻诸李隐龙眠，伯时已老元中少。
一行作吏各天涯，故人落落疏星晓。
西山影里识君面，碧照草江眸子了。
向来问道渺多岐，只今领略归玄妙。
老凤垂头噤不语，古木查牙噪春鸟。
身在幕府心江湖，左胥右律但坐啸。
第愁一叶钓渔舟，不容七尺堂堂表。
我今归卧翠谷云，君应紫禁莺花绕。
相思有梦到茅斋，细雨青灯坐林杪。

稽首补陀闻思修，千手千眼普供应。
世人两手及两眼，眼见手捉各随心。
多一手眼无用处，即与骈拇枝指等。
菩萨照用一时行，应以千心为主宰。
相彼方寸湛然地，不容二念那复千。
我谓菩萨如水月，一水一月同照曜。
方员大小虽不同，举手见月等无二。
我今续此妙色相，以为正念皈依处。
于一身心起多想，而作千手千眼见。
普愿大员镜智中，知我此念无间断。
所求皆应如谷声，请无不从亦如是。

神襟百虑不容侵，胜概乘闲偶访寻。
趺坐岂无观水术，临流应有济川心。
敛将蓬岛溶溶气，散作阳春字字金。
郢曲调高人寡和，微生何敢缀雄吟。

一夜孤舟浪打头，不容客梦到沧洲。
谁言江上烟波急，未抵归心一半流。

忆昨初离别，羞容不成歌。
长袖未曾舞，尘埃生绮罗。
君恩一言足，岁月岂在多。
泽国多悲风，江湖易涛波。
游子久行役，岁晏今若何。
迢迢朱楼夜，数起瞻明河。
不如长江月，素影常相过。

北风号乔林，万象无容姿。
高标自有时，正与冰雪宜。
老干俨枯木，疏花粲横枝。
刻玉费天巧，不为俗眼窥。
托质在空谷，清高终见知。
论功鼎鼐间，枝头子离离。

君侯昂然百夫雄，近之和气如春风。
扬眉高论多折衷，众人敛衽称名通。
发为诗章灿璧琮，气豪笔健敏且工。
口占欲使十手供，春云容与朝霞烘。
肯如空阶号秋虫，槁项岩穴甘老穷。
是将织文裨衮龙，润色造化分天功。
奏之清庙流笙镛，宜使正笏趋槐枫。
发舒平生学古胸，时吐奇论惊群公。
久矣高门映衰宗，金兰投分自诸翁。
我尝联曹愧凡庸，竭蹶道上昔所同。
朔雪扑面花蒙茸，六龙先路如云从。
重来苕溪奉从容，好若胶漆始且终。
先后唱和如歌钟，君还清班朝九重。
我将毂下居治中，他时涉笔朱墨丛。
已见矫翼凌长空，一笑道旧双颊红。

君侯昂然百夫雄，近之和气如春风。
扬眉高论多折衷，众人敛衽称名通。
发为诗章灿璧琮，气豪笔健敏且工。
口占欲使十手供，春云容与朝霞烘。
肯如空阶号秋虫，槁项岩穴甘老穷。
是将织文裨衮龙，润色造化分天功。
奏之清庙流笙镛，宜使正笏趋槐枫。
发舒平生学古胸，时吐奇论惊群公。
久矣高门映衰宗，金兰投分自诸翁。
我尝联曹愧凡庸，竭蹶道上昔所同。
朔雪扑面花蒙茸，六龙先路如云从。
重来苕溪奉从容，好若胶漆始且终。
先后唱和如歌钟，君还清班朝九重。
我将毂下居治中，他时涉笔朱墨丛。
已见矫翼凌长空，一笑道旧双颊红。

安心今得法，问道旧名庵。
雅致追庞老，高风数泐潭。
远公容入社，弥勒本同龛。
寄语邦人道，丛林始罢参。

学植春同富，词源海样宽。
细听朝士说，宜著侍臣冠。
泉壤归何遽，容台席未安。
苍旻如可问，不遣泪河干。

寄迹惊殊县，论诗得胜流。
更容参往返，不恨此淹留。
绝唱终三叠，长谣拟四愁。
同游有陶谢，莫赋仲宣楼。

山川吞尽一壶中，未见先生芥蒂胸。
要识广输藏粟粒，且将谈笑举针锋。
橘中载酒初无碍，花里行车足有容。
可但大千归眼界，网尘从此现重重。

秋到人间敛麹尘，于门初见矞星辰。
须知宇内风云合，况是天边雨露新。
盛德可容窥底蕴，殊功端自见经纶。
不应久袖安邦手，运指从教转大钧。

哦诗献寿信知难，门馆材多不可攀。
敢曳长裾居客右，祇容滥吹列行间。
为陵便恐轻深谷，若砺还应誓泰山。
千载通明宫殿里，常看冠珮压清班。

潇湘少驻便经年，自信孤忠莫问天。
果为冕旒勤注想，不容泉石得高眠。

正白深黄态自浓，不将红粉作华容。
却疑洛浦波心见，合向瑶台月下逢。

海门鼓浪拍天飞，妙喜家风孰与知。
今日风云重借便，分明向上为全提。
文彩未彰，消息已露。
动地惊天，不容回互。
云汉昭回星斗垂，谁敢抬头正眼觑。

九曲那容眨眼看，操舟谁解别波澜。
文殊曾展回天手，直得朝宗万派干。

少年词赋客，昔与山翁游。
暂抑骅骝姿，聊伴盐车留。
幽坡赏春色，明月同高秋。
君才如鲍照，顾我非汤休。
木桃时一投，琼瑶三四酬。
可怜横海鳞，尺水难沉浮。
飘然拂袖去，形影那容求。
早莫哦君诗，书空复搔头。
迩来三年余，拟君荐经由。
长篇忽见遗，顿觉驱烦愀。
君马何大驶，追踪谪仙流。
锦绣满肠胃，词人孰能俦。
故将西子容，来贻嫫姆羞。
行看复坐吟，终日如軥辀。
安得君书斋，移来近前陬。
论文与谈笑，一释老者忧。
春禽昼聒聒，窗风夜飕飕。
怀君不成寐，频惊节物遒。
君文已造妙，君德当慎修。
谒帝明光宫，随珠那暗投。

少年词赋客，昔与山翁游。
暂抑骅骝姿，聊伴盐车留。
幽坡赏春色，明月同高秋。
君才如鲍照，顾我非汤休。
木桃时一投，琼瑶三四酬。
可怜横海鳞，尺水难沉浮。
飘然拂袖去，形影那容求。
早莫哦君诗，书空复搔头。
迩来三年余，拟君荐经由。
长篇忽见遗，顿觉驱烦愀。
君马何大驶，追踪谪仙流。
锦绣满肠胃，词人孰能俦。
故将西子容，来贻嫫姆羞。
行看复坐吟，终日如軥辀。
安得君书斋，移来近前陬。
论文与谈笑，一释老者忧。
春禽昼聒聒，窗风夜飕飕。
怀君不成寐，频惊节物遒。
君文已造妙，君德当慎修。
谒帝明光宫，随珠那暗投。

高亭窥绿润，古寺面苍阴。
闻有遗仙事，应容过客寻。
路危山背迥，云重洞天深。
一鸟不飞去，时能弄好音。

背仙眠兮芳洲，荡两桨兮碧流。
陟崔嵬兮拜神宫，跨汗漫兮俯文虹。
浩唱兮击鼓丝，阳阿兮屡舞。
降神焚兮百和，尊瑶觞兮绿醑。
九关辟兮杳云旗，回风下兮帝子来。
周览兮故国，我与民兮相思。
灵容兮有穆，笑灿然兮扁祥。
风雨旸时兮岁事丰，厉鬼回兮毕方逐。
包洞庭兮二江，捍崇山兮五岳。
扬灵兮报祀，与山川兮长久。

铜盘白露下，松桂净如沐。
娈彼菊花团，西风吹醽醁。
长安多别离，此别苦不足。
人物如使君，容易等潘陆。
一自海东头，清飚起谣俗。
馆下欲何言，联翩如破竹。
功名不徒尔，无乃相迫逐。
双日访延英，行矣公勿卜。
括苍烟雨前，寒光贯岩腹。
大叫出银罂，邂逅聚百族。
要携三月粮，所厌惟一掬。
幸心忽开张，何曾畏笑僇。
单父勿长吁，来者犹可续。
道旁有抵璧，天下轻结绿。
一夕洲渚言，令我沉心曲。

大块始开凿，娲皇为补天。
天平雷雨正，后稷诲之田。
大浸十二岁，流金复七年。
幸哉尧汤民，以手摩抚然。
徂丘虐焰起，秦俗相焚煎。
官租夺以半，饱食何夤缘。
自从汉道昌，敦朴乃其先。
初开常平议，聚粟如源泉。
年登谷价贱，散以大农钱。
旱潦或艰食，用之如转圜。
悠悠百王心，皎皎三代前。
井田日以坏，此法当磨镌。
公侯希世珍，秀色媚长川。
官学有根株，诵诗三百篇。
风土无隐情，是为大夫贤。
抟饭哺赤子，当食长尔怜。
江东百万户，雕俗生春妍。
持节闽岭初，有如病者痊。
刘晏取予术，夷吾轻重权。
义仓有粟腐，物价敢喧阗。
斯助阜民政，南风吹五弦。
昼日公侯门，客车动百千。
下吏走尘土，从容愧执鞭。
岂不随吹嘘，譬彼乘风船。
长技非卓鲁，主德奚由宣。
松竹伴孤吟，敢怀岁月迁。
终酬国士知，未甘长弃捐。

仙掌秋容媚，铜楼晓色迟。
猗兰成汉殿，苞竹入周诗。
鼎卜卿云合，郊禖彩仗移。
隆兴乾道日，建武永平时。
詹事开新府，长秋缀旧仪。
礼经犹下问，易道本生知。
世子家为法，文王我所师。
诞弥重海润，清赏一天慈。
九月黄金蕊，千龄白玉卮。
遥闻三殿喜，高颂走天涯。

修水佳人白玉栏，花前何似妾容颜。
从来未省伤春意，犹自楼头画远山。

竹屋绳桥自有村，牛山箫笛不堪闻。
碑前更问何年月，为借容州旧使君。

寻常得子要佳晨，何幸生朝在仲春。
乐事赏心随处处，仁风和气似亲亲。
天恩有庇容团聚，家训无须旋卜邻。
杯酒献酬更祝颂，不须黄老拱星辰。

南窗聊寄傲，北牖有凉风。
岩洞幽深处，结茅容老翁。

落日西风照楚关，断魂残魄吊衰颜。
自从鸿鹄分飞后，无复鸳鸯并枕间。
腕玉瘦宽金缕袖，鬓蝉慵掠翠云鬟。
秋天冬暮风雪寒，对镜懒把金蝉簇。
梦魂夜夜到君边，觉来寂寞鸳衾独。
此时行坐闲纱窗，忍泪含情眉黛蹙。
古人惜别日三秋，不知君去几多宿。
山高水阔三千里，名利使人复尔耳。
昔年曾拨伯牙弦，未遇知音莫怨天。
去年又奏相如赋，汉殿依前还不遇。
时人不知双字讹，平川倏忽风波起。
当时南宫报罢音，教妾沉吟杵中心。
为君滴下红粉泪，红罗帐里湿鸳衾。
愤愤调琴蝉鹊噪，默默吟诗怨桂林。
千调万拨不成曲，争奈胸中气相掬。
千思万想不成诗，心如死灰谁得知。
料得君心当此际，事国繁华闲田地。
朝朝暮暮望君归，日在东隅月在西。
碧落翩翩飞雁过，青山切切子规啼。
望尽一月复一月，不见音容寸肠结。
又闻君自河东来，夜夜不教红烛灭。
鸡鸣犬唳侧耳听，寂寂不闻车马音。
自此知君无定止，一片情怀冷如水。
既无黄耳寄家书，也合随时寄雁鱼。
日月逡巡又一年，何事归期竟杳然。
鲛绡裛遍相思泪，眉黛无心画远山。

玲珑万状石欺玉，开阖千层秀结峰。
尚有炎蒸疑夏日，未令新爽洗秋容。
龙翔凤舞来天目，水秀山明巩帝封。
新见钱塘王气好，中原我欲指迷踪。

罗汉岭头罗汉树，开辟余工所钟聚。
百围直上摩紫霄，铁剥犀空自无蠹。
积年魔怪不敢栖，暂过鸾凰却回顾。
初晴偃干碍云霓，欲雨蟠根起烟雾。
声回浪吼东海鲸，影落云侵石桥路。
气陵太古化儿惊，势压群材梓人惧。
阳开阴闭资指南，地弼天承赖撑拄。
凡斤俗斧远遁逃，黛色苍皮未须疏。
岩灵树异如相语，杰叶豪柯翠云覆。
冰霜坐阅无古今，合抱云仍仰雄据。
岂同涧梓与壑柟，未历千年随草腐。
我来骇识天下奇，斗酒浇之共轩翥。
行人莫拟明堂柱，险径无来万牛处。
盛时要用真栋梁，宜使巇危可平骛。
指呼刊凿动六丁，匠氏仍烦修月户。
辅隆广厦蔽苍生，何止增华万年趣。
悬崖黯惨阴风吐，振谷徘徊忽号怒。
纤梢啸舞山雨来，石走雷轰鬼神怖。
未容造次搜奇句，五百尊师所呵护。

参云亭前罗汉树，非桧非杉独雄据。
苍皮剥落珊瑚寒，错节轮囷海花蠹。
修圆佛指叶沃光，刺历虾筒槎倒竖。
铜柯不受鸱蝮穿，翠葆还容藤蔓附。
藏牙敛翼方屈蟠，奋鬣张鳞忽驰骛。
突如破浪六鳌回，蜿若惊雷蛰蛟煦。
摩空飕飕永夏凉，薄雾惨惨晚秋雨。
白猿叫月时出没，紫凤栖烟乍飞举。
开花琐碎儿女笑，结子模糊罗汉具。
威仪庄肃初入定，向背跏趺欣共住。
蒙头大似安禅时，瞑目还同摩顶处。
得非天台五百仙，此地钵提曾得度。
偶然一念落树石，不觉形骸成布露。
何时收拾过石桥，未免根株伴龙顾。
更疑地主屈将军，开辟岩荒肇城宇。
剪除魔怪迎道猷，飞锡半千此焉驻。
神通堕在造化中，千载英灵飞不去。
犀坚久矣耐风霆，樗散非徒免斤斧。
盆山秀耸不足论，猊座婆娑通一路。
峥嵘下笑桃李繁，奇怪应须鬼神护。
使君自是名世才，善政报成多暇豫。
悠然领客上参云，篆隶传观酒深注。
平生好古邱壑会，指树轩渠命之赋。
我无文章光焰长，搜搅经时乏佳趣。
昨宵梦游兹树巅，环视谿山莽回互。
上云变幻舞龙鸾，下风清和写韶濩。
最高峰在樛枝底，方广寺随纤叶寓。
一枝一叶一沙界，应供各谈无义句。
启予一啸谁划然，八表泠泠树掀翥。

月华浴沆瀣，天容注琉璃。
皎如大圆镜，照彻清境晖。
繁星敛芒曜，群动生霏微。
尘世宁有此，玉虚楼观低。

众生本是佛，悟了一体同。
若人不达本，逐末走西东。
君子当务本，本立佛性同。
通一万事毕，终不被尘笼。
非尘体不动，本实理含融。
先天唯此物，今古学无踪。
难了意在处，塞顽空色空。
本无有指，妄言色空。
若得妄消歇，真体者何穷。
真体非形相，不离形相中。
幻质皆虚伪，大智发于中。
幻尽觉圆满，心光寥廓通。
此通无对待，天地在其中。
森罗并万像，影现一镜中。
镜中实我体，寂湛印倥侗。
若能同道者，与理本相同。
唯守性清浄，眼耳若盲聋。
情忘兼想尽，忽觉己身空。
自了本无物，强以道言通。
此法滞诸学，皆幻质相容。
若离一切相，形体外灵通。
左右逢其源，烦不入胸中。
我尚不可得，非我何可得。
眷属犹如梦，非冤不遇逢。
如今儿女者，皆再来祖宗。
一根来复去，如观桑叶同。
本树何曾动，凋叶有来冬。
叶落明年发，根深不怕风。
但能勤力护，勿使火兼虫。
毁坏本根者，万劫堕贫穷。
如今忧生死，犹如颠哭空。
不知空本无，如翳生眼中。
眼明虽说实，不可顺盲聋。

骊珠一颗印千峰，越古腾今处处通。
元禅道贯纤毫绝，方知佛法不曾穷。
孤云片片标心法，野鹤翘松表自容。
千眼难观谁解见，赤幡直下起清风。
妙觉十方无影像，灵知三界绝行踪。

应机互换不空同，任运随时转此公。
岂用千寻麻索拽，指端轻拨满寰中。
活泼泼，耀玲珑，相继联绵不断穷。
谁识那边关捩子，闲摇取笑各西东。
能应也资慵，无求不得此轮中。
坠石此时犹拙计，力多功浅众难供。
斯用寡，意丰浓，八万尘劳一点融。
饥渴永销从此脱，儿孙代代得昌隆。
不费力，实从容，超彼迷流摝井中。
莫令绳断沉泥底，手脚茫然杳绝踪。
谩道同轮歌表里，到来观者莫儱侗。
知道本来无可说，屈伸俯仰示宗风。

塔本无缝，真如不动。
说此经处，涌出虚空。
释迦多宝，听说如梦。
东西无二，见见不同。
无刹不收，无色不融。
层层落落，光影重重。
恒河沙劫，尽入其中。
三世诸佛，一法身通。
针札不入，寿量无穷。
目连舍利，常隐于中。
阿育王像，妙色金容。
天龙八部，万亿灵通。
擎山持杵，遍满虚空。
护持礼塔，摧灭魔踪。
显正宝塔，八面玲珑。
水火不坏，障毗岚风。
众生见者，永脱樊笼。
信者施者，功德不空。
无住布施，福德无穷。
住相布施，犹滞途中。
诸佛子等，无功之功。
成如是塔，标指宗风。
空劫坏时，此塔不镕。
劫火洞然，体若虚空。
究竟涅槃，应时体用。
逗机应化，无法不同。
皇图永固，舜雨尧风。
郡邑宰僚，禄位高崇。
万民快乐，五谷盈丰。
狼烟自息，瑞气和浓。
性相平等，含灵体同。
世出世间，色不异空。
稽首和南，礼塔事终。
乾道四年，戊子季冬。
南泉慈化，肃老遗风。
法界有情，一切珍重。

何处更容丝发许，脱体无依谁会举。
玄玄玄了说玄玄，究竟谈玄犹寐语。

实是身贫道不贫，七斤衫里不容针。
摇头只许无心得，入水元来不动冰。

有无俱遣不空空，空本无空针不容。
阿弥陀佛真金色，相好无边我等同。

饭了从容图睡快，杲日丽天无可晒。
薄{卑刂}轻雾没虚空，饱塞虚空全不奈。

昭文昭文施一锺，悬空随叩警盲聋。
圆音不断周沙界，纯体金刚空不空。
虽含响，击即通，十方诸佛应声中。
天龙八部生忻悦，外道魔军失却踪。
此圆器，大神功，上祝皇王寿不穷。
日月长辉邦国静，臣忠子孝续尧风。
昏者醒，愚者聪，民歌鼓腹意和浓。
地水火风同一性，刹尘无间体含融。
包声印顽空，鸟树岩峦风月同。
秦时何必驱山铎，大振金铃总脱空。
时节至，自相逢，肯信无心达本宗。
和同一族输金玉，回向南泉铸此锺。
黄昏里，五更中，下下无空彻底通。
近祖远宗迷识解，闻归浄土礼金容。
涅槃侣，契心同，个个全音赞此功。
显理扬真无二听，含灵蠢动一时通。
受者法，施者空，且无地狱与洋铜。
孝子顺孙光远庆，昭文千古振家风。

莫问西来及与东，焉知佛祖一空同。
四维上下皆如是，争奈凡愚执相容。

浊者自浊清自清，一轮坚白不容尘。
镜中妍丑谁分别，水月融光浄法身。

普庵非相亦非名，达本忘情不见人。
孤月全收无意识，桂轮独耀绝纤尘。
三祇一念汤消雪，万行须臾火烁冰。
到此何劳声色问，共君本自镜圆明。
若将铜器作天真，背黑面青赚学人。
本性如空含万物，妙明寂照岂容尘。
山河石壁三春雾，空色全彰六月冰。
智自圆明非我所，不拘日月定光明。

当生如是心，绝待本灵明。
迦也门庭广，直是不容针。

潭容万像沉，识水悟心深。
堂堂空界月，痴猿彻夜寻。

明月却相容，独坐大雄峰。
三身与四智，妙在一尘中。

孤舟不系弄华亭，无限风光意气清。
善会不干于耳目，岂容声色付元灵。

看尽庵前手种松，草堂聊复少从容。
令人却忆骑驴老，悔不终身作卧龙。

画省容台记并游，相思相望几登楼。
路长久叹音尘绝，事变还惊岁月流。
合侍钧天终雅奏，却穿巴峡看横舟。
欲酬嘉惠须新语，老觉枯肠不奈搜。

闻道春来解问经，整衣矩步学趋庭。
雨余应惜阶前蚁，月落休轻案上萤。
自笑颠毛容我白，且留衰眼为伊青。
熟精文选吾家事，早向秋空试凤翎。

新亭方半丈，众山之所宗。
悭容半窗月，劣受一帘风。
傍人笑老子，游戏如儿童。
乱峰徒颉颃，不与汝争雄。

空山风露洗秋容，万里阴晴此夕同。
袖取碧岩邀月手，石桥来谒化人宫。

孝友追前辈，雍容具典刑。
人荣老莱服，天陨少微星。
玉润联三杰，金籝擅一经。
平生垫巾操，不愧伯恭铭。

高高轩楹日照东，扶桑柱植西昆仑。
上有明真紫霞客，厮征伯侨役羡门。
月驭叱前驱，风驷殿后奔。
灵衣披披溘晻霭，玉斧断断除烦冤。
虚皇下两耳，授以金简文。
相观峻极不容步，拟轶清气排重阍。
咽日诵黄庭，滴露抄韦编。
羊歧之亡罔象得，蛮触之角醯鸡天，临台一笑俱超然。

西湖当日雨如丝，尚记移家去国时。
发短自怜今种种，印悬那得更累累。
身如乌鹊空三匝，家似鹪鹩寄一枝。
万事此心俱不计，尚容开口细论诗。

张侯诗似岭云闲，飞鸟何心只念还。
醉里有官如物外，眼前无客似山间。
来听春枕连宵雨，看画秋屏着色山。
老去此身无处用，固应容我作跻攀。

山行诘曲到禅林，台殿丹青岁月深。
薄晚春寒生几席，逼人空翠扑衣襟。
客尘冉冉凌清思，俗状纷纷费苦吟。
若得一丘容我老，便携藜杖事幽寻。

西楼北苑春色浓，日日醉倒骈齿翁。
归来万事不整理，笑倚娥皇冰雪容。
叠笺共写霓裳谱，更作新声邀醉舞。
瑶光殿里帐拖红，一尺炉烟日亭午。
事去时移二百年，金陵空有旧山川。
此香那得到君手，妙诀无乃当时传。
惭君为我供愁绝，年来办得心如铁。
但能饮酒读离骚，竹枕藤床卧明月。

新桥酒作琥珀浓，平生颇羡江南翁。
扁舟尚系清涪尾，却对炉香开病容。
何必探囊寻旧谱，一见诗筒喜欲舞。
奇芬丽句两争雄，苏合芝兰谩旁午。
当时俊气轻百年，父老而今悲逝川。
得公操笔吊兴废，定知诗与香俱传。
我生自是痴中绝，懒学诸儒议盐铁。
枯肠空洞费搜寻，兀坐忍饥三百月。

出门风喧号，半道雨飘洒。
行役已堪厌，投宿小兰若。
葱笼林樾中，一径仅容马。
古屋数十椽，佛事走村社。
王赵两故人，清诗壁间写。
读遍已曛黑，尚有相送者。
见可逞雄辩，𫍢𫍢欲唇哆。
伯威弄长笛，哀音振原野。
子仁喜捷敏，德常号醇雅。
来共一夕寒，樽酒肯屡把。
明朝定西去，山路泥没踝。
此地当回首，想见烟苒惹。
平生受性僻，所至徒侣寡。
因诗记离忧，踟蹰孤灯下。

大柏森森护盘石，老聃踞坐三人立。
盛德之容本和豫，漠然不应岂真实。
向者隐奥九九篇，才示指画意已传。
细看尹喜磬折处，金篦刮膜见全天。
侍旁二子来何许，无乃徐甲庚桑楚。
注目拱手气不吐，画师笔端更解语。
函谷关废河水黄，授经台倾陇草荒。
一幅东绢吾无用，要逐青牛归帝乡。

虽念三年别，犹欣一日逢。
哦诗能淡伫，作邑想雍容。
古柏宜秋雨，寒鸦伴晓钟。
归涂莫惆怅，喜事见重重。

蓑衣芒屦日相逢，仙者谁人识吕锺。
已受丹书存夜气，定除白发变春容。
情田旧习虽锄秽，笔阵余威尚折冲。
闻说山间赋招隐，试披云雾几多重。

周南底事苦淹留，杯水那容万斛舟。
稳驾长风归去好，凤凰池上醉遨游。

小轩名大隐，粗可供趺坐。
遮眼时翻书，静愿结香火。
似介还似痴，所向与时左。
不践名利途，窃谓志亦果。
人生天地间，世路多坎坷。
成败端有数，巧力不容佐。
昧者迷所之，大似蚁旋磨。
君看禽高飞，翼倦千仞堕。
太刚者易亡，太锐者必挫。
得失相乘除，倚伏两福祸。
顾予何所乐，日晏得高卧。
岂惟七不堪，万事付懒惰。
侪类每见宽，亦不攻其过。
美人如敬翁，学问精而伙。
松柏生涧壑，霜干久长大。
富贵应不免，时有可未可。
何须穷妇吟，再三叹寒饿。
且冀宽此抱，会当有知我。
属和聊写情，暂辍园蔬课。

鱼潜深渊水，鸟巢茂林枝。
潜者忘于渊，洋洋纵尾鳍。
巢者忘于林，飞鸣唯所宜。
庄周叹从容，未免惠子疑。
师旷岂知声，缪以占齐师。
彼各有真乐，果孰得而窥。
陋巷颜氏子，箪瓢甘忍饥。
陶潜怕折腰，素琴弦不施。
其乐可闻欤，夫盖默识之。
非丝亦非竹，且复非蛾眉。
譬如执热者，洒然濯凉飔。
又如渴不禁，快饮清江湄。
当其得意时，何以富贵为。
手舞而足蹈，诚不之自知。
自知犹不可，人胡可度思。
君辟真乐斋，我赋真乐诗。
写诗聊寄意，名斋傥在斯。
置之勿复道，焚香诵楚词。

旭日酿融和，化工幻夭冶。
吾家最岑寂，亦有花枝亚。
光浮蝶翅动，香倩蜂须惹。
名传文中谱，品入赵昌画。
春归不可挽，恐被东风嫁。
急呼我辈人，趺坐花阴下。
虽无裙可幄，赖有草堪藉。
但愁欢未阑，酒尽不容把。
明年长安城，走马逐东野。

胪言峡山天下奇，欲观愁隔三千里。
常恐因循孤此兴，非假夤缘那得至。
偶逢月湖起仕宦，正指夔门愁凋敝。
忻然谓我便登陟，久矣与予同臭味。
何尝佳处倦扶藜，莫惮西征共行李。
绣旆前驱抵江陵，画鹢迎车舣沙市。
长年槌鼓转船头，川后回风送旗尾。
侵寻崖石惬幽赏，汹涌波涛反轻视。
雾船烟缆恣深游，露宿风餐浥清气。
百巧千奇类神工，纷至沓来恼吟思。
取句未佳恐难操，传笔欲书还复止。
去岁延陵骇心目，指摘形容写行记。
今年江夏袭见闻，掇拾绪余循故事。
试以七言用檃括，庶几二妙相表里。
或若洞户之谽谺，或若楼台之峻峙。
或若香山之插炉，或若笔架之横几。
或遮护如重帘幕，或张展如大旗帜。
或戍削如城堞高，或森列如刀剑锐。
或若蕉叶之斜纹，或若莲花之叠起。
或若顶相之初浄，或若蓬头之未理。
或剥落为枯松身，或刻画为古篆体。
或斧伤而痕迹乱，或锯解而缝罅细。
或如秋瓜作四分，或如笼饼裂十字。
或如白盐之浮霜，或如红霞之散绮。
或陈宝藏之所珍，或堆铁冶之所弃。
或累万块而不危，或悬一发而欲坠。
或飞磴而可扪天，或断崖而无立地。
或窝如狐兔之穴，或窈如龙蛇之閟。
或整如排立之衙，或鬌如对髽之髻。
或皎如日光玉洁，或霭如云碧烟翠。
或蜂腰而或蟆吻，或牛头而或马耳。
或鸾飘而或凤翥，或猫伏而或羊跪。
或如鼓卧如盘擎，或如幢垂如盖倚。
或如塔孤如桥拱，或如壁立如屏翳。
或激卧鲸之冲波，八月潮生怒不已。
或送垂虹之飞瀑，四时雪缟莹无比。
或如壮士之宵征，十十五五相拥蔽。
或如醉人之春游，两两三三互牵拽。
变怪纷然莫穷状，约略陈之可推类。
百篇须赋谪仙才，一石难施王宰技。
是时致身何萧爽，几月清魂无梦寐。
弱水蓬莱何用到，孤岸落伽宁有此。
由来介性不婚宦，聊寓闲情在山水。
既贪清致豁心胸，仍须长语琢肝肺。
糟糠虽恶饥者厌，土炭无味病者嗜。
万事终然总是空，一物未忘犹有累。
况闻南山韩退之，不及北征杜子美。
议论从公何足凭，唯阿相去真能几。
浮屠公案无尽话，维摩法门不容喙。
昭文不鼓无成亏，乞就先生参此意。

胪言峡山天下奇，欲观愁隔三千里。
常恐因循孤此兴，非假夤缘那得至。
偶逢月湖起仕宦，正指夔门愁凋敝。
忻然谓我便登陟，久矣与予同臭味。
何尝佳处倦扶藜，莫惮西征共行李。
绣旆前驱抵江陵，画鹢迎车舣沙市。
长年槌鼓转船头，川后回风送旗尾。
侵寻崖石惬幽赏，汹涌波涛反轻视。
雾船烟缆恣深游，露宿风餐浥清气。
百巧千奇类神工，纷至沓来恼吟思。
取句未佳恐难操，传笔欲书还复止。
去岁延陵骇心目，指摘形容写行记。
今年江夏袭见闻，掇拾绪余循故事。
试以七言用檃括，庶几二妙相表里。
或若洞户之谽谺，或若楼台之峻峙。
或若香山之插炉，或若笔架之横几。
或遮护如重帘幕，或张展如大旗帜。
或戍削如城堞高，或森列如刀剑锐。
或若蕉叶之斜纹，或若莲花之叠起。
或若顶相之初浄，或若蓬头之未理。
或剥落为枯松身，或刻画为古篆体。
或斧伤而痕迹乱，或锯解而缝罅细。
或如秋瓜作四分，或如笼饼裂十字。
或如白盐之浮霜，或如红霞之散绮。
或陈宝藏之所珍，或堆铁冶之所弃。
或累万块而不危，或悬一发而欲坠。
或飞磴而可扪天，或断崖而无立地。
或窝如狐兔之穴，或窈如龙蛇之閟。
或整如排立之衙，或鬌如对髽之髻。
或皎如日光玉洁，或霭如云碧烟翠。
或蜂腰而或蟆吻，或牛头而或马耳。
或鸾飘而或凤翥，或猫伏而或羊跪。
或如鼓卧如盘擎，或如幢垂如盖倚。
或如塔孤如桥拱，或如壁立如屏翳。
或激卧鲸之冲波，八月潮生怒不已。
或送垂虹之飞瀑，四时雪缟莹无比。
或如壮士之宵征，十十五五相拥蔽。
或如醉人之春游，两两三三互牵拽。
变怪纷然莫穷状，约略陈之可推类。
百篇须赋谪仙才，一石难施王宰技。
是时致身何萧爽，几月清魂无梦寐。
弱水蓬莱何用到，孤岸落伽宁有此。
由来介性不婚宦，聊寓闲情在山水。
既贪清致豁心胸，仍须长语琢肝肺。
糟糠虽恶饥者厌，土炭无味病者嗜。
万事终然总是空，一物未忘犹有累。
况闻南山韩退之，不及北征杜子美。
议论从公何足凭，唯阿相去真能几。
浮屠公案无尽话，维摩法门不容喙。
昭文不鼓无成亏，乞就先生参此意。

月湖先生乐山水，搜奇曾不远千里。
那知去郭三牛鸣，浮石岩中晦佳致。
神剜鬼划有许工，天坠地出知几世。
平时樵径所不由，一旦屐齿胡为至。
由来绝景难久藏，竟须好事与经始。
见之三叹欲忘归，市以千金不惜费。
公之得此真无价，我亦闻之喜不寐。
朝来幽事颇相关，乘兴纵观约联骑。
霜明日暖马蹄轻，曾不逾时即其地。
喷云泄雾疑有神，旋呼斤斧诛榛苇。
初惊巨石几百寻，突兀嶙峋湿云气。
嵌窦谽谺元自开，藤蔓骈罗巧相缔。
清涵竹木总坚瘦，阴生莓苔倍葱翠。
老根侧出掀虬髯，幽草倒生摇凤尾。
前山一抹横蛾眉，隔尽俗尘如户闭。
褰裳振足履崎岖，披棘扪萝穷幽邃。
忽有一径出自然，委蛇深隐阔盈咫。
四面周遭步转高，心领目击纷可喜。
处处出石作奇怪，续续哦诗聊比拟。
或黎其色如铁绣，或赭其容如酒醉。
或傲睨而痴自笑，或突怒而狠相视。
或开幽室为书院，或引长廊为客次。
或虚高下成楼阁，或严尊卑作堂陛。
或分半月隐天形，或展胡床圈地势。
或露码碯红而润，或错琉璃青且腻。
或如入关如升堂，或如卧榻如隐几。
或如立壁如拱梁，或如卓笔如布字。
递递逢迎巧献状，试举其凡莫殚纪。
最喜宾从可从容，甲乙其间有一二。
昔闻淡岩天下稀，金华仙伯载称美。
围中仅可坐十客，举此十倍加不啻。
余贺兹丘有所遭，初不远人人自弃。
先生一笑与我言，平生此兴觉为累。
岂期幸会得所图，孰使之然天实畀。
须臾更涉屏岩巅，指云此有无尽意。
一水萦纡殊有情，万山回环杳无际。
规以数椽安一榻，时来长啸舒清思。
愿观余力佐天巧，名与此山传不替。
自惟野性寡所嗜，犹喜登临同臭味。
剩欲相从为久计，祝公先了公家事。

月湖先生乐山水，搜奇曾不远千里。
那知去郭三牛鸣，浮石岩中晦佳致。
神剜鬼划有许工，天坠地出知几世。
平时樵径所不由，一旦屐齿胡为至。
由来绝景难久藏，竟须好事与经始。
见之三叹欲忘归，市以千金不惜费。
公之得此真无价，我亦闻之喜不寐。
朝来幽事颇相关，乘兴纵观约联骑。
霜明日暖马蹄轻，曾不逾时即其地。
喷云泄雾疑有神，旋呼斤斧诛榛苇。
初惊巨石几百寻，突兀嶙峋湿云气。
嵌窦谽谺元自开，藤蔓骈罗巧相缔。
清涵竹木总坚瘦，阴生莓苔倍葱翠。
老根侧出掀虬髯，幽草倒生摇凤尾。
前山一抹横蛾眉，隔尽俗尘如户闭。
褰裳振足履崎岖，披棘扪萝穷幽邃。
忽有一径出自然，委蛇深隐阔盈咫。
四面周遭步转高，心领目击纷可喜。
处处出石作奇怪，续续哦诗聊比拟。
或黎其色如铁绣，或赭其容如酒醉。
或傲睨而痴自笑，或突怒而狠相视。
或开幽室为书院，或引长廊为客次。
或虚高下成楼阁，或严尊卑作堂陛。
或分半月隐天形，或展胡床圈地势。
或露码碯红而润，或错琉璃青且腻。
或如入关如升堂，或如卧榻如隐几。
或如立壁如拱梁，或如卓笔如布字。
递递逢迎巧献状，试举其凡莫殚纪。
最喜宾从可从容，甲乙其间有一二。
昔闻淡岩天下稀，金华仙伯载称美。
围中仅可坐十客，举此十倍加不啻。
余贺兹丘有所遭，初不远人人自弃。
先生一笑与我言，平生此兴觉为累。
岂期幸会得所图，孰使之然天实畀。
须臾更涉屏岩巅，指云此有无尽意。
一水萦纡殊有情，万山回环杳无际。
规以数椽安一榻，时来长啸舒清思。
愿观余力佐天巧，名与此山传不替。
自惟野性寡所嗜，犹喜登临同臭味。
剩欲相从为久计，祝公先了公家事。

别仅三千里，书才一载通。
固应难邂逅，那得许从容。
今日君先去，何时我亦东。
社中如借问，为道转疏慵。

将兵还似将风骚，军帐从容自不劳。
鼓角悲风肃人马，旌旗蔽日闪弓刀。
折冲正自烦樽俎，急檄宁闻借羽毛。
洗眼临淮新号令，凭谁挑战醉挥毫。

峰回路转竹间扃，古寺寻幽当下程。
浅屋近山寒较早，小窗容榻意偏清。
睡魔催枕如元约，山鬼吹灯似薄情。
樽酒重温休惜醉，恐君长夜厌蛩声。

山庄杖屦饱相从，每月须拼十日中。
鼎足三人同宿留，瓮头一盏奉从容。
别来不隔千山月，旧赏难乘两腋风。
更想先生新活计，烟波别业兴方浓。

山阁舂容丈尺间，元无俗事挠清闲。
有时把笔抄新句，整日开窗对旧山。
叶帐静看青似染，禽言细听字终蛮。
可怜蜂子尊王意，每到衙时似趁班。

松柏双双夹竹青，来游仙客称闲情。
一时幻出谁能尔，四者依然太瘦生。
郁郁相交堪掬翠，昂昂自得若闻声。
如何艳冶容繁杏，殆恐人嫌境过清。

青天素月古今流，奇观还须自我谋。
照有余辉众人共，取之不禁此湖收。
水容天色交光处，玉鉴冰壶不夜秋。
俯仰无尘清绝甚，栏干百尺独宜搜。

正觉纤𫄨便，未容团扇闲。
儿童昧灾变，赤体更欢颜。

平野宽无际，层云拨不开。
晓容收雨后，凉意送秋来。

不许抬头篷底下，仅容舒膝簟中间。
听风听雨听滩浪，才得晴时出看山。

露冷烟凄草树荒，木芙蓉好试平章。
蒲萄晚叶尤宜日，芍药秋花正耐霜。
蜀锦卷帏妆院落，秦宫开镜照池塘。
写容安得剑南老，聊复殷勤酹一觞。

寒梅如高人，冰雪凛风期。
霜威凌万木，孤芳缀疏枝。
古来岁寒心，肯与时节移。
家家浣溪南，横斜映笆篱。
老树更崛奇，矫矫蛟龙姿。
中有调鼎味，几年江之湄。
征衫十年寒，霜蹄快追随。
先生羊叔子，到处英名垂。
对花有妙语，豪气无百卮。
兴来属湛辈，同出舂容诗。

日沈露下不胜寒，绝顶江南第一山。
脚底云平疑可步，身边月近似容攀。
诸天合在虚无际，清磬应闻缥缈间。
欲拼今宵不成寐，遇风高处著仙班。

野色寒如许，山容瘦不禁。
因闲携竹杖，乘兴宿槐林。
衲子蒙头坐，骚人拥鼻吟。
南柯休入梦，轩冕本无心。

春愁醉人心，洒面呼不醒。
出门却入门，兀兀度晨暝。
昨游欣有得，水镜谢磨莹。
岂惟胜纷华，颇复造禅定。
君看青云士，窘步争捷径。
铿尔讵舍瑟，硁乎方击磬。
何曾顷刻闲，通夕不遑瞑。
彼应疾此固，我亦恶夫佞。
人生出处耳，山林与朝廷。
迟迟岐路间，去就须审订。
宁为龟曳涂，勿作马旋泞。
羲驭靡容勒，风船犹可矴。
但令尊不空，敢惮室垂罄。
更结汗漫游，后期君速听。

重楼得云气深稳，户牖谁能发关键。
楼下轮蹄涣散驰，行人一顾不容返。
好游独是我辈闲，褰衣直上相推挽。
层轩危槛倚欲遍，更假胡床同息偃。
西南繁会惟此都，昔号富饶今已损。
填城华屋故依然，孰为君王爱基本。
茫茫八表聊纵目，情知日近长安远。
白云浩荡飞鸟没，玉笙凄凉红纷晚。
梁王吹台得李杜，黄公酒垆醉嵇阮。
高峰千载凛莫攀，与世相浊徒混混。
荷衣蕙带芙蓉裳，野服犹堪敌华衮。
去梯熟复共君谋，杀马毁车从此遁。

春风桃李容，能得几时好。
谁怜涧底花，自对春风老。

威风凛凛不容攀，跳入怀中便解颜。
不是酒肠宽似海，争知诗胆大如山。

涉江采芙蓉，芳蕤荫幽沚。
相思不相见，芬香欲谁遗。
秋容感人心，浪浪睫涵泪。
不如膝上琴，哀音入君耳。

自闻郊外景，多病负年光。
沐雨桃容腻，耽春蝶兴狂。
幽期知我背，迟日为谁长。
一枕虚窗寂，炉烟续旧香。

朝来倾耳得街谈，颇说尘容亦可惭。
从事未知三尺守，醉心空向六经酣。

试因子墨赋瓌姿，独记朝容在一披。
著粉直嫌妆太白，只今何似梦中时。

鼻观拜嘉况，名香如前闻。
尘容方一洗，藻思期三薰。
久坐欣有得，飘飘欲陵云。
都良与迷迭，芳馨此其分。

满城鼓吹出林坰，珍重来思此日情。
共说栖鸾留政迹，自怜展骥坠家声。
一时宦侣推儒雅，百里民编乐治平。
山意川容若相挽，不堪整驾问归程。

饱闻居处好，远意快心胸。
树接高低影，山分朝暮容。
佳时能自适，闲客几相从。
勿讶题诗晚，新来百事慵。

周人九府有圜法，汉京金布在令甲。
炊炭冶镕多乱真，纷纷轻薄如榆荚。
即山不复私下臣，张官置吏几王春。
君子谓之阿堵物，方兄不知何许人。
十羊九牧其弊近，谈何容易趣销印。
事权顿使归民曹，鼓铸伊谁察诸郡。
诏书恳恳修废官，诸公争言隃度难。
向来矫枉亦太过，畴咨英俊乘輶轩。
鼎新能事推心计，贯朽不须夸古始。
共瞻使者振绣衣，曾见真人兴白水。
荀卿自有富国篇，高视管萧宜并肩。
钱流地上小小尔，便合论思雨露边。

读破群书有远谋，逢时便可动凝旒。
不辞岩邑千山险，肯作铃斋十日留。
辩舌未容蠡测海，归心已梦蝶为周。
松关万一逢佳友，为说相如故倦游。

汉鼎三分霸业成，并吞犹未戒佳兵。
故城四壁存陈迹，荒冢千年断乐声。
何必枕戈防诡计，岂容横槊窃诗名。
我来吊古停车辙，垄上农人也辍耕。

三春桃李家家有，不费阳和特地恩。
名品异芳天亦靳，未教容易到丘园。

迎归乌鹊竟传声，摆落埃尘襟宇清。
薪桂岂容留帝阙，幕莲且得近乡城。
眼边触处梅争破，陌上分行柳向荣。
如约速来春可探，肩舆须去静中行。

半秋翻药裹，九日负云松。
黄菊从他好，清尊不我容。
零丁怜败叶，旁午羡游蜂。
今古登临恨，云迷五老峰。

投老无能千虑昏，归田浸久使令村。
长因步月成三影，难得朋云共一樽。
水涨溪桥孤钓隐，雨侵山径洗鞸痕。
寓公在此宁黔突，会有容光照覆盆。

济时方略满心胸，卜筑依城乐事重。
岂是求田谋万顷，聊因学圃问三农。
高牙暂借藩维重，燕寝未须归兴浓。
且为君王开再造，它年植杖得从容。

拾青容色混，著紫宠光偏。
幽迳留风月，行多履易穿。

寸地有别天，斗牖无长物。
吾身容易安，此膝不可屈。

心了金刚偈，身膺石窌封。
灵津双剑合，平壤万家容。
感慕风吹棘，悲凉雾喝松。
乡人清泪落，可但辍邻舂。

敬兰光相阀，采藻助儒宗。
偕老金犀贵，增封石窌重。
川深双剑合，壤吉万家容。
遥想铭旌举，悲风喝雾松。

郊行十日天宇清，回首静镇薰𬬻凝。
寄声已为谢亭长，去甚复且容聋丞。
万牛策勋场可涤，一犬彻警门无譍。
呼农来前问所自，归之刺史南丰曾。

览胜寻幽性所耽，不教驺哄滓筠杉。
霞城散绮留仙袂，露磴凝珠拂客衫。
曾有金龙潜邃洞，却因赤蚁远崇岩。
来游无复从容计，自笑羸骖束辔衔。

禅窟夸金碧，经行失旧踪。
钟声穿茂竹，辙迹荫长松。
远到水常莹，前陈山更重。
勤勤紫藤杖，一览为从容。

北斗回春半浃辰，秦淮衮衮滟精神。
六朝旧郁兴王业，千载犹锺命世人。
便与斯文生羽翼，悬知上圣倚经纶。
形容盛德非常事，再拜寒儒请具陈。

紫极三阶正，黄宫一气旋。
迎阳周吉土，练日汉甘泉。
考典陈商辂，占祥察舜璿。
朝冠纷璀璨，斋幄湛蟺蜎。
荔席方颙若，油云已廓然。
瑶源尊始祖，绛节从群仙。
碧瓦霏烟外，雕梁丽日边。
大音谐美乐，芳荐列嘉笾。
默喜云孙燕，深期鼎祚延。
六虬纡制跸，九庙辟崇筵。
郁鬯香稃熟，芝楹瑞叶连。
醇牺登硕俎，肃倡被朱弦。
孝奏灵咸格，诚存礼不愆。
清晨登玉轪，彩仗揭龙旃。
虎旅罗三卫，蜺旌亘百廛。
展容趋泰畤，裒福对苍圜。
扆坐张皇邸，帷宫驾采椽。
鼓钟传禁漏，星月粲高躔。
蠖略车回斗，荧煌衮象天。
华支金擢秀，雅奏玉鸣𫓶。
虚次停垂佩，登坛俨奉瑄。
兰生芬献斝，电燎郁升烟。
气晏樵蒸焜，天澄境落褰。
涓成均拜胙，抃庆趣摩肩。
凤盖端闱敞，蝇书惠泽宣。
自欣千载遇，叨贰六卿联。
簪笔雕舆上，扶圭绣黼前。
独多亲日表，敢后赞云篇。
帝德惟天大，臣心匪石坚。
愿言陪虎拜，宝历万斯年。

君不见浣花老翁初作掾，触热簿书尘满案。
坐曹束带总不能，但欲赤脚踏层冰。
又不见青莲居士金门客，懒摇白羽巾挂壁。
有时裸袒青林中，只知露顶洒松风。
二子英规凛千古，笔夺造化驱风雨。
如何避暑如避仇，叫呼竞作惊人语。
是身本与天地同，要当扪腹无弗容。
世间冷煖翻覆手，焉用夷隘惠不恭。
我方穷居度炎热，火云烁山金石裂。
一读清诗百念空，炯若冰壶浸明月。

南国逢秋色，西风扰客心。
久闲安饮啄，多病废登临。
壁倚青藜杖，窗横绿绮琴。
无鱼甘粝食，有酒任孤斟。
地僻千山瘠，人稀万籁喑。
懒同牛卧垅，倦剧鸟归林。
纸阁居容膝，绳床坐整襟。
缩头须尔伴，便腹莫吾箴。
俛仰三眠柳，徘徊五戏禽。
忘形初隠几，得趣渐欹簪。
不假仙游枕，宁须女抱衾。
乍疑身栩栩，已觉息深深。
白凤才难继，黄粱事可寻。
有人呼昼漏，何处起寒砧。
短梦蘧然觉，斜晖惨欲阴。
桂开香吐粟，菊认蘂攒金。
磨熟双旗茗，炉残小瓣沈。
感时思别墅，开户见遥岑。
自别尧庭邃，俄惊墨突黔。
背无三甲起，头有二毛侵。
咎往眉难炙，言归足尚肣。
静忘波汹汹，老谙岁骎骎。
幸得安心法，聊为拥鼻吟。
黑甜夸胜味，黄落寄余音。
猿鹤休相怨，萍蓬自不禁。
却愁宵寐少，卧听竹萧森。

筠谷珠玑北苑春，寸诚千里托灵芬。
为投白鹿岩前客，何日容分半席云。

雨沐秋容浄，云横天宇高。
溪流走城堑，木叶下亭皋。
兴引渊明酒，寒侵范叔袍。
清愁不能已，高枕诵离骚。

一方静治民安枕，天子英明用人审。
慈厚薰然布帛温，威明皎若冰霜凛。
斡旋妙手经画余，贯朽如山粟填廪。
禁闼还容汲直归，淮南定报奸谋寝。

盖公论治齐相堂，穆生酌醴元王觞。
古人好士乃如此，名重千载尊而光。
我公风度冠今昔，龙门冠盖春云翔。
微才讵敢充旨味，药笼庶容芝桂香。

日高风软不生尘，十月湖山暖似春。
绿绮抱来人不至，几时容我唤真真。

燕京小，钜防络野长蛇绕。
展辟城池数倍宽，帝居占尽民居少。
通天百寻殿十重，金爵觚棱在半空。
万户千门歌舞窄，不知九市人声寂。
时时日曀盲风来，杀气冥蒙胡舞塞。
旧来寝处穹庐中，今乃燕坐阿房宫。
犹嫌北方地寒苦，又欲南向观华风。
汴都我宋兴王宅，二百年来立宗祏。
一朝飞瓦下云端，尽毁前模变新饰。
故老恸哭壮士讙，吾宁忍死不忍观。
只恐金碧涂未干，死胡溅血川原丹。
群儿拍手歌相和，此地宁容犬羊涴。
旄头夜落五云开，还与吾皇泰微坐。

造海船，海旁朴斲雷殷山。
大船辟舰容万斛，小船飞鹘何翩翩。
传闻潞县燕京北，木柹翻空浪头白。
近年升作北通州，谓是背吭宜控扼。
坐令斩木千山童，民间十室八九空。
老者驾车辇输去，壮者腰斧从鸠工。
自期鼓檝沧溟隘，他时取道胶西寨。
樯愿相风风北来，飞航信宿趋吴会。
谁为此计狂且愚，南北土性天渊殊。
北人鞍马是长技，南人涛濑如坦涂。
果尔疑非万全策，驱民忍作鱼龙食。
任渠转海入江来，自有周郎当赤壁。

何事图形到九墀，岂容鬼质近神奎。
君王欲作诸戎戒，不惜云章手自题。

帝将于郊，昭事上祀。
爰兹毕觞，复即于次。
飚斿载旋，容旌沓骑。
维皇嘉承，锡祚昌炽。

微茫云两角，屈曲路一线。
未容快先睹，已叹行百转。
流溪何从来，神物昔尝玩。
舆梁俨坚牢，亭宇复明绚。
岂惟济病涉，更可供息宴。
信哉善知识，作此巧方便。
茂樾两交盖，清风四挥扇。
祇恐境中人，却有桑下恋。
台山不须问，此去直如箭。
何妨酌灵水，一洗眼花眩。
举头未及眸，已知梵王殿。

斯道有张弛，如天有冬春。
雍容贵可久，促迫终难亲。
槁枿久乃腐，流水汲逾新。
虽云不窥圃，乘马复何人。

畴昔持心欲见贤，肯容闾巷快争先。
岂知咫尺隔千里，空诵白云长在天。

弦歌密意寄南风，岂易形容长养功。
地厚天高何以报，祝尧惟有寿无穷。

和乐天申节，雍容物外身。
群生蒙长养，谁复识尧仁。

坤元厚德孰能名，履正怀冲本至诚。
自是从容常中道，非因欲待晏阴成。

一句全提，了无向背。
临济正宗，恣意破碎。
弥天过犯，不容忏悔。
丹青画出向人前，他家自有通人爱。

天无私盖，地无私载。
如何形容，生此奇怪。
为僧不禀僧仪，学佛力破佛戒。
鼓舌摇唇，丛林殃害。
若无伽梨裹浑身，便是当年屈突盖。

城市竞时节，幽寻固难同。
旧闻鹤山奇，欲往岁屡穷。
兹辰尚残暑，夙驾乘西风。
楚俗候飞鹊，阶庭闹儿童。
谁能事针缕，觅巧瓜果中。
起携东床友，况得下榻翁。
青蒲有杰客，放怀适相从。
一招云中仙，共呼潭底龙。
翠壁耸崷崒，龟鱼澹游空。
泉源几万斛，石窦藏丰隆。
久知神物交，解致零雨蒙。
我田甚无多，例思年谷丰。
公才正类此，时至会有庸。
竹间小招提，閴静无鼓钟。
枕石漱甘井，荔丹启筠笼。
若据两石羊，摩挲古狄铜。
高谈剧霏屑，壮气吹长虹。
可无樽酒绿，遂使老颊红。
醉语或不省，啸歌亦舂容。
归欤兴难尽，月明照风松。

苍崖两分张，绝壁千丈起。
溪流忽奔注，万石相披靡。
跳波作惊雷，跬步清见底。
攀藤上巉岩，却立半空里。
几年天师庙，栏柱岌无址。
幽禽答远响，山花乱红花。
我来不知疲，危栈劣容屣。
同僚具壶觞，脚软正须此。
尘埃得遐瞩，真赏契心耳。
只应潭中龙，见客亦惊喜。

杰阁跨虚壑，危栏转层峰。
城郭丽朝晖，山水涵秋容。
幽寻适暇日，况有佳客从。
微官厌趋走，野性便疏慵。
少摅泉石愿，一洗尘埃胸。
却上陆羽亭，褰裳踏风松。
东轩俯乔木，高花烂芙蓉。
感此节物换，愧尔樵渔踪。
清谈且萧散，酌饮亦时供。
兴阑勿遽叹，胜游当复重。

幽人谁与娱，作堂面溪湾。
堂中有山色，朝暮来云间。
正作杜老狂，颇异韩子奸。
超然物外景，便觉非人寰。
登临得遐瞩，似破天壤悭。
诗成隠几笑，溪山亦开颜。
缭绕明镜中，参差峨髻鬟。
苦无俗客语，但闻鸟间关。
出门曳藜杖，赖有此往还。
虚名两蜗角，自鬭触与蛮。
时平众贤聚，君胡得长闲。
会从车骑出，勒石燕然山。
正恐万里涂，高辕不容攀。

江南酒美樽不空，十年醉倒梅花中。
经行所见略可谱，一一秀骨含仙风。
不将铅华污真色，亦有醉脸匀春红。
重英千叶两何好，玉立但喜肌微丰。
红绡金缕变新样，品异独许天香同。
花开到处即吾圃，水寒月淡烟空蒙。
醉来踏雪更起舞，长歌目送南飞鸿。
自后春归厌寂寞，坐觉桃李难为容。
忽惊横轴入吾手，世上犹有丹青工。
扶疏清影卧空碧，一笑似喜曾相逢。
君家亭馆安用此，此物自昔添诗穷。
诗成妙手傥不惜，画我曳杖穿芳丛。

忆昔闻君未相识，春雨系船吴市侧。
逆风白浪不成行，坐听亲朋谈历历。
岂意飘零晚相见，俱捧江东从事檄。
拙鸠未省厌榆枌，威凤谁令安枳棘。
今年喜君若有遇，去我还为远行役。
一樽忍话故园事，童穉吁嗟发今白。
君家声名塞宇宙，翰墨纵横富奇策。
未容世职践明光，聊佐輶车司郡国。
衡山洞庭忽在眼，禹牒黄车有遗迹。
诗成不用吊灵均，为访桃花招隠客。

醉著山堂梦，初凉枕簟清。
秋声迷夜雨，月色误天明。
为客心长惯，思亲意未平。
岁华容易晚，寂寞壮心惊。

风浪白如屋，垂虹烟霭间。
清心太湖水，满眼洞庭山。
放鹤迎人舞，飞鸥伴我闲。
是中有佳句，诗思未容悭。

一别未十日，举头杨柳黄。
蜂来知酒美，梅度觉船香。
岸帻春容好，翻书昼景长。
无人共谈麈，自酌引壶觞。

湖岸见亭馆，谁家长锁门。
主人宁好事，渌水但名园。
借我安茅屋，容君共酒樽。
风波正奔走，独立望江村。

水阔湖南道，春深可当游。
鸟声喧绿树，花影趁行舟。
短袖那容舞，良畴不易谋。
有亲垂白发，敛板未应羞。

拱揖消狂寇，从容奉两宫。
临危几谢傅，忍事实娄公。
陶冶无偏党，经纶尽朴忠。
再来金鼎地，高卧亦成功。

制邑腾嘉誉，升平遂一州。
雍容持从橐，慷慨动宸旒。
相业看调鼎，兵机久运筹。
勋庸元未究，湖海泪空流。

海内循良政，高名实吏师。
铜符尝五换，玉节更三持。
慷慨平戎策，雍容圣德诗。
甘泉仅持橐，功不负明时。

忠孝全家法，清修极道腴。
雍容调庶政，谈笑靖边隅。
许国心犹壮，安时貌不枯。
修龄才七十，谁为隔黄垆。

山到西江势却回，倚山楼殿更高台。
天容水色望中见，帆影车尘空际来。
桑柘棋分千里迥，波涛壁立两峰开。
登临拟问兴亡事，白塔亭亭锁翠苔。

田园未办各身谋，兄弟今成迭去留。
游宦三年方启足，寄书千字又从头。
白云不定山容晚，碧水无穷树色秋。
回首寺桥同社客，想因明月话离愁。

山下清溪溪上亭，竹阴芳径眼增明。
已知数日逢寒食，賸喜今朝作好晴。
酒美故应容客醉，歌长不自觉诗成。
春深准拟多行乐，却作花前送我行。

青琐金鸾迹未容，寘公犹在昔贤中。
著书定已追迂叟，得郡何妨号醉翁。
丰乐桥边鱼动镜，清流关下马嘶风。
独怜湛辈犹奔走，不得登临一笑同。

江出新安见底清，黄山高势碧峥嵘。
袴襦会遣民皆有，枹鼓悬应夜不鸣。
蜡屐未须怀别墅，虎符今喜得名城。
他时一榻容徐穉，端共舆人乐政成。

几日云阴合又开，良田秋近起黄埃。
一觞未致灵祠祷，半夜先欣好雨来。
政拙自知容我懒，诗清要是得君催。
不妨咳唾皆珠玉，渐喜新凉入酒杯。

九门叠璧耀朝暾，不比千灯作上元。
天与蘂珠开汉殿，人将冰玉奉尧樽。
寒威已觉边声静，春意都随诏语温。
夜入蔡州飞将在，肯容敌骑妄称尊。

填空密雪借风威，深闭蓬窗昼掩扉。
待学仙人乘鹤驾，未容寒士泣牛衣。
连篇妙语千金重，满合黄柑数寸围。
细酌清樽酬夜月，更看庭树作花飞。

画舸安舆霅水清，春风犹忆送君行。
无家举案人方恨，有子分符世共荣。
德履未容居祭酒，声华端合主宗盟。
太支耆老凋零甚，兰玉阶庭独擅名。

妙龄嘉誉满江东，晚接甘泉豹尾中。
烜赫身荣知有道，从容心计不言功。
威行岘首追羊叔，名在鄱江忆鲁公。
种木十年归莫遂，涂车千里恨何穷。

片帆几日下西风，湖色秋容暮霭中。
买得鲈鱼吊张翰，卧听款乃度垂虹。

未容君识得君诗，添我幽栖一段奇。
会有吹嘘天上去，沈香亭北要新词。

十载文场未奏功，鹖冠一笑且舂容。
遥知横槊荻芦岸，海阔蛟鼍赴笔锋。

草堂一壑转山腰，杖策无因隠士招。
蕙帐只应容我老，冷猿孤鹤夜寥寥。

霜降草花落，林柯亦纷披。
耿耿园中菊，煌煌发幽姿。
良夜积华露，花叶繁以滋。
风流贤史君，澹然与花期。
黎旦曳杖去，采掇欣忘疲。
佳色弥清兴，明艳侔晨𪸩。
雅尚已千载，神交此一时。
秉芬寄遐想，载咏闲居诗。
气清秋改容，景晏山益奇。
佳处要领略，忘言心自怡。
客来无可语，坐见花阴移。
夕英浮冻醴，痛饮须反卮。
归来北窗下，古风良可追。

夜来残暑鏖西风，秋声摵摵先井桐。
纤云四卷天开容，一碧万里磨青铜。
使君退食新凉逢，厌看凝寝江云浓。
领客欲送孤飞鸿，城隅高亭湿青红。
旷望四野开心胸，前瞻江山胜而雄。
瑠璃波光群玉峰，水墨正尔难为工。
天开地辟今古中，此景自若无初终。
天岂为我施新功，我心得之眼相从。
收入几席无遗踪，锦囊得助防诗穷。
向来神秀造化锺，李成郭熙将无同。
强名图画托天公，抚掌一笑浮金锺。

欲觅龙潭何处是，青山影里见浮图。
红蕖映日真花藏，碧水涵天莹玉壶。
已放源流通北海，未饶风物说西湖。
侍中庵外多闲地，容我他年卜筑无。

投分虽深迹却疏，君居东婺我西湖。
儿曹方喜承毛檄，父执应容效鲤趋。
慨念旧游多宿草，仅余二老见霜须。
诗来唤起相思梦，又向梅山得楷模。

居士当年谪九江，高怀往往寓篇章。
多言世上风波恶，不似闲中气味长。
千载声名虽莫及，一时踪迹偶相望。
若容俗驾追遗矩，待看南山结草堂。

庙塑湘妃少女容，谁知百岁奉重瞳。
从今好事诗骚客，庄肃当存念虑中。

夹江居民万家邑，朱楼碧瓦炊烟湿。
笋舆登顿渡飞桥，半曲春梁龙起蛰。
门前柳叶翻霜风，小驿旧是神仙宫。
平时对面不得语，一灯从容今夕同。
呼童急持酒为帚，扫尽闲愁那更有。
人生聚散无定期，但知胶漆情如旧。
君方游戏亲戎行，我亦酸寒尉溧阳。
弃家从官岂得已，相与望云思故乡。

吟哦两夫子，濯濯春月柳。
金石相击撞，论文自为友。
我欲和阳春，高调不容口。
披玩若为称，朝酣玉台酒。

官柳阴阴密著行，飞来黄鸟忽成双。
身沾仙露香犹在，眼饱珍羞赐即扛。
酒量不多容我醒，诗魔无奈得君降。
官闲睡足春风幕，红日三竿看上窗。

少阳腾耀毓青宫，玉裕渊冲穆睟容。
主鬯克承宸极重，问安勤致寝门恭。
温文齿胄全三善，晖润登歌备四重。
幼海光浮天序永，珠源衮衮日朝宗。

落花摇曳水溶溶，金现兜绵世界容。
只恐水流云不见，桃源归路却无踪。

人间不可以托兮，信长风而云行。
浩漫其将何之兮，怅飘忽而徂征。
天生材以有用兮，思逢时而经纶。
苦恩疏而媒劳兮，坐长叹以抚膺。
鸡聚族以争食兮，凤孤飞而无邻。
璚草隠于深谷兮，层丘蔽以苍榛。
骅骝拳跼而不得食兮，蹇馿得志以鸣春。
蝘蜓嘲龙兮鱼目混珍，嫫母衣锦兮西施负薪。
世道有此翻覆兮，谁察余之坚贞。
块独处此幽默兮，乃龟息而虬蟠。
不旷荡以纵适兮，何拘挛以守常。
将倚剑乎天外兮，欲挂弓于扶桑。
以倥偬而为巢兮，以虚无而为场。
运以大风之举兮，假以摩天之翔。
前期浩乎漫漫兮，浮四海而横八荒。
赤玉舄以东上兮，烟苍苍其逢山。
逢羽人于天门兮，方瞳好其容颜。
遗我书以鸟迹兮，读不闲而三叹。
偶然值乎青童兮，绿发双双其云鬟。
笑我学仙之晚兮，蹉跎凋乎朱颜。
玉女飘飘而下兮，遗我以流霞之杯。
稽首拜而自愧兮，弃世何其悠哉。
随风恣其飘扬兮，不知东走之迷。
忽抚己而自笑兮，问南登之路岐。
采姹女于江华兮，收河车于清溪。
卧香炉以餐霞兮，窥石镜而心清。
遥见仙人于彩云兮，把芙蓉于玉京。
期汗漫于九垓兮，接卢敖于太清。
乘兴任夫所适兮，鸣驺忽其西驰。
栽若木于西海兮，采琼蘂乎昆山。
揖叔卿于云台兮，恍惚凌乎紫冥。
饮玉浆于丹丘兮，备洒扫以明星。
赤松借予以白鹿兮，挟两龙以相从。
传秘诀于韩众兮，精诚与夫天通。
西上既穷其登攀兮，云飘然而无心。
八极可以神游兮，赋大鹏于北溟。
激三千以崛起兮，向九万而迅征。
访广成于至道兮，闻大块之幽居。
掇玄珠于赤水兮，天下不知其所如。
凌云霄以直上兮，入无穷而遗形。
骑日月而羽化兮，翼鸳鸾而云行。
出宇宙之寥廓兮，羾阊阖之峥嵘。
载长云之河车兮，十二楼与五城。
登真朝于玉皇兮，赐琼浆以玉杯。
听天语之察察兮，廓如云而天开。
天地同乎枯槁兮，生世如乎转蓬。
君子化为猿鹤兮，小人或为沙虫。
营营为何所求兮，鸡鸣趋乎四关。
十步而九太行兮，世路多乎险艰。
传其语以铭骨兮，永愿辞于人间。
忽魂悸以魄动兮，即归路而长叹。
转天车于六龙兮，云骈下而飘翩。
风为马兮霓为裳，靡星旃兮回鸾车。
烛龙衔光以照物兮，列缺挥鞭而启途。
欻翳景以横翥兮，逆高天以下垂。
望四海兮何漫漫，长相思兮在长安。
复长剑而归来兮，谒九重之天门。
白日照吾之精诚兮，效剖胆而输肝。
吐峥嵘之高论兮，开浩荡之奇言。
所谓代马不思乎越兮，越禽不恋乎燕。
流波思其旧浦兮，落叶坠于本根者也。

君之去兮朱宫，乘飞云兮御回风。
贝阙兮丰敞，金台郁兮穹隆。
珠胎兮炫耀，周玉树兮青葱。
天琛兮水碧，众宝萃兮玲珑。
良辰兮高燕，命冯夷兮展舞。
鸣{鸙鸟=虎}兮海童，群仙兮良待。
君肯临兮尚舂容，君不我留兮我心忡忡。
眇清思兮眑眑，惠我民兮盍终。

高馆天寒霜露浓，思君深隠翠微重。
月华绕树无飞鹊，云气蟠泥有蛰龙。
石鼎赋诗犹脱略，银灯看剑每从容。
孤怀展转不成寐，为发城头半夜锺。

盘陀石上少从容。

路转山根草木香，天容水色两茫茫。
渔人风里数声笛，飞过芦花幽兴长。

君侯七闽英，学问早有余。
年时犹未冠，鼓箧游上都。
文成笔五色，四海仰名誉。
调丞尉江邑，有实不愿图。
朅来对二松，清襟映冰壶。
粹然眉睫间，未变庠序儒。
胸中浩然气，固已雄万夫。
我穷卧洲渚，江鸥以为徒。
屡枉高轩过，峩冠讲唐虞。
驰骋文史乐，时得陪卷舒。
瓜代遽及期，此情将焉如。
耻作儿女态，挥泪沾衣裾。
虎溪岂限我，足创方趦趄。
怅望不远送，搔首空踌躇。
所觊善行李，早达三山隅。
安居未容久，快作朝省趋。
用贤世所急，君才应时需。
愿补仲山衮，再矢皋陶谟。
勿以得失虑，行当翱天衢。
愧乏折棰赠，短篇见区区。
他时旧交念，阔{门扁}寄樵渔。

我夙造恶业，半生苦疮疖。
蝇喙利如针，秉箑倦挥灭。
彼蝇业更深，曾不慕香洁。
乘间恣飞舞，嗜此秽脓血。
我虽以慈受，汝愧宁可雪。
狂念傥不悛，善计有一说。
海上逐臭夫，正是汝俦埒。
速往从之游，从容度岁月。
贪痴志愿足，人害永除绝。
相汝下劣躯，不过藉炎热。
徼幸岂可常，肃霜防凛冽。

行李在门外，驾言归帝都。
三年宰杭州，警敏材有余。
检身不容玷，清冰莹玉壶。
遇事有所立，风雨信不渝。
吐哺出延客，悬榻时待儒。
雅量不遗物，狙诈嗤庸奴。
胸中水鉴明，黑白分两途。
慈良恤民瘼，严惮戢黠胥。
去夏忽大饥，米粒贵比珠。
农民既无蓄，官廪素乏储。
君以身任责，询谋及樵苏。
声威耸邻寇，日赡几万夫。
一一劳措画，晨饭常至晡。
惜哉当路者，访问亦已踈。
此功肩古人，反与泛泛俱。
要当公论定，会有闻天衢。
我衰耕谷口，屹然如枯株。
他人不着眼，屡辱顾草庐。
脱略时辈礼，待以国士徒。
临别难为怀，欲赠将焉如。
但愿益磨砺，器宇恢远图。
贵富皆分内，青毡君岂无。
力疾出送别，酸风生道隅。
征旆不容驻，搔首空踌躇。

行李在门外，驾言归帝都。
三年宰杭州，警敏材有余。
检身不容玷，清冰莹玉壶。
遇事有所立，风雨信不渝。
吐哺出延客，悬榻时待儒。
雅量不遗物，狙诈嗤庸奴。
胸中水鉴明，黑白分两途。
慈良恤民瘼，严惮戢黠胥。
去夏忽大饥，米粒贵比珠。
农民既无蓄，官廪素乏储。
君以身任责，询谋及樵苏。
声威耸邻寇，日赡几万夫。
一一劳措画，晨饭常至晡。
惜哉当路者，访问亦已踈。
此功肩古人，反与泛泛俱。
要当公论定，会有闻天衢。
我衰耕谷口，屹然如枯株。
他人不着眼，屡辱顾草庐。
脱略时辈礼，待以国士徒。
临别难为怀，欲赠将焉如。
但愿益磨砺，器宇恢远图。
贵富皆分内，青毡君岂无。
力疾出送别，酸风生道隅。
征旆不容驻，搔首空踌躇。

在昔绍圣初，群英萃朝绅。
道乡鼓谏舌，劲气排天阍。
雷霆固难犯，鹓鹭皆丧神。
独一黄右辖，从容为奏陈。
主圣臣则直，攀槛古所闻。
龙颜为稍霁，投荒贷斧斤。
公亦坐此去，剖符漫朱轮。
斯人下世久，蔼然播清芬。
袁盎当汉代，引却慎夫人。
用舍虽异致，万世嫡庶分。
向使李𪟝辈，将顺恨无门。
但谓此家事，一言陷其君。
陆贽得罪唐，不测几陨身。
阳城以死争，久之理颇伸。
不如汉汲黯，同朝有公孙。
约议寻即背，巧辞间其臣。
于惟我圣宋，涵养士气振。
世代有忠鲠，汉唐何足云。
且如唐子方，指摘椒房亲。
继论灯笼锦，将贬岭外春。
君谟立殿坳，开救蒙宽恩。
宛陵风雅手，长篇纪咏存。
嗟嗟此邹黄，袁阳略同群。
近则唐与蔡，辈出有弟昆。
赤心要无负，肯受富贵吞。
鄙哉贱丈夫，肉食苟朝昏。
倾危不遑恤，是非谁与论。
前史岂不载，开卷徒沾巾。
伏读珠玉书，飘飘若凌云。
遐追古作者，宁让圣俞文。
顾我亦何人，濡毫来效颦。
二贤迹益显，余波激后尘。

伯才不鼓琴，良为知音撤。
渊明琴无弦，荆扉昼常闭。
吾道传沧洲，初不待识别。
叔孙志谐俗，礼乐用绵𫈵。
子陵持正论，阿谀腰领绝。
宁可负凿方，枉尺未应屑。
郊居本寂寞，况乃生计拙。
食指日益繁，资用时告竭。
客至坐无毡，窃与郑公埒。
天随拾杞菊，焉能餍𫗦餟。
平生所厚人，过门或电掣。
尝闻贵易交，一命已变节。
包苴既无鱼，裋褐倦造谒。
阔远故人书，谁复访衰苶。
有焰手可炙，其如火不热。
闻酸蚋必聚，其如酰不冽。
向来出肺肝，生死语虚设。
醇风恣浇漓，仁义从荡灭。
江湖足相忘，何苦怨离别。
黄君忘年友，岁寒我辈列。
抗志忌诡随，讲究亦可悦。
高堂甘旨奉，敢以贫故阙。
姑从敩学半，俯首栖林樾。
近枉寄赠篇，用意尤清切。
似闻于易道，琅诵口不辍。
顾惭泽畔癯，韦编老披阅。
未达言外意，搔首漫卼臲。
三圣日星垂，墙仞靡容瞥。
动静本自然，发明赖前哲。
屈伸相感触，至理甚昭晰。
泰反复于隍，需顺出自穴。
机缄默循环，勿用腾口说。
寒泉终可食，但贵井常渫。
正乏双南金，报称愧灭裂。
见许惠然来，谅不出良月。
莫学王子猷，兴尽江天雪。

君不见版筑当年胥靡徒，貌象忽与帝梦符。
卧龙抱膝吟梁甫，霸主不惮三顾庐。
又不见形模苦遭妇女笑，袖手不解世俗书。
碧山幽栖载典籍，银鱼焚弃甘林居。
出处虽云兰菊异，道则一贯无二途。
要之穷通有定分，所学岂以世俗拘。
一旦风云合际会，坐令四海如唐虞。
不用山林并容尔，胸中经济常自如。
世间余子真碌碌，得失交病言嗫嚅。
生前雅志一饱足，趋时妩媚忘远图。
夫君承平相家子，典刑自与今人殊。
青春已负老成器，白日兀坐圣贤俱。
腹笥兼收线五色，准拟补衮膺时须。
豹变要是有毛质，鹏飞九万看抟扶。
古岩风月镇长好，请著斯名镵座隅。

乱石搜琮璧，修梧待凤凰。
地灵真间阔，世眼但寻常。
我友更谁子，平生唯此郎。
连城不当价，容易莫商量。

奕世旗常记姓名，屏山道学蔼余馨。
流风与世为标的，好义于君见典型。
琴韵祗求追古意，吟怀偏喜旁林扃。
相逢恨晚情犹厚，怅望音容隔杳冥。

里闬推高足善良，不才何幸玷东床。
修容方喜超宾馆，奠雁翻成举酹觞。
晚铎飘声空有恨，酸风吹泪不成行。
诸郎头角多馀庆，褒赠行看为显扬。

献替先其大，从容接每三。
但知言謇謇，肯顾府潭潭。

汉庭得谢久县车，松竹萧疏护葺庐。
争奈苍生待霖雨，未容安石爱幽居。

四时迭运春复冬，莫把穷愁蹙两峰。
牢掣鼻绳休放却，镜中已失旧时容。

鄂渚才来便救焚，富沙拯溺济饥民。
从容妙得调元手，好转洪钧拱帝宸。

镜中已失旧时容，懒问春来白与红。
君为花愁成独醉，余醅何惜命邻翁。

我有坚玉黝而泽，尝从十八公处得。
兰胶麝篆积甚劳，佛帐书灯扫何益。
江南务官骨已朽，潘仙久矣寻李白。
谁欤获此古胶法，持赠茅斋轻尺璧。
我非其人弗忍磨，缄藏夜光侵几格。
换鹅右军肯轻示，五日京兆无人识。
临池学书水为黑，不救晋家清谈厄。
风流解物远山长，才轻未免遭刻责。
神仙中人许玉斧，手持补天笔五色。
效官一尉聊复尔，礨磈胸襟尽珠瓅。
张颠落笔谩如云，曹植波澜翻逼窄。
逢时腾踔不作难，定冠蓬山文字职。
是物胡为送乞君，要与铦锋势相敌。
诛奸发潜盖余事，吾道岂容邪学塞。
不然黄屋求正言，愿染当今治安策。

恶草不可近，恶虫不可逢。
草有有钩吻，入口裂其胸。
虫中有细腰，虿尾犹铦锋。
人生涉世故，得不戒游从。
澡心三峡浪，对面九疑峰。
相须济吾事，酝酿如酒醲。
一朝临利害，暗捷同机舂。
个中本无物，薄俗谁我容。
眷彼冰雪姿，气格天所钟。
蟠根便水石，作配宜竹松。
相看世味薄，清坐真意浓。
今时无胶漆，安得如駏蛩。
永结岁寒伴，馨香满蒙茸。
愿为管鲍友，莫继耳余踪。
可能辟三径，吾亦欲携筇。

万里同行一瘦筇，寻山问水有先容。
更穷天姥投南路，已过台山第几峰。
从此又随双涧月，不妨曾听五峰钟。
却从更好堂前望，满眼诗材思不供。

造化秘密藏，凝然大狙宅。
操纵掌握间，殆似不容测。
惟人号最灵，研穷深探赜。
支干究生旺，更以形骸索。
摸骨与听声，个中更奇特。
无烦觌面知，祸福悉已白。
至理非口传，妙处从心得。
官君持此术，行尽山水国。
所历多巧中，一醉天地窄。
祇今天下士，何啻累千百。
纷纷肉食鄙，正须囊锥客。
仆仆尘埃中，岂无凤毛翮。
勿以朝野殊，穷通理不隔。
上方劳梦想，胡弗为指摘。
致君尧舜上，尔术光史册。
若共俗人言，怀抱真可惜。

振奇欲何夸，颇疑造物者。
两山擘其间，放此江东泻。
不知太古前，宇宙孰坏冶。
疏凿著夏书，固自人力假。
巨崖切汉起，入眼惊见乍。
影临数州迥，根插九地隘。
积铁老风雹，巨焰莫镕化。
面恶骇夔魖，姿妍悦美姹。
城郭巧刻划，屏障工组画。
髻鬟直高绾，剑槊寒可□。
抗立拟分庭，孤撑独称霸。
骈罗纷儿孙，拱揖俨宾介。
盘空矫鸾鹄，饮溪走牛马。
裂绞贯钩鏁，翠项披绛帕。
碎砾星宿稠，乱石豹熊跨。
钱叠藓晕重，鳞坼树皮扯。
万甓累如甃，一桉平若砑。
宽博敞坛墠，斜倾覆檐庌。
悬空疑崩欹，丛密苦蒙絓。
中断路已尽，合处天无罅。
周遭窘汉围，赤露经秦赭。
怒觜忽横出，狂湍助喧骂。
突展壮士臂，交锋报睚眦。
飞瀑𦈌垂素，响溜锺调哑。
嵌窟谁剜刳，窍窦饱冲射。
阳光昼隠见，云气晓包藉。
烧余通鸟耘，微缺有蜗舍。
妇肩頳背筐，樵指虚枯槎。
岩葩浅深杂，山木高低亚。
月黑吼饥虎，竹深见眠麝。
猿捷菓垂接，禽轻枝倒挂。
往者国柄分，群雄用狙诈。
阻兵割方域，狂心各侈哆。
一夫比剑阁，百万戈甲卸。
负固不一姓，强嬴殒函华。
王灵今一家，女织男耕稼。
溪鱼肥入罾，村醪贱可贳。
舳舻日下上，何曾舍昼夜。
儒绅企荣途，行有不俟驾。
估客聚百货，乘时沽善价。
载考江发源，其微酌杯斚。
坤轴听回斡，阴机默操舍。
弥漫众流会，灌注一门下。
旁束状殊窘，屡曲意不暇。
腾涌山合沓，飘溅雪飞洒。
峻迅出暂顷，澄渟或时且。
积油黯覆盎，征鼙浩飞瓦。
日月在吐纳，雷电生叱咤。
蛟鼋护老湫，鸥凫狎浅汊。
涸涩苦穷冬，漩洑怖炎夏。
逆溯魄自褫，顺涉心犹怕。
茫茫苍溟浸，落落洞庭野。
万折期必至，愤屈当一写。
微官能我诱，里落腐鼠吓。
三年客中都，唯了湖山债。
万里徒往来，百艰每吁唶。
一滩一危恐，奔湍剧旋輠。
颠反常不持，疾风闪荷盖。
百丈偶绝牵，刃交俄失靶。
山行避涛濑，竟日劳髀胯。
假寐易成魇，惊呼亦多嗄。
瘦骨烦拄支，垢容招嗤怪。
忠信固凭倚，内省辄摧谢。
贝叶丐慈护，牲牢乞神嘏。
深惬唯壮观，此殆天所借。
曩贤近交臂，佳境倒啖蔗。
夷陵忆文宗，小却宁芥慸。
孟韩有正传，圣道识根派。
黄牛功配姒，法当祭之社。
辇石肆威怒，斯言吾久讶。
秭归傍云岑，地恶记人鲊。
重吊湘波魂，忠言弃土苴。
江蓠续遗些，异代称屈贾。
宁胡悯国艳，可忍千金卖。
却笑效颦女，炙面不肯嫁。
巴东仅三户，突兀著大厦。
一掷叹老张，岂但震盲聩。
峩峩神女峰，索漠古台榭。
纤辞秽高仙，宜诛未应赦。
行行到巫山，风烟郁桑柘。
瞿唐送残险，性命脱罟获。
关头跃马帝，炷香重再拜。
乡音近嶓岷，归梦绕松槚。
韩公喜见蝎，正比怒嗔蟹。
人情有夺移，适意固暂快。
妻孥知我还，欢呼及姻娅。
僮奴洁衣褠，争挈壶觞迓。
灵鹊占吉噪，金虫缀寒灺。
扫我钓鱼石，整我插书架。
栈羊拨香糈，蔬畦剪霜芥。
万事置勿问，但办供客炙。
人生寻尺地，蚁宫共世界。
一斑仅豹窥，大庖姑蚋嘬。
就令十年读，未胜行天下。
耳目异闻见，襟灵豁陋寡。
杜陵半九州，诗史入嘉话。
马迁多经践，有文资博雅。
吾惭笔墨斐，丝麻视菅蒯。
未能朋俦矜，粗足儿童诧。
尚及日南杯，呼春送腊蜡。

雅故非今朝，两门自金石。
山头堕泪碑，宰木共萧瑟。
幕府盖宝府，球琳琅玕璧。
一一不可拣，于君况夙昔。
常愧砾与瓦，照映乏颜色。
於菟生则斑，窥牛乳尚湿。
其传祗斯文，余事博悬掷。
尝觇赋千字，诵之当搢笏。
戎索赞斗枢，杀气掩剑{卓戈}。
舂容凝香地，功用阒无迹。
忽驱两轓去，惊鸿眇南北。
专城岂不乐，所乐在母侧。
扶舆度春风，霜毛未上帻。
更著摩挲手，一起穷山瘠。
中年每患别，连日足怅惜。
方酌江上杯，送君又郊陌。
熟思令人老，只有加餐食。
尚余黄发期，好语为再出。

作吏无好怀，宁食三年艾。
甚陋吾安之，所隶乃都会。
文书如骂奴，吞噫不敢对。
两眉或小伸，独有公等在。
交臂露肝胆，不复事容态。
月沼分賸馥，风轩共晴快。
家餐听相挽，盘箸及笋菜。
但苦王事迫，数离每增慨。
岂非造物意，物莫能两大。
况自掺裾别，至今胸愦愦。
归来未黔突，日月倏逾迈。
书往得奇报，已恐责留债。
丈夫志远者，遑恤吠所怪。
醉眼天不入，一饱真细碎。
插貂与扶耒，此理本相代。
持以敦薄夫，是事付我辈。

二年客殊方，送君我乡邑。
岂不念家山，对此好风月。
何以慰羁旅，眼穿离鸿翼。
寄声贺父老，壶浆迓郊陌。
令君台阁人，九霄帝不隔。
新书严入县，驱骥就辕轭。
手持朱丝弦，欲奏南风律。
此意宁不佳，此事未易得。
姑置驯桑雉，先办绕床物。
相顾一大笑，浮我当举白。
长鱼随鳅𫚥，枯泽未容尺。
惊雷忽破地，起视已无迹。
春湖波如天，酒作鹅儿色。
映君眉间黄，领此醉勿惜。
明朝出门看，扁舟大江侧。

霜风著林不停吹，天涯有客衣征衣。
问客今归有何得，一株老桂和根移。
读书作文四十载，浪走不啻萍在池。
束书随身乃封户，睥睨一甑蒙蛛丝。
倾囊千金劝少贬，掉头一笑吾宁饥。
学如木水有源本，朝贩夕售颜忸怩。
市倡青红衒廛陌，窈窕深闭无由窥。
清诗学自禀绳律，如嚼冰雪寒肝脾。
平生交游半豪俊，如此人物见者稀。
每拈佳句对客诵，谓是古作非今为。
吾先君子坛级尊，子来谈笑容攀跻。
我从弱岁同砚几，如今揽镜斑鬓髭。
笑渠常遭俗眼白，短力不得相扶持。
前日提笔试外省，我亦薄宦初来归。
口占程文问中否，强弩破叶剑截泥。
十月十日夜漏尽，小奚惊梦来打扉。
云有吉报可速起，倒穿衣裳喘而驰。
贺者已满坐无处，拍手怪我来何迟。
淋漓一纸见名字，仓卒未省来其谁。
喜欢不记语杂乱，但说老眼天不眵。
明朝再拜酌酒贺，屋角一丈飞虹蜺。
书生一第蜕骨耳，排风轶电方自兹。
阿兄地下唤不应，门户藉子扶寒衰。
乡闾朋旧夸地产，洗眼昼绣增叹嘻。
孤童疋马颜色异，关吏偷语惊且疑。
到家羊肥酒亦熟，山头松槚生光辉。
坟前百拜谢教育，持身愿报父母慈。
盘谷亭前白雪枝，春意稍稍回芳蕤。
尊前不可无此客，花虽不言意惨凄。
迟君急旋共一醉，青衫入手无闲时。

将军百战摧骄虏，向来射石如射虎。
分封不得一丸土，晚岁功名成梦语。
古来志士穷者多，唾壶击碎奈命何。
平生道力轻群魔，巨舰岂肯摇微波。
大千与我俱幻尔，是中无处容悲喜。
西方仙人不可诋，破除忧患正须此。

判司碌碌尘埃间，可能老此横海鳣，一朝雷雨插两翰。
九江风高浪如屋，万里扁舟帆一幅，梦魂先遶湖山绿。
玉除有地容著身，且为岷峨起斯文，莫来憔悴随鸡群。

周公山前倾盖时，再岁通家同骨肉。
紫岩楼畔又从容，四方上下如相逐。
别来每恨无见日，要见夙缘偿未足。
公来临邛弄鸣琴，一官季氏仍寮末。
移将远期为近期，天遣从公恐不速。
尺书日夜苦相换，何止已多如笋束。
淹留自春竟徂冬，出门如物絷两脚。
一朝决去水赴壑，梦魂先到鹤山侧。
下车一见开两眼，喜色分时破愁颊。
约我不来公即来，一日不见公不乐。
将闲文书猛拨置，唤好朋友细款曲。
疾邪愤世时抵掌，怅往悲今忽嚬蹙。
狂吞壮饮无空樽，长句短章几满轴。
尊贤下士公盛德，忘义忘年吾敢辱。
百年四海几知己，为公悲歌起衰俗。
明朝翩翩随社燕，欲去暂留情最恶。
黄花满头约重来，闻说床头酒方熟。

太霄杰观凌空起，非雾非烟护珠蘂。
万灵操{卓戈}夹危栋，中有丹书并绿字。
走云飞雨泽地产，合璧联珠焕宸纬。
尧图羲坟共彪炳，禹训汤铭角雄伟。
冈陵松柏老如铁，华榜丹青新若洗。
论思欲侍圣天子，寓直正须真学士。
一时盛选孰睥睨，百代耆儒属宸倚。
惟有我公瑞河岳，早与灵鳌争赑屃。
丝纶飞藻倾两禁，弓钺专方雄万骑。
从容裘带净岷陇，零落旗矛清筰嶲。
畴庸王府侈三昼，告喜邮音传一纸。
升华秘宇阶召拜，正位台符慰瞻徯。
妄论斯文本神物，轻发其藏触天恚。
开物成务非翰墨，贲饰乾坤乃能事。
周书九诰削邪叛，一品会昌夷僭诡。
愿公亟从衮舄归，早就典谟垂万世。
迂愚把笔自龆龀，裂纸悲鸣蛩蚓比。
酸寒一尉不可说，尺璧光阴分马棰。
待公勋业映彝鼎，勉葺巴芜歌俊伟。
丝麻虽美收蒯菅，尚冀风人采舆隶。

庭前紫薇初作花，容华婉婉明朝霞。
何人得闲不耐事，听取蜂蝶来喧哗。
丝纶阁下文书静，能与微郎破孤闷。
一般草木有穷通，冷笑黄花伴陶令。

爱春春浅如稚童，爱晴连日无雨风。
闭门不出春笑侬，百年容易成老翁。
山茶经霜尚能红，小梅吹雪香正浓。
盍不亟倒琉璃锺，主人好意客亦同。
粉笺乞句酬天公，笔端有气如白虹。
少年射虎南山中，于今尘土蒙雕弓。
安得雷雨鞭蛰龙，拊髀浩气亦欲东。

何许园林春最酽，海棠万万千千点。
不应惟是锦织成，正恐更将猩血染。
未开半豆已欲滴，烂吐一庭尤潋滟。
窥月洗雨俱可玩，抹雾横烟猝难掩。
梓泽步障烘晓霞，温泉粉玉临秋鉴。
相逢但欲酣且歌，目送谁言美而艳。
桃花何处容面皮，欲笑春风无乃僭。
光翻牖户翠堆幄，浓逼须眉缬生脸。
裹头朝出常苦晚，烧烛夜看终未厌。
见不数数梦来往，百斛可倾心独欠。
老来世味薄如纸，斩断情根须一敛。
随身鼓笛本游戏，过目埃氛亦俄暂。
明朝风雨未可期，委地泥沙混真滥。
凭君但向雪落时，个里直须勤点检。

数月携家住，幽栖引兴长。
客中容懒散，梦里过炎凉。
收网觉鱼贱，酌泉知酒香。
主人真好事，诗债数能偿。

可人子陈子，乃祖定元龙。
一寸悠悠梗，千章落落松。
暗投初未择，狂吠竟谁容。
坚垒自衔璧，饥师不足攻。

山路仍多雨，秋天最易阴。
呼舟乱滩响，倚杖俯溪浔。
风力凭江横，云容隠树深。
一寒遽如许，料理欲归心。

月白星稀后，歌残雅奏初。
剽闻先破胆，欲见疾开书。
孔翠仙毛烂，珊瑚海树疏。
好诗如好画，黑瘦未容锄。

俛眉聊卓鲁，高步故夔龙。
倦翮闲霜鹗，苍棱老涧松。
只应安小试，正自耻先容。
泚笔书三异，他山玉可攻。

休沐来寻九里松，故因晴日觉春容。
寒余浅水红衣尽，淡抹轻烟紫翠重。
倦向山僧谈白叶，归从逋客醉黄封。
尘埃眯目成深省，何处招提鸣晓钟。

翩然逸想九霞间，仍是霓衣与鹿冠。
尘劫三山元自近，神官一字固应难。
云烟万瓦虹榱壮，冰雪千幢鹄辇寒。
堪笑木强韩吏部，如何容易撮灵丹。

记得三溪溪上春，瘦筇容我夜敲门。
一生几见此人物，十日九从师笑言。
闲得得来非有意，冷湫湫去若为论。
西山第一烟云窟，好驻高人雪月魂。

一篙寒碧碎鳞鳞，数尺孤舟仅著身。
江水煮鱼还地脉，瓦盆盛酒见天真。
颇容老子赊闲日，聊与青山作主人。
不用樽前罗粉黛，远峰元解作眉颦。

只得公诗百不须，万金人有此应无。
可容轻易秦庭璧，已戒牢藏晋鄙符。
惯客凫鸥迎野步，及时菘韭荐村沽。
幽栖为问能来否，朝市山林自两途。

跨海仙人安在哉，幽寻款款不须催。
云萝有约遽相失，杖屦几时能独来。
半日清谈容易废，百年幽抱若为开。
新诗小慰参差恨，快读聊将劝一杯。

少陵曾赋阆州诗，苦说城南天下稀。
铃合讼闲帘半卷，胡床客好麈频挥。
着鞭尚及春耕劝，促诏应随晓仗归。
他日遗簪犹在念，端容杖策扣黄扉。

夜床风雨忆相过，节物惊人奈老何。
只有孤鸿知我意，每因明月为君歌。
千山梦去无由到，一字书来已觉多。
余耳向来真义合，不知底处便容戈。

平地坐我帆樯中，翠峰出没工为容。
轻鸥舞晴沙照影，苍蛟吼浪雪薄胸。
渔舠系月江一曲，樵斧斫云山几重。
诗翁忽来吐佳句，物色才情元一宗。

日落未落空明中，琉璃夜色开天容。
一江不浣清浄目，百榼能平碨磊胸。
神山在前若可到，江妃去人无数重。
锦袍酌酒醉起舞，跨鲸仙人乃吾宗。

挂起西窗横笛中，白鹭亦有佳客容。
江风脱帻吹短发，明月入户窥愁胸。
只须茅茨补疏漏，安用楼观相复重。
人生趣尚各天性，古人愿识韩朝宗。

邂逅成功一世惊，不知元逐众人耕。
结茅容我庇风雨，识字教儿记姓名。
闲辄吟诗真苦相，醉能遣客即真情。
晚来溪月延微步，浴鹭浮鸥俱眼明。

孤塔骛霄汉，晴影金碧眩。
重来得寓目，归枕尾残汴。
缅怀何姓人，哀祷倾淮甸。
是身如皎月，有水着处现。
弹指遍大千，何止数乡县。
惟应因缘地，聊尔共流转。
颠危悔勒马，善涉悟觅扇。
君看悔与悟，只在一转盼。
至人独何心，示此祸福变。
当知夙缘定，莫作邪道见。
哀哉众生愚，积恶稔天谴。
云何一朝急，赖此香火荐。
我来适灯夕，宝蜡明邃殿。
还揩客眼尘，重睹浮屠面。
朝来塔上铃，告我风色便。
平淮一回首，岸容失葱蒨。

我家大江左，江水日夜东。
遥瞻发源处，乃在西南穷。
相望邈异境，正北一水通。
故令我与子，迹远心自同。
我生寡所谐，强颜红尘中。
倦飞矫归翮，饥吟咽寒蛩。
独欣得吾子，万虑一笑空。
时时出秀句，醒我如风松。
当知山泽臞，不鄙犀角丰。
弹冠实伊始，此生各飞蓬。
卜邻应未必，即事聊从容。

吾生苦中狭，与世枘凿乖。
平生素心人，耿耿不满怀。
汝能伯始后，游世如婴孩。
相逢握手语，便作埙篪谐。
时时笑谓我，如子患未涯。
执古以规今，求合诚难哉。
涉世幸未远，子车尚可回。
我介足怨忌，君通绝嫌猜。
不见山巨源，雍容居鼎台。
不见嵇中散，绝交自可哀。
贤愚心自了，短韵共一咍。

隠吏朱墨暇，饱眠北窗风。
时呼方外客，逃暑尊酒中。
寂寞杜拾遗，四壁口不供。
坐取盘餐款，哀哉岂天穷。
何如平生友，磁铁间不容。
每怀千里驾，今作五斗逢。
吏行散凫鹜，楸局收鸾龙。
共话十年旧，事往如飞蓬。
浮荣真一戏，何者为穷通。
应须河汉语，浄洗芥蒂胸。
仆夫适在门，客醉尊亦空。
更为后日约，及此芙蓉红。

雉驯不因媒，鸠煖自呼妇。
诗成桃李阴，知是霹雳手。
簿书我亦厌，丘壑渠自有。
却怜支离疏，饱食得薪槱。
俗夫尝世味，甘苦半哕呕。
知公超然处，心迹两无垢。
愁阴老芳物，虫鸟故相诱。
浪蕋费收拾，柔条可结揉。
岂无我辈人，一醉开笑口。
那知市门底，客倦枕两肘。
眼高可人稀，命蹇亨运偶。
平生愿执鞭，见谓余小友。
细观岂弟心，宜在帝左右。
却来尘埃中，寂寞对五柳。
鷇音藏鹄羽，正待荆鸡剖。
学政容窥谱，问字当载酒。
虚名翻误梦，恐坐箕与斗。
言诗终不称，永愧赋琼玖。

身闲书有味，吏傲俗不亲。
小窗据物表，扫尽心眼尘。
令尹垂珠玉，敲门唤行春。
作意向芳物，吾车曾未巾。
愁阴入病骨，鸠妇声亦嗔。
冥冥三日雨，桃李迹已陈。
空余深枝间，一一青子新。
秾芳殿春晚，犹堪慰佳辰。
酴醿晓妆靓，芍药醉脸匀。
白萼簪袅袅，风枝倒粼粼。
言当呼短舞，抵掌回双颦。
年来得相从，稍觉安沉沦。
岂不挂俗事，察公极清真。
眼中醉乡路，风味良独醇。
流光不容玩，尺璧何足珍。
漓俗益可厌，愿言勤问津。

月出度松岭，露香霏羽衣。
肃肃夜气清，苍苍烟径微。
川光浴秋容，萝影挂夕辉。
冰轮碾空阔，飞辙无因依。
拟掬星渚波，恐触天孙机。
偓佺何时见，沆瀣聊独挥。
未应青霞志，即与素愿违。
稍休尘外踪，想此岩下扉。
清吟写万籁，妙想绝百非。
不须河汉言，尽解纷华围。
飞仙亦戏剧，玄学乃庶几。
鳌山切丹极，岁晚行将归。

巉巉石径鸣枯筇，意行诘曲无西东。
心知幽壑梅已动，一枝寄我曾未蒙。
清香横路忽惊顾，冰蕊的皪蛮烟中。
有如佳人久去眼，邂逅相得情何穷。
蔬畦压霜翠羽乱，已觉雪片栖丰茸。
嗟我辜此来已晚，攀条嚼蕊聊从容。
玉仙游戏下尘世，绝艳一洗汞铅空。
不知阆苑在何许，叱回风驭无匆匆。
溪寒沙浄迷俛仰，坐待山月来朦胧。
岂无尊酒相暖热，锦裘起舞如惊鸿。
仇池老仙羽化久，妙曲三叠余仙风。
归时醉倒不知卧，明日来此谁能同。

道人昔曳匡庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不蹈江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗令我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

山河我四大，物我同一体。
谁为苦疾痒，搔按不容拟。
多生抱此念，耿耿未云已。
那知知鱼乐，更有濠梁子。

岁晏滞急景，霜雪日霏霏。
家居尚无奈，何况披征衣。
舍人使持节，正尔辞帝畿。
扬鞭出门去，言面无几微。
中朝第一人，沙漠今宣威。
朔庭天骄子，应觉眼见希。
青春反南辕，花柳相光辉。
雍容对宣室，便可持枢机。
蛾眉含笑迎，酌酒争劳归。
金碗大如斗，客醉时一挥。

龙停休忆柳垂堤，正喜高风集剩溪。
流水直随青嶂下，孤烟更在白云西。
村舂接响声相赴，浦树连云望自迷。
无限新诗兼有酒，可能容我醉时题。

英明如艺祖，慈厚类仁宗。
民隠深忧恻，天骄入益容。
前芳尝北指，鸣镝自回功。
戢动皆时当，居然八政农。

风在不周山空阙，底事问烟访两浙。
烟生庐阜香炉峰，孰使随风至吴越。
风乎与烟相得外，还有风雷并雨雪。
烟兮与风相好余，仍有烟波及霞月。
谁知此处一万壑，祇乐风烟余不说。
括苍搀天三百里，熊熊魂魂迷嵽嵲。
盖竹腾空一千丈，泄泄荧荧蜚崒嵂。
洪蒙雾气荡归鸿，滉澒岚芬惑回鷢。
前岑不阵有旌旆，后岫无人何幕帟。
{雨/溥}霏冷逼卢橘秋，薄浥轻缣礲硉矹。
{虎风}{鹿风}遥触杨梅寒，细擗新绵摩崒屼。
望海尖头培𪣻细，盘匜琼玚高抛{杀/米}。
帢帻巾边花草蔫，彝博栴檀飘馥苾。
刘晨长啸出天台，填填浩气陵寒{雨/忽}。
王母驰车返玄圃，缤缤羽旆挥斜日。
双岩瑞岩插云汉，寒{风黄}冷{雨/执}纷胶葛。
大固小固并阛阓，碧瓦青炊浮{风肃}{风忽}。
黄岩洞里石老人，晒袚兵编资飘{风日}。
白鹤山头丁令威，清音嘹唳浑{风工}{风必}。
玉帝盘桓石鼻宫，郁葱佳气浮山棁。
天王宿留墉外岫，羽仪仙队辉天阅。
长河匹练耀白帝，钜浸杯醪饮红蜺。
永庆凭陵睥睨寒，苍狗白衣劳目刮。
护郭峥嵘星斗烂，雾髻云鬟谁指结。
{雨/次}蒙远𪩘失高低，云渡石湖惊没灭。
径山气接日山寒，翠谷香浮银谷馞。
东门峧峻露觚棱，天竺黄高弥突兀。
玉女蛾眉{雨/兼}洗鬓，木天石佛雺封𫔎。
千家屿逼水云廊，木屐山陵阊阖臬。
般若台高迷远近，温凉座上清飘撤。
吹开越嶂万机锦，飐落吴江千树缬。
九层台外递韶音，万年枝上光摇樾。
或逾远汉宠岴峤，或跨长空冒岓屹。
或邀浓雾迨晨晡，或尼清氛当日昳。
或随小雨晻青冥，或佐狂{雨/韯}黯遥嶭。
或昏溪洞晚方散，或蔽云筌朝便别。
或过千山凝古树，或经四野留寒柮。
或栖江上寒竹梢，或泊野外荒芜末。
或伴游丝春昼飘，或似凉薰夏朝{走乞}。
或时避舍秋空雨，或间回车冬日霵。
或穿杨柳丝线乱，或度浮图铃索掣。
或搴空里青纸鸢，或荡郊中黑风鳦。
或经花径残红陨，或入松林浓淀杌。
或历江河诸舰舫，激扬帆缦摇竿橛。
或到遐迩诸精舍，增光金碧韵铜铁。
或似汉祖憩芒砀，漫空雾霭凌云阙。
或如唐帝幸骊山，灿烂旗常杂青赤。
或似地仙列御寇，携笻御气乘飒{风戉}。
或如雷部谢仙火，亘天电焰挥霹雳。
或似游月访姮娥，仙乐八方吹远阔。
或如焚野觅功臣，烬气四隅光倏忽。
或似洞庭百丈樯，自西自东随意屑。
或如岢岚三尺地，不燧不钻常焰突。
或似鲁国焚咸丘，助张狂吹势难捽。
或如公瑾战赤壁，虎啸波狂那得熄。
或似牧儿𦶟秦陵，猛火照天三月热。
嗟余真有山水癖，每遇亭台须访谒。
丹丘仅过元宵火，便问登临求快适。
节爱堂宽称起居，揖爽亭凉清奥突。
玉霄栏畔忆仙游，望海亭边思水活。
檐前放目四极远，波泛玉虹流莫歇。
芡莲香吹满堂阁，广轩梅峡纪碑碣。
知乐流杯亦屡游，翠屏舒啸时排闼。
暨被城南韦与杜，亭台轩槛俱穷历。
或夸小景怡情性，或诧巧营焕朱碧。
或因沮洳穿池沼，或取𥮾簪排一列。
或取燕闲扁美名，或思德政存前迹。
橐籥鞴宽风浩渺，天地炉红烟蓊郁。
未委眼前诸胜赏，风烟比较谁优劣。
奇哉倅廨后山亭，地不百容天路越。
壑多聊以十千数，几许风烟难尽揭。
凿沌不知今几年，贤哲治中凡几物。
怪底胜藏俱不知，知亦讵能营雅筚。
赵君眼力高夐古，才得基阶榛即掘。
岩扃万壑归指顾，飚霭弥空攒屏摄。
赤城千里诸胜游，从此斯亭为巨擘。
谢守城头颜目污，辋川降旐应高没。
余将会稽问夏禹，封嵎何得专车骨。
玉帛几时来万邦，侯甸云何分五百。
亦将东洋问大士，象教何时启禅律。
双塔已多诸佛机，雁荡又何有僧客。
亦将甬东问句践，当日如何兴霸烈。
还君会雪臣妾羞，千载英雄光史笔。
且生且教俱十年，孰云外物人难必。
亦将海上问羲和，日升晹谷隅夷宅。
月何与日时相望，日何与月时合璧。
夤宾平秩顺时四，璿玑玉衡齐政七。
四隅苍生感丕冒，惟天惟有尧能敌。
婺女柯山日月长，白黑围棋穷理窟。
潮头隠约子胥魂，夫差可见无心术。
王乔跨鹤水中岛，丹砂九转成灵粒。
杨妃隠迹海上山，方士时闻登阃阈。
对景思人人不见，风烟却羡常升陟。
枝上吸风蝉不饥，空里食烟鼯费力。
细思眼界两幺麽，俯仰屈伸诚有得。
蓬莱阁为亭作兄，柏梁台为亭作伯。
骚人凭栏无一事，涤砚濡毫恣思索。
酒客登阶无所为，挈榼携壶忙逊揖。
水仙海若傥俱来，任自亭前说玄极。
惟予椎鲁无寸长，祇听謦欬东君侧。

往事明明是梦中，发霜那有旧形容。
客床对卧秋深雨，听得邻僧半夜锺。

枕漱镵针泉石肓，登临又刮山川目。
太清飞出离宫景，平地分为散仙福。
知津有赖大夫松，避道尤勤居士木。
层峦破晓霞散绮，断岸涵空雾披縠。
界远都归粟粒藏，脉近宁劳杖头缩。
不愁风引轻舟却，更喜村通小径曲。
妙含道德五千余，迥出洞天三十六。
青牛税驾从懒卧，宝猊回拱长蹲伏。
犹余砥室灿金星，安用柔宗扶玉局。
岩前日月自朝夕，物外乾坤岂寒燠。
蛇灵必化第须时，豹隠唯邻聊协卜。
共知容与乐无限，谁想绪余善非独。
两柱擎天寿八荒，一水为霖登百谷。
深嗟晚到偿畴昔，争忍疏游逾信宿。
痴儿浪作谢鲲图，坐进因明天下谷。

平生事澹泊，荣利不关心。
杜门久谢客，岂容俗尘侵。
令尹有佳招，联辔游云林。
流觞遶双鱼，茂樾栖幽禽。
挥毫写佳句，骚雅寓意深。
玎珰泉声玉，琐碎竹影金。
开怀拼剧饮，预约盟再寻。
搔首赓险韵，杜陵不胜簪。

古端有奇胜，名岩拟天星。
传闻辇毂下，往往极口称。
有为背驰说，曾不如邱陵。
请君勿夸山，恐非动者情。
请君勿誉水，静必恶淙琤。
玄酒薄滋味，众口难调羹。
甲乙独相囗，马不同牛耕。
海上有逐臭，宁云尔德馨。
主人何负盗，势固为盗憎。
兹山岂求全，乃与人事并。
言言而疑疑，世态犬吠声。
百闻输一见，日月中天明。
我绾高要章，往返万里程。
凛凛民社寄，旦旦朱墨荣。
及兹瓜戍期，作意星岩行。
星岩有佳处，丈人试静听。
空洞似容德，不禁魑魅停。
其中百寻泉，澄挠无浊清。
神龙倏兮来，稳稳石榻横。
忽焉风云合，霹雳行雷霆。
驱逐百种怪，栗栗心胆惊。
为山何用高，有此足以名。
提携麹居士，宾从尽豪英。
刻山与题柱，悔罪付两黥。
男儿须办此，谁能作蝇营。

观书倦棐几，理策开蓬门。
萦纡竹溪步，迤逦僧家园。
云容酿密雪，烟景收残暾。
人语野桥店，鸟鸣桑柘村。
山深古殿閟，涧曲回流喧。
松桂不改色，梅蕊亦已繁。
久厌城市卑，愈觉山林尊。
归途偶成咏，所乐非所言。

说着幽岩意已清，那堪地近一牛鸣。
尘萦俗累不容到，若见山灵烦寄声。

新晴初照屋山头，春欲归时事事幽。
诗著硬黄容我扫，酒拼大白共君浮。
幸闻边备初无警，喜见农功渐可鸠。
老去所期如此尔，人间底事更关愁。

联骑上南明，清谭意自倾。
云垂山掩翠，风静雨飞声。
幽壑藏舒景，清溪漾晚晴。
从容共樽酒，欲别正关情。

陈侯一世豪，笔力万人敌。
卧之百尺楼，平视刘玄德。
收敛湖海气，一室仅容膝。
平生不欺心，自护如拱璧。
客来问字细论文，旋粜官粱买酒樽。
夜深四壁冷彻骨，酒酣一笑温如春。
三年官满何所畜，满船稚乳书几束。
长安侯门高于天，束薪炊米桂炊玉。
问君持此将安归，君言岁收可百斛。
吾侪本无膏粱念，况今老矣其何欲。
宰相时来则为之，切莫倒行夸食肉。

君才离奇卧壑松，力回万牛匠非哲。
我如坎井可窥底，短绠未汲固自竭。
饥寒驱置簿领中，巧匠旁观指濡血。
逢人首下尻益高，敢遇督邮腰不折。
憧憧往来穷朝昏，负负江湖弄风月。
邑虽陋室无佳士，稍输城府开私谒。
平生闻人说项斯，秀句秋江更清澈。
鼯径经雨忽蛩然，倾囷倒廪不我屑。
渥洼汗血绝后殿，天球河图合前列。
要知冷煖须自知，舐蜜中边不容说。
痴儿徒痴不了事，相留汤餠未暇设。
如今岂止倾盖旧，向者固已闻风说。
命之穷达有宿分，男儿功名在晚节。
未应种豆趣南山，试一上书干北阙。
君不见少陵流落老更穷，长叹自比稷与契。

金碧照征涂，松竹开幽径。
山僧寿八十，腴貌精视听。
囊钵罄锱铢，栋宇事严整。
如公方外人，视世一泡影。
辛勤毕此生，更欲传不泯。
当家茀父菑，居位蠹国政。
视公岂容诛，三叹发深省。

积雨霁穷秋，柴扃立清晓。
溪光照烟岫，未觉秋容老。
溪边乌臼林，他日没飞鸟。
浓绿半枯枝，殷红乱衰草。
摇落想骚人，洞庭风袅袅。

绿槐庭院锁薰风，双双乳燕穿帘栊。
石榴花蹙宫罗样，荔子枝翻蜀锦红。
海山秀色藏日色，衮作英豪仪上国。
鹏翼澜翻徙北溟，龙媒夭矫东西极。
高踪逸韵不容攀，家声世德以蝉联。
吏能精锐龚黄上，人物风流晋宋间。
海宁岩邑千山底，牛刀割鸡聊尔耳。
卷入河阳满县花，风行郑国垂街李。
往岁如今杅桐空，今年衣褐足虞冬。
往岁如今新陈腐，今年麰麦盈千锺。
田家宴喜歌时丰，咸知阴相有神功。
炰羔击豕趋城东，金璧楼台烟霭中。
瞻彼南山遥举酒，插花起舞为君寿。
神人欢乐何其多，令君福禄如山河。

灯火相从总角初，只今已是十年余。
穷愁懒漫吾犹故，文采雍容子甚都。
连璧肯来同寂寞，归鞍宁不少踌躇。
风流一别应如雨，傥有来鸿细作书。

莫恨卢姬嫁得迟，尚能料理旧容仪。
班姑陈后承恩早，衰悴难堪似少时。

休日吟边引兴长，岂容簿领更相妨。
怪君诗思如河决，曾梦西江水涤肠。

画师不作春风面，岂是玉容容易见。
动人正在阿堵中，妙处犹须著歌扇。
沉香亭边初睡起，鬒发珑松薄梳理。
欠伸背面故作妍，半靥墙头出桃李。
画成众目争回顾，只欠孙娘折腰步。
似见不见愁杀人，始是人生肠断处。
愁肠易断可奈何，古往今来此恨多。
君不见李夫人，不肯回身看汉君。
又不见杨太真，拥行莫恋属车尘。
自古蛾眉多蠹国，玉颜画就还伤神。

中秋令节每多阴，况复清居鹤禁深。
幸免虾蟆矜毒吻，不妨蟋蟀伴孤吟。
连旬病腹难容酒，独夜清眠不愧衾。
二八孤光应未阙，小楼犹得共登临。

余子纷纷见每卑，鸾凰鸡鹜谩相随。
当时一笑无人解，此意宁容俗士知。

毛生脱颖请行日，祖逖闻鸡起舞时。
何似草庐长啸罢，从容起立汉家基。

老火西驰烧邓林，此花孤绝更清深。
犀纹隠隠通肌骨，羽葆层层间彩金。
残蕊尚堪然古鼎，生香长得泛秋砧。
形容尽入诗人笔，不为唐贤叹陆沉。

观彼雨中荷，跳珠自涓滴。
初集尚端停，稍多还倚侧。
虚明是本体，不受世钻刻。
初疑鲛人泣，泪向盘中掷。
又疑石笋街，抛洒天不惜。
但见漾玻瓈，讵容登几格。
高低相依映，倾泻才咫尺。
浏漓丹砂汞，晃荡摩尼色。
照乘傥见收，价恐千金直。
日乾风势定，泯若无留迹。
固知造化巧，又似儿女剧。

袅袅鲜飚动远林，亭亭暮霭占遥岑。
渊明松菊秋容澹，仲蔚蓬蒿露气深。
莫笑四携亭未具，且环十鼓坐同斟。
更须少待桂花发，林下舂容把臂吟。

袅袅鲜飚动远林，亭亭暮霭占遥岑。
渊明松菊秋容澹，仲蔚蓬蒿露气深。
莫笑四携亭未具，且环十鼓坐同斟。
更须少待桂花发，林下舂容把臂吟。

谢公有雅志，颇爱东山游。
坡仙得其心，妙语寄清讴。
苍生事未了，已了还即休。
彭泽小邑宰，其事固不侔。
等闲一墨组，未死谁肯投。
况此大功业，声名天壤流。
始末终不渝，盛事古鲜俦。
信知山林乐，不贵公与侯。
岩壑有廊庙，搢绅或戈矛。
而况此老躯，日月不少留。
汲汲尚不足，岂容复悠悠。
揭榜慕前贤，驽马睎骅骝。
死者如可作，把酒起相酬。

吾闻北冥鹏，翼若垂天云。
矫首扶桑汜，投趾昆仑垠。
渴饮黄河流，饥食紫渊鳞。
长翮盈千车，短羽重万钧。
去以六月息，栖止良苦辛。
黑风忽翻海，未易容其身。
偶与斥鷃遇，问鷃有何乐。
鷃云我幺禽，岂暇议寥廓。
为生诚甚微，为计亦易足。
吸以棘针露，分以鹪鹩粟。
决起枪榆间，却向蓬蒿落。
不睎九万程，只愿一枝托。
鹏听鷃所云，似若生羡慕。
彼小乃有余，我大适为苦。
呼鷃问所安，鷃笑而不语。

人生皆有别，此别良不同。
不作儿女恋，惨然见颜容。
郭奕追叔子，后山逐苏公。
二贤间世士，二客有古风。
不畏简书诮，越境远相从。
上下数百载，凛然两相望。
我亦何为者，偶在寮采中。
荷公以礼遇，讵敢忘敬恭。
公才自超卓，落落涧底松。
我老无所用，飒然一衰蓬。
相送三十里，已复愧前踪。
愿言养宏博，吾道终当通。

上恩鼎至愧叨逾，退省何尝有硕肤。
甘作一麾山吏部，不为三败管夷吾。
相思梦想江湖隔，熟诵篇章锦绣铺。
无妄疾来终易愈，岂容医砭值庸夫。

周公洒灰垂典教，为尔朋徒多取闹。
如今大索不相容，省口何如且泥淖。

接武东朝集凤鸾，相如亦预赋梁园。
仆旗我合坚诗壁，授钺君当坐将坛。
妙似春风薰草木，深于元气入脾肝。
宫墙数仞难窥测，一点曾容豹管看。

仲春闰月天气佳，天岂有意迟群葩。
天公正为老人设，剩添一月延韶华。
今春计日百二十，不比严霜烈日空增加。
良辰好景不易得，此日讵可容易过。
汉家天子赐甲子，所见殆可儿童夸。
直须烂醉答造物，秉烛列炬惊林鸦。

推敲乍可恕诗客，攘臂岂容遭怒螗。
三尺何时尸鼠辈，九霄一日失鹓行。
君王拟听尚书履，使者行催相国装。
共喜日边归去近，双溪椎鼓下舟航。

隠君无妇几经时，暮景鳏居却未宜。
且喜中郎新有女，岂容白傅老无儿。
闺中不着玉川婢，天下应传京兆眉。
无计去陪汤餠客，花卿有子待歌诗。

君侯不与力科同，能事都归德行中。
矍相圃间唯孔子，和容堂上独韩公。

机心已尽自虚明，滓翳宁容点太清。
寄语堂前鸥与鹭，五湖烟水莫寒盟。

久回俗驾向山中，无复诗骚见古风。
方喜故人千里至，更容清夜一尊同。
宾筵谈笑知无敌，笔力追陪愧未工。
自古诗人难并世，归期那敢话匆匆。

二八女儿初弄容，妆成意态有纤秾。
点乱胭脂痕片片，潮生醉脸晕重重。

暮龄携挈特东归，红药翻阶正得时。
不是花容相妩媚，风流要索两翁诗。

酒力欺人老，花容笑客衰。
自怜花与酒，终是不相宜。

西风飒飒吹红兰，千林摇落无容颜。
芙蓉花高猩血殷，烁烁对此红玉盘。
冰霜骎骎花事寝，坐对此花须痛饮。
安得蛮户千张机，为我织此明霞锦。

人间百寒暑，正似须臾期。
当年同袍子，一见雪满颐。
不惟形容变，亦复声音移。
坐定问姓字，始省从师时。
见此发咏叹，劳生果何为。
不如多饮酒，满腹同鸱夷。

霁月耿东南，流光浄如洗。
幽人怀夜光，掬水弄清泚。
春云多态度，蒸缊出山麓。
舒卷无定踪，形容劳远目。
可人古锦囊，多乎斯二者。
造物发天藏，笔端妙陶冶。
我具择法眼，仅得窥一斑。
恨无餐玉法，谩入蓝田山。
别来岁月换，倏如飞鸟过。
升沉不足数，交谊果如何。
夜窗浥露气，策策秋声高。
假寐发永叹，念远心忉忉。

丹丘有鸾凤，天朝思羽仪。
祥风挽不前，箫韶将致之。
我生幸良觌，九苞容一窥。
矫首望阿阁，自笑枪榆卑。

春光淡心目，乘兴聊跻攀。
颇识造物意，长容我辈闲。
横拖拄杖去，笑折梅花还。
彼哉钟鼎乐，不在山林间。

一雨及时晴又佳，江村农父话喧哗。
旋炊麦饭非常饱，笑指苗田不用车。
有眼何曾识朝市，逢人只喜话桑麻。
此间賸有渔樵地，容我旁边著一家。

云抹山容疑泼绿，月涵波影自摇金。
丈夫出处如云月，猿鹤安能识此心。

徜徉绿野春波上，徙倚石楼烟霭间。
只恐苍生待霖雨，未容谢傅老东山。

暂假僧房憩，炎蒸觉顿忘。
谁知六月雨，已似九秋凉。
石径苔痕滑，稻花田水香。
鸣蝉休聒耳，容我此徜徉。

妾家家世居淮海，郎罢声名传海内。
自从贬死古藤州，门户凋零三十载。
可怜生长深闺里，耳濡目染知文字。
亦尝强学谢娘诗，未敢女子称博士。
年长以来逢世乱，黄头鲜卑来入汉。
妾身亦复堕兵间，往事不堪回首看。
飘然一身逐胡儿，被驱不异犬与鸡。
奔驰万里向沙漠，天长地久无还期。
北风萧萧易水寒，雪花席地经燕山。
千杯虏酒安能醉，一曲琵琶不忍弹。
吞声饮恨从谁诉，偶然信口题诗句。
眼前有路可还乡，马上无人容我去。
诗成吟罢只茫然，岂意汉地能流传。
当时情绪亦可想，至今闻者犹悲酸。
忆昔中郎有女子，亦陷虏中垂一纪。
暮年不料逢阿瞒，厚币赎之归故里。
惜哉此女不得如，终竟老死留穹庐。
空余诗话传凄恻，不减胡笳十八拍。

儿时闻公名，谓在千载前。
稍长诵公文，杂之韩杜编。
夜辄梦见公，皎若月在天。
起坐三叹息，欲见亡繇缘。
忽闻高轩过，欢喜忘食眠。
袖书拜辕下，此意私自怜。
道若九达衢，小智妄凿穿。
所愿瞻德容，顽固或少痊。
公不谓狂疏，屈体与周旋。
骑气动原隰，霜日明山川。
匏系不得从，瞻望抱悁悁。
画石或十日，刻楮有三年。
贱贫未即死，闻道期华颠。
他时得公心，敢不知所传。

省中地禁清昼长，侍史深注熏笼香。
荣名挽公公不住，东皋归去栽花忙。
毵毵华发映朱绂，同舍半已排云翔。
正如少陵入严幕，本自不用尚书郎。
向令封侯佩金印，不然草诏直玉堂。
万锺会作梦幻过，三径空叹松菊荒。
乐天十年履道宅，赞皇一夕平泉庄。
公看富贵定何物，一笑乃复坐此妨。
东皋乐哉日成趣，簪花起舞当自强。
知公能容贱子狂，请赋式微之二章。

门无容车高，庭止旋马广。
富贵固易耳，正恐卿惭长。
时情竞脂韦，家法独肮脏。
静处看纷纷，桔槔劳𫖯仰。

相从何必早，白头或如新。
登门虽尚疏，数面自成亲。
昨者始见公，凛然须如银。
败席留煮茗，寒厅无杂宾。
平生事贤意，寸心渴生尘。
乐哉得所从，贫病忘吟呻。
恭惟大雅姿，信是邦国珍。
广文旧官长，二纪转鸿钧。
恩仇快报复，祸福出笑颦。
同舍事容悦，腰佩玉麒麟。
群谀更得志，后来如积薪。
于时公淡如，位屈道则伸。
法宫亲决事，收召极海滨。
人才方杂沓，公仕益逡巡。
欲以贵祝公，公岂慕要津。
欲以穷托公，公岂私贱贫。
颇欲述古谊，劝公勿爱身。
此又公所存，岂待贱子陈。
高颿泊江渚，岁晚风雨频。
愿言添衣裘，寒阴能薄人。

短墙缺处插疏篱，巷劣容车堂对陂。
天下有公殊可贺，坐中着我不妨奇。

我不如列子，神游御天风。
尚应似安石，悠然云海中。
卧看十幅蒲，弯弯若张弓。
潮来涌银山，忽复磨青铜。
饥鹘掠船舷，大鱼舞虚空。
流落何足道，豪气荡肺胸。
歌罢海动色，诗成天改容。
行矣跨鹏背，弭节蓬莱宫。

大将上兵符，军容备扫除。
恭惟陛下圣，方采直臣书。
忽报分司去，还寻入幕初。
宗藩虽旧识，莫遣得亲疏。

羽檄聨翩昼夜驰，臣忧顾不在边陲。
军容地密寜当议，陛下恩深不忍欺。
白简万言几恸哭，青编一传可前知。
平生所学今无负，未叹还乡两鬓丝。

吴越东西州，浙江限其中。
黄旗高十丈，大舟凌虚空。
都人送留守，郡吏迎相公。
江心波涛壮，帐下鼓角雄。
乐哉公何憾，廷论则未同。
永怀前年秋，群胡方啸凶。
闾左发蓟北，戈船满山东。
旧盟顾未解，谁敢婴其锋。
公时立殿上，措置极雍容。
南荒窜骄将，京口起元戎。
旧勲与宿贵，屏气听指踪。
规模一朝定，强虏终归穷。
当时谓易耳，未见回天功。
及今始大服，咨嗟到儿童。
天心佑社稷，主圣肖祖宗。
旌节早来朝，笑谈折遐冲。

博士得黄柑，甚爱不忍擘。
持献太夫人，远附海上舶。
故山饶氛雾，可使酒杯窄。
岂无荔枝好，餍饫恐不摘。
相去三千里，无异娱旁侧。
乃知母子意，更远未尝隔。
我昨往见君，从容弄书册。
药分腊剂香，茶泛春芽白。
主意顾未厌，筐筥自搜索。
敢谓甘旨余，亦及此下客。
霜包才三四，气可压千百。
重是慈孝物，不敢吐其核。
甘寒虽遶齿，悲感已横臆。
半生无欢娱，初不为湮厄。

陂泽秋容淡，郊原晓气清。
雨来鸠有语，社近燕无情。
拄杖扶腰痛，渔舟照眼明。
苦吟缘病辍，随意或诗成。

台省诸公岁岁新，平生敬慕独斯人。
山林不恨音尘远，梦寐时容笑语亲。
学道皮肤虽脱落，忧时肝胆尚轮囷。
至和嘉祐须公了，乞向升平作幸民。

绝境慰人心，谁家住玉岑。
乱云生翠窦，密雪洒青林。
高阁临空豁，孤亭隠邃深。
定知非俗士，橹急不容寻。

白盐赤甲天下雄，拔地突兀摩苍穹。
凛然猛士舞长剑，空有豪健无雍容。
不令气象少渟滀，常恨天地无全功。
今朝忽悟始叹息，妙处元在烟雨中。
太阴杀气横惨淡，元化变态含空蒙。
正如奇材遇事见，平日乃与常人同。
安得朱楼高百尺，看此疾雨吹横风。

凄凉古驿官道傍，朱门沈沈春日长。
暄妍光景老海棠，颠风吹花满空廊。
物生荣悴固其常，惜哉无与持一觞。
游蜂戏蝶空自忙，岂知美人在西厢。
我虽已老犹能狂，𥩟立为尔悲容光。
盛时不遇诚可伤，零落逢知更断肠。

天下有广居，非阿房建章。
賔饯日及月，阖辟阴与阳。
山川坦然平，何者为藩墙。
孔公暨瞿聃，同坐此道场。
哀哉世日隘，肝胆分界疆。
蹙缩战蜗角，崎岖走羊肠。
周先早得道，所证非复常。
小室古城隅，宛如野僧房。
能容人天众，杂沓来烧香。
三万二千人，各据狮子床。
实际正如此，切忌错商量。
须弥芥子话，今夕当举扬。

夜发沔阳驿，坡陁冈阜重。
月斜欹帽影，霜重湿裘茸。
野岸鸣枯叶，烟林度晓钟。
梁州明日到，一笑解衰容。

京华豪饮釂千锺，濯锦江边怯酒浓。
烈士壮心虽未减，狂奴故态有谁容。
折梅著句聊排闷，闭户焚香剩放慵。
午枕如雷君莫怪，西风吹梦过吴松。

西郊梅花矜绝艳，走马独来看不厌。
似羞流落蒙市尘，寜堕荒寒傍茆店。
翛然自是世外人，过去生中差一念。
浅颦常鄙桃李学，独立不容莺蝶觇。
山矾水仙晚角出，大是春秋吴楚僭。
余花岂无好颜色，病在一俗无由砭。
朱栏玉砌渠有命，断桥流水君何欠。
嗟余相与颇同调，身客剑南家在剡。
凄凉万里归无日，萧飒二毛衰有渐。
尚能作意晚相从，烂醉不辞杯潋滟。

西风吹雨冷凄凄，道上行人白昼迷。
聊抉重云取朝日，未容嘉谷卧秋泥。
年丰郡府疏文檄，蛮遁边亭息鼓鼙。
寄语农家莫游惰，冬闲正要饱鉏犁。

月从海东来，径尺镕银盘。
西行到峨嵋，玉宇万里寛。
幽人耿不寐，弄影清夜阑。
五城十二楼，缥缈香雾间。
不知何仙人，亭亭倚高寒。
欲语不得往，怅望冰雪颜。
叩头傥见哀，容我蹑素鸾。
掬露以为浆，屑玉以为餐。
泠泠漱齿颊，皓皓濯肺肝。
逝将从君游，人间苦无欢。

一鸦飞鸣窗已白，推枕欲起先叹息。
翠华东巡五十年，赤县神州满戎狄。
主忧臣辱古所云，世间有粟吾得食。
少年论兵实狂妄，谏官劾奏当窜殛。
不为孤囚死岭海，君恩如天岂终极。
容身有禄愧满颜，灭贼无期泪横臆。
未闻含桃荐宗庙，至今铜𫘞没荆棘。
幽并从古多烈士，悒悒可令长失职。
王师入秦驻一月，传檄足定河南北。
安得扬鞭出散关，下令一变旌旗色。

畏暑不巾袜，步月搘短笻。
瘦身发鬅鬙，顾影如孤松。
径幽萤开阖，池涨鱼𪡋喁。
飞泉穿北垣，珠玉相撞舂。
东湖更奇绝，百亩银初镕。
但能抱琴往，绝恨欠鹤从。
重露倾荷盘，微风堕芙蓉。
欢言美清夜，缥渺吹疏钟。
空中飞仙人，粲然冰雪容。
笑我老尘世，不记瑶台逢。

西楼遗迹尚豪雄，锦绣笙箫在半空。
万里因循成久客，一年容易又秋风。
烛光低映珠帘丽，酒晕徐添玉颊红。
归路迎凉更堪爱，摩诃池上月方中。

巢燕成归秋景奇，颇容老子醉哦诗。
山晴更觉云含态，风定闲看水弄姿。
痛饮何由从次道，并游空复忆安期。
天涯又作经年客，莫对青铜恨鬓丝。

尘埃车马何憧憧，麞头鼠目厌妄庸。
乐哉梦见德人容，巍巍堂堂人中龙。
举头仰望太华峰，摄衣欲往路无从。
忽然梦断难再逢，空记说法声如钟。

吾生如虚舟，万里常泛泛。
终年厌作客，着处思系缆。
道边何人居，花竹颇闲淡。
门庭净如拭，窗几光可鉴。
堂上满架书，朱黄方点勘。
把茅容卜邻，老死更谁憾。

苦爱幽窗午梦长，此中与世暂相忘。
华山处士如容见，不觅仙方觅睡方。

少年曾缀紫宸班，晚落危途九折艰。
罪大初闻收郡印，恩寛俄许领家山。
羁鸿但自思烟渚，病骥寕容著帝关。
回首觚棱渺何处，从今常寄梦魂间。

堂静僧闲普请疏，炉红毡暖放参余。
莲花池上容投社，椰子身中悔著书。
茶试赵坡如泼乳，芋来犀浦可专车。
放翁一饱真无事，拟伴园头日把鉏。

遥夜雨声急，愔愔窗户幽。
开编尧舜在，得句鬼神愁。
同俗愚儒罪，容身壮士羞。
灯残不成睡，晓角动南楼。

世言九州外，复言大九州。
此言果不虚，仅可容吾愁。
许愁亦当有许酒，吾酒酿尽银河流。
酌之万斛玻瓈舟，酣宴五城十二楼。
天为碧罗幕，月作白玉钩。
织女织庆云，裁成五色裘。
披裘对酒难为客，长揖北辰相献酬。
一饮五百年，一醉三千秋。
却驾白鳯骖斑虬，下与麻姑戏玄洲。
锦江吹笛余一念，再过剑南应小留。

零落梅花不自由，断肠容易付东流。
与人又作经年别，问月应知此夜愁。
已是狂风卷平野，更禁横笛起危楼。
何时小雪山阴路，处处寻香系钓舟。

朝阳照城楼，春容极明媚。
走马蜀锦园，名花动人意。
严妆汉宫晓，一笑初破睡。
定知夜宴欢，酒入妖骨醉。
低鬟羞不语，困眼娇欲闭。
虽艳无俗姿，太息真富贵。
结束吾方归，此别知几岁。
黄昏廉纎雨，千点裛红泪。

玻瓈江上送残春，叠鼓催颿过玉津。
蜀苑莺花初破梦，巴山风月又关身。
幅巾久已忘朝帻，短剑惟思隐市尘。
莫倚诸公容此老，西曹那许吐车茵。

林栖四壁空，百事从简易。
缺篱寒未补，幽戸夜不闭。
东偏欲广屋，厚费敢轻议。
设关力可具，稚子请遂事。
呀然两竹扉，寜复志容驷。
西山正当前，浩荡纳空翠。
下临渔樵路，横锁风月地。
惟愁俗客来，剥啄惊午睡。

半年愁病剧，一雨喜凉新。
稍与药囊远，初容酒盏亲。
浩歌惊世俗，狂语任天真。
我亦轻余子，君当恕醉人。

少读封禅书，始知武夷君。
晚乃游斯山，秀杰非昔闻。
三十六奇峰，秋晴无纤云。
空岩鸡晨号，峭壁丹夜暾。
巢居寄千仞，鸿荒想羲轩。
风雨蜕玉骨，难以俗意论。
丹梯不容蹑，修蔓亦畏扪。
溯滩进小艇，愧惊白鹭群。
学道虽恨晚，养气敢不勤。
宦游非本志，寄谢鹤与猿。

世念萧然冷欲冰，更堪衰与病相乘。
从来幸有不材木，此去真为无事僧。
耐辱岂惟容唾面，寡言端拟学铭膺。
尚余一事犹豪举，醉后龙蛇满剡藤。

宿疢逢秋剧，衰容逐日添。
专房一竹几，列屋万牙籖。
遣闷凭清圣，忘情付黑甜。
晚来风月好，一笑卷疏帘。

翠阜围平野，朱楼压缭墙。
风回半汀雁，云护一天霜。
有地聊容拙，无方可疗狂。
白头诗兴在，吟罢意差彊。

野性安衡茅，杰屋愁耽耽。
上不补县官，下有肉食惭。
虽非策云骥，实鄙作茧蚕。
失计不容悔，渔蓑换朱蓝。
少壮尚可力，老大真难堪。
今朝意颇豁，村舍寄半酣。
玉版烹雪笋，金苞擘霜柑。
岂惟写我忧，亦以税我骖。
弄笔作一笑，何用与客谈。
逡巡上车去，湿翠浮烟岚。

人苦不知足，贪欲浩无穷。
豹胎日餍饫，萍虀却时供。
饮豚以人乳，万乘亦改容。
方其未遇时，鹅{炙火=肉}动英雄。
哀哉王相国，计堕饭后钟。
所以贤达士，一视约与丰。
我亦蹭蹬者，羁游半生中。
木槃饱藜苋，美与玉食同。
口腹嗟几何，曾是役我躬。
放箸一笑粲，赋诗晓愚公。

今年岁暮无风雪，尘土肺肝生客热。
经旬止酒卧空斋，吴蟹秦酥不容设。
日忧疾疫被齐民，更畏螟蝗残宿麦。
浓霜薄霰不可得，太息何时见三白。
老夫壮气横九州，坐想提兵西海头。
万骑吹笳行雪野，玉花乱点黑貂裘。

青帝宫中第一妃，宝香熏彻素绡衣。
定知谪堕不容久，万斛玉尘来聘归。

小𪩘平冈雪陆离，幽人又赋探春诗。
典琴沽酒元非俗，著屐观碑又一奇。
大度乾坤容落托，多情风月笑衰迟。
吾生也似梅花淡，燕未归来蝶不知。

楠瘿作尊容斗许，拥肿轮囷元媚妩。
肻从放翁来住山，谁云置身不得所。
山房寂寞久不饮，作意欲就梅花语。
我病鲜欢花更甚，日暮凄凉泣残雨。
人生万事云茫茫，一醉常恐俗物妨。
正须仙人冰雪肤，来伴老子铁石肠。
花前起舞花底卧，花影渐东山月堕。
瘿尊未竭狂未休，笑起题诗识吾过。

水边小丘因古城，上有巨竹数百个。
一径蛇蟠不容脚，平处乃可十客坐。
袅袅共看风枝舞，簌簌时听春箨堕。
古佛不妆香火冷，瘦僧如腊袈裟破。
门前西去长安路，日夜舳舻衘尾过。
老夫本乏台省姿，且就清阴曲肱卧。

往者行省临秦中，我亦急服叨从戎。
散关摩云俯贼垒，清渭如带陈军容。
高旌缥缈严玉帐，画角悲壮传霜风。
咸阳不劳三日到，幽州正可一炬空。
意气已无鸡鹿塞，单于合入蒲萄宫。
灯前此图忽到眼，白首流落悲涂穷。
吾皇英武同世祖，诸将行策云台功。
孤臣昧死欲自荐，君门万里无由通。
正令选壮不为用，笔墨尚可输微忠。
何当勒铭纪北伐，更拟草奏祈东封。

遶屋巉巉碧玉峰，个中天遣养疏慵。
捐书已叹空虚腹，得酒还浇垒块胸。
曲几坐看窥戸月，短篷卧听隔城钟。
柴桑自有归来意，枉道人间不见容。

读书四更灯欲尽，胸中太华蟠千仞。
仰呼青天那得闻，穷到白头犹自信。
策名委质本为国，岂但空取黄金印。
故都即今不忍说，空宫夜夜飞秋燐。
士初许身辈稷契，岁晚所立惭廉蔺。
正看愤切诡成功，已复雍容托观衅。
虽然知人要未易，讵可例轻天下士。
君不见长松卧壑困风霜，时来屹立扶明堂。

在吴识昙公，至蜀识才公。
弥天宣书记，晚乃得从容。
是家固多贤，天遣慰我穷。
初秋夏末时，衲子各西东。
子独惜此别，共语夜烛红。
怪我耐逆境，万事一笑空。
子顾知我否，视身如枯蓬。
枯蓬未变灭，姑当付之风。
家世无高年，我今六十翁。
俯仰几时客，结束已匆匆。
那将须臾景，更受忧患攻。
愿言早来归，相就煮晚菘。

炯炯冰轮升，澹澹玉宇碧。
高楼倾美酒，一醉不容失。
陆生独何事，闭户饱岑寂。
年来负风月，岂止此一夕。
平生酒边身，欲老每自惜。
夜阑耿不寐，浩歌出金石。

故故催诗衬雨蓬，悠悠破梦隔云钟。
遥看渔火两三点，已过暮山千万峰。
老矣自应埋病骨，归哉莫念抗尘容。
停桡小住青枫岸，吴市高人傥可逢。

我昔游岷峨，扪萝千仞峰。
丈人倚赤藤，恐是安期翁。
赠我一丸药，五云出瓢中。
服之未转刻，莹然冰雪容。
素手掬山霭，绿发吹天风。
丈人顾我喜，共骑一苍龙。
蓬莱亦何求，爱此万里空。
却来过齐州，螘垤看青嵩。

开时闲淡敛时愁，兰菊应容预胜流。
剩欲持杯相领略，一庭风露不禁秋。

病起清羸不自持，年光都上鬓边丝。
昏昏雨细梅黄后，漫漫秧青水满时。
曲几方床娱永日，矮冠高屐骇群儿。
客来莫笑狂颠甚，此处那容世俗知。

轻舟夜绝江，天阔星磊磊。
地势下东南，壮哉水所汇。
月出半天赤，转盼离巨海。
清晖流玉宇，草木尽光彩。
男子志功名，徒死不容悔。
坐思黄河上，横戈被重铠。
晚途虽益困，此志顾常在。
一日天胜人，丑虏安足醢。

禹祠柳未黄，剡曲水已白。
鲂𫚈来洋洋，凫雁去拍拍。
皇天亦大度，能容此狂客。
挂席乘长风，未觉湖海迮。
读书五十年，自笑安所获。
昔人精微意，岂独在简册。
骥空万马群，裘非一狐腋。
超然登玉笥，及此烟月夕。

四月江南暑尚微，虚堂初换葛衣时。
懒陪陌上雍容骑，且对窗间腷膊棋。
糁径落花犹片片，拂云新竹已离离。
年来病肺疏杯酌，应接风光赖有诗。

山城意象自萧然，况是高斋作雪天。
渐暗玉虫寒有烬，欲残金鸭暖无烟。
衰容病后如添岁，遥夜冬来抵过年。
安得龙绡三丈幅，为君试写白云篇。

清汴逶迤贯旧京，宫墙春草几番生。
剖心莫写孤臣愤，抉眼终看此虏平。
天地固将容小丑，冦戎自惯渎齐盟。
蓬窗老抱横行略，未敢随人说弭兵。

官身早暮不容闲，尘土堆胸愧满颜。
也有向人夸说处，坐衙常对水南山。

四年军法表巴邛，归骑俄乘紫汉风。
家绪旧传三棨贵，将材元蕴万人雄。
锦城离思云容敛，山国行章旆影红。
到日定知新渥重，主寮今是黑头公。

诏到禅关日，愿言高古今。
几生传佛法，方得契君心。
结坐观宗社，恩容返道林。
立身名了也，何处更追寻。

帝朝法宫，左右宗公。
忮夫悍士，以雍以容。
尔居尔室，尔工尔农。
既息既养，惟天子功。

帝怀永图，治古是宪。
四方守臣，惟屏惟翰。
在昔艰难，弗惠训典。
跨都连城，高牙以建。
有土有民，肆乃征缮。
以息以容，终焉叛涣。
凡今帅臣，狃厥闻见。
匪革乱原，曷清多难。

始时从官，戎容扬扬。
今帝左右，儒冠煌煌。
朝廷以尊，文物典章。
得人之盛，奕世重光。

我爱东南郡，恩容守会稽。
府当秦望北，园枕卧龙西。
水为流觞引，亭因正俗题。
松篁清有韵，桃李密成蹊。
一沼开方鉴，双桥亘采霓。
晓波平漾漾，春草碧萋萋。
城上兴崇构，林端露半梯。
登疑青汉近，坐与白云齐。
山色回头是，湖光照眼迷。
笙歌随分有，樽斝逐欢携。
月夜宜飞盖，花时醉似泥。
蓬莱风景异，此地好长栖。

三后威灵远，层峦栋宇兴。
衣冠汉原庙，歌舞魏西陵。
日月融光盛，山河王气增。
丛楹琢文石，连网络朱绳。
碧瓦寒铺玉，重栏莹镂冰。
粹仪神雾拥，法衮绣龙升。
星斗罗容卫，轩墀侍股肱。
宸踪耀璇榜，瑞羽集觚棱。
閟殿深珠箔，雕垣界绮縢。
笙从缑岭咽，云傍帝乡凝。
龟组恭来诣，貂珰肃奉承。
欲知归厚意，孝德自烝烝。

生事在渔樵，所居亦烟水。
野艇一竿丝，朝朝狎清泚。
忽自傍藤阴，乘流转山觜。
始觉景气佳，潜通小溪里。
常时不见春，入谷惊红蕊。
幽兴穷绿波，玩芳心莫已。
花外一峰明，林间碧洞启。
遥闻鸡犬音，渐悟人烟迩。
舍舟遂潜行，石径劣容屣。
豁然有田园，竹果相丛倚。
厖眉髽髻人，倏遇心颜喜。
尚作秦衣裳，那知汉名氏。
自言逢世乱，避地因居此。
来时手种桃，今日开如绮。
更看水上花，几度逐风委。
竞引饭雕胡，邀饮酌琼醴。
复呼童稚前，绿鬓仍皓齿。
翻遣念还茅，思归钓鳣鲔。
将辞亦赠言，勿道丘壑美。
鼓枻出仙源，繁英犹逦迤。
薄暮返苍洲，微风吹白芷。
他日欲重过，茫茫何处是。

斋诚羽卫陈，庚戌推蓂荚。
灵宫容物备，清庙威仪摄。
迟明导玉舆，出宿戒清堞。
冥蒙云雾低，泱漭乾坤接。
时雪凝九霄，金笳竞三叠。
来宾万国会，受职百神协。
中夜即坛壝，浓阴驳鳞鬣。
及尔圭币升，焕然星斗晔。
华锺帝乐张，法从天衢蹑。
端门清旭上，肆宥欢声浃。
宝图增大号，元历开皇劫。
吉甫独何人，咏歌扬圣业。

阴蜺横天，长剑欲抉，匣颖未露兮精钢已折。
层冰塞川，猛炬方烈，凝气未销兮高焰已灭。
虽忠毅之有志兮，当衰运之闭结。
嗟身祸之不免兮，甘就死于缧绁。
何贤者之景慕兮，或自表而谢绝。
惟荀公之获御兮，见颜间之气悦。
奚服媚之若兹兮，盖操秉乎峻节。
风裁独高而罕接兮，号龙门而无凡辙。
允简亢不容于时兮，玉虽碎而犹洁。
痛汉纲之颓圮兮，又何毁乎贤哲。
历千古而可悲兮，故余不得而面结。
叨此邦而长民兮，过旧垅而增咽。
嗟异代之有遇兮，若登履乎阃𫔶。
对风树之萧萧兮，想魂气之未竭。
聊感槩于斯兮，写忧心之惙惙。

别君忽五年，相望非一日。
会合如梦寐，欣喜对形质。
是时春已仲，临水柳未密。
载酒相与游，轻舠劣容膝。
禅扃竹下过，乳井松间出。
烹茶觉暂醒，岸帻情弥逸。
兴阑乘月归，及旦解行𫄴。
离怀更宿酲，远想都如失。

去年三月来吴中，欲拟看花无与从。
今年二月花偏早，发作无节雨与风。
前时晴明要寻赏，谓夸洛阳多不容。
我心岂是限南北，美好未必须深红。
姚黄魏品若尽有，春色定应天下空。
因君见赠又及此，莫怪还思涧水东。

寒食二月三月交，红桃破颣柳染梢。
阴晴不定野云密，黕黕鼓声湖岸坳。
使君千骑出南圃，歌吹前导后鸣铙。
是时辄预车马末，倾市竞观民业抛。
竹亭临水美可爱，嗑咂草木皆吐苞。
游人春服靓妆出，笑踏俚歌相与嘲。
使君白发体尤健，自晨及暮奏酒肴。
尔辈少年翻易倦，倚席欠伸谁得教。
公虽不责以正礼，我意未容诚斗筲。
逡巡秉烛各分散，小人争路何呶呶。

天乎余困甚，失偶泪滂沱。
世事随时远，秋风顺水多。
鳏鱼空恋穴，独鸟未离柯。
岁月都无几，存亡可奈何。
儿娇从自哭，婢𫘤不能呵。
已觉愁容改，休将旧鉴磨。
弊衣留暗垢，残药恨沉疴。
斗厌驱驱役，终期老薜萝。

武帝初起铜雀台，丕又建阁延七子。
日日台上群乌饥，峨峨七子宴且喜。
是时阁严人不通，虽有层梯谁可履。
公干才俊或欺事，平视美人曾不起。
五官褊急犹且容，意使忿怒如有鬼。
自兹不得为故人，输作左校滨于死。
其余数子安可存，纷然射去如流矢。
鸟乌声乐台转高，各自毕逋夸疐尾。
而今抚卷迹已陈，唯有漳河旧流水。

与君数夜饮，唯恐酒盏空。
今我苦欲浅，语志难此同。
陈编侑欢适，间谑何魁雄。
婢子寒且倦，主人哦不穷。
灯青屡结花，煎响时鸣虫。
穴鼠暗出没，风雁高雍容。
冰霜覆瓦屋，貂狐输贵翁。
孤床乏暖质，苦语有淡工。
咀嚼患{炙火=肉}小，煨炮惊壳红。
落蟾斜入窍，远漏微递风。
醉心欺睡魄，细书刺昏瞳。
吽呀闻争犬，哮吼厌啼{马蒙}。
拨火乱赪豆，附炙双弯弓。
干果硬迸齿，寒齑酸满胸。
枯蛤擘无肉，淡脯烧可饔。
语必造圣贤，乐已过鼓锺。
纸窗幸未曙，絮被令旋缝。
冻痹两股铁，跑抓双鬓蓬。
脬尿既懒溺，裩虱唯欲烘。
器皿足缺𫜰，捧执无夭秾。
儿女寒不寝，僮仆困欲瞢。
岂无贵富徒，笑此饥寒踪。
丈夫固有负，道义久已充。
墨子不黔突，齿辈且得封。
勉哉梅夫子，塞者终自通。

古寺老柏下，叟货翠玉罂。
兽足面以立，瓜腹肩而平。
虚能一勺容，色与蓝水并。
我独何为者，忽见目以惊。
家无半锺畜，不吝百金轻。
都人莫识宝，白日双眼盲。

遽告我行何所之，东南尔土尔自知。
山水佛事不暇说，去何速兮来何为。
公卿贵人见尔喜，为尔买屋丐尔资。
王城幸可乐岁月，野鹤终是思陂池。
去去云霞不容侣，却应来此如前时。

屈氏已沉死，楚人哀不容。
何尝奈谗谤，徒欲却蛟龙。
未泯生前恨，而追没后踪。
沅湘碧潭水，应自照千峰。

蚯蚓在泥穴，出缩常似盈。
龙蟠亦以蟠，龙鸣亦以鸣。
自谓与龙比，恨不头角生。
蝼蝈似相助，草根无停声。
聒乱我不寐，每夕但欲明。
天地且容畜，憎恶唯人情。

我昔吏桐乡，穷山使屡蹑。
路险独后来，心危常自怯。
下顾云容容，前溪未可涉。
半崕风飒然，惊鸟争堕叶。
修蔓不知名，丹实坼在荚。
林端野鼠飞，缘挽一何捷。
马行闻虎气，竖耳鼻息嗋。
遂投山家宿，骇汗衣尚浃。
归来抚童仆，前事语妻妾。
吾妻常有言，艰勤壮时业。
安慕终日间，笑媚看妇靥。
自是甘努力，于今无所慑。
老大官虽暇，失偶泪满睫。
书之空自知，城上鼓三叠。

春昼自阴阴，云容薄更深。
蝶寒方敛翅，花冷不开心。
亚树青帘动，依山片雨临。
未尝辜景物，多病不能寻。

湛湛碧井水，其上有梧桐。
春随井气生，白花飞蒙蒙。
晓枝滴甘露，味落寒泉中。
结实待瑞羽，岁晚半枯空。
桐既无凤皇，井岂潜蛟龙。
乃知至神物，未易令人逢。
当时集颍川，偶值黄次公。
次公入为相，此鸟曷不从。
遂使神鹖雀，竟用奇怪穷。
我言非毁古，欲遵平直踪。
我愿二千石，但使德化隆。
有桐凤不来，于桐无愧容。
有凤政不举，于凤何为崇。
答君桐花篇，聊以发我衷。

颍水苦流瀑，浅平秋与冬。
岸深开地势，底碧写天容。
道枉随湾去，村遥近日逢。
迷鱼是潭曲，宁见窟蛟龙。

潭上水容暖，野中寒吹横。
行塘人已晚，吟步日难更。
冻地坼枯龟，断冰流破镜。
王都且不远，乐此林泉性。

东园日淡云容薄，纶巾朝暮阑干角。
北风动地万木号，不料一寒如此恶。
岂惟半夜雨打窗，便恐朙朝雪平壑。
绿酒虽漓亦复醉，皂貂己弊犹堪著。
所嗟此身老益穷，蹭蹬无功上麟阁。
久从渔艇寄江湖，坐看烟尘暗幽朔。
万鞭枯胔愤未平，纛下老酋何足缚。
要及今年堕指寒，夜拥雕戈度穷漠。

剑外归耕梦不通，公车上疏路何从。
有心求缩地万里，无羽可朝天九重。
狂诵新诗驱疟鬼，醉吹横笛舞神龙。
明当采药玉霄去，他日君看冰雪容。

走遍天涯白发生，晚叨微禄卧山城。
知章自识狂供奉，士季那容醉步兵。
𣃁药有时携短镵，奏书无路请长缨。
此心拟说还休去，付与空堦夜雨声。

我生无它长，所得静而简。
出仕三十年，不殖一金产。
四方到为家，所向不容拣。
南游极巨海，西戍掠危栈。
为州亦何好，且复占仕版。
俸不给淖糜，况敢事酒盏。
晨兴坐堂上，符檄高{山蹇}𡶴。
藏书三万轴，一字不到眼。
胸中积磊块，叹息谁为铲。
浮生固如此，正可付一莞。

我来桐江今几时，面骨峥嵘鬓如雪。
怒嗔不复有端绪，谗谤何曾容辨说。
十年山栖却火食，酿桂餐芝自芳洁。
作官一饱仰红腐，坐对盘飧常呕噎。
雪晴宿戒南山游，剩要赋咏临清流。
将行复辍却退坐，台符吏牍令人愁。
胸中崔嵬向谁吐，独立凭高时自语。
文章当以气为主，无怪今人不如古。

镜湖清绝胜吴松，家占湖山第一峰。
瓜冷霜刀开碧玉，茶香铜碾破苍龙。
壮心自笑老犹在，狂态极知人不容。
击壤穷阎歌帝力，未妨尧舜亦亲逢。

门前徙倚尚余霞，湖上归来月满沙。
云湿一声新到雁，林昏数点后栖鸦。
凄迷篱落开寒菊，郑重比邻设夜茶。
早议挂冠君会否，暮年心念不容差。

干禄本代耕，穷达敢自必。
早遇高皇帝，九品对宣室。
妄怀犬马心，嫠纬不暇恤。
上恩等天地，腰领免斧锧。
旋属绍兴末，旸谷瞻出日。
贱臣复何幸，便殿首造膝。
煌煌帝尧典，推择首秉笔。
愚忠虽恳款，野性实坦率。
飘然去周行，湖海抱沉疾。
远逰客穷塞，亭障秋萧瑟。
圣君终记省，万里忽乘驲。
同朝久凋谢，存者不十一。
造廷故抱暗，下殿衰涕溢。
蹉跎又十载，忧患岂易述。
流年不贷人，白发日夜宻。
冠虽未即挂，驭己不容叱。
尚觊公朝恩，养老霑散秩。
闭门教子孙，志愿真永毕。

天亦知予懒是真，莫年乞与自由身。
幽寻东浦鹭迎櫂，独卧北窗莺唤人。
野卉满头狂取醉，草庐容膝乐忘贫。
死时是处堪藏骨，不用要离更作邻。

舂得香秔摘绿葵，县符急急不容炊。
君王日御金华殿，谁诵周家七月诗。

落磵泉奔舞玉虹，护丹松老卧苍龙。
霜柑篱角寒初熟，野碓云边夜自舂。
挈榼人沽村市酒，打包僧趁寺楼钟。
幽寻自是年来懒，枉道山灵不见容。

买得新园近钓矶，旋营茆栋设柴扉。
山经宿雨修容出，花倚和风作态飞。
世事只成惊老眼，酒徒频约典春衣。
狂吟烂醉君无笑，十丈愁城要解围。

我昔下三峡，南賔系归舻。
渡江谒神禹，拜手荐爼壶。
寿藤枝如虬，巨柏腹若刳。
门庭虽日荒，殿寝犹枝梧。
巴俗喜祷祠，解牛舞群巫。
巍巍黻冕古，食与夷鬼俱。
圣度固兼容，臣愤独不摅。
还乡瞻庙貌，嬴政久已除。
岳牧俨如生，想像闻都俞。
廓清虽可喜，欲退复踌躇。
念昔平水土，棋布画九区。
岂知千岁后，戎羯居中都。
老虏失大刑，今复得其雏。
直令挽天河，未濯腥膻污。
夷鬼细事耳，披攘直须臾。
天下雠不复，大耻何时祛。
蚩蚩谓固然，此责在吾徒。
挥涕霑庭草，谁怜小臣愚。

街头旋买双芒𪨗，作意登山殊不恶。
苍崖无罅竹鞭逸，崩石欲坠松根络。
凭高开豁快送目，历险崎岖危著脚。
川云忽起两蛟舞，瀑水高吹万珠落。
大岩空腔谁所刳，绝壁峭立端疑削。
坡平或可坐百人，峡束仅容飞一鹤。
蛇蹊岌岌头自眩，鬼谷惨惨神先愕。
秦皇马迹散莓苔，如𫔔非𫔔凿非凿。
残碑不禁野火燎，造物似报焚书虐。
人民城郭俱已非，烟海浮天独如昨。

村圃穿荒翳，秋容变惨凄。
柳踈蝉噪急，雨重鹊飞低。
小草临池学，新诗满竹题。
若令车马到，何处有幽栖。

渊源两名衲，筑阁扪星辰。
近山卧蜿蜒，远山高嶙峋。
朝看雨空蒙，暮揖云轮囷。
赋诗有宿诺，下语终未亲。
万法不孤起，请君作其因。
高挂四靣窗，净扫一榻尘。
室中绝人声，门前谢车轮。
容我睡半日，两忘主与賔。
缓烧海南沉，细碾建谿春。
是间傥有句，可与屈宋邻。
诗如奋蛰龙，夭矫不受驯。
使可造次得，何异池中鳞。
世有扰龙手，愧我非其人。
诗不已就乎，着眼勿逡巡。

平生万事不容求，惟有郊居志已酬。
更漏远城鸡唱晓，岁时无历叶知秋。
潮生小舫行收荻，月落长歌起饭牛。
已作幸民仍醉死，人间毁誉判悠悠。

雁阵横空送早寒，白头病叟住江干。
风林脱叶山容瘦，霜稲登场野色寛。
万里关河惊契阔，一尊邻曲话悲欢。
书生饿死寻常事，那得重弹挂壁冠。

暮秋风雨卷茆茨，砧杵声中过雁悲。
枫叶欲丹先惨澹，菊樷半倒不支持。
旗亭人熟容賖酒，野寺僧闲得对棋。
莫怪苦寻林下事，骇机满地只心知。

老病少睡眠，卧见天窗白。
栖乌亦己鸣，一一翻去翮。
我起将何之，且复守书册。
收敛万里心，未厌容膝迮。
吾家读书法，一字亦当核。
勉哉积新功，莫问几时客。

只道才高始不容，无才也堕骇机中。
市朝回首已陈迹，日月催人成老翁。
仗马自贪三品料，云鹏方驾九天风。
今朝有喜君知否，拣得烟汀下钓筒。

山雨时时急，谿流日日添。
湿苔缘暗壁，腐瓦落颓檐。
老至那容却，狂来未易砭。
泥深村路绝，烟树出青帘。

骨相元作臞儒酸，况复疾竖乘衰残。
鹁姑声急雨方作，乌桕叶丹天已寒。
封姨青女交作厄，竹君禇生却怜客。
小儿但喜夜炉红，老夫更爱晨窗白。
蜗牛负庐亦自容，是岂不足支穷冬。
已胜展钵三椽下，莫羡苴茆万户封。

栖冷鸡声咽，窗深烛焰明。
流年容易过，华发等闲生。
浊挹连醅酒，香搓带叶橙。
残骸付蝼蚁，汗简更须名。

绍煕又见四番春，春日春盘节物新。
独酌三杯愁对影，例添一岁老催人。
菊芽冒土如争出，柳色摇村已渐匀。
身是兰亭山下客，未容逸少擅清真。

小室仅容膝，焚香观昨非。
出门寜有碍，知我正须希。
霜橘争棋乐，仙壶卖药归。
平生钓竿手，不解叩黄扉。

冷萤缀蓬根，忽复照高树。
年光逝不留，百感集迟暮。
往者秦蜀间，慷慨事征戍。
猿啼鬼迷店，马噤飞石铺。
危岭高入云，朽栈劣容步。
天近星宿大，江恶蛟鼍怒。
意气颇自奇，性命那复顾。
最怀清渭上，冲雪夜掠渡。
封侯细事尔，所冀垂竹素。
兜鍪竟何成，岂独儒冠误。
当时妄校尉，旗纛今照路。
浩歌遂成章，聊慰老不遇。

岁晚茆茨劣自容，齿揺将脱发将童。
心游万里关河外，身卧一窗风雨中。
医不可招惟忍病，书犹能读足忘穷。
夜阑睡觉蛩声里，时见灯花落碎红。

一念寜容事物侵，天魔元自是知音。
拾遗大欠修行力，小吏相轻尚动心。

幽屏元无事，沉绵自鲜欢。
胫长犹可截，冠挂岂容弹。
𢭏药香尘细，寻书蜜炬残。
晚来差觉健，风月小庭寛。

枫叶全丹槲叶黄，江城残角伴斜阳。
琴书自足闲中乐，天地能容醉后狂。
老死山林初不憾，梦游河渭独难忘。
谷城黄石今安在，取履犹思效子房。

送君远戍交河北，男儿自以身许国。
不能弯弓骑恶马，欲随君去何由得。
登山矫首西北云，形容虽变心犹存。
月明夜夜照泪痕，铁心石肠输与君。

七十残年百念枯，桑榆元不补东隅。
但存隠具金鸦觜，那梦朝衣玉鹿卢。
身世蚕眠将作茧，形容牛老已垂胡。
客来莫问先生处，不钓娥江即镜湖。

人生如意毎难全，草草园池却自然。
世事已抛高枕外，春风常在短笻前。
堕空花片纷红雨，遍地苔痕长绿钱。
酒户渐增诗兴在，天容此老剩狂颠。

我自何山来，觅路占楼钟。
聨翩两葛巾，跌荡一短笻。
深谷已曛黑，夕阳犹半峰。
堂中千岁师，磊砢如古松。
残僧三四辈，斗粟各自舂。
长廊久寂寞，香火亦阙供。
颇闻在世时，一钵制恶龙。
时时出雷雨，百里常年丰。
宿缘忽云尽，献供无春农。
馋乌晨攫饭，饥鼠夜穿墉。
而况我辈人，生世本不逢。
胡不安汝分，终年抗尘容。
静观兴废事，可洗芥蒂胸。
一笑下山去，村坞烟重重。

万壑争流地，身闲得纵观。
未能容蟹舍，聊得寄渔竿。
远浦樵风急，空山窆石寒。
踟蹰不知晚，磔磔有归翰。

神女庙前秋月明，黄牛峡里暮猿声。
危途性命不容恤，百丈牵船侵夜行。

老去人间乐事稀，一年容易又春归。
市桥压担莼丝滑，村店堆盘豆荚肥。
傍水风林莺语语，满原烟草蝶飞飞。
郊行已觉侵微暑，小立桐阴换夹衣。

闲人了无事，地僻称幽栖。
{臼市}米留鸡食，移琴避燕泥。
桐生窗欲暗，笋长径还迷。
不作容车计，门闾尽放低。

野堂萧飒雪侵冠，历尽人间行路难。
病马不收烟草暝，孤桐半落井床寒。
长瓶浊酒犹堪醉，败箧残编更细看。
此兴不随年共老，未容城角动忧端。

一镜三百里，环以碧玉峰。
天公赐我厚，极目为提封。
烟收见石帆，雨霁望卧龙。
嵯峨宝林塔，迢递天章锺。
兴来思一出，霜晴及初冬。
父老舍杖迎，衣冠颇严恭。
语我相识久，幸未弃老农。
间者传伏枕，喜闻足音跫。
贫舍有盘餐，勿责异味重。
荞饼新油香，黍酒瓮面浓。
已遣买扑握，亦可致𪡋喁。
愿公领此意，秣蹇聊从容。
我起为太息，厚意敢不从。
吾生行逆境，平地九折邛。
况今又老退，如子岂易逢。
但愿从今健，衰疾缓见攻。
遇兴即扣门，草具烦炊舂。
但恐乘月来，妨子睡味浓。

老眼睡眠少，空村霜露凄。
铮铮闻叩铁，喔喔数鸣鸡。
月入知窗破，衾单幸屋低。
明晨炊米尽，吾起不容稽。

白首元无一事成，朝来大笑绝冠缨。
花飞早已知春减，漏尽宁容更夜行。
萧散且为无算饮，猖狂未免不平鸣。
玉关青海今安在，麦野桑村送此生。

案间官历喜更端，鬓畔罗旛巧耐寒。
筛辣𢭏香𥬠腊酒，染红丝绿簇春盘。
衰容未觉余年迫，佳日犹思一笑欢。
太息儿童痴过我，乡傩虽陋亦争看。

墨入红丝点漆浓，闲将倦笔写秋容。
雨声已断时闻滴，云气将归别起峰。
斜日半穿临水竹，好风遥送隔城钟。
远游更动轻舟兴，太息何人解见从。

一事无成老已成，不堪岁月又峥嵘。
愁生新雁寒初下，睡起残灯晓尚明。
天地何由容丑虏，功名正恐属书生。
行年七十初心在，偶展舆图泪自倾。

今朝卖谷得青钱，自出街头买彘肩。
草火燎来香满屋，未容下箸已流涎。

社结山林友，家藏种树书。
蔽床欣卜宅，容驷笑高闾。
薄饭频葅韭，单衣旋制𦈌。
东家借蹇罢，南市买船初。
美景游俱遍，邻翁好不疏。
时时得乘兴，岂独爱吾庐。

曼容不过六百石，渊明仅留八十日。
寥寥千载有两公，海内至今推绝识。
放翁贪禄老始归，自今不作一钱直。
见人勇退辄欣慕，亟欲起拜忘衰疾。
吾庐近在官道傍，门外未扫车马迹。
溪庄有地肯见分，会结茅斋傍青壁。

昔溯黄牛峡，曾经白鹭洲。
从容参步武，谈笑极风流。
晚预蓬莱客，时从禊祓游。
挥毫看半醉，追想只添愁。

落雁昏鸦集远洲，青林红树拥平畴。
意行舍北三叉路，闲看桥西一片秋。
小妇破烟撑去艇，丫童横笛唤归牛。
形容野景无余思，自怪痴顽不解愁。

朋侪什九堕丘墟，自笑身如脱网鱼。
委命已悲吾道丧，垂名真负此心初。
齿残仅可决濡肉，眼涩知难读细书。
家事岂容关老子，儿曹努力事耕鉏。

笔近反离骚，书非支诺皋。
岂惟堪史补，端足擅文豪。
驰骋空凡马，从容立断鳌。
陋儒那得议，汝辈亦徒劳。

乌帽翩仙白苎凉，东窗随事具杯觞。
流年不贷世人老，造物能容吾辈狂。
藤叶成阴山鸟下，桧花满地蜜蜂忙。
何人画得农家乐，咿轧缫车隔短墙。

水乡元不减吴松，短櫂沿洄野兴浓。
郁郁冬青森翠葆，离离夜合散红茸。
村深初度穿林笛，寺近先闻出坞钟。
归路夕阳犹满岸，凭舷一笑览衰容。

野艇千钱买，明当泛渺茫。
但能容一榼，家具不须将。

昔遇开藩日，尝叨下榻荣。
从容陪䜩笑，倾倒及平生。
借誉言犹在，怀知涕易横。
终惭五字句，不尽百年情。

社酒真如粥面浓，朱颜顷刻换衰容。
霜轻已觉树摇落，云起始知山叠重。
梅市鱼归冲雨棹，宝林人定隔城钟。
此翁大似游僧样，炉暖窗深又过冬。

室小财容膝，墙低仅及肩。
方过授衣月，又遇始裘天。
寸积篝炉炭，铢称布被绵。
平生师陋巷，随处一欣然。

旋设篝炉下纸帘，乐哉容膝似陶潜。
囊中佩药无时服，架上堆书信手拈。
似玉秋菰殊未老，如云宿麦不须占。
扫空祠禄吾何欠，陋巷箪瓢易属厌。

枳篱茅屋枕孤峰，偃尽初来手种松。
睡少未成千里梦，愁深先怯五更钟。
中天日月逢真主，数亩桑麻伴老农。
世事古今谁料得，不堪陂水照衰容。

吴会寒常薄，冬深略未冰。
荒郊观雉鬭，大泽见鱼腾。
钓艇频容借，篮舆渐可乘。
有时穿密筿，随处倚枯藤。
金石秦遗刻，衣冠禹旧陵。
丛祠祈腊雪，小市试春灯。
问路鉏畬叟，争桥乞供僧。
疏狂违俗久，衰疾与年增。
干禄虽知耻，悬车愧未能。
阶官有微俸，醉发任鬅鬙。

今日霜殊重，衰翁老可怜。
朝晡两炊火，覆藉一床毡。
人客容称疾，儿童不搅眠。
云开见残日，更爱小窗妍。

垂老卧村墅，余寒欺病身。
鸡犹未忘旦，雨欲不容春。
忽忽花时过，茫茫草色匀。
莼丝已上市，一饭未伤贫。

剡曲东归日醉眠，冰衔屡忝武夷仙。
恩如长假容居里，官似分司不限年。
一札疏荣驰厩置，两儿扶拜望云天。
坐糜半俸犹多愧，月费公朝二万钱。

店店容赊酒，家家可乞浆。
白陂时雨足，绿树午阴凉。
病为休官减，门缘谢客荒。
今朝遇邻叟，满意说丰穰。

无穷烟海接空蒙，秦望稽山醉眼中。
虹断已收千嶂雨，鹤归正驾九天风。
渔舟容与横沙际，水鸟号鸣傍苇丛。
兴尽还家忽三鼓，半轮残月斗杓东。

西山破晓两眉青，南浦无风一镜平。
食尽不容添鹤口，身闲且免负鸥盟。
霜前草树已无色，雨到菰蒲先有声。
只怪胜游频入梦，今朝蜀客话青城。

阵阵新寒入布裘，偶乘小醉得闲游。
丹枫落日野桥晚，断雁湿云江路秋。
马得一鸣何恨斥，金经百炼岂容柔。
不知千载尘埃里，更有吾曹强项不。

规模正似钓鱼庵，把酒才容客二三。
若比东偏参倚室，此中犹自觉耽耽。

枯蓬万里寄飘风，晚落江头号放翁。
冉冉流年秋镜里，悠悠残梦晓笳中。
扫除药裹病良已，弃置酒杯愁自空。
闲处固应容老子，卧看年少起新丰。

三朝巍巍韩侍中，烂然彝鼎书元功。
西戎北狄问安否，九州万里涵春风。
子孙继踵皆将相，我犹及拜西枢公。
顾怜通家略贵贱，劳问教诲均儿童。
西枢有孙又奇伟，凛然太华摩苍穹。
小试玉节江西东，文书如海到手空。
政成蒲鞭亦不用，地上钱流仓粟红。
君持此手上廊庙，折冲御侮知从容。
桑干不劳尺棰下，榆关正可丸泥封。
却归故里访遗老，应记山阴九十翁。

少读诗书陋汉唐，暮年身世寄农桑。
骑驴两脚欲到地，爱酒一樽常在傍。
老去形容虽变改，醉来意气尚轩昂。
太行王屋何由动，堪笑愚公不自量。

高标绝世不容亲，识面无由况卜邻。
万顷烟波鸥境界，九秋风露鹤精神。
子推绵上终身隐，叔度颜回一辈人。
无地得申床下拜，夜闻吹笛度烟津。

三山镜湖上，出郭无十里。
结庐非所择，但取便薪水。
间亦出从宦，安能慕园绮。
地主卜林塘，亦复异子美。
籧篨方丈室，仅足容卧起。
吾意本扁舟，陆居聊尔耳。

无地容锥四壁空，浩然亦未怆途穷。
梦回倦枕灯残后，诗在空阶雨滴中。
徂岁易成双鬓秃，故人难复一樽同。
唐安万里音尘绝，谁为寒沙问断鸿。

近诏还中秘，新文记饰庵。
主盟君勿让，贾勇我何堪。
木落山容瘦，云齐雪意酣。
何由共杯酒，把蟹擘黄甘。

湖上蜗庐仅自容，寸怀无奈百忧攻。
补衣未竟迫秋露，待饭不来闻午钟。
稚子挟书勤质问，邻翁释耒间过从。
今朝一笑君知否，满瓮新醅粥面醲。

补吏鹤岭边，尊公方玉立。
超遥𥬞风云，余子那可及。
天高鬼神恶，闻讣三日泣。
晚途见嗣子，握手悲喜集。
乘桴掠鲸波，信矣勇可习。
巉巉风骨峭，飓雾不能袭。
谓当上台省，岂复论等级。
如何困无津，俛首临一邑。
顾嗟六朝民，龙钟垂八十。
肯来野水滨，半月解书笈。
吾杯仅容龠，安得看鲸吸。
伫立送归鞍，霁日满原隰。

愈老愈知生有涯，此时一念不容差。
身如病鹤长停料，心似山僧已弃家。
高枕时时闻解箨，卷帘片片数飞花。
饭余解带摩便腹，自取风炉煮晚茶。

收身归死镜湖傍，闭户悠悠白日长。
巷僻断非容驷路，肠枯那有蹴蔬羊。
书生正可蹈东海，世事漫思移太行。
睡起不知天早暮，坐看萤度篆盘香。

蜗舍入门楣触额，黄泥壁作龟兆坼。
雨多潦水欲上阶，卧听凫鸭声拍拍。
日高籴米奴未回，坐知薄饭未容索。
仕羞捷径耕不力，自取囊空欲谁责。
富贵危机复可畏，世间果无第一策。
虽然胸中有事在，片言可寿天下脉。

意望天公本自廉，甘餐美睡偶容兼。
一生忧患如山重，此日安闲抵蜜甜。
拙宦虽无齐虏舌，早归亦免楚人钳。
但余一味疏慵在，储药千斤未易砭。

五穷作祟不容支，蝉腹龟肠旋过时。
客散难求门外辙，衣穿徒有鬓边丝。
儿能解事甘藜藿，婢苦无薪睨扊扅。
箕踞浩歌君会否，书痴终觉胜钱痴。

终年兀兀复腾腾，眼看朱门几废兴。
造物偶容穷不死，众人共养老无能。
逢山自有闲游侣，入寺宁无淡话僧。
莫道归来却岑寂，小儿同守短檠灯。

奉常遗绪冷如秋，闭户知君颇好修。
千里可嗟妨晤语，两书犹喜免沉浮。
但令有竹能医俗，何患无天可寄愁。
一事却须常自勉，勿容凡子得同游。

已过西成赛庙期，家家下麦不容迟。
夕阳遍野人归后，秋水生滩鹭集时。
灵药不治怀抱恶，好诗空益鬓毛衰。
从来未识苏司业，愁绝西风满酒旗。

晓角昏钟为底忙，岂容老子更禁当。
乘除富贵惟身健，补贴光阴有夜长。
临水小轩初见月，满庭残叶不禁霜。
巴江尺素合时到，剩著新诗寄断肠。

大寒雪未消，闭户不能出。
可怜切云冠，局此容膝室。
吾车适已悬，吾驭久罢叱。
拂尘取一编，相对辄终日。
亡羊戒多岐，学道当致一。
信能宗阙里，百氏端可黜。
为山傥勿休，会见高崒嵂。
颓龄虽已迫，孺子有美质。

湖曲有隐者，时时容叩门。
人如钓渭叟，地似避秦村。
笑语嚣尘远，衣冠古制存。
山寒归路晚，相与尽瓢樽。

侯印从来非所图，赤丁子亦不容呼。
著低怯对新棋敌，量减愁逢旧酒徒。
生世岂能常役役，酣歌且复和呜呜。
扁舟到处皆吾境，莫问桐江与镜湖。

脱巾莫叹发成丝，六十年间万首诗。
排日醉过梅落后，通宵吟到雪残时。
偶容后死宁非幸，自乞归耕已恨迟。
青史满前闲即读，几人为我作蓍龟。

莫笑穷阎叟，人生亦已稀。
众中容后死，险处得先归。
初服还韦布，晨餐美蕨薇。
床头周易在，舍此复畴依。

饥卧谁能羡属餍，高怀饱食岂容兼。
分司禄在终难取，束帛恩深独不霑。
衰谢形容无药驻，奔驰日月欠胶黏。
儿童拍手看翁醉，山杏溪桃簇帽檐。

饥卧谁能羡属餍，高怀饱食岂容兼。
分司禄在终难取，束帛恩深独不霑。
衰谢形容无药驻，奔驰日月欠胶黏。
儿童拍手看翁醉，山杏溪桃簇帽檐。

结队同秋获，连穑听夜舂。
薄持聊共饱，热啜却烦供。
炊玉吴粳美，浮蛆社酒醲。
时平多乐事，莫厌数从容。

神仙岂易学，富贵不容求。
百岁傥未尽，一樽差可谋。
钟鸣上方晚，桂发小山秋。
处处多幽趣，攒眉勿浪愁。

凿池容斛水，垒石效遥岑。
鸟喜如相命，鱼惊忽自沉。
风来生细籁，云度作微阴。
便恐桃源近，无人与共寻。

久占烟波弄钓舟，业风吹作凤城游。
不知苑外芙蕖老，但见墙阴苜蓿秋。
黄把裹书俄复至，朱颜辞镜不容留。
晚窗又听萧萧雨，一点昏灯相对愁。

叶脱园林夜夜霜，风和巷陌日犹长。
轩车但怪容孤鹤，稊米安能益太仓。
此去得非穷李广，向来元是老冯唐。
明窗揽笔聊挥洒，飒飒惊蛇又数行。

士固未易料，世乃有若人。
高标与旷怀，岂复容疏亲。
邂逅京尘中，握手一笑新。
我虽读古书，妙处愧斲轮。
敢学狂接舆，歌凤笑泣麟。
空持鼻端垩，庶几遇郢斤。
独立临洪流，欲济茫无津。
君其幸教之，勿弃老病身。

珥貂中使传天语，一片惊尘飞辇路。
清霜粲瓦初作寒，天为明时生帝傅。
黄金饰奁雕玉觞，上尊御食传恩光。
紫驼之峰玄熊掌，不数沙苑千群羊。
通天宝带连城价，受赐雍容看拜下。
神皇外孙风骨殊，凛凛英姿不容画。
问今何人致太平，绵地万里皆春耕。
身际风云手扶日，异姓真王功第一。

珥貂中使传天语，一片惊尘飞辇路。
清霜粲瓦初作寒，天为明时生帝傅。
黄金饰奁雕玉觞，上尊御食传恩光。
紫驼之峰玄熊掌，不数沙苑千群羊。
通天宝带连城价，受赐雍容看拜下。
神皇外孙风骨殊，凛凛英姿不容画。
问今何人致太平，绵地万里皆春耕。
身际风云手扶日，异姓真王功第一。

无事经秋别镜湖，诗囊随处累奚奴。
楼头寒日低将尽，陌上残泥踏欲无。
轩冕岂容关喜愠，箪瓢亦未费枝梧。
画桥绿浦归来晚，一盏昏灯得自娱。

军容基祸庙谋疏，尚记文登遣使初。
只道大功随指顾，至今遗种费诛锄。
还朝不遣参麟笔，寓直空闻上石渠。
剩办杀青君记取，龙庭焚尽始成书。

上车容假寐，出郭当闲游。
远笛临风起，高帆到岸收。
人归花市路，客醉酒家楼。
径就东窗卧，孤灯欲话愁。

平生闻若人，笔墨极奇峭。
相望二千里，安得接谈笑。
一朝获其诗，惊喜逾素料。
夜窗取吟讽，寒灯耿相照。
舂容清庙歌，缥缈苏门啸。
蹴天浙江涛，照野楚山烧。
每篇十过读，玩味头屡掉。
正如啜名酒，虽爱不忍釂。
看君亦华发，气压万年少。
予昔从茶山，辱赏三语妙。
文章老不进，憔悴今可吊。
谁知牛车铎，黄钟乃同调。
愿君时来过，勿恤俗子诮。

几年憔悴去清班，敢辱君恩误赐环。
但厌软尘随倦马，不愁弱水隔神山。
下帷寝饭群书里，退食雍容众隽间。
行矣东归竟何补，低回未免愧吾颜。

三茆听彻五更钟，二竺穿穷九里松。
无复官楼沽酒美，但烦湖水照衰容。

怕事真驽疴，老作入都梦。
头颅今何似，尚复堪自送。
联裾预登瀛，策马从上雍。
年衰当亟去，恩大容力控。
虽言解朝籍，尚予侍祠俸。
明年即八十，日月难把弄。
著书则已矣，努力谋社瓮。

秋容淡如水，昨暮到江城。
世事违高枕，年华入短檠。
书中固多味，身外尽浮名。
倚壁方清啸，蓬窗已送明。

绿橙丹柿鬭时新，一笑聊夸老健身。
大度乾坤容纵酒，多情风月伴垂纶。
初生京洛逢时泰，幼度江淮避虏尘。
八十年间穷不死，犹能涧底束荆薪。

目光炯炯射车牛，何至随人作浪愁。
身处江湖如富贵，心亲鱼鸟等朋俦。
孤帆灭没三湘晓，野店荒寒二华秋。
醉墨不容尘土污，凭君试访寺家楼。

舄化双凫杖化龙，云山回首不知重。
药园夜啸丹台月，酒市秋听紫阁钟。
岂但烟霄随步武，故应冰雪换形容。
小童开户惊奇事，野鹤来巢砌下松。

故里淳风比结绳，归耕况遇岁丰登。
已侵钟漏行安往，略有园庐退可凭。
万事宁容愧天地，一心常若蹈渊冰。
区区僻见君无怪，人固终身有不能。

身似枯禅谢世尘，岂容收敛强冠巾。
庾郎三韭不妨饱，晏子一裘何恨贫。
栖冷每怜鸡唱早，云开初见月痕新。
闲中有味君知否，熊掌驼峰未是珍。

老境宁容别，诸儿仕为贫。
一春多卧病，几度送行人。
五斗方须禄，千金且爱身。
长安虽可乐，怜汝正思亲。

晡时发柯桥，申夜过鲁墟。
灯出篱落间，七世有故庐。
门低不容驷，壁坏亡遗书。
高树宿羁鸟，废沼跳惊鱼。
移船过古埭，水面涵星疏。
安得病良已，毕世浇春蔬。

洙泗诸生尊所闻，岂容兀者亦中分。
焚经竞欲愚黔首，亡史谁能及阙文。
吾道固应千古在，几人虚用一生勤。
世间倚相何曾乏，会与明时诵典坟。

误长仙蓬不满年，恩容归老白云边。
草枯病马停朝秣，水冷鳏鱼废夜眠。
混俗岂须名赫赫，耐嘲唯可腹便便。
柯桥梅市花俱好，且典春衣醉放颠。

志士能轻万户封，野人自爱一枝筇。
行穷绿岸呼船渡，籴得黄粱就碓舂。
林外人家明远火，月边僧阁下疏钟。
江村不用愁孤绝，小店茅檐尽见容。

久矣冥行堕崄巇，乐哉偶得谢招麾。
放怀身世相忘地，夙驾山林独往时。
纵老岂容妨痛饮，更慵亦未废新诗。
超然自喜生涯别，始叹龟堂见事迟。

语讹觉齿疏，冠倒感发稀。
屡为曼容免，遂赋渊明归。
今日天气佳，雨丝弄斜晖。
起居惟所适，单复时易衣。
出游叩僧庐，归卧掩渔扉。
一笑顾儿子，正尔良未非。

冰霜难与夏虫语，晦朔岂容朝菌知。
忿欲至前能小忍，人人券内有期颐。

南山手自𣃁苍苔，竹阁柴扉次第开。
二十里间云不断，岂容一点市尘来。

灵府宁容一物侵，此身只合老山林。
何由挽得银河水，净洗群生忿欲心。

流年冉冉不容追，余息厌厌只自知。
马革裹尸违壮志，鹿门采药卜幽期。
林蝉委蜕仙何远，巢燕成雏去已迟。
触事尔来多感慨，北窗闲赋早秋诗。

太息贫家似破船，不容一夕得安眠。
春忧水潦秋防旱，左右枝梧且过年。

抱瓮穷园叟，还山老布衣。
死边常得活，闹处偶容归。
钓恐鱼吞饵，棋忧客堕机。
此心君会否，洗尽百年非。

学力艰危见，精诚梦寐知。
众人虽莫察，吾道岂容欺。
雷雨含元气，蓍龟决大疑。
为儒能体此，端不负先师。

治心无他法，要使百念空。
秋毫作其间，有若海飓风。
飓风孰能止，三日力自穷。
我徐蹑其后，杲杲日出东。
向来一噫者，毕竟谁为雄。
万里静海氛，一望开天容。
会从安期生，高会蓬莱宫。

冉冉年华速，昏昏睡思浓。
废书心自愧，谢病客能容。
雨急钟微度，溪湍碓自舂。
可怜灯下影，随处伴衰慵。

市远过三里，店孤无四邻。
窄才容一客，久或住经旬。
病妪求风药，樵儿馈爨薪。
人情愈谙熟，来往不辞频。

天生父子立君臣，万世宁容乱大伦。
籍辈可诛无复议，礼非为我为何人。

步步常由逆境行，极知造物欲其成。
磨礲久已尽芒角，烹煮岂容重发生。
死到面前犹觉小，事于身外孰非轻。
出门不必名山去，但见风烟已眼明。

林虑灵壁名宇宙，震泽舂陵稍居后。
翟公黄鹤得数峰，对客掀髯诧奇秀。
我行新滩见益奇，千岩万窦雷雨垂。
古来岂无好事者，根株盘踞不可移。
佳郎筑堂聚众石，坐卧对之旰忘食。
千金博取直易尔，要是尤物归精识。
君不见牛奇章与李卫公，一生冰炭不相容。
门前冠盖各分党，惟有爱石心则同。
崎岖宦路多危机，凛然石友人间稀。
它时檥棹华亭岸，更看全窠买鹤归。

舍后盘高冈，舍前面平野。
防盗枳作藩，蔽雨筿代瓦。
数家相依倚，百事容乞假。
薄暮耕樵归，共话衡门下。

邻曲有米当共舂，何至一旦不相容。
为善何尝分士农，尧民皆当变时雍。

胸次本来容具区，自私盆盎一何愚。
片帆忽逐秋风起，聊试人间万里途。

畴昔见诸老，从容闻至言。
马非求路寝，木岂愿牺尊。
卧起数椽屋，啸歌三亩园。
人生正应尔，云梦不须吞。

并檐开小室，仅可容一几。
东为读书窗，初日满窗纸。
衰眸顿清澈，不畏字如蚁。
琅然弦诵声，和答有稚子。
余年犹几何，此事殊可喜。
山童报炊熟，束卷可以起。

云起山容改，潮生浦面宽。
寒鸦先雁到，乌桕后枫丹。
年迈狐装帽，时新豆捣团。
非关嗜温饱，更事耐悲欢。

日上小窗东，禽鸣高树中。
乐哉容膝地，著此曲肱翁。
香迮常迟散，儿来亦旋通。
所惭贪坐睡，铅椠少新功。

唐虞虽远愈巍巍，孔氏如天孰得违。
大道岂容私学裂，专门常怪世儒非。
少林尚忌随人转，老氏亦尊知我稀。
能尽此心方有得，勿持糟粕议精微。

岁月虽遄迈，形容未苦癯。
发如新沐润，颜似半酣朱。
书读常终卷，山行亦却扶。
悠悠随日过，不复叹头颅。

羁怀病思正厌厌，诗卷渔竿信手拈。
老境何尝忘一笑，春风也解到穷阎。
残花满地无余萼，新笋掀泥已露尖。
转老转穷君勿笑，熊蹯鱼腹岂容兼。

鬓毛八九已成霜，此际逢春只自伤。
苦雨不容花抵敌，余寒犹赖酒禁当。
退红衣焙熏香冷，古锦诗囊觅句忙。
堪笑散人闲事业，西窗容易又斜阳。

鬓毛八九已成霜，此际逢春只自伤。
苦雨不容花抵敌，余寒犹赖酒禁当。
退红衣焙熏香冷，古锦诗囊觅句忙。
堪笑散人闲事业，西窗容易又斜阳。

粉淡香清自一家，未容桃李占年华。
常思南郑清明路，醉袖迎风雪一杈。

乞身林下养衰残，闭户宁容外物干。
正使有为终淡泊，未能无疾已轻安。
寸阴息念如年永，丈室端居抵海宽。
老子尔来深达此，却嫌儿女话团栾。

谋生在衣食，不仕当作农。
识字读农书，岂不贤雕虫。
妇当娶农家，养蚕事炊舂。
晨耕候春扈，夜织惊秋蛩。
畦蔬胜肉羹，社酒如粥醲。
毋为慕朝帻，谄笑求见容。

草径才容步，茅庐仅庇床。
原贫道尊显，回夭死芬芳。
弦诵喧清晓，鉏耰满夕阳。
此风能不坠，韦布亦何伤。

门低不通车，室隘劣容膝。
掩胫无全衣，作字用挫笔。
亲朋孰可望，门内自相恤。
一笑语吾儿，汝驭未须叱。

学者学圣人，斯须不容苟。
百年乐箪瓢，千载仰山斗。
家庭盛弦诵，父子相师友。
但令书种存，勿愧耕垄亩。

茆屋惟须补漏穿，家人衣食亦随缘。
岂容一事相关白，已过传家十二年。

瘦影支离雪鬓繁，频年老病卧孤村。
雍容那有客联骑，剥啄尚无僧扣门。
浊酒香浮新社瓮，晚瓜味敌故侯园。
茅檐蓬户风烟晚，小酌欣然对子孙。

左餐右粥年年饱，南陌东阡处处闲。
幸免催租败幽兴，岂容对酒惜酡颜。

我居山阴古大泽，四顾茫茫烟水白。
平时辙迹所不到，玉树郎君肯来客。
衡门仅可俯首过，陋室真成容膝迮。
木盘设食菜数箸，共饱知君不予责。
期年相从无夜旦，一日复有千里隔。
送君津头泪如绠，老身恨不生羽翮。
江湖道崄非一二，触处兢畏真良策。
从今日望平安书，我欲灯前手亲拆。

断山支径得行吟，度磵穿林不厌深。
雉挟两雌飞谷口，乌将数子下墙阴。
前三喜接高人语，方寸宁容俗虑侵。
少待新春好风日，不妨携客更相寻。

乘兴出游眺，初不言所之。
家人固难求，我亦不自知。
投杖却人扶，疾步莫能追。
荒寒野庙壖，枯涸沤菅池。
过门争邀留，具食不容辞。
浊醪小瓮酿，香饭别甑炊。
瓦盆进豚肩，石臼𢭏花飺。
新冬不易见，醉倒理亦宜。
举手谢主人，外强中实衰。
一觞可以起，它日更为期。

一廛东近会稽城，凿破烟芜俋俋耕。
上药养神非近效，善言铭座要躬行。
论书尚欲心先正，学道宁容气不平。
天付吾侪元自足，满园春荠又堪烹。

久读仙经学养形，未容便应少微星。
一枝新锻金雅觜，更向名山𣃁茯苓。

蜗庐四壁仅容身，赫赫炎曦不贷人。
正喜风清三伏暑，已看雨压九衢尘。
寒泉不减中{氵霝}味，贡茗初尝正焙新。
安得凌空双健羽，径随猿鹤上嶙峋。

四十年来住此村，胜衣拜起有曾孙。
市垆分熟容赊酒，邻舍情亲每馈飧。
居似穷边荒马驿，身如深谷老桑门。
幸知岁恶缘陂废，安得农官与细论。

岂不怀荣畏友朋，一生凛凛蹈春冰。
任真虽笑拘边幅，达节宁容出准绳。
自喜残年如白傅，更怜诸子慕崔丞。
耄期尚有江湖兴，顽健人言见未曾。

往年屡游丈人祠，上官八十如婴儿。
自言少年聋不治，芝房松鬣可无饥。
叩之不答但解颐，德人之容端可师。
我闻学道当精思，毕世不可须臾离。
公虽泯默意可知，亡羊要是缘多岐。
逝从公游亦未迟，联杖跨海寻安期。

圣世优容许乞身，归来犹幸齿齐民。
渔家那有悬车地，蔬食何施祝鲠人。
獠婢临溪漂衣絮，蛮童扫叶续炊薪。
生涯如此仍秋暮，赖是从来惯处贫。

霁日收残霭，微霜作早寒。
桐凋无宿叶，水退出新滩。
室小才容膝，门低每触冠。
平生只此是，何物动忧端。

身如椰子腹瓠壶，三亩荒园常荷锄。
著万卷书虽不足，容数百人还有余。

平生不喜作鹏抟，常伴寒螀语夜阑。
一碗淖糜支日过，数椽破屋著身宽。
衰残虽已叹垂白，忧患未容侵渥丹。
后五百年吾话在，笑君虚坐几蒲团。

宦途到处不黔突，惟有剑南縻岁月。
屡游老泽苍玉嶂，疑是虚皇白银阙。
松肪𢭏𪎊具晨餐，槲叶作衣胜短褐。
泥饮不容繁杏落，浩歌常送寒蝉没。
水边洞口适有遇，握手一言换凡骨。
少陵老子未识真，欲倚黄精除白发。

衣绅飘举发飕飗，一鹤聊为太华游。
每过名山思小憩，天风浩浩不容留。

书房偷得蜗庐样，仅仅能容老病身。
纸被蒙头方坐稳，却愁转眼又新春。

修行力量浅，触事常寡悰。
端居本无事，奈此百忧攻。
今晨默自语，世岂不汝容。
漱濯临清流，啸歌荫长松。
缓步有夷途，远眺多奇峰。
野叟时相寻，村酒亦自醲。
于道忽少进，一扫芥蒂胸。
轑釜本常情，宁说饭后钟。

髧髦承学绍兴前，历看人间七十年。
扑满终归弃道侧，鸱夷犹得载车边。
钓船夜泛吴江月，醉眼秋看楚泽天。
造物未容书鬼录，残春又藉落花眠。

畏途半世困风波，老返家山得已多。
野饷虽无食指动，村醅也解醉颜酡。
梦残正欲还君枕，棋罢那知烂客柯。
松菊未荒风月在，应容老子且婆娑。

我昔挥短楫，终年钓吴松。
亦尝携长镵，采药玉霄峰。
为计晚大缪，朝路偶见容。
晨趋大明班，夜听长乐钟。
白发迫归休，居然鲜欢悰。
上恩许乞骸，一日收孤踪。
蓬茅略补葺，甑碓勤炊舂。
故交零落尽，岁晚当谁从。

青丝玉井辘轳声，露叶风枝鹎𫛥鸣。
造物未容闲到死，又从枕上得诗情。

强健如翁举世稀，夜深容我叩门扉。
大儿叱犊戴星出，稚子捕鱼乘月归。
骨肉团栾无远别，比邻假贷不相违。
人间可羡惟农亩，又见秋灯照捣衣。

残年冉冉返丘园，败屋萧萧长子孙。
久悔文辞妨大学，偶因忧患得玄门。
扶持后死知天幸，容养无能荷国恩。
急雨打窗秋又晚，旋挑野菜助盘飧。

俗缘已断宁容续，幽事虽多不厌增。
折简迎医看病鹿，舂粳炊饭供游僧。

城边小市聚，烟水淡秋容。
南走兰亭路，迢迢云外钟。

早岁志远游，万里携孤剑。
所至必吊古，如疾得针砭。
荒寒过吴宫，摧剥观禹窆。
及仕扬润间，挂席度天堑。
梁宋不可游，北望每怀歉。
会有蜀汉役，奇崄日窥觇。
筑坛访遗址，烧栈想烈焰。
辕门俯清渭，彻底绿可染。
旧史所登载，一一尝考验。
胡羊美无敌，黍酒实醇酽。
枕戈南山下，驰猎久不厌。
比参剑南幕，壮志就收敛。
卜邻扬雄宅，遂欲老铅椠。
但爱古柏青，肯顾海棠艳。
人生不易料，白首东归剡。
稽山秋峨峨，镜水春潋潋。
余俸买扁舟，月下采菱芡。
湖山最奇处，容我钓石占。
婚嫁幸已毕，百事不关念。
但当勤醉歌，一死不汝欠。

天青无云星错落，大风忽自西南作。
寿藤老木不自全，门外岂容存略彴。
翁媪惊呼儿女泣，屋瓦飞空吁可愕。
巢倾共闵乌鹊死，空黑还疑鬼神恶。
南邻仅有瓜牛庐，转盼卷去无遗余。
腐儒自笑独耐事，一灯荧荧犹读书。

放姬鬻骆初何有，常笑香山恨不摅。
输与此翁容易死，一身之外更无余。

羽衣暂脱著戎衣，坐定方惊语入微。
归隠玉霄应不出，他年容我扣岩扉。

挥袖谢人间，一窗如海宽。
鹿麛为老伴，松屑当朝餐。
自悟达生理，尽容非意干。
却嫌孤寂甚，支灶学烧丹。

步迟腰伛偻，面瘦骨峥嵘。
贫病消前业，耕樵乐太平。
有歌悲易水，无酒醉湖城。
何许容身得，门前钓艇横。

瑞龙千丈何蜿蜒，苍鳞翠鬣翔江边。
路逢镜湖乃下驻，玩珠不去知何年。
七州元帅拥画戟，全家终日楼居仙。
霜笳一曲入银汉，碧瓦万叠浮岚烟。
其间望海最杰观，疏豁坐占蓬莱先。
风云变化几席上，蛟鼍出没阑干前。
手扪心房倚北斗，眼中万象俱森然。
尚书唤客共领略，远坊十里闻管弦。
从容赋诗出妙思，超绝欲拍微之肩。
坐中有客垂九十，追逐无路空自怜。
夜阑客散公归院，笙歌隠隠在半天。
向来老客今何处，菱唱三更起钓船。

圣门妙处不容思，千古茫茫欲语谁。
晞发庭中新沐后，舞雩沂上咏归时。
研求岂足窥微指，博约何由遇硕师。
小疾扫空身尚健，蓬窗更作数年期。

行年九十未龙钟，惭愧天公久见容。
醉解病人诗解瘦，不如世世作春农。

客疾无根莫浪忧，今朝扫尽不容留。
饭囊酒瓮非吾事，只贮千岩万壑秋。

春将愁并至，秋与病相终。
过望犹赊死，扶衰又入冬。
拨香开社瓮，带睡听晨钟。
懒放君无诮，天公尽见容。

小雨长堤古寺西，不容羸马惜障泥。
时平道路铃声少，岁乐坊场酒价低。
烟树浅深山驿近，野歌断续客魂迷。
残躯不料重来此，一首清诗手自题。

我不如老农，占地亩一锺。
东作虽有时，力耕在兹冬。
张灯观夜织，高枕听晨舂。
时时唤邻里，旨蓄亦可供。
我不如老圃，父子日相从。
一鉏万事足，不求定远封。
春泥剪绿韭，秋雨畦青菘。
放箸有余味，岂不烹𪡋喁。
乃者半年病，清镜满衰容。
尘生一{革两}屐，壁倚一枝筇。
惟有呻吟声，和合床下蛩。
青灯照兀兀，布衲聊自缝。

溪透桃源路，门连小华峰。
虹霓横水槛，羽盖偃岩松。
日月诗魂迥，烟霞道气浓。
欲寻锺吕去，世外说从容。

进无以显于时，退不能隠于酒。
事刀笔不如小吏，把锄犁不如健妇。
或问陈子何取而肖其像，曰是翁也。
腹容王导辈数百，胸吞云梦者八九也。

曾立蛾眉禁省班，至今风采照金銮。
纵横笔阵千人废，浩荡辞源万顷宽。
落纸烟云纷态度，照人冰玉峙高寒。
从容坐啸香凝寝，说与宾僚拭目观。

昔读康乐诗，梦到石门山。
中有醉道士，倒珮落其冠。
来游一一是，嵌岩如屋宽。
喷薄三百尺，万珠落珊珊。
峭壁天削成，磐石容投竿。
摩挲苍藓字，喟发千载叹。
老洪梦中旧，两脸依然丹。
语我君小留，山瓢勿嫌酸。
涧果四时有，收拾苦不难。
旋炊胡麻饭，荐以枸杞槃。
手摘石上茶，风炉煮甘寒。
扰扰尘土中，未易得此欢。
濯足山下潭，戏惊蛟龙蟠。
醉面索吹醒，坐待风雷翻。

人似飞花去不归，兰昌宫殿几斜晖。
百年只有云容姊，留得当时旧舞衣。

冷艳頩容一笑开，休将鸾扇更徘徊。
箜篌细写归舟字，仿佛游仙梦里来。

凿落秋江水石明，高枫老柳两滩横。
君看叠𪩘云容变，又有中宵雨意生。

轻薄人情翻覆手，冰容却耐幽居久。
关中旧事逐春休，付与新人莫回首。
目送斜阳忘却归，竹风摇曳翠罗衣。
君看脉脉无言处，中有杜陵饥客诗。

雪意勒花愁未解，背阴一朵寒先退。
东风还是去年香，不比人心容易改。
宿酒瞢腾正耐春，花枝人面两时新。
相看好作风流伴，只恐花枝却妒人。

八环流韵宝枝鸣，古铁无花紫翠明。
莫遣闲人容易振，泉飞石落鬼寰惊。

新堂燕雀喜，竹篱挂藤萝。
崩奔风涛里，得此巢龟荷。
西山效爽气，南浦供清波。
会心不在远，容膝何须多。
先生淮海俊，踏地尝兵戈。
飘飘万里道，芒鞋厌关河。
风吹落下邑，楚语成吴歌。
岂不有故国，荒垣鞠秋莎。
无庸说当归，到处皆南柯。
卜迁不我遐，一水明青罗。
闭户长独佳，奈客剥啄何。
会令苍苔石，屐齿如蜂窠。

秋芸有春绿，疏篱照孤芳。
清霜早晚至，何草能不黄。
宁当念衰落，政尔事容光。
及时且自好，来日殊未量。

雪晴风劲晚来冰，楼上奇寒病骨惊。
雀啄空檐银笋堕，鸦翻高树玉尘倾。
青帘闪闪千家静，黄帽亭亭一水横。
坐久天容却温丽，一弯新月对长庚。

闲里方知得此生，痴人身外更经营。
君看坐贾行商辈，谁复从容唱渭城。

草草相逢小驻船，一杯和泪饮江天。
妹孤忍使行千里，兄老那堪别数年。
马转不容吾怅望，橹鸣肯为汝留连。
神如相此俱强健，绿发归来慰眼前。

双旌暮卷小舂容，画栋云生笑语中。
但觉山光侵酒绿，不知日脚染溪红。
控临缥缈疑无地，指点虚无欲驭风。
谁遣玉蟾催骑吹，归来人影在朦胧。

真色生香绝世逢，烟光池面两溶溶。
楚邻不待施朱好，虢国翻嫌傅粉浓。
晴日暧云春照耀，温风霁月夜舂容。
酒阑且驻纱笼看，慢破团团一壁龙。

汉阴无械可容机，岁晚功名一衲衣。
槁木闲身随念懒，浮云幻事转头非。
三彭已罢庚申守，五鬼从教乙丑归。
富贵神仙两俱累，此心安处是真依。

交情弥岁竟匆匆，短棹归寻一亩宫。
塞责文书容我懒，及时杯酒赖君同。
披云峰顶城头月，揽秀堂前扇里风。
千里音书慰离索，莫言天远费鳞鸿。

月窟飞来露已凉，断无尘格惹蜂黄。
纤纤绿裹排金粟，何处能容九里香。

翰墨门阑正岿然，故应婉娩亦儒先。
与闻古学三千礼，能诵家书四百篇。
卜协妫姜占永世，梦呼辰巳谶凋年。
班姬合有遗文在，后日从容访孟坚。

声利场中百战鏖，今谁勇退似公豪。
缓寻南粤千山路，先破西兴百尺涛。
平日曼容嫌禄厚，他年文本叹官高。
才名政尔归安往，富贵追踪未可逃。

春关十载记英游，蚤喜时才近采旒。
夷路着鞭方逸驾，急流回首忽扁舟。
云霄正稳君犹去，尘土无边我合休。
问讯后车容客否，茶山荔浦看南州。

碧空无处泊同云，晴入荒园鸟雀驯。
冰面小风池欲动，雪边浓日瓦如薰。
尘容俗状长为客，冷蕊疏枝又作春。
诗卷岂能生暖热，犯寒聊复恼比邻。

峨冠方侍玉舆香，双节飘然照大荒。
正倚先生令赵重，宁容骄子诧胡强。
天教忠信行区脱，人许功名上太常。
试卜和羹知未晚，归来烟雨正梅黄。

孝至兰陔茂，身修梓里恭。
名场儿中鹄，姻党婿乘龙。
驹隙惊年运，蝉嫣有庆锺。
幽光定无憾，丰刻妙形容。

谁开大仰云，此岂吾力及。
日光千丈毫，弹指众峰立。
衡山卷阴气，海市发冬蛰。
韩苏两枯鱼，出语自濡湿。
人厄与天穷，底用苦封执。
但喜拄杖俊，仍欣芒𪨗涩。
向来三尺泥，有足似羁馽。
龙渊古桥皴，獭径寒溜泣。
春浅山容瘦，风饕涧声急。
一箪寄前村，野{艹敕}旋收拾。
猫头髠笋尖，雀舌剥茶粒。
土毛冠江西，斗酒况可挹。
聊同一笑粲，缓赋百忧集。

三颂遗音和者希，丰容宁有刺讥辞。
绝怜元子春秋法，都寓唐家清庙诗。
歌咏当谐琴搏拊，策书自管璧瑕疵。
纷纷健笔刚题破，从此磨崖不是碑。

好事怜春老，无愁耐日长。
炉烟惊扇影，酒面舞花光。
照水云容懒，移床竹意凉。
更烦红槿帽，促拍打山香。

忆昔北征秋遇雪，穹庐苦寒不堪说。
飞花如席暗燕然，把酒悲歌度佳节。
胡儿馆客类西河，𫔎户不容浮蚁泄。
当时已分餐毡莩，宁复梦游炎岭热。
忽逐梅花行万里，又与故山轻话别。
天公恐我愁瘴雾，十日号风吹石裂。
同云乃肯度严关，一夜玉峰高嶻嵲。
老榕蓊密最先缟，穉竹枵虚时一折。
须知桂海接蓬瀛，满目三山白银阙。
不管楼高翠袖单，但嫌酒浅金杯凸。
东郭先生履虽敝，诗情却鬭冰壶洁。
归撚冻髭搜好句，山馆青灯对明灭。
为怜叶气到黄茅，何止森森松柏悦。
丰年作守会饱暖，羁宦思归自愁绝。
岂无菊径乐琴书，亦有秫田供麹糵。
东冈雪后一犁春，谁在陂头忆调燮。

飘飘竹雨润轻裘，袅袅松风系小舟。
安得从容兴废手，越人重上訾家洲。

忆昔龙门化，曾容雁塔陪。
逡巡九闰过，迢递一书来。
未报错刀赠，惊传丹旐回。
辰阳隔江渚，空些楚词哀。

桂林独宜人，无瘴古所传。
北客守炎官，恃此以泰然。
堂高惬宴坐，讼简容佳眠。
不计身落南，璿柄三回天。
今朝遂出岭，欢呼系行缠。
罝兔脱丰草，池鱼跃清渊。
那知多病身，久静翻怀安。
长风荡篮舆，帘箔飘以翾。
灵泉路吃蹶，仆夫告頳肩。
我亦头岑岑，中若磨蚁旋。
走投破驿宿，强饭不下咽。
兹事未渠央，万里蜀道难。
十年故倦游，况乃成华巅。
蚕老当作茧，不茧夫何言。

云木荡胸起，郁峩一峰危。
上有路千折，𦈐缕如萦丝。
是为麻线堆，厥险天下稀。
偪仄容半足，颠坠宁复稽。
腾猱尚愁苦，游子将安之。
浮屠德宝者，悲智绪等慈。
随山刊古木，寻壑得长矶。
舆梁捷飞度，布石绵阶梯。
自从新路改，重趼无赍咨。
县有孙少府，琬琰劖文词。
勿云此事小，惟有行人知。
况观峡山路，由来欠平治。
官吏既弗迹，谁肯深长思。
天险固自若，当令略成蹊。
土工运畚锸，石工操凿椎。
烈火败硗确，筑沙填隙巇。
多用百夫力，远无五旬期。
但冀米盐给，不烦金币支。
非客敢窃议，道傍询旄倪。
身虽雪山戍，亦愿助毫厘。
工费嗟小哉，政须贤有司。
东有管夷陵，西有叶秭归。
上维沈隠侯，夔台今吏师。
下维熊绎孙，长材佐州麾。
岂吾金闺彦，不如林下缁。
悬知议克合，了此一段奇。
舟檝避潢潦，置邮疾飞驰。
憧憧吴蜀客，来往当无时。
仍磨钻天石，大书四贤诗。
不佞愿秉笔，远寄峡口碑。

百日篮舆困跼跧，三晨泥坂兀跻攀。
晚晴幸自垫江县，今雨奈何巾子山。
树色于人殊漠漠，云容怜我稍班班。
如今只忆雪溪句，乘兴而来兴尽还。

扶头今日强冠𥮾，余烬收从百战酣。
长胫阁躯如瘦鹤，冲风夺气似枯柟。
客来慵抆懒残涕，老去定同弥勒龛。
何处更能容结习，任教花雨落毵毵。

胜峰高哉摩紫青，白鹿导我登化城。
住山大士喜客至，兜罗布界缤相迎。
圆景明晖倚云立，艴如七宝庄严成。
一光未定一光发，中有墨像随心生。
白毫从地插空碧，散烛象纬天龙惊。
夜神受记亦修供，照世洞然千百灯。
明朝银界混一白，咫尺眩转寒凌兢。
天容野色鯈开闭，惨淡变化愁仙灵。
人言六通欲大现，洗山急雨如盆倾。
重轮叠采印岩腹，非烟非雾非丹青。
我与化人中共住，镜光觌面交相呈。
前山忽涌大圆相，日围月晕浮青冥。
林泉草木尽含裹，是则名为普光明。
言词海藏不胜赞，北峰复有金桥横。
众慈久立佛事竟，一尘不起山竛竮。
向来无法可宣说，为问有耳如何听。
我本三生同行愿，随缘一念犹相应。
此行且复印心地，衣有宝珠奚外营。
题诗说偈作公案，亦使来者知吾曾。
神通佛法须判断，一任热椀春雷鸣。

辛苦凌波棹，平安入夹船。
日明渔浦网，风侧瓦窑烟。
老圃容挑菜，村巫横索钱。
且投人处宿，终夜得佳眠。

浮生万法本悠哉，大笑羲娥转毂催。
官事已邀痴作伴，春风应共老俱来。
云容雪意将诗问，柳眼花心待酒媒。
九十韶光天不靳，人间笑口自难开。

瑞叶飞来麦已青，更烦膏雨发欣荣。
东风不是厌滕六，却怕雪天容易晴。

合江县下初语离，共说再会知何时。
寿栎堂前哄一笑，人生聚散真难料。
青灯话旧语未终，船头叠鼓帆争风。
草草相逢复相送，直恐送迎皆梦中。
昨闻亲上安边奏，玉阶从容移禁漏。
天香怀袖左鱼符，归作双亲千岁寿。
我今老病塘蒲衰，君归报政还复来。
万里傥容明月共，更期后梦如今梦。

合江县下初语离，共说再会知何时。
寿栎堂前哄一笑，人生聚散真难料。
青灯话旧语未终，船头叠鼓帆争风。
草草相逢复相送，直恐送迎皆梦中。
昨闻亲上安边奏，玉阶从容移禁漏。
天香怀袖左鱼符，归作双亲千岁寿。
我今老病塘蒲衰，君归报政还复来。
万里傥容明月共，更期后梦如今梦。

濩落枵虚似瓠壶，新添雪鬓与霜须。
也知病叟形容变，非是仙儒骨相癯。
岁晚山林如自献，年丰田野亦多娱。
无端拙恙妨清乐，未许扁舟到五湖。

岂是从容唱渭城，个中当有不平鸣。
可怜日晏忍饥面，强作春深求友声。

俗情如絮已泥沾，因病偷闲意属厌。
鹏鷃相安无可笑，熊鱼自古不容兼。
灰藏榾柮多时暖，雪压蔓菁满意甜。
温饱闭门吾事办，异时书判指如签。

积雪锢万瓦，云容如死灰。
岂惟梅柳寒，小槽冰春醅。
东风乃多事，仍将六花来。
儿女晓翻餠，呵手把一杯。
菘甲剪翠羽，韭黄{绝/刀}金钗。
齿牙幸牢洁，对案心眼开。
华年惜节物，况此霜鬓摧。
如何千日病，三见寅杓回。
旁人不堪忧，我心犹始孩。
衰翁岂知道，痴绝忘形骸。
化儿任恶剧，欢伯有奇怀。
余寒会退听，一笑当安排。

有赫题期盛，无疆嗣历昌。
中兴归濬哲，重庆启元良。
两亥开基远，三丁系统长。
帝咨同物瑞，人卜降年祥。
离日融双照，干天秉少阳。
晨昏周内寝，诗礼舜岩廊。
极右辰居焕，心前火德光。
与龄偕圣父，德寿协虚皇。
铜律风占兑，瑶山乐奏商。
蓂芳邻五位，菊色丽中央。
视膳斑衣拱，传觞玉契将。
宸枫霜献叶，仙桂月输香。
薰炷争延祝，吟笺曷赞扬。
形容仁与孝，步障有云章。

绍运锺阳九，兴王抚半千。
断鳌娲立极，翔凤汉中天。
宵旰三星纪，希夷十闰年。
声容弥宇宙，浯石不胜镌。

升降三田自有丹，浪寻盘鼎斫仙坛。
扣门倦客惟思睡，容膝庵中一枕安。

蛮触纷拏室未虚，心知惩忿欠工夫。
腹须空洞方容物，事过清凉已丧吾。
万仞我山高不极，一团心火蔓难图。
从今立示寒灰观，笑看苍黄走郑巫。

千里驱驰出为人，颜容消瘦老于真。
食轮转后无余事，莫学诸方转法轮。

山容花意各翔空，题作凌霄第一峰。
门外轮蹄尘扑地，呼来借与一枝筇。

牡丹初翦时，已具新花眼。
代谢不容发，笑杀铁门限。

十口啼号责望深，宁容安稳坐毡针。
长鸣大咤欺风雪，不是甘心是苦心。

西郊梅花矜绝艳，走马独来看不厌。
似羞流落蒙市尘，宁堕荒寒傍茅店。
翛然自是世外人，过去生中差一念。
浅颦常鄙桃李学，独立不容鶑蝶觇。
山樊水仙晚角出，大是春秋吴楚僭。
余花岂无好颜色，病在一俗无由砭。
朱栏玉砌渠有命，断桥流水君何欠。
嗟予相与颇同调，身客剑南家在剡。
凄凉万里归无日，萧飒二毛衰有渐。
尚能作意晚相从，烂醉不辞杯潋滟。

不着官人宿，无如野店何。
见容幸有此，虽陋更嫌它。
头虱妨归梦，邻鸡伴寤歌。
此生眠食尔，行路总蹉跎。

萧萧淅淅荻花风，惨惨淡澹云物容。
欲雪不雪关得侬，得归未归一莞中。
年华纵留春已换，半生作客今何恨。
夜来飞霰打僧窗，便恐雪真数尺强。
催科不拙亦安出，吾民沥髓不濡骨。
边头犀渠未晏眠，天不雨粟地流钱。

薰风晓破碧莲莟，花意犹低白玉颜。
一粲不曾容易发，清香何自遍人间。

莫读轮台诏，令人泪点垂。
天乎容此虏，帝者渴非罴。
何罪良家子，知它大将谁。
愿惩危度口，傥复雁门踦。

匆匆离合梦非梦，续续谈谐眠不眠。
莫道对床容易著，试思分手几何年。
长亭更放金荷浅，后夜谁同璧月圆。
要得长随二三友，不知由我定由天。

平水长先晓，无风也自涛。
烟昏山易远，岸阔树难高。
去雁鸣相报，游鱼冷总逃。
轻寒容可忍，清眺得辞劳。

与子生疏有底仇，谈间容易说封侯。
病身更遣冰山倚，野鹤孤云也替愁。

朱崖柳色欲春风，庾岭梅花尚雪容。
念子南归骑瘦马，只今谁解好真龙。
吾乡端是山水窟，何日来同丘壑胸。
白鹭青原不妨拣，诛茅结屋看何从。

西湖虽老为人容，不必花时十里红。
卷取郭熙真水墨，枯荷折苇小霜风。

月细惟愁落，阳升未要忙。
出门鸡未觉，夹路稻初香。
涉世宁容懒，侵星幸稍凉。
病来诗久废，觅句费商量。

子在人每憎，子亡憎者恻。
自吾失此友，但觉生意息。
犹解梦里来，岂子馀此忆。
死生知有无，贤圣或未测。
浑作白日看，不记夜许黑。
尚怜紫鸾姿，未举先折翼。
只惊玉雪容，冷面带古色。
梦泪觉犹湿，悲罢喜有得。

鲁公尚有粥为食，卢老今无僧作邻。
文字借令真可煮，吾曹从古不应贫。
诗肠幸自无烟火，句眼何愁著点尘。
俗子岂知贫亦好，未须容易向渠陈。

向来一雪亦草草，天知诗人眼未饱。
相传南风为雪骨，此言未试吾不晓。
昨日忽惊冬作春，暖气吹人软欲倒。
惟余桃李未着花，便恐蛰虫偷出窖。
南风未了却北风，一夜吹翻青玉昊。
今晨冷傍笔管生，似妒吟边事幽讨。
司寒作意欲再雪，冻雀求哀不容祷。
令人还忆柳柳州，解道千山绝飞鸟。
谁教爱雪却嫌寒，欢喜十分九烦恼。
诗人冻死不足怜，冻死犹应谈雪好。
寄声滕六何似休，浄尽将云为侬扫。

晴意久不果，天容今一新。
如何半轮日，销却许多云。
积雨还休雨，小春真似春。
客心君莫问，山鸟亦欣欣。

小立南溪暮未还，略容老子照衰颜。
颇惊暝色来天外，未必秋声在树间。

天小紫，日淡红，月光正与日相通。
一星雪白大于黍，走近月旁无半武。
吾闻三辰不并明，如何日中见月星。
霜后梨花定非瑞，春秋获麟不应贵。
君不见八月十五夜向晨，东方亭亭升火轮，西有玉李伴金盆。
是时三辰正如许，君不着眼君莫论。
吾家大阮嗜文字，看书到晓那能睡。
三辰并光射窗几，影落砚屏不容洗。
就中月轮景特奇，桂树可数叶与枝。
炯如秋水涵荇藻，天巧此岂人能为。
怀璧未为罪，借书未为痴。
公当十袭古锦帊，如何传玩十手把，不防夜半有力者。

薄宦江湖苦异途，十年骨肉隔音书。
此行政尔见公面，又迫归欤巾我车。
安得从容林下去，相从漫浪物之初。
念公不是渔竿客，合结丝絇立玉除。

识尽江淮诸贵人，归来卢水一番新。
问渠福将今谁子，容我升平作幸民。

南溪春寒强似冬，南溪春水走玉虹。
雷公戏手行春雪，诗人嘲词便飞屑。
只嫌春雪趁春雷，春容正要渠栽培。
冻作玉花销作雨，多般点缀春庭户。
酒杯如海醉即休，醉中看雪忘却愁。
如何呼酒不痛饮，可令诗肩受凄凛。
少时狂杀老更狂，长恐此意堕渺茫。
醉乡有地分一席，且与先生十分梨花注大白。

学兵先学策，谈命先谈格。
君看前辈富贵人，岂与寒士校日辰。
星家者流有刘子，进人退人若翻水。
谈何容易验他年，却是直言差可喜。

暑退谁当忆，秋生喜此逢。
荒林失轻雾，寒日上危峰。
忽有吟边兴，忘看镜里容。
不须无鲍谢，始得擅诗宗。

去年来此上巳日，今年重来未寒食。
临溪照影老自羞，惭愧春光尚相识。
秀溪何许好春容，最是溪深树密中。
海棠开尽却成白，桃花欲落翻深红。

幸自同裘好，谁令异巷居。
恭承五个字，不但百车渠。
句法端何样，先生肯乞余。
只容弹剑铗，敢道出无车。

向来年少今老翁，随身不去只有穷。
请君与我共看镜，岂复平生冰雪容。
秋霖暗天瘦日色，满掇黄花当朝食。
何人裹饭问子桑，穷里逢君自为客。
空山冻吟只自奇，故人之外谁相知。
今年相从岂不好，安得到老长追随。
喜君诗思未渠薄，秋后花鹰兔边落。
惭我短才涩欲无，霜余冰涧流还涸。
君游宣溪何日来，愁城封闭待君开。
定知此行脱寒谷，领取阳春一并回。

桥剪荷花两段开，荷花留我不容回。
不胜好处荷桥坐，政是凉时蚊子来。

风勒归云带雨回，不容老子小徘徊。
拨忙也到池亭上，昨日卷荷今尽开。

元珍先生茁云孙，雪竹有节豹有文。
染云作句本天巧，镂冰生花无手痕。
鹓鹭行边旧联翼，天禄阁中今独直。
半竿淮水将渠归，一笑荆溪岂人力。
赠我阿泓非姓陶，木家居士漆园曹。
急呼陈玄导黑水，花晕千层吹海涛。
句容铜山𢭏金屑，幻出羽渊三足鳖。
两耳逾肩一腹皤，解吐黄云香刮骨。
双珍投赠感故人，秃翁有笔今无神。
杯水博诗元不直，醤瓿覆却那作嗔。
阿泓处分蛛丝裹，延置铜君居上坐。
煮茶剥芡对炉薰，遮莫白驹隙中过。

翟园不到才几日，寒梢冷叶秋萧瑟。
只有黄花数点明，上照青松下苍石。
记得春头来此嬉，梅花太瘦杏花肥。
巷南巷北皆春色，恰似吾人年少时。
忽怪翟园如许老，园应笑我衰容早。
来岁春光更一来，我衰依旧园还少。

庾郎晚菘翡翠茸，金城土酥玉雪容。
如何俱堕瑶瓮中，却与醯鸡同閟宫。
金井银床水清泚，雪山冰谷盐轻脆。
秋风一月酿得成，字曰受辛非麹生。
太学儒生朝复暮，茹冷啜寒那可度。
十年雪汁冻蔬肠，一夜饥雷听更鼓。
不如瓮头吏部瓮头醒，一逢受辛还一醒，毕卓与尔同死生。

嗟予不能知止如邴曼容，又不能毕昏如尚子平。
软红尘里白双鬓，坐见岁律空峥嵘。
催科抚字两何有，伎俩已穷惭九九。
拔薤一本水一杅，多谢同朝金石友。
雪欺老病忽抵巇，西山冻裂不留薇。
诗坛老将更黩武，我已三北犹穷追。
老怀不中数怊怅，急漉鹅黄翻瓮盎。
苛留残雪更些时，为我装严丽谯上。

前日看梅风吹倒，昨日看梅雨霑帽。
近梅一日或再来，远梅隔年才一到。
夜来为梅愁雨声，挑灯起坐至天明。
不知消息平安否，早来问讯还疾走。
横枝雨后转清妍，玉容洗妆晨更鲜。
绝似孤山半峰雪，不羡玉井十丈莲。
十事八九不如意，人生巧堕天公计。
簿书海底白人头，孤负江南风月秋。
忆昔少年命同社，月里传觞梅影下。
一片花飞落酒中，十分便罚瑠璃锺。
如今老病不饮酒，梅花也合怜衰翁。

门外多车骑，后迹乱前踪。
谁识此来过，尘蹄重复重。
归有野仆言，恨不故人逢。
岂无肴酒设，所向乖所从。
未能一往见，懒拙其必容。

君行问埼鲒，殊物可讲解。
一寸明月腹，中有小碧蟹。
生意各臑臑，黔角容夬夬。
愿言宽赋刑，越俗久疲惫。

暗惊料峭寒，春雪兼春雨。
知胜早朝人，闲眠不开户。
丘壑岂无容，泥涂还自取。
谁吟何逊诗，不觉逢逢鼓。

曰山何必高，要在出云雨。
昭亭非峻峰，雄雄若蹲虎。
旱岁一来祠，霈然随沥酤。
有草牧尔牛，有薪资尔斧。
有溪出其阴，有潭在其坞。
兽则獾与貉，鱼则鲂与𫚈。
山雏水羽声，下上相杂伍。
呼名如谦恭，号叫若怒侮。
崖竹或节疏，岭松或复腐。
巨蜂结层房，养子窟深土。
何事山中人，采以为市贾。
其容固已多，其忍吾未取。

广陵太守欧阳公，令尔画我憔悴容。
便传髣髴在缣素，只欠劲直藏心胸。
与我货布不肯受，此之医卜曾非庸。
公今许尔此一节，尔只丹青其亦逢。

冻云低垂野，远树昏未分。
朝来庭竹上，摵摵霰已闻。
扣门有兵吏，嘉命传相君。
趋合展熊席，卷幔飘炉熏。
桂浆贮榼美，马乳荐实蕡。
宾属两三人，从容奉评文。
远稽先儒言，风赋可以群。
密置笔与砚，唯待雪雰雰。
雪既不可待，日暮人半醺。
明朝获方楮，健思欲凌云。

殿幄陈金石，宫梧集凤凰。
侍臣严虎帐，法衮被龙章。
九谷初登稔，群黎共乐康。
宴盘犀作镇，舞缀锦成行。
玉椀盛冰滑，纱笼奏馔凉。
庑深容小语，槐密漏微阳。
庭立卫兼霍，坐尊萧与张。
清尘汲瑶井，泛宇蔼天香。
兽跃缘橦地，旗开踏鞠场。
楼传红帻唱，帘隠内家妆。
鸱攫曾无弹，蜂来悮有芳。
门傍铜铸马，帝所翠为觞。
万国趋王会，诸公佩水苍。
螭头左史笔，陛楯半更郎。
雅着明时乐，需言盛德光。
添花慕平一，赐菊异元常。
身已陪多士，心宁愧下乡。
薄才何所补，歌咏播殊疆。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

燕马易画，吴牛难图。
马骨隠细牛骨麤，马毛厚密牛毛疏。
麤疏必辨别，细密多模胡。
乃知戴嵩笔，能出韩干徒。
干马精神在缰勒，嵩牛怒鬭无牵拘。
昨日何家观小轴，绢虽破烂色不渝。
二头相觞角竞掎，前脚如跪后脚舒。
尾株榻直脊膂蹙，筋力写尽蹄腕殊。
一胜一败又苦似，胜者很逐败者趋。
卷穷赤印置小字，置字乃是陶尚书。
尚书国初人，爱画收几厨。
买时不惜金与帛，帛载牛车钱载馿。
后世儿孙不能保，卖人穷市无须臾。
凡目矜新不重故，千钱酬直皆笑愚。
四牛遂为何氏有，装背入眼天下无。
坐中吾侪趣已异，又喜玄女传兵符。
此本实称阎令画，下笔简细容颜姝。
三人鬼状一牛首，八女二十美丈夫。
黄帝中间荫葩盖，霞扇错玳旌拥朱。
冠服难知岁月远，但见仪卫森清都。
复观鹿台独夫受，妲己不笑何由娱。
酒池肉林骑行炙，剖心斮胫堪悲吁。
数幅吴王宴西子，彩舟张乐当姑苏。
宫娥数百簇高下，鬒髻一一红芙蕖。
黛峰细浪得平远，前对洞庭傍太湖。
商纣夫差可垂诫，历世传玩参盘盂。
雕鹰草木不足记，特咏此事心何如。

雪游如梨园，风撼梨花落。
骅骝骧首时，杳杳闻天乐。
楼观何参差，仙居倚寥廓。
群朋思饮酒，饮举北斗杓。
公子邀以归，跃马度城郭。
鹄毳拂轻裘，蛟珠乱疏箔。
少年气若虹，屡起鄱阳谑。
壮语士胆开，狂诃僮指愕。
间或美笑言，又或跪酬酢。
或如猿狙跳，或类虎豹攫。
或廋秦客辞，或纵灌夫恶。
杯盂或迁掷，履舄或搀错。
稍看云容披，斜漏日光薄。
驭仆整辔衔，庖人困羹臛。
还家历南市，灯烛已煜爚。
入门见妻孥，未暇问何若。
刘侯遽相招，登堂罗绰约。
往往奏清歌，时时更大噱。
江翁唱渭城，嘹唳华亭鹤。
半夜蜘蛛喜，微然见无著。
主人倍欢欣，劝客如倾壑。
我时已大醉，盏至不解却。
还思一日喧，静坐无适莫。
书作异时谈，竹林何愧怍。

小池依小山，山晴翠光入。
无容群蛙鸣，间有孤鹤立。
曾不起波澜，石邮风自急。

章圣皇帝兴三宫，三宫鼎峙何崇崇。
天圣七年六月尾，玉清始灾坛宇空。
于今二十有五载，上元后夜星轸中。
乃闻会灵五殿火，丹焰彻天明月红。
千楹万栋一夕尽，赤烟奔突西南风。
先时二日车驾幸，为民祈福输清衷。
大臣骄蹇不从祀，岳灵不歆为不恭。
若此示变犹影响，宜鉴陛下无惰容。
神非怒乙遂及甲，天意警圣不警凶。
不独洪水累尧德，尧仁未忍流驩共。

清明晓赴韩侯家，自买白杏丁香花。
雀眼涂金银蔑笼，贮在当筵呼舞娃。
舞娃取捧笑向客，不顾插坏新乌纱。
朝来我舍报生子，贺劝大白浮红霞。
酒狂有持梧桐板，暴谑一似鄱阳槎。
袒裼击鼓祢处士，当时偶脱猛虎牙。
褊衷不容又何益，鹦鹉洲上空蒹葭。

妇人未四十，容貌已改前。
男年逾五十，嗜欲固自偏。
勿以色敌心，色衰心易迁。
勿以爱恃久，爱移久多愆。
明镜知恶看，何须妒婵娟。

秋雨一向不解休，连昏接晨终穷秋。
梅生不量仰天问，神官夜梦言语周。
日月是天之两目，忽然生翳无药瘳。
只知泪滴为赤子，赤子岂悮天公忧。
天公哭{雨/朁}{雨/朁}，洒涕落九州。
地祇不敢安，泥潦已没头。
乃因从容诘神官，后稷今在帝所不。
从前后稷知稼穑，曾以筋力亲田畴。
曷不告帝且辍泣，九谷正熟容其收。
早时不泣此时泣，忧民欲活反扼喉。
神官发怒髭奋虬，下士小臣安预谋。
恐然惊觉汗交流，树上已听呼雌鸠。

秋雨一向不解休，连昏接晨终穷秋。
梅生不量仰天问，神官夜梦言语周。
日月是天之两目，忽然生翳无药瘳。
只知泪滴为赤子，赤子岂悮天公忧。
天公哭{雨/朁}{雨/朁}，洒涕落九州。
地祇不敢安，泥潦已没头。
乃因从容诘神官，后稷今在帝所不。
从前后稷知稼穑，曾以筋力亲田畴。
曷不告帝且辍泣，九谷正熟容其收。
早时不泣此时泣，忧民欲活反扼喉。
神官发怒髭奋虬，下士小臣安预谋。
恐然惊觉汗交流，树上已听呼雌鸠。

风驱暴雨来，雷声出云背。
若决千仞溪，追奔下天铠。
堂堂亚夫军，吴楚不足碎。
旱气沃原田，烦蒸洗阛阓。
深料生注射，聚沫犹壅碍。
青葱草树鲜，断殁虹霓在。
向晚留霁晖，天容染新黛。

笭箐画蛤瓦缸醅，海若淮壖各寄来。
将学时人鬭牛饮，还从上客舞娥杯。
蓬蒿自有蒋生乐，珠翠宁容郑氏陪。
莫计暄寒与风雪，古来黄土北邙堆。

翟园从此即相辞，园里春归我亦归。
蜂踏残花容易落，蝶随数片往来飞。

泊舟番君湖，风雨至夜半。
求济敢自必，苟安固所愿。
孤愁知无益，暂忍复永叹。
夜久忽自睡，倦极不知旦。
舟人呼我起，顺风不容缓。
半篙已湖心，一叶恰镜面。
仰见云衣开，侧视帆腹满。
天如瑠璃锺，下覆水晶椀。
波光金汁泻，日影银柱贯。
康山杯中蛭，庐阜帆前幔。
豁然地无蒂，渺若海不岸。
是身若虚空，御气游汗漫。
初忧触危涛，不意拾奇观。
近岁六暄凉，此水三往返。
未涉每不宁，既济辄复玩。
游倦当自归，非为猿鹤怨。

夜永留清坐，诗臞称病容。
溪鸣风处竹，月湿露中松。
喜事何曾梦，灯花诳杀侬。
欲归归已得，归得却无悰。

鹅黄染线织秋衣，杨柳吹绵细细披。
诗债被渠浑索尽，醉乡邀我不容归。

荷衣芰制雪为容，家住云烟太华峰。
外面看来真璞玉，胸中雕出许玲珑。

人烟懡{忄罗}不成村，溪水微茫劣半分。
流到前滩忙似箭，不容雨点稍成纹。

烟描水写老秋容，岭外秋容也自浓。
如见大宾新露菊，若歌商颂晓风松。
插花醉照濂溪井，吹发慵登帽子峰。
莫问明年衰与健，茱萸何处不相逢。

银鱼色如银，竹鱼色如竹。
渭川千亩秀可掬，都将染成一身绿。
鱼生竹溪中，家在竹根菱荇丛。
昼餐竹叶与竹米，夜饮竹露吹竹风。
前身王子猷，今身赤𩽼公。
只知爱竹判却命，化作此君苍雪容。
渔翁夜傍竹溪宿，鱼惊钓丝冰底缩。
朝来钓得水苍玉，先生笑扪藜苋腹。

下一岭，上一岭，上如登天下如井，人言个是陂子迳。
猿藤迳里无居民，陂子迳里无行人。
冷风萧萧日杲杲，露湿半青半黄草。
前日猿藤犹有猿，今此一鸟亦不喧。
树无红果草无蕊，纵有猿鸟将何餐。
两山如壁岸如削，一迳缘空劣容脚。
溪声千仞撼林壑，崖石欲崩人欲落。
来日长峰迳更长，陂子迳荒未是荒。
蒋家三迳未入手，岭南三迳先断肠。

水出何村尾，桥横乱筿丛。
隔溪三四屋，对面一双峰。
过午非常暖，疑他不是冬。
疏梅照清浅，作意为谁容。

罗浮山如万石锺，一股南走如渴龙。
雷奔电迈遮不住，直抵海滨无去处。
低头饮海吐绛霞，举头戴着祝融家。
珠宫玉室水精殿，万水一日朝再衙。
青山四围作城郭，海涛半浸青山脚。
客来莫上浴日亭，亭上见海君始惊。
青山缺处如玉玦，潮头飞来打双阙。
晴天无云溅碎雪，天下都无此奇绝。
大海更在小海东，西庙不如东庙雄。
南来若不到东庙，西京未睹建章宫。
海神喜我著绮语，为我改容收雾雨。
乾坤轩豁未能许，小试日光穿漏句。

遥怜天上桂华孤，月中何不种两株。
唐人此句真绝唱，后来诗人半语无。
向来何夕秋风起，吹脱广寒双桂子。
落向君家楼阁前，种玉开花今几年。
清宵双影写窗户，却兼月里成三树。
年年八月九月时，黄金粟缀青瑶枝。
秋风吹香入月去，风回却带天香归。
容斋仙人为作碑，诚斋老人为作诗。
金蟆玉兔已传诵，莫问姮娥知不知。

鸾台长史老野僧，月前病鹤霜后蝇。
文书海里衮不了，黑花乱发双眼睛。
故人同舍尤太史，敲门未揖心先喜。
袖中倾下十斛珠，五色光芒射窗几。
自言天风来帝旁，拾得复古殿中云一张。
向来太上坐朝罢，胜日光风花柳暇。
浣花仄理冰雪容，宣城鸡距针芒锋。
天颜有喜聊小试，西京书目供游戏。
韩彭卫霍欣挂名，舒向卿云感书字。
汉廷多少失意人，九京寸恨不作尘。
一朝翻入圣笔底，昭回之光唤渠起。
小臣滥巾缝掖行，手抄孝经不彻章。
何曾下笔写史汉，再拜恭览汗透裳。
太史结庐伴鸥鹭，锡山山下荆溪渡。
红光紫气上烛天，个是深藏宝书处。

青天如水月如空，月色天容一皎中。
若遣桂华生塞了，姮娥无殿兔无宫。

东皇岁岁驾苍龙，只许仙妃万玉从。
天上冰霜清入骨，人间桃李若为容。

先生向来落异县，故人十载不相闻。
归来不但荒三迳，点检松菊无一存。
裹轮加璧岂不好，朝廷礼数优遗老。
红旗黄纸久罢休，青山白云苦死留，咫尺西冈归未得。
只待桃花水生半篙碧，便拏短艇归结茅，共寻赤松与黄石。
风烟之表非人间，别有天地宽且闲。
周山卖却不要钱，袁家送酒一破颜。
犹嫌孤斟太落莫，更觅高人共杯杓。
银钩四纸墨尚鲜，妙处难与俗人言。
忽逢先生自天降，手扶太一青藜杖。
仙容可望不可亲，飘然飞去青霞上。
白蘋满棹何时归，秋著芦花知不知。

乌臼平生老染工，错将铁皂作猩红。
小枫一夜偷天酒，却倩孤松掩醉容。

晓日秋山破格奇，青红明灭舞清漪。
画工着色饶渠巧，便有此容无此姿。

为爱淮中掌似平，忽逢巨浸却心惊。
怪来万顷不生浪，冻合五湖都是冰。
碧玉湖宽容我到，白银地滑没人行。
兹游只道清无价，清杀诗翁老不胜。

雪径偷开浅碧花，冰根乱吐小红芽。
生无桃李春风面，名在山林处士家。
政坐国香到朝市，不容霜节老云霞。
江蓠圃蕙非吾耦，付与骚人定等差。

薤叶葱根两不差，重蕤风味独清嘉。
薄揉肪玉围金钿，浅染鹅黄剩素纱。
台盏元非千叶种，丰容要是小莲花。
向来山谷相看日，知是它家是当家。

望中四野掌般平，远树成行一带横。
树外天容仍淡白，不愁树影不分明。

天上云烟压水来，湖中波浪打云回。
中间不是平林树，水色天容拆不开。

水渚才容足，渔家便架椽。
屋根些子地，檐外不胜天。
岸岸皆垂柳，门门一钓船。
五湖好风月，乞与不论钱。

阵阵风寒树树斜，不容老子出檐牙。
绣帘半卷门偏启，深倚胡床远看花。

爽气来江外，秋容上柳梢。
生遭女媭骂，老解子云嘲。
衰病聊飞屐，行藏镇把包。
君看社后燕，还忆社前巢。

日已衰容去，风仍劈面来。
征徒歇得醒，老子不须催。
绿荫凉过伞，黄泥晒作埃。
欣然片云起，半霎又吹开。

买山安得钱，有钱价不贱。
住山如冠玉，人见我不见。
世言游山好，一峰足双茧。
峰外复有峰，历尽独能遍。
不如近看山，近看不如远。
请山略退步，容我与对面。
我行山欣随，我住山乐伴。
有酒唤山饮，有蔌分山馔。
隔水绝高寒，萦云偏蒨绚。
雨滋青弥深，日炫紫还浅。
端居忽飞动，遐逝即回转。
孤秀呈复逃，层尖隠还显。
掇入轿中来，置在几上玩。
劣行三两驿，已阅百千变。
非我去旁搜，皆渠来自献。
寄言有山人，勿卖亦勿典。
金多汝安用，价重山亦怨。
估若为我低，伤廉又非愿。
山已在胸中，岂复有余羡。
羡心固无余，更借山一看。

圩路抨弦白，圩沟夹柳青。
藻明潜拨剌，日暖冻蜻蜓。
只个新茅店，分明是水亭。
行来惟恐尽，览处不容停。

开了元无雁，看来不是花。
若为黄更紫，乃借叶为葩。
藜苋真何择，鸡冠却较差。
未应犀菊辈，赤脚也容它。

客子泥涂正可怜，天香国色一枝鲜。
雨中晚敛寒如此，烛底宵暄笑粲然。
自觉玉容微婉软，急将翠掌护婵娟。
江南也有新丰市，未羡宾王酌圣贤。

去秋行部惨山容，得似春山意态浓。
嫩绿峰当新雨后，乱红花发烂晴中。
仙姿玉骨丹青写，雾鬓风鬟锦绣幪。
染得笔头生五色，急将描取入诗筒。

黟祁二邑水分源，到此同流怒政奔。
忽值两山盘作峡，更峨双石插为门。
中通翠浪才容线，仰看青天细似盆。
滟滪瞿唐姑未问，祗经此险已销魂。

山店春光也自妍，芙容渡口数家村。
笋舆低过金沙架，篱落疏围芍药轩。
孤客倦游殊寂寞，两花作意与温存。
可怜经眼匆匆去，不折红香倒绿尊。

过湖见远岫，澹若横碧烟。
晨蔚动霁晖，春滋涵雨鲜。
人世那有此，必疑是庐山。
宿惊恍未定，欲问无暇言。
落日泊四望，诸峰森在前。
老夫急亲指，舟子答果然。
平地起屏障，倚空开旗旜。
潜抱秀润质，不露奇怪颜。
乃知名山尊，未与凡岭班。
严重王公体，雍容德人贤。
何必出锋锐，要骇俗子观。
坐令我生敬，瞻仰忘忧端。
更待孤月出，开篷望晴峦。

梦里邯郸熟，谈间栗里亲。
不闻担板汉，曾羡采薇人。
停待容来日，商量尚小贫。
只欺五斗米，典没万金身。

三日东园近却赊，东风翦翦雨斜斜。
春容雨打风吹尽，犹有金沙最后花。

何以筑花宅，笔直松树子。
何以盖花宅，雪白清江纸。
纸将碧油透，松作画栋峙。
铺纸便成瓦，瓦色水精似。
金鸦暖未焰，银竹响无水。
汗容渍不泣，晴态娇非醉。
尽收香世界，关在闲天地。
风日几曾来，蜂蝶独得至。
劝春入宅莫归休，劝花住宅且小留。
昨日花开开一半，今日花飞飞数片。
留花不住春竟归，不如折插瓶中看。

忙里清流也带尘，闲中底物不长新。
水将树影挥空帚，枫换秋容作好春。
自是不归归便得，老来下笔笔如神。
鶑花煎煼无虚日，贱相诚斋一老人。

还家五度见春容，长被春容恼病翁。
高柳下来垂处绿，小桃上去末梢红。
卷帘亭馆酣酣日，放杖溪山款款风。
更入新年足新雨，去年未当好时丰。

相思命驾竟成休，投老寒盟岂自由。
雪后风涛难访戴，山间生死总依刘。
烦公赤手回青昊，容我清溪弄白鸥。
穉子尚堪驱使在，门阑桃李未应秋。

四海九州虞雍公，擎天一柱雪山峰。
厥孙俊逸诗无敌，下笔纵横剑有锋。
旧日门生今白发，故人书札照苍松。
掉头读得纱巾落，如对青云阮仲容。

日影云光学镀金，好风不肯碎花阴。
人言春色醲于酒，不醉衰容只醉心。

楼上青编入骨香，楼前碧岫透帘光。
乘风飞上广寒殿，下看秋容一点苍。

东府辞金印，南园伴赤松。
门阑无薏苡，泉石自从容。
忽作丁威鹤，云亡老子龙。
一哀缘殄瘁，不是涕无从。

孝庙深知己，今皇正宰官。
一言能定国，二圣得重懽。
立节山相似，容人海未宽。
至今死诸葛，虏使胆犹寒。

夹水芙容密密栽，缘溪斜立照溪开。
放教十里红将去，不尽溪流不要回。

也知口业欠消磨，造物嗔人奈口何。
莫管诗人例寒饿，且容老子小婆娑。

针来大笋束仍攒，作么开时色两般。
荀令金炉炷沉水，昭容紫袖衬中襌。
同花异叶株株异，一种栾枝节节栾。
雪里寒香得三友，溪边梅与畹边兰。

怪底风光好，还当上巳辰。
柳鶑樊子口，梁燕赵家身。
花落春容瘦，阴浓夏意新。
晒书仍焙药，幽事也劳神。

晨起出蓬户，换却隔水峰。
细看只旧山，色与昨不同。
虽经夜来雨，末必有许功。
云师挈众巉，置在蓝水中。
沙土俱绿浄，草树添青葱。
不然近秋衰，那得还春容。
此意殊不浅，要将调诗翁。
判断索一语，可惜语不工。
正使语工著，不如山色浓。

病起长新骨，居然非旧容。
眼添佩环带，腰减采花蜂。
对面不相识，何人忽此逢。
吾身无定在，更要问穷通。

有齐石湖之季女兮，肇葰茂而青葱。
兰茁芽以芬播兮，玉在璞而光融。
茹采蘋以为粻兮，筑内则为之宫。
乐彤管以俶载兮，逝将眇青竹而论功。
制菡萏以为裾兮，裼之以秋江之芙蓉。
纷蕙纕而菊佩兮，岂江蓠揭车之与缝。
掇袤丈之朔雪以澡德兮，袭万壑之清冰而在躬。
耿吾独传中郎之素业兮，岂曰矜萧然林下之风。
沛吾乘乎桂舟兮，无小无大焉从吾公。
何若而人之不淑兮，奄一疢而长终。
忍舍兰陔之孝养兮，莽玉女宓妃之与从。
父曰嗟予膳之孰视兮，母曰嗟予命之畴同。
衋两亲之哀潸兮，遗九宗之长恫。
蹇石湖之恸而莫之释兮，小极而隠几乎书之丛。
梦漂漂而行远兮，求吾儿乎四方上下之青穹。
杳碧海之际天兮，岿三山之倚空。
蓬莱方丈之攸宅兮，浮金宫银阙之崇崇。
若有人乎山之阿兮，飞腾往来而不可逢。
羌可逢而不可执兮，若迥映乎复朣胧。
摘玉李而弄金波兮，遨嬉乎倒景有无之蒙鸿。
忽临睨乎旧乡兮，望见石湖之仙翁。
泫初咷而后哂兮，唁吾翁乎奚戚容。
繄天地万物之逆旅兮，儿与翁父子适相值于逆旅之中。
汩倏合而忽分兮，邈千变万化而何穷。
淬割愁之剑而不满一笑兮，非我翁春日览镜大篇之舂容。
翁顾笑而惊寤兮，皦寒日其生于东。

有齐石湖之季女兮，肇葰茂而青葱。
兰茁芽以芬播兮，玉在璞而光融。
茹采蘋以为粻兮，筑内则为之宫。
乐彤管以俶载兮，逝将眇青竹而论功。
制菡萏以为裾兮，裼之以秋江之芙蓉。
纷蕙纕而菊佩兮，岂江蓠揭车之与缝。
掇袤丈之朔雪以澡德兮，袭万壑之清冰而在躬。
耿吾独传中郎之素业兮，岂曰矜萧然林下之风。
沛吾乘乎桂舟兮，无小无大焉从吾公。
何若而人之不淑兮，奄一疢而长终。
忍舍兰陔之孝养兮，莽玉女宓妃之与从。
父曰嗟予膳之孰视兮，母曰嗟予命之畴同。
衋两亲之哀潸兮，遗九宗之长恫。
蹇石湖之恸而莫之释兮，小极而隠几乎书之丛。
梦漂漂而行远兮，求吾儿乎四方上下之青穹。
杳碧海之际天兮，岿三山之倚空。
蓬莱方丈之攸宅兮，浮金宫银阙之崇崇。
若有人乎山之阿兮，飞腾往来而不可逢。
羌可逢而不可执兮，若迥映乎复朣胧。
摘玉李而弄金波兮，遨嬉乎倒景有无之蒙鸿。
忽临睨乎旧乡兮，望见石湖之仙翁。
泫初咷而后哂兮，唁吾翁乎奚戚容。
繄天地万物之逆旅兮，儿与翁父子适相值于逆旅之中。
汩倏合而忽分兮，邈千变万化而何穷。
淬割愁之剑而不满一笑兮，非我翁春日览镜大篇之舂容。
翁顾笑而惊寤兮，皦寒日其生于东。

灏穹眷宋，方郅隆些。
笃生仁皇，实叡聪些。
二尧两舜，复时雍些。
杜韩富范，再夔龙些。
巍荡奋熙，起丕功些。
欧阳伯仲，轲与雄些。
云昭汉回，炳文风些。
麟在灵囿，凤在桐些。
金芝专车，朱草丛些。
悬藜结绿，牣紫宫些。
灵蛇照乘，玉府充些。
大江之西，文江东些。
毛伯苗裔，河岳锺些。
三辰五纬，韫心胸些。
如汉贾生，与终童些。
年未弱冠，收科崇些。
连收制科，天动容些。
玉映汉台，惊群公些。
弃官如泥，子职恭些。
死孝倚庐，神明通些。
文行有炜，垂无穷些。
与宋一经，相始终些。
冻黎百年，养万锺些。
草腐菌朽，花𫕥空些。
有宋孝子，蔚岱嵩些。

一室容膝，纳万壑而有余。
一几凝尘，载千古而不重。
暮四朝三，吾不复梦。

官闲未觉往来妨，疏懒从公意自长。
松柏有心寒始见，芝兰入室久弥香。
送秋容我无何饮，畦夏怜渠有底忙。
霜倒池莲雨荒菊，禅房真似赞公房。

江山倏清丽，云月助色泽。
向来面面景，今日谁洗涤。
主人倚晴槛，回首笑谓客。
府公实知己，余事懒经画。
污幪廓大厦，轩窗开泽园。
架檐逼象纬，植础压卤斥。
仰看天宇大，俯觉地轴窄。
端如倩巨灵，妙手重开辟。
此兴固非浅，无入不自适。
华关望中敬，棠阴坐上得。
波光动藻井，帆影落几席。
所欣鱼依蒲，未许蝎见壁。
阴晴及朝暮，气象知几易。
飚回有余韵，鸟度无留迹。
市声沉浩浩，渔唱闻昔昔。
油幕多风流，翛然晋八伯。
淋漓传翰墨，𫓩击间金石。
连璧喜同志，倚玉许凉德。
颇惭陂量容，未忍俗驾勒。
恶诗信非备，勿作春秋责。

川流元滚滚，客至喜津津。
卜筑新形势，逢迎旧主人。
酒杯容我醉，诗句味君醇。
大隠聊城市，岩耕笑子真。

晋人夸新亭，假日辄高会。
中间伯仁辈，未免楚囚对。
江山犹古昔，人物已暧昧。
东郊今保厘，翠华记行在。
佳丽压淮楚，追游盛冠盖。
兹楼贯城雉，于迈无小大。
令威虽不归，灵光故无碍。
烟云互明灭，川郭相映带。
当年乌衣游，此日思一槩。
从容值休沐，登临多慷慨。
幽怀忽轩豁，细故绝芥蒂。
已寻诗社盟，更许食期戒。
佳宾满座上，好语来天外。
舟移白鹭远，目送飞鸟快。
方种渊明秫，粗免监河贷。
一醉傥可期，与君时倒载。

父祖同登六十春，相逢草草大江𣸣。
羡君不使囊锥见，笑我空将芰制焚。
闻道都人时载酒，未容俗客细论文。
他年小筑柯山畔，泉石风光賸欲分。

公门如海亦如龙，解榻铃斋独见容。
惭愧深知何以报，岁寒千尺涧边松。

汉辟萧居守，周兴毕保厘。
安危元注想，中外自随时。
忆昨生戎马，谁知死佛狸。
天其永我命，王乃大巡师。
收拾𬬻锤手，经纶管籥司。
南图忘震荡，北上得逶迤。
铜刻新符兽，金涂旧印龟。
从容时属耳，填抚效如斯。
帝意仍调鼎，亲荣宁拥麾。
班衣加画绣，通帛杂牙旗。
余力今循霸，洪钧昔相夔。
斯民先已觉，此地更何为。
玉帛涂山会，银黄越将垂。
图经千古事，宾幕几人诗。
有客叨恩顾，无才负己知。
身留蓬岛直，梦度浙江湄。
投劾难何有，登庸恐不迟。
行逢三月褉，看即百钱赍。
祖饯纷离席，班迎指后期。
一夫非自喜，正为太平基。

黄道初开日月新，容光应不间孤臣。
左螭立近焚香案，右掖名参视草人。
三圣深恩空刺骨，几年归梦已通神。
阿兄念我勤招忆，好为丹炉养汞银。

议论今谁及，词章更可宗。
三年依玉树，一别送尘容。
尽日寻山寺，思君傍塞烽。
五言何敢续，持用当缄封。

曾师班女颂兄功，何意安仁悼德宫。
围解鸰原芳誉远，尘昏鸾镜玉容空。
萧骚风棘悲诸子，寂寞笙歌泣舞童。
莫讶无从出衰涕，良人契合四般同。

偶从山寺赏春还，问讯名花已破悭。
清绝比梅加馥郁，丰容似菊更妖娴。
碧云重忆尊前句，红缬遥思醉后颜。
寒食清明祇旬日，绿斋芍药待君攀。

近诗通谱江西社，新酿才先天下秋。
已许眼中窥一豹，可容杯里散千忧。

老眼乱蝉翼，乐事叹何有。
经年不衔杯，更暇问濡首。
爱山空在山，擿埴讵容走。
尘埃登高帽，生涩弹棋手。
三年一蒲团，近者坐欲朽。
朝来独何事，乾鹊窥瓮牖。
开门得新诗，刮膜如释负。
卷舒几百回，呼舞骇邻友。
吾曹交以淡，悠久或采韭。
此味只自知，他人薄玄酒。

地饮成真率，天风恕涩悭。
台临平野迥，人对老僧闲。
已是寻春至，仍容载月还。
郊坰有如此，能不数追攀。

作者正七人，饮中空八仙。
长斋讵容醉，晋也合逃禅。

往时渡长芦，行役甚迫束。
忽逢万人杰，大胜十年读。
升沉既日异，岁月空电速。
公乎国元龟，用舍兴替卜。
如何白玉堂，儤直不满宿。
共惟中兴主，志扫伊吾北。
宁容廊庙具，尚赋诸侯禄。
相茵朝以登，胡骑夕可逐。
斯民补疮痏，郡县宽金谷。
重将大手笔，继镂泰山玉。

制举巍科世有贤，闻孙传业中兴年。
贡才合益诸侯地，宠饯真开刺史天。
有弟已容持布鼓，无能仍许鬻栀鞭。
太平故事西昆体，指日皇都万口传。

圣学榛芜欠扫际，诚斋刻意绍渊舆。
羊岐自昔迷多径，鸡瓮从今识广居。
西洛穷源谈近似，南宗投隙说真如。
早知大道容方轨，何用危涂转栈车。

卯饮高楼彻暮霞，绝胜茅屋己公茶。
箬包句好逢真赏，荷叶瓯深称嫩芽。
诗老坐中容我辈，朝贤乞处藉君家。
从来佳茗如佳什，屡酌新烹味转嘉。

荒淫吴以颠，战胜越云吉。
是非两安在，阡陌眇萧瑟。
公来开别墅，草莽手爬栉。
阴晴及寒暑，每到皆胜日。
新诗吊兴废，收拾满箱帙。
有客师元亮，甫谢彭泽秩。
幸分北窗风，容此易安膝。

圣朝有道合羞贫，清昼那容裹路珍。
金马玉堂辞汉殿，桃花流水访秦人。
敢吟莫莫休休句，且佚胶胶扰扰身。
高会竹林欣有日，剩𥬠玉友钓溪鳞。

陶令思归未得归，黄花想见遶东篱。
满头须插何容易，且向盘园乞一枝。

寒露零太空，清诗出少海。
昭融备万象，众目眩符彩。
二南可无愧，一字不容改。
金声玉振之，辽邈庆霄籁。
毫芒落人间，神物护在在。
惟惭小儒懵，未易识其大。

太阳象真主，阳月应诞期。
少阳比储君，生近重阳时。
明两盖自然，何待卦画知。
形容谩辞费，咏取重光诗。

帝垂清问切恢图，士贡昌言敢导谀。
高下共知归至鉴，考评聊许备先驱。
四帷迥隔心常渴，三榻横连体叵舒。
乌府凛然贤执法，紫垣籍甚古通儒。
墨朱同异容兼采，等级从违得细书。
尚酝时颁缸面酒，大官日馔腹前胪。
天香漫炷薰常歇，贡茗虚霑样顿殊。
晨壁摇风愁幕冷，夜窗透月喜帘疏。
九宾屈指胪连句，千虑倾心智与愚。
会待诏恩三日沐，湖山寻胜任舟舆。

畴昔英游后，推尊辈行先。
班联容接武，坐立愧差肩。
我已无如老，公非不永年。
思贤仍感旧，衰涕两潸然。

艺祖提剑开八荒，太宗混一垂衣裳。
真皇破虏神武扬，夷夏亿宁法度彰。
宝训成书纪宏纲，有典有则万叶昌。
忆昔壬午神龙翔，季秋庚子辰集房。
肇开讲席临青厢，赭袍玉斧光照廊。
台司夹侍书案黄，翰林进读天容庄。
微臣簪笔近御床，亲闻玉音义甚长。
君子小人初何常，非关时运弱与强。
祗系人主所否臧，当年记注此特详。
往来寒暑今一章，牙篦谬执心徬徨。
终篇正值恩德洋，道山肆筵酌天浆。
宫花压帽罗丝簧，砚来复古翰墨光。
马出帝闲真骕骦，闽山正焙随宝香。
君赐如天不可量，归美独愧词荒唐。
恭惟圣治超百王，夙夜基命不敢康。
文德既修狄可攘，俎豆永扫旄头芒。
三圣勋烈同炜煌，万年亿载娱慈皇。

文公八十会伊川，盛事于今又百年。
岂意苍颜华发叟，亦陪黄阁紫枢仙。
府居末至容连栋，班路前瞻愧比肩。
丁丙连干支合德，君臣庆会岂虚传。

遵渚迟鱼素，巡檐验鹊占。
江云怀李白，篱菊咏陶潜。
句好那容画，才高却道盐。
皇华聊吏隠，清论付廷佥。

山间明月江上风，取之无禁用不穷。
仇仙一发酰鸡蒙，往往择胜贪天功。
斯堂飞梁挟双虹，坐客常满尊不空。
翰林主人极形容，无奈圆缺雌与雄。
岂如清都广寒宫，默存身已游其中。
长春不夜四序同，御寇法善聊相从。

寿宫均逸跨三年，谏纸停书剩几番。
闻道君王开献纳，岂容公子散神仙。
东华行踏京尘软，南涧休贪钓石温。
三字底须论十字，券钱何似给餐钱。

仙系根蟠李，王孙种自龙。
暮年都督府，早日大司农。
密印加三品，朝冠挂四松。
清晖遗迹在，山水为谁容。

买山老山间，乃识山之容。
爱山无古今，此论谁非同。
仇仙来匡庐，一转语独工。
不识山面目，只缘在山中。
譬之尘漠漠，又如水溶溶。
人鱼居其间，孰识碍与通。
我昔少年日，自携七尺筇。
盘旋山南北，憩息林西东。
朝看山之横，暮看山之纵。
贪多眼为乏，陟险足已慵。
拱揖且不暇，赏识良自蒙。
方悟白司马，草堂对穹隆。
彼既若献状，此亦如发蒙。
秀甲天下山，至言出心胸。
今君欲继之，筑堂会奇峰。
何尝远城市，而能日迎逢。
山形不动体，山色含真空。
风云有蓄泄，气象无终穷。
雨余四面翠，日丽千仞红。
氤氲香炉烟，挺拔双剑锋。
最爱五老人，崚嶒美所钟。
可望不可即，有意容相从。
罗列皆儿孙，几席次第供。
山虽跨两邦，兹焉实长雄。
不为堂上客，讵信山有宗。
寄语游山者，毋徒走憧憧。

买山老山间，乃识山之容。
爱山无古今，此论谁非同。
仇仙来匡庐，一转语独工。
不识山面目，只缘在山中。
譬之尘漠漠，又如水溶溶。
人鱼居其间，孰识碍与通。
我昔少年日，自携七尺筇。
盘旋山南北，憩息林西东。
朝看山之横，暮看山之纵。
贪多眼为乏，陟险足已慵。
拱揖且不暇，赏识良自蒙。
方悟白司马，草堂对穹隆。
彼既若献状，此亦如发蒙。
秀甲天下山，至言出心胸。
今君欲继之，筑堂会奇峰。
何尝远城市，而能日迎逢。
山形不动体，山色含真空。
风云有蓄泄，气象无终穷。
雨余四面翠，日丽千仞红。
氤氲香炉烟，挺拔双剑锋。
最爱五老人，崚嶒美所钟。
可望不可即，有意容相从。
罗列皆儿孙，几席次第供。
山虽跨两邦，兹焉实长雄。
不为堂上客，讵信山有宗。
寄语游山者，毋徒走憧憧。

里仁初不问山川，身健从交换岁年。
红紫丁宁容老圃，丹青点化属诗仙。
情均雁序兼鶑友，寿贯犀颅映鹤肩。
莫筭酒行征罚令，一株花下一杯传。

上巳清明共一时，魏花开处亦连枝。
前身应是唐宫女，犹记昭容双袖垂。

倚相端能记典坟，子羔未可治人民。
十年莫作攸之恨，万卷方知甫也神。
堂下从渠糟粕议，城南容我简编亲。
铁更三擿韦三绝，将圣犹然况后人。

弘景挂冠永明年，筑楼三层家政传。
俯听松风辄欣然，时人望之疑是仙。
天教轻捷游方外，自喜向来不为宰。
耄期犹且有壮容，誓戒何妨临鄮海。

与进依三善，从游阅五冬。
初终存缱绻，议论极从容。
辅政时虽浅，开藩眷自浓。
不如仙宅犬，犹从鼎湖龙。

夏屋渠渠斲采椽，笋舆就养有成言。
南陔久叹薪吹棘，北户空劳草树萱。
堂上只容瞻像设，寝中那复问寒暄。
朝思夕念嗟何及，仿佛神游入梦魂。

酉岁应知富酒浆，频年暂辍奏伊凉。
沼莲不使红侵碧，池鹄聊容白护黄。
照坐虽无骈火实，洁尊幸有络丝娘。
西风早晚驱残暑，何日寻盟到野塘。

衷甲藩身却误身，谁教全体点斑鳞。
幸容生致池中物，忍使刳为席上珍。
剩买鱼盐便尔性，闲随龟鹤称吾真。
却思御合纹如豆，侍食钧天二十春。

三年监州再摄州，家置绘像争借留。
便当紫绶朝冕旒，念我青笠操渔舟。
携此鼠目而麞头，归来高阁包春秋。
他年持节寻旧游，却校形容知似不。

德人之容，如玉其温。
参前倚衡，以瞻以仪。
我愧于是，将焉取斯。
所贵者三，归有余师。

曾为匡庐十日留，今犹化蝶梦江州。
凭君五老峰头问，员外容添此老不。

少年日醉郁孤台，鼎立三禅屡往来。
豪气虽存谁复识，形容变尽鬓皑皑。

尘满形容雪满头，分无仙骨到瀛洲。
希夷更请旁人看，曾急流中勇退不。

人皆炎热之畏，我爱夏日之长。
耳百尺之松风，挹双沼之荷香。
发固知其种种，容何事乎堂堂。
尚从游于留侯，免形似乎六郎。

聚景园林花万重，外家车骑极雍容。
应讥汉戚多骄恣，马后徒劳戒濯龙。

千柱沉沉外第成，翟车拜庙礼容新。
进贤自昔无私谒，锡宠从今不计春。

才子雍容入帝京，使君劝驾意殊深。
骑蟾定喜攀仙桂，鸣鹿先须咏野芩。
好去玉阶方寸近，休辞金盏十分斟。
明年三月鶑花丽，洗眼宫袍宴上林。

篷窗卧听疏疏雨，却是芭蕉夜半声。
烟浪蔽天天倚盖，略容一点白鸥明。

于皇睿明，运符中兴。
绵宇肃清，干夷坤宁。
孝思兢兢，交三圣灵。
惟我文母，远征朔土。
苍旻眷顾，显持阴护。
爰居爰处，储降祉祜。
睿明绍休，匪豫匪游。
人谋鬼谋，迎亲是求。
夜靡安席，昼靡安几。
宸心窃至，迎亲是议。
皇帝曰咨，命尔辅臣。
朕有大计，储思唯亲。
辅臣稽首，对扬圣志。
惟断乃成，愿破群议。
皇穹隆赫，鉴兹至德。
风行万国，耸动蛮貊。
诞扬天声，四征弗克。
敌人震惊，稽颡寻盟。
遣使旁午，愿旋銮辂。
稽考旷古，且未曾睹。
帝曰休哉，大庆鼎来。
喧传九垓，疾如惊雷。
迺严法驾，迺饰次舍。
千舆万马，出疆以迓。
文母在远，雷剥曰舒。
六龙驾辇，陟𪩘嵩呼。
济彼洪流，天星翼舟。
微波聿收，瑞气横秋。
文母遄临，千官则仪。
欢声戴驰，霆震风飞。
銮车至止，幅璬咸喜。
丕照盛美，实天所启。
有汉高祖，安忍无亲。
与言分羹，实忝前闻。
有唐德宗，求之莫获。
莫享天心，实有惭德。
惟我皇上，圣孝绝伦。
念兹在兹，虞舜周文。
韪哉鸿休，卓绝殊尤。
二圣重欢，亿万斯秋。
究观自昔，发挥伟绩。
有颂有诗，以诏无极。
眷兹日月，宁容图绘。
小臣献颂，乐府是配。

一再官锦城，咫尺望琳宫。
未始得得来，正望役役中。
今朝弄晴雨，策蹇随春风。
颇爱意象古，停骖小从容。
缥缈百尺台，突起凌半空。
凭栏俯修竹，决眦明孤鸿。
信哉神仙宅，不受尘垢蒙。
稽首五千言，众妙一以通。
静观万物复，岂假九转功。
区区立训诂，亦哂河上公。
痴人慕羽化，心外求鸿蒙。
要附白鹤背，往访青羊踪。

西川凿山三大像，突兀皆在江之湄。
修觉九顶见略尽，独此恨未瞻容仪。
朅来胜地了畴昔，轻轩瘦马相追随。
百尺金躯信雄杰，三乘宝阁何瑰奇。
燃犀不用照幽鬼，击鼓自合趋冯夷。
前人开创愿力广，下与舟楫扶倾危。
六月滩涛剧奔吼，一分性命争毫厘。
篙工落胆行者泣，弹指乞活天人师。
人心狎水水多祸，佛力在人人不知。
年来蜀产坐朘削，夜半有力真能移。
轲峩大艑去不绝，彩鹢破浪风扬旗。
慈悲但作布施相，江神虽怒将何为。

陈侯招我古寺行，破椽老瓦烦支撑。
丹青巨壁置庑下，大士五髻彯华缨。
旁风上雨尘土集，意象落莫无光晶。
近前谛视乃名笔，妙处不减本与琼。
惜哉此地非所托，走卒嘈杂儿童轻。
西邻塔庙颇雄伟，弥天老惠新主盟。
撞钟击鼓饭千指，分坐岂无三尺楹。
何人堪作不请友，参谋行解俱圆明。
从容试以语二士，曰此甚易非难成。
便从游戏出三昧，各借一臂相扶擎。
腾空似赴远公约，散花如入维摩城。
都人改观香火肃，雨泪膜拜争投诚。
主人更在好看客，永为道伴终生平。
莫言有我不须你，留取眉毛遮眼睛。

写状唆人去入官，入时容易出时难。
引人平地破家产，他在傍边冷眼看。

吾闻荆溪南，有地仙所宅。
十年劳梦想，今日著脚历。
扁舟下湖{氵父}，水涨没砂碛。
结缆小桥傍，杖藜从所适。
平冈面坡陁，叠嶂堆襞积。
行行三两里，夹道乔木植。
其末几合抱，其高乃千尺。
风生万壑响，日照四山赤。
时摇树林抄，忽见屋宇脊。
宫门何峥嵘，南路颇修直。
长廊景曀曀，崩殿人寂寂。
寥落昔贤题，摩挲壁间墨。
扪萝上层岭，俯瞰得深窟。
危梯交枝撑，鸟道穿诘屈。
投身乍宽纵，跼步仍逼窄。
攀援愁颠跻，傲睨惊险僻。
悬崖朵颏颔，乱石拱剑戟。
白云何时横，乳溢或自滴。
中空正澒洞，了不见天隙。
冥行迷近远，伛偻犹擿埴。
巉岩岂人工，隠轸入地脉。
穷幽或篝火，俯跪仅容席。
仙坛尚故处，丹灶俨遗迹。
山虫鸣咿嚘，野鼠声啧唶。
传闻老父语，以往深莫测。
中有白玉堂，横绝巨石塞。
傍连洞庭野，欲去不可极。
潜窥目先旋，纵走膝无力。
邅回步西径，突兀出峭壁。
枞风高枝樛，藤蔓青阴羃。
芳草何芊绵，丹花亦狼籍。
踌躇古亭上，𫖯仰幽涧碧。
丁当下流水，磊磈欲落石。
虽云培𪣻高，气与嵩华敌。
其南有空穴，澹瀩殷幽黑。
阴风互吞吐，冷气森喷逼。
蛟龙久伏藏，金玉閟简册。
灵踪信茫昧，幻怪纷惨戚。
将无神物守，欲与世壤隔。
平生丘壑念，蚤岁泉石癖。
岂不思三山，所恨无六翮。
乐哉兹辰游，逸兴潜有激。
仙翁在何许，绿发尚如昔。
髣髴笙箫声，徘徊鸾鹤翼。
俗缘磨不尽，梦境坐形役。
何阶筑衡茅，幽讨穷日夕。
风云西北起，天地忽改色。
仓皇促归斾，造物岂戏剧。
良游易乖悟，真赏难再得。
寄语山中人，重来傥相识。

征辕已动不容攀，回首棠阴蔽芾间。
为郡不知歌舞乐，忧民赢得鬓毛斑。
澄清未展须持节，注想方深便赐环。
从此相思隔烟水，梦魂飞不到螺山。

犯寒出行遇，值此岁云除。
刚风驾飚轮，送我游清都。
华阳第八天，仙圣之所居。
洞门劣容人，中宽如室庐。
横前大溪水，于焉限尘区。
其右万石林，错落空翠图。
茅庵著深秀，细路缘崎岖。
幽泉见客喜，颇亦类逃虚。
山深日易曛，捷径趋元符。
琳宫照金碧，天籁鸣笙竽。
侧睨白云峰，前瞻赤沙湖。
金坛耸百丈，阴洞通七途。
俯视人间世，扰扰真虫蛆。
蚤以凡陋质，忝分赤城符。
岂悟夙昔缘，复造神灵墟。
平生梦寐处，恍若登华胥。
归来拜绿章，足力尚有余。
珍馆十六所，安能遍遨娱。
穷探恨不尽，大息仍踟躇。

白泽形容玉兔毛，纷纷鼠辈命难逃。
后村诗与涪翁咏，未及崔公一议高。

每移征棹并云根，便觉幽怀谢世喧。
皓色飞来天际雪，红尘不到水边门。
破荒康乐名犹在，纪胜元章字不存。
但有好山容老子，何须更访武陵源。

克斋从学艮斋地，溪友幸从诗友游。
泉响如闻读书韵，山容犹带济时忧。
呜呼道在人何在，籍甚名留迹不留。
欲揖高风宁复得，归欤□□□抔□。

故国余乔木，萧条今作哀。
舂容思曩昔，怀抱复谁开。
浩劫真难诘，微言不重陪。
未忘吾里在，华表一归来。

蚤年独出弃𦈡关，肯作辕驹老故山。
澒洞烟尘尝解难，从容矢石敢投艰。
尚余长短苏张术，不值风云楚汉间。
还想湖湘对床酌，泪滂原草不胜斑。

安仁偃息处，之问读书室。
茅轩规昔人，聊可容吾膝。
幽芳秀垣曲，翠筿蓊檐隙。
松窗炯虚明，荆篱互疏密。
淡月晓窥几，候虫夕鸣壁。
诗书后前陈，图史左右秩。
遐览到三五，旁搜及坚白。
一语偶有得，寸心欣自适。
轮奂非所慕，兹焉颇放逸。
渊明傥来过，真趣会能识。

读我宋实录，元丰治明昌。
五年九月中，上特开天章。
从容谓辅臣，边民疲可伤。
吕独为朕言，他人终未尝。
已乃命正献，由定帅维扬。
学士加大称，庸以示宠光。
移镇未去久，趣归总台纲。
尔来九十年，谁其踵遗芳。
我公嫡孙行，祖烈蔚载扬。
持节古闽粤，摄事今福唐。
仁风杂和气，盎盎如春阳。
甿谣玉律响，圜扉春草长。
英声飞九重，御屏书益详。
广陵大都会，经理须才良。
拥麾往镇之，非公谅谁当。
延阁升宝书，恩纶湛洋洋。
左符分淮海，西顾宽岩廊。
想见入境初，快睹争星凰。
折冲向樽俎，宣威谢金汤。
行看有锋召，衮衣侍虞皇。
贱子一何幸，窃庇逾两霜。
误蒙剡荐牍，名彻凝旒傍。
受恩未知报，肝胆徒激昂。
唯祈转洪钧，复立弟子行。

制作参易经，不用草玄准。
眼空天壤间，谁得并捷敏。
鸿文翻水就，未省苦吟吻。
齐梁逮陈隋，众作付一哂。
南国容本冶，西子发更鬒。
混然真天成，宁复分域畛。
飞上青云端，秋空击鹰隼。
岂唯持荷橐，已复班玉笋。
虽未究所长，要亦摅素蕴。
大手秉纶綍，至音发簴簨。
嗟予堕诗穷，政坐无铅粉。
数奇祇自怜，多忤谁汲引。
有赋难逐贫，无诗不招隠。
明公独深怜，不嫌边幅窘。
谓虽敝帚如，或可充贡箘。
恃此以无恐，枚皋穷久忍。
傥复念菅蒯，庶免辱荆槿。

皇宋十一叶，时清风俗淳。
实维元首明，亦繄股肱纯。
煌煌冀国公，自昔抱经纶。
初掌黄麻诰，黼黻同卿云。
继处宥密地，五兵驱精神。
一品坐黄扉，十载转洪钧。
雍容陪都俞，黾勉承华勋。
镜浄沧海波，烟销紫塞尘。
伊傅堪并驱，萧曹真下陈。
柔兆岁若午，协洽寅在辰。
入梦一玉燕，持𬬻两天人。
二十四书考，八千岁为春。
西湖为酒醴，南屏为膳珍。
万口均一词，共祝柱石臣。
一祝锡难老，再祝长同寅。
百祝配辽鹤，千祝如大椿。
国寿箕翼齐，洎公永无垠。
贵名与鸿烈，日新日日新。

郁郁千丈松，植根在崇冈。
清阴亘十亩，直干凌穹苍。
好风一披拂，声韵谐宫商。
古来成大厦，此物宜栋梁。
不待岁月久，共看柱明堂。
微木有石植，枯崖饱风霜。
三百甲子馀，围才拱把强。
大楹分难充，一桷庶可当。
傥容附松末，虽晚庸何伤。

初寮久已往，今谁主文盟。
王公有嫡孙，见者服且惊。
胸中九云梦，笔端三折肱。
招致道山中，掉头不肯譍。
论事常山蛇，持身玉壶冰。
平生谢先容，要津真自登。

东西两鹿田，上下三洞天。
苔径劣容足，石门低及肩。
乳窦断还滴，天窗皓仍玄。
何当出樊笼，悠哉聊永年。

薄云漏朝曦，积雨霁中夏。
白波涵磬湖，清影漾茆舍。
轮蹄绝还往，文史富闲暇。
畏友有机云，英标凛王谢。
喜寻范张约，偕命嵇吕驾。
岂徒贵密迩，聊亦重姻娅。
戏彩膝才容，亦好草可藉。
瓦碗荐谿毛，竹箸羞鸡炙。
剧谈掌屡抵，粝食咽亦下。
晚凉过古刹，明月耀修架。
蒲团语上方，篝火耿良夜。
凌晨一瘦藤，支径双不借。
长啸陟云岭，清吟探石罅。
嵚岑近明目，湍激深没胯。
别袂余力掺，归鞍子佣跨。
何时许重临，倒屣肃邀迓。

东昏当日宠容华，潘妃步步生莲花。
阅武堂前种杨柳，玉儿雪腕亲沽酒。
莲花不见杨柳空，苍烟白露杂悲风。

卧冰叱驭全忠孝，王氏多贤今古同。
公乎孝行惊创见，落落岂特汉晋风。
凶人夜半发丘陇，敢尔残暴不畏公。
古来刃雠不共天，痛贯肝膂何时穷。
刳心设祭久自许，何况临机敢不武。
拔刀断贼血模糊，袍笏雍容诣官府。
忍耻贪生真可羞，退之谆谆言复雠。
请衣一击当报怨，豫子犹能致嘉传。
如公壮志今已伸，他日定为忠义臣。
行看气节动天子，诏书一洗泉下耻。

自有宇宙有此山，万八千岁须臾间。
亭亭造天屹石壁，雨淋日烁逾坚顽。
且无泉瀑美裙帨，肯以草木媚容颜。
丫头得名良未称，那有巨手梳髻鬟。
会当呼作陆砥柱，长与羲娥阅往还。

使君自是廊庙器，五马一麾聊尔耳。
今年清净狱既空，去岁丰登米不贵。
郡中九贤政可十，京兆三王何足四。
乘闲领客宴江阁，对景题诗忘肉味。
坐间僚属总文采，笔下波澜更源委。
夏木阴阴啼鸟喧，烟波渺渺轻帆驶。
错落觥筹略达尊，从容笑语穷幽意。
嗟予薄命捩翻羹，卧病空斋吟拥鼻。
画{卓戈}凝香不同赋，白衣送酒犹霑醉。
追攀逸韵苦无才，想像清欢欲生翅。
兰亭被罚定非佳，金谷望尘吁可愧。
他年江左仰遗风，应有画图传盛事。

一年好处橘初绿，雨后秋容净如沐。
潭潭大府忠孝家，黄堂正奏千秋曲。
挥毫落纸妙卿云，千佛经中蚤致身。
横飞直上九万里，金鱼玉带真天人。
筹边利国知谁似，直节长才堪重寄。
手扶杲日照乾坤，力转洪钧陶品汇。
櫜兜{卓戈}纛粲煌煌，紫极联休衮绣光。
暂向闽都分帅阃，再归天阙致时康。
鲰生才业等袜线，昔辱甄收今论荐。
喜看太白应长庚，乐颂燕公符玉燕。
旧闻庄叟说大椿，八千为秋八千春。
愿将眉寿同长久，永作王家柱石臣。

先生行孝人莫攀，平生急禄怡亲颜。
三千曲礼发已白，七十老莱衣尚斑。
秋容新沐江涵天，潘舆低昂御花间。
凭谁为唤吴道子，一写画图连越山。

金华千古赤松宅，中有初平叱羊石。
双溪衮衮泻苍波，三洞潭潭接天碧。
锺英孕粹昴星精，文章蚤岁瑞王廷。
横飞直上九万里，红颜两鬓何青青。
金銮畴昔挥毫处，尝草尺书招赞普。
职亲孰听玉宸钟，夜分更秉金莲炬。
只今右府冠枢衡，坐运精神驱五兵。
一烽莫睹狼烟燧，四海不闻金革声。
苍生颙颙待霖雨，黄屋便蕃颁异数。
姓名久已覆金瓯，东街行筑沙堤路。
江左夷吾望更尊，二十四考何足论。
已见威棱动蛮貊，会看勋业照乾坤。
六十门生焚蕙炷，再拜祝公如卫武。
柱石皇家不计年，长容矿质入陶甄。

与玄虽非童九龄，向来亦既许攀鳞。
从容撰屦饱言论，我知公直社稷臣。
此心炯炯贯白日，何止不欺寻丈室。
霜台白简凛乘骢，史馆诛奸森直笔。
紫岩先生子张子，百世一人嗟已死。
室中八十四骊珠，千载流芳同信史。

间关穿木杪，诘屈转山腰。
自昔形清梦，于今到紫霄。
容仪粲冰雪，环珮响琼瑶。
安得顾吴手，凭渠图素绡。

先子生辛未，齐年见此翁。
从容六纪内，隠约古人风。
教子从书积，延宾畏酒空。
阶前桃杏色，依旧入帘红。

笔底词华盛，宁论大小山。
敷腴建安际，古澹贞元间。
未许窥三昧，时容见一斑。
草堂诗律在，风味唤仍还。

畴昔翘材馆，疏庸获屡游。
衮衣无傲色，吐握有勤求。
辅弼十年久，雍容片善收。
至今天下士，语及泪交流。

夜来细雨暗冥冥，晓起秋容入画屏。
水色净涵天影碧，林梢微露远峰青。
嫩黄稼卧衡从亩，老翠柳拖长短亭。
一晌西风醒睡眼，端如痛饮读骚经。

平生耳满太平名，今日身亲谒太平。
道子画图形未泯，庐君山水眼初明。
雨余翠滴千峰色，秋半寒生万壑声。
扣石当年开洞府，傥容凡骨到蓬瀛。

潇洒秋容雨后天，丹青端似倩龙眠。
故园绿竹应今日，异县黄花又一年。
微禄祇堪供菽水，菲材安敢拟渊骞。
日来王事欣多暇，聊向樽前一粲然。

从容里闬待时须，二老风流孰与俱。
迁善节香如故否，望云迎月更佳无。
醲寒凛凛侵衣袂，薄雪斑斑入画图。
欲把一杯论旧事，五年魂梦隔江湖。

确山风物似齐山，谁著精蓝乱石间。
僧梵四时看紫翠，轩窗终日对孱颜。
暂容借榻松风惬，更欲题诗藓壁悭。
老我还思十年事，飞来峰上晓跻攀。

西园潇洒似蓬丘，容我追随飞盖游。
一一娉婷供笑语，双双㶉𫛶对沈浮。
嵁岩窈窕如天造，洞壑清泠与目谋。
欲识清欢兼卜夜，东山月色足淹留。

辱赠舂容卷轴新，悬知蚤岁擅诗声。
千林有韵霜风劲，一点无尘霁月清。
细味班香兼宋艳，自惭白俗与元轻。
欲哦恶语赓妍倡，一夜昏花对短檠。

日月三秋杪，江山万象殊。
小舟浮舴艋，广信出闉阇。
草木关诗律，云烟入画图。
水清沙可数，景好句难摹。
汀际寒鸣雁，樯端晚噪乌。
樵村人语静，商櫂夜灯孤。
冷水寻宵泊，焦滩就晓𫗦。
雾销分浦溆，风定少帆蒲。
爱日生篷背，奇峰涌坐隅。
芙蓉多落蒂，杨柳有枯株。
枫叶红绡翦，芦花白雪铺。
翩翩两行鹭，泛泛一双凫。
断岸几千尺，诛茅间一区。
鹚岩清港急，龙濑碧涛麤。
断已凭三老，那能贵一壶。
酒垆劳问讯，渔艇费招呼。
鲜鲫还堪买，香醪亦任沽。
不妨成酩酊，聊复免驰驱。
汭口真萧镇，钱仓岂旧炉。
藂篁惊外裹，怪石觉中刳。
渐喜三吴近，宁辞十里纡。
波平如泻镜，罡密似连珠。
啸咏知谁和，欹眠只自娱。
市声喧弋邑，山雨闹莲湖。
拟傍桃花宿，容翻贝叶无。
鸟栖方舣檝，鲸吼又乘桴。
野菊新收艳，官梅未吐须。
贵溪端爽洒，贱子小踟蹰。
王事三旬外，舟程六驿逾。
更判弦月上，应得彩衣趋。

庆积门阑久，祥锺家世醲。
乘骢惊创见，戏彩觉重逢。
鲐耋频三喜，孙曾见八龙。
年龄开九秩，孙子享千锺。
奕叶今荣耀，蝉联旧素封。
家风追万石，眉寿拟三松。
画栋侵银汉，平池浸碧峰。
同心木芍药，并蒂水芙蓉。
委曲颜常悦，骞腾色愈恭。
会须陶谢手，觅句细形容。

天上佳公子，人间少吏师。
文华绅笏服，名字冕旒知。
剸决监州日，舂容栗社时。
未成持从橐，聊复把州麾。
京邑期蒙福，湓城望宠绥。
朱轓临境土，竹马走童儿。
去兽同均辈，蠲逋继濬之。
政成遄入觐，献纳日论思。

才大文章伯，忠纯社稷臣。
七州锺秀异，孤屿赋精神。
德蕴圭璋润，胸涵海岳春。
麟经频得隽，槐市早称珍。
宿弊时方革，皇纲上正亲。
大廷清问降，空臆谠言陈。
力补严宸衮，深撄睿主鳞。
一元追董相，多诈耻平津。
文擅无双价，胪传第一人。
声华飞宇宙，风采耸簪绅。
贵纸宁堪数，回天仅足伦。
施行均令甲，奖谕见丝纶。
未覆金瓯墨，聊为绿水宾。
爱民如赤子，束吏似生薪。
鉴水书题遍，稽山赋咏频。
却梅清节著，诬狗滞冤伸。
贱子嗟何幸，同年盖宿因。
糟糠聊摄局，山水获联茵。
醇酎容霑醉，新诗许效颦。
独蒙青眼旧，端异白头新。
酬倡几千首，从游殆十旬。
笑谈将契阔，肝胆政轮囷。
帝梦方思说，天民𥩟起莘。
不才虽苦窳，终始愿陶钧。

屿岫新亭好，悠然见七峰。
凭栏吟不尽，春色与秋容。

云尽天容静，冰轮故故圆。
广寒宫阙里，今夕是何年。

铁冠慷慨老臣风，谏纸雍容补衮功。
久以精忠简天上，暂将和气到闽中。

朝行款接已弥年，会府重逢意豁然。
好酒未容千日醉，恶诗不必万人傅。

吞舟尺泽岂能容，此地谁知著卧龙。
当日春风生笔底，至今山色十分浓。

密幄从容仅五旬，趣专大政转洪钧。
熙朝未有金华相，创筑沙堤第一人。

月露洗沐秋容浄，姑山初逢冰雪仙。
风流水部与藻饰，从此梅花应并传。

清晓卷书坐，开帘揖远峰。
腻云留宿润，膏雨沐春容。
世味生来薄，诗愁晚更浓。
溪山看未足，还听暮楼钟。

龟灵鹤爽一臞仙，膝上横桐漱玉泉。
闻道妙堂访耆旧，未容归种石庄田。

丹中神水与华池，学者如麻悟者稀。
但指气精为造化，岂知铅汞有深微。
迷途到底生邪见，大道何人为指归。
今日相逢皆宿契，与君容易泄天机。

平生慕英游，望公真山斗。
一见开心诚，已落诸人后。
龙门岂甄择，大小俱容受。
联辔寻胜践，春风倚尊酒。
惟公对江梅，端若同志友。
玉色洗尘沙，幽姿出藜莠。
命客花下坐，相与沃醇酎。
非公无此客，譬诸草木臭。
向晚入深巷，苍根倚瓮牖。
始知水西头，卧梅胜卧柳。
有客三叹息，此树警老丑。
一笑客诚痴，万法要经久。
奇卉如尤物，过眼不必有。
惠我终日香，重来香在否。
但从此理悟，那复长搔首。
念公捧召节，修名当不朽。
舣舟未忍去，拓寻访林薮。
中心甚虚明，外慕厌纷纠。
杖屦循古岸，细话犹开诱。
再拜诵公诗，一洗刍豢口。

潇然独出泥滓外，不待好风相濯磨。
红如咸池浴朝日，莹若璧月沉秋波。
强将国色鬭清绝，辄莫天人谁敢过。
香阁容我小舟入，不怕鸳鸯惊棹歌。

蓬莱仙人双鬓霜，有蔬一豆酒一觞。
长歌劝客声激昂，车如流水门如航。
几生道德为腥香，今年入谢朝明光。
归心有如三宿桑，抱琴一笑江中央。
曰余此琴吾翕张，越山入手修眉苍。
不容散花来后堂，毗耶室空唯一床。
谁家金钗十二行，春风环佩鸣璆琅。
斯须吐握曾未遑，自谓山稳舟深藏。
不知有力来昏黄，如人裹饭不得尝。
吾宁万籁同敷扬，四时花雨仍纷滂，山高水深未易量。
可人啼鸟声绕梁，六窗濯濯如秋阳。
天人境界谁适当，我自袜线无他长。
唯余习气不可忘，有时睥睨如无傍。
炉薰茗碗供平章，一机直欲舂其吭。
战酣意定心泰康，依旧尔界还吾疆。

天子五载登群公，今年执圭殊有容。
帝前兴俯丞相同，金石一律鸣黄钟。
君臣合德通玄穹，四方和气来溶溶。
仲山之衮归弥缝，只手可以扶六龙。
甲兵净洗天河空，狱市芳日移帘栊。
大州小县宽租庸，妇闲夜织农星春，牲肥酒香歌岁丰。
官事生理无缺供，洁廉淳厚俱成风。
无心造物真天工，民生西南如蛰虫。
闭户不见雷充充，愿公一震惊群聋。
某也苏息还里中，载歌盛德昭无穷。

不许屏间著妓围，却容半坐对斜晖。
官余战马浑无用，雨扼边云故一挥。
诗入邛崃应更险，身如杜宇肯忘归。
殷勤沥酒苍波外，罢点驼酥斫蟹肥。

四十五里邻近寺，一十八盘容易山。
竟日篮舆走风雨，七峰峰外见斑斑。

祇许春水细有声，不容灯焰恼黄昏。
是为白石清泉伴，乞与蒲团便垛根。

声声何处学，得得为春来。
花底犹亲切，人怜巧剪裁。
不容身稳密，且为月徘徊。
赖有黄鹂伴，殷勤唤得回。

前日山茶冰雪中，东风得意试为容。
桃花笑日面皮破，柳叶抹烟眉晕重。
帘幕风前斜入燕，色香丛里闹团蜂。
湖山一梦残灯火，西子当年态正浓。

摘星黄汉在何许，浅水平山容易过。
未必山灵惯看客，勒回俗驾奈渠何。

当道纷豺虎，逢人说象龙。
一时余砥柱，何处见霜钟。
诸子方嗤点，吾行未缺供。
大方同一笑，鹏鷃各舂容。

我岂长贫者，终当以俭名。
诸郎方佩玉，夫子亦专城。
盛德容追想，吾家失老成。
东风在蒿里，凝睇不胜情。

平生黄太史，翰墨四海知。
风流过修竹，自弃或若遗。
岂伊岁寒质，似我槃礴时。
此君不解语，风雨扶持之。
夜窗或荡撼，灯火皆疑危。
龙去恐□□，呻吟欲勤追。
摩挲古屋壁，想像还依稀。
怜公读书瘦，爱竹何缘肥。
饮尽三斗墨，半梢或相宜。
争如鸱夷子，一舸容西施。
岁晚意浩荡，江湖相倚毗。
云幢与烟节，异致仍同归。
多应黑瘦语，绝倒黄初诗。
君家百斛力，不解增双眉。
荣枯各本色，王林亦神驰。
我欲学挥扫，一年以为期。
胸中富千亩，二凤当来仪。
箫韶久不作，此恨常依依。
会须归故国，夜梦而昼思。
庭空月欲落，斯文还在兹。

市声中断属河清，鸥鹭无情亦有情。
不与狂澜同泛泛，故留明月作生生。
一樽宁共彭宣醉，尽室肯容西子行。
不是主人风味薄，门前弱水即蓬瀛。

何人熨冰纨，弄趁春昼晴。
东风有底急，不容縠纹平。
堤回柳阴直，鸥鹭时合并。
无端櫂讴发，惊飞度微明。
山固以画胜，湖应以诗鸣。
云烟小润色，草木同欣荣。
忆昔二妙俱，中有五字城。
打门看修竹，拄杖时一横。
鳞差几飞观，幽花亦多情。
老眼眩金碧，何年费经营。
应怜处士家，鹤亦太瘦生。
临风一长啸，荒田绝人耕。

江南山尽处，开辟如石门。
下有琴筑声，哀湍激箭奔。
残雪护峰顶，篁竹如四垣。
老翁仅百岁，曝背抱儿孙。
问之不我譍，嗒然而忘言。
疑尔秦人徒，此类桃花源。
寒日欲西颓，不容驻短辕。
驱车下山去，逼耳闻清猿。
回顾但烟霭，路绝无攀援。
他年傥再逢，共醉老瓦盆。

束书辞都门，整棹还苕川。
羁游二十春，寓农安一廛。
家无卓锥地，三挈囊衣迁。
移居古城隅，开门枕漪涟。
容膝居易安，环堵地自偏。
水竹惭履道，风物异平泉。
扫轨谢奔竞，面壁参枯禅。
仰愧此坊名，飞英驰日边。
吾方师老圃，樊须无间然。
何当毕婚嫁，四十在明年。

尚书妙德望，曳履闻直声。
献纳雨露边，斯文有统盟。
重席侍经幄，藻鉴持铨衡。
不惮推毂士，规摹汉西京。
五色深补衮，三入厌承明。
欻起莼鲈思，径作吴松行。
名位九牧耸，富贵一毫轻。
徜徉霅溪上，结庐依化城。
摆落轩冕累，白屋倒屣迎。
实际契禅宗，虚静合仙经。
圣朝亟图旧，世臣重典刑。
苍生望东山，盐梅待调羹。
引年章屡却，勇决非矫情。
雍容进退间，夷惠和且清。
出纶冠奎文，安车示尊荣。
乐天宅池台，翁仲金余籯。
公贵无留资，韩宣有卿名。
时方需大老，复当佐升平。
它年秉旄地，堂上有奇兵。
恢复还旧都，翠华驾云亭。
贱子荷英盼，炼句愧阴铿。
请歌公归兮，盍使季札听。

僦屋东瓯城，爽气挹西山。
飓风忽作恶，柴荆不容关。
再徙得陋巷，藩拔井亦眢。
稍毕涂塈功，已觉容膝安。
庭前木亦嘉，修竹才数竿。
幽艳海榴红，翠幄霜苞丹。
明窗置棐几，荒畦整药栏。
儿曹颇解事，扫径见秋兰。
邻里来相贺，知我非热官。
使令勿狙诈，办此良独难。
未祭孙宝灶，且乐陶令闲。
今日我重九，一酌还酡颜。

僦屋东瓯城，爽气挹西山。
飓风忽作恶，柴荆不容关。
再徙得陋巷，藩拔井亦眢。
稍毕涂塈功，已觉容膝安。
庭前木亦嘉，修竹才数竿。
幽艳海榴红，翠幄霜苞丹。
明窗置棐几，荒畦整药栏。
儿曹颇解事，扫径见秋兰。
邻里来相贺，知我非热官。
使令勿狙诈，办此良独难。
未祭孙宝灶，且乐陶令闲。
今日我重九，一酌还酡颜。

秋声振窾木，槁叶随飞蓬。
起视篱下华，灼灼夭桃容。
天公等儿戏，小草发纤秾。
乍疑武陵源，秦人傥再逢。
又如灵云老，禅机投剑锋。
畴昔粪土广，靖节吾所宗。
不然荐坠露，三闾挹遐踪。
吕令载黄花，鞠裳表其衷。
浊醪乱眼缬，衰颜暂时红。
肯效玄都吟，葵麦摇春风。

试蹑登山屐，来寻云外峰。
题诗喜修竹，长啸倚孤松。
怪石疑蹲虎，深湫有蛰龙。
惭无济胜具，樽酒且从容。

一室才方丈，容安亦晏然。
雨花飞燕几，缪篆散沉烟。
软语欣投芥，安心不离禅。
老夫惭凿齿，谈麈对弥天。

又扶残醉渡溪桥，饮散南园夜寂寥。
炬火照山疑犯斗，松风动地欲平潮。
观河自叹尘容老，就日那能鬓雪消。
煨芋拥𬬻谈妙道，阶梯佛祖直须超。

宰士雍容望最优，便期簪笔侍凝旒。
暂劳省户弥纶手，稍缓关中馈饷忧。
寓直文谟高内阁，褰帷仁政被南州。
龙蟠虎踞登临胜，天险防边得细筹。

老来百事与心违，节物殊非少壮时。
细葛宫中曾被赐，杨梅粽里未容窥。
浪求医国三年艾，空吊沉湘五色丝。
萧寺更同摩诘病，玉堂帖子要新诗。

我李柯条世有人，如兄器业自超伦。
岂容被褐常怀宝，好上烟霄早致身。
天气未佳欲寒食，朝廷有道政青春。
观光勿作迟迟去，桂玉何劳叹楚薪。

一纸平安附驿筒，打门三印启斜封。
谗言勿辩萋兮菲，旧隠犹存菊与松。
岂有文章传李汉，当今人物少南容。
扁舟远践龙池约，共听潺湲遶碧峰。

听风听雨江湖上，一叶轻舟檥钓沙。
暂却鹜行容退食，秋声先已到枯葭。

锦绣文才貌甚都，冶容乱掷果盈车。
披图宜鉴登徒子，折齿犹胜谢幼舆。

渺渺曦车旸谷升，东封日观未容登。
山僧更约中宵看，列炬煌煌现圣灯。

古梅瘦竹助萧疏，剪薙蒿蓬亦甚都。
报政未容须五月，却寻疏影向西湖。

霜筠万个绕龙孙，中有茅檐据小村。
疏处只容猿鹤过，喜无俗客敢登门。

水于天地间，体物而不倚。
其数为天一，众有之所始。
其辰为壬癸，重任之所揆。
其德为智端，非非而是是。
其声为羽音，宇覆而物止。
精为九霄月，脉为百川水。
上为云千峰，下为雾五里。
春雨散膏腴，秋霜敛华靡。
露滋夏畦活，雪唤冬麦起。
五行虽异生，宰割由一轨。
火蒸妃合卺，金铸母生子。
凿土得乱泉，斲木出脂髓。
瀑垂石山巅，汞出砂坑里。
盛德其神乎，有生皆具此。
虽然此其源，万变难比拟。
盍往观其流，庶几有穷已。
前稽夏书意，后考周雅旨。
河为中国经，江作南邦纪。
济溢陶邱阴，汉合武昌涘。
桐柏濬灵源，鸟鼠导幽趾。
弱水沈一毛，泾泥灌千埤。
八水壮函秦，三川贯熊耳。
汾潞表参墟，睢漳雄楚芈。
洞庭汩南放，彭蠡浩东迤。
震泽古垂声，巢湖晚呈诡。
东南有巨海，万派所奔委。
有海无乾坤，朝昏浸渊毁。
或云尾闾泄，难测大荒理。
源流皆莫究，却立但瞪视。
小人竟何知，但识农圃技。
蓄为陂与塘，凿为沼与沚。
大者川浍储，小者沟洫偫。
蔬畦行溉泽，花径分汛洒。
麦畴散余润，稻畎入清弥。
掘井资釜鬵，渔溪得鲂鲤。
暑饮救行暍，舟泛苏{斤}履。
温瘳病夫疡，寒漱居士齿。
追惟平生事，日用无不以。
誓言报之德，反复谋诸己。
嗟叹之不足，咏歌聊复尔。
形容万分一，赖有真画史。
淋漓元气湿，浩荡入神鬼。
朝瞻首九顿，暮拜膝再跪。
置之茅檐中，惊吓走童稚。
共惟大丞相，盛德宜此比。
智如源之深，泽如委之被。
穷测理难言，沾丐人自喜。
清台候鹑火，成数肇弧矢。
小人有溪芹，不敢持送似。
再拜献此图，与水千万禩。

蓬莱太守厌期会，归结琳宫香火缘。
路旁送者谁最切，之子佩衿青可怜。
子兮请自曩时说，芹馆就荒三十年。
迩来穷悴更堪说，舍下鞠草厨无烟。
市门小儿有虚籍，校官弟子无鸣弦。
向来一辱声扫地，倒九江水谁为湔。
守家故是补天手，断鳌四足承高圆。
小却盛之鉴湖上，施设次第看后先。
下车百废未及举，冕服释菜供圣贤。
愿从博士听讲说，敛容就席毋敢专。
邦人始识蠹简重，士子稍作青灰然。
迂生欲举折洗事，众胆傍碎公加鞭。
合八县士一战霸，百川之水皆东沿。
鹄袍如山声不震，秦望却立回清妍。
紫衣金带朱两轓，牙旗戟纛来翩翩。
鲁侯色笑有深爱，南公叹息无前传。
翠裯已觉夏室清，棐几更与秋窗便。
日输月给辈相望，饩牵竭矣公愈坚。
坐令学者饱虀饭，不待先生求酒钱。
风声泛泛邹鲁上，意向往往嬴刘前。
子兮如此衿佩何，半渡欲济收吾船。
季鹰家人故难料，归兴忽动秋风边。
若人固自泰山雨，讵肯作我稽山泉。
辕高辙驶不可驻，哦以七字成长篇。
庶几太史闻我语，邂逅可作泮水编。

容斋先生楚楼北，案上文书似山积。
夜来醉卧不知晓，骊龙翻空作戏剧。
巽二颠狂助叫号，吹下银河八千尺。
阿香寤起推云车，铁鼓金轮吼空壁。
先生鼻息正雷鸣，万状千声惊不得。
兴阑无奈此生何，喷入寒窗弄文墨。
海神推浪上蓬莱，天汉回波浸圭璧。
苏卿引水灌西周，柱下老君翻藏室。
子美多应是水仙，遗稿犹罹耒阳厄。
初疑汉室滥觞余，又如高凤堂中麦。
儿童见者各心惊，先生笑罢吟肩侧。
秦火虽焚道不焚，唐舟纵溺文难溺。
摸索枯肠问雨师，奈我胸中真六籍。

石湖居士虞衡志，椰子之身本棕类。
叶间各结三四子，大者能容五升器。
初如青缬美少年，渐久渐黄坚且致。
有穰如玉汁如乳，味如春醪饮辄醉。
番禺老工巧心数，能制瓶炉出新意。
尽力揩摩发光彩，一月工夫成一技。
二瓶可花炉可香，中有千锺万锺味。
笺封囊裹送大人，伴以银奁古心字。
四君俱自南天来，一老新霑北辰赐。
金章紫绶照乡闾，玉色冰神明听视。
天上煌煌列宿光，人间赫赫真郎贵。
人言书自武昌来，知是吾儿寿诗至。
儿供椰果劝椰杯，花露香风俱酒气。
殷勤更作椰子诗，甲子中间一年岁。

拂拂水纹乱，阴阴花气芳。
轻霏入平野，小雨渡横塘。
柳色未全绿，草根犹半黄。
春容不可状，欲说意还忘。

酷爱陶元亮，生憎庾子山。
杯中今兀兀，镜里昔斑斑。
愿子飞腾速，容予浩荡闲。
他时江海上，莫遣尺书悭。

江上见山农，畬田用火攻。
鼓声为号令，竹援当畿封。
生理猿猱似，年华豆粟供。
无功随薄禄，愧汝若为容。

送别扁舟上，相望一水间。
酒杯思共把，棋局定长闲。
雅量容陂阔，私心岂石顽。
梦随沤鸟去，时过紫金山。

寒食今朝是，颠风半夜来。
自从天色暖，已遣客心猜。
雨打洲容沐，烟笼水面灰。
孙郎将漫叟，相送到浯台。

夷甫风姿满坐倾，濬冲电目照人明。
更拈秋水长天句，来映清霜十月晴。
援笔而成祢处士，摇毫不尽崔廷评。
若容跛鳖追高步，勿恤驱尘小作程。

我行熊绎故王都，十里南墙俯赤湖。
想见当时宁有晋，那知此地更逃吴。
宫门自昔通城北，墓碣多年立路隅。
欲仗青烟询白鸟，背人飞去不容呼。

游人塞道不容车，千古金陵少妇居。
朱雀大桁春雨后，乌衣深巷晓风初。
红红白白花无数，下下高高意有余。
此景只应闲客管，瘿黎轻盖日徐徐。

攒梆叠鼓递相催，西府东班次第来。
雨入北门千步湿，天临后殿九重开。
尝时只在中廷拜，此日容穿左序回。
叨近威颜陈悃愊，愧无崇论补涓埃。

春风同上杏园鞯，夜雨江湖十九年。
册府归来头并雪，鼎湖仙去泪盈川。
喜君冠豸裨新政，容我祛蝉校旧编。
忽见绣衣南浦去，亦思小艇白鸥边。

鸣鶑三叹友声诗，底事闻埙未应箎。
嗟我金兰多寡彼，贲然风月喜来思。
将军老去犹横槊，壮士前行莫退绥。
只恐监军门下客，未容戎幕举三麾。

今代潘郎老作诗，友声相应速如箎。
燃萁短句宁论步，联鼎长吟不待思。
武事解歌三箭定，文容堪颂万邦绥。
从公更觅中和什，惭愧无因把蜀麾。

同时月殿气如虹，各自天涯影似蓬。
半世弟兄才一识，二年州县忽重逢。
湘山饱听灵妃瑟，锡水新弹单父桐。
剩有江湖不归话，回船相就却从容。

头颅看即已如斯，狡狯何能尚昔时。
物自有情非我也，笔因随意偶书之。
不知风壑焉由籁，但见春林忽自枝。
老去诗名多减尽，咏沂门户欲容窥。

异乡初见子文章，短至仍逢日吉良。
下马入门知意重，芳华赠我愧情长。
笔端风味谁能及，江上形容莫自伤。
一线阳光真白璧，九衢春梦付黄粱。

去年曾赋泰山高，祇识君侯一味豪。
稍稍近能窥雾豹，堂堂元不挂秋毫。
直将空洞容君辈，从使参军似马曹。
此世此途荆棘久，借公余勇为除薅。

楞伽有公择，娣弟如班宗。
宜州黄宅相，余韵更舂容。

桐原花下不容车，茅压疏檐竹绕闾。
可惯传呼青影里，人声浩浩屋渠渠。

欲浓还淡云容碎，似见如藏日影微。
赚得鸠声长又短，不知雨意是耶非。

洞庭五百里巨浸，衡岳七十二高峰。
不是公家椽样笔，个中施手若为容。

家住东溟狎巨涛，今年三峡试容舠。
瞿塘关下惊危甚，一席巴天浪许高。

秋天无云净玉色，水风带月摇金光。
此中三十六万里，容我缓辔歌清商。

师道在三乌可畔，友伦居五岂容亏。
恰方誉瓘俄倾瓘，亦有尊颐不救颐。

江边梅柳自知新，病里形容只向陈。
春色不干枯木事，明朝贺岁莫通宾。

皇华万里赴临洮，亲向君王乞骑曹。
合为圣朝修马政，可容穷邑试牛刀。
横驱旌节半天下，自许才名一世豪。
早晚西来八千匹，九重何以答贤劳。

公诗百战万选，人才三少两多。
若许追攀及格，稍容积渐盈科。

相识十五年，未有今日谈。
沉沉千丈绠，窈窈太古潭。
灵关乍掣锁，宝藏初抽函。
为于万亿秭，出此一二三。
戢戢骑无数，津津饴正甘。
天驱远色冥，日堕西晖酣。
言归澣垢泽，少俟收炎惔。
凉风转右桷，好月来东庵。
听君十日语，饫我平生贪。
毫厘得细数，窾隙容周谙。
万象斗维北，八方车指南。
明明绳尺陈，皎皎星月参。
外物复何有，此懽诚可耽。
愿推轻财心，慷慨倾籝甔。

孤竹两高人，不止一清字。
平生不念恶，和气满天地。
后来展禽氏，但以和得声。
至其不易介，耿耿秋旻清。
达人盖存我，不与外物较。
冥观莹方寸，随俗等喧闹。
由其有内外，所以立二名。
要知出处间，何往非通明。
入与神明居，如月出秋水。
出与尘坌交，如莲在泥滓。
莲虽不拒泥，终不与泥同。
月岂必在水，亦在潢污中。
由然与之俱，𫗦糟汩其泥。
退而省其私，炯若清庙圭。
昔者吾先师，不拒中牟费。
所贵不磷缁，不贵作同异。
当时解此转，惟有颛孙生。
于人无不容，自有嘉与矜。
嗟哉道不明，智过愚不及。
清为水底魂，浊为瓜上集。
乡愿乘间起，遂处二者间。
不夷亦不惠，以此容其奸。
吾道大明镜，皎皎当空垂。
物来无拣择，随尔多妍媸。
终然不失我，光景湛如一。
不落内外尘，亦不中间立。
我学不至此，颇识此中情。
意语不成诗，往作轩中铭。

孤竹两高人，不止一清字。
平生不念恶，和气满天地。
后来展禽氏，但以和得声。
至其不易介，耿耿秋旻清。
达人盖存我，不与外物较。
冥观莹方寸，随俗等喧闹。
由其有内外，所以立二名。
要知出处间，何往非通明。
入与神明居，如月出秋水。
出与尘坌交，如莲在泥滓。
莲虽不拒泥，终不与泥同。
月岂必在水，亦在潢污中。
由然与之俱，𫗦糟汩其泥。
退而省其私，炯若清庙圭。
昔者吾先师，不拒中牟费。
所贵不磷缁，不贵作同异。
当时解此转，惟有颛孙生。
于人无不容，自有嘉与矜。
嗟哉道不明，智过愚不及。
清为水底魂，浊为瓜上集。
乡愿乘间起，遂处二者间。
不夷亦不惠，以此容其奸。
吾道大明镜，皎皎当空垂。
物来无拣择，随尔多妍媸。
终然不失我，光景湛如一。
不落内外尘，亦不中间立。
我学不至此，颇识此中情。
意语不成诗，往作轩中铭。

督邮面上多赪红，如此娬媚非真容。
向来清白不受采，正气本自天和锺。
尔来施朱学时样，调羹亦复资醲丰。
急须破瓮覆残滓，勿以软美宜新菘。

江南水作桃花红，酿成十五女儿容。
眉山先生忽惊见，一曲便欲拼千锺。
谁传春信过江北，小槽残滴何能丰。
相逢但欲觅苴滓，杯羹为荐霜畦菘。

主人厨中鱼尾红，把酒一笑相为容。
燕脂炼就玉雪汁，琥珀光透琉璃锺。
酒酣万事忽惊散，捽耳顿足歌年丰。
连缸拗倒同一醉，尺铁为我髠园菘。

世人两眼迷青红，百忧一笑无欢容。
仙官美禄不肯受，白首世路夸龙钟。
高人箕踞得所籍，焦柈不羡天厨丰。
我欲从君觅羹法，有田种秫园栽菘。

别岸连朝雨，登台夜半晴。
殷懃见天意，反复近人情。
碑倚双崖立，溪容一苇横。
昔吾今属我，我醉亦呼卿。

雨意阴连日，秋容淡满溪。
水穿平野断，云截远山低。
客路朝昏畏，村墟卯酉齐。
传闻近湖北，渐喜脱江西。

三十年前过，吾方似此山。
山容今尚丱，吾鬓久成班。
羞把娉婷嫁，长垂婑堕鬟。
黄尘乌帽底，愧汝若为颜。

一语动愁思，良朋能几多。
相持看鬓发，容易隔山河。
旧学纷疑信，新功废琢磨。
因君戒行李，令我悟蹉跎。

王谢风流在，千年故不磨。
子孙奇俊甚，生长见闻多。
容易三千首，铿鍧十二和。
故家文物盛，寒士得同科。

旧学渊衷记，新阡玉色疑。
似闻形叹慨，未忍失容仪。
海道空赍志，西州只贮悲。
平生谢公愿，后世子云知。

昔者登帘阁，先生病已瘳。
从容当世事，反复万端忧。
力尽千家活，身疲十日留。
向来天下士，端为一城休。

有美不自啬，相于常暗投。
舂容惊巨轴，错落眩双眸。
君已文如凤，吾方拙似鸠。
早知归峡口，亦欲下沙头。
卒卒偿诗债，惭无玉案酬。

欲昏疑雾合，未暗已雷鸣。
驱逐无长策，纷纭剧乱兵。
昼潜如设伏，夜啸若先声。
喙惨戈矛利，身微坌{土盍}轻。
嘬肤来汗血，皤腹去朱樱。
壁以青油固，麾之白羽明。
闻风聊詟息，得路即喧轰。
婉婉工乘隙，骚骚故彻更。
据经当烈泽，考传合熸荆。
耿耿银缸动，荧荧爝火行。
翼焦身尚奋，力尽势还倾。
垒合无逃虏，膏血可筑京。
周遭期剿绝，小大悉炮烹。
𦶟左时惊合，禽纵或走横。
奔军容𫏐脱，搜谍靡余生。
走操华容道，追刘白帝城。
周瑜方奏凯，陆逊遂成名。
一觉华胥梦，千年战国情。
区区两蛮触，何足较踦赢。

欲昏疑雾合，未暗已雷鸣。
驱逐无长策，纷纭剧乱兵。
昼潜如设伏，夜啸若先声。
喙惨戈矛利，身微坌{土盍}轻。
嘬肤来汗血，皤腹去朱樱。
壁以青油固，麾之白羽明。
闻风聊詟息，得路即喧轰。
婉婉工乘隙，骚骚故彻更。
据经当烈泽，考传合熸荆。
耿耿银缸动，荧荧爝火行。
翼焦身尚奋，力尽势还倾。
垒合无逃虏，膏血可筑京。
周遭期剿绝，小大悉炮烹。
𦶟左时惊合，禽纵或走横。
奔军容𫏐脱，搜谍靡余生。
走操华容道，追刘白帝城。
周瑜方奏凯，陆逊遂成名。
一觉华胥梦，千年战国情。
区区两蛮触，何足较踦赢。

更须石叟共甘公，酌得民言帝自同。
四海人才容接里，百城生聚抚摩中。
似闻圣世开皇极，欲倚名贤镇士风。
看把璇玑扶大运，久于箕翼厚于嵩。

老后人间百不堪，形容今似过时柑。
液枯自断仙无分，面皱犹宜佛作龛。
更说吴姬儿女事，且寻湘颂友生谈。
行装闻逐春风动，商乐无因馈相参。

风波久厌水中央，初日精神入槛光。
木末端来就词客，墙头应是误行郎。
高花大叶宜图障，浅绿深红照豆觞。
壮观秋容惟有此，霜边倒尽雨边荒。

酒病诗狂失已多，之人未弃肯来过。
悔将虫篆疲锼刻，旋讲熊经学按摩。
容我力湔卢骆体，与君同赴闵颜科。
瑶琴一曲春风里，思遶龙门看洛河。

身长如玉脸如童，抱朴存真道气冲。
陇上木牛新拄颊，箧中芸蠹旧蟠胸。
周正已报初阳匝，商历方开远算洪。
不竞红尘桃李月，雪中松桧自舂容。

双峰握节国西门，直气森森老更尊。
一榻独容徐孺子，人间□尽有陈蕃。

郁郁涧底树，扬英秋草前。
与君结欢爱，自比金石坚。
金石终不渝，欢爱终不踈。
一夕远离别，悠悠在中途。
相思未云变，音容定何如。
伤彼三春蕖，灼灼层华敷。
盛时不可留，恐逐严霜枯。
夫君来何晚，贱妾长离居。

风色戒寒候，岁事已逶迟。
劳生尚行役，游子能不悲。
林壑无余秀，野草不复滋。
禾黍经秋成，收敛已空畦。
田翁喜岁丰，妇子亦嘻嘻。
而我独何成，悠悠长路岐。
凌雾即晓装，落日命晚炊。
不惜容鬓凋，镇日长空饥。
征鸿在云天，浮萍在青池。
微踪政如此，三叹复何为。

清霜染涧树，萧索向严冬。
密雨有时集，寒云无定容。
波明横濑出，风急远林空。
一极窗间眺，高旻矗乱峰。

晨兴纳新凉，亭午倦犹暑。
卧对北窗扉，淡泊将谁侣。
踈树含轻飔，时禽转幽语。
端居悟物情，即事聊容与。

公德明光万世师，从容酬酢更何疑。
当年不合知何事，清夜端居独仰思。

圣贤事业理难同，僭作新题欲自攻。
王事兼施吾岂敢，傥容思勉议成功。

伐木相将入远山，共听幽鸟语关关。
殷勤若解当时意，此日那容不尽欢。

暑退秋容欲凛然，北堂佳气倍澄鲜。
旧疴已向新凉失，寿骨应随爽籁坚。
尘外光阴那有尽，尊前风月浩无边。
痴儿六六今如许，惭愧西河不老仙。

逝川无停波，岁月一何疾。
居然雨露濡，我意日萧瑟。
共惟西山足，宰树久蒙密。
晤言起哀敬，时事该礼律。
肴羞既纷罗，荐馈亦芳苾。
周旋极凄怆，俛仰讵终毕。
更衣适精舍，邻曲会兹日。
簋黍畀𪸩胞，从容罄膋膟。
嘉宾更盘礴，环堵窥逸笔。
即事君独哦，非才我何述。
矧兹衰病余，苦畏烦虑怵。
赋罢掩寒栖，存存常抱一。

一生江海迥无俦，材大应容小未周。
景好身闲真复乐，酒酣耳热却堪忧。
飞腾莫羡摩天鹄，纯熟须参露地牛。
我亦醒狂多忤物，颇能还赠一言不。

闻道无余事，穷居不计年。
箪瓢浑谩与，风月自悠然。
洒落濂溪句，从容洛社篇。
平生行乐地，今日但新阡。

彩舟停画桨，容与得欹眠。
梦破蓬窗雨，寒声动一川。

分符拥节几经年，闻道方成屋数椽。
只恐未容高枕卧，却须持橐听鸣鞭。

裴侯爱画老成癖，岁晚倦游家四壁。
随身只有万叠山，秘不示人私自惜。
俗人教看亦不识，我独摩挲三太息。
问君何处得此奇，和璧隋珠未为敌。
答云衢州老祝翁，胸次自有阴阳工。
峙山融川取世界，咳云唾雨呼雷风。
昨来邂逅衢城东，定交斗酒欢无穷。
自言妙处容我识，为我扫此须臾中。
尔时闻名今识面，回首十年齐掣电。
裴侯已死我亦衰，祇君虽老身犹{土盍}。
眼明骨轻须不变，笔下江山转葱蒨。
为君多织机中练，更约无事重相见。

扁舟容与小房栊，摇飏帘旌蜀锦红。
两岸蒹葭秋色里，一川烟浪夕阳中。
不愁滟滪双蓬鬓，未怯江湖万里风。
筑室水中聊尔尔，何须极浦望朱宫。

方丈翛然屋数椽，槛前流水自清涟。
蒲团竹几通宵坐，扫地焚香白昼眠。
地窄不容挥麈客，室空那有散花天。
个中有句无人荐，不是诸方五味禅。

史君帘阁对修筠，起看名园雨后春。
便赋新诗留野客，更倾芳酒酹花神。
未酬管乐平生志，且作羲黄向上人。
祇恐功名相迫逐，不容老子卧漳滨。

几日春阴锁翠岩，忽惊飞盖度晴岚。
身轻似起烟霞痼，意适宁论禄位贪。
句法旧超常语六，年华今富达尊三。
从容笑语无余事，兴在南山更向南。

晋阳启唐祚，王明绍巢封。
垂统已如此，继体宜昏风。
麀聚渎天伦，牝晨司祸凶。
乾纲一以坠，天枢遂崇崇。
淫毒秽宸极，虐熖燔苍穹。
向非狄张徒，谁办取日功。
云何欧阳子，秉笔迷至公。
唐经乱周纪，凡例孰此容。
侃侃范太史，受说伊川翁。
春秋二三策，万古开群蒙。

哀哉牛山木，斤斧日相寻。
岂无萌蘗在，牛羊复来侵。
恭惟皇上帝，降此仁义心。
物欲互攻夺，孤根孰能任。
反躬艮其背，肃容正冠襟。
保养方自此，何年秀穹林。

玄天幽且默，仲尼欲无言。
动植各生遂，德容自清温。
彼哉夸毗子，呫嗫徒啾喧。
但逞言辞好，岂知神监昏。
曰余昧前训，坐此枝叶繁。
发愤永刊落，奇功收一原。

道有默识无言传，向来误矣空谈天。
只今断简窥蠹蚀，似向追蠡看虫旋。
始知古人有妙处，未遽秦谷随飞烟。
终然世累苦妨夺，下帷发愤那容专。
一心正尔思鹄至，两手欲救惊头然。
书空且复罢咄咄，屡舞岂暇陪仙仙。
功名况乃身外事，我马硉兀甘回鞭。
解颐果值得水井，鉴古亦会朝宗川。
两公知我不罪我，便可筑室分林泉。
十年灯下一夜语，闲日共赋舂容篇。

道有默识无言传，向来误矣空谈天。
只今断简窥蠹蚀，似向追蠡看虫旋。
始知古人有妙处，未遽秦谷随飞烟。
终然世累苦妨夺，下帷发愤那容专。
一心正尔思鹄至，两手欲救惊头然。
书空且复罢咄咄，屡舞岂暇陪仙仙。
功名况乃身外事，我马硉兀甘回鞭。
解颐果值得水井，鉴古亦会朝宗川。
两公知我不罪我，便可筑室分林泉。
十年灯下一夜语，闲日共赋舂容篇。

日暮重冈上，人劳马亦饥。
不妨随野雀，容易宿寒枝。

故人千里寄书来，三复尘襟顿豁开。
劝我从容深燕养，莫将占毕苦沉埋。
杖藜此日应同趣，挥麈何时得共陪。
珍重相期俱努力，自惭殊未竭渊才。

仁体难明君所疑，欲求直截转支离。
圣言妙缊无穷意，涵泳从容只自知。

仙洲几千仞，下有云一谷。
道人何年来，借地结茅屋。
想应厌尘网，寄此媚幽独。
架亭俯清湍，开径玩飞瀑。
交游得名胜，还往有篇牍。
杖屦或鼎来，共此岩下宿。
夜灯照奇语，晓策散游目。
茗椀共甘寒，兰皋荐清馥。
至今壁间字，来者必三读。
再拜仰高山，{忄双}然心神肃。
我生虽已后，久此寄斋粥。
孤兴屡呻吟，群游几追逐。
十年落尘土，尚幸不远复。
新凉有佳期，几日戒征轴。
宵兴出门去，急雨遍原陆。
入谷尚轻埃，解装已银竹。
虚空一瞻望，远思翻蹙恧。
袒跣亟跻攀，冠巾如膏沐。
云泉增旧观，怒响震寒木。
深寻得新赏，一篑今再覆。
同来况才彦，行酒屡更仆。
从容出妙句，珠贝烂盈匊。
后生更亹亹，俊语非碌碌。
吾缨不复洗，已失尘万斛。
所恨老无奇，千毫真浪秃。

端居感时序，驾言谁适从。
聊携二三子，杖屦此日同。
悠哉素心人，宴坐空岩中。
真成三秋别，梦想情何穷。
行行陟崇冈，引脰希高风。
忽然两相值，俯仰迷西东。
鳣堂偶休闲，鸡黍聊从容。
不辞腰脚劳，共上西南峰。
佩萸笑长房，把菊追陶公。
遐观众山迥，一酌千虑融。
兴罢复来归，杳霭秋堂空。
窥樽讫余沥，倚阁闻踈锺。
主人意未阑，骊驹勿匆匆。

任从耳畔妍声过，特地胸中顺气萌。
个里讵容思勉得，羡君一跃了平生。

游子思亲久聚粮，不堪官里簿书忙。
平生况少鹰鹯意，此日尤惭时世妆。
腊雪未消欢奉檄，春风初转喜还乡。
上堂佳庆从容问，一釂何妨累十觞。

阙里言诗得赐商，千秋谁复与相望。
邹汾断简光前载，关洛新书袭旧芳。
析句分章功自少，吟风弄月兴何长。
从容咏叹无今古，此乐从兹乐未央。

危亭久已倾，祇有颓基在。
何事往来人，不知容鬓改。

故人别我去，一月旷音驿。
今朝得新诗，开卷意已适。
知君到里门，征骑聊一息。
行复敞天阍，从容正朝帻。
自今九霄路，不复两尘隔。
容与日华东，翱翔禁扉北。
回头五峰下，寂漠笑孤客。
不赋归去来，心形谩相役。

故人别我去，一月旷音驿。
今朝得新诗，开卷意已适。
知君到里门，征骑聊一息。
行复敞天阍，从容正朝帻。
自今九霄路，不复两尘隔。
容与日华东，翱翔禁扉北。
回头五峰下，寂漠笑孤客。
不赋归去来，心形谩相役。

宫墙芜没几经年，祇有寒烟锁涧泉。
结屋幸容追旧观，题名未许续遗编。
青云白石聊同趣，霁月光风更别传。
珍重个中无限乐，诸郎莫苦羡腾骞。

向来灭迹东山东，闭门不问乌雌雄。
门前有路向尘土，两足未举心先慵。
当时亦有车马客，此意欲说嗟谁同。
穷居聊复追仲蔚，笃论何必须刘龚。
平生故人子张子，相思安得长相从。
每劳书疏问生死，坐想星宿罗心胸。
几年持节汉水上，木牛流马旌旗红。
君王辍馈思颇牧，外庸且讫来朝宗。
因能过我紫霄下，后乘载得珠帘栊。
苍颜白发应笑我，曷不饱卧陶窗风。
开樽鹅池水清激，下马醮石烟空蒙。
须臾路转山更好，摩天巨刃排双峰。
少看银河忽倒挂，直欲跳下清泠中。
南临汇泽共指点，缥缈贝阙浮珠宫。
公言平日爱登览，到此一洗群山空。
坐间为我出奇句，不用远寄南飞鸿。
上言云泉足奇赏，下叹契阔欢相逢。
纷吾失脚堕世网，乃有此会宁天穷。
流光过眼惊昨梦，旧约回首羞尘容。
明朝却上烟艇去，灭没万顷追凫翁。

康俗遗居万叠山，高垂铁锁讵容攀。
青鞋布袜非公事，古木寒泉要我闲。

北度石塘桥，西访濂溪宅。
乔木无遗株，虚堂唯四壁。
竦瞻德容睟，跪荐寒流碧。
幸矣有斯人，浑沦再开辟。

玄景雕暮节，青阳变暄风。
忽寻斜川句，感此胜日逢。
驾言当出游，一写浩荡胸。
云物疑异候，凄迷久连空。
今朝复何朝，顿觉芳景融。
畴曩庶复践，邻曲欢来同。
伊雅一篮舆，连翩数枝筇。
绿野生远思，清川照衰容。
遥瞻西山足，突兀弥亩宫。
庭宇豁清旷，林园郁青葱。
于焉一逍遥，芳樽间鸣桐。
既爵日树隠，班荆汀草丰。
纤鳞动微波，新荑冠幽丛。
惆怅景易晏，徘徊思无穷。
愿书今日怀，远寄柴桑翁。
仰止固穷节，愧兹百年中。

日君趋玉陛，抗疏肃邦刑。
便有荣褒衮，无劳涕伏青。
众流争靡靡，一柱独亭亭。
只恐追锋急，那容昼掩扃。

越王城下水融融，此乐从今与众同。
满眼芰荷方永日，转头禾黍便西风。
湖光尽处天容阔，潮信来时海气通。
酬唱不夸风物好，一心忧国愿年丰。

归来寂莫卧漳滨，梦想威容阻再亲。
绿野遥闻花欲语，赤书还喜雁来宾。
闲中有句人争诵，妙处无心物自春。
行马不因吾辈设，胸奇犹得话陈陈。

二曲亭亭玉女峰，插花临水为谁容。
道人不复荒台梦，兴入前山翠几重。

扣角听君悲复悲，壮心未已欲何之。
交游半落丘山外，离别偏伤老大时。
尚喜渊潜容贾谊，不须日饮教袁丝。
病余我更无憀赖，勉为同怀一赋诗。

姑射仙人冰雪容，尘心已共彩云空。
年年一笑相逢处，长在愁烟苦雾中。

夜闻空箪啮饥鼠，晓驾羸牛耕废圃。
时才虎圈听豪夸，旧业兔园嗟莽卤。
君看蛰龙卧三冬，头角不与蛇争雄。
毁车杀马罢驰逐，烹羊酤酒聊从容。
手种猴桃垂架绿，养得鹍鸡鸣角角。
客来犬吠催煮茶，不用东家买猪肉。

毛公神仙骨，误落世网中。
髫龀出奇语，砉然惊乃翁。
弱龄翰墨场，不言已收功。
亭亭绝世姿，皎皎冰雪容。
顾步一长啸，笙鹤翔秋空。
调高听者稀，老去竟不逢。
一朝谢尘浊，泠然跨刚风。
回头叫安期，举手邀韩终。
千秋有遗想，一往无留踪。
平生故人心，洒涕铭幽宫。
斯人不可见，斯文鬼神通。

造辟谋谟远，勤民志虑专。
中身谢轩冕，毕志友林泉。
出祖倾群彦，归来足二贤。
谁令行乐地，容易锁寒烟。

德量推容物，才猷足济时。
阴功覃远徼，余算饱雄师。
行李淹星岁，还乡感羽仪。
一朝成殄瘁，九牧共伤悲。

翠羽纷披一尺长，带烟和雨过书堂。
知君别有臞仙种，容易难教出洞房。

闲来无事不从容，睡觉东窗日已红。
万物静观皆自得，四时佳兴与人同。
道通天地有形外，思入风云变态中。
富贵不淫贫贱乐，男儿到此是豪雄。

似桃非桃杏非杏，独与江梅相早晚。
天姿约略带春酲，便觉花容太柔婉。
霞觞潋艳玉妃醉，应误刘郎来阆苑。
会须参作比红诗，莫学墙头等闲见。

我来屏山下，奔走倦僮仆。
亭亭日已中，冠中湿如沐。
访我芹溪翁，解装留憩宿。
茗碗瀹甘寒，温泉试新浴。
抖擞神气清，散步搘筇竹。
芦峰在瞻望，隠隠见云谷。
顿觉尘虑空，豁然洗心目。
君居岘山西，高隠志不俗。
窗几列琴书，庭皋富花木。
往来数相过，主宾情意熟。
开樽酌香醪，謦欬话衷曲。
从容出妙句，满幅粲珠玉。
邀约登赫曦，襟期伴幽独。
兹游得良朋，道义推前夙。
扁字为留题，深愧毛锥秃。

大地何人凿小空，翛然一榻卧相容。
巨灵擘破三千丈，西竺飞来第二峰。
出洞风来疑有虎，藏舟夜半忽乘龙。
怪来索我题诗句，稽首何君六石供。

过兼不及总非中，离却平常不是庸。
庸字莫将容易看，只斯为道用无穷。

洒扫庭堂职是供，步趋唯诺饰仪容。
是中有理今休问，敬谨端详体立功。

难言非谓不容言，谓状其中体段难。
须是养成天地塞，却将正直反而观。

竦然敬立体斯存，容貌常如见大宾。
此是圣门持守法，必须心在可为仁。

颜渊不日趋于化，此境宁容末学知。
细诵师言强思索，独于博约语无疑。

羽盖珠旛上下蒙，倚栏碧动舞蛟龙。
谁怜澹素朝天面，自现光明满月容。
杨柳风柔霑絮湿，蔷薇露重染衣浓。
典型犹带醺酣力，酝得余春百倍醲。

云岑深处独翘翘，香逐吴山一梦销。
味入禅心清透澈，锦熏篝暖不容招。

检点行程岁岁同，石人头畔且从容。
向来奉口溪边月，此夜乾元寺里钟。

秀翮翩翩五采鸾，乘云飞傍玉阑干。
天开金马文章署，诏选银鱼侍从官。
念我羁栖三澨水，怜君出入五云端。
从容退食鸣琴处，肯信风尘作吏难。

海波渊沦兮海山巃嵷，其下潜通兮君之宫。
时思其母兮来舂容，菖叶生兮杏蒂融。
君之来兮雷隆隆，雨我田兮秋芃芃，我之怀兮无初终。

湘江竹深韶不传，后夔神禹飞上天。
泗滨之磬无人编，帝敕此宝沦深渊。
於乎不知几千年，奇形异质鬼所镌。
青虬赤虎遭缚纒，蹙筋怒爪身挛拳。
自从胡尘障中原，神物变化随霏烟。
金声玉振义不辱，六丁徙置康庐巅。
灵台星官未知处，但怪宝气干霄躔。
王郎斋居敷浅原，饮水泣血天所怜。
空山无人下群仙，似梦非梦或告旃。
扪萝独上果有得，失喜而惧心茫然。
百夫挽取自包裹，解衣更买蛮儿毡。
缄扃不肯乡人说，知我好古容观瞻。
焚香再拜娄叹息，安得致之天子前。
安得致之天子前，明堂郊丘备宫县。
调和正声荐上帝，箫勺群慝收戈鋋。
朝廷清明用耆哲，一律四海归陶甄。
凤皇来仪兽率舞，复古却到虞韶边。
是时赋公笔如椽，襞笺为草登歌篇。

石渠东观天尺五，壁星下直图书府。
琳琅宝镇出三代，浩瀚简编照千古。
右文储砚一百九，钿匣珠囊护琼玖。
有时清夜发光怪，诸儒纵观容拜手。
一收朝迹归故园，瓦池苇管涂突烟。
梦寻清都故历历，起凭书案空潸然。
眼明见此超万石，色如马肝涵玉质。
白圭之玷尚可磨，涩不拒笔滑留墨。
摩挲太息不自已，呼儿汲甘为湔洗。
天遗至宝瑞吾子，要与词林壮根柢。
子行飞骞为时须，西清承明有佳除。
收功翰墨傥乞我，田间自抄种树书。

海涵大阴日西坠，画角一声城欲闭。
柴门关上濯足眠，万事不如高枕睡。
睡乡广大能我容，兀兀腾腾兴莫穷。
推枕起瞻河汉晓，月明庭竹响清风。

吴甲组练明，吴钩莹青萍。
战士三百万，猛将森列星。
挥戈却白日，饮渴枯沧溟。
如何天骄子，敢来干大刑。
呜呼三十年，中原饱膻腥。
陛下极涵容，宗祊甚威灵。
犬羊尔何知，枭獍心未宁。
囊血规射天，苍蝇混惊霆。
佛狸定送死，榆关不须扃。
虏势看破竹，我师真建瓴。
便当收咸阳，政尔空朔庭。
明堂朝玉帛，剑佩鸣东丁。
八章车攻诗，十丈燕然铭。
我学益荒落，尚可写汗青。

胸中五斗棘，厌此十日读。
纷然湘罗帕，犹作春笋束。
先生择法眼，一阅不再复。
探囊得至宝，每出辄惊俗。
孟公更超绝，泾渭饱渟滀。
从容了官事，茧纸唾珠玉。
鄙夫闻道晚，衡鉴恐不足。
冥搜夜无寐，惭愧费宫烛。
何时即三昧，屈指社瓮熟。
秋容日夕好，应到堂前菊。

胸中五斗棘，厌此十日读。
纷然湘罗帕，犹作春笋束。
先生择法眼，一阅不再复。
探囊得至宝，每出辄惊俗。
孟公更超绝，泾渭饱渟滀。
从容了官事，茧纸唾珠玉。
鄙夫闻道晚，衡鉴恐不足。
冥搜夜无寐，惭愧费宫烛。
何时即三昧，屈指社瓮熟。
秋容日夕好，应到堂前菊。

朝游七星岩，莫上千山观。
东西两奇绝，势略领海半。
长江写缣素，叠嶂俯杯案。
中有万雉城，铁立不可玩。
伏龙起行雨，老树舞影乱。
冲风挟惊电，意恐崖谷断。
路悬石磴滑，众客纷骇汗。
嵌空偶自托，发若鸟集灌。
须臾便开霁，杲日丽清汉。
却坐山巅亭，容我乌帻岸。
长怀付尊酒，别语不容判。
会须九垓外，与子期汗漫。

朝游七星岩，莫上千山观。
东西两奇绝，势略领海半。
长江写缣素，叠嶂俯杯案。
中有万雉城，铁立不可玩。
伏龙起行雨，老树舞影乱。
冲风挟惊电，意恐崖谷断。
路悬石磴滑，众客纷骇汗。
嵌空偶自托，发若鸟集灌。
须臾便开霁，杲日丽清汉。
却坐山巅亭，容我乌帻岸。
长怀付尊酒，别语不容判。
会须九垓外，与子期汗漫。

夜半雨鸣廊，晨起雪暗空。
不减腊月寒，故作昨日风。
融银拥山腰，飞花满裘茸。
办此了不难，咳唾烦天工。
纤纤园中花，一夕无光容。
凛凛庭下松，巍然两苍龙。

积雨已连月，长沙尚春寒。
今朝定何朝，唤客来江干。
问讯湘西寺，雾重江漫漫。
聊须万斛舟，渡此千尺湍。
老松如相迎，翠落头上冠。
却望城中花，宝髻垂珠鬘。
劝农有故事，般乐非所安。
薄晚会春园，老稚随马鞍。
彘肩侑尊酒，呼唤来同盘。
从容及鄙事，尔汝开心肝。
我是耕田夫，偶然此为官。
饱不知稼穑，愧汝催租瘢。
愿言各努力，长年好相看。

借雨寻山故自奇，幕中佳客肯相随。
清游端拜史君赐，此乐讵容儿辈知。
暗谷水来鸣杂佩，远峰烟断出修眉。
庾楼百尺江千里，遥忆凭高政索诗。

使君领客访金仙，小队旌旗锦一川。
我欲采芝非辟世，公当立极要擎天。
诗声政尔容传稿，僧律何尝禁割鲜。
一笑番阳逢岁熟，问公钟磬几时编。

泽畔行吟我独醒，归程不计短长亭。
西风送浪头头白，芳草随人段段青。
昨夜疏篷犹窘雨，今朝严鼓欲侵星。
无人去唤华容宰，画我江行作小屏。

汉统千龄接，虞衡七政齐。
德馨天自飨，容祲古犹稽。
舆卫钩陈北，衣冠观阙西。
雨先清道跸，寒避礼神圭。
方士朝仙仗，宫垣挟御堤。
庙芝楹叠璧，帝乐字连奎。
虚次尤祗栗，怀亲极惨凄。
珠旒依玉色，兰炬映璇题。
两相初扶翼，崇坛六降隮。
高灵森欲堕，诸福应如携。
燎夜坛三烛，凌霜甲万犀。
宗藩申宝酌，秘检护金泥。
奉引星辰烂，旋归锦绣迷。
端门临五凤，步辇驻双霓。
日照云裳委，风含彩筤低。
和声翔四表，嘉泽浸群黎。
盛事真寥廓，微生荷奖提。
侍祠叨执爵，着籍缪通闺。
异宠何由报，孤忠誓不睽。
裁诗独惭晚，犹得并凫鹥。

吾行聊复尔，处处贾胡留。
天入星沙晚，风连梦泽秋。
未容诗作祟，政要酒浇愁。
明月无人伴，携君鹦鹉洲。

连城鼠璞不足唾，千金敝帚谁能酬。
只今机会不容发，愿借前箸君当谋。

经行有恨是阴雨，不见香炉生紫烟。
安得草堂容一榻，听松听水日高眠。

过了铁围山，复生金莲台。
与问万上座，一笑愁容开。

松韵笙竽径，云容水墨天。
人行秋色里，鶑语落花边。
修竹三间屋，清泉二顷田。
了无官府事，鸡犬慕神仙。

野棠堤柳固依然，无奈轻寒湿暝烟。
鶑语匆匆无意绪，花时寂寂废诗篇。
晓来洗出天容静，空外吹残雨脚连。
春色便须同检校，已随流水半涓涓。

入门正路，不容回互。
千人万人，当阳蹉过。

诸方如法开炉，虎丘家风淡泊。
拈出个铁馂馅，个里宁容啖啄。
休啖啄，丹霞烧木佛，院主眉须落。

西天四七，唐土二三。
天下老和尚，的的相承，不容眨眼，老德山因甚拆却佛殿。

坐断千峰路，穿开碧落天。
那容问端的，端的髑髅前。

寒暑分明说向君，不容拟议辨疏亲。
匾担蓦折两头脱，举目长空一笑新。

一段风光，宁容描邈。
祖祖相传，将错就错。
不以佛法作人情，掣电机前活卓卓。

大辩若讷，大巧若拙。
太清点云，千江并月。
直为我容庵，故作如是说。

密庵的子是冤雠，疾焰过风第二筹。
笑里一场无折合，不容提掇转风流。

阴阴云雾埋仙境，不放山峦容易开。
风伯前驱为除扫，分明认得使君来。

眷麓山之面隩，有弦诵之一宫。
郁青林兮对起，背绝壁之穹隆。
独樵牧之往来，委榛莽其蒙茸。
试芟夷而却视，翕众景之来宗。
擢连娟之修竹，森偃蹇之乔松。
山靡靡以旁围，谷窈窈而潜通。
翩两翼兮前张，拥千麾兮后从。
带湘江之浮渌，矗远岫兮横空。
何地灵之久閟，昉经始乎今公。
恍栋宇之宏开，列阑楯之周重。
抚胜概以独出，信兹山之有逢。
予揆名而诹义，爰远取于舞雩之风。
昔洙泗之诸子，侍函丈以从容。
因圣师之有问，各跽陈其所衷。
独点也之操志，与二三子兮不同。
方舍瑟而铿然，谅其乐之素充。
味所陈之纡余，夫何有于事功。
盖不忘而不助，示何始而何终。
于鸢飞而鱼跃，实天理之中庸。
觉唐虞之遗烈，俨洋洋乎目中。
惟夫子之所与，岂虚言之是崇。
嗟学子兮念此，溯千载以希踪。
希踪兮奈何，盍务勉乎敬恭。
审操舍兮斯须，凛戒惧兮冥蒙。
防物变之外诱，遏气习之内讧。
浸私意之脱落，自本心之昭融。
斯昔人之妙旨，可实得于予躬。
循点也之所造，极颜氏之深工。
登斯亭而有感，期用力于无穷。

虏马昔饮江，扁舟忆同骛。
翁方为国谋，客以名义故。
安危匪前料，得失渠异趣。
淮壖渺风雪，王事有程度。
息偃多在床，君车不停驻。
初无作难色，所立讵愆素。
嗟我吴门别，风木岁徂暮。
相逢复湘城，往事忍回顾。
独余后凋心，特立凛不惧。
莫邪虽云利，宁作囊锥露。
善藏要有待，小试随所遇。
终无缺折虞，岂但走狐兔。
吾州得良牧，民力或可裕。
本根赖封殖，彊索费调护。
从容试长思，取急无窘步。
作别忽草草，怀抱复谁付。
他时下瞿唐，访我林下屦。
傥于功名余，更讲末后句。

筑居湘水滨，岁月亦已久。
宁知负郭东，胜处入君手。
回环烟坞深，有此溪十亩。
朝暾穿林薄，荷气薰户牖。
堂堂吾州牧，下马唤宾友。
主人故喜事，一笑具殽{艹敕}。
汲泉泛崇莲，洗盏倾稚酒。
淋漓壁间书，自可传不朽。
我独留薄莫，并溪时矫首。
人言君不偶，此岂落人后。
观君眉宇间，似亦挟所有。
隔溪更幽绝，古木荫高阜。
却立望遥岑，四序列锺卣。
买山吾计决，便欲剪榛莠。
居然颛一壑，岂羡印如斗。
未知邻家翁，还肯见容否。

我寻西园路，径上上封寺。
竹舆不留行，及此秋容霁。
磴危霜叶滑，林空山果坠。
崇兰供清芬，深壑递幽吹。
不知山益高，但觉冷侵袂。
路回屹阴崖，突兀耸苍翠。
故应祝融尊，群峰拱而侍。
金碧虽在眼，勇往讵容憩。
绝顶极遐观，脚力聊一试。
昔游冰雪中，未尽登临意。
兹来天宇肃，举目净纤翳。
远迩无遁形，高低同一视。
永惟元化功，清浊分万类。
运行有机缄，浩荡见根柢。
此理复何穷，临风但三喟。

我寻西园路，径上上封寺。
竹舆不留行，及此秋容霁。
磴危霜叶滑，林空山果坠。
崇兰供清芬，深壑递幽吹。
不知山益高，但觉冷侵袂。
路回屹阴崖，突兀耸苍翠。
故应祝融尊，群峰拱而侍。
金碧虽在眼，勇往讵容憩。
绝顶极遐观，脚力聊一试。
昔游冰雪中，未尽登临意。
兹来天宇肃，举目净纤翳。
远迩无遁形，高低同一视。
永惟元化功，清浊分万类。
运行有机缄，浩荡见根柢。
此理复何穷，临风但三喟。

浮气列下陈，天净澄秋容。
朝暾何处升，仿佛认微红。
须臾眩众采，阊阖开九重。
金钲忽涌出，晃荡浮双瞳。
乾坤豁呈露，群物光芒中。
谁知雷池景，乃与日观同。
徒倾葵藿心，再拜御晓风。

闭户无还往，端居废礼容。
花为贫富焰，燕是旧过从。
持屐对人蜡，绽衣看妇缝。
非同叔夜傲，切莫怪疏慵。

来观瑁湖水，乃是陆生居。
春塘草几变，谁脍此中鱼。
莫容科斗应，亦有鲁王余。
不随蛟龙飞，神鳖未可除。

楚客好山水，五月上高峰。
峰顶望文脊，草树皆有容。
身既近猿鸟，心欲追乔松。
石壁出云背，苔磴千万重。
下视霹雳飞，忽起枯株龙。
却还僧居宿，暮践樵子踪。
作诗留粉墙，削藁为我封。
美璞世未识，独令和氏逢。

尊王兴霸国，古莫重齐桓。
仲尼书大法，亦莫重更端。
文章革浮浇，近世无如韩。
健笔走霹雳，龙蛇奋潜蟠。
飏风何端倪，鼓荡巨浸澜。
明珠及百怪，容畜知旷宽。
其后渐衰微，余袭犹未弹。
我朝三四公，合力兴愤叹。
幸时构明堂，愿为栌与栾。
期琢宗庙器，愿备次玉玕。
谢公唱西都，予预欧尹观。
乃复元和盛，一变将为难。
行将三十载，衣被剧纤纨。
后生喜成功，往往舞朱干。
君家兄弟贤，挺拔尤坚完。
譬彼登泰山，孰辨云径槃。
忽在高高巅，两腋犹插翰。
我久知子名，曾未接子驩。
前者和君诗，薄言惭儿肝。
淮南喜子来，袖刺字未漫。
明日闻渡江，留书特相安。
今又获嘉辞，至味非咸酸。

春雨懒从年少狂，一生憔悴为诗忙。
不能屑屑随时辈，亦耻区区忆故乡。
白玉笛声亲府席，六幺花拍动衣香。
龙咽嘹喨留行月，凤翼趋跄巧定场。
粉色酒容欢四座，花光烛影照西墙。
虚荣浪贵知多少，安得如君展肺肠。

风雨催车骑，骎骎来自南。
道旁有茅屋，宁容使君骖。
不谓忽下马，湿衣逢我谈。
田家已刈楚，田妇正好蚕。
既将国漕急，复与民事谙。
他年此茅屋，便比棠树甘。

向晚化污积，群飞来户庭。
蟭螟许巢睫，琥珀为留形。
夜色遍容蔽，雷音亦感听。
犹矜负山力，血食也霑醒。

司原豢俗豨，日见容阴昵。
喜比为白麟，惟忧不丰溢。
烈飇泽雨作，真声向人出。
司原悔何由，肝胆空骇栗。

洛水美赪鲤，入河西去时。
三春登玉浪，一日到天池。
垂钓岂容羡，小鳞应莫随。
腹中无匕首，已不助吴儿。

溪水日霅霅，弁峰日峨峨。
中有水精宫，此名其谓何。
湖水传玉娘，扬光溯常娥。
昔人美清夜，高楼发微歌。
风流百年余，所历才彦多。
我尝居其下，醉舞或傞傞。
君行贰郡事，结骑黄金珂。
容仪苦白皙，度桥鸣橐驼。
士女夹道看，秋风吹縠罗。
言是公侯家，大体侬弗过。
问侬底未辨，撑船入芰荷。
应莫劝蚕织，生计非杼梭。

凤皇拔羽覆鹑鷃，鹑鷃幸脱僵蒿蓬。
昔公处贫我同困，我无金玉可助公。
公今既贵我尚窘，公有缣帛周我穷。
古来朋侪义亦少，子贡不顾颜渊空。
复闻韩孟最相善，身仆道路哀妻僮。
生前曾未获一饱，徒脱吟响如秋虫。
自惊此赠已过足，外可毕嫁内御冬。
况无杜甫海图坼，天吴且免在褐躬。
瘦儿两胫不赤冻，病妇十指休补缝。
厨中馁婢喜有望，服鲜弃垢必所蒙。
梁上君子切莫下，吾非陈寔何尔容。

我昨既赋白兔诗，笑他常娥诚自痴。
正值十月十五夜，月开冰团上东篱。
毕星在傍如张罗，固谓走失应无疑。
不意常娥早觉怒，使令乌鹊绕树枝。
啅噪言语谁可辨，徘徊赴寝搴寒帷。
又将清光射我腹，但觉轸粟生枯皮。
乃梦女子下天来，五色云拥端容仪。
雕琼刻肪肌骨秀，声音柔响扬双眉。
以理责我我为听，何拟玉兔为凡卑。
百兽皆有偶然白，神灵独冒由所推。
裴生亦有如此作，专意见责心未夷。
遂云裴生少年尔，谑弄温软在酒卮。
尔身屈强一片铁，安得妄许成怪奇。
翰林主人亦不爱尔说，尔犹自惜知不知。
叩头再谢沋已去，起看月向西南垂。

枯竹为门扉，不可容车骑。
况如郑广文，无毡藉宾位。
穷冬月破七，贵客联玉辔。
传驺肃里闾，下榻呼童稚。
问我何所往，共留墙上字。
儿愚不知谁，金章言照地。
既屈卿大夫，恨莫亲帚篲。
星躔回已高，麟趾宁复至。
戢戢邻巷居，相见窃自喟。
岂料瘦老翁，能令贤达至。
昔时蓬蒿径，安有此盛事。

结庐野田中，其高足以觇。
坐卧劣自容，巢栖未尝厌。
但能风雨蔽，何惜茅蓬苫。
终当收刈毕，寂寞惭山店。

言出君门日，遥闻紫禁钟。
诏书中使降，骏马上闲供。
天下持平手，毫偏不置胸。
文从有司较，卷是近臣封。
胜阵无容敌，精后已善攻。
明朝当奏号，鸳鹭看归雝。

烟火千门晓欲开，王花骄马肯徘徊。
井闾已是经时隔，亲旧全如远别来。
帝阙重看多气象，天街新霁少尘埃。
振冠浣服无容久，便见池门放榜催。

昔闻醉翁吟，是沈夫子所作。
今听醉翁吟，是沈夫子所弹。
声如冰凘下石滩，嚼啮碎玉遶齿寒。
四坐整衣容色端，醉翁虽醉无慢官。
其音正以乐，其俗便且安，何害酩酊颜渥丹。
沈夫子，邂逅相遇必已欢。
玉琴能写人肺肝，人所为难君不难。
平明解船建谿去，轻赍快意不长湍。
谿东白茗象月团，来奉至尊龙屈盘。
余为带銙与脔片，散在六合云漫漫。
况君五脏清如水，宜饮沆瀣采木栏。
更留瓦砚赠我看，邺宫鸳鸯谁刻剜。

当时载酒客，共过草玄人。
今日一寒士，能来三侍臣。
竹门容大马，金络照诸邻。
鸡瘦莫为具，阮家依旧贫。

内相能来顾，为郎乐有余。
儿童争拂榻，门巷劣容车。
掩扇知秋意，窥墙省旧书。
经年三枉驾，未与故人疏。

陆生声誉在云间，来预簪裾谒帝颜。
冠剑有容夔与禼，文章全盛马兼班。
耽耽玉宇龙缠栋，蔼蔼金铺兽啮环。
却出常衙殿前过，戟衣风动自相攀。

北风吹雪至，浩荡地疑无。
奕奕将如舞，漫漫欲似糊。
沙场行不尽，银汉落应枯。
兴发诗千首，豪吞酒百觚。
山川容可改，圭璧巧能图。
花竟因酥点，砧争以练铺。
未燖调鼎鹄，全混蔽旒珠。
怀昔餐衣絮，谁今食豢腴。
善歌知寡和，醵饮遂成酺。
众笔排坚阵，多多困老夫。

天子赐烛昏夜时，嫦娥闭月栽桂枝。
称量高下唯妍辞，相与尽心无附离。
求安去病如上池，照耀不容毫发私。
品藻一定何可移，光焰夺昼资尔为。
宣王徒美庭燎诗，魏帝自彻月殿披。
我朝好士万古垂，搜索贤俊登蒿藜。
孰不力吐肝胆脾，枉用宴饮生胫脂。
云龙将见升骙骙，燃此必欲无所遗。
收残喜气如蒸炊，蜜蜂惭愧空多知。

公负天下才，用心如用笔。
端劲随意行，曾无一画失。
因看落纸字，大小得疏密。
笔工诸葛高，海内称第一。
频年值我来，我愧不堪七。
安能事墨研，欲效前人述。
懒性真嵇康，闲坐喜扪虱。
是以持献公，不使物受屈。
果然公爱之，奇踪写名实。
岂惟播今时，当亦传异日。
嗟哉试笔诗，藏不容人乞。

少年为侍从，名誉竟轩腾。
每吐胸中凤，宁容笔上蝇。
受厘延汉室，被谤过周陵。
今日泉宫启，师臣礼秩增。

昼日南宫雨后凉，斋严官重静于常。
庭前鬭雀堕还起，栏下秋花落自香。
看尽云容天漏碧，读残书帙卷披黄。
九衢尘土莫能到，萧瑟微风叶响廊。

古城踏成谷，不见人马踪。
古人岂不行，旧迹岂不重。
从何求故步，往返自憧憧。
观君百篇诗，善画人形容。
毫发无不似，落笔任横纵。
曷如握明镜，物物目所逢。
赠以东南归，掷去手中筇。

临邛传瑞物，太守在郡时。
既多九穟谷，复有三秀芝。
芝以保万寿，谷以丰东菑。
更看芙容叶，并蒂照清池。

天启文明泰运兴，汉庭来召鲁诸生。
我婴世网空投老，君向容台早著名。
水阔风高鹏翼健，沙干云暖马蹄轻。
归来衣锦看他日，何用樽前唱渭城。

宣城百山间，文脊尤奇峰。
拔出飞鸟上，画图难为容。
闻昔有幽人，扪萝追赤松。
遗形此石室，孤坐鹿裘重。
人去邈不返，洞壑空藏龙。
侧行苍崖烟，俯仰求灵踪。
逝者追可得，甘弃万户封。
安能久尘土，倾倒相迎逢。

忆昔岁丙寅，束书从吾翁。
驱车服岭南，弭节湟江东。
湟江地僻左，穷年少过从。
邂逅倾盖友，一笑蛮烟空。
秋水泛孤艇，春郊支短筇。
琴书适有余，酬唱写不供。
岂惟吾曹欢，固足愉亲容。
日月遽如许，于今再星终。
中间亦会面，别去复转蓬。
归来洞庭野，乃此相迎逢。
回首叹风树，欲语悲填胸。
爱君坚忍姿，凛凛霜后松。
徐公真有常，意味与曩同。
而我学不进，长大加愚蠢。
幸蒙故人惠，苦语相磨礲。
梅霖涨宿潦，行李何匆匆。
自云洞庭乐，远胜千户封。
将儿更抱孙，彩衣映谖丛。
搜奇萃图刻，考古罗彝钟。
知君颇挟此，讵信诗能穷。
同里有佳人，抱独环堵中。
未妨闲暇日，更共讨论功。
它时有新得，为寄冥飞鸿。

我昔临此州，民容拙使君。
子行为多谢，慰彼无毫分。

漓江即湘江，戢戢清见石。
其东列群峰，秋色碧复碧。
日出雾露收，草径上逼侧。
凭栏揩望眼，已足慰畴昔。
更窥岩穴胜，创见为惊咋。
如何数里间，奇观相接迹。
宽同厦屋深，划若巨灵擘。
日月递光景，风云变朝夕。
石桥几年成，乳窦时一滴。
神龙旧隠处，仰视多辟易。
蜕迹凛犹存，隠隠印霜脊。
下有澄湫深，余波漱苍壁。
往者已仙去，来者此其宅。
薄晚扣松关，风过声索索。
聊麾车骑退，容我且散策。
却望訾家洲，轻舫度前碛。
回首烟树林，已复挂蟾魄。
宇旷净余滓，群物被光泽。
何所寄遐思，空岩皎虚白。
清辉可一规，水色相激射。
天边与川上，亭亭如合璧。
居然广寒游，不用假六翮。
班坐依微澜，晤赏共佳客。
因之想千载，讵有今古隔。
箫鼓归夜阑，观者粲城陌。
往往罗杯盘，班班见殽核。
谅因年岁丰，人意少舒适。
视尔意少舒，于予亦忻怿。

寒溪澹容与，老木枝相樛。
其谁合二美，名此景物幽。
太史昔南骛，于焉曾少休。
想当下榻初，清与耳目谋。
品题得要领，亦有翰墨留。
我来访遗址，密竹鸣钩辀。
稍令旧观复，还与佳客游。
树影散香篆，水光泛茶瓯。
市声不到耳，永日风飕飕。
所忻簿书隙，有此足夷犹。
平生丘壑愿，如痼不可瘳。
虽知等喧寂，终觉静理优。
更思濯沧浪，榕根浮小舟。

扶疏古木矗危梯，开始知经几摄提。
还有石桥容客坐，仰看兰若与云齐。
风生阴壑方鸣籁，日烈尘寰正望霓。
从此上山君努力，瘦藤今日得同携。

顷年未识宜州面，已信诸贤品藻公。
幕下从容逢益友，胸中肮脏本家风。
一麾且与宽凋瘵，华发应无慕勇功。
从古安边须自治，人情初不间华戎。

一雨端能减百忧，肩舆径上最高楼。
山容净洗无穷碧，江水新添自在流。
已觉春随花片老，不应身似贾胡留。
烟蓑风笠南山下，正好归欤看麦秋。

道在无今昔，才难有屈伸。
青编知了意，白眼付时人。
镜里颜容旧，胸中事业新。
绝叹知味鲜，渠自说甘辛。

吾道元如砥，人间谩畏途。
未容舟溯峡，且泛雪平湖。
子孝宁投杼，天回看脱弧。
不应从我懒，欲老豆麻区。

春事已如许，客愁空自多。
梅花成莫逆，樽酒付亡何。
楚楚邢郎子，眈眈老伏波。
定应容我醉，耳热更高歌。

落日游鱼上，青林白鸟过。
稻香来隔岸，岩影占清波。
招隠何年赋，寻幽此地多。
晚凉容纵棹，听我采菱歌。

亭古危临岸，林幽巧近城。
烟容随雨住，花片著溪清。
春事已如许，客怀谁与倾。
亭前两好树，满意欲敷荣。

平日多奇节，中间似富公。
天从庐墓请，人说救荒功。
辛苦培邦本，雍容遏乱锋。
文传遗奏切，更过子囊忠。

日上宁容晓雾遮，须臾碧玉贯明霞。
人谋天意适相值，寄语韩公不用夸。

明时未可废谭兵，壮岁宁容便乞身。
何人为向沙头去，凭仗殷勤一问津。

孤芳未分落人间，故向东风小作难。
眼底莫容蜂蝶乱，好留明月趁春寒。

公今卧护足从容，岂有扁舟欲便东。
少待政成归帝所，此邦还在化钧中。

前日看花正薄阴，重来晴日更精神。
莫教容易飞花片，且放千林自在春。

未须比拟红深浅，更莫平章香有无。
过雨夕阳楼上看，千花容有此肤腴。

岸容山意两溶溶，便是东皇第一功。
春色平铺人不见，却将醉眼认繁红。

张竦诋陈遵，彼此竟谁是。
徐公今似优，昔行未容毁。
中年覆觞过，畏病乃能尔。
儿辈无真见，缊袍贤锦绮。

枯旱岁十九，无若今岁酷。
日色虽许赤，苗心尚余绿。
举觞劝睡龙，雄飞胜雌伏。
作意收桑榆，前愆傥容赎。

天孙望河鼓，杳眇河西东。
参旗映天梁，欻作秋夕逢。
人生风马牛，未害心期同。
章侯大雅士，抱负难形容。
平生万卷读，会意春冰融。
小迟风云期，未剖琳琅胸。
我顷诵清句，神驰水朝宗。
识面胜闻名，论文得新功。
烱彼如意珠，来自仙者宫。
径作君苗焚，执笔吾热中。
荒学顾何取，目昏鬓已童。
惟应得石友，天用慰涂穷。

行李小槃薄，海西裨海东。
交情半新故，生世有遇逢。
从我二三子，草木臭味同。
业工画眉妩，饰此冰雪容。
高轩一再过，向我作春融。
陈侯犀一角，锦肠星斗胸。
章侯金百炼，学派传正宗。
杨侯较诸杨，朝墨收俊功。
王郎天地间，合侍明光宫。
我老一无可，短翼群蜚中。
樽酒剪银烛，诗锦佩奚童。
宽破十日留，文律得细穷。

严严神仙居，不受世尘涴。
栖身白玉壶，眼净讵容唾。
主人敬爱客，马秣仆不饿。
洗心炉薰前，容了旧经课。

严严神仙居，不受世尘涴。
栖身白玉壶，眼净讵容唾。
主人敬爱客，马秣仆不饿。
洗心炉薰前，容了旧经课。

吕城望奔牛，道里不作远。
徙倚不容前，奈此河流浅。
窘步客怀恶，痴坐仆夫倦。
班荆得两生，晤语忘旦晚。
文卷得细披，汤餠亦粗办。
生须朋从乐，时亦慰连蹇。
长吟行路难，回首偶耕愿。
卜邻傥君等，老我幸无怨。

尘中望青山，防有移文阻。
诵君清樾篇，顿忘三伏暑。
想见松风底，树羽仍设虡。
山灵莫逆友，献岂烦缟纻。
招隠未容反，陈迹渠能序。
诗翁麋鹿姿，穷不问唐举。
归诛故山茅，吴雁冯寄语。
君宁山中人，居州定王所。

高人玩世心，仕学有余裕。
稍偿俗间负，未忘尘外趣。
结巢依莽苍，泉石得佳处。
牙签三万轴，遮眼岂云蠹。
鸟哢岩作屏，翛然不移具。
时招槠山云，苍白缭窗户。
径润树罩烟，庭虚月含雾。
万景供旦夕，与人美无度。
园翁垂纶叟，或许陪杖屦。
我亦漫仕者，雅志买山住。
即今想像意，未办魁杰句。
他年登君巢，酒所尚容赋。

坐窗雨萧萧，出户泥活活。
旅食向六旬，淫霖破七八。
旧新佳客断，局陋不可活。
锺郎卷衔袖，诗与人秀发。
诵之未数纸，骤觉阴氛豁。
壮如秋涛涌，清比哀玉戛。
骚人咏香草，不足供采捋。
诗人深堂奥，掉臂欲排闼。
应接殊不暇，愧耻那容刷。
正宜长聚集，慰我抱饥渴。
不见动十日，有力苦见夺。
转头二十年，梦觉几电抹。
我甘鼯五穷，子亦狼载跋。
川增得深敬，外此本毫末。
别语忽见谂，回肠隠胶葛。
乘除等寒暑，休王有回斡。
豫章出林迟，出乃千丈拔。
天居五云处，往矣侪俊杰。
当念淮山阳，有人晞短发。
噬肯回叶舟，谭妙共蔬粝。

世网谁所张，四弥天宇大。
万情本一机，矻矻同此在。
徐君经世心，心乃超世外。
趣静缘有动，无显奚用晦。
姑为辟俗去，示世无吾待。
结庵定其迁，初不惮一再。
容膝得胜处，外物了纤芥。
有山自烟云，有水可灌溉。
百丈峙翠屏，千寻拖碧带。
床头三圣书，会意谢分挂。
天山得要旨，肥遁元非内。
此名扁此室，吾诗傥容配。

世网谁所张，四弥天宇大。
万情本一机，矻矻同此在。
徐君经世心，心乃超世外。
趣静缘有动，无显奚用晦。
姑为辟俗去，示世无吾待。
结庵定其迁，初不惮一再。
容膝得胜处，外物了纤芥。
有山自烟云，有水可灌溉。
百丈峙翠屏，千寻拖碧带。
床头三圣书，会意谢分挂。
天山得要旨，肥遁元非内。
此名扁此室，吾诗傥容配。

皇泽泉及濒，戎索均帝阙。
边屯笳箫地，弯弓睨胡月。
万旅皆金缯，不待持阀阅。
于时江流澌，极目云阁雪。
嬉嬉忘其寒，恩宠自稠叠。
使星照海徼，天意不虚设。
劳勤需摩拊，勇怯要旌别。
除器有良楛，扣阍许陈列。
古来分君忧，下敢谢薄劣。
叱驭陵九折，摧锋取三捷。
况公经世才，翻浪海鲸掣。
夷吾吾目中，江左伫茂烈。
汾阳唐柱石，守器未应缺。
衔命兹小试，鼓勇士眦裂。
指挥用诸将，他日须此杰。
圣君中兴主，诏语一见决。
治具有罅漏，讵容惜扪舌。
兆眹贵先识，沉默真小节。
鄙夫百僚底，欲隠尚不屑。
几登王公门，面丑辞易竭。
向公又一鸣，当复笑燕说。

书生叹漂流，卜筑定何日。
折腰为斗升，问舍羡九一。
诸公有好事，往往遂所乞。
悬知许黔突，当复念容膝。

县尹古子男，今不一钱直。
低摧奉简书，侦伺常屏息。
白简与按章，岁月供弹劾。
当路虽所惧，奸民巧狙击。
吻间售蜂虿，意外变白黑。
防虞莫救过，弥缝或逃谪。
政使有卓鲁，未容置形迹。
云何世难事，君不动声色。
编民翕风移，恶少且心革。
田庐有笑歌，魑魅亦窜匿。
斯人纪仁爱，几磨南山石。
政声懿如此，仅免绳治厄。
诸公蜚鹗书，犯严尚遗力。
安得定海民，为君洒荐墨。
兰台传循吏，采访多失实。
安得定海人，为君秉直笔。
嗟我吏隠者，志在山南北。
身名万金重，如博试此掷。
赖今遗爱地，一一可矜式。
政恐效西子，美颦得嘲剧。
江皋一樽酒，聊挽朝天客。
妙乐喧江浪，清谭倒理窟。
盟言底遽寒，舟驶潮水急。
西望念风义，感叹徒至骨。

书肘讵容掣，筝柱不可胶。
付事多其防，职业自寂寥。
颇思圆机士，细苛举纲条。
宰邑古难之，茹苦耐煎熬。
百抑不一扬，推波益惊涛。
由来法愈密，祇为下所操。
一饥驱我出，铜墨强折腰。
捩翅著笼中，侧睨鹏冲霄。
平生有知己，持橐贰铨曹。
君来定倒屣，道我不自聊。
愿推变通术，雾雨均枯焦。
而况代舍旧，肯惜引手劳。

谁谓一舍远，不办三餐趋。
亭午县市西，衙鼓府城隅。
匹马惊鸟去，指槌冰在须。
北风挟霜气，万象付摧枯。
想当折琴弦，未怪裂人肤。
驼裘被甲如，是日有若无。
客首不暇回，顾容少踟躇。
出处不能同，劳逸为之殊。
庞翁马少游，似非隠者徒。
乡居老躬耕，饱温得自娱。
婆娑铜墨间，盍亦省头颅。
蔉穮脱中熟，吾口良易餬。

西风蜚江浪，江畔那容立。
霰花溅千尺，望望客衣湿。
小舟舣两三，人已鹅雁集。
侧睨波汹汹，俯怜身岌岌。
乘凌玩掀舞，生死付呼吸。
前登为回首，舟重巾{角戢}{角戢}。
支径不通车，车去如见絷。
念此役夫苦，体我官事急。
傍顾中夜还，得无僵仆泣。
畀汝就甘寝，白饭亦周给。
徇人多意外，自信宁不及。
利物身每轻，睡觉况六十。

南橘合嘉颂，为枳缘逾淮。
黄浊转眼涸，一昨弥两涯。
志士抱根柢，千古容兴怀。
后生事虫篆，蚁穴鏖檀槐。

取民狼走羊，胜之楚克庸。
孰知号召初，已赋大小东。
贤侯守此道，力若拔山雄。
深堂玩閴寂，翠影环蒙笼。
泛应得天游，静镇副上衷。
乐知前池鱼，吟当北窗风。
情寄埃{土盍}外，俗自和气中。
高吟与杰作，铿谹而舂容。
无欲民自朴，契钥今古同。
即今美化孚，袖手自即功。
坐令鞭蒲捐，宁遣马力穷。
我心偕郡人，会当志愿从。
新年锋车南，帝渥看稠重。
政声颍川上，可庸不作公。

假板未通班，此气渠容索。
周友万卷腹，小却石渠阁。
培学虎出翼，息妄眼蜕膜。
何当去为霜，万壑正枯涸。

丁侯袖诗来，容听娲皇弦。
咀嚼冰齿颊，如漱锡谷泉。
露花有余姿，风漪自成纹。
中含班傅香，夐绝郊岛寒。
汗流竟后尘，何有一字难。
明月堕我侧，盥诵喜欲颠。
因君念漂零，俛仰追昔年。
门间半面初，堤柳嘶晚蝉。
寒暑机不停，奔骛履欲穿。
客舍此相遇，把酒霜鸿天。
男儿气干霄，犹受稠人怜。
似闻国士遇，度外置拘挛。
渠信造物儿，赋予终奇偏。
凌风谢垢浊，仙者一探丸。
多肉彼下乘，更趠骅骝前。
我老从斗禄，纤鳞潜重渊。
饥火少见贷，归志久已坚。
自甘尺蠖屈，何与风鹏鶱。
会看鹗书荐，领此云锦篇。
从今拭病目，长风驾蜚翰。

湖阴数里间，山麓矻两矶。
矶麓突江出，禹功不及施。
千古妨行舟，死生系毫厘。
我昔步矶上，雨歇暑气微。
惊湍下百尺，怒势轰千鼙。
尚忧坤轴动，无怪沙岸欹。
蛰龙渠得安，过鸟翅欲垂。
头眩胆为掉，坐叹舟上儿。
壮哉天下险，奸轨容抵巇。
如身护风寒，要地此几希。
今来岁华暮，去舟良坦夷。
人言水进退，寒暑分盛衰。
古来设险守，亦有可易时。
函谷与剑阁，秦汉尝用之。
人轻地亡重，正烦折棰笞。
恃险无兴国，兴国须藩篱。
帝王所取重，文武各攸司。
险易倏变改，即矶余可推。

江山互映带，竹树渺隠见。
居人江山闲，安处忘古县。
泊舟穴子初，旧观俨自荐。
{山盍}山高搀云，云际抹深靛。
慰我尘埃容，嘉此烟雨面。
山脚惯奔走，尉曹分卑贱。
县人应指似，鬓改颜状变。
漂零渠未知，忧患尝欲遍。
俛仰二十年，转眄阅蜚电。
故人半在亡，在者或海甸。
明朝理去楫，山影暝江练。
安得人如山，来往长相见。

客行固厪身，留滞如捩翼。
及兹祖礼竟，蓐食理帆席。
风停浪未蛰，天曙月正白。
版矶汇湍杀，荻港烟树碧。
杖策丁家洲，徙倚容少息。
无酒问山店，忆鲈听村笛。
鸟乌啼松行，雁鸨下沙碛。
回柁投曲澳，又寄糁潭夕。
情疏或易合，不作淮楚隔。
累然槁项翁，软语慰行役。

携儿上绝岸，微径步蒙密。
人稀鸟乌乐，老屋几百室。
荒凉郭家洲，篱落映残日。
问俗得周旋，譍门颇仓卒。
兴衰今昔殊，郭姓尚十七。
邻里阙盐茗，翁姬仅盥栉。
共说频岁歉，平陆江浪没。
场圃或潭洞，椽栱行螾蛭。
去秋微收尔，樵采取黔突。
接耳多乐郊，一去恐两失。
吾邦有杜母，抚我不待乞。
蠲租桑柘在，休役孙子佚。
意使流殍无，宁后仓廥实。
官今浔阳来，吏师那容失。
书绅拜此赐，知我佐郡绂。
古来裨肉食，多自𫇴荛出。
必若穷吏道，孰先究民疾。
剥肤快目前，吾固笑无术。

名分属我辈，那容徇多可。
势由服劳屈，享以綦贵伙。
积水须固防，易溢不难破。
劝沮自有机，惩一警千个。
世儒略其本，顾详狱犴课。
彼顽工抵巇，未可援宥过。
奸名犯具分，论罪不在大。
吏奸易为炽，士气宁受挫。
漏网容汝辈，厚颜向此座。
新诗惊老眼，唱高信难和。
向来搏虎手，老去但慵懦。
近者劳阿买，金薤编玉唾。
此诗尤杰出，气有江山佐。
揆予收新得，比君倍当贺。

名分属我辈，那容徇多可。
势由服劳屈，享以綦贵伙。
积水须固防，易溢不难破。
劝沮自有机，惩一警千个。
世儒略其本，顾详狱犴课。
彼顽工抵巇，未可援宥过。
奸名犯具分，论罪不在大。
吏奸易为炽，士气宁受挫。
漏网容汝辈，厚颜向此座。
新诗惊老眼，唱高信难和。
向来搏虎手，老去但慵懦。
近者劳阿买，金薤编玉唾。
此诗尤杰出，气有江山佐。
揆予收新得，比君倍当贺。

人间望晴雨，长若物所隔。
亏成间十五，嘉谷信多厄。
假手方寸丹，诚与炉烟升。
风伯龃龉之，不容彻九清。
玄云起西北，似副祈禜意。
惊飚鏖晚空，汛洒第末势。
寄声主雨神，云车盍小留。
咄嗟泽枯槁，为人消殷忧。
辅帝凝太和，系子一引手。
如昔五三代，济时须圣偶。
诗坛我贱工，康庄自途穷。
眩旋向良乐，并御天闲龙。

一从荆楚役，八数昏旦星。
剸裁有琐碎，觞咏无频仍。
世故未焚券，官曹方治经。
客或嗤臞儒，下亦安聋丞。
过日念知己，远方空旧朋。
持斧迺宗匠，歃血主文盟。
天瓢賸挹注，风翼困凌乘。
袖怜醉墨淄，眼为故交青。
招此穷乡吏，闯彼小玉京。
樽罍容吟噱，粉黛罗娉盈。
理窟领新得，诗瓢倾旧盛。
风前雕虎啸，秋后寒蛩鸣。
六花严坚阵，尺棰鏖罢兵。
是翁信奇伟，小子惭奉承。
攘善悖古训，躗言防天刑。
见推无异辞，君语吾未凭。

丰约自定分，丝粟戒妄求。
斯文寓理窟，多取谁汝尤。
人间张长公，肮脏谢公侯。
穷涂有乐地，投老容夷犹。

青女横侵鬓，讵堪连日饮。
黄媪不克家，倏伏半月枕。
阴阳有酣战，药剂阙上品。
卫生忘周防，内愧每流沈。
今朝步崇冈，晴日贷余凛。
江波縠动镜，岭雪印涂廪。
竹间小梅花，幽香到襟衽。
去春无几日，鸟哢如见谂。
酒瓢随短辕，旧盟聊复寝。
诗句酬物华，是口不容噤。

岁序各司存，雪神庀厥终。
度腊不成白，接春吹旱风。
井脉青烟起，地毛黄埃蒙。
东君借一怒，六合玄云同。
玉龙专独夜，纻带缟长空。
破晓欻三尺，山川积苏中。
宿麦赖一溉，园林潜动容。
繄此玄冥事，春皇岂佻功。
瘝官可辞责，代庖容非恭。
风霜与旸雨，不时皆沴{雨/矛}。
即今雪擅春，何异雷鸣冬。
方蕲焦槁息，未暇尤化工。
缅怀虞周下，贤哲多不逢。
权柄在掌握，秦越视困穷。
变故方沸渭，顷刻分吉凶。
君子诿不谋，或非世用充。
当知寸有长，琤琤即畴庸。
鲋也肸土苴，顾能鲁使东。
鸢肩既欧刀，五孺各疏封。
融约漫百数，不当刘系宗。
稊稗实枵腹，常以岁不丰。
奇疾待乌喙，参术渠能攻。
高位有不称，坐令蛇为龙。
快意虽目前，道揆终厖茸。
惟昔道兴世，圣贤启泰通。
元凯森帝庭，十乱拱法宫。
尽屏欺负徒，鲧兜变夷戎。
此人如此雪，胡宁久长雄。
小乖见𪾢期，适贻吾民痌。
仰天欲三叹，羲驭暾朝红。

岁序各司存，雪神庀厥终。
度腊不成白，接春吹旱风。
井脉青烟起，地毛黄埃蒙。
东君借一怒，六合玄云同。
玉龙专独夜，纻带缟长空。
破晓欻三尺，山川积苏中。
宿麦赖一溉，园林潜动容。
繄此玄冥事，春皇岂佻功。
瘝官可辞责，代庖容非恭。
风霜与旸雨，不时皆沴{雨/矛}。
即今雪擅春，何异雷鸣冬。
方蕲焦槁息，未暇尤化工。
缅怀虞周下，贤哲多不逢。
权柄在掌握，秦越视困穷。
变故方沸渭，顷刻分吉凶。
君子诿不谋，或非世用充。
当知寸有长，琤琤即畴庸。
鲋也肸土苴，顾能鲁使东。
鸢肩既欧刀，五孺各疏封。
融约漫百数，不当刘系宗。
稊稗实枵腹，常以岁不丰。
奇疾待乌喙，参术渠能攻。
高位有不称，坐令蛇为龙。
快意虽目前，道揆终厖茸。
惟昔道兴世，圣贤启泰通。
元凯森帝庭，十乱拱法宫。
尽屏欺负徒，鲧兜变夷戎。
此人如此雪，胡宁久长雄。
小乖见𪾢期，适贻吾民痌。
仰天欲三叹，羲驭暾朝红。

邸报议麟经，卜书目羲易。
曲学暂{雨/矛}曀，日月岂终蚀。
陶翁诗百篇，优造雅颂域。
九原不容作，妙意渠能测。
今君语析尘，指示了皂白。
定知泚笔人，斜川旧仙伯。
毫厘无余蕴，领览饱新得。
言下悟未师，吟边识圆泽。

平时豪饮兴，人议老羌渴。
骏蹄就康庄，中有谿涧遏。
俛仰三十年，仅作扶病活。
乐事生无几，造物忍见夺。
谢安晚多感，正赖箫鼓聒。
胡姬卖酒地，缅想不容谒。
即今少年梦，尚苦法士孽。
两君诗酒豪，将坛最阀阅。
左顾得投辖，胜谭看吐屑。
雪天仆为更，盘饭鲜粗割。
共怜后山穷，块处但禅说。
一饱共此客，矜向邻里说。
问疾不厌频，他费尚可节。
官涂计离合，江海浮一叶。
别期后归燕，光阴等消雪。

我家五亩园，泉细地不渴。
载酒噬肯游，开门谁汝遏。
典衣买花栽，种十八九活。
繁华出荒秽，天巧容人夺。
三径纡晓步，两部厌晴聒。
长日岸帻啸，看人曳裾谒。
伸屈较倚伏，烜赫藏戾孽。
蛮触胜负间，吾老饱所阅。
孰知花药畴，细炷沈檀屑。
此乐彼莫顾，渠爱我已割。
微吟会心处，山鸟亦欣说。
焉得喙三尺，佳处为君说。
秋兰媚幽芳，野竹挺高节。
当知陶一觞，可敌萧八叶。
骈来作螟蠃，独立耿玉雪。

人间十日雪，已润夸父渴。
宿云忽披靡，羲驭与抑遏。
春从九地回，旋放牙甲活。
主张披拂是，大块司予夺。
椒柏追时序，鼓吹听晓聒。
诗坛有同盟，办作衔袖谒。
得雪晴更佳，过是或为孽。
群山半披剥，众巧献一阅。
悬知兵吏集，不待铺木屑。
令尹活人手，小试牛刀割。
广文甘僻左，不肯事容说。
与俗分乐事，盍以韵语说。
独惭长须送，不量好时节。
要须百篇富，趁此梅未叶。
正使领兕觥，快作汤沃雪。

汤池潴巉岩，房祠踞穹隆。
向来偕君西，寒雨斜惊风。
虚檐吞山川，悗若困樊笼。
往来三十里，兀兀妇车中。
颈方学缩鳖，眼不到飞鸿。
迄今簿领前，老面潮羞红。
昨夕县麻势，子亦胡能东。
如子亨衢人，不应分我穷。
山灵两介士，不屑陵原通。
我辈吏尘涴，枨触肯见容。
高兴未渠尽，佳节宁易逢。
调琴家治具，竹堂小窗栊。
酬酢十客优，庖隶良易供。
登山与听雨，取醉政自同。
玉友陪从事，共达吾深衷。
逮今彊健时，数近玻璃锺。
丹杏正媚妩，柳枝颇昌丰。
古今共陈迹，春事尚匆匆。
此欢不可失，此言傥见从。
对花但忍渴，请看衰病翁。

谷岩蛰石燕，帝阙锁丰隆。
入怀疑有无，惬此靡微风。
晴空寄望眼，已快鹤出笼。
向来阴雨余，缺然贤圣中。
庭竹忽乾鹊，云衢亦轻鸿。
新诗照老眼，姱嫮欺群红。
飞仙款幽寂，珩璜韵丁东。
稠叠挹胜槩，孰谓吾天穷。
花神怜客心，密密灵犀通。
冗官况暇豫，令节聊从容。
少徐泛觞醉，或有解佩逢。
倾城试新妆，户户虚帘栊。
未用椽笔飞，坐诧十吏供。
乐事易陈迹，此叹今古同。
当时序兰亭，一一言由衷。
嘉会青帝惜，芳情吾辈锺。
繁香与丽人，相映媚以丰。
沥酒劝羲驭，西去忍匆匆。
迟暮冀如愿，百违今一从。
澜翻笑谭口，几成呫嚅翁。

还家自欣然，小耐孥辈累。
老禅遽辟席，倦客容即次。
仍将寒碧供，为澣羁寓意。
断续饥龙吟，煜燿金锁碎。

古今国士遇，揆我不尽无。
顽锺未容器，巧匠徒为模。
即今鹗书上，逮此鹤发余。
但恐良夜梦，翩翾只江湖。

贫女信难昏，俗子每易忘。
文学公世师，一见遽倒囊。
愿公出调燮，容我濯沧浪。
台躔五云处，浩歌长相望。

枉渚八日留，池口百里近。
东风翻白波，寸步不容进。
如许天吴怒，颇讶地轴震。
崩腾雪山飞，胆掉老眼晕。
岂惟佐豪吟，更觉苏宿疢。
还家可指日，去意复小靳。
遗体泰山重，瞢敢诿忠信。
流坎随所遇，迟速吾不问。

平生解公子，器质美无度。
长加进学鞭，犹后趣时步。
充肠笠泽书，脱手弹丸句。
侪辈无争衡，儒先有延誉。
岂应如老夫，啧啧声不遇。
表表蠹斋翁，容易九原去。
石交不在眼，赖子慰迟暮。
新文烂锦绣，夫我何足赴。
凛凛传远计，堂堂济世具。
葆爱今其时，自视要婴孺。
白璧不受尘，素丝易成污。
毋为樗木散，宁作铁砚铸。
良晨有逢年，逸足看取路。
吾言信恶石，敢谓爱莫助。

政术自学术，君子恶其欺。
道学不容伪，世以伪用之。
向来濂溪翁，粹然时所师。
光风与霁月，取重前辈词。
两程从之游，流变已受疑。
应世颇拘谫，自立如矜持。
何人传其粗，矫讦取世资。
口中诚敬语，掎袂挹惠夷。
其行则市井，跖𪨗差所为。
危坐悄长默，覆此庸蚩蚩。
经正盛时事，怪女尚抵巇。
秉畀幸一旦，嘉谷去稗稊。
正士鸳鸿集，古学星日垂。
江湖隠沦客，有见真管窥。
尔辈受排拫，似亦无孑遗。
得无奇英士，失脚遂磷缁。
用过贤用功，取璧忘小疵。
愿引抆拭手，免兴失时悲。
愿分斗升禄，少救并日饥。
辟以周孔涂，正以孟韩规。
嵬琐审辟就，诪张惭昨非。
六通而四达，恢若隆古时。
治道贵去甚，世变须防微。
吾言或可录，敢用告采诗。

为家重墙垣，为民须货殖。
扬庐国北户，东南赖控扼。
淮民鱼米余，百货仰殊域。
用铜防外泄，用铁乃奇画。
一利伏一弊，救弊要得策。
持货贸官券，舍此莫衣食。
钱货天下用，铁乃限南北。
坐令两淮民，块处断贸易。
计铁取券直，十才收六七。
朝贤爱淮民，此困盍矜恤。
铜铁均国宝，通变岂无术。
近甸视远地，未可岐畛域。
况今苦倒垂，倚待振焚溺。
缘江八郡尔，杂用顾何失。
官券朝北来，淮俗暮安宅。
即今私铸断，胡尚胶今昔。
吾贫复淮人，计势不容默。

淮俗日就薄，识者颇借忧。
天变不徒然，旱暵将谁尤。
日来闻见同，比屋声悲愀。
令君不鄙夷，疋马走道周。
似闻疄陇间，蛰蛰霰雨稠。
课功扑燎余，准粟秉庾收。
一毙迺百孳，皂坚肥螟蟊。
服劳岂容已，善后良未谋。
即君论才谞，为邦似求由。
佩兰扈玄蓠，所向多暗投。
世贤刘系宗，芥视东家丘。
方将解倒垂，未遑赋归休。
横前觞深渊，君其万斛舟。
愿天开老眼，一雨洗叹愁。
旄倪饫菽粟，羁罢安田畴。
探丸等和扁，沈疴洒然瘳。
我亦民之一，担石略不留。
遭罹本自致，未敢忘反求。
诗来念贤劳，效颦聊杀羞。
孰视援溺手，不计输几筹。

生世诗作癖，颇坐艰局病。
当前成风手，每来难塞请。
后身习凿齿，名俪乃公盛。
新诗再出奇，后出尤雅正。
高吟步芳园，灵籁想随应。
荆户厌卢罗，陈势无前劲。
鍧隠度九轨，眇睨秋蛇径。
狐兔新窜伏，愿前王公乘。
我学但宋璞，多惭楚珩映。
才与年貌衰，不拟拂晨镜。
妙句骈魁杰，曩见绝夸竞。
居然大小巫，讵容耻受命。
目窥曹刘墙，日有韶濩听。
古今尚论间，未遽优劣订。
此意客未知，太简效规警。
平生孔文举，敢替此心敬。

秦邮望仪真，相与不三驿。
仕学四十年，此地几旅食。
寓公芹泮士，十九尽亲识。
兹游最奇伟，诗坛许投迹。
每当觞咏间，不盖惭颊赤。
赤手桃虓虎，空弮抗雄戟。
四盼号猿手，未敢箭锋直。
排日有胜践，尚恐坐岑寂。
才卷俯江帐，复蜡东园屐。
小奚费收攟，巨橐珍的历。
摩挲归装富，足容傲侯伯。

绣衣如椽笔，可但江山助。
登楼得秀句，飞云为公住。
使君倾意气，接我便亲故。
自忖庸鄀陋，两公富全楚。
赋雪容末至，高轩先左顾。
醉乡信余地，肯作长沙舞。
和气挽春回，冰柱下檐雨。
代舍著狗盗，珠履贲豪举。
阿迁诧齐魏，琐琐吾未许。
我从两公游，趣舍本神遇。
更当问学闲，司南取夷路。

载羽其觞，客遄于行。
归从我私，兹焉用情。
一奇搴秀，万金论士。
生世已后，识古君子。
宫倡羽随，至乐则和。
俚音间之，人谓斯何。
洁不容缁，薰不莸改。
言受此柄，劣副期待。
斯道在公，九报其章。
人徯时施，跻之阜康。
曾是伟人，而未闻政。
袖司命手，旁睨世病。
海濒埤污，苍山周遭。
觞咏翺翔，乐殊尔曹。
盍摅胸奇，焕我王度。
盍提公言，辟我贤路。
赫日中天，丽彼南山。
赓歌交修，不腼其颜。
有铅者刀，用或一切。
云龙从之，无重此别。

青灯寒夜思吾乡，合眼便坐吾家堂。
阿丁烱然目如水，彩服蹁跹趋我傍。
中心喜之谬督过，还为遨嬉废书课。
指似斜日西窗红，小赋未破书未供。
向渠不敢恩胜义，亦怜忸缩不自容。
蝶蜚鹿失忽惊寤，摵摵霜风在庭树。
几时笔力跨乃父，与汝相忘不关虑。

墨云含雨江空蒙，岛屿细琐连烟空。
我家茆屋菰苇丛，卷蓑背笠随渔翁。
展掩倍觉心神融，缅想惨淡经营中。
王孙玉面食肉相，万里山川入遐想。
当时宫禁断过逢，可得如侬逞江望。
江天漠漠那容画，渺莽风烟生笔下。
凫鸿灭没波不摇，雾墅霜林共萧洒。
乃知绝艺神与通，般薄傲睨窥化工。
市师日日江湖上，几人擅价能无穷。
君家双莲冰玉质，此画与人俱第一。
固应缄𫔎付牢收，俗眼纷纷莫轻出。

昔人石穴命西蜀，岂知桃源华胥隠石腹。
诗人昔吟蜀道难，何曾锦城风物平时看。
平时风物今犹故，井络坤维神所护。
汉官威仪二百年，斩新不受胡尘污。
蜀民日为药市游，家说追欢不说愁。
蜀人之文落中州，中州伧父缩颈羞。
吾徒向来梦游处，今日登仙送君去。
遨头上客人所敬，翰林先生士知慕。
似闻儒冠不容假，挽致邹鲁无难者。
况君笔力西汉前，亟遣人才有扬马。
锦城之乐乐未涯，绿鬓朱颜君更佳。
要奉板舆追胜日，暮万里桥朝浣花。
古今胜槩争入眼，归轩日日诗囊满。
黄鹄东飞定有书，莫靳珠玑祇推懒。

泼袴不容脱，鸟语徒殷勤。
输租质农器，有袴那解新。
官中催科吏如虎，告时趣耕尔能许。
即今春种未入田，安得县胥知愧汝。
卑栖俛喙良易谋，聒聒彊任田家忧。
啼时未旦夜不休，班班血痕衔口头。
人将近似测禽语，汝意真解忧农不。
或传悍妻天所怒，姑不可挝渠不顾。
罚为此鸟声曩愆，警世毋为郭家妇。
南方谀佛古到今，人持数珠家梵音。
区区说似一百八，讥诃劝相知何心。
浙风淮俗隔江水，意解禽言乃如此。
苏黄妙句谁嗣之，两地流传并须纪。
世间儒墨纷相攻，巨细彼此臧谷同。
争如痛饮卧长昼，付渠马耳射东风。

涛波襄陵尚霖雨，龙伯不省田家苦。
官中出镪瘗流尸，内地之民无宅土。
京邑本根枝外邦，渠侬枵虚闯官仓。
流亡可饱骨可肉，县官仁爱吏慈祥。
古来畏天灾无小，迄令百颦余一笑。
阳愆阴伏谁致此，共说群𪫺投有昊。
一昨雩祷饭不荤，神祠佛屋香炷氲。
霓望朝昏耐跼蹐，风传真赝长纷纭。
我归得同郡人乐，愍农喜雨收奇作。
想摩鲸牙凌浩荡，更穿月胁翔辽邈。
吾邦不熟农告功，溜匙云子行沾侬。
小儿解谢倩人诮，搜镌径欲分吾穷。
乃公拙无尺一召，他日当归有先兆。
耕先耘后计未失，谁谓山林迹如扫。
世人二五不知十，赴争夺场不遗力。
分表营营竟何补，截趾适屦山藏泽。
黄堂诗老民所天，秋来衢路有醉眠。
乐职未赋吾歉然，人言此笔须臞仙。
小草可录寸有长，会从之游据胡床。
蜂腰鹤膝容探汤，借儿茹胾升公堂。

边头仅绝胡尘警，频年麦秕禾不颖。
淮民久矣困憔悴，淮俗岂常藏不逞。
槌𬬻血马中夜呼，劫吏驱民刃加颈。
吾民苦旱无生意，更复跳梁汝为梗。
堂堂王度无玷缺，赫赫军容仍暇整。
前年蜑户煽凶威，长蛇封狶摇湖岭。
元戎白羽才一挥，欲丐微生一无幸。
尔曹么么真癣疥，天网莫倚容蛙黾。
昧逐青虫干斧锧，盍辞绿林救要领。
鲸鲵虀粉有前戒，傥被皇恩各乡井。
旱魃逞妖民倒垂，庙堂圣贤自司命。
径须委节发陈廪，少息流离服顽横。
劝分己责可次第，庶援沉焚痊国病。
正资方岳佐尧禹，侧伫剡章伸此请。

边头仅绝胡尘警，频年麦秕禾不颖。
淮民久矣困憔悴，淮俗岂常藏不逞。
槌𬬻血马中夜呼，劫吏驱民刃加颈。
吾民苦旱无生意，更复跳梁汝为梗。
堂堂王度无玷缺，赫赫军容仍暇整。
前年蜑户煽凶威，长蛇封狶摇湖岭。
元戎白羽才一挥，欲丐微生一无幸。
尔曹么么真癣疥，天网莫倚容蛙黾。
昧逐青虫干斧锧，盍辞绿林救要领。
鲸鲵虀粉有前戒，傥被皇恩各乡井。
旱魃逞妖民倒垂，庙堂圣贤自司命。
径须委节发陈廪，少息流离服顽横。
劝分己责可次第，庶援沉焚痊国病。
正资方岳佐尧禹，侧伫剡章伸此请。

我遵兔径西山麓，荆棘钩衣尘眯目。
怜渠此地费流光，君亦风餐并露宿。
遗蝗蹢躅无地皮，田禾蚕食犹孑遗。
洊饥可念劳可忍，君自坦坦人怜之。
繁昌乱山仅容鏬，一一到我马蹄下。
南村吃饭宿北村，罢极凭诗写悲唶。
即今不作劳者歌，器识视我几倍过。
脱身棰楚吾已多，简书趋走子如何。
皇家猎隽张云罗，长安知己肩相摩。
五云深深护台阁，缥缈群仙依碧落。
即看郭振起通泉，应笑卑陬郡文学。

玉龙睡起长风激，尽蜕玉鳞漂八极。
蓬仙帝女聚瑶台，剪水效祥谁所役。
或疑天公陋尘域，幻作冰壶供一剧。
是耶非耶竟莫知，杯酒聊容曲身直。

溪流抱玦园亭里，三面栏干压清泚。
养花种竹今几年，红红绿绿皆风烟。
黑头主人富文墨，隙地营园喜留客。
去年香雾摇东风，藉花一醉君见容。
翡翠拂衣蝶窥酒，归时檐牙挂星斗。
有物系足寒前盟，徙倚东风空复情。
歌前酒所何限意，黄鹂应说鸥应记。
一春不风即蜚雨，曾奉亲舆赏花否。
向来券游付梦云，向来券负今偿君。
濡毫却叹无好语，说似能诗叶明府。

君文如泛涛渊里，方快惊澜忽清泚。
手抄口诵欲忘年，小窗长日铜炉烟。
端宜饮我三斗墨，有底向人矜此客。
平生歌颂仍歌风，宽柔静直能形容。
心知公瑾胜醇酒，人仰韩公真北斗。
词坛正倚君主盟，笔驱化工钩物情。
诗来得我玩世意，刻石便当幽居记。
儿曹转手作云雨，陈雷输心可人否。
中牟报政径青云，此老洗眼久徯君。
重逢首理车笠语，定指渠侬笑城府。

病翁耐病杯杓里，鼠矢压书毫不泚。
眼中凛凛黄初年，读诗意欲凌紫烟。
君才王佐绶犹墨，公外从容作诗客。
心期与俗马牛风，化顽惠弱清而容。
不学玄明刚制酒，不学陶公辞五斗。
斯民信君如诅盟，饮羊攫金皆用情。
圣皇旰食求贤意，姓字今应御屏记。
太微清都上云雨，盐梅调鼎极可否。
一艇付我眠溪云，咏歌太平横紫君。
十行看君拜天语，去酌天浆列仙府。

病翁耐病杯杓里，鼠矢压书毫不泚。
眼中凛凛黄初年，读诗意欲凌紫烟。
君才王佐绶犹墨，公外从容作诗客。
心期与俗马牛风，化顽惠弱清而容。
不学玄明刚制酒，不学陶公辞五斗。
斯民信君如诅盟，饮羊攫金皆用情。
圣皇旰食求贤意，姓字今应御屏记。
太微清都上云雨，盐梅调鼎极可否。
一艇付我眠溪云，咏歌太平横紫君。
十行看君拜天语，去酌天浆列仙府。

回车记我君能贤，席门忽下凫背仙。
参辰相避徒自惜，但有妙语邦人传。
阿戎齿录虽牵联，陆沈父书如缚禅。
题凤不寘嵇喜下，杀鸡容羞季路前。
才名放君一头出，高山可仰井用汲。
小儿弄笔不及嗔，顾捐郑璞收和璧。
作十日饮当有时，岸花水芝皆可诗。
祗忧老气不复振，挑大国楚提偏师。

王郎一室天地中，客来有榻樽不空。
奉亲一笑办能事，插架万轴收新功。
男儿磊落四方志，况子郎罢方诗穷。
亟书周庸赐汉第，可用容膝师陶翁。

泉脉不通海滨土，人家辘轳上咸卤。
新秔本自玉为粒，荐熟便如猩血煮。
初尝已叹失香味，久食更忧戕肺腑。
城西禆海百顷宽，绀碧弥弥含雾雨。
我者舣柂酌清泠，洁比盘冰味牛乳。
得非天意补此乏，跬步可{奭斗}殊不苦。
但令十舟玄津致，坐遣千室皆甘茹。
迄今俗习不自拔，如食置傍饥不取。
铜章师帅尽时贤，盍有教条祛惰窳。
君不见乐天六筦挽西湖，惠利可容今愧古。

小江随山巧回互，转首碧流分两股。
丈亭系缆待潮生，徙倚才容一炊许。
潮信曾何差顷刻，固应作意怜行客。
为谁东去为谁西，酌酒殷勤酬河伯。

舆台却略车不前，寒风皴肌冰在袖。
还家大胜去家时，景物顿回春气候。
宿云坏裂无几留，满放羲轮碾晴昼。
卧石荦确犹润湿，短篱檀栾挺疏瘦。
是处麦畦间青壤，谁家柳阴围碧溜。
前山竞献晓髻浓，后海全收纹縠皱。
妖桃艳杏各趺萼，近树遥林错文绣。
池鱼酣煖泳清浅，山鸟何知语幽茂。
搜诗忽忘路远迩，啅鹊不离车前后。
闲身胜践多龃龉，缓驾幽寻容宿留。
转从净宇寄倦憩，得访老禅闲话旧。
拂除尘壁诗刻在，俛仰岁华春事又。
开单一饭吾易饱，袖手千倡渠无陋。
戴星摩抚防务废，挽袂留连惭意厚。
出处殊科要酬应，气味相投真邂逅。
吾归自竟武城歌，放师道价诸山右。

二年俛眉簿书俗，分无足音到空谷。
赵侯缥缈尘外人，肯舣归舟问幽独。
冰壶炯炯当九秋，岩电熠熠悬双目。
小家樽俎解咄嗟，卷褥或能营酒肉。
从容不待投辖留，坐来屡跋铜盘烛。
酒酣辞锋不受触，脱手诗成惊破竹。
雄才伟论两超绝，磊嵬大称此腰腹。
定多欬唾到银笔，自可风标藏画轴。
别去日月讵几余，丰悴真成手翻覆。
慈乌绝哺心糜碎，脊令断行泪陆续。
化儿与人底异情，念君胡宁耐荼毒。
诗肠祇作饥雷吼，谭舌未免穷涂哭。
肉割鹭股竟何补，书凭雁翼惭虚辱。
退之方急一箪食，少陵徒思万间屋。
语追竞病代舍宽，王将军家禄千斛。
奋蜚行矣君有待，否泰更之吾已熟。
岂容步仞局赤骥，会见青冥上黄鹄。
奉川之汪乖崖上，有粟如阜金如粟。
载宽县籍偿丁算，长与饥民共年谷。
一牛鸣地监河侯，盍令颜阖能𫗴粥。

二年俛眉簿书俗，分无足音到空谷。
赵侯缥缈尘外人，肯舣归舟问幽独。
冰壶炯炯当九秋，岩电熠熠悬双目。
小家樽俎解咄嗟，卷褥或能营酒肉。
从容不待投辖留，坐来屡跋铜盘烛。
酒酣辞锋不受触，脱手诗成惊破竹。
雄才伟论两超绝，磊嵬大称此腰腹。
定多欬唾到银笔，自可风标藏画轴。
别去日月讵几余，丰悴真成手翻覆。
慈乌绝哺心糜碎，脊令断行泪陆续。
化儿与人底异情，念君胡宁耐荼毒。
诗肠祇作饥雷吼，谭舌未免穷涂哭。
肉割鹭股竟何补，书凭雁翼惭虚辱。
退之方急一箪食，少陵徒思万间屋。
语追竞病代舍宽，王将军家禄千斛。
奋蜚行矣君有待，否泰更之吾已熟。
岂容步仞局赤骥，会见青冥上黄鹄。
奉川之汪乖崖上，有粟如阜金如粟。
载宽县籍偿丁算，长与饥民共年谷。
一牛鸣地监河侯，盍令颜阖能𫗴粥。

十幅拟挂东风蒲，众贤好事争挽裾。
盍不一笑留斯须，咄嗟而具成燕胥。
仙醴湛湛白玉壶，篆烟袅袅黄金炉。
骈集水豢罗山肤，彼姝者子不待呼。
袜尘相携来坐隅，炯然皓齿明眸俱。
含宫吮羽累贯珠，移柱品索凤将雏。
诙笑尽略世谫拘，诸贤堂堂吏而儒。
才猷声称雄万夫，慰藉倾倒向老迂。
风义已与古并驱，况把乐事分穷涂。
衰颜得酒失槁枯，暂容二子相映朱。
尚忆扶醉下笋舆，江滩人声杂雁凫。
一欢转头堕空虚，此欢欲继良难图。
周旋四贤偕两姝，此人此日吾知无。

一代司马公，山立皋稷后。
声名竦华夷，所乐在五亩。
著书不止陵左班，措世治平嘉祐间。
不欺之学谁与嗣，元城逸驾君独攀。
秀野之堂新断手，俨如拱侍公左右。
扁榜结字吾何取，顾使与堂传永久。
斯邕古篆学未成，锺王石经空典刑。
向来玩碑一再宿，怒猊渴骥惭旧评。
柴车争道乏妙领，画沙之锥犹露颖。
闭门柿叶徒满屋，竟使吴霜飒垂颈。
潮乎相逢奈老何，妙语爱君金叵罗。
及君未中元祐科，深衣容我时相过。

去年重午饮酒归，赓歌酬酢无俗子。
今年重午约同饮，更向诗人阅诗史。
平生玩物游戏尔，把酒孰知情所寄。
交朋径略形体中，嗜好本非杯勺里。
自昔骚人吟九辩，亦知令尹安三已。
宗英分严君恩重，一身摧折财稊米。
空遗楚俗千古哀，沈菰鼓鹢喧江涘。
属世休明偕五细，尚论取友吾谢此。
但制荷裳扈明月，无复凄风起蘋芷。
明日菖盘荐急觞，容我客间先坐寐。
君来何止四者并，九室之春贱如水。

菰粽蘸蜜彩作丝，竹萌尚箨榴未子。
官居端午不可孤，小却文移谢胥史。
酒社切戒屐声疏，诗邮莫漫奚奴寄。
与君相望淮南北，宦游适偕乱山里。
老纡章绂我不称，路指云霄君未已。
相期玳席醉九室，先向花笺惊八米。
自昔词源浩千顷，粗许老子窥涯涘。
明朝酒罢诧里闾，颇尝见客今有此。
古人独醒怨不逢，时搴葹薋弃蘅芷。
吏隠顾窃诗酒乐，自公委蛇容食寐。
一欢况复酬佳节，豪饮当观建瓴水。

书生次舍先菜把，迺有甘肥来箸下。
今日之羊我为政，属餍敢忘分甘者。
府公宽容盖代豪，怜我诗穷仍老饕。
卧沙九肋匕不箸，出甑嫩颤如花糕。
即今野饭山栖地，食指屡动饥涎坠。
谷城明府府公似，割鲜庸继台无馈。
食神黄媪喜欲颠，一夜搜诗不得眠。
将军问腹汝见负，世用官业俱茫然。
论情少须分袂处，未敢径指房山路。
饿鹰得饱遽飏去，政恐陈登轻吕布。

归担乍弛谁洗泥，使君载酒携歌儿。
小家卷褥当酒负，醉倒一笑眠虎皮。
平生自审枯槁甚，高情顾肯振拂之。
均州从事六辈来，欢喜如官浴凤池。
诗筒偕拜府公赐，格律高古语崛奇。
头风失去肺渴减，病夫虽病容枝持。
南山侧望洁斋久，知我日诵无生诗。

物之或暌九牛毛，理有适契鹤鸣皋。
对山眩旋目无主，山灵定笑山不遭。
庐阜姿态杳莫状，烟容岚影翻海涛。
德人眼力了天巧，离朱眸睨难形逃。
高堂面势踞缥缈，旷度洒落遗尘劳。
万巧千奇领定体，如闯阛阓挹同袍。
要须般礴烦画史，正自指顾分秋毫。
闻道樽罍富宾从，至今卷轴余风骚。
我登斯堂唶迟暮，仙翁已蹑海上鳌。
横前三万八千丈，天台信美非其曹。
崩腾恍骇失要领，窥觇历览首屡搔。
先生翳鸾骖紫凤，想后韩众前卢敖。
白玉之童手碧桃，双成智琼各云璈。
神游未置兹山遨，徙倚怅望吾郁陶。
尘中局束真狴牢，但觉德人山与高。

一书仅达缺嗣音，蔀屋有梦定山林。
贤者即今在王所，陈人不忧老墙阴。
或容连茹鸳鹭后，闻道结知君相深。
时遣吴姝近酒盏，更防蜀鸟摇归心。

徐郎陋巷四立壁，乘间亦戒宾友食。
慈亲衰鬓不供剪，定卖春衣典书册。
念君治具良骚骚，与渠侵早来得得。
小楼十客不余地，犹胜陶翁劣容膝。
江西米{擥手=米}丝作窝，吴国香秔玉为粒。
嗣宗阿戎各好士，笑颉羹鄙仍妇德。
老子旅寓得此饱，勃郁诗情喙三尺。
出门未妨雨垫巾，万屐声中缓归策。

小家作活鱼脱渊，凶歉之备渠能先。
劳勤颇似抱瓮叟，安得心数如计然。
人方渴羌欲沽水，龙公睡足那容巳。
怒卷淮江作飞雨，旱魃潜藏蝗蝻死。
令君丘祷亦鲁雩，天心默随人意孚。
百里旄倪歌载涂，我亦饱饭竟潜夫。
今君岂复池中物，中年墨绶人称屈。
高郎小邑径刺史，老子贺书当不日。

夫君官职虽西班，夫君不独师孔颜。
画手人言逼曹霸，诗力自诡追子山。
对客每游庖丁刃，得兴笑解齐女环。
般礴裸前笔未落，竞病韵险思不悭。
掀髯扫出山河影，就醉或放风月闲。
我亦平生弄翰墨，诸公颇置齿颊间。
侧身南望常仰高，肯交下风俄二毛。
京口市楼听度曲，广陵帅席陪挥毫。
悲吟自作夜虫响，绝唱傍羡秋鹰豪。
虚孰高名擅顾陆，仅识妙思陵庄骚。
金阜老仙宪文武，醴筵继日唤我曹。
银台吐焰眩金翠，绣帷护煖闻兰膏。
挈挈去寻樵牧盟，贷我抗俗惭山灵。
风流云散有悲唶，目前赤脚仍樵青。
府公忽驾西蜚鹄，言访剑阁摹旧铭。
女娲青泥万山外，争突云日寒峥嵘。
前欢弦断更容续，一纸寄意良未能。
向者望望君不来，谈舌攒棘胸填埃。
叩门剥啄粲一笑，洒然一洗衰病怀。
新诗绝妙不我靳，笑口忽复缘君开。
骥足争先真老矣，屠门大嚼亦快哉。
但令石交不遐弃，此外扰扰付一咍。
几时携将好东绢，倩卷吴中山水回。

刘郎雍容古君子，平时人指原夫耳。
忽然闯我风雅坛，疾雷破柱蛟龙起。
豫章可栋今七年，魏舒惊人才一矢。
后来独步君仲宣，抚斲轮具吾衰矣。

雨行本自贪风便，四十里程真劈箭。
长年摊钱夸半仙，一炊黍顷风头转。
生世快意多所辱，叶舟瓠壶浪如屋。
暗桩触船船版折，船丁吁天船媪哭。
涂穷傥有哀王孙，腰铺人家紧闭门。
丁翁禄{辶敕}捕鱼者，向我顾肯颜色温。
茅屋新成容寄宿，麻茶初熟仍见分。
解衣灭烛睡欲死，乡梦醒时鸡唤晨。
平时晨𫗦下南浦，定向扬州听更鼓。
飞廉生忧吾敢怨，薄命若为防市弩。
今朝河面吹细痕，竹树不声人骏奔。
掣铃一笑话畴昔，便有乐事酬佳辰。
镇淮主人开渌樽，蕙兰香前箫鼓喧，一杯为我安惊魂。
胜谈亹亹清耳根，向来忧虞无足言。

山月明空隙，庭柯下槁干。
沈沈僧夜静，漠漠雁天寒。
梦境愁偏隔，诗情老易阑。
未容辞水厄，聊复踞蒲团。

如镜江流去，奔驰合自羞。
病容霜后叶，归兴浪前沤。
岐路三生债，风埃一饱谋。
山田饶芋栗，珍重故园秋。

书社他年事，寻盟未厌烦。
须吾执牛耳，助子跃龙门。
凌厉先诸彦，从容即万言。
隽功科举外，暇日要深论。

贫病谢人谋，形容览镜羞。
要随耕钓往，聊为斗升留。
子术诚探妙，吾门恐暗投。
霜髯文学掾，宁复邓元侯。

小筑萦人梦，诗翁况旧期。
定携桃叶女，犹羡习家池。
鶑燕听歌惯，风烟取醉宜。
饯春余几日，一笑更容迟。

久趼寻师足，还家讫受经。
可容轻日力，政使带朝星。
高步须堂奥，它年看典刑。
奉亲时得笑，余事赐袍青。

齿发今如此，东来料一寒。
爱民平日事，宰县昔人难。
稍得官租办，聊容坐席安。
渠侬趋负挽，疑未厌兒宽。

行役儿无虑，衰怀自不忘。
待潮何处泊，听雨共更长。
指俟乌供哺，先容雁著行。
更宽三日计，茫苍下归艎。

至节占天意，丰登又必然。
相风绿漪静，宾日矞云鲜。
比屋皆生意，穷阎有醉眠。
端容衰病宰，索句海山前。

交际论才业，何郎种种长。
元推万人敌，况别四年彊。
文看青钱中，诗须古锦藏。
西归容盥读，老境借辉光。

诗坛旧同歃，攀附不无因。
揽辔今肤使，回辕记老身。
云泥知已隔，谭笑尚容亲。
不记棋前酒，当时定几巡。

落笔心犹壮，论年鬓未斑。
砚捐初铸铁，泽失善藏山。
谈麈那容数，灵輀去莫攀。
松阡萦望眼，衰泪可胜潸。

版财虚占籍，为弊与年深。
挹酒空名斗，无虞可即禽。
焦头宁自救，扪舌未渠喑。
上幕真时望，平居念陆沈。
蠲疴丹九转，援坠绠千寻。
容易令公喜，恩勤获我心。
益昌留署考，神武贷抽簪。
厚德何容报，交情拟断金。

版财虚占籍，为弊与年深。
挹酒空名斗，无虞可即禽。
焦头宁自救，扪舌未渠喑。
上幕真时望，平居念陆沈。
蠲疴丹九转，援坠绠千寻。
容易令公喜，恩勤获我心。
益昌留署考，神武贷抽簪。
厚德何容报，交情拟断金。

轩亭晓清旷，行乐未妨频。
无客不堪醉，有花长是春。
凭栏尚红药，结伴擅芳辰。
笑驻凌波步，香分折角巾。
鶑声殊自健，杏子况尝新。
仰止宗英伯，来为郑驿宾。
言辞独乐乐，仍命可人人。
鸿弄舞时影，梁蜚歌处尘。
棋枰谁得隽，诗笔自疑神。
欹倒何妨屡，歌呼却甚真。
升沈塞上马，容易鬓如银。
奈许追欢地，回头迹便陈。

人间火烈更风蜚，笑杀幽人咏桧枝。
贪赴敌场争腐鼠，宁知造物玩痴儿。
百年扰扰玄驹聚，万化悠悠野马驰。
老子床头但周易，尚容隠几耐支离。

归轩小驻莫匆匆，佳节胡宜客路中。
已缔金兰千载契，政思萸菊一樽同。
磕山烟薄秋容瘦，槐衮帘疏晚照红。
此兴向君殊不浅，要看醉帽受西风。

北园红紫已蜚尘，始放幽亭烂熳春。
叠翠影低珠幰重，洗妆人倦玉容真。
蔷薇清露疑分派，茉莉评香且外臣。
领略浓芳须好语，即令袖手恐花嗔。

红榴照眼笋穿阶，峭合登临快此来。
浄境祛烦仍客共，醉乡逃暑更书催。
庭阴碎喜风头动，虹影明看雨脚回。
万事屏除诗债迫，此心抖擞未容灰。

东风犹是玉为尘，静女冰肌小带皴。
尚压芳华擅春事，枉当穷腊议花神。
仙姿绝俗遗群妒，鼎实收功看一新。
疏影暗香吾袖手，且容诗伯继黄陈。

世态翻云覆雨间，令人合眼梦还山。
生平名义非肝膈，岁晚师门要面颜。
鸥鹭波宽虽有约，凤凰城近可容闲。
留年看试调元手，未拟安仁赋拙艰。

曾簉蓬莱挹德风，日亲儒保罄寅恭。
学穷奥阃包贤圣，人仰英明肖祖宗。
彩服近天仍乐孺，帝觞拜赐更从容。
应刘寿语年年事，九万香笺未阙供。

万手抄诗遍洛城，老怀可但向来倾。
采菱白雪方迭奏，蜚雨晓风相与清。
价重欲输和氏璧，令严谁犯伏波营。
即今貂尾那容续，更判工夫费此生。

使君今代段荆州，指顾为霖旱不忧。
比屋便令开笑口，散人亦复掉吟头。
封君擅富宁容数，义廪赒贫可待求。
想阅贺章天更喜，津津玉色动凝旒。

县人灯夕旧尝看，夜敞窗扉晓不关。
胜赏继应追俗尚，晴晖巧与破天悭。
招邀便拟日复日，容易遽吟山上山。
更乞紫姑丰乐语，为添喜色到颜间。

长日官曹迄未闲，佳辰一笑颇相关。
万情同乐那容失，四者来并每坐悭。
歌酒恐孤灯市月，烟霏犹曀海门山。
龙公可复会事发，汛扫阴霾弹指间。

好时好节工恼客，投老祇思深闭关。
鹤膝痛医终是病，蛾眉公夺岂容悭。
浩歌已减落梅曲，苦思更妨颓醉山。
冷语陋姝何所似，贫家矮屋劣成间。

半是蜚轩半是楼，主人雅趣寄沧洲。
晨霞莫霭纷浓淡，越舶番樯阅去留。
徙倚想君舒醉眼，从容须我掉吟头。
病来止酒便高卧，几梦烟波没白鸥。

风烟佳处放归桡，吟坐篷窗首屡搔。
万壑千岩争献状，三江九堰自忘劳。
尚多菡萏张秋锦，少待蟾蜍印夜涛。
缭碧森青谁子宅，未容载酒访清高。

嬉游有愿自今偿，回首春容已浩茫。
霁景偏迟张锦地，小园秀出卧云庄。
梅林破玉香沾袂，池水摇漪渌泛堂。
茶具笔床陪语笑，未妨日饮慰还乡。

近墅何妨一再行，后车应着老弥明。
诗成直压抢榆上，谭胜宁容鄙吝萌。
鸥鹭一滩窥语笑，松筠千挺峙寒清。
从今好绘斜川集，莫靳流传到帝城。

公家父子书林杰，力探希微析混茫。
膝上风流识文度，鯈游领解契蒙庄。
六花阵势容摩垒，五凤规模见肯堂。
自叹吾儿豚犬尔，祇宜耕牧守穷乡。

乡园灯市颇豪奢，客子扁舟恰到家。
月姊层云藏宝鉴，雪神千手扑天葩。
未容火树陪宵燕，谩说江梅擅岁华。
苦忆醉穿罗绮阵，小𫐌吟度赤城霞。

左符得请未逾年，民誉朝评两蔼然。
补衮工夫旧荷橐，承流政绩暂蒲鞭。
周衡可迓须分陕，孔室容窥顾及肩。
侧伫翘材著枚叟，看公亲反汶阳田。

古郢繁华得少留，披云更喜识贤侯。
径容拱挹侍谭笑，怪底咄嗟成献酬。
罗绮香中偷醉眼，蕙兰丛里掉吟头。
何如白玉堂中客，试问樽前小莫愁。

芳时已叹鬓毛斑，何况栖栖客路间。
杯酒故人千里隔，锦囊著语一春闲。
燕鶑飞处频回首，桃李香前合厚颜。
昨夜东风贷庭竹，少容归梦到家山。

牙纛犹容后乘追，枕书不出此何时。
香飘玳席千花坞，影倒妆光百子池。
诗句肯藏扪虱手，仙曹容著牧羊儿。
回思行李冒尘土，更喜百忧偷一嬉。

牙纛犹容后乘追，枕书不出此何时。
香飘玳席千花坞，影倒妆光百子池。
诗句肯藏扪虱手，仙曹容著牧羊儿。
回思行李冒尘土，更喜百忧偷一嬉。

清明胜赏尚容追，不减觞浮曲水时。
坐觉晴云恋歌扇，看供吟笔泻天池。
春光有底遽如许，酒量勉添些子儿。
可但大堤民气乐，啼鶑语燕共嬉嬉。

山行风色怒飞沙，山末屯云涌炮车。
伏轼不容同蝶梦，问炊犹可趁蜂衙。
龟鱼泛渌熹晴日，草树留春著晚花。
暮憩自怜尘满面，五浆先馈定谁家。

人家禊祓竞攀追，刺史春游正此时。
羯鼓声中花作锦，壶筹多处酒为池。
绝须丝竹娱安石，賸有篇章付雪儿。
闻道续貂容下客，老无佳句坐荒嬉。

满怀披雾慰生平，到日音容隔暮城。
想见舟中留郭泰，可能酒处欠公荣。
韦家相业应门户，谢氏才华况弟兄。
愧我携儿在尘滓，寸田墝埆望茨京。

萍梗漂浮已老翁，归来差乐未终穷。
稻田取足随丰歉，花圃逢春自白红。
禅老版头容客饱，臧孙鼎足祇墙东。
更闻名酒新传法，诗外棋边莫放空。

冥搜成癖漫勤斯，缅想骚人正坐驰。
点化今逢万金剂，神奇蒸出九华芝。
三吴才隽应焚砚，万里风烟尽入诗。
盍与元刘论伯仲，未容郊岛更矜持。

登临一拟豁心胸，着我松窗竹屋中。
宛是官曹缚雕虎，不容尘眼到飞鸿。
绵延天际应平碧，孤负林梢抹嫩红。
俛仰去年舒啸地，解衣聊复近熏笼。

透幕穿帘香雾浮，行云低影傍清讴。
游人是处歌鼓腹，佳客伴翁吟掉头。
令节可孤三日醉，归期犹有一春留。
诗坛酒会容先歃，莫问将军老不侯。

蜀栈荆江志未酬，两京直拟笑谭收。
仅容孱后存酅祀，谁遣东吴解魏仇。
制敌岂应无法正，为谋不合有谯周。
伏龙祠上长烟霭，愤气堂堂恐未休。

聚首论年不计官，寥寥故事复开端。
俯容我辈输心语，更遣时流洗眼看。
庾亮宾筵无尽兴，昌黎文饮有余欢。
舍人妙句还新样，白雪赓酬政自难。

问舟初立柳汀沙，云日升空渌影斜。
诗橐耻随金埒客，蔬肠未厌玉川茶。
青湖波外方游女，翠幄丛间亦晚花。
小待春归箫鼓静，还容幞被款禅家。

青奴白牯共幽情，鹭只鸥双自旧盟。
家视子平如已死，世嗤张翰不求名。
马牛见命从浮俗，螟蠃观傍得此生。
千载渊明吾易地，心期端有不容声。

我方獭髓疗蜂腰，渠自才华盖代豪。
州掾聊容养文豹，玉音催去踏金鳌。
联芳君亦花封最，双峙人推玉笋高。
看即提衡霄汉上，得无交口话啼号。

诸雏称寿纪桑蓬，此会频年客路逢。
抚事祗令伤急景，持杯随分发衰容。
心缘羁旅长多遻，情为思亲政复锺。
更惜齐眉旧兰友，今春觞咏断相从。

莱妻魂逝不容招，敢问何方处寂寥。
老去更堪听薤露，病来久不近金蕉。
声摇夜梦蛩相吊，垢翳篝衣雨辄潮。
细读君诗重凄惋，隠侯肤骨不胜销。

客亭移枕待残更，起趁邻鸡第二声。
了了每添新悟解，营营无复旧心情。
兴来命酒禁诗瘦，老去衰容怯镜明。
况是杏花浓露晓，不应蒙被问春晴。

诗到吴侯信崛奇，汗颜飞动可容追。
小挥梦里五色笔，吟作人间黄绢辞。
满耳龙鸾啸空旷，惊人雨雹散雷捶。
相如气压邹枚倒，未觉樽前运思迟。

汉南独步有登楼，肯为衰翁吟掉头。
价比连城容品裁，句专八米见风流。
生涯枯泽鸣饥鹤，老去惊波荡白鸥。
当念饭山人似削，撩人更遣耐新愁。

传闻载酒西郊晓，迎候前旌拥老农。
贤守承宣先劝课，太平风俗见声容。
官堤烟树纡红缬，沙岸风蒲袅紫茸。
想憩凝香倒囊锦，银钩侧理叠千重。

小退铃斋复此亭，自公喜色更津津。
再纡皇眷分忧寄，坐镇江城与物春。
长日雍容少公事，共谁谈笑作诗人。
撚髭惯厕分题客，元亮柴车已命巾。

一从隽轨得追攀，日日江皋倒载还。
贪向诸公论友义，未容老子忆家山。
酒边鲸吸仍畴昔，笔底羊肠出险艰。
莫便樽前话分袂，此心不与石俱顽。

被旱农家怒伏龙，衰翁岁望甚于农。
人方半菽延朝夕，我亦频年阙釜锺。
洒润似惊萁火冷，骤寒不贷布衾重。
有来喜雨清新句，一笑令人失病容。

昔人胜践此兴怀，复见西园游上才。
谭麈生风容满听，酒觞插羽未须催。
小令纤指鸣飞雹，却遣红檀趁落梅。
更约归来醉丛碧，将军端岂兴阑回。

友贤端许写中怀，千丈孤标十倍才。
黄绢旧知儒业富，黑头宁受岁华催。
笔囊小却司盘诰，鼎实终期荐傅梅。
指日元侯矕龙衮，未容文学久低回。

陂量如君信有容，诺金到我岂宜蒙。
蛾眉自古偕三惑，虎旅何心待九攻。
雨室聊辞秉烛女，石肠莫笑叩舷翁。
吾徒妩媚青编在，檗茹冰栖定隽功。

东皇未憗养花功，远近娇红乱老红。
胜赏已容陪隽轨，凭虚仍喜受雄风。
小{奭斗}蜀井寒冰齿，旋俯波光碧蘸空。
更看诗翁落椽笔，弹丸句法许谁同。

梁湖莽苍外，后去未云迟。
县市容吾恋，江潮不汝期。

风头正帆影驶，雨脚转天容开。
黄云覆野未极，青山趁人欲回。

又作凝香斋宿，未容燥吻得濡。
颇怪太湖龙伯，贝宫卧戏明珠。

续经发冢古今病，未容灼肤防疮疣。
决知萧兰异根叶，始议溟渤包众流。

粉身免泛杯中物，并驾容陪陇首花。
况耐岁寒双干在，周旋三益羡君家。

曾倚新晴望海天，天容海色湛相鲜。
奁中遥点群鸦影，万舶千艘忽过前。

官上依然四壁空，讼庭人寂每从容。
看家不为穿窬计，老去登临分外慵。

啅鹊却陪新饮啄，啼猿俨识旧容仪。
可须辩士诳荆楚，似喜逐臣还秭归。

酒边容角少年狂，扶路归来兴未央。
羡杀雄蜂雌蛱蝶，月膏烟腻宿花房。

平{奭斗}陆海吸潘江，羽扇雍容筑受降。
许蔡衡湘全楚地，了知邾郐不在邦。

长日登临忆侍郎，芳时谭笑客凝香。
须公多办琼花露，容我时开古锦囊。

丈室云趋彼岂徒，拳拳此意忍容孤。
即今又举二三语，说似当年邑大夫。

酴醾芍药借春回，似解商量陆续开。
安得玄霜着花骨，不教容易染苍苔。

欲买青山贷寓居，时临绝顶瞰平湖。
已容下榻烦重问，肯念吾贫折券无。

形容肮脏水云宜，心意阑残欲语谁。
不作贵人炎冷面，北山逋客最相知。

迂儒法士就鸡连，犹复拘拘诧瓮天。
度外有人能好客，一樽容我赋超然。

到眼浪岐官冷热，遇人传得酒逡巡。
曼容东老俱通梦，不劝趋荣劝养神。

何人把酒送扬舲，定复从容柳下亭。
共说归时柳阴合，与君衫色鬭青青。

谢兰潘璧少年场，玉麈金罍度夜央。
老子遽能忘此兴，且容投杖唤胡床。

芳信飞来自月宫，月中桂茂劣能容。
素娥封殖非无意，准拟公家不尽供。

几饭南山佛老宫，诗昌谭胜每舂容。
不妨重就山间宿，蔬笋香茶未阙供。

散吏容陪汉鼎臣，隆隆恩意为谁新。
重来画戟凝香地，烂醉琼枝璧月春。

扫地泼水相公来，最好三门八字开。
祇恐玉堂便归去，未容莲社久追陪。

拈得须弥第一槌，铜头铁额岂容伊。
盐梅舟楫并霖雨，不是斯人更是谁。

度江见三白，飞雪为谁妍。
因山行毕役，忧国且愿年。
眷言灵驾发，绵延属车骈。
阳侯既效职，滕六敢自贤。
阁阴不忍下，竣事即堕前。
山林亦缟衣，挥洒纷素筵。
似与孤臣泪，同作珠贝编。
岂无访戴舟，拘文不容牵。
感君相料理，语妙堪流涎。
奈何补天手，袖此鉴湖堧。
不受邻僧米，颜公合忧煎。
挼挲映雪眼，纵臾吟诗肩。
同时天下名，一日方九迁。
君不策高足，余子烦后鞭。

我句芜陋质，聊学捧心病。
君诗婉娈容，毅然色更正。
唱叹朱弦音，流喝清池榜。
足亢江西宗，它年耳孙盛。

离群易兴怀，会面即忻对。
兹岂非人情，况复是吾辈。
稍稍不晤语，毣毣已心愦。
世态炎复凉，画事素先缋。
余子纷碔砆，良友抵珍琲。
仲方真小难，煮糜是所爱。
有作窥古淡，如女洗妆黛。
亦尝和宫征，惜不听环佩。
是举终当了，此事可使废。
转庵传分韵，容成忆同载。
肝胆徒轮囷，酬酢任瑕类。

日月被八极，覆盆自无明。
阳春妪万物，孤翰有悲鸣。
所以圣明治，要烛幽隠情。
一旱出料外，谁与填饥坑。
豪家亦何心，闭籴门忍横。
指囷宽嗸嗸，凛若临大兵。
雨余百忧洗，痛定犹忡怔。
今代子曾子，赞画外台清。
高轩昨过我，绝尘不容瞠。
归途出城闉，岸许闻啼婴。
下车非内交，一念千金轻。
摩挲脱九死，感慨恩更生。
抱持涉数舍，见我托此{姰/子}。
再拜敢有渝，鞠养专厢荣。
嗟予何为者，世故亦饱更。
识君千万间，胸次久已成。
所饥非一儿，公乎勉功名。

赤骥见已罕，名驹更兼值。
吾乡推贤侯，逢人话詹事。
讼简古风还，心清民业遂。
江山妙主盟，景物恢位置。
如何柱石姿，尚以牧伯寄。
北关别经年，南薰动离思。
居然软红中，见此清白似。
松筠俨长身，云霄舒直气。
宠光竹使符，假借玉阶地。
饷计曾入幕，军容有竑议。
恭闻天语温，喜见家学粹。
它时课最腾，看即玺书被。
今晨欣寿节，轻阴递凉吹。
三呼礼云毕，一笑天所施。
榴花染白云，游鯈芘青芰。
画舸得夷犹，名园随造次。
怀绶却羡君，戏彩且归侍。
不繇雁荡山，即过石门寺。
永嘉政久成，谢公迹重记。
剩有名诗章，因来寄一二。

官闲颇成赘，习懒积怀歉。
古井无复波，寒灰岂能焰。
苟且信自惭，奔竞亦良厌。
学道无新功，但觉益友欠。
夫君珪璋姿，表里绝瑕玷。
瓦砾诚可羞，温润得渐染。
向来三语称，吾里怀窥觇。
名谈造根柢，高文在铅椠。
转首十五年，天庭久宜掞。
胡然慰穷愁，相逢古天堑。
治中员外置，缩手靳韝{韦詹}。
从容国医旁，出语即中砭。
邂逅秩云满，萧条理琴剑。
炯炯幽者兰，林深守孤艳。
宁受萧艾欺，忍使薋菉僣。
谁欤功名涂，由己拯昏垫。
小草非远志，臭味真有忝。
羞杀东方生，饥死更求赡。
因君动行李，令我起归念。
西山有石田，努力事耕敛。

古人重安贫，未若贫而乐。
岂不爱膏粱，顾乃嗜藜藿。
我闻首阳饿，荣名千驷怍。
况乃陋巷子，箪瓢殊不恶。
刀头得几何，蜗角战方虐。
以兹悟生理，贫中始澹泊。
陈侯清时英，廊庙宜著脚。
圭窦势岂容，贫斋意聊托。
苍生方饥渴，未可云盘礴。
且来禄万锺，脱粟躬自薄。

见梅思洛阳，何愁道路梗。
见雪忆灞桥，便可心思省。
仙家种玉成，造化炊粱顷。
凛然孤高标，敢以尘溷请。
将军有传令，遽成临渴井。
王言惟作命，盍作和羹领。
香色归本根，滋味岂机阱。
自非泯全牛，安得试尝綮。
转庵句中画，梅诗言外警。
难韵有辘轳，妙语压菑眚。
昨夜垂垂雨，一洗娟娟静。
便觉容成圃，真是太玉境。
朝来知见香，堕在区别町。
不如两忘言，搔首孤山顶。

嗜酒爱风竹，种竹涓日醉。
小园窘边幅，杂芳纷位置。
此君何可无，野卉辟之易。
亩许得滋旷，千个栽不翅。
故人虽借居，爱竹有幽致。
肯割锺山青，分植容成地。
移来天亦喜，凉生雨兼值。
既免躬抱瓮，何惜亲阅视。
飒爽已可人，能同听秋思。

转庵诗三昧，仍嗜书八法。
写出金弹句，可玩不可狎。
近观圣花作，险若君独压。
壮如钱塘潮，清若苕溪霅。
僚丸同妙手，痀蜩真脱甲。
庖刀方奏砉，郢风复运霎。
文章特小技，圣处奚假插。
得趣堪献佛，高吟岸乌帢。
达者越拘挛，迷者泥检柙。
岂知造化机，目击不容眨。
衮衮万马奔，翼翼两攻夹。
灵根有变通，时雨自浃洽。
意轻秦赵璧，价重蒲葵箑。
记舟何用痕，印钱偶因掐。
于道得达尊，问鼎不问郏。

呜呼吾武子，天乎夺何速。
潇洒锦绣肠，秀润琅玕腹。
出口论世事，好语惊拙目。
孝友式里闾，急难骇僮仆。
曩于建业都，共庀主人属。
但不同姓氏，何翅如手足。
一日不晤对，尺简频往复。
中夜怀清姿，有梦堕修竹。
时予悼伉俪，感尔念鳏独。
别去几岁华，亦闻悲壶俶。
同病心相怜，异县情愈笃。
我欲托以妹，子不鄙其族。
两穷忽相值，一家有余睦。
去作建安县，振彼七闽俗。
岂不化彊梗，元不用鞭扑。
邑人歌载途，当路荐联牍。
彼守何坚忍，于民能迫促。
二年甘不考，百谪宁忍辱。
子方困吏鞅，妹忽沦鬼录。
入户悲方缠，出门湿如束。
骏足不受羁，盐车宜折轴。
讣来忽收书，痛甚不容读。
未令吾母知，可闻尔母哭。
人生会有终，汝死冤乎毒。
吁嗟先大夫，艰难脱荒服。
衣钵自桐乡，生涯去巴蜀。
清德诚可种，石田不能粟。
尔母今在堂，何以供水菽。
尔弟独当户，何以资耕筑。
三儿须教训，一女待鞠育。
自愧贫多累，未能分薄禄。
近拟乞州麾，因用致家塾。
此愿未吾遂，有身莫渠赎。
所居读书岩，旁依紫逻曲。
忆昔曾同登，相期共结屋。
今晨何为者，昨梦不可续。
平生乐哉丘，终焉埋此玉。
虽遣奠刍陈，不及墓草宿。
呜呼吾武子，临风泪盈掬。

竹院主人新筑室，涓吉上梁辰取乙。
鸠工度材合忙冗，分韵题诗能暇逸。
独怜久不到容成，词组全无课秋律。
自伤病足转拘挛，不复抛砖为倡率。
转庵忽传七字作，顿埽陈言洗凡质。
剩喜金风入诗思，定挽银河洗吟笔。
鼓宫宫动妙入神，上医医国愈吾疾。
联翩急埽烦寄似，已负今年七月七。

灵山锺秀崧高齐，鹿苑名胜神所栖。
水晶玉札银成泥，无论粉绿丹黄黳。
文星相望直斗奎，出藩入从黄金闺。
谁坐廊庙赓凫鹥，山经地志古有稽。
我公间气今其繄，资兼文武双印提。
十年太学甘朝虀，吐光万丈腾虹霓。
鸡林传诵争航梯，至今威名詟羌氐。
张旃朔庭抚遗黎，鼓舞雄豪泣旄𫠜。
折冲樽俎眠鼓鼙，屯云万里行春犂。
五风十雨无苦凄，此疆尔界谁町畦。
不须京观封鲸鲵，混一少忍矜扶藜。
从容论道开端倪，一语折衷温如绨。
鉴裁不阅黄与骊，流品自成桃李蹊。
琴音八极回薰兮，长庚夜明玉绳低。
貂珰晓驰建章西，黄封九酝天处题。
寿以一饮千玻瓈，公开寿域民同跻。
龟文燕颔额插犀，中书之考米一稊。
葛仙炼丹旧有溪，从公拟欲求刀圭。
散作人间刮膜篦，尽洗凡骨开尘迷。

妙景非声亦非色，非色岂应容粉饰。
东坡妙用遍虚空，大地山河等儿剧。
简斋有句添蛇足，雨抹晴妆要娱客。
黄妃塔边浄相寺，破屋荆榛十年事。
雅师办得一片心，化出宝坊全体备。
杰阁巍巍尊大士，我欲名之无尽意。
更拈蛇足扁东偏，与师饷客为客地。
东坡仙去可无诗，客来了此一段奇。
未雨未晴烦举似，非鬼非仙竟是谁。

圣门教人亦多术，由也升堂未入室。
颜虽在寝犹仰高，火就水流随燥湿。
但见终日不违愚，岂知庶几介如石。
陶溪昨以崇名斋，欲予隶古诗记实。
今晨忽见转庵作，名与诗高同起日。
崇斋少学用心苦，晚乃一扫科举习。
霜降自然知水落，道损都忘为学益。
一从崇卑悟师说，心已沈酣全体易。
书扁外和转庵诗，不待形容有润色。
忆昨尊公期类予，似我颛愚有何获。
老惭才衰惟钝迟，感君肯赴同襟期。
闭关却埽门植榆，不妨倡和来埙箎。

漆城容可为荫室，发白何由黑于漆。
但闻拔白成斑句，安得反老还童术。
嗟予同气仍同心，怜我年侵雪更侵。
尔年少我尚余纪，我发纵秃当投簪。
顶如赤壶已无二，君有良方诚已试。
正使缁鬓犹能华，未免种须逢见戏。
我发非病心合医，心白发白无已时。
欲将心来烦汝黑，且图百问百不知。

双𪾦炯炯朱成碧，两鬓星星玄尚白。
丹砂入地长黄芽，苍颜幻得婴儿色。
了知色相无定形，造化于人亦儿剧。
蓬莱三山何渺茫，内景黄庭犹准的。
怀璧其罪彼何辜，资盗以粮渠自贼。
西州九转得奇功，愧我闻名未曾识。
小人有母垂八十，步履轻便自畴昔。
今年一病起衰容，分明只得丹砂力。
九顿首拜三叹息，什袭藏之愿无斁。
日引月长余几何，神夺鬼偷疑暗掷。
间者从公有天相，启閟抽关话奇特。
便祈公赐公许之，归语老亲感填臆。
膝行欲请还踧踖，盛事不应相趣迫。
三沐三熏课长句，句岂能神公自德。

鹊鹊飞来动林碧，喜声楂楂鸦颈白。
宗伯怜予反哺情，遣赠金丹光五色。
先生上医已医国，敌国长城贤季剧。
胸次经纶有准绳，壶中消息有端的。
地行在在即神仙，世上营营自蟊贼。
一编黄石岂容窥，九籥丹经应默识。
未许骑鲸游汗漫，已约据龟论夙昔。
嗟予闻道了无功，粗识事亲惟竭力。
苦乏大药从人觅，数溷宁能无厌斁。
先生乐施微少靳，变化丹砂犹米掷。
得陇望蜀安敢料，和章更枉珪璋特。
名臣奏议得精本，并与寒窗资省臆。
有亲可娱书可读，归养可期非怵迫。
愧无好语酬少分，昨夜春官长阴德。

论研当考石精微，观人岂计体瘠肥。
歙溪入浙无淹期，刷丝罗纹如出机。
比并端坑终品卑，就中古端见尤稀。
难得已叹承平时，长绳束腰下岩扉。
宿粮腰畔不救饥，凿深泉眼迸若飞。
浸淫竟日无光晞，轻生重石不悟非。
石工传业犹孙枝，我售古璞千金归。
璞虽云石玉为肌，信手得墨无拒违。
事忙行草取次宜，才衰笔老无发挥。
顷见邓友辍赠之，质粹材美不可讥。
契家有子吾所知，文章光焰期腾晖。
不妨怪怪仍奇奇，酷似牢之惟舅依。
嗟嗟尚怵霜露悲，循陔自苦躬采薇。
读礼以外将胡为，力学报亲其殆几。
学非有厌书非痴，有志于上皆可希。
彤庭对策决大疑，制草说命周南妃。
玉堂从容有余师，古来孽子操心危。
勉旃无令一篑亏，万钉要看黄金围。

一夜酸风惊拉槁，雪压茅檐欹欲倒。
孰知寒谷自能春，鬭坼琼枝故相恼。
两年旧隠住容成，耐冷冲寒起常早。
透窗疏影眠未佳，拥被孤吟诗易好。
别来问讯迥相忘，养就苔文从不埽。
诗人云远岁云暮，自插一枝怜鬓老。
孤山在望不可到，惆怅余香委芳草。
谁邀配食水仙人，长笛横吹倚苍昊。

一笑筠斋同集客，眼看荷花笑中坼。
未说赏花先赏叶，破晓清香晨竟夕。
了知出水非雕饰，乍觉临流似涂泽。
多情落日助酣红，争媚清漪动寒碧。
其间得意谁最多，几个文禽不容只。
锦鳞似梭跃流黄，雨盖如镕倾大白。
同社持觞聊破戒，行令传花非俚画。
昆明撑舟真锦渡，太华如船俨仙籍。
明朝定尔传新篇，今日褎然有诗伯。
诗来忽起西湖思，我辈已觉蓬莱隔。
忆曾画船作夜游，亲听菱歌和露摘。
南高北高祇在眼，长桥短桥频泛宅。
挂冠神武吾盍归，奏篇未央君盍适。
便应献策取貂蝉，焉用孤吟和蝼蝈。
功成五湖有成例，全赐西湖底分擘。
回视筠斋乃坳堂，岂须更许渔争席。
红莲绿水姑相娱，明月夜光成浪获。
当暑清风诵三过，真是双清泯心迹。

元日好天气，侵晨供佛灯。
生逢大庭氏，闲作小乘僧。
报主须身健，勤家且夙兴。
一贫容易饱，四海愿丰登。

秋日郊居好，风光属散人。
雍容观物化，潇洒任天真。
菊好芙投老，杨疏柳效颦。
飞翻看两蝶，喜得自由身。

龙翔江上水，万折只朝宗。
依倚惟危槛，扶持有短笻。
秋山成自献，落日为谁容。
临眺余嘉菊，重阳酒自供。

万木稠新绿，孤花委晚红。
山容随隠见，云影度空蒙。
农老无嫌问，人言不害丰。
破愁还作喜，结句答邻翁。

诗翁甘独殿，我辈岂其班。
爝火自不息，斤风祇似闲。
秋容蟾桂里，归梦雁芙间。
物理因诗悟，新来豹一斑。

校文花事过，无句到苍苔。
芍药翻新砌，酴醾浸古罍。
竹枝歌唤起，春草梦惊回。
亦许山中老，相容和朅来。

白茶诚异品，天赋玉玲珑。
不作烧灯焰，深明韫椟功。
易容非世力，幻质本春工。
皓皓知难污，尘飞漫自红。

仍年此足为吾病，举世谁人似我闲。
思远楼前重禁渡，容成洞里独看山。
交游雨绝梅还溽，赓倡星分稿自删。
赖有松庐相慰藉，新篇时复到榆关。

柳下芙蓉锦作裳，画船波底见秋光。
登高自昔须吾辈，戏马从人上宝坊。
白发未嫌纱帽黑，紫萸偏称菊花黄。
常年风日无如此，争不从容入醉乡。

乡里从游不乏贤，薛侯令我自拳拳。
笔端有力能扛鼎，饮量无涯可吸川。
宁屈乘轺纡郡绂，岂容谢事引官年。
皇天有眼难从欲，暂许祠庭作散仙。

拥火观书砚不冰，梅将雪访有交情。
一寒依倚回春谷，三白牵连不夜城。
玉烛试于调鼎见，金穰安待剪幡迎。
代耕无补妨贤甚，归去容成小筑成。

换得玻瓈千顷湖，醉翁遗胜在江都。
登临山色依然在，拂略秋容澹欲无。
新堡似云屯戍久，旧臣何日策勋殊。
王人按垒非寻胜，归报前游有远图。

孤云一片自由身，古刹随缘有夙因。
小隠未容蚕作茧，灵岩要看海扬尘。
筑塘衣钵时时唱，信笔诗篇句句新。
昼绣不须归相里，闻师自是雁山人。

出郊缓步当乘流，依壑幽寻少饯秋。
水过斗门知浦口，庵当巽地见峰头。
赏心便拟为邻卜，志喜姑先著句留。
祇恐据鞍方矍铄，未容此处就菟裘。

款乃声中自答酬，湖山迥阔冠吾州。
际天野色青环坐，照水岚光翠拥楼。
莲浦渺弥无路到，松亭依约有船留。
澄鲜近市翻堪恨，混碧能容数过不。

我来古括经行熟，欲到仙都有底难。
漫道蓬莱环弱水，始知方丈近三韩。
千山开阖神仙迥，一柱岧峣宇宙寒。
信有真人足官府，不妨容我暂鞭鸾。

三山海上失双峰，插作中川镇水龙。
高出赭垣尊御寝，长拖粉庑过僧筇。
夜敲图绕千灯磬，晓击声闻两岸锺。
莫恨无缘随展钵，时来亭上足从容。

孤亭面直海坛峰，真睹龙翔瑞应龙。
长羡僧行图上境，不劳杯渡水边筇。
推移日月东西塔，透彻天渊昏晓锺。
妙处难将声相见，吟摹终恐费形容。

江北屯云翳列峰，江心灵雨走神龙。
已拼阮子一生屐，更倚仙人九节筇。
晻霭孤帆昏野渡，霏微两塔湿疏锺。
何须小米模糊笔，潘令新诗足写容。

过庭有子即同登，学圃承家岂足称。
刻画无盐容更丑，宠光蕙草句全胜。
名场自此一投足，宦路不须三折肱。
累月笞儿吾岂敢，短檠犹可课秋灯。

篇章足可慕渊明，其奈田无二顷耕。
甥馆久居谁厌汝，客涂远问我怜生。
湘山物色留新句，使节绨袍有故情。
并语郁孤东道主，春风吹梦到容成。

功名破甑等虚空，身世随缘邴曼容。
行色过于秋澹薄，离情恰似酒醇浓。
想君时看水西景，顾我方听夜半钟。
莫计升沉须强饭，男儿爱惜鬓星松。

惠我诗章有琢磨，传家学力见功多。
恍惊社里摛文手，夺得天边织锦梭。
竞约芳洲容与戏，预欣清夜醉时歌。
熏蒸浪泊看鸢堕，不念垂垂老伏波。

曾倚平山望远峰，桥过真主昔回龙。
词翻十事温卿阅，句敌三都蜀岭筇。
置驿家风罗四面，挥毫帅守角千锺。
来归肯作萧闲伴，一诵新篇一起容。

田家渴雨望云峰，掣电驱雷起蛰龙。
喜极三农俱合爪，争扶百拜各抛筇。
先生不用愁经笥，老子惟须办饮锺。
换韵题诗应有句，何人起舞为予容。

衣钵欧梅无别峰，天悭发处妙屠龙。
琼瑶有句传商鼎，金石留声在蜀筇。
三叹少曾赓俚曲，五音全得列编锺。
末章压倒君余事，不道承家有愧容。

净尽繁红但碧峰，药栏犹有绿盘龙。
风光何限供吟笔，霜鬓尽添宜老筇。
岂必愁来方酌酒，底须句到始撞锺。
闲中作乐真吾事，多谢天工久见容。

西山爽气挟莲峰，碍眼何尝恕箨龙。
近种猫头未成竹，拟求人面替扶筇。
春归意绪愁千斛，病起情悰酒一锺。
莫话朝鸡萌妄想，形骸老丑若为容。

云间声价仰高峰，今向诗中识士龙。
传诵废餐惟阁笔，行吟须杖转思筇。
晚欣乡里才华盛，故是江山秀气锺。
竹院过从烦答似，坐来起敬有羞容。

看云注日爱奇峰，撼壁鱼梭欲化龙。
凤沼催诗欣在手，骊珠夺目急扶筇。
老惭尚窃祠庭禄，闲觉惊闻夜漏锺。
报答一春无好语，更怜同社曲优容。

老惭匿影爱岚峰，已愧家声昔二龙。
凿井得泉思种橘，寻河知路记因筇。
加餐漫说囊中法，应俗多违饭后锺。
同社朋来欣已诺，何时倒屣却从容。

迢迢起顿两三峰，石窟门边有断龙。
致爽君能豪拄笏，策疲我愧老搘筇。
论诗句句谐唐律，举酒时时敌汉锺。
谢客分留余物色，可能无意更形容。

玉树风前映玉峰，吾家安得此乘龙。
书林未照青藜杖，甥馆肯陪高节筇。
归棹喜闻明月载，哦诗想带夕阳锺。
从今社里添光宠，咳唾珠玑有仲容。

凌云健笔耸云峰，夺得标归信是龙。
官似梅仙非素隠，山经谢屣伴栖筇。
柳边待起明光草，花外要闻长乐锺。
暂肯闻闲入诗社，来篇三复叹南容。

归巢倦翼底须营，家近容成取次青。
笑我崎岖山上路，羡君潇洒竹间亭。
弄璋已觉门阑喜，引玉尤惊里衖听。
得子且欣容易养，庚壬乙丙况藏丁。

归巢倦翼底须营，家近容成取次青。
笑我崎岖山上路，羡君潇洒竹间亭。
弄璋已觉门阑喜，引玉尤惊里衖听。
得子且欣容易养，庚壬乙丙况藏丁。

如悬夜雨润冬晴，菜本朝来翠浪平。
菊老容成宜退听，梅开真爱欲相迎。
拥炉静坐心非想，把笔题诗思过清。
写寄城西老朋友，数能过访不无名。

溪容雾气扑清芬，野色微兼晓色分。
樯表已迎山背日，缆端犹系石根云。
打头风信看来转，当面滩声语不闻。
遥唤渔舟倦回首，人鸥那得更同群。

饭了晴窗睡足时，杖藜徐步出荆扉。
若无俗事关人意，只有杨花点客衣。
黄鸟怨春浑不住，杜鹃知我亦思归。
邻家酒熟容赊买，竹笋初生韭菜肥。

已是于思去复来，自惭无补效涓埃。
麤官只合供烦使，昭代惟须急异才。
名士不应诗作祟，诸公方拟管吹灰。
且容一舸江湖去，庐阜烟萝锁碧嵬。

绿阴昼静熟观棋，横出宁分正与奇。
要处不容留活眼，忙时翻笑敛愁眉。
手谈大似衔枚战，坐隠几同过枕师。
著罢了然无胜负，机心却许白鸥知。

堕甑功名久任缘，形骸老丑孰蚩妍。
了知白发关吾事，敢学乌髭趁少年。
人谓黄金容可作，君藏鸿宝乃能铅。
一皤正博妻孥笑，许惠良方试与传。

姑射山头冰雪姿，自应不负岁寒期。
一枝已共巡檐笑，半树宁忘欲雪诗。
未许佳人和月摘，且容老子受风吹。
城中诗社新牢落，绝喜陶山慰所思。

无复从容唱和诗，忍为恻怆挽歌词。
生前秋月春花了，身后高山流水知。
小阮竹林思步武，仲芳蒿里得追随。
腰金埋玉终尘土，万卷千篇倚二儿。

升堂忆昨拜慈容，京兆平反一笑中。
可但三从多懿范，了知百念积阴功。
松阶猛乞荣归养，吉国真如擅考终。
千古难消吹棘恨，可堪丹旐卷春风。

千载风云会，三生柱石缘。
罕闻流渚旦，同在降崧年。
天意开皇极，神谋属钜贤。
中和垂节后，嗜欲兆开先。
象应魁三近，声蜚第一传。
十年登鼎铉，四海入陶甄。
轻重朝廷寄，安危将相权。
朔方频借问，南国小回旋。
再入仪刑肃，周询眷倚专。
折冲声色外，燮理冕旒前。
照曜冰山泮，调和玉烛圆。
帝方张挞伐，天欲靖烽烟。
机会宁容发，功成即济川。
长城端有托，寿域定无边。
不用霞觞祝，唯应宝札编。
升平天下宰，阴德地行仙。
霁色归桃李，韶光并管弦。
深为修禊日，全似浴沂天。
但乐垂裳化，难酬补衮妍。
清风时入抱，聊写穆如篇。

心胸包天地，人亦天地物。
莫笑容膝斋，空洞足伸屈。

峭节虚容物，清标直中绳。
杖有削圆厄，提携先模棱。

天巧宁容觑，春工岂待描。
绣将花作带，舞衬柳垂腰。

不要梅花比玉容，柔桑枝上要春风。
圣人见说常躬俭，拟助君王赏战功。

宇宙声名宇宙容，岂无湖海著元龙。
黄州诗兴椎轮耳，诗到儋州兴更浓。

符离东望即商山，画出江南见一斑。
社稷未能还汉旧，岂容四老老其间。

丧胆岩上人，怖死岩下人。
周道自砥直，何枉不问津。
人生贵适意，毋容矫吾真。
渊明兀余年，漉酒乃一巾。

雨骤频垂脚，山高故隠巅。
南坡疑断路，平地怪流泉。
猿鹤谁为伴，凫鸿亦堕前。
梅黄虽借润，榴火漫呈妍。
人世隙驹过，天形磨蚁旋。
云容愁暮合，霞彩望朝鲜。
已负杖藜约，宜修香火缘。
江山如得助，风月敢论钱。
今日苦不乐，此情谁与宣。
高歌怀杜曲，晚赋拟樊川。
屋破时悬溜，弓惊不受弦。
好邀沽酒伴，却羡泛舟仙。
竹色杯中绿，花光笔下笺。
左持还有蟹，右画更成圆。
自笑牛刀割，难安鸡肋拳。
补天非我事，聊尔继新篇。

君家有西园，望我南山巅。
觞咏继曲水，花石希平泉。
长沟流砌下，远岫列楹前。
春风一披拂，百卉为渠妍。
迨兹夏日永，杖履宜盘旋。
梅黄已过雨，清润霁景鲜。
主人虽好事，欲往无由缘。
似闻三径深，日夜长苔钱。
行当载酒过，高情与君宣。
飞鸿渺天末，浴鹭来平川。
良辰恐易失，勿待月下弦。
前者坐中看，俱是桂堂仙。
酒豪倒金壶，诗健轻华笺。
琴弄朱弦古，碁枰寒玉圆。
君才尤中的，霜鹘无空拳。
谆复记幽会，舂容看大篇。

士流竞弹冠，州牧纷劝驾。
器识在所先，文艺乃其亚。
朅来同抱关，因得奉余暇。
软语杂嘲谑，小酌见蕴藉。
官禁不通风，门键那容罅。
豹斑纵未窥，鲸背几思跨。
君来怪已三，我到嗟方乍。
前头万木春，当户三星夜。
弃甲勿复来，背城宁一借。
新诗抵骊珠，归橐何妨诧。

晤言堪慰意，别语最关情。
老我春还暮，思君月共明。
丁宁期后会，容易即前程。
命驾何妨再，闻知四体轻。

先君无恙日，居士得游从。
酒盏花前月，茶瓯石上松。
有时连款段，胜槩每从容。
指点佳城处，相闻道院钟。

问讯苍官旧，掀髯肯见临。
笑谈驱酷暑，朝夕托清阴。
便引夷风至，宁容盾日侵。
北窗高卧处，靖节是知音。

容色虽严重，襟怀实坦夷。
功名期自奋，趋向肯随进。
翻念悬车乐，俄成易箦悲。
扁舟苕霅上，此意几人知。

故国衣冠后，传家礼法尊。
击鲜更下舍，容驷闶高门。
河润金挥橐，风流酒满樽。
平生阴德事，五世眼中孙。

卧龙骧首奋轻雷，一一枪旗次第开。
遽浼春风归七椀，宁容卯酒困三杯。
森严莫讶先尝苦，隽永方知后味回。
不羡金钗候汤眼，可能萧寺略追陪。

摘鲜分送细茸茸，知在春山第几重。
包裹雅宜青箬篰，宠珍宁羡赤囊封。
{石靡}惊雪落岩前石，烹讶风生涧底松。
堆案文书吾欲睡，赖渠唤醒小从容。

乾道年中再讲和，当时议者厌干戈。
长淮不管蛟龙怒，巨舰宁容鹅鹳过。
岁晚民方愁道路，天寒我亦困风波。
中流击楫非无志，时运相违奈若何。

秋雁初飞几点高，卧龙送目十分豪。
且容司马吹纱帽，莫向参军问骑曹。
饮吸百川从酩酊，诗驱万象入甄陶。
菊花开日重阳是，有暇何妨更一遨。

剡溪风雪正纷纷，暗想清游已目存。
颇怪扁舟遽乘兴，应缘坐席不容温。
海圻聊尔夸千骑，帐底何如具一尊。
回首兔园吟赏地，从今授简致频频。

懒于尘土踏京华，张翰西风久忆家。
江上鱼肥应可鲙，田家酒熟未容赊。
狂踪泛泛浑犹梗，病眼昏昏祇欲花。
为报王孙早归矣，莫凭芳草浪咨嗟。

金钲鼙鼓肃秋声，画{卓戈}油幢照座明。
千骑夹营横槊气，六花簇队焕新晴。
雍容坛上看儒将，潦倒尊前愧老兵。
横槊赋诗豪杰事，澄江休数谢宣城。

西湖烟柳胜阳关，遮断淮南大小山。
诗好固应倾座上，酒行犹喜到花间。
君王纳谏宁容去，风雨愁予岂坐悭。
未用疾驱催上道，锋车有诏径须还。

诗翁怀抱十分秋，探借重阳作胜游。
莲社政须陶靖节，竹林未羡阮陈留。
逢僧应说无生话，顾我何如不系舟。
明日黄花须斗酒，莫将容易换凉州。

剩欲从公朝暮闲，一溪留我未容还。
极思谈笑三秋隔，相望林泉数里间。
诗绝一时同郑老，书堂终日憩何山。
报来定有吴门信，快矣黄嘉明月湾。

梦觉谁呼小玉频，分灯魔女笑波旬。
暮年禅悦浑知味，少日文章岂有神。
赤脚玉川容老婢，绿珠金谷漫佳人。
玄冥不是梅花主，开尽南枝付与春。

连年因旱祷丛祠，未免斯民有怨咨。
拟学催科今晚矣，不能引去更何之。
下田敢有百车望，好雨犹宽三日期。
惭愧农家私水利，桔槔虽巧不容施。

公家文字足搜寻，间览容陪夏日临。
句里江山元自旧，笔端造化速宜今。
朱扉对启雄潭府，秀气平分入泮林。
青佩龙门行在望，跃鞭莫负使君心。

东风欲动管灰飞，剪彩工夫莫恨迟。
残腊竟呈三白瑞，新春元与六花期。
羊羔酒好浮琼液，牛尾狸堪削玉肌。
欲就江梅赊一笑，前村容有未开枝。

归来世事任浮沉，车马萧条门巷深。
一榻容身无妄想，两餐度日少关心。
园收佳实随时荐，瓮有新𥬠待月斟。
老觉闲居浑有味，不须荣宦说骎骎。

舂容听履上星辰，玉笋班中第一人。
暂藉威名分阃寄，賸留风采照廷绅。
何人重记西山雨，老我空伤南浦春。
此去莫贪为郡乐，紫枢黄阁待经纶。

属和何须蚌鹬持，笙歌鼎沸政相宜。
劝君莫惜松醪酒，容我来看柳叶眉。
春去自怜鶑命友，夜来空费雨催诗。
海棠还有风流伴，留得芳菲不恨迟。

新向坡头种牡丹，更开小径傍层坛。
先生倍费栽培力，俗子那容取次看。
应有司花来守护，更须插槿与遮栏。
何时一醉酬心赏，屈指春风半岁宽。

锺山畴昔愧移文，俗驾宁容更浃辰。
忽有片云池上起，元来却是雨留人。

师门泰华一高峰，天遣云龙处处逢。
肯赠明珠须及早，蛾眉端不浪为容。

自笑为容非白璧，从渠入耳有黄华。
一行作吏浑无况，两眼新来病有花。

森严风味变腴甘，未必能袪睡思酣。
姑为先生宽水厄，却容归梦到江南。

大块中间一窍开，佛龛僧榻遍岩隈。
群峰争泛玄云出，绝磴祇容幽鸟来。
蝠穴巧藏人世界，鳌山惊现蜃楼台。
重来又与山僧别，钟鼓无情鹤自哀。

石岩嵚巇跨龙虎，有客岩前避风雨。
篆文委蛇蟠玉书，流铃掷火烦守护。
冷翁蜕骨黄金容，千年古木何嵌空。
无人唤起玉霄梦，闲却碧桃丹杏风。
令威白鹤去不归，麻姑丹砂疑是非。
长松滴翠挹北斗，流水泛花迷旧溪。

会稽吴功薄，夫椒越报深。
汉驱胡远遁，周任狄来侵。
赖是佛狸死，何当颉利禽。
请和君信否，无故莫容心。

狐死正丘首，鸢飞翰戾天。
乃知司马晋，不若慕容燕。
济乱须人杰，投机赧世贤。
长江千古恨，南北几陈编。

我本乐闲人，自得安闲志。
鄙性习疏散，谁识荣华意。
朅来复旧庐，喜获平生志。
稼穑任佃夫，家室归中馈。
中外若非我，卒岁无他事。
饱饭读诗书，瞢腾时困睡。
嘲啁燕雀懽，鸿鹄心应异。
三皇竟何物，况复今官寺。
寒馁噪妻孥，先春输典质。
兹乃不可常，为贫求禄仕。
版籍一书名，野情那得遂。
官来促我装，去作尘埃吏。
无复有消摇，真为口腹累。
把板从此行，短褐随弃寘。
素餐良不堪，邑有民人寄。
众心险山川，道微非所暨。
上恐负朝家，终念家声坠。
吾民政焦嗷，为此不能寐。
格物可为邦，旧说今难试。
泥古诚腐儒，惟此知为治。
仁义舍不为，又敢图与利。
上官如我容，刑章得就易。
庶以遂其生，将久苏疲瘁。
此意尚茫然，思之或狂悖。

万死何知狱吏尊，威名盖代古难存。
二桃岂为功高赐，一舸不容身退论。
几为饮江思道济，缪因图像削王敦。
沈碑千古蛟川恨，留与无穷客断魂。

军声良苦听南风，说礼敦诗也不容。
鬭螘达聪良是病，战蜗流血可同宗。
亲疏间入联镳话，真假言从蹑足封。
趣诏河阳长已矣，隆中悲切起人龙。

不矜秀色傲春风，笑倚斜阳露气浓。
秋草凄凉风索索，江天寂静水溶溶。
岸移晴绮飘仙袂，叶起丹霞照玉容。
可奈少香香似可，为传滋味入醺醲。

公旦征淮难疐尾，仲尼去鲁速吹毛。
圣贤出处平生事，间不容针却中惊。

浮生化国总轻尘，已自忘真那得真。
无物从教尽空洞，可须容著许多人。

沐雨驱车涉败桥，平原渺渺涨江潮。
华容葭苇凭谁燎，赤壁艨艟徒自烧。
一路规啼情悄悄，九皋鹤唳思摇摇。
道东直指松门去，酷似故乡归路遥。

太极非名岂自然，由知辟阖见坤乾。
先天讵必违中古，上古应须得后天。
至密退藏那有迹，惟几成务尚容研。
从教变易能从道，不似神龙得性全。

早起怪吾庐，去天才一尺。
始疑大朴还，掩尽几陈迹。
比屋皆可封，列土班圭璧。
照我烂轻明，却似初出日。
仰头不可见，恐是老鸦食。
拟倩玉川子，叫阍闻帝席。
穹壤合为容，事乃非人力。
心胆为之寒，且退然枯荻。
曲身今已直，促织休唧唧。
此意可告客，苦乏郑庄驿。
履霜至坚冰，何当介如石。
鹁鸪有逐妇，相从如娣侄。
饥蹲苦树颠，到夜无入室。
自蜡登山屐，借问何所适。
我亦无所适，皓皓期太乙。
庶见太昊氏，鹢视剖我臆。

风筿扣吾扉，有人来我语。
语好不须多，都不如归去。
开门我见客，客子今何许。
竹下得流虹，人言为杜宇。
杜宇昔王蜀，不自安当宁。
相归密淫游，微行时踽踽。
蛟龙失水困，哀怨成飞羽。
规名释尔雅，兹事则然否。
扬雄蜀本纪，望帝亦贤主。
仙去正啼规，去思传往古。
不妄信斯言，王去非轻举。
苍天悲此民，故使规声苦。
脱屣感斯意，八极归容与。
到今惟一人，后躅追无侣。
所以百世下，直指不得数。
声尽继以血，空教沥肝腑。
其然岂其然，臣事君看取。

骀荡风光将欲暮，柔条系日萦霏雾。
寂历闲庭芳草路，眉开青眼多情度。
脉脉依依愁不茹，欲翔未定邅容与。
体轻委蜕韶华去，飘泊晴天离又聚。
高低上下当何住，卷春匪蹴球先赴。
小院深沈铺月素，卿云蝉逐凌波步。
扑樕追随无定处，冰霜峭觉回寒沍。
梁王有客能辞赋，苍凉雪苑知谁诉。
浮玉神山攻宝璐，屑屑虚花奈凭据。
还思道蕴惊人语。

昔我客荆梁，从事清蕖幕。
太仓蠹红腐，吹竽滥东郭。
去作徒劳吏，青衫走樊鄂。
抚字亦何心，催科厌笞掠。
借问差少愧，而今不如昨。
天游内于于，纷至攘六凿。
铸此一错字，为费几魏博。
闲居幸从容，琴书有真乐。
胡然令闲忙，远谢乘轩鹤。
人生百年中，藏舟固非壑。
顾已习迷途，如蚕自缠缚。
作诗忏当来，聊以慰寥落。

人生红树花，一谢乃其分。
春风尽摇荡，刚恨分庭粪。
先贤尚龙豢，缺月何灰晕。
譬如陌上尘，要是非关运。
何丘示无朕，子路穷斯愠。
此理未容言，呼儿课天问。

啄{肃羽}玄驹子，当缘一食耳。
雪猫与{肃羽}俱咽之，玄驹乃与{肃羽}俱靡。
古人防未然，精意本如此。
相教各自慎，岂有失身理。
{肃羽}子轻此蚁，终焉食于彼。
蚁亦甘啄{肃羽}，但知{肃羽}之美。
宁知腊毒生厚味，大小相吞不摇齿。
蚁微不足食，反以食{肃羽}死。
不如夏虫独饮露，寿不知冬亦良是。
君不见慕容赫连攘臂起，楚汉存亡竟何似。

汉法在彝鼎，三章岂不严。
奸宄恣暴乱，官刑废舂钳。
未若箕山翁，顽夫偃风廉。
予惭斯人徒，为容善谦谦。
驱民陷之辟，淫刑视齐歼。
处事禁太速，宜犴非为淹。
丹书对妇泣，职死夫何嫌。
专诛逮垂尽，吾辜倍相兼。
曾闻邹鲁间，礼义人自恬。
商君就有道，绛水惊闾阎。
念此一叹息，归来赋陶潜。
南山信崇极，能无刺岩瞻。

驱车迳长坊，长坊劣容线。
缭遶狭邪间，相逢记君面。
君家人共知，共知不难求。
朱门飏疏柳，虹梁架芳流。
庭除清且闲，驰道直以修。
中堂真壮哉，黄户双蚩头。
亭亭丹桂华，灿烂明人眸。
主君三男儿，三儿例封侯。
大儿尹京都，中儿相凝旒。
小儿奉朝请，笼街进鸣驺。
三儿俱来归，青丝控骅骝。
三儿俱上堂，大人百不忧。
三儿俱入室，四座沈烟浮。
蛾眉尽妖艳，三妇不可侔。
大妇鼓鸣瑟，中妇弹箜篌。
少妇独凝𪾣，酡颜半娇羞。
丈夫且踌躇，世有此乐不。

自君之出矣，珠网弦箜篌。
憔悴损容色，晨朝懒梳头。
头上双爵钗，脱发应难留。
因心持寄君，君还知意不。
金以表妾心，钗能感君眸。
长安多美人，陌巷多高楼。
君如有两意，持此买名讴。
妾本侯家女，生平不解愁。
十九为君妇，如今几回秋。
生儿妾样长，君方远行游。
妾颜益以悴，君心日悠悠。
方诸空有泪，圆月难为钩。
死灰不复然，知君亦行休。
寄言天地间，于以写我忧。

楼头月白良夜深，美人睡起搊胡琴。
咿嚘怨抑如诚诉，四弦了不谐琴音。
推琴凭栏歌一曲，为声不成气不续。
和愁拥面归锦帷，曲肱展转愁相属。
床前蛟烛光荧荧，乍明乍灭如参星。
卷衾起来问高烛，能知妾意还不能。
烛如不解人深意，如何伴妾长垂泪。
澄思微物本无情，有怀触目皆伤志。
眠来复坐坐复眠，不交两睫时潸然。
自惟命薄多离恨，春宵镇长迟曙天。
亲知问得郎书不，低头无言堕红雨。
迟回捩泪强为容，不成一语愁还主。
何人远自日边归，殷勤为问郎归期。
待得郎归与俱隠，不教被劾缘蛾眉。

沙堤大盖何穹窿，底人佩玉鞍蒙狨。
傔如熊虎马游龙，谁何出入咸阳宫。
笑刀瓠体颜芙蓉，步趋持重为雍容。
诸侯爰统掌百工，调元为职裨九重。
万钱一食声鼓钟，犹言下箸终无从。
异时糠啖肠不充，家徒壁立其室蓬。
抄撮语丽文雕虫，绘为绣句欺南宫。
不分菽麦俦知侬，且无万卷浇胸中。
脂韦媕婀陈小忠，竭民膏髓自为功。
榻前触事惟迎逢，肯思责难始为恭。
君王谓贤拜三公，门如沸汤贿赂通。
财侔县官邑侯封，积金犹欲齐灊崈。
家有钱炉非范铜，卖官鬻狱扬成风。
后房的灿燕支红，皆民女妇来无踪。
有忧失得常忡忡，杀贤贼能摧英雄。
汲将同类塞要冲，害苗之心饶蝗螽。
忽弯射羿逢蒙弓，怡然自得豁心胸。
黯如抹漆何赤衷，问人自欺咤匪躬。
高自标置人盲聋，言立便拟称儒宗。
学禅逃俗坐谈空，元非友朋相磨砻。
世间将谓无轲雄，言出波流士与农。
却矜巧宦官既穹，笑伊鲁儒嗟道穷。
那知达人节青松，视而土苴及蛆虫。
古今异时理道同，奸邪未必皆令终。
君不见晋朝失国隳金墉，为奴为胔岂惟怀愍巡北戎。

长城役罢骊山起，秦人断念还居里。
一呼或化为侯王，避之却是神仙子。
汉家宫殿生荆棘，桃源千树长春色。
花香破鼻桃离离，只在人间人不知。
梦中有客曾一到，屋舍衣裳殊草草。
狗彘鸡豚还治生，若度流年不知老。
南华砎壁连天起，人家庭户多流水。
红碧夭桃百种花，不似凡间锦和绮。
仙人容貌闲且都，居处虽贫乐有余。
老子桃红入双脸，皤然只有银为须。
仙家女儿多茜衣，桃花宜面叶宜眉。
离宫茅舍略相似，别有谯丽璇为题。
仙君名氏犹属秦，许由往往陪游人。
老人石上问行客，传今几世秦之君。
为言天下方南北，人鹿千龄经几得。
嗟说来时桃始华，桃子而今未成核。
祖龙往日亲曾见，六合连兵事攻战。
北城紫塞南陆梁，倾赀未足供输挽。
诚知黔首无聊生，侧目有诛正视刑。
剖心不独商王受，当时论杀诸儒生。
我本何辜一何幸，避役离乡共亡命。
石髓药苗聊解饥，经年陡觉侪仙圣。
讯今丞相胡为者，振古如今同土苴。
惊起城头角调哀，顿觉令人小天下。
秦政求仙徒尔为，避秦役夫能至之。
还知道可无心得，学道有心无乃痴。

我生之辰，六月甲戌。
师伯清尘，羲和纳日。
粤有氛祲，南自筚门。
轮囷扶疏，英如白云。
高减储胥，来循轨道。
面阻清池，岐分缭绕。
玦如堤立，不即我庭。
直建千房，视左为荣。
载明载灭，载高载卑。
甲夜筹三，侵寻以微。
外户如之何，秋空澄霁。
庭内如之何，静无纤曀。
我门我籞，岂伊异人。
何吉何凶，祥谶谁询。
发书占之，日音受征。
公正司辰，廉贞变起。
时维宽大，斗建移申。
律中参阳，干庚岁寅。
庚刑甲禄，三合离乡。
王墓加临，金刚火强。
白维王气，金方火死。
从革之占，庶乎近止。
我非瞽史，讵易谈天。
祸福由人，无论未然。
眷言常度，时曰休祥。
尚疑白眚，为沴为殃。
皇天降异，岂缘微物。
霆击飞霜，其何能忽。
我顾休明，阙然腼汗。
可无大戾，天为谪见。
妖星垂象，尚克陨之。
酒血红杯，亦既泯之。
卬绾阴诛，尚容改悔。
变见之来，庶无大罪。
皇天降威，谓我修省。
夕之朝之，敢忘申儆。
战战兢兢，念此天变。
蔚炳如之何，无思革面。

万夫卬止配高山，德望巍峨履道安。
容貌訚訚服乡党，风棱凛凛冠朝端。
凤鸣往格君心正，鹯击曾闻奸胆寒。
不相宅家长已矣，空教有识涕澜汍。

桂枻兮兰舟，去景兮悠悠。
维赤岸兮裴回，眷丹阳兮夷犹。
中肠郁结兮神情惝恍，思夫君兮聊淹留。
浮涔江兮放于沱汉，泛沦漪兮极其汗漫。
怅始异而终同兮匪它，回波澜兮顾复之岂远。
婉清扬兮采莲女，要美人兮北渚。
{扌监}芳蘅与若英兮备杂菜之芬馨，将日昃之与期兮指潜波而为盟。
羲和晻曀其西入兮暮云合而美人不见，怨芳心兮泣{艹麋}芜余以衍。
秋风起兮飙飗萧索，幽兰秀兮芙蓉乱落。
感北江之东注兮溯洄之宛宛，羌顺天而不极兮荡波之有沔。
鸣鸠雨而逐妇兮言归以霁，动人情兮吊孤影而零涕。
去灵修而自放兮余心不忍，回素首而不见其形兮于斯焉其逾逝。
乱曰：冶余容兮安闲自喜，荪窈窕而不我嘉兮何以。
苟承恩之不在貌兮苍天谓何，分此生兮已矣。

青山锁断红尘路，石柱干霄藏洞府。
老蛟据窟不可窥，千古流泉替渠舞。
真墟容我辄跻攀，心旷方知白日闲。
飞仙一去忽已远，坐对松梢云往还。

世态休论黠与痴，宾鸿社燕各随时。
稍令有地堪容膝，可复从人再炙眉。
不愤寒梅呈素面，自怜老桧剥苍皮。
年来怀抱已如此，归对交游有愧辞。

忆昨传丹诏，寒盟罪羯胡。
分攻自西蜀，指日会东都。
圣虑虽天合，臣材与古殊。
居安空矍铄，临难竟侏儒。
骑病嘶枯枿，兵寒隠败郛。
积尸朝啸𫛳，遗廪夜栖乌。
汉水空滋楚，淮山不蔽吴。
四方俱臬兀，一死在须臾。
避地怜之子，传声唤病夫。
摄衣俱邂逅，揽辔复踟蹰。
疢动羸方甚，寒凌喘未苏。
凄凉一抔土，牢落十年雏。
生计哀难舍，交情愧不渝。
深劳鱼喣沫，甘作鸟栖枯。
咄咄形容变，骎骎岁月徂。
尝疑冒顿恶，未受郅支诛。
神武俄潜运，明征果不诬。
六龙才蹀躞，群鼠已雎盱。
虿尾兴谈次，旄头落坐隅。
造谋由肘腋，偿祸见头颅。
佳气盘空极，妖氛扫地无。
微生脱纷扰，一笑起疲驽。
喜极翻搔首，狂深屡挽须。
飘流免僮仆，团聚对妻孥。
败简欣重缉，颓垣得再圬。
残年贷蒲柳，馀庆望桑榆。
短艇来何晚，明窗昼可娱。
作诗嘲懒慢，唤酒濯艰虞。
我病犹能此，君行莫厌迂。
相思倚江阁，寒雁下平芜。

寒林经雨叶全雕，莫向茅斋怨寂寥。
小杜科名纵濡滞，老元诗律尚嫖姚。
穷营败屋堪容膝，病策寒藤胜折腰。
䌷史翻经有成约，不应从此厌招邀。

晚雨泽丛艾，惊风倒枯松。
苍苍固无神，此语疑可从。
十年江南岸，与君每从容。
披翻俱败简，登眺同老筇。
平生毁誉半，意子陈元龙。
方期万里行，忽与二竖逢。
哀音忆初闻，一恸几摧胸。
岁月逝不留，炎曦已成冬。
惟昔在世日，最厚庞与龚。
联翩奇祸作，摧此西峙峰。
凄然荷锄地，谁复伴老慵。
稚儿亦可怜，见我犹能恭。
勿说山巨源，吾今愧渠侬。

冲风冲雨何时了，忽忽归来岁又冬。
老弟世缘真嚼蜡，病兄术业亦屠龙。
寒灯眩目何妨暗，浊酒浇胸莫厌浓。
庞子高郎已芜没，两穷相对且从容。

老去尘冠耻再弹，只将尊酒对青山。
已忘穴蚁三生梦，长伴江鸥一味闲。
止许傍城开竹径，会容扶策叩柴关。
平生月旦乡评在，着我诸晁伯仲间。

平生纨绮场，宁食三年艾。
江山岂宿缘，老去尚余爱。
兹晨幸休暇，共步青莲界。
风漪湛如熨，霜叶红可画。
道人喜客至，棐几共清话。
从容得一饱，老□□□□。
起遵岩下路，芒屦濯湍濑。
摩挲华阳碑，一读一感慨。
高名竟谁氏，陵谷已迁坏。
缅怀九转丹，吾老庸可待。
陈翁熬六药，朱郎研八卦。
虽云竹林集，尚欠二子在。
发春吾将遨，负约幸无再。

卜居厌近市，临老心亦烦。
目眩车马尘，耳聩歌吹喧。
朝旗与莫柝，况复戎旅屯。
养疴定何所，城南有名园。
槐柳森欲合，桃李粲以繁。
芳塘艳积雨，疏牖明朝暾。
岂惟苏病眼，亦可清吟魂。
主人卫霍家，列戟藩朱门。
马埒编金钱，豪习今尚存。
乃能容此老，厚意可得言。
十年客此邦，要以桑梓论。
隔墙竟骂仝，奉卮孰留髠。
今日复何日，愧此地主恩。
他年赞易室，凭君记虞翻。

经年旅食厌菖蔓，雪后征衣亦自单。
忆子最怜三虎怒，爱渠欲挽万牛难。
向来老笔那容弃，此去尘冠尚可弹。
败絮不温吾自尔，一杯浊酒御春寒。

渺渺城东路，焦仙有旧庐。
尝闻大雄谶，真合懒融居。
贫病飘流际，艰难问讯初。
一庵容听法，吾老合捐书。

万事纷纷一梦中，虚堂相对且从容。
蛰龙老鹤知何往，社燕秋鸿喜再逢。
陈迹只今空自记，莫年非子欲谁从。
苍崖促辔还如许，孤负黄花酒一锺。

弱岁元知有此翁，寸莛尝记昔舂容。
贞元名士浑无几，正始遗音仅此逢。
别后篇章应自课，老来伏腊定谁供。
飞鸿过尽空回首，倦客新年更自慵。

圣世唐虞际，公才稷契间。
清仍能律俗，直更不容奸。
比岁频分阃，今年定赐环。
从来香案吏，合自广桑山。

洮湖南北路，投老始来游。
少作三年别，当为二顷谋。
间关元遍历，衰谢合归休。
更问西庄友，能容此客不。

郁郁东冈柏自青，惜无大药驻颓龄。
忽惊优孟重来楚，但怪苏耽却姓丁。
千里自来须骥𫘧，两豪于子信螟蛉。
隙驹岁月那容玩，老语从今便当铭。

控鲤云烟外，钓龙溪水边。
遗踪犹可见，故老不虚传。
道岂容捐物，功须解补天。
看渠落公后，纵健只臞仙。

容南老守几时回，更拼重看江上梅。
便热藤笙犹可漆，未寒筒布会须裁。

大地不解容，四众俱欲杀。
不辨如是心，定难消此衲。

小窗厌读牛毛书，径思一苇航江湖。
英英山色著眉宇，炯炯波光明发肤。
清风蓑笠明月棹，为我洗濯尘埃裾。
功名暂寄痴儿手，烟云且与闲人娱。
浴凫飞鹭总相识，近水远山俱可庐。
东游会稽略沧海，西跨震泽窥姑苏。
小官趋事苦奔走，大官忧国多嗟吁。
幸今未挂衣冠籍，浮家泛宅谁能拘。
天朝多士森列宿，氐房奎壁牛女虚。
如公第一等人物，故应策辔飞云衢。
得印安用如斗大，握笔会使如椽粗。
玉堂静夜掣铃索，卧听宫点鸣铜壶。
日闲剖茗碎鸾凤，霜清把酒倾醍醐。
记取江南子王子，溪边共立春风蒲。
及今未趋紫宸列，尚容时挽张公须。
奚奴剩背古锦囊，与公痛咀溪山腴。

嗣宗仲容天下无，施家更与阮家殊。
舍人骑星上天衢，令君抱云守仙都。
氐房奎壁牛女虚，岂肯使人清晖孤。
舍人桃李将吹嘘，青青白白并朱朱。
子昔绿水敷红蕖，速谢香火归诸胥。
元丰欧阳元祐苏，黄晁张秦皆其徒。
子所标准前规摹，策勋岂不真良图。
甘王楼下百日余，展尽胸襟渺江湖。
今年大燎然洪炉，独此冰玉涵秋菰。
玉山玉水清而腴，山南山北多仙庐。
居仁宝玦敲珊瑚，吉甫金椀倾醍醐。
山东文豪尹大夫，银河赤岸通方壶。
三山仙伯飘飘俱，端明殿老争抟扶。
子乃奔轶攀其须，明月在天不可呼。
掇拾堕黑云模糊，三台北斗韩尚书。
芙蓉旌旗驻飞车，低挽凤凰追鲸鱼。
高搴麒麟起玉除，定不遗子鲛人珠。
宜春宣曲骖皇舆，尚书许我能起予。
飞黄一向抛蟾蜍，不识尊意今何如。
四十有六垂桑榆，西湖寒雪参清娱。
飞琼砰磕波文粗，卓玉棱嶒山骨癯。
尚书尚书切勿疏，我久寂历西山隅。
尚书击鼓群龙趋，我岂不解吹笙竽。
青枫红叶秋风初，风声猎猎摇江蒲，矫首河汉且长吁。

马轻人健有秋容，飞到千岩万壑中。
古殿含风寒佛骨，峻屏揭水注龙宫。
行深野屦霑空翠，睡醒僧檐转晚红。
弹指山川变光景，横江旌吹拥元戎。

不多风雨已秋容，惨淡斜阳湿晚红。
长忆蘋风过归雁，更思烟浪拍垂虹。
未应堂上烛能灭，所愿樽中酒不空。
卷雪楼前卸帆日，却从天际望吴中。

麦天一似菊花秋，涩雨痴风故作愁。
幸自从来公不饮，何如乞与我销忧。
胶胶扰扰谁能问，兀兀陶陶得即休。
七泽五湖烟水阔，可容闲梦到沧洲。

弩矢先驱导绣衣，芙蓉倒影动旌旗。
行归容与螭头陛，且去摩挲岘首碑。
吴帝城边逢此日，越王楼上忆他时。
相烦问讯隆中陌，尚有当年草木知。

山不风兮风不松，{碻攵}磕兮自生松风。
夫何所嗜之太酷兮，山林将安为容。
下坂兮飞鞚，袤川兮深弓。
去彼取此兮但空，斯情兮焉穷。
王母去兮云归，王子来兮霜霏。
凤皇兮惊飞，明月在天兮星稀。
畴昔兮成非，是耶非耶焉知。

横江斜风，零雨其蒙。
无蓑无笠，谁适为容。
在我窝兮不可殃，濈濈湿湿麾牛羊，负糇转入鱼龙乡。

花药之列，无先我菊。
宜露宜风，大率宜肃。
其次兰桂，饶山林气。
菊不敢先，迭为仲季。
在我窝兮不欲枯，山容贵癯神贵孤，尘外有此尘中无。

鹭鸶，鹭鸶，三花两花干雪飞。
荷花浄红叶浄碧，轻来轻去掠寒霏。
或孤翔，或孤立，落日横波修影直。
呜呼此友兮弥相敦，水衰石老秋容深。

幸蒙宠，聊舂容，有水矿，无筠筒。
雪姑抬揌妇，巧妇坚正翁。
涴鸣，涴鸣，寻花寻柳无山无，繁阴渐合春模糊。

足为櫂，须为桡，舴艋子，何多劳。
黑油急旋旋，玉掌轻摇摇。
水划虫，水划虫，䴙䴘鹥鸭同从容，宽陂缓波无点风。

急急杀残点，沉沉敲远钟。
黄深湖雾重，白厚草霜浓。
惨淡兵交气，凄凉岁晚容。
云山望不极，吾恨亦重重。

君不见商山昔有庞眉叟，道德高风耸山斗。
茹芝岁久得长年，身与此山俱不朽。
张公道与此老同，失身偶坠世网中。
却从神武挂簪绂，林泉岁晚殊从容。
寿宫谁遣芝生柱，三秀煌煌照庭宇。
平生心地只天知，天遣芝为灵府助。
商山之老长茹芝，公虽不茹亦不疑。
商山南山两不朽，公寿定应山与齐。

积潦卷洪落，秋容媚郊坰。
登高望长陌，念君将有行。
君生盛德后，家世多簪缨。
尚书望最重，当代推名卿。
几年卧东山，属望劳苍生。
天亦阴相之，芝兰满阶庭。
君子尤可人，少日负俊声。
曼倩聊玩世，子真岂求名。
一官姑自慰，三岁俄终更。
我从韩溪来，挽袂仍班荆。
殷勤故旧意，丁宁离别情。
圣门虽高远，心地当恢宏。
笃敬己可克，致知义方精。
造次勤钻仰，从容自规绳。
他时立朝右，风节弥坚贞。
江湖秋多风，归途眼增明。
引首看高举，毋辞事遐征。

积潦卷洪落，秋容媚郊坰。
登高望长陌，念君将有行。
君生盛德后，家世多簪缨。
尚书望最重，当代推名卿。
几年卧东山，属望劳苍生。
天亦阴相之，芝兰满阶庭。
君子尤可人，少日负俊声。
曼倩聊玩世，子真岂求名。
一官姑自慰，三岁俄终更。
我从韩溪来，挽袂仍班荆。
殷勤故旧意，丁宁离别情。
圣门虽高远，心地当恢宏。
笃敬己可克，致知义方精。
造次勤钻仰，从容自规绳。
他时立朝右，风节弥坚贞。
江湖秋多风，归途眼增明。
引首看高举，毋辞事遐征。

往年予□祁山丞，坐上屡闻君姓名。
那知流落天一角，一笑共挹湘江清。
地绵赋急员羞具，黄龚遐轨空驰溯。
催科抚字两勤劳，古道羡君今独步。
耒阳之水化理濡，耒阳之人何于于。
疏梧细柳白日浄，唯有声气与君俱。
君今快展摩天翮，会看赤手扶羲御。
烟波渺渺正愁予，万里潇湘未归去。
河阳当日桃花红，主人好客樽不空。
相逢倘问衡阳簿，为说年来惟悴容。

南州风气殊，二月若中夏。
我从耒江来，无地税征驾。
萦纡蹑藓径，问讯得精舍。
石崖屹傍起，峭壁俨难跨。
嵌岩忽中闲，宛宛如覆瓦。
日光何处来，返照幽以雅。
狮猊骋其勇，踞坐颐颊哆。
欲为河东吼，解使百兽哑。
应是山灵护，岂容俗人假。
兹游真胜绝，欲去重嗟咤。
老僧劝少留，秉烛语清夜。
那知岩伏情，眺玩不可舍。
他年倘复来，陈迹犹可藉。
岩前有隙地，分我茅一把。

簿书尘涴人，高士莫肯顾。
我穷敢言高，糊口随所遇。
一遭猿鹤嗔，讵能虫鱼注。
读礼尺不盈，披易体忘互。
案惟朱墨尘，吏执符移付。
催科本虽拙，勉强亦备数。
有时迅檄来，又办走长路。
名山谩在眼，俗驾不容驻。
兹游岂无意，发兴亦已屡。
心知江山奇，远目当与寓。
冠裳裹病躯，汲汲忘旦暮。
今日复何日，从君举幽步。
柳深尚藏乌，水浅可立鹭。
离离网举鱼，隠隠舟横渡。
登临得胜地，一览万景聚。
况远城市喧，无复尘埃污。
六籍烂星罗，百氏纷云布。
窗虚明照人，几浄寒生雾。
仰止夫子堂，敬诵昌黎句。
文章何足言，道义有真趣。
由来重儒学，所贵通世务。
恨我拙且迂，浪奉先生屦。
明朝九衢尘，回道迹已故。
重来定何时，诗就发如素。

清透虚檐冷侵空，下弦祝罢且从容。
是中自有一天地，何必更登天柱峰。

龟形鹤骨旧精神，见了春容几度新。
却笑当年梁秘监，更将多少较前人。

群雄逐鹿走迷方，四百炎精不复光。
天启奇才思蛰奋，人嗔黠虏久鸱张。
悠悠陈迹青编在，寂寂丛祠碧草长。
成败由来难逆睹，祇应大义不容忘。

土牛方著劝农鞭，画鹢俄闻叠鼓喧。
别驾但知催理楫，邦人政自欲攀辕。
黄堆荒径重寻菊，绿拥高堂更树谖。
只恐清朝方急士，未容一室老陈蕃。

霜凋群木雁横空，宴坐茅茨促膝容。
忽有新诗来眼底，巉临绝岸倚孤峰。

海物难穷造化奇，后凋惟有岁寒知。
谁将修月黄金斧，斲就凌云紫玉枝。
直干岂容尘点涴，灵根偏与石相宜。
天然不假栽培力，肯逐春风盛与衰。

重九寓淮阴，尘嚣忘境寂。
金风遍原野，芳华未销歇。
结友步林坳，秋容正纷发。
疏篱隠士居，丛菊堪怡悦。
淡远异凡葩，清香恋游蝶。
皎如冰作盘，长才无放逸。
广文祖先生，鸡群之鹤立。
挥泪赋新言，群贤皆侍侧。
一编惠远人，捧诵几晨夕。

舟行依岸曲，积气一峰孤。
日烈秋容老，霜寒木叶枯。
闲云留佛宇，幽鸟借僧𫗦。
何日寻真隠，名山信杖扶。

早衙已放又清歌，文采风流孰若何。
别圃娱情多典册，疏篱适兴杂藤萝。
秋容包灿迷鸿雁，园菊英含续芰荷。
饱德霏霏谈论爽，如观大匠斧高柯。

廛市尘埃苦没头，霜晴清兴动林丘。
买舟迤逦穷观览，载酒从容作拍浮。
山远眼随飞鸟入，溪清身与戏鱼游。
遥观九曲山如锁，说与篙人缓放舟。

去国二千里，叱驭良已勤。
到官一百日，啜菽念所欣。
使君岂常流，早岁承华勋。
螭首有故步，天香带余熏。
时清省谏纸，符竹亦再分。
属者寇虽除，遗民尚惊尘。
公来钤江右，喜气感三军。
下担见施设，果苏雕瘵群。
天姿夙已高，况复勇所闻。
属县但期约，讼庭无放纷。
村团不识吏，处处饱羹芹。
生女戒勿怒，减输劝其耘。
惠术颇次第，归心已乡枌。
小子谬从师，颇尝侍朝曛。
从容进逢掖，惨淡立红裙。
中坐要娱客，所陈金石文。
行装遂如此，何以充栋棼。
人事与天意，嗟予岂须云。
来携谏坡雨，去开崆山云。
多公能摧刚，圣虑已策勋。
行藏吾有命，所愿不忘君。

鹿鸣首宵雅，义取好贤深。
寥寥疑莫续，工席有遗音。
诗言君臣间，不以位相临。
如禽食苹水，有酒方共斟。
从容陈所好，亦复有鸣琴。
庶使峨冠者，洋洋动其心。
愿言解子褐，结绶贯华簪。
真心有相感，千载岂殊今。

士有未就驾，郡守身劝之。
君观汉诏中，有此勤恳词。
由来贤俊人，出处每委蛇。
譬彼未嫁女，深闺秀容姿。
施衿有所适，婉娈终自持。
汉俗尚如此，前世当可知。
勉哉策名者，不但好爵縻。
君臣有明义，行矣方自兹。
惟当秉高节，长副此心期。

国有四民，各分一职。
农次于士，盖尊稼穑。
日出当作，日入乃息。
用天分地，以足衣食。
菖叶初生，于是始耕。
务限既入，农事转急。
禾当播种，乘雨接湿。
高田大豆，榆荚为候。
三月区处，油麻穄黍。
时当警窃，图葺墙宇。
蚕沙麦种，四月收贮。
开渠决窦，以待暴雨。
月建在午，秧苗入土。
女工织作，三伏炎暑。
七月芟草，烧治荒田。
大麦小麦，上戊社前。
禾欲上场，九月涂仓。
缉绩布缕，十月多霜。
冬至埋谷，预试五种。
不宜者轻，宜者则重。
腊月粪地，治碓雕桑。
修治农器，向春则忙。
四时之务，展转相寻。
既有常产，当有常心。
鸡豚兼蓄，枣栗成林。
我念此州，土多冒占。
纷纷刬请，扰扰定验。
雨泽空过，失天之时。
生意不发，失地之脂。
身力不出，枉堕四肢。
于私无益，于官亦亏。
耕既不深，难行根脉。
耘既不勤，众草之宅。
粪若不施，谷不精泽。
收若不速，风雨狼藉。
若能开垦，处处良田。
若能灌溉，岁岁丰年。
古来开亩，广尺深尺。
长亩三条，于中种植。
渐锄陇草，爬土亩中。
苗根日深，耐旱与风。
又有区种，与亩不同。
方深六寸，种禾一丛。
七寸一区，匀如棋局。
区收三升，亩号百斛。
用力既到，所收亦多。
比之漫撒，效验如何。
凡苗之长，全在粪壤。
器欲巧便，牛须肥健。
其或无牛，以人牵犁。
彼此换工，惟在心齐。
游手浮堕，讥笑父祖。
一时之逸，终身之苦。
稍识文字，莫弄官方。
暂然得理，不可为常。
劝尔保身，孝谨无辱。
劝尔居家，省俭常足。
兄弟同心，勿营私曲。
年丰感谢，休厌米谷。
官租未送，莫尝酒肉。
不寻闲事，门户清肃。
粗然不阙，教子习读。
渐入士类，光庇宗族。
岁时礼节，亲邻往复。
孙曾济济，所谓受福。
古有茅容，鸡供母馔。
自将野菜，与客同饭。
张氏九世，同居相爱。
官家亲问，写忍以对。
郄公贫馁，甥侄孤遗。
饭藏两颊，以活两儿。
王丹在乡，亲行农野。
多载酒肴，劝赏勤者。
前贤所为，可以为师。
美哉农者，国之良民。
直道本业，必养其亲。
奸未必富，拙未必贫。
地道无穷，天有冬春。
筋力在己，日用日新。
俯仰求人，莫如求身。

华屋成来有几年，名因耆旧里中传。
未容极口论臧否，正欲虚心到圣贤。
室有图书人自好，门多车马地还偏。
邕州健笔人争诵，姓字从今到日边。

掞英词，英词有微意。
怀章恋双阙，吟情深六义。
秋月清可依，春风惠无私。
草桐感霜露，鸿鹤伤羽仪。
解玉佩，去朝会，驾朱旛，张皂盖。
张盖非不荣，解佩难为情。
青緺矫浊侈，锦帐怀休明。
邦衣未容褫，况值佳山水。
时来一登临，清旷豁千里。
既为兹土愁，复云兹土美。
揖林壑，俯清沦，摛锦绣，歌阳春。
天球鸣兮朱弦奏，朱弦奏兮玉律新。
灵均渊源，建安风度。
参众体于柏梁，接遗声于楚赋。
值重光，叹盈缺。
曳长裾，怀散聚。
想西园兮不复游，典南尉兮未能去。
薄淮阳之见疏，幸浮邱而来顾。
非流落以为患，谅热中而怨慕。
景入咏以增辉，诗因楼而得趣。
嗟暗投于拙目，指微瑕于宝璐。
高文一何寥，绝境亦难遇。
子期久云亡，蚍蜉祇撼树。

夏更宜，更宜倚栏客。
扇化养之清微，布丰美之涧泽。
空翠幄之桑柘，涨黄云之麰麦。
扫园囿之落红，溢{亩犬}浍之疏白。
亘东西之入望，固高下之无择。
响缫车于林野，度牧笛于阡陌。
消永昼于尊罍，散轻暑于𫄨绤。
嘉宾可以娱，尘襟可以释。
俯槛草芊芊，怀人情脉脉。
黄梅熟兮大霔，洪涛涨兮古渡。
前渚长兮长已没，浮梁断兮断无路。
驻征客之行舟，失远村之芳树。
望青林之济溺，虑黄帕之为蠹。
浪汹涌而未息，云冥蒙而犹固。
幸学海不为远，忽安流已如故。
赤日照奇峰，绝壑召神龙。
奔雷过车响，急雨跳珠容。
为霖利已溥，泼墨收无踪。
微凉入殿阁，朝爽开心胸。
高明可居君莫厌，变化莫测吟可供。

雪垂垂，迥野望中奇。
冥迷一色混，琢镂万般宜。
严风初作意，爱日为收曦。
千山淡若惨，万壑冻无姿。
同云忽沍合，飞絮渐分披。
漫天历乱落，洒槛横斜吹。
粉浸两溪浪，琼削千林枝。
素虬桥枕渚，冰柱瓦流澌。
田种皆雍伯，弦绝非子期。
沙头雁影灭，城角鸟声悲。
烟孤辨村墅，天沈迷酒旗。
爱登楼之纵目，忘起粟之侵肌。
忽愁容以暂开，漏朝晖之照瞩。
射积素之峰岭，认微波之溪谷。
灿垂檐之明珠，烂开府之群玉。
凛暮寒而复凝，洒夜声而相续。
靓开阖以多端，玩朝昏而未足。
孤松气独刚，百谷土增沃。
积阴那可久，见𪾢深所欲。
白雪与阳春，愿赓郢中曲。

因时兴灭易成空，更向层台觅旧踪。
江渚余寒栖白鹭，山岗晴色转青龙。
风烟暖入千林景，丝管春生万井容。
堪笑冷官诗思苦，绝尘高韵以难从。

黄姑侍女两三人，散作名家不嫁春。
仙桂飘零篱菊尽，香容付与雪中身。

谁谓鱼盐市，乃枉大夫轩。
既登云霞观，更寻薜萝村。
松枝何夹道，萱草况当门。
借问阿谁家，此为故人园。
倚竹坐半日，论诗到初根。
愧无扪虱姿，敢辱辍鸾言。
劳劳青衫客，莽莽红尘奔。
所至有山水，何曾解讨论。
君侯食肉相，杞菊为心魂。
一县固多事，终朝如山樊。
行旌遇佳胜，呼宾罗芳尊。
有此幽寂趣，从容以剸繁。

腊梅好好花枝闲，官亭楚楚岁事阑。
思量穷冬损情思，感激芳意生容颜。
孤标不是如许骨，野落可能禁此寒。
谁信鱼盐屈诗客，三更遶树兴未残。

扶羸十日候行期，瓜叶初生荷满池。
别袖难禁须进酒，离情未足更题诗。
飞鸾渡口还家后，老鼠梯前到阙时。
士论民谣如缴日，甘泉直上岂容迟。

谢安旧宅翠云环，复见新墙月样弯。
市近岂容三岛客，楼居须向九仙山。
去天尚郁金门步，计日催归玉笋班。
好与衣冠添盛事，一门三府照人寰。

菖蒲对客尚从容，明月红泉梦已空。
纵是千年有豪杰，六经人物只斯翁。

马上姿容河朔风，吁嗟不见夕阳红。
长江自小为邻舍，昨日归来无此翁。

只知瞻礼紫金容，不觉脑门遭霹雳。
平生心胆向人倾，相识还同不相识。

插一茎草建梵刹，画出规模何太窄。
争似亦庵新建立，容尽十方云水客。
鹫岭风高，少林月白。
光明寂照遍河沙，万古流辉有张拙。

悠悠世路绝跻攀，卧看白云空往还。
惟有同参一句子，肯将容易混尘寰。

大热金石流，日色赤可畏。
鄙夫先多病，喘息仅存气。
饮冰不救渴，肤汗那容睡。
秋风几时来，不问黑貂敝。
林梢堕斜阳，凉飔飒然至。
呼童汲井泉，洒扫庭中地。
胡床得露坐，始觉有生意。
老妻破甘瓜，儿女膝下戏。
鸣蝉虽强聒，亦足代鼓吹。
坐久月照人，金波正澄霁。
惜哉疲薾甚，杯酒未敢置。
浮生能几何，荏苒忽中岁。
四时更代谢，寒暑不可避。
幻身岂长存，中有不迁义。
且享今夕凉，百年安用计。

闲愁生旅怀，薄酒安能陶。
篮舆赴归期，历历山路高。
风雨道旁憩，倏然思故交。
官闲相聚首，怀我登顿劳。
辩论杂嘲谑，诗词兼雅骚。
人生几何时，容易生二毛。
方今天子圣，登用皆夔皋。
愿君各努力，去矣追群豪。
我生苦畏事，屏处如逋逃。
纵复技痒存，敢念麻姑搔。

懒慢易招咎，贫贱难相知。
客归二十年，破屋临江湄。
遣闷岂无酒，寄怀徒有诗。
慷慨思古人，恨不生同时。
去秋君始来，云雾容一披。
别去冒朔雪，归来迎南飔。
载登君子堂，爽气生芝眉。
剧谈两无碍，并驾行通逵。
省闱冠多士，泮宫聊养颐。
霄汉自兹始，羽翮随所之。
门阑谢俗子，游戏惟毛锥。
高吟起我病，意欲相箴规。
琢句要须工，一字亦有师。
逢迎君忽倦，追逐吾敢辞。
人生俱寄耳，况乃多别离。

官酒味甚薄，客怀愁正浓。
节物苦催人，水叶鸣西风。
觅句了无得，寂寞谁与同。
凭高望京口，佳气何葱葱。
中有贤府主，莹然冰雪容。
家学传正派，政声摩秋空。
闲哦燕寝诗，香篆萦房栊。
别来未兼旬，频夜梦见公。
白沙距西津，片帆可即通。
会当涤场圃，还奉杖履从。
只恐趋召还，接武夔与龙。

连山春雨来，径滑不容足。
行人相攀援，泥泞及马腹。
欲往不得前，野店可投宿。
朝来天宇佳，笑语闻童仆。
宣城半程耳，山路听诘曲。
自别贤主人，三岁如转烛。
应烦倒屣迎，喜气见眉目。
新堂几日成，春酒此时熟。
珠玑倾锦囊，尘埃拂楸局。
上饶千里远，策蹇许追逐。
北归预可料，诗作牛腰束。

蜀人多巧思，组绣用功深。
生绡三尺余，成此观世音。
慈悲欢喜容，如出旃檀林。
莲花随步武，缨络缦衣襟。
手中杨柳枝，时布慈云阴。
誓度诸有情，能以音声寻。
由兹善幻力，使我生恭钦。
仰瞻大自在，本以一寸针。
众生与诸佛，其实同此心。
愿学闻思修，苦海脱浮沉。

吾家大江南，生长惯卑湿。
早衰坐辛勤，寒气得相袭。
每愁春夏交，两脚难行立。
贫穷医药少，未易办芝术。
人言常食饮，蔬茹不可忽。
紫苏品之中，功具神农述。
为汤益广庭，调度宜同橘。
结子最甘香，要待秋霜实。
作腐罂粟然，加点须姜蜜。
由兹颇知殊，每就畦丁乞。
飘流无定居，借屋少容膝。
何当广种艺，岁晚愈吾疾。

素琴横床巾漉酒，千载斯人吾尚友。
祇今与世已相违，再见喜君真耐久。
笑我生缘良易足，畬田新烧屋新筑。
饭牛政自不须歌，失马焉知未为福。
百里未容君疾驱，朝廷用才当不拘。
他年得意辇毂下，莫忘诗篇寄田舍。

江行十日风打头，采石江边还小留。
龙宫煌煌俯湍流，抠衣再拜祈神庥。
出门迳作萧寺游，危亭缥缈临金牛。
江南江北苍烟收，日落未落双蛾愁。
尚书丽句世罕俦，惜哉度曲无歌喉。
折梅置酒斋堂幽，黄冠不饮空夷犹。
野僧举觞横青眸，更得大斗偿香羞。
兴阑山下却登舟，使君爱客方绸缪。
夜深杖藜吊荒丘，列炬照野经塍沟。
居人窃视声咿嚘，好事从来无与侔。
促坐款语相答酬，伤今怀古风飕飗。
泊渚高吟聊写忧，然犀照怪知何求。
醉狂夜披紫绮裘，骑鲸入海穷冥搜。
圣贤寂寞江悠悠，人在天地真蜉蝣。
况我此身如赘疣，从公行善臭味投。
有酒如川容拍浮，但愿早登黄鹤楼。
痛饮浩歌更劝酬，一吊祢衡鹦鹉洲。

南北东西厌问津，西海忘形今几人。
惟公名誉一世重，虽不吾与吾当亲。
气吞云梦并余子，深厚文章六经似。
昂霄耸壑正当时，发策决科余事耳。
上方忧顾大江东，虎踞龙盘气象雄。
却袖玉堂挥翰手，来成方面保厘功。
西风澹日边云碧，岁晚军情犹未得。
不应矫首送飞鸿，想得攒眉正忧国。
雅闻一诺值千金，推挽尤多乐善心。
坐上能容野人否，试听客里短长吟。

槐柳阴中数间屋，麤饭浊醪羹杞菊。
过门问字久无人，只有图书伴幽独。
剥啄是谁来叩扃，手持札翰趋吾庭。
风采九州安抚使，得得遣骑相招迎。
我愿识公从宿昔，贵贱殊途那易得。
亲染云笺贲草庐，惊喜盈怀仍叹息。
折节下士古所稀，岂意于公今见之。
况公位貌已崇重，英声凛凛威羌夷。
满堂宾客皆豪杰，从容何止谈风月。
野人自视殊缺然，或可为诗纪勋业。

病眼不禁黄土眯，尘缨屡费沧浪水。
晓窗笑语镜中人，但可置之岩穴里。
县官有田容我耕，收身已是太迟生。
醉眠牛背自安稳，山鸟惯听哦诗声。
经营小筑幽深处，借车欢喜移家去。
非公谁寄草堂赀，知我旧谙茆屋趣。
此心此地俱宽闲，从渠旷野多风寒。
灯前儿女话团栾，广厦期公千万间。

鲁钝不如锥处囊，嗜好凿圆投枘方。
镜中须发今苍浪，多病年来疏酒觞。
山林旧约都茫茫，局促何由心胆张。
半生恍堕水中央，疾呼四顾无舟航。
客舍雨余梅杏黄，忆君著书看屋梁。
缄题到手伸读忙，亦知别后遥相望。
我犹驽马遭绊缰，君若鹰鹯之老苍。
见义勇往柔而刚，君不求名名自彰。
行须正色肃鹓行，不容燕雀高飞翔。
辱诗敢忘什袭藏，报章勉率聊寄将。
广厦他时客几房，种成桃李满江乡，忍使故人趋道旁。

云锦仙翁人不识，多生九华茹芝客。
少年登览妙形容，三十七峰俱改色。
手捉高士淡墨图，烟云到处随卷舒。
珠玑衮衮入题咏，缣素往往争临摹。
雪潭四时溅飞雪，叹我幻躯方病渴。
何由得共山中人，脚踏寒流弄明月。

爱君诗好韵倔奇，快如天马不容羁。
惜君有钱不沽酒，尽日苦吟难疗饥。
我生真成错料事，陈子生涯略相似。
敢持短兵与君接，笑我老来长退怯。
空山一夜雪盈阶，轩窗晃耀如瑶台。
尊中尚喜有余绿，红潮两颊心悠哉。
安得万里江，变作葡萄醅。
笑呼姮娥共起舞，夜阑更酌北斗杯。
一醉三千年，从教海水扬尘埃。
妻孥笑我言，此乐恐未谐，典衣且复沽茅柴。
淮南有薄田，与汝归去来。
愿身长健眉长开，好插梅花醉几回。

惠山甘泉苦不冷，日铸茶香方是真。
广文唤客作妙供，石铫风炉皆手亲。
神清便欲排阊阖，且了吾人淡生活。
瓶芽分送已无余，杯水尚容消午渴。

一冬雪与寒俱少，膏泽春来颇倾倒。
畏寒病懒不出门，未觉心情被春恼。
花木今春种种迟，眼明始见红梅枝。
容颜颇称俗子意，风骨独有诗人知。
人生百年谁满百，去日渐多来日窄。
衰颜已减旧年红，短发明年应更白。
瓮头有酒不用沽，肴{艹敕}得随家有无。
主人颓然客亦走，明朝无事重来否。

宿昔驱蝇手，今还把蟹螯。
家愁难止酒，天气近登高。
岁月形容改，乡关梦寐劳。
小窗无晤对，风叶暮萧骚。

空室才容膝，楼高适与邻。
清秋宜眺远，瘦策故来频。
鸟雀宁知我，江山不厌人。
哦诗兼把酒，地主未尝嗔。

东风吹水岂容平，小雨催花却易晴。
旅燕欲来春社近，故人何处晚山横。
不才愧忝诸侯客，苦思难攻五字城。
芳草满庭无一事，竹间幽鸟变新声。

天宽地大我何忧，白首行歌得自由。
穷既有神安可送，富如非义岂容求。
四时无出三春好，万事都拼一醉休。
茅屋酒旗遥唤客，余寒未许脱驼裘。

藩篱落日鸟雀闹，江湖西风鸿雁高。
病躯已厌秋夜永，农事更伤终岁劳。
穷愁满眼未容遣，俗物败意时相遭。
隠芝庵中有高士，拄杖请来同出遨。

去秋旱太甚，百神无不举。
今岁感天公，时有容易雨。

暄浊气未收，夜雨聊一洗。
心清不受尘，眼净岂容眯。

晞发松风萧爽，濯缨溪水清寒。
着我舂容石上，凭谁游戏毫端。

冷淡梳妆不入时，故将粉面以朱施。
风标可作孤山殿，枝叶能令北客疑。
及与松筠论旧故，未容桃李强追随。
芳名亦占群花上，所恨无功到鼎彝。

不容红白鬭芬芳，色染蔷薇照水央。
冷艳可供清燕赏，日融风软暗传香。

茂洪囏险扶倾厦，安石从容抗怒蛙。
习俗风流犹未改，短辕丝竹璧微瑕。

三神山上隔凡尘，箫鼓喧阗午夜声。
十里绮罗开翠幕，一天星斗不层城。
也知故国风光丽，尤喜新元谷价平。
衰朽尚容陪二妙，不妨欹侧到天明。

衰容不似秋容好，坐上谁怜老孟嘉。
牢裹乌纱莫吹却，免教白发见黄花。

天然初不事铅华，此是无尘有韵花。
翠带讵容萦俗客，金杯祗合劝诗家。

堆盘缕缕又秋风，客俎虀盐一洗空。
羹鲙疑居柁楼底，杯螯如堕酒船中。
莼羹本是诗人事，樽俎那容俗子同。
不日挽君来快问，请分一箸供涪翁。

秘书行处有歌钟，身在名园锦绣丛。
试问高吟梁苑雪，何如共快楚台风。
人鸥不去机方息，鱼我相忘乐未穷。
待得芙容濯云锦，弄花翻水与君同。

行到溪光竹色间，客怀于此最相关。
无端一阵西风雨，不许从容坐看山。

园林二月春才半，朝日曈眬天气暖。
东风放尽柳梢青，已有黄鹂娇𪾢睆。
波翻嫩麦绿连坡，露入夭桃红满眼。
笋舆乘兴入招提，苾𫇴留我炊香饭。
山泉煮茗味更长，又得禅林半朝款。
突兀丰碑三百年，古人事迹今苔藓。
临风抖擞簿书尘，倚杖须臾归已晚。
耕夫夹道看长官，百钱赠汝聊旌劝。
从容后骑毋疾驱，要数前山苍翠点。

石门深锁气何雄，那得群仙采药踪。
列嶂时时看过鸟，悬崖历历长游龙。
一书未学嵇中散，十日聊陪邴曼容。
拟向锦屏题姓字，箫台端的是元功。

天意高难问，胡为夺巨贤。
后生安取正，圣道不容传。
感意悲风木，伤心惨暮烟。
翩翩丹旐去，徒有泪潸然。

短棹夷由落照间，不堪凝望发愁端。
雁行影没暮天阔，蘋叶香残秋水寒。
朝市触涂成险棘，风波投足却轻安。
白鸥盟在容寻理，急办烟蓑与钓竿。

岸容山意两溶溶，便是东皇第一功。
春色平铺人不见，却将醉眼认繁红。

登门畴昔奉从容，婺越之间一水通。
今日江东无贺老，去年床下拜庞公。
旧来论议多遗落，新出传闻或异同。
已矣从谁判真赝，汗青连屋未施功。

定交不在蚤，意合盖已倾。
胡侯西南来，两载同书檠。
与人徐有味，于世初无营。
虚舟澹容与，未易宠辱惊。
鱼龙同一波，中有千丈清。
道气自深稳，名言常简明。
南宫接东观，天衢势方亨。
梦回得远信，窥檐渚鸿鸣。
开书见连环，归兴浩已盈。
子政方校录，令伯俄陈情。
都门日毂击，杂袭炎凉并。
谁知此麾盖，独为思亲行。
夹道皆叹息，始识真重轻。
古来聚散地，雪野天峥嵘。
别袖不可挽，宿昔洲渚生。
君臣有大义，忠孝相持衡。
勉哉楙明德，清庙须栋甍。

彤管传遗范，形容欲付谁。
初年柏舟赋，晚岁艾轩诗。
□□□□□，□金□赤墀。
莆中称寿母，不独蔡三司。

往在西雍日，从容许拜亲。
杏花坛壝古，萱草户庭春。
曾是升堂客，应为执绋人。
壶公天一角，吹泪洒车尘。

灵根何许来，初春首移植。
封培极膏壤，灌溉勤朝夕。
惟知人力胜，可与天工敌。
侵寻度重九，荏苒复旬日。
含芳似悭吝，细蓓犹的历。
得非司花神，不为徇世习。
闭关存清高，后时养介僻。
不然蓐妆灵，护持莫庸释。
未容遽烂熳，留作秋归忆。
胡为倚墙隈，向人殊寂寞。
虽非彭泽长，汝勿余于惜。

先汉郡有丞，选置不浪取。
次公在河南，吏严而独不。
皇家重监郡，小试烦大手。
上方求宽和，淹外讵容久。

去岁与君别，高谈气如虹。
酒酣出三诗，遗我意何穷。
归涂度黄花，偶遇衡人东。
问君无恙否，报言近已终。
闻之骇且疑，期君后凋松。
分携数月耳，鸡年何遽逢。
还家仅弛担，走哭悲填胸。
夫君乡评高，孝友古人同。
一第晚乃得，权门肯投踪。
暂出不少留，翩翩若冥鸿。
力学老不倦，进得新有功。
惜哉干国资，已矣浮云空。
最怜亲白发，行路为惨容。
赖是有子贤，接踵翔蟾宫。
朝来哀笳发，湘江雨蒙蒙。
月岭挂寒斗，霜林号凄风。
斯人重难见，夜台情得通。

当涂自诡谯中龙，长驱远鬭矜余锋。
孙刘交合出奇计，一炬赤壁成三雄。
荆州畴昔借资地，久假乃复相仇攻。
是时熊湘介二国，北有蜀垒南吴牖。
蛮争触竞已千古，往事独有江流东。
人言此水自云阜，联引𫞚邵经夷中。
崎岖二梅压盘束，擘裂千嶂烦奔冲。
穷豪究勇力少纵，始得平隰流舂容。
纡余十里仅间暇，赑屃五渚俄冲从。
潴为渟渊产百怪，往往不宅冯夷宫。
春霖夏潦故假藉，谷吐川灌资腾舂。
阳侯客气不自禁，驱胁罔象从群凶。
往时井邑困陵藉，欲已此患嗟无庸。
英英忠定经国手，初日小试勤民功。
不烦燃犀照奇鬼，正尔宴坐销狂烽。
筑亭据胜俯百壑，坐使衮衮皆朝宗。
投巫谩诧邺中老，驱鳄未逊潮阳翁。
横流一旦复故道，精意要与神明通。
吾闻祖龙制六合，欲以盛气陵华戎。
将游会稽示汰侈，乃被涛浙还他从。
区区水波岂云恶，要是暴戾神方恫。
安知盛德虽邑宰，能转造化回天工。
尔来百有六十载，民得平土趋耕农。
只今令尹亦公辈，惟有善政希高踪。
兴言晴雨应如答，岂复旱溢忧匆匆。
喜丰对峙且华屋，一桨横绝江无风。
江头秋深足佳趣，林霭烟暝纷冥蒙。
乘间领客共赏胜，亦有情话摅心胸。
夫君岂久吏州县，伟望况已齐衡嵩。
傥令鲸伏波不作，奠枕四海渠非公。

残花自开落，迟日半晴阴。
翡翠山容暗，蒲萄江涨深。
绿杨浑作絮，黄鸟欲成喑。
春事今如许，谁能著酒斟。

春色堂堂去，云容故故阴。
情连芳草远，愁共碧波深。
一雨能多久，鸣鸠只合喑。
杖头方寂寞，那得浊醪斟。

云容冉冉碧于衫，蟾影腾腾稳胜骖。
万壑凉声生木末，一天秋色满江南。
闻鸡漫起狂夫舞，扪虱谁从隠士谈。
坐想诗翁搜好句，初机还许学人参。

对酒怜鹅满意黄，江天风暖水纹香。
诗情到底能多助，官事由来未苦忙。
晴雨不妨春自好，醉醒何择我非狂。
几时容与扁舟去，浩荡烟波情兴长。

白云飞处祝融墟，心切平安一纸书。
浪走毛生惭捧檄，清贫羊续漫悬鱼。
银蟾浮彩秋尤好，金粟含香桂欲舒。
指日安舆奉颜色，彩衣容与戏庭除。

满袖风埃季子裘，谁怜斗粟漫淹留。
栖迟岁月浑闲事，放浪湖山得胜游。
一律任渠从滥吹，数杯容我且浇愁。
祗应好在平生志，更上陈登百尺楼。

长沙不足容回旋，放脚直到清虚天。
层云荡胸意矫矫，皓月入袖情娟娟。
扶摇浩荡九万里，城郭仿佛三千年。
仙期汗漫直牛斗，此志理我乘风船。

湘俗湘人百不忧，口无异论只歌讴。
皆言此日孙夫子，还是当年郭细侯。
不信民情容易得，可能仁闻镇长流。
而今九郡皆膏泽，看取黄云万顷秋。

典衣无策渐朝衫，早计君毋笑拊骖。
未辨墙头仍瓮下，空哦斗北与箕南。
蒲萄不作凉州想，庚癸犹酬褐父谈。
折简更招花下饮，可能离坐亦容参。

金鸡亭上小舂容，日射湖光照眼浓。
痛饮壮君堪八斗，剧谈应我避群锋。
笑看天际孤飞鹜，惊起波中老蛰龙。
明日东西各奔走，莫随流俗浪迎逢。

子职勤劳众莫攀，巴丘高节世尤难。
一官未抵琴书乐，三釜何如菽水欢。
傥有轩裳存妙句，平居丰俭只儒酸。
音容渺邈今何在，云黯江南万木寒。

点缀春容特地妍，艳妆金缕脸霞嫣。
无端风雨妒颜色，半吐芳心向晚天。

寒著衾裯思不禁，月娥于我似钟情。
更添眷眷窥檐入，容与横窗一带明。

客舍袁安雪壅扉，清标廪廪讵容欺。
如今冻解梅无恙，还似高眠甑不炊。

当年上苑得殊观，尔许匀圆讶走盘。
容易香山白居士，漫同樊素等闲看。

灼灼声华简帝聪，得君元不藉先容。
趣装已就朝天路，行有新除下九重。

见说龙门不可攀，自惊容易得承颜。
从今洗眼湘江上，看取功成鬓未斑。

奉养烝尝子职共，盍迎尔相重承宗。
人生正始严昏娶，嬖御虽贤礼不容。

春深处处有花妍，已觉春工兴浩然。
投晓凭栏枝上看，飘零赢得舞容翩。

君昔兮胡不去斯，君今兮胡不来斯。
文栋兮雕楣，岘山之麓兮江圻。
旨酒牲兮洁肥，皓遗老兮须眉。
坎击鼓兮吹箎，君勿来兮迟迟。
山蜿蜿兮榕阴萎蕤，江水清夷兮无蛟与螭。
君之来兮可以娱嬉，君不共安兮谁与共危。
鸣玉兮衮衣，彼亦君兮一时。
莽中州兮为夷，匪冢则庙兮牛羊累累。
尚我民兮有知，子子孙孙兮永依。
揆之兮以是非，君舍此兮安之。
田有畔兮泽有陂，桑稻兮诞弥，怀不报兮忸怩。
日早暮兮夜何其，犹容与兮谁须。

烱烱出万壑，冰壶县清秋。
孰与玉瓒中，穆然养黄流。
孤松高半天，兰芷复过幽。
看君最雍容，柰何短自谋。

周公作雅颂，退然在豳风。
功成贵无迹，名大谤亦丛。
彼人自标置，刻画岂不工。
君看榛莽间，断碑卧颓墉。
想当在世时，拳拳效深衷。
胡然今弗省，身后议论公。
达人悟物情，玄览昭有融。
区区强名我，咨尔来何从。
沈公天下士，于今万夫雄。
邦入见未尝，誉之口不容。
请将氏南楼，语尽意未穷。
公诗陈谊高，耻与好事同。
年登百废兴，解后吾何功。
勇去学休影，倦游谢遗踪。
吾方笑征南，双双勒坚玒。
一以栖山颠，一以没水中。

万古江入海，吴蜀有不通。
不通谁使然，人自为异同。
昔在李孟钱，士各怀土封。
静言彼何尤，亦各徇所忠。
恭惟宋受命，三姓皆朝宗。
斯文已百年，名世才数公。
眉山与金陵，柰何不相容。
大雅如关洛，亦复互诋攻。
朋分文字间，祸起师友中。
四郊忽戎马，尘满夷门宫。
往事已覆辙，后事如飘蓬。
一饭忘苦饥，一褐忘苦冬。
身谋每不长，王事靡有终。
有客独恻恻，万里兴深衷。
相过话离合，历历繇熙丰。
我久世虑薄，念之涕无从。
贫贱将安归，功名在其逢。
有能用斯人，可使百阻空。
西人不为西，东人不为东。

瞻彼万仞岩，亭亭上烟霞。
其下寒渊水，清不容鱼虾。
闵予生好修，而居东海涯。
顾见泥中藏，日食百万家。
浮名太累人，未语众已哗。
为海不为渊，何道以自瑕。

我意何不乐，我颜复何{忄典}。
止斋有新畬，耕犊角已茧。
止斋有溪水，钓席随所展。
两山夹精舍，佳处迫庐岘。
朋来尽名流，燕坐皆胜践。
颓然止斋翁，心故不可转。
厌书或窥园，乘兴时陟𪩘。
日月之蔽亏，木阴自幽显。
雨露之密疏，草色自深浅。
翁子一觞咏，初不着姝娈。
易老探醇驳，风骚较宽褊。
眠食虽甚佳，病患盍加勉。
谤箧况所招，讼缿那能辨。
于焉更悟入，岂但苟排遣。
寄言子沈子，所欲果何件。
葭豕来春田，冥鸿脱秋狝。
谷兰犹见纫，月桂不可搴。
慕远失之近，求多得常鲜。
请以壮县才，从兹益怀卷。
深居勿近市，隘巷莫容辇。
有花门拥篲，无花地生藓。
尝试玩喧寂，何者是真舛。
旧学枉初心，新功费重研。
何如过止斋，我亦精文选。

脉脉循檐水，林林夹岸山。
令儿从竹下，领客入云间。
稠木容人过，悬崖着手攀。
从今名字出，不到径苔班。

尽日支颐听雨声，闲中惟得自知明。
朋来何敢烦公等，老去方惭负此名。
待欲短檠看少作，敢将尺牍论交情。
区区却望从容意，要莫令人一座倾。

曾不容舠咫尺间，谁知救溺合缨冠。
今从枕席人行过，最好翻盆雨后看。

临风遮莫晚山佳，自古功名看鬓华。
幸自不知余种种，可教容易落乌纱。

觉省他年见一班，老从湖海看春颁。
瞻言百里几相及，仰止高山竟莫攀。
每事乞公留上策，不才容我著中间。
一时公论方当路，愁为丝麻弃蒯菅。

客来谈政已班班，况复书縢一再颁。
亦欲颉颃相上下，不容分寸得跻攀。
花犹河洛承平□，诗在黄陈辈行间。
簿领役人尘扑面，沃如云雾下茅菅。

月不能明雨却稀，山容野色夜辉辉。
清霄下际双琼阙，仙仗前驱万玉妃。
亘古岭旁冬不到，从今湖外岁无饥。
来年此日吾何适，蓑笠寒江一钓矶。

文字时高下，功名势去来。
谁人堪语此，吾道竟怀哉。
携幼安容膝，巡檐笑索梅。
巷门通后圃，今数为君开。

岳麓楼头卧，湖湘眼底空。
声名无处著，容止与人同。
白发何多日，轻帆不待风。
修门春漏浅，封事倩谁通。

行酒何如温太真，风流元不鄙钱神。
扁舟容我归来老，一子令人买得贫。
虽有群仙来月窟，欲扶衰力上霜旻。
吾今已定渔樵约，勋业烦公一辈人。

背山面水竹周遭，虽乏楼台气已豪。
更得好花千百本，中间容我诵庄骚。

他山有桂老鬅松，好植梅旁伴槁容。
着我对吟前赤壁，乞君分与左青龙。
逾墙之树宜无取，益屋于东本不凶。
恭想短章蒙一笑，便呼鉏镢破苔封。

家故书千卷，生才试一斑。
赏音殊不少，筮仕独何艰。
松菊将身隠，蘋蘩忽涕潸。
幸哉贤玉润，有诔不容删。

渊明千载人，风节仰孤峭。
岂惟辞督邮，莲社不得召。
书不求甚解，眼高得玄要。
诗亦本无意，但写胸中妙。
齐梁纷众作，嘈杂春禽叫。
稚子候檐隙，文通剧搜绍。
矫矫玉局翁，尚友谢浮漂。
饱吃惠州饭，追和欲同调。
湖山老居士，宏才盍廊庙。
出入官五纪，怀归自年少。
屡赓归来辞，吾行有先兆。
老龙卧林壑，年高德弥邵。
向来批敕手，甘心事耕钓。
筑室据仙居，泉石造深穾。
亭榭望堂皇，蓬莱对圆峤。
涉园日成趣，遇客酒频釂。
岩岩鸾鹤姿，炯炯双眸了。
堕体黜聪明，坐忘乐遗照。
西畴时告春，东皋快舒啸。
襟期古暗合，此事不容诏。
尽和靖节诗，笔走追风骠。
又如裴旻剑，腾空径投鞘。
人生嗜欲深，山林不供烧。
何当从公游，翛然宁荷𦰏。
小子敢言诗，未免事华彯。
西施难效颦，邯郸恐贻笑。
思欲焚旧藁，世味轻咀嚼。
稍寻韦苏州，旁引孟贞曜。
绝去翰墨畦，毋凿浑沌窍。
尚或庶几焉，未暇期速肖。

东楼德泽流无穷，我公挺生庆所钟。
琼枝玉树莹精彩，迥然不堕风尘中。
少年慷慨吐虹气，文词元不减侪辈。
胸中妙蕴经纶才，剸剧裁繁特余事。
曾从莲幕试牛刀，举城但识刘功曹。
澜翻荐口动天听，一语便逾华衮褒。
上方欲革岭南弊，柬才果得吴刺史。
不妨一勺饮贪泉，清德泠泠今可纪。
凭轼雍容安七闽，列郡合词称得人。
从兹十载秉麾节，坐令万里回阳春。
洞庭风月潇湘雨，君王无复忧南顾。
抗章乞得半生闲，遥指家山赋归去。
庙堂未肯闲宏材，大开东合需公来。
朝随召节赴天阙，夜驰使驲归长淮。
广陵卧治要汲直，金节荧煌照熊轼。
底用腰缠十万钱，且看身享二千石。
忽思鲈脍寒菰羹，拂衣欲遂乡关情。
视去西阳如脱屣，意色萧然同鬭生。
画船重泛西湖上，水光山色都无恙。
主人管领东风回，故园桃李倍清爽。
六鳌背负三山归，轮囷老桧苍龙姿。
了无尘俗败人意，棐几长物皆瑰奇。
横岸纶巾披鹤氅，神情直出羲皇上。
尘事到头曾不闻，卧听歌台传煖响。
百花堂前手自栽，兴来一杯复一杯。
人生亦欲自适尔，富贵于我何为哉。
中春况属悬弧旦，史君亭榭风光煖。
东君预借一分春，不许芳菲作春殿。
绮罗香深初肆筵，弟兄酬酢杯相传。
此时更复惜一醉，君从何处拼垂莲。
五侯贵盛德未美，簪缨不满高阳里。
何如清白传家风，奕世青毡尽朱紫。
燕居今喜相比邻，其如四海须陶钧。
羽书鼎来在朝夕，何数羔雁徒成群。
芙蓉城中有仙宅，十洲三岛环其侧。
此中乐不减商山，功成归作茹芝客。

三高之风天与高，三高之灵或可招。
小山以后无此作，具区笠泽空寥寥。
几从垂虹荡双桨，寓目沧浪独怊怅。
笔端不倒三峡流，欲遽招之恐长往。
前身陶朱今董狐，襟抱磊落吞江湖。
瑰词三章妙天下，大书深刻江之隅。
我来诵诗凛生气，若有人兮在江水。
扁舟独钓脍鲈鱼，茶灶笔床归甫里。
先生固是丘壑人，只今方迫功与名。
谢公捉鼻恐未免，便看林薮生风云。
他年事业满彜鼎，乞身归来坐佳境。
不嫌俗士三斗尘，容我渔蓑理烟艇。

刘郎鸾栖海濒邑，不减向来人姓习。
凛然躯干即之温，语恐伤人中有立。
论交虽厚笑甘醴，御吏以严无束湿。
公余黄卷频卷舒，艺圃工夫日加葺。
永嘉素多君子僚，休沐新盟有清集。
伯伦忽去谁鲸吸，欲挽不留情悒悒。
君年方盛才有余，逸骥宁容在羁馽。
期君速蹈功名机，塞草连云朔风急。

去年岁丰登，雨晹应时须。
所欠惟一雪，祈禳遍精庐。
晚亦粗飘瞥，六花舞空虚。
云气不待族，风伯随驱除。
浅春寒尚深，忽见云糢糊。
撒盐压衡茅，晨兴粟生肤。
随班上原庙，恍若登蓬壶。
岧嶤宫殿深，朱扉黄金铺。
百神卫灵居，半天散琼琚。
又疑守护严，宝网络明珠。
参差鹓鹭行，簪笏皆沾濡。
退归冷局中，窗间竹扶疏。
为思此绝景，往往终年无。
不应惮凌寒，闭门守红炉。
为君登危楼，深杯泛驼酥。
崔嵬瞻吴山，莽苍望西湖。
琼枝宿饥鹰，玉街走韩卢。
酒兴万里远，容我歌且呼。
坐欲斲五言，所愧李与苏。
君与工属联，灞桥去骑馿。

南明千古秀，庆源久益新。
剡溪照人清，况复屈斯人。
掺袪不容留，椒觞思拜亲。
他年风雪中，扁舟傥知津。

我来丹丘乘贰车，送客往往万里余。
盛山使君别寖久，汉中郡丞新寄书。
公指四明喜邻境，典午何知成画餠。
扬旌忽作梓潼行，去路六千抑何迥。
余杭名家多俊奇，君于辈行尤白眉。
雍容晋韵足夷旷，百家到手无停披。
向来郎曹天咫尺，引身闽山接商舶。
贾胡叹仰清节高，雾中亲见越王石。
此行叱驭不作难，手遮西日又长安。
长安日近公应住，未放使星临蜀山。
不然一行亦不恶，潼川应如锦城乐。
邓侯功名凛如在，拾遗风采今犹昨。
流马木牛诸葛公，飞挽正欲修前功。
蜀民险远日凋瘵，摩抚要令畿甸同。
况公五绝追鼻祖，隶古真有两汉风。
归来富贵固未晚，为传此学川西东。

我生东南陬，不识蜀道难。
观君眉宇秀，想见岷峨山。
汉廷射策时，连璧照鸳班。
伯氏书万言，逸驾不可攀。
兹焉从君游，颇得窥一斑。
仙凡隔弱水，接辞良亦艰。
矧兹万里别，望望何当还。
三苏骑鲸去，词章满人间。
岂无后来者，遗珠有余叹。
愿君效乐全，飞章达天关。
报国此最急，余事付等闲。
宣室行见思，朝暮当予环。
别语敢言诗，属联不容悭。

妙龄冠蜀士，名声振王畿。
晚随召节来，天朝增羽仪。
我昔倅丹丘，鹿侯挂冠归。
群公俱祖送，见公四三诗。
颇恨着鞭先，自言乞身迟。
拳拳慕下风，直欲梦见之。
还朝挹高致，气宇清且夷。
称者不容口，往往同一词。
始见荷倾倒，笑谈欲忘疲。
况当秋风高，滥吹参试闱。
鼎脔得一尝，豹斑容管窥。
叔度真似道，庄生信忘机。
亲疏皆不可，况复容磷缁。
诸生得公来，讙曰真吾师。
叩帘或三请，响答了不疑。
私谓如此人，定应备论思。
胡为归兴勇，抗章气不衰。
鼓盆万里外，抱孙更成悲。
拥麾东川去，无人留孔戣。
别怀不自胜，别酒听淋漓。
他时念老成，追锋且复西。
公能重来否，此意非吾私。

妙龄冠蜀士，名声振王畿。
晚随召节来，天朝增羽仪。
我昔倅丹丘，鹿侯挂冠归。
群公俱祖送，见公四三诗。
颇恨着鞭先，自言乞身迟。
拳拳慕下风，直欲梦见之。
还朝挹高致，气宇清且夷。
称者不容口，往往同一词。
始见荷倾倒，笑谈欲忘疲。
况当秋风高，滥吹参试闱。
鼎脔得一尝，豹斑容管窥。
叔度真似道，庄生信忘机。
亲疏皆不可，况复容磷缁。
诸生得公来，讙曰真吾师。
叩帘或三请，响答了不疑。
私谓如此人，定应备论思。
胡为归兴勇，抗章气不衰。
鼓盆万里外，抱孙更成悲。
拥麾东川去，无人留孔戣。
别怀不自胜，别酒听淋漓。
他时念老成，追锋且复西。
公能重来否，此意非吾私。

妙龄冠蜀士，名声振王畿。
晚随召节来，天朝增羽仪。
我昔倅丹丘，鹿侯挂冠归。
群公俱祖送，见公四三诗。
颇恨着鞭先，自言乞身迟。
拳拳慕下风，直欲梦见之。
还朝挹高致，气宇清且夷。
称者不容口，往往同一词。
始见荷倾倒，笑谈欲忘疲。
况当秋风高，滥吹参试闱。
鼎脔得一尝，豹斑容管窥。
叔度真似道，庄生信忘机。
亲疏皆不可，况复容磷缁。
诸生得公来，讙曰真吾师。
叩帘或三请，响答了不疑。
私谓如此人，定应备论思。
胡为归兴勇，抗章气不衰。
鼓盆万里外，抱孙更成悲。
拥麾东川去，无人留孔戣。
别怀不自胜，别酒听淋漓。
他时念老成，追锋且复西。
公能重来否，此意非吾私。

朝菌晦朔虽不知，食之实冠东南味。
庾郎二十有七品，一见流涎惊绝异。
撷蔬剪韭皆可却，味苦应无夏虫避。
大阮哦诗声未了，又索蒸芝今再遗。
迩来枯枿尚未茁，拳拳颇愧台无馈。
傥容小摘寄情亲，会遣长须见芹意。

重来游仙都，止欲访独峰。
宁知一峰外，佳境无终穷。
何处颍川子，镜岩便相逢。
约我游白岩，轻舟借溪翁。
斋余寻宿诺，秋霁波溶溶。
清澈见石底，镵刻惊神工。
昨登初旸谷，但见石嵌空。
兹浮悬崖下，万石森巃嵸。
上有胜绝地，古语留郭公。
鬼神谨呵护，雷霆扫尘踪。
换船到白岩，修篁摇清风。
萦回进石屋，孤竹攒沙蜂。
洞府仙所閟，无由辨西东。
扣舷过岩下，数仞如崇墉。
石趾平如甃，奇怪遮苍穹。
更寻小蓬莱，俯瞰冯夷宫。
篙师进深窈，扪萝舍枯筇。
游子非不多，无人解从容。
我因一日留，幽寻极山中。
秋旻快排荡，日暖如春融。
归坐独峰下，石影横空蒙。
急呼醽醁清，浇此磊磈胸。
幸有济胜具，未能上金龙。
为君挥五弦，决眦送飞鸿。

平生杨诚斋，可仰不可见。
去年尺一书，老韩忽同传。
道山故仙伯，再上右文殿。
蓬莱几清浅，笔力愈雄健。
独挟风雅辀，孰敢当白战。
一官定一集，流传殆千卷。
拙工见大匠，有技不敢献。
谁持斫鬃篇，径彻岩下电。
诵之百寮上，惭汗几被面。
公今欲何之，江左去乘传。
鼻闲长栩栩，仕已忘欣怨。
英英日暮云，荐绅极追恋。
挽公不得留，觞豆纷祖饯。
惟应三山高，须公和江练。
君王念畴昔，临遣尤缱绻。
公乎遂来归，密侍清闲燕。
坐寝淮南谋，如彼雪见𪾢。
从容处筹帷，侵疆归古汴。

吾闻三峡江，湍流下无底。
吾闻岷峨山，耸秀且千里。
坤维气淑灵，所产多名士。
高文既铿然，特立亦卓尔。
久慕黄中刘，近有贡公喜。
亟从蜀士问，人物定谁比。
少年负奇节，论事如翻水。
万里见张胡，义激非气使。
贤关遂为寮，八尺见英伟。
诸君皆敛避，相与推德齿。
惠我舂容篇，句法参子美。
再诵平生言，作者真近似。
战国信徒劳，秦贪不知止。
汉唐取与守，反复皆造理。
藩镇论加详，河朔纷鼎峙。
词源既渊深，浩博渺无涘。
从今使诸生，教育均蒙被。
论议归正平，辞章扫浮靡。
古人去已远，时毋分彼此。
君其挽之回，续弦须凤髓。

夫君静而敏，人十己则千。
读破万卷书，操笔思涌泉。
古事与今事，一一探本源。
蚤蜚场屋声，作吏志益坚。
朅来上清班，汉庭谁在先。
雍容行秘书，史馆躬椠铅。
片言寤明主，立使登谏垣。
拳拳忧国心，倾倒十三篇。
司成天下选，归志已浩然。
赤日送妻子，幞被寻谿船。
诸生慕阳城，欲挽不得专。
竟持湖南节，征袂何翩翩。
忆昨忝同登，于今三十年。
朝行喜相会，终恨非官联。
请益殊未餍，匆匆启离筵。
始以长官来，今以绣衣还。
书生素安分，岂问却与前。
第惟公辈流，自应留日边。
德星聚南楚，予环当茹连。
事体有关系，临岐欲无言。

山高最难图，意足不待大。
尺楮眇千里，长江浸横翠。
画家杂云烟，戃恍徒意会。
苟或森三尺，便若俗子对。
此画格律严，兴寄独超迈。
洗眼映窗明，妙处乃不昧。
流泉见原委，著屋分向背。
推车度危桥，指路向关隘。
轻舟最渺茫，浦屿如有待。
山棱瘦露骨，汀洲横若带。
木叶黄欲脱，秋容俨然在。
霜余无片云，历历数沙界。
搜寻目力疲，欲赋无可柰。
近山才四寸，万象纷纳芥。
欲识无穷意，耸翠更天外。

处则有超莲，出则将哦松。
眉宇无一尘，出处皆雍容。
君看妙莲华，本出污泥中。
两松痛埽溉，下有簿书丛。
污洁无二致，喧寂本亦同。
於潜今畿邑，蜀道万里通。
至今存古意，民风尚醇醲。
一邑既当问，尤宜抚疲癃。
蓝田文最高，后学仰韩公。
彼言盖有激，昧者但称工。
成案漫不省，丞哉岂真聋。
姜氏太岳后，夷门慕家风。
教子延名师，列碑多儒宗。
宫庠既开荒，书种庆所钟。
换桂双枝秀，益见笔研功。
后生日加勉，衣钵传无穷。
君才有余刃，壮行气方充。
功名此椎轮，劲翮看摩空。
我归幸同社，棋酒时相从。
尊前不忍别，吟愁夕阳舂。
我家老扬州，五纪有遗踪。
向来耕织图，为烦访溪翁。

阿连少也爽，孤立生气焰。
壮年淬词锋，倾心事铅椠。
胶庠困虀盐，世科终稳占。
再兴连桂堂，尔祖真不忝。
况将尉东白，士友尚歆艳。
惟我爱子深，老矣犹不厌。
固知为子喜，颇亦动吾念。
赠子当以言，苦口当针砭。
此邑子旧游，历历数行店。
棠阴见郎君，遗老喜窥觇。
其民最服义，情伪靡容掩。
莫恃采棒威，要使慕巾垫。
子文多立就，词采更华赡。
吾闻恃俊者，塞门差反坫。
前贤最加谨，临用更重捡。
他时可待取，天庭得锦掞。
吾家有素风，耳目久濡染。
毋庸慕豪举，助廉先以俭。
湎酒更宜戒，平地有深堑。
酣畅当有时，勿习杯潋滟。
持论毋过高，斯言却防玷。
立节毋务奇，躐等恐成僣。
外物思过分，检身但多欠。
勿嫌一尉卑，封清尚为傔。
仕途固崄巇，大要进以渐。
不须苦求知，真知奏应剡。
向来湖海豪，四十可收敛。
宁为处囊锥，莫作露刃剑。
匆匆掺祛别，鱼鲜酒方酽。
刮目待子归，罔俾吾言验。

使君一何清，鹤骨天与瘦。
少年场屋声，六艺饱芳漱。
一行起作吏，所立已不苟。
立朝凛大节，论事几及霤。
发言必体国，平正无矫揉。
藜藿为不采，风采照宇宙。
出入有本末，眼见凡三就。
来不为苟合，荐召乃结绶。
去亦不好高，三宿徐出昼。
天官岂不贵，陈义坚素守。
赣川尝报政，复来守鄞鄮。
不求赫赫名，实出龚黄右。
情伪千万端，到眼辄空透。
抚民过婴儿，闾里息争鬭。
奸胥及强梗，时用霹雳手。
人诵南山判，情通理亦究。
六邑俱帖静，称赞不容口。
律身至严冷，无能掣吾肘。
吏事精且勤，呼烛侵夜漏。
公退入家塾，诸孙后来秀。
吏卒不识面，洛诵出窗牖。
几年南塘路，来往困僵仆。
一朝平似掌，行歌纷老幼。
公心信如水，古井波不皱。
荣观处超然，轩冕亦何有。
翩翩欲赋归，排云屡腾奏。
庙论终不许，斯民方借寇。
上心重闵劳，祠官向庐阜。
阖境极攀恋，人人怀杜母。
君看卧辙人，谁能使奔走。
挽须不得留，百拜愿公寿。
老我幸同朝，倾盖已如旧。
联事东西省，交情久益厚。
我归公亦来，门户托云覆。
黄堂间参语，惟我甥与舅。
扬旌鸣鼓吹，贲此蓬荜陋。
清谈不及私，翁归况不受。
义命孰不知，践履或差缪。
惟公见善明，力行真耐久。
有时相与言，心同兰其臭。
掺袪宁忍别，追送列觞豆。
公虽不好饮，勉为引醇酎。
公去我亦隠，菽水翻彩袖。
花溪渺何许，望望几双堠。
千里共月明，怀人重搔首。
惟应折梅花，临风为三嗅。

黎山千仞摩苍穹，颛颛独在大海中。
自从汉武置两郡，黎人始与南州通。
历历更革不胜计，唐设五筦如容邕。
皇朝声教久渐被，事体全有中华风。
生黎中居不可近，熟黎百洞蟠疆封。
或从徐闻向南望，一粟不见波吞空。
灵神致祷如响答，征帆饱挂轻飞鸿。
晓行不计几多里，彼岸往往夕阳舂。
流求大食更天表，舶交海上俱朝宗。
势须至此少休息，乘风径集番禺东。
不然舶政不可为，两地虽远休戚同。
古今事变无定论，难信捐之与扬雄。
四州隅分各置守，琼台帅阃尤尊崇。
高牙大纛拥方伯，鼓吹振响惊蛟龙。
汉家威名两伏波，卢丁以来几宗工。
卫公精爽尚如生，妙语况有玉局翁。
史君吏事素高了，明若古镜摩青铜。
叱驭行行不作难，平生惟仗信与忠。
布宣王灵万里外，益使向化来蛮賨。
第惟遐方习疏慢，政化要当率以躬。
雾中能见越王石，自然心服令易从。
顽犷未率宜以渐，勿示骇政先含容。
平平之策用定远，下下之考书阳公。
吏民生长固安土，尚当摩抚如童蒙。
属僚宦游岂得已，士多失职悲途穷。
名分卑尊不可紊，更念何处不相逢。
官事既了与无间，可使知气俱冲融。
乡闾惜别情所钟，临岐为倾琥珀浓。
手遮西日念远去，欲留奈何鼓逢逢。
愿君稳度三合溜，早归入侍明光宫。

黎山千仞摩苍穹，颛颛独在大海中。
自从汉武置两郡，黎人始与南州通。
历历更革不胜计，唐设五筦如容邕。
皇朝声教久渐被，事体全有中华风。
生黎中居不可近，熟黎百洞蟠疆封。
或从徐闻向南望，一粟不见波吞空。
灵神致祷如响答，征帆饱挂轻飞鸿。
晓行不计几多里，彼岸往往夕阳舂。
流求大食更天表，舶交海上俱朝宗。
势须至此少休息，乘风径集番禺东。
不然舶政不可为，两地虽远休戚同。
古今事变无定论，难信捐之与扬雄。
四州隅分各置守，琼台帅阃尤尊崇。
高牙大纛拥方伯，鼓吹振响惊蛟龙。
汉家威名两伏波，卢丁以来几宗工。
卫公精爽尚如生，妙语况有玉局翁。
史君吏事素高了，明若古镜摩青铜。
叱驭行行不作难，平生惟仗信与忠。
布宣王灵万里外，益使向化来蛮賨。
第惟遐方习疏慢，政化要当率以躬。
雾中能见越王石，自然心服令易从。
顽犷未率宜以渐，勿示骇政先含容。
平平之策用定远，下下之考书阳公。
吏民生长固安土，尚当摩抚如童蒙。
属僚宦游岂得已，士多失职悲途穷。
名分卑尊不可紊，更念何处不相逢。
官事既了与无间，可使知气俱冲融。
乡闾惜别情所钟，临岐为倾琥珀浓。
手遮西日念远去，欲留奈何鼓逢逢。
愿君稳度三合溜，早归入侍明光宫。

来游大梅山，涉山知几重。
平行千仞冈，俯瞰他山峰。
一步一步高，势欲凌虚空。
左顾九地底，楼台鸣鼓锺。
蓬莱反在下，直恐船引风。
又疑海水竭，洞见冯夷宫。
行行愈就顺，故步寻苔封。
十年旧主人，相对如梦中。
清谈虚阁上，坐到夕阳舂。
年来颇畏影，掣身慕冥鸿。
入山非不深，犹有行人踪。
安得更深居，尚友荷衣翁。
未问梅子熟，宁能啖青松。
庶几适吾心，余生得从容。

投老归称前进士，时与田夫相汝尔。
渊明赋归何敢望，曼容自免差可拟。
门前爵罗真可设，老圃灌畦聊自比。
恕斋空洞最相亲，笑谈颇觉清无滓。
时时过我共衔杯，望望不来予为企。
丈夫未遇困泥涂，谁识鸾停兼鹄峙。
方期从容结诗社，相与浮湛向闾里。
一朝别我欲远游，欲入桃源深洞里。
为言半隠欲偕行，二子风流真俪美。
向来早有四方志，行尽东南到边鄙。
只今名利遂两忘，争心无复于朝市。
祇有哦诗兴未阑，连得新诗照尘几。
调高韵险不易和，白雪阳春惊俚耳。
年登六十鬓未斑，乘兴一行若可喜。
宗盟莫逆素相忘，并辔笑谈无彼此。
湖海豪气尽收敛，以恕名斋几一唯。
匆匆掺袪不得留，卮酒未干人欲起。
寄声半隠不容言，空有语离书满纸。
归时赓和必盈箱，写尽山川诗作史。
送子才归深闭门，莫问是非并誉毁。
但期远归亦升堂，西湖仍访老知章。

投老归称前进士，时与田夫相汝尔。
渊明赋归何敢望，曼容自免差可拟。
门前爵罗真可设，老圃灌畦聊自比。
恕斋空洞最相亲，笑谈颇觉清无滓。
时时过我共衔杯，望望不来予为企。
丈夫未遇困泥涂，谁识鸾停兼鹄峙。
方期从容结诗社，相与浮湛向闾里。
一朝别我欲远游，欲入桃源深洞里。
为言半隠欲偕行，二子风流真俪美。
向来早有四方志，行尽东南到边鄙。
只今名利遂两忘，争心无复于朝市。
祇有哦诗兴未阑，连得新诗照尘几。
调高韵险不易和，白雪阳春惊俚耳。
年登六十鬓未斑，乘兴一行若可喜。
宗盟莫逆素相忘，并辔笑谈无彼此。
湖海豪气尽收敛，以恕名斋几一唯。
匆匆掺袪不得留，卮酒未干人欲起。
寄声半隠不容言，空有语离书满纸。
归时赓和必盈箱，写尽山川诗作史。
送子才归深闭门，莫问是非并誉毁。
但期远归亦升堂，西湖仍访老知章。

投老归称前进士，时与田夫相汝尔。
渊明赋归何敢望，曼容自免差可拟。
门前爵罗真可设，老圃灌畦聊自比。
恕斋空洞最相亲，笑谈颇觉清无滓。
时时过我共衔杯，望望不来予为企。
丈夫未遇困泥涂，谁识鸾停兼鹄峙。
方期从容结诗社，相与浮湛向闾里。
一朝别我欲远游，欲入桃源深洞里。
为言半隠欲偕行，二子风流真俪美。
向来早有四方志，行尽东南到边鄙。
只今名利遂两忘，争心无复于朝市。
祇有哦诗兴未阑，连得新诗照尘几。
调高韵险不易和，白雪阳春惊俚耳。
年登六十鬓未斑，乘兴一行若可喜。
宗盟莫逆素相忘，并辔笑谈无彼此。
湖海豪气尽收敛，以恕名斋几一唯。
匆匆掺袪不得留，卮酒未干人欲起。
寄声半隠不容言，空有语离书满纸。
归时赓和必盈箱，写尽山川诗作史。
送子才归深闭门，莫问是非并誉毁。
但期远归亦升堂，西湖仍访老知章。

二公晚辞轩冕劳，两斋莫辨适与高。
尝登云山仰清献，平地著屋山周遭。
白头日过适斋下，钓游尚想随儿曹。
方从家舅与俱隠，野鹤谁能鸣九皋。
加我数年未纳禄，解去簪绂甘同袍。
世间此事要识破，差处不可容一毫。
颍川尉仙赋长句，数寸之管烦君操。
欲追险韵继坡老，词锋犀锐真吹毛。
舅家见诗勉续貂，长松相倚惭青蒿。
我本无复望禄仕，不应招我更由敖。

五载杜门居海角，无复翻阶赋红药。
自怜荒径菊犹存，夕餐空待秋英落。
眼明喜见绿丛丛，始也抽苗今满握。
扶筇着意养孤芳，荆棘旁连细开斫。
天香入骨徐吐芬，中有秋风非外铄。
传闻南堂有佳种，愿过屠门思大嚼。
颇亦有意欲见之，此意未容儿辈觉。
乃知便许移芳根，不止园官供小摘。
要令寿客来骈肩，何用潭水求延年。
有时采之东篱边，不觉南山在眼前。
渊明千载幸同调，老我此际方悠然。
西风吹花日夜急，散金坐看开田田。
两诗先到衡门下，思向平台寻戏马。
从君九日去行乐，莫为登高泪盈把。

五千买得见屏风，白鱼相逐菰蒲中。
俊尾拨剌有生意，旁人未易分雌雄。
屏后诸孙更雍容，濈濈无数迷西东。
我虽非鱼知鱼乐，乐处未必鱼知侬。

与客出西郊，送子之南旴。
子为名父子，才器真璠玙。
乃翁老从臣，循吏追两都。
益公工拟人，谓比王仲舒。
积善必馀庆，于公大门闾。
子能传家学，何止读父书。
执丧真有闻，孺慕久不渝。
弹琴不成声，西上何徐徐。
文场尝得隽，一跌重叹吁。
通籍金闺中，夷庚因少迂。
邑中有三曾，声名照堪舆。
士夫秀而文，比屋多为儒。
万里此发轫，胸中有全模。
将别更求言，老马从问途。
乃翁同汪出，亲谊崇终初。
以规不以颂，不自知其愚。
民社非细事，况此壮大区。
不饮第一策，精神长有余。
以此奉尘刹，以此当万殊。
何官不可为，祸福皆在吾。
剧邑最为难，谨畏可无虞。
试看悔吝者，实惟予之辜。
民力久已困，未免索税租。
欲如古什一，攻瑟难吹竽。
古意行今法，自应知乐输。
有弊勿遽革，有奸毋亟锄。
责己重以周，检束到锱铢。
两脚踏实地，处事随精粗。
顽不在斯民，猾不在吏胥。
苟以明恕行，久之定交孚。
为善无近名，实著名与俱。
饮啄信前定，富贵不容图。
三年报政成，明时其舍诸。
老我世无用，情亲肯自疏。
尽此一杯酒，惘然掺子袪。
相依忽成别，加餐意何如。

一春垂垂困多雨，虽曰如膏反成苦。
自知潦后必成旱，果见晴天雨黄土。
连旬不雨已叹嗟，涤涤山川云不吐。
未闻鹁鸠鸣屋角，但有蚊蝇争振羽。
一梅无望望重梅，旱魃为妖无术御。
闲居忧国徯云霓，夜夜三星正当户。
君王侧身叹凉德，云汉之诗无愧古。
避殿减膳率以躬，己责纵囚真有补。
史君精祷尽诚意，千里归心称杜母。
四郊神物招螉蜒，所在疲氓加手抚。
风伯在今诚可讼，已闻石燕空中舞。
时时小雨慰人心，渴瓦流膏仅儿乳。
传言望日当通济，老巫已得灵神语。
霈然三日果应期，靡神不举谁为主。
河流顿已复旧痕，良苗喜见兴南亩。
中宵愁念不成梦，摩挲便腹眠清午。
从今一饱便可望，坻京行见曾孙庾。
陈侯忽就舂容篇，径遣长须入城府。
叹君健笔今已老，不草敕书招赞普。
坡翁相去已百年，时出新诗追步武。

秦郎相家子，被服一寒士。
不味膏粱珍，嗜书如嗜芰。
仕途乐平进，欲上行或止。
制使护瀛壖，婉画幕中试。
不避痴儿讥，但欲了官事。
君贤他可及，好善无与比。
公余仍进学，访问无巨细。
片言苟有闻，必欲穷根柢。
一介有可观，穷阎必躬履。
老我甘投闲，衡门人所弃。
惟君异时好，时来访生死。
淡交久而敬，清谈或移晷。
一朝语余别，掺袪不容已。
向来二三公，颇亦同臭味。
去去群欲空，今君又行矣。
欲归投金濑，尚眷甬东水。
结交多老苍，要路有知己。
青毡我家旧，勉旃收上第。
先听传除书，使我喜不寐。
别后未相忘，毋爱书一纸。

濠梁自古扬州域，禹娶涂山城尚留。
锺离虽尝作楚县，子男之国书春秋。
卑梁争桑起吴衅，阴陵失道除汉雠。
嬴秦属之九江郡，典午置郡任愈优。
萧梁尤重北徐镇，高齐又为西楚州。
贞观割淮疆理失，元和加水号名修。
阳冰篆虎书户册，奇画于今照谯楼。
浮山筑堰谁与谋，漫引童谣为激沟。
役工沈铁不胜计，欲灌寿阳为废丘。
雾昏三日水怪出，一决空贻千古羞。
上格下格果何在，西濠东濠犹并流。
守边在人不在险，险阻如故事不侔。
元魏拥兵数十万，义之坚守窜其酋。
向来横涧一失据，凛凛重贻宵旰忧。
刺史旧带两城使，涡口两城今在不。
君侯妙年笔为投，名位讵肯卑微休。
世科高挹更膴仕，哦松壮志未足酬。
欲效金城上方略，宦游直到穷边头。
三光五岳气犹分，故疆慨想何时收。
邑事不足烦大手，往访古今资远猷。
老我无用重多病，为君相与数觥筹。
棋社冷落故人少，况复临风送行舟。
看君径赴功名会，努力自取公与侯。
又闻鱼台在近境，谁知鱼乐如庄周。
烽沈柝静若多暇，从容何惜观游鯈。

兰亭修禊永和中，群贤高会俱雍容。
右军作序亦寓耳，藁草乃致传无穷。
自言疑若有神助，他日屡书终不同。
历代传宝在秘府，尤其甚者唐太宗。
当时搜取极心力，模本一一攽群公。
惟此真迹最奇绝，萧梁开皇有遗踪。
亲御奎文赐元嘉，龙蟠凤翥何其工。
辩才所取秘昭陵，此本一洗凡马空。
崔家兄弟列清要，诲子况复称龟龙。
图书四部资校雠，当时尚有贞观风。
自云此为最善本，冰御臣液题甚恭。
李王深得拨镫法，笔力绝劲雄江东。
右军以来皆妙笔，名胜异代如相从。
病余扶惫行扫松，李君携来为发蒙。
平生多看旧墨本，一见使我开心胸。
摩挲叹息不自已，至宝盍入明光宫。
隠居怀宝正不恶，异气或能牛斗冲。
叩门有客勿倾倒，恐有御史来乘骢。

危楼杰立潭府雄，仰望惊瞿何穹窿。
擎以八柱真良工，恍如木天移海东。
扶栏三级横复纵，八窗交映光玲珑。
更上一层迥不同，历览万象俱空蒙。
东南太白金峩峰，西山千叠青芙蓉。
环遶不断如屏风，平畴弥望禾芃芃。
城郭市井聚螘蜂，烟树高低知几丛。
澄湖一片磨青铜，潮来江涨银在镕。
海匝三垂属提封，四山宽围城在中。
地平楼小望易穷，安得高卧陈元龙。
丽谯公府难从容，二阁均在道佛宫。
江山得助无遗踪，眼前突兀忽此逢。
主人干国成栋隆，鼎彜久书柱石功。
名遂身退兹明农，卜筑深静依高墉。
百间朗朗罗心胸，咄嗟不待鼛鼓冬。
最后奇观凌虚空，窗户未须湿青红。
似闻庐陵周益公，亦作此楼高于崧。
相望落落见两翁，心匠不谋如影从。
我欲效颦意方浓，一朝登眺若发蒙。
不愿侍公饮千锺，不愿舞女纷歌僮。
插架三万牙签重，此身愿为书蠹虫。
不然相陪夕阳舂，与公凭栏送冥鸿。

先引护栏球子骢，九马近远俱相从。
黑驹䯄黄骓素骝，亦有笏面仍银鬃。
夏国一种青于蓝，五明错靴皆如龙。
或骖或引恣驰骤，坐觉隠耳声珑珑。
人间安得有此辈，一一必自天闲中。
不惟骨相异凡马，圉人贵介多雍容。
三花翦鬣自官样，空鞍更以香罗幪。
中间二者盖天马，齿虽已老气尚雄。
不知几出横门道，双立柳下青阴浓。
抬缰捽颔刷背膂，旋梳鬃尾摇清风。
人人生意马欲动，态度曲尽各不同。
韩生去我几百年，藻色尚湿青与红。
不知何时堕鸡林，万里远在东海东。
贾人携来得寓目，一见绝叹丹青工。
千金可买真不惜，忽复携去何匆匆。
亟令临写得形似，如此神骏那得逢。
开元内外马盈亿，色别为群从登封。
韩生所貌定杰出，七尺为騋八尺駥。
向来鶑边系金狨，归乘款段头已童。
伏枥宁能志千里，却笑区区据鞍矍铄翁。

澧阳渺何许，远在天尽头。
顷为郡楼记，图志不可求。
王侯录故实，颇亦费冥搜。
忠以申明著，学有车公优。
外挹兰江水，下俯仙明洲。
读书记群玉，采药思浮丘。
况得子厚语，谓冠汉南州。
见谓颇详尽，丰碑照城陬。
可怜城与楼，百姓不知修。
乃知尚有遗，家传载邺侯。
张君将客授，盖尝叙其由。
为我谢澧人，聊以遮前羞。
君家世为儒，青箱袭箕裘。
太玄洎潜虚，探赜深可钩。
君才兼数器，博洽谁与俦。
南庙推第一，雕鹗快九秋。
得官愈嗜学，手抄不能休。
馆殿要人物，众宝登琳璆。
演纶及视草，如君真胜流。
兰芷生颜色，暂烦为远游。
君方俟瓜时，相依意绸缪。
樽酒接从容，诗篇更唱酬。
论文究今昔，析理到孔周。
老我澹无伴，掺袪不容留。
别乘澹庵子，倾盖当相投。
公余文字饮，能思故人不。

澧阳渺何许，远在天尽头。
顷为郡楼记，图志不可求。
王侯录故实，颇亦费冥搜。
忠以申明著，学有车公优。
外挹兰江水，下俯仙明洲。
读书记群玉，采药思浮丘。
况得子厚语，谓冠汉南州。
见谓颇详尽，丰碑照城陬。
可怜城与楼，百姓不知修。
乃知尚有遗，家传载邺侯。
张君将客授，盖尝叙其由。
为我谢澧人，聊以遮前羞。
君家世为儒，青箱袭箕裘。
太玄洎潜虚，探赜深可钩。
君才兼数器，博洽谁与俦。
南庙推第一，雕鹗快九秋。
得官愈嗜学，手抄不能休。
馆殿要人物，众宝登琳璆。
演纶及视草，如君真胜流。
兰芷生颜色，暂烦为远游。
君方俟瓜时，相依意绸缪。
樽酒接从容，诗篇更唱酬。
论文究今昔，析理到孔周。
老我澹无伴，掺袪不容留。
别乘澹庵子，倾盖当相投。
公余文字饮，能思故人不。

作邑诚匪易，况子之稽山。
银茜视两赤，朝家知其难。
鼎鼎数万户，赋重民生囏。
山陵五云飞，办护力更殚。
预买万世敝，法贪至于残。
越人瘠已甚，当馈几发叹。
名臣为竭力，减额宜少宽。
不齐物之情，兹事终变翻。
箕敛及鸡豚，诡户多容奸。
竟未得要领，条令何其烦。
通才善剸剧，南康遂通班。
诚心试求之，要使后可观。
古仕不出乡，习俗皆素闲。
东嘉尝客授，寻乃乘朱轓。
略如仕于乡，非意不得干。
况昔摄邑久，疾苦知民间。
故吏想犹在，疲氓知长官。
宜若差易耳，未免送以言。
权虽与正同，事体终两般。
趣办不计久，为真事多端。
遇事勿生风，三思庶能安。
试登宽简堂，取我前碑看。
六一真格言，坐右当铭盘。
向来难奉母，版舆今似潘。
外尽抚字劳，退公悦慈颜。
莲峰声望重，待子兴门阑。
勉哉发政誉，行矣闻天关。

少陵千古诗人杰，每见名花辄题绝。
锦棠无如蜀川盛，见说千林天染缬。
大篇短章合无数，忍对此花舌如结。
黄鹄衔子万里来，春光颇向东南泄。
槹闲老子携春归，移石郁林表高洁。
崇桃炫昼不足言，红艳烧林疑益烈。
棠梨小红自退听，不待骚人定优劣。
两登蜀道归海滨，一琴一龟全晚节。
嘉招容我到花下，春酒新𥬠公自挈。
攀翻乱插人共醉，十二金钗不成列。
袁安参坐为长哦，同气相求磁石铁。
不须高烛映红妆，佳月自能明作哲。
红潮满颊卧林间，风流谁敢来分别。

沙头古招提，往来几经行。
兹来当春昼，解衣愒西楹。
玉立青琅玕，小窗虚且明。
纸帐白如雪，床软枕更平。
偃仰四体适，欠伸困思生。
须臾右胁卧，径入华胥城。
无人梦自觉，閴然四无声。
林间婆餠焦，悠悠时一鸣。
翻身更从容，意泰气亦清。
连朝走丘垄，百拜不遑宁。
老我久倦游，幸兹息营营。
衰相益已迫，世念日愈轻。
自欣天与闲，身是半发僧。
未能遂高隠，庶几保余龄。

君家江发源，我生瀛之壖。
相望万里外，中间几山川。
近闻今子敬，文价惊鸾鹓。
何由梦见之，失喜瞻在前。
幅巾耸英标，衔袖出文编。
倒屣平生欢，剧谈河汉悬。
老我三入朝，广识两蜀贤。
相与论诸公，与君最周旋。
自言隠太城，读书三十年。
城中竹谿居，肥遁远市廛。
清谿拥屋后，绿树环前轩。
一舟号横雪，可溯复可沿。
拂衣下三峡，非为名利牵。
滟滪追古作，海潮赋新篇。
旧依槹闲公，来乘甬东船。
顾我何所取，有怀俱尽言。
老亲苦多病，尝药冀少痊。
佳客不容留，欲著归骖鞭。
间为恶草具，愿君少留连。
报无锦绣段，赠有朱丝弦。
一别无复会，掺袪意茫然。
蜀山渺何许，同声惟杜鹃。

我公仁存心，乐山心如丹。
平生经行处，不厌行路难。
青城及大面，万叠连百蛮。
扪参仰胁息，亦尝坐长叹。
功成归四明，得地数亩悭。
城隅路穷际，小桥水汪湾。
萧条渔家市，中有屋百间。
危楼俯人世，一看山四环。
堂深无他景，犹以城当山。
城荒披绿莎，青青透槹闲。
秀润长满门，坐对无跻攀。
日夕气亦佳，鸟飞相与还。
终日看不厌，徙倚十二栏。
有如拥泰华，管窥见一斑。
况兹绿阴成，连朝雨潺潺。
浓翠真欲滴，秀色几可餐。
我家但环堵，穷年困弯跧。
出门得旷望，遥碧罗烟鬟。
有时碧云涌，半空耸商颜。
须臾辄变灭，欲驻良亦艰。
羡公得佳趣，容我游其藩。
悠然时见之，重门勿令关。

江左一世称名公，首出刘惔与王蒙。
自高直以天自况，何止数仞言高墉。
虚声一传实何在，但知景附而风从。
我朝诸公门户阔，普纳万象如虚空。
群才俱入大𬬻鞴，铸人端如金在镕。
又如东君一布令，白者自白红自红。
岩岩千载玉局老，少年径以吾道东。
首干乐全次六一，二公自是燕许宗。
奏篇六论初流传，四海一日俱承风。
其间杰出六君子，香薰班马尤为浓。
涪翁又分江西派，作图序次由本中。
哦诗作文各务实，荐鹗不愧北海融。
坐令文物掩前代，主盟岂非诸老功。
固知文气僵湜籍，亦许诗律沾徐洪。
宛丘诸黄接前辈，宜有此甥风味同。
蚤尝决胜翰墨场，笔端豪健谁争工。
新篇句句多洒落，妙画字字真玲珑。
惜哉生晚百余载，欧苏之门欠登龙。
尚兹踸踔未阔步，吞舟之鱼沟岂容。
我方投老与世隔，映窗爱景方朣胧。
十年屏居可罗爵，何人来顾一秃翁。
俨然衣冠见吾子，文书衔袖名自通。
向来两卷余百篇，讽味抵今未能穷。
更携大篇如拱璧，刻画无盐贲孤踪。
人言霜蹄骋夷路，我今秋隼凌三峰。
爱余过厚拟前良，此事如何著得侬。
老我不入杞梓林，峄阳深隠如孤桐。
平生习气扫欲尽，只有愧处着力攻。
子归求之有余师，惟知叹息锦绣胸。
时时杖屦许来往，庶可岁寒相始终。

宜人初谓宜于人，菜肚老人竟不振。
承天院记顾何罪，一斥致死南海滨。
贤哉别驾眷迁客，不恤罪罟深相亲。
衮衮不容处城闉，夜遣二子从夫君。
一日携纸丐奇画，引笔行墨生烟云。
南方无书可寻阅，默写此传终全文。
补亡三箧比安世，偶熟此卷非张巡。
岩岩汝南范孟博，清裁千载无比伦。
坡翁侍母曾启问，百谪九死气自伸。
别驾去官公亦已，身虽既衰笔有神。
我闻此书久欲见，摹本尚尔况其真。
辍公清俸登坚珉，可立懦夫羞佞臣。

老我旧曾官日边，随众年除仍岁迁。
母子日夜念乡国，但欲共耕绵上田。
叶君写照妙一世，画我形模在山水。
有如虎头貌幼舆，正合置之岩石里。
犹记有客为谀言，盍更野服为貂蝉。
我笑不答心不然，拂衣径得归林泉。
归来岁月不知久，十余年中何不有。
此心炯炯尚如丹，只为幽忧成老丑。
久矣与世俱相忘，荷君念我应老苍。
新图白髭添一二，岂知双鬓皆成霜。
两图对挂耿相照，顾盼从容成一笑。
更添松竹作寿星，我已甘心就枯槁。
人言姿态与真同，如照止水窥青铜。
明知已非故吾矣，小孙指点能呼翁。
君居天街号称首，侯王生面罗左右。
边头飞将新立功，飒爽英气照窗牖。
名满四方求者多，千金造门君不呵。
能事固不受促迫，应酬虽繁可柰何。
胡为有暇及衰朽，楚楚装池意尤厚。
我今已是行路人，不须重累丹青手。

顷年曾记游花谿，宗枢潭府谿之湄。
徘徊其上叹秀爽，宜有英才瑞明时。
岩岩林公天与奇，劲气不为金石移。
少以六义鸣上庠，游宦所至英声驰。
澜翻荐口彻旒冕，通籍直上黄金闺。
出宰长城如卓鲁，至今遗爱人歌之。
入朝一冠御史豸，台纲振厉先光辉。
光宗圣度如天大，俾承旧制形宸奎。
言所当言公不屈，上喜抗直深倚毗。
历居三院上横榻，首尾独击及四期。
擢居小天不肯住，远指章贡把一麾。
政成召节不旋踵，神与清涨促公归。
代言批敕节弥励，藜藿不采非公谁。
竟以松班分制阃，海邦虽陋不鄙夷。
抚摩赤子厪一稔，功利及物难周知。
公方在台我立螭，台省相望心事齐。
皇上初政公赐环，我居青琐公紫薇。
时平论事同努力，寄名雷霆如恐迟。
我求外补径投闲，公亦出关喜相随。
受廛亲见贤郡侯，攀辕卧辙同旄倪。
公时自谓二宜去，吏民犹诵三不欺。
棠阴蔽芾勿翦伐，万人来往城南堤。
书来不复说余事，颇言别墅躬鉏犁。
频年日涉愈成趣，去家三里共游嬉。
首崇御札极尊合，又以副墨登之碑。
非欲自诧稽古力，铺张圣德彰仁慈。
犹记殿上争挽衣，咫尺龙颜犯天威。
坐以汉法当粉齑，廷臣就列仍绅緌。
箧藏常裾不容毁，如以折槛存轩墀。
公严十袭我书榜，老臣追往空涕洟。
吾闻一潭浩深绿，上有怪石形如龟。
是为古丽最佳处，地藏天作公发挥。
大谿横贯地坦平，演迤明秀山四围。
十峰历历可名数，余如芙蓉耸天涯。
独此一山亘里许，中立壁峻难攀跻。
堂名娱老正东南，比汉二疏公庶几。
海棠炫昼遶栏槛，细数嫣红遍繁枝。
杂花满地秀而野，何殊迂叟居洛师。
千岁灵龟巢莲叶，祝公耆寿登庞眉。
桃花源杳号霞隠，木奴霜后黄金垂。
深可藏书旷可射，初篁细香临月池。
狎鸥渚边鸥为下，观鱼梁上鱼不疑。
悬崖石横笋斜出，拒霜为城媚清漪。
公既垂车弃轩冕，鸿飞冥冥不受羁。
超然但欲适吾意，抱瓮直欲心忘机。
我虽未到景略序，尽录无心图画为。
花朝月夕景何限，想见晴好雨亦宜。
落霞孤鹜映西日，多少空翠仍烟霏。
此虽见之咏不足，强欲著语是耶非。
两守宝婺行或止，无由往叩山中扉。
旧闻赵公访欧阳，千里命驾如吕稽。
清风明月两闲人，万口犹传乐府诗。
我虽挂冠病双足，颂系一榻当炎曦。
荷公虽若鱼相忘，尺书时来自缄题。
屡索鄙书懒未暇，又恐境胜难为词。
兹来督我语益峻，远寄蜀绢栏乌丝。
为吾赠诗仍就写，欲待相好无时衰。
想像试作高堂赋，身知难往心欲飞。
才固不多老更尽，况此病瘁神亦疲。
不如及今为公作，语成不工不敢辞。
两家子弟向后日，庶几二老同襟期。

古人养老食而酳，后人既饱须啜茗。
唐称阳羡顾渚茶，惠建之名犹未省。
小团花{革夸}矞云龙，竞巧争妍动天听。
要之造化生万物，甘苦酸盐适其性。
古来水品多异同，茶品知谁真得正。
芽新火活善调汤，种类虽殊俱隽永。
坡翁立论亦颇当，一贬一褒何太猛。
北苑固为天下最，未必余茶尽邪懭。
越山日铸名最高，种在阳坡性非冷。
父老不堪痛摧抑，待以奴隶心若鲠。
草木端有地所宜，此品标奇惟一岭。
祇因杂取应人须，寖使虚名成画餠。
坡公殆未识吾真，真者如珠光自炯。
白头拾遗辨真赝，非是容心为乡井。
寄来双缶妙绝伦，病叟新尝信侥幸。
七碗自煎成水厄，笑看腹似支离瘿。

旧说仙人吴彩鸾，日书切韵归毫端。
不应神速有如此，令人至今疑稗官。
相传此事三百载，谁知真迹俨然在。
笔精墨妙信入神，间以朱丹倍晶彩。
法言初为此韵时，賸裒文字觉后知。
宁知遂经谪仙手，讳字曾阙民与基。
经生矻矻尽精力，摩以岁月或可得。
动翰如飞犹恐迟，一日一挥出心画。
神仙之说云渺茫，仙凡配耦尤荒唐。
萧史弄玉乘凤去，蓝田空说容裴航。
文箫之遇真是否，岂比虚名传不朽。
五篇历历为全书，始信传闻是真有。
当时所直才五缗，于今千金价未均。
十年盖有数百本，未知几本传今人。
惜哉字画太纤细，后日传之知几岁。
祇今已有字不全，欲镌翠珉固非易。
我逾七十方见之，暂借一观聊自怡。
平生愿见心便足，何必更谋身后为。

叔夜千载人，生也当晋魏。
君卑臣寖强，骎骎司马氏。
幽愤无所泄，舒写向桐梓。
慢商与宫同，惨痛声足备。
规橅既弘阔，音节分巨细。
拨剌洎全扶，他曲安有是。
昌黎赠颖师，必为此曲制。
昵昵变轩昂，悲壮见英气。
形容泛丝声，云絮无根蒂。
孤凤出喧啾，或失千丈势。
谓此琵琶诗，欧苏俱过矣。
余生无他好，嗜此如嗜芰。
清弹五十年，良夜或无寐。
向时几似之，激烈至流涕。
素考韩皋言，神授托奇诡。
别姊取韩相，多用聂政事。
近读清真序，始知石函秘。
贤哉许阿讷，自言家有此。
文君昔宝藏，人亡琴亦废。
荷君重然诺，写谱远相寄。
按拍三十六，大同小有异。
此即名止息，八拍信为赘。
君远未能来，我老从此逝。
何当为君弹，更穷不尽意。

平生信天公，颓然不作计。
顾我虽非鱼，想见亦相似。
潜深本其性，鱼亦非有意。
浮阳或在渚，不能终自秘。
或为饥所驱，危机在香饵。
轻丝引纤钩，性命困刀几。
鱼以味得烹，我以名自累。
安得两相忘，容我从此逝。

七十衰翁年愈高，意气销尽湖海豪。
平生万事不翅足，但欲乞身归故巢。
几番挂冠不容去，归梦屡涉沧浪涛。
纵使不去岂能久，命如槁叶风将飘。
一阳来复值初度，方念吹棘心夭夭。
何期老友加记录，乃为衰朽亲挥毫。
庐山高哉山谷字，蜀女织就新冰绡。
安得东归抱四绝，双凫飞舄追王乔。
张图痛饮信一快，更须传宝留儿曹。
庆朝非远却图报，别当作颂齐崧高。

少年曾上三茅山，千岩万壑穷跻攀。
烟霏空翠不可状，弟兄联骑欣清闲。
回头五十有余载，至今梦境犹班班。
初从崇禧入仙境，元符玉晨纷幢幡。
草庵精舍不知数，各占山麓清溪湾。
蓑衣相见黑虎谷，苍然白发犹朱颜。
延之土窟款清论，桃皮酿酒无留残。
达道所居更奇绝，万山开豁如重关。
一山巉岩似笔格，耸秀正矗湖中间。
白马真人尚生气，长史旧井藏余丹。
异石若碎还复合，豢龙几处多澄澜。
华阳洞门闭已久，传闻亦有游其藩。
抚掌浮沤涌如沸，仙人捧石手可扳。
最奇无如大茅峰，千寻直上天市坛。
中峰小峰如雁行，下视堆阜罗烟鬟。
三君司命时归降，往往天风吹珮环。
人言春日羽衣会，胎禽终日来飞翻。
玄帝大鼎秦皇璧，丹砂六千在流泉。
地无虺虎与荆棘，但有众药堪延年。
洞天凡踪不易到，我欲再往良独难。
有时慨想旧游处，陟冈惘惘涕为潸。
江夏仙人有仙骨，卓尔拔俗甘瓢箪。
摇铃真能彻帝所，挥镢自足驱神奸。
曾入金华访初平，今往地肺求洞玄。
游经都城道价重，拂袖忽厌拘尘烦。
径登紫芝绣衣亭，咫尺众真相往还。
神仙渺茫信可学，祇恐涓尘天意悭。
但见茅君极仙品，谁知求道越岨艰。
至今丰碑载锡文，舟堕千剑如指弹。
君得此居宜勇进，勿使学步讥邯郸。
我欲休官未容去，归梦遇觉多愁叹。
终当挂冠四明隠，扪萝采石纫芝兰。
江东日暮云生处，安得羽化同霞餐。

皇家基业天与隆，金枝玉叶槃石宗。
我皇圣德摩苍穹，朱邸森列庆所钟。
仲氏吹箎何雝雝，云梦八九罗心胸。
群经读遍巾箱中，笔端豪气舒长虹。
殿前玉佩声冬珑，天人眉宇辉宸枫。
大名起魏茅士封，黄旛豹尾双镇雄。
宣城名郡烦凭熊，政绩越过黄与龚。
楼前叠嶂横云空，佳句不减玄晖工。
贤王易镇甬水东，阳春有脚皆仁风。
百蛮面内文轨同，坐清聚蚁驱屯蜂。
碧海万里楼船通，天子神圣非臣功。
薰风入弦槐阴浓，新荷泛绿榴花红。
晓来佳气飞青葱，惊诧野老田家翁。
箫鼓动地光融融，堂上帝子方雍容。
清旦燕贺簪笏丛，负弩小吏随登龙。
由来降灵自神崧，难老何用齐乔松。
年年箕翼寿两宫，捧觞戏彩俱无穷。

东都竞风节，清裁称巨贤。
焱驰不自定，相与扶其颠。
独立黄征君，道周性具全。
辟举既不就，言论亦无传。
当时论笃士，比之孔与颜。
陈蕃为三公，自愧不敢先。
丈人岂苗裔，德高静而专。
不清复不浊，量陂渺无边。
学问粹然正，师友承渊源。
词章玉无瑕，作者当摩肩。
向来登王畿，悟主在一言。
校雠天禄阁，朱黄手自研。
郎潜不啻足，肯羡岁九迁。
清朝奖廉退，擢居西府员。
膴仕皆坐致，高怀越拘挛。
出乘使者车，径归卧林泉。
出处无戚欣，鼻间栩栩然。
谢公恐未免，召驲行着鞭。
松山介闽浙，淑气常蜿蜒。
隆冬正凝沍，爱日回春妍。
悬弧庆生申，飘若区中仙。
仙风自难老，何须记椿年。
贱子托枌榆，扫门如宿缘。
叨在玉润选，得窥乐广天。
川涂阻拜寿，舂容陈大篇。
孺子倘可教，愿受书一编。

水余枯枿尚栖苴，催促征夫趁晓鸦。
细路缭山穿乱石，轻舆掠树得飞花。
柔桑弥望两三里，修竹深藏四五家。
径处不容行客恋，可怜一步一天涯。

又作泛舟行，浮家一叶轻。
潮生江外晚，月比夜来明。
云尽天容彻，风高水汽清。
五湖乘兴去，何苦慕功名。

骨相昂藏涧底松，平生禅窟尽从容。
几年大隠清晖阁，今日来瞻独秀峰。
打破画瓶无罣碍，大开饭店喜迎逢。
今朝且逐征途去，何日重来听晓钟。

危楼雄据郡城东，扫尽秋云快碧空。
目力不容山隔断，诗情长与酒无穷。
先分楼下双溪水，高挹人间万里风。
兴逸不知真近远，五弦声里送归鸿。

宴坐萧斋不作劳，谓予何事走蓬蒿。
从容试问今年几，手植黄杨三丈高。

秘甚先天学，谁传陆士龙。
上方留自近，天岂不相容。
契托君家厚，情惟我辈锺。
殷勤训犹子，他日使追踪。

扪萝历栈上层峰，寖觉芒鞋踏半空。
七窍几时开浑沌，八窗无处不玲珑。
已欣古洞容身过，直恐丹丘有路通。
俯视人间懒归去，拂衣径欲御天风。

闵雨才宽又畏风，从朝愁到夕阳舂。
谁教官到二千石，不学当年邴曼容。

晓入金门拜紫宸，门前错立士如云。
未容密侍君王宴，祇许钧天隔殿闻。

养气非为侠，轻财弗市恩。
仁声高月旦，义概彻天阍。
称美推贤嗣，扬名有顺孙。
活人几百万，何止驷容门。

屡从樽酒接从容，叔宝风姿照座中。
他日相逢年益老，棋坛尚可角雌雄。

黄扉处士掩松关，小立松风去住难。
可叹山中真宰相，未容神武挂衣冠。

我居铨部闹簪裾，终羡寒窗只蠹鱼。
每念故交今有几，况如盛德岂容疏。
京尘共叹催人老，市道谁知有隠居。
久苦笔端枯渴甚，楚波正欲借君余。

阁下相期久，山中把酒稀。
未能容我去，又复送君归。
柱史宁终隠，威颜暂咫违。
壮心谁与语，看剑一灯微。

雕鞍去去不容攀，柳下门墙辍往还。
可但征商私龙断，不妨拄颊看巾山。
右军墨妙惟修禊，太傅才高亦抱关。
只尺亲庭毋苦恋，有人能伴适斋闲。

顷尝假守向中川，公在黄扉已数年。
每念夔龙容接武，自期鸡犬亦登仙。
入朝终叹一交臂，问道几思偏祖肩。
数仞宫墙天样远，此心何日遂亲传。

手披欲究百家编，奴婢年来识郑玄。
顾我幸多千卷富，念君未有一经全。
诗书心醉不容醒，父子笔耕期有年。
此但古人糟粕耳，更须从此悟真筌。

门外顿空旷，双眸豁太虚。
谁欤列佳树，正尔对吾庐。
蚤岁曾修业，衰年得定居。
买邻贤伯仲，衣锦旧门闾。
未办三闲屋，先栽数席蔬。
欢娱戏莱服，晨夕奉潘舆。
驷马容虽狭，斋郎住有余。
床金知已尽，瓶粟岂无储。
细草沿阶嫩，新篁得雨初。
窃希仁者静，未觉故人疏。
昼永翻名画，更长理旧书。
何妨抱琴醉，尽好带经鉏。
耋穉同甘苦，儿孙共卷舒。
眼花多掩卷，鬓雪不堪梳。
少饮毋求醉，徐行可当车。
此生千万足，祇愿老樵渔。

枕稳衾温梦乍回，闲居不怕漏声催。
天明更欲从容睡，长被孙儿恼觉来。

蛰虫坯户六经旬，掣电惊雷若莫春。
震起昆虫千百亿，不知何处更容身。

同盟东下或西征，老我惟知管送迎。
祇恐政成登省户，未容归骑向西城。

谁写衰容入画图，本来面目旧形模。
几年老瘦鬓如雪，不道今吾非故吾。

晚年来定一枝巢，到处盖头无把茅。
又欲浮家过尹隩，何殊乐道向莘郊。
君今去此难招隠，老更从谁可定交。
见说衡门临野水，秋深容我去推敲。

圣主承丕祚，于今岁几迁。
昭回光饰物，刚健位乘干。
善治新更化，当阳独揽权。
诛鉏及共鲧，擢任列闳颠。
曩日方谋始，宸心最急先。
未遑亲政理，首务辟经筵。
恭俭甘卑室，尊严拱细旃。
昼居勤已甚，坐侍礼无前。
讲彻诗三百，时逢运半千。
诸儒深诵说，六义极摩研。
俯阅毛公传，旁参郑氏笺。
慨寻中古意，重是素王编。
旧本三千首，终存十二篇。
虽遭煨烬厄，所赖咏歌全。
开迹因农事，安民在井田。
成功时迈酌，兴业大明绵。
东国思平赋，南山乐得贤。
艰难由后稷，劳来美周宣。
起自绍熙载，迨兹嘉定年。
关雎从肇彼，殷武遂终焉。
宠数传中旨，恩光被迩联。
神文期继踵，元祐信齐肩。
内厩颁云骑，雕鞍绚锦鞯。
茗分龙焙品，香拂御炉烟。
众俊咸宣力，孤生亦备员。
少时曾学依，老去未忘筌。
纳禄诚休矣，归耕久晏然。
锋车俄促召，梓里谓登仙。
词禁容挥翰，天官命典铨。
岂知侵莫境，重得侍甘泉。
朽质何能报，孱躯殆欲捐。
尚思求谲谏，海岳效尘涓。

路从天竺更微南，衲子邀余过复庵。
八法照人瞻睿藻，一峰当户拥晴岚。
奇爻初动玩羲画，万物并观师老聃。
六用不成均此理，楞严容我为同参。

重烦妙手费丹铅，貌出衰容信宛然。
君看头颅已如许，岂堪头上著貂蝉。

钱塘佳月照青霄，壮观仍看半夜潮。
每恨形容无健笔，谁知收拾在生绡。
荡摇直恐三山没，咫尺真成万里遥。
金阙岧嶤天尺五，海王自合日来朝。

未年六十蚤休官，海角投闲尽自安。
一纪时容奉香火，七旬遂许挂衣冠。
重来深愧妨贤路，此去终期保岁寒。
三上封章归未得，葛家诗卷却羞看。

衰晚三年侍玉墀，高梧又擢凤凰枝。
封章屡上未容去，更向殿头闻子规。

公退门庭静，轻风辊絮球。
故人惊一见，小酌散千忧。
西上不容久，东归又别愁。
何当附舟尾，从此遂归休。

兴安乐石响于桐，作阮犹堪继仲容。
茂苑乐闲真好事，为君添起晋玲珑。

阿连试邑有成规，谁谓云间不可为。
能使镬汤偏衮处，直如官府太平时。
容容非欲后多福，赫赫何如去见思。
子路当年曾请益，更须无倦以终之。

绿蕉阴下遶斑衣，饭了从容到夕晖。
老子才携筇杖去，孙儿各捧竹团归。

授受唐虞际，从容平勃闲。
宗英谁柄用，人望属槔闲。
晚侍经闱读，寖登规殿班。
帝乡留不住，归去老湖山。

壮岁志先定，耆年气不衰。
治高为县日，名重佐州时。
雅望登朝着，忠言彻帝墀。
亨途日千里，阔步不容迟。

共政三年久，蜚英四海尊。
色词无假借，风裁靡嚣喧。
但欲持公道，宁容启幸门。
经纶终未究，犹有典刑存。

北面愿师承，东台拜老成。
忘年容末至，叙契若平生。
风月吟千首，雷霆寄一名。
送车无路到，寒涕为君倾。

籍甚牢之舅，难追宅相风。
惟公能爱我，独我最知公。
潭府书无继，西州事已空。
形容尽心力，庶或慰幽宫。

伊昔为君御，儒流赖主盟。
执经容后进，倾盖若平生。
坐见埋黄壤，空劳望赤城。
友朋相与泣，反袂不胜情。

籍甚成天助，薰然蔼妇容。
家肥身愈约，福备礼弥恭。
上寿九开秩，湛恩四受封。
何人纪遗德，女婿正乘龙。

早岁擅词场，夷途列雁行。
一麾分楚甸，双节照江乡。
莲社容寒晚，葭莩接老苍。
八旬俱已矣，回首倍凄凉。

不识紫芝眉，空传有道碑。
义方真可法，暗室肯容欺。
未觉山川改，深明昼夜知。
薤歌惭不称，冢子素能诗。

乡贡蚤驰誉，郎潜方比肩。
求仙容我学，成佛叹君先。
天癸年将暮，金丹语未圆。
忽传长别偈，天阔散云烟。

盛德不容赞，多言可柰何。
大圭元不琢，古井竟无波。
前辈苦凋谢，后生谁琢磨。
同庚适斋老，托体共山阿。

籍甚青箱学，醇乎赤子心。
片言皆可复，一伪不容侵。
处事几游刃，论交欲断金。
诸郎传素业，桂子看成林。

旧说苏无著，夫人亦正宗。
毒蛇横在路，栗棘更无踪。
萧散超尘界，扶持礼绀容。
觉庵谁嗣法，别去德云峰。

之死靡他志，天乎不谅人。
嫠孤蓬在首，艰苦棘成薪。
晚福容千指，心空灭六尘。
平生贞烈意，终作坐忘身。

家世戟如林，来嫔蔼德音。
功容俱可度，疾疹遽相侵。
已矣空蘋涧，谁欤助藁砧。
佳儿随玉折，尤切悼亡心。

乃翁志欲卧烟霞，宅枕清江欲泛槎。
心地共知容渤澥，梦魂曾不到京华。
伯鱼久已闻贤训，魏子端能起外家。
弥望三江梁下水，陇西德泽信无涯。

肥遁推严子，招贤仰汉光。
营求思旧学，物色访群方。
聘问期终得，形容尚未忘。
羊裘方审识，蒲乘遂搜扬。
不羡云台绘，还归钓濑傍。
高风今尚在，江水与俱长。

适斋一片心，它人难与比。
少时发此念，乐施到莫齿。
婚姻成者众，葬埋不知几。
义气追古人，仁风动桑梓。
利益及物物，方便形事事。
先正有此言，源流固有自。
外家有大池，清波照丛桂。
来者不问谁，小大听盈器。
及其旱将涸，一雨复清泚。
我舅为欣然，作诗自言志。
平生欲济人，往往多割己。
向来俸可分，挂冠逾一纪。
心勤力不逮，不得尽如意。
安得有赀财，如此池中水。
来求则应之，吾心斯足矣。
长篇笔余力，亹亹遂满纸。
病足正僵卧，三诵为之起。
韵险不容次，愚言不能止。
公曰汝答我，只用元白体。
公心与天通，言合孟轲氏。
菽粟如水火，此意岂不美。
黄金土同价，但恐无此理。
求水易足用，近止及邻里。
上不过饮食，下亦止濯洗。
求财则无厌，来不问远迩。
应者力已竭，求者殊未已。
有如一富翁，独处百家市。
始焉逐什一，贫富本相济。
余波被四邻，人情皆可喜。
久之责望重，争讼随谤毁。
不言理曲直，但谓富者鄙。
尧舜有至仁，犹病在博施。
所以汉刘德，其言有深旨。
富者民之怨，百万辄散弃。
贫富各有分，取予尤不易。
生长在舅侧，义事熟于耳。
颇亦知为人，缓急力不计。
舅言出于仁，甥言裁以义。
二者若不同，同归于一揆。
爱苟无差等，兼爱几墨子。
岂惟道非中，安有力及此。
仁民与爱物，要自亲亲始。

家舅年益高，何止七十稀。
神明曾未衰，发黄齿如儿。
义槩同古人，闾里咸归依。
度量海深阔，仁爱佛慈悲。
居然三达尊，后生愿影随。
为作真率集，率以月为期。
平生持谦柄，自牧何太卑。
善学柳下惠，不欲慕伯夷。
一乡有善士，收拾略不遗。
以此娱我老，今是胜昨非。
何必汗漫游，据龟食蛤蜊。
但欲客长满，痛饮真吾师。
乡党既恂恂，朋友亦偲偲。
凡我同盟人，共当惜此时。
间或造竹所，宁容掩朱扉。
耆英古有约，不劝亦不辞。
此意岂不美，谨当守萧规。
达哉杜陵客，从它人见嗤。

归来亲戚话通情，准拟流花得再行。
已荷适斋容接武，敢从酌古遽渝盟。
乌衣门巷人非远，绿野樽罍计未成。
官已得闲身未暇，因仍恐或过清明。

屏处尤便野性慵，故人何幸总相逢。
赋归敢慕陶彭泽，自免犹睎邴曼容。
棋酒交欢情正洽，江山得助景方浓。
嗟余误入桃源去，归路满城闻晚钟。

何羡祖希情好隆，朱陈累世意交通。
舅甥巾屦频相接，兄弟樽罍喜更同。
参坐幸容攻愧子，主盟全赖适斋翁。
日来愈得清闲趣，斗酒不妨时一中。

一自东皇天上来，坐看芽蘗起枯荄。
化工潜有洪钧转，春事何劳叠鼓催。
晚景鬓凋宁再绿，去年花谢又重开。
赏花携酒那容缓，走遍郊原莫便回。

公看鱼跃与鸢飞，鹤胫虽长断则悲。
世事不容人苦较，秋风自有叶先知。
青奴难免交新绝，素扇宁须手自持。
宋玉赋篇终未达，不如老子笑成诗。

黄云万顷一时收，喜见高空风露秋。
岁事及今将告毕，人生到老盍归休。
固知景物能兴感，亦有痴人苦过忧。
胸次果然无一累，岂容秋月使人愁。

三年此月绮筵开，盛意勤拳不待催。
预约行人须已集，先欣数客肯俱来。
诗筒才到先赓韵，酒兴方浓莫算杯。
更欲秋深穷胜践，邹枚后乘可容陪。

花若开时定自开，芳心深靓不容催。
主人又有新诗出，佳客应寻旧雨来。
楼上已闻香扑鼻，堂前尽放酒盈杯。
高烧银烛照花睡，更到更深亦愿陪。

老氏正求知我希，吾今老矣更何之。
极知仕宦皆由命，纵有功名已过时。
览镜形容宁复我，还乡交友定从谁。
慈亲多幸方难老，家舅尤欣未觉衰。
教诲至今仍似旧，襟期暗合自相知。
新诗必使篇篇和，胜地还容处处随。
昼永剧谈俱喜听，夜深清坐更忘疲。
素钦行己初无玷，愿学持心不自欺。
紫橐清班叨预列，黄金横带忝同垂。
六旬顾我犹加懒，八秩如公尚自持。
但仰三尊知共庆，孰云十拗敢轻嗤。
无情到此方为达，省病从它不用治。
世事只将同蝶梦，人生几得见鸡皮。
观书自适非求解，杖策徐行莫厌迟。
俭素何妨贫胜富，优游真是乐忘饥。
虽然调乐无千指，尽喜当歌有十眉。
报谒要须亲自到，赴筵直以散为期。
醉翁雅意非谋醉，棋社清欢岂为棋。
白发只宜甘散诞，红尘任彼自奔驰。
安舆来往长陪侍，此意终身誓不移。

老氏正求知我希，吾今老矣更何之。
极知仕宦皆由命，纵有功名已过时。
览镜形容宁复我，还乡交友定从谁。
慈亲多幸方难老，家舅尤欣未觉衰。
教诲至今仍似旧，襟期暗合自相知。
新诗必使篇篇和，胜地还容处处随。
昼永剧谈俱喜听，夜深清坐更忘疲。
素钦行己初无玷，愿学持心不自欺。
紫橐清班叨预列，黄金横带忝同垂。
六旬顾我犹加懒，八秩如公尚自持。
但仰三尊知共庆，孰云十拗敢轻嗤。
无情到此方为达，省病从它不用治。
世事只将同蝶梦，人生几得见鸡皮。
观书自适非求解，杖策徐行莫厌迟。
俭素何妨贫胜富，优游真是乐忘饥。
虽然调乐无千指，尽喜当歌有十眉。
报谒要须亲自到，赴筵直以散为期。
醉翁雅意非谋醉，棋社清欢岂为棋。
白发只宜甘散诞，红尘任彼自奔驰。
安舆来往长陪侍，此意终身誓不移。

瓦注非真巧，昌{蜀欠}非众嗜。
我诗本不工，好之弗肯置。
胡能致温饱，颇复作灾祟。
无盐不自知，刻画要妍媚。
先生六艺学，已得圣贤秘。
三绝笑郑虔，诗律乃游戏。
伊予亦何幸，兹获巾屦侍。
岂惟怯大巫，正自惭小技。
却嗟贾长江，哦诗尹不避。
文公倘见容，愿教推敲字。

嵇康故人达，醉中凛英姿。
因送孤飞鸿，手抚枯桐枝。
聊将弦上意，寓此胸中奇。
才高身不容，谅非人力为。
麟伤终可叹，龙化真难羁。

清晨折新花，插向玉瓶水。
休云离本根，且复新案几。
置酒就之饮，芳片落杯里。
犹胜向中园，容易污泥滓。

世无壮士力扼虎，群虎食人人莫御。
上官付之无奈何，悬赏谩令招猎户。
猎户徒能逐麕麂，初非法中虎匠比。
心胆既怯赏又轻，谁肯向前判一死。
官遣弓兵相助佐，猎户见之气先挫。
心忧得赏为所分，眼见有虎容渠过。
弓兵散在村落中，村民鸡犬为一空。
四足之虎未可捕，两足之人与虎同。
真虎为患时一出，人虎为患朝连久。
东乡闻虎在西邻，人虎又向西乡集。
野外晡时即掩关，椎苏不复更登山。
人虎难避愈真虎，纵为虎食不闻官。

西北有高楼，氤氲临大路。
飞檐转春风，绮窗鏁云雾。
姣服者谁子，倾城此容与。
娟娟长眉青，不受脂泽污。
娉婷惜不嫁，恐为荡子悮。
写心泛清瑟，独不怨迟暮。

东方有一士，不见心忡忡。
尺璧未足多，夙好良所同。
永怀不能寐，揽衣出房栊。
遥夜未渠央，取琴和秋虫。
岂无时世交，谅彼不相容。

黄冈之北莼湖东，湖光万顷磨青铜。
楼船东下佽飞集，牙樯十里旌旗红。
鱼龙震叠冯夷宫，云容倏忽变晴空。
𩭹髿振袂玉妃舞，雪花撩乱穿疏篷。

向来情思已陈陈，旅思无端不及春。
潘子形容伤白发，沈郎文字暗丹唇。

委地露花啼晓恨，拂提烟柳弄春容。

阃外膺宸寄，坤维握虎兵。
真纯逾璞玉，方重敌长城。
肯构诗名著，承家将略明。
四年凝茂绩，一节促归程。
水际旌旗影，风前鼓吹声。
西州怀惠爱，北阙被恩荣。
护卫亲严近，雍容侍穆清。
分携暂销黯，良会在神京。

武帐推恩诏十行，雍容鸣玉觐清光。
四年爱日民谣浃，五月炎风驿路长。
剑阁烟云迷斾，柳营笳鼓惨离觞。
浣花纸贵传新集，留待诗名继许昌。

家传勋力世能贤，四载坤维领帅权。
南诏酋豪弥款附，西州士庶赖蕃宣。
输忠感慨由诚府，接下恩勤自意筌。
月夕过从多命席，花时酬唱旋成编。
雅歌余暇军容肃，陟状升闻帝愿延。
驰驿遽趋三召节，执圭俄觐九重天。
汉廷仪卫咸祗若，蜀郡朋僚共黯然。
赐封定应留晷刻，畴庸当便进班联。
圣神倚注期蕃锡，宥密崇高待九迁。
下客尘劳遇知己，愿言攀附跂英躔。

休官致政老年闲，庙堂尝享著袍冠。
调和鼎鼐施霖雨，燮理阴阳佐武桓。
念国不忘先世烈，归乡岂念旧庐寒。
我辈若从亲炙授，仪容如在使人看。

西洛古帝都，衣冠走集地。
岂惟名利场，骤为耆德会。
大尹吾旧相，旷怀轻富贵。
日与退老游，台阁并省寺。
予惭最衰老，亦许预其次。
遂俗肖仪容，烂然彤绘事。
闽峤访精华，鲛绡布绝艺。
令复崇宴衎，聊以示慈惠。
幽居近铜驼，荒敝仍湫庳。
塞路移君庖，盈车载春醴。
献酬互相趣，欢处不知止。
商岭有四翁，晋林惟七子。
较我集诸贤，盛衰何远尔。
兹事实可矜，传之足千祀。

滁州太守文章公，谪官来此称醉翁。
醉翁醉道不醉酒，陶然岂有迁客容。
公年四十号翁早，有德亦与耆年同。
意古直出茫昧始，气豪一吐阊阖风。

高天之有文，星辰艳穷碧。
厚地之有文，草木秀野色。
草木既无辞，星辰亦难测。
岂侔人之文，五经为艺极。
五经主者何，岂非至圣力。
三才久虚位，待我先师宅。
秘亦穷经者，自谓入阃阈。
天地无逃数，世人犹自惑。
代移文不移，宜在弟子职。
熏香达诚悃，滴酒沥胸臆。
瞿然见威容，长林耸坟侧。

西汉欺卢橘，东阳爱野棠。
许昌奇此遇，子美欠先扬。
杜宇三春艳，蚕丛一国香。
燕脂点乱雨，猩色丽斜阳。
富艳东君节，暄妍白帝方。
锦楼祈水色，玉垒换山光。
风格林檎细，腰支郁李长。
天生笑容质，时样舞衣裳。
少吐深深染，全开淡淡妆。
烟媒护绿蒂，风阵损朱房。
旋失因临水，闲飘弗过墙。
佩亡愁杀甫，簪脱即连姜。
蝶舞菱花照，鶑啼罨画堂。
仙如弄玉少，坠似绿珠常。
不见还成悔，相思几欲狂。
春深濯锦水，日晚浣纱坊。
卧对移帘押，吟看近笔床。
池清满园倒，鸟起一枝昂。
紫燕衔泥急，黄蜂趁蜜忙。
化工真用意，销得与携觞。

皇祖有德，乾覆坤容。
予在吊民，不杀以封。
皇祖慈仁，感于昆虫。

禄山炽乱，火焚昆岗。
炎炎二京，鞠为战场。
百官奔走，万乘苍黄。
孰城能守，孰地不亡。
瞻彼濉水，其流汤汤。
有城有民，在濉之阳。
远位巡上，巡智我彊。
以城授巡，巡亦克当。
贼从西来，杀气堂堂。
旌旗如林，对城而行。
巡远登城，辞毅色康。
城中之人，踊跃倍常。
贼知城坚，坐甲裹粮。
城中食尽，杀爱以尝。
士无二志，持病扶疮。
宁守城死，城不可降。
霁云勇烈，跳城轶出。
走泗投贺，求兵救乏。
贺饮霁云，牢醴罗列。
霁云避席，谓众云曰。
濉阳之人，不食一月。
义不独饱，食下辄咽。
以刀断指，左右流泣。
彼何人兮，忌忠嫉节。
心不感兮，贼功害伐。
不出一兵，坐观斧钺。
霁云心折，寸寸如铁。
霁云据鞍，怒发冲冠。
一矢以志，复来不完。
路人傍观，涕流汍澜。
远近闻者，为之辛酸。
力尽且穷，城孤无援。
至死不屈，万戈来攒。
精诚内发，颜色自安。
身轻鸿毛，名重泰山。
吾执唐刑，罔容于奸。
未诛禄山，先诛贺兰。

李唐元和闲，文人如蜂起。
李翱与李观，言雄破奸宄。
孟郊及张籍，诗苦动天地。
持正不退让，子厚称绝伟。
元白虽小道，急名愈弗已。
卒能霸斯文，昌黎韩夫子。
吾宋兴国来，文人如栉比。
黄州才专胜，汉公气全粹。
晦之号绝群，平地走虎兕。
谓之虽駮杂，亦文中骐骥。
白稹洎卢震，江沱自为水。
朱严兼孙仅，培𪣻对岳峙。
卒能霸斯文，河东柳开氏。
嗟吁河东没，斯文乃屯否。
汨汨三十年，淫哇满人耳。
粤从景祐后，大儒复倡始。
文人如麻立，枞枞攒战骑。
徂徕山磊砢，生民实顽鄙。
容貌不动人，心胆无有比。
不度蹄涔微，直欲触鲸鲤。
有慕韩愈节，有肩柳开志。
今读禹功文，予戟寒相倚。
实光千里高，飞出破屋里。
龙音万丈长，拔出重渊底。
雷霆皆藏身，日星或失次。
我惭年老大，才力渐衰矣。
禹功气奔壮，今方二十二。
前去吾之年，犹有十四岁。
今读禹功文，魂魄已惊悸。
更加十四年，世应绝俦类。
卒能霸斯文，吾恐不在己。
禹功幸勉旃，当仁勿让尔。

全魏地千里，雄大视区宇。
黄河为血脉，太行为筋膂。
地灵育圣贤，土厚含文武。
堂堂柳先生，生下如猛虎。
十三断贼指，闻者皆震怖。
十七著野史，才俊凌迁固。
二十补亡书，辞深续尧禹。
六经皆自晓，不看注与疏。
述作慕仲淹，文章肩韩愈。
下唐二百年，先生固独步。
投篇动范杲，落笔惊王祜。
四方交豪杰，群公走声誉。
一上中高第，数年编士伍。
五命为御史，连出守方土。
事业过皋夔，才能堪相辅。
凤凰世不容，众鸟竞嘲诉。
狱中饥不死，特地生爪距。
貔貅十万师，盟津直北渡。
塞上诸猛将，低头若首鼠。
渴忆海为浆，饥思鳌为脯。
两手拏人肝，大床横牛肚。
一饮酒一石，贼来不怕惧。
帐下立孙吴，樽前坐伊吕。
笑谈韬钤闲，出入经纶务。
匈奴恨未灭，献策言可虏。
幽州恨未复，上书言可取。
好文有太宗，好武有太祖。
先生文武具，命兮竟不遇。
死来三十载，荒草盖坟墓。
四海无英雄，斯文失宗主。
竖子敢颠狂，黠戎敢慢侮。
我思柳先生，涕泪落如雨。
试过魏东郊，寒鸦啼老树。
丈夫肝胆丧，真儒魂魄去。
瓦石固无情，为我亦惨沮。

月上半峰峰树碧，子规啼苦月无色。
壮士耳边都不闻，儿女眼中泪自滴。
古人出处非关身，处兮事亲出事君。
服勤至死不敢倦，避劳择逸岂所闻。
我看蜀道诚为难，嗟尔子规何云云。
王尊九折竟叱驭，班超万里图立勋。
乘危蹈险尽臣节，二人至今扬清芬。
我本鲁国一男子，少小气志凌浮云。
精诚许国贯白日，有心致主为华勋。
位卑身贱难自达，满腹帝典与皇坟。
有时愤懑吐一言，小人谤议已纷纷。
宰相宽容天子慈，八年之中三从军。
从军官清吾何苦，嘉州路远尔勿语。
地不为我易其险，我岂守道不能固。
子规子规谩啼绝，断无清泪洒向汝。

古魏信名地，曹刘遗英躅。
李唐三百年，怅为干戈蹴。
建安风不还，南皮草空绿。
寥寥千余祀，风流今始续。
李杜二贤公，清猷镇雅俗。
诗名占唐代，二公本名族。
圣时还并生，声烈相薰馥。
朝廷倚金汤，天子恃心腹。
盛德系物怀，威望憬夷服。
千里无惊烽，三军安食粟。
休然德化厚，苍生坐蒙福。
先生服仁义，怀道轻爵禄。
非其人不取，一箪亦自足。
陈蕃知人明，文侯好士笃。
解榻延徐孺，过门轼干木。
今留二公馆，德修令问淑。
熙道富天爵，孝悌闻乡曲。
孔孟信可蹈，圣贤良自勗。
汉庭新射策，骤升校书局。
魏县方百里，君命往养育。
二公佐世杰，二贤不碌碌。
相与施礼让，物归不待宿。
相与讲道义，教行如流速。
贤人时遘会，间不容薄縠。
五百年一贤，今乃同时生。
千里犹比肩，四贤今连甍。
相聚诚可乐，相得良有情。
我愧孤且陋，徒抱此寸诚。
处干叹无首，在泰非汇征。
出门皆同人，坎坎于郊行。
独鹤远无和，栖栖在阴鸣。
安得双飞翼，一翥邺都城。

晋公平淮西，兵出速如神。
崇韬伐西川，六十日请臣。
太祖初受命，诸侯未尽宾。
蜀广号敌国，荆潭为彊邻。
王师讨有罪，不闻逾十旬。
元昊诚蝼蚁，有地长一畛。
讵足污斧钺，寻当投荆榛。
是何逾岁月，务行含贷仁。
岂兹将帅间，迥无晋公伦。
张旗发一号，岂无李处耘。
提戈出一战，岂无王全斌。
容兹盈寸蟹，荡漾于流津。
平生读诗书，胸中贮经纶。
薄田四五亩，甘心耕耨勤。
倚鉏西北望，涕泪空沾襟。

春风汶水温，晓日徂徕寒。
之子衔病归，请予开一言。
予知去病术，为子陈大端。
予尝学圣人，试将道比论。
道病非一日，善医惟孔韩。
赏罚绝于周，孔笔诛其奸。
春秋十二经，王道复全完。
佛老炽于唐，韩刀断其根。
原道千余言，生民复眠餐。
道病由有弊，邪伪容其间。
身病由有隙，风邪来相干。
子欲治斯道，绝弊道乃存。
子欲治子身，杜隙身乃安。
此理近古医，吾言有本原。

嗟乎嗟乎彼县吏，剥肤椎髓民将死。
夏取麦兮秋取粟，笞匹红兮杖匹紫。
酒臭瓮兮肉烂床，马余粱兮犬余饩。
雀腹鼠肠容几何，虎噬狼贪胡无已。

寺远离朝市，同游并结𫐉。
堦垠盘石磴，殿影落青冥。
地胜松筠众，山名草药灵。
洞门深数里，桧树寿千龄。
疑有神仙聚，宁容魑魅停。
年多养龙虎，早已蛰雷霆。
石上生苔藓，岩阿长茯苓。
晴云出幽窦，阴雾滑疏棂。
露滴茶芽润，烟蒸竹汗青。
餐霞充道味，采术验丹经。
直拟升高处，何妨陟绝陉。
遐观际寥廓，下视何膻腥。
自被利名染，无因肺腑醒。
晨兴看桉牍，夜坐守窗萤。
龊龊遵前训，兢兢视此铭。
沉冥若笼鸟，囚絷似拘囹。
有愿栖云壑，相随步翠坰。
平生山野性，暂喜据梧瞑。

艺祖兴王地，诸侯布教宫。
冠缨临晓集，文雅与时隆。
泮水差差绿，春沂习习风。
袍辉了衿动，旗映讲纱红。
节钺来门外，声容播国中。
分庭等威杀，更仆宴谈终。
亹亹闻谆诲，拳拳激懦衷。
武昌尊庾亮，蜀郡乐文翁。
王化周南始，儒缝鲁俗通。
四方观表则，后学发童蒙。
木铎传遗韵，缁衣缵旧功。
愿公持此道，黄阁弼清躬。

盛府雍容外，轻裘博雅存。
席间闲布帙，铃下昼无喧。
首善隆儒术，诸生接讨论。
马融南郡学，龊龊岂堪言。

一言容易废忠谋，徇主从昏可自尤。
今日始知辜付托，当时啮指血空流。

路狭才容飞鸟过，山将生合柰山何。
不知天外山长短，何事窥来一管多。

蜀虽云乐土，民勤过四方。
寸壤不容隙，仅能充岁粮。
间或容堕孏，曷能备凶痒。
所以农桑具，市易时相望。
野氓集广鄽，众贾趋宝坊。
惇本诚急务，戒其靡愆常。
兹会良足喜，后贤勿忽忘。

蜀虽云乐土，民勤过四方。
寸壤不容隙，仅能充岁粮。
间或容堕孏，曷能备凶痒。
所以农桑具，市易时相望。
野氓集广鄽，众贾趋宝坊。
惇本诚急务，戒其靡愆常。
兹会良足喜，后贤勿忽忘。

系国安危唐上宰，功成身退汉留侯。
二公闲暇开高宴，九老雍容奉胜流。
共接雅欢恩意洽，不矜崇贵礼容优。
赏心乐事人间盛，岂谓今稀古莫俦。

系国安危唐上宰，功成身退汉留侯。
二公闲暇开高宴，九老雍容奉胜流。
共接雅欢恩意洽，不矜崇贵礼容优。
赏心乐事人间盛，岂谓今稀古莫俦。

五城三洞朝真客，紫房名隶神仙籍。
玉案晨飡沆瀣精，椒庭夜饮流霞液。
姑山绰约冰雪容，亭亭霞外脱尘踪。
飚驭狂游紫贝阁，云装醉入白银宫。
想陪桂父与金母，昆蓬春赏蟠桃红。
愚亦放怀随澹泊，昆芝茹术希彭朔。
常秘六泥东灶丹，每求五色西山药。
紫台久判浮丘袂，锦州绣岭三千里。
羽驾鸾骖未载逢，经年望断函关气。

翠羽亭亭盖，微障越鄂君。
锦书何日寄，绣被几时薰。
步稳非因学，丝轻未见棼。
唯愁容易散，尽作楚天云。

鼓吹尽私蛙，蓬蒿蒋径斜。
梧高唯待凤，柳密只容鸦。
度暑巾裁縠，迎凉帐卷纱。
茂陵无奈渴，犹有镇心瓜。

缥帙青箱次第开，慨然英气转难裁。
莫言美事俱长往，须有清风属后来。
弹铗始知皆琐旅，枕戈方信是雄才。
平生自况真非薄，只是休容楚鸩媒。

擢干殊琼𪩘，托根非峄阳。
发华临玉甃，倒影覆银床。
方待高朋集，宁容众鸟翔。
尾焦期入爨，谁识蔡中郎。

比到重阳犹五日，露披金菊满东篱。
莫言预赏非真赏，大抵先时胜后时。
密蕊不容群蝶采，清香未许众人知。
幕中婉画应多暇，来伴渊明把酒卮。

藐姑容化三阴馆，勾漏砂封六乙泥。
五练夜穷苍玉几，七明晨采碧云梯。
冠霞高挹浮丘袂，握髓深藏鬼谷谿。
如有西山驻灵药，何妨相赠一刀圭。

暂枉观风斾，从容赏物华。
蓝山青有玉，辋水碧无沙。
林静闻啼狖，川长见落霞。
宜寻幽径处，竹里到南坨。

湖上高楼对远山，一樽清醑且开颜。
今朝尚作林塘主，明日将归侍从班。
心向白云虽自乐，身趋丹禁未容闲。
为君不惜厌厌醉，赏尽银蟾秉烛还。

凤阁容栖集，心无外虑侵。
夜凉秋气早，人静禁门深。
大政惭无补，微才恐不任。
歌眠听宫漏，兰焰照青衾。

北土久无临济嗣，宗风不振至于今。
方当魏俗依僧宝，须访尧山礼道林。
东去恳邀香象驾，西来顿识祖师心。
绀园变色慈云庇，蔀屋容光惠日临。
理事融通周法界，处时同就听潮音。
不分孔老为三教，欲使瓶盘作一金。
得度皆欣龟值木，当机尽许芥投针。
伽佗孤起开晨景，伊字齐修照溟阴。
独愧钝根非了了，宛同眢井自沉沉。
愿将天钵清凉水，浄洗昏眸与浊襟。

原夏南归寂照庵，潜移性海入华严。
从来野寺门风拙，频与西堂受小参。
西堂旧有牧牛图，七祖真容列座隅。
虽是宗门粗浅法，从粗入细到无余。

遭时方筮仕，涉道未逢源。
四纪叨荣禄，三朝忝圣恩。
华颠固一节，厚载托孤根。
得谢缘矜老，求全愧达尊。
懋官非尚德，进秩玷维垣。
海纳推涵育，天容示保存。
赐筵临黼座，别旨釂金樽。
献替𫇴词拙，详延玉色温。
云章训深厚，日接宠便藩。
穆穆辞宸扆，迟迟去国门。
恋深惟有涕，感极却无言。
誓竭忠懃志，书绅戒子孙。

东郊瘠土才千亩，绕舍团椒仅百家。
地接玉泉多草木，路经缑岭少风沙。
能留过客虽无饵，时对清樽亦有花。
昔日相君曾降顾，常忧蜗陋不容车。

九老唐贤形绘事，元丰今胜会昌春。
垂肩素发皆时彦，挥麈清谈尽席珍。
染翰不停诗思健，飞觞无算酒行频。
兰亭雅集夸修禊，洛社英游贵序宾。
自愧空疏陪几杖，更容款密奉簪绅。
当筵尚齿尤多幸，十二人中第二人。

洛下衣冠今最盛，当年尚齿礼容优。
惟公福寿并勋德，合是人间第一流。

喜过西都暂解鞍，樽前不惜醉酡颜。
推襟道旧从容久，落笔成诗顷刻间。
塞外定知威令肃，幕中常得雅歌闲。
相门出相归人望，琐闼难淹侍从班。

春光垂欲尽，夏景渐增添。
郁郁松篁茂，萧萧风雨兼。
花心随絮落，屐齿被苔粘。
巧啭莺迁木，惊飞燕入帘。
虾须穿曲沼，虎爪度前檐。
坐久香销炷，吟多笔费尖。
云容方霭霭，日色未炎炎。
舞鹤倾丹顶，游龟散绿髯。
命宾常务率，出令更须严。
诗咏当阶药，书寻傍架签。
兰芬衣可袭，露润草俱沾。
贵近辞金马，编修赐玉蟾。
高懽惟自适，独乐未尝厌。
赤白曾咨丙，丹青每诮阎。
冲和缘养浩，寂寞为安恬。
身处贫无愧，心贪道不廉。
成文推大手，济用鄙轻缣。
视履循清节，祈恩陋杂占。
闻韶欣凤舞，在藻爱鱼潜。
鲈鲙思鱼艇，貂冠望酒帘。
圣时非吏隐，贤业系民瞻。
抚事惟公论，摛辞乃自谦。
保躬诚易退，康世义难淹。
颣句惭无取，酬言幸不嫌。

昔重间平乐，中推辅佐功。
德容咸有裕，善庆果无穷。
以义情虽夺，于亲礼更崇。
洛郊春向晚，薤挽变凄风。

去春解组遂西征，曾辱都门出饶行。
席上诗成光退迹，樽中酒满叙离情。
经年方叹音容隔，此日俄惊柱石倾。
羸老不能亲引绋，临风洒泪湿襟缨。

蚤擅才名重，天资德望崇。
大勋缘定策，美利在和戎。
一代推人杰，三朝倚栋隆。
音容虽已矣，永誉更无穷。

潺湲北山水，缭绕南城皋。
晴滩锦石乱，击触春湍高。
谁谓溴梁大，不能容鲂鱽。
临流自缩手，揭厉应徒劳。

海水晦夜清，秋色涵蓬壶。
有叟双龙公，铁网罗珊瑚。
风云浩容与，怅恨何所图。
欲问天上人，可换明月无。

平时独高谢，道胜欲韬光。
白发辞明主，青山恋故乡。
药畦容鹤到，吟径恐云藏。
更爱禅林卧，时来拂石床。

勿谓清溪清，长如镜初洗。
须防苟容物，污尔清到底。

沈侯才隽冠儒林，诗语惊人金玉音。
学海平生惭我浅，词源今日羡君深。
强睎老格须张胆，喜听清言更洗心。
赓唱苟能容累句，漫陪梁甫续高吟。

未办因人出，时歌不我过。
墨泓云脚乱，药鼎雨声多。
三篾阅浮世，把茆营懒窠。
肯将犹在舌，容易说干戈。

雨洗山容静，江流塞水通。
征涂万烟树，行色一秋蓬。
黯澹平郊雾，清徐邃谷风。
直须歌缓缓，莫作去匆匆。

精忠贯日古来稀，帷幄从容扈六飞。
风虎云龙方际会，故乡未许我公归。

佛法二字，人人知有。
狼毒砒霜，那容下口。
直饶透出威音前，也是痴狂外边走。

平生抱迂疏，举世无两个。
每为饥所驱，奔走不可奈。
尝闻伯夷风，粗尔立顽懦。
初试岩邑宰，再作侯藩佐。
一麾来江湖，不容暖席坐。
流行遇坎止，留落寓江左。
轲毁遭臧仓，孔厄类阳货。
从来宦情薄，况已心力惰。
二儿可应门，肯堂复肯播。
东湖五亩宅，喜赋归来些。
林亭足遐观，竹斋宜醉卧。
自谓景物幽，绝唱无人和。
朅来憩水滨，光渌静无涴。
一见罗夫子，道眼俱看破。
始知蠛蠓飞，未识天壤大。
万竿旌旗林，五车牛马驮。
羡君如籍咸，愧我非白贺。
续貂惭斐然，君恕毋督过。

我家冰清酒星魄，倏忽笔下驱雷风。
万里去家烟瘴里，一行作吏簿书中。
高才不许在廊庙，仙迹且复归瀛蓬。
声容杳杳水天阔，目断波底斜阳红。

建隆以来论人物，得士与古相低昂。
人才历数仁祖世，后生嵬琐无复望。
老成寂寞典刑在，杜公玉立映班行。
少时学问圣贤说，松柏岁寒观老节。
得官乌府不须臾，正色空闻动帷闼。
铄金众口未必然，天与石城慰萧屑。
王师顷缚山西酋，朝廷却怀西顾忧。
凉州旄钺何足恃，岐陇须公勤传邮。
平生经国有雅意，乘流得坎惟所植。
作官施设要近民，金马严徐等儿戏。
诏书宽大人乐生，吏民安业政令行。
金城那可无粟守，尧舜与民宁并耕。
茶盐资国何必古，俗儒徇民不知务。
精神折冲在本疆，要以雍容待仓遽。
知无不为公自期，岂弟君子神所私。
秦山渭水照车马，属城列县观威仪。
此行属任良不恶，金鱼新佩明光墀。
谁言直谏居同少，淮南盗铸烦抚绥。
时平王度式金玉，岁晚汲公还见思。

蠖屈地容壮，鸟还天宇闲。
渔樵苕水市，薇蕨首阳山。
瓮下金貂友，林中玉笋班。
谁能齐万物，为我辨彭颜。

鶑簧方报暖，鸠唤未容晴。
新涨长还减，痴云暗复明。
我生随分乐，春事有余情。
闻道东湖好，相邀散策行。

蔺璧虽期复，苏书竟不还。
庆馀锺令绪，才大压尘寰。
劲正三朝老，从容半世闲。
会心真是老，一笑别人间。

阀阅由忠孝，闺门仰静专。
俭勤天所赋，容德古难全。
云诰疏华国，霓旌返洞天。
风霜孤鹤恨，衔羽唳寒烟。

山敞神仙宅，人辞富贵家。
靓容深莫识，清节莹无瑕。
蚌脱珠方璨，椿灵桂始华。
他年容万马，今日送千车。

山敞神仙宅，人辞富贵家。
靓容深莫识，清节莹无瑕。
蚌脱珠方璨，椿灵桂始华。
他年容万马，今日送千车。

金仙楼观郁嵯峨，昔日曾容万绮罗。
不见园林蒙锦绣，空教钟鼓唤笙歌。
印花宝甃封苍藓，倚槛晴山拥翠螺。
凉夜尚疑旌盖在，三千宫女袜凌波。

当年种植到于今，用力虽劳用意深。
巨荫已容车马过，盘根宁畏雪霜侵。
两行冠剑大夫职，十万旌旗勇士林。
烈日流金路无尽，此时方识古人心。

心格崇霄禁路通，纤埃收尽见天容。
三千绛阙云开锁，十万霓旌月印踪。
香袅郁葱翔鼎凤，松摇寥廓状云龙。
虚皇夜宴长生殿，九奏琼璈动晓钟。

晓来何事到湖西，风急飞红衬马蹄。
望信只愁秋雁断，爱春还恨早鶑啼。
山连楼阁云容重，水浸栏干月影低。
归棹采菱重惜晚，一声歌过绿杨堤。

要识居尘不染尘，小窗容膝近东邻。
香梢不老偏宜晓，瘦节常寒别是春。
侑坐图书情颇厚，对床风雨梦还新。
拟将梅竹方兄弟，若说清高更逼真。

静女不下堂，游子志四方。
五花骄马金络脑，出门仆从生辉光。
草青沙软湿春雾，玉蹄联翩踏花去。
楼头明月阙又圆，西风一夕生庭树。
明珰缀以木难珠，锦衣系以貂襜褕。
青眉玉颊为谁好，天阔飞鸿无素书。
今年花落容华在，明年花发容华改。
离鸾别鹄不自怜，人生难得长少年。

百楹夏屋势渠渠，气象岿然压里闾。
庭下紫荆方秀茂，阶前玉树亦扶疏。
门容驷马于公宅，客佩金鱼吏部庐。
莫使乌衣文彩减，诸郎勤读五车书。

皎如玉雪不容缁，乞我寒香苦索诗。
输与西湖闲处士，解吟篱落忽横枝。

鼓角声悲城上头，沈郎怀古一登楼。
下临平楚容回顾，北望神州定欲愁。
叫日征鸿云路冷，嘶风战马塞垣秋。
人间俯仰更兴废，江汉滔滔万古流。

清香燕寝憩儒先，出对湖山一莞然。
红旆小驱聊缓带，青云直上且扬鞭。
肯容坐客同挥麈，莫惮行厨费击鲜。
种就巴丘桃李迳，不应画诺更留连。

九霄侧目不飞扬，落在荆湖又一霜。
寒日无辉溪水冻，春风有信野梅香。
少年豪气今揪敛，小隠生涯尚渺茫。
叹息衣襟渍朱墨，镜中容易鬓毛苍。

寂寂松门古道场，暂容倦客拂横床。
老僧欲尽殷勤意，林下春风茗椀香。

扣关倒屣略从容，惊见文章豹管中。
水阔山遥俱倦客，花明柳暗又东风。
锦囊收拾语皆好，黄卷沉潜经可穷。
会看卧龙腾踏去，知贤吾或似庞翁。

容膝非无地，安心即是家。
焚香翻贝叶，汲水养梅花。
无客同持酒，呼僧共煮茶。
夜寒烧木佛，谁是老丹霞。

游丝落絮弄春晴，挽我花边唤麹生。
挈榼在门惊剥啄，褰裳出户喜逢迎。
小园曲折藏三径，暇日从容共一行。
且复解颐谈衮衮，圣贤深处不容声。

游丝落絮弄春晴，挽我花边唤麹生。
挈榼在门惊剥啄，褰裳出户喜逢迎。
小园曲折藏三径，暇日从容共一行。
且复解颐谈衮衮，圣贤深处不容声。

薄游城南园，堕睫衣袂湿。
斯人既骑箕，有客犹鼓瑟。
凛然气如生，可使懦夫立。
当时道义交，彪子居其一。
尝试问所疑，倾倒无吝惜。
逝者不可作，往访杖屦迹。
欲返更徘徊，远岫邀日入。
缅怀经世心，伐辐置河侧。
立朝道不容，忧国意难释。
敢负门下知，晨夕自警策。

逐客当年出帝乡，不容踪迹到黄堂。
苍崖屐齿今安在，公独怀思未忍忘。

一丘一壑胸次，来在市廛结庐。
只恐飞腾燕颔，未容袖手深居。

襟期难与俗人论，摆落浮名莫绊身。
妙理自能中酒圣，清谈不肯问钱神。
世情一任手翻覆，此道元如肘屈伸。
隠约形容不枯槁，祗应胸次有阳春。

洗盏从容对圣贤，笑谈未了意凄然。
折腰我既惭陶令，肆志公宜学仲连。
三沐三熏嗟已晚，一觞一咏乐余年。
人穷愈甚诗方好，留取珠玑向后传。

木末鹧鸪相应鸣，路危笑我不能行。
湖光浅绿山容碧，颇觉心清境亦清。

我行六六黄山峰，山中瑶草多芳丛。
浮丘笑我无此骨，倏然飞去如孤鸿。
随流逐转水上萍，失地更屈涧底松。
绝怜拄笏频看山，未免举扇一障风。
长沙三岁坐兀兀，洞庭千里来匆匆。
拥衾时作故乡梦，寒鸦无数啼丹枫。
茧丝未办竟何补，强饭空耗桃花红。
巴丘健令工制锦，况有奎壁星罗胸。
明月璀璨堆我前，老眼照开春雾蒙。
西寄华容双鲤鱼，欲挽渊明来社中。
颇闻余事戏毛颖，亦舞玄蛟蒙碧笼。
心虽入俗不受尘，出岫白云行太空。
蒹葭四泽风露冷，有此美德如芙蓉。
寻幽或访墨山寺，吊古可赋章华宫。
何时再揖两凫仙，共唤麹生行偃虹。
无边湖水似少海，一点君山疑小蓬。
城南老树无恙否，烦渠试为呼回翁。

随牒久浮食，弛担来卜居。
鹪鹩一枝足，不羡飞天池。
盥濯朱墨手，拂蠹理故书。
识字非子云，下帷惭仲舒。
第喜宦情薄，未解归思纡。
对境有喧寂，即理无成亏。
动以静为根，轮柅常相须。
捷径易倾覆，夷途固逶迟。
巷南有廛隠，白玉不受缁。
熟视眉睫间，容色常穆如。
伯仲吹箎埙，北堂奉期颐。
时亦踏街尘，意马不外驰。
见我床头易，信我殊不痴。
喜言虽溢美，老眼眩色丝。
相期到妙处，不止奚囊诗。

绿衣随宦牒，彩服侍安车。
问齿君方壮，论才我不如。
清新哦五字，博洽贯群书。
尚肯求龙尾，容交华子鱼。

旧游追记岳阳城，莫惜经过憩旆旌。
容易别离难会合，为君重酌圣人清。

别驾无才堪展骥，解印来归私自喜。
意欲息肩犹未能，政坐文穷巧为祟。
凫仙倾盖如旧知，冰玉清言心可洗。
况逢父老夸长官，抚字有恩沦骨髓。
俶装暂去桃李阴，遽勤饮饯枉车骑。
自怜孤冷仍数奇，诸公荐口颇难启。
溪上只今梅未花，归时春燕定成垒。
妙语吹嘘恐过情，甚惭绿绮奏山水。
君才过我盖十倍，乃容蹇足陪骊駬。
异乡为客更别离，寒日𫄸黄催短晷。
平生惜饮亦径醉，放歌不记南山鲤。

燕翼传丕绪，龙飞袭庆基。
万年新景命，三岁始亲祠。
修己崇仁俭，承颜洽孝慈。
和平调玉烛，静谧偃锋旗。
九庙歆禋享，三宫集寿祺。
馨香端可荐，降鉴本无私。
宝律迎长至，觚坛蒇上仪。
贡金来牧伯，执玉列丞疑。
祼鬯清宫后，燔萧太室时。
青城收宿霭，黄道焕晴曦。
六骥銮舆稳，千牛彩仗移。
声文搜旧典，誓戒儆前期。
陟配尊皇祖，灵承合大示。
陶匏浮泛齐，茧栗用骍牺。
皦绎圜锺奏，忱恂祝册辞。
夜分风籁静，天近斗杓垂。
圣意弥寅畏，臣心尽肃祗。
钦柴灵下堕，拜胙福来绥。
乐与民同庆，宁颛已受厘。
荣光浮翠辇，欢抃拥彤墀。
日骑屯方罢，云韶乐共随。
一声传入跸，万目望华芝。
丹凤端门耸，金鸡涣号施。
厖恩沾动植，协气畅华夷。
星拱班徐退，天容喜可知。
乾符宜永握，瑞牒遂停披。
嵩岳声洋溢，钩钤色陆离。
永承长乐养，恭奉未央卮。
锡羡均家国，储祥衍本支。
函生蒙帝力，击壤共春熙。

曲肱幽梦午风凉，销尽熏炉一穗香。
急雨萧萧犹未觉，浮尘熠熠更相忘。
自非静处心神定，谁识闲中气味长。
隠几岂容无一事，愿将奇字问偏旁。

何人唤得滕六应，遗我通宵银海明。
起来无以助清兴，铜瓶煮茗松风鸣。
恍疑拔脚尘寰外，玉田万顷无疆界。
苍官青士亦改容，高下瑶林相映带。
骑鲸人在日华东，晓踏天街无软红。
雪车冰柱堪著语，何止争雄郊岛中。
翩翩鹤氅凌风际，得句摇毫心自喜。
从渠春笋捧金荷，醉倒氍毹贪睡美。

欲了老妻窀穸事，屈指前期日无几。
羊肠路险不容车，水涩石高滩齿齿。
天公悯我忧恼深，一雨骤添三尺水。
黄流又恐舟难行，落尽雪花天宇清。
六龙扶毂日杲杲，更乞天公旬日晴。
襄事归来闭门坐，但拥竹炉多炽火。

手谈一局未了，叶落花红几回。
只恐云迷归路，不容樵客重来。

小溪一曲山四合，溪边杨柳藏门阑。
当时玉人在花下，对花窈窕矜红颜。
一双白璧不可聘，许我结佩乘青鸾。
我时年少气方锐，自负落笔翻波澜。
谓趁春风上霄汉，可以终老同清欢。
不知辛苦得一第，始见崎岖行路难。
有如萍草无根蒂，二纪流落江湖间。
莫年通籍入金马，虎豹嗔人窥九关。
天边失脚身堕地，春风破浪扁舟还。
云𫐌未几舍我去，空委玉骨埋青山。
重来溪上事皆变，惆怅齐眉难再见。
王母麻姑安在哉，过眼百年皆露电。
老身长子恩义深，不为向来花映面。
花枝一谢明年开，玉人一去何时回。
人今不见花亦尽，至此终日空徘徊。
百川宁有西流水，万古滔滔同一轨。
不堪回首细绎思，临没之言犹在耳。
蜀乡有凤空求凰，秦树无乌共将子。
年来年去春复冬，此生有尽情无穷。
一泓清泪洒不断，四山萧飒来悲风。
惟有老人老更健，年过九十如霜松。
尊则吾母舅，亲又吾妇翁。
收泪相劳问，停车少从容。
悲思无益不自禁，暂时借酒浇心胸。
明年强健再省觐，尊前更酌真珠红。

山屏四面碧相重，苕霅无声泻玉虹。
万户连甍皆在下，一楼飞栋独当中。
不容半点浮尘到，但觉无边爽气通。
安得翛然辞物役，披襟终日挹清风。

青眼虽惭阮嗣宗，为君解榻席相重。
菜羹蔬食能甘否，自昔人言俭易容。

昏昏未必晦，昭昭未必明。
浑浑未必浊，漻漻未必清。
吾道本自贵，国爵亦可并。
所以鲁素王，但欲比老彭。
嗟予久敛退，用志难峥嵘。
吾友暂蟠蛰，侧耳春雷轰。
韫椟足岂刖，扛鼎肩不頳。
鼓行当擅场，敌者谁为勍。
伫看庆多马，为彼酌兕觥。
下视俗子陋，未识仁者荣。
譬如黄流污，宁涴皎月晶。
相期在远到，所急非小成。
颇恨会遇疏，未免鄙吝生。
大篇何舂容，雅思真和平。
知君培其根，许我撷其菁。
虚静能养心，笃实可存诚。
此理君得之，底里期再倾。

东风初满殿前旗，环珮舂容侍燕时。
帝泽普涵春自暖，人心同乐日先迟。
三峰影里瞻鳌动，九奏声中看凤仪。
更喜使华齐献寿，八方何地不熙熙。

大礼备矣，銮车阗阗。
帝来维何，赉及幅员。
有声伊肃，有容伊虔。
彼雉斯开，帝坐中天。

凝旒肃穆，鸣佩舂容。
有酒伊醑，管磬其从。
典礼绚缛，威仪恪共。
颂尧之寿，与天比隆。

彼肃者羽，名纪仙经。
芝田下啄，容止安停。
引吭警露，响彻青冥。
圣德格物，来仪帝庭。

庆典具举，皇慈溥将。
礼光长乐，事掩未央。
佩环济济，金石锵锵。
天容有怿，言旋建章。

万木折冰雪，千葩谢华秾。
谁约金童仙，冲寒下严风。
恼人风味深，缕衣立隆冬。
旁有玉京子，含香笑相逢。
夜水吐玉龙，月窗影相重。
诗情太牢落，聊以二友供。
清标体黄裳，素姿掩凡容。
东君着意先，群英绝追踪。

一峰突兀倚天际，千嶂茏葱在眼中。
宇宙自偏人世远，尘埃不到佛楼空。
主公真得庵居相，俗子那容线路通。
山北道人如□市，云门临济各家风。

山光拥翠落杯中，水色天容上下同。
身入蓬山人不悟，碧桃无数倚春风。

驷马鲜能容白发，万钉终不润黄垆。
乌靴席帽红尘里，幻出睢阳五老图。

鲁斋居士自忘机，丈席凝尘日下帷。
甫也犹为老宾客，参乎独得道精微。
奏篇已草三千牍，大厦当求四十围。
行矣道山邻日月，未容巴蜀久相依。

寿皇燕翼贻孙谋，寘公从橐良有以。
龙蟠虎踞帝王都，居守重任不轻畀。
神州陆沉五终星，有雠未复己三世。
经营江表诚急先，移镇上流实隆委。
议和但苟朝夕安，岁输金缯殊未已。
无事坐养百万师，所虑民贫财益匮。
胡雏何知蓄狂谋，天其启我或在此。
荆州昔号用武国，曹瞒落笔惊刘备。
况今吴蜀势连衡，乘时振槁悉披靡。
料人当要知料己，上策由来当自治。
实边至计耕与桑，祖逖未可成败议。
祖宗德泽在遗黎，中原自有壶浆至。
我公恩信结人深，岂独长城贤万里。
尝闻机会不容发，尚父宵征奚暇寐。
诸葛手握将相权，愿改吾短不自恃。
其心休休能有容，即是古人勋业地。
往时韩富屡守藩，以养威望须历试。
一旦大用无间言，列圣用人有深意。
虽然五大不在边，端委面槐乃公位。
玄龄如晦不言功，持效于君兼众美。
大江之西有癯儒，半生混迹渔樵里。
兵书一箧老无功，耿耿但余忧国泪。
一官漫仕不疗饥，五斗折腰安敢耻。
沮漳时倚仲宣楼，往事成尘谁复纪。
此生幸识元紫芝，今为晏御尤自喜。
冯驩欲歌归来乎，绕朝有策不用耳。
函关请封一丸泥，赞普可招尺书纸。
我思古人不可见，空对孤灯慕青史。
公能挈之于沉渊，犹拟楯墨书檄字。
举似孙郎帐下儿，或能道人意中事。

寿皇燕翼贻孙谋，寘公从橐良有以。
龙蟠虎踞帝王都，居守重任不轻畀。
神州陆沉五终星，有雠未复己三世。
经营江表诚急先，移镇上流实隆委。
议和但苟朝夕安，岁输金缯殊未已。
无事坐养百万师，所虑民贫财益匮。
胡雏何知蓄狂谋，天其启我或在此。
荆州昔号用武国，曹瞒落笔惊刘备。
况今吴蜀势连衡，乘时振槁悉披靡。
料人当要知料己，上策由来当自治。
实边至计耕与桑，祖逖未可成败议。
祖宗德泽在遗黎，中原自有壶浆至。
我公恩信结人深，岂独长城贤万里。
尝闻机会不容发，尚父宵征奚暇寐。
诸葛手握将相权，愿改吾短不自恃。
其心休休能有容，即是古人勋业地。
往时韩富屡守藩，以养威望须历试。
一旦大用无间言，列圣用人有深意。
虽然五大不在边，端委面槐乃公位。
玄龄如晦不言功，持效于君兼众美。
大江之西有癯儒，半生混迹渔樵里。
兵书一箧老无功，耿耿但余忧国泪。
一官漫仕不疗饥，五斗折腰安敢耻。
沮漳时倚仲宣楼，往事成尘谁复纪。
此生幸识元紫芝，今为晏御尤自喜。
冯驩欲歌归来乎，绕朝有策不用耳。
函关请封一丸泥，赞普可招尺书纸。
我思古人不可见，空对孤灯慕青史。
公能挈之于沉渊，犹拟楯墨书檄字。
举似孙郎帐下儿，或能道人意中事。

洞庭之南潇湘浦，佳人娟娟隔秋渚。
门前冠盖但如云，玉貌当年谁为主。
风流学士淮海英，解作多情断肠句。
流传往往过湖岭，未见谁知心已赴。
举首却在天一方，直北中原数千里。
自怜容华能几时，相见河清不可俟。
北来迁客古藤州，度湘独吊长沙傅。
天涯流落行路难，暂解征鞍聊一顾。
横波不作常人看，邂逅乃慰平生慕。
兰堂置酒罗馐珍，明烛烧膏为延伫。
清歌宛转遶梁尘，博山空蒙散烟雾。
雕床斗帐芙蓉褥，上有鸳鸯合欢被。
红颜深夜承燕娱，玉笋清晨奉巾屦。
匆匆不尽新知乐，惟有此身为君许。
但说恩情有重来，何期一别岁将暮。
午枕孤眠魂梦惊，梦君来别如平生。
与君已别复何别，此别无乃非吉征。
万里海风掀雪浪，魂招不归竟长往。
效死君前君不知，向来宿约无期爽。
君不见二妃追舜号苍梧，恨染湘竹终不枯。
无情湘水自东注，至今斑笋盈江隅。
屈原九歌岂不好，煎胶续弦千古无。
我今试作义倡传，尚使风期后来见。

蜀旱昔流行，皇恩念凋瘵。
饥寒乏冬酒，烹剥仰春菜。
二麦傥复失，一饱竟安在。
当春苦旱干，甘泽未沾沛。
奔走山川灵，翻覆云雨改。
连宵建瓴水，万亩轻花穗。
如渴饮得泉，如病药得瘥。
高原沃清润，热蒸蒙濯洒。
只今麦陇收，可以日月待。
喜气挂珠玉，词源拥涛濑。
自怜忧国愿，窘似生体疥。
得此霡霂益，遂入清凉界。
容我早归田，怀章东望拜。

三刀入梦乡，远作益州镇。
空怀十驾念，那复一篑进。
心劳政自拙，愧彼东郊尹。
得人盛乌幕，澹台不由径。
竞效有用学，一扫虚名徇。
雍容三语掾，文润相涵映。
一樽聚群彦，坐乏黄封印。
开怀纵清酌，词锋凛豪隽。
春花自开落，醒醉百念静。
谈笑吐胸臆，宁较名与分。
矧兹宾客贤，讼过便退听。
吾侪东与西，邂逅喜滋甚。
惜也民菜色，旦旦急荒政。
及兹雨膏麦，觞咏是招聘。
我方道州考，盍抗归老论。
早上竹笮船，故园松菊盛。

结交不在久，但问交者谁。
相从何用频，要以道谊期。
我初未识君，已诵班马辞。
太学金薤篇，烂若琳琅垂。
妙理溯家学，雄文想英姿。
天乎慰此心，而获亲芝眉。
一见语未尽，觉我骄气移。
荷君偶过听，得我嗟何迟。
我方缚微官，君亦居所疑。
于今五六年，见日常差池。
有时适相逢，一语不及私。
往往从容间，百篇惟新诗。
归来念所得，如日身亲之。
君将抱停涵，一洒澄江缁。
想君车马至，短褐环旌旗。
万口如一词，是曰得所师。
一斑见稍稍，士气今虹霓。
江城见儒英，而我失所资。
自惭索米久，不去今何为。
及瓜早归欤，问舍江之湄。
政须迩门墙，作意频追随。
穷达于其天，纷纷徒自欺。
买羊沽酒日，剖此胸中奇。

嗟哉予少年，学志如蒙泉。
区区指漫血，未识方与圆。
晚于方册间，再拜予公先。
琳琅粲珠玑，意公真其仙。
寒窗手不停，朝暮披云天。
已办膺门登，肯放边腹便。
一身落宦海，去若不系船。
怀此日月长，岁晚而夤缘。
长安初拜公，抠趋立庭偏。
一见意未尽，愦愦如醉眠。
春闱接从容，拜赐喜欲颠。
夜半呼论文，不复怀官联。
此身愿持似，稽首从公贤。
一意门墙归，稍却名利愆。
寻幽并湖山，百计一未全。
而公亦倦游，卜筑方怡然。
把酒问明月，诲我诗成编。
淋浪身上衣，归喜那更湔。
雄篇富褒拂，字字华衮鲜。
吾侪一瓣香，斯文今有传。

春田欲雨常忧迟，夏田得雨嗟逾时。
春耕夏耨两无及，眼干泪竭空沾衣。
翻翻联联脚力尽，万车不救一尺泥。
朝看东南暮西北，晚霞倏忽山头归。
白日一照黄潦定，秋来准拟筛红粞。
早田拾得晚田熟，今年更救明年饥。
念夫陇上一月宿，趁晴归欲呼妻儿。
与夫岁岁同甘苦，未容恤纬惭嫠妇。

江南黟歙千峰长，盘纡融结百鸟颃。
钟灵孕秀山之玉，中有石墨时伏翔。
曹公万斤如赢粮，士龙二螺石髓香。
人间那得掣笔郎，此物我亦成空囊。
松煤仅贮陈玄光，磨楯未办文檄梁。
知公腹稿夸成章，梦中盈袖方椟藏。
仲将一点容升堂，佳哉秀句来一方。
愧我学书临池旁，幸公琼报毋相忘。

千山叠叠高入天，中有缥缈之神仙。
壁立烟容风虎卧，林深洞启云龙潜。
长安诗翁有健笔，蜀道客子无新篇。
尺书万里寄天远，万一故人曾我怜。

永和九年暮春日，兰亭修禊群贤集。
含毫欲下意已先，媚日暄风佐摇笔。
当时一笔三百字，但说斯文感今昔。
谁知已作尤物看，流传人间天上得。
天高地远閟不示，仅许一二翻摹勒。
忽然飞上白云俱，径入昭陵陪玉骨。
识真之士已绝少，真者一去嗟难觅。
纷纷好事眼空眩，只把残碑慕真迹。
萧郎袖去明真赝，定武传来差甲乙。
如丁如爪辨形似，不丰不露分肥瘠。
人亡无复见风流，漫费精神疲得失。
临川先生天下士，古貌古心成古癖。
搜奇日富老不厌，如渴欲饮饥欲食。
有时瞥眼道傍见，倒屣迎之如不及。
牙签轴已过三万，集古录多千卷帙。
平生着意右军处，并蓄兼收一何力。
赏音本在笔墨外，何必此优而彼劣。
清波万顷浑一点，明月一轮云半入。
是中元不碍真趣，气象典刑尤历历。
知我罪我春秋乎，政尔未容言语直。
我方随群厚其嗜，门户弗彊才仅立。
几年冥搜政无那，剩欲流涎分半席。
阅公善本三四五，不觉长歌书卷侧。
羲之死矣空费公家九万笺，安得斯人写金石。

春日海棠早，媚云开远岚。
醉容犹未足，睡态已微酣。
嫩绿千枝衬，殷红一点含。
东君真有助，落笔为渠谈。

赤壁矶方到，黄州路未遥。
辛勤四十里，跋涉两三朝。
戢戢牛羊下，闲闲鸥鹭骄。
忍将今岁月，容易客中销。

有地容投老，无田解赋归。
浮生几朝露，活计一书帏。
闲只诗添债，愁应带减围。
人间翻覆手，莫怨是中非。

知时膏泽下新正，便觉欣欣物意生。
细雨寒梢半檐滴，单床孤梦五更声。
两年元日嗟萍梗，万里殊乡付酒觥。
不似斗杓容易转，只今迎岁指东城。

绝景都忘峡路长，江风时送野花香。
峰排玉帐腰凝雪，泉溜珠帘乳滴房。
后日奇山犹续续，而今伟观已堂堂。
雄篇曲尽形容妙，满袖珠玑到旅囊。

从容黉舍日西流，浅饮犹看夜气浮。
小款话时殊淡薄，细论文处转清幽。
诸公学业方加锐，一战功名要早收。
我了斋祠便归赋，故园已作梦中游。

老掾当年意已倾，执鞭虽晚眼仍青。
绣衣公子初云汉，璧水先生尚典刑。
负弩前驱容漫叟，下帷覃思愧玄经。
催科欲付翻羹手，照我山行定几星。

粉身截玉慰渠贪，浪迹泥涂遽著篮。
坐缺江生嗟不乐，诗来东老谢分甘。
世间风味鄞江颊，传里形容太史谈。
欲报琼瑶无一可，移文空到北山南。

征车何事不容征，彩旆歌谣塞路津。
徒以平生多拙政，偶于岁晚得衢民。
我方州县惭尸禄，汝向闾阎切爱身。
料得去思均彼此，一诗聊复慰邦人。

平生青紫滥于身，更冒金章肃使宾。
何以假为诚岂敢，乌知非有笑无因。
猿狙自是羞华服，鹓鹭姑容接后尘。
回首纷纷天下事，有时宜假不宜真。

西风淅淅露漙漙，释菜雍容礼可观。
冠带三千严鹄立，风云九万欲鹏抟。
锦江曾吐胸中凤，泮水新回笔下澜。
拭目诸君快秋捷，胪传高压万人看。

轩亭晓清旷，行乐未妨频。
无客不堪醉，有花长是春。
凭栏尚红药，结伴擅芳辰。
笑驻凌波步，香分折角巾。
鶑声殊自健，杏子况尝新。
仰止宗英伯，来为郑驿宾。
言辞独乐乐，仍命可人人。
鸿弄舞时影，梁蜚歌处尘。
棋枰谁得隽，诗笔自疑神。
欹倒何妨屡，歌呼却甚真。
升沈塞上马，容易鬓如银。
奈许追欢地，回头迹便陈。

岸头猛作敲冰势，船下俄闻戛玉声。
寸进未应容退尺，要于此地卜平生。

几年青史说周郎，赤壁乌林在武昌。
明日有人山下过，一樽容我吊兴亡。

翠云白雪两仙容，未怯姮娥傍月宫。
若把佳人较清绝，争妍应愧伯夷风。

我丈之贤今老成，题舆剖竹傍青城。
从容官事一时了，莫忘莼鲈秋日羹。

当年三杰共封侯，谁念淮阴为汉留。
不是向来曾蹑足，未容平勃独安刘。

玉容曾浥麝，仿佛带香开。
不比真花怯，斓斑怕雨来。

老来功业已蹉跎，买得生涯复不多。
十顷芰荷三径菊，醉乡容我住无何。

已把年华逊得翁，满前依旧祖遗踪。
谢家固不多安石，阮氏还能几嗣宗。
今是昨非当谓梦，富妍贫丑各为容。
修然白发犹何事，祇好三人自一龙。

搀枪堕九霄，列缺乱阡陌。
西城若黔庐，东墟已堆甓。
幽栖仅容膝，隠市意自适。
天公不我相，同此编户厄。
平生一丘壑，未信天地窄。
终焉感穷途，万虑集中夕。
载观宇宙内，在在等公宅。
鄙夫六尺躯，俯仰叹逼仄。
炙手事当路，快意已烂额。
野子今兀然，乘除付陈迹。
此身亦何有，而复身外惑。
相逢肯分山，试面九年壁。

八十郎君类若翁，一门两世寿吾宗。
晴空矫矫归来鹤，冬岭槃槃晚秀松。
重见堂悬宗老榜，大胜身袭列封侯。
宦游良苦端居乐，小弟输兄冰雪容。

望里仙踪渺，烟霞沧海东。
迳迷丹灶外，人转大还中。
虬偃千林日，鸾吹一夕风。
停骖迟太姥，蓝水洗尘容。

赵子方五十，须鬓何斑斑。
身老心未伏，揽镜嗟衰残。
染髭学年少，整容向云鬟。
世间有仙诀，坐使壮岁还。
霜华喜顿改，霞脚惊先斓。
乃知人力穷，欲夺造化难。
黑白变朝暮，相对真面谩。
眉目且作伪，而况方寸间。
劝君循天理，颓然任苍颜。
汉廷方贵老，白首尚握兰。

高楼结蜃桥垂虹，人间梦幻色即空。
何劳愚智徒相攻，无异蛮触战蜗虫。
先生学道尤温恭，皎然明月来窗栊。
幅巾宛有林下风，身虽隠约声如镛。
何人为写冰雪容，屹若山立凝神锋。
长松诘曲盘虬龙，朱藤缓步行松中。
治世乃有商山翁，青鞋不踏京尘红。
宦游已悟禽入笼，谁能薄禄仰釜锺。
百年驹隙成匆匆，一廛可老荆谿东。

诗仙逸气舒长虹，一洗万古凡马空。
五车蠹字勤且攻，不肯区区辨鱼虫。
雪中鹤氅如王恭，谁能低唱深帘栊。
年来何事怯霜风，闭门索句鸣笙镛。
新诗为我开愁容，退避岂敢争词锋。
君不可屈真卧龙，小窗独坐时一中。
故折金蓓赠我翁，绝胜桃杏漫山红。
君诗当得碧纱笼，此花宜侑琉璃锺。
走笔寄谢仍匆匆，昏暮叩户惊邻东。

君才千丈腾彩虹，挥毫落纸万象空。
我犹顽石不可攻，愁吟嘈杂鸣寒虫。
典刑况有先文恭，短檠终夜临书栊。
骚雅不减陶谢风，箫韶迭奏鼓与镛。
顾我羞涩难为容，铅刀一割无余锋。
古人相遇如云龙，交情自得气槩中。
翛然坐对两臞翁，一笑莫逆醉脸红。
世间万事空牢笼，信知我辈情所钟。
举杯属君无匆匆，人生聚散西复东。

长安车马声隆隆，千官朝入明光宫。
我时迹通金闺籍，猥以麋鹿参鹓鸿。
魏阙联镳竞趋走，汉殿属袂陪肃雍。
银章朱绂赤县令，一见倾盖稠人中。
搢绅交口誉盛美，政有三异如鲁恭。
不劳烹鲜抚赤子，不惮拔薤锄强宗。
二年惠泽洽百里，一日治行闻九重。
帝曰卿才当大用，乃使骥𫘧试蚁封。
毗陵今日股肱郡，往来水陆当其冲。
比年积蠹寖不治，公私赤立帑廪空。
与我共理二千石，无以逾此强项公。
割鸡焉用庖丁手，斲鼻乃见匠石工。
公初下车问疾苦，万家和气生春风。
政平讼理百废举，昔襦今袴喧儿童。
铃斋宴坐未暖席，宣室趣召还追锋。
公来邦人叹何暮，不谓公去仍匆匆。
依刘多士愿莫遂，借寇千里嗟无从。
圣朝吁俊方重内，此行自与登仙同。
高士不妨为主簿，先儒盖亦尝司农。
功名富贵傥来物，宁论小釜与大锺。
古人立朝有始末，出处进退常雍容。
君家伯氏典刑在，愿君勉力追前踪。
赠言敢窃仁者号，聊以写我磊磈胸。
方今天子尧舜上，安得稷契输诚衷。
士气委靡思苟得，民力雕弊屡告穷。
闻君欲草三千牍，宜以此语裨宸聪。

我有一枝筇，夭矫如游龙。
由来博望使西域，万里持寄衰病翁。
自蜀历楚入吴越，名山胜地多留踪。
先排衡山云，直上南台升祝融。
次登岘山首，北望京洛浮尘中。
白鹭洲前弄明月，黄鹤楼上迎清风。
东游秦望探禹穴，天台雁荡观奇峰。
孤根端有岁寒操，劲节肯染京尘红。
飘然飞去不可执，西山南浦聊从容。
放行天地无障碍，倚观宇宙皆虚空。
横挑斜曳任所适，去来无定如飞鸿。
提携九节常在手，四方上下俱相从。
我常病足不能履，赖汝左右扶持功。
老形已具身伛偻，讵可一日无此公。
杖兮切勿化龙去，留取百岁扶衰慵。

离别一何久，漂流不记年。
昔君犹壮岁，今我亦华鬋。
隔阔疑如梦，从容喜欲颠。
弟兄能有几，及此对床眠。

耆旧三朝望，廉平百吏师。
爱民先节用，直道靡容私。
自视一无愧，真成三不欺。
遗民应罢市，泪堕岘山碑。

乾坤浩荡渺无涯，龙凤纵横落万家。
似与宓妃矜态度，未应姑射并容华。
排檐巧缀纤纤玉，著树齐开种种花。
料得琼瑶天不惜，等闲狼籍委泥沙。

瘴雨蛮烟昼不开，问君底事亦南来。
外台总计惭无术，内府输珍信有才。
我去雁峰同北乡，子行梅岭带春回。
故园花竹平安否，何日从容共一杯。

归来相望筑东皋，千载风流独慕陶。
两地林泉俱胜绝，二难人物总孤高。
地连衡岳浮空翠，天与湘江隔世鏖。
祇恐山灵回俗驾，可容暇日再游遨。

平山堂上略从容，笑拍栏干万事空。
因念醉翁行乐地，不知还又几春风。

杯酒从容相劝酬，须臾堕帻自搔头。
玉山倾倒从人笑，我醉欲眠君罢休。

楼栏倚碧空，绿树正摇风。
我独来从容，笑歌于其中。
微凉吹我衣，碧袂纱玲珑。
诗成自长吟，宛转音和融。
此意无人会，只许清风同。
亦许空间云，悠然西又东。
亦许林间禽，幽啭声无踪。
亦许山间翁，笑语天机通。
前山对我吟，突兀青重重。
终日赓我歌，知音无瞽宗。
知音自古少，日月空临照。
天地终不秘，造化今未了。

个里包坤更括干，精神微动便纷然。
桃红柳绿春无迹，鱼跃鸢飞妙不传。
菱浪岂缘风衮衮，荷珠不为露涓涓。
分明是了何言否，此事难容郑氏笺。

起兴家山翠作围，紫宸垂旨未容归。
千峰来献无穷妙，万影相从不敢违。
碧玉壶中丹叶舞，水晶宫里白云飞。
凭栏相与谋荒政，第一言无罪岁饥。

帘垂不觉夜窗明，清晓从容始下平。
推户忽惊琼作地，登楼笑指玉为京。
暂停枰上犹贤弈，来作弦间太古声。
甚念衣单尘甑者，毋令彼此有亏成。

原庙陪祠晓色开，从容复指缀衣来。
花填辇路惊何早，春向皇都特亟囘。
声赞俯躬千冠带，香浮夹道万楼台。
传闻归燕隆亲睦，天上云韶拱玉杯。

鄱阳江上是瀛洲，中有神仙暂此游。
明月襟怀民善颂，浮云喜怒我无留。
蟠桃一熟三千岁，玉陛重瞻十二旒。
谙尽民情并世道，从容借箸属君侯。

父母生子身，身是父母个。
如何却言我，言我大不可。
父母在此坐，子则不敢坐。
不坐乃当然，父母如天大。
男儿立父旁，女儿立母旁。
男儿拱手立，女儿敛衣裳。
捧盥兼洒扫，将茶及奉汤。
言语须低软，依前立正方。
兄姊惟恭敬，弟妹常爱慈。
饮食先尊长，不敢遽有之。
尊长若嗔我，嗔我是爱我。
欲我为君子，所以约束我。
语话须诚实，步履学疏迟。
头容常正直，四体莫邪欹。

此意分明有底深，蒲团斜倚满铺阴。
岂容俗子闲抬眼，只许清风得入林。
我对此君无一事，自言幽处直千金。
古人今已成陈迹，犹向当年击处寻。

寒窗积雪生虚明，玉壶风折层檐冰。
朱霞秀色妙公子，理弦灯下声亭亭。
游丝两两挂孤月，双声应手无留停。
月寒照户砌虫泣，云冻出浦边鸿征。
苍蝇扑纸窗欲透，蜾蠃穴桑儿未成。
琵琶宽详双韵切，含凄尽向弦中说。
酒酣疏绮杂娱嬉，谁道壮夫心更折。
一从敌骑下河南，学得声容难辨别。
鹧鸪金屋沸歌吹，鼠头宝陌行靴袜。
帕腰慢舞作弯弧，捉耳釂觞真折馘。
眼前犹听旧歌辞，凤韶岂独锵虞时。
罢弹三喟寝不熟，风定寒江静夜悲。

理财非凿空，简讼在谨始。
林繁去冗根，卮漏无溢水。
此理容可观，妙处要深体。
岂惟宰一邑，天下亦如此。

新蝉鸣高柳，轻鸥弄晴川。
浮家作远游，触热岂所便。
武昌古都会，形胜两国肩。
貔貅杂民居，烽火照敌边。
朝廷重牧守，尤需治中贤。
君侯文章家，班马不敢先。
墨庄一种子，落实今几年。
瞠乎出其后，独得道学传。
诚身自孝悌，玩理潜天渊。
悠然静中春，汹汹风涛前。
四海满誉望，诸公争挽牵。
容台志不舒，别驾用未专。
去就抑何心，行可吾亦然。
余也沟渎质，误辱青黄妍。
工夫恳切切，习气犹拘挛。
居然作别离，欲别思绵绵。
归鸿几时来，江树底晚烟。

弦急无和声，行疾多窘步。
从容应万变，乃有天下度。
先生经纶才，所至祛百蠹。
一州直易耳，治者弗敢措。
弱翁霁威严，犹被功名误。
孰知观过仁，一蹴超圣处。

秋风掠梧桐，岁月去如掷。
功名趁强健，君子有行役。
朝家政急贤，黼座不满席。
巍巍庙堂望，留客良独惜。
谁为君兰言，亦有子公力。
居然怀墨绶，懽喜动颜色。
宰邑世情难，指作富贵厄。
公尝为我言，百里岂摈斥。
虽无槐鼎贵，均是代天职。
人方事趣办，声誉已赫赫。
公独安其常，容与不可迫。
静观物议定，岂止较寻尺。
愿公充此心，寿此一世脉。
行行见天子，清问下文石。
区区尝试语，要不若亲历。
公看江南贫，此岂州县责。

紫岩天下志，勇决如百川。
一身扶三纲，百丑妒独妍。
南轩经世学，仰嗣千圣传。
匆匆造膝陈，众鸟惊虚弦。
油幢入楚泽，不复梦细旃。
公乘一节朝，遇合君适然。
物弛久必张，后美开诸先。
区区人力衰，今乃还其天。
夷夏早知名，家国嗟独贤。
用大力有余，入细心愈研。
三年尹王都，警柝清夜眠。
忠言出荷橐，妙斡天机旋。
反视班伯辈，但觉口语𫍽。
要知源流异，孰似周公前。
江湖秋已多，宇宙清无边。
气凝万类实，人亦体其全。
况是嵩降辰，谁颂舂容篇。
愿公如紫岩，而复得君专。
愿公如南轩，而享箕翼年。
赤手洗甲兵，黑头出貂蝉。
却从祝融峰，高处寻偓佺。

出捧毛义檄，不违菽水欢。
归侍潘安舆，能宣诏条宽。
古来忠孝事，兼此良独难。
是心无中边，宁择陆与盘。
区区平反念，虽喜不胜残。
那知容色温，足使田里安。
韦编三绝书，十载胸中蟠。
用处义自精，何适非其端。
如水行地中，浑浑不可殚。
尚恨斗大州，不足观其澜。
我昔欲见君，恨不生羽翰。
及兹与君别，一饮盟已寒。
人生聚散情，欲语徒辛酸。
惟此一寸心，万里聊相观。

家传张长公，直节可敬叹。
居官不取容，安有鄙夫患。
奏劾司马门，乃翁宁可犯。
惊跸当罚金，法令戒反汗。
奈何盗环人，使遭灭族难。
惟挚有父风，彼美渊明赞。
由来阴德深，云仍继名宦。
西州清河家，簪绂夸里闬。
我公翰墨英，蚤岁擢三馆。
立朝物望归，骎骎历华贯。
莼羹忽思归，周邦喜良翰。
三节歌皇华，风采肃廉按。
召归一再迁，卿月光有粲。
廷尉天下平，异论乃冰炭。
守道当守官，闻风志立懦。
分符复西归，顾忧宽宵旰。
广汉最繁丽，地望蜀郡冠。
房湖天下稀，公余可吟玩。
十顷玻璃风，和气来隔岸。
过家亦足荣，触热去不惮。
三世居此官，盛事闻见罕。
甘棠百年思，蔽芾阴更满。
少城我从公，转首岁六换。
人生一浮萍，谁料聚与散。
荒凉更寂寞，一笑得承款。
柬之宰相材，自是一好汉。
大手当调羹，先试五花判。
愿言坚晚节，功倍事则半。
衰病卧漳滨，尚念刘公干。

夫君爱民如爱己，不爱公卿爱刺史。
得州如斗喜不禁，拍手催儿治行李。
朝家急贤不惜官，日日中书有除旨。
周南留滞太史叹，目断子公书一纸。
夫君却不薄淮阳，此见宁输三十里。
庖丁虽欲善刀去，无奈世间多巨髀。
晋陵繁伙视三辅，历遍屏风无可使。
未央对罢天一笑，今日无忧惠山水。
未容远去引自近，早晚赐环差易耳。
九华却恐怨君王，误我明年花柳喜。

雨露收江上，星辰下益州。
有贤容在外，为国岂无谋。
德旨频将远，君心顿减忧。
不然那有此，定自启金瓯。

冬冬才动热蒸蒸，直到更初渐渐清。
脏腑始坚今反利，痰涎愈盛气难平。
形容凋瘦真如鬼，耳目聪明粗似人。
自是虚劳无可说，更将经络为推明。

一冤旱三年，此理乃无欺。
乖和自相召，天意容何私。

酒尽或容求，恩伤不可收。
伟哉王相国，沉默孰与侔。

荆棘不须栽，须容驷马来。
面前如路窄，何地不蒿莱。

霜风猎猎寒无奈，江水漫漫去莫留。
欲讯音容无定在，松筠竦竦暮烟浮。

维尧则天，与天同大。
俯视九州，细于一芥。
挈以畀舜，超然自迈。
维舜则尧，与尧同高。
俯视四海，细于一毫。
挈以畀禹，熙然自陶。
尧舜之禅，允矣嘉躅。
若稽厥龄，或髦攸趣。
洪惟高宗，才五十六。
遽行尧事，有断于独。
洪惟寿皇，才六十三。
遽行舜事，不谋于佥。
未倦于勤，先养其恬。
功成身退，道与天参。
圣人视天，递进递退。
进退俱休，尧舜之运。
于赫两朝，德宏业峻。
铢较寸量，宁啻尧舜。
尧七十六，治水云初。
咨岳试鲧，不遑宁居。
高宗时则，斯庆寿余。
久与道息，心实若虚。
舜六十三，即真云始。
咨岳相禹，不遑宁止。
寿皇时则，斯巽位已。
新与道休，心豁若洗。
凡退政几，等与大徽。
此退之蚤，彼退之迟。
迟容可及，蚤孰逾斯。
凡传国玺，等谓大媺。
彼传之贤，此传之子。
贤容可求，子孰获只。
传子若贤，一出于天。
天固与子，尤人所便。
便而遂者，荣具庆全。
退蚤若迟，一关于数。
数固与蚤，尤人所慕。
慕而得之，荣全庆具。
蚤于尧舜，三十三年。
独不一后，独不一先。
两朝吻合，时迺自然。
舜后于尧，七岁而禅。
胡为尔稽，匪有攸恋。
不欲与尧，匹休齐善。
寿皇禅意，盖与舜俱。
所后七年，匪迹是拘。
不期而同，自然之符。
高宗禅时，久旸忽雨。
雨应云何，恩洽以溥。
寿皇禅时，久雨忽旸。
旸应云何，德辉以光。
得天之应，诞彰孔盛。
新皇丕承，合为三圣。
用牲于庙，靡灵弗歆。
式昭新皇，上合天心。
决政于堂，靡怀弗畅。
式昭新皇，下符人望。
天人同归，欲逃莫从。
虽父传子，亶为至公。
汉唐岂无，揖逊之主。
非出本心，未为盛举。
猗三圣君，真尧舜禹。
三圣一家，累洽重华。
前未之有，后无以加。
小臣献颂，大而非夸。

维尧则天，与天同大。
俯视九州，细于一芥。
挈以畀舜，超然自迈。
维舜则尧，与尧同高。
俯视四海，细于一毫。
挈以畀禹，熙然自陶。
尧舜之禅，允矣嘉躅。
若稽厥龄，或髦攸趣。
洪惟高宗，才五十六。
遽行尧事，有断于独。
洪惟寿皇，才六十三。
遽行舜事，不谋于佥。
未倦于勤，先养其恬。
功成身退，道与天参。
圣人视天，递进递退。
进退俱休，尧舜之运。
于赫两朝，德宏业峻。
铢较寸量，宁啻尧舜。
尧七十六，治水云初。
咨岳试鲧，不遑宁居。
高宗时则，斯庆寿余。
久与道息，心实若虚。
舜六十三，即真云始。
咨岳相禹，不遑宁止。
寿皇时则，斯巽位已。
新与道休，心豁若洗。
凡退政几，等与大徽。
此退之蚤，彼退之迟。
迟容可及，蚤孰逾斯。
凡传国玺，等谓大媺。
彼传之贤，此传之子。
贤容可求，子孰获只。
传子若贤，一出于天。
天固与子，尤人所便。
便而遂者，荣具庆全。
退蚤若迟，一关于数。
数固与蚤，尤人所慕。
慕而得之，荣全庆具。
蚤于尧舜，三十三年。
独不一后，独不一先。
两朝吻合，时迺自然。
舜后于尧，七岁而禅。
胡为尔稽，匪有攸恋。
不欲与尧，匹休齐善。
寿皇禅意，盖与舜俱。
所后七年，匪迹是拘。
不期而同，自然之符。
高宗禅时，久旸忽雨。
雨应云何，恩洽以溥。
寿皇禅时，久雨忽旸。
旸应云何，德辉以光。
得天之应，诞彰孔盛。
新皇丕承，合为三圣。
用牲于庙，靡灵弗歆。
式昭新皇，上合天心。
决政于堂，靡怀弗畅。
式昭新皇，下符人望。
天人同归，欲逃莫从。
虽父传子，亶为至公。
汉唐岂无，揖逊之主。
非出本心，未为盛举。
猗三圣君，真尧舜禹。
三圣一家，累洽重华。
前未之有，后无以加。
小臣献颂，大而非夸。

福建人才古邹鲁，文章师匠道宗主。
余子姑作寻常看，此公仅能一二数。
太学颉颃赋争衡，凌云之气掷地声。
鲲鹏谁碍天南去，麒麟犹落地上行。
南昌倾盖恨不早，西昌扣门喜欲倒。
风雨那容酒绝交，江山不许诗在告。
宦途同调能几人，相逢莫厌情相亲。
言下甘心听苦口，镜中白发催青春。

试推学之功，但自好而始。
设令太聪明，视孝绪余尔。
公安黄令君，少钝壮而锐。
不受青云吞，犹坐黄卷累。
开囊包物初，落笔洒胸次。
锋芒莫敢撄，古剑发新砺。
骎骎进未休，冉冉老将至。
以鲁揭其斋，盖是少时事。
云胡不辄更，无乃有所为。
新收汗马心，蚤作蛰雷计。
音容成老翁，情性复孩稚。
其友曾撙斋，适是参苗裔。
家学世相传，鲁者钝之谓。
生平事事迟，大抵与君似。
虽迟幸勿嫌，正以钝为利。

君不见胸中义利交战初，胜负未分子夏臞。
又不见胸中义利交战余，胜负已决子夏腴。
臞腴之变何须臾，一忻一戚相乘除。
初枉德清来致敬，盛年已有臞之证。
况年不似旧时盛，为若面上腴生莹。
纷华淡泊交相竞，利攻莫入义还胜。
小斋容膝祇数椽，焚香坐对古圣贤。
关钥勘到羲皇前，肉融形释心悠然。
非金非石非管弦，抵掌顿足喜欲颠。
杨墨申韩初立说，其心亦为道而设。
差以毫厘缪燕越，更于真似细区别。
万一悦非吾所悦，恐干孟子韩公舌。

过从义要如胶漆，琢磨功要如金石。
二者于兹有一偏，虽过圣门未之入。
德裕耽儒今二毛，一轩洒落仅容膝。
诗书执礼不放闲，直谅多闻谁较密。
仲修国老曾鼎臣，各于三者得其一。
曳躧相迎下榻留，冒云蒙雾不知湿。
松梅竹里不知凋，形影神中冥莫逆。
问答小参文字禅，贾谊升堂马入室。
更能尚友古圣贤，兰移其气金移质。
一线溜作吞天涛，十丈花成盈掬实。
扩充未下反约功，轩今所揭乃其适。
颜渊复礼老归根，今揭吾知犹欠易。

衣冠济济友若昆，诗书𫄥𫄥子若孙。
容有玉立人照门，得无玉立物照轩。
轩外清凉别乾坤，一点尘俗不得干。
其间盖有此君存，此君根性抱岁寒。
初交可作久要看，主人对之忘朝昏。
茶鼎烟中𬬻薰燔，酒尊阴里书帙翻。
坐探物初穷道原，中有所得不自尊。
与此君结终身欢，莫逆之意寓不言。
行藏相约无背辕，数犹未偶姑屈蟠。
峻节孤标老丘园，天假其时忽腾掀，凤鸣龙化骇听观。
功成不受声利吞，白云深处同归根。

一元之气天得清，推为覆帱万物生。
四时之气秋得白，推为揪敛万物成。
清白为德盖如此，我公何独取于水。
水生于天落于秋，妙与万物为终始。
公家清白世所无，俸余仅有数卷书。
归与宴坐故溪上，此心洞与溪水俱。
取譬于水公之迹，胸中公固有虚室。
清白一自虚中出，清至表表白画画。
上少能容下多嫉，更居以浊守以黑，始与造化相出入。

吾初丞小邑，誓与松竹为胶漆。
今公丞大藩，誓与松竹为金兰。
维松若竹有何德，和公玉立成三益。
矫矫摩云性天高，亭亭傲雪心地直。
风月外吾吾强哦，其如松竹偃蹇何。
横江太守风月主，公与平分无乃多。
况胸有眼笔有口，大与松竹相谐偶。
张陈漫浪耳热初，管鲍绸缪岁寒后。
三友莫逆俱岁寒，犹遗其一非简驩。
四科参偶不与班，孔子无容心其间。
爱参初不异颜闵，寄与梅仙勿衔冤。

太初谈赤松，中古说黄石。
笑策导引勋，须鬓白成黑。
金华得道人，缀自仙之籍。
虽因习堕缘，久悟空为色。
泥丸至丹田，盖着半生力。
若为鬓与须，白者日加益。
陆展余染方，岂固未全得。
老聃生世初，鬅鬙头已白。
公白才十年，视聃迟半百。
纸帐挂斋中，竹奴欹枕侧。
染亦无所施，元方不须觅。
或疑白之根，勃窣蟠胸臆。
太白缘搜诗，少陵为忧国。
根未能中芟，华宁不外茁。
根华理固然，抑复容有说。
春浅未多温，腊颓有余冽。
纷纷破萼梅，衮衮放花雪。
融结上鬓须，愈白愈清绝。
少于仁用功，晚以静为德。
厌坐广平堂，归住子云宅。
卧听儿吟哦，起视孙戏剧。
颐间莹生朱，眼底光盎墨。
鬓须从白尽，不失寿箕翼。
切毋痛著梳，更勿闲事镊。
长留与人看，知是老仙伯。
曳裾客盈门，我独有诗癖。
齿愿与公俱，倒指满千亿。
年年赋寿诗，岁岁为贺客。

南中岂无岩，三洲盖其杰。
朅来五羊初，满听行人说。
今乘急雨游，吾屐不遑蜡。
遥观似舜峰，迫视疑禹穴。
数亩腹空洞，十丈口谺豁。
恍焉入其间，眼乱欲生缬。
宽处晃如堂，狭处黝如闼。
弯跧角门隈，屈曲磴道劣。
土膏兀参差，形象鬼塑涅。
人立双足欹，兽卧半身没。
斑烂旋洑文，钩锁玲珑骨。
伏撑突如栌，斜拄岌如棁。
倒悬云乳凝，上溜井花冽。
地空声殷雷，石卤色蒸铁。
暗中漏微明，圆处留小缺。
倒指数不胜，百怪千万谲。
游人得娱嬉，造物费曲折。
静言万物初，含气如聚沫。
流者气之融，峙者气之结。
时于融结间，故故出奇绝。
巨灵盘古机，虽妙不容测。
要之幻虚空，无乃等戏剧。
居人玩视之，过客三叹息。
濂溪舣行舟，眉山税归辙。
篮舆相踵来，潇洒祖无择。
三公走龙蛇，千载磨岁月。
夫谁四三公，吾学亦云末。
引杯酌髯丞，未老其勿辍。
朝夕神所游，古今理之窟。
从渠好事人，而酷嗜尤物。

海上有三山，岭南有三洞。
洞中天下奇，少有相伯仲。
探原冥莫涯，窥底窈无缝。
流泉沆瀣融，滴乳氤氲冻。
谲姿互形容，驳理交错综。
推原开辟初，造化穷妙用。
琼田鬼为耕，芝草天为种。
初为仙界包，后与妙门共。
我生嗜娱嬉，兹赏乘倥偬。
幽迹重穷探，古碑难疾诵。
玩心犹未厌，行色已先动。
山容笑相留，水声泣相送。
后土不爱珍，入眼亦云众。
形模怪莫名，留作诸天供。
琤然钟磬声，独与雅意中。
重价酬良工，采归以自奉。
列箱妻儿争，堆案宾客弄。
那知含韶音，未与登禹贡。
清庙千载勋，钧天一场梦。
何如卧岩间，天性得自纵。
物情我平章，我事谁折衷。
物我两忘怀，宴坐听禽哢。

海上有三山，岭南有三洞。
洞中天下奇，少有相伯仲。
探原冥莫涯，窥底窈无缝。
流泉沆瀣融，滴乳氤氲冻。
谲姿互形容，驳理交错综。
推原开辟初，造化穷妙用。
琼田鬼为耕，芝草天为种。
初为仙界包，后与妙门共。
我生嗜娱嬉，兹赏乘倥偬。
幽迹重穷探，古碑难疾诵。
玩心犹未厌，行色已先动。
山容笑相留，水声泣相送。
后土不爱珍，入眼亦云众。
形模怪莫名，留作诸天供。
琤然钟磬声，独与雅意中。
重价酬良工，采归以自奉。
列箱妻儿争，堆案宾客弄。
那知含韶音，未与登禹贡。
清庙千载勋，钧天一场梦。
何如卧岩间，天性得自纵。
物情我平章，我事谁折衷。
物我两忘怀，宴坐听禽哢。

汉关之茅茅之英，丰城之剑剑之精。
双茅双剑龙变化，一阴一阳数生成。
我家穉竹老龙壳，中而歧之相掎角。
玉爪虬为夭矫枝，金鳞蜕作斓斑箨。
岂无他处生干宫，震象为竹干为龙。
震吾知是干之变，竹谁谓非龙所钟。
潇潇声韵苍苍色，余褒二主残精魄。
不受冰摧直养刚，无容尘入虚生白。
夷齐坐看万物流，不负知音王子猷。
半夜葛陂雷雨作，二疏欲去终难留。
君不见震为龙，又为竹，竹又为龙几翻覆。
学人笑问玉版师，孰是本来真面目。

梅雨酣夜眠，槐风豁朝起。
应门绝传声，外有夸娥氏。
背负小峥嵘，云自西北至。
浣栉出问谁，迺拜公所馈。
太行王屋山，转徙到窗几。
冥茎根倒盘，混沌窍中启。
归墟孔道谺，神瀵留痕泚。
两生大丈夫，二老古君子。
识面喟无从，岂料不我彼。
一见三扣之，琤若相诺唯。
燕闲与之俱，庸洗吝与鄙。
相爱至忘形，相期至没齿。
山容若巽词，犹有胜于己。
潇洒旧主人，雅惟无所嗜。
陨星拾宋都，浮磬收泗水。
尺寸靡不珍，要作补天计。
适分上帝符，来守真阳垒。
山使听指挥，石侯具供拟。
三间敞铃斋，四壁罗玉峙。
况才下车初，贡者来未已。
新传渤海东，五山失其二。
神牛驱六丁，挟送函丈里。
风骨天下奇，非直我辈比。
闻之喜欲狂，怅莫立自致。
千金岂容悭，再渎那得忌。
岱舆第一峰，割爱良不易。
员峤更分似。

梅雨酣夜眠，槐风豁朝起。
应门绝传声，外有夸娥氏。
背负小峥嵘，云自西北至。
浣栉出问谁，迺拜公所馈。
太行王屋山，转徙到窗几。
冥茎根倒盘，混沌窍中启。
归墟孔道谺，神瀵留痕泚。
两生大丈夫，二老古君子。
识面喟无从，岂料不我彼。
一见三扣之，琤若相诺唯。
燕闲与之俱，庸洗吝与鄙。
相爱至忘形，相期至没齿。
山容若巽词，犹有胜于己。
潇洒旧主人，雅惟无所嗜。
陨星拾宋都，浮磬收泗水。
尺寸靡不珍，要作补天计。
适分上帝符，来守真阳垒。
山使听指挥，石侯具供拟。
三间敞铃斋，四壁罗玉峙。
况才下车初，贡者来未已。
新传渤海东，五山失其二。
神牛驱六丁，挟送函丈里。
风骨天下奇，非直我辈比。
闻之喜欲狂，怅莫立自致。
千金岂容悭，再渎那得忌。
岱舆第一峰，割爱良不易。
员峤更分似。

吾性太率故多可，吾调太僻故寡和。
门前蒲屦率所招，榻上尘生僻之过。
生平交际二者间，燕处官居长若个。
斗升新幸饱自聊，朱墨素慵闲亦颇。
客来未始不相迎，问无恙外徒默坐。
与君倾盖辄破愁，终日对谈至忘饥。
骊龙颔下无数珠，仅容窃拾一二颗。
江山句里眼何高，金玉性中天已大。
雅挟承明金马资，来为郡掾得无左。
苍梧水口绿一湾，紫石岩前青数朵。
其间风月分外清，公余足以供闲课。
万古一语思无邪，道尽诗家大关锁。
大川三百小三千，源委吾须俱勘破。
下从乐职溯商那，上自国风沿楚些。
江西社冷况岭南，喜得君来与磨磋。
谢安不笑贫家风，相过当更具茶果。
话到更阑不欲归，德公德操同床卧。

士之所忌忌无末，吾已与交不轻绝。
士之所贵贵有初，吾未与交不轻结。
岁在戊申五月间，中都始识胡廷直。
经史子集蟠屈胸，甲兵钱谷澜翻舌。
好贤先主未顾庐，负气买臣犹诣阙。
姑调南昌一尉归，斗升可养子真节。
功名奋意笔砚间，解后撙斋谈不辍。
烹茶略与论源流，秦未焚书道先裂。
学统况承八代衰，向之裂者殆磨灭。
纷纷唐士学古文，仅仅韩公得真诀。
口传心授门人谁，刘叉皇甫湜张籍。
十人摹仿九失真，诀中妙处容有说。
射御书数学发蒙，忠孝友悌士归洁。
探微尤要善扩充，持满不妨徐发越。
江出岷山根本殊，风行水上波澜别。
兹其为诀不亦真，韩公所秘吾其抉。
君归䌷绎细自参，闭门造车出合辙。
更省兰台大声华，何如麟阁小勋烈。
卫霍倘能恢土疆，渊云当为勒碑碣。
时有卫霍无渊云，于汉往往未为缺。

六祖求衣从岭出，六祖得衣从岭入。
半夜抽身不露机，凹头解担犹留迹。
上人家住江之西，仆仆而南何所觅。
雅意真诚为衣求，衣已不传那可得。
假令为法不为衣，江西自是大法窟。
挑动上人熟机关，潮音激越箭锋疾。
空还即色色即空，佛便是心心是佛。
心源一了千佛空，底用区区祖衣钵。
达摩大鉴无两身，震旦天竺非异国。
眼高海仅小泡浮，道大岭才微沫结。
往还始不计西东，入出今何问南北。
要知飞舄杖筇因，直为玩山观水设。
玄钥无一勘不同，观玩之中容有说。
山数须弥水西江，须口能吸芥能纳。
吸犹不尽纳犹余，未足与谈上乘法。
南海水况多于江，上人无口若为吸。
万一犹有口可开，我先锉断上人舌。

天下万谿山，天上万星宿。
摸索君胸中，往往无不有。
中原染腥膻，岁月亦云久。
匪伊丁未年，迺我旧阳九。
天运穷斯通，国数奇且偶。
吾皇岂不思，一扫虏之丑。
金瓯玉帐人，未问姓名某。
天家地理家，新代无老手。
君才挟两长，白发尚蓝绶。
高山有谁知，奇货难自售。
钟鼎颇灰心，斗升容糊口。
来参清海军，圜扉草长茂。
诸公类知音，列剡争上奏。
老骥时所须，那复留上厩。
上穹意难量，往岁机已漏。
星流烂亘长，地震危裂厚。
君尝步且占，忧盛夷衰候。
虏囚窜归巢，凶两迄戡首。
言之若神然，识者其信否。
庙堂二三公，宁不欲相叩。
时哉似难逢，往矣其勿逗。
道合一谈间，功成几年后。
乾坤日月新，郡县版图旧。
或遇坟而归，卷藏白云窦。
生前志未酬，身后传不朽。
传否两忘怀，更好李季牖。

山无背宅宅何胜，门未纳溪溪是剩。
一阁翚飞若见招，双溪蟠屈如回应。
有酒不容阁生尘，无诗莫与溪写真。
秋碧澄寒石齿齿，春黄涨暖风鳞鳞。
有如此水皆诗思，半酣还痒客之技。
气之浊者客勿讳，主人胸中有泾渭。
味之美者客勿矜，主人胸中有淄渑。
辨入涓滴太分明，醉游汗漫真混成，客与主人俱忘形。

昔为仙翁宅，今作梵氏家。
桃花太俗生，释老安取耶。
物原出平等，人自分品差。
我来与时违，有桃却无花。
旧来花片红，散落为流霞。
中有结实者，往往成丹砂。
仙人食之余，鸡犬辄争哗。
翔鸾久霄汉，废灶空尘沙。
殆欲从之游，龙髯不容拏。
拟作武陵记，恐谓渔父夸。
坐陪老上人，晚烟煮春芽。

雅性苦无他嗜好，山之佳处吾皆到。
江西山半入诗中，点检怪犹无阁皂。
吾家十世江西居，南来始得阁皂图。
垩文横斜水曲直，煤汁浓淡山荣枯。
燕闲指顾图之上，神游满意酬心赏。
已空沙界无大千，那信沧溟有方丈。
诗仙来往白云乡，惟沈廷瑞伊用昌。
画帘卷舒纳夜月，金鼎开阖吞朝阳。
两篇之外有余景，孟阳摹写得要领。
或云图是无声诗，犹将幻梦对泡影。
撙斋或是武夷曾，道人未必非老彭。
相逢恍惚似前世，一笑舂容话长生。
大道一成百无恐，仙家犹被死生动。
逃劫莫如徐佐卿，山行未免飞矢中。
道人词诎不敢争，殷勤约我游青城。
横江孤雁飞且鸣，便是道人出相迎。

吾息乾坤之委气，吾身父母之委蜕。
乾坤父母不易酬，身体发肤可轻弃。
文学恨不随父终，视七尺躯鸿毛同。
未容忘形礼制外，犹复假息苫庐中。
万物莫移三载志，屋上有漏中无愧。
蛇容有识宁受欺，鹤固非凡岂容伪。
蛇为仰向鹤俯临，吾乡人始知吾心。
朝誉未如乡誉重，人知不似天知深。
外台乐为上其事，吾君吾相相与记。
非渥其恩奚以厉，占鹊卜灯言喜至。
儿孙殊不解吾意，以荣为孝孝之细。

吾息乾坤之委气，吾身父母之委蜕。
乾坤父母不易酬，身体发肤可轻弃。
文学恨不随父终，视七尺躯鸿毛同。
未容忘形礼制外，犹复假息苫庐中。
万物莫移三载志，屋上有漏中无愧。
蛇容有识宁受欺，鹤固非凡岂容伪。
蛇为仰向鹤俯临，吾乡人始知吾心。
朝誉未如乡誉重，人知不似天知深。
外台乐为上其事，吾君吾相相与记。
非渥其恩奚以厉，占鹊卜灯言喜至。
儿孙殊不解吾意，以荣为孝孝之细。

浑沦一段轻清气，天收不尽归于地。
凝者为山融者溪，揽之可使凡骨蜕。
主人著亭溪山间，心与溪山相往还。
市朝有欲叩以事，鱼鸟不容入其关。

分阴分阳天得清，生水生木清降精。
悬知梅与涧为一，交涵互养清难名。
客来强立痛题目，拟之万物无一足。
巢许立身今古高，夷齐受命乾坤独。
主人气与梅俱移，平淡之中余崛奇。
蓝田松竹须品题，今年随牒梅勿疑。
主人心与梅俱化，高洁之中余蕴藉。
瀛洲风月须摹写，明年入朝梅勿讶。
独不见淇竹主人卫武公，出相周家了勋庸。
老矣归与奉从容，主人与竹俱高风。
武公与竹为不朽，万古淇奥诗一首。
主人有以为梅寿，我请置之淇奥后。

浔流容派两江口，中有一城大如斗。
埤堞砖抏土藉隍，楼台瓦溃泥漫霤。
入言淮海初到时，江献其清山献奇。
彼私得之既以去，今幸存者皆其遗。
古藤阴下非眠处，肆言成谶终还悟。
末祸休冤黄绶欺，初谋已被儒冠误。
眉山处丧与得坎，朱崖儋耳全吾身。
孰知淮海造三昧，犹与眉山隔一尘。

坐曹在西退食东，一间然尔万不同。
彼无乃俗饱吾聒，此不胜幽醒我聪。
不律不吕自中节，非夔非襄谁传宗。
意其金沙澒磅礴，否则银汉鍧穹窿。
开窗即之辨所以，老松不受风所攻。
松莫之御非自虣，风无所争不相容。
二者无心一有感，自然成声关大通。
混沌之窍君之耳，松风触处天机融。
声之真者非固有，况复流归形似中。
潺潺{氵虢}{氵虢}盖其似，得真忘似君新功。
更收吾耳听以气，一扫从前真似空。

主人诗豪寄于酒，万象无非酒之友。
主人酒豪寄于诗，万象无非诗之题。
若为诗酒兴俱发，平时泛爱今一割。
不问其他偏问月，月不长如日星然。
乍望乍朔乍晦弦，要之缺者多于圆。
主人乘风踏鹏背，方在急流俄勇退。
似月之明居以晦，举酒相邀倾酒醉。
问耶对耶此其概，收光反耀照其内。
妙与道俱不容喙，主人无问月无对。

马蹄车辙前门外，江声山色后堂背。
左手持盘右把杯，家人怪问翁何在。
小阁峥嵘负后堂，图书左右翁中央。
一尘不容犯眼界，万象无计逃诗囊。
蚤作从渠醉名利，夜卧从渠梦朝市。
一咏之余更一觞，翁兮醉梦华胥氏。

至静之体首归坤，自乾德外坤为尊，吾宗有志未敢言。
至静之体次归艮，自坤德外艮为近，吾宗有志不容逊。
磊隗胸中自□山，外观更具山之间。
表里相融艮机关，彼万泪随吾屹立。
堂中人与山为一，虽介于石不终日。
无心聊与云俱出，傅岩沃雨商郊干。
林然蠢尔涵殊恩，老后闲身霁后云，{山含}岈深处归根□。

玻璃横眠苍玉立，不容朝市一尘入。
鱼泳鸟飞自荐扬，舟来车往谁收拾。
主人潇洒宅一区，子弟何师受何书。
马迁史里万古具，张说诗中四时俱。
诗编史帙一关目，姑掇余清清冰肉。
床头拈出周易读，更悟太清清蜕骨。

长至之前风𫗋{风日}，斗初建亥扃群物。
从春至冬推岁律，十二月中一良月。
既望之余气氤氲，月初生魄锺异人。
从武至文数朝绅，三千臣中一良臣。
诞弥先后仅三日，明主良臣岂徒出。
虏旧陆梁新勃窣，庙算宸谟关宥密。
帷幄精神运筹余，门阑气焰悬弧初。
寿觚有量吞江湖，寿词无技雕琼琚。
姑容夷夏一家日，更□君臣千载图。

黄堂指顾了凡最，红幕奔驰了苛碎。
更无可了别驾翁，赢得徜徉是非外。
未有可偷风月天，峥嵘新起东偏废。
风含浑沌窍里音，月弄光明藏中态。
吹开云雨天益高，照破山河地加大。
兼之足以答公余，妙处何人同领会。
无酒客有诗相酬，有酒可无客相对。
主酣客醉舌俱饶，说到无声无色界。
发难恃细并毛融，骨不禁清连肉蜕。
目不信为山河影，耳岂信为天地籁。
主困欲眠客且归，不容耳目宁容喙。

刘伶未死先荷锸，自负上超无碍法。
死则已焉埋谓何，东坡犹笑未为达。
之君之学齐死生，穴其吾屋屋吾穴。
咽日餐霞容有功，驭风骑气得无诀。
归欤归欤彼大通，复哉复哉此虚设。

庐陵江浒路穷处，舟子不容仙子渡。
岂意一篙落手来，而资双足凌波去。
睥睨大海如江然，杯渡佛轻篙渡仙。
休负知津惟我是，且从登岸看谁先。
杯渡之杯人所怪，大块中含几沙界。
或云芥纳须弥山，细视芥焉杯则大。
彼细莫细于一芥，一芥要之犹有内。
彼大莫大于两块，两块要之犹有外。
内外相形费融会，未忘所仰亭勿坏。
吾细无内莫能碎，吾大无外莫能载。
细大相融亡挂碍，何仰之有亭可废。

声生于气诗之体，于气要穷所从起。
事制于义诗之理，于义要穷所从止。
一元开辟三才矣，万世纲维十伦尔。
我初传此无上宗，君今下我未到工。
胸中周召次毕公，笔端雅颂余国风。
不容阴阳作穷通，可与天地为始终。

眼醒蓬岛饱瀛洲，他水他山何足游。
郎宿自阑朝北极，使车谁枉指南州。
浩浩汤汤广诸海，无人能与相融会。
天遣公开东计台，融会诸海新诗内。
奇奇怪怪桂诸峰，无人能与相会融。
天遣公开西帅府，会融诸峰古文中。
进衣匆遽吾民事，退食从容吾道许。
诗文平淡潮柳州，公则视之为末艺。
包笼天地孟轲篇，收管山川马迁记。
仰观俯察易象真，更勘画前精入神。
未为三公效燮理，先与万物归弥纶。
事非战国而来事，人是羲皇以上人。

太虚生气气生风，风又生声诗在中。
固是性情元具足，何当学问更加充。
形容草木鱼虫意，虽妙犹为堕于艺。
雅颂声音召阴阳，圣贤道义包天地。
句拙莫谢来章工，尚深自养细自融。
和顺积中鬼不见，英华发外天无功。

乃翁于我松梅竹，之子于翁芝兰玉。
薰薰蔼蔼仁义容，便便坦坦诗书腹。
向来相访鲁东家，今来相访洛南涯。
饱参禅觉一宿别，精进射功三年差。
家传自许已跨灶，庭对相期毋媚奥。
马蹄历块且徐行，鹏背负天终远到。

太古牺娲氏，创为琴与笙。
氤氲弸混沌，噢咻擘冥茎。
合气归三律，分音丽五行。
未歌先协律，无韵不成声。
曲度初焉刌，诗机寖以萌。
朝廷风化洽，里巷颂声盈。
玄鸟三夫倡，卿云百辟赓。
口姑随所发，心自得其平。
三代德为政，四诗词见情。
揪收归礼义，点检中章程。
传久宁无杂，删多亦已精。
王通续似赘，束皙补疑赢。
圣事难为僭，时名可与争。
遒人中旷绝，乐府四纷更。
体变从苏李，枝分入逊铿。
舂容七字律，挺拔五言城。
老杜收全气，新功集大成。
统经唐末乱，派转国初清。
欧定圣俞价，苏成山谷名。
江西容入社，天下指为荣。
顾我耽余习，如今费半生。
闲中无益作，醉里不平鸣。
改罢令儿诵，吟成唤客评。
槁肝随血呕，枵腹欠书撑。
乱稿囊成瘿，狂题壁被黥。
扪心终鹿鹿，掩俗强铮铮。
要得谁然否，能为我重轻。
宗风晋王导，诗学汉匡衡。
废食毛锥子，忘年墨客卿。
风骚潜出入，古律恣纵横。
造化随机掇，江山与笔撄。
千年传有嫡，四海敌无勍。
妙韵驱三籁，徽音逼六{音坙}。
何当被金石，直可荐宗祊。
宿杰饶先驾，新英听主盟。
闻韶醒耳阏，慕蔺倒心旌。
伛偻循涯进，殷勤曳屣迎。
观天酰瓮坐，持斧郢门呈。
鱼未经烧尾，龙犹要点睛。
金篦轻发膜，银海骤增明。
肯作招风木，甘为附骥虻。
龙门难得到，玉府不妨倾。
乞我无嫌富，山岩可以盛。

太古牺娲氏，创为琴与笙。
氤氲弸混沌，噢咻擘冥茎。
合气归三律，分音丽五行。
未歌先协律，无韵不成声。
曲度初焉刌，诗机寖以萌。
朝廷风化洽，里巷颂声盈。
玄鸟三夫倡，卿云百辟赓。
口姑随所发，心自得其平。
三代德为政，四诗词见情。
揪收归礼义，点检中章程。
传久宁无杂，删多亦已精。
王通续似赘，束皙补疑赢。
圣事难为僭，时名可与争。
遒人中旷绝，乐府四纷更。
体变从苏李，枝分入逊铿。
舂容七字律，挺拔五言城。
老杜收全气，新功集大成。
统经唐末乱，派转国初清。
欧定圣俞价，苏成山谷名。
江西容入社，天下指为荣。
顾我耽余习，如今费半生。
闲中无益作，醉里不平鸣。
改罢令儿诵，吟成唤客评。
槁肝随血呕，枵腹欠书撑。
乱稿囊成瘿，狂题壁被黥。
扪心终鹿鹿，掩俗强铮铮。
要得谁然否，能为我重轻。
宗风晋王导，诗学汉匡衡。
废食毛锥子，忘年墨客卿。
风骚潜出入，古律恣纵横。
造化随机掇，江山与笔撄。
千年传有嫡，四海敌无勍。
妙韵驱三籁，徽音逼六{音坙}。
何当被金石，直可荐宗祊。
宿杰饶先驾，新英听主盟。
闻韶醒耳阏，慕蔺倒心旌。
伛偻循涯进，殷勤曳屣迎。
观天酰瓮坐，持斧郢门呈。
鱼未经烧尾，龙犹要点睛。
金篦轻发膜，银海骤增明。
肯作招风木，甘为附骥虻。
龙门难得到，玉府不妨倾。
乞我无嫌富，山岩可以盛。

辛丑随浮梗，锺陵得盍簪。
潜藩门若市，敛板客如林。
气宇黄陂阔，词源陆海深。
二豪谈正剧，一坐口俱喑。
诗社初容入，交盟后失寻。
云山千里眼，梦寐八年心。
九陌迎连璧，孤灯话断金。
始犹疑面目，徐复记声音。
虾菜随宜簇，茅柴取意斟。
行藏更见告，文行互相箴。
愤敌常旁午，忧时半孔壬。
清风晨揖袂，明月夕离襟。
发缆东流岸，回樯倒景岑。
荆江随地卷，蜀道与天侵。
通守诸侯土，专弹百里琴。
长才优拊字，暇日少登临。
隠士隆中卧，羁臣泽畔吟。
青城山郁积，赤壁树阴森。
哀乐归巴曲，兴亡入楚砧。
把杯空吊古，搔首重伤今。
拥户锋车急，开缄诏墨淋。
抬头高拱斗，引手上扪参。
可画安边策，无韬活国针。
寸心丹未了，双鬓白那禁。
顾我伤强矫，从今判陆沉。
磨砻闲笔砚，摹写乱鱼禽。
气反风骚朴，声收郑卫淫。
吾伊樵道上，款乃钓矶阴。
拔茹终无志，弹冠老不任。
移书相答谢，吾突誓长黔。

惟此溪山恶，其它州县无。
岂期公肮脏，而为我驰驱。
钱谷岂余事，音容非故吾。
史君如问细，为道费枝梧。

石是漥樽样，山如土鼓然。
空犹余树木，了不见人烟。
办治岂容缓，拊摩那得专。
意中无限事，夜半不成眠。

兀坐顺流中，吾归与便逢。
窑家俱瓦汲，滩户半机舂。
𫇛作伤春响，山为媚客容。
江鸥凝不动，识我旧行踪。

山向南逾秃，江归下转清。
鸟那容久立，鱼不及潜行。
云外雁机动，沙头鹭意萌。
信为吾道计，切忌太分明。

分野秦南海，城池汉尉佗。
功名徒自苦，寒暑暗相磨。
破寺容僧少，枯松阅士多。
我来空想象，百世一东坡。

天上张公子，名家更好修。
文章虹贯日，意气鹗横秋。
桃李春风发，桑榆晚景收。
丹心犹自在，素业未容休。

衡阳容有雁，岭表得无梅。
半岁人南北，中宵梦往来。
灯为输喜使，酒作嫁愁媒。
莫决敲门句，几经改作推。

著脚卧云室，回头盖海亭。
水为三面白，山作四围青。
野鸟余清哢，幽人得醉听。
篮舆不容款，余思渺南溟。

雨过山毛浄，潮生水面平。
群鸦团晚色，一鹊发秋声。
所至好为客，其容宽作程。
吾痴愁不了，愁亦太痴生。

奴隶侯千户，屠沽禄万锺。
书生无此望，造物不吾容。
渔钓其清职，田园乃素封。
烦君试推似，天意合相从。

社里得诗僧，铮铮可正平。
子今能发愿，吾亦许同盟。
不转虚空话，难归雅颂声。
金篦容我刮，管取眼增明。

不谓僧游息，犹容俗往还。
薰炉烟缕缕，茗椀雨班班。
剟坐移门外，携樽置竹间。
小诗题岁月，多助得江山。

饱送欹眠美，寒添兀坐愁。
从雄容有酒，访戴岂无舟。
怯出风前立，妨陪雪里游。
想余盐絮句，题遍仲宣楼。

盘古流形后，牵牛起度余。
数宁逃久刺，算不外乘除。
赵达固非误，嵩真容有疏。
试推十年事，容我验何如。

盘古流形后，牵牛起度余。
数宁逃久刺，算不外乘除。
赵达固非误，嵩真容有疏。
试推十年事，容我验何如。

彭蠡泽南地，祝融峰上天。
其洪无择物，所褊不容贤。
湘水恨归处，衡云愁到边。
勇哉输一死，死日胜生年。

湘水前萦带，蒸江后引裾。
中容齐塔阜，上建读书庐。
气象河汾上，规模景祐余。
帝王无异学，孔孟有遗书。
绛帐讲之熟，青衿受以虚。
心原逢左右，理窟悟终初。
糟粕包高厚，精华寄起居。
作成端若此，征用合何如。
学士唐全炬，经师汉石渠。
致君登栗陆，措俗减华胥。
访古行陪履，观光坐接祛。
上台供瓮酒，傍县具盘蔬。
笑脸人人醉，设眉个个舒。
传香薰馧馞，寄傲卧籧篨。
如浴沂中水，而观濠上鱼。
落晖犹可却，上马不妨徐。
纪胜俾传远，书崖字放疏。
姓名年月日，刻罢赋归欤。

传衣今北秀，驻锡小西林。
握手鼎相别，敲门踵见寻。
温颜尘外礼，软语法中音。
从此利名垢，那容点我心。

廼翁穷古学，之子广家声。
头不容高枕，心无外短檠。
床头周易熟，角上汉书精。
更得贤师友，终当大有成。

鲤非悭授伋，点岂吝传参。
内弃元和脚，旁求一祖心。
能容石攻玉，会使铁成金。
十诀先传九，余其默自寻。

齿德两峥嵘，严君汉伏生。
勗哉恢学力，行矣赫家声。
一代道宗主，三朝人老成。
金篦容刮膜，管取眼增明。

竹不容尘入，山宁与俗交。
开门悬梵偈，置榻解僧包。
不见肘生柳，未闻头戴巢。
葛藤非我事，笑语浪相嘲。

流水绿相沸，落花红自纷。
乾坤容盎盎，草木意芸芸。
布谷声通俗，提壶语带文。
杜鹃相告处，益有激而云。

雨速荷团碧，风催麦摆黄。
又容春回白，谁使我干忙。
杖履谙同社，江山骇异乡。
醉谈平日事，岁久不无忘。

北戎轻用武，西汉重开边。
币帛毫芒费，生灵百万全。
几驰衔命使，今辍判花员。
专对从容道，王君正乐天。

诵史胸翻海，谈兵气拔山。
奔驰非得已，矍铄未容闲。
瓜戍开年赴，梅关趁腊还。
同僚如问我，炊玉待春班。

试出希夷手，偷传混沌机。
不容天地遁，可使鬼神归。
为我推奇偶，从今验是非。
万犹失其一，却更问麻衣。

出坐日初曛，归眠夜欲分。
竹浓犹漏月，风横不容云。
雾露气相薄，星辰天自文。
更深群动息，地籁可相闻。

云漫山若没，海涨地如沉。
人已苦卑湿，天犹容众阴。
非关河伯滥，自是雨师淫。
上有太阳在，何当一照临。

经史旧家风，熏陶磊块胸。
书堪干乙夜，学未辍三冬。
豹略得无用，虎头能不封。
汉勋留我颂，相许细形容。

作意偷春破队行，横翔捷出不容争。
窗前纳月神光白，水上乘风縠漏轻。
违物行归廉士洁，傲时身中圣人清。
赏音不遇林和靖，也是花经第一名。

海里山巅着数椽，舂容仰止已翛然。
仙家自我有方丈，沙界从今无大干。
万物长春天不夜，清风莫逆月忘年。
神游不制梦回兴，未了君臣父子缘。

广南一路逢春早，幕下诸公醵饮迟。
庄蝶舞风忙似我，杜鹃啼月怨归谁。
梅兄樊弟风流态，魏后姚王富贵姿。
过去那容更追赏，且随见在醉残枝。

嬉游那欲食前言，俗事不容人出门。
屋上风余中夜响，津头水过去年痕。
梅无未熟青青子，竹有新生{角戢}{角戢}孙。
白放春归太空去，哢禽声里似衔冤。

海边城北最高峰，岭外浮图第一宫。
落叶扫空春乍至，浮云卷尽日方中。
登高已幸容邹湛，向暖那应笑郝隆。
收拾物华壮归色，囊中不是去年穷。

少陵入蜀倚严公，捧檄非无米可舂。
懒教纤腰舞杨柳，来游上幕看芙蓉。
十连岂吝回青顾，千户犹疑羡素封。
忝是故人恨无力，一樽时复略从容。

江湾一转一重山，自入江来几转湾。
檄到如风心倥偬，船行似箭眼斓斑。
三场题目那容缓，一切工夫未得闲。
夹岸青峰可相约，黄花前后待吾还。

万物无先我得春，谁言骨立相之屯。
御风栩栩臞仙骨，立雪亭亭苦佛身。
不放乔松为独行，犹容修竹作同人。
彼矜香色自孤者，不道未离香色尘。

簿书不放出公门，饭罢舂容步后园。
燕子方归犹认主，竹君未老已生孙。
姚王泣雨泪含怨，望帝啼风声带冤。
新旧两重公案在，一依诗律与平反。

五羊一住阅三冬，谙尽人情与土风。
医拙市空多药物，肉平官又少庖工。
大寒气候初中伏，稚子颜容七十翁。
天下岂无游宦处，吾车不复指南中。

转蓬随牒入番禺，中土交游愈见疏。
岭隔不容南至雁，水分无复北来鱼。
往还一介动千里，终始三年才两书。
所赖清风与明月，时将吾梦到君庐。

绿绕青围春一窝，精庐突兀在烟萝。
地容墙壁剩无几，山视楼台高不多。
驯爵谙知僧自在，吠尨怪见客相过。
古音独幸黄鹂会，挑我风前一再哦。

日月隙中容易过，归期我与岁相蹉。
雪霜使气张汤酷，风日容情下惠和。
木叶先凋归宿早，梅花后发得春多。
舆台不识吾忘物，犹怪鸦鸣虑有他。

日月隙中容易过，归期我与岁相蹉。
雪霜使气张汤酷，风日容情下惠和。
木叶先凋归宿早，梅花后发得春多。
舆台不识吾忘物，犹怪鸦鸣虑有他。

六一先生自不磨，太丘兴卜植僵多。
牛羊莫犯墓茔者，风雨其如阡表何。
器识谁能三世合，规摹可复百年过。
丰碑幸出老彭手，读罢宁容不一哦。

初叹来游未必重，等闲十载又相逢。
壁间故迹尘轻涴，物外初心病暗攻。
坐上酒生冬暖意，檐前梅弄岁寒容。
半酣僧不须烹茗，自有山云可荡胸。

桂隠心虽欲谢名，其如德与桂俱馨。
研穷诗学杜为史，勘破赋家骚是经。
豹变不容藏炳蔚，鸿飞何遽入青冥。
渊明门下无车马，竹杖芒鞋敢扣扃。

百好何尝一徇时，游心上与古相追。
不容万物移吾学，犹得余功到此诗。
玄酒太羹无痛快，光风霁月有长思。
披吟不足仍含咀，吾坐若忘行若遗。

乾坤无计啬春妍，拥在诗人耳目前。
桃带酒容红煦煦，李余粉态白娟娟。
蜂情落魄华胥国，燕思嫖姚兜率天。
阳鸟独参浴沂意，风前特赋咏归篇。

队吏衙官出劝农，前驱亭午驻南峰。
香烘贮雾含云鼻，茶荡吞江纳汉胸。
柳自放慵乘困思，花相学醉弄娇容。
老人莫答韶光意，尽量相陪酒一锺。

盘根玉岭气形全，擢秀霜林雨露偏。
倾国笑容斜媚日，恼人香气上薰天。
禅僧悟道疑为佛，渔父迷途似得仙。
印可几人成白业，自身宁久垫尘缘。

春风已畅上林枝，况得连朝雨发挥。
越女娇红纯任白，杨妃惩瘦少教肥。
微风远送难言意，乱蝶潜生不肖机。
本是锺山瀛渚骨，犹容蜕浊刺空飞。

磨砻抆拭费诗书，一点灵光与道俱。
不缺不圆涵霁月，无中无表澈冰壶。
真机已熟虚生白，幻法宁容紫乱朱。
照物之余时反照，故吾殊不似今吾。

三厄五穷能养诗，养之成熟气混夷。
不知胸次是三代，可与笔端为四时。
收拾性情归大朴，发挥风月出多仪。
勘符容有一未合，更把大通相转移。

春风场里一婵娟，情性脂韦气力绵。
外不自持如醉者，中无他歉若羞然。
避风皇后身倾靡，承露仙人手覆悬。
正恐梅知固相聘，含香自嗅不容传。

仆仆漫郎踪迹孤，星星迂叟发毛疏。
三千里外辞乡后，十八滩前问宿初。
山未容云思底丽，风犹与雪议权舆。
有蒲团在不能享，吾策从初悔读书。

奇观曾邀我命车，回车人问景何如。
山经盘古穿窬后，水据玄冥漏泄初。
胜迹遗留名利辈，尘心昭雪市朝余。
重来云雾不容入，鱼乌相嗔太阔疏。

过我跫然惊见君，无容膝处接殷勤。
火乘云气下为祟，风挟水声来解纷。
酒榼自随酣盛德，茶瓯相继醒新闻。
黄扉青琐从今去，大策清时翰墨勋。

七年三度奉从容，今见吾惊大不同。
云雾蟠胸蒸疾雨，雷霆挟笔驾长风。
悬知文与意俱到，政要眼随心并空。
度岭重参过庭学，归欤容更验新功。

七年三度奉从容，今见吾惊大不同。
云雾蟠胸蒸疾雨，雷霆挟笔驾长风。
悬知文与意俱到，政要眼随心并空。
度岭重参过庭学，归欤容更验新功。

稚时蔚蔚老椮椮，羞与其他木作林。
独以高风资众望，终为明德累初心。
不容节抗皇天峻，犹幸根盘后土深。
自有茯苓堪自寿，愿言黄帝勿幽寻。

彼哉言者固云云，老矣归欤敢自文。
不可以风霜后叶，何伤于月雨余云。
性情与物常为一，鸥鹭容吾便入群。
古道从来得今笑，天相知外任纷纷。

词场凡马洗之空，学海波中得老龙。
尚韵许人赓白雪，正声惟我识黄钟。
素王不作无明主，贱子何之可附庸。
乌鹊正兹徒遶树，鹪鹩还更乞相容。

盘盘胸次五车书，凛凛朝端烈丈夫。
诡道至前无肯可，危言及上有都俞。
熊罴声撼据关虎，鹰隼气吞凭社狐。
遗直莫容遗爱在，王公名字与湖俱。

置身松下莫忘尘，况在松之上置身。
荒垒中盘平卧斗，澄江外抱曲拖绅。
春熙天色如初醉，烟肃山容若半颦。
晋郡犹余晋时事，幽人疑是避秦人。

笑下篮舆上画船，百千诗具已遮前。
川通诸海滔滔是，鱼跃于渊圉圉然。
云出山头犹阁雨，风行水面不停烟。
囊中随意乱收拾，容了劝农归细编。

江濒湱湱不容暑，竹杪骚骚那揽尘。
只隔一重窗纸影，蚤分俗客与幽人。

某曾同宦某同年，鹏翼摩云背负天。
已觉卑飞难得路，未容高蹈重归田。

湖上飞来小祝融，群青在侧一居中。
何当容众常相下，不必称孤独自雄。

毛公委质应时须，管子知心受以虚。
容到中书黄纸上，管教一字一华胥。

高固难为太素容，卑还恶紫又羞红。
柔黄软白交相混，色一归于正与中。

吾宗叱驭闯贤关，笔涌长江挟泰山。
余子望风俱辟易，且容瑞豹露文斑。

迂路游山信爱山，偷闲疑未是真闲。
烟霞谢事其容傲，猿鹤知机也意阑。

诏归台阁侍从容，名节相高气自雄。
攘臂何愁难倒海，抬头不畏有颓嵩。

匪旦参兮伊夕枢，收藏名迹不容书。
史官强立功臣传，房杜无功功有余。

星屏熊轼两从容，未始论功莫大功。
南剑人人无剑气，宜春在在有春风。

南海江山郁所怀，今晨何喜夙容开。
一千里外行人报，二十年前知己来。

宇空发天光，所患在自窒。
机乘不容穟，事至纷若栉。
是中有物横，满眼皆黑漆。
斯堂亦空欤，为我作虚室。

累世名称阀阅高，搢绅维复似英豪。
宏才咸许致千里，小试先观梦四刀。
方正宁容迁岳麓，清明端可鉴丝毫。
文章政事传家美，须信池中有凤毛。

出乎尔者返乎尔，个里那容说道理。
蹈雪沽来酒倍香，就船买得鱼偏美。

年来老倒觉痴顽，振作丛林岂等闲。
珍重贤侯休更问，且容懒散卧云间。

立春数日间，梅花未多睹。
书窗有折枝，每浸则微吐。
残编宵未眠，卯酒朝自举。
时闻递幽香，似接谭妙语。
林园何人家，厥地非容与。
曾知将军祠，老木瞰江浒。
时中几及之，欲往遭雪阻。
莫要居士曲，但费先生楮。
前朝得霜霁，决意唤鸣{木虏}。
肩舆已出门，邂逅谒吾侣。
忽焉头岑岑，归卧更侵膂。
或者疟为祟，又意瘴莫御。
杯铛且弃置，药饵事煎煮。
岂唯病独然，阴云重弥宇。
羲之嗜山水，誓墓不自许。
涪翁访岑公，亦叹连朝雨。
世人肆贪求，妄意辄簪组。
宁知一笑适，亦自有从拒。
天云会当开，我病亦应愈。
但恐梅之花，蹁跹如化羽。

苏仙尽饮不满勺，平生愿求酒方略。
空山松桂不使间，必使捐糜效斟酌。
自言坐客有酣适，己虽独醒同醉乐。
是心可以付调元，叹息乡来湖海著。
迩来继有孙夫子，文高饮少俱苏若。
如何喜酿又相似，叔敖典型乱今昨。
谈间快说酒中病，鏖战如遇将军霍。
至其妙处殆神授，后稷播种神农药。
冬𥬠近撇不老泉，石室兰溪望风却。
我时篮舆适过之，静扫玉亭供偃薄。
呼童洗觞置我前，谓我多寡随人各。
讵须珠玉始修容，濡唇顿尔忘谐谑。
我云此乃酒御史，径取橄榄充咀嚼。
庶几正味两相类，祛我沉疴屏无作。
我家是邦陋随俗，白酒酿来才宿诺。
彼人固肯号茅柴，此意岂复知京洛。
阿连闻道愈于我，换米急抛居士𪨗。
不劳火齐挠妻孥，要与论功上麟阁。
祇今旬月计已熟，沾溉况自有夙约。
醉乡道路久生梗，愁城疆界思开拓。
便须健步速持似，预恐肴核穷搜索。
梅公不与俗子对，我亦竹门无锁钥。
但判醉倒更微吟，万事休休还莫莫。

𫏐住已积日，此生知几来。
敛容看夭矫，侧足避崔嵬。
随意从登降，无心计挽推。
云寒易成晚，家近故须回。

死别生难见，生离死会逢。
休凭海山信，浪觅少翁容。
春院无新迹，罗衣有旧缝。
昨朝桃李艳，今日绿阴重。

朝共阿戎饭，暮同乌戍舟。
新诗蒙惠好，顾我阙赓酬。
化鹤惊何往，观鱼事已休。
音容无日见，巾屦想神游。

忆昨才闻召节趋，江湖日月诵除书。
政途去此不容咫，物望在廷谁得如。
岂但疲民望苏醒，更知寒士待吹嘘。
所期异日施行次，不负于今拜献初。

皇皇几甸符，郁郁容台礼。
固殊彼奏召，有待今沃启。
上能格君心，次可裨国体。
俗吏急簿书，细务纷盐米。

直道多不容，枉道夫岂可。
直道诚忤人，枉道还丧我。
如君直有余，为计亦多左。
而我枉未能，若为逃𫐘轲。

退之以文鸣，余事尤长诗。
名家贾孟流，未必逾于斯。
渊明工五言，亦有归来辞。
迺知意到处，百发无一亏。
孙侯绝人才，诗文俱中规。
究其所源流，盖匪一日基。
有如审言门，遂至杜拾遗。
余波被芝兰，同功有埙箎。
嗟予晚闻道，未易等级推。
剧谈每从容，瞠若莫可追。
闲窗念从公，两脚如絷维。
探囊获新句，亦足慰所思。

忆我前年秋，驱羸赴行在。
凄凉醴陵门，公独枉轩盖。
客中遇还使，素书仅一通。
计之曾未达，公起使广东。
而我困流徙，日月无定止。
逮今得还山，莽莽舟在水。
长沙公寓乡，来往维其常。
傥复后此使，音问政渺茫。
如公所抱负，外敛中甚富。
遄归定非晚，入侍帝左右。
车行过怀玉，寄声到林谷。
容我复驱羸，宵征戒童仆。

向子识损益，扬雄爱清静。
我行萧滩上，二宅驾辄命。
而于酬唱中，又得胡安丰。
诗作文选体，字有眉山踪。
扫门今已后，倾盖非敢望。
谈间问先世，盖乃丈人行。
归州片时程，乃复来高轩。
从容仅数刻，倾倒贻百篇。
平生嗜江山，到处须著语。
及兹足漫摇，久乃舌自拄。
时惟桂林掾，与彼新喻丞。
俱以行卷来，暴富如不胜。

物生惧焦枯，吾身困蒸煮。
起占天外云，坐隔空中雨。
故人住吴越，一别几寒暑。
今焉在咫尺，何事复间阻。
缅思冰雪容，重想金玉语。
可但发其蒙，端能病斯愈。

维南有佳人，实秉绝代色。
幼闻妾妇道，不肯倾人国。
幽居今过时，行媒迥无迹。
世方求冶容，孰能知妇德。

可人费招呼，柰此陈与胡。
问事失昏忘，论诗辨精粗。
清风不可绊，白日易成晡。
欲睡难安枕，翻书得踞炉。
聒人纷宿鸟，对面走饥鼯。
啁哳聊容汝，睢盱反闯吾。
宁无捕黄口，亦有聘狸奴。

云行方陆离，月出重蔽亏。
旋听隠其响，已见沛然驰。
信有谁能御，那云鼓再衰。
天瓢快倾泻，旱魃勇鞭笞。
卧想歌谣疾，顿宽车戽疲。
中宵犹飒沓，既晓尚纷披。
五日能如一，有年端可期。
旱头今已破，雨脚不难垂。
使者岂为德，天心兹可知。
在予非赫赫，于汝要熙熙。
始急救荒法，终传喜雨诗。
但须观气象，不必问蓍龟。
米贱行当复，物生斯得宜。
宁容倦游者，侘傺独天涯。

扁舟过辞君，落日系高柳。
愧君惜远别，留我饮以酒。
夜深不知罢，感叹屡执手。
书题见晁谢，光怪森在牖。
忆昔蓬山老，实与文靖友。
同登靖康朝，谏疏犹在不。
吾人世其家，树立敢自后。
君才真杞梓，如我乃枯朽。
漂流偶相值，称我不容口。
君今非少壮，我亦惊老丑。
相逢定何日，相勉敢不厚。
老农诚有言，良田务除莠。

溪边遵微径，林下陟荒级。
逢僧衣蓝缕，对面日曛黑。
堂空若无人，岩浅仅容席。
流传昔闻诗，求访今罔获。

轩亭著难稳，名字又恶同。
譬犹死得谥，美恶百代公。
维洪之厌原，兹为众山雄。
何许千万间，可以屏障充。
不于春夏时，刻画仍遗冬。
岂非即其西，故取摇落中。
所得正且尽，评自曾南丰。
是令登赋士，谈说口不容。
我留豫章城，十日雨且风。
重寻湖上宅，再叩仙佛宫。
未行北沙门，忧心实忡忡。
落日拟进棹，殷勤谢篙工。
我游有未尽，汝去何匆匆。
肩舆天宁寺，高下一迳通。
其谁列翠幕，正尔遮青松。
欲住不得久，傍观南平钟。
清澄浅沙泉，一酌醒我胸。
秋屏适跬步，直上如凌空。
回观列岫亭，有见真附庸。
玄晖弹丸句，固足名壤穹。
后人竟攘取，榜识千家逢。
况兹如许山，讵止窗户供。
脊记题葆真，疑未经此翁。

忆昔孟东野，作尉悲龙钟。
有诗即景赋，大吏怒不容。
我痴坐移官，避事得养慵。
寄语鸥鹭辈，勿惊足音跫。

陶翁避暑者，容膝取易安。
贾生忧世患，晚乃悟达观。
出处等蘧庐，可作异致看。
胸中极空洞，流止亦鲵盘。

南山之作险以壮，南溪之作闲以放。
流风莫和况当家，南涧先生堪颉颃。
吾州自昔寡所传，一自南渡居群贤。
迩来寂寞谁嗣焉，先生筑屋南山边。
先生事业本廊庙，履声夙已明光到。
阖庐固非避寒暑，大厦万间均覆帱。
我家为庶为清门，早因昭德容攀援。
自期松柏岁寒后，不入桃李春风园。
乡者屡见不一见，何但怀刺亦行卷。
胡为于此不继来，衣食遑遑游苦倦。
扁舟去矣江复湖，可能不一趋庭隅。
吹嘘上天不敢望，赠言于此能无乎。

青松自是山林物，移植阶除傲难屈。
杂居棰楚尘埃地，譬似高人累簪绂。
孰能哦咏于其下，古今仅有一斯立。
昌黎老翁为之记，遂使崔名等金石。
王郎家世本爱竹，旧说不可无一日。
要将我竹配渠松，聊复从容寄卑秩。
春风咫尺龙蛇动，除地求栽政宜疾。
为铭耘业定谁欤，是公笔力韩之敌。

少小已诵山谷文，老大始游山谷寺。
按诗寻境尽可得，落笔不容追一字。
旧闻是老诗有宗，韩门更许愚丘雄。
风流前辈日已远，此道此山俱属公。

昔人结交谈耳余，一朝变起肝脑涂。
吾曹结交自有道，嗜好又况子与余。
每忆见君吾里初，中间去君落江湖。
归来忽忽夏复夏，相过凡几穷朝晡。
君家仲容亦吾徒，向来亦恨天一隅。
我今借屋得近市，渠乃屏迹田间庐。
吾曹与物自多忤，颂诗读书犹论古。
君才端可供王羞，而我不足供鼎俎。
胡为爱我不弃我，匪但追随仍晤语。
南山有约不可渝，可堪旧雨连今雨。

倦游历落三载中，重来触事多不同。
旧交云散隔山岳，在者一二莫我从。
新知喜获徐孺子，年少已有诸老风。
譬之宝剑虽尚伏，清夜往往舒长虹。
惟君家学故有宗，念我早日尝登龙。
周旋何止道畴昔，玷缺便拟相弥缝。
分携转眄且十日，梦寐尝若见德容。
要裁短章寄离阔，抒思苦穷无由丰。
新诗忽来堕我侧，句法沈稳字亦工。
寂寥此道几欲息，玄文纵在人非雄。
吾君嗜好乃如此，谁为冀北真群空。
我今百不一称意，顾赖交友忘终穷。
兹焉得君益足贺，自起酌酒浇块胸。
滔滔原从滥觞至，君其勿惮寻尺庸。
异时相见定刮目，敢作吴下旧阿蒙。
因君我亦事穮蔉，瘠卤要使成千锺。

员多阙少铨曹病，陛下用人多择令。
公今秩满代未除，召节盍来人侧听。
我知天意从民欲，要煖袴襦饱餐粥。
遂令局促滞腾骧，百里孰如天下福。
我官白下未识公，谣俗往往闻其风。
坐移不作趋走怕，政喜官曹退食同。
我尝从容听公说，劳心抚字催科拙。
昔人如此号循良，叹息今时异途辙。
虽然自有公论在，民之所言上其采。
举觞不但祝长年，始立新秋甘雨霈。

世俗争知竞冶容，纷纷墙穴交相从。
谁知亦有秉正色，奉养辛勤供织舂。
过期不嫁心不悔，偃蹇数夫终德配。
君不见兰生林下久含章，得时可以充君佩。

裴公台上送入日，道乡台上看出云。
穷居偪仄不屡到，拄杖容与能平分。
江湖鹤发叹老我，道路茧足嗟夫君。
画手政自难隃度，诗里还嫌异所闻。
归来客去雨亦作，此故未易轻谈云。

落去梅堪裹，乍开台更重。
老怀非我独，幽质为谁容。
短发簪犹惜，高轩咏可供。
还愁早衰歇，无以慰疏慵。

偶作空房寓，频成假日从。
平生壮诗胆，一见怯谭锋。
天地虽云碍，江湖讵不容。
终南捷径绝，衡岳卧图逢。

试说临川郡，江西第一州。
晏王今邑子，颜谢古诸侯。
未觉流风远，端知物望优。
岘山犹得拟，湛辈肯容不。

祇道无前辈，于今识后凋。
形容犹矍铄，鬓发自飘萧。
早日破万卷，暮龄甘一瓢。
纷纷盈郑卫，洗耳骤闻韶。

旧箑已成挥，还披御腊衣。
乘除固人事，变化亦天机。
道路飘零久，形容少壮非。
无徒微禄眷，长与故人违。

水驿聊容借，官曹少逭劳。
关门对风雨，策杖看波涛。
浩浩心疑壮，悠悠首遽搔。
忽来双白鹭，伫立久江皋。

四海擢秀阁，兹晨彰法游。
名随寺俱徙，地入道家流。
尚喜黄诗在，仍容墨本求。
从今茅屋底，自有皖山幽。

姿态何雄杰，盘拏更崛奇。
曾闻左绵画，旧熟少陵诗。
说似殊方寄，还容老眼窥。
君手速收卷，燕雀恐惊疑。

野寺依林木，官园带芰荷。
饭蔬朝共集，尊酒晚成过。
岁月记游胜，礼容宽俗苛。
公能数倾倒，我得慰蹉跎。

荦确浑因石，飕飗半以松。
秋鸡添老状，老木怯秋容。
迩日朱张句，当年韩杜踪。
辞工欠诗本，理到倚谈锋。

山林容我病，道路忆君长。
忽枉潇湘句，中含屈宋香。
细参同晤语，深卷胜书行。
归棹知非远，胡为苦念乡。

水激成悲壮，星稀乍有无。
店荒容托宿，酒远懒能沽。
冉冉非今日，遑遑愧此途。
孙甘两奇逸，萧飒旧怜吾。

江清山照影，山浄水为容。
纵复俯仍仰，难分边与中。
云兴绘后素，雨合听思聪。
安得渔舟去，于斯作钓翁。

溪雨无常度，阴晴日几回。
山容朝政合，水面晚仍开。
乍觉巉岩尽，又看平远来。
高人欠摩诘，空为袜留材。

蒲柳望秋衰，风霜况此时。
人今非少壮，病祇益清羸。
几诵立名语，频哦看镜诗。
浮生那足恃，迅景不容追。

昔者嘉禾郡，曾容谒长公。
已焉地官宅，还获见今翁。
识面虽先后，陈诗匪异同。
如何一再恸，祇向十年中。

作意投公好赋诗，无盐竟自突西施。
生憎逼仄饥寒态，不尽从容质问时。
已办过江还败兴，要期重谒愧无辞。
夜光明月虽防暗，白日青天不碍知。

忆昨登门误取知，再焉犹复似当时。
已容尽醉尊中酒，更辱频询别后诗。
落落有怀那得写，悠悠重见果何期。
南山幸迩朝天路，准拟追随竹马儿。

日边飞下诏黄新，大府潜藩属老成。
一代儒宗还北阙，十年法从对延英。
从容定有回天力，咫尺重闻曳履声。
便觉儿童语音好，谢公今起慰苍生。

只道边城狱讼稀，那知亦有造空为。
不惟宽大难容止，正畏精明莫可欺。
已矣榜敲成俗吏，怀哉香火奉湘祠。
傥蒙一纸闻天奏，便是吹嘘送上时。

吾君日旰坐延英，寤寐得人成太平。
常恐珍才在空谷，岂容旧德久专城。
颍州便合为丞相，渤海无庸拜水衡。
今代吴公祇公是，自惭名谢洛阳生。

愁阴颇觉助烦疴，别日回头已似多。
联诗古亦有韩孟，共和今岂无羊何。
踏青未晚归来约，举白何妨醉后歌。
顾惮礼容成简慢，愿君贳我勿加诃。

几思杖策礼金仙，闻道客来如贯船。
政恐方成过溪送，不能容此对床眠。
爱公诗律真余习，怜我宗门乏厚缘。
愿以伽佗示深旨，莫将丽藻鬭多篇。

病中曾觅扊扅炊，别后东西无自知。
似说诸侯枉行卷，却从群彦赴明时。
相如定辱君王问，郑老宁容尔汝期。
几欲寄书愁不达，偶因闲暇一酬诗。

干溪溪侧弹子洞，薄暮过之聊且休。
志欲山林成独往，愧无名姓继三游。
奇奇怪怪乏画手，凿凿磷磷宜枕流。
岩岫水泉真两得，未容石井独吾州。

几向诗中觅弁峰，倦游何意道兹从。
欲搜短句五七字，却值浮云千万重。
颇觉啸歌随趣得，不同应接向人慵。
连朝苦厌浮家恶，今日翻思此地容。

崭岩郁郁势参天，下有幽幽百尺泉。
浅汲宁容长蛙鲋，旱年端可洗蚳蝝。
若人怀宝故如此，笑彼发蒙真易然。
不但作诗能换骨，更知读易已忘筌。

今人那有郗嘉宾，为子经营茅栋新。
可待弦歌资廼具，讵须出郭始离尘。
旧诗颇愿穷冈割，后约要容王翰邻。
更唤能诗子欧子，不因对月自三人。

病过春风二月时，不知春已到酴醿。
当公置酒招新社，念我因诗辱旧知。
岂但讙言慰羁旅，更容醉墨对淋漓。
寒窗卧想夜来乐，门外卒然风雨驰。

如闻已熟遂初泉，日日江头数过船。
梅岭望来能止渴，麹车逢处解流涎。
故人海内忘形少，风味杯中到手贤。
遥想容斋对陈子，有时醉倒竹骚然。

自昔旴江妙人物，未容修水擅玙璠。
狱平冤滞繇仁勇，众息讙哗赖德言。
谓继更生校中秘，却追子骥问桃源。
神仙天上多官府，盍乡蓬莱𫏐弭辕。

天公知我行良苦，垂上岭时容少晴。
登山著履自不恶，卧游作图空复情。
此来岂止试脚力，政坐久不寻诗盟。
山矾雪白藤花赤，高树木兰低紫荆。

吴楚相望信不通，谩凭双眼送归鸿。
岂知留落江湖外，又得从容笑语同。
賸把诗篇摅别恨，莫辜杯酒对秋风。
明朝径问吴松路，恨不与君俱短篷。

水云痛饮玉光诗，胜践那容俗子知。
此乐祇今宁梦见，临风空尔费怀思。
苏门长啸谁能和，赤壁成功顾已迟。
当日唱酬谁复与，皆云骥子好男儿。

晚雨催寒著破裘，官梅应是动扬州。
相思不见苏门隠，好在当年玉局游。
拟向会稽探禹穴，却从吴会下扁舟。
不须幸甚门亡恙，翻到旧诗容我不。

满目风埃顿尔清，祇缘朝雨过林声。
兴乘政欲蝉连语，酒酽才胜一再行。
容我不应嗔醉卧，忆君还复有诗成。
定知今夜江东梦，梦炤冰溪雪鬓生。

春风吹雨密还疏，门掩荒山数亩居。
换米但须居士𪨗，入都宁倚子公书。
安贫自足容高枕，处事时应念覆车。
所恨卜邻非二仲，枉教三径草频除。

陶潜必遗俗患，侯喜新有诗声。
容我深藏蹇步，看君大展修程。

微官本欲救饥寒，欲逭啼号政尔难。
不是贤侯任吾耻，未容陋巷乐瓢箪。

道山峻峙不容攀，咫尺今遭风引还。
闻道公曾踞其上，莫憎官府久人间。

风月沧浪自逐臣，烟波甫里亦遗民。
未闻官号大学士，辞逊雍容得退身。

诗篇圆熟无凝滞，四六雍容有典型。
请君持上图书府，要与紫微俱杀青。

江南花草易芳菲，今我还家已似迟。
最恨春风苦无思，卷藏红绮不容披。

含笑初无巧笑容，未知名字复谁从。
尔今顾有嫣然状，不笑春风却笑冬。

邬江江上祀陶公，亦以吾孙靖节从。
我谓辰州升德庙，要当并写少游容。

青山咫尺不容看，岂是山灵意有难。
定自知侬坐诗瘦，故令空雾作漫漫。

兰也结根幽且深，若为容易出山林。
定知亦以香为累，不尔人于何处寻。

罾塘断港劣容舟，鱍鱍盈篮叫不休。
我亦买之将作腊，要和蔬茹绐饥喉。

午蔼纷纷无奈浓，晚来微敛见山容。
鹅湖旧日经行地，清吹思乘十里松。

新居不见邠山主，及到黄溪又不逢。
锡杖徐飞向何处，槛前山水自为容。

文定去营衡麓宅，仲容自老籍溪傍。
祇令风月无人主，今代玄英更姓方。

容膝徒知取易安，容君数百又何宽。
若人问我名斋义，两语从渠作么看。

莫嫌学舍小如舟，容得平南酒拍浮。
试问梦为蝴蝶去，何如万里没轻鸥。

往日交游才着我，近来酬唱喜添君。
请君立拜诗坛将，容我闲寻茗椀勋。

纷纷竞说杜陵翁，此老真能数百容。
我亦几同叶公好，骇然今日见真龙。

南丰鬓发已如翁，子盖他时冰雪容。
长少结交端有道，我凡何处滥登龙。

几向余干觅介庵，骑鲸已去不容骖。
流风付与南池主，何日约君相就谈。

钓船颇欲佐涪翁，当世知余莫取容。
谁料传亡终欠识，但同物论惜元龙。

周郎三复似南容，君亦因之师友同。
岂待湖南始相识，闻风元自大江东。

疾风鏖夜滩，古木撼石壁。
渔火暗复张，隔江哭声接。
哀哀或到明，语细杂呜唈。
我舟若孤凫，欲去意转絷。
终宵炯不眠，残红照孤泣。
舟人吁且言，今夕乃除夕。
官何自苦甚，兀此六尺箦。
城中知旧多，市上灯火集。
朱门酒盈樽，高会马喧枥。
一饮涤千愁，共送残景急。
低头更堪伤，正此坐针席。
去年腊尽时，家寓金沙碛。
身虽隔剑栈，母在犹戚戚。
贼风吼西隅，百日走荆棘。
一鸣婴祸罗，转翅千仞逼。
母忧儿不归，儿归母已殁。
没身无以报，天地终罔极。
永怀荼苦心，况复对节物。
今将万里归，机会不可失。
丹旐倚江村，百里莫相即。
弱弟奉斋灯，孤女想在侧。
夜夜梦慈容，枕泪迸腷臆。
死者遥相望，未得就真宅。
故山春事动，展敬遍丘域。
松钗挂纸灰，阴苔藉芳冽。
那知藁殡寒，古佛伴萧瑟。
魂魄无不之，吴蜀云万叠。
国步尚忧危，家囏更堪说。
江湖多红巾，乡关断消息。
曼声一长哀，山石为我裂。

君家苕霅间，吴楚梦莫续。
兹行得所未，到处须著目。
平生胸中奇，于此不容缩。
江山虽云生，诗句何妨熟。

寒灯耿书窗，槁叶鸣竹屋。
怀人在咫尺，令我叹幽独。
难兄如大苏，令弟优小陆。
未容侍明光，端合校天禄。
如何衫尚青，或乃袍更鹄。
又疑致远大，无事计淹速。
不然被造化，宁忍恣颠覆。
如我辱交友，蒙顾等骨肉。
三年且过半，良晤可不促。
要将倡酬诗，尽用首尾录。
我曾泛荆溪，君亦访怀玉。
他年三人名，定载图经续。

昔我过此暑正薄，是时此亭亦新作。
竹移不问醉与迷，柯叶一敷无病箨。
今兹再来毒热新，客尘昏昏能病人。
正思一坐此亭上，骇俗宁待征龙鳞。
世将大热比酷吏，亦以清风喻君子。
公凉何止一庭中，寒露清冰遍闾里。
嗟我行色一何迟，不及亭成分韵诗。
竹溪之逸故难著，竹林之贤容可追。

天公知君有此画，要遣题诗与当价。
故令欲雪还弄晴，尽日神机不容暇。
毫端自出右丞维，孙郎一见欣得之。
写真命意两俱盛，我今落笔胡能奇。

温风忽来振柯叶，翻覆手间重变雪。
天公作事岂容料，坐使南人惊旷绝。
朝来送客到江浒，冻骨凛凛吹欲折。
归来席户已迷漫，芋火拨残灰没灭。
眼中所历要摹写，拙笔难书非被掣。
叩门好事忽有饷，一盏径能生脸缬。
昌黎咏雪故雄健，取喻未免收琐屑。
争如欧苏两仙伯，一白解遮群丑瞥。
我今困客乃自困，韩非说难竟死说。
戏诗还与作官同，大错知合几州铁。

一饭肯留我，群书容恣翻。
雨收还摵摵，云破复昏昏。
山水琴中趣，桑麻野外论。
淡交真有味，炎附卒成燔。

庭户容才咫，江湖见每赊。
秋毫浑可数，纤翳不能遮。
颇念从此去，还愁兴尽嗟。
不如沽酒饮，饮醉卧芦花。

溪上同舟送，江头独步归。
秋风方落木，客路要添衣。
故旧询安否，形容话瘠肥。
吾行犹许远，尔去复谁依。

惨淡松围障，蜿蜒石隠龙。
背城无数里，献状有千峰。
此地虽为寓，兹山特未逢。
因公九日集，临眺得从容。

自与松筠并，宁容草棘欺。
盈盈皆正色，脉脉匪邪思。
照水初开处，临风欲坠时。
深幽殊可念，酹酒侑之诗。

雾尽山容出，风微水面平。
檄书重此役，诗卷足平生。
船小炊无灶，滩长去有程。
尝评峡江似，江水亦桐名。

远斋无恙日，酬唱几多诗。
杜集容今附，韩门见昔师。
青云虽益显，种发欲奚为。
更欲求余本，流传海内知。

狱事生人系，使臣王命将。
移官乏童马，泛宅恃舟航。
浩浩沅湘疾，滔滔孟夏长。
妻孥累微禄，盗贼幸空囊。
水驿才容借，风帆又趣张。
谁与可尤怨，政尔赋行藏。

随檄常怀舍旧庐，值公作邑数旬余。
摄官敢道为僚契，投迹仍容借屋居。
诗社三年陪唱属，交情一意保终初。
莫嗟了事真良苦，去读人间未见书。

荆溪路入白云径，势与松江相并宽。
政以檝轻忧逆浪，忽逢风转起飞翰。
须臾又报一舍过，转盻应无百里难。
却恨铜官易成远，不容双目细留看。

三年簿领淹佳誉，一日江山问旧程。
却恨过从曾未数，浪缘文字许深评。
已传相国知韩愈，安用河南荐贾生。
此去看公副时用，便应容我老农耕。

日和犹有采花蜂，日冷凄然难为容。
不以无人废芳事，政应兰薏与同宗。

直道堪嗟故不容，更持谏味欲谁从。
昏昏度日惟贪睡，茗椀聊充午后供。

古寺僧容客寓居，客行仍许借藏书。
老无眼力书慵看，忆著竹根泉漱渠。

万方名教赖熏陶，相国由来德业高。
固有才华亚韩柳，岂惟功业并萧曹。
恩逢图像登麟阁，彩戏文鸣列凤毛。
可是平生耐官职，不容车马闹庭皋。

一时冠冕竞加鞭，谁似先生晚节贤。
鬓雪自因忧国选，颜丹端为省尘缘。
山林喜近生申日，海宇争期致主年。
闻道相看起安石，宁容高卧乐诗禅。

昭代群龙用，名家奕世昌。
储精生辅佐，挺秀诞忠良。
郁郁充闾瑞，荧荧照室祥。
莲花雄址峻，竹箭庆源长。
硕德宜廊庙，英材命栋梁。
公清凌灏气，严肃厉秋霜。
宝运符千载，威名赡八荒。
量陂吞玉海，言派泻银潢。
功业彝章显，谋猷棣萼芳。
检身金井洁，落节翠螭骧。
列郡依仁牧，千英服智囊。
精忠裨主圣，膏泽致时康。
邓禹重兴汉，汾阳再造唐。
公心平国是，勠力振朝纲。
斧钺安南服，威棱振北疆。
温恭谦节著，仁惠德风扬。
鸑鷟金昆盛，貔貅虎旅强。
望风辞印绶，当路悚豺狼。
电扫除妖孽，雷驱息叛亡。
一心仁以厚，五福寿而臧。
论议留青简，勋庸纪太常。
鸿恩非易报，盛德固难忘。
便合持枢极，那容著海乡。
庄椿祈不老，辽鹤𥩟来翔。
愿向中书府，年年荐寿觞。

江南江北每淹留，懒听寒蝉噪暮秋。
句里岂能窥鲍谢，暗中聊解识曹刘。
清如老鹤翻秋露，快似神驹略九州。
只恐蛟龙得云雨，未容莲社与僧游。

城中那有大川行，惟有秦淮入帝城。
十里牙樯并锦缆，万家碧瓦与朱甍。
船多直使水无路，人闹不容波作声。
流到石头方好去，望中渺渺与云平。

一半寒泉一半汤，同为此水异炎凉。
汤泉是处虽多有，锺阜斯池特广长。
谁说吹嘘如口鼻，或云底下有硫黄。
好寻旧迹重开凿，地宝无容久瘗藏。

安边在良将，至矣晁生语。
边疆无良臣，胡能固吾圉。
孰为国之良，四德贵兼取。
智能制勍敌，仁能抚军旅。
勇足任爪牙，忠足寄心膂。
信哉人中杰，勋名在王府。
斯人世不乏，感会待明主。
艺祖英睿资，一剑定区宇。
愤彼敌人骄，求我万虎侣。
三边十四将，人人奋材武。
威名被草木，折冲自樽俎。
当年宠遇隆，哙等莫为伍。
关市擅征榷，金帛丰赐予。
机要时面陈，延见虚当宁。
天颜对咫尺，殿坐得容与。
等级忘尊卑，亲爱均肺腑。
久戍二十载，近亦十寒暑。
汉超守关南，贩鬻如巨贾。
法令安有此，优诏特听许。
进也治居第，{同瓦}瓦覆其宇。
有司每坠执，视进等儿女。
府库有余蓄，捐弃如粪土。
犒赏饫牛酒，骁雄率鼓舞。
贪夫冒绝险，敌情毕亲睹。
阴谋数侵犯，先事严备御。
师徒虽不多，勇悍莫予侮。
攻伐虽不闻，威德自周普。
乃知安疆策，保境功最钜。
汉高岂不伟，平城亦良苦。
卑词结和亲，金缯奉骄虏。
何如我宋兴，主圣群龙辅。
北人先屈膝，兹事掩前古。
方今虽治平，彻桑未阴雨。
和好宁可恃，人材要多贮。
古来蕞尔国，拔十且得五。
蜀有关及张，吴用周与鲁。
多士今如林，错薪刈其楚。
勿由权要门，要以公论举。
会当略细苛，毋使畏网罟。
深宏植本根，周密固牖户。
恩荣有感激，施设无龃龉。
闻昔淳化中，有臣曰承矩。
方田遏敌骑，塘泺深险阻。
当其建策初，群议亦交沮。
皇心断不惑，边城迄按堵。
往事可为则，明时岂无处。
规模要经久，废阙要纫补。
器械要习熟，人民要生聚。
委任果不疑，谗言敢轻吐。
守卫果得人，成功要有叙。
孰为当今时，视我开基祖。

寓形宇宙间，所至习乃成。
事以习故熟，艺以习故精。
婴儿始匍匐，习之能自行。
南人初学没，习惯如履平。
承蜩有余巧，解牛新发硎。
是皆习熟故，见者为之惊。
矧惟君子学，吾道深而宏。
欲穷圣贤域，精微故难明。
圣贤与愚鄙，何啻莛与楹。
愚夫堕恶习，自蹈谷与坑。
善恶分舜跖，毫厘当细评。
莫将朱夺紫，无使渭浊泾。
根源见端的，履践严度程。
容貌必齐庄，坐立无倚倾。
视听一于礼，言语纯于诚。
百行孝为本，战战如奉盈。
操行洁冰玉，宇量涵沧溟。
经德岂干禄，为善非近名。
方其学习初，是非交战争。
见义勇必为，有过时自抨。
造次必致察，思虑防始萌。
恶念痛扫除，用力如用兵。
善端谨护持，保己如保城。
新功生者熟，旧习熟处生。
一心湛不挠，四体明且清。
平居寡悔尤，处困心亦亨。
谁知人寰中，有此天爵荣。
嗟予资浅薄，役于蕞尔形。
主宰未纯一，气血时纵横。
岁月不我与，循省敢遑宁。
以习名其斋，为我座右铭。

凤仙窈窕姿，阶前为谁容。
浅深十八本，形貌纷不同。
或饶鲜明色，巧笑双颊丰。
或作掩抑态，抬举差且慵。
忧彼积雨摧，爱此晴日烘。
施粉聊自喜，夺朱巧争雄。
荧荧似得意，惨惨如无悰。
妍媸孰与分，我欲为青铜。
西子信姝丽，无盐敢希踪。
并育亦已难，我欲为老农。
美者倍丰殖，恶者加蕴崇。
花神夜见梦，君何太匆匆。
正复容颜殊，等是紫与红。
何贵复何贱，有淡还有浓。
气类岂相绝，涂泽间不工。
胡为妄憎爱，襟度殊未洪。
君看宇宙间，物象无终穷。
化工大𬬻鞴，一一归陶溶。
而君独褊心，不少垂帡幪。
强分青白眼，力辨雌雄风。
物情固参差，宇宙要扩充。
一笑谓花神，嗟尔何颛蒙。
品汇岂无别，畛域固有封。
有生分美恶，异路生西东。
如何暗且劣，并彼昌而丰。
剪伐咸自取，裁培本无功。
形声及影响，天然巧相从。
人才有邪正，用舍归至公。
不闻堪与猛，下比显与宫。
包含贵周遍，能否难混融。
花神闻是语，竦听鞠尔躬。
再拜谢诲言，坚垒不敢攻。

凤仙窈窕姿，阶前为谁容。
浅深十八本，形貌纷不同。
或饶鲜明色，巧笑双颊丰。
或作掩抑态，抬举差且慵。
忧彼积雨摧，爱此晴日烘。
施粉聊自喜，夺朱巧争雄。
荧荧似得意，惨惨如无悰。
妍媸孰与分，我欲为青铜。
西子信姝丽，无盐敢希踪。
并育亦已难，我欲为老农。
美者倍丰殖，恶者加蕴崇。
花神夜见梦，君何太匆匆。
正复容颜殊，等是紫与红。
何贵复何贱，有淡还有浓。
气类岂相绝，涂泽间不工。
胡为妄憎爱，襟度殊未洪。
君看宇宙间，物象无终穷。
化工大𬬻鞴，一一归陶溶。
而君独褊心，不少垂帡幪。
强分青白眼，力辨雌雄风。
物情固参差，宇宙要扩充。
一笑谓花神，嗟尔何颛蒙。
品汇岂无别，畛域固有封。
有生分美恶，异路生西东。
如何暗且劣，并彼昌而丰。
剪伐咸自取，裁培本无功。
形声及影响，天然巧相从。
人才有邪正，用舍归至公。
不闻堪与猛，下比显与宫。
包含贵周遍，能否难混融。
花神闻是语，竦听鞠尔躬。
再拜谢诲言，坚垒不敢攻。

人生恶白髭，镊去恨不速。
欲留少年容，藻饰欺盲俗。
欺人实自欺，举世迷不复。
黄叶陨秋风，明年会重绿。
髭白不再黑，白白长相续。
光阴驹过隙，转盼黄粱熟。
青春挽不住，暮景暗相促。
古人少壮时，耳目万夫瞩。
今我忽已老，事业未丝粟。
蒲柳不禁秋，抚己堪恸哭。
成功固有分，进德岂不足。
忽将六尺躯，终身甘退缩。
白髭谨勿摘，留以警录录。
勇奋千里骥，懈怠辕下跼。
人生百种病，厥根在多欲。
芟夷蕴崇之，庶使茂嘉谷。
每怀风木感，悲痛缠心曲。
立身扬令名，此罪傥可赎。
旦旦鉴白髭，进进毋自辱。

昭君天赋倾城色，何事君王未曾识。
徘徊顾影无计留，一朝远嫁匈奴国。
匈奴风日暗飞尘，昭君绝艳惊国人。
单于骇叹昔未睹，甘心保塞为藩臣。
从来败德由女美，褒妲骊姬及西子。
玉环飞燕更绝佳，遗臭千载堪咨嗟。
毛生善画古无有，强把丹青倒妍丑。
却教尤物摈绝域，能为君王罄忠益。
闻说昭君出塞初，朔风萧飒吹衣裾。
聊将琵琶寄离恨，痛绝玉颜嫔老胡。
老胡死矣义当返，慷慨怀归曾上书。
君王有诏从胡俗，恸哭薄命终穹庐。
自古佳人多命薄，亦如才士多流落。
人才有益尚疏外，佳人无补何可怼。
君不见萧生堪猛岂不忠，君王疑信相半终不容。

思君风度心如结，何日从容迭献酬。
凉入郊墟能过我，奉陪童育两山游。

湖山秀美冠东南，况此山椒枕碧潭。
眼界宽平无限景，个中好处不容参。

世故纷纷赚白头，何如良夜一扁舟。
霜风拂面心神肃，尘虑宁容一发留。

朝来览镜一何衰，发秃容枯半白髭。
老态侵寻光景促，着鞭从此勿迟迟。

黄叶纷纷舞劲风，反膏收液岁成功。
明年满眼春容好，却在今时索寞中。

其间妙处不容评，玉洁冰清亦强名。
要识此花高绝处，解成佳实作和羹。

江天闲晚已斜阳，静掩柴门对草堂。
叶落转枝翻鹘影，星飞横水带萤光。
微风得隽驱残暑，新月出音生嫩凉。
坐觉秋容转清爽，一声渔笛在沧浪。

昔闻子元子，爱歌于𫇭于。
遣风今有继，此意古为徒。
犊价逾刀剑，原饴变堇荼。
闻弦知岂弟，连袂此欢呼。
近事先苞篚，何人问牧刍。
聚星亭涧好，容我受廛无。

依然雉堞古城基，开创由来自汉隋。
南北两门余旧日，黔黎百岁话当时。
循山{氵虢}{氵虢}陈公堨，凿石岩岩葛令碑。
万丈悬崖如削玉，也应容我恣题诗。

荆州儿曹不足恃，何物老瞒欺一世。
兵书浪语十三篇，不料乌林出奇计。
隆准云孙驱伏龙，紫髯强援要江东。
戈船植羽蔽寒日，雪浪崩崖惊晚风。
行闲一卒如儿戏，持火绝江人不意。
灰销汉贼终老心，功入乔家少年婿。
君不见华容道旁春草生，魂销不听车马声。
哀猿夜啼霜月冷，空余野燐沙边明。

香开岩桂露凄清，翠锁晴岚泼眼明。
风度南枝乌鹊啭，月斜西坞玉绳横。
来游十里水云窟，偿我一生邱壑情。
诗句乞君高挂壁，且容鼻息撼雷鸣。

娟娟百个竹，落落一丈松。
岂无桃李华，春事孰与冬。
寒菊北户下，不鬭颜色秾。
气味如秃翁，忍死无容容。
霜风落系雁，露草栖织蛩。
读书真可人，明星耿疏篷。

少长事壮厉，意气弥九州。
鞭车踏长路，渠料能夷犹。
困此九折坂，嵚崎不容辀。
彼须匪所彊，此售宁或求。
犹有读书心，大寒索衣裘。
贱嗜匪贵献，一拂销百愁。
宝此清浄退，相从赋归休。
农圃雅所问，同一壑一丘。

年少谈兵胆气豪，折冲千里岂辞劳。
旌旗影动秋风瑟，鼓角声回夜月高。
红锦裁鞍新试马，黄金装带旧悬刀。
临征自信军容盛，五色团花绣战袍。

嶻嶻嶪嶪山如簇，磊磊落落石如屋。
上有绿树之阴阴，下有寒溜之涔涔。
通天有窦十余丈，游子扪萝来复往。
是中端合巢神仙，桃花流水何杳然。
我来正值春风暮，似笑贤劳又还去。
准拟酾酒聊从容，对此坐想飞来峰。

舟行观山无定姿，篷底兀坐真儿痴。
层崖复岭正杂遝，平冈横阜俄逶迟。
晴岚参天固竞秀，深崖挺石尤多奇。
遥岑浮眉绿点点，飞瀑悬剑锋差差。
饱闻巫山妙天下，今诵公诗如见之。
蓬仙来应人间世，妙龄便有声名随。
日谈经术辅主圣，久领国计嗤驽疲。
共推经邦济川楫，暂建分陕元戎旗。
百城听命仰赐履，三边制胜如筹帷。
长江高唐神女峡，万里昆仑分一枝。
峰峦森立入霄汉，塔庙选胜居高低。
响山猿啼声若啸，迎棹鸦舞来如嬉。
金母分畀神灵职，孰云朝暮阳台为。
琅函蘂笈发天秘，赞禹治水唐虞时。
英辞一洗千载陋，写之琬琰宜在兹。
人思传本快先睹，蔡邕石经车马驰。
北畅威名被沙漠，西奠夷落连黔施。
帝遣云𫐌镇南极，祠宫姑寓江之湄。
湘君时过鼓瑶瑟，宓妃岂复扬蛾眉。
金关已侔坐少广，丹经孰授逾期颐。
野人尘容粗知学，素守亦复涅不缁。
朅来乘轺职飞挽，两见祈谷歌噫嘻。
疲氓崎岖上转粟，旧业荒落南窥嶷。
劳生屡已度剑栈，清游颇念登峨嵋。
从今嵩高雅颂手，那数韩子南山诗。

羸躯苦善病，日与药裹亲。
藉彼参苓功，扶此忧患身。
思君若饥渴，相怜同病人。
余身本蒲柳，宁俟秋风晨。
君诚松柏姿，何患不长春。
容面一若丹，鬓发一若银。
来日安可期，往事曷足陈。
不能罄君罍，奚以浣我尘。
吹笙将鼓瑟，惭余非嘉宾。

上林鸣蛙私邪官，金陵指顾成长安。
唾壶一曲玉如意，声断石城锋镝寒。
从来龙化中兴主，不似黄须阿奴武。
当时斩鞅心下事，今日扬鞭目中虏。
黄埃散漫重瞳微，雨师不洒疑人知。
梦回日转惊已午，马骄风疾那容追。
一声吉语禁门静，万国笙歌丹仗整。
山倾海动忽燃脐，地辟天开谁问鼎。
长江千里真险哉，煌煌晋业流秦淮。
江涛一洗妖氛息，湖阴千古琉璃碧。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

稗草化稻疑谈空，我有异麦真年丰。
三歧鼎足如争雄，两歧对秀攒眉峰。
棣华英粲花影重，黄云列阵翻春风。
问此厥初何所从，涂山之阳一牧童。
手持足接复一翁，三十八双来无穷。
庆元道大天下公，渐渐擢芒瑞时雍。
不生内地生边封，天以德致惊诸戎。
周家之始西徂东，彼疆为密此界崇。
已而率育四海同，帝命盖自贻牟通。
渔阳昔当汉之隆，亦有此瑞堪形容。
氓谣不上甘泉宫，私以誉守疑非恭。
濠梁献祥不一逢，一生二生重熙中。
今年分外佳气浓，疆吏岂敢贪天功。
归禾拟奏区区忠，仄闻圣德方谦冲。
班春于郊但劝农，谕以种麦莫懒慵。
大麦更戒细细舂，明年从驾巡崆峒，此饭要到滹沱供。

遑遑行路难，汲汲艰食迫。
井田邈不再，兼并蔽阡陌。
永怀先父祖，遗我以清白。
出门无所容，疑此天地窄。
秋风瘦遥山，凉意惬行客。
江南记旧游，不历歧王宅。

骄阳重郁结，凉飙惊豁开。
排户始奔突，转隙少徘徊。
仄闻风伯言，敬为邦君来。
邦君著之诗，快心吾已灰。
独念暑耘人，斯时若为怀。
所愿均此施，醒然与之偕。
有冰何心浆，有瓮何心醅。
莫吹天上云，要洗田中埃。
高枕谢北窗，披襟笑登台。
伏读旨意大，倍使吾容斋。

招提竹钥不曾关，容我追凉突兀间。
石甃阴生寒水玉，天灯烁散火云山。
葛巾当昼何庸脱，葵扇非秋却暂闲。
所愧岑参聊尔耳，强将诗与少陵班。

忆扶湘竹杖，共扣赵州关。
山好不容住，水流今载还。
却从天上下，似出镜中间。
笑问杨夫子，何时再得闲。

浩浩水千里，层层堤几重。
谁为此过颡，曲障尔朝宗。
浪散忽成雪，潭昏那见龙。
浮山何足论，圣德务含容。

一从婚宦别家乡，又见西风雁作行。
卧念昔言乘款段，梦寻新句得池塘。
猿惊鹤怨草三尺，楚尾吴头天一方。
归去儿童定相笑，秋容已上鬓边霜。

喜脱诸公忌，愁违李与谈。
离群江以北，吊影楚之南。
世故更千万，心朋只二三。
果能容我与，终共结茆庵。

晓起东风恶，晴岚忽变昏。
船随山共走，雾与水相吞。
钲鼓遥知寨，桑麻略辨村。
雨来无准则，容易湿柴门。

士游乡校间，如舟试津浦。
所见小溪山，未见大岛屿。
一旦远游学，如舟涉江湖。
所见寖以广，变怪惊龙鱼。
人生本自有丘壑，陋巷栖迟穷亦乐。
何必三江暨五湖，始助胸中疆界拓。
我言随寓耳目移，马迁所以游会稽。
向令俯偻但京国，未必大放雄深词。
君今濯秀双溪水，下语不凡真可喜。
若使循为举子文，定自棘门儿戏耳。
古来妙技如屠龙，不疗饥馁徒为工。
不如高科取富贵，如一枣叶持针锋。
挟册将游随子国，亲贤况是诸侯客。
曾将好手冠南宫，行当阔步趋文石。
奋飞欲往气莫降，蒹葭莽莽天雨霜。
扬澜左蠡吞九泽，大孤小孤插长江。
请停诗笔莫容易，大义联翩且周礼。
路途千里负笈人，并以经涂相指似。

娇容自是难将息，也爱春晴也怕晴。

云封雾锁半天寒，短杖攀缘扣玉关。
见说碧虚风景别，傥容投老寄尘颜。

探幽适兴访仪林，休听春蛙说雨深。
翠竹黄花新般若，青山绿水旧知音。
禅盟苏晋情相契，酒恋渊明醉且斟。
此去雪峰应不远，肯容杖履谩相寻。

昔人但抱膝，将军拥和銮。
徒知许国易，未信藏身难。
功虽愆岁晚，誉已塞世间。
今人但抱膝，流俗忌长叹。
儒书所不传，群士欲焚删。
讥诃致囚棰，一饭不得安。
珠玉无先容，松柏有后艰。
内窥深深息，仰视冥冥翰。
勿要两脾消，且令四体胖。
徘徊重徘徊，夜雪埋前山。

频年寄全吴，廨宇杂营保。
前厅久倾压，后舍岌欹倒。
常因霖雨后，壁坏不容扫。
跳蛙浴漏潴，野谷媚穿杲。
以兹违色养，先还愧亲老。
低头谩商歌，瞪视豁愁抱。
当身良易足，遗后非长道。
幸今修整毕，楹桷正完好。
晴窗闲昼永，夜榻初凉早。
友朋坐雍雍，燕雀鸣草草。
居室君子后，荜门固为宝。
矧伊泽国士，败栋威涂潦。
缪充使者属，职思振枯槁。
人之所歆羡，未必天能造。
卷藏姑罢归，蠹简说刚浩。

人情无终极，匪陋则求佳。
寝处既少安，游燕岂不怀。
惟思旧酒务，糟酵茺榛埋。
破瓶聚隆垤，新甃连长阶。
种竹夹超然，移花遶北斋。
及尔风露清，忽感意象谐。
幽深容浪蕊，润泽长芳荄。
亭亭两高梧，买自娄门街。
俟以岁屡寒，窅若万仞崖。
吾留能几日，龊龊强安排。
方嫌树影瘦，复虑地势{亻瓜}。
世间香味悦，每与腥膻偕。
雅故使郑淆，法语仍进徘。
俯同侏儒笑，但恐好恶乖。
莫穷有限物，徇此未腐骸。

好溪泻百壑，南北倾万峰。
山凡堆阜俗，映岸羞为容。
石门忽秀出，老干荫渟洪。
舍舟从口入，便已离尘中。
众芳拱窟宅，环冈献奇秾。
藤萝异态度，尺寸疑施功。
锦茵翠织成，照耀无春冬。
水行千丈高，喷薄不可穷。
更有洗头盆，云深雾常封。
昔年谢康乐，筑居待其终。
继作者丘裴，语言亦称雄。
邈然百世后，未忝骚人风。
栖栖三羽衣，日晏斋厨空。
云子歇过桨，𫏐洗氛埃胸。
自叹苦淹留，寂寞不易供。
嗟我老无用，佞山久成翁。
结庐会昌侧，势落鱼虾丛。
种竹似束苇，栽松如断蓬。
小儿饾盆盂，何时至周公。
会当同此住，代输助之舂。

兰居地之阴，蔼蔼含华滋。
此本不以刚，而为刚者师。
松无栋梁具，何用稼冰雪。
终风挠长林，常恐浪摧折。
愿子比令德，一薰容众蒿。
笑我非实材，千载空独高。

子阳意高希古人，文如行空无定云。
清明未容诗酒污，放旷自许渔樵亲。
故园好木日夜长，友逝兄沦不同赏。
改绿移红自若何，蹑磴扪萝心独往。
我昔迷津经上吕，鬭出飞亭压行路。
石影参差研匣寒，花阴回薄书奁暮。
离家十里山转深，琅玕满地芝成林。
竹鸡睡去月当午，闲听孙登长啸音。

庆历故家忠惠后，性酷喜文疏嗜酒。
飘风聚雨蛙蚓寂，草玄献颂龙蛇走。
古人道大何不容，回空赐殖同升堂。
若遇韩门亲指画，岂有不在籍湜行。
水心可怜地如掌，读罢君诗一惆怅。
文星今直正莆中，去觅掀天无底浪。

依大麓之遗址兮，储后土之神灵。
乐天地之休嘉兮，皇涓洁而荐诚。
集后土之雍容兮，刺百圣之礼文。
却大辂而御蒲秸兮，惟俭德之是崇。
端一心而燔燎兮，卜仁义乎永年。
刻玉检而请命兮，何事秘而弗传。
嘉梁父之草木兮，被赫然之宠荣。
咨梁父之遗老兮，悲忽不睹乎穆清。
维千乘万骑之杂沓婐婉兮，犹彷徨其行声。
夫天运之适合兮，虽圣其犹莫知。
彼河之洋洋兮，虽美而不济。
泰山之椒既风雨又艰险兮，乃登封以类告。
岂其不可一兮，伊所遇之独异也。
虽伊周之辅世兮，曾何足以自喜。
喟余生之孔棘兮，邈不及夫七十二君。
日月幽而不明兮，遭玄夜之方长。
竞𫓧钺而日弊兮，逐亡鹿而裂其脾肩。
汉氏之为的兮，而不遗其余民。
余既朴陋而不能谋兮，又怯耎而畏兵。
搢珽琄于盗贼兮，何不朽之可几。
曾死亡之几何兮，苟乱世以自免。
幸此土之平乐兮，依镇南之不远。
余耕兮隆中，地沃衍兮宜稑种。
相原隰而下上兮，町厥壤之百亩。
彼二代之民乐兮，岂不爱其皆有此。
偷予腹之独饱兮，视岁行其在酉。
天既溉之以雨露兮，余又滋之以浍畎。
禾穰穰而同颖兮，或一稃而二米。
霜露下此秷总兮，余与牧之竖柀之。
雀鼠败其秉穗兮，余与邻之父刈之。
贡龠合于许下兮，尚玉食之万一。
俾君父之启魏兮，相祀事而勿失。
昔文王之盛德兮，奔走商之暴虐。
蔑君臣而自恣兮，吾何用乎此粟。
黻冕兮茅蒲，衮衣兮袯襫。
余力耕而胼胝兮，藉丰草而一息。
扣牸角而长歌兮，声中云门之律。
历山已芜兮，鸟下啄其凫茈。
有莘之臣日以远兮，野老锄其故泥。
计其食此兮，月不能一锺。
耻一夫之释耒兮，故为无所用于耕。
嗟圣贤之心兮，余或识甚微隠。
余诚遗望不可逮兮，复嗣岁之将兴。

雨洗蝗蝻余，凉生疠疟后。
今朝江上峰，浄失棼雾垢。
举觞忻有属，饯我同年友。
平居多契阔，远别方嗟咎。
大郡得师儒，高文兴孝秀。
雍容入儒雅，磨错见琼玖。
众儒治六学，厥志存不朽。
量空计寻丈，汲海论升斗。
因之入簪组，并欲垂篆籀。
公才赋超卓，杰立气愈厚。
火宿无余烟，果实甘众口。
书来幸细评，副此频矫首。

朝纳棂上光，千帙乱抽翻。
夜挑窗下明，一字究本源。
旧师蚤传习，新友晚闻见。
邻里疏聚头，江海勤会面。
勿爱好鸟羽，勿玩芳树林。
书亦且置之，独自观此心。
茫茫未生前，寂寂已死后。
万变随云浮，朗月住中彀。
何物粲陈列，所从定何时。
孔颜虽去远，闻道命如丝。
白屋无怨难，朱门不骄易。
每留先人朴，不忝素士志。
雁荡袅长麓，南北峙两门。
委和被多稼，永祚延余昆。
红绿修岸容，冰雪浄空界。
蕙转兰亦回，谁赋书房外。

毛子骂吴曦，蜀山眇孤坟。
五老急招聘，延留如大宾。
龙分自眠地，蕙帐饶珠𧏖。
岩花开恨晚，谷鸟鸣先春。
吊古一沉思，千载多逸民。
登高一长望，万里皆积云。
子勇书印历，忧愤著弥纶。
曷不草露布，从容静风尘。
低头汲涧曲，煮豆萁为薪。
沮溺上之耻，昔贤终贱贫。

阳复冰潜动，云衰日界明。
近传新诏綍，重起旧簪缨。
斗极回东指，军容直北营。
龙蛇多变化，旋日看超升。

容成堂上光华别，谢客岩前意象闲。
身到三台良未满，年添九老定谁悭。
高期落落尘嚣外，苦论喧喧醉梦间。
我欲为公深著语，桂林芝树不同删。

自耕不要从人得，知在卢南第几街。
吴地于今说佳丽，浙人自昔巧安排。
包容花竹春留巷，谢遣蒲荷雪满涯。
必想新园名字出，故时台馆半沉埋。

旧读恺歌追小雅，近看羽檄过西京。
中兴文字须公等，容我春山带犊耕。

本自深村老圃来，偶分符竹到天台。
漫山幸可容桃李，莫待刘郎去后栽。

连夕滂沱类建瓴，送将凉意满郊坰。
江边草木太半绿，天外一峰无限青。
却信神龙元解事，岂容旱魃更争灵。
从今怀抱如冰释，闭阁烧香伴六经。

闻得江头汹涌声，不知何处雨盆倾。
两涯牛马那容辨，一夕蛟龙怒不平。
浪尽横汀孤树在，微开顽翳夕阳明。
尽饶河伯乘秋旺，潦涸霜寒水自清。

先得重阳五日来，清江晚日与人谐。
共搜磊磊落落句，要敌奇奇怪怪崖。
乌帽几容罗此影，黄花每喜近吾侪。
山城酒熟浑无客，一笑临风寄老怀。

暇时结客小舂容，路直重岩紫翠峰。
云阁翚飞翼鸾凤，石楠盘屈老虬龙。
林扉雨过便秋菊，山寺风清度晚锺。
快展眉头须剧饮，天开霁色不妨农。

羸马踏残月，荷策登泮宫。
入门见先生，先生何从容。
循循善诱能启下，青蒿因得附长松。
短檠相对三百六十夜，高谈雄辨磊落沃胸中。
吾王求士苦匆匆，未许先生久卧龙。
乘骢直上天台路，祗缘此去何由从。
呜唏吁，小斋从此冷如水，虀盐朝暮怏怏尔。
空留绛怅照孤灯，窗外西风寒起苇。

千山匼匝绕三山，尽属危楼一觑间。
云汉星辰谁道远，邻家花木不容悭。
凭栏要取西湖尽，落叶尤宜朔吹寒。
况是先生庄列辈，眼高人境几层看。

杜陵尊酒罕相逢，举世谁堪入此公。
莫怪篇篇吟妇女，别无人物与形容。

人逢胥吏面，唾欲𢭏其胸。
伤哉彼何罪，造化生蛇虫。
田宅世无有，妻孥腹屡空。
人家词讼起，踊跃时命通。
天性本怀恶，煎熬仍怕穷。
得钱即欢喜，道理那能公。
州府珍宝馈，县官筵席供。
吏赃黥且死，州县多宽容。
三尺既虚设，民冤诉高穹。
高穹不垂耳，官吏屋俱丰。

乐轩世俗文不工，场屋此生难遭逢。
百年饿死真可惜，人命只在田亩中。
远行直到西融州，客装收拾来归休。
江滩象窟百无忧，却陷人心危险头。
海上曾琚本亭户，日在公门骋词诉。
下乡老妪何大娘，小郎遗业孤女当。
主婚老妪贪聘资，将女嫁与曾琚儿。
女将三十年及格，依法卖田何所疑。
乐轩信己因信人，岂识两家俱不仁。
曾琚文约只要钱，钱被何偷反讼田。
牙绯县宰坐县亭，官是堂除岂不精。
老胥代判为纵横，知县依书那得平。
却监媒人宋五九，备钱还我钱何有。
提点八州刑狱使，重念八州冤曲事。
许人越诉榜通衢，有状不禁拦轺车。
轺车晓出平旦归，千人百人周四围。
车中呼入使者笑，观感人多涕沾衣。
笑者笑何意，吾不聪明渠不至。
感者泣何为，赴愬容易殊曩时。
文书山积难稽考，胥吏依前颜色好。
乐轩辞说如直弦，外台判下不改前。
州府监钱何妪还，吏人掌客生艰难。
因循六十日，公事无了毕。
胥徒去复来，索酒需财食。
乐轩一片杞菊怀，遂令奔走生尘埃。
春雨吹散春风回，奇花异奔相迎开。
百千阿堵何足道，呜呼何媪岂人哉。
叱散胥徒吾不取，抱琴横膝眠空斋。

表里真容拜跪妨，老夫拱揖谩焚香。
凋尽双亲一辈行，两世能留独渭阳。
劣甥今年七十五，花甲戊辰先戊午。
若非相见皆贫苦，多少垆边好歌舞。

买屋移居已历年，北偏破漏更新椽。
忽于瓦下得昜字，铸在小刀殊骇然。
主人懽喜检玉篇，昜也音扬飞也笺。
儒生例作飞扬想，符瑞壮之心益坚。
中间整顿安书案，此物携来呈我看。
神扶顷刻聪明开，便解卜君门户换。
文形上下分两刀，刀字成三意如何。
昔人曾解三刀梦，果把一麾时命遭。
正形五画为五马，马字依稀昜字写。
屋成一百六十秋，来历无从询铁冶。
渔溪市中多学者，举业弃之如土苴。
吟诗白日费工夫，劝君自此知趋舍。
山水仙乡出人物，课书虽少多簪绂。
黄生双眼自超奇，莫逊此刀持待儿。
大书阔榜为昜轩，我更分毫细讨论。
名场变易须容易，不到艰难过禹门。

二刘兄弟虽可语，其如斛面已尖量。
天差一妇各监系，跬步不容越堤防。
羡余置产晨夕忙，老夫押花亦归疆。
缙绅意态生堂堂，苞苴来往堪嗟伤。
仆夫方遣邸音到，疾足追回他送将。
跏趺禅伯坐高堂，棒喝惊人宗旨扬。
东家小儿迪功郎，羞茶馈乳分名香。
先生方寸古书藏，有时夜半开晶光。
温故知新滋味长，欲传对面无承当。
蹲鸱三十新酒芳，忽然饷我非世常。
何以报之愧空囊，百尺竿头与翺翔。
男牵女挽细君狂，不放逍遥随老庄。

向得追随父祖间，此来重结子孙懽。
自嗟三世须臾见，不有余生会遇难。
诗社已收风月美，举场祇用秕糠残。
百钱聊买时文看，容易如君直换官。

庙食于莆李长者，变海为田散郊野。
福宜孙子百千年，家甲三山总文雁。
西城一位京朝郎，官虽未显善声扬。
伯曰孝纯遵义方，潘安容貌心蒙庄。
幼小抠趋父执时，挂口何曾闻是非。
到了交游如一日，肯学世情随盛衰。
我头半白言稍传，晚出要教识前贤。
睽远莫能修世契，拟将下笔无由缘。
喜今有便归乡多，吾侄春中偏饮和。
老去旧怀因称叙，吉人与就幸如何。
满眼各为君父子，谁忧平地起风波。

尝闻绍述绛守居，偶来览登周四隅。
异哉樊子怪可吁，心欲独出无古初。
穷荒搜幽入有无，一语诘曲百盘纡。
孰云已出不剽袭，句断欲学盘庚书。
荒烟古水蔚遗墟，我来嗟祗得其余。
柏槐端庄伟丈夫，苍颜郁郁老不枯。
靓容新丽一何姝，清池翠盖拥红蕖。
胡鬅虎搏岂足道，记录细碎何区区。
虙氏八卦画河图，禹汤皋虺暨唐虞。
岂不古奥万世模，嫉世姣巧习卑污。
以奇矫薄骇群愚，用此犹得追韩徒。
我思其人为踌躇，作诗聊谑为坐娱。

忆君去年来自越，值我传车催去阙。
是时新秋蟹正肥，恨不一醉与君别。
今年得疾因酒作，一春不饮气弥劣。
饥肠未惯饱甘脆，九虫寸白争为孽。
一饱犹能致身患，宠禄岂无神所罚。
乃知赋予分有涯，适分自然无夭阏。
昔在洛阳年少时，春思每先花乱发。
萌芽不待杨柳动，探春马蹄常踏雪。
到今年才三十九，怕见新花羞白发。
颜侵塞下风霜色，病过镇阳桃李月。
兵闲事简居可乐，心意自衰非屑屑。
日长天暖惟欲睡，睡美尤厌春鸠聒。
北潭去城无百步，渌水冰销鱼拨剌。
经时曾未著脚到，好景但听游人说。
官荣虽厚世味薄，始信衣缨乃羁绁。
故人有几独思君，安得见君忧暂豁。
公厨酒美远莫致，念君贳饮衣屡脱。
郭生书来犹未到，想见新诗甚饥渴。
少年事事今已去，惟有爱诗心未歇。
君闲可能为我作，莫辞自书藤纸滑。
少低笔力容我和，无使难追韵高绝。

班班林间鸠，谷谷命其匹。
迨天之未雨，与汝勿相失。
春原洗新霁，绿叶暗朝日。
鸣声相呼和，应答如吹律。
深栖柔桑暖，下啄高田实。
人皆笑汝拙，无巢以家室。
易安由寡求，吾羡拙之佚。
吾虽有室家，出处曾不一。
荆蛮昔窜逐，奔走若鞭抶。
山川瘴雾深，江海波涛{风日}。
跬步子所同，沦弃甘共没。
投身去人眼，已废谁复嫉。
山花与野草，我醉子鸣瑟。
但知贫贱安，不觉岁月忽。
还朝今几年，官禄霑儿侄。
身荣责愈重，器小忧常溢。
今年来镇阳，留滞见春物。
北潭新涨渌，鱼鸟相聱{耳乙}。
我意不在春，所忧空自咄。
一官诚易了，报国何时毕。
高堂母老矣，衰发不满栉。
昨日寄书言，新阳发旧疾。
药食子虽勤，岂若我在膝。
又云子亦病，蓬首不加髴。
书来本慰我，使我烦忧郁。
思家春梦乱，妄意占凶吉。
却民夷陵囚，其乐何可述。
前年辞谏署，朝议不容乞。
孤忠一许国，家事岂复恤。
横身当众怒，见者旁可栗。
近日读除书，朝廷更辅弼。
君恩优大臣，进退礼有秩。
小人妄希旨，论议争操笔。
又闻说朋党，次第推甲乙。
而我岂敢逃，不若先自劾。
上赖天子圣，必未加斧锧。
一身但得贬，群口息啾唧。
公朝贤彦众，避路当揣质。
苟能因谪去，引分思藏密。
还尔禽鸟性，樊笼免惊怵。
子意其谓何，吾谋今已必。
子能甘藜藿，我易解簪绂。
嵩峰三十六，苍翠争耸出。
安得携子去，耕桑老蓬荜。

当春种花唯恐迟，我独种菊君勿诮。
春枝满园烂张锦，风雨须臾落颠倒。
看多易厌情不专，鬭紫夸红随俗好。
豁然高秋天地肃，百物衰零谁暇吊。
君看金蕊正芬敷，晓日浮霜相照耀。
煌煌正色秀可餐，蔼蔼清香寒愈峭。
高人避喧守幽独，淑女静容修窈窕。
方当摇落看转佳，慰我寂寥何以报。
时携一樽相就饮，如得贫交论久要。
我从多难壮心衰，迹与世人殊静躁。
种花勿种儿女花，老大安能逐年少。

滁山不通车，滁水不载舟。
舟车路所穷，嗟谁肯来游。
念非吾在此，二子来何求。
不见忽三年，见之忘百忧。
问其别后学，初若茧绪抽。
纵横渐组织，文章烂然浮。
引伸无穷极，卒敛以轲丘。
少进日如此，老退诚可羞。
弊邑亦何有，青山遶城楼。
泠泠谷中泉，吐溜彼山幽。
石丑骇溪怪，天奇瞰龙湫。
子初如可乐，久乃叹以愀。
云此譬图画，暂看已宜收。
荒凉草树间，暮馆城南陬。
破屋仰见星，窗风冷如锼。
归心中夜起，辗转卧不周。
我为办酒肴，罗列蛤与蛑。
酒酣微探之，仰笑不颔头。
曰予非此侬，又不负谴尤。
自非世不容，安事此为囚。
幸以主人故，崎岖几摧辀。
一来勤已多，而况久留。
我语顿遭屈，颜惭汗交流。
川涂冰已壮，霰雪行将稠。
羡子兄弟秀，双鸿翔高秋。
嗈嗈飞且鸣，岁暮忆南州。
饮子今日欢，重我明日愁。
来贶辱已厚，赠言愧非酬。

天形积轻清，水德本虚静。
云收风波止，始见天水性。
澄光与粹容，上下相涵映。
乃于其两间，皎皎挂寒镜。
余晖所照耀，万物皆鲜莹。
矧夫人之灵，岂不醒视听。
而我于此时，翛然发孤咏。
纷昏忻洗涤，俯仰姿涵泳。
人心旷而闲，月色高愈迥。
惟恐清夜阑，时时瞻斗柄。

污池以其下，众流之所钟。
尺水无长澜，蛟龙岂其容。
顾予诚鄙薄，群俊枉高踪。
得一不为少，虽多肯辞丰。
譬如登圆坛，罗列璧与琮。
又若飨钧天，左右间笙镛。
文章烂照耀，应和相撞舂。
而予处其间，眩晁不知从。
退之亦尝云，青蒿倚长松。
新阳发群枯，生意渐丰茸。
暮雪浩方积，醁醅寒更浓。
毋言轻此乐，此乐难屡逢。

桧惟凌云材，槐实凡木贱。
奈何柔脆质，累此孤高干。
龙鳞老苍苍，鼠耳光粲粲。
因缘初莫原，感咤徒自叹。
偷生由附托，得势争葱蒨。
方其荣盛时，曾莫见真赝。
欲知穷悴节，宜试以霜霰。
萌芽起微蘗，辨别乖先见。
剪除初非难，长养遂成患。
虽然根性殊，常恐枝叶乱。
惟应植者深，幸不习而变。
含容固有害，剿绝须明断。
惟当审斤斧，去恶无伤善。

兵闲四十年，士不识金革。
水旱数千里，民流谁垦辟。
公初来视之，嘻此乃予责。
将法多益办，万千由十百。
整齐谈笑间，进退有寸尺。
曰此易为耳，在吾绳与墨。
天成而地出，古所重民食。
贮储非一朝，人命在旦夕。
惟兹将奈何，敢不竭吾力。
木牛尚可运，玉罄犹走籴。
因难乃见材，不止将有得。
公言初未信，终岁考成绩。
骄墯识恩威，讴吟起羸瘠。
貔貅著行伍，仓廪饱堆积。
文章娱闲暇，传记寻往昔。
英英文与武，粲粲图四壁。
酒令列诸将，谈锋摧辩客。
周旋顾视间，是不为无益。
循吏一州守，将军万夫敌。
于公岂止然，事业本夔稷。
富寿及黎庶，威名慑夷狄。
当归庙堂上，有位久虚席。
大匠不挥斧，众工随指画。
众容任群材，文武各以职。

凌晨有客至自西，为问诗老来何稽。
京师车马曜朝日，何用扰扰随轮蹄。
面颜憔悴暗尘土，文字光彩垂虹霓。
空肠时如秋蚓叫，苦调或作寒蝉嘶。
语言虽巧身事拙，捷径耻蹈行非迷。
我今俸禄饱余賸，念子朝夕勤盐齑。
舟行每欲载米送，汴水六月干无泥。
乃知此事尚难必，何况仕路如天梯。
朝廷乐善得贤众，台阁俊彦联簪犀。
朝阳鸣凤为时出，一枝岂惜容其栖。
古来磊落材与知，穷达有命理莫齐。
悠悠百年一瞬息，俯仰天地身醯鸡。
其间得失何足校，况与凫鹜争稗稊。
忆在洛阳年各少，对花把酒倾玻璃。
二十年间几人在，在者忧患多乖睽。
我今三载病不饮，眼眵不辨䯄与骊。
壮心销尽忆闲处，生计易足才蔬畦。
优游琴酒逐渔钓，上下林壑相攀跻。
及身彊健始为乐，莫待衰病须扶携。
行当买田清颍上，与子相伴把锄犁。

夜半群动息，有风生树端。
飒然飘我衣，起坐为长叹。
苦暑君勿厌，初凉君勿欢。
暑在物犹盛，凉归岁将寒。
清霜忽以飞，零露亦漙漙。
霜露本无情，岂肯私蕙兰。
不独草木尔，君形安得完。
栉发变新白，鉴容销故丹。
风埃共侵迫，心志亦摧残。
万古一飞隼，两曜双跳丸。
扰扰贤与愚，流沙逐惊湍。
其来固如此，独久知诚难。
服食为药悮，此言真不刊。
但当饮美酒，何必被轻纨。

忆昨九日访君时，正见阶前两丛菊。
爱之欲绕行百匝，庭下不能容我足。
折花却坐时嗅之，已醉还家手犹馥。
今朝我复到君家，两菊阶前犹对束。
枯茎槁叶苦风霜，无复满丛金间绿。
京师谁家不种花，碧砌朱栏敞华屋。
奈何来对两枯株，共坐穷檐何局促。
诗翁文字发天葩，岂比青红凡草木。
凡草开花数日间，天葩无根长在目。
遂令我每饮君家，不觉长缾卧墙曲。
坐中年少皆贤豪，莫怪我今双鬓秃。
须知朱颜不可恃，有酒当欢且相属。

吾闻海之大，物类无穷极。
虫虾浅水间，蠃蚬如山积。
毛鱼与鹿角，一龠数千百。
收藏各有时，嗜好无南北。
其微既若斯，其大有莫测。
波涛浩渺中，岛屿生顷刻。
俄而没不见，始悟出背脊。
有时随潮来，暴死疑遭谪。
海人相呼集，刀锯争剖析。
骨节骇专车，须芒侔剑戟。
腥闻数十里，余臭久乃息。
始知百川归，固有含容德。
潜奇与秘宝，万状不一识。
嗟彼达头微，谁传到京国。
干枯少滋味，治洗费炮炙。
聊兹知异物，岂足荐佳客。
一旦辱君诗，虚名从此得。

古木郁沉沉，祠亭相衮临。
雷驱山外响，云结日边阴。
霡霂来初合，依微势稍深。
土膏潜动脉，野气欲成霖。
陇上连云色，田间击壤音。
明光应奏瑞，黄屋正焦心。
帝邑三川美，离宫万瓦森。
废沟鸣故苑，红花发青林。
南亩犹须劝，余春尚可寻。
应容后车客，时作洛生吟。

日暖东山去，松门数里斜。
山林隐者趣，锺鼓梵王家。
地僻迟春节，风晴变物华。
云光渐容与，鸟哢已交加。
冰下泉初动，烟中茗未芽。
自怜多病客，来探欲开花。

偶然来继前贤迹，信矣皆如昔日言。
诸县丰登少公事，一家饱暖荷君恩。
想公风采常如在，顾我文章不足论。
名姓已光青史上，壁间容貌任尘昏。

欲将何物招嘉客，惟有新秋一味凉。
更扫广庭许宽百亩，少容明月放清光。
楼头破鉴看将满，瓮面浮蛆拨已香。
仍约多为诗准备，共防梅老敌难当。

俭节清名世绝伦，坐令风俗可还淳。
貌先年老因忧国，事与心违始乞身。
四海仪刑瞻旧德，一樽谈笑作闲人。
铃斋幸得亲师席，东向时容问治民。

凛凛节奇霜涧柏，昭昭心莹玉壶冰。
正身尚可清风俗，当暑何须厌郁蒸。
麈柄屡挥容请益，龙门虽峻忝先登。
立朝行己师资久，宁止篇章此服膺。

万钉宝带烂腰镮，赐宴新陪一笑欢。
金马并游年最少，玉堂初直夜犹寒。
自嗟零落凋颜鬓，晚得飞翔接羽翰。
今日遽闻催递宿，不容多病养衰残。

相从一笑欢无厌，屡获新篇喜可涯。
自昔居前诮穅秕，幸容相倚愧蒹葭。
白麻诏令追三代，青史文章自一家。
我亦谏垣新忝命，君恩未报发先华。

午漏声初转，归鞍路偶同。
天清黄道日，街阔绿槐风。
万国舟车会，中天象魏雄。
戢戈清四海，论道属三公。
自愧陪群彦，从来但朴忠。
时平容窃禄，岁晚叹衰翁。
买地淮山北，垂竿颍水东。
稻粱虽可恋，吾志在冥鸿。

多病淹残岁，初寒悄独吟。
云容乍浓淡，秋色半晴阴。
篱菊催佳节，山泉响夜琴。
自能知此乐，何必恋腰金。

文章天下无双誉，伯仲人间第一流。
出入两朝推旧德，周旋三事著嘉谋。
从容进退身名泰，宠锡哀荣礼数优。
棠棣从来敦友爱，九原相望接松楸。

霜降百工休，居者皆入室。
墐户畏初寒，开炉代温律。
规模不盈丈，广狭足容膝。
轩窗共幽窳，竹柏助蒙密。
辛勤惭巧宦，穷贱守卑秩。
无术政奚为，有年秋屡实。
文书少期会，租讼省鞭抶。
地僻与世踈，官闲得身佚。
荆蛮苦卑陋，气候常壹郁。
天日每阴翳，风飙多凛凓。
衰颜惨时晚，病骨如寒疾。
蛮床倦晨兴，篮舆厌朝出。
南山近樵采，僮仆免呵叱。
御岁畜蹲鸱，馈客荐包橘。
霜薪吹晶荧，石鼎沸啾唧。
披方养丹砂，候节煎秋术。
西邻有高士，𫐘轲卧蓬荜。
鹤发善高谈，鲐背更炙熨。
披裘屡相就，束缊亦时乞。
传经伏生老，爱酒杨雄吃。
晨灰煖余杯，夜火爆山粟。
无言两忘形，相对或终日。
微生慕刚毅，劲强早难屈。
自从世欲牵，常恐天性失。
仰兹微官禄，养此多病质。
省躬由一言，无枉慕三黜。
因知吏隐乐，渐使欲心窒。
面壁或僧禅，倒冠聊酒逸。
螟蛉轻二豪，一马齐万物。
启期为乐三，叔夜不堪七。
负薪幸有瘳，旧学颇思述。
兴亡阅今古，图籍罗甲乙。
鲁册谨会盟，周公彖凶吉。
详明左丘辩，驰骋马迁笔。
金石互铿鍧，风云生倏忽。
豁尔一开卷，慨然时揜帙。
浮沈恣其间，适若遂聱{耳乙}。
吾居谁云陋，所得乃非一。
五斗岂须惭，忧游岁将毕。

贤侯谢郡归，从游乐吾党。
林泉富余地，卜筑疏陈莽。
是时春正中，来燕音下上。
若贺大厦成，喜留众宾赏。
得名因谈笑，挥墨粲题榜。
所夸贤豪盛，岂止池谢广。
人心乐且闲，鸟意颉而颃。
吟樽敞花轩，酬枕酣风幌。
轻云薄藻栋，初日丽珠网。
红袂生暗香，清弦泛余响。
林深隐飞盖，岸曲迟去桨。
波光栏槛明，竹飞衣巾爽。
虚容凉樾入，景与文涟荡。
晨飚转绿蕙，夕雨滋膏壤。
嘉辰嘉盍朋，命驾期屡往。
觞咏陶淑真，世俗岂吾仿。
得以为胜游，萧然散烦想。
公子固好士，世德复可象。
今此大基构，不图专奉养。
美哉风流存，来叶足师仰。

巷有容车陋，门无载酒过。
池喧蛙怒雨，客去雀惊罗。
握臂如枝骨，哀弦系箸歌。
无憀漳浦卧，还似咏中阿。

南浦空波绿，西陂夕照寒。
瑶华伤远道，芳草送归鞍。
翠敛遥山叠，氛收古泽宽。
衰容畏秋色，不及楚枫丹。

桂树鸳鸯起，兰苕翡翠翔。
风高丝引絮，雨罢叶生光。
蝶粉花霑紫，蜂茸露湿黄。
愁酲与消渴，容易为春伤。

那堪多难百忧攻，三十衰容一病翁。
却把西都看花眼，断肠来此哭东风。

禁籞皇居接，香畦镂槛边。
分渠自灵沼，种稻满滮田。
六谷名居首，三农政所先。
擢茎蒙德茂，养实以时坚。
晓谒龙墀罢，行瞻凤盖翩。
粹容知喜色，嘉瑞奏丰年。
衰病惭经学，陪游与俊贤。
安知帝力及，但乐岁功全。
拜赐秋风里，分行黼座前。
自怜台笠叟，来缀侍臣篇。

龙门长恨晚方登，便以忘年接后生。
谈剧每容陪玉麈，饮豪常忆困金觥。
冰开御水春应绿，云破淮天月自明。
醉倒离筵听别曲，醒来犹尚记余声。

丰乐山前一醉翁，余龄有几百忧攻。
平生自恃心无愧，直道诚知世不容。
换骨莫求丹九转，荣名岂在禄千锺。
明年今日如寻我，颍水东西问老农。

古来交道愧难终，此会今时岂易逢。
出处三朝俱白首，凋零万木见青松。
公能不远来千里，我病犹堪釂一锺。
已胜山阴空兴尽，且留归驾为从容。

豳籥迎寒至，商飚应节流。
戎容修大狝，杀气顺行秋。
多稼登方茂，三农隙始休。
饮归军实献，誓众黻为裘。
索享仪非蜡，围田礼异搜。
国威思远播，神武畅皇猷。

玉殿签声玉漏催，彩花金胜巧先裁。
宿云容与朝晖丽，共喜春随曙色来。

天容清永昼，风色秀含薰。
五日逢佳节，千龄奉圣君。

湖上野芙容，含思秋脉脉。
娟娟如静女，不肯傍阡陌。
诗人杳未来，幽艳冷难宅。

拂云高阁拟蓬莱，面向稽山鉴水开。
文举清尊无限乐，微之佳句不胜才。
屡尝雪夜凭朱槛，几对花天醉绿杯。
明主未容休退去，会须重乞一麾来。

岷蜀地千里，海棠花独妍。
万株佳丽国，二月艳阳天。
丛萼匀如布，修蕤巧似编。
彤云轻点缀，赤玉碎雕镌。
瑟瑟光输莹，猩猩血借鲜。
浅深相向背，疏密递勾牵。
轻蒨重重染，丹砂细细研。
蕊纤金粟拱，须嫩紫丝拳。
红蜡随英滴，明玑著颗穿。
初茎争袅娜，翘干共蹁跹。
绝代知无价，生香不减{栈}。
分灵应桂苑，锺粹定星躔。
木帝经邦相，花王入室贤。
祥飚加翦拂，卿霭共陶甄。
真宰阴推毂，句芒与着鞭。
不须忧薄命，好为惜流年。
赞翼施生柄，扶持煦妪权。
主张韶令正，调燮淑威宣。
和气高低洽，芳心次第还。
金钗人十二，珠履客三千。
云雨迷巫峡，风波怨洛川。
娉婷宜住楚，妖冶合居燕。
绣被通宵展，华灯彻曙燃。
横披前槛外，半出假山巅。
暗羡游蜂采，偷输蚁穴沿。
瘦嫌珊网织，柔怯女萝缠。
蓄恨凭谁讯，无言只自怜。
文君酒垆伴，杨子草堂前。
品格生来别，风流到老全。
繁中生怅望，众里见喧阗。
暄暖精神出，晴明意态便。
关关莺对语，两两燕高鶱。
天上宜封殖，人闲偶伫延。
共樱围别馆，与杏拥斜阡。
清暖帘争卷，黄昏幕尚褰。
低笼金𫐆{车录}，高映画秋千。
忽认梁园妓，深疑阆苑仙。
匆匆来蕙圃，远远别芝田。
羞隐暝蒙雾，轻如淡荡烟。
乍逢开羽扇，初喜下云𫐌。
髣髴回星靥，依稀带翠钿。
五铢衣宛转，七宝帐翩翾。
独立挨霓节，成行列彩旃。
困宜欹虎枕，步好衬金莲。
舞定休回袖，妆浓不傅铅。
盖张松郁郁，茵藉草芊芊。
馥郁兰供梦，扶疏柳伴眠。
躯轻弥绰约，腰细更便嬛。
娅姹常颙若，幽柔自洒然。
侍儿罗白芷，婢子列芳荃。
口口浓檀注，腮腮薄粉填。
解围施叶幄，买笑有榆钱。
旖旎环瑶席，婆娑匝玳筵。
娇依屏曲曲，泣对露涓涓。
南陌轻埃蔽，东郊夕照连。
几时休缥渺，从此识婵娟。
是处遗簪珥，谁家不管弦。
妒姬贪恐失，戏稚惜何颠。
折闪搔头褪，擎𪭢约腕揎。
戴遮鬟上凤，装压鬓边蝉。
汲引新懽聚，消磨宿忿蠲。
纵观须倒载，命宴必加笾。
翻曲教歌媛，更词送酒船。
乡心须暂解，病眼当时痊。
迢递来油壁，从容住锦鞯。
雅宜交让比，秾兴棣华联。
不愤参朱槿，宁甘混木绵。
酴醾潜失色，踯躅敢差肩。
素柰思投迹，夭桃耻备员。
梧桐愧金井，芍药滥花砖。
并压辛夷俗，潜排宝马蔫。
天恩无久恃，人宠莫长专。
布影交三径，敷荣遍一廛。
凝眸方晔晔，回首旋翩翩。
可忍惊飚挫，胡烦急景煎。
珊瑚随手碎，绛雪绕枝旋。
拂汉霞初散，当楼月自圆。
飘零随蠛蠓，散乱逐漪涟。
灼灼龟城外，亭亭锦水边。
抱愁应惨蹙，有泪即潺湲。
午影迷蝴蝶，朝寒怨杜鹃。
物情元倚伏，人意莫拘挛。
擢秀高群木，称珍极八埏。
未开独脉脉，忧落固悁悁。
别着新文纪，重寻旧谱笺。
共知红艳好，谁辨赤心坚。
实事陪朱李，根宜灌醴泉。
栽须怜竹柏，树莫绕乌鸢。
耻托膏腴茂，当随富贵迁。
为多犹底滞，因远尚迍邅。
客思易成乱，心期未省愆。
画思摩诘笔，吟称薛涛笺。
醉目休频送，诗情岂易缘。
薛能夸丽句，郑谷赏佳篇。
止感芳姿美，那怜托地偏。
山经犹罕记，方志未多传。
巧咏忧才竭，冥搜得意滇。
遐陬寡真赏，僻境忍轻捐。
抽秘惭非据，探奇敢让先。
援毫叙名卉，聊用放怀焉。

端朝风望两台星，珪组参差又十人。
八百乔年余总数，一千熙运遇良辰。
席间韵语皆非俗，图上形容尽得真。
胜事主盟开府盛，误容衰薄混清尘。
服许便衣更野逸，坐从齿列似天伦。
二公笑语增和气，夜久盘花旋发春。

端朝风望两台星，珪组参差又十人。
八百乔年余总数，一千熙运遇良辰。
席间韵语皆非俗，图上形容尽得真。
胜事主盟开府盛，误容衰薄混清尘。
服许便衣更野逸，坐从齿列似天伦。
二公笑语增和气，夜久盘花旋发春。

住近容成洞，归来发未霜。
出骑随驾马，晴晒入朝裳。
收帖重开画，煎茶即当觞。
诗书难得力，戎力重清漳。

云驳天初霁，携儿下短篷。
数茎归发白，一袖俗尘空。
日子差潮候，秋容在蓼丛。
江神应念我，平稳不生风。

骨成泉下土，何物是游魂。
一代颜容尽，千年名姓存。
善缘依佛地，巧咏任人言。
几听钱塘曲，风松静似喧。

路有三千里，春容若水浓。
浅塘饥鹭下，晴霭市烟冲。
孤望生遥思，频过记昔踪。
宿程知近县，闻打发灯锺。

几年无字学，宋代出王锺。
钩锁全遗力，锥沙不露锋。
神明还旧观，时辈获稀逢。
点曳连烟雾，崩腾动凤龙。
势成期险峻，意造绝纤秾。
八法因知永，三分可问踪。
丰多寻圣病，求务废眠饔。
若匪蒙提耳，终难免击胸。
道玄令自悟，恩大报无从。
新砚传沅石，寒煤扫岳松。
缺碑年号在，古器土泥重。
注分元非浅，舒情似独隆。
租人脂晓辖，离馆听秋蛩。
贾岛铜为像，平原绣作容。
简编流越海，魂梦历蛮峰。
先喜趋朝日，应须领戟僮。

夏腊高于众，音容亦未衰。
终经迎客晚，煮药任僮饥。
苔上抛生石，猿惊挂衲枝。
山高九千丈，百事不曾知。

高义似君稀，思量泪滴衣。
公余长对坐，路远未容归。
橘井尝甘冷，兰亭辨是非。
谁怜穷贾岛，临老失栖依。

涉夏思已深，感秋念愈迫。
思念皆为谁，为彼远行客。
客行曷辰休，怅望朝复夕。
出门虚有待，命驾焉所适。
邈邈阻前欢，悠悠抱今戚。
中庭一株橘，嘉实转金碧。
爰意花开时，花边语离析。
惜此不忍餐，留之候君摘。
拟君君未来，囘肠更如折。
何当乘梦时，傥遂徽容觌。

一夕鸣雨来，秋容变俄顷。
湖山属初霁，风烟带微冷。
侍臣设芳筵，开楼玩澄景。
怀我林下人，招携共观省。
碧草铺近洲，白云冒遥岭。
依稀兰杜香，髣髴潇湘浄。
抚化篇忽成，达生累全屏。
即是造物游，何必神仙境。

一拂清风一袖云，紫阳容貌鹤精神。
诗因道进言辞别，丹得师传火候真。
庐岳峰前吟瀑布，浑仪图上礼星辰。
我来暂作闲人歇，多谢仙翁相访频。

丝丝烟雨弄轻柔，偏称黄鸟与白鸥。
才著一蝉嘶晚日，西风容易便成秋。

枯梢突兀天风外，翠霭氤氲水石间。
□吏不容今日去，老夫赢得片时闲。
烟波艇子东西客，霜岸钟声上下山。
解后真成观物化，白鸥无数舞江湾。

荆州三度别，此别尤酸冷。
兼葭逐岸靡，烟雨隔林回。
去棹行且留，离觞醉还醒。
缅怀荆州士，鹄立霜毛整。
竞爽信何人，班班纷脱颖。
况是清峻流，魁然挈裘领。
相逢名教乐，殊忘旧机境。
草木臭味同，何庸强畦畛。
虎豹识避就，宁忍覆陷阱。
人情不相远，颇谅心耿耿。
眼里绝荆蓁，夙生何独幸。
时恨多旷远，赧容发面颈。
分袂复自兹，深渊惜断绠。
断绠无续期，分袂有时并。
但愿各自珍，时当动深省。
一篑会成山，九仞犹弃井。
要令百炼金，青荧无留矿。
大哉乾坤内，吾道相与永。

生居万山中，二年依泽国。
偶于僧曹暇，聊欲访禅默。
再拜神女祠，劈山定何术。
上有琳公岩，作论期破惑。
只今澄潭中，异影眩莫执。
宗源人幽窈，峨眉如可及。
吾闻大地下，出没水中日。
胡为二魶鱼，欲归犹未得。
变化乘云雷，那能系不食。
山深风窍号，天寒日车急。
寄语龙宫君，安隠藏故穴。
近来托怪多，勿遣容易测。

管窥当世务，如见肺与肝。
惟有差役法，立判最为难。
姑以一乡论，利病胡可殚。
地里有宽狭，户籍有耗繁。
富者产日聚，贫者税不{扌炭}。
懦者畏如鼠，强者虎而翰。
选以流水法，物力匪一般。
否则白脚差，又有丁户单。
龉龃常不齐，可充凡若干。
今之凫鹜辈，舞文过于残。
往往凭一纸，火急追至官。
曰汝充保副，诘奸不停鞍。
曰汝任户长，催科不容餐。
稍或稽听命，怒诃裂巾冠。
长官一不察，扬波助其澜。
棰械微完肤，路行为悲酸。
平民如冤苦，回睇生理干。
事势不获已，交兴争讼端。
甲寻乙之后，乙搜甲之瘢。
碎家犹未平，宁复生聚欢。
仁人一动心，不作秦越看。
奏曰举义役，少舒民力刓。
而我贤令尹，风流谢家兰。
和气春可掬，冰壶照人寒。
一班试政事，暂辍登金鸾。
譬如奏庖刀，所至悉髀髋。
黄童共白叟，环坐相团𪢮。
不图见良法，喧哗绝愁叹。
顾愚庸且陋，末学事邯郸。
所恨乏良策，持以贽识韩。
一部淳熙书，井井不可刊。
更观义役行，始自陈淳安。

暝投大林谷，晨登崒如亭。
高坟郁嵯峨，百拜双泪零。
白杨自萧萧，宿草何青青。
悲风振林薄，猿鸟为悲鸣。
音容久寂寞，欲语谁为听。
空使千载后，儒生抱遗经。

君不见汉初曹相国，日饮醇酒不事事。
相舍后园近吏舍，点吏醉呼不肯避。
相国取酒饮园后，恨不呼吏与共醉。
又不见后来丙丞相，驭吏不畏丞相嗔。
嗜酒酒翻车上茵，醉饱去尔何容身。
两公一心相有汉，一夫见辱非吾患。
但得时平酒价贱，从渠醉后来相慢。
李斯逐客徒自尊，东门黄犬还悲辛。
西曹地近不足贵，不过能污车上茵。
人言两公固宽平，我谓两吏非庸生。
庸生无益两丞相，故辱丞相成其名。
至今汉家四百载，曹独为冠丙有声。
刘侯刘侯汝太痴，世间曹丙能几个。
但知愤世快我意，醉语谁知官小大。
却来东屯起田舍，日与田翁相唱和。
人道刘侯只是一醉人，谁知胸中自有渭与泾。
一双怪眼如老鹰，每于醉后白复青。
刘侯藏锋敛锷莫妄用，君家自是提兵冠豸种。

红云照水春将暮，皓月盈盈院落深。
正是佳人行乐地，翻令公子独伤心。
床头琴瑟空长在，眼底音容无处寻。
寒食纸钱飞满野，一声薤露涕沾襟。

牛角短歌头半白，龙门峻级眼常青。
一官多是春风力，千里俄惊秋泪零。
坐想德容今寂寞，梦回耳语尚丁宁。
夜台虽闭公长在，有子能存旧典刑。

几年岩径违清赏，今日云萝蹑旧踪。
刹阁春阴宜燕雀，天池雷雨起蛟龙。
崖流玉液空莲座，风激筼筜送梵钟。
洞口不愁迷去路，樽前聊与话从容。

一片当街百尺深，行人环辙免苔侵。
尘容俗状暂窥影，欲汲寒泉洗此心。

佛狸麾骑饮长江，呼吸安危阖国忙。
南北两家都换主，从容一语悟高皇。

不整军容北射狐，却资媒翳取欢娱。
山梁饮啄关何事，浪费君王金仆姑。

风摧雨剥校官碑，集古先生竟不知。
同是光和千岁刻，未容苦县独称奇。

楼上从容晓日明，春风随处动郊坰。
定知有象根冲漠，未信至真惟杳冥。
万化淳时云霭霭，一元亨处雨零零。
无言共倚阑干曲，绿满原田水满汀。

人生何事最为亲，不看春容不识春。
岸柳细摇多意思，野花初绽足精神。
精神识得施为别，意思到时言语新。
为报同门须急赏，莫教春去始伤春。

曲阁便房三十六，欲回舞袖不容身。
黄金壁带今安有，笑杀宣和大内人。

十里长松一幅巾，温汤浄濯满衣尘。
石门隔断世间事，仙窟能容鹤上人。
已主谢公为北道，更依华子作西邻。
红泉可酒兼宜茗，便合躬耕老此身。

小器酌升斗，渠宁同釜锺。
心公德始宏，一介称能容。
将军见何卑，偏忌相如功。
卓哉全璧贤，怀才肯争锋。
悔过犹可称，服善交情终。

道德酿搢绅，睟容无点尘。
望之鄙吝消，矧得累夕亲。
缅思阙里化，四教隆诸身。
济济三千徒，变蒙尽为仁。
贤圣虽不同，气类当等伦。
叔度亦我师，千载风如新。

龙泉伴太阿，潜伏知几秋。
光气不容揜，夜夜冲斗牛。
一朝掘青苔，双龙获兼收。
拭以华阴土，百神见之愁。
若使无张雷，恐非剑所羞。

秦王既集统，作乐昭治功。
前日威武地，今还见声容。
一时耸观瞻，唯贪激英雄。
郑公独俛首，孰能察圣衷。
暮年伐辽东，事几败乃翁。
良臣不在傍，有悔应无穷。

风月属渔樵，真味岂能领。
雍容补国手，斯宜理烟艇。
乐天未归时，极口献忠鲠。
十上九不行，回身避机阱。
酒徒与诗伴，共煮香山茗。
流传画九人，公貌粹而整。

赵茂写我真，今朝喜重见。
相望十五载，容貌尽更变。
恰如逢故人，省认向时面。
自怜岁月去，亟若弦上箭。
其间忧与病，往往几历遍。
寒暑外侵薄，思虑内萦缠。
幻形类草木，熟能永葱蒨。
发幸才半白，登临未衷倦。
逍遥溪复壑，安稳寝并膳。
十年每一画，能用几何绢。
会看乌帽下，满垂银色线。
莫嫌老易来，身健尽堪羡。
赖有难画者，炎天飞雪片。
浩劫且长存，那随时序转。

耽诗固无益，损虑更招咎。
技痒搔不疗，铭坐口还又。
出门索朋俦，培我本根厚。
顽石夸琼瑰，朽壤被𫄨绣。
归来三叹息，谁脱章句囿。
堂堂柱下史，退食燕清昼。
门前车马闹，有客老且瘦。
无求见容貌，话味若饮酎。
从容得句帙，细读前竟后。
令人发深省，咀嚼尽华茂。
要须即所见，快手撤蒙陋。
兰香出深林，着意乌可嗅。

耽诗固无益，损虑更招咎。
技痒搔不疗，铭坐口还又。
出门索朋俦，培我本根厚。
顽石夸琼瑰，朽壤被𫄨绣。
归来三叹息，谁脱章句囿。
堂堂柱下史，退食燕清昼。
门前车马闹，有客老且瘦。
无求见容貌，话味若饮酎。
从容得句帙，细读前竟后。
令人发深省，咀嚼尽华茂。
要须即所见，快手撤蒙陋。
兰香出深林，着意乌可嗅。

推枕欣朝凉，开户畏炎日。
驾言城西游，滞懑去如失。
山空秋易知，石近云屡出。
穿松得古寺，随喜听讲律。
士女蜂蚁来，蟠香散经帙。
嚣思摄正念，颇识动化术。
蔬饭有余饱，徐行纵闲逸。
邻庵亦窈深，绿杉间疏密。
殿宇焕新筑，不待方丈室。
相留屏俗情，话澹喜促膝。
修筠入支径，池亭面崷崒。
从容十数刻，佳趣领无佚。
风床卷青簟，露井放寒𫄴。
藕花杂蒲稍，芳气远如一。
纷尘惬虚静，诗成任荒率。
殷雷唤飞雨，爽气定盈溢。
兴酣在景晚，归骑莫驰疾。
新霜更须来，携樽摘林橘。

吾亦爱吾庐，万木纷秀挺。
一一亲主盟，非特时管领。
缅怀蛮触氏，陨腐争夺境。
跃然起予衷，大类困浇茗。
扫空市虎疑，照破杯蛇影。
步宽更容人，园中无狭径。

去日不可再，来日焉可虚。
直待百事足，漫把四大拘。
黄河几曾清，白发莫旋乌。
全福贵安然，真乐难强图。
朴直自许我，才能不如渠。
已盟方寸心，免苦六尺躯。
登台值明时，击壤容匹夫。
轻车历野寺，小船泛晴湖。
金鲫池内观，白猿洞前呼。
孤山未学林，长堤且怀苏。
珍实不满器，醇醪只携壶。
更带两耳铛，旋煮四腮鱼。
意均饱暖适，迹或升沉殊。
达人旷大观，万象归一途。
丹鼎鸡变化，佛性狗有无。
快答此话头，拟议计即疏。

昔往灵隠山，寺前贪看水。
木阴鉴晖彩，泓渟绝尘滓。
游鯈惯餠饵，敲栏聚如蚁。
坐玩岂不佳，直须波浪起。
开闸放三板，惊雷奔壑底。
如油石上苔，老淀光弥弥。
衣裳任溅洒，轻飚飒盈耳。
归来尚入梦，睡觉思未已。
累年罕游山，深居远廛市。
林卉渐丛茂，穷幽并余美。
疏涧弥百寻，萦纡带蘋芷。
因风作微澜，绿皱偏可喜。
有时日向晚，湾处闲徙倚。
簟纹韡縠皴，风平一齐止。
瑠璃莹不动，最爱中间里。
拟将拄杖探，恐破难整理。
拟将瓦砾投，恐涴难揩洗。
夹岩桃树影，迎望青迤逦。
飞禽既归宿，独留老居士。
足痹未忍去，更欲置床几。
长绳系羲轮，不容落西汜。
倏思家中景，非同借来比。
已拼闲到老，从老闲至死。
自此晴便看，其看岂涯涘。
冥然心有语，功父吾戒尔。
操行益孤高，谨终当似始。
灵襟永虚洁，内外非二体。
行住坐卧处，泥渠亦清泚。
免令水有言，人污贻我耻。

呼酒快劝客，教取白玉锺。
趁此清浄枝，向我几案供。
叶丰发油绿，香心刻黄琮。
向来红紫阵，喧喧引雄蜂。
露斑衣上痕，枉负七尺筇。
日暮诗兴薄，幽禅苦魔攻。
犹胜坐肩舆，排门抗尘容。
我祖已封侯，便当随赤松。

霖雨半月今夕晴，风堂人稀灯烛明。
凉虫咽咽傍墙竹，听久但促孤愁生。
愁生欲伏谁驱遣，浑汗翠液玻瓈软。
五斗一石非所长，兴来亦觉沧溟浅。
我生早患难，对酒无可娱。
辛勤识字不得力，漫事尔雅笺虫鱼。
痛心曩昔亲庭趋，从容侍饮情有余。
醉谭先烈从巡初，岂但勇力清疆隅。
公侯将相随指呼，亲挟日驭升天衢。
墓碑神龙护宝书，勋庸槩见中全疏。
机危谋大世莫睹，赖有帝训昭难渝。
用心若比某人辈，相悬万里非同途。
坐间历历言在耳，风木缠悲泪铅水。
茫然此事莫轻论，不如尽付金樽里。
神仙恍惚休强寻，壮士易老难为心。
要须出处任天运，况我自判归山林。
一杯复一杯，无客谁同斟。
案间幸有李白旧诗数百首，试读精爽飞云岑。
安得同渠游，霓裾碧瑶簪。
回头却谢髠卓辈，弃置礼法几荒淫。
何如高吟泣鬼神，模写造化归无垠。
谁能狸膏金距学鸡鬭，起捉檐柱矫首落落看星辰。

汾阳賸建扶危功，清议那有鱼军容。
幸人恃宠自矜伐，似可唾去极力攻。
今也束带比肩立，绝口不问如盲聋。
水衡有钱谁敢费，设席授几为尔供。
金鹅罩底果何品，异馔定不人间同。
翠环玉勺未分劝，坐列有序随卑崇。
君恩天大且笼盖，天意不假人方穷。
凤凰五章为世瑞，亦许枭獍鸣雌雄。
西山灵木作上药，道旁恶草翻茸茸。
方圆白黑正殊调，端在处者全吾躬。
鲁叟当年诺阳虎，望之计拙排显恭。
我披此画屡叹息，杜老谋深言至公。

崔黄拂素桃李开，春闺融艳蜂蝶猜。
范郭挥毫水石具，古愁宛奥关山回。
近代名家工写物，妍媚嶙峋空杰出。
此君孤禀岁寒姿，不入寻常丹粉律。
江南钩锁殊拘挛，直干蟠郁羞云烟。
湖州书饱翻老墨，放枝落纸争流传。
有来一幅垂虚壁，冷叶疏茎伴幽寂。
眼空四海无与俦，出手知公不劳力。
世间快意非人为，曩昔经营心坐驰。
从容会合若符节，辛苦反悟皆儿痴。
从今相对成三友，憎爱俱损保长久。
茂林分荫已无穷，更合新诗同不朽。

张子为人懒无对，遮手一官追行辈。
扑缘埃壤半年余，亡补公家真合退。
病羸应念故园荒，连缄力扣中书堂。
琳宫分秩问天得，给舍便喜书敕黄。
沉疴返舍倏去体，涸鲋顺水回春塘。
壁间先挂陈处士，案上更置铜炉香。
易编与我为四友，一段因缘殊不偶。
从容何止两岁期，自此相依当耐久。
清腴气貌俨如生，入京尚想骑馿行。
世间大事硬汉了，物有所重有所轻。
后来一曲愈可尚，不暇随人作卿相。
急归依旧白云乡，忍使猿惊空蕙帐。
东吴西华遥相望，海雾天风正摧荡。
无边花月自依春，来伴南湖诗酒舫。

列星光芒远近同，天河横来压孤篷。
溪容一碧看未尽，转入客子诗筒中。
筒中满贮千张纸，一路山川供役使。
古来霅水足高人，吾宗首说玄真子。
都缘抱负经济才，有口挂壁常懒开。
樵青渔童与共载，大胜俗侣成群来。
可怜当时只名重，野鹤乘轩失威凤。
虽闻肖像登九重，收奖空言亦何用。
过五百年孙更痴，布裘棕𪨗骨格宜。
特来乃祖旧游处，三叫庶几亲见之。
见之不见俱莫问，人生只合将闲论。
倘来簪绂付儿嬉，圣贤用晦初未闷。
拍舷还望星与河，此身或是张志和。
一杯更醉投床睡，明日歌声犹震地。

西清老人新楼居，下瞰四泽如江湖。
凭高挹景未比画，人望楼上真仙图。
杨花燕子句排露，鹍弦凤竹声骄粗。
先生已腰白玉带，我今且漉黄金壶。
朝来欢声动里闾，连帅高盖将军车。
松髯峰准照华栋，共说熊梦当年符。
高情和气今谁右，海山星斗称为寿。
一门鼎食继前勋，容我窗间吟远岫。

作诗我恨无新功，良田所积未始丰。
君侯何事有此癖，判却不费平生穷。
容台故人作书至，百篇古体缄幐中。
剪裁云雾闲孔翠，此尚人力亏天工。
请君直道当下语，莫拟世俗纷华虫。
古人规绳亦谢去，岂不自已光圆融。
大千沙界大千海，置之足上升天宫。
到头只是旧时我，不妨自就声律笼。
若能言下便领得，老夫衣钵当传公。

连夜雨作污渠泥，枯茎蠹叶纷满蹊。
塘坳蠕蠕长科斗，瓮腹攘攘翔酰鸡。
湿生别种蛆蛭类，倒掷横跳浮却坠。
晴风一旦略嘘吹，便解飞腾添足翅。
初即阳光缓缓游，鼓队趋群屋角头。
雪片有声飘作阵，杨花无树辊成球。
尔自与人风马牛，缘何耳边鸣啾啾。
鸣啾啾，未尔罪，扑鬓噆肤驱不退。
有时深夜呵殿来，恼乱书灯犹作祟。
何人当年假尔名，曰蚊岂为文足称。
斓斑不过脚似豹，勇健未必拳如鹰。
蚊吾语汝汝切听，尔讵不闻大鹏举翼辞南溟，上九万里如云兴。
尔又不闻凤凰来仪虞帝庭，九章备体参四灵。
奚曾逐逐专嚣尘，固知比拟非其伦。
我园墙阴容尔停，自全且效腐草萤。
吸露大胜血肉腥，口业既免报渐轻。
不然薰燎灭尔形，吾言匪妄如日星。

阳乌翅焦云崔嵬，避热马转南山隈。
边湖兴熟厌频往，幽讨林落穿莓苔。
涧声引步陟层岭，亭矗路侧双扉开。
泓泉湛碧透坤轴，合有龙卧专风雷。
抚栏立瞰眩奇閟，漱挹未敢持深杯。
瘦筇趋寺更幽寂，苴补不到檐楹摧。
老僧肃揖选凉坐，借床过夜容裴回。
神灵变异亦喜客，跂脉现状潜鳞鳃。
从容瞻敬忽无靓，应悯堕世余氛埃。
堂中遗像成三老，英爽长在游天垓。
认题扫壁说前辈，今昔玩视俱悠哉。
出门因爱月正午，桂子秋到须重来。

阳乌翅焦云崔嵬，避热马转南山隈。
边湖兴熟厌频往，幽讨林落穿莓苔。
涧声引步陟层岭，亭矗路侧双扉开。
泓泉湛碧透坤轴，合有龙卧专风雷。
抚栏立瞰眩奇閟，漱挹未敢持深杯。
瘦筇趋寺更幽寂，苴补不到檐楹摧。
老僧肃揖选凉坐，借床过夜容裴回。
神灵变异亦喜客，跂脉现状潜鳞鳃。
从容瞻敬忽无靓，应悯堕世余氛埃。
堂中遗像成三老，英爽长在游天垓。
认题扫壁说前辈，今昔玩视俱悠哉。
出门因爱月正午，桂子秋到须重来。

遐陬编户居海滨，不但生涯仰虾蟹。
煮盐成雪雪成堆，清曝群鱼趋市卖。
其间石首最得名，随潮百万鼙鼓声。
长舻巨艑鬭截取，急逐风便来王城。
头中有物从何得，精卫含冤口抛石。
此鱼腹小不容舟，只把石吞那患迮。
错将转上泥丸宫，又疑当年漱石翁。
临流快咽透入脑，化作鳞鬣金巃嵷。
子孙诜诜仍亹亹，曰春曰梅俱可喜。
醉乡贪衒风味高，失身盘脍杯羹里。
先生趁晴携酒觞，柳色正似鹅儿黄。
与渠岂暇考族谱，便结保社南湖傍。
软炊玉饭乘燕艇，撑对柴门乱花径。
并呼三子伴渔童，食肉诸公自时政。

宿云蔽空溪溟蒙，我船晓系红蓼丛。
宿雨滑道树沥漉，我车早转青泥冲。
破程约涉一舍外，远目未快千山供。
岸傍小店换马去，毡裘障冷披蒙茸。
须臾巾盖不容展，莽莽暗雾逢逢风。
偕行客舆屡掀簸，适值官骑来憧憧。
刀弓负带竞硉矹，𫘰驷{马质}驖骓𩨈骢。
争前迭进步殊窘，迫暮始望桥垂虹。
石塘百丈捍骇浪，间有滩碛纷鱼筒。
鸦群黑白混鸥起，帆影乱点遥波中。
笔床茶灶住此地，得句未必惭龟蒙。
浮图屋老且投宿，解担正听黄昏钟。
纱笼炙灯照佛古，展席布榻便吾慵。
酒边纸尽莫翻写，睡觉红日生于东。

人材抡选何时停，高者栋负卑薪蒸。
我家忠烈定社稷，任大岂但惩与膺。
不毛夏渡泸潍水，裂面夜踏滹沱冰。
强敌坐致九顿首，和议姑随三折肱。
至今耆旧话曩昔，白发相对搔鬅鬙。
堂堂传业翁克绍，中宸委寄恩重仍。
禁林延阁望隆积，边琐辅镇才优胜。
知闲未数持烛照，神专端与承蜩凝。
会堂风云趣健步，人则父子功侪朋。
从容中的仰文翰，仁者如射弓须弸。
为山檐外六月冷，兴到不忍无诗登。
袖归镃得正法眼，此事肯许参禅僧。

颇讶蓬莱主，相忘不寄诗。
荆溪虽有集，桂隠未容窥。
地胜人难老，春回律自移。
梅花如有语，莫似去年时。

因病诗全少，春中忽夏深。
清幽百亩地，安静六时心。
树茂晴方好，荷新雨未禁。
泥干容后日，闲步酒随斟。

出郭凉舆稳，山晨气自浓。
寺园逢水断，塔路过烟重。
啄木声穿竹，凌霄色映松。
世欢吾傥泥，那遂此从容。

珍重尤夫子，逢人问死生。
扫门那惮远，出户真须晴。
为国鬓先白，因官名更清。
何时容卜夜，灯畔听文衡。

妙墨真连草，清辞角应商。
襟期容汗漫，兴致入苍茫。
派自王摩诘，才分马子长。
宦途休叹滞，眉宇见新黄。

庆协丁年应，祥开甲观雄。
九霞光绚烂，重日彩曈眬。
根本千龄固，元良万口同。
文孙觌尧法，圣子奉虞聪。
视膳长遵度，怡颜但饬躬。
形容歌玉粹，瞻仰见渊冲。
象辂陈仪肃，鸾旌定制崇。
承祧虽位震，宝俭只扉铜。
典学勤无斁，谈经异必攻。
性天元启辟，讲席更磨砻。
以贵厘京兆，维禋礼昊穹。
理繁情毕见，陪祝敬弥隆。
善政邦人洽，纯诚帝赉通。
澄源基广大，主鬯福延洪。
绮甪从游盛，应刘藻思工。
德尊谋不用，唱古和无功。
八法谁云易，前朝论亦公。
规模传圣上，意韵出胸中。
草轴方翔凤，真题复起鸿。
联翩来殿戟，焜燿到门蓬。
雨足湖山秀，秋成黍稷丰。
菊香金错艳，橙嫩玉垂丛。
五学懽声合，三宫喜气充。
骈蕃恩莫纪，洋溢誉无穷。
得数多椿柏，齐年指华嵩。
前星高拱北，少海正储东。
拜手群僚集，裁诗瑞锦蒙。
何尝惭鲁颂，自是迈豳风。
拊迹希随骥，驰心属梦熊。
三熏申善祷，小伎愧鸣虫。

野水因晴自少文，淡云当昼不容昏。
夹泥船小才通港，洗菜人归定入村。
布谷飞鸣随燕去，舂锄俛啄得鱼吞。
春风有得诗如许，妙处从来复细论。

重到虚亭意豁然，望高容易觉秋天。
山边旷野全无水，树杂轻烟间有田。
极目几时忘去路，西风何日送归船。
残蝉更唤斜阳好，衬出金刚翠筿边。

病中何事却懽欣，闻召高安老使君。
碧落岂容留绮夏，紫微端要著卿云。
朝天续集开新咏，解易玄谈记古文。
应笑清臞约斋子，湖边犹恋白鸥群。

风雨因何犯晓来，不教闲却好诗材。
直须船内幽人起，始放天边暖日开。
杰阁岂容关一面，长桥浑欲走千回。
归时相见逢佳月，忙杀同行鹦鹉杯。

坎止流行总付天，好闲初志独茫然。
巢成不去怜林鸟，门外空维念钓船。
老矣春容聊索漠，薰兮风序向清妍。
雨声未易催愁得，投暇归来意最便。

昔年宫殿雨苔荒，花径无人采旧香。
宰嚭若能容国士，西施那解误君王。
轻寒客子垂双袖，落日啼乌下女墙。
成坏不将供一笑，争如烟外{罒/囨}渔郎。

不负从今浦浦风，柳阴方称系疏篷。
窗前细雨摊鱼网，壁上斜阳晒钓筒。
肯厌邻僧频见过，有来巢燕亦相容。
甘心到老无人采，莫比当年渭水翁。

深严黼座瑞光中，仿佛遥瞻穆穆容。
特衣赭袍缘底事，御天嗣圣欲乘龙。

乾坤连夜玉为尘，照映冰容面面新。
句妙莫疑难属和，真成白雪对阳春。

苍苔径入旧栽竹，树里桥横新凿池。
丈室稳居清绝地，岂容支遁不能诗。

曲涧斜穿竹最奇，岂容长夏有炎曦。
林深纵怯湖风猛，更为支筇立少时。

饭余飞盖北山来，上苑虚堂柳际开。
系马林间宁复散，却容拄杖卓青苔。

堤树枝条老更成，岂容他处夏阴清。
东风不惜吹芳草，绿满鹅儿燕子情。

家世凌风却月旁，别来衣变郁金光。
神仙定遇容成子，教服三黄遍体香。

正煖休嫌夜雨来，恐花乘煖一齐开。
不然何事东风意，容易吹香与碧苔。

少年不学待何年，长大无成莫怨天。
况是各承贤父训，岂容弗肯播菑田。

平生抱遐尚，抚剑远行游。
迹谢声利牵，心与岩壑谋。
东征泛沧海，南骛逾丹丘。
西登岷峨啸，北望关陇愁。
匡庐挽归辔，巫峡纡行舟。
剑阁最险壮，龙门更奇幽。
历览虽未饱，胜槩略以收。
尔来卧烛湖，清梦长夷犹。
家山维四明，名字横九州。
出门宛在眼，欲往辄不酬。
人事真好乖，山灵岂吾仇。
忽近益可笑，投老空自尤。
兹辰正芳春，会心得良俦。
赢粮幸易足，决策遂所求。
中宵雨声断，逗晓霁色浮。
天容极莹净，风气正和柔。
瘦筇挟篮舆，野服兼轻裘。
遥遥指林麓，欣欣听溪流。
试屐请贤岭，弭盖白水湫。
飞湍响淙潺，怪松韵萧飕。
艰然小羊额，喘若料虎头。
甓石访岁期，负樵歌道周。
百折快一眺，千里森双眸。
峰峦何绵联，脉络相缠缪。
化钧妙融结，神工巧雕锼。
长风动溟渤，洪涛簸瀛洲。
巨鳌出赑屃，游龙绕蚴蟉。
鲸鹏恣摩荡，虫鱼纷叠稠。
万怪各起伏，千帆递行留。
或坦若几席，或峩若冠旒。
或排若剑戟，或剡若戈矛。
或舞若鸾凤，或骤若骅骝。
或若戏狻猊，或若鬭貔貅。
俨然开明堂，玉帛朝诸侯。
赫然会岐阳，长围方大搜。
鏖战临长平，坚壁持鸿沟。
广野列车骑，中军严旆斿。
开辟洪茫茫，变化久悠悠。
愕眙不得语，形容那可侔。
仙树四十围，蟠根几千秋。
老干枯不死，新荣翠相樛。
飚驭定来止，桑田行验不。
遗迹信所闻，轻举当何由。
东南径崇冈，左右罗平畴。
人家散鸡犬，村坞来羊牛。
官征毕薪炭，春事动耝耰。
土腻少沙石，气寒无麦麰。
荒蹊夹桃李，密荫间梧楸。
是中可避世，何劳更乘桴。
骈岩下苍峭，别岫争崪崷。
熟知二刹胜，逝肯中道休。
杖锡既巉绝，雪窦仍阻修。
停云朝漠漠，刚风昼飂飂。
盘磴度方桥，广宇连飞楼。
珠玑错藻绣，金碧照雕髹。
撞钟食千指，鸣板灯百篝。
真成天上居，不涉人间忧。
周遭富佳致，徜徉得穷搜。
妙峰远色凑，锦镜波光浏。
两溪来活活，千丈落瀌瀌。
深瀑摽随凫，空潭隠灵虬。
倒窥凛欲眩，俯掬清敢漱。
涧草高下积，岩花零乱抽。
挂壁见猱捷，食芩闻鹿呦。
日长转𪾢睆，雾暗啼钩辀。
修竹奏琴瑟，细溜锵琳璆。
占晴喜哢鹊，畏雨愁呼鸠。
何妨共斋钵，且复荐茶瓯。
老僧颇好事，幅画肯见投。
随意宿山房，无眠听更筹。
念昔身万里，及此天一陬。
登临世界阔，俛仰岁月遒。
荣辱两蜗角，聚散一海沤。
尘鞅自束缚，名场相敌雠。
不念猿鹤怨，坐令泉石羞。
心期晚乃惬，俗驾我尚优。
胜具学支许，奇踪非阮刘。
时哉山梁雉，乐矣濠上鯈。
聊追兴公赋，不叹柳子囚。
招招知音子，为我商声讴。

平生抱遐尚，抚剑远行游。
迹谢声利牵，心与岩壑谋。
东征泛沧海，南骛逾丹丘。
西登岷峨啸，北望关陇愁。
匡庐挽归辔，巫峡纡行舟。
剑阁最险壮，龙门更奇幽。
历览虽未饱，胜槩略以收。
尔来卧烛湖，清梦长夷犹。
家山维四明，名字横九州。
出门宛在眼，欲往辄不酬。
人事真好乖，山灵岂吾仇。
忽近益可笑，投老空自尤。
兹辰正芳春，会心得良俦。
赢粮幸易足，决策遂所求。
中宵雨声断，逗晓霁色浮。
天容极莹净，风气正和柔。
瘦筇挟篮舆，野服兼轻裘。
遥遥指林麓，欣欣听溪流。
试屐请贤岭，弭盖白水湫。
飞湍响淙潺，怪松韵萧飕。
艰然小羊额，喘若料虎头。
甓石访岁期，负樵歌道周。
百折快一眺，千里森双眸。
峰峦何绵联，脉络相缠缪。
化钧妙融结，神工巧雕锼。
长风动溟渤，洪涛簸瀛洲。
巨鳌出赑屃，游龙绕蚴蟉。
鲸鹏恣摩荡，虫鱼纷叠稠。
万怪各起伏，千帆递行留。
或坦若几席，或峩若冠旒。
或排若剑戟，或剡若戈矛。
或舞若鸾凤，或骤若骅骝。
或若戏狻猊，或若鬭貔貅。
俨然开明堂，玉帛朝诸侯。
赫然会岐阳，长围方大搜。
鏖战临长平，坚壁持鸿沟。
广野列车骑，中军严旆斿。
开辟洪茫茫，变化久悠悠。
愕眙不得语，形容那可侔。
仙树四十围，蟠根几千秋。
老干枯不死，新荣翠相樛。
飚驭定来止，桑田行验不。
遗迹信所闻，轻举当何由。
东南径崇冈，左右罗平畴。
人家散鸡犬，村坞来羊牛。
官征毕薪炭，春事动耝耰。
土腻少沙石，气寒无麦麰。
荒蹊夹桃李，密荫间梧楸。
是中可避世，何劳更乘桴。
骈岩下苍峭，别岫争崪崷。
熟知二刹胜，逝肯中道休。
杖锡既巉绝，雪窦仍阻修。
停云朝漠漠，刚风昼飂飂。
盘磴度方桥，广宇连飞楼。
珠玑错藻绣，金碧照雕髹。
撞钟食千指，鸣板灯百篝。
真成天上居，不涉人间忧。
周遭富佳致，徜徉得穷搜。
妙峰远色凑，锦镜波光浏。
两溪来活活，千丈落瀌瀌。
深瀑摽随凫，空潭隠灵虬。
倒窥凛欲眩，俯掬清敢漱。
涧草高下积，岩花零乱抽。
挂壁见猱捷，食芩闻鹿呦。
日长转𪾢睆，雾暗啼钩辀。
修竹奏琴瑟，细溜锵琳璆。
占晴喜哢鹊，畏雨愁呼鸠。
何妨共斋钵，且复荐茶瓯。
老僧颇好事，幅画肯见投。
随意宿山房，无眠听更筹。
念昔身万里，及此天一陬。
登临世界阔，俛仰岁月遒。
荣辱两蜗角，聚散一海沤。
尘鞅自束缚，名场相敌雠。
不念猿鹤怨，坐令泉石羞。
心期晚乃惬，俗驾我尚优。
胜具学支许，奇踪非阮刘。
时哉山梁雉，乐矣濠上鯈。
聊追兴公赋，不叹柳子囚。
招招知音子，为我商声讴。

四海伙人物，百年各驰驱。
持身付埃尘，扰扰竟何须。
临邛家四壁，洛北饭一孟。
白首颇光荣，不愧初心无。
男儿胸中奇，玉虹自呵嘘。
沧浪振幽洁，沆瀣餐云腴。
养性一无累，经世乃其余。
芙蓉为裳衣，秋兰为珮琚。
西游略昆仑，东征拂玄菟。
乘风羾天门，九阙请三呼。
太息治安策，中流资一壶。
河山洗祲氛，日月行天衢。
凌烟千载容，丹青为君铺。
请君办此事，勿待余子俱。
我懒复无用，藜羹守故书。
敢云骊龙睡，妄意渊中珠。

人物相后先，筦库故多士。
若人海邦来，清渭照泾水。
风尘不自惮，远业正在此。
林深兰荃芳，波动金石止。
三年亦何事，一笑聊复尔。
天风今扶摇，势作九万里。
未令游蓬山，亦合佐槐市。
富贵善移人，须公直如矢。
平生十年书，喜见习凿齿。
少留更舂容，春醪荐鲂鲤。

短篷仅容坐，一滴不通雨。
不料西南风，滂沛遽如许。
荡摇首屡觞，跧弯背欲偻。
行经四桥侧，心动不敢语。
茫洋万顷天，一叶纵掀舞。
翻思田舍乐，甚念篙人苦。
黄昏随意泊，古木荫灵宇。
小作鸡酒愿，欲祷辞未吐。
觉来风回东，快便谁所与。
平明八十里，到家日未午。
万事一翻覆，戚欣何处所。
舟定稍按摩，起身试步武。
一室有余宽，洗杓命儿女。
门外风涛急，闭门良可御。

君侯古循吏，及物如春醲。
民间自宁一，堂上何从容。
平生眼中人，此尹未易逢。
吏道益可悲，非君吾孰从。

相逢几何时，相与何如许。
书来警吾过，切切父兄语。
人生会合难，念别成凄楚。
北望山千里，秋容渺烟渚。

秋风满庭树，策策鸣良宵。
幽人独晤叹，时序何萧条。
寒华岂不容，念之中心焦。
我巢在一枝，风雨无漂摇。

读书在雪屋，长啸亦蜗庐。
兹晨从远役，不柰为饥驱。
夕棹悄烟月，朝帆暖菰蒲。
情欣秋风至，体惬袢暑徂。
拾鱼未妆潦，争米聊趁虚。
廓落展遐眺，舂容进前途。
暮画谅何取，世用实已迂。
分阃重节制，三边藉调娱。
功成报天子，朝珮归与与。
下客一何幸，穷途非所虞。
江山待公赏，佳处小踟蹰。

崇阿岸长江，荒蹊得徐步。
徘徊一舒眺，邂逅豁心素。
天壤故宏廓，川涂渺回互。
苍烟极东溟，落日临北固。
波光荡汀渚，碧色明草树。
淮南平如砥，万象入指顾。
低迷江都宫，隠辚瓜洲戍。
依依眷昔游，恻恻起遐慕。
向来犹喜事，所历有奇趣。
摧颓八九年，日已不如故。
两脚厌行李，万里谙长路。
迺穷岷山源，重到入海处。
结交岂不广，览古亦云富。
所抱忧国心，知非济时具。
晨昏耿重闱，裘葛窘童孺。
脱然决东耕，孤舟久东骛。
寖近真自喜，凌险有余惧。
可怜兹丛薄，政尔淹杖屦。
云容尚飞扬，风意何郁怒。
人事谅难必，江神非所忤。
庶蒙皇天慈，稳借一帆度。
致意孙兴公，寻君遂初赋。

浙中岩壑天下雄，越绝宛委吴穹窿。
锺奇角秀劳神工，复有四明冠南东。
云南云北森横纵，仙圣所宅光{王匆}珑。
公楼极览面面同，江霏海日开冥蒙。
翠屏列立千万峰，胜画孔雀绣芙蓉。
春晴百花度香风，秋原下瞰禾黍芃。
城郭游人纷蝶蜂，笙歌间发罗绮丛。
我公心镜百炼铜，眼底万物归陶镕。
姬公胡留曲阜封，东平骠骑合侍中。
小出勋业垂无穷，手扶日毂驾六龙。
丹心正色羞容容，飘然谢出明光宫。
坐收全名擅高踪，锦衣故里还过逢。
筑室百堵声隆隆，雅素不穷丹雘功。
移花种竹亲圃农，直嫌看山隔崇墉。
层楼开豁星斗胸，晨登坐达夕鼓冬。
有书满架酒不空，眼明脚健颜颊红。
身佩安危唐晋公，何妨绿野对洛嵩。
文昌更似香山翁，与公胜日长相从。
一谈一笑如春浓，清欢不奏淫乐蒙。
高山流水操递锺，新篇络绎疲奴僮。
寒生感公恩义重，草根窃亦吟秋虫。
扁舟登门频宿舂，敢逐炎凉如燕鸿。

刘侯家有相业堂，东都旧第城中央。
剑南参谋今白发，官班且复尚书郎。
买田筑室蟠龙下，闺门孝友师一乡。
好园十亩当道入，绿竹万个搀天长。
池亭面势各有趣，花木手种新成行。
客来呼酒径留饮，小鬟妙舞工持觞。
人生适意但如此，何用尘土纷劻勷。
我来度峡五十日，山深路恶神惨伤。
眼明此邦万石坝，况逢好事容徜徉。
野鹤寮中最清绝，蜡梅水仙方弄香。
为公一醉出门去，祝公眉寿长康彊。

醉乡不游游睡乡，眼花对案如迷藏。
梦踏秋草悲蛩螀，风松露菊三径荒。
忽然欠伸日在廊，悟此身世何荒唐。
故书弃掷尘满箱，鲁堂不复闻丝簧。
镜中容颜老不扬，浪求斗升助糟糠。
江湖兰珮芙蓉裳，踟蹰不归愁断肠。
伟君威凤鸣朝阳，文章五色照我傍。
艳如屈宋班马香，千载作者蔚相望。
对床泮水月满堂，追游山椒款宝坊。
剧谈发我平生狂，划如乘风上翺翔。
苍苍云海一苇航，周流四方来故乡。
群儿醉饱死不偿，我独与君酌天浆。
纷纷爝火明寒窗，何如光芒万丈长。
空吟平子四愁章，欲报英琼无可将。
明朝痴儿公事忙，从今谢君当括囊。

君行定何许，舍棹越林丘。
社瓮不容挽，溪毛聊可羞。
禅床应濯足，衲被径蒙头。
静境有真趣，乐哉何所忧。

地气长江北，云容古戍边。
层冰明薄日，积雪了穷年。
乡远劳羁梦，官闲足晏眠。
客来相劳苦，不责坐无毡。

里社湖山胜，归休十四年。
千锺穷燕赏，双剑去联翩。
家有遗经盛，名今太史传。
欺心傥容发，天岂许公全。

少日徐卿子，他年董相孙。
敛藏神气重，进止德容尊。
人物当今叹，风流雅望存。
拊棺疑不死，谁与赋招魂。

旧托通家子，容干相国尊。
身犹安燕幕，心每系龙门。
赤舄三年去，清朝百度存。
灊峰天柱折，一恸岂私恩。

清镜朝容减，寒灯夜影孤。
身曾谙作客，情亦念携孥。
宝剑千金重，晴虹万丈舒。
功名生感慨，有路莫辞迂。

别来如一日，话著又三冬。
信断悲鳞羽，情亲忆駏蛩。
非君诗律妙，奈我客愁浓。
叹息青云器，谁能识仲容。

勇义千钧力，虚怀万物容。
材名称远大，俊杰霭游从。
许可皆诸老，升闻到九重。
惜哉言与位，大厦折乔松。

早岁儒风唱，中年德望尊。
行藏真玉洁，容色自春温。
天与清名賸，人钦大雅存。
寥寥今孰继，积庆在于门。

人物今能几，公才谁不如。
时情容见嫉，天意亦成虚。
千载格心学，平生流涕书。
一言终不吐，寒日闭幽墟。

令子论交重，三年为此来。
仪容亲几杖，笑语侍尊罍。
今日临归路，伤心哭夜台。
善人常罕见，宁独为公哀。

声迹周行旧，人门汉相延。
谢宗康乐在，阮侄仲容贤。
文献群公侧，风流晚辈先。
天资超瑑玉，心量极澄渊。
世故虽游刃，荣途独缓鞭。
风霜饱经历，岁月起联翩。
奏牍留天听，鸣镳拜日边。
一麾纡郡组，两地冠淮壖。
巢坞江湖会，吴陵海泽偏。
阳公优抚字，山甫重蕃宣。
秋月沧浪底，春风草木前。
近名辞赫赫，直道守平平。
襦袴歌千里，丝纶锡九天。
别帆催入觐，祖席叹登仙。
详试谙冯翊，深褒属颍川。
径须持紫橐，应不坠青毡。
世道千龄远，人情百虑牵。
关心眷河雒，努力补陶甄。
窭迹来蓬筚，微芳托蕙荃。
一枝容吏隠，三鬴慰亲年。
借寇知难请，依刘敢自怜。
𬬻锤思旧物，倘问及林泉。

声迹周行旧，人门汉相延。
谢宗康乐在，阮侄仲容贤。
文献群公侧，风流晚辈先。
天资超瑑玉，心量极澄渊。
世故虽游刃，荣途独缓鞭。
风霜饱经历，岁月起联翩。
奏牍留天听，鸣镳拜日边。
一麾纡郡组，两地冠淮壖。
巢坞江湖会，吴陵海泽偏。
阳公优抚字，山甫重蕃宣。
秋月沧浪底，春风草木前。
近名辞赫赫，直道守平平。
襦袴歌千里，丝纶锡九天。
别帆催入觐，祖席叹登仙。
详试谙冯翊，深褒属颍川。
径须持紫橐，应不坠青毡。
世道千龄远，人情百虑牵。
关心眷河雒，努力补陶甄。
窭迹来蓬筚，微芳托蕙荃。
一枝容吏隠，三鬴慰亲年。
借寇知难请，依刘敢自怜。
𬬻锤思旧物，倘问及林泉。

旭旦群阴豁，春阳万壑融。
八荒双眼界，千圣一家风。
不必寻玄妙，宁须泥苦空。
本来无见解，何处觅神通。
谷粟饥为药，雷霆听或聋。
鸢鱼均自适，虎鼠竟谁雄。
轩冕因时贵，箪瓢有命穷。
诗书休发冢，谈笑任关弓。
陶令琴三弄，徐公酒一中。
浮云容易改，明月古今同。
上达真无累，纤瑕早自攻。
论心逢益友，刮目庆新功。
台阁须公子，山林付老翁。
岁寒寻此话，一笑烛湖东。

浮云富贵适堪怜，烈士襟期定不然。
拭目去为三岛客，此心莫负九重天。
虽云小草容同味，敢与昌阳较引年。
下直如寻故人梦，书来同我钓鱼船。

城上西风草欲霜，登临聊不负重阳。
江山远近秋容老，云树参差野意长。
一笑四人真莫逆，百年此会定难忘。
不妨小学陶公醉，篱下寒花恰半香。

四海桐江陆使君，阿咸诗律更通神。
时无势力能推毂，独使文章老斲轮。
万卷诗书堪遗子，千岩风月未全贫。
青鞋布袜云门路，鸡黍容吾叩主人。

书家千载得阳冰，想像规模亦眼明。
心手相忘容力到，风姿迥出自天成。
屠龙绝技常难售，画虎何人浪自名。
良苦穷途说奇字，谁能载酒似西京。

雄心八骏骋流沙，猛气千人废咄嗟。
总有画图堪叹息，应无大药驻容华。
田园终胜为形役，餐饭聊须努力加。
此语非君谁举似，夜阑清坐落灯花。

野桥高竹转修篱，问讯东风步屧随。
雨过天清水声急，山长云白鸟飞迟。
从来丘壑多幽兴，随分风流到小诗。
一榻烟霞须早计，莫教容易鬓成丝。

睡足蓬窗江月明，濡须浦口片帆轻。
菰蒲两岸长春水，杨柳一村啼晓鶑。
休指山川问今古，且欣时节正蚕耕。
白鸥容与沧波去，应识幽人万里情。

曾向荆州一笑同，淋漓江汉酒千锺。
夹城云盖迎珠履，满眼霜花照玉容。
万里壮游前日事，十年此会几时重。
忆君席上多新作，醉笔如飞纸不供。

百年一梦欲谁何，底事容心强揣摩。
便续渊明归去引，不题工部醉时歌。
故山已恐鹤相怨，陋巷何妨雀可罗。
多谢诗仙唤愁醒，簿书丛里少婆娑。

一丘一壑尘埃外，三沐三薰清浄身。
别墅只今唐处士，高风当日汉君宾。
打门未肯容惊梦，载酒谁能径卜邻。
千里题诗寄心赏，多惭不是谪仙人。

学书成癖故童心，颇复欣然得趣深。
一字千金亦安用，等闲容我度光阴。

先生学力定如山，应世无非意所安。
一语令人深味处，不言容易祇言难。

山川楚国六千里，云雨阳台十二峰。
神女可无哀郢意，强教梳洗为谁容。

柴门三叩略从容，感激聊酬大耳公。
常日驱牛趁春雨，人前元不似英雄。

平生作意轻羊舅，岁晚何心佞羯奴。
为问荆齐是三窟，此时容有宦情无。

苏州酒滴如真珠，公能醉之酒百壶。
得闲政恐不来尔，来则倒屣相与俱。
江山绕楼诗句好，奔走万变同驰驱。
大书小草各有能，雷雹震耀鶑花姝。
当其半醉尚醒在，宛若处女未嫁夫。
杯行到手湖海歇，翻覆云雨来须臾。
羲之屈使坐北面，命骚如役仆与奴。
角巾斜飘鬓毛出，笔墨颠倒衫袖乌。
回旋左右如有碍，归路不记长须扶。
宾侪指摘士窃笑，亦有好事描为图。
或云先生郁于用，浮沈欲以酒自娱。
实非能饮姑好客，不时斗酒由人须。
若予乃是真饮者，糟丘日日乡无何。
虽然人亦难意料，未可目以为酒徒。
相逢摆略边幅尽，胸次开豁无城郛。
敛藏穷达付之酒，不以礼法自束拘。
情归一真举无伪，滑稽玩世为通儒。
饮与不饮无不可，醉醒醒醉同一区。
痴人之前莫说梦，梦中说梦愈阔迂。
客来辄饮饮辄醉，此其所以为竹湖。
不然他人岂无酒，欲去此脚自懒趋。
计公之客日百数，结束冠带纷座隅。
欲言喉牙物如梗，中怀腹非外示愚。
不如鄙性好诚实，退无取议进不谀。
欧公自爱曼卿放，昌黎亦喜刘叉粗。
满城风雨重阳近，黄花篱落金英敷。
山高凛风吹客倒，公楼虽小主者殊。
狂当相就取一醉，有酒饮我无酒酤。
此即虽狂亦可喜，我去俗子畴当呼。
世无人兮亦已久，公不容我谁容乎。

书生灯窗困毛锥，说着刀剑何时持。
忽闻殷殷金鼓震，惊起块坐筋骸衰。
国朝右武重秋狝，列郡敢不张其威。
万家骈首遮道看，我亦役逐人后随。
武夫櫜鞬陈整整，虎豹拏攫旌旗麾。
人言吴儿尽脆弱，身发文断勇未知。
不见拔山昔项羽，何必燕赵士始奇。
军容灿灿生光辉，悲风惨淡杀气怒，对此忽作边头思。
熊罴不哗晓争出，万骑驰突寒打围。
纷纷血毛腥原野，箭竹正堕惊鸿飞。
将军仰笑兵军贺，金帛填委深沟池。
十年文穷坐百拙，感慨一赋从军诗。

丘公镇金陵，辛老治京口。
君王神武欲筹边，九江更使何人守。
九江太守今谯侯，谯侯德量容九州。
诗书礼乐晋元帅，意度闲远和而谋。
清尊对客温如玉，同上庾楼望西北。
胡尘万里气压之，客有白头何碌碌。
出门烟水空茫茫，西为汉沔南衡湘。
指点武昌在何许，买船又谒吴侯去。

桃李多芳妍，开落如春风。
托身终自天，花不百日红。
残月望朝日，各自相西东。
为君整仪容，照水不照镜。
为君进甘旨，君视肉有堇。
悲歌欲感君，声若君不闻。
金玉徒结君，君看若浮云。
父母长叹息，谓儿好容德。
脂泽固不妍，珠翠亦无色。
娉婷艳阳春，自丑不自惜。
君心河汉流，为雨不复收。
妾心东流水，赴海终不止。

桃李多芳妍，开落如春风。
托身终自天，花不百日红。
残月望朝日，各自相西东。
为君整仪容，照水不照镜。
为君进甘旨，君视肉有堇。
悲歌欲感君，声若君不闻。
金玉徒结君，君看若浮云。
父母长叹息，谓儿好容德。
脂泽固不妍，珠翠亦无色。
娉婷艳阳春，自丑不自惜。
君心河汉流，为雨不复收。
妾心东流水，赴海终不止。

步障蜀州锦，重重碧罗襦。
娇多不胜春，十五未嫔夫。
我欲金屋之，贮以贡上都。
窈窕飞世间，秾李侍绿珠。
冶容致人疑，讵知非妖狐。
雉扇开绿绮，君王丽华俱。
后庭非无花，有宠争得无。
八姨淡手抹，试妆不施朱。
不如玉环翠，睡起姿态殊。
人言花倾国，况乃下蔡乎。

潭潭新府列名卿，玉带金鱼喜气横。
能广万间庇寒士，定容驷马向高闳。
午桥庄上江山秀，独乐园中花草荣。
才作美哉轮奂颁，清台又奏相星明。

真仙元是昔于湖，今在高楼何处居。
非玉不容陪伟论，拨灰犹为作行书。
云霞缥缈来旌节，琼玖玲珑闻珮琚。
幽显殊途人世隔，冷风吹雨送回车。

严城夜出鼓冬冬，画鹢三更不见踪。
何必披云寻乐广，真成避雨识茅容。
藓花似雪玲珑白，腊酒如春琥珀浓。
若使世间无我辈，老夫何处不穷冬。

山邃龙蟠屈，江昏蜃吐楼。
撞钟千百指，阅世八千秋。
僧笑衣冠累，天容杖屦游。
松梢清影碎，薄月带沙流。

爱客龚山长，能容日日过。
栽培初种竹，爱护乍生荷。
堂对青山短，门关白日多。
细听闲议论，不似我狂歌。

著屋图书里，四山楼观重。
莼添张翰思，橘当李侯封。
湖水自平淡，花枝多冶容。
兴来诗已就，只可酒千锺。

当年今日误承恩，自倚容华托至尊。
门外游丝难驻目，依然青草暗长门。

襄阳刘子谪仙俦，挥斥尘寰却寓游。
醉眼芒羊天地窄，吟魂凄荡鬼神愁。
生来不带封侯骨，老去徒深活国谋。
旦暮风尘起河朔，未容埋没委山丘。

蚤知吴下多奇士，身许先生嫡子行。
他日略容追李杜，斯文何敢望班扬。
向来流水孤三奏，此去飞霞乞一翔。
牛铎调宫吾岂敢，嘘濡万一借声光。

夫子焉不学，高朕罗三贤。
横前一片石，教外皆别传。
三虎谁最怒，未觉相后先。
渠伊囊中方，贵在后者鞭。
我家一佛堂，盎背知庙堧。
忆昨祠上丁，蕡烛初欲然。
诸生气清明，人如出雩泉。
洗爵俯象鼻，掩豆高豚肩。
朱弦张文王，繁声斥师延。
此时识方屦，綦满青苔钱。
李公独凤仪，众中得何坚。
惜无补天手，转之上细毡。
朝来食盘中，穉蕨初数拳。
苍苍本难测，何由赜真筌。
自我得此士，可以一当千。
如闻缝掖姿，欲重世所捐。
舂容吐握诗，法用春秋全。
酬赠无玉案，三复缁衣篇。

吾闽天下选，人杰圣时蕃。
佐戴高前谍，承家裕后昆。
海门当剑立，洋屿焱鹏骞。
气色来回互，耆明有讨论。
蟠胸三万卷，落笔五千言。
地芥垂头拾，天瓢信手翻。
余阴润桑梓，賸馥到兰荪。
白日骐驎坂，青春桃李园。
扬鬐方泽国，插羽已天阍。
伊昔昌能谏，于今弘独尊。
夙惊山有虎，已验鹿随幡。
带草书签丽，金华讲舌温。
履声仍独上，驿置愈争奔。
有客迷途甚，劳公倒屣烦。
请先陈失马，次第说投猿。
漳水头堪白，融峰泪几吞。
嵌{山/欹}辞故里，觚角见修门。
到递吴蚕宿，留交楚雁番。
忽通狂客刺，俄返独缧魂。
望禄蒲生节，随人柳折圈。
天高难发口，地缩会移跟。
一昨哄堂暇，深知纳牖恩。
印刓聊小靳，缊束更能存。
日者叨堂贴，时哉会气元。
敢言矜騕袅，复自妒婵媛。
末学应须授，群经剩欲翻。
恐因鳣发发，复作兔爰爰。
光范宽无阈，阶符紫有垣。
极知专造化，稍许展寒暄。
国论图南纪，边防议北辕。
未将蟊火畀，忍使彗旗燔。
天步曾留跼，皇心重改幡。
房奁非久秘，药笼会深掀。
豆栈能忘秣，樗材傥入抡。
略容偷廪稍，重议洗乾坤。
举邑多狺犬，深心寓祝{犭屯}。
老身难矍铄，疾眼久眵昏。
合浦珠无胫，丰城剑有痕。
事多惭蹇叔，议敢及臧孙。
余日知安在，南村定北村。

客从湘中来，问我手中松。
当时一寸根，翥霄作鸾龙。
子可𦶟我鼎，肪可泽我容。
松今已如此，而况种树翁。
寄声十八丈，法当理归筇。

诗人贵笔精，如射得矢同。
有笔仍工书，如矢入彀中。
先从鼠乞须，次论腰到蜂。
平生竹林交，未数阮仲容。
住逢蔡邕书，三日清我胸。
还临晋贤帖，明眼搏赤熊。
规摹到晚唐，战手惊扬风。
兴来欲捉笔，趯若螽在蛩。
梦想诸葛诚，腰钱走江东。
霜气侵短褐，十日守兔踪。
故人知我乡，孤峰秃玉融。
遣到管城子，令补麟趾终。
骄豪始入手，廪如控奸雄。
窃拟专赏罚，爵之中书公。
何以报嘉恵，古寿碑色空。
字方兰亭逸，墨比头陀浓。
君家阅古脚，今日聊会逢。
更待黑蚍蜉，满纸昏花蒙。

若有人兮江之皋，搴珠树兮纫落毛。
既轻举以远睐，众流靡靡兮汩独与吾相遭。
余惧夫人之仙幻兮，指逵术以要之。
忽改容而善步兮，纷还折之得宜。
斥姬满之荒淫兮，服尧禹之所趋。
载神鼎以自随兮，出夔魍以惊愚。
予虑夫参重以贾踣兮，曰此耿耿之故也。
闵一世之滔滔兮，谓彼不吾即而吾亦为此惧也。
岁贸贸其婉晚兮，天浩浩其雨霜。
反而顾余兮，被发内狂。
前九疑之丧道兮，后渭浐之无梁。
微夫子之亢衡兮，几人鬼之披攘。
望兔迹之咫尺兮，仡驰骛之坚彊。
车轧轧其相摩，肩促促其相望。
欲抽心而改错兮，虑夫子之我惩。
忽风后其降予兮，天老字予以嘉名。
独怦怦其不自得兮，泪流轼之纵横。
幸哀其中道之离立兮，若示之以正通。
纵世人之不吾与兮，吾将卒以自明。

臞庵胸中空濩落，正尔有愁无处著。
比来有酒三扪膺，突兀又似堆衡霍。
道边俗子略满眼，举扇障尘不容却。
正如白日杀快雠，草草九衢面皆恶。
不应叔末尽鬼魅，世道如此我何乐。
獐头鼠目动侮人，貌敬逡巡背轻薄。
其余边幅缀周孔，汝身无苦何遭缚。
中原干戈六十载，八陵玉座尘漠漠。
假君无力堪汛扫，渠可忘忧置恢拓。
屯田边垒差易事，三十余年束高阁。
呜呼吾君至仁厚，一言罢行水赴壑。
雷塘勺陂可复请，专创一司足经略。
牛犁居屋旋填补，虎士编氓间参错。
聊城指日下鲁奇，祁连刻期开卫幕。
行之十年倘未效，臣头请膏斩马锷。
奈何诸人忍奈事，天保正用初无作。
居然判道君北海，不复追随我西洛。
墨池到了须楯鼻，茶瓯小缓支铛脚。
儒生寂寞守太玄，共尽同归一丘壑。

亳州仙桧聃翁玩，西湖老桧陈朝余。
区区草木定何意，多生要傍斋房居。
吾行东广足已劬，两年才到安期蒲。
菩提叶老还书蠹，波罗子重空悬壶。
地荒了不快人意，照耀南海何能无。
迩来划见张公子，火云肉山炼心水。
搜奇访古偶及之，破笑劳君相指似。
门前罄折得堵宫，诸天龙神俱俨容。
左呵右禁防所夺，上帝遗我驷玉龙。
问从张公得明证，指画桧身份四印。
嗟哉此老亦不逢，生世适当唐晚闰。
天回地转逢今兹，霸战王争了不知。
试看左纽足奇怪，虎胫骨贯龙鳞皮。
霜枝雪干如相偶，老大商山余四叟。
年深几惯雷霆争，夜定一从牛兕走。
道形天貌吾何心，晚岁聊依清磬音。
忽然空中闻款綮，指李丈人勤远临。
更传坡仙曾设供，甘露缀枝如泼汞。
桃源事托五柳翁，后世请将吾语用。

劝君少留持一觞，三年一日才初长。
春风愔愔著桃李，露雨沃沃开麻桑。
道傍箫鼓莫凄咽，使君平生面如铁。
裁量渠是台阁具，坐使霜蹄困羁绁。
前生疮痏生潢池，手披腹摩随所医。
州家征财使家督，灌输辇送无愆期。
诸郎自是丰年玉，谁能待荒学储谷。
虚名作祟谨勿近，介者得嫌同者俗。
臞庵先生室无邻，晚年得君情更亲。
常时问政有宽猛，独觉处世无缁磷。
何人幕府容疏懒，忆君高楼衣带缓。
朅来问讯池上鱼，一笑相看喜无算。
了知喜极还生愁，独自含情上小舟。
府中参佐足追送，坐念长江天际流。
还家且种盐官枣，垂柳当门乐华皓。
诏书定起尹翁涂，珍重身名莫草草。

人生富贵多繁华，每遇诞日张绮罗。
高堂宾从拥朱紫，金尊捧欢倾流霞。
青春未暮神仙醉，舞腰回雪皓齿歌。
难逢乐事买欢笑，千金不惜如泥沙。
贫家相去一何远，自叹居里非鸣珂。
平时只甘陋巷味，啜菽饮水之日多。
不知今朝是生旦，东邻旋问酒可赊。
烹鲜击肥非不愿，一室悬磬将如何。
阿爹从容呼儿语，我有至乐非由他。
立身亦足显父母，声名不必登高科。
颜色苟能奉亲欢，悦口不存旨与嘉。
满堂虽无金玉富，六籍诸子幸满家。
日率儿曹勤诵读，行慕颜闵心孔轲。
但得门庭无外事，竹林足以长婆娑。
子顺亲慈有余乐，自然福至由家和。
篱边晚菊知人意，岁岁来荐黄金花。

春来凡草木，开处总成花。
东皇本无心，世人徒尔夸。
我爱花中王，矫矫出群姿。
非不爱桃李，桃李多繁枝。
寄语折花人，半开花正好。
折到离披时，翻成被花恼。
花不在色香，全在精神处。
不惯识花人，未肯轻分付。
一夜无风雨，花枝报平安。
折花须惜枝，容易莫伤残。
兰薰可以佩，幽人撷其芳。
红紫时所竞，安得细推详。
白面谁家郎，逢花便攀折。
言会折花枝，折花人更别。
曲糵有工夫，气味独醇厚。
欲酿胸中春，岂可樽无酒。
座上尝春风，客来同把盏。
妙处我独知，醺然面生暖。
浅深存斟酌，杯行不须满。
既满须持之，不持惧招损。
香液喷瓮面，红光浮满卮。
此为最佳处，亦是极难时。
杯深不可把，俯身为渠撋。
淋浪莫沾衣，操纵得其权。
有客太诗狂，斗酒约相就。
那识半醺时，春风满怀袖。
我有酒一壶，酝酿颇得宜。
饮之痊沈疴，赠子聊以持。

草虽至微物，禀气何不同。
瑞者为灵芝，大抵和所钟。
薰者为兰荪，芬香播春风。
人知外秀异，胡不原诸中。
奈何一种类，亦费造化工。
沾濡足雨露，山川徒茂丰。
畏冗无地著，无足比蒿蓬。
成熟不堪食，但逞毫芒锋。
除却刺人衣，此外无余功。
惨虽未荆棘，包藏固难容。
因行为芟除，当路靡留踪。
害物亦害己，去汝如去凶。
安得天地间，榛翳亨衢通。

儿愿岁岁登斯堂，再拜为亲扶寿觞。
近思去岁生日时，膝下罗列儿孙行。
更愿明年似今日，酒面菊花如意黄。
人间富贵谁不愿，儿只愿寿长且康。
田园薄有可衣食，但要作善思无疆。
生涯淡淡随分过，不逐势利常奔忙。
初非熊经慕仙术，自是日月闲中长。
天赋清奇古容貌，精神矍铄筋骨彊。
今朝捧酒祝亲意，不知何者堪比方。
欲将吾亲比松柏，松柏老不禁风霜。
欲将吾亲比龟鹤，龟龄鹤算终可量。
溪北柱石山峩峩，蟠根结据由洪荒。
家居山下不记年，永与山石同苍苍。

今朝酒熟吾翁喜，又见生朝会邻里。
虽无盘馔罗膻荤，情话从容自嘉旨。
人生富贵固足乐，惟有长年难得似。
恬于世味心自闲，赢得庞眉更儿齿。
晨兴再拜启阿爹，从古昭昭是天理。
不因为善天降祐，何以康宁膺寿祉。
称觞膝下列儿孙，虽说居贫良亦美。
从今都不记春冬，只消岁月将时纪。
束书但愿早还家，年年祝颂秋风里。

人性靡不善，因物始有迁。
本体遭剥蚀，如鉴尘所昏。
畴昔均秉彝，善端本绵绵。
既茂闲邪功，诚心所由存。
若为用力地，格物居其先。
万殊一理贯，洞然见本根。
表里俱澄澈，断断义理分。
言动中伦虑，狂愚讵同论。
彼哉迷复子，一息万里奔。
认赘以为嫡，未尝知反观。
君子审取舍，不容泾渭浑。
中扃了如烛，肯蔽耳目官。
中庸示明训，一言会其元。

潇潇风露菊花秋，人在瓯闽第一州。
少日已尝怀壮志，今朝端不负清游。
陪君数日从容语，洗我平生散乱愁。
从此归来复何事，风涛虽险奈虚舟。

人生何处不从容，旋向僧家借短筇。
那为孤芳穷僻远，要留脚力上高峰。

小斋容膝足迟回，世路羊肠不用猜。
久矣此心冥进取，翩然何日赋归来。
新𥬠半熟瓮头酒，小摘微黄叶底梅。
尽日北窗听雨卧，任他门巷长蒿莱。

天然容貌本施朱，喜异羞同世不趋。
化得丹砂成玉雪，也知人著半工夫。

三十年前识雅容，蹉跎人事各成翁。
而今头白灯明里，有酒何妨一醉红。

门前题凤风何薄，雪夜回舟意未真。
谁似松溪弄明月，兴来载酒访幽人。
扣舷牛渚盟当践，落帽龙山约又新。
况有梅花凉玉雪，暑窗容我日为邻。

禁营貔虎天厩龙，技痒不奈刍粟丰。
闻道宝津尝护驾，前期踊跃矜骁雄。
红绡低系柳枝碧，满满弯弓斫鬃射。
偶然穿叶未为奇，截下红绡方破的。
彩绳长曳彩球轻，闪烁眩转如奔星。
弦头霹雳起马脚，回看一箭落欃枪。
乌纱帽稳春衫薄，交鞯焕烂青丝络。
千步场深隔九关，毕景驰驱有余乐。
李侯应奉随春官，日晏归穿卫士班。
平生抵死怜神骏，绝艺那能不细看。
不学阎公伏池侧，仓皇丹粉供宣索。
他年乘兴试追寻，妙处祇须凭子墨。
十六蹄翻意态真，罄控应节顾眄亲。
当时骑士尽应尔，尚想元丰兵制新。
慨今多事困供亿，养兵殆且殚民力。
未闻士歌马腾槽，安得从容观戏剧。

长廊睥睨来者谁，出门解后渠得知。
不言使者求遗书，只言浴茧当及时。
从容与语益款洽，论到翰墨尤瑰奇。
山僧技痒不自禁，稍出修禊兰亭词。
启函展玩未及竟，袖有黄纸天庭追。
口呿气褫僵欲死，一骑趣向咸阳驰。
虬须天子喜折屐，诏许两禁同观之。
龙腾凤集在御榻，平生触眼何曾窥。
自从茧纸归昭陵，宝气夜夜光陆离。
千年议论经几手，极力追仿分毫厘。
博闻强志子桑子，上下纂辑无或遗。
清臞不满六尺长，中有文字无津涯。
归君此编忽自笑，山东学究真黠儿，而今御史还书痴。

长怀邴曼容，远慕蘧伯玉。
养志则安能，寡过亦所欲。
邈哉误儒冠，坐使衣食促。
籝书不论金，终身未易读。
洒扫惭老僧，日食才一粥。

造化涵洪靡不容，近分一谷著愚公。
地因沙涨偏宜竹，山为岩多却碍松。
夜静图书天晓睡，腊寒薪火暑天风。
独惭道学工夫浅，却比先师不屡空。

清泚何妨一整巾，苍崖先自怯登临。
泛现人物几荣悴，祗有林泉无古今。
万个倘容参直节，一泓端欲印无心。
苍颜还许交同老，罗隠书堂尚可寻。

夜骑白鸾出琳阙，三万仙官锵珮玦。
云雷帖妥过刚风，左推日九右扶月。
一息瑶池翠水家，阿母迎谒龙驱车。
青娥弹丝玉妃酒，坼尽蟠桃红玉花。
九天丈人来问道，太极之前天不老。
丹霞一气玉枢宫，宝笈绳金容探讨。
井君沐浴波五色，洞房光芒上奔日。
天上传呼六丁直，星斗离离碍鸾翼。

依松屈曲疑无路，十里廿里香深沍。
殿台平入蓬莱图，人烟尽属天台赋。
山奔万马逼人立，泉吼晴雷半天注。
乱峰发地翠参错，沓嶂参差龙屈怒。
阴磴仍遗前腊雪，阳崖竞拔千年树。
亦容羽客卖丹来，更有神僧飞锡渡。
佛界焚香玉女跪，海舟献宝胡儿踞。
未午催敲集梵钟，随云共展升堂具。
冥搜穷日不知极，妙尽所历何容遽。
平生略持山水眼，是处且了林泉素。
挥支公钱极易事，分庞翁榻良难遇。
青山不是世闲无，山若识人人也住。

依松屈曲疑无路，十里廿里香深沍。
殿台平入蓬莱图，人烟尽属天台赋。
山奔万马逼人立，泉吼晴雷半天注。
乱峰发地翠参错，沓嶂参差龙屈怒。
阴磴仍遗前腊雪，阳崖竞拔千年树。
亦容羽客卖丹来，更有神僧飞锡渡。
佛界焚香玉女跪，海舟献宝胡儿踞。
未午催敲集梵钟，随云共展升堂具。
冥搜穷日不知极，妙尽所历何容遽。
平生略持山水眼，是处且了林泉素。
挥支公钱极易事，分庞翁榻良难遇。
青山不是世闲无，山若识人人也住。

非是拜庞公，何繇识此峰。
自唐无两见，如汉有高踪。
径吐归来菊，山连种老松。
轻飞云似健，精炼玉为容。
鹤要亲题竹，猿常认击筇。
花深多不见，叶响却相逢。
天最知陶亮，人难揖戴颙。
一来非小事，吝到此皆溶。

潮分残力引船飞，一道浮晖入杳微。
可惜梅皆容易落，相将雁又接连归。
依前清洛情犹在，觉道离骚事已非。
倚枕但看王导传，困来不复解春衣。

宇量诸公上，声名一世宗。
平生无一愧，度外有兼容。
绠断一寻井，萝枯百尺松。
纷纷湖海士，末路更谁从。

高山如逸民，不肯近人迹。
孤峭尺五天，空洞容数百。
不招龙自来，其下为窟宅。
天下待霖雨，胡为耽睡癖。
我今唤飞廉，驾汝上空碧。
吾鞭不妄施，慎勿惮劳瘠。

新堤喜绕几纡萦，挈榼携壶出满城。
萍破烟纹容棹过，石开云罅看人行。
亭浮横照波中影，僧拾残霞树杪声。
不必凤凰山上问，此山东向面湖平。

松形夭矫学飞鸾，怪石苍崖藓晕团。
地僻不容人迹到，云深更觉客衣单。
春归不见桃干树，月冷空余水一滩。
欲问神仙向何处，山风吹雨作朝寒。

淮南雪落云绕戍，王郎鸣鞭猎狐兔。
问君本是山阴人，何不扁舟剡溪去。
人生乐事将无同，知君此心如太空。
只今去踏龙尾道，也似寒江蓑笠翁。
鉴湖一曲荷花浦，君不归来花有语。
旧宅应添竹几竿，到家不觉秋如许。
十年雪里看淮南，聚米能作淮南山。
筹边妙处须急吐，政自不容修竹间。
人道长江无六月，日光正射青芦叶。
何以赠君濯炎热，雪即是诗诗是雪。

杨柳风微约暮寒，野禽容与只波间。
道人心性如天马，可爱青丝十二闲。

前日松间步屧归，更将荷叶障秋晖。
如今城里抛团扇，应是山中试袷衣。
水有秋容莲渐少，树含凉气鸟慵飞。
炎天既懒趋城市，从此尤须恋翠微。

平生寡合虽竭斗，几曾自饮一杯酒。
不因风月与湖山，更为松篁与花柳。
今夕何夕风雨来，知侬渴肺生秋埃。
麹生三缄忽自荐，请为风雨聊一开。
老夫呼前呼未了，死生脱帽倾怀抱。
风雨横斜入坐中，宾主淋漓俱醉倒。
须臾风止雨亦休，主人送客凝双眸。
葛天无怀不可状，但觉两耳风飕飕。
匆匆便是中秋节，更与麹生潜地说。
此夜宁容著杂宾，一尊只办浇明月。

霜晴宝殿转春风，潋滟金卮酒色浓。
百戏丛中呈雾豹，万花深处仰云龙。
笙簧对御呈三弄，鼓吹成行叠几重。
衰落谬令陪翰苑，小臣何以寓形容。

钱塘江狭沙成路，潮水来时人欲渡。
沙随浪没未容知，人恐潮回且争去。
仓皇竞同蜂螘奔，只尺直恐蛟鼍怒。
狂风一作浪如屋，可怜有时迫昏暮。
长江渺渺前无航，平沙茫茫绝归处。
几人到此不复反，海水西来更东注。
君不见祖龙英雄吞九州，临此江波尚怀惧。
济川舟楫果何人，莫说稻穰与芒履。
庞公今为鹿门行，将归更作盘沙赋。
我衰绝望钓连鳌，三复君诗返予步。

抬头霹雳不容追，缺齿胡僧陷铁围。
六合空空风悄悄，杜鹃啼月不如归。

断杨岐正脉，灭临济纲宗。
猿啼碧嶂，月锁千峰。
影落于阗国，人在大辽东。
应缘淡泊，无分从容。
谓是运庵真面目，澄潭不许卧苍龙。

诗书穷年灯，功名平生心。
辛勤鶑迁乔，哀鸣猿投林。
兰膏谁为容，朱弦无知音。
安能如蜉蝣，随时安其阴。

翻云覆雨纷轻薄，万瑞不如三白乐。
岁事相关国重轻，天意亦知人忖度。
前年不雨旱为祟，今年不旱螟为恶。
造物与人着力深，一饱年来何落落。
宜春先生古君子，撑肠万卷一丘壑。
吟哦乍拟柳飞絮，感慨相辉花有萼。
商量雪意驰一骑，改变天容翔万鹤。
翻思五十乾道年，是非一律无今昨。
日月逝矣几丰耗，人物眇然增索寞。
吹箎寡唱气欲竭，陟屺何心泪犹阁。
再拜珠玑卜来岁，十袭藏之富囊橐。

三农一命如纸薄，已定盖藏犹不乐。
年来悭雪意如何，抟空岁事堪隃度。
新夸两白已呈祥，数日天工还作恶。
栽培玉屑界琼田，指顾同云藏碧落。
万象改容龙战野，满船空载鱼纵壑。
诗才唤起金闺人，坡上传香梅缀萼。
明当改选岁又稔，扬州骑得缠腰鹤。
家有灵光独岿然，事感鸰原惊已昨。
岂无他人和者寡，不有阿咸几落寞。
关心不见九华楼，旧游莫叹登云阁。
与我新诗字字奇，珠玉盈怀分陆橐。

三峡移名涧响空，中著一桥如饮虹。
旁连溅瀑龙所宫，谓佛有力真冥蒙。
非造物意无禹功，一线偶达成巨谼。
可怪一律人聩聋，助桀唱和更撞舂。
或者误信晨暮钟，万有一幸相际逢。
吾儒自有名教踪，壁立万古涧底松。
异端琐细秋后蛩，一物不格皆妄庸。
谁知健者此山中，朴实可乱田舍翁。
出郊小队不妨农，黄岩意与考亭通。
长养此道如种穜，骏发尔私雨我公，穮蔉虽馑亦有丰。
常行万世无污隆，行健不息人中龙。
不妨更击白鹿鼓，扣之大小皆舂容。

结屋明经好，经明身欲修。
平生仓廪实，不为稻粱谋。
宦路门方盛，容台志已酬。
莫言余八袠，犹欠少迟留。

梅容惨不竞，鸟语噤无声。
二月朔已告，三日春当分。
寒余凌暖律，雪后更同云。
但恐严凝误，阳和欲奏勋。

天与容台掾，田园早得归。
杯中宁有影，海上息忘机。
世路闲身好，人生静者稀。
更于萱草处，静看老莱衣。

丁未慈恩盛，从容最后来。
一从辞墨绶，三徙入鸟台。
记动时方好，持衡去不回。
恩荣频出綍，晚遇有余哀。

分得秋容半，添来爽气深。
静中无罣碍，此处好登临。
老景当风卧，平生爱月心。
几回乌鹊动，晓色上平林。

栽种成阴恰十年，水光山色静无边。
杏桃赏遍春容老，松竹添多晚力坚。
向有味中求冷淡，好宽怀处且盘旋。
干戈渐说边尘息，朽木因依得昼眠。

赋分微官即忍冬，衣单无计可防风。
四方远志从头去，一水空青到底穷。
地骨自寒谁与祛，天门欲到愧无功。
是谁直上凌羊角，却更从容使脱空。

我无郡绩合归与，君有时名孰舍诸。
其事颇同人颇异，此心相照亦相疏。
一时风力天容改，后夜月华云气舒。
同是江南易回首，人来多寄一行书。

朱浪山春啼杜鹃，溪南溪北刺舠船。
人生几度年三十，世路重逢事百千。
客已倦游今老矣，君须揖别故凄然。
从容有问居闲意，为说湖庄水一川。

闰后阳和乐不禁，还将动静印天心。
借留腊意梅藏玉，指点春容柳转金。
冗夺渐疏诗领略，情钟须索酒追寻。
玉京山色{共阝}亭水，自与丝桐作赏音。

彼美花兮宜晚春，柔姿淑艳是何人。
十分国色妆须淡，数点胭脂画未匀。
带雨容开浑是恨，出墙头望恰如真。
几时谪下蓬莱岛，霞染仙衣痕尚新。

人皆托物涤尘襟，我亦于棋了寸阴。
散诞不知身老大，从容聊与世浮沉。
诸君误作机关说，老子初无胜负心。
收拾定应全局在，清风明月照书林。

菊后梅前冷落时，剪檀雕蜡酪为肌。
人从老处亲平淡，花向无中补阙亏。
地暖不忧春近远，窗空惟映月参差。
病夫久废卢仝椀，鼻观从容圣得知。

年来夺锦马群空，而况君家有八龙。
传与乡人经济策，问焉何惜少舂容。

我有读书癖，每喜以笔界。
抹黄饰句眼，施朱表事派。
此手定权衡，众理析畎浍。
历历灿可观，开卷如画绘。
知君笃友于，因从借诗话。
过手有约言，不许一笔坏。
自语落我耳，便觉意生械。
明朝试静观，议论颇澎湃。
读到会意处，时时欲犯戒。
将举手复止，火侧禁搔疥。
技痒无所施，闷怀时一噫。
只可卷还君，如此读不快。
千驷容可轻，君抱亦少隘。
昨问鸡林人，尚有此编卖。
典衣须一收，吾炙当痛嘬。

一种秋容淡素妆，西风吹破几枝芳。
琼葩玉蕊金飙夜，疑是梅花入梦香。

种竹为垣护草堂，面山临水纳幽芳。
从容泉石无牵绊，不似从前志庙廊。

浓淡霜林入望中，天工施巧染秋容。
秋容犹胜春光好，翠叶烧丹绿树红。

浓淡霜林入望中，天工施巧染秋容。
秋容犹胜春光好，翠叶烧丹绿树红。

阅墙兄弟不相容，尺布犹怜尚可缝。
让位介然如弃屣，盛哉至德厚无穷。

倾国娇容启色荒，能移帝主堕三纲。
荔枝嚬笑虽甘美，马践嵬坡促命亡。

桂水阔兮仙宫，今何为兮山之中。
羌时俗兮改错，寄嘉名兮土龙。
卜中洲兮芷闾，仙归兮故居。
旗夫容兮兰枻，诏冯夷兮先驱。
杜蘅纷兮旅庭，酌寒泉兮秋英。
福帝郊兮尘清，终万古兮扬灵。

文曜炳天府，司禄辅时雍。
妥灵俨宫宇，垂光耀词锋。
牲齐蠲穀旦，英髦翕来宗。
桂旗降剡剡，瑶席瞻颙颙。
克诚致昭享，受嘏欣满容。
宾筵列左右，旅觯欢横纵。
美矣席上珍，何异金在镕。
联举属兹岁，青云升九重。

人生何事最为亲，不看春容不识真。
岸柳细摇多意思，野花初破足精神。
精神识后施为别，意思到时言语新。
为报同侪须急赏，莫教春去始伤春。

楼上从容晓日明，春风随意动郊坰。
定知有象根冲漠，未信至精惟杳冥。
万化淳时春蔼蔼，一元亨处雨零零。
忘言共倚栏干曲，绿满周原水满汀。

诸老不敢吏，我来容友之。
调高械夏曲，局熟弈秋棋。
南斗捩船柁，西风吹鬓丝。
莫将金玉质，膏沐画长眉。

旷代佳人十六七，肤如凝脂发抹漆。
芙蓉为脸玉为容，淡拂眉尖远山色。
夜梧月落秋夜长，孤鸾三叠传高堂。
琐窗认得琴心怨，直恐韶华不得当。
瑶环潜送殷勤意，只今犹记来时事。
杀身不赎父兄羞，图得岁寒成共蒂。
阳昌市里鹔鹴裘，鸾鉴相看未白头。
试拈玉轸拢金拨，新声比似旧声愁。
世间恩爱何时尽，流水落花皆往恨。
不愁归避茂陵人，羞逢往日临邛令。
鸳鸯并翅双飞宿，欲话衷肠歌不足。
古来应有白头吟，谁念妾身今再辱。

天怜羁迹寄诸侯，付与危栏早得秋。
相见便知悬榻意，阚亡时得挟书游。
山容老去苍崖在，水潦痕存浅碧收。
高我儒冠无用世，不应更蹑九华楼。

荒莽残唐寺，前通霸越江。
茭芦私井税，钟鼓助舂撞。
大壑容渔户，残碑寄石幢。
好山三四十，浮入两僧窗。

康庐入吾怀，十载驰梦魂。
踵门者何人，遗予以芳荪。
欢然得其趣，如对五老言。
幽姿出岩谷，常带冰雪痕。
尘容为一洗，两目不复昏。
忽思三峡流，褰衣涉潺湲。
因仍一寸石，浸润九节根。
人言可扶老，岁月须其蕃。
兹理谅不诬，吾将从绮园。

纷纷天下事，翻覆良难期。
不知窈冥中，主张者云谁。
工拙判两涂，人谋岂容施。
得非欲平治，机缄遂潜移。
目前三四公，并用无一遗。
毋嫌滞一州，民实邦之基。
乡来番江头，亲见国子师。
德行渊与骞，千载如同时。
斯人使临民，儿不赖母慈。
人言致泰和，须索登皋夔。
位崇泽斯均，否则失所宜。
天乎傥人从，何时可臻兹。

秋事雨已毕，秋容晴为妍。
新香浮{禾罢}{禾亚}，余润溢潺湲。
机杼蛩声里，犁锄鹭影边。
吾生一何幸，田里又丰年。

冉冉老将至，区区心已疲。
文章非世用，字画谩儿嬉。
庐阜多名刹，隋人有断碑。
骊黄虽易辩，堂奥未容窥。

诗仙种菊未多时，因菊名亭早有诗。
欲为寒花标晚节，故将新句寄东篱。
平生未省翻三峡，高处那能赞一辞。
便得从容侍公侧，回头已是十年迟。

去年今日西归客，曝背茅檐又一冬。
岁月催人虽迅速，简编于我却从容。
知名焉用诗千首，养病聊须酒一锺。
早晚杖藜修水去，故人有约许相从。

胜游千里笑谈中，雪片梅花正仲冬。
肯向席门寻孺子，更能草具重茅容。
春风顿觉生寒谷，夜榻惟愁听晓锺。
半世坡梅门下客，乃今何幸得过从。

一室萧然百事无，崇朝趺坐对熏炉。
岫云舒卷元无碍，赢得从容养病躯。

王嫱南郡良家子，靓饰丰容照江水。
何人引入光明宫，绿鬓云鬟朝暮理。
增成亦拟备充依，反向阴山嫁胡儿。
阴山一去归无期，塞雁南翥马北嘶。
当时送往穹庐底，安得属车藏豹尾。
何如滩头媲东家，石上持竿钓游鲤。

高处浑无一点尘，平川极目净于茵。
松声满院日亭午，世味着人谁识真。
倘乞半岩容卜筑，仍留别浦待垂纶。
寒灰岂复重然望，独爱新诗语不陈。

负米惭子路，杀鸡愧茅容。
汗颜戴履间，子职何以供。

人禀五行秀，卓然与物异。
由其达大经，秉彝不容己。

知以达其行，行以精其知。
二者互相发，不容偏废之。

圣人于燕居，德容申天如。
学者之自持，其可惰慢与。

吉士无妄语，德人不苟笑。
容貌端以庄，话言谨而要。

开卷必起敬，肃容正冠襟。
如侍圣贤侧，亲承謦欬音。

智者人之烛，于我非外铄。
清明本在躬，无容自昏浊。

忠以尽诸己，其中不容伪。
一毫苟自欺，在我先有愧。

过者动之差，毋容实诸己。
才觉必速改，乃不为吾累。

小子尔定孙，来前吾语汝。
尔今既加冠，盍以成人遇。
今尔名以矩，字尔以方叟。
告尔名字义，尔其敬听受。
矩所以为方，是为法度器。
极天下之方，不能外乎是。
在人事而言，不越乎此理。
此理根所性，其本一而已。
散诸事物间，各各有所止。
当然不容易，万殊而一揆。
截截有成法，方正无少陂。
圣人安而行，所欲不逾此。
贤者勉而复，折旋必中矣。
学者思圣贤，于学亦必以。
所择要精明，所执在固致。
法皆自中定，方非由外至。
如或非礼视，是以不法视。
于视为不方，随物而妄伺。
如或非礼听，是以不法听。
于听为不方，随物而妄应。
如或非礼言，是以不法言。
于言为不方，随物而妄宣。
如或非礼动，是以不法动。
于动为不方，随物而妄往。
惟视方而明，不为非礼倾。
惟听方而聪，不为非礼从。
惟言方而信，不为非礼徇。
惟动方而直，不为非礼适。
一一守吾法，私意无容杂。
寻绝枉尺为，乘戒诡遇合。
直道范驰驱，何行不检押。
其可者则与，不可者必拒。
交游自正方，不随不可去。
有善者则从，不善者必克。
处事自正方，不随不善溺。
随物则为圆，非圆特其偏。
同流而合污，在方诚有愆。
先方而后圆，于圆乃可全。
既无一不方，斯无一不圆。
动容皆中礼，从心得孔传。
岂但方之熟，实惟圆之安。
圣法万世在，矩尔其勉旃。
称名惕自省，闻字肃反观。
斯义无尔愧，服膺常拳拳。

小子尔定孙，来前吾语汝。
尔今既加冠，盍以成人遇。
今尔名以矩，字尔以方叟。
告尔名字义，尔其敬听受。
矩所以为方，是为法度器。
极天下之方，不能外乎是。
在人事而言，不越乎此理。
此理根所性，其本一而已。
散诸事物间，各各有所止。
当然不容易，万殊而一揆。
截截有成法，方正无少陂。
圣人安而行，所欲不逾此。
贤者勉而复，折旋必中矣。
学者思圣贤，于学亦必以。
所择要精明，所执在固致。
法皆自中定，方非由外至。
如或非礼视，是以不法视。
于视为不方，随物而妄伺。
如或非礼听，是以不法听。
于听为不方，随物而妄应。
如或非礼言，是以不法言。
于言为不方，随物而妄宣。
如或非礼动，是以不法动。
于动为不方，随物而妄往。
惟视方而明，不为非礼倾。
惟听方而聪，不为非礼从。
惟言方而信，不为非礼徇。
惟动方而直，不为非礼适。
一一守吾法，私意无容杂。
寻绝枉尺为，乘戒诡遇合。
直道范驰驱，何行不检押。
其可者则与，不可者必拒。
交游自正方，不随不可去。
有善者则从，不善者必克。
处事自正方，不随不善溺。
随物则为圆，非圆特其偏。
同流而合污，在方诚有愆。
先方而后圆，于圆乃可全。
既无一不方，斯无一不圆。
动容皆中礼，从心得孔传。
岂但方之熟，实惟圆之安。
圣法万世在，矩尔其勉旃。
称名惕自省，闻字肃反观。
斯义无尔愧，服膺常拳拳。

小子尔定孙，来前吾语汝。
尔今既加冠，盍以成人遇。
今尔名以矩，字尔以方叟。
告尔名字义，尔其敬听受。
矩所以为方，是为法度器。
极天下之方，不能外乎是。
在人事而言，不越乎此理。
此理根所性，其本一而已。
散诸事物间，各各有所止。
当然不容易，万殊而一揆。
截截有成法，方正无少陂。
圣人安而行，所欲不逾此。
贤者勉而复，折旋必中矣。
学者思圣贤，于学亦必以。
所择要精明，所执在固致。
法皆自中定，方非由外至。
如或非礼视，是以不法视。
于视为不方，随物而妄伺。
如或非礼听，是以不法听。
于听为不方，随物而妄应。
如或非礼言，是以不法言。
于言为不方，随物而妄宣。
如或非礼动，是以不法动。
于动为不方，随物而妄往。
惟视方而明，不为非礼倾。
惟听方而聪，不为非礼从。
惟言方而信，不为非礼徇。
惟动方而直，不为非礼适。
一一守吾法，私意无容杂。
寻绝枉尺为，乘戒诡遇合。
直道范驰驱，何行不检押。
其可者则与，不可者必拒。
交游自正方，不随不可去。
有善者则从，不善者必克。
处事自正方，不随不善溺。
随物则为圆，非圆特其偏。
同流而合污，在方诚有愆。
先方而后圆，于圆乃可全。
既无一不方，斯无一不圆。
动容皆中礼，从心得孔传。
岂但方之熟，实惟圆之安。
圣法万世在，矩尔其勉旃。
称名惕自省，闻字肃反观。
斯义无尔愧，服膺常拳拳。

我赠王氏子，作此谨所之。
之子何所喜，喜有近道资。
妙龄正弱冠，立志已不卑。
与之语则解，知弗流俗随。
今闻欲有行，问之如何其。
曰取天下友，曰求天下师。
斯言美则美，乃大人之为。
在子则太早，恐非其所宜。
去圣嗟已远，名家好相持。
师者每异户，友焉亦多岐。
志稚未坚定，焉保无转移。
识嫩未的确，那知真是非。
同人遽于野，懔乎其亦危。
既慕圣贤学，须循圣贤规。
圣功有次序，躐进徒尔疲。
非益欲速成，孔深阙童讥。
登高必自下，子思端不欺。
道尔求诸远，孟轲尤所嗤。
小学极纤悉，无非固骸肌。
洒扫进退间，三千其威仪。
子曾与周旋，有亏已无亏。
大学入德门，纲条备无遗。
开端在格物，大当致吾知。
子曾与讲贯，有疑已无疑。
语孟两部书，坦坦无峣崎。
尽是平实语，中蕴至宝辉。
子曾得其趣，抑尔猎其皮。
入道贵有主，何须事支离。
进德贵着实，何容慕新奇。
后生所可畏，不在华藻摛。
亦非记览博，亦匪谈辨飞。
勇往识其正，路头不参差。
终始一敬入，绝无傲岸私。
驱车万里道，最谨发轫时。
豪厘稍有差，千里谬莫追。
志学错所学，从心竟相违。
知止失所止，能得之者希。
康庄大通衢，无用径捷窥。
章韶大雅音，不必转调吹。
美璞要成器，切戒浪琢锤。
良苗善保养，粢盛方可期。
惜兹少壮力，正宜自鞭治。
一一务下学，俛焉日孜孜。
圣门缜密功，不容漏毫丝。
真积中欠缺，虚劳外奔驰。
杂乎其胸臆，决堕狂与痴。
不为子行喜，抑为子行悲。
子既扣我门，吾何吝子医。
不觉写肝肺，有此谆谆词。
此理无强聒，姑以诚吾思。
於乎王氏子，念我谨所之。

我赠王氏子，作此谨所之。
之子何所喜，喜有近道资。
妙龄正弱冠，立志已不卑。
与之语则解，知弗流俗随。
今闻欲有行，问之如何其。
曰取天下友，曰求天下师。
斯言美则美，乃大人之为。
在子则太早，恐非其所宜。
去圣嗟已远，名家好相持。
师者每异户，友焉亦多岐。
志稚未坚定，焉保无转移。
识嫩未的确，那知真是非。
同人遽于野，懔乎其亦危。
既慕圣贤学，须循圣贤规。
圣功有次序，躐进徒尔疲。
非益欲速成，孔深阙童讥。
登高必自下，子思端不欺。
道尔求诸远，孟轲尤所嗤。
小学极纤悉，无非固骸肌。
洒扫进退间，三千其威仪。
子曾与周旋，有亏已无亏。
大学入德门，纲条备无遗。
开端在格物，大当致吾知。
子曾与讲贯，有疑已无疑。
语孟两部书，坦坦无峣崎。
尽是平实语，中蕴至宝辉。
子曾得其趣，抑尔猎其皮。
入道贵有主，何须事支离。
进德贵着实，何容慕新奇。
后生所可畏，不在华藻摛。
亦非记览博，亦匪谈辨飞。
勇往识其正，路头不参差。
终始一敬入，绝无傲岸私。
驱车万里道，最谨发轫时。
豪厘稍有差，千里谬莫追。
志学错所学，从心竟相违。
知止失所止，能得之者希。
康庄大通衢，无用径捷窥。
章韶大雅音，不必转调吹。
美璞要成器，切戒浪琢锤。
良苗善保养，粢盛方可期。
惜兹少壮力，正宜自鞭治。
一一务下学，俛焉日孜孜。
圣门缜密功，不容漏毫丝。
真积中欠缺，虚劳外奔驰。
杂乎其胸臆，决堕狂与痴。
不为子行喜，抑为子行悲。
子既扣我门，吾何吝子医。
不觉写肝肺，有此谆谆词。
此理无强聒，姑以诚吾思。
於乎王氏子，念我谨所之。

孔孟不说相，于人洞肺肝。
由也行行如，不得其死然。
括也未闻道，其躯难以全。
赐亿亦屡中，执玉俯仰间。
经礼视平衡，下忧倾则奸。
兹皆以理决，初匪由术传。
刘君以相名，表里须相关。
备道最上格，温恭厉而安。
晬面盎于背，德人盛容颜。
论心勿徇形，心广体自胖。
敬吉怠则灭，炳炳真如丹。
此诀若未喻，所阅非神观。

哦风径游卫山峬，溢耳谣言如春敷。
猗猗青青发三叹，熟察其调未免粗。
当年载歌淇水澳，区区但取枝叶绿。
恶知中有至味存，爽人神思胜于玉。
料想厥种未为良，校之吾邦君视仆。
吾邦此君最佳处，惟在根萌毓坤腹。
出尘妙质莹无疑，彻骨不容疵纤厘。
地灵精白气所孕，圃师培壅工弗施。
火行用事正炎郁，故遣特特清南垂。
钻泥苯{艹尊}伸蛰龙，轧石胧肿亚卧狮。
蓄节正直已不拔，藏心塞实如无私。
新班黄甲固脆润，半露青簪犹珍奇。
雨余荷锄试一访，颖颖竞脱毛囊锥。
发封奏之金错刀，片片逐刃滋琼脂。
未数冰谷素龙肝，岂逊金墉白云芝。
天然真味本自足，不待滑瀡甘以饴。
烹煎燔炙无不可，论材宜为百品师。
疏肠涤胃扫烦秽，侑卮赞膳功谁知。
九饤槃中若得此，方贡诸羞特余子。
箪瓢陋巷时相逢，炳腹琅玕焰欲起。
从知种种山海腴，那有似此清中癯。
吴莼楚荇傥埒美，恰类{酉冥}{酉蠡}拟醍醐。
猫舄班孙真徒胥，何复敢校荣与枯。
信哉超越天地炉，君子之德他所无。

膏霖溉注既优渥，璇穹顿扫顽云车。
沉香久郁悉清豁，无复沴气东西斜。
金盘拥出三足乌，赫赫耀目伸爪牙。
融融熙熙遍林谷，鸣有喜鶑无愁鸦。
东阡土脉浸温畅，颇颇释我农人嗟。
壮者举耜趾相摩，少者行馌肩相差。
乃知乾元父万物，仁育两间同一家。
太和生生终莫遏，不容痴寒固骄夸。
残阴曀曀终必退，安能掩轧壮阳芽。
日涉老仙忧民隠，诗词恳恻如黄麻。
料对兹晨少慰怿，行歌豳颂笔生花。

嘉定四年日在房，赵侯来守南清漳。
下车百事所未遑，先务化原修泮宫。
发帑市材鸠众工，改偏易陋规模洪。
大门复旧正当阳，直挹名第真仙峰。
泮渠下疏清波溶，时与潮汐相流通。
两廊轩轩如翚飞，朱栏翼之森卫防。
讲堂岩岩峙中央，高明洞豁无暧曚。
东西两舍夹其旁，扉楹新厂标祠堂。
诸祠畴昔乱无章，从今一正峣相望。
东祀无极濂溪翁，浑沦再辟如羲皇。
二程从而大发扬，千载绝学始有光。
文公继之撷精刚，发挥大学明中庸。
善集诸儒粲朝纲，金声玉振真玲珑。
此邦况又旧游乡，流风遗泽尤洋洋。
合为四座俨颙颙，卓示师表开群蒙。
女令圣门知所从，无徒自弃甘面墙。
西祀唐人相国常，首变蛮俗趋文风。
配以周欧二俊良，破荒桂籍先传芳。
端明蔡公著清忠，始自莲幕起腾骧。
东溪高公拔上庠，劲节凛凛凌秋霜。
力摧秦桧锐锋铓，濒死奋不顾厥躬。
列为五像竦昂昂，论世尚友激懦慵。
要令片善有磨砻，无往不切进修功。
越惟明年神祝融，群工告备襡器藏。
侯曰轮奂美而彰，落成合与诸宾同。
释菜之礼久已亡，在泮饮酒仪亦荒。
今其举之始自邛，不宜草略宜周详。
时惟月琯中林锺，旬有三日方曈眬。
阖郡文武诸曹郎，下及生员隶学供。
庙廷叙立严班行，银青错间绯紫裳。
主人升自阼阶东，束茅灌献文宣王。
韭芹蔬笋罗芬芗，配食兖邹二国封。
跪伏拜起仪从容，精神昭格孚冥茫。
恭惟道德万世隆，参天配地相始终。
再诣东祠诸儒宗，荐以时器陈时饔。
粢盛醴齐烹羔羊，尊师一意照无穷。
三诣西祠诸贤踪，馈荐一视东祠丰。
岂应故事诚有将，示人友善何日忘。
祀事既毕登堂堭，峨冠列坐咸肃恭。
广文巍榻歌鲁颂，讲扬经义发童蒙。
卷经群趋跻而跄，旧堂序列环而重。
老少团拜敬而雍，申明孝弟消强梁。
更衣紫袖巾缩缝，旋复故坐举馂觞。
羞桃华瓜仍蕉黄，左殽右胾羹及粱。
五行大白益静庄，威仪秩秩无忀徉。
三劝和乐恩意浓，酬酢指逊交更相。
主人载笑色而康，方今太平无征攘。
幸与诸宾相庆逢，愿均饮醉文字中。
众宾欣谢且惭惶，此会旷典昔未尝。
今幸亲与沾霈霶，报之愧无圭与璋。
文班进请输肺肠，泮仪民则诗言飏。
风教基本今既崇，礼逊兴行道义充。
观听感德还降衷，自达闾巷无奸凶。
异时刺史入三公，又推此道柔万邦。
移风易俗归醇酿，均令天下跻虞唐。
武班进请披心胸，侯饮于泮为道长。
可屈群丑服淮羌，献囚献馘不告讻。
坐格飞鸮食我桑，赂金贡齿皆来降。
异时锡命侯弓彤，又相君德成安强。
樽俎自折万里冲，会同四海来氐羌。
诸生继进吐卑悰，惟申文武无异方。
加之俾尔炽而昌，加之俾尔寿而臧。
降尔遐福如陵冈，嗣续与国同无疆。
北溪野人狷且狂，躬陪盛仪喜莫量。
直述诗史为铺张，昭示来世惊盲聋。

臞庵先生仙籍豪，固非尘中浪骼骨。
挺特不随时世妆，那学儿女夸首髴。
朅来龙江主文盟，𬬻锤广大无弃物。
裁狂雕朽谁弗容，游刃三年不少{屈刂}。
野人掩关北溪曲，于道未能探丝忽。
甘谢驰驱抱孤拙，反获优容免呵咄。
纡轸衡茅过招邀，寘之学海沧流潏。
道德渊源漫斟酌，理义刍豢饱啮龁。
由堂赐室纵步蹑，渊鳞骞翼恣手捽。
金篦刮瘼丹起废，万斛尘胸为一拂。
要令龊龊矿璞姿，无或晶光向埋没。
云何聚散不可常，征车已驾城东月。
当今中原若角崩，曦娥薄蚀耀计孛。
庙堂侧席急选用，英才讵复偏方屈。
便起鸮林簉鹓行，感时怒竖冲冠发。
整顿乾纲靖坤维，扶掖炎精夐熛欻。
拯危直鼓济商楫，逢邪须奋击泚笏。
挽回一气转洪钧，平地春雷百蛰出。
雍容细旃讲唐虞，正鞸垂绅其弁突。
抑均斯道觉斯民，何但诸王私荫樾。

臞庵先生仙籍豪，固非尘中浪骼骨。
挺特不随时世妆，那学儿女夸首髴。
朅来龙江主文盟，𬬻锤广大无弃物。
裁狂雕朽谁弗容，游刃三年不少{屈刂}。
野人掩关北溪曲，于道未能探丝忽。
甘谢驰驱抱孤拙，反获优容免呵咄。
纡轸衡茅过招邀，寘之学海沧流潏。
道德渊源漫斟酌，理义刍豢饱啮龁。
由堂赐室纵步蹑，渊鳞骞翼恣手捽。
金篦刮瘼丹起废，万斛尘胸为一拂。
要令龊龊矿璞姿，无或晶光向埋没。
云何聚散不可常，征车已驾城东月。
当今中原若角崩，曦娥薄蚀耀计孛。
庙堂侧席急选用，英才讵复偏方屈。
便起鸮林簉鹓行，感时怒竖冲冠发。
整顿乾纲靖坤维，扶掖炎精夐熛欻。
拯危直鼓济商楫，逢邪须奋击泚笏。
挽回一气转洪钧，平地春雷百蛰出。
雍容细旃讲唐虞，正鞸垂绅其弁突。
抑均斯道觉斯民，何但诸王私荫樾。

臞庵先生仙籍豪，固非尘中浪骼骨。
挺特不随时世妆，那学儿女夸首髴。
朅来龙江主文盟，𬬻锤广大无弃物。
裁狂雕朽谁弗容，游刃三年不少{屈刂}。
野人掩关北溪曲，于道未能探丝忽。
甘谢驰驱抱孤拙，反获优容免呵咄。
纡轸衡茅过招邀，寘之学海沧流潏。
道德渊源漫斟酌，理义刍豢饱啮龁。
由堂赐室纵步蹑，渊鳞骞翼恣手捽。
金篦刮瘼丹起废，万斛尘胸为一拂。
要令龊龊矿璞姿，无或晶光向埋没。
云何聚散不可常，征车已驾城东月。
当今中原若角崩，曦娥薄蚀耀计孛。
庙堂侧席急选用，英才讵复偏方屈。
便起鸮林簉鹓行，感时怒竖冲冠发。
整顿乾纲靖坤维，扶掖炎精夐熛欻。
拯危直鼓济商楫，逢邪须奋击泚笏。
挽回一气转洪钧，平地春雷百蛰出。
雍容细旃讲唐虞，正鞸垂绅其弁突。
抑均斯道觉斯民，何但诸王私荫樾。

史君幽趣钟灵台，胸中图画如天开。
居闲薄发林塘胜，根原福寿两山来。
石骨旁峙虎蹲踞，泉脉下绕龙瀊洄。
高低随巧结亭榭，收拾造化成锦堆。
绯黄紫绿献态度，纤洪浓淡敷条枚。
四时春色常在目，嘘咻无用邹律催。
那知禁林凤池上，须君缓步锵鸣瓌。
讵容袖手此山下，龟朋鹤侣相追陪。

去冬九旬已渴雨，那意今春渴尤苦。
自开正元越三月，生意全蛰不闯吐。
阳威烈烈炽盛夏，田野熬熬剧焦釜。
新秧既长且干萎，播种无由可入土。
农民望雨若倒垂，类叹天命我无所。
太守念膺民命寄，如伤体肤痛心膂。
奔祷山川社稷前，下及百祠靡不举。
坛告雷师雷莫闻，江叩龙神龙弗顾。
间或沾洒随即收，翘想霶霈殊乌有。
日切一日不遑宁，直欲伐牲实笾俎。
精虔充积四十朝，幽明贯彻忽无阻。
季春望夜五鼓余，瓦鸣琢琢檐垂缕。
起来四顾云黑暝，阿香驱车震鼍鼓。
甘霔一番复一番，达昼倾盆莫之御。
东阡西陌土膏溶，负耒荷锄翕旁午。
父语其子兄语弟，或曰我侯感格故。
滴滴皆是真珠饭，天救我民赐我哺。
非我下民能动天，侯泽我民如父母。
既优既渥尚未已，实颖实栗决可睹。
人解戚容为懽忻，岁转凶兆为丰阜。
从知天人本一机，气脉流通有如许。
端犹影响应形声，证验昭昭真足数。
亦侯作霖大手段，家学渊源传自古。
岂徒蕞尔南漳滨，特私所惠偏一坞。
抑将天下济苍生，行赴九重大用汝。

重来日涉整前盟，欲与渊明细论朋。
向市闹中浑觉胜，可人幽处不妨仍。
岁寒依旧竹三迳，春意长新花数棚。
对景舂容无一事，好将气马款调乘。

驿道芬菲春气柔，征蹄去去不容留。
俯辞南国抠衣佩，直向端门拜冕旒。
璧沼从知新训导，石渠旋复细刊雠。
泽民致主渊源学，那或浮沉逐辈流。

虽凭缣素状仪容，的自毫心蕴妙锋。
个个本来天所赋，随人变化有奇工。

不妨雪压与霜糊，友结松筠鄙橘奴。
特放孤标先煖觉，肯随众卉望寒逋。
疑将冰月为精爽，端借琼瑶琢体肤。
闯出一元生物意，从兹引领万容姝。

道为贤侯讲泮宫，渊源程子及周翁。
路开正脉同归极，川障狂澜浪驾空。
珍重前廊浑气合，督提后进要心通。
圣门相与从容入，矩步规行不用匆。

为问中郎昔抗忠，力箴颇牧不能庸。
如今疆埸多尘扰，颇牧还能容不容。

中庸尚䌹示诸儒，为己何心世毁誉。
只要美中存德本，无容饰外事文余。
鱼潜理趣真如灼，屋漏工夫的不虚。
珍重子思深属意，一言纲领此篇书。

天童仲冬第一句，槎槎牙牙老梅树。
忽开花，一花两花三四五花无数花。
清不可夸，香不可夸。
散作春容吹草木，衲僧个个顶门秃。
蓦札变怪，狂风暴雨交衮，大地雪漫漫。
老梅树太无端，寒冻摩挲鼻孔酸。

心尘脱落开岩洞，自性圆通俨绀容。
天子敬，龙之恭，不以为喜安然中。
咦，更荐海涛翻黑风。

山披锦云而烂成春意，水含碧月而淡存秋容。
恁么也恁么，说似曾不中。
黄头并碧眼，消息子难通。

竹林彼一时，仲容乃此游。
寥寥千载后，忍曰为良谋。
古人心匪遐，用舍多风流。
身容纵未老，岁月去不留。
结茅我山椒，诗书尚何求。
固将淑诸人，犹能诵轲丘。
朅来南风薰，见子忘百忧。
阮盖青云器，涛戎信其俦。
取酒且勿饮，听作商声讴。

竹林彼一时，仲容乃此游。
寥寥千载后，忍曰为良谋。
古人心匪遐，用舍多风流。
身容纵未老，岁月去不留。
结茅我山椒，诗书尚何求。
固将淑诸人，犹能诵轲丘。
朅来南风薰，见子忘百忧。
阮盖青云器，涛戎信其俦。
取酒且勿饮，听作商声讴。

世道日狭隘，无地可自容。
岂不有崖壑，乐此林下风。
乘晴气清和，试听飞流淙。
凭轩得名酒，老我时一中。

西湖八九月，苏堤赏芙蓉。
艳艳风日美，鲜鲜霜露浓。
今年开最繁，映水自为容。
十里烂成锦，红绿花重重。
钱塘盛吴会，昭代多鼎锺。
游人醉不归，车马如游龙。
里巷达廊庙，歌酒日相从。
千锺不惮费，一笑无留踪。
胜践穷耳目，乐事开心胸。
东游将百年，兵农晏提封。
四境复丰穰，物色近初冬。
作诗代华黍，皇风正时雍。

一笑招真岩，屈指如昨日。
梅雨打溪船，回路顿萧瑟。
岂知数载后，相逢仕涂出。
复是暮春时，薰风转吕律。
武夷山甚高，千丈耸崷嵂。
昧者信谁知，见者多自失。
名父难为子，世论莫深诘。
要使学力健，用则定爵秩。
我亦理征帆，相将坐林密。
先乃送君归，斑衣入堂室。
从容奉亲欢，岂但文度膝。

愚闻象山翁，雄辩欲明道。
君尝升其堂，叩击务深造。
晚开山水窟，谓此可忘老。
从容能几何，翁已终寿考。
遗文力披寻，古制资探讨。
想君念师门，没世耿怀抱。
近从武夷伯，旧话益可考。
岂惟翁所亲，盖自世之宝。
归来过玉溪，惜别为倾倒。
乐地无古今，春风动花草。

卜居得幽旷，崇山倚长松。
夜窗风雨来，岁事忽已冬。
人或知子欤，我身为从容。
此闲岂有待，彼忙竟何逢。
徒以蜗角微，展转缠心胸。
栽田艺禾黍，伏腊可粗供。
功名不难办，肉食皆鼎锺。

初不畏离别，亦不爱过从。
周游老江浙，风雪还穷冬。
君侯故家秀，雅步非凡踪。
鸣弦寄真尚，万古开心胸。
胡为怜我懒，纵论容愚憃。
留连一再旬，欲去寒意浓。
当知思齐贤，出处诚难逢。
草木冻欲折，冬岭惟孤松。

挂冠归海峤，樟坡可高亭。
无愧邴曼容，如疏傅汉廷。
广平心铁石，大雅非蝇营。
灵山玉溪波，二年惊屏星。
澹然每无竞，举足皆典刑。
宦情随牒移，蜀庄以沉冥。
从他俗态度，众醉惟独醒。
黄锺鸣瓦釜，螭龙为蝘蜓。
衰容固儿戏，白眼孰肯青。
吾侪安处顺，抵掌即忘形。
幽绝有烟霞，荒野多林坰。
春泽可巾车，秋水可扬舲。
耳畔震风雨，澒洞飞雷霆。
黜陟既不闻，奚暇分渭泾。
咄哉市朝子，车马弗肯停。
翻覆五鼎亨，葅醢而膻腥。
敛收四方志，保息存黄庭。
鹪鹩栖枝足，鹏运空南溟。
我家涧谷底，公常念伶俜。
祖帐为长歌，乾坤本清宁。

挂冠归海峤，樟坡可高亭。
无愧邴曼容，如疏傅汉廷。
广平心铁石，大雅非蝇营。
灵山玉溪波，二年惊屏星。
澹然每无竞，举足皆典刑。
宦情随牒移，蜀庄以沉冥。
从他俗态度，众醉惟独醒。
黄锺鸣瓦釜，螭龙为蝘蜓。
衰容固儿戏，白眼孰肯青。
吾侪安处顺，抵掌即忘形。
幽绝有烟霞，荒野多林坰。
春泽可巾车，秋水可扬舲。
耳畔震风雨，澒洞飞雷霆。
黜陟既不闻，奚暇分渭泾。
咄哉市朝子，车马弗肯停。
翻覆五鼎亨，葅醢而膻腥。
敛收四方志，保息存黄庭。
鹪鹩栖枝足，鹏运空南溟。
我家涧谷底，公常念伶俜。
祖帐为长歌，乾坤本清宁。

敬亭不可见，得见敬亭人。
寂寂红尘里，长安风日春。
人生易为感，华发倏已新。
从容一抚几，图书正横陈。
臭味有美恶，风俗多浇淳。
飘然湖海身，欲去还逡巡。

琴声类筝笛，俗手多一律。
伊嚘悦儿女，焦急涴桐漆。
予尝为作评，当是养心术。
大弦宽而和，小弦精且密。
制作务高雅，资材在清实。
既鼓复以歌，其气可平壹。
昨从东海君，置酒风月室。
欢然十指间，挥弄俄顷毕。
洒落冰雪容，辉润金玉质。
人品既如许，古乐复在膝。
顾予面生尘，见之颇自失。
急归卧南山，十日不敢出。

尽日苦久旱，凌朝得微凉。
悠悠我所思，眇眇天一方。
搔首亟盥沐，篮舆上河梁。
城阇士如林，进取自行藏。
孰甘尺蠖屈，孰羡鸣凤翔。
分寸丝忽间，胶扰互奔忙。
唶嗟尚何诣，交谊或难忘。
山堂兮方斋，城树郁葱苍。
岂无尘榻地，茗瀹容细尝。
放身易云晚，屋角下残阳。
虚明见云风，从君以徜徉。
须臾夜色起，片月翻流光。
影静理无违，语惬情不伤。
相将得岁寒，留目禾黍场。
可以饱吃饭，余事扫秕糠。

春秋经世志，问取大愚家。
盘折入举文，唾手为国华。
从容试讲评，三传宁浮夸。
南渡今百年，中外义非赊。

夜凉河汉迥，高风散梧桐。
危台出尘埃，相与天壤中。
把酒自萧散，有句同从容。
记取长安城，人海如鱼龙。

班坐横碧轩，便足了吾事。
水南冻雨中，岁晚欲何为。
人生衰荣尔，翻覆当有自。
使君真不凡，宾从随听视。
偶然理窗楹，岂曰登临地。
吕曾骨已朽，方来重增喟。
萧闲着我老，婆娑恐容易。
惜乎一杯酒，未敢驻千骑。
梅花山翠寒，孤香发清吹。

岁月不待人，初寒迫深冬。
慨予歌声长，天地亦改容。
歌罢掷酒盏，忽然动昏钟。
风余雪霏霏，鸦栖雁雝雝。

平生未踏洞庭野，亦不曾登南岳峰。
因君谈旧游，恍如常相从。
江淮历历转湘浦，裘马意气传边烽。
吾尝泛大江，祇见匡庐松。
乘风醉卧帆影底，高浪直溅岚光浓。
日暮泊船时，是时方严冬。
雪花压船船背重，缆摇舵鼓声如钟。
当年意浅语不到，无句可写波涛舂。
君诗乃如许，景物不易供。
尽归一毫端，状出三飞龙。
人间胜处贵着眼，虽有此兴无由逢。
钱唐山水亦自好，奈何薄宦难从容。
南高北高一千丈，潮头日夜鸣灵踪。
应有隠者为识赏，青鞋布袜扶杖筇。
君无诧彼我愧此，急还诗卷心徒忪。

暮天不尽山明灭，文物从容两奇绝。
射江返照鱼舸轻，隔岸人家炊烟发。
依依柳色草青青，一曲风前韵清越。
醉归飞梦遶庭皋，乐处十年待君说。

倚船江头看修竹，谁家有轩号清足。
敲门应喜故人来，一饭从容可无肉。
春风桃李徒纷纷，独抱劲节惟此君。
自公退食且啸咏，他日得时能拂云。

雾下疑成雨，檐低暗复明。
田家思一稔，王国虑多晴。
天岂预人事，世应容我耕。
凭轩归计定，只得待雷声。

转输三伏雨，探借九秋风。
沾洒莲犹碧，飘摇叶未红。
荒凉甘退缩，清润拟从容。
在野农人喜，仍年禾黍丰。

寒色摇窗纸，瓶梅静吐香。
小楼深坐稳，矮屋欠伸长。
雪意垂垂白，云容淡淡黄。
西湖林处士，侑食水仙王。

涧泉韩仲止，生计聊复尔。
无钱向谁嗟，有酒徒自喜。
尽日览形容，流年惊发齿。
夜夜犹早眠，寒来更慵起。

邂逅登临胜，从容杯酒闲。
脱身方甫里，满眼已庐山。
此道天能会，端人世所悭。
丹心空磊磊，绿鬓只斑斑。

自恨登门久，飘零岁月深。
近知无复旧，后定不如今。
声迹嗟贫病，形容入醉吟。
经行才顷刻，何日奉书琴。

细酌林亭久，风烟起近钟。
苍苍虽暮色，淅淅是秋容。
老眼浑相对，幽怀不易逢。
人生几两屐，小榼尚能供。

犹记到阶除，虚怀不自居。
从容姑借酒，厌饫惬于书。
物物徒娱客，人人足胜予。
年来数相过，此道定谁如。

每恨居山浅，扶舆过九峰。
几年无恃怙，常此痛音容。
风雨寒垂点，云烟晚复重。
市廛多汩没，忽尔脱尘踪。

居山更入山，百事不相关。
只有猿狙外，更无鸡犬间。
渊泉得沿濯，岩岫要跻攀。
最是高人语，时容见一斑。

剥啄君家去，同为两县来。
赵施元保社，徐郑亦尊罍。
便做壮心已，须饶老眼开。
交游容易别，十日重徘徊。

山远飞晴霭，春江景有余。
推窗风浩荡，凭几日徐舒。
何计用休沐，忘怀得燕居。
从容话千载，随饭只盘蔬。

潜鱼空浪藻，倦翼漫风林。
邂逅留连饮，从容取次吟。
名言惊思苦，离话惜情深。
昔尔那知此，他还未必今。

山崦昏蒙雨，溪流冷落风。
隔城须会友，闭户独衰翁。
交气游谭外，存神燕息中。
可容诸念起，应与此心同。

野意不堪老，秋怀无用悲。
更容书作祟，犹藉酒能医。
去去孤云片，垂垂小雨丝。
人生偶然尔，天地也如斯。

秋晚灵芝寺，阴云阖复开。
荷枯半倚草，柏老遍生苔。
兴到容吾赋，闲知与客来。
琴边更三叠，莫放酒船回。

楼外千山雪，年年只欠诗。
杯停常欲速，棋负不容迟。
玉振光回合，冰清气眇弥。
咸言聊自惜，世路易磷缁。

发已经年白，今朝又到须。
形容真易改，心事合全无。
晓室开青镜，晴窗据槁梧。
门前谁送酒，不恨老东吴。

著述钦成说，叮咛忆绪言。
不期捐几杖，无复贲邱园。
行旐村前路，丰碑屋外原。
形容惭识浅，相挽只馨吞。

才鼓南薰又得秋，中林清雨洗还幽。
旧交到了终余味，新话从来不奈愁。
末利洁香花未减，芙蕖酣艳叶方浮。
棋盘酒斝从容地，风物满轩能会不。

得雨逢秋一醉同，老身随处为从容。
笑花斋外言谈久，桂树门边步武通。
漫挟两儿常兀兀，既来三友莫匆匆。
夜凉共踏朦胧月，赢取归桥满袖风。

雨声催我梦华胥，清气于人便有余。
惟适之安非素隠，不容何病是闲居。
茶烟未了归真觉，香雾初横切太虚。
却忆华山陈处士，惘然推枕听阶除。

连朝秋雨起秋风，梦觉吴山第一峰。
离合乱云思过雁，去来斜月听吟蛩。
寂寥髣髴天容澹，摇落相看野色浓。
寄语骚人模写取，登临佳处更从容。

连朝秋雨起秋风，梦觉吴山第一峰。
离合乱云思过雁，去来斜月听吟蛩。
寂寥髣髴天容澹，摇落相看野色浓。
寄语骚人模写取，登临佳处更从容。

雪花飞我读书林，松叶梅梢自赏音。
莫问侵寻春事近，肯教容易岁寒骎。
拥裘鹤帐眠方熟，抱膝鸡窗兴愈深。
更启柴门唤邻曲，伴题冰柱共清斟。

每逢泉石必从容，闲过吾庐绝涧东。
簸弄泓澄看硌确，盘旋窈窕喜蒙笼。
近村欲雨无斜日，远岫归云有阵风。
白酒酿成谁酌我，濯缨洗耳不须同。

夕阳偏占绿荷风，夏气浮凉酒满锺。
人胜不讥吾拓落，身闲何恨尔从容。
唤回今古风骚体，消得乾坤运化功。
只是灵山照冰水，莫教忧乐系穷通。

西风吹我上危台，鹤驾仙人跨海来。
虽少菊花犹破帽，既多枫落合倾罍。
玉溪净泻秋容淡，灵岫森罗夕照开。
老去悲伤易如许，人心何苦自崔嵬。

系船散策到龟峰，人意从容景不穷。
点检形容多变态，纵观面势更穹崇。
并边幽草丛丛碧，绝顶残枫树树红。
山翠着人寒更早，岚光明灭鸟声中。

系船散策到龟峰，人意从容景不穷。
点检形容多变态，纵观面势更穹崇。
并边幽草丛丛碧，绝顶残枫树树红。
山翠着人寒更早，岚光明灭鸟声中。

台占溪南最上峰，政成民乐得从容。
彼时高李情如许，此地苏丁事偶逢。
可是吾身羡轻举，肯令人眼溷尘踪。
昂昂紫府飞来处，一片笙箫酒满锺。

晚春天气绿园林，小上危亭酒未深。
紫燕归来知倦翼，黄鹂飞去有清音。
水烟望望山明灭，风雨时时景晦阴。
莫问痴儿了官事，尊前容我短长吟。

古寺虚廊石壁阴，幽人高卧一窗深。
绝胜移病听朝鼓，大似归田理素琴。
棋酒定知交有味，轩裳得路可无心。
何时下榻容吾语，共挹清风抵万金。

一邱一壑本同然，老去心情懒问禅。
野外江山天转大，秋深风露月还圆。
栽花种柳无余日，问舍求田有尽年。
只恐功名相逼逐，未容着意到闲边。

云薄湖山入暮天，近看容淡远苍然。
秋生旷暮时藏日，野外荒寒更起烟。
柳下不知多少屋，苇间惟听往来船。
今年情味诗全减，只合灵虚唤水仙。

风沙跋马度平原，眼底光阴几换年。
霜气挟寒涵落日，云容薄暮带孤烟。
经行野寺寻诗和，邂逅残僧把茗煎。
束缚一官真自笑，可无清兴解鞍眠。

水西佳处为停车，不待丹青写作图。
高下是山非甚远，回还随路未嫌迂。
留连把盏欢才洽，迤逦支筇句不无。
天地之间是闲客，也须容我醉歌呼。

虽只霜浓春自浓，野梅无处不为容。
半依古渡迷芳草，独与荒山对老松。
绰约花房宜戏蝶，崔嵬枝干若游龙。
角巾一幅支筇久，不觉烟中有寺钟。

窗静明灯看木樨，秋声吹雨欲凄凄。
余凉倍觉花撩乱，尽夜尤宜叶整齐。
瓶浸冷香书案小，座围幽艳屋山低。
从容茶果归来处，桥踏涧云迷断蹊。

翠微秋影浪吟时，一片才情杜牧之。
不望上天容此老，只忧无地著群儿。
岁华荏苒疏音信，人事凄凉有别离。
日暮江东云合处，小山丛桂是吾师。

病余无绪可从容，健羡人能下上同。
秋冷芙蓉才弄日，晴烘岩桂又吹风。
枯荣车马留还去，喧寂壶觞散复空。
老意苦心徒漫与，玉溪云薄有来鸿。

行遍山巅与水涯，南游何地说中华。
故人又见君三世，薄宦休论我一家。
邂逅熏香因把酒，从容附火试煎茶。
典刑文显谁能信，搔首疏梅看雪花。

二年清节照冰溪，一笑屏星兴懒题。
五月诞辰宜熟醉，九关云路岂难跻。
家传学行元无恙，世济声华信可稽。
邂逅从容何以祝，寸田尺宅理刀圭。

送客逢花小棹飞，折来谁与岁寒期。
老身不忍看千树，明眼须容荐一枝。
意象春融知玩索，咏歌物妙想舒迟。
孤高比玉人之德，公岂寻香逐色思。

看了三山白鹭洲，归来难老更何愁。
弟兄旧隠家风在，子侄世科官业修。
鱼计亭深云坞口，青毡堂迥水塘头。
何时容我陪情话，华发清樽事事幽。

年时过我涧之南，寂寞宽闲所共堪。
此道吾侪非自苦，人情物态是谁谙。
灰心纵惜形容变，糊口犹图齿颊甘。
且和湖边夕月句，老生无奈只常谈。

海内交游不数公，又吟名胜句何丰。
锦囊忽到溪山下，绣段争看涧谷中。
落拓自惊随野马，凄凉何止听宾鸿。
高斋容我陪珠履，不信穷途有路通。

既贫且病是今年，容貌音声亦变迁。
纵起步趋终倦矣，讷于言语每颓然。
秋凉颇似如人意，月好翻能搅我眠。
试把闲情和佳句，瑞峰何处入章泉。

仅得从容亦素期，意消心惬恨来迟。
相将里舍欢言酒，珍重家庭听说诗。
落珮倒冠非所籍，毁车杀马尚何思。
从来鹏鷃夔蚿耳，不怨人之有佚遗。

青青客舍付离骚，岁月峥嵘又一朝。
不奈驱驰堕烟海，少迟盘礴对风潮。
弹冠自笑平生拙，落笔谁容万景骄。
秋入壮怀探禹穴，吴天回首越山遥。

一抹红桥卧水云，雨收风叶尚沾巾。
开门觅句无余日，曲水流杯又浃旬。
春事匆匆容易老，人情往往总输真。
河阳县里花千树，犹记溪南寂寞滨。

登山临水本何为，又近橙黄橘绿时。
固是秋来多兴尔，岂非月上一中之。
卧碑野处台前字，断壁山民阁上诗。
今古风流要人物，可容吟啸不伸眉。

争名争利路应填，幽步须容我折旋。
一种空门心了义，八般奇语坐忘篇。
秋来野菊开金餠，春去闲花落翠钿。
扫尽喧卑稀客到，只闻猿鹤地尤偏。

冷斋着我巽庵主，惜取禅心与法身。
赢得闲官弄文字，岂容余事乱吾真。
永嘉见说多前辈，归去要知必有邻。
野客灵山相邂逅，他年拈起话还新。

浙东山水几多山，公在家山定自闲。
白发肯抛诗卷外，清愁须著酒杯间。
岂无兴寄穷登览，犹有心情记往还。
此道今人弃如土，翻疑逸驾未容扳。

几年来往柯山下，合到桥南书院中。
邂逅立谈知地胜，从容抵掌见诗穷。
心情信自一廛足，眼力从他万马空。
煮茗烧香了吾事，试听滩濑落秋鸿。

吴兴好在白蘋洲，先友云亡不那愁。
空对遗编想容止，休论往事记从游。
吾翁甚欲流传远，贱子常疑埋没休。
赢得虚名付残断，风流终古藉西畴。

已御祥琴又一年，忍因初度醉宾筵。
为君煮餠邀朋旧，容我寻诗话古先。
信义自应如皎日，功名谁不上凌烟。
宗盟祖业非他比，长夏相期玉水边。

幽深终日冷清清，谁肯乘春过水行。
杂踏轩车虽达宦，从容杯酒信豪英。
静看声利身何绊，闲惜芳华意转倾。
相对弦歌有余咏，苦遭风雨也宜晴。

岁晚寻梅又一年，南山岩下涧溪边。
雪残古路初何似，诗到前村更隠然。
邂逅襟期元拔俗，从容宦达自登仙。
奉亲携幼人之乐，赢得朋来棹酒船。

使回挥橐试从容，诗在腰围瘦减中。
金重内分知带赤，花明殿后映鞓红。
闻呼巧匠重陶写，好称朝章答化工。
更待狨鞯印如斗，转庵元是有家风。

抵掌从容慨且悲，晚年风度喜论诗。
贤关鼓箧文尤擅，德里垂车志岂违。
筑室高门如昨日，开筵投辖已前时。
寿登八秩流芳裔，松柏佳城画翣吹。

籍籍夷陵郭白云，紫阳犹足重斯文。
当年臭味传天壤，绝代声华隔世氛。
邂逅月边兰桨驻，从容日下竹符分。
伤哉逝矣空遗藁，双井风高信不群。

冬日且闲居，谁停五马车。
从容见真意，鉏尽世骄虚。

瑞峰高入云，又见君归去。
坐舆无匆忙，逢梅见容与。

李已青白桃正红，幽人贫病憔悴容。
曳履过涧试萧散，不知燕麦摇春风。

招之不来麾不去，不动声色泰山措。
拙于用大无所容，枵然魏王五石瓠。

午窗寒日听松风，散发梳头睡眼中。
情话堂深书帙满，老身何地不从容。

章泉兄弟旧新庐，子舍高低不远欤。
篱槿池莲映林竹，款门犹是可容余。

道爱堂深风满林，一由华发半欺簪。
主人记取从容意，三客无他只苦吟。

因酒从容意已仙，白沙翠竹记同船。
停杯更在斜阳外，此话他年尽可传。

晴霭分明是画成，淡容轻态最关情。
鸟声不尽蝉声起，花影才收竹影生。

新辟书帏定自如，眼前纷列不关渠。
陶公楮大从容处，酒薄囊悭还饭蔬。

敝衣旧絮依冬日，作墨亲传仲至诗。
我有斯人容老矣，何将凫舄共参差。

新亭地望是神州，夷甫诸人话转愁。
又见江南描画出，古今容易得悠悠。

落梅春风一杯酒，薄晚小园寒色时。
章泉章丘亦何事，能闲过我容追随。

漠漠繁香为倚风，一枝藏白更舒红。
稀疏固喜山容淡，零落惟愁涧影通。

梅开诗就适相逢，一样精神别样容。
只恐芬芳花易谢，诗人情性却无穷。

诗与梅花不易逢，凭谁能赋水边容。
涧声清浅流香去，笔力应须子细穷。

雪里何如月下逢，一般景色一般容。
分明天地之尤物，便只枝梢画莫穷。

时时觅句与香逢，看见春风上玉容。
兴熟归来眠纸帐，梦魂何处有诗穷。

月岩云洞向春时，石上旁开最好枝。
日落风生啼鸟唤，几回容我醉行迟。

春风吹我过新田，往者从容已数年。
历历幽花伴芳草，故交情味倍依然。

枝干亭亭叶叶疏，午阴收后晚凉初。
客怀茗酒从容地，一色侵檐眼更虚。

雨洗风梳万木苍，山容水色滟晴光。
清明寒食春将晚，为觅桐君𥩟野航。

髣髴儿时拜德容，中州江左事难同。
高泉宰木阴阴绿，白发人来酹晓风。

青春行乐耳，谁无一林园。
余阴敛宿雨，桃李亦复暄。
坐闲语句到，酒半情意宣。
从容出处易，缅邈聚散难。
记此野城北，望望横灵山。

名闻由昔者，礼进合欣然。
古有不屑教，意令加后鞭。
尚书八座贵，吏部一灯传。
惊代文章伯，曾容贾浪仙。

君不见牛奇章与李卫公，二人平生不相容。
门前冠盖互咿轧，惟有爱石心则同。

雾隠森森小山碧，不嫁东风矜国色。
流芳端自蕊珠仙，曾是先皇亲拔识。
一身便足当三千，气韵乃在黄香前。
聊同蕖菊领秋色，不与桃李争春妍。
日幄云幛护青蒨，丹霞为台月为殿。
露滋韶艳染猩袍，风引清芬吹雉扇。
结根只合帝子乡，价重未可琼瑶偿。
济川小试舟楫利，作醴更助椒兰香。
仙籍英声在丹地，紫殿名高非滥吹。
影斜遥汉玉蟾寒，香渡锁窗金鸭睡。
运际千龄遭圣明，气使万里开尘氛。
一枝昔已擅风采，五方今正传氤氲。
后尘江梅谁比数，独抱孤根对青女。
幸分余馥霑后来，一吐寒花照霜宇。
伫看一诺轻千金，嫣然顾笑舒丹心。
愿公千秋长在广寒宫里住，容我骖鸾共来去。

春残天气何佳哉，捷书夜自濠梁来。
将军生擒伪驸马，虏兵十万冰山摧。
何物轻狷胡羯，万里烟尘暗边徼。
边臣玩寇不却攘，三月淮堧蹀血。
庙谟密遣山东兵，李将军者推忠精。
铁枪匹马首破阵，喑呜叱咤风云生。
摧杀群妖天与力，虏丑成擒不容逸。
失声走透虏鼓捶，犹截腾骧三百匹。
防围健使催赐金，曹家庄畔杀胡林。
游魂欲反定悬胆，将军岂知关塞深。
君不见往日蕲王邀兀术，围合狐跳追不得。
夫人明日拜函封，乞罪将军纵狂逸。
岂知李侯心胆粗，捕缚猘才须臾。
金牛走敌猛将有，沔州斩贼儒生无。
宗社威灵人制胜，养锐图全无轻进。
会须入汴缚酆王，笳鼓归来取金印。

天柱峰头吐细泉，清音亭下玉琅然。
可能为涤肝肠滓，容我超摇五洞天。

蛟鳄谗波偶脱身，洞霄真境浣妖氛。
未妨贳酒余杭姥，重与题诗大涤云。
何自玉关休战鼓，傥容琼馆秦炉熏。
第忧负愧麑裘老，驯虎岩前有勒文。

我来请雨谒龙公，日脚已敛云冲融。
解衣盘礴暂小憩，清谈对此两相翁。
霏霏锯屑引意静，𦶟鼎忽闻弹丝桐。
少年水师貌颇古，十指卷袖如剥葱。
初为宫声变羽调，雅澹更觉神雍容。
是时昼晷屋角转，汹涌万木鸣西风。
吹蝉得志竞清啸，恍异人境如天宫。
兹山颇疑洞府外，地有奇石皆玲珑。
是何美韵惬振玉，意欲直造无何中。
尘埃自叹百僚底，谁谓一日欣遭逢。
更须霖雨起焦旱，兹游可记传无穷。

欲晴未晴还不雨，无日无风又无暑。
烟薄微笼四岸山，空翠却向湖中聚。
今日之游诚佳哉，湖山文字中衔杯。
相为此约亦已久，天相其逢资追陪。
吾侪官闲无一事，平生丘壑讵轻弃。
相从于此合钟情，无奈同襟欲分袂。
西风着意向芙蓉，绿柳未疏花正浓。
劝君慢理江头楫，更作一日来从容。

老干矗无容，虬枝蔚相倚。
图以归草堂，怡怡有深旨。

涵养当用敬，进学在致知。
如车去只轮，跬步不可移。
夫子受师说，惟敬实所持。
升堂逮易箦，参倚日在兹。
遗言落人间，考论极研几。
是心要收敛，中不容毫厘。
大学着明法，格物及楷梯。
放心苟不收，穷格将安施。
古人贵为己，末俗多外驰。
岂无实践者，兹焉当反思。
晚生拜遗像，敷衽跪陈词。
愿言服予膺，没齿以为期。

羊肠路入最高峰，倦倚东风点瘦筇。
芳草有情春意远，青山依旧暮云重。
新来梵阁添奇观，前度诗人带老容。
寄我此身天地里，梦回林杪一声钟。

吾斲石堂无变怪，土缶瓦鼓闲游戏。
一镢相随万事空，十二时中牢捉系。
牢捉系，不在三闲前后际。
拍将两手笑呵呵，这个消息不容易。
不容易，拈起石头拈不住，放下石头放不去。
去与住，认取石堂门前路。
不开窗，不闭户，塞破世界无觅处。
煖则乘风凉则眠，烟霞云外朝还暮。
朝还暮，不贪荣，不贪富，不恋妻帑及儿女。
随缘自在度时光，看着古今都错误。
皇天后土莫相瞒，翻来覆去能几许。
前贤后圣说多般，千经万论从头注。
渠不省，渠不悟，一任从渠失故步。
我自知，我自顾，富贵浑如草头露。
人与我，爱与妒，对境不生无喜怒。
清凉世界乃吾台，是非海里终不觑。
不向君王殿上行，不入豪家问尊贵。
红妆艳粉任安排，夸逞从他鬭能会。
英雄强弱只一般，喽啰巧拙说甚彩。
少年才子漫风流，绝代佳人臭囊袋。
一息不来何所寻，万两黄金不容带。
都是空，必竟败。
唇锵舌剑递相欺，纵使金印如斗大。
尽数收拾满仓箱，不知前面能几岁。
一著错分明，输却无赢落。
聚散还同浮水沤，顷刻之闲难捉摸。
不向根基上乘寻，个个急后抱佛脚。
早悟解，早悟解，不如石堂一大块。
石堂坏时从他坏，这一大块元自在。
坚且耐风霜，雪雨摧不碎。
祁寒隆暑没遮栏，春去秋来任推载。
四方八面透玲珑，石堂里面快活睡。
觉后还将恁么时，撒手便行无布摆。

吾斲石堂无变怪，土缶瓦鼓闲游戏。
一镢相随万事空，十二时中牢捉系。
牢捉系，不在三闲前后际。
拍将两手笑呵呵，这个消息不容易。
不容易，拈起石头拈不住，放下石头放不去。
去与住，认取石堂门前路。
不开窗，不闭户，塞破世界无觅处。
煖则乘风凉则眠，烟霞云外朝还暮。
朝还暮，不贪荣，不贪富，不恋妻帑及儿女。
随缘自在度时光，看着古今都错误。
皇天后土莫相瞒，翻来覆去能几许。
前贤后圣说多般，千经万论从头注。
渠不省，渠不悟，一任从渠失故步。
我自知，我自顾，富贵浑如草头露。
人与我，爱与妒，对境不生无喜怒。
清凉世界乃吾台，是非海里终不觑。
不向君王殿上行，不入豪家问尊贵。
红妆艳粉任安排，夸逞从他鬭能会。
英雄强弱只一般，喽啰巧拙说甚彩。
少年才子漫风流，绝代佳人臭囊袋。
一息不来何所寻，万两黄金不容带。
都是空，必竟败。
唇锵舌剑递相欺，纵使金印如斗大。
尽数收拾满仓箱，不知前面能几岁。
一著错分明，输却无赢落。
聚散还同浮水沤，顷刻之闲难捉摸。
不向根基上乘寻，个个急后抱佛脚。
早悟解，早悟解，不如石堂一大块。
石堂坏时从他坏，这一大块元自在。
坚且耐风霜，雪雨摧不碎。
祁寒隆暑没遮栏，春去秋来任推载。
四方八面透玲珑，石堂里面快活睡。
觉后还将恁么时，撒手便行无布摆。

吾斲石堂无变怪，土缶瓦鼓闲游戏。
一镢相随万事空，十二时中牢捉系。
牢捉系，不在三闲前后际。
拍将两手笑呵呵，这个消息不容易。
不容易，拈起石头拈不住，放下石头放不去。
去与住，认取石堂门前路。
不开窗，不闭户，塞破世界无觅处。
煖则乘风凉则眠，烟霞云外朝还暮。
朝还暮，不贪荣，不贪富，不恋妻帑及儿女。
随缘自在度时光，看着古今都错误。
皇天后土莫相瞒，翻来覆去能几许。
前贤后圣说多般，千经万论从头注。
渠不省，渠不悟，一任从渠失故步。
我自知，我自顾，富贵浑如草头露。
人与我，爱与妒，对境不生无喜怒。
清凉世界乃吾台，是非海里终不觑。
不向君王殿上行，不入豪家问尊贵。
红妆艳粉任安排，夸逞从他鬭能会。
英雄强弱只一般，喽啰巧拙说甚彩。
少年才子漫风流，绝代佳人臭囊袋。
一息不来何所寻，万两黄金不容带。
都是空，必竟败。
唇锵舌剑递相欺，纵使金印如斗大。
尽数收拾满仓箱，不知前面能几岁。
一著错分明，输却无赢落。
聚散还同浮水沤，顷刻之闲难捉摸。
不向根基上乘寻，个个急后抱佛脚。
早悟解，早悟解，不如石堂一大块。
石堂坏时从他坏，这一大块元自在。
坚且耐风霜，雪雨摧不碎。
祁寒隆暑没遮栏，春去秋来任推载。
四方八面透玲珑，石堂里面快活睡。
觉后还将恁么时，撒手便行无布摆。

侍从西湖宅，安闲近水心。
门开春郭静，桥度野池深。
山翠连龙起，云楼学虎临。
芙蓉通远渚，槐柳步回阴。
盛业归宗匠，斯文并古今。
典谟存大雅，金石振余音。
畴昔留藩管，江淮拥带襟。
雍容平宇宙，潇洒在园林。
玉富渊难测，仙癯鹤可寻。
步趋垂杂组，言笑响鸣琴。
补衮心无替，弹冠迹未沉。
于今幽兴极，正可辨清吟。

山城二月景如何，行处时时听踏歌。
淡色似黄杨叶小，浓香如蜜菜花多。
春容每到晴时改，天气偏从雨后和。
好向溪头寻钓侣，小溪连夕涨清波。

混沌分来便至今，纷纷巧事日成林。
月明未免虾蟆食，秋至依然蟋蟀吟。
自叹一身全是幻，谁能万事不容心。
到君斋舍清如水，应使凡机尽弗侵。

夭桃艳杏岂相同，红润姿容冷淡中。
披拂轻烟何所似，动人春色碧纱笼。

老去而今技已穷，在人胸次要陶融。
三杯村酒兄和弟，一岁春光绿换红。
兀坐悠悠闲度日，闭门咄咄静书空。
青山顾我多容态，影照清溪秀且丰。

池上先生诗句香，得公诗句更揄扬。
精神相对陈圭瓒，意气潜交冶镆将。
贤令旧容老文学，山农今见谪仙郎。
百年剩喜风流续，未有名禽首屡昂。

白茶诚异品，天赋玉玲珑。
不作烧灯焰，深明韫椟功。
易容非世力，幻质本春工。
皓皓知难污，尘飞谩自红。

扁舟兮容与，浮云兮舒卷。
波澄兮练横，山秀兮屏展。
散发兮平冈，濯缨兮清浅。
皇皇兮何之，路长兮悠缅。
早赋兮归来，迷途兮未远。

容与兮扁舟，长吟兮闲情。
白石兮离离，秋云兮霙霙。
我思兮先庐，水潭兮山屏。
帐空兮鹤怨，人去兮猿惊。
早赋兮归来，涉园兮欣欣。

见好山如见高人，遁世冀茧清浄身。
见拳石如接佳友，手摩挲爱逾琼玖。
我生嗜好不有冗长物，寓意萧闲祇在青山并怪石。
往年都梁得灵壁，名以催诗延座侧。
去载还自嶓冢江，女娲溪头才落帆。
山灵见知情不凡，乞我清波一块川墨涂巉𪨷。
屏山嵯峩高云衢，五亩下着吾侬居。
窗扉面面挹山色，真山假山互崷崒。
旧藏英道数峰碧，怪怪奇奇总拈出。
一丘一壑在胸臆，烟云尽向空斋集。
君家一峰良可惜，埋没庭除沙土蚀。
尚思阿翁存手泽，何不遣归慰岑寂。
楚人亡弓楚人得，在彼在此理则一。
小诗代简言从容，子心坦荡讵执违与从。
傥令长须勤送似，待予大书特书榜曰飞来峰。

五马旌旗去路长，笋舆穿翠度羊肠。
霜余绿橘浆尤美，秋晚黄花气倍香。
胜景形容诗入咏，羁情排遣酒传觞。
风流太傅何须诧，独载东山窈窕娘。

佳人命薄今古悲，苦乐在人知者谁。
镜鸾窥损春黛眉，洞房不出藏绣帏。
二十许嫁豪家儿，阿爷已受筐篚仪。
心旌暗许良人随，那知中道前议非。
父母反复志愿违，嫁归只得随身衣。
金币妆饰无所赍，妇德妇容虽守持。
阿姑色厉妯娌嗤，良人轻贱恩意亏。
春波不似鸳鸯齐，春风不如双燕飞。
妾非无声不敢啼，妾非无泪不敢垂。
此身自恨生不时，怨雠父母将何为。
不如携将六尺帛，黄泉冥行与世辞。
父母安用深致思，此身期与良人知。

流金烁石火燎燔，何地泄此畏暑袢。
草堂幸有茆三间，冷浸十亩泉有源。
泉音琮琤下空山，金石戛击声潺湲。
太华峰头十丈莲，吾侬玉井亲移根。
开华结实今几年，红幛绿盖风翻翻。
卷舒万柄摇苍烟，香苞芳萼锦绮繁。
云将急雨珠溅圆，日焙晴酣香胜荪。
龟鱼窃荫鸥鹭眠，勾致属玉栖双鸳。
房青子碧甘剥鲜，藕白条翠冰堆盆。
嚼之清泠醒醉魂，犹可招邀慰文园。
君胡不闻李谪仙，声名飘然誉开元。
忽传诏草白莲序，一扫意到无余言。
又知苏州韦不凡，风清月晓之江樊。
形容委曲识花趣，妙语历历成订论。
我今对花难著句，挹取香气临窗轩。
俱来亦有二三子，将坛共筑旗同攑。
搜吟速下一转语，缩手无畏前辈尊。
但今取之二老间，勿效碔砆乱玙璠。
少需红日西沉山，从容特为开芳尊。
晚色婉静更丽娟，咏到东方生晓暾。

流金烁石火燎燔，何地泄此畏暑袢。
草堂幸有茆三间，冷浸十亩泉有源。
泉音琮琤下空山，金石戛击声潺湲。
太华峰头十丈莲，吾侬玉井亲移根。
开华结实今几年，红幛绿盖风翻翻。
卷舒万柄摇苍烟，香苞芳萼锦绮繁。
云将急雨珠溅圆，日焙晴酣香胜荪。
龟鱼窃荫鸥鹭眠，勾致属玉栖双鸳。
房青子碧甘剥鲜，藕白条翠冰堆盆。
嚼之清泠醒醉魂，犹可招邀慰文园。
君胡不闻李谪仙，声名飘然誉开元。
忽传诏草白莲序，一扫意到无余言。
又知苏州韦不凡，风清月晓之江樊。
形容委曲识花趣，妙语历历成订论。
我今对花难著句，挹取香气临窗轩。
俱来亦有二三子，将坛共筑旗同攑。
搜吟速下一转语，缩手无畏前辈尊。
但今取之二老间，勿效碔砆乱玙璠。
少需红日西沉山，从容特为开芳尊。
晚色婉静更丽娟，咏到东方生晓暾。

先天奥学果何传，造化机缄存阖辟。
精微惝恍入神范，天地谓可俄而测。
粤从二画抉秘蕴，乾元庶物因首出。
阳推阴荡六子成，致用坎离为月日。
天人相与妙难诘，斯道岂容秦火息。
九家分派流愈远，纬谶纷纷非所及。
韦编三绝系圣经，微言尚切明作述。
我生苦晚心好古，谩索图书考龟策。
浩如烟海无津涯，自哂蓬心窥至赜。
众言淆乱折以理，是非安敢决诸臆。
吉凶前定信可推，人事堪怜空役役。
优游姑乐环中趣，默参经世用皇极。
较量得失心自知，议论无用形于笔。
观君气宇元静定，何虑不优入圣阈。
不鄙谓予可相友，愿凿浑沌以报德。

裛裛罗巾泪粉光，绿琴哀怨调凄凉。
芳容自觉随风老，落尽桃花暗断肠。

玉纤无力怯梳头，镜里容颜见自羞。
一阵落红帘外雨，十分春是十分愁。

天地英灵在，江湖名姓香。
良田书满屋，乐事酒盈觞。
字画堪追晋，诗刊欲遍唐。
音容今已矣，老我倍凄凉。

诗思闲逾健，仪容老更清。
遽闻身染患，不见子成名。
易箦终婚娶，求棺达死生。
典刑无复睹，空有泪如倾。

禅阁自何代，万缘委飞埃。
碑图久亦灭，栋宗半欲摧。
一水中贯野，练光远萦回。
山容媚烟日，澹若今碧开。
清言已忘暑，况复同此杯。
攀登旷士情，感寓骚人才。
停坡引归骑，表郭瞻高台。
空夜两古柏，飒飒吹凉来。

自是天上冰雪种，占尽人间富贵香。
不烦鼻观偷馥郁，解使心地俱清凉。
南船贾客俱到岸，东道主人容寄廊。

王业根本在豳岐，郡国千万分柯枝。
使君驷马一马驰，三台瑞应天为之。
视吏舆台民如子，不烦颐指而气使。
铃斋宴坐扬仁风，披拂东湖花十里。
六月为霖报政成，山光水容朝暮新。
春王淘珠登早穑，比邻果是华胥国。
采莲游艇献骈芳，蜀客作歌纪其祥。
转而上闻君相喜，伫待来归政事堂。

美哉轮奂构华堂，如鸟飞兮接大荒。
广植门墙容驷马，洞开扃户透书香。
满帘湿翠怡情远，入座清晖引兴长。
会见祝言千万载，纷纷燕雀贺高堂。

杜陵已醉老坡仙，生后百年恨不及。
那知开眼大江西，突兀见公正冠帻。
凛然清风不可攀，千载懦夫毛骨栗。
暇时略吐胸中云，坐使九霄成五色。
未辨执乐三千指，不计酒材七百石。
落然收宝入丹田，归省庐阜千寻碧。
那知城里住相如，但信城东有太白。
一时余子皆鹢退，家有诸郎传正脉。
世尘千劫都磨尽，独有诗缘渺亡极。
天欲留公在世间，管领风月长为客。
彩凤一鸣天地静，安得微吟容晚出。
巨止青山吞泽芥，许投顽石博拱璧。
先丘宰木已参天，幽碣未刊但惕夕。
鲁山四绝先李文，谊贯幽明光存殁。
先生匹素不可辜，傥得烟云生勃郁。
化为匹锦授丘迟，磨钝为铦希万一。
要是人贪常熟书，非关买菜复求益。
讵敢限字如昔闻，小大当唯意所适。
庶几挂在露寒堂，琅然一读意一释。
不须点白鲙松鲈，解衣卧听歌赤壁。

向也何幸识仙翁，玉栗春明盛德容，又常一再见阿戎。
神情颖异机生锋，公家流庆无终穷。

鸡笼峰下万松山，中有游民天地闲。
左架虹腰上玄圃，右骑鳌背度飞关。
幽壑流泉喷三峡，衮衮桃花翻浪雪。
两山对峙锦屏开，嫣紫肥红仍炫白。
十里松风百哢琴，丹书一枕卧残春。
何人共结无生社，冉冉青蜺下玉麟。
九华突兀匡庐秃，幽深全似入盘谷。
怀山一夜鬓如霜，画作烟图入洛阳。
玉境那容凡骨洿，急草天章讯归路。
磨松琢石歌太平，亦表微臣报国恩。

忆昔丙辰还亲旁，恰恰先春社三日。
社日侍亲行交源，紫蕨儿拳森玉立。
是日天明风气柔，入自交源茗源出。
迤逦又复至前山，涉涧还家日将没。
慈亲意在营一丘，卷卷欲于近舍求。
当时议论悉未定，那知今作汪潭游。
汪潭去家正五里，百里来龙于此止。
龙止水亦止，清潭窈无底。
宝剑秋空横，秀峰春笋峙。
最爱丫角羊，艮木之印乡。
长生亥水来朝丙，千古长溪流不尽。
雍容冠佩紫薇垣，寿星更出丙丁间。
神游既安后昆福，赋此铭章皆实录。

列障罗屏合，回泉玉带环。
外容三肘密，中著十洲宽。
天意驱蹲虎，人心见圣蟾。
烦君招旧隠，来此共潺湲。

纷纷宾客趋骠骑，何事任安太朴疏。
却笑君非王太傅，不容朝士不回车。

苦吟京华春，韩门得归乡。
但知空哑羊，未暇识龙象。
逢人问梓州，策蹇来长江。
长江蛟龙怒，涛澜相舂撞。
公来一弹压，熨帖平如镜。
新吟若为容，万古秋涛莹。

后来如积薪，在前类扬秕。
群飞刺天去，寻坠九地底。
扶摇转羊角，力尽固应尔。
赵孟能贱之，何取赵孟贵。
譬夫春方妍，处处耀桃李。
冶容倚皓态，厥类叵胜纪。
一时颜色鲜，永永曷足恃。
要当见平生，姑待灏商至。
楩楠大蔽牛，支厦栋梁器。
春风不知喜，秋风不知畏。
炎炎金石流，凛凛复堕指。
四时有常守，坐看造物戏。
用大古所难，肯顾万牛废。
怀哉楚令尹，落落差可拟。
弹冠既三仕，解冠辄三已。
岂弗曰代耕，岂弗曰行志。
终将奚以为，了弗事愠喜。
一笑付倘来，道在百不理。
特操固超绝，小智谩嗟异。
区区荣辱际，判然遂成二。
炙手苟可热，骈首争附丽。
欣戚变妻孥，况复论州里。
悠哉经济才，未始挂牙齿。
不独不过口，未必不掩鼻。
恶此而逃之，政恐不免耳。
弗为天下先，闻诸老聃氏。
徐行后长者，孟氏亦若是。
聃也未暇学，学孟顾不韪。
唐虞已千古，执中揆诸理。
问之果何事，孝悌而已矣。

谿痕寒不肥，岸容晚益退。
其谁怜婆娑，明霞剪零碎。
烂烂饱泠露，酣酣俯清濑。
宛然古铜碧，嫣然靘妆对。
又若翠袖薄，瘦立烟渚外。
西风仅如许，晚节尚可待。
遂拜拒霜号，不受断肠浼。
亦岂无老成，试请推行辈。
桂腾小山馥，菊耀东篱采。
裳衬芰荷衣，服称陆离佩。
芳芷雅相乡，宿莽安敢背。
花城隔仙凡，俗说信茫昧。
独有离骚经，名氏得先载。

人言蝗有知，我谓蝗无知。
使其果有知，不出昌明时。
傍睨听我言，饮笑辄见嗤。
问之何因尔，却立双颦眉。
甚矣戆且愚，抑非狂则痴。
谅不阅图史，又弗闻书诗。
不知朝廷尊，但习山林卑。
耕稼徒勤劳，理乱慵考稽。
嗟子昧理道，使我繁言辞。
伊昔贞观中，民生皆熙熙。
呻吟化讴歌，文教渐戎夷。
行旅弗赍粮，道路无拾遗。
外则方与虎，内则傅与伊。
腹心颇胜任，股肱良倚毘。
四海同车书，九重垂裳衣。
虞夏相较量，毫发无参差。
善乎魏郑公，惜哉封德彜。
当此全盛际，蝗起夫何为。
初传满郡国，遄复侵京畿。
民瘼副所求，丙夜长怀思。
未旦坐以待，罪己勇不疑。
奋然事吞噬，厥类举族移。
上帝斯下临，捷于声响随。
良苗曾勿伤，凶岁稔不饥。
太仓皆充盈，老瓦相淋漓。
开元天宝间，燮理颇失宜。
虫横加暴残，田穉难支持。
号令速且严，捕逐期毋遗。
氓力日困毙，彼类尤蕃滋。
不能格天心，徒欲徇己私。
设或遇水旱，人力恶乎施。
世变日益下，汤德常巍巍。
盍广成汤心，以为百世师。
上自天子圣，下逮兆庶微。
德合倘可行，力胜勿自欺。
可以弭灾异，可以延贞祺。
我固肃听莹，拳拳其敢辞。
再拜嘉昌言，大明烛冥迷。
仲夏月既望，我适田中归。
趯趯五六辈，出入荒芃茨。
见之辄怵惕，滂然挥涕洟。
小复相与言，胡为乎来兹。
倘尔因我来，伴我食蕨薇。
毋使我稼伤，勿令秋庾亏。
俾其丰粢盛，余则糁藿葵。
谨勿鸠尔类，谨勿增我悲。
尔众易暴寡，我瘠难再肥。
一善倘可穰，众戾幸见归。
天乎弗遐弃，虽死甘如饴。
蝗方蔽天来，容与天云垂。
悠哉翔而集，果适他山飞。
曩闻斯行诸，今者亲见之。
便当如负暄，排云叫天扉。
庶几持一得，或可赞万几。
宣示𫇴荛言，下付百职司。
上宰天下平，连帅阃外威。
郡国其颁行，风俗端可移。
勿谓此道迂，试以诚至推。
推此及四海，贞观何远而。
当法太宗是，毋遂姚崇非。

笼锁新鶑啭，帘容旧燕归。
禁林仍下榻，画戟漫开扉。
虚与谷相应，淡如云自飞。
升沈知雅量，喜愠不几微。

清苕可镜亦可渔，风烟佳处画不如。
无钱买田傍城阙，拟僦谿叟西邻居。
得鱼换得菰蒲米，菰煮作糜饱则已。
宁能负腹不负人，以腹负人不若死。
富春残火犹堪稼，上时容易艰难下。
在山远志山可移，小草还复令人讥。
菱歌惯涛澜，樵声出林疃。
蘋风为谁好，璧月待秋满。
延月入怀输恳款，好风未必无人管。
笔床茶灶散人家，何须去乘牛斗槎。

惜闲如惜金，不趱雪侵簪。
步向青冥却，交容野逸寻。
禅深排默照，句熟动酣吟。
得趣忘弦索，无声自赏音。

雁宕秀色连修眉，胸中岂止雁宕奇。
展旗卓笔在怀袖，文事武备皆称之。
剑南江山梓最胜，弹压江山须逸兴。
国子先生绣斧光，一道风烟入评品。
颇闻边警喧蜂虿，谈笑从容起凋瘵。
勿谓生平少作诗，古锦可容空载归。

雁宕秀色连修眉，胸中岂止雁宕奇。
展旗卓笔在怀袖，文事武备皆称之。
剑南江山梓最胜，弹压江山须逸兴。
国子先生绣斧光，一道风烟入评品。
颇闻边警喧蜂虿，谈笑从容起凋瘵。
勿谓生平少作诗，古锦可容空载归。

大块噫气一气同，条达万汇参化工。
不教扶摇转羊角，五日一吹零雨蒙。
唤醒枯槁皆蒙茸，假借秋鬓回春容。
后来见说兰台宫，君臣相与论雌雄。
至今雌雄无辨白，几回拟问兰台客。
便从平地欲泠然，结口土囊呼不得。
坐使六月七月背汗挥老农，燥土滴作兰塘融。
赫赫炎炎濯无处，积威蓄锐尽数施玄冬。
一叶东来顺流水，怒号不肯吹船尾。
转船又复投西去，蓬蓬依旧从东起。
试从逆境求诸己，可容不拜飞廉赐。
谨勿颠狂蹈前辙，长不鸣条伴华月。

大块噫气一气同，条达万汇参化工。
不教扶摇转羊角，五日一吹零雨蒙。
唤醒枯槁皆蒙茸，假借秋鬓回春容。
后来见说兰台宫，君臣相与论雌雄。
至今雌雄无辨白，几回拟问兰台客。
便从平地欲泠然，结口土囊呼不得。
坐使六月七月背汗挥老农，燥土滴作兰塘融。
赫赫炎炎濯无处，积威蓄锐尽数施玄冬。
一叶东来顺流水，怒号不肯吹船尾。
转船又复投西去，蓬蓬依旧从东起。
试从逆境求诸己，可容不拜飞廉赐。
谨勿颠狂蹈前辙，长不鸣条伴华月。

乡来小朵烟苍苍，乌纱瘦策寻初凉。
囊封借月留云章，朗吟响答山琅琅。
寥寥十载遥相望，尺书不得鸿雁将。
朅来屡分读书床，残编断柬杂朱黄。
梅花楮帐芙蓉裳，书传腾馥掩众芳。
前日破雨破竹窗，勃窣倒屣成踉跄。
寒暄一语不暇吐，望之岿然鲁灵光。
郊寒岂复疗岛瘦，齐大叵堪容楚狂。
亭亭雪茸未下榻，采采霜荠先盈筐。
长歌烂烂古锦段，十诗亹亹秋圃场。
离骚大雅得祖述，夜光明月相抵当。
不贻它人乃见及，三咽十袭藏缄箱。
藿葵{感页}颔欠琼玖，谁羹甘露医沧浪。
车轮裹蒲碾云汉，为我举手瓢天浆。

明诏初发中，奉慈讲升祔。
考典下容台，集议付近署。
双礼稽国章，大义推经据。
参覆经宰司，裁定皆宸虑。
献后正壶仪，仍几被遗顾。
拥佑隆帝室，清夷赞王路。
懿主锺景命，禖宫开庆祚。
灵长繄发祥，熙洽本垂裕。
蓬阙邈仙𫐌，柏城拱寒树。
别飨隔昭穆，时思怵霜露。
阳月日上辛，斋居待清曙。
当衙荐宝册，夹道陈卤簿。
玉色俨庄栗，渊衷缅驰慕。
端闱出翟车，黄道回天步。
千官陪祠庭，秘祐宁神御。
盛德配不祧，至孝始如素。
穹厚昭精纯，蕃夷入仪注。
涣汗肆庆宥，需云均膏饫。
广爱形海区，教忠宪侯度。
下臣叨载笔，书法资典故。

天上灵仙谪，人间秀气涵。
朱弦清庙瑟，美干豫章柟。
富艳三千牍，从容八十函。
典纯追古昔，雅正合周南。
温粹琼瑶润，滋醲稼穑甘。
微中缄海蚌，巧处吐春蚕。
璀璨龙宫出，精深虎穴探。
机衡成臲尯，嵩洛入烟岚。
寂忍修禅智，虚柔慕史聃。
骥辕曾未骋，鸾驭不停骖。
岩庙登何数，承明入独三。
可怜经济意，旧客记高谈。

凌空素阁彩霞鲜，旧侣相容见九玄。
上下登梯一童子，逡巡离座六灵仙。
跪瞻宝案凝神久，手纳金匙受记专。
病卧夜长思此境，忽惊四十有三年。

鳌背三山压海涛，云台高议接时髦。
一麾忽到江湖外，回首方惊日月高。
不善取容同曼倩，且歌乐职学王褒。
贾生自是长沙远，更吊湘累赋广骚。

车马交尘路不停，势家门巷密如萍。
张汤筋力奈寒暑，楼护口舌摇风霆。
机牙潜发如驰传，声影相连若建瓴。
此地岂容山野客，盍归乎来掩岩扃。

平也青云器，乡评推孝廉。
高怀焦尾澹，壮节湛卢铦。
与我偏心照，论交以道詹。
逸群容策蹇，美盼对无盐。
振楫期同济，提衡岂致嫌。
前年税征鞅，弥月憩衡苫。
环堵藜为榻，圭门席挂檐。
未曾忧四壁，聊与醉青帘。
且默何尝说，虽寒不附炎。
伏龙当自起，跃马要谁占。
舌在居贫乐，情亲茹蓼甜。
雅游伤遽散，流景顾将淹。
信断伤秋雁，愁多伴夜蟾。
不堪男女泪，北望一渐渐。

平昔雍容两禁游，共陪帷幄奉咨谋。
功名不到麒麟阁，词赋空传鹦鹉洲。
事业三朝虚物望，声华一代擅风流。
清时只作文章老，谁识深怀蕴九畴。

中夏圣人调律吕，八荒异国入图书。
从容德让唐虞远，驰骋战争秦汉余。
不道鼓旗无勇将，须知俎豆有真儒。
功臣骑虎凶而国，常向冰渊审庙谟。

江边无限地，君舍劣容蜗。
争鼓田家社，疏钟野寺斋。
执经多卉服，牵葑待荆钗。
秋雨鲈鱼美，时应钓藓崖。

迟景融融暖气浮，中园曲密小庭幽。
春风故引颠狂甚，芳树相容烂漫游。
不分风流输楚女，懒将身世问庄周。
有时潜见多情处，每遇王孙尽日留。

醉里翻身天地窄，愁来天地不容身。
可怜泽畔行吟客，争似垆边高卧人。

灵泉一派蜀江通，源出苍崖古洞中。
乳滴云根苔臼满，药成仙灶石台空。
琼缨珠络千岩霤，瑶瑟琅箫万壑风。
杯勺已忻清病骨，刀圭敢望变衰容。

八月初凉后，千年此去长。
朝廷留事典，户牖想容光。
濯景游霄极，乘云返帝乡。
春秋大居正，天统付元良。

瀍东五陵陌，嵩下万安原。
风水通佳气，灵祇护至尊。
国容回吉仗，像物辟神门。
清庙标英德，流光万古存。

风采来尘外，才名入洛初。
清言还正始，雅度合冲虚。
玉气千寻直，金精百炼余。
雍容到岩庙，一世共华胥。

物色无容华，逆风利如剪。
晨兴心怅然，惜此岁华晚。
自古东流波，滔滔去无返。
计事须及时，咄哉行自勉。

受命托厚地，禀气独英妙。
有心出太虚，无情合至道。
君子正容色，烈士全节操。
自是万木王，何辱大夫号。

水为都，云为庐，芙蓉帐，清盖车，霜裾雪襟素襜襦。
秋空清，秋雨晴，弋者不来渔翁去，孤翘群泳芦花汀。
往来东浦何容与，莫爱稻粱过西渚。
渔翁布罗满葭下，潜教媒子来呼汝。
罥丝漠漠不可见，羽翰一挂脱不去。
汝挂罗，媒子喜，更笑汝愚落他计。

世事随波涛，流光逐魁杓。
二年革新旧，一夕连昏朝。
容华益凋歇，况味殊萧条。
信似唐生语，跃马期非遥。

踈慵余本性，放旷涵天真。
自疑姑射来，藐然太古淳。
思与老彭游，坐阅冥灵春。
世家守儒业，此志成越秦。
蹭蹬湛世伪，遂与英俊群。
阔步处清禁，迎班趋紫宸。
高议预时事，客气矜要津。
薪火不停焰，风波浩亡垠。
释筈前无的，将车后多尘。
履地弗敢蹐，仰屋徒含颦。
兼济悼迟暮，独善惭隐沦。
沥恳得嘉命，闲曹容病身。
性以浄为体，慵乃德之纯。
融师善知识，中散诚仁邻。
首慵废冠弁，腰慵捐佩绅。
手慵如槁枝，足慵若奇轮。
耳目遗声色，鼻舌忘馨辛。
内乐极委顺，中扃收精神。
大观齐诸物，万化同一均。
祸兮福所倚，名与身孰亲。
何须人林壑，自是逍遥人。

黄裘纱帽霜眉白，九老相携意气同。
碧水宫中初邂逅，黄金殿里久从容。
苦催归路憎骊母，留赏名园喜葛公。
为问家乡还远近，迢迢七十七程中。

瞽说圣所择，愚谋帝不罪。
况乎言有文，白黑时利害。
前日林书生，自谓胸臆大。
潜心摭世病，荣成谓可卖。
投颡触谏函，献言何耿介。
云昨见凶星，上帝下警戒。
意若日昏{扌豖}，出处恣蜂虿。
安坐弄神器，开门纳珍贿。
宗支若系囚，亲亲礼日杀。
大臣尸其柄，咋舌希龙拜。
速速伐虎丛，无使自沈瘵。
陛下幸察之，聪明即不坏。
如忽贱臣言，不瞬防祸败。
一封朝飞入，群目已睚眦。
力夫暮塞门，执缚不容喟。
十手捽其胡，如负杀人债。
幽诸死牢中，系灼若龟蔡。
亦既下风指，黥而播诸海。
长途万余里，一钱不得带。
必令朝夕闲，渴饥死于械。
从前有口者，蹜脰如气鞴。
独夫已去除，易若吹糠粺。
奈何上帝明，非德不可盖。
倏忽未十旬，炎官下其怪。
乙夜紫禁中，一燎不存芥。
天王下床走，仓猝畏挂碍。
连延旧寝廷，顿失若空寨。
明朝黄纸出，大赦遍中外。
嗟乎林书生，生命不可再。
翻令凶恶囚，累累受恩贷。

一夜大雪风喧豗，未明跨马城南回。
四方迷惑共一色，挥鞭欲进还徘徊。
旧时崖谷不复见，纵有直道令人猜。
低头抢朔风，两眼不敢开。
时时偷看问南北，但见白羽之箭纷纷来。
既以脂粉傅我面，又以珠玉缀我腮。
天公似怜我貌古，巧意装点使莫偕。
欲令学此儿女态，免使埋没随灰埃。
据鞍照水失旧恶，容质洁白如婴孩。
虽然外饰得暂好，自觉面目如刀裁。
又不知胸中肝胆挂铁石，安能柔软随良媒。
世人饰诈我尚笑，今乃复见天公乖。
应时降雪故大好，慎勿改易吾形骸。

落照满长河，流水暖冲融。
中有凫鹜群，上下随和风。
捕鱼没浅浦，矫翅入紫空。
嬉游意自得，肯顾冥冥鸿。
伊余何所适，舟滞数见穷。
十步九暗滩，咫尺不可通。
獠工裂吻噪，舍檝将何从。
巨𫄠挽屡断，有如拔山峰。
夕忧寇盗至，蹶弩映岸丛。
徊徨但搔首，叹息无所容。
曾无鸟禽乐，虚在人曹中。

前年子渐死，予哭大江头。
今年师鲁死，予方旅长洲。
初闻尚疑惑，涕泪已不收。
举杯欲向口，荆棘生咽喉。
忆初定交时，后前穆与欧。
君颜白如霜，君语清如流。
予年又甚少，学古众所羞。
君欲举拔萃，声耦日抉搜。
不鄙吾学异，推尊谓前修。
今逾二十年，迹远心甚稠。
后会国南门，夜谈雪满楼。
青灯照素发，酒阑气益遒。
昨君握兵柄，节制关外侯。
予才入册府，俄作中都囚。
飞章立辨雪，危言动前旒。
时虽不见省，凛凛压众媮。
旋闻君下狱，六月送渭州。
渭州旧治所，昔拥万貔貅。
堂中坐玉帐，堂下森蛇矛。
令严山石裂，恩煦春色浮。
衅生无根芽，众言起愆尤。
返来入狴犴，吏对安可酬。
法官巧追拍，刺骨不肯抽。
削秩贬汉东，驱迫日置邮。
穷途无一簪，百口谁相赒。
诸子继死亡，清血渍两眸。
贸然几丧明，愤苦结不瘳。
君性本刚峭，安可小屈柔。
暴罹此冤辱，苟活何所求。
人间不见容，不若地下游。
又疑天憎善，专与恶报仇。
二坚潜膏肓，众鬼来揶揄。
弃局奔南阳，后事得所投。
心胆尚卓荦，精明已弥留。
生平经纬才，萧瑟掩一丘。
青天自茫茫，长夜何悠悠。
万物孰不死，死常在严秋。
君齿方盛壮，众期树风猷。
二边方横猾，四海皆疮疣。
斯时忽云亡，孰为朝廷忧。
予方编吴氓，日自亲鉏耰。
无缘匍匐救，兀兀空悲愁。
时思庄生言，所乐唯髑髅。
物理不可诘，此说诚最优。

双塔老师古突兀，索我瑶琴一挥拂。
风吹仙籁下虚空，满坐沈沈竦毛骨。
按抑不知声在指，指自不知心所起。
节奏可尽韵可收，时于疏澹之中寄深意。
意深味薄我独知，陶然直到羲皇世。
曲终瞑目师不言，忽言昔常奉至尊。
祥符天子政多暇，诏求绝艺传中阍。
紫宸仗退霜日红，随鞭入对蓬莱宫。
平戎一弄沃舜聪，貂珰壁立亦动容。
紫兰之袍出禁府，声华一日千门通。
今来老病卧泽国，赏音不遇前事空。
一双玉鹤天上飞，人间但见枯死桐。
幸逢宝器惬心手，因声感旧涕洒胸。
顾我踟蹰不忍去，将行更欲留悲风。

维帝私明哲，遥遥世可论。
风流擅南国，文采续高门。
才美趋贤路，名雄出帝阍。
雍容初入幕，烜赫已开藩。
黠吏腹心溃，疲民襦袴温。
谳刑曾揽辔，按俗亦飞轩。
倚注宸襟切，淹回物论喧。
朔区官益峻，宪府望弥尊。
除弊朝之急，于时孰肯言。
议高心不挠，补外众为冤。
西雍新恩重，中台故事存。
政行殊有体，化洽密无痕。
尺诏来丹扆，双符换太原。
具装明晚野，大旆卷朝暾。
惠爱留关辅，风威入塞垣。
安车行急召，想望慰元元。

君与我同好，数过我不穷。
对之酌绿酒，又为鸣丝桐。
作诗写此意，韵和霜间钟。
清篇与翠干，岁久日益秾。
惜哉嵇阮放，当世已不容。
吾侪有雅尚，千载挹高踪。

事小不可忽，议或戒蜂虿。
蜂虿之中人，始意脱己害。
人兮怒一蠚，为报速睚眦。
白昼擿危巢，夜烛穷纤介。
必获而后已，立死以为快。
彼诚畜微毒，谓己有所赖。
失于小不忍，而自取糜坏。
吁嗟阴巧徒，毒万蜂虿大。
包潜中善良，断腕未足骇。
小或一身危，甚则家族逮。
渊微如鬼神，无隙可漏败。
君子被戕贼，守道不为怪。
有时丑迹露，事或无可奈。
一旦吾道行，乃置之度外。
使其自愧缩，似不容覆载。
非力不足较，顾有盛德在。
阴巧既常幸，蜂虿胡不贷。

夫子春秋之所记，二百四十有二年。
谨严之法不可犯，欲示万世天子权。
礼乐征伐必上出，诸侯虽大莫得专。
周平东迁鲁君隐，王纲坏裂勿复联。
天王所存位与号，列国自用公承传。
齐桓晋文无实义，挟周徇己掩大愆。
不归圣笔立中制，谁其当罪谁其贤。
丝纷五传角同异，各专门记执所偏。
遂令学者蹈迷径，不探元本遭羁牵。
至于歆向父子间，亦反天性相镵镌。
何休杜预范宁辈，离经附传以臆笺。
膏肓废疾互讥病，虽欲针起难自痊。
前人文字安可数，议难啾唧秋嘒蝉。
有唐名儒陆淳者，始开奥壤窥源泉。
我朝又得孙明复，大明圣意疏重渊。
刘生新解最后出，了无塞碍成通川。
所趋旨义极简正，撑拄异论牢且坚。
事不归王皆不与，达经之志所以然。
诗三百可一言蔽，曰思无邪而已焉。
方今四海大一统，万里号令犹君前。
安不思危易其治，毋容僭乱生阶缘。
往持此说助邦政，坐令当扆尊如天。

花梢点红芽绿茁，宴亭爽垲堋云列。
呼宾习射次序升，体裁人人矜{绝/力}挃。
六钧力副百中艺，由基注目老羿拽。
支左屈右何大工，象弭急收如列缺。
须臾一镝入鹄心，画鼓连轰尽声喝。
后者审固意愈精，有时大呼劈箭筈。
惜哉最是毫厘差，彩侯似动笴微撇。
分明角胜各记晕，将终或为一箭夺。
当筵主筹令难犯，大白时举出正罚。
此礼自古尤所重，矍圃去留宜有别。
五善大抵主和容，不止穿杨与穿札。
因忆当年黠羌叛，非才误授将军钺。
帐下貔貅十万师，力过生犀心似铁。
大人未许覆凶巢，饬谨封垂御侵越。
悍夫猛士志待骋，贮填愤气何由泄。
正值高秋天气寒，塞场霜重严风刮。
约束偏裨整队兵，旌旗烁电戈矛雪。
驱出长郊阅奇阵，离合应麾皆有节。
次引精锐较绝技，控弦命中无虚发。
气豪马健走危坡，直下千寻未尝蹷。
收军校猎围平原，犬顺人呼鹰解绁。
山麋冲轶犯劲矢，岗兔奔跳迷狡穴。
大雕盘空不轻搏，老狐仰视肝胆裂。
驻鞍赏获犒部曲，浪泻酒车论染血。
将军未酣众心醉，耳后风生鼻头热。
此日淮藩奉宽诏，朱轮慢辗行春辙。
铃索声沉讼牒稀，优游大可养踈拙。
斜蒿青青鲚鲙新，公醪香重醅才拨。
射堂对客且相娱，不妨乐事陶嘉月。
襟怀聊与水云闲，梦魂犹寄关山阔。
逢辰未立赫然勋，破的求功真琐屑。
欲得心如外貌欢，报国之诚尽摅豁。

庆历丙戌夏，早气蒸如焚。
行路尽婴暍，居人犹中瘟。
堕鸟不收喙，游鱼几烂鳞。
𫄨绤亦难御，更值成雷蚊。
骄阳断雨脉，焦熬逾五旬。
农塍坐耗裂，纵横龟灼文。
众目血坼眦，日睇西郊云。
守臣恤民病，心乱千丝棼。
祈龙割舒雁，纵阴开北门。
古法久弗验，群祠益致勤。
遍走于境内，神兮若不闻。
或时得泛洒，蒙蒙才湿尘。
丰年望既绝，节候俄秋分。
忽尔降大澍，霄冥连日昏。
垂空状战戟，入霤疑倾盆。
田禾十九死，强渍枯槁根。
萧稂贱易活，势茂如逢春。
蛙黾渴易满，泥跃嬉成群。
济物乃容易，应时何艰辛。
辙鲋骨已坏，徐激西江津。
谷黍霜已厚，始调邹律温。
天意执可问，对之空气吞。

公之德业天下重，四海万物思坏罏。
太平之策未全发，先朝请老叩帝居。
天子只欲励薄俗，不惜一夔从二疏。
公持俭节出天性，下建万世清风孤。
归卜睢阳旋营第，栋宇仅足容妻孥。
自此闲燕何所乐，非丝非竹非歌壶。
经史日与圣贤遇，参以吟咏为自娱。
兴来弄翰尤得意，真楷之外精草书。
因书乞得字数幅，伯英筋肉羲之肤。
字体真浑远到古，神马初见八卦图。
精神熠熠欲飞动，鸾凤鼓舞龙蛇摅。
天姿瘦硬斥俗软，狂藤束缠岩松枯。
中含婉媚更可爱，十葩万萼争春敷。
开合向背一皆好，造化欲衒天工夫。
张旭虽颠怀素逸，较以年力非公徒。
公今眉寿俯八十，老笔劲健自古无。
固知大贤不世出，百福来萃相所扶。
公之佳婿苏子美，得公一二名已沽。
矜奇恃俊颇自放，质之公法惭豪麤。
乘欢捧以示僚属，一坐耸骇叹且呼。
便欲刻石传不朽，荒边匠拙无人模。
归来一一戒儿侄，秘重世与家谍俱。
重巾密橐置吾室，宝护直比骊颔珠。
神物孰敢容易探，电雹霹雳来须臾。

公之德业天下重，四海万物思坏罏。
太平之策未全发，先朝请老叩帝居。
天子只欲励薄俗，不惜一夔从二疏。
公持俭节出天性，下建万世清风孤。
归卜睢阳旋营第，栋宇仅足容妻孥。
自此闲燕何所乐，非丝非竹非歌壶。
经史日与圣贤遇，参以吟咏为自娱。
兴来弄翰尤得意，真楷之外精草书。
因书乞得字数幅，伯英筋肉羲之肤。
字体真浑远到古，神马初见八卦图。
精神熠熠欲飞动，鸾凤鼓舞龙蛇摅。
天姿瘦硬斥俗软，狂藤束缠岩松枯。
中含婉媚更可爱，十葩万萼争春敷。
开合向背一皆好，造化欲衒天工夫。
张旭虽颠怀素逸，较以年力非公徒。
公今眉寿俯八十，老笔劲健自古无。
固知大贤不世出，百福来萃相所扶。
公之佳婿苏子美，得公一二名已沽。
矜奇恃俊颇自放，质之公法惭豪麤。
乘欢捧以示僚属，一坐耸骇叹且呼。
便欲刻石传不朽，荒边匠拙无人模。
归来一一戒儿侄，秘重世与家谍俱。
重巾密橐置吾室，宝护直比骊颔珠。
神物孰敢容易探，电雹霹雳来须臾。

蒙山崦里藏禅宫，朝苍暮翠岚光浓。
枯松老柏竞丑怪，危峦峻岭相弥缝。
劔峡路岐唯少栈，榆关气象全无烽。
恩深报浅来未得，暂留金节开尘容。

晋源发滥觞，勃勃涨春绿。
泓然一鉴闲，俯视神意肃。
游鯈何太繁，戢戢闹如粥。
乌能污吾清，更足示容蓄。
中或起蛟龙，威怒鼓天福。
膏泽被九区，灵德潜山麓。
平时任疏达，所存终海渎。
常丰沃稻粱，余润霑花木。
伊予临此泉，自得仁人勗。
奚专智者心，犇走无停躅。

丹青之笔夺造化，能者几何登品录。
蛟龙狞恶鬼神怒，更工不接时人目。
有形之物至者稀，是否难欺众所瞩。
绛台胡掾文章外，偏向画牛其好酷。
海内驰名三十年，得者珍藏过金玉。
老来才始著青衫，养亲不及朝家禄。
前日野服忽相过，云访恩知走京毂。
微风入指未能画，示我蜡本数十幅。
采摭诸家百余状，毫端古意多含蓄。
鬭者取力全在角，卧者称身全在腹。
立身髣髴精神慢，背者分数头项促。
行者动作皆得群，乳者顾视真怜犊。
当流泅戏益自在，欲渡或疑犹蓄缩。
从容饮啮得天真，荷鞭时有童儿牧。
或横一笛坐牛角，便是无声太平曲。
江天雨云易溟蒙，风势掀号摧古木。
欹斜蓑笠趁牛归，萧踈暮景烟村宿。
奇哉胡掾老笔不可到，戴叟重生须死伏。
吾观诸牛之态虽尽妙，尚有所遗思未熟。
牛于生民功最大，不画牛功牛亦辱。
胡君胡君听我言，别选轻绡成巨轴。
写出区区耒耜勤，贵知天下由吾方食足。

春色清且明，节盛一百五。
寒食遵遗俗，泼火霁微雨。
非才忝国恩，因病得吾土。
何以知殊荣，此日奉宗祖。
新安唯皇考，丰安则王父。
松楸各万株，岗势拥城府。
二茔相去间，近止一舍许。
前晓揭旌牙，蠲洁具罍俎。
芬馨达孝诚，僾若侍容语。
礼成无一违，观者竞墙堵。
退惟愚小子，未老膺旄斧。
顾己胡能然，世德大门户。
思为后嗣诫，永永著家矩。
子侄听吾言，汝各志心膂。
汝曹生绮纨，得仕匪难苦。
学业勤则成，富贵汝自取。
仁睦周吾亲，忠义报吾主。
间须求便官，坟陇善完补。
死则托二茔，慎勿葬他所。
得从祖考游，魂魄自宁处。
无惑葬师言，背亲图福祜。
有一废吾言，汝行则夷虏。
宗族正其罪，声伐可鸣鼓。
宗族不绳之，鬼得而诛汝。

公居胡葺为，非事土木盛。
湫陋必气郁，爽垲则神莹。
全魏今别都，地总北道胜。
轺传既旁午，牒诉亦纷竞。
惟日过目前，岂暇图休静。
因仍府舍间，敝坏殊不称。
兹余忝帅守，上责赋荒政。
无术济饥流，感速赖仁圣。
连书大有年，愁戚变讴咏。
渐舒绥集劳，犹治淹痼病。
颐生择所宜，宴息务清迥。
乘闲新此堂，庶用安吾正。
汝正果何如，自得本天性。
进特仗孤忠，退免全刚劲。
内确信吾守，外一归诸命。
安然而处思，吾宇甚泰定。
诗酒延嘉宾，二战或酣蒏。
笙歌乐良辰，高郢下淫郑。
射圃夹群芳，角妙资豪兴。
所适敢专享，意实在遐夐。
继来皆钜公，同调决相应。
从容坐镇余，浩气端而挺。
将宁道德渊，谅悉欣流泳。
知不废吾堂，是可以前庆。

厌直图书府，思为海岱州。
郡符分竹使，亲膳洁兰羞。
文石输忠密，仙山进职优。
过家门纳驷，卜地陇眠牛。
暮霰凌羁玉，朝暾艳戟油。
恩宽敷汉札，政善洽齐讴。
水际春芳盛，尊中客酝浮。
物饶三服丽，居乐五民游。
松鬣低容宴，峰螺翠入楼。
行闻西掖召，真赏莫淹留。

画桥南北水连天，才听莺声又晚蝉。
长使离魂容易断，春风秋月自依然。

东南详谳得材臣，亲对天墀奉至仁。
舜服暂平惟恤典，汉庭曾誉不冤民。
圜扉鞠草提封静，高盖容门令德新。
最好斋航初按部，柳汀花濑正逢春。

讯察无冤善最闻，剸繁南邑遇盘根。
还将决狱平反意，去作临民抚字恩。
淮上月高生丽思，浦前春老醉离魂。
知君阴德终阳报，容驷何妨大里门。

东西层𪩘郁嵯峩，关口才容数骑过。
天意本将南北限，即今天意又如何。

圣飨申精意，灵心察至虔。
因知斋次雪，为显祭时天。
清庙陈丰洁，中坛致吉蠲。
乐和来瑞物，景霁见非烟。
卜日灰飞管，通祠火举权。
短茵新礼重，虚幄睟容专。
盛美推穹昊，厘祥被幅员。
庆成朝万玉，霈泽谨三钱。
有幸瞻熙事，无才列奏篇。
为民祈福应，亲记德音宣。

郁郁疑非雾，融融散薄阴。
油然天下泽，淡若岭头心。
适意自舒卷，有容谁浅深。
朝来殊未起，幽谷閟龙吟。

出入高堂性似驯，泥巢深稳足容身。
雕梁并宿嫌频看，巧语多应是骂人。

灵岳祠宫尚未回，六花随祷下琼瑰。
只忧风力狂无定，最喜云容重不开。
但得余滋周畎亩，敢求娇意助樽罍。
夜深犹使家人探，平地依稀几寸来。

别殿深严峻宠班，再烦开府扼秦关。
棠郊阴满修前治，蕙帐香销在故山。
天意未容贤者乐，官方唯许老时闲。
苍生况结为霖望，岂要穷边俗吏攀。

晋阳封守远睢阳，空有驰魂若侍傍。
处世少容虽凿枘，与公相协自宫商。
冥鸿愈适知难慕，疲驾将颠失预量。
新句暗投频骇目，少陵光焰极辉煌。

晓入吴儿谷，危涂信不虚。
千峰疑绝路，一迳俯容车。
山鸟过云语，田夫半岭锄。
时平尽周道，天险欲何如。

尺雨滂然涤旱灾，行田因得过家来。
催成禾黍拖泥秀，长就枌榆揭冻栽。
三组不矜聊问俗，一廛虽陋且容杯。
郊原跃马都忘病，随目山川气象开。

自昔能诗者，如公敏思稀。
清风当世耸，大雅一时归。
京辅方期治，天颜此暂违。
召棠随有爱，庖刃不劳挥。
吟笔闲邀战，邻邦动怯围。
疲神支败北，对景失芳菲。
无物酬明月，何心衒昼衣。
惊弦常跕跕，突阵正騑騑。
溪柳柔金幄，园花烂锦帏。
嬉游成乐国，佳气俯端闱。
郢曲高难和，荆栖近莫依。
流年伤阻阔，好梦接容辉。
不信降旗竖，犹胜走檄威。
可惭貂莫续，安敌虎而飞。
窘蹙图更郡，奔逃始见机。
吾乡虽甚美，无计恋柴扉。

地下阳将复，人间气已和。
群阴明数极，六出见花多。
贺称新年曲，欢侔故郢歌。
同云留纪吉，柔荔借萌科。
起认灰飞管，堆凝素出波。
朝盈振鹭集，隙隘白驹过。
树密轻黏萼，天圆细撼罗。
洁非容物污，碎不在风搓。
农亩经年瑞，诗家万古魔。
平明开庆会，绿蚁荐红螺。

大飨无先祫，精祠贵必躬。
历朝疑未讲，旷典属今崇。
良月稽冬孟，容台访礼中。
祀期当象闰，位向卒虚东。
太卜诹元日，斋诚俨法宫。
雕舆下丹地，琳馆荐清衷。
雪密人初骇，天高德自通。
阴云成瑞霭，凛色变和风。
世室休严卫，宵衣集庶工。
叙亲昭穆正，合食簋铏丰。
既祼神斯格，居歆庆已蒙。
欢欣流禹律，謦欬入尧聪。
月射千圭白，星辉万燎红。
茨歌将振作，晴旭渐曈昽。
回跸升端阙，群瞻耸上穹。
蕃厘均庙馂，惠泽泰民穷。
孝著钩钤动，恩疏贯索空。
致祥书可信，让美意尔冲。
此协亨嘉会，惭非辅翼功。
唯知献君寿，巍与二仪同。

君于荣利已恬然，此治韩城属荐贤。
惠政即随春共煦，道心常与月同圆。
门踈俗客禅诠远，亭掩修篁定力坚。
思退几人曾上籍，可容名记托新篇。

几酌西禅对牡丹，秾芳还似北禅看。
千球紫绣擎熏炷，万叶红云砌宝冠。
直把醉容欺玉斝，满将春色上金盘。
魏花一本须称后，十朵齐开面曲栏。

门径萦纡洞府间，了无尘外累幽闲。
长杨十丈乱风雨，流水数枝鸣珮环。
入户好峰谁可画，碍人新竹不容删。
池亭面面圆荷满，薄暮飞香送客还。

一挂朝冠谢世纷，终南高隐邈难群。
不容圣治询黄发，径宅幽岩卧白云。
书簏遶床唯我伴，磴泉喧枕乃予闻。
此时谁可攀真驭，应有浮邱解挹君。

古寺跨山椒，虚明瞰泬寥。
路危难进马，林密不容樵。
飞瀑连云湿，凝岚带雨饶。
崖穷徒一望，归步默无聊。

伊昔天真被谪书，亦教人境得仙居。
开门翠霭三峰近，合眼红尘万事踈。
髣髴旧容蝉已蜕，徘徊高隐室犹虚。
何时归伴赤松子，稳驾寻君物外车。

为郡偏荣昼锦归，再容乡任古来稀。
邸人只骇新章贵，仙表谁瞻旧鹤飞。
浃境士民增慰悦，一轩风物起光辉。
镵诗又志君恩厚，鼎镬捐身报亦微。

坡陁巨璞韬玄质，壤断虏尘天半壁。
乡来谁试小龙文，切得一峰归笠泽。
太湖绕山三万顷，奇产虽多不足惜。
云边七十二峰青，强颜亦复无颜色。
滑肤弗受莓苔裹，素蕴岂容尘土蚀。
云升霞举幻瑰奇，玉响金浑随拊击。
一从越相去悠悠，几见吴宫春寂寂。
方岩委羽在何许，帖天弱水蓬莱隔。
泠然一瞬三万里，风烟浩荡寻无迹。
既伴壶中清昼长，想见袖中东海窄。
那知篆鼎铭彜外，尚余三丈浯溪石。
擘窠不到小玲珑，却须细细蝇头刻。

半山蛇腹弯城颊，层云鸱尾翔山胁。
紫萸独自对黄花，采笔不须题落叶。
山容入秋太瘦生，倚筇欲赋登山行。
诸公谭玄若破敌，万籁为我俱销声。
俯瞰市人酣战蚁，喧寂两忘同一视。
悠然五字隠长城，万马循墙看披靡。
数峰薄暮方展眉，笑人买山后小支。
谁能料理身后计，更复愿为天下奇。
沧江潮晚鲸吞吐，白鸥群分复群聚。
出门一笑问浮图，风动琅珰半天语。

诗人巢雪如住山，巢中所得强得官。
官微不足了𫗴粥，尽日幽寻遣儿读。
舂容大篇辄千字，炼字贵活不贵死。
乡来杜陵有布衣，晚到夔州也如此。
乃今遗藁安在哉，古花囊锦宗文开。
开缄宛见谏议面，只字重哦复三咽。
三咽然后耳有闻目有见，见人捧心颦两眉。
不学施家女，只学唐人诗。
为言诸子将安之，巢空雪明康鼎来。

青鸾翠尾曳前荣，仄雨番风绿闯楹。
的自梦中包死鹿，悮从雪里著嘉声。
烟寒曲砌秋容澹，句满旁行墨色明。
尽是吹来最奇警，与君分此一襟清。

悠哉招隠琅琅然，画然勇变易水寒。
槁梧语急声欲干，哀丝欲绝回风酸。
激昂余地涵清圜，弗落断崖清夜湍。
想当悲歌蓄真怒，发立如棘冲其冠。
慨慷一死不复惜，从容按辔无求还。
投机之间不容发，一失万古成永叹。
尘侵匕首壮士死，谁冩遗恨归清弹。
谓言此曲无再弹，浑刚不敌智士肝。
脑脂盖眼日高卧，幽愤欲平良独难。
油然易感不易触，徒使壮泪双汍澜。
琴工推琴向我言，我指何自生忧端。
物能移人不移物，安得心广仍体胖。
欲令心广仍体胖，不妨试作如此观。

悠哉招隠琅琅然，画然勇变易水寒。
槁梧语急声欲干，哀丝欲绝回风酸。
激昂余地涵清圜，弗落断崖清夜湍。
想当悲歌蓄真怒，发立如棘冲其冠。
慨慷一死不复惜，从容按辔无求还。
投机之间不容发，一失万古成永叹。
尘侵匕首壮士死，谁冩遗恨归清弹。
谓言此曲无再弹，浑刚不敌智士肝。
脑脂盖眼日高卧，幽愤欲平良独难。
油然易感不易触，徒使壮泪双汍澜。
琴工推琴向我言，我指何自生忧端。
物能移人不移物，安得心广仍体胖。
欲令心广仍体胖，不妨试作如此观。

莫恨丹青废画工，不须求异只须同。
玉容弗及寒鸦色，故托缁尘异汉宫。

谷口云横草不生，弗容斤斧弗容耕。
呼童尽拾风前叶，自去提撕折脚铛。

华风先试老茶牙，煖破苍苔著一花。
浅浅石泉都冻了，不容疏影浸横斜。

粉红蓓蕾弗禁吹，尽拾鲜英缀旧枝。
欲赋惜春麾巽二，形容不到未开时。

访竹凌霜后，寻梅趁腊前。
春风方委曲，别乘忽腾骞。
处士不入府，客星仍受廛。
密斋容膝外，何处著壶天。

澹扫蛾眉雨后天，天容澄洁称婵娟。
弦虽未上终持满，璧反胡为尚不全。
只乡生时看最好，莫于缺处斲成圆。
人间梦事纷如蚁，着眼何曾到汝边。

用亦无心舍亦轻，岁寒只有竹忘形。
水村容与吹黄叶，溪圃耘耔课白丁。
细草远连三径绿，好山长借两眸青。
浚池小贮连天碧，待与人间洗浊泾。

荷橐风高北固秋，黄童白叟拥行舟。
旧盟不冷在群鹭，归兴绝攀回万牛。
传自教明南国后，可容寇借一年不。
旌麾小试经纶手，此惠何烦敛壹州。

百钧不挽射羿弓，朔望酹酒马鬣封。
从来知子莫若父，许以徇国输精忠。
相州去谒大元帅，是时元帅方潜龙。
华风忽与庆云遇，千载一德明良同。
南薰门外众制寡，铁路步上雌决雄。
浮屠连墙望尘靡，拐子如山随手空。
伪齐可绐不可杀，兀术可间毋庸攻。
寇连诸道解如瓦，气吐千丈长于虹。
声先到处皆春风，桀骜怙很摧枯蓬。
中原跂踵戴旧德，萧墙稔祸基元凶。
当时剑握不倒置，直北马首无由东。
全尺寸地有余刃，半九十里隳奇功。
老罴既陷百尺阱，长城遂摧千丈墉。
群奸尾摇蜂虿毒，一蟆吻纳蟾蜍宫。
强胡妄冀脱虎口，残喘忽重苏犬戎。
难平者事有成算，可投之机无再逢。
乡来望诸报燕惠，无怨无怒方雍容。
其谁掩卷辄恸哭，主父偃与齐蒯通。
黄金台圮置勿论，问之胡不达四聪。
昔人已矣不可作，后来更复将焉从。
审如机括发必中，诚与日月昭而融。
将军碧电摇百步，跨灶英勇尤折冲。
乾坤不朽忠义骨，光腾抔土方朣朣。
春秋不书六月雪，是日集霰回泠风。
杞传百世子配食，天定胜人还至公。
乱臣贼子生看好，遗臭不老均翾虫。
坐令三光五岳气，百岁左衽昏蒙蒙。
周南滞留奋椽笔，折奸全直传无穷。
浯溪大字倘可法，燕然苍藓知谁砻。
开禧之事如昨日，清淮洒血连天红。
动逾二纪不解甲，残虏尚锐蕲黄锋。
噬脐太息复太息，遗恨黯黯齐崆峒。
至今奸血泽遗类，忠愤郁郁填人胸。
向使二子及见此，恸哭岂止喧旻穹。
古愁连环不可解，除是帝舜开重瞳。

俗棼须尽扫，扫尽又纷华。
喧避蚁争市，静看蜂报衙。
竹梢斑殒箨，蘋渚素浮花。
自把闲消遣，从容日又斜。

姓名何必上传灯，破釜难谐大吕声。
信脚半生惟舌在，策勋九转到丹成。
强知晴雨怜鸠拙，拟葺茆茨似燕营。
见说千金曾卖赋，不堪容易赋闲情。

何须骑鹤与腰缠，欲傍家山问一廛。
任是五经俱扫地，可容四海欠弥天。
白砂自养真铅汞，玄草重纫断简编。
更絇梅花窗外树，曲肱听雨听风眠。

非玄非黄花蒙茸，炫昼不减原上红。
无功指踪走原野，兔尽倘可逃灾凶。
禁林都是秋声树，满身何处沾红雨。
苔痕玉砌卧斜阳，又误零霞低薄暮。
枫宸紫阙芳雾蒙，长门永巷泠泠风。
夜严不声白昼永，羊车所至随从容。
鬼瞰高明目不瞬，勾连狸怪狐妖逞。
百步虽无槛虎威，双睛何用轩辕镜。
熙陵以西一鉏地，寸金寸土君王赐。
平分只与碧衔霞，生死恩荣略相似。
相如飞辙自蜀都，初因狗监诵子虚。
四夷来王亦典丽，御考自称前进士。

心蟾光朣朣，性静湍不起。
悠哉小天地，万化渺无蒂。
清苕半洚水月庵，碧蟾夜夜先清涵。
曩曾借榻坐凉树，细数秋毫窥夜潭。
犹来清圆捉不得，何地容兹老豪逸。
修名与月俱不死，衮衮东流几时息。
乡来万州赋此诗，寥寥百岁无此奇。
诗在天西锦官寺，珠璧照人觉形秽。

小筑难谋似燕营，卷帘容燕贺新成。
绿抽万玉医人俗，青出双螺闯户明。
家与宦贫宁免仕，猿教鹤伴不须惊。
紫荆花下庭萱老，浊酒狂歌燕弟兄。

筼筜抱节癯，风味似楼居。
自是宦情薄，容教杯酒疏。
扫除新筑室，收拾旧观书。
何必陶元亮，斜阳自荷鉏。

透云两鸿鹄，何年忽卑飞。
指爪泥上留，弗与岁月移。
大声疾璆琳，万窍不敢嘶。
琅然答空山，玲然震清溪。
俯仰半千载，日日春菲菲。
绪余及草木，草木竟莫知。
坐令万金产，不直五字奇。
江左数六谢，选中辄见推。
清新辈阿连，亦岂愧客儿。
开元天宝间，有客偿心期。
玉颓沈香北，健笔挥珠玑。
天威不可夺，人爵不可縻。
此邦非故乡，每至辄倦归。
楼居寄逸想，更较先后为。
有美池上仙，凛凛岩壑姿。
辙飞两公后，惄若饥渴思。
作堂肖公像，叠嶂双溪西。
幻出天上人，对峙玉羽衣。
乾坤浩荡春，盎盎在两眉。
清冰照人冷，恍如吟啸时。
泠泠气欲仙，拟馽游龙骑。
世隘乌足容，才大不得施。
至今骚雅流，临风挥涕洏。

帝辍词臣重抚绥，次边尤轸大江陲。
百篇斗酒玩万物，十雨五风终四期。
谣颂不遗纤悉美，形容难尽许多奇。
纵龟放鹤朝天去，岂独江东列郡师。

归装又逐西凉去，轻省还如赴上时。
廉者固宜疏住计，富哉只有送行诗。
贴天自与鹓鸿举，钳纸谁容雁鹜欺。
它日宣城厅壁记，岿然一样斗山思。

拟絮因风又拟盐，只今此话可曾拈。
待将巧思形容尽，合避新条比类嫌。
褪煖已先云懵澒，挟寒相次雨廉纤。
落梅声里浑如昼，冏冏横陈透玉蟾。

溧阳令尹果谁欤，陆少蓬翁小伯鱼。
佳客来时须问字，丈人好处略瞻乌。
俸钱撙节开家集，官事那容读父书。
独欠旧时穷少府，琴堂相对撚吟须。

𫕥团华月锁重云，底处朣朣魄载新。
空使霜蟾同转毂，不容玉斧伴修轮。
身虽全节扃泉户，天亦何心死谷神。
窗外竹间梅数树，为谁消减雪中春。

考绩果何如，三年上上书。
官箴小能大，俸给少常余。
款客壶觞静，寻僧水竹虚。
麦船容借便，石浦访楼居。

莫登百尺楼，岂无湖海豪。
莫挥北海尊，岂无老风骚。
风骚脆霜叶，郑卫壮虎牢。
龌龊胜宏放，昆吾避铅刀。
竞利黩奇货，遇士輶纤毫。
妄冀款段驰，不使鸾鹄高。
弱羽与微类，聚族喧林皋。
残粒酬渴饥，堕叶争爬搔。
忽乘吹送起，遂记荫翳翱。
因风不知反，堕地宁偿劳。
颠顿失故步，悲叫寻丛蒿。
击搏恐不免，弹射安得逃。
仰窥扶摇翮，俯愧腹背毛。
美人隔秋水，煖霭明春袍。
访旧溪上寺，泊我寺外濠。
开端问戒鼠，次及铭瘗獒。
坚穷与壮老，指摘仍绎缫。
玉石体自异，瑕颣宁容韬。
清评盍用恕，白战恶足鏖。
试请避三舍，大弨方载櫜。

龟灵诗亦灵，铁瓮渺江城。
爆得风骚兆，铿为琬琰声。
看如容易得，吟却最难成。
只有兰陵月，知余入细评。

不平容赴愬，无枉不相关。
契托今州牧，官同旧笋班。
骚情吟未尽，乐府载将还。
况是平分手，新声课小蛮。

隠不知山浅，端如璞在荆。
草滋皆玉色，松籁作江声。
莽莽嫌吟俗，滔滔笑渭清。
莫将云锦橐，容易小能名。

七日平城戒覆车，不容年少系单于。
用贤勿贰君知否，不用何须叹不如。

岁逢虎牛祸折萌，荡荡蜀道犹可评。
嗾奸反正善其计，振槁拉枯徒尔勤。
初虽覆杯可扑灭，终焉决海难为平。
智人三尺眼前暗，明玉一玷磨弗晶。
因仍扰扰不知了，残金欲灺连鞑人。
武功夙著冲与寔，貂蝉贵欲兜牟成。
孽成孤凤鸟不度，守有可死生无因。
两公气节固相类，又类射虎飞将军。
西和寅仲出儒素，开禧总饷先垂名。
太丘是父有是子，冲楼跨灶前无伦。
话头讲明有定见，不与奸谄相因循。
犬戎日众我日寡，貔貅乍屈还乍信。
贺兰饱鲜方醉醇，啮指不雠南霁云。
恸哭秦庭不肯援，有严玉帐无分兵。
借令空弮可持满，飞镝已尽风中鸣。
三城父兄一时陷，况复骨肉怀亲亲。
有生必死死有所，此死可羞尸素群。
矜韬衒略谩蠢蠢，妒功嫉效徒逡逡。
幸灾之迹弗容掩，不掉之尾何足云。
乡来益昌倡大义，阿源流芳千载荣。
胜天倘可恃人众，公道莫于行路听。
后先忠节贯日星，野史孰愈良史真。

雪滩祠三高，高字累三子。
故夫三子者，凛凛元不死。
西风动归思，不与歌散殊。
用则谋人国，不用沦江湖。
名节照勋庸，人与秋容洁。
浩然天地中，朣朣湛华月。

龟田似大横，刚燥不容耕。
秧瘦无新思，舟胶阻去程。
溽思梅雨后，寒厌麦秋晴。
旱魃方为虐，无容顷刻生。

龟田似大横，刚燥不容耕。
秧瘦无新思，舟胶阻去程。
溽思梅雨后，寒厌麦秋晴。
旱魃方为虐，无容顷刻生。

十丈花如织，酣酣拓具区。
新于机上落，匀似镜中铺。
容与翠绡幌，渥丹铅粉肤。
越溪霞湛染，楚梦玉敷腴。
隋棹新帆远，吴宫小队殊。
绿欹檠雨盖，碧间袅风蒲。
勺月清秋冷，生凉暑昼苏。
天孙旌浦溆，水帝展屠苏。
红白香无别，明光影可{奭斗}。
蜕尘古君子，具体小西湖。
彷象虽曾赋，形容似按图。
奚囊如可制，阔剪贮陶珠。

十丈花如织，酣酣拓具区。
新于机上落，匀似镜中铺。
容与翠绡幌，渥丹铅粉肤。
越溪霞湛染，楚梦玉敷腴。
隋棹新帆远，吴宫小队殊。
绿欹檠雨盖，碧间袅风蒲。
勺月清秋冷，生凉暑昼苏。
天孙旌浦溆，水帝展屠苏。
红白香无别，明光影可{奭斗}。
蜕尘古君子，具体小西湖。
彷象虽曾赋，形容似按图。
奚囊如可制，阔剪贮陶珠。

阖闾春秋城，风烟俟时振。
乾坤不改色，民物见天定。
因仍古道漓，靡然随俗移。
中流屹颓澜，万派皆东之。
沈机静弗哗，澄湛物斯格。
和煦生点点，阳春苏额额。
翩翩不容驻，宣化思盟主。
问之何因尔，去留有常数。
真宰知何心，惜闲如惜金。
天悭不容破，破不为佞壬。
我知真宰心，暂适沧洲趣。
恐此复偶然，还须济川具。

阖闾春秋城，风烟俟时振。
乾坤不改色，民物见天定。
因仍古道漓，靡然随俗移。
中流屹颓澜，万派皆东之。
沈机静弗哗，澄湛物斯格。
和煦生点点，阳春苏额额。
翩翩不容驻，宣化思盟主。
问之何因尔，去留有常数。
真宰知何心，惜闲如惜金。
天悭不容破，破不为佞壬。
我知真宰心，暂适沧洲趣。
恐此复偶然，还须济川具。

常熟端平政，难于子产初。
有田皆可井，无港不容流。
龙断家安业，闾阎夜读书。
山谣出林疃，处处乐樵渔。

立螭持橐孰非荣，未若江头一苇轻。
失侣鸳鸿空怅望，喜归鸥鹭亟将迎。
雍容谭笑不但已，去就始终如此明。
疏似南阳出师表，尽倾肝鬲写生平。

才指金华饯阿连，永嘉迓吏复联翩。
东藩等是二千石，此乐已无三百年。
学士即真尤鲜俪，使君独立恐难先。
懒云倘借鲜风便，容与东西刺史天。

狐涎才点着，病已在膏肓。
跳入野狐队，聊施起死方。
瞥然馿性发，护短不从长。
无地容栖泊，全身在帝乡。

笑别金銮归玉几，鳗井无风波浪起。
中兴天子紫泥新，老牛特地重穿鼻。
风云腾踏庆三朝，端自灵山同受记。
龙湫坐断最高峰，圣谛提持第一义。
侬家虀瓮深无底，炎炎毒气难回避。
瓠落有容无滴水，无限英灵都浸死。
有时却作死马医，绝后再苏知几几。
忽闻拂袖下层翠，江上截流航一苇。
一个闲人天地间，迈古超今谁敢拟。
浮图影里旧经行，祖祢余殃今未已。
更运深慈等大千，毒种绵绵亦如是。

锦屏之英老大隋，孤芳寄林非所宜。
南堂特榻越常轨，东山陷虎藏深机。
稽山之琦后来秀，倔强不落古人后。
后堂新破北山荒，夺食驱耕夸敏手。
古已往矣不可觅，胡为区区蹈陈迹。
衲僧怀袖卷风云，何地不容轰霹雳。
吾常学古不学今，确持谠直甘陆沈。
顾影自立时自箴，舍公其谁知此心。
公今老牯群中去，转位回机头角露。
所存匪石不可移，万里骁腾在初步。

不踞千峰万峰顶，谩劳半座分双径。
情知覆水不容收，再向鄮峰提此令。
大器晚成天所托，不怕者些浑烂却。
俯视群飞已刺天，未反掌间仍扑落。
试从列祖图中看，古注与谁同一眼。
浊港渡头无姓儿，睦州城西老担板。

毒果才登灵鹫峰，南山马群为一空。
鹫峰亦复无所容，寂寥风味南山同。
聋人有耳固不聪，双眼复随双耳聋。
苞苴公行丧真风，祝鮀之佞为正宗。
有生穷极变则通，公无留滞蒿蓬中。
行看劲气嘘长虹，拈出死蛇为活龙。

袖出天书喜动容，从来汗马不言功。
长鞭未举追风去，回首相寻异类中。

寸地了无凹凸处，不容刬削岂容耕。
从生至死如周道，凡圣从教一路行。

先生眸子碧于秋，把我形容内外搜。
我有未生前面目，拟于何处说来由。

佛子生来浄无垢，今年洗了明年又。
顽赖容他五逆儿，劈面淋头夸毒手。

散乱定，随流禅。
莫将安乐法，容易与人传。

弥满清浄，终不容他。
山河大地，万象森罗。

海雾敛，山容开。
神珠在掌，明镜当台。
普门无锁钥，俗客不曾来。

性具染指，鼎味咸在。
容膝归休，日用三昧。
不动口，不饶舌。
人无闻闻，吾无说说。
翻嗟普眼，弗见普贤。
为渠去却，眼中金屑。
复道行空，白银为阙。

朝日曜兮春花，玉壶炯兮清冰。
耿余心兮不欺，付妍丑兮丹青。
君王兮宵衣，壮士悲歌兮战死。
岂余身兮惮殃，抗风沙兮万里。
崔嵬兮增城，璀灿兮昭阳。
羌末路兮多艰，幸朕时之不当。
毡裘兮娱嬉，穹庐兮容与。
怨群胡兮我欺，谂九天兮谁许。
南风兮徐来，掩涕兮无语。
四十五十兮无家，抑有惭兮夔女。

容貌天黥二十年，刳肠一洗怅无缘。
祇今纵使逢医缓，却顾霜毛已飒然。

弦歌容与倦将迎，五斗看来一羽轻。
若也儿曹知此意，可容千载擅清名。

弦歌容与倦将迎，五斗看来一羽轻。
若也儿曹知此意，可容千载擅清名。

留滞青春晚，经行此日初。
柔条桑着眼，短穗麦生须。
竹外云埋屋，花边水遶渠。
个中容我老，肯遗子公书。

花重朝霏散，鸟啼春意深。
风光自流转，行役负登临。
涧水流新绿，山云卷夕阴。
病容兼白鬓，漂泊此时心。

金山故佳丽，杰观环孤峰。
对峙焦公庐，林杪出疏钟。
南归谢尘鞅，北眺足从容。
应持济川手，一酹击楫翁。

辩士变初说，勇士衰再鼓。
向来东海滨，有士节独苦。
岁晚儿女恋，颇亦类张禹。
堂堂裴晋公，绿野能容与。

清凉景界限尘纷，玉宇从容静夜分。
欲满尚悭今夜月，乍舒还敛北山云。
孤光翻动枝头鹊，余晕潜驱草际蚊。
好处欲言人不解，湛然天宇印心君。

万里秋光酒一锺，别来木末几西风。
怀人滚滚东流水，问讯冥冥北去鸿。
愧我形容难似旧，喜君意气尚摩空。
相逢莫怪深相问，一笑犹疑是梦中。

白社相从远与刘，可怜衲子溷儒流。
自嗟达巷知夫子，缅想诸荀从太丘。
书寄洪乔空尔耳，诗编杜集可容不。
前山底处堪长望，我欲携筇上上头。

去乡喜见似乡人，君去家山祇比邻。
令长垂髫同里社，交承握手记城闉。
弦歌堂上宁忘旧，樽俎筵中必告新。
若也从容问无恙，为言鱼鸟已情亲。

朝来不成寝，啼乌绕西东。
似欲砭我愚，无虞终有凶。
挽衣行太息，飞鸣鹊当空。
似欲慰我心，正直神所容。
举手谢乌鹊，忧喜当何从。
吉凶两不到，我在阿堵中。

群居厌嚣烦，兀坐怅离索。
动静两何心，求端徯先觉。
张氏好兄弟，同游得先诺。
重以临邛客，雍容出莲幕。
二难秀金枝，高会困酬酢。
客来惊醉梦，倒屣出帘箔。
符子方下帷，训子传家学。
汤子方涉笔，词赋工雕斵。
闭门各有适，跫然闻剥啄。
钱君丈人行，邂逅同出郭。
冲飚翼飞盖，宿润沾芒𪨗。
山僧迎户外，萧散出林鹤。
升堂忽起敬，先正事超卓。
于今国犹活，繄尔尽忠恪。
禅房灯火暗，遗像丹青落。
惟余我辈人，往事记其略。
缅怀百年后，贤愚一丘貉。
风炉催煮茗，胸次浇磊落。
开轩一凝睇，伟观夺岩壑。
古木矫龙蛇，藤萝喧鸟雀。
亭亭阶前竹，左右森矛矟。
老干欲摩空，穉绿犹含箨。
微风度疏棂，万窍呈笙籥。
鼎来闻歌呼，冠带亦褒博。
汝岂陈孟公，四坐为惊愕。
祸福宁所知，字画妄穿凿。
俳优时所拙，掀髯资一噱。
山僧如有意，太息事殊昨。
众真拥灵君，昨梦非冥漠。
人情良易感，意气随飘泊。
焉知宋玉赋，浪费屠门嚼。
朝云无定姿，密意终难托。
弃置勿重陈，声色等臭恶。
觞行奉壶矢，尚想古乐乐。
围棋对空枰，白日忽飞雹。
势成秦始大，计误鲁日削。
将士儿戏尔，回旋守宫钥。
车马或殆烦，俘虏到帏幄。
张拳合奇偶，奋臂几攫抟。
嘉名袭百子，覆射师方朔。
数穷或自蹈，世事真难度。
情性渐浩浩，奥义相磨琢。
寿夭征彭殇，小大稽鹏鸒。
天高何所悬，地垕何所著。
孰怒而雷震，孰笑而电烁。
兴王悼茕独，季世惨炮烙。
道隆此何幸，道降此何薄。
生乎谁汝恩，逝矣谁汝虐。
毫厘有必争，司马振铙镯。
义正誓不屈，勇士赴鼎镬。
少焉两忘言，水浄潜鳞灼。
行乐未有极，暮霞横日脚。
催归走童隶，欲去仍复却。
顾瞻忽有念，郁悒忘谐谑。
凿井成先志，结甃石凿凿。
危亭俯逵道，栋宇更旁拓。
北牖瞰清渠，西轩粲花药。
借问彼何营，游手事蒲博。
荆簪田家妇，群居勇奔跃。
有问不能对，彼岂弃耕获。
似言岁苦饥，货鬻逮钱镈。
多谢贤令君，恻怛忧民瘼。
精诚彻高厚，一雨洗炎熇。
种艺贵及时，少稽沟浍涸。
丁钱曾几何，秋苗遗合勺。
牌追甚星火，胥吏逾毒蠚。
或云勾稽职，久矣废矩彟。
催科苦重叠，受害遍贫弱。
丁壮腹难枵，努力重锄获。
老妇徒跣去，讵敢辞笞掠。
暮归已戴星，晨出鸡咿喔。
疾行君勿嗤，寸步千里邈。
吾闻古哲王，重本抑末作。
岂其倚市门，余财暨丹雘。
而此力田民，往往困椎剥。
令君诚昭昭，忠告期谔谔。
念此久忘归，露濡襟袖渥。
余香来佛殿，幽响动檐铎。
空庭炳双烛，木末翻鸟鹊。
清兴浩无涯，洗盏复更酌。
残杯屏督邮，珍送来丝络。
兹懽诚有余，兹会叹难数。
别驾人中仙，精爽排秋鹗。
六年脱曹尉，缇车佐方岳。
少须尺一诏，归持紫荷橐。
堂堂蒲圻掾，少学鄙卫霍。
栖迟绾黄绶，百炼敛锋锷。
踞鞍尚堪行，投笔清河洛。
含山控边陲，壮志方𫏋𫏋。
逝将策殊勋，恩光辉棣萼。
粹然六君子，总抱荆山璞。
或登贤能书，拏云出头角。
或游王侯间，健笔驱蛟鳄。
或欲振家声，尘言束高阁。
行矣拔连茹，大廷副亲擢。
谁其恋乡邑，株守甘龌龊。
惟予与世违，自分同尺蠖。
他时一樽酒，重赴山僧约。

绝代有佳人，洁齐处深宫。
组织成文章，黼黻可帝躬。
兰菊媚幽姿，桃李自春风。
出门非所识，所识非所从。
婉娈彼谁女，剪制了不工。
膏沐倚市门，苟为悦己容。
顾盼若有得，刍雉靡不同。
出门惟所之，谐笑缭西东。
寄语道傍人，取舍须至公。
荣华一时耳，礼义百年中。

高槐障午暑，巨竹摇清风。
中郎百世英，一官此从容。
心事付盟鸥，年光占候虫。
客来欲有言，一笑抚双松。
曰余不负丞，哦诗有新工。
天意亦怜才，要施及物功。
适此岁荐饥，旱气日蕴隆。
雨应长官祈，犹未周四封。
雁鹜抱文书，朋来立庭中。
公曰旱既甚，此理贵感通。
洁齐走群望，精意格苍穹。
西山殷其雷，万叠耸云峰。
南湖飞霹雳，仿佛追蛟龙。
斯须天壤间，万象俱晦蒙。
飞湍连日夜，一洗旱魃空。
树艺走丁壮，讙呼沸儿童。
岁功已权舆，余闲清缿筒。
行歌何所云，丞哉宁负公。

平生秀嵓翁，嘉遁轻朝衣。
圣世重特招，趣驾不容违。
我岂匏瓜哉，先圣固所睎。
长江一万里，舟行疾如飞。
东南盛人物，十九饫甘肥。
颇藉子公力，宁知伯玉非。
秀嵓曰异哉，我本起布韦。
岂比淮之水，东下杂于淝。
论奏了不阿，正直鬼神依。
谗言嗟止棘，曰归咏采薇。
岁晏江涛平，雨雪从霏微。
悬知到家日，花竹遶山扉。

达官须亲民，未竟法应再。
昔君治姑孰，报政甫初载。
桃李春正华，风木养不待。
至今田里间，往往诵遗爱。
荐章交公车，夷涂了无碍。
自诡更治民，得邑仍勇退。
坐看积薪上，笑谢及瓜代。
赤县官山阴，铜章喜重佩。
平湖带城郭，崇山镇溟海。
道中勤顾接，何者非胜槩。
鹅池湛清涟，兰亭霏翠霭。
溪流西走剡，夜雪曾访戴。
此地君故家，旧游详往载。
公余信足乐，俗敝良可慨。
盗贩人鬭狠，淫祀家禳禬。
缓纵固不可，激之或生害。
厥田惟中中，厥赋上上倍。
豪家窘输送，勺合无容贷。
贫家惯逋负，符移费追逮。
行之苟失中，上下交怨怼。
台府相鼎立，征求常意外。
稽违速谴呵，抑绝虞冒昧。
犴狱当尽心，夜寄或百辈。
去来不敢诘，犹豫即招悔。
哗徒陷平民，更欲脱有罪。
朝方得其情，莫祈当路改。
过客纷如织，刺口说行在。
丐求小不惬，百计工组缋。
我知夫子心，此去专劳来。
岂其慑声势，左盼而右睐。
然须处心平，更须临事耐。
勿恃事理直，抗论多慷慨。
勿谓气类同，不虞趋向背。
先入勿偏听，未信勿忠诲。
小迟岁月间，足致治平最。
庶策三载勋，亟应千龄会。

投闲三十年，日与木石俱。
暮景际休明，搜罗逮樵渔。
洪造赐甄收，群公交荐书。
殷勤奉明诏，婉娈辞田庐。
一寒不自揣，五穷暗揶揄。
行行步京畿，迎劳多轩车。
眼青见故人，皆叹此老臞。
形容不自惜，奈此气昏愚。
席间迷旧识，笔底误新书。
十目所共睹，一语良非虚。
傥昧知止戒，不反田园居。
去去入修门，蹇步接天衢。
深虞眩闻见，狂易滋发舒。
吁天写真情，浩歌赋归欤。

平波浅草横塘路，曾挽扁舟冲急雨。
朱颜绿鬓气崔嵬，欲斥九关挥玉女。
万古功名付汗青，九天光宠生门户。
邯郸一梦两周星，霜压孤蓬日始晴。
风树不停身已老，病容衰鬓鬼犹惊。
东乌西兔自昏晓，北来南征几时了。
海上欲觅安期瓜，山间却值孙登笑。
泽畔殷勤讯渔父，掉头不言吾已悟。
蚤求富贵晚长年，老少不同均计误。
连年旱魃失祈禳，人肝不厌犬豕肠。
今年稻肥家有酒，万事且付无何有。

昨日雅鸣绕庭树，道上行人色惊惧。
试呼行者问如何，身为户长催残税。
税残自昔称难理，三年尤非四年比。
加之逐保有逃户，每一申明官长怒。
人逃信矣田不逃，其奈逃田不知处。
厥初经界失区画，比近立租相什伯。
大家置产钱欲轻，小家鬻产价欲增。
上田只割下田赋，赋存田尽因逃去。
或因土瘠遂流移，岁久田侵人不知。
更有乡胥迫科抑，多推少割随胸臆。
民愚而神难尽欺，往往增入逃户籍。
以兹逃户日增多，户长蚩蚩奈若何。
向来差役多轻重，户长之中中产众。
比来里正多义役，各欲供须有全力。
搜罗中产无孑遗，户长人人家四壁。
官司祷雨遍明神，施行宽政蠲房缗。
房缗仅可宽游手，那得实惠霑农民。
千钱代输犹可出，今日方输又明日。
父兮母兮叫不闻，遗体鞭笞同木石。
日日雅鸣期会到，血洒公庭深不扫。
遂令着处听雅鸣，魂飞魄散心如𢭏。
和气致祥乖致异，已甘旱魃来为祟。
忽惊雅散鹊交飞，高枝报喜仍低枝。
万口懽呼声动地，府今尽放三年税。
曳铃走卒天上来，立张大榜当衢市。
黠胥骇愕顿两足，户长仰天攒十指。
疮痍未愈失呻吟，感激过深仍涕泪。
又说新租亦宽限，四年旧欠宁不尔。
亦知经赋难逭责，少纾庶可容催索。
使君从善真如流，仁人之言为虑周。
画诺一时良易易，几人共拜更生赐。
人意会同天意感，急足未回时雨至。
始知此术胜祈禳，开阖阴阳俄顷耳。
何妨甘泽尚愆期，我作此诗祷告之。
象龙可仆蜥蜴纵，蛟龙自起霹雳随。
谓予不信难强语，请验吾邦今日雨。
诗成欲谢更有祈，新租输送此其时。
分科本色归上户，细民勿使折纳迟。
四年逃阁尚充数，积弊那能仓卒去。
且应除豁见真的，孰恃强梁敢逋负。
若然民病八九瘳，闲暇何妨版籍修。
推排得人弊可见，逃租十失五可收。
更令义役广前制，户长里胥同一体。
庶几二役适均平，不使贫民偏受敝。
岂惟澍雨快一朝，纵有凶年皆乐岁。
报喜不惟乾鹊噪，丈人屋上乌亦好。

公诗沧海生明月，草木光辉涯不竭。
仆如拙匠运斧斤，颜汗淋漓指流血。
心知短绠难汲深，拱把之木无繁阴。
风雅堕地几千祀，牢落荒林鸣络纬。
眼明纸上走虬龙，古锦囊中新奏功。
搜奇往往魑魅泣，穷高不碍天门重。
鹏飞羊角三万里，笔势翩翩有如此。
渠侬辟易虎负嵎，公独从容禹行水。
端由万卷胸中在，左右寻源无不会。
诗坛独上四无人，乌兔驱车天倚盖。
曹刘沈谢不支吾，阴何间隔孙山外。
池塘不梦春草青，愚生已分老田塍。
县榻空烦礼徐穉，一笑相逢俄隔岁。
不辞入府异庞公，祇恐言诗非木赐。
朝来好语日边传，大惠宁许一州专。
诏书络绎催朝天，紫薇帝庭领列仙。
钓船已入酒圣手，清风一枕无何有。
遮留当道拥车轮，尚能唤起随邦人。

南山有孤松，屹立几寻丈。
雪根雨露滋，藤萝巧相傍。
高柯撑青空，落落不可上。
辽东白鹤归，城郭固无恙。
饥乌拾余粒，巢燕倚飞幌。
芝田杳何许，鼓翮超蓬阆。
尚书千载人，余子岂辈行。
方时鄙俗学，制行多矫亢。
我独道其常，曰彼非至当。
世事有翻覆，阴阳日消长。
谁其倡攻伪，欲使尽一网。
我独持其平，要辨直与枉。
前瞻岂尚同，后顾亦非党。
介然两不合，兰佩拂千嶂。
惟皇思建极，正直首延访。
几趋銮禁直，屡侍金华讲。
三黜柳士师，一念齐得丧。
岁晚复来归，旧德世所仰。
文昌岂不贵，台星连两掌。
贞元朝士少，正始遗风荡。
淹留感时事，去去得初尚。
湖光浮盏斚，岩花开步障。
意行无物累，静寄绝尘想。
寥寥香山翁，胜处略相仿。
虽临大化尽，不改葵藿向。
遗奏手自书，治忽犹指掌。
内欲八柄专，外欲四聪广。
国本欲先定，以系四海望。
国势欲自强，不受夷虏诳。
于今一开卷，星斗照穹壤。
奄奄气将微，耿耿神愈王。
更为一夕留，泰然须昧爽。
庶几华封祝，不使臣子旷。
从容有如此，此岂智力强。
平生刚大气，胸次妙冲养。
我生不及门，知敬如达巷。
九京不可作，千古恨悢悢。

几度除书下紫宸，从容千骑拥朱轮。
圣朝若第循良课，公是当时第一人。

渊源师友邺侯门，赫奕家声汉相孙。
冠带仅容游璧水，姓名竟不上慈恩。

蚤岁谋生愧弟昆，一窗容膝眇乾坤。
田园岁晚非能事，祇有诗书遗子孙。

季方当日缔华姻，曾款门阑列众宾。
一别清台频换岁，重逢上苑正回春。
白头自叹形容改，青眼相看笑语真。
回首不堪成永诀，西风吹泪堕衣巾。

妙年笔势已飞扬，便合收功翰墨场。
黄甲未容登上第，青衫聊用慰高堂。
一同簿领棠犹在，三迳归来菊未荒。
下榻忍思畴昔事，送车空忆水云乡。

两年肥水喜相逢，托契门墙今已重。
士有祢衡心肯荐，侯如雍齿首先封。
更看谋略称筹幄，会见精神坐折冲。
败走苻坚兵百万，围棋别墅意从容。

万古长淮一带流，从来战地不容休。
间关千里军前饷，牢落重阳客里秋。
怅望白衣来送酒，了无黄菊与簪头。
何人早断楼兰首，试解君王宵旰忧。

美人在空谷，抱志苦贞洁。
不学桃李颜，甘在枯朽列。
素衣飘白云，玉佩缀明月。
肌肤炯凝脂，容色眩春雪。
临风一笑粲，皓齿何莹澈。
破镜忽上天，寒影浸瑶阙。
少时看玉立，相视已华发。
人陈花自新，花巧人更拙。
勿言花不耐，人竟被花阅。
付之一尊酒，调以三寸舌。

故人昔住金华峰，面带双溪秋水容。
故人今住伏龙山，陈陶故圃茅三间。
千载清风徐孺子，门前共此一湖水。
百花洲上万垂杨，白鸥群里歌沧浪。
故人心事孺子高，故人诗句今陈陶。
短衣饭牛不逢尧，何如绣鞍上著锦宫袍。
瓦盆对客酌松醪，何如紫霞觞泛碧葡萄。
豆萁然火度寒宵，何如玉堂夜照金莲膏。
吟成秃笔写芭蕉，何如沉香亭北醉挥毫。
再三问君君不对，目送飞鸿楚天外。
细读山中招隠篇，超然意与烟霞会。
照影湖边双鬓皓，此计知之悔不早。
三椽可办愿卜邻，荷锸相随种瑶草。

天星堕地化为石，老佛占作青莲宫。
东来海若献秋水，琼以碧波千万重。
云根直下数百丈，时吐光焰惊鱼龙。
凤凰群飞拥其后，对面庐阜之诸峰。
阴晴风雨多态度，日日举目看不同。
高髯能诗复能画，自说此景难形容。
且好收拾藏胸中，养成笔力可扛鼎，然后一发妙夺造化功。
高髯高髯须貌取，万物升沉元有数。
吾闻此石三千年，复化为星上天去。

朝来栏槛倚晴空，暮来烟雨迷飞鸿。
白衣苍狗易改变，淡妆浓抹难形容。
芦洲渺渺去无极，数点断山横远碧。
樊山诸峰立一壁，非烟非雾笼秋色。
须臾黑云如泼墨，欲雨不雨不可得。
须臾云开见落日，忽展一机云锦出。
一态未了一态生，愈变愈奇人莫测。
使君把酒索我诗，索诗不得呼画师。
要知作诗如作画，人力岂能穷造化。

雪化晴檐雨，炉烘冻壁春。
穷犹恋诗酒，懒不正衣巾。
寂寞安吾分，奔驰失我真。
枯桐就煨烬，容有赏音人。

偶作榆溪客，还逢橘井仙。
多才出人上，笑我老吟边。
买锦囊诗卷，典衣供酒钱。
竹林青眼叔，常说仲容贤。

百丈云岩上，神龙噀水飞。
四时作风雨，万斛泻珠玑。
不可形容处，无穷造化机。
非他瀑布比，对此欲忘归。

衮衮日不暇，看看岁又徂。
一生赋茅屋，几度换桃符。
天肯容吾老，人皆笑我迂。
玉溪何所见，时复问诗癯。

雁叫秋容老，乌飞曙色分。
晨炊何草草，宿酒尚醺醺。
野旷连沧海，山长带白云。
马行沙上路，惊起白鸥群。

杜癖诗无敌，高髯画绝伦。
笑谈能不朽，富贵或成尘。
今古多奇事，乾坤几怪民。
相逢不容易，一醉楚江滨。

一雨足秋意，孤吟写客怀。
人情容易变，身事苦难谐。
每日思归浙，今朝却度淮。
此生烦造物，略略为安排。

遍访诸亭馆，苍苔掩旧踪。
十年如昨日，万象又秋容。
阅世存乔木，沿堤倚瘦筇。
何人杀风景，斫尽木芙蓉。

读书不成事，何恨老山林。
处世有容德，与人无诤心。
友于兄弟乐，惠彼里闾深。
细把丰碑读，怀贤泪满襟。

乘鸾不见李腾空，试与寻真访故宫。
黄叶堆边觅行路，紫烟深处望仙踪。
眼高天近千山上，身共云栖一壑中。
九叠屏风三叠水，更无诗句可形容。

山林胜处说天台，仙佛多从此地栖。
司马八篇通道妙，丰干一语指人迷。
时逢好酒从容饮，莫把新诗取次题。
白日看云思我否，惠连无分共攀跻。

一丘一壑自逍遥，莫怪山人索价高。
是处园林可行乐，同来宾客不须招。
临风桃李花狼藉，照水楼台影动摇。
歌舞不容人不醉，樽前方见董娇娆。

烈士家风从橐尊，时容野客上朱门。
如登东观图书府，又似西岩水竹村。
自以一闲销日月，谁知万虑满乾坤。
诸公衮衮成何事，不若花前对酒樽。

日莫远涂行未休，白头又作长沙游。
湘江一点不容俗，岳麓四时皆是秋。
香草汀洲付骚客，红莲幕府聚名流。
吟边万象写不得，上有风流赵倚楼。

今宵何幸宿书林，议论从横感慨深。
黄卷具传千古意，青灯照破几人心。
狂夫嗜饮夜偷酒，污吏容私昼攫金。
尧舜君民旧风俗，凡经几变到于今。

不能成佛不能仙，虚度人间六十年。
镜里姿容虽老矣，酒边意气尚飘然。
安排玉白花红句，趁办橙黄橘绿天。
无柰秋风动归兴，明朝问讯下江船。

飘零敢说是诗人，故旧多居要路津。
穷贱交游谁复记，江湖踪迹早成陈。
无心涉世当归隠，有口逢人肯说贫。
家在翠屏山下住，茅庐虽小可容身。

吾乡幸有吴夫子，星斗网罗文字胸。
百鸟收声听鸣凤，千山落木秀孤松。
旁通沧海江山水，高压云城帢帻峰。
每见一斑三叹息，白头未得奉从容。

求名求利两茫茫，千里归来赋悼亡。
梦井诗成增怅恨，鼓盆歌罢转凄凉。
情钟我辈那容忍，乳臭诸儿最可伤。
拂拭丹青呼不醒，世间谁有返魂香。

万里南迁直谏臣，世间无地可容身。
夜冲风雨过湘水，赖有青山作主人。

草就篇章只等闲，作诗容易改诗难。
玉经雕琢方成器，句要丰腴字要安。

新年试笔欲题诗，老去才衰得句迟。
春事未容桃李觉，梅花开到北边枝。

玉妃笺天收雪权，东皇领春行人寰。
恍如身在五云表，游到海上神仙山。
翠凤婀娜竹夹道，苍龙偃蹇松当关。
寿藤络崖半青白，文藓绣径全斓斑。
亭台隠映树石罅，楼观突兀烟霄间。
遥峰前后献奇峭，流水左右供潺湲。
珍禽倏来不可致，瑶草已种何容删。
目光贪玩忽炫焜，足力亦倦难跻攀。
日斜路转归意迫，忽见洞府临银湾。
洞中仙官笑呼客，光风霁月冰雪颜。
云是四明石窗主，新自五老峰头还。
猿留鹤恋不觉久，碧落有诏行催班。
却愁曳履践台斗，三十六峰花木闲。

寺置萧梁曾识少，今朝藓磴始经过。
天低落日江湖远，烟冷风清竹树多。
虫引翠禽行坏屋，马惊白犬吠悬萝。
一僧九十形容古，岩下逢予忽浩歌。

玉陛传呼宰相来，欢腾海内翕如雷。
律身清介祁公操，佐主谋谟如晦才。
梦弼已知符众望，生贤益信应三台。
从容宰席调天纪，协气从头遍九垓。

悄悄园林世味长，碧云疏散暮天光。
且宽礼乐兴江左，厌听干戈暗洛阳。
梨叶尽时无伏暑，竹阴深处有余凉。
从容领会精微旨，何用区区底事忙。

我来灵岩游，坐石披蒙葺。
翛然忘世纷，便欲脱屣从。
外峻悬绝磴，中宽峙高峰。
精庐三数间，岁久苍苔封。
寒藤结暝色，秋花敛愁容。
哀猿发清声，月影山重重。
扁舟暮江下，疏林闻夜锺。

东山种青松，西山种桤木。
三年已成林，十载盘空谷。
桤成供烹爨，松成架巨屋。
所用各两涂，成功异迟速。
早作起揽袂，庖人已炊玉。
盈车载束薪，轧轧鸣车毂。
万家争欲买，须臾无一束。
樵夫喜易售，不知山已秃。
朝夕手不停，采采尝不足。
人情贵适用，那复问荣辱。
落落青松子，岁寒抱孤独。
大可充栋梁，小亦宜桁楅。
奈何人不顾，偃蹇傲刍牧。
牵补芘风雨，无复思营筑。
有如命召公，往欲寻洛卜。
首当开明堂，号令于此肃。
明堂礼有制，伻图载简牍。
殷人崇以三，周制加其六。
广袤度尤严，所冀容群服。
奉璋列左右，天颜中穆穆。
规恢既宏远，制作难逼促。
当资合抱干，一柱扶天轴。
切勿用小材，小材必倾覆。
操斤走宇内，濯濯无遗育。
坚刚老不枯，允哉东山麓。
殷勤谢匠氏，所望一留目。
勿谓道里远，登载容万犊。
君王顾之叹，巨用必收录。
修竹操亦奇，谨毋遗修竹。

东山种青松，西山种桤木。
三年已成林，十载盘空谷。
桤成供烹爨，松成架巨屋。
所用各两涂，成功异迟速。
早作起揽袂，庖人已炊玉。
盈车载束薪，轧轧鸣车毂。
万家争欲买，须臾无一束。
樵夫喜易售，不知山已秃。
朝夕手不停，采采尝不足。
人情贵适用，那复问荣辱。
落落青松子，岁寒抱孤独。
大可充栋梁，小亦宜桁楅。
奈何人不顾，偃蹇傲刍牧。
牵补芘风雨，无复思营筑。
有如命召公，往欲寻洛卜。
首当开明堂，号令于此肃。
明堂礼有制，伻图载简牍。
殷人崇以三，周制加其六。
广袤度尤严，所冀容群服。
奉璋列左右，天颜中穆穆。
规恢既宏远，制作难逼促。
当资合抱干，一柱扶天轴。
切勿用小材，小材必倾覆。
操斤走宇内，濯濯无遗育。
坚刚老不枯，允哉东山麓。
殷勤谢匠氏，所望一留目。
勿谓道里远，登载容万犊。
君王顾之叹，巨用必收录。
修竹操亦奇，谨毋遗修竹。

汉使东南来，幕府皆异产。
英英江左家，浩浩富编简。
几年翔学海，屡荐升士版。
大焉合訏谟，小亦堪论撰。
横身借前箸，逸气薄云栈。
向虽稔声名，曾未陪笑莞。
邂逅解白眉，轩豁蒙青眼。
俊游得从容，微辞略往返。
扁舟赋归程，骏马驰平坂。
上策今安在，时髦贵谨柬。
中规傥前定，外患岂足刬。
善保千金躯，欲语意无限。

苍苍闽山高，悠悠闽水清。
厥初萃瑰琦，而世生豪英。
恭惟皇庆历，当天开文明。
风云千载会，罗列皆名卿。
当时郇国公，致身为阿衡。
勋德著庙社，云仍烂瑶琼。
迨兹中兴来，接武扶炎精。
先烈益以震，煌煌照天京。
蓝田得佳种，历世勤锄耕。
荏苒岁月久，斗杓符南撑。
得此希代宝，异奏如{音坙}韺。
堂堂粹德容，度量何恢宏。
俾之典风宪，官邪当震惊。
俾之职献纳，国论当丕平。
俾之领枢柄，边疆当不兵。
俾之坐庙堂，帝业当盈成。
翻怀千里绶，尺泽扬修名。
皇慈有远听，褒章畀一旌。
驱车振末俗，雅意先文盟。
贱子偶在泮，锡朋赋莪菁。
佳节庆亲逢，黄流酌金觥。
愿公接皋夔，愿公齐乔彭。
百年起世德，一旦收家声。
从容趋玉陛，怀哉一儒生。

苍苍闽山高，悠悠闽水清。
厥初萃瑰琦，而世生豪英。
恭惟皇庆历，当天开文明。
风云千载会，罗列皆名卿。
当时郇国公，致身为阿衡。
勋德著庙社，云仍烂瑶琼。
迨兹中兴来，接武扶炎精。
先烈益以震，煌煌照天京。
蓝田得佳种，历世勤锄耕。
荏苒岁月久，斗杓符南撑。
得此希代宝，异奏如{音坙}韺。
堂堂粹德容，度量何恢宏。
俾之典风宪，官邪当震惊。
俾之职献纳，国论当丕平。
俾之领枢柄，边疆当不兵。
俾之坐庙堂，帝业当盈成。
翻怀千里绶，尺泽扬修名。
皇慈有远听，褒章畀一旌。
驱车振末俗，雅意先文盟。
贱子偶在泮，锡朋赋莪菁。
佳节庆亲逢，黄流酌金觥。
愿公接皋夔，愿公齐乔彭。
百年起世德，一旦收家声。
从容趋玉陛，怀哉一儒生。

杀麑无戚容，活蚁有德色。
不如未见蚁，生道犹不息。
心如隔窗月，光不见微隙。
不患无发时，却患发无益。
一矜障万善，千悔无一得。
要加持养功，跬步见天则。
宇宙渺无穷，此道足充塞。

皇帝龙飞十四载，拱手垂衣功不宰。
谁生厉阶起甲胄，天下岌岌几于殆。
赫然烹阿封即墨，神机独断定四海。
内酬勋庸清列位，外召诸老仍博采。
自古圣人闻至治，不贵无过贵能改。
三池先生已先入，谏阁经帏行遂拜。
遂宁先生又继起，老手便当调鼎鼐。
冬官侍郎何迟迟，几日涪江下寒濑。
恭闻促诏已屡下，云汉昭回九天外。
吾君寤寐在良弼，其意岂不望启乃。
往年袖手固其理，今日缄口庸何待。
祖宗至仁育疏戚，常使无权免骄泰。
宣仁圣烈重贬损，功参尧舜光万代。
当时若不甚快意，其奈无忧近葅醢。
前乎六一论尧佐，后日了翁陈二蔡。
一从一违事已判，得失了然为世戒。
况今政事归中书，国体堂堂方正大。
春宫仁孝且英睿，多士盈庭复蔼蔼。
先生而言言易入，及其事至恐不逮。
姑置区区论商鉴，覆辙不远那容再。
行看正道动前席，盛时难逢愿自爱。

君不见君家涪翁居戎州，只为山月来登楼。
又不见君家绣衣老使君，传家文物如卿云。
两仙仙去今百载，云冠霞佩俨如在。
数行妙墨留壁间，九顶三峩屹相对。
竹坡先生驻归步，来拜翁祠还少伫。
水光山色为改容，收拾奇观入新著。
世间好景苦留人，无奈催归作霖雨。
山谷先生心好客，为爱横空雪山白。
殷勤载酒清音亭，一抹云间真绝色。
鸿飞天际去冥冥，风入松间听琴瑟。
浮云聚散两茫茫，大川东注何终极。
兹游应不减风雩，清和正值春三月。

玉井之泉其源深，渊涵停蓄包千寻。
风行于上渺河汉，诸子浅陋其蹄涔。
茫无畔岸容鼍鳖，富有磊落潜球琳。
大原自出号学海，余波散及蕃儒林。
有如霁月当空照，罗列万象中森森。
恭惟王明可用汲，一勺沃我思贤心。
推之四海泽焦槁，元戎十乘来骎骎。
铜梁玉垒日澄浄，夜气晨光焕井参。
区区贱子愚且鲁，非曰能之学鼓琴。
殷勤三弄众掩耳，莞然一笑遭知音。
推琴而作喜欲舞，慨我得此逾兼金。
上方穆穆回元化，舍尔其谁扶当今。
传闻丹诏九霄下，衮舄未至虚宸襟。
请书国纪开皇极，雍容调燮阳与阴。
愿公自爱毋久外，天下苍生思作霖。

玉井之泉其源深，渊涵停蓄包千寻。
风行于上渺河汉，诸子浅陋其蹄涔。
茫无畔岸容鼍鳖，富有磊落潜球琳。
大原自出号学海，余波散及蕃儒林。
有如霁月当空照，罗列万象中森森。
恭惟王明可用汲，一勺沃我思贤心。
推之四海泽焦槁，元戎十乘来骎骎。
铜梁玉垒日澄浄，夜气晨光焕井参。
区区贱子愚且鲁，非曰能之学鼓琴。
殷勤三弄众掩耳，莞然一笑遭知音。
推琴而作喜欲舞，慨我得此逾兼金。
上方穆穆回元化，舍尔其谁扶当今。
传闻丹诏九霄下，衮舄未至虚宸襟。
请书国纪开皇极，雍容调燮阳与阴。
愿公自爱毋久外，天下苍生思作霖。

自昔天之生大贤，其间往往几千年。
前日颜曾乃并世，后来孙乐还齐肩。
参稽疏数未一概，废兴大抵关诸天。
恭惟皇家受眷命，五星集奎光芒悬。
复振斯文自洙泗，涣然遗响闻伊瀍。
微言奥论揭日月，九州四海俱流传。
浩斋先生本自得，闻风特起吾东川。
当时造入自孟子，善养其气气浩然。
配合道义期充足，至大而刚直以全。
后来岂不有继者，要之闻道先生先。
今夕何夕天气好，虞琴初奏南薰弦。
正阳之月月几望，于时盖得干之干。
宜其秀质温如玉，不磷不缁白且坚。
吾君好学古未有，直上便可升经筵。
力辟淫邪开正道，雍容尧舜陈王前。
仰视苍苍岂无意，如此大器堪扶颠。
诸生载酒来荐寿，山肴野蔌徒拳拳。
跻彼公堂喜拜舞，正也请赋嵩高篇。

人物雄三楚，师传自五峰。
求仁居广大，学道到从容。
世仰堂堂表，天知磊磊胸。
斯文真不幸，海内失儒宗。

先正传家逮泗滨，一言一论本诸身。
是间极力窥真际，物外何心逐像人。
蹈履若迷天所赋，奔驰犹误实之宾。
都将出处束高阁，明日从容傥细陈。

特立谁能为道谋，千钧岂可委庸流。
正涂壅底如丛棘，此意萧条若缀旒。
指掌人归容景慕，传心书在正研求。
恭惟天道何由谬，服力田畴自有秋。

卓立三峰万仞高，依然兄弟并雄褒。
卷怀经济藏三径，震起声音满九皋。
曾向黄扉参道论，讵容绿野恣闲遨。
紫云山下梅偏早，欲送清香荐玉醪。

夹岸黄花弄夕曛，归艎击汰不堪闻。
愁容政想峩眉月，喜气遥占岘首云。
酒罢楼头观妙算，公余垅畔访清汾。
明年入奏明光殿，前席雍容细剖分。

夹岸黄花弄夕曛，归艎击汰不堪闻。
愁容政想峩眉月，喜气遥占岘首云。
酒罢楼头观妙算，公余垅畔访清汾。
明年入奏明光殿，前席雍容细剖分。

年来昌合颇多儒，满目青山秀不枯。
隠者能通三圣易，贤良更缵六经图。
簿书整暇抛官事，朋友从容味道腴。
我已倦游还旧隠，新吟时寄几篇无。

牵江万斛犯惊湍，终日号呼寸寸难。
少驻不妨官避客，也教容易下前滩。

萧寺倚岩郭，昔游几何年。
兹辰惬幽赏，杖屦从儒先。
稍穿苍藓径，旋入青萝烟。
山色若倒屣，松风自鸣弦。
目力眩奇观，步屧信所便。
俄登旃檀林，金碧耀修缘。
道旁老木拱，诗翁久飞仙。
蝉蜕万物表，蝶梦三生前。
至今二百载，相望箕斗悬。
缅怀文忠公，丰碑泯遗镌。
乐善如缁衣，后世两称贤。
山僧矜好事，华表新题璇。
向来委榛棘，时情任渠迁。
先生笑抚掌，此事从古然。
相逢一樽酒，劝君小流连。
江梅欲浮动，春光向妖妍。
同游二三子，舂容有佳篇。
归欤不知夜，霜雪净寒天。

白鸟江天阔，青山佛阁重。
影孤寒日塔，声殷暮烟钟。
异世文中选，当时镜里容。
犹传遗蜕骨，只在此高峰。

古寺閟岑郁，空梁悬斋鱼。
神坐既欹仄，德容亦饥虚。
先生贫有命，山僧乐无余。
长安满市花，匹马吟九衢。
寥寥北邙山，而谁噫荒墟。
岂有先生者，不如山僧欤。
盲风振苕华，重露落芙蕖。
何当醉尉归，方坐钓水隅。

道院中间沐发容，施来元自赞皇公。
君能百拜香烟下，不怕丹琼路不通。

为忆空山雨，因嗟短鬓霜。
幅巾终日仄，侍女古时妆。
乌臼残林外，丹砂旧井旁。
不留禅月画，只踞净名床。
湖镜秋容淡，云庄晓露香。
汲泉须透脉，种果便成行。
使鹤过村店，携孥上野航。
极知秦外叟，全似贺知章。
对佛称居士，翻经悟法王。
自将诗检校，犹与竹商量。
嗟我浑无赖，非公不作狂。
莫移松下石，老子要乘凉。

句容县古寺，壁有道玄笔。
晃晃缨络躯，渺渺烟雾质。
一堵最光怪，朱泥久堙郁。
泥去墨亦尽，惨淡意都失。
恨不还其人，加巾急鞭抶。
毁弃加弗敬，请论如汉律。
罗汉院塔影，颠倒难致诘。
稗书志海翻，此理殊未必。
今君所归路，正向此中出。
况有吊古才，仰天痛呼屈。
勿称荒唐言，析理资按述。
其余传播咏，淋漓满箱帙。
栖霞者悲壮，茅洞者清逸。
珍题倘相命，当第为甲乙。

一自接道谊，形容生辉光。
束情谢流宕，捧咏增惭惶。
矫足时切窥，云海何颓唐。
长安卖药市，堇堇十载强。
复缀守藏史，得近中书堂。
心计常自珍，孰云失其防。
稽首谢众去，酹酒相扶将。
融风促绿荫，代对日夜忙。
石涧流自涌，玉山禾欲长。
安得便奋飞，相从决高翔。

与君昔并丹阳船，形容惘怆俱可怜。
自说宅囿及百年，藏三小山出云烟。
土伯小庙自题扁，持照清池分丑妍。
吁嗟先君方下世，侄子卖半相炒煎。
出寻方伯待救护，与我密者才万钱。
是身灾疢恐凋谢，语未脱口吁皇天。
那知君今亦逝川，洪崖白石梦杳然，竟从他姓改受廛。
呜呼，朱君无归，归来但见空屋椽，入抱山骨于黄泉。

怀人几日恶，况复值秋阴。
天亦容清调，人难识素心。
他乡谁馈肉，永夜只听琴。
高咏龙泉碣，相从发至音。

雨意遽如许，云容亦可怜。
声声总断续，滴滴更匀圆。
道院烧香地，山房焙画天。
故园无恙否，润色到瓜田。

蒋家兄弟清古，著书互相推宗。
抟土划沙戏剧，穿岗度岭从容。

留连如有情，蕙帐极空明。
晚粥知泉味，昏锺度雨声。
稍容林叟睡，莫放晓猿惊。
剩欲剜苔藓，应当写姓名。

掩关作夏计，长日独清坐。
戎葵竞自花，安榴粲成朵。
时芳讵容歇，幽赏无不可。
微风忽吹来，谅亦深知我。

履声推早达，日燕自林泉。
浮世若无死，贵人真是仙。
从容将八袠，掩忽便千年。
墓上青松合，丰碑竟不镌。

伤哉道学不容时，力抵先生蹈至危。
槐棘佥谋虽日伪，草茅公论实难欺。
苍梧千里地虽远，白首一心天自知。
借问西山近何似，白云长护紫阳碑。

文字未科斗，图书未龟龙。
灿然天地间，此理触处逢。
是谓象之祖，而为数之宗。
昊羲古神圣，先得人所同。
文因而繇之，旦出亦并雄。
讫于我孔圣，天命滋益恭。
浑然一理贯，密察而从容。
辞变于象占，四者固所崇。
推时以知变，象占在其中。
荒荒秦汉后，学者昧所从。
不以灾异会，则以虚无通。
天开周氏子，易道乃复东。
动静静复动，终始始而终。
上承千年绪，下起百世风。
同时有邵子，讲道于伊嵩。
天地之运化，阴阳之无穷。
即物验消长，先机知吉凶。
邵子极道数，独立几无戎。
二程阐周孔，为时开蒙蒙。
其归则一耳，昧者结忡忡。
学之将奈何，矧余倍颛蒙。
要知羲皇心，须踏周孔踪。

宋元宪公王沂公，妙龄擢第魁南宫。
清华历遍升谏省，雍容二府亮天工。
却敛经纶来望郡，一镇天雄一镇郓。
政声洋溢彻宸聪，丹诏紫泥催入觐。
庙堂端委秉钧衡，致君尧舜风俗醇。
至今景祐皇祐治，振荡人耳如雷霆。
巍巍勋绩谁能继，三叹真贤生不世。
岂知今日元枢公，矫翼天衢更凌厉。
礼闱得隽冠群英，旋登言路撄龙鳞。
运筹帷幄参宥密，翻私雨露泽全闽。
生平出处总相契，左揆尚虚天有意。
宣麻指日下彤廷，整顿乾坤迈前美。
萱堂正富八十春，彩衣辉映衮衣新。
二公荣贵虽同辙，如此盛事真无伦。
先子姓名叨附骥，况复团司同典记。
遗簪堕履傥未捐，惠顾尚期逮孙子。
鲰生鼓箧趋贤关，朔风急劲修涂艰。
坱圠洪钧转一气，为借阳和先破寒。

喜陪盛集桂丛间，拟赋新诗未敢先。
忽拜清篇真寡和，难将拙语更争妍。
枝头烂漫黄金粟，席上风流紫府仙。
凡骨岂容攀俊轨，也沾賸馥醉花前。

一节忠勤绍祖风，貂蝉七叶擅华宗。
版曹羡利巍迁秩，强敌知名特敛容。
荐士半跻青琐闼，为民数奏皂囊封。
龙旗虎节今何在，纪绩还须仗蔡邕。

暑入单𫄨雨压尘，扣门仍喜客来频。
从容为说西来意，庭柏青青正可人。

老矣丹心在，愁来酒兴浓。
江山遗古意，云水淡秋容。
落日孤村笛，微风远寺锺。
平生善知识，却忆妙高峰。

黄冠具竹舆，邀我游栖真。
山家杂水树，野径横荆榛。
长松卧苍蛟，乱石错紫鳞。
委曲至洞府，积雪开双门。
结顶宝盖高，下可容百人。
神仙独何之，棋局今犹存。
翠子拂不落，衣袖生清芬。
山间局未终，浮世三千春。
安得从之游，一笑凌层云。

翠蘋风起落残红，秋月正圆秋气中。
但怪肩吾轮桂长，未容文举酒樽空。
帆归南浦潮回北，人散西桥斗转东。
乌鹊高飞惊远目，误疑天际有来鸿。

今朝十月半，批判旧公案。
达磨不会单传，夫子不会一贯。
老聃不会无为，洞宾不会煅炼。
长老不会说禅，衲僧不会穿线。
万象光中容易度，一毫头上最难逢。
半夜玉兔怀胎，天明金鸡生卵。
养得凤凰儿，百鸟不敢看。
踏折梧桐枝，飞去天崖畔。
招手唤归来，云中得相伴。
饮啄皆自然，一切总成见。
凤凰儿，凤凰儿，被阎老子索饭钱。
如何支遣，但对他点头三下，依实供款。

村里人，有意知，就手织成最容易。
长短大小在目前，密用工夫多快利。
草窠里面跳出来，结却绳头有巴鼻。
牢束跟，紧在耳。
掷地作金声，举步离泥水。
著入千山与万山，把定脚头并脚尾。
赵州尽力戴不起，玄沙吃绊趯著指。
拖来拖去底头穿，轻轻飏在粪里。

老去隠如虎，难瞒在一班。
入林最容易，上树极艰难。
舌底千谿水，眉间万叠山。
年深拽不动，草种转痴顽。

一来高处望，远近尽秋容。
秀气归才子，清风属钓翁。
溪晴分别港，山阙见他峰。
独忆凉宵月，无因宿此中。

为宅傍城墙，先求夏日凉。
凿池容众水，栽竹断斜阳。
官是三年满，身无一事忙。
不知何补报，安坐恐难当。

四围皆古今，永日坐中心。
门对官河水，檐依绿树阴。
每留名士饮，屡索老夫吟。
最感书烧尽，时容借检寻。

闲人闲处住，载酒荷高情。
小舍宁容客，同舟却向城。
弄花忘昼暑，忧谷念秋晴。
归路虽无月，银河亦自明。

黄金榜内人，枉刺忽相亲。
怪得名差异，吟来句极新。
独眠秋寺雨，罕踏帝城尘。
何限高科客，因容不重身。

白发半头寒未剃，形容清瘦异于常。
为人作画衣添黑，对客围棋爪甚长。
不染世间如菡萏，只留胸次著潇湘。
住山亦自年来懒，竹阁门前借一房。

忽然能不食，饮水度中年。
此事知难伪，令人信有仙。
形容无血色，衣服有香烟。
听说瑶池路，犹如在目前。

巷内有佳人，其志介如石。
沉酣数千卷，径草无行迹。
秋清入肺胃，篱落牵牛碧。
诗成锦绣段，裁剸非刀尺。
如闻急征召，厚甚帛加璧。
毋庸北窗下，细字朱黄释。
嗟余世无用，痛饮时堕帻。
思君不相见，谁与浮大白。
中年友朋减，生意天壤迮。
何时樗隠园，容我分半席。

红尘欲欺人，甚欲出尘去。
人生贵险艰，九折有夷路。
学剑剑不就，学书书不成。
春蚕裹于茧，腐草化为萤。
高明信天资，踸踔亦步武。
同床有恩怨，当面分尔汝。
疲容仰吾父，髫齓怜吾儿。
传衣与养菽，上下皆失时。
杜甫西去秦，仲连东蹈海。
富贵毋相忘，此意岂三代。
惟君眼中人，多若古人风。
赠君宝剑篇，谨勿伤其锋。

君不见陈留阮籍字嗣宗，竹林贤者渠称雄。
登山临水辄经日，竟用酣饮全其躬。
谓浑汝不得复尔，独善犹子曰仲容。
以其任达似叔父，气压道北空多铜。
宗人共集作圜坐，酌以大斗飞金锺。
著言君子处域内，何异群虱居裈中。
形骸忽忘置不问，岂复上欲图三公。
古来贤达类若此，刘伶毕卓非凡庸。
陶潜数酌宦情远，李白一斗诗情通。
彼胡不醒匪不智，智在意表言难穷。
共惟遥集乃咸嗣，是饮三代传家风。
五马渡江一马龙，事未几见嗟江东。
就家拜爵下车去，摇手温峤吾谁从。
京尹非才固所愿，青山听入明招终。
所亲相顾数在念，谓方醉耳何其聪。
孙为知几翁远识，信使日月垂虚空。
山林钟鼎不两立，珥貂著屐将无同。
解之换酒亦不恶，蜡以盛足诚为工。
古来醉人醉亦醒，后之醒者醒而聋。
作亭缥缈山水胜，曳杖扶疏烟雨蒙。
长江为杯斗为杓，一饮天地生春红。
持杯却酹我遥集，籍咸坟土俱蒿蓬。
步兵常侍本何物，目送千古归飞鸿。
我今与子生并世，得不痛沃崔嵬胸。
只看祖家当时所余两小簏，其视吴屐相去何啻亿万千千重。

未见心先识，相逢意辄同。
半生才得此，叔世若为容。
力学君方壮，缘愁我已翁。
泥涂断还往，信矣命之穷。

住所真容膝，谈间便解颐。
胡能万事足，直作一生痴。
密雨惊荷叶，微风吹竹枝。
回舟吾自慊，应赋此翁诗。

乳爵机心浅，逢人自不飞。
阔疏罗网事，爱惜羽毛稀。
一物知天理，他年任布衣。
相忘容苟免，吾与汝无违。

老鬓惊霜觉，春容带雪来。
散愁诗数首，觅醉酒三杯。
行店人归少，荒林鸟去回。
高情无与共，自摘涧边梅。

雨在琴书溽更蒸，雨余衣袂润犹清。
良苗日起有佳色，圣泽天同无靳情。
得句饷耘聊志喜，欲歌击缶不容声。
居然引玉何从至，敢向黄钟作釜鸣。

触石兴云走列峰，天官日日课分龙。
有怀竞喜神灵雨，无术添驱变化筇。
枕上佳声欣溅瀑，田间乐事喻号钟。
连朝风伯何从恶，敢不凌兢为肃容。

边松坐石日从容，故国灵光只我公。
岂有文章高海内，独将身世老山中。
丹头跃笋分明异，梅萼含椒即渐红。
千岁斯人要宗主，不妨留眼送归鸿。

杨柳依依万缕丝，梅花无计与扶衰。
十分酒满闷如昨，一半春休雨未知。
安得诗书成保社，略容岩壑有心期。
扁舟短策寻常事，肥马轻裘我不为。

倚石为城竟是痴，春风秋雨柰何其。
山容似铁犹能改，世事如棋未可知。
庙食孙郎余草莽，龛灯弥勒賸流离。
相逢一笑真难得，把笔赓诗记此时。

笑谈容易发仓囷，全活生灵百万人。
十五年来山里坐，不妨来此越精神。

北门缭绕出东门，一处亭台酒一巡。
景物欣欣乐知己，柳容花貌越精神。

忆杀仙人白仲都，江边遗迹尚楼居。
骖鸾翳凤如容我，拜作先师定肯无。

一曲清溪一首诗，风流千载忆僧施。
小姑溪上平安否，容我骑鱼作伴嬉。

渡口斜阳欲满旗，锦衣容易逐云衣。
圣朝无事宗臣老，白发沧浪一舸归。

不羡南州锦荔枝，鹤头猩血正红滋。
老饕隔岁流涎甚，为趣容山半月期。

涵养当用敬，进学在致知。
如车去只轮，跬步不可之。
夫子受师说，惟敬实所持。
升堂逮易箦，参倚日在斯。
遗言落人间，取论极研几。
是心要收敛，中不容毫厘。
大学着明法，格物乃阶梯。
放心苟不收，{穴/射}格将安为。
古人贵为己，末习多外驰。
岂无实践者，兹焉当孰归。
晚生拜遗像，敷衽跪陈词。
愿言予服膺，没齿终不渝。

水满平川月满船，船轻撑入藕花边。
移来谢守岩前坐，疑是容成洞里仙。
茶灶烟遮松际鹤，丝桐声杂树头蝉。
明朝更践弥明约，句拟当年石鼎联。

庐山东南五老峰，青天削出金芙蓉。
谪仙此语谁解道，刻画造化鸿蒙中。
我来正值小至后，暖日昭回迎朔风。
却想冬深一奇观，万鹤飞舞漫苍穹。
金相定变作玉质，华山千丈难为容。
坐令胸次玉渊静，笔下三峡波持桩。
人生此乐岂易得，向夕城鼓还冬冬。

延平山水窟，平生涉其粗。
距城五十里，岩壑难具模。
崔嵬通上界，突兀动地枢。
泉石自撞击，钧天恐难如。
或若轰雷霆，或若唾珠玑。
飞瀑自天下，循涯作清渠。
云是鬼神力，巧凿三丈余。
羽觞激如飞，聊助文字娱。
崇山回环合，有洞容入居。
觌面卓文笔，仰天真可书。
幽花与修竹，揜映释氏庐。
同游皆胜士，适值暮春初。
山阴未足数，直想风舞雩。
岂无休沐日，复洗红尘裾。

颍川治最腾，宣室拟前席。
岂容玉堂人，恋此野水碧。
池荷杂岸苇，香气散月夕。

我少不努力，常愧夜讽子。
亦有才高人，雍容即登此。

飞溜无时断，行云一日停。
半年嗟苦雨，三度扣禅扃。
岩岫方从认，松篁恰得醒。
草花多掩敛，岸竹半伶俜。
舟子应频唤，山农讶屡经。
溅衣黄土重，侵屦碧泉冷。
溪合高低白，林迷上下青。
乍褰绵作障，重展玉为屏。
古佛灵如在，微官德岂馨。
心悬炷香案，容肃换衣亭。
晚照催归骑，清风惜暑棂。
凭高闲一顾，人世是浮萍。

去去音容远，冥冥岁月深。
浑将溪作泪，莫尽一生心。

衡山开霁雨回风，正直心期自感通。
顿使霑濡千里足，都由精白寸诚中。
谁知忧国丹心在，不与农夫喜色同。
四海正须膏泽润，岂容别驾最民功。

水清沙浅见鱼鳍，雪净天空数雁飞。
白月无瑕呈佩玦，黄花有露缀珠玑。
西风劝我翻书叶，促织催人送戍衣。
最喜蚊雷中夜静，长檠容得一灯微。

亲友乡闾恨少逢，多因游宦得从容。
他年傥过鸣珂里，祇恐飞翰不许从。

满树轻明玉雪香，不容累月驻清芳。
似闻天上怜花好，急敕丁神下取将。

读书尚友古人贤，一日逢君胜一年。
可叹常时成独学，喜于今日得师传。
身居吏鞅供尘底，心在风云沂水边。
虽有溪山供一笑，不容忙里寄诗篇。

明珠颗颗映寒骊，六月清风满袖知。
祇觉衰容增老愧，空烦妙语为嘘吹。
三年刻楮成何事，一日哦松剩得诗。
从此年丰公事少，夕阳桥上赋涟漪。

祷雨当年百丈峰，森森夹径耸修筇。
甘霖尚想四垂合，清境无因一到重。
仙伯遗纵参佛迹，王公新咏张军容。
索诗尚及疏庸令，筳寸何堪击钜锺。

伊谁排比此溪山，祇与高人倚徙看。
不是三秋足风露，从来六月亦清寒。
双锋未用平残虏，巨刃先将剸险滩。
我亦形容最佳处，崔诗在上句成难。

天垂甘露绛绡囊，凝作清冰更有香。
偏与荷花妒颜色，不教卢橘见容光。
蔡公笔妙曾分品，坡老名高合得尝。
最喜不为妃子污，千年风月水云乡。

薰风万盖拥轻红，长是相看六月中。
忽有一花迎白露，定应来伴木芙容。

小小平栏容易攀，栏边杨柳又成班。
是非荣辱不到地，南北东西都见山。
但解心宽长有趣，不因境胜始能闲。
从今与子安心诀，外物由来总不关。

年来幸得奉仙翁，开口良辰一笑同。
节物催人双鬓水，人生何必慕登瀛。
三方翠𪩘天同色，四面黄云掌样平。
更著回还如蒂白，殷红时暂惬秋容。

南方地暖开仍早，容易离思岁月长。
幸有高人知此意，山游百度又何妨。

清时自昔有闲人，不独巢由作外臣。
圣宋每容求退士，名公多得自由身。
年将六十仍衰病，才乏锱铢过忝尘。
若待挂冠年事至，伊谁尽得七旬春。

皇天祐我宋，衮衮生巨人。
正学迈贾董，彤庭亲选抡。
声名喧宇宙，勋业见寅亮。
伟哉吕与李，王陈踵经纶。
文章特余事，德行金玉纯。
文靖有雅量，风云际熙辰。
所以到圣治，唐虞俗再淳。
先生轶前驾，学力欺孟荀。
平生事靖退，墨头自要津。
群小竞狐媚，佳兵媒其身。
挺然出正论，玉色垂大绅。
银台凛风驳，世仰凤与麟。
直道志丘壑，通涂辍枢钧。
岂为一己计，宁牧千里民。
泉山号大郡，氓贾甲七闽。
以宽则容奸，急则鳏寡颦。
先生得其道，三年政和均。
孰疾不得医，孰屈不得伸。
餐药置左右，砂芹不再陈。
建阁储六籍，凿井膏城闉。
巍巍百雉堞，楼橹俄一新。
海壖亦有学，穷邑增廪囷。
百废已具举，一毫不惊尘。
此特以迹言，孰识襟怀春。
下士有一善，不啻连城珍。
斯民有一隠，不啻闻频呻。
遂令无远迩，士民尽归仁。
四海望霖雨，行当趋紫宸。
皋夔踵高躅，岂特诸子伦。
某也未闻道，一官尝苦辛。
蹉跎二纪余，抱志几郁湮。
得宰山水县，低头抚凋贫。
连岁田少收，输殿不见嗔。
顷年有疑狱，口讷愧訚訚。
高明一垂照，三囚脱死濒。
缪政了无术，教条每知遵。
罪戾惧不免，荐扬果何因。
感恩方激切，归辕遽攀轮。
焦桐既蒙盼，寿或柏与椿。
敢不自奋励，冀陪东阁宾。

不见杨夫子，于今岁再逾。
穷经探古圣，执礼迈诸儒。
参月陪高论，西风操别袪。
锺山容膝地，亦足当吾庐。

青春初破未容深，趁得清明到武林。
官柳野花供醉瞩，版桥山石惬归心。
长才凛凛恢游刃，善政优优得理琴。
好去天朝鸣佩玉，海边童叟谩歌吟。

阙下家声世所宗，九侯珪组叠仍重。
清风直节千寻耸，洪度澄陂万顷容。
教子辛勤方折桂，为官清退谩哦松。
活人未遂平生志，挥涕俄惊四尺封。

璧水声名冠上游，蚤年绛帐向荆州。
平生梦寐无尘土，壮岁雍容拜冕旒。
共拟一麟为国瑞，俄惊五马作仙游。
贞元曾是同朝士，忍见丹旌葬垄丘。

一枕新凉供醉眠，觉来风物已凄然。
山云带雨重重合，宫树鸣秋叶叶颠。
满进一杯酬好节，休看两鬓换流年。
双星回施痴儿等，容我长斋绣佛前。

一带青山欲尽头，精蓝深处着危楼。
下无余地容车马，上有重檐接斗牛。
鸦落野田长趁晚，雁沉烟渚最宜秋。
江南好景从来少，北望空多故国愁。

霍地春归唤不譍，客中容易鬓星星。
漫山风雨樱桃紫，绕屋烟云薜荔青。
姑恶恨谁能自苦，子规催客厌人听。
闭门独坐难抛酒，生怕离愁到短屏。

千尺悬崖巨浪撞，危亭高峙对微茫。
远峰凝黛双蛾澹，流水连云一带长。
日落江容难可尽，天寒山色不成妆。
停舟欲试登临眼，北望青烟欲断肠。

西风来几日，荷柳早衰容。
百感闻秋笛，孤吟答晚锺。
事能如意少，酒不教愁浓。
忆著莼鲈美，家山隔几重。

信天巢小仅容身，中有图书障俗尘。
不与世争闲意气，且随时养老精神。
破铛安稳齐钟鼎，短褐参差比缙绅。
渴饮三杯饥二饭，主人日用未为贫。

动容扬古路，不堕悄然机。
承言者丧，滞句者迷。
不承言，不滞句，虾{虫麻}跳上梵天，灯笼吞却露柱。

一念慈容元不隔，何须特地肆乖张。
平高就下婆心切，恼得雷公一夜忙。

灵山无地可容身，好泛江潮去问津。
东浙丛林如海阔，但参露柱莫参人。

戴星蹑履谒灵祠，俯瞰龙宫映绿漪。
镜样清潭三百尺，峰峦环绕耸苍碧。
道旁野老忽长嘘，昔也原为安民居。
嫂笑小姑借梳掠，插梳横耳走送却。
姑嗔大嫂方作喧，迅雷陷宅变深潭。
是时水底犹存屋，入夜人闻尚舂粟。
历年既久已无形，神龙守护称安灵。
呼吸风雷作云雨，爰与人间茂禾黍。
大观邦人因祷祈，沛然甘澍满郊圻。
人皆怀惠颂灵迹，侯爵初封助懽怿。
近时响应达朝廷，屡颁显号莫与京。
我来假守三逢夏，每遇干枯叩祠下。
灵湫一滴涨塞天，冲倒天河频有年。
终始恩波如一日，躬趋端拜感何极。
肃容亲炷一瓣香，稽首皈依谢休祥。
潭心水面跳双鲤，已觉威灵示人喜。
南游行矣归故乡，更愿神兮长久与民作丰穰。

夙有斯岩约，今朝喜践盟。
路从支涧入，人在半空行。
六月如霜候，四时长雨声。
愿求容膝地，着我过浮生。

冶容丽质世鲜比，择对年少风流子。
并栏观鱼双戏水，妾心郎心誓如此。
一朝结束万里行，东欲到海西到秦。
醉中慷慨跃马去，出门十年无信音。
或传淫荡归不得，或传已作泉下客。
郎兮郎兮奈若何，恨泪彻夜孤枕滴。
君不闻鶑鶑锦字寄西游，玉环彩丝意绸缪。
郎心忍向他人笑，下床徒自为郎羞。
又不闻盼盼樽前小垂手，燕子楼深情独厚。
岂期红粉遽成灰，怨句空吟三百首。

御戎岂别无经纶，娄敬作俑言和亲。
或结或绝患不已，至呼韩邪朝竟宁。
稽首愿得婿汉氏，秭归有女王昭君。
临时失捐画工赂，蛾眉远嫁单于庭。
玉容惨淡落紫塞，粉泪阑干挥黄云。
下马穹庐移步涩，弹丝谁要胡儿听。
年年两军苦争战，杀人如麻盈边城。
若借此行赎万骨，甘忍吾耻縻一身。
闻笳常使梦魂惊，倚楼惟恐烽火明。
狼子野心何可凭，呜呼狼子野心何可凭。

旱曦赫空岁不熟，炊甑飞尘煮薄粥。
翁媪饥雷常转腹，大儿嗷嗷小儿哭。
愁死未死此何时，县道赋不遗毫厘。
科胥督欠烈星火，诟言我已遭榜笞。
壮丁偷身出走避，病妇抱子诉下泪。
掉头不恤尔有无，多寡但照帖中字。
盘鸡岂能供大嚼，杯酒安足直一醉。
沥血祈哀容贷纳，拍案邀需仍痛詈。
百请幸听去须臾，冲夜捶门谁叫呼。
后胥复持朱书急急符，预借明年一年租。

君马踏边尘，绣帷妾一身。
仰天无过雁，俯水无游鳞。
酒难独自酌，蚁樽空浮春。
食亦不知味，驼峰徒荐珍。
忆昔送君君已醉，醉言更戍一年事。
兜鍪北去几寒暑，两地肝肠摧万里。
别来容貌似旧无，寄去衣裳知到未。
折柳丝丝紫塞心，对花片片青春泪。
夜闻琴瑟鼓邻家，人皆齐眉老年华。
不忍恨君翻自恨，长吁矫首天之涯。
几度虚传归信息，爱听乾鹊怕听鸦。
孤枕有时髣髴梦中见，觉来霜角咽梅花。

西颢沆砀露华白，河汉浩浩浴素魄。
平湖万顷摇银光，祇留君山一点碧。
帝子扬灵驾飞龙，鼓瑟来游水精宫。
声彻桂娥亦敛容，叶下北渚袅袅风。
嗟此何景兮洞庭秋月，丹青欲尽那免拙。

楚天浓云如墨泼，通宵滂沱翻江阔。
寒声遍撼蒹葭林，要将秋容洗到骨。
杜若洲有鸿雁栖，震凌喧梦时惊疑。
钓翁醉睡却不知，桩脱缆断船偷移。
嗟此何景兮潇湘夜雨，丹青欲尽浪自苦。

君不见少君诧安期海上之枣，又不见坡仙咏安期宅边之蒲。
枣失其种岂复得，蒲生于涧何时无。
涧流涓涓浅可涉，牵蔓披沙搜九节。
仙家自欲供仙饵，灵根不容凡齿啮。
循涧探奇岩石幽，瀑音迎耳锵琅球。
阴壑常寒失炎热，终日自雨鸣春秋。
振衣策足崔嵬顶，跨历列缺凌倒景。
天风海涛撼宇宙，神清骨冷肝胆醒。
声传九霄景泰钟，更上上方梯晴空。
两眼有尽天不尽，沧溟浩与银河通。
指顾神山似非远，弱水谁云隔三万。
乘风直到金银台，握手安期话蒲涧。

神山鼎峙沧海东，瑶池翠水环银宫。
朝霞夕霏自今古，飙车羽轮何憧憧。
文馆岧峣霄汉立，群贤飞珮翔鹓鸿。
人间风日总不到，逍遥宛在神山中。
苕谿闽山两仙伯，双槎贯月凌溟蒙。
分光东壁笔摛锦，携手西昆气垂虹。
承明厌直江湖去，回首云雾迷方蓬。
风萍既散俄复聚，赤帷朱轓巧相逢。
旧游共说横秋下，城隅胜槩髣髴同。
寓意瀛洲规小筑，轩楹突兀浮青红。
弱水休论三万里，玉楼未羡十二重。
洞门无锁棠阴昼，太华吹香藕花风。
夜藜吐耀来太乙，旨酒共饮烦壶公。
临汝自昔号仙窟，左有灵谷右峨蜂。
浮丘老翁跨白鹤，魏坛元君携青童。
欣闻琼宙出金柅，往往挽袂来相从。
祇恐济世缘未了，一麾一节难久容。
九天丹凤衔双诏，修门并辔摇冬珑。
不但十八学士同步武，风云廊庙两两登夔龙。
共办霖雨舟楫功，他年相与骑鲸追乔松。

筑圃非容易，经营二十年。
烟松迷五鬣，风柳起三眠。
叠石连山麓，栽桃拟洞天。
最为潇洒处，正在竹林边。

回首家山已十程，摇鞭自笑苦劳生。
云先带暝岩边宿，月独伴人溪上行。
草屋停骖难可意，店翁叱犬不容声。
明朝路远起须早，第一鸡啼是五更。

雨收日薄春容嫩，步步东风桃李蹊。
香递深林疑麝过，声传幽谷认鶑啼。
路摧迂步行荒草，桥断褰裳涉浅溪。
归遇田翁醉邀我，旋教买酒旋烹鸡。

亭围花木阁临池，移席行杯处处宜。
藻里漾春鱼放子，竹间寻路鹤将儿。
登山少俊夸先到，扶杖衰残愧独迟。
所恨隔关归去急，不容结果着残棋。

普明禅寺隠岩坰，狂客重来酒未醒。
云气竟拖龙尾白，山容尽比佛头青。
松林深处谁家屋，村墅斜阳若个亭。
莫问笑谈归去晚，有诗留与赤松听。

春江浩荡春江阔，夜半湖声涌新沫。
晓风吹断碧云根，万顷沧波带晴豁。
浪花潋滟翻红桃，群鱼出没乘轻涛。
悠扬得意鼓鳞鬣，十十五五同为曹。
昔曾观澜知此意，真乐胸中渺无际。
常嗟物理难形容，幸有贾君得精艺。
巨鱼奋迅凌江湖，纤鳞错杂依菰蒲。
精神万状幻新笔，巧与造化论锱铢。
朅来过我示奇作，数幅生绡图纵壑。
呼童展向虚堂中，恍若当年见鱼乐。
如君画思几通神，眼高世俗空无人。
石台去后今几载，毫端仿佛留芳尘。
又宜学取洞清拔，写龙不写潜波鲔。
徒能画鱼不画龙，空使馋夫吐馋水。

汉朝容默独危言，吴市逃名耻自全。
千古无人知此意，浪将姓字作梅仙。

月窟何因左右探，犹容坐客竞跻攀。
浑疑移种从天上，又似分香入酒间。
每为高秋成感慨，却□清味得幽闲。
先生燕坐真奇绝，愿作淮南庾子山。

千章松桧护泉台，无复牛羊日下来。
安有良心亲付授，却教容易着尘埃。

江东山望说茅庐，庵为康家孝子居。
岂肯人间名教地，却容释老说清虚。

隆中气象接莘磻，心术精微日月寒。
学到圣贤无尽处，一毫人力不容安。

延福寺前亭下水，浅不容舠深没底。
青林磅礴上云气，宛如翔鸾开羽翅，又如翠屏临水峙。
山鸡照影空自媚，白鹭窥鱼惊不起。
长官时时来隠几，殆似闻韶喜忘味。
阆州城南胡可比，惜哉子美未见耳。

三君异代同清节，百口流芳共一祠。
岂但吴江夸美绩，要教今古慕英姿。
寒江钓雪堪供脍，夜月垂虹直可骑。
著脚岂容成默默，祇缘题好愧留诗。

悬知凡骨本难仙，谁遣来登大涤天。
篝火既容窥洞穴，抚栏又得听岩泉。

对河车马夜枰棋，活路经营尽入思。
虑患谋身每如许，不应容易落便宜。

笋舆伊轧尽经邱，南塔从容半日游。
野鹤山猿留不住，又将诗过足山楼。

海棠前日满枝红，一夜飘飘卷地空。
多少荣华驹过隙，莫教容易负东风。

日融香煖闹枝头，遶砌回环看不休。
莫把此花容易看，东篱无菊不成秋。

世上纷纷竞奇巧，人人自巧不知宝。
此巧本不属思为，妙质融融复皓皓。
天地万象罗其中，纵横变化无时穷。
珠璧隠现光错落，丹青组织花珑葱。
有时六出不停翦，有时柔茵铺地遍。
有时飞空调羽商，嘈杂间关声百啭。
千态万状难形容，欲著一语迷西东。
宣尼但说不可见，后学强名造化工。
我欲从渠问谁造，不觉低头发长笑。
且不可见那可言，春秋冬夏无非教。

小甆瓶，形模端正玉色明。
乌聊山边才百文，见者叹赏不容声。
乃知物无贱与贵，要在制作何如耳。
轮囷如瓠不脱俗，虽玉万镒吾何取。
王正二日闻斯言，欣然为赋甆瓶篇。
浊世愦愦随风旋，跖不夷谋吁可怜。
百年气节一朝捐，身落粪壤心窬穿。
岂不见齐田鲁季势薰天，万世之下箪瓢贤。
熊也勉旃然不然。

壁立峥嵘万仞峰，骑鲸俄蜕葛陂筇。
空流诗句传千古，今在蓬莱第几重。
岩上胜游成幻梦，壁间遗迹暗尘容。
山僧好把纱笼护，莫学阇黎饭后锺。

闽之山峨峨，可以接穹苍。
闽士孕其秀，胸次尤难量。
闽之水滔滔，可以烛妍丑。
闽士生其间，其美不容口。
君不见周家社稷生甫申，崧岳当年曾降神。
又不见千里秀气锺三苏，眉山草木皆焦枯。
我生恨不由河洛，虚负三光并五岳。
地灵人杰推江东，人物风流兼磊落。
顾此闽之东，自古多英雄。
求其为绝称，独一忠穆公。
公今已即世，后世谁可拟。
惟有詹仲通，一人而已耳。
仲通何如人，景星与凤凰。
不险亦不深，山高兮水长。

比年十月君初来，梅花破雪迎君开。
自从佐剑寿民脉，凋山瘵水皆春台。
去年七月君开府，燕燕鶑鶑为君舞。
五日尽蛰潭底龙，千里应无市中虎。
今年二月君将归，风牵回柳萦君衣。
君衣不作回柳转，直上云端朝紫微。
紫微有馆名西掖，珠玉罗钿瞰金碧。
郎星卿月谩徘徊，个中自是神仙宅。
紫微有山名大坡，乌飞豸立冠峨峨。
一声霹雳震天地，万里腥血流江河。
紫微有旨垂丹册，二者于斯请君择。
便须东取元化钧，谈笑从容正疆埸。
君家事业铭冠裳，鸾凤指日鸣朝阳。
伊洛诸公有政事，洙泗诸子无文章。
禀违展转情难处，溪上恩波湛今古。
东风吹恨入长亭，零落桃花泪如雨。

衣袂怯春寒，春在江南岸。
我意正伤春，复被春萦绊。
一雨胭脂湿，万壑冰澌泮。
撩我惜春心，与春伤烂漫。
柳垂不染丝，织成愁一片。
杏吐无烟火，烧碎肠千断。
忆昔腰如柳，柳腰轻易按。
忆昔面如花，花面娇难唤。
人不似春芳，随处得看玩。
因春忆美人，不见徒扼腕。
何时醉卧花柳中，一笑千金不容换。

十载胶庠莫怪穷，旅囊安得有从容。
无钱休欠牛羊债，有酒只将鱼蟹供。
班颔昔尝肥似燕，沈腰今已瘦如蜂。
从今莫恣肥甘口，只撷清蔬祭豢龙。

形容初不类鱼虾，偏称芦蒿与荻芽。
触物可怜空怒腹，啮人无计谩聱牙。
子排金粟真堪畏，乳溜玉酥何足夸。
从此烹鲜督庖吏，只将鲇鳠假名它。

满目秋容拂画图，败荷衰柳接平芜。
西风刮地雁声落，寒月满天人影孤。
木耳有才持紫橐，楮皮无计换青蚨。
不知此去功名事，还许封彝见也无。

杨柳丝丝弄淡黄，怯寒燕子未归梁。
晓迷芳草骓鬃湿，夜宿闲花蝶翅香。
得句自惭非子美，赏音犹恐误中郎。
愿言相约花前醉，莫放春容过海棠。

拂面东风二月天，绿杨芳草暗平川。
花容著雨鬭翻锦，春色恼人催禁烟。
灯夜虽然君有约，花时却恐我无缘。
直须得暇来相访，当约嫦娥伴醉眠。

我生素不事诙谐，檐板方头唤不回。
遇事岂容无正论，济时未必有长材。
头虽五鼎不辞剑，口恐三缄合用枚。
不是生平太刚介，有如踪迹尚尘埃。

舌端豪气吐长虹，四海一身无处容。
不向北山求刺虎，便从南海学屠龙。
鼎须刘辟方成器，剑到魏齐那是锋。
欲抱不平朝玉帝，梦魂飞上祝融峰。

丈夫策定在吴钩，浪把桥门作胜游。
彩笔误人随骥尾，锦标还我占鳌头。
关山梦寐三千里，竹帛功名四十秋。
安得九重容借箸，尽将军国为前筹。

翠翘佯醉倩人扶，约我文君卖酒垆。
解珮向人陪笑问，一杯容妾佐樽无。

东风吹恨入青楼，满目春容总是愁。
杨柳织成丝万缕，凭谁裁作翠茸裘。

诗到林头落叶时，眼前秋事已无几。
何当领取秋容去，收拾诗囊带得归。

抚剑悲歌壮泪流，海清岳静世无雠。
匣中幸有容身地，莫遣光芒射斗牛。

□□游宦过湘山，道阻□□十里闲。
奎画自今容拂拭，苍崖从昔要跻攀。
扫除妖孽□□□，□录勋庸信□□。
自叹此生那从□，是行应得□□□。

春风花事数河阳，又见玲珑糁缀黄。
万斛香添秋酝藉，十分凉借月容光。
熏奁拾取留长挹，汤鼎煎来得细尝。
须信小山标致别，从渠涂额学宫妆。

箕斗光移析木津，踏霜扶醉不惊尘。
夜寒应是梅花觉，半敛愁容婉待春。

牢落淮南赋小山，霜风容易老人颜。
扬澜左蠡天垂碧，梦与盟鸥共往还。

万卉浄如扫，风霜犹典刑。
睟容闲整整，姱节矫亭亭。
几滑铜熏鼎，窗明石砚屏。
窈深人不到，香触梦魂醒。

治国宜将治圃看，垦除容易整齐难。
沼泉莫放源头浊，种竹先教地步宽。

环蜀多宜柏，回龙独见松。
似惊前辈落，忽与故人逢。
水石清高骨，风霜老退容。
更须坚晚节，莫洿大夫封。

剑栈高寒潦水空，儿心片片趁归鸿。
喜闻禅观如黄蘗，想见仙风过赤松。
利欲无厌骑鹤客，功名有定赋狙翁。
万锺不博斑衣乐，已判身为邴曼容。

灯花太喜酒樽空，客路真成印雪鸿。
出塞曲中迷灞浐，筹边图里认维松。
汗鞮虱胄心犹壮，蓬矢桑弧鬓已翁。
东望只知归计是，轻舠苕霅采夫容。

酒壮千林如欲舞，诗豪万景不容骄。
山中肯着如斯客，来听春风婆餠焦。

仙人爱楼居，梯空衒灵赫。
下有炼丹井，光怪不容羃。
凌晨酌井花，御风谢尘迹。
飘摇芙蓉旆，三十六峰碧。
欲扣读易翁，苍苔洞门閴。

造化勿忘还勿助，精神非色亦非空。
残云初雪雍容甚，高下东风点乱红。

西来一鹤山泽臞，春风六辔闲且都。
公余镜月昼阴寂，睡起手校群芳图。
海棠酣透燕王邸，豹血深染重氍毹。
昌南别派更奇绝，丰容靓饰香生肤。
牡丹鼎盛汉川谱，行辈近许天彭俱。
翠微{勹盍}叶光照路，马上秦虢须人扶。
凤州杨柳足佳思，苒苒百尺青流苏。
黎州菊华抱劲节，濯濯一丈黄襜褕。
老成典刑识菌桂，晚出姓字闻珊瑚。
石蝉风味更清烈，比屋梓益梁夔巫。
丰年乐事与民共，浣花寻胜时骑馿。
珍葩异卉价如玉，烂买西产归东吴。
云坡手种五色锦，遍地步障金谷无。
花光深处澹容与，碧瞳如水霜髯须。
公家鸱夷老仙伯，功成始去浮江湖。
中原赤子未奠枕，而忍独乐盟鸥凫。
湘江之西勒浯石，瀚海之北封狼胥。
归来岸帻坐想雪，太白万里峨眉孤。
气平德全纪渻子，宇定光发南荣趎。
不随造物共流转，玉立堂下松千株。

西来一鹤山泽臞，春风六辔闲且都。
公余镜月昼阴寂，睡起手校群芳图。
海棠酣透燕王邸，豹血深染重氍毹。
昌南别派更奇绝，丰容靓饰香生肤。
牡丹鼎盛汉川谱，行辈近许天彭俱。
翠微{勹盍}叶光照路，马上秦虢须人扶。
凤州杨柳足佳思，苒苒百尺青流苏。
黎州菊华抱劲节，濯濯一丈黄襜褕。
老成典刑识菌桂，晚出姓字闻珊瑚。
石蝉风味更清烈，比屋梓益梁夔巫。
丰年乐事与民共，浣花寻胜时骑馿。
珍葩异卉价如玉，烂买西产归东吴。
云坡手种五色锦，遍地步障金谷无。
花光深处澹容与，碧瞳如水霜髯须。
公家鸱夷老仙伯，功成始去浮江湖。
中原赤子未奠枕，而忍独乐盟鸥凫。
湘江之西勒浯石，瀚海之北封狼胥。
归来岸帻坐想雪，太白万里峨眉孤。
气平德全纪渻子，宇定光发南荣趎。
不随造物共流转，玉立堂下松千株。

罗浮高哉四百四十有二峰，三峰最高拔起金芙蓉。
耀真洞天锁溟蒙，鳌背咫尺蓬莱通。
璿房瑶室深玲珑，霞袿霓袽纷丰茸。
中有老仙扰白龙，藕花冠巾九节筇。
招邀茅盈挟赤松，麾诃列缺鞭丰隆。
天鸡未叫万籁空，夜半唤出扶桑红。
下照万象方屯蒙，起踏斗柄呼东风。
扶胥云气低葱茏，海若吐蜃天投虹。
前旌招摇导祝融，从以五色骑羊翁。
苍舒梼戭伯虎熊，风后力牧常先鸿。
日用大学心中庸，暗室屋漏十目同。
夏璜荐缫旅大弓，太蔟为角谐函钟。
日星宗彜映华虫，江河健帆转蒙冲。
庆历元祐诸儒宗，立朝直声摩穹窿。
真卿长孺谁为容，白头万里行蚕丛。
清献清节乖崖忠，太平盛时适其逢。
事有至难莫如公，表里坏证阻且讧。
参苓温平匪砭攻，潜瘳膏肓夷疽痈。
三边按堵九扈丰，祥飚甘雨天为功。
趯趯和乐跃阜螽，沾沾啁哳喑寒蛩。
雪山不隔黈纩聪，衮衣绣裳遄归东。
天津疋马两玉童，袖疏入奏明光宫。
中兴规模旧提封，直北燕蓟西崆峒。
功成跨鹤追葛洪，神光烱烱方双瞳。
金丹宝诀传枕中，负薪汲水长相从。

阿姊云鬒融翠翘，主翁缟发明金貂。
军功告身博一粲，嬖奴铜绶华臀腰。
有民有社桔柏渚，腥风怪电腾炎熛。
望青采木起生庙，奴主分席城狐骄。
延年国钊怙女宠，无此土木丹青妖。
居人侧目路人指，把炬睥睨桓宫焦。
维唐益昌有循吏，身代挽𫄴宽科徭。
婆娑棠芾满江浒，不与霜后菰蒲凋。
邦人扣县合词请，撤彼祔此安群嚣。
青袍角带俨如在，云车风马手可招。
前荣后寝曼且硕，庭容百骑鸣箎箫。
龟蛇琢铺閟烟燎，卫卒拔剑垂彤弨。
去思香火几百祀，丛庐风雨寒萧萧。
眼前突兀忽见此，天实假手金屋娇。
吁嗟势来不足恃，秋云变灭春冰消。
桐乡烝尝麟阁画，未省随手遭人祧。
君不见江原清献楠，新繁卫公柏，苍干合抱干云霄。
万牛拽倒斫庙柱，售谀荐佞喘猲獢。
只今还有楮钱肯向荒庭烧。

白玉堂前绝世容，水晶帘薄透重重。
非仙非鬼树明灭，似梦似真花淡浓。
袜照晴波添缥缈，佩摇寒月欠{王冬}珑。
一番青子成阴后，却笑痴儿认旧踪。

去年为君来，明廷峙鸾鹄。
今年为亲归，蚕市苦思蜀。
扶舆出修门，万里宛在目。
大江六月寒，风饱帆数幅。
金山如幽人，杜蘅缭荷屋。
采石如壮士，铁骑明鋈续。
五老烟光开，九华云气矗。
如王公大人，冠冕而佩玉。
大孤狷介甚，赤壁清旷足。
黄鹤侠者流，隽放不容束。
英雄古荆州，霜月耿乔木。
寂寞三闾亭，风露落秋菊。
阳台峰十二，森拱峡江曲。
高标耸赤松，绝槩凛孤竹。
或如汉汲黯，抗直敢掁触。
又如唐真卿，峻絜不受辱。
瞿唐滟滪堆，一柱轧坤轴。
溃城睢阳孤，钩党林宗独。
水石明边酌，蘋蓼佳处宿。
宽作几月程，迎面峨眉绿。
世道淡有味，人生平为福。
江山无愧容，草木有余馥。
试剑信雄拔，易简更清沃。
虎蛇方横道，有此廉平牧。
相如驷马贵，长孺一翁秃。
明河隔黄姑，碧落杳飞鹜。
独复即无妄，多识廼大畜。
岁晏以为期，仁亦在乎熟。
木末老芙蓉，阑干深苜蓿。
邮签莫厌娄，瑟僴尉淇奥。

去年为君来，明廷峙鸾鹄。
今年为亲归，蚕市苦思蜀。
扶舆出修门，万里宛在目。
大江六月寒，风饱帆数幅。
金山如幽人，杜蘅缭荷屋。
采石如壮士，铁骑明鋈续。
五老烟光开，九华云气矗。
如王公大人，冠冕而佩玉。
大孤狷介甚，赤壁清旷足。
黄鹤侠者流，隽放不容束。
英雄古荆州，霜月耿乔木。
寂寞三闾亭，风露落秋菊。
阳台峰十二，森拱峡江曲。
高标耸赤松，绝槩凛孤竹。
或如汉汲黯，抗直敢掁触。
又如唐真卿，峻絜不受辱。
瞿唐滟滪堆，一柱轧坤轴。
溃城睢阳孤，钩党林宗独。
水石明边酌，蘋蓼佳处宿。
宽作几月程，迎面峨眉绿。
世道淡有味，人生平为福。
江山无愧容，草木有余馥。
试剑信雄拔，易简更清沃。
虎蛇方横道，有此廉平牧。
相如驷马贵，长孺一翁秃。
明河隔黄姑，碧落杳飞鹜。
独复即无妄，多识廼大畜。
岁晏以为期，仁亦在乎熟。
木末老芙蓉，阑干深苜蓿。
邮签莫厌娄，瑟僴尉淇奥。

圣主亲郊肸蚃通，风恬日霁作春容。
好从辇路听清跸，却向深山把瘦筇。
樵子径随萝薜上，道人屋借竹茅封。
一杯旋煮山泉荡，浣尽平生磊砢胸。

肃容盛气下璇霄，不作投壶玉女娇。
坡老堂前微扑面，伊川门外骤齐腰。
得风还解掀天起，带雨才能控地飘。
无限陈根生意动，早看绿长后园蕉。

梦破巫峰十二鬟，家山逸驾尚容攀。
桃花见面东风里，应笑陈人老上颜。

娑竭宝藏移，列缺云气从。
平地决为壑，歼人锐于锋。
丰年变菜色，乐土生愁容。
须烦霹雳手，左耳劙乖龙。

金銮天子如天大，九万里鹏容几个。
寻常沟渎虾蟆过，红锦宫袍空着破。
故书收拾归去来，倚杖斜阳唱谁和。

燧农以前疑传疑，理耶乱耶难尽知。
唐虞三代号极治，说着已是令人悲。
古来神器付有德，人心天命何容私。
使朱与均不豚犬，亦家天下如启时。
干尊坤卑大分定，孰阳为耦阴为奇。
南巢牧野可自诿，为民嘘寒濯其痍。
后来龙虎战刘李，大氐鹯獭驱秦隋。
杯羹分我弗暇顾，肯与儿女同车驰。
晋阳宫监计可劫，机阱不管为天窥。
橘中老翁虬髯客，冷看世变从旁嗤。
当涂典午夜负耳，南北五代昼攫之。
螳螂黄雀递相视，谁肯帖耳甘伏雌。
日月出矣爝火熄，此殆天意非人为。
所嗟患失长乐老，东家淅米西家炊。
荣华富贵风雨过，但见金椎控人颐。
君侯读书眼如月，坐阅两岸随舟移。
诗成索酒浇磊磈，通德裙带红榴垂。

识字不用多，识多反为累。
结交何用深，交深或中弃。
紫微有君房，郎将得宾王。
胸无半点墨，七襄亦成章。
票姚新宾客，文园旧妇翁。
虽非平生驩，冰雪生春容。
劝君五车不须读，瞑坐蒲团养双目。
作云作雨手翻覆，有时乌好丈人屋。

热不能堪又便秋，天公底暇与人谋。
形容如许马非马，气力几何牛戴牛。
勃勃松梢云片起，琤琤藕叶雨声留。
新凉收拾归歌板，钿合金钗万古愁。

黄金络头五花马，槲叶无风雪蜚野。
仰看飞鸟命中之，好兮儇兮谁似者。
上蔡门，望夷宫。
往事了不省，引白春满容。
啸笙坎鼓踏雪归，马蹄不记来时踪。

夫没姑嫜老，年芳鉴珥新。
孤峰晴后雪，硕果剥中春。
命义生无愧，言容死未陈。
西风吹拱木，双剑合龙津。

于皇永昌陵，食龟大梁都。
坐控天下枢，卜世周鼎俱。
圣贤六七作，夷夏同康衢。
怀鸩玩积安，厝火忘细娱。
黼京相与乐，兴亡视如无。
元气付一锢，膏血供百须。
但知豢富贵，金珠润黄垆。
岂料醉梦中，蛊瘵生华腴。
凄风暗离黍，斜阳渺烟芜。
空令老忠简，渡河死犹呼。
南来吴会雄，北望汴水枯。
迓续赤帝脉，羁縻黄头胡。
楚蜀壮襟带，江淮丰灌输。
以此图中原，所嗟欠谋夫。
平园旧宾客，清灯耿寒炉。
搔首宿感集，拊髀流光徂。
理乱有成鉴，天高不容呼。
拟古赋二京，举一通三隅。
谓堕狗监舌，宁老瓜芋区。
谁能齿皋朔，俳优杂星巫。
芙蓉归去来，月落长庚孤。

扉开日华早，路转霜花鲜。
游鸿得嘉客，健鹤随老仙。
舴艋野渡浅，略彴孤村连。
纡余盘龙外，杳霭乌猿边。
麦畦破冻刬，稻架烘晴悬。
万鸦暗澒洞，只鹭明{女便}娟。
寺古缭虚嶂，房深贮澄涟。
珍鳞紫金睟，秀石苍玉挛。
住僧自缚律，爱客能逃禅。
老帖不容拓，枯琴尚堪弦。
出访文举碣，还息维摩毡。
窗晖梅枝月，帐郁柏子烟。
吸清饱蝉腹，拥薄攒龟肩。
忍寒如忍艾，望晓犹望年。
报明翠鲸壮，送暖红鳞妍。
读易坐方稳，搜诗去俄翩。
行行晋县垒，历历吴墓田。
森峭径绝壁，嵌空派危泉。
飞堕雪珂境，撼动冰轮天。
憩寂小养隽，挟酣急凌巅。
阁摧失杰咏，岩在余奇镌。
夕气生远屿，倦怀寄平川。
路旁柳如此，陌上花依然。
数年束强项，一日舒联拳。
大千自鹏鷃，方寸皆鱼鸢。
东风染芳碧，更着寻春鞭。

敏锐霹雳手，宽平云梦胸。
雄台高幕画，剧邑富民庸。
帆挂风方𫘝，戈挥日又舂。
炊粱剪春韭，无复奉从容。

扶病索清荫，循林步幽霏。
花拈勃姑饭，草拾虾蟆衣。
良药触手是，壮容转头非。
易补天上漏，难驻人间晖。
寒暑递流斡，悲乐相因依。
功名少终吉，富贵多危机。
李泌语欲咽，屈平志空违。
不如满引酒，举世知我希。

寄得江南驿信来，窥林映水几枝开。
形容绮语空能絮，酬答芳心总已灰。
厌旧趋新和粉染，夺真弄假点酥裁。
纷纷儿女春风恼，却笑诗翁醉打隈。

旧脱败蓑乱，新添华节高。
肃容春尚静，侠气夏方豪。
黄孕子鱼腹，青披孔雀尻。
丰撞知可制，雷动景锺号。

老色苍苍耳向聋，秋声欺得白头翁。
已甘草诏元无分，只苦耽诗久欠功。
引兴从容风月足，放怀浪宕水云空。
雨余凉意生庭户，夜半天河鹊信通。

秋光拍塞小村墟，高下人家意自如。
屋底四蚕抽蛹细，墙头三桂着花疏。
握儿早秫酒无限，杓子晚菘虀有余。
大似元丰年界好，天应容我老樵渔。

莫怒狙公赋芧悭，万缘一定不容干。
老便窗下迷离暖，醉爱尊前郭索寒。
屑玉晨光明沆瀣，流珠夜气郁兰玕。
但能饱吃长年饭，射虎南山有分看。

东风席帽快行催，浑为天家造士来。
捧诏九霄云气湿，分题五色日华开。
拣金沙里须精鉴，脱颖囊中尽异材。
容受直言天子圣，好听胪唱响春雷。

黄伞中间一点红，绣云卤簿海棠风。
钧容声出云霄外，马上谁怜有老聋。

春透蓬莱碧玉壶，晴窗恭侍宝奎敷。
从容玩画家人卦，取次题箴列女图。

剪剪黄花秋后春，霜皮露叶护长身。
生来笼统君休笑，腹里能容数百人。

虚斋填东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观子所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接迳翮，去去翔霄旻。
清时有闻者，必也吾子云。

虚斋填东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观子所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接迳翮，去去翔霄旻。
清时有闻者，必也吾子云。

昌黎有名言，受恩异知己。
而况不识面，知心讵能几。
浮云日多变，交道冷如水。
握手遽下石，利害毫发比。
人情易燥湿，滟滪发九轨。
终然风雨晦，鸡鸣独无已。
世变方下趋，特立繄君子。
山谷未见坡，气味已相似。
希文非素交，永叔甘远徙。
敢谓世无人，前修可专美。
我昔闻君名，恍如读青史。
已乃知同时，深心爱敬起。
端平滥持衡，荐贤职当尔。
亟以闻九重，夜半下一纸。
雅志乐弦歌，公车犹尼止。
贤者固难进，夺情辞诏旨。
知贤未及用，上印返田里。
闲居事幽屏，黜陟不到耳。
宾朋有公言，声徽振商祉。
入则禆国论，挺挺中流砥。
出持皇华节，光风泛桃李。
从容五六载，平进付常理。
又闻交游间，荣落保终始。
不负杨临贺，真见其人矣。
夜梦加昼思，髣髴眉宇紫。
军将忽打门，缄书照窗几。
风檐屡开阖，襟期顿清泚。
有如峄阳桐，知音发妙指。
高情激孤笑，新意偿宿喜。
得一夔已足，失百参何耻。
老我岂私贺，善类知有恃。
看君广厦开，大芘天下士。

黄公辞酒垆，经笥捧便腹。
读书饥鸢声，了了崇文目。
陂澄万顷波，巢寄一枝木。
戏题百姓眼，自笑孤馆独。
辙涸聊相濡，神液未容漉。
啸歌匪弹剑，悁隘殊躄足。
文织牺尊黄，句弦绮琴绿。
不见蟹杯持，徒费尔雅读。
坐对罂卧墙，空有叶映竹。
枯肠但茶搜，燥吻迟膏沃。
主人如马瘦，酒使欠猩仆。
思折酤媪券，欲访义浆玉。
喟兹鲸吸量，眇矣龙骧斛。
灵根日灌溉，诗课自程督。
试当阅医经，薄酿借神麹。
共醉灵均丝，未问长房菊。
饮兴非有期，衣晒宁免俗。
杯勺虽不胜，呕泄听随属。
懒叠阳关三，肯竞枭博六。
不饮但麦豆，颇胜刘文叔。
醉骑黄犊孙，归玩墨君族。
子为评酒名，拟号安晚醁。

君莫愁，君莫愁，不龟澼絖能封侯。
君莫愁，君莫愁，腰六相印一敝裘。
看渠涎颡与躄足，千金信矣壶中流。
荻花江月正佳耳，青衫浪泣琵琶舟。
短衣楚制乃翁喜，未必挽弓右丁字。
貂蝉本是侍臣冠，有时出自兜鍪里。
虽然万户将军臂，夜逢醉尉头抢地。
卖薪愚妇轻买臣，不信读书有奇事。
世间众万无定容，桃笙木棋唯所逢。
秋来桂菊黄金丛，千机锦绣开芙蓉。
西风也解作富贵，岂必桃李专春风。
得时失据自甘苦，姑置是事天梦梦。
君莫愁，君莫愁，双手试扪舌在不。
劝君勤买西湖船，打篷疏雨旗亭酒。

我如杜甫逢王翰，君似梁鸿领孟光。
花竹自惭非独乐，杼机聊喜听邻墙。
赋成宁笑老伧父，瓮熟定容同舍郎。
他日杨花飞燕子，可能长记陆宣庄。

平生爱山林，里居想王屋。
孤月自无朋，断云曾不族。
讵知庄遵市，儵有贾谊卜。
西河就索居，漆园问尊足。
翟门罗可去，轲宅仁已熟。
似闻结驷多，每见后骑属。
鲁台时遣馈，监侯已发粟。
竞欢王俭莲，肯问颜公粥。
家贫愿邻富，蒹葭欣倚玉。
颇容滑稽叟，来簉堂上烛。
犹能辨丝簧，渐近不如竹。
浊醪慁兵酝，庸行参圣读。
愿为善颂祷，既醉备五福。
谋妇拟提壶，敲门惊啄木。
持螯两从事，来就桑下宿。
美味均适口，双明喜增目。
命驾匪千里，星言愧不夙。
联句乏追韩，补诗聊继束。
终当效乐天，骆马为酒鬻。

展也虞朝庶绩熙，合修厥贡暨熊狸。
兕容于野虽非地，豹泽其文似识时。
毛革正须供有用，血牙安事杀为嬉。
国侨惠政人谁犯，虎听多应谢子皮。

吾闻墨者徒，设教本兼爱。
释伽弘其源，方识宇宙大。
河沙与宝塔，平等了无碍。
夫何佛法衰，涉晋唐五代。
祖师南北分，鼻孔争谲怪。
传流各衣钵，纷纶辨宗派。
尔来三百年，涂辙日以隘。
教律复异门，禅机亦殊解。
订以大小乘，森若立矛介。
虎豹自狰狞，蛇龙相噬嘬。
驾空树金碧，尔汝别疆界。
蒲卢学抱子，嗣续植根蒂。
蜗争竞蛮触，夷乐骋兜佅。
裘屦无贰颜，楚越隔肝肺。
天弢苦羁束，心阱坚莫坏。
之人良可悲，贤愚固难概。
谁知已讷公，粲粲发眉采。
少年掺袂游，瓶锡遍湖海。
是非不关耳，穷达付长慨。
晚归耕石田，禾枯将种稗。
唯有旧家山，青眼终不改。
挂笠寄清樾，编茅客欠噫。
目之维摩室，而无天女在。
谓是庞公居，似欠孔明拜。
强名曰二老，当索形骸外。
泉石日幽雅，松竹森蔚荟。
轩窗抱岩壑，胸次绝瑕颣。
睡起听粥鱼，微云初霮{雨/对}。
宴坐圆觉场，忘言默相对。
二老容于轩，须弥纳一芥。
舍轩求二老，怒风号大块。
轩以二老名，未免蛇足画。
请更以不二，免为轩所卖。
我为说偈言，聊以赎诗债。

冰蚕吐丝青唾茸，天孙转机声隆隆。
帝家初裁新样月，苍然正色摩寒宫。
一朝飞随烈士手，九关自此无刚风。
乘鸾女与蒲葵翁，痴翁𫘤女谁为容。
吴刚斧头红玉篆，并州剪刀快如箭。
化工持此天然巧，古璧团团照君面。
长安四时生麹尘，马头摇曳春风转。
君不见醉李白，穷杜甫，当时西游乘蹇馿。
太清献赋动旒冕，脱靴笑视将军奴。
奇哉二子真坦率，朝暮贳酒黄公垆。
游盖飘云手遮日，未省有扇如清夫。
清夫扇子仅盈尺，买断清风归啸庐。
何物元规敢相污，醉中祗恐李杜呼。
我当吮笔和墨唤起文与可，把君画入李白杜甫图。

自愧端平村宰相，今为安晚野堂翁。
君恩全付闲身世，山水从容一笑中。

生平未省读食经，蟛蜞何事干荀卿。
霜螯带糟老饕赋，素鳞斫鲙晶盘行。
政欲莼鲈饱归兴，肯嫌蛙蛤讥南烹。
谁言厚味多腊毒，坐疑匕箸生戎兵。
缁尘浪欲滓银海，所赖烱烱留元精。
飞蛾扰灯室光暗，很蟆食月天公惊。
我今所患在目睫，口非得罪曹缄铭。
一身百体兼所养，六凿未可分重轻。
讵容贵目乃贱口，无端肠胃甘檗冰。
就令辟谷即仙去，何异馁鼠乘飞翎。
我闻养生先实腹，幸乏明珠买娉婷。
稻鱼粗可足生理，饥梦不到侯门鲭。
更畦菘薤自锄灌，肯与鸡鹜争余赢。
笑揩双目保亡恙，况无传笔如丘明。

君不见济阴九穗禾，又不见河南六岐麦。
何似新安海阳县，瑞粟一枝超简册。
嘉定四载六月中，采来疑自东极东。
龙枝凤冠云蕖丛，令人多力善走颜色红。
六岐九穗岂足道，径欲一醉敲金钟。
赵君不敢留，驰以告宰公。
宰公不敢留，驰以告太守意甚忠。
嘉定圣人坐法宫，声色不迩心在农。
嘉定圣人与天通，故产瑞粟昭年丰。
新安太守见此喜，谓匪奇花异卉同，销金黄罗手自封。
再拜献天门，进入开天容。
吾闻粟有神，其姓曰庆天。
吾闻粟字制，其西曰金坚。
吾闻粟字释，盖取阳精相续如百川。
请君占所闻，可以知开先。
我歌贺宰公，宰公归太守。
我歌贺太守，太守归我皇极天子大父母，愿见太平万古万万古。
惟有贫儒都不知，但愿食粟长无饥。

文者道之器，诗者文之精。
世儒失本原，谓以一枝鸣。
仆昔颇好学，不与时俗并。
始求为己事，中有济物情。
静与古月俱，动与秋阳行。
先圣此从容，风流被后生。
身世两相违，淹留竟何成。
一丘聊自适，万化争逢迎。
天地露根柢，动植陈性情。
日月显处妙，鬼神隠中明。
老佛既恍惚，诸子亦纵横。
兴衰杂今古，忧豫难悉平。
时买白玉板，写此朱丝声。
似被天公嗔，魑魅出见惊。
秋霜下黄叶，春风自抽萌。
兰花待春风，深林含芳馨。
属闻贤别驾，古学兼韶韺。
仍闻吐佳句，气挟苏州清。
今朝别柴扉，匪敢投公卿。
臭味略相似，长松与茯苓。

黄山高哉，岿然为江东之巨镇兮，壁立于两浙之上游。
摩天戛日以直上，阳枝阴派盘数州。
四海不知两根本，行人但觉云飞浮。
尝试芒鞋竹枝迨乎其间兮，一溪桃杏红烂熳，万壑松柏寒飕飕。
悬崖绝磴可望不可到兮，古木倒挂险更遒。
上有灵泉瀑布千万道，如银河自天争泻而竞注兮，砅雷溅雪隠现穿林幽。
中有青鸾黄鹤千万对，雄倡雌和迭舞而交鸣兮，深林自适复有雪白数点之猿猴。
山中自昔无历日，花开叶落成春秋。
残英脱叶不知其所从来兮，但见夫涧谷之间桃花如扇，松花如纛，竹叶如笠，莲叶如舟。
菖蒲九节喂白鹿，灵芝三秀眠青牛。
人间三月春已暮，洞中花卉春长留。
奇香异气逐风去，散落尘世谁能酬。
黄山高哉，云际一峰尚可画，云外一峰画不得，霜缯铺了掉首休。
丹砂一峰烛天争日月，九龙一峰拔地张旗旒。
天都一峰杰出于三十六峰兮，星斗森罗挂珠殿，日月对展琼瑶楼。
中有一人兮龙冠而凤裘，左容成兮右浮丘。
我时收却钓竿樵具作一束，投诸曹阮溪中流。
浴余身兮汤泉，风余袂兮帝所。
夔鼓隠隠兮管啾啾，水精盘兮碧玉瓯。
帝酌我兮劳我，左右为余兮凝眸。
指余以南峰石壁记，授余以红铅黑汞大丹头。
黄山高哉，余将览秀巢云炼其下，坐令万物不生疵疠黍盈畴。

凤麟敢谓皇家无，如公自合应时须。
胡为返驾竹洲隠，只与高堂素壁成画图。
一麾淮海重拜敕，老人在南子在北。
称家菽水欢有余，每日乃得见颜色。
大儿三十心力到，租税免教官吏逼。
小儿十五天资敏，火耕水耨云未克。
竹林茅屋谩读书，我正不蒙稽古力。
请言竹洲胜，蕖筿相因依。
红蕖未妨晚色静，翠筿解过凉阴稀。
渔童樵青足驱使，夜深醉和风雨归。
梦中突兀长堤横，忽觉单骑游边城。
擒胡已决千里外，邯郸一枕空峥嵘。
闲来静观宛殊昨，却怜蒲团坐日落。
偶见始画天地心，从此鸢飞共鱼跃。
向来天地本来闲，猎夫见鹿不见山。
不然堤下寒流自太古，何人曾作沂水看。
前日从公洲上语，茯苓期我能同煮。
未容只作竹洲翁，属闻汉诏求伊吕。

晚唐多处士，林亭足娱嬉。
吾乡盛儒冠，何园可栖迟。
贫者有不能，富者有不为。
我穷不出门，出门复坐驰。
此事我所叹，无地容蛟螭。
闻君筑小亭，幽怀正在兹。
况复扁野趣，未见已伸眉。
示我野趣诗一轴，邀我共赋野趣诗。
我思其义浸宏阔，操笔引纸频嗟咨。
古今何人得野趣，野趣不许凡人窥。
见君所赋我已会，赋我所见君勿嗤。
请从大庭栗陆葛天起，一片野趣无高卑。
居不悬金石，出不建旄旗。
衣不绘龙凤，食不罗鼎彜。
人家忘贫亦忘富，邻里何盛仍何衰。
苍颜白发各自足，山围水绕忘所之。
尧舜礼乐民始慕，汤武干戈民始疑。
穷奢极侈到秦汉，沉酣骨髓终陈隋。
遂令举世不复野，村夫俚妇争夸毗。
我观宇宙间，野趣元不移。
散殊零落遍处处，收拾聚集当时时。
多年如客弃不采，一朝有主来如期。
君看上下数千载，不多古迹存余基。
乃知作者岂俗士，后有继者须英奇。
地野背城市，屋野堆茅茨。
草野没荒径，竹野成疏篱。
春野暗桑柘，绿叶一尺肥。
秋野明稼穑，紫穗三尺垂。
禽野不在笼，鱼野不在池。
公卿幸不到，鸡犬亦自如。
使我头得野，散发迎凉飔。
使我脚得野，赤脚濯寒漪。
炉野燃生薪，器野执素瓷。
行野昂老鹤，坐野蹲孤罴。
语野从己出，笑野非他随。
一盂野饭既不缺，一杯野菜尤相宜。
一樽野酒罕俦侣，只可自饭还自酾。
善恶吾不言，祸福吾不为。
黜陟吾不闻，理乱吾不知。
一野万事野，其野不可追。
天地不能野，不合文理争峩巍。
日月不能野，不合照耀光陆离。
昆仑瀛洲不能野，不合琳琅金碧相撑枝。
不知此心孰赋与，一块太朴元不亏。
野于万象不可饰，野于万事不可医。
君不见荷锄历山岂非野，后来袗衣鼓琴大风雅。
荷锄有莘岂非野，后来相汤鸣条金鼓从天下。
荷锄南阳岂非野，要与管仲作同社。
荷锄栗里岂非野，要作荆轲何如者。
嗟此四野人，野趣不获真。
嗟予有野趣，山水长相亲。
动与麋鹿游，静与木石邻。
北方久已失天讨，周王愤起如有神。
羽林铁骑疾风雨，赤帜皂纛摩星辰。
千金日费岂所惮，旱蛇六翼又足颦。
安得邦伯皆结辈，磊落参错急保民。
我有五色线，补衮衮可新。
我有五色石，补天天可春。
野诗不中贵人读，野画不入贵人目。
朝廷不用野人来，自有野云相伴宿。

直写胸中事，谁拈纸上尘。
兴来那暇懒，得处不容廑。
行有鬼神觑，诗防天地嗔。
欧苏寻后辈，郊岛是前身。

登临兴极未容还，拂拭缁尘扃秀间。
万事已甘轩鹤老，一身聊拟碛鸥闲。
滩声犹带湘江水，野色遥分建业山。
雅志未容归骑促，有情斜日尚苍湾。

登临兴极未容还，拂拭缁尘扃秀间。
万事已甘轩鹤老，一身聊拟碛鸥闲。
滩声犹带湘江水，野色遥分建业山。
雅志未容归骑促，有情斜日尚苍湾。

从容行乐兴无涯，地转清幽亦可佳。
须信居尘尘不染，竹风飘拂爽人怀。

月照乾坤岂得私，只缘近水倍光辉。
况逢秋杪气犹爽，一笑从容尽醉归。

官为唐令尹，心切禹蒸民。
叠石流川水，分波及稼云。
万涛惊不夜，千古见如新。
更有朝宗脉，声容匪独鄞。

溪流汤汤，山容林林。
公行于亭，鼓瑟鼓琴。
山禽聒聒，溪石崒崒。
公休于亭，左经右律。
山有佳木，侯薪侯蒸。
寻尺之木，厦屋之楹。
渒彼容苀舠，蒸徒以顾。
屹尔中流，恢我王度。
公无恋斯，民无去思。
百里之闿，千里之畿。

溪流汤汤，山容林林。
公行于亭，鼓瑟鼓琴。
山禽聒聒，溪石崒崒。
公休于亭，左经右律。
山有佳木，侯薪侯蒸。
寻尺之木，厦屋之楹。
渒彼容苀舠，蒸徒以顾。
屹尔中流，恢我王度。
公无恋斯，民无去思。
百里之闿，千里之畿。

碓头一语便投机，若说风幡是落迟。
今日堂中容百众，不知那个可传衣。

一饮千金事已非，那容更载此香归。
若教到此方投去，早落人间第二机。

退削尝连上，清衷遂一开。
调元辞重任，殄寇倚非才。
虎士方争奋，羌雏已诉哀。
遽驰金节觐，俄得锦衣回。
雅契瞻并府，衰容病邺台。
孤怀难托雁，芳信忽传梅。
玳瑁遥宾席，蒲萄入醉杯。
高谈嗟阻阔，危榭几徘徊。
大卤诚淹帅，中枢即贰台。
三槐东第甲，还似相车来。

睿师当亨会，真贤上贵途。
骥程轻历块，鹏运狭抢榆。
大器方膺用，清风自少徒。
危言忘世忌，直道得神扶。
廪粟常周急，囊衣异弗娄。
临戎资远略，进读待名儒。
位峻升中执，胡骄赖北狙。
殊邻摧桀骜，正路屏榛芜。
机务参筹幄，恬波静海隅。
高名乔岳重，劲节老松孤。
众望归钧席，群生入化罏。
幽遐通滞塞，愁郁变怡愉。
明哲咸推甫，深忠独许壶。
上枢俄任德，冢辅适容愚。
清燕常陪论，丹诚得尽输。
协心安国本，罄宇保民苏。
知止频思退，遗荣遂恳图。
连章倾悃愊，重责厌忧虞。
物议皆嗟去，宸言勉赐俞。
四朝全始卒，一代足师模。
恣逐林泉乐，几忘仆马痡。
韩城穷近赏，嵩谷喜深趋。
飞溜星分派，奇峰笋迸株。
买山兼胜得，卜宅与真俱。
寿考何人及，优游举世无。
神颐紫虚观，迹谢赤墀涂。
不意烦诗笔，勤来恤病躯。
龙章惊表裸，雀弹枉投珠。
酬唱情虽接，仙凡路尚殊。
终期解官绶，先约造灵区。

池馆隳摧古榭荒，此延嘉客会重阳。
虽渐老圃秋容淡，且看寒花晚节香。
酒味已醇新过热，蟹黄先实不须霜。
年来饮兴衰难强，漫有高吟力尚狂。

几阵风凝霰作床，稳承花雪入春芳。
南园蝶舞都疑梦，北岭梅开只欠香。
气暖不容冰笋就，润深潜引麦针长。
衰翁未得阳和助，且自宜城抵醉乡。

百五嘉辰此命筵，中分春色极芳妍。
花遗嫩靥饶风地，云坼轻阴半雨天。
淑景万容妆节物，胜游千路入神仙。
酣杯莫顾归时夜，藏火难逢月尚圆。

三月春容骀荡天，御流飞舸引双旜。
十分芳景无三二，四合游人有万千。
花任风残犹逐水，酒随歌半已空船。
病夫且伴嘉宾醉，不过明朝卯尚眠。

萧疏嘉节得阳重，病守西园此又逢。
且奉宾欢穷胜事，莫悲秋色动衰容。
管喧银字凌歌席，菊碎金铃上醉钟。
何必更临高处会，北楼深古近骑峰。

园池开拓费经筹，雅意奚专自宴休。
好事庶逢贤守继，康时聊便里民游。
一闻公暇闲无敌，顿激归心浩不收。
早晚再容怀绶乐，赤松高趣遂希留。

兴福梨珍号素封，千株花发此欣逢。
风开笑脸轻桃艳，雨带啼痕自玉容。
蝶舞只疑残靥坠，月明唯觉异香浓。
寻春已恨来伤晚，莫厌频挥潋滟钟。

一辞康乐困喧嚣，花笑莺啼似借嘲。
日望君恩容病质，得归应自解𫍢𫍢。

岧峣飞阁耸晴空，此过层梯第几重。
四野风烟笼胜地，半天金碧护真容。
浮图逼槛抽双笋，埤堄排云矗万峰。
数刻飘然霄汉上，直疑超界脱尘踪。

定幕雍容绿水滨，使轺今喜接光尘。
当年不足称良治，此日空惭问大钧。
钟鼎已无前饮胜，笑言应认昔怀真。
开樽莫惜俄欢弁，数刻相违易怆神。

风卷莲香不断头，田田荷影动清流。
红包密障鱼鹰坐，绿盖低容水马游。
时折嫩梢供玉箸，更裁圆叶代金瓯。
何如满舰倾醇酎，醉向花前打拍浮。

椽笔亲挥善祝诗，老颜筋骨逸如飞。
玉关尚抑动侯入，辽海先欣病鹤归。
顾眄已知增气焰，梦魂犹想接容辉。
宸襟一日怀忠荩，召节星驰出禁扉。

故阴方向此宵穷，有客趋朝念礼容。
将献未央称贺酒，坐听长乐欲明钟。
恩回品汇滋荣近，赏及孤平信息浓。
早晚归同乡圃会，纵观春色上危墉。

东君回辔肯流连，诗入衰情更易缘。
荷叶如钱生水面，杨花飞雪满阶前。
感时空溅伤春泪，𣨼酒思流见麹涎。
残景向人催上老，似推公道不容权。

连年河朔失时丰，将漕推能选擢公。
万虑本期充岁计，一言思欲动宸衷。
知难愿易澄清寄，遂请俄司峻极宫。
殿柱有题应不忘，肯容材哲便甘穷。

怀德思人始绘容，不缘斯举理难穷。
兔园何有安民迹，鹫岭兼无护法功。
名姓不传勋阁上，仪形徒入梵祠中。
愿更此误图公像，公行宜居极乐宫。

病质衰来百事慵，遗荣心欲企高踪。
疲驽向老知无用，圣德矜愚谅有容。
筋力岂能夸矍铄，林泉终幸养孱庸。
东篱秋晚黄花盛，陶令思归兴愈浓。

小车聊假便衰残，上冢都忘涉路难。
坐卧俏能伸手足，坚完诚可避风寒。
搴帷自不希前躅，凭轼时还遂一观。
暂得容身终未稳，退归乘此始为安。

维扬嘉种发清和，灼灼吾园盛孰过。
红玉鬭成楼突兀，白云争簇髻巍峩。
仙容世必推茅岭，醉艳人谁敌苎萝。
不是栽培功未至，年年何苦转枝多。

外族传仙系，中闺著德容。
瑞符衣覆玉，懿范史编彤。
天阔云埋仗，秋高露泣松。
宸心望归驾，沧海晦三峰。

昔忝中山帅，君时佐郡条。
协心图治俗，同榜喜为僚。
方卜门容驷，俄惊坐赋鸮。
新阡思一恸，西蜀奈迢遥。

昔贰淄川政，尝依太守贤。
于门钦世德，阮巷忝亲联。
仆始惭当轴，公方遂引年。
音容俄永隔，抆泣望新阡。

压境号民苏，连甍竞乐输。
万桑丰岁计，一节赴朝趋。
安稳舟无恙，雍容骑甚都。
赠言聊纪盛，为颂愧非夫。

泥书下紫宸，公议协朝绅。
真主正图治，谏官今得人。
从容陪国论，憔悴恤天民。
大对如晁董，公尝素所陈。

旧邦逢朐{月忍}，灵地接岷峨。
住岭排烟火，悬岩引薜萝。
雨花疑锦濯，晴水甚蓝挼。
远地之官去，孤舟走崄拕。
出麾无一事，倾盖首相过。
幸不愚烦外，欣承议论多。
春光千骑骏，天色百城和。
赏物楼新构，镌文石旋磨。
为时即慷慨，得友盛吟哦。
世重黄金诺，人传白雪歌。
投壶倾立马，飞镝屡鸣鼍。
局战犀敲玉，杯欢乱酌螺。
坐来风入袂，归去月流波。
我愧才疏拙，生微术揣摩。
主容勤劳徕，行色觉蹉跎。
匪用诗为好，离怀可奈何。

冻云交四隅，飞雪满江湖。
急势团风转，闲容到水无。
并游渔喜唱，失侣雁惊呼。
客棹沿湾泊，村醪觅径酤。
去程方数蜀，归思正遥吴。
得句同诸弟，余怀幸不孤。

獐狎猿驯遂性情，恍然疑不是丹青。
岂忧夜猎林中去，只欠秋吟月下听。
举目便同临涧谷，此身全恐寄郊坰。
山容野态穷微妙，造化争功六幅屏。

间关来赣会年丰，十里农桑画障中。
雨足山川多秀气，暑消台阁有清风。
人惊地远还同近，谁道江西不似东。
琴酒从容随分乐，敢将身计事匆匆。

道未中充气未闳，圣神遭遇本寒生。
廷中入愧言无补，岭下来欣治有名。
世路计身焉用巧，古人逢物要推诚。
从容章贡台前望，赣水秋天一样清。

蜀川一见无多日，潮水重来复后时。
古柏根深容不变，老桐音淡世难知。
观游邂逅须同乐，离合参差益再思。
篱有黄花樽有酒，大家寻赏莫迟疑。

自邛之雅渐高丘，所过从容尽胜游。
白鹤山头云里寺，金鸡关外雨中州。
公今南按蠲民瘼，岁已西成辍上忧。
江渎荷花开似锦，且同归去采莲舟。

不用咨嗟怆别离，听吾持酒祝公词。
少年得第人谁似，纯孝于亲里共推。
姓字已通丞相梦，才名须结圣君知。
岳情要在平生允，容驷高门自有期。

山巅危构傍蓬莱，水阁风长此快哉。
天地涵容百川入，晨昏浮动两潮来。
遥思坐上游观远，愈觉胸中度量开。
忆我去年曾望海，杭州东向亦楼台。

气象三齐古得名，时登表海最高亭。
河源一水下青嶂，人物两城如画屏。
邑报有秋期俗阜，守惭无术济民灵。
从来狱市并容地，且向樽前任醉醒。

去岁间关到蜀时，闻君早作促装期。
初疑倾盖无多日，今幸分携已及期。
晓栈直登云里路，腊梅还见雪中枝。
紫宸入觐从容对，剑外民灵荷帝慈。

飞盖城西探早梅，僧园栏榭燕游陪。
微寒始报冬初信，清艳应留腊后开。
子美英词夸雪色，赵昌精笔写香腮。
此花自有天容意，迎得春阳次第来。

岁晏珍林发素葩，樽前奇赏著诗夸。
惊逢腊去已三日，喜见春初第一花。
照水冷容酥点缀，摇风香片雪纷拏。
主宾莫作寻常看，锦里名园只两家。

守蜀无堪讵足论，扪参天邈紫微垣。
岁时丰衍真为幸，犴狱空虚冀不冤。
素志未容龟曳尾，误恩深愧鹤乘轩。
嘉章益见公高谊，所得长逢左右原。

远如千里志还同，目断云天未易穷。
勉强一麾吴国分，雍容五马浙江东。
泉源自古流丹井，桂子还逢下月宫。
尽占神仙真乐地，轩裳何敢羡三公。

勇退犹惭大丈夫，两州四任若冥符。
未容上冢重官越，不谓班条再守吴。
云屋万家诚乐地，涛江一水隔名都。
同年后日同归去，画作东西二老图。

老松低偃四时荣，太守重来眼为青。
密叶动摇翔凤势，深根盘屈卧龙形。
每容狂客春携酒，长庇闲僧昼看经。
一百年来霜雪操，肯随群木漫雕零。

宝山新塔冠山形，心匠经营不日成。
突兀插天三百尺，庄严容佛一千名。
下临泉窦灵鳗蛰，上拂云端过雁惊。
入境行人十余里，指浮图认越王城。

惟公治迹峤之南，增秩颁金出帝佥。
蛮獠望风安畛域，城闉兴筑赖韬钤。
恩行稚耋增和乐，令下奸豪尽伏潜。
抚俗上宽当宁念，扬风深副远民瞻。
潮阳鳄去因诚祷，合浦珠还表性廉。
五岭盛传威德著，九天俄下诏书严。
紫宸入觐输忠谠，青琐归来发滞淹。
謇謇去为中国使，皇皇宁许外夷觇。
河冰日度疑铺玉，朔雪时逢类撒盐。
持节塞垣先正席，过涂溪馆尽穷阎。
光华不辱熙朝命，诽讪因知黠虏𪫺。
去路冬迎风若箭，还朝春早月如镰。
论勋已出庭臣右，得礼应须史笔添。
赐对预陈官政致，称褒亲被德音恬。
天人密语依旒冕，风日微和满扇帘。
得请乡州心且适，暂违黼座义无嫌。
都门客况千钟饯，禁掖诗仍二府兼。
巨舰解维桃浪紧，高楼夹岸柳丝纤。
经途驻节频开旆，密宴喷香似展奁。
会友樽罍醅泼蚁，渡淮诗什砚磨蟾。
居常志气惟中立，虽久淹徊肯附炎。
夜泊每窥渔父火，晓行遥认酒家帘。
吴江橘柚津偏美，茂苑鲈莼味正甜。
上冢朋从空里巷，过家车马拥门檐。
邻邦饷劳迎旌棨，乐榭歌欢散彩缣。
渡越一潮催叠鼓，去杭千骑拥行襜。
抑强抚弱恩先被，宣化承流泽下霑。
鉴水渔樵随业乐，秦山草木尽仁渐。
想经岁月须膺召，纵有蓍龟不在占。
屡寄诗筒追故事，亲挥墨宝见劳谦。
冰清气谊同初淡，胶固情怀未比粘。
何日西归容迓礼，莫辞吟醉夜厌厌。

风穴有声连水洞，听风观水暂闲身。
杭州未入从容甚，且与南山作主人。

水精宫里石奇哉，万里从容入蜀来。
都与先生助吟赏，惹烟笼月一窗开。

锦文瑞正孕灵芝，药市中惟此物奇。
入手却容凡眼看，宝囊开处坐金龟。

江上潮音晓暮闻，天饶风月地无尘。
自怜清暑堂中景，容得衰翁未退身。

诗美皇皇使者风，礼修戎馆致雍容。
去年佳节辽东会，此日新阳湖上逢。

道场清浄绝纤埃，云水中间丈室开。
莫把赐袍容易看，帝恩新自日边来。

不用穷探费杖藜，隠然林壑挟城陴。
曾遵月洞千岩上，更著云崖一段奇。
拂拭轩窗容俎豆，发挥泉石借声诗。
瞿昙颇似知人意，已约梅花带雪移。

雨脚初收鱼尾霞，满溪流水半溪花。
寻源曾识武陵洞，泛宅如浮苕水家。
但得嵌空元有路，何如峭绝不容车。
道人辛苦经云水，成塔从来是劫沙。

曾榜武夷九曲，何如桂岭七星。
水石小容螭隠，烟云长带龙腥。

行乐顿因人事懒，坐忘常觉世缘轻。
琴清临水容鱼听，篁暖当筵学凤鸣。
便道登仙岂欺我，芙蓉花绕桂林城。

十年红紫□，容易怨春园。
不向瓶中见，还从檐上看。

智度菩萨母，容受一切法。
然于一切法，而离分别相。
分别既离，诸法如如。
蜀江万派朝沧海，闽岭千寻插太虚。

去时万木含愁色，归日千峰展笑容。
此意此心知有自，一炉香𦶟散天风。

矜夸富贵，贱卖赤穷。
杀人可恕，无礼难容。

昭昭灵灵是何物，非物非心亦非佛。
五湖云衲竞头参，空把光阴恣埋没。
我游江湖三十有四年，饱饭之余，一味闲打眠。
子今迢迢苦寻讨，不知寻讨何慕焉。
问吾道，今年大熟收成早。
问吾禅，秋林噪晚声喧喧。
抖擞屎肠都说了，莫将一字归去容易空流传。
斯言写就相违别，目断家山云叠叠。
我亦欲归归不得，千里万里一条铁。

道在贵亡羁，宁容滞一涯。
是山皆有石，随处可镌碑。

寂灭现前，如月在天。
分身利物，影含百川。
是所谓不然而然，虚而通，静而应。
万国春容，千江月影。
如今何处求普门，一声鹤唳寒松顶。

似牛无角，似馿欠尾。
突个形容，诚难比拟。
无所思，无所为，卧月眠云谁得知。

义出丰年，俭生不孝。
自古自今，岂容师教。
义兮义兮知不知，官税了兮何用钞。

夜梦佳人姱且长，星冠霞帔云衣裳。
双眉浅淡画春色，两耳炫燿垂珠珰。
细步逡巡倏相近，世道人情不敢问。
敛容正笑发一言，不识巫山云雨恨。
自从十五学仙经，今年二十身骨清。
天上有籍升其名，长声短声歌紫琼。
紫琼之章词宛转，永与人间风调远。
余声未竟钟鼓鸣，雾散烟收人不见。

船泊溪西岸，人家见晚舂。
疏星寒有雁，村寺夜无钟。
竹径通新店，茅柴煖病容。
农夫不相识，问我欲何从。

半洞容千佛，诸峰共一云。

始吾与林子，周旋大江东。
子方清且贫，箪瓢屡云空。
劲气凛不折，耿耿如长虹。
明年擢高科，对策大明宫。
一尉迟五年，出入无奴僮。
再见湘水滨，凛凛复昔同。
招徕元戎幕，泛绿依芙蓉。
小生敢相吏，故人傥相从。
云胡岁未竟，决去如霜鸿。
挽之不可留，聊复少从容。
老我慵且钝，栽培欠深功。
子进未可量，德业方崇崇。
永怀昔君子，和气填心胸。
濂溪霁月朗，伊水春风融。
至今想其人，犹为起敬恭。
天资贵强矫，学力无终穷。
我如石之顽，迟子相磨礲。
子质虽玉莹，可废它山攻。
雁峰毋久留，来思灵麓峰。

我闻洙泗言，惟仁静而寿。
汝欲绵修龄，斯义盍深究。
越从开辟来，新故更禅受。
巍巍独山岳，屹立镇宇宙。
其体固而安，其形博而厚。
嘘呵云雾兴，涵煦草木茂。
皆由一静功，变化生万有。
千古无动摇，两仪等悠久。
吁嗟人心危，六凿互攻鬭。
眇焉方寸微，怵彼群物诱。
扰扰无宁期，得不易衰朽。
汝今志于学，一念贵操守。
天真浚其源，人伪窒其窦。
冶容命之斧，妖声性之寇。
腊毒由厚味，乱德本醇酎。
当如御雠敌，岂但恶恶臭。
敛然肃襟灵，神物森左右。
融融湛虚明，役役息纷揉。
还吾性之仁，万善此其首。
但存达德三，可卜与龄九。
不胜玉女心，持用荐杯酒。

汉宫苇箧儿呱呱，济南梓柱阴扶疏。
富平家人正愉乐，安昌帝师工献谀。
子真东南一尉耳，黄绶凄凉百僚底。
手持短疏叩天阍，义激丹衷泪横眦。
翩然一朝径拂衣，爱君无路空依依。
人传九江已仙去，吴门再见是邪非。
神仙茫茫那可测，上帝从来赏忠直。
天上果有骖鸾人，合领群真朝北极。
自从举手谢世间，千年白鹤何时还。
玉箫声断杉桧冷，祇余丹灶留空山。
谷口之孙古肤使，亭𣃁青冥挹仙袂。
耿耿应怀贯日忠，飘飘岂羡凌云气。
我来快读华星篇，清彻毛骨风泠然。
何当结茅最高顶，一榻容我分云烟。

使君元起自锄犂，田野辛勤事总知。
要为尔民除十害，肯容苛政夺三时。

日永坤宁殿，时将万卷看。
从容聊洒翰，宝扇舞龙鸾。

金屋春容早，铜楼晓色分。
奉觞天一笑，圣子似周文。

张生父子称紫阳，于容人物非寻常。
能传遗像数百本，粹然千载存无忘。
言学工夫日星皎，无言气象真难晓。
后学深明未发时，始信张生功不少。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

清如杜叟日卓午，直似姜公诗作丁。
冰雪容颜俨相值，霸陵醉尉也须醒。

往年天压西南垂，妖氛内讧胡尘飞。
枭狐陆梁士扼腕，蜀山惨淡无光辉。
公以空弮婴乳虎，漠漠黄云暗平楚。
直将天理感人心，径斩贼头报明主。
露布东驰人啸呼，京师观者环储胥。
天颜有喜近臣贺，大官高爵来须臾。
中兴以来几变异，宗祏之存如旒缀。
平江羽檄走凶雏，采石鳅舡戮狂猘。
至今勋名满华夷，与公鼎立书旗彝。
公方退然不自居，忧国之鬓纷如丝。
天之生公为社稷，南山不蹇石不泐。
愿公蚤归相天子，赤舄晨朝容几几。

和戎八十年，尺棰不施寸。
彼方玄黄篚，此但青紫楦。
怀荣保妻子，是固人所贱。
或者幸边功，横行请十万。
问学不素讲，利欲所薰焮。
红旗与黄纸，勇怯无定论。
淮浦唇大江，九重重分阃。
容台少常伯，忠孝在寝饭。
帝谓吾先正，尝遗蜡书恨。
汝今其闻孙，未报君父怨。
九旗下青冥，往为忠义劝。
再拜亟祗命，当仁不敢逊。
黄金络马头，茸纛立宪宪。
先声劘塞垣，虏师不足遁。
邻里会方山，踈余且有献。
裴相昔守淮，董师征洄郾。
兵端寔蔡启，深入非始愿。
况今狃承平，士气方曼曼。
民力苦剜创，帅债未折券。
如弱者御盗，高墉守关楗。
破羌赵营田，胜楚何缮堰。
但当强精神，勿与角勇健。
功名不入眼，两鬭待其困。
却携令名归，太平待公建。

阴阳互推移，气数有信屈。
涧松发贞姿，庭梅睟生色。
虽无桃李容，桓桓保终吉。

轻飔濯袢暑，清与耳目谋。
江山新容态，真意烂不收。
榜人以戒余，将事东郊游。
川后且静波，冯夷亦安流。
联镳载群彦，骈筵驾方舟。
月中乱平渺，高舂尚夷犹。
俯瞰大江横，仰看苍云浮。
滔滔去不息，亹亹生无休。
俯仰三太息，发我心悠悠。
未省昔之人，曾有此乐不。
团团转兰枻，突见龙棹头。
哄然两敌国，蒿矢迅不留。
所争何为者，对面如仇雠。
少须游人散，天暝风泠飕。
清兴浩无极，洗盏更劝酬。

始余求诸社，穷巷窈而曲。
草阴荒蒙茸，林影乱朴樕。
其中有屋庐，其下主以木。
社稷风雨雷，皆于此乎告。
趋暗不求阳，如丛祠而局。
就简不辨方，如古墓而族。
引我拜乎上，高床被茵褥。
使我视所陈，纸币荐芗烛。
爵不以坫寘，酒不以茅缩。
牲不以碑丽，斋户不以宿。
于礼无所稽，承讹已云熟。
从之则咈余，不从亦违俗。
是心既不慊，虽暂亦为渎。
屋不受天阳，此岂容有屋。
先易其甚者，余事踵相属。
其有不逮为，则以告新牧。

我尝妄意于古人，子今用力苦先我。
安得从容长似今，借子玉匙发关锁。

文字未科斗，图书未龟龙。
粲然天地间，此理触处逢。
是谓象之祖，而为数之宗。
昊牺古神圣，先得人所同。
文因而繇之，旦出亦并雄。
讫于我孔圣，天命滋益恭。
浑然一理贯，密察而从容。
辞变与象占，四者固所崇。
推辞以知变，象占在其中。
荒荒秦汉后，学者昧所从。
不以灾异会，则以虚无通。
天开周程子，易道乃复东。
动静静复动，终始始而终。
上承千年绪，下起百世风。
同时有邵子，讲道于伊嵩。
天地之运化，阴阳之无穷。
即物验消长，先几知吉凶。
邵子极道数，独立几无戎。
二程自周孔，为时开梦梦。
其归则一耳，昧者结忡忡。
学之将柰何，矧余倍颛蒙。
要知羲皇心，须踏周孔踪。

天公富万有，盈宇何充充。
秋风一摇落，所得缘手空。
忽于臞悴中，睹此寒露丛。
天然真富贵，送尽人间穷。
雅传与骚经，凡卉亦见容。
胡为抱昭质，一盼独未蒙。
或讶木末褰，或比水间红。
至近前上处，至明日方中。
硕人亦俣俣，于此犹不逢。
莫我知矣夫，伫立看秋风。

正月太阳食，六月阴萋萋。
利沔阶成间，桑土为涂泥。
破山覆桥阁，灌城坏河堤。
蜀地五六震，积潦伤农畦。
梓州暑尤异，我兴看朝隮。
出逢七十翁，履敝衣无绨。
前行为余言，老夫齿含𫠜。
阅事亦已多，近闻何乖睽。
去年大官括隠户，父詈子诅妻悲啼。
大官深居那得闻，小吏鼻息干云蜺。
今年得少休，北风苦凄凄。
番军袭江淮，将士惊噬脐。
四方靡所寄，容身仅坤倪。
灾异又如此，宁保梁益西。
太守闻此言，惕如履征鼙。
又见广文诗，口呿心沈迷。
力能得为仅千里，滔滔四海皆余黎。

晨镳载宾从，披雾陟崔嵬。
宇宙敛盈握，江湖大容杯。
孱颜石丈人，玉立山之隈。
山前大第宅，马头涨黄埃。
独此抱昭质，萧然侣寒梅。
有客以问余，豫为地为雷。
雷出地为奋，何取于石哉。
人以动为境，沄沄不知回。
而能介然存，神气斯有开。
相对得深省，欲归重徘徊。

严风吹衣落南土，手批{儿吾}猱藉封虎。
缘山跨谷三里城，架竹编茆百家聚。
天公似为羁人谋，闭藏佳境城东陬。
介然用之便成圃，下视更得夫容州。
水间木末高下照，名字既同形亦肖。
自从羸豕伏群龙，红白相辉转明耀。
人怜风雪拘系之，委弃衰草蟠寒泥。
谁知烱烱含内美，正于槁瘁生光辉。
大书三字为吹送，唤起渠阳百年梦。
却疑二华痴绝人，身既隠矣名焉用。

文华灭质甚尘土，物欲戕生剧豺虎。
三年挂舌坐林皋，日月往来云散聚。
夫容自与诗肠谋，虽无颜色媚涂陬。
梦随春草撩客儿，手抉云锦分潮州。
平生耻作山鸡照，对此忘其为不肖。
为华破戒哦七字，殆似五噫发梁耀。
李君不为揜覆之，唤取奚锦披封泥。
缫车引出万丝绪，衣被山谷春无辉。
山中华木迭宾送，人把荣枯同幻梦。
卧看夫容生未生，满目天机供日用。

文华灭质甚尘土，物欲戕生剧豺虎。
三年挂舌坐林皋，日月往来云散聚。
夫容自与诗肠谋，虽无颜色媚涂陬。
梦随春草撩客儿，手抉云锦分潮州。
平生耻作山鸡照，对此忘其为不肖。
为华破戒哦七字，殆似五噫发梁耀。
李君不为揜覆之，唤取奚锦披封泥。
缫车引出万丝绪，衣被山谷春无辉。
山中华木迭宾送，人把荣枯同幻梦。
卧看夫容生未生，满目天机供日用。

平生为人谋，必以正学进。
必以直道行，闻者或相靳。
子以正教我，而子坐排摈。
跕鸢伴羁酸，再见渠阳闰。
吾心固晓然，其柰无以训。
绍定二年夏，临轩策群俊。
似闻甲乙选，参错吐忠荩。
其间亲与友，斯得及叔运。
俱负康时略，耻为谐俗韵。
后先来过我，双璧堕清峻。
从容扣所言，何以承大问。
听之不尽篇，胠口复缩颈。
予方以是黜，子乃以是奋。
靳者姑勿道，而予益自信。
人能位天地，人可为尧舜。
气合如涂涂，道同如印印。
勿忧人不知，长恐己难尽。
春情撩客梦，归思不可忍。
各趋青油幕，新发苍梧轫。
正学予所知，申言以为賮。

奇月必用重，谁与开其端。
贵阳而贱阴，于此亦可观。
况于五阴后，苍龙挂高寒。
林疏山骨瘦，宇静天容宽。
砉然遇九九，黄菊纷阑斑。
且开五言城，聊寄一夕懽。
凄其义熙后，甚矣天宝间。
陶社千古心，知者良独难。

渠河有水清且涟，弄丸之暇游其间。
风轻沙暖鸥忘机，天开日烜鱼逃筌。
山中不知岁月改，春洲六度听绵蛮。
闻人昔游不到此，岸容山色如有冤。
永平教孚讼亦简，为我卜筑河之干。
临流兴怀叹不足，因思孔圣感逝川。
岂无日景自北起，亦有天运从东旋。
风霆流形草木贲，星辰垂象郊原宽。
乾坤坎离更见伏，春秋代谢相回环。
虽将此理醒群聩，更向川上观微澜。
存神过化义亹亹，行着习察心闲闲。
子思渊渊达天德，子车混混穷原泉。
东流不休发吕氏，潺湲远望悲屈原。
圣贤分量已差等，后来承误滋可叹。
或嗟年衰劝努力，或谓时逝宜游盘。
须看龙见水归壑，又识雨降云蒸山。
阴阳翕辟本无闲，俗儒但作死生观。
河南挺生二程子，指示道体镌冥顽。
人能于此发深省，致知格物兹其端。
神徂圣伏二千载，是心长与江弥漫。
文通为挥五色笔，大篇长句垂不刊。
春风沂泗俨在此，居人莫作渠阳看。

鸾皇栖高梧，那能顾鸱枭。
椒兰自昭质，不肯化艾萧。
人生同一初，气有善不善。
一为君子归，宁受流俗变。
云何屈大夫，属意椒兰芳。
兰皋并椒丘，兰藉荐椒浆。
骚中与歌首，兰必以椒对。
谓椒其不芳，谓兰不可佩。
此言混凡草，臭味自尔殊。
亡何岁时改，二物亦变初。
以兰为可恃，委美而从俗。
椒亦佞且慆，干进而务入。
椒兰信芳草，气质自坚好。
胡为坏于廷，晚节不可保。
意者王子兰，与夫大夫椒。
始亦稍自异，久之竟萧条。
迨其习成性，甘心受芜秽。
不肯容一原，宁以宗国毙。
禹皋于共鲧，旦封与鲜度。
同根复并生，何尝改其故。
原非不知人，观人亦多涂。
治朝中可上，乱世贤亦愚。
况原同姓卿，义有不可去。
所望于兄弟，谓其犹可据。
我本兄弟女，孰知胡越予。
以是观离骚，庶几原心乎。
或云芷蕙等，岂必皆名氏。
骚者诗之余，毋以词害意。
仲尼作春秋，定哀多微词。
楚之嬖小臣，况亦有不知。

宝剑初期多击鲜，嗟嗟何及泪阑干。
美官孰与承颜乐，丰祀何如啜菽懽。
已矣亲容生死阔，要知好道始终难。
共惟出自期无忝，留作松楸久远看。

为怜一片晓云红，未放千丝暮雨浓。
调燮阴阳贤岳牧，满川花意得舂容。

滔滔陆海与潘江，得似韩渠受籍泷。
天下美官容易得，世间清论苦难降。
龙随凡介便俦伍，鹤耸孤云谁等双。
一马二童吾计决，山中花竹总麾幢。

当年匣剑授彬时，都在将军颐指麾。
谁者纷纷容易取，高皇约束变更为。

须眉皓白何为者，未出山时举世忙。
若使当时容易致，等闲鹙鹤混鱼梁。

仰看翔翮俯游鳞，物意容容各自春。
遥想沧江五君子，长身玉立伴闲人。

秃尽春窗千兔毫，形容不尽意陶陶。
可人两椀春风焙，涤我三升玉色醪。
铜叶分花春意闹，银瓶发乳雨声高。
试呼陶妓平章看，正恐红绡未足褒。

谁把浮华变古风，颓波衮衮日奔冲。
人情容易随流去，此道分明触处逢。
学似董晁犹有累，文过元白愧无宗。
诸君自此皆升矣，更向根基厚自封。

才过结柳送贫日，又见簪花迎富时。
谁为贫驱竟难逐，素为富逼岂容辞。
贫如易去人所欲，富若可求吾亦为。
里俗相传今已久，谩随人意看儿嬉。

露渍风揉娇婀娜，烟笼日炙绿鬅鬙。
风流名字时方污，亦为仪容太不矜。

先从攒殿拜昭慈，尚想从容镇事机。
九十三年神驭邈，架椸犹是旧裳衣。

中存外习即藏修，夙寤晨兴此息游。
要把孟轲三勿看，更将夫子四于求。
颜渊陋巷乐何事，曾晳风雩咏不休。
此意斯须不容离，敢申郑义儆悠悠。

洞烟谿月楚山苍，万木辞林稼涤场。
老桂挟秋清入骨，明河倚树烂成章。
城隅静女闲逾美，泽畔累臣晚更香。
若数秋花饶此品，未容陶菊逞孤芳。

夫容布叶乱田田，尚忆前年对二贤。
今度观亭人独立，一江风月意谁传。

别来岁月尔滔滔，流落天涯忽此遭。
万木辞荣秋意澹，百川归壑岸容高。
笑看海上两蜗角，闲秃山中千兔毫。
若向颜曾得消息，直须奴仆命离骚。

两地耶娘正健强，门楣况是得安郎。
七年重会非容易，且为新阳釂一觞。

风壑昂修干，霜空突翠峰。
介然疑苦硬，行处独从容。
不忝南轩嗣，奚惭北学宗。
巫阳招不复，暧暧日高舂。

是中无一物，快活不容言。
以此行州里，留之遗子孙。
寒泉鸿雁影，落日凤皇原。
三复幽堂志，夫人不死存。

殗叶重葩两大门，只凭道义世昏姻。
养成气质槐为芷，发见仪容竹有筠。
自是子能为国士，何须女必嫁官人。
世衰俗薄昏成市，三复碑铭愤满巾。

妇道始衷终，宁过三者从。
髧髦维我特，蓬首为谁容。
但识同心处，宁拘异域封。
坛前两溪水，昼夜自溶溶。

门闾冰似清，谯女复苏甥。
幸有室家乐，宁无兄弟情。
灭鄫虽未忍，归卫不容行。
独殿诸昆后，鸾封贲九京。

碧帘挂雨秋容老，寂寞江城暝烟草。
流苏帐冷屏山低，蜜炬香销睡常早。
梦惊离绪牵愁入，翠被寒侵泪花湿。
思美人兮天一方，乌啼月落西风急。

暂别斋扉数日余，重来整顿案头书。
砚池干恐蚍蜉入，笔管闲容果裸居。
叶长密留梅实少，笋生多补竹茎疏。
匆匆未暇供吟课，鶑送清声一起予。

路深容马窄，楼小插花多。

绿野年来喜有秋，行春到处小淹留。
朝阳亭上初披雾，水月岩中更枕流。
竹径不容周俗驾，桃蹊还泊晋渔舟。
遨头自愧非元老，滥总师干乏壮猷。

磊落堪舆气，峥嵘社稷身。
地倾曾镇静，天造要经纶。
仓首怀公辅，中原仗老臣。
纶扬申命宠，渥照午桥新。
司马还辞洛，汾阳再入秦。
乾坤重拆洗，宇县细缝纫。
汰击鲸波浊，风清虎穴尘。
绿林戡大盗，紫逻息罢民。
鲂尾喁喁活，龙骧帖帖驯。
按行光弼垒，斜岸武侯巾。
究宅歌鸿雁，参谋集凤麟。
星营罗粲粲，雷毂隠辚辚。
飞挽通关表，耕屯集渭滨。
军容俄再色，威令复重信。
烽火闲荆楚，尘沙卷剑岷。
马腾云陇月，士饱雪山春。
来石非无杰，平江亦有人。
誓功俱不再，方德信谁邻。
弓矢宜专晋，钩膺遂锡申。
鹘衔凌井钺，龙节压参神。
卫幕论功盛，韦门送喜频。
河阳分镇日，许国授弓辰。
勋业当如此，恩荣实迈伦。
一忠摩皓日，二节贯苍旻。
绩伟官难报，天高德最亲。
丹书名澣澣，黄色喜津津。
咸颂僖公柏，谁言庄氏椿。
永为民立命，长秉国之钧。
信作三朋寿，都由一字仁。
东归知不远，香信已浮银。

露洗秋容一片清，远山高与雪争明。
贤侯元是岳神降，上相先从佛腊生。
画戟不妨当燕寝，白囊无复到鸡城。
新来连日西郊雨，还作山间小太平。

皎皎从来世不容，平平未足与言功。
介言西事何妨谪，洵著权书竟是忠。
祇为边民忧自北，卷将吾道载而东。
分明自有天知己，趣檄行看骑火红。

载锡珪符起伏龙，遄提小队出南中。
军容倒海鲸波息，旗采吹云蚓瘴空。
但倚硕才为保障，仍开诚意接兵戎。
渡泸已觉秋风晚，争看筹边第一功。

洞府日月闲，风景自清楚。
九关启天钥，容我朝帝所。
清缘宿仙馆，梦碎石泉雨。
明朝得羊珠，试向张华语。

大道不容言，有滞还有鞿。
返本含元造，竟达无上机。
希夷绝视听，得一众甫归。
向来寝虚师，至诀殊精微。

荆州三度别，此别犹酸冷。
蒹葭逐岸靡，烟雨隔林迥。
去棹行且留，离觞醉还醒。
缅怀荆州士，鹄立霜毛整。
爽信何由人，班班纷脱颖。
况是清俊流，魁然挈裘领。
相逢名教乐，殊忘旧机境。
草木臭味同，何庸绝畦町。
虎豹识避就，宁忍覆陷阱。
人情不尽远，颇谅心耿耿。
眼底绝荆榛，夙生独何幸。
时恨多旷违，赧容多面颈。
分袂复自兹，深渊惜断绠。
断绠无续期，分袂有时并。
但愿各自珍，时当动深省。
一篑会成山，九仞犹弃井。
要令百炼金，清莹无留矿。
大哉乾坤内，吾道相与命。

生居万山中，二年依泽国。
偶于坐曹暇，聊欲访禅默。
再拜神女祠，劈山定何术。
上有琳宫岩，作论期破惑。
只今澄潭中，异影眩莫执。
泉源入幽窈，蛾眉如可及。
吾闻大地下，出没水中日。
胡为二魶鱼，欲归犹未得。
变化乘云雷，那能系不食。
山深风窍号，天寒日车急。
寄语龙宫君，安稳藏故穴。
近来托怪多，勿遣容易测。

昔人耽隠约，屠酤身亦安。
矧伊丛古书，枕藉于其间。
读书博诗趣，鬻书奉亲欢。
君能有此乐，冷淡世所难。
我本抱孤尚，为贫试弹冠。
欲和南薰琴，秋风欻戒寒。
恬无分外想，賸有日晷闲。
阅书于市廛，得君羁思宽。
诵其所为诗，刻苦雕肺肝。
陶韦淡不俗，郊岛深以艰。
君勇欲兼之，日夜吟辛酸。
京华声利窟，车马如浪翻。
淡妆谁为容，古曲谁为弹。
桐阴覆月色，静夜独往还。
人皆掉臂过，我自刮眼看。
百年适志耳，岂必身是官。
不见林和靖，清名载孤山。

众嫭容独丑，孤正轧群倾。
何必远者思，今古同一情。
士方慕洁修，各以好自萦。
一旦履华膴，争夺遗世名。
枭獍随诋凤，蝼螘起困鲸。
醉中触灵均，到今唤不醒。
朋社角曼衍，冶游眩轻盈。
无情湘水窟，有恨郢山棱。

尔梅生不辰，失身蔬茹圃。
虽沾灌溉力，却受秽浊侮。
未能同臭味，祇得共甘苦。
青随菜甲肥，翠引蒿芽吐。
与时自高下，何意较尔汝。
畦丁厌长成，恐碍寸金土。
清阴仰密叶，日日逢而怒。
踈柯并柔枝，旦旦伐而斧。
如此冰玉姿，若为荆棘伍。
孤标余寸息，老命悬一缕。
四围苍藓黏，半心蚀虫蛊。
禁持几霜雪，剥落久风雨。
潜阳动地脉，生意顿鼓舞。
涂抹三四花，岂自矜媚妩。
香清不如少，骨劲不嫌古。
试问白玉堂，何如破茅宇。
毕竟天地间，贵贱各有主。
苟非吾所安，虽荣亦何取。
说与此花知，善自且撑拄。
须有岁寒人，徙根松竹坞。
知汝非错薪，肯容刈其楚。
巡檐一笑春，能忘在莒不。

有永恢皇祚，中兴挺世臣。
王封一品贵，庙锡五筵新。
日月临华表，璇玑近彩晨。
秀当吴峤色，流自鄮江津。
给吹仪褒燧，铭功鼎赐栒。
神游来燕日，吉朔契龟辰。
驺骑传呼哄，仪鸾供帐陈。
九街收雨净，午漏带钟匀。
从以簪缨贵，来羞俎豆珍。
思随时共肃，懽与律回春。
感激思亲泪，舂容致主身。
群工瞻礼乐，百两溢车轮。
粤若今为盛，应无古与伦。
王珪渐寂寞，诸葛抱酸辛。
父子千龄并，明良一德纯。
秉心同此学，锡福遍生民。
日者邦维固，天令敌运屯。
版图重入汉，玉玺已收秦。
遵养谋先定，规恢气遂振。
相仍鸣鸑鷟，双玉上麒麟。
帝谓先朝旧，卿勋不数人。
何官崇宠渥，无地匪经纶。
礼始昭陵建，恩参潞国均。
有严京邑宇，还望越祠邻。
牺象时觞洁，貂蝉月拜频。
烟芬沾杳霭，云气护轮囷。
龟泗提封衍，韦平系绪诜。
祝宗辞不愧，善庆泽无垠。
永辅乾坤晏，同濡雨露仁。
小儒松桷颂，留笔纪苍珉。

离家向京国，客思独从容。
有句诗人读，无书馆吏供。
蛰雷先一月，晴岭沓千峰。
马上思亲处，题缄寄所逢。

十月五日江信风，小舟摇兀芦苇丛。
云端初月吐复翳，时有鹳鹤鸣寒空。
梓荚离离挂石发，松萝矫矫垂羽幢。
徒步长歌者谁子，乍抑乍扬惊远厖。
令人惨淡百感集，呼酒不饮心未降。
自从作吏涴泥滓，故书蛛网尘满窗。
海田无雨种十一，是处奔走祈渊龙。
龙慵不报蝗四起，茹草啖叶无留踪。
早击暮遮夜秉火，遗子已复同蜩蛩。
吏无功德可销变，勉力与尔争长雄。
矮屋三间自寒暑，居无十日甘憧憧。
却忆莱堂应梦我，白云正隔西南峰。
人生富贵亦何用，长年菽水胜万锺。
一丘一壑自不恶，我欲从之邴曼容。

天心妙处不难通，祗爱忠勤与至公。
云映礼容呈晓霁，雪符腊令报年丰。
的于何处容人力，诚到无言是极功。
试向璇玑观大象，三台夜夜色齐同。

天心妙处不难通，祗爱忠勤与至公。
云映礼容呈晓霁，雪符腊令报年丰。
的于何处容人力，诚到无言是极功。
试向璇玑观大象，三台夜夜色齐同。

古来要镇及边城，祗在深谋不在兵。
庙算何曾有遗策，将臣容易欲要名。
弱翁持重羌还服，裴度经营蔡自平。
靖定规模天广大，会须混一到神京。

天圣阴功天下母，庆源重此毓英豪。
政区贤否澄冰鉴，诗得江山妙线毫。
已使列城歌既醉，可无众口赋崧高。
油幢谁道容温席，行从君王宴碧桃。

金床玉兔岁重逢，初度占星尚剑东。
铁马未容耕渭上，木牛且合漕关中。
云屯营垒樵苏饱，雨足郊原菽粟丰。
更与坤垠开寿域，皇华一笑与民同。

商瞿五十子何迟，佳气充闾庆可知。
喜溢麟生天上日，梦回虎堕月中时。
犀钱賸送沾佳客，麝颗轻涂付侍儿。
英物从来声自别，试啼容我一听之。

勇唤东吴万里船，皂囊来奏九重天。
一官岂为苏洵冗，诸老宁容贾谊先。
满载月归应有命，便耕云去岂无田。
竹枝歌罢篷窗掩，到此相思倍黯然。

丝丝烟雨弄轻柔，偏称黄鹂与白鸥。
才著一蝉嘶晚日，西风容易便成秋。

眼前画士蚕样密，有如陈君万才一。
少年识高画愈精，胸蟠物象妙通神。
描尽江山归指点，寒林古嶂烟云敛。
若悬瀑布飞潺湲，樵人向晚归山巅。
幻出楼台景一簇，松钗堕落鸿金屋。
苔封石径绿茸茸，深藏古寺无声钟。
花落啼鸟四时好，绿阳系马迷芳草。
溪上桃花三月春，渔翁垂钓理丝纶。
夏日池亭避炎暑，荷花落岸香风度。
秋声飒飒芦苇寒，惊飞白鹭起前滩。
野梅冬杪香飘路，忽惊四面仝云布。
展开一轴指顾间，始知妙画归毫端。
谁云不复见摩诘，陈君自得如神笔。
石台一去不复来，陈君继芳诚奇哉。
形容聊述歌一首，行看声亚诸人右。

旧寺丘墟后，重兴岁月赊。
莫将闲祸福，容易托僧伽。

租得舟如叶，低低半搭篷。
仅堪容野客，还喜友渔翁。
溯水斜分浪，悬崖逆鬭风。
去程应不计，且泊槿花丛。

不把升沉挂舌端，排空剑气逼人寒。
竟锄卉服功良易，及试花封事转难。
病骨欲从闲里过，长身仍作梦中看。
醒庵文献知多少，一子雍容尚耐官。

明时容我老山林，病骨那禁岁月侵。
破屋仅存容膝地，短檠唤起读书心。
三生习气磨难尽，一饷荣华去莫寻。
苦学吟诗终不近，信知前辈用工深。

明时容我老山林，病骨那禁岁月侵。
破屋仅存容膝地，短檠唤起读书心。
三生习气磨难尽，一饷荣华去莫寻。
苦学吟诗终不近，信知前辈用工深。

颜童齿豁老书生，习气消除道气增。
自止酒来疏酒伴，闲吟诗去寄诗僧。
不才臃肿庄周木，无尽光明摩诘灯。
解道本来无一物，未容尽逊岭南能。

秋水清明镜不如，含羞照影独红蕖。
莫因风冷嫌衣破，容我傍边看戏鱼。

边檄烟尘日涨天，天教老病唤归田。
从君试问平塘水，更照衰容得几年。

青城山老人，服椒得妙诀。
年过九十余，貌不类期耋。
再拜而请之，忻然为我说。
蜀椒贰斤净，解盐六两洁。
糁盐慢火煮，煮透滚菊末。
初服十五圆，早晚不可辍。
每月渐渐增，累之至二百。
盐酒或盐汤，任君意所歠。
服及半年间，胸膈微觉塞。
每日退十圆，还至十五粒。
俟其无碍时，数复如前日。
常令气熏蒸，否则前功失。
饮食蔬果等，并无所忌节。
一年效即见，容颜顿悦泽。
目明而耳聪，须乌而发黑。
补肾轻腰身，固气益精血。
椒温盐亦温，菊性去烦热。
四旬方可服，服之幸毋忽。
逮至数十年，功与造化埒。
耐老更延年，不知几岁月。
嗜欲若能忘，其效尤卓绝。
我欲世人安，作歌故怛切。

毛子骂吴曦，蜀山渺孤愤。
五老急扣聘，延留如大宾。
龙分自眠地，蕙帐饶珠𧏖。
岩花开恨晚，谷鸟鸣先春。
吊古一沉思，千载多逸民。
登高一长望，万里皆积云。
子勇书印历，忧愤著弥纶。
曷不草露布，从容静风尘。
低头汲涧曲，煮豆萁为薪。
沮溺士之耻，昔贤终贱贫。

力挽端平疏，追还元祐风。
祇今名未正，自古直难容。
去国身如叶，忧时鬓易蓬。
转输烦计使，镇抚仗元戎。
化寓文章内，人游礼乐中。
五年怀赤子，一念契苍穹。
宠仅优奎阁，言犹简帝聪。
顿忘前席召，虚抱死疆衷。
预决同师鲁，先知即了翁。
至诚存素履，定力见临终。
族党哲人逝，朝家善类空。
我为天下哭，非但哭吾崇。

岩根岚雾深，神龙隠其所。
莫恃云霄近，容易兴云雨。

理粲万象，孰妙孰徼。
卓彼南山，目游心讨。
露气澄澈，浄不容扫。
瑟瑟风松，剪剪烟筿。
甘梦未觉，一声晨鸟。
恐随宾送，岁月空老。
整冠危坐，抱膝自笑。
天际飞鸿，健翮矫矫。
一念既彻，何远不到。
我卷我书，岂其弗考。
万动纷起，万虑冥澡。
斯物之格，斯理之奥。
随寓随得，靡间昏晓。
云麓固夷，石壁非峭。
目在而察，炯炯独燎。
有临泰华，或视以渺。
山岂不崇，乃见之小。
扁亭者谁，有揭斯表。

天色未清霁，浮云翳层空。
朦胧玉盘质，髣髴擘絮中。
琼宇本莹彻，一发不可容。
胡为受掩盖，万象归冥蒙。
谁能召风伯，扫氛有余功。
中天悬清光，娟娟万里同。

崇山郁嵯峩，千章自交阴。
培𪣻植松柏，斧斤日相寻。
物小固不容，名大亦难任。
智哉宁夫子，其愚非本心。

东南富山水，杰气锺雁峰。
巨灵排屃赑，妙力开鸿蒙。
断崖据险绝，峭壁凌寒空。
分岑献万状，转盼无一同。
或叠如锦缬，或铸如青铜。
或前如舞凤，或却如飞鸿。
或伏如卧虎，或矫如游龙。
并如兄语弟，差如儿对翁。
锐如笔露颖，岐如剪开锋。
二湫分大小，二灵俨西东。
古语聊近似，天巧难形容。
我久埋世埃，幸此拔天风。
应接费耳目，磈磊罗心胸。
有僧本儒家，伴我追云踪。
攀跻不知劳，指引殊未穷。
胡然便语别，问之以涕从。
为渠游兴尽，生我归意浓。
出计无草草，回涂复匆匆。
还此未了缘，邂逅须有逢。

人心分内外，学道谨趋舍。
巧令世所贤，木讷人谓野。
至圣垂大训，夫岂欺我者。
阳和发天葩，烂其映春斝。
一朝随狂风，殆不如土苴。
秋至万宝成，结束槁叶下。
一一抱天根，真理不容假。
持以荐豆笾，洁诚神所嘏。
孔门德行科，卓尔先游夏。
汉世躬行人，未肯逊班马。
照影空自妍，心事形面赭。
美璞藏至用，不琢存大雅。
诗篇匪君重，闭户自汛洒。
余言亦已多，尚口不如哑。

君不见西山凛凛百世师，忍穷受饿终采蕨。
又不见丑谬遗臭几千载，当年方丈厌肥滑。
孰得孰失试大观，较若五味辨甘辣。
冶容媚世吁可怜，羞面顾影自涂抹。
名利物我争锱铢，语笑诩诩已衷甲。
方嗟天际暮云深，还见墙阴春草茁。
旨哉君诗良起予，重把心事为君说。
百年功名亦漫尔，尘路投踪何日脱。

胜赏付飞觞，诗人妙嚼芳。
荷君相抆拭，容我共清凉。
湛俗人空老，偷闲策最长。
高峰应更好，何日曳桄榔。

晚烟轻拂乱山横，落日才收月已明。
万顷孤光低阔野，一天寒色带疏星。
交情要与秋容淡，携手难禁夜气清。
惯识醉中风月好，不知风月更宜醒。

毫端收尽九秋清，凡目容窥巨海惊。
别驾锦囊夸李贺，参军石鼎续弥明。
珠玑错落交辉映，金石铿锵迭奏成。
迷道愿君相指似，敢辞驽钝策孤征。

丹地从容接细毡，岂徒口耳漫周旋。
帝王家法由心法，典策言传以道传。
章彻诵筵天意悦，恩隆赐典露华鲜。
礼文稽古皆成宪，主德由斯志罔愆。

手把春花已后春，锦容入眼更成新。
凭栏落日浑无□，倍觉君诗信有神。

布袜青鞋得远寻，四边卧石护清深。
从他照破千人胆，容我论交一片心。

绮霞风月一番新，賸把余光烛近邻。
闻道落成开宴席，也容老子挹芳尘。

穷年奔走缭乡隅，暂此凭栏意已殊。
一水光明平处现，四山容色淡中铺。
莫羞尘鬓临冰鉴，自有灵原照玉壶。
浸碧主人应领会，试言此碧有耶无。

简书奔走日冲冲，偶此郊行兴易浓。
雨意酝成春野意，云容点就晓山容。
茧丝贮色桑条上，餠饵吹香麦陇中。
忽忆故园归去好，云山知隔几千重。

乾坤常简易，险阻知最精。
尧舜何艰难，难在知人明。
孔子每所患，因予犹改更。
险如彼山川，无如世人情。
明天而昧人，古人所讥评。
卓哉子陆子，高具双眼睛。
气貌才一顾，肺肝见如倾。
或但因传闻，能见人生平。
万象悉呈露，如揭日月行。
何畏乎功令，尧舜为法程。
所恶利口覆，孔子为权衡。
欲希象山翁，此目不可盲。
众欺恐寡信，多伪难皆诚。
虚受而实责，无容偏且轻。
张陈门下客，莫非天下英。
后至所居国，皆能居公卿。
济世才最急，泰道非徒亨。
下视瓮盎内，成雷聚蚊虻。
鸟须九霄鹏，鱼必东海鲸。
为己与为国，灼知在先生。

扶颠而持危，在天下大势。
拨乱而存亡，在国家大计。
一司一事间，未足系兴替。
马援为郡守，尚不屑烦细。
惟大姓黠羌，不容有违戾。
况为公与卿，不思大经济。
今大姓黠羌，几倍过汉世。
中有根木存，犹在加护卫。
大都如弈棋，败局如已逝。
如有一胜著，败乃以胜继。
巽当知衡权，是乃德之制。
果哉末之难，圆神妙龟筮。
愿言其吉凶，大辟天地闭。

良月四之日，景物何多奇。
露洗宇四静，月抹天一涯。
景星助月夜，光入清溪湄。
奎星照江南，人文良在兹。
昔为西长庚，梦与斯人期。
今为南极老，微云淡庞眉。
际此小春日，胜彼芳春时。
桃梅妙生意，微吐三五枝。
野垂黄金穟，人饱白玉粢。
芙容花成城，拔然凌霜姿。
暮开红菡萏，朝发白蜀葵。
菊见正中色，潇然疏竹篱。
不共众芳竞，独与晚岁宜。
时异物孤特，人生复何疑。
我翁在物表，清吟彻骨肌。
不以世间利，容易得涴伊。
今年七十二，浩然元不衰。
孤坐小阁上，台融融熙熙。
布衾纸帐间，莹若冰雪姿。
自从知止后，何思复何为。
但愿主益圣，比肩皆皋夔。
东南盛仁气，不战屈四夷。
丰穰岁相似，赤子无啼饥。
得老太平世，仁寿非吾私。
负暄娱爱日，煮芹甘如饴。
无妄漫微疾，勿药喜自随。
近谈小命者，尝以行年推。
盛言天河水，一气木主治。
后来年尚多，康强被春祺。
儿曹心自喜，何幸如君词。
只今介翁寿，数尚逾期颐。
一百三四十，太古常不离。
拜手稽首愿，永庇儿辈痴。

良月四之日，景物何多奇。
露洗宇四静，月抹天一涯。
景星助月夜，光入清溪湄。
奎星照江南，人文良在兹。
昔为西长庚，梦与斯人期。
今为南极老，微云淡庞眉。
际此小春日，胜彼芳春时。
桃梅妙生意，微吐三五枝。
野垂黄金穟，人饱白玉粢。
芙容花成城，拔然凌霜姿。
暮开红菡萏，朝发白蜀葵。
菊见正中色，潇然疏竹篱。
不共众芳竞，独与晚岁宜。
时异物孤特，人生复何疑。
我翁在物表，清吟彻骨肌。
不以世间利，容易得涴伊。
今年七十二，浩然元不衰。
孤坐小阁上，台融融熙熙。
布衾纸帐间，莹若冰雪姿。
自从知止后，何思复何为。
但愿主益圣，比肩皆皋夔。
东南盛仁气，不战屈四夷。
丰穰岁相似，赤子无啼饥。
得老太平世，仁寿非吾私。
负暄娱爱日，煮芹甘如饴。
无妄漫微疾，勿药喜自随。
近谈小命者，尝以行年推。
盛言天河水，一气木主治。
后来年尚多，康强被春祺。
儿曹心自喜，何幸如君词。
只今介翁寿，数尚逾期颐。
一百三四十，太古常不离。
拜手稽首愿，永庇儿辈痴。

泉从九江来，发自庐山趾。
不啻如渭清，时出到旴水。
渊渊媚如珠，甘饮足千里。
何妨遇山下，一时险而止。
不碍以亨行，果行险自弭。
真利用御寇，上下顺而理。
方当执热中，以濯豁有喜。
且当正渴时，得饮快如洗。
旴人望膏润，恋恋正未已。
顾如岁大旱，用汝甘霖比。
不容私一方，宇内并倾企。
盈科放四海，有本如是耳。
安得长流旴，混混以终始。
河南已治平，河内难留矣。
好将世俗污，尽洗入清泚。
溥博泽周流，功成大如此。
却归山泉间，育德德孰拟。
作圣以为期，善养功更伟。

客侈言告予，二月春烂如。
后过前不及，于今正丰腴。
况复晴暄久，行乐人联车。
时鸟啼葫芦，酤酒醉且呼。
游子偕游女，争先耀街衢。
被恼诉无处，半是颠狂徒。
昔人秉烛游，过时欲何娱。
恨公独抱病，与时不相扶。
容膝斗大室，呻吟何时苏。
奇花将衰谢，绿叶将扶疏。
闻鸟声辄善，能似五柳无。
予谓客所羡，眩于形色欤。
竞千红万紫，锦绣不足铺。
变千态万状，彩绘不可图。
无一非形色，乃生理绪余。
耳目不能思，心冥独荒芜。
形形色色者，根本何取诸。
藏用而显仁，显微元不殊。
徒见形色者，不识精在粗。
抑岂知造物，不知彼在吾。
中和万物育，皆备我不诬。
造物莫穷极，形色才斯须。
物既惟我造，何尝离须臾。
见即常自见，非二常与俱。
卧游不必动，遍游靡所拘。
不在行且疾，速至其神乎。
春工尽天巧，众妙何可誉。
病我一形色，千万曾不愈。
我室非斗大，宇宙此一庐。
徒以我视我，无怪为我吁。
徒以斗视室，宜谓局不舒。
或者病不乐，我乐人莫逾。
反是彼游人，非乐徒驰驱。
仅与蜂蝶辈，逐逐飞盈途。
二月虽将尽，吾即风舞雩。
客心犹未悟，笑我何其愚。

洞然一止水，浪静仍风恬。
心微在精一，动凶由二三。
根深自生色，形神犹饮酣。
一毛犹有伦，声臭无容参。

老火不知老，尚欲骄新秋。
金稚力未胜，如儿方唧啾。
稍养浩然气，终当凌斗牛。
巧夕乞巧者，稚儿辈可羞。
老拙眼尚明，却笑群目幽。
造物真大巧，容得智力不。
巧亦不自知，变化神鬼惊。
夏将烘炉铸，至秋成金城。
金城包宇宙，万宝藏难明。
今夕且对月，酌酒与子盟。
仁熟如美种，由我独善耕。
金声而玉振，秋乃集大成。

三山来由北岩溪，三十里近何崛奇。
地辟天开几千期，神藏鬼秘人莫窥。
竹溪黄溪何派支，太白子厚名始垂。
未知此溪发其谁，河潢自天磐石资。
含霜夺日森旌麾，岩电银海增双辉。
出千古秘此一时，潭间归来为发挥。
宝藏骤兴福所希，溪宜有灵潜自嗤。
非公遇我我遇伊，昔无今始有己知，宜为知己加护持。
成鼎可绝魅与魑，游骑可驰骥与骐。
两山插天天犹低，如城夹地地莫巇。
混混中间流天池，往来深藏龙与螭。
巨石万状磊不羁，奇木万种名莫推。
始度石梁堂少栖，方见主人心远而。
此身恍在何天涯，非人间世如惊疑。
须臾缓步行委蛇，双龙之湫气杳微。
进前宿云云欲迷，叠嶂高张熊虎旗。
凫潀石门互变移，翠密玉练冰雪飞，壁立万仞文公题。
愈上愈高青云齐，书堂屹立天然基。
如有千岩万壑姿，一览俱尽无纤遗，主人惠我何多为。
时方六月三伏期，但觉清冷生冰肌。
清境清赏何加兹，更醉似酒醇不醨。
饱水饱石浑不饥，更饱一德充肝脾。
大帅如古刺史规，溪变为好政可追。
仆如柳子有许疵，溪改为愚尝自悲。
主人爱客忘尊卑，畏日与彼爱日晖。
洒然执热清风吹，洗尽尘襟无毫厘。
主人昔年咏浴沂，盈科放海川之师。
源流素蓄万顷陂，傅岩磻溪隠未宜。
高冈凤合朝阳曦，猿鹤知主无催归。
欲羡形容无好辞，斐然狂简嗟非诗。

至宝幢边宝器锺，含光承影状难穷。
明明山立千峰表，湛湛鄞清万派中。
炼不回容精匪石，灼无变泽气如虹。
谁疑湖海豪犹在，安得楼高更卧龙。

川流近海学易至，源出慈湖派独清。
进佩龙泉秋水洌，退怀骊颔夜珠明。
介真不以三公易，枉自无容一尺轻。
年未半生纡远道，哀哉何限不平鸣。

硕枣名亭此地传，况逢新摘正芳鲜。
栗投聊寓孤臣报，瓜实初无小史缘。
只合赤心思待敌，岂容白手觊延年。
楼兰可斩平生志，欲和安期觅剑仙。

兴唐钟刻无夫字，久欲摩挲与细论。
归棹未容酬此志，一声烟霭又黄昏。

周郎二十四年少，盖世功名随一燎。
亲提三万走曹瞒，不以敌勍恨兵少。
豫州失匕已胆折，一日目明惊二妙。
最怜黄盖不知名，吏士相从倚营啸。
阿奴火攻本无策，破竹自繇人不料。
贪降纳侮理固宜，泥淖华容几尽剿。
古来行师有绝地，毋乃重诒千古笑。
镞湛纵是差可认，鼎峙讵关谋所召。
二乔春锁何足言，从此天光遂分耀。
我闻汉贼久染指，奋毒摇牙噬江表。
八荒囊括岂复遗，一蹙吴宫已为沼。
当时乘胜下部骑，考地当居楚南徼。
蒙冲逆鬭须上流，揖寇那容越津要。
武昌霸基跬步耳，肯使国畿纷戟旐。
坡仙访古特寓意，横槊雄姿谁与吊。
故将异地眩疑辞，政恐因讹启讥诮。
沧浪六月卷晴雪，历历江山人物眇。
崩空乱石今几存，仿佛栖巢尚惊鸟。
夜深刁斗声四发，星斗满空群籁悄。
便须唤起紫绮裘，孤鹤南天楚江晓。

周郎二十四年少，盖世功名随一燎。
亲提三万走曹瞒，不以敌勍恨兵少。
豫州失匕已胆折，一日目明惊二妙。
最怜黄盖不知名，吏士相从倚营啸。
阿奴火攻本无策，破竹自繇人不料。
贪降纳侮理固宜，泥淖华容几尽剿。
古来行师有绝地，毋乃重诒千古笑。
镞湛纵是差可认，鼎峙讵关谋所召。
二乔春锁何足言，从此天光遂分耀。
我闻汉贼久染指，奋毒摇牙噬江表。
八荒囊括岂复遗，一蹙吴宫已为沼。
当时乘胜下部骑，考地当居楚南徼。
蒙冲逆鬭须上流，揖寇那容越津要。
武昌霸基跬步耳，肯使国畿纷戟旐。
坡仙访古特寓意，横槊雄姿谁与吊。
故将异地眩疑辞，政恐因讹启讥诮。
沧浪六月卷晴雪，历历江山人物眇。
崩空乱石今几存，仿佛栖巢尚惊鸟。
夜深刁斗声四发，星斗满空群籁悄。
便须唤起紫绮裘，孤鹤南天楚江晓。

功定三分国，名高八字山。
威容尊国祀，□□□□□。
虎卧无今古，乌灵信往还。
保民存赐珓，犹挂屋楣间。

水面开新皱，山容散宿颦。
松巢猿已识，花径鹿初驯。
云倦随归鸟，风清似故人。
逢迎真不暇，谁作近前嗔。

岿然康庐山，独秀莲花峰。
派为濂溪源，下有爱莲翁。
绝学嗣洙泗，千载同清风。
书堂二池间，浮翠笼轻红。
居然不染尘，涌出清泠中。
雪藕厉坚节，一念窒以通。
朝卷而暮舒，吸之碧玉谿。
洁凝月露润，妖鄙桃李秾。
食子味崖蜜，擘房透香丛。
菰蒲俨不群，鱼鸢间相从。
大哉君子操，视此褆其躬。
我方赋归来，来策溪上筇。
家池忽惊见，晴霞照秋空。
已迎颢气澂，况复嘉瑞逢。
双葩本共根，殊质疑并锺。
摘奇且熟玩，比德思广充。
尝闻古之人，即物皆至公。
两岐美报上，同颖还居东。
双觡赋长卿，奇木对终童。
善推仁义端，吻合造化工。
后世煽淫靡，世见了不同。
联芳天泉池，合欢华清宫。
骈花耀鲤湖，十丈闻华潼。
徒能资丧志，谁与思念功。
嗟予困蒺藜，坐此五技穷。
兹瑞何自来，儆戒如倥侗。
孤植常易摧，初戒先叶恭。
竞妍必竞妒，次戒毋苟容。
美祥不可恃，又以戒其终。
恭惟天地心，常比药石攻。
名理傥未喻，再拜师正蒙。

青灯相对夜初阑，适意棋枰伴我闲。
天马辎车金象国，虚龙缟袜宝台山。
进趋自可觇成败，幸胜何尝不往还。
一著未容回局势，不妨袖手酒杯间。

世间未必无皋夔，九疑虞舜不可追。
武皇锐意开绝漠，推锋乃亦有卫霍。
嗟哉格物本一理，顾人所用何如耳。
笔工在昔本市佣，束毫传筦求售同。
谁云进技不进道，意匠辄与欧褚通。
虔州刺史募佳笔，双筦何堪须百日。
星驰一骑到长安，试手凤池随弃掷。
老奴恂栗丞相嗔，能用此笔能几人。
愿窥翰墨减工制，必使挥毫夸入神。
斗杓春回开电笑，橐籥果符人所料。
中山聚族傥未殚，束帛那容及年少。
是知人才用舍别识惟一心，皋夔卫霍无古今。
妍媸能否俱在上所使，此笔区区正其比。
我生识字仅一丁，眼前所见徒毘陵。
未知当年新淦果何若，正恐锺卫二王无合作。
君不见此老一去知几年，当时鉴裁无复传。
纷纷鸡毛抱筒卖，恰费书佣三十钱。

当暑凉风惬北窗，半庭蒿棘碍支床。
无花可继陈朝曲，有草已成陶径荒。
幸可一缣供厩枥，便容四坐接杯觞。
醉歌家有秦声妓，且为治芜一奋卬。

君不见孔融昔日见李膺，百世尚以通家称。
又不见孔融后来荐鸿豫，卵翼方成比行路。
北海平生开酒尊，未应宾客皆若人。
倘令同德更比义，华胄肯以遥遥论。
世间麟凤杂枭虺，人事会逢总如此。
高平丞相本大贤，尺璧那容寸瑕指。
一朝契家青涧种，转头不记龙图公。
蝈鸣乱磬蝇点素，丞相襟量沧溟同。
归来端委庙堂上，一眚不捐三世将。
自言曲直何必言，愧死老奴作何样。
吁嗟此辈何代无，高平堂堂真丈夫。
邵家闻见订千古，寂寞涧城坟上土。

花容缜栗露冰肤，消得脂韦酪作奴。
叶底绽葩黄映玉，枝间著子碧垂珠。
洁躬淡薄隠君子，苦口森严大丈夫。
便合味言归隽永，移根禁御比青蒲。

纤尘不动月流空，云绕昆仑想合宫。
蝉冕侍祠三事列，鸡竿赐赦九州同。
裁仪丙巳尊容典，肇祀庚寅识圣功。
田野老臣察天意，夜深频起候西风。

万峰落叶木槎牙，春色初回垄上茶。
浅蕊黄金韵栀子，嫩容白玉沁梨花。
西风凝露才成颗，北苑喊雷应未芽。
苦口味言终有益，莫将容悦比浮葩。

万峰落叶木槎牙，春色初回垄上茶。
浅蕊黄金韵栀子，嫩容白玉沁梨花。
西风凝露才成颗，北苑喊雷应未芽。
苦口味言终有益，莫将容悦比浮葩。

一枝眼底物华新，翠袖清霜更可人。
靓色不须夸缟夜，韶容聊复返青春。
日烘有意姿仍洁，露洗无言态更真。
不趁繁华更孤迥，为君唤起雪精神。

星坛仙簴韵琼瑶，仿髴神斿下九霄。
龙驾清都三境接，蜺旌绛节百灵朝。
霜澄夜气俱明彻，云澹秋容想泬寥。
耿耿寸衷天所鉴，忧时惟冀五兵销。

山居逾五旬，正以厌烦故。
谁持故人书，剥啄扣我户。
奁篚旅庭砌，缾罂列桯庑。
启缄读风檐，盈幅字如缕。
颇欲从简易，人事正如许。
厚意来远方，殷勤不容阻。
还欲混俗尘，又觉初志误。
笔研久荒秽，肩腕仍旅拒。
沈沈青灯夜，窗牖打风雨。
聊激懒惰心，小出啽呓语。
霜{夋兔}比铅觚，玉虫剔钗股。
隃麋方弄墨，擘茧更伸楮。
始焉据几案，敏捷疑得趣。
倏尔怀交情，恍惚接良晤。
缄题甫一二，手熟渐四五。
溪毛简精粗，报贶祝丰窭。
札胥谨印蜡，仆隶治筐筥。
但知役群动，不觉向五鼓。
作劳耳屡鸣，倦写目如瞀。
低头触屏风，入鼻饮辛雾。
欠伸忽三喟，静念起百虑。
吾生何太劳，穷处尚弗恕。
仕皆系穷达，世岂忘喜怒。
人以情见怜，我独影相顾。
谦勤福所基，傲放人共恶。
当年众楚咻，讵止双蛾妒。
生虽有远志，愿岂惜遐举。
偶因囿形质，莫与插翎羽。
徒夸九垓期，姑了一夕苦。
嗟哉且努力，掣肘无单父。

静即为方动即圆，幼知棋局老饶先。
封同桑梓一千户，迹远蓬莱二十年。
品禄幸犹容后隠，干畬何敢拟前贤。
只余筑室疑相似，三万牙签还俨然。

忆昔除书下赤墀，赐鞶即日拜金闺。
未容汗脚踏龙尾，先为围腰铸袅蹄。
紫诏一朝来蔀室，丹霄十载望躔奎。
君恩一再知难报，谁赋维梁濡翼鹈。

九天驿骑下弓招，葵日丹心识就尧。
鸾凤正应在阿阁，鶢鶋何事享箫韶。
丘园有分容逋客，海岳无裨愧圣朝。
老病不堪心力倦，甫田勿叹莠荞荞。

康庐三万丈，下有神龙渊。
旁联玉井并，仰溯银河连。
层崖积冰雪，断岸藏风烟。
崔隤五老峰，迸泻三峡泉。
鲸鲵碎紫雾，䗖蝀开青天。
脉疑海眼近，寒入山骨坚。
涧草摇秋晖，谷花发春妍。
其间地布金，到处题标璇。
大哉象教尊，俨若螺髻仙。
巍巍南宗柏，湛湛西方莲。
总持包万法，卓荦栖群贤。
慈心鬼神仰，显迹今古传。
远令千圣境，容此一席颛。
我昔宿命通，曾结它生缘。
尝闻祖师隠，上应帝释躔。
清宵珠石陨，白浪星湖边。
至今澎湃中，常欲光景燃。
当时初卓锡，如昔睨采椽。
浮云常抗志，立雪思比肩。
壮怀凌九叠，浩气涌百川。
山水为高深，志节争后先。
永言萦俗累，兹游经几年。
犹想谢公屐，同整刘琨鞭。
桥梁识昨经，岁月惊旧镌。
盍簪有耆硕，授馆许款延。
牛耳盟屡寒，马头月方圆。
便思供糗飺，更拟焚兰荃。
先寻遗民盟，吹迹绣佛禅。
策杖挂钱去，拂石看山眠。
归来庐山南，三士同陶然。

古人忠与孝，不在工报恩。
如水日夜东，岂必同一源。
堂堂颜鲁公，舐血来平原。
鬼质不知何，几作绝吭魂。
大中白丞相，昔蹑卫国门。
幻作万羊梦，投畀朱崖村。
奇谤及师友，躗言动君尊。
匪但死不瞑，大是生无根。
我尝究初终，要亦无足论。
或以里言掇，或趣主意奔。
或从谈笑生，或即利欲昏。
初亦未有心，末乃成至冤。
青简玷齿颊，至今犹啍啍。
傥无魏阙恋，谁使舌莫扪。
森淅起奉册，片顷那容存。
床笫本无从，何物能轾轩。
脂垢亦易辨，谁解洿玙璠。
如彼孟尝客，亦已悔而反。
正比萧相系，慰拊聊春温。
五人皆有为，评订何必繁。
之子独嗟事，画牢讯书爰。
反复蹈生死，呵嘘变寒暄。
秋毫无所取，可验牍背翻。
自言复自渝，洗垢亦不痕。
堂帖写元奏，别白如珉琨。
渠知褫鞶枉，端由吠声喧。
天定能胜人，白日开戴盆。
只于揭纸间，了了穷所元。
不特玷尽磨，那复恨可吞。
但观斯人心，虽踵五子跟。
居然蚤虱微，而比蛇与蚖。
抑观诚斋书，理到词不烦。
有形斯有情，相比如箎埙。
而于五子中，乃复加诈谖。
旋观逄与羿，端在友弗抡。
毁玉自出柙，扣金能反辕。
割席怀共耕，知几当赐膰。
齚舌漫尔为，揩眵愧吾惛。
正须起九京，相与浇一尊。
江湖两相忘，再拜师至言。

浩然一气古到今，古人无愧惟此心。
青天为幕地为席，醉里聊作乌乌吟。
君不见人生所重独名谥，一代简书耀青史。
当时命名偶然耳，跖圣丘愚果谁是。
又不见人生所愿在贵豪，汾阳钟鼎颜箪瓢。
祇今等是一堆土，宁识生前时所遭。
或言惟势可凌物，旦作参军暮苍鹘。
富方炼炭贫牛衣，上下升沈总飘忽。
又言有才堪动人，文章不过纸上尘。
卿云复生鲍谢作，我亦不识知谁真。
书函阖开古所患，万札千缄漫堆案。
当年京洛驿走尘，未见远官救刘晏。
人情炎凉今所同，鞠{月卺}却篲寿迺公。
小儿坐睡触屏风，亦复谄语无所容。
回思一拙胜百巧，囊粟侏儒先亦饱。
才从埽轨学{度攵}门，边上锄犁不相保。
又思三窟寄一身，东来入浙南入闽。
已惭下车冯妇笑，又恐顾影痴儿嗔。
一壶一锸醒复醉，便作刘伶藉糟计。
易园蓊蔚棠湖清，席上老兵未渠异。
一花一柳春复秋，更效凝式东西游。
池荷渐衰枣红近，恤纬那免孤嫠忧。
噫嚱人生万事大似茧抽缕，百绪千端无物不如许。
归欤一曲浩浩歌，尧舜揖逊汤武兴干戈。
从来剑佩常相磨，天地万物如予何。
渊明嗜酒称第一，不知寄傲义熙除酒更何术。
雍端但爱栗与梨，借使无此未应对酒成白痴。
乐天仅识庐山奇，肯信琴书泉石不堪引妻儿。
青山独往苦不早，自是金谷白首同归有何好。
浩歌对山开酒樽，看到月堕黄金盆。
往来正尔劳季布，贤佞岂必关王尊。
胸中浩浩顾所存，贯珠击节何足论。
我不能苦身刻骨为名抵死求媚妩，又不能南柯北牖指梦所历为喜怒。
权势文章共生死，谀书呓语相推许。
为身择地已为累，随戏逢场亦何补。
凛然浩气天地间，眇视万古同人寰。
沧溟易狭杯芥宽，北斗柄烂银河干。
浩歌正尔吐天籁，风月笙竽均一噫。
来者浩浩不可期，指此无愧惟心知。
青山白云随所之，浩歌更赋归来兮。

有王茂宏之笔势，予非取其丽。
从容而大肆，巧者以愧，尚庶古意。

予于是帖，有感者四。
馆职在外，于学士不系细衔，于带职者皆曰同院，意亲情洽，所以见前辈之笃风谊也。
内赐金鱼，盖出新宠，带职者乃从学士转致，又杂以他寄焉，所以见上恩交情俱无内外也。
谢学士以启，而用楷法，寄同院同年以诗，而用行书，又以见待人处己，虽小节皆有体也。
承平幕府，得一佳帖，相聚以观，又以见时清事简，虽边圉亦得以从容于文艺也。
于虖，诗文之传，几人于兹。
独于此书，有感有思。
流风之存，妙墨之遗。
什袭是宜，维以诗之。

以帝傅，从赤松。
有荣名，华厥躬。
超二疏，列三公。
瞻中台，祖上东。
焕衮舄，乐鼓锺。
寿九袠，天报丰。
思其人，想清通。
观笔法，犹雍容。

态腾踔而多疏，意轩昂而多趣。
倏焉如𥬞电之驹，沛然如纵壑之鱼。
使之为山泽之癯，抱是道以自娱，闻清风而兴起，望膏泽之沾濡，肤寸所形，秕糠金朱，岂不毅然大丈夫。
然而律之以芝繇之法度，考之以羲献之范模，媲行楷而已变，质隶草而多拘。
顾欲以之擅八体，教六书，合天下同轨之车，而不容有一辙之殊，兹其所以偾于康庄之衢。
吁。

以文致身，以恭奉上。
锱铢笔态，矩矱心匠。
论其钩格则得纡余曲致之体，考其纵逸则妙雍容不迫之状。
俨佩玉之度，肇官仪之创。
百辟班见，大廷宏敞。
方觚颖之发挥，盖已具此气象。
曰谁之书，元丰首相。

帖字三十迹如湿，吊古其逢惊啜泣。
公来姑孰甫翔集，书翰从容岂遑及。
此帖之获虽此邑，时犹可疑蠹谁葺。
至宝道旁世收拾，乃以啮残弃缃笈。
五湖浪卷四海立，墨风雨中起蛟蛰。

士之以道义相从，岂计其功，而况乎公。
当其任䌷绎唐事之寄，所以极简编之从容。
亦既上成书于迩英，而公犹得以三百年之鉴，信其遗风。
则是一纪之淹，乃所以就百世之功。
石渠兰台，片言帝聪，考槃弗为，皦然初终，尤以见公之于元丰。
盖尽其魏阙之心，而裕陵之于温国，未尝不知其畎亩之忠也。
此帖之存，公心天通。
诋斥之诬，吁嗟麟穷。

史本乎公，不厌于复。
重观绍圣以来之记述，初无及于郑雍。
非亲札之具存，虽欲考之而孰从。
如王谊李祉之实迹，遍考史录，皆无预乎此案之中。
郦保姓名，亦各不同。
至于韩忠彦力谏兴狱，直乞陛下且与含容。
安焘面析章惇，以为乡风。
此皆系其人之大节，而金匮之汗青，皆泯泯于二人之忠。
凡此帖纸之所具，以同时附会白帖子之人，犹能秉直以写其衷。
抑可以见人心之是非，本无所蔽蒙也。
然于此时，凡六人者皆有所抗论，独雍首尾噤然若不预者。
佩玉端委，接武夔龙，又何其无一言之献替，广于四聪耶。
迎合于始，循默于终，而迄不免于党籍之归，此枉道事人之所以不胜于直躬也。

陶陶孟春，草木莽只。
白日昭昭，照下土只。
瘴烟浩淫，杂海雾只。
憔悴行吟，閴岛屿只。
公乎归徕，无嫪此诗句只。
黎母之居，家炎陬只。
崒嵂盘郁，蔽云浮只。
蝮虺鰅鳙，蜒僻幽只。
人迹阒绝，魑魅仇只。
公乎归徕，空山不可以久游只。
鸣鸢跕跕，堕沧溟只。
蛟蜃噀雨，昼冥冥只。
折肱见沫，瞻斗星只。
夕照黄浊，波涛腥只。
公乎归徕，落景不可以久停只。
茅苇丛薄，桃李囚只。
韶容骀荡，异中州只。
阳龢弗舒，金石流只。
短狐秘蜮，起蛰坏只。
公乎归徕，春不可留只。
卉服椎髻，骈蜓{舟旁}只。
咿嚘啁哳，言莫谅只。
烹蛇茹蛊，食且恙只。
眇其愁予，虽迥旷只。
公乎归徕，欢不可并只。
毒洳下湿，既沮疫只。
烦蒸焚惔，交战迫只。
中郁鬲痞，悼憭慓只。
层冰肃霜，接朝夕只。
公乎归徕，寒兮无与乎体力只。
长鲸层浪，隔帝家只。
鸟春蛊秋，送年华只。
星河八月，记流槎只。
杳杳万里，谁还沙只。
公乎归徕，衰兮不关乎齿牙只。
公乎归徕，秦川之衍夷，公所生只。
解梁风咸，民萃营只。
土厚水深，衎易平只。
洪河大川，坎不盈只。
居之而安，乐不可名只。
公乎归徕，洛水之繁庶，公所寓只。
龙门伊阙，风气聚只。
葩奇俗淳，康汰阜只。
图渊书囿，今古慕只。
资之而深，适不可喻只。
公乎归徕，无叹乎江上只。
紫盖黄旗，天所王只。
浮埃蔽蒙，骋远望只。
圣主如天，既殛放只。
聊以永怀，无沮丧只。
公乎归徕，无悼乎天边只。
资善大议，同诸贤只。
复雠正义，维万年只。
质乎人心，靡或偏只。
守此正中，无迁延只。
噫嚱诗乎，公以写我心只。
彼苍者天，杳难谌只。
吁嗟时乎，天以畀我公只。
彼亡者秦，曷克终只。
乐只韶只，舜之昭只。
无议其将，圣维尧只。
谗慝煽凶，同盛朝只。
公乎归徕，尚予家之招只。

汉轻法言，耳目所忽。
予藏于湖，亦近世物。
气并华剑，烈同段笏。
匪尚其容，亦尚其骨。

庐陵之文忠，前欧而后周。
笔法之可稽，欧劲而周柔。
苟内心之是似，岂外迹之能求。
予尝溯平原之津，望二典之楼。
想公从容子墨客卿间，犹足以接六一之风流也。

紫岩之传，原委一忠。
溯而伊濂，根本一中。
事君致身，其用则同。
自我淑人，派于五峰。
力久积真，至公而充。
淳熙之间，天下为公。
守道彬彬，洙泗之风。
公于是时，不下禹功。
据德游艺，言立志通。
故其遗书，笔意俱工。
我得而藏，敢忘所宗。
渊渊其心，皓皓其容。
学冠穹壤，名侪岱嵩。
万世仰之，曰人中龙。

道统之传，洙泗濂伊。
公于淳熙，万古一时。
言名之舆，世泯其辙。
皎皎纲常，首载先烈。
粤古大臣，以国为身。
浚源培根，兹为爱君。
总干徂征，拜疏辄发。
外宁内忧，间不容发。
复雠大义，不振不随。
易安于危，本则先之。
先王之忠，与莱公对。
谗夫孔多，百钦若辈。
彼姑息者，大义一毛。
谓我徒劳，群吠以嘈。
事是迹讹。

昔李西平之在凤翔，尝以直道致主。
慕魏郑公，虽叔度之进言，犹毅然而不从。
谓幸备于将相，讵爱身而苟容。
猗欤先王，亦师文忠。
凡引笔而行墨，皆刻志而比踪。
今观碑刻之在天下，虽小大真行之异工，视此帖之所传，盖不约而皆同。
然则有犯无隠，挺焉直躬。
唾当道之豺狼，婴九渊之神龙。
盖当心摹手追之时，已有之死不顾之遗风矣。

永祐当临御，重熙极泰亨。
物穷隍土复，地大蘗牙萌。
蕞尔瀛懦国，违吾海上盟。
烽烟昏九土，氛雾塞三精。
于赫中兴主，初专九伯征。
赤符观炳炳，嘉兆得庚庚。
四七膺休运，三千协一诚。
乾坤恢辟阖，日月洗明清。
天授睢坛䇲，风兴渭水英。
维时臣大父，摇迹圣廛氓。
宝匣鸣长剑，雄冠彯曼缨。
衣裘供羿射，灯火近韩檠。
圣世方求骏，明神岂舍骍。
始从鱼钥守，小{木片}羽林兵。
尝敌无车乘，麾军不鼓钲。
熏门摧彦政，汜水从闾勍。
驲召班龙节，犀军下雀桁。
王师俱蓄缩，游骑愈纵横。
马渡朝迎敌，锺山夜驻营。
狂澜身砥柱，大厦手支撑。
敌焰犹繁炽，吴都忽震惊。
东巡传警跸，右袒半公卿。
愤起宜兴旅，追收建业城。
大江谁饮马，五岳更刑牲。
一荡西江李，重歼固石彭。
利兵驱虎豹，杰观筑鲵鲸。
玉帐旋平广，铜符遂帅荆。
皇灵期濯濯，王事分傍傍。
沙漠惊风鹤，山林息聚虻。
神州宜亟复，六郡乃先争。
桀犬徒冯垒，苗民敢抗衡。
锐师掀狡窟，高堞覆坚棚。
鼎道兵方进，湖湘寇辄平。
几年凶祸结，八日骏功成。
叛将因资用，降人岂畏坑。
开疆下商虢，结约到磁洺。
谋帅难张俊，还兵虑郦琼。
但虞遗后患，初匪厌纷更。
沔鄂重归镇，齐刘尚据京。
且羞离楚馔，未用渡河罂。
细柳千屯灶，柔桑万瓦甍。
流民俱授亩，战士亦从耕。
夫浍萦如带，原田画若枰。
连云登美稼，淅玉饭香秔。
刍挽从今省，兵储亦顿赢。
吏贪无鼠硕，民佚异鲂頳。
姑定鸿沟约，交驰绝域伻。
邻欢新玉帛，宴衎乐簧笙。
未几边摇草，恶知野食苹。
礼容方济济，革乘忽𫐌𫐌。
睿断昭雄赳，天威震隠谹。
六师纷雾集，万灶盛雷轰。
戎驾爰方启，神锋莫敢撄。
童髫欣再见，父老喜前迎。
义气通诸夏，讴声沸八纮。
官兵飏隼鸷，废垒泣鼯猩。
跬步归京阙，朝衣诣寝楹。
晋军传鹤唳，楚幕听乌鸣。
机会乘今日，雌雄决此行。
幸成十载绩，归捧万年觥。
何事东来诏，遄追北指旌。
抚膺皆壮士，牵袂有啼婴。
嶪岌登枢极，雍容俨珮珩。
身虽处廊庙，志则在幽并。
岂意中原略，深违时相情。
和亲徒效敬，投几不闻䓨。
正尔先鞭著，居然谤箧盈。
凶威摇吏牍，风旨动台抨。
枭虺饥吞噬，鹰獒乐使令。
众髽常忌冠，同浴不讥裎。
远虑为徼福，先驱谓缓程。
一言鸣仗马，千丈下乔鶑。
盍考谢赦表，兼觌赐札评。
许身无少愧，忧国甚于酲。
彼潜宜投虎，能言不离鹦。
鸟翾身蚤箙，兔健足先烹。
有客悲周道，何人恤鲁祊。
同时惟切齿，来者但惩羹。
长夜何时旦，沉阴几日晴。
是非从久定，祸否待终倾。
先帝资神武，深仇怆父兄。
每怀得颇牧，胡忍弃韩黥。
哲监何尝惑，孤忠果渐明。
岳阳还旧号，岭表返诸惸。
故垒营新祀，畿封辟赐茔。
用心传舜子，述事广文声。
甘雨兴余槁，青天豁久盲。
先臣死不朽，圣德浩难名。
陛下今汤禹，王臣昔散闳。
令图天广大，盛烈日铿鍧。
心术参尧运，规模绍汉宏。
遗形高阁绘，良股盛朝赓。
故将欣非远，微臣矧敢轻。
传讹稽史谬，败俗订言詝。
日系无虚笔，云章有满籯。
竹书皆历历，玉训尚铿铿。
愿辍清朝暇，叨承乙夜呈。
作诗哀寺孟，览奏念缇萦。
恩锡茅封宠，光昭衮字荣。
誓怀如皦日，忠报毕余生。

永祐当临御，重熙极泰亨。
物穷隍土复，地大蘗牙萌。
蕞尔瀛懦国，违吾海上盟。
烽烟昏九土，氛雾塞三精。
于赫中兴主，初专九伯征。
赤符观炳炳，嘉兆得庚庚。
四七膺休运，三千协一诚。
乾坤恢辟阖，日月洗明清。
天授睢坛䇲，风兴渭水英。
维时臣大父，摇迹圣廛氓。
宝匣鸣长剑，雄冠彯曼缨。
衣裘供羿射，灯火近韩檠。
圣世方求骏，明神岂舍骍。
始从鱼钥守，小{木片}羽林兵。
尝敌无车乘，麾军不鼓钲。
熏门摧彦政，汜水从闾勍。
驲召班龙节，犀军下雀桁。
王师俱蓄缩，游骑愈纵横。
马渡朝迎敌，锺山夜驻营。
狂澜身砥柱，大厦手支撑。
敌焰犹繁炽，吴都忽震惊。
东巡传警跸，右袒半公卿。
愤起宜兴旅，追收建业城。
大江谁饮马，五岳更刑牲。
一荡西江李，重歼固石彭。
利兵驱虎豹，杰观筑鲵鲸。
玉帐旋平广，铜符遂帅荆。
皇灵期濯濯，王事分傍傍。
沙漠惊风鹤，山林息聚虻。
神州宜亟复，六郡乃先争。
桀犬徒冯垒，苗民敢抗衡。
锐师掀狡窟，高堞覆坚棚。
鼎道兵方进，湖湘寇辄平。
几年凶祸结，八日骏功成。
叛将因资用，降人岂畏坑。
开疆下商虢，结约到磁洺。
谋帅难张俊，还兵虑郦琼。
但虞遗后患，初匪厌纷更。
沔鄂重归镇，齐刘尚据京。
且羞离楚馔，未用渡河罂。
细柳千屯灶，柔桑万瓦甍。
流民俱授亩，战士亦从耕。
夫浍萦如带，原田画若枰。
连云登美稼，淅玉饭香秔。
刍挽从今省，兵储亦顿赢。
吏贪无鼠硕，民佚异鲂頳。
姑定鸿沟约，交驰绝域伻。
邻欢新玉帛，宴衎乐簧笙。
未几边摇草，恶知野食苹。
礼容方济济，革乘忽𫐌𫐌。
睿断昭雄赳，天威震隠谹。
六师纷雾集，万灶盛雷轰。
戎驾爰方启，神锋莫敢撄。
童髫欣再见，父老喜前迎。
义气通诸夏，讴声沸八纮。
官兵飏隼鸷，废垒泣鼯猩。
跬步归京阙，朝衣诣寝楹。
晋军传鹤唳，楚幕听乌鸣。
机会乘今日，雌雄决此行。
幸成十载绩，归捧万年觥。
何事东来诏，遄追北指旌。
抚膺皆壮士，牵袂有啼婴。
嶪岌登枢极，雍容俨珮珩。
身虽处廊庙，志则在幽并。
岂意中原略，深违时相情。
和亲徒效敬，投几不闻䓨。
正尔先鞭著，居然谤箧盈。
凶威摇吏牍，风旨动台抨。
枭虺饥吞噬，鹰獒乐使令。
众髽常忌冠，同浴不讥裎。
远虑为徼福，先驱谓缓程。
一言鸣仗马，千丈下乔鶑。
盍考谢赦表，兼觌赐札评。
许身无少愧，忧国甚于酲。
彼潜宜投虎，能言不离鹦。
鸟翾身蚤箙，兔健足先烹。
有客悲周道，何人恤鲁祊。
同时惟切齿，来者但惩羹。
长夜何时旦，沉阴几日晴。
是非从久定，祸否待终倾。
先帝资神武，深仇怆父兄。
每怀得颇牧，胡忍弃韩黥。
哲监何尝惑，孤忠果渐明。
岳阳还旧号，岭表返诸惸。
故垒营新祀，畿封辟赐茔。
用心传舜子，述事广文声。
甘雨兴余槁，青天豁久盲。
先臣死不朽，圣德浩难名。
陛下今汤禹，王臣昔散闳。
令图天广大，盛烈日铿鍧。
心术参尧运，规模绍汉宏。
遗形高阁绘，良股盛朝赓。
故将欣非远，微臣矧敢轻。
传讹稽史谬，败俗订言詝。
日系无虚笔，云章有满籯。
竹书皆历历，玉训尚铿铿。
愿辍清朝暇，叨承乙夜呈。
作诗哀寺孟，览奏念缇萦。
恩锡茅封宠，光昭衮字荣。
誓怀如皦日，忠报毕余生。

路入平山万木清，松萝荟蔚接烟甍。
鹿跑泉眼涵秋影，雁带云容度晚晴。
花径有时传相国，藓碑无字纪昭明。
六朝金粉今何处，赢得十年蕙帐名。

东方兮煌煌，烜吾目兮晨光。
耳翰音兮三唱，屏群英兮远藏。
揽衣兮起起，危槛兮徙倚。
宁餐华兮学仙，何炙背兮夸美。
众鼾睡兮昏莫知，我心恻兮独徘徊。
胡羲驭兮不少尼，恐君行兮迫崦嵫。
晞余发兮扶桑，骋余乘兮旸谷。
玩咸池兮洗光，伫阊阖兮开钥。
建采旄兮飞虹，驾蜿蜒兮八龙。
鸾凤兮前导，灵鸟兮后从。
于微闾兮发轫，景未仄兮帝宫。
及曜灵兮未晏，尚察余兮从容。

天门开兮九重，烂钩陈兮紫宫。
烜舜瞳兮万里，穆五弦兮从容。
予唱兮孰和，劳心兮{忄虫}{忄虫}。
渺烟尘兮萧瑟，慨世途兮荆棘。
上帝兮孔仁，赍予兮良弼。
金碧波兮涨漪沦，妖氛洗兮景气新。
皇轸思兮六合，伫公来兮经营。
天苍兮地厚，日月兮悠久。
民命兮以延，国脉兮以寿。
云鬅鬙兮仙者家，瑶之台兮户琼玖。
饭宝屑兮醴玄霜，脯擘麟兮果梨枣。
驭鹤兮鞭龙，故山兮春风。
吾谁侣兮赤松，匪上玄兮曷从。
抚尘劫兮浩荡，燕钧天兮乐融。
长接引兮群品，与龙汉兮无穷。

斯文一线流，伊川师弟子。
萍梗记经行，丹青肖容止。
升堂如有闻，虚心探厥旨。
毋与时俗竞，溺心于口耳。

褊性不谐俗，泛梗归无家。
故人右扶风，双旌拥崇牙。
款门及暇日，褰裳蹑飞霞。
维南古道场，诸天集毗耶。
巍撑凤鶱舞，岌起龙腾拏。
坡仙旧诗刻，清芬郁天葩。
云表塔标峻，具区帆影赊。
万象森凑泊，穷探忽谽谺。
金舆度窈窕，翠幄巧蔽遮。
昔贤此幽栖，禅扉寂无哗。
萧爽万竿竹，芬甘一瓯茶。
清泉茁兰茗，黄粉飘松花。
意疑人境外，身漾天汉槎。
浮生能几何，骛智那有涯。
神龟宝巾笥，曳尾宁坳漥。
所嗜在闲旷，何心事雄夸。
洪崖石交旧，岁晚蔗境佳。
心源秋水澹，艺苑春容奢。
冢上木遽拱，海山枣如瓜。
今古一转烛，聚散犹抟沙。
暮江趣浮鹢，城树喧栖鸦。
愿言借一窗，炉香翻楞伽。

随牒倦尘土，归梦长纷纭。
及归岁阻饥，负米良艰勤。
细摹食粥帖，长歌送穷文。
忽捧毛生檄，往撷鲁宫芹。
元方与犹子，念我当离群。
折柬期诸彦，褰裳集江𣸣。
追送三十里，酒炙罗缤纷。
夜航语达旦，掺袂俄夕曛。
汀芦黯囘首，风萍怅轻分。
时危事远役，所遇无一欣。
元戎调新律，笑谈静边氛。
容我坐无毡，峩冠诵皇坟。
采兰劝加餐，伐木友多闻。
诸君志姱修，未可恬耕耘。
努力崇令猷，时来皆青云。

雨润莘野犁，水给汉阴瓮。
一为大烹鼎，玉食此焉供。
一如朽木偶，肯受关索弄。
显晦势则然，达观等一梦。
可怜蓬瓮生，万卷皆成诵。
静退一何勇，本不借怂恿。
使孔孟复起，必能与折衷。
世道日以隘，古心谁与共。
君家太史公，以文瑞吾宋。
崛奇庄骚语，雅淡商周颂。
学力探窅深，天巧妙机综。
风流被诸孙，璆琳富包贡。
若若绶满朝，傱傱清燕奉。
那知一亩宫，有士苦吟讽。
寐语甘自怡，经纶付时栋。
伊余曩在列，窃自耻阴拱。
斥去职蕃宣，玩愒糜廪俸。
何阶缪推激，为我破愚憃。
由唐及国朝，作者亦已众。
元气所融会，谅亦劳艺种。
苦心欲其工，何者适于用。
当知正始音，若睹治世凤。
览辉千仞冈，一洗群目瞢。
谀闻我自知，可能相引重。
乞闲会得请，敢觊百钱送。
假道愿款门，单车屏徒从。
不妨蒿藋迳，容我于二仲。
秋风来有期，心旌转飞动。

赞房容久愒，游子奚所叹。
树老昼常寂，云埋宵易寒。
龛灯对青荧，手箑失白团。
抚运忽有感，秋防趣三单。

忆昔吏锦城，寄隠云水乡。
萧散不任事，上官容我狂。
短篷漾空明，舞棹歌沧浪。
会心多胜友，一举累十觞。
芳春乐事饶，飞幰集宝坊。
意行无定在，有花即相羊。
马蹄穿夜市，奚奴背诗囊。
三年一炊黍，旧游想微茫。
谁知涪江滨，侧翅不得翔。
醉饮无与和，三叹热中肠。
雨晴好风景，轻舆便晚凉。
乱絮扑晚霭，牡丹泫残妆。
春物能几何，营巢燕飞忙。
茶事迫榆火，饧胶催粥香。
我本乐烟霞，失身缚簪裳。
官曹幸云冷，诗债可不偿。
锦城未即去，十景兹难忘。
安能窘边幅，低头甘锁缰。
升沈自天分，矫情恐有妨。
借我白玉壶，为君歌慨慷。

风露澹秋容，汀洲肃秋气。
吾庐倚高寒，游目周品汇。
既空买山资，恨欠除堂费。
醪觞漾篱菊，浅酌殊有味。
蜜饵杂园蔬，何妨食之既。
兴酣一凭眺，情感匆累忾。
裔夷恃天骄，边关犹鼎沸。
杀气缠惨淡，将材乏沈毅。
吁嗟楚芡荒，遑恤顷筐暨。
腐儒拙料事，积忧漫如猬。
伊昔贤哲人，用智奔流未。
驷隙讵容追，蚁溃可不畏。
索裘已较晚，寒机密经纬。

风露澹秋容，汀洲肃秋气。
吾庐倚高寒，游目周品汇。
既空买山资，恨欠除堂费。
醪觞漾篱菊，浅酌殊有味。
蜜饵杂园蔬，何妨食之既。
兴酣一凭眺，情感匆累忾。
裔夷恃天骄，边关犹鼎沸。
杀气缠惨淡，将材乏沈毅。
吁嗟楚芡荒，遑恤顷筐暨。
腐儒拙料事，积忧漫如猬。
伊昔贤哲人，用智奔流未。
驷隙讵容追，蚁溃可不畏。
索裘已较晚，寒机密经纬。

湖荡匝城府，堤柳一径通。
森戟昼漏永，阒如墟野中。
掣铃三日留，郁郁殊寡悰。
登埤展遐眺，荡我磊磈胸。
沟畦磨衲丽，烟芜图采工。
广文一尊酒，邂逅清赏同。
慨昔石林老，小驻双旌红。
燕坐凫鹜退，行散龟鹤从。
得句陵子美，高世犹房公。
想此据胡床，长啸延清风。
想此蹑珠履，和月吸酒锺。
想此援采毫，醉题揖遥峰。
想此披绮裘，凭高目征鸿。
逸驾渺难追，风光为谁容。
空余翰墨香，披拂葭苇丛。
翠琰子由赋，正声响笙镛。
千年古徐州，绮疏贯晴虹。
过眼不再读，恨我性识蒙。
乔木噪晚鸦，低囘马首东。
绿绮有余韵，因之讯仙翁。

仙曹寄江干，吏隠适吾愿。
西轩馆梅友，屋老狸鼠觇。
坐令高世姿，不耐尘网罥。
殷勤数问讯，余力稍营缮。
八窗敞虚明，孤标对老健。
伫立惨淡中，恍觉容采绚。
天风发奇芬，霜月泼冷艳。
官卑苟逃责，交淡日相见。
冻摇哦诗吻，坚作忍饥面。
痴顽信可怜，无取复奚羡。
村醪未必佳，苦味且耐咽。
洗盏寿亲尊，春和元不欠。
勿竞桃李场，恐为吾友玷。

风尘三十年，世途日险窄。
婵娟弃土梗，倚市竞容泽。
大雅何寂寥，志士三叹息。
维皇惠斯文，为国永寿脉。
灵光岿独存，硕果有不食。
坤维返全璧，北墅归散策。
天开景气新，晴破层冰积。
畴咨耿宵虑，图任先耆德。
披云绚天章，趣驾觐宸极。
喉舌俄申命，股肱待宣力。
解弦未为难，航险那可忽。
泾渭不同流，薰莸讵相入。
所虞愤失职，阴拱或伺隙。
事须众贤和，乃可殄行堲。
沉几陛下圣，虚己言路辟。
稍欣元气充，犹虑外忧迫。
敌情任反复，庙论须谨密。
功名百尺竿，家国万金璧。
平生一知己，瓣香无愧色。
驽怯勉荷担，迟顽费推激。
大艑驾云涛，薰风饱帆席。
丁宁耳面命，远别何须惜。
宽以七月程，修门拜赤舄。

蔚蓝水中天，岧峣千万重。
楼观耸烟霞，光景浮星虹。
天上老仙伯，万劫冰雪容。
笑下金华山，长歌唳霜鸿。
一去五百年，山头忽重逢。
身衣直指绣，神超蓬海东。
摇荡琼台光，拍浮玻瓈锺。
琼台纵可乐，虞庭渴夔龙。
丹凤衔诏来，入侍甘泉宫。

气运有盈虚，品物迭滋耗。
人生于两间，谁能长不老。
胡为玩鲜荣，而独恨枯槁。
婉娈儿女态，爱惜容色好。
志士竞修名，览镜慨华皓。
所念固有殊，达观同一笑。
本来真妙明，何有少壮老。
兹理非言传，惟心自深造。

煌煌洛阳城，衢术万国通。
车尘日交骛，襟期那易同。
目成者谁欤，言笑春怡融。
我自商声歌，君亦手丝桐。
西风忽以厉，高情逐云鸿。
辍笔金銮坡，一麾沧海东。
补过要汲直，草诏须陆公。
盈庭愕相顾，蹇蹇胡不容。
君去我独留，我阙谁与攻。
况复狗尾续，羞颜莲炬红。

君来我去国，我还君得州。
世事巧违人，参辰不同谋。
庚午蜀贡琛，君名亚龙头。
回翔三十年，班序晚见收。
边声震宇县，枢筦须良筹。
心期白粉闱，晋扈翠云裘。
忽以外庸请，高轩拥前驺。
展也清庙器，若为南国侯。
事会转𫐖轕，材难费搜求。
似闻石廪峰，琼佩郁飞浮。
其下维清湘，杜兰满汀洲。
官闲足娱玩，聊以宽隠忧。
良会当有期，玉泉来蹇修。
芳声保不沫，岁晏终绸缪。
我迂谅无补，行世况鲜俦。
言归承明直，尘容祇含羞。
思土重纡轸，风埃苦淹留。
伫君建名业，同理溯峡舟。
白首三间茅，相依岷峨陬。

五云郁勃天九重，俯视人境尘蒙蒙。
元和迁校品秩穹，以帝命镇北坎宫。
玄袍金铠丁甲从，洞阴战胜魔绝踪。
际江之涯锺氏童，宿运冥契晞玄风。
蹑𪨗千里心忡忡，戃恍忽与师匠逢。
桑梓归愒敢不共，精庐筑就铃冈东。
州西一舍狮子峰，烟霞万壑锁郁葱。
势与紫霄争长雄，楼观营筑拟翠蓬。
真游下驻鸣笙镛，可无法言牖群蒙。
帝何言哉层穹窿，溟涬未辨奚所宗。
五文开明日曈眬，三洞流出金口中。
瑶函锦囊密缄封，飚轮八面轰霻霳。
骏奔百灵翔六龙，一念与诵万过同。
登揖金母朝木公，六天狞戾数有终。
申命校录帝所恫，保制劫运禳灾凶。
剪馘鬼怪囚北酆，边垂罢战年屡丰。
妖氛退扫正道隆，臣许职牧羞妄庸。
愿见皇图还时雍，蕊珠七言歌舂容。
为师劝相鸠僝工，咄嗟千桂凌碧空。
开度益广积累功，丹台列名仙籍通。
伐石著词传无穷，长与此山同峻崇。

鲁壁峄碑远莫睹，艰哉河汉讯鼗鼓。
披荒摸搭不厌多，翻阅端能助稽古。
向来四壁风雨秋，谁遣彯缨群玉府。
终年肮脏甘谪堕，采采蒿菁不盈筥。
岂无蠹简供咀味，竟恨白石费烹煮。
有来剥啄契襟期，明诚无乃同而祖。
千金凑买不知惜，倾囊要我细摩抚。
评书已愧老萧翁，作歌况拟昌黎愈。
临池强自学点{黑南}，效颦宁容避讥侮。
隶画聊从祖逖窥，篆体那与阳冰侣。
拜嘉深恐伤廉甚，赠诗想更用心苦。
担夫争道大娘舞，精思神悟失寒暑。
铦锋未易画锥沙，拱璧暗投等黄土。
羊枣共嗜能几何，圆规宁免龃方矩。
岷峨之阳一茅宇，门无杂宾况市贾。
圆书悔不偕载行，瞻伫崇朝不能俯。
遥怜兵火暗跌荡，守护童仆何不武。
辱君珍赠补阙亡，金薤龙梭粲可数。
我不能舍我灵龟观朵颐，炊烟不动睡味恰与破衲宜。
殷盘周鼎愧君古人以相期，瓠壶呺然问字无一奇。
试烹苦茗能来与我共商略，功名儿戏可须千字淮西碑。

杜陵老翁身转蓬，浣花溪头诗更工。
向来隠语最沉着，锦宫花里看晓红。
想当绕树经营时，吟思拍拍春醅醲。
重跗叠萼今胜昔，五百年远谁为容。
使君结庐沧江上，补处不隔牛马风。
竹蹊花坞穿窈窕，佳趣似是桃源同。
一年好春海棠擅，隔墙恨不载酒从。
颇闻花阴喧语笑，何似橘仙隠巴邛。
主人眼底有青白，风流骇俗阮嗣宗。
化工不耐凌铄苦，故使分薄阿堵中。
那知阳春恣陶写，何物芥此云梦胸。
玉湖亭上一尊酒，柳花漠漠江溶溶。
锦机转眼雪糁迳，还有明年春再逢。
要知造物无尽藏，那肯一日居成功。
商讴为公不成调，谁叫阊阖笺天公。
晚红一醉亦聊尔，休逐沧浪垂钓翁。

好山意度如高人，偃蹇那肯来朱门。
青油幕中盛快士，爱山惟恐不能致。
昭亭东望天一涯，武担亦复归迟迟。
开窗延得竹君瘦，借竹为媒来石友。
烟云吐吞一席间，瓦盆取月湖海宽。
羽书撤警文书省，一炷水沉销日永。
不嗔邻客唤门频，支颐对玩玉嶙峋。
平生我亦烟霞痼，强拟为君援笔赋。
破除几许白云腴，肠枯搜搅一句无。
昨宵梦怕大刀折，诗债未偿宁许别。
从君差乐休念归，賸借前箸裨筹帷。
主公威声劘敌垒，旆旌行拂终南翠。
若携诸吏上峥嵘，容我后乘陪载赓。

旧闻游监簿，姱节绍熙朝。
有子登台省，危言动冕旒。
不容求外补，亲政复旌招。
四海澄清志，无宁久使轺。

练纸密衔袖，宫门报隔班。
衷肠郁未吐，殿槛可容攀。
巨用须桴栋，旁搜及蒯菅。
对扬当有日，倾尽不须删。

唱第八年久，折腰三考书。
上官容我拙，朴学与时疏。
冷落随阳雁，蹒跚上竹鱼。
平生经世志，穷达岂关渠。

磊磊松椿干，渊渊金石声。
功名宁贳我，富贵本无情。
陛对三千牍，胸奇百万兵。
扶持天意在，容我请长缨。

一封谏疏彻银台，感愤题诗醉墨堆。
唤醒菊边秋寂寞，烂游松下迳萦回。
参军逸韵频欹帽，诗老多情不放杯。
胜日追随容湛辈，从容归骑不须催。

憧憧行李不曾休，消遣年华古渡头。
得似青衿专挟册，浪随黄帽熟操舟。
归装趁得椒花颂，洗盏连呼柏叶浮。
容易一年春又换，赏心可欠七年酬。

蜀庄故里好扬邻，不尽斯文万古存。
汉诏十行衔彩凤，禹门三级跃潜鳞。
倾心射策恩方渥，努力摧坚语忌陈。
一第摘髭容易耳，直须名业任千钧。

泼面缁尘不易当，佩兰谁与共祗芳。
迂顽羞问翻阶药，邂逅容分夹案香。
且可埋头翻竹素，底须系肘诧银黄。
看公自致青云上，老我何妨诮斗量。

拄笏西山兴已浓，蚌溪邀我采芙蓉。
客游旧有诗盟在，官冷新添野性慵。
世路今方悲梗塞，家山暂许乐从容。
等闲袖手棋枰外，紫电中宵掣剑锋。

冰霜一节感亲恩，褒诏东来耀里门。
孝敬自能通造物，否臧勿用较烦言。
灵椿未老须三釜，折桂归来共一尊。
须信倚门朝夕望，未容六馆驻何蕃。

倚天无数玉巉岩，心觉庐山是雪山。
未暇双林寻净侣，试招五老对苍颜。
远游借问有何好，胜赏何曾容暂闲。
却恨此生云水脚，误随人去踏尘寰。

玉林散策才亭午，九曲流觞对偃松。
脱尽皮肤见真实，卧看桃李竞丰容。
上方细看锥沙刻，丈室连浇玉乳浓。
蜀客相逢天万里，不妨暖酌小玲珑。

浙岸携觞差一日，秋风吹爽轶层霄。
怒涛奋击三千里，壮观元同十八潮。
蓬阆何曾云海隔，偓佺未散玉京潮。
琴高背稳容追逐，借与天风递玉箫。

喔喔晨鸡唤出城，篮舆兀睡忽天明。
偶因半路松招客，始觉空山雨未晴。
蘸水一梢偏韵胜，搀空万壑自天成。
奉祠犹得搜奇观，始信容台职最清。

韶华倏已三旬过，南北山分两日游。
翠逻晚寒催暖酒，绿杨风软缓移舟。
无多官事妨行乐，有许吟情夺隠忧。
三揖孤山林处士，泰和容许隠巢由。

画图省识金山面，短褐风吹入画图。
玉镜台空螺髻直，海潮音散蜃楼孤。
归田拟共江神约，鼓枻容追越相逋。
百一十城才发轫，指南端不负文书。

崷崒孤岑碧四围，分明佳气是祠西。
星坛醮罢天如水，羽褐追游月满溪。
真境可容兵劫坏，天涯长恐梦魂迷。
烟霞旧侣今谁在，还肯丹梯手共携。

沃野三千里，春风十六城。
顾忧宁易释，遣送定非轻。
忆昔光华赋，随轩老稚迎。
根株探吏蠹，疴痒察人情。
汉网宁疏漏，周原数按行。
堰渠丰{禾罢}䅉，犴户绝笞榜。
六诏寂无警，三农容杂耕。
与民为父母，敛惠到孤惸。
江汉今犹昔，人才世载英。
颓流无砥柱，公道莽榛荆。
能使薰莸别，端由藻鉴明。
纲条虽整肃，襟度乃恢宏。
行路无思犯，濡丝已载赓。
前旒应渴见，方底趣终更。
岂有坳堂水，能容碧海鲸。
伫翔幽谷羽，入啭上林鶑。
闻道宗风媺，推高月旦评。
荣非同象笏，爱亦异金籯。
博士尤姱节，端公更直声。
流芳镌琬琰，仍世盛簪缨。
早并胶庠彦，同为馆下生。
诗书勤澡濯，声誉响铿鍧。
棘路仙班近，麻坛守绂荣。
徒劳将使指，未足展修名。
王事犹多难，朝阳待一鸣。
吾君元盛德，庙算岂佳兵。
鹬蚌牢相守，貔貅滞远征。
秋砧霜满户，晓角月连营。
纵幸齐疆复，难轻海上盟。
所忧新鬼大，何日泰阶平。
世论难撑拄，天时会扩清。
狼心宁易厌，鲂尾恐加赪。
椎剥无余算，丝何忍取赢。
急须元气护，可使内忧并。
否极当逢泰，屯余合遇亨。
丝纶九天下，羽翼一朝成。
已卜皇图永，宁忧敌势勍。
公归瞻负扆，朝罢谒阿衡。
勿吝谋猷告，频将底里倾。
致身须豹尾，平武即鹏程。
有客青衫陋，逢人白眼瞠。
愧无长袖舞，愁对短灯檠。
天悯龙钟极，身遭鉴赏精。
盐车华锦绣，土鼓发韺{轻车=音}。
披豁叨深眷，暌违耿素诚。
谁云鸳序远，忍欠鲤鱼烹。
愿效鹰鹯击，生憎虎豹狞。
送公腾召驾，撩我动心旌。
湔祓惭褒衮，凄凉乏报琼。
松筠青不落，看取岁峥嵘。

沃野三千里，春风十六城。
顾忧宁易释，遣送定非轻。
忆昔光华赋，随轩老稚迎。
根株探吏蠹，疴痒察人情。
汉网宁疏漏，周原数按行。
堰渠丰{禾罢}䅉，犴户绝笞榜。
六诏寂无警，三农容杂耕。
与民为父母，敛惠到孤惸。
江汉今犹昔，人才世载英。
颓流无砥柱，公道莽榛荆。
能使薰莸别，端由藻鉴明。
纲条虽整肃，襟度乃恢宏。
行路无思犯，濡丝已载赓。
前旒应渴见，方底趣终更。
岂有坳堂水，能容碧海鲸。
伫翔幽谷羽，入啭上林鶑。
闻道宗风媺，推高月旦评。
荣非同象笏，爱亦异金籯。
博士尤姱节，端公更直声。
流芳镌琬琰，仍世盛簪缨。
早并胶庠彦，同为馆下生。
诗书勤澡濯，声誉响铿鍧。
棘路仙班近，麻坛守绂荣。
徒劳将使指，未足展修名。
王事犹多难，朝阳待一鸣。
吾君元盛德，庙算岂佳兵。
鹬蚌牢相守，貔貅滞远征。
秋砧霜满户，晓角月连营。
纵幸齐疆复，难轻海上盟。
所忧新鬼大，何日泰阶平。
世论难撑拄，天时会扩清。
狼心宁易厌，鲂尾恐加赪。
椎剥无余算，丝何忍取赢。
急须元气护，可使内忧并。
否极当逢泰，屯余合遇亨。
丝纶九天下，羽翼一朝成。
已卜皇图永，宁忧敌势勍。
公归瞻负扆，朝罢谒阿衡。
勿吝谋猷告，频将底里倾。
致身须豹尾，平武即鹏程。
有客青衫陋，逢人白眼瞠。
愧无长袖舞，愁对短灯檠。
天悯龙钟极，身遭鉴赏精。
盐车华锦绣，土鼓发韺{轻车=音}。
披豁叨深眷，暌违耿素诚。
谁云鸳序远，忍欠鲤鱼烹。
愿效鹰鹯击，生憎虎豹狞。
送公腾召驾，撩我动心旌。
湔祓惭褒衮，凄凉乏报琼。
松筠青不落，看取岁峥嵘。

江路三年别，心旌万里摇。
登龙空有梦，蛰蚁困无聊。
侧听除书峻，深期庙论调。
方看仪玉笋，胡遽理荪桡。
在昔推华族，于今壮本朝。
谈迁承绪远，坡颍更难超。
江汉英风迥，堪舆间气饶。
文传千户印，和备九成箫。
撼地喧雷鼓，当空插斗杓。
灵龟韬远见，瘦鹤峙孤标。
久矣驽陵骥，凄其鹄避雕。
与时为准的，立己有科条。
蚤岁趋严诏，修名耸百僚。
青藜窥夜读，纨箑障尘飘。
洊绾藩侯绂，连驱使者轺。
通才期用世，所至蔼腾谣。
将略雄诸葛，皇灵格有苗。
帝思前席问，命下赐环招。
敷奏趋丹陛，疏荣逼紫霄。
一朝惊玉立，三馆看缨彯。
晓露坳螭润，春风砌药娇。
倚才兼夕拜，专对禠天骄。
草诏銮坡夜，横经鹤禁朝。
紫荷班已峻，黄阁路非遥。
感激君恩重，伤嗟世论浇。
维时忧旱暵，大地遍炎熇。
公道荒荆棘，舆情渴蓼萧。
直前臣语戆，蹙听帝心怊。
剪爪晨颁綍，濡膏夕洒瓢。
孤鸣知凤瑞，众疾奈鸠佻。
贾勇封囊上，嘘回士气消。
防门狞九虎，利吻噪群鸮。
自古讥簧巧，伤人甚骨销。
吾身任江海，公论付刍荛。
姱节寒冰雪，归情溯汐潮。
鹭鸥波浩荡，龙鹤梦岧峣。
雅量陂难挠，身心柏后凋。
不妨闲袖手，冷看疾扬镳。
咏草春波绿，移床夜雨潇。
湖边鸿并影，梦里鹿藏蕉。
庸俗偏酣豢，清风久寂寥。
菉葹纷蔽户，萧艾服盈腰。
甘作墦间乞，真成陌上挑。
迷途争窘步，俚耳怪闻韶。
主自明如舜，人宁免吠尧。
与时虽落落，任运独嚣嚣。
正论何曾泯，群公莫误料。
邦基期奠鼎，邻火逼回飚。
漫倚泥封谷，徒嫌斗击刁。
护疽虽𫏐逸，废食可禁枵。
尝胆当忘食，求衣合在宵。
若为人杞梓，空使侣渔樵。
蜡润东山屐，尘漫北阙貂。
牙签搜蠹槁，画舫看鱼跳。
回首尧天阔，惊心郢路迢。
仆夫悲马跼，詹尹拂龟燋。
忍使遐心写，悬知睿想翘。
天街催并辔，里社耻题桥。
慨念材成就，艰如器琢雕。
扶持非有素，运用恐无繇。
康世先营度，犹农待劝劭。
可容苗乱莠，莫使榝侵椒。
议必和平勃，忠无弃董晁。
皇皇贤路辟，汲汲将才骁。
不废菁莪育，精分玉石烧。
人心如眷眷，天理自昭昭。
蓄锐勤耕渭，乘机速渡辽。
定应人激厉，可使气嫖姚。
催促元勋纪，欢呼敌首枭。
明知霖雨渴，不用鼎烹要。
豫卜中兴汉，毋徒小惠侨。
寒儒钻蠹简，雅志自垂髫。
有梦骞鹏浪，无心玩翠苕。
忆曾持铁寸，误辱采桐焦。
步想长楸展，痴成大瓠呺。
长怀梧凤表，屡赋草虫喓。
官冗盆缫茧，身羁甲附蜩。
不辞行役倦，愿奉燕居夭。
抱璞求礲琢，荒畴待蔉穮。
木瓜如许赠，誓志报琼瑶。

清莹玻璃水，巉岩石笋峰。
孕才供世用，有道致时雍。
阀阅宋清节，源流唐靖恭。
异时先太史，司匦事光宗。
忠愤排黄闼，忧危溢皂封。
扶颠重立极，涉笔但司农。
余地勤菑获，连城荐璧琮。
羽毛参薛凤，头角半荀龙。
赫奕夸分鼎，铿鍧响大镛。
云霄才直上，时运快遭逢。
袖馥麋丸赐，芸翻蠹简重。
亨衢无龃龉，按辔独从容。
监寺虽平进，班行叹乏供。
赐茶经幄暝，濡笔殿坳彤。
晓陛荷囊拥，春墀革履跫。
时来如邂逅，虑远妙弥缝。
霖雨睿思渴，云山归兴浓。
入辞亲黼座，宣劝滟金锺。
可使安耕稼，无劳访枸筇。
锦衣华故里，茸纛拂遐冲。
龙驾攀无及，乌号涕莫从。
嗣皇初访落，达孝极思庸。
故老尤纡眷，庭臣孰比踪。
威名震滇僰，治体嗣黄龚。
白羽闲春燕，黄埃敛夕烽。
官刑惩纵暴，民气化醇醲。
北定风檐敞，西来雪浪舂。
凭栏聊放目，忧国若为悰。
褒诏烦因任，真祠未许慵。
定知频侧席，胡不趣追锋。
念昔联瓜葛，游谈及菲葑。
驽骀劳剪拂，矿质费陶镕。
冰谷窘寒冻，石田加蕴爞。
摄斋时缓缓，衔感志忪忪。
世论方胶柱，人情谨护痈。
迟公归燮理，为国扫蒙茸。
溯日孤忠炯，飞霜两鬓松。
欲酬青玉案，何有色丝胸。
自笑疏顽甚，犹须砭剂攻。
兔丝虽小草，千丈托长松。

皖伯疏封有故城，新堂犹宝李翺铭。
三峰秀出尘区外，二水空流战血腥。
在昔建邦专地势，祇今误计寄沙汀。
集鸿底处容栖宿，冠鹖何人称使令。
轮对适当三馆彦，忠纯能耸四聪听。
俄闻命绾邦侯组，应是名题御坐屏。
地有险夷何可择，事方艰棘不遑宁。
扶持羸惫为耕叟，收敛奸雄作战丁。
遗爱重寻朱邑庙，壮图仍访吕蒙亭。
可能旧观珠还浦，试拓新规刃发硎。
少待烽烟清紫塞，却持笔橐侍彤庭。
男儿莫作分携恨，勋业相期汗简青。

荷囊晓趁紫宸朝，玉立堂堂侍冕旒。
帝为蚕丛精择帅，诏颁虎节往分忧。
旌幢云合三千乘，锦绣春浓六十州。
仪凤雅应为国瑞，烹鲜何忍与民仇。
阳和嘘暖松州雪，膏泽长随锦水流。
酒贱途歌喧夜市，彘肥社鼓响春畴。
教条宽简难轻犯，鉴戒高明不暗投。
建学文翁先美俗，雄边德裕有良筹。
若为殿角频忧顾，何恨天涯久逗遛。
几度玺书颁北阙，四时朱履簇西楼。
神全削垩无机露，德厚如山镇俗浮。
边骑谁令轻犯塞，羽书忽讶急飞邮。
祃牙往度重关险，建旐那容一刻留。
明月三更悲鼓角，晴烟万灶宿貔貅。
乘墉妄意窥吾境，奠枕何由奈敌雠。
忠孝全军齐缟素，嫖姚列校奋戈矛。
金牌不与全腰膂，铁胄安能芘髑髅。
战胜游魂惊铤鹿，凯旋享士趣椎牛。
三秦席卷非难事，偏将星奔怅寡谋。
坐屈戎昭亲跋履，申严师律戢奸偷。
人知福德如中令，谁省恩威似武侯。
过眼七年劳节制，焦心九陛渴才猷。
赐环笑拆封泥诏，叠鼓催装下峡舟。
织锦何伤谗口捷，憩棠翻作去思愁。
雅怀纳纳湖千顷，外物区区海一沤。
书怪无心疑咄咄，委怀何事不悠悠。
纷纭归梦寻猿鹤，浩荡诗盟狎鹭鸥。
世事未知何日定，才难莫若旧人求。
病深根本宜加护，脉在参苓或未瘳。
德望定须歌赤舄，姓名伫见启金瓯。
蹇余政自臞山泽，漫仕都缘迫釜区。
彩棒乏材供击断，镂冰无技苦雕锼。
岂期吏责宽三尺，误辱儒宗放一头。
袖有神鞭驱款段，意令蹇步逐骅骝。
生遭名德为知己，誓企清尘力好修。
桂檝稳飞三峡浪，蒲帆归赴五湖秋。
百年几见轻成别，万斛清愁黯莫收。
倚俟泰阶明紫极，未愁弱水限瀛洲。
槐庭何日堤沙筑，玉食须渠鼎铉调。
议有异同宜审择，人无近远要旁搜。
非才忍负知音遇，引臂追随万里游。

清愁如海渺无边，强整衰容傍酒船。
若许白鸥同保社，五湖秋水碧于天。

三更露气满秋堂，秘诀新传食月芒。
安得南楼三百尺，暂容老子据胡床。

称意人生不待多，诛茅只爱傍沧波。
万间方丈均容膝，苦志疲形能几何。

慧明道士别经年，肘后飞金秘不传。
崖蜜黄精分遗我，冰容或可觊飞仙。

日澹霜明雨意悭，枫林稻陇褧衣斑。
小楼触目秋容好，得似萧晨起看山。

一时花木斩新栽，露萼烟苞逐渐开。
好事人人能爱惜，莫教容易拥蒿莱。

北风眯目涨烟尘，寒勒花容也自颦。
袖手何能供草檄，等闲题遍锦江春。

玄盖之天高崒嵂，自两天眼支一脉。
嶙峋四面森翠壁，中有瑶柱倚天立。
窈窈郁郁仙者宅，涵云蓄雾九锁隔。
石扉谁遣玉{氐}擘，通行岂虞虎豹扼。
云台散吏青城客，掉头三岛风烟窄。
南薰驾我来散策，晴天万里展笑色。
祖龙驱山山辟易，仙人抵住如刻划。
武皇情念膏火迫，宫坛经营竞奚益。
惟我章圣荐简璧，心与天同绵宝历。
高皇中天定都邑，脱屣大位驻清跸。
至今仙馆閟奎画，跪拜缔视涕霑臆。
大涤栖真转石室，幽岩邃窦杳莫测。
似闻句曲通咫尺，飚游何曾有辙迹。
天坛可望不可陟，翠箬闪闪丹气溢。
我名何自标洞额，得非三生托真籍。
一念之差甘堕谪，拊心静虑深咎责。
羽衣窥我惨不怿，为我洗盏酌琥珀。
沈沈古井龙嗜蛰，谁令怒吼卷飞帛。
夜凉健倒风雨急，醒悟乃是岩溜滴。
西瞻氛祲羌堛塞，玉华故栖归未得。
文举远游记夙昔，借一庵地䌷隠帙。
百六行度运会厄，列真校录晓继夕。
恫悯含生沛德泽，罢征宽敛戢锋镝。
名山是处可栖逸，不材我自安社栎。
勋业振古名揭日，邂逅要知非尔力。
蛮触扰扰鏖得失，岂容汩我室虚白。
流铃掷火九穹碧，泰初为邻寿无极。

木蕖三数株，能白又能朱。
晓暮浅深色，醉醒容态姝。
流霞{奭斗}玉斝，抽汞养丹炉。
模写终难尽，秋江有画图。

入山佳气异他山，翠逻周遭几复关。
流水白云无尽藏，莫教容易到人间。

三生云水僧，失脚困下吏。
每逢道人语，莫逆犹夙嗜。
况兹法龙象，共饮良有味。
宝坊寄嚣氛，一室淡如水。
蹇馿劣驰骛，入门辄心醉。
向来棰楚尘，火急须湔洗。
浄名方丈室，逼塞诸天侍。
可吝一毫端，借我容膝地。
后来支许交，清真遗世累。
团蒲与茗椀，共谈第一义。

东川节度兵马雄，我尝闻之浣溪翁。
五百年间人事纷变灭，惟有青山衮衮今古同。
春官侍郎李太史，沃丝昔日来观风。
八年俛仰一炊黍，蔚蓝台上烟雨愁溟蒙。
棠郊蔽芾公所憩，还有竹骑驰儿童。
是时北尘转骚屑，绿林之寇纷内讧。
洛波殷雷跃双龙，遂也长公潼少公。
少公赴镇先十日，千夫煌煌飞旆红。
金城一面森戌削，贼戈自此不复锋。
三灾之劫偶参会，天岂薄于遂而私于潼。
屹然洚波之砥柱，艰哉安宅之集鸿。
险夷一节贯金石，玉山对峙双玲珑。
春风送客来，束书一短篷。
恨无春色浮山之杰句，空有帝乡愁绪之孤忠。
举头山城新百雉，缭绕下与州城通。
高如石首矗万仞，坚并铁瓮盘层穹。
楼棚丹霞未为丽，形势墨守何可攻。
向来牛头著亭处，晴烟万井历历明双瞳。
彻桑未雨宁过计，路旁筑屋难为功。
侍郎忧国秉卓识，始谋肯使轻伤农。
登登之筑纷百堵，一朝{山/截}嶪如金墉。
初疑化城为佛幻，又恐鬼役非人工。
浣溪曩赋冬狩行，恨不回辔擒四戎。
向令眼前见此事，奇伟大篇当复加舂容。
腐儒自嗟才力窘，安得唤起诗老为我细琢砻。
紫皇坐朝甘泉宫，四明不隔天九重。
慨怀豹尾旧持橐，长安日远身孤蓬。
起家小屈东川牧，骥足折旋萦蚁封。
三年厌听鞞鼓噪，甲兵何时一洗空。
事不为难亦非易，所病滔滔皆发蒙。
明堂只须一柱力，杗桷渠可令乏供。
更须度外广物色，纳纳万顷云梦胸。
我歌东川节度兵马雄，歌声激烈轰丰隆。
先一州兮后天下，风云呼吸龙虎从。
画图麒麟铭鼎钟，牛头之城万古长穹窿。

近日柔丝可着鸦，又分晴絮落天涯。
绝无气力元非雪，空费形容不是花。
便解与春遮去路，也添为客重思家。
雨余留得闲踪迹，绿染浮萍夜听蛙。

莫道秋容冷淡加，秋英风露胜春葩。
拒霜岩桂休相逊，占得开时各自花。

蒙泉距宜春，相去百余里。
有僧来问余，借问何姓氏。
乃余昔所敬，见之蹙然喜。
叙余语未既，省记到山始。
屋庐今何如，旧者存有几。
一别十八年，再见复在此。
僧云今胜前，百蠹费更理。
昔茅塞蹊径，今道平如砥。
昔门不容盖，今可驷结轨。
昔堂地一坳，今去天尺咫。
翚飞两庑列，翼从万瓦起。
古殿布丹雘，云龛照青紫。
临流地宽旷，一带碧清泚。
竹院密回环，松关秀两峙。
峰峦对青眼，泉石洗幽耳。
最上两龙湫，层崖状奇诡。
水旱凡祷祈，响答应甚迩。
载念此招提，明禅祖基址。
传灯焰不续，老子心所耻。
庄严七宝界，因果非偶尔。
问余求篇题，以为岁月纪。
余老书最拙，况在尘棰里。
欲到身未能，欲辍请未已。
忽然若天会，拈笔书满纸。
大空一浮沤，无成亦无毁。
广阔包八荒，敛藏归一指。
道足满须弥，意合在稊米。
幻成如是观，佛亦不在是。
虚空白且光，澄波静无滓。
四山时出云，一月照彻底。
天开道门庭，不断佛种子。
心地日杲杲，光照千万祀。

古号黔南今号融，真仙第一胜高嵩。
仙关标榜门增丽，圣像威灵民敬崇。
帝赐御书藏宝阁，天生石像老仙翁。
瓶炉罗列非雕琢，幢盖周围夺巧工。
足履分明深踏石，仙衣仿佛挂玲珑。
青牛水畔藏头角，白鹤溪边饮羽{棕-木}。
狮子像前如拜伏，猿猴梯上若登空。
龙田龙迹施鳞甲，蛇藏蛇身似锦红。
罗汉数躯朝向北，斗星七位转回东。
浮桥伫望金星座，仙径平瞻水月宫。
丹井千秋泉不竭，芝田万顷草常丰。
余清近酌潺潺水，耸翠遥观叠叠松。
石柱经年坚且直，寿溪度岁淼无穷。
吕仙隠迹居于壁，□□□容坐得穹。
彩仗彩仪皆拥护，仙床仙室尽高雄。
化岩夏月生寒凛，和洞冬天都暖烘。
棋画台中人弈戏，树生石内月朦胧。
列三寺观学俱近，会一楼堂像阐洪。
道院庵中居上道，风雩台畔自生风。
桥名步扣登融石，楼号鸿音撞巨钟。
花圃西南前可望，钓台泉石景堪充。
刘侯布德于融郡，父宿兴祠立寿容。
广地可容千位客，照天高挂一灯笼。
洞天要比应难比，福地虽同未肯同。
一石镌经显居士，万碑题咏称名公。
想君足迹难穷览，敬为栽诗入画中。

古号黔南今号融，真仙第一胜高嵩。
仙关标榜门增丽，圣像威灵民敬崇。
帝赐御书藏宝阁，天生石像老仙翁。
瓶炉罗列非雕琢，幢盖周围夺巧工。
足履分明深踏石，仙衣仿佛挂玲珑。
青牛水畔藏头角，白鹤溪边饮羽{棕-木}。
狮子像前如拜伏，猿猴梯上若登空。
龙田龙迹施鳞甲，蛇藏蛇身似锦红。
罗汉数躯朝向北，斗星七位转回东。
浮桥伫望金星座，仙径平瞻水月宫。
丹井千秋泉不竭，芝田万顷草常丰。
余清近酌潺潺水，耸翠遥观叠叠松。
石柱经年坚且直，寿溪度岁淼无穷。
吕仙隠迹居于壁，□□□容坐得穹。
彩仗彩仪皆拥护，仙床仙室尽高雄。
化岩夏月生寒凛，和洞冬天都暖烘。
棋画台中人弈戏，树生石内月朦胧。
列三寺观学俱近，会一楼堂像阐洪。
道院庵中居上道，风雩台畔自生风。
桥名步扣登融石，楼号鸿音撞巨钟。
花圃西南前可望，钓台泉石景堪充。
刘侯布德于融郡，父宿兴祠立寿容。
广地可容千位客，照天高挂一灯笼。
洞天要比应难比，福地虽同未肯同。
一石镌经显居士，万碑题咏称名公。
想君足迹难穷览，敬为栽诗入画中。

古号黔南今号融，真仙第一胜高嵩。
仙关标榜门增丽，圣像威灵民敬崇。
帝赐御书藏宝阁，天生石像老仙翁。
瓶炉罗列非雕琢，幢盖周围夺巧工。
足履分明深踏石，仙衣仿佛挂玲珑。
青牛水畔藏头角，白鹤溪边饮羽{棕-木}。
狮子像前如拜伏，猿猴梯上若登空。
龙田龙迹施鳞甲，蛇藏蛇身似锦红。
罗汉数躯朝向北，斗星七位转回东。
浮桥伫望金星座，仙径平瞻水月宫。
丹井千秋泉不竭，芝田万顷草常丰。
余清近酌潺潺水，耸翠遥观叠叠松。
石柱经年坚且直，寿溪度岁淼无穷。
吕仙隠迹居于壁，□□□容坐得穹。
彩仗彩仪皆拥护，仙床仙室尽高雄。
化岩夏月生寒凛，和洞冬天都暖烘。
棋画台中人弈戏，树生石内月朦胧。
列三寺观学俱近，会一楼堂像阐洪。
道院庵中居上道，风雩台畔自生风。
桥名步扣登融石，楼号鸿音撞巨钟。
花圃西南前可望，钓台泉石景堪充。
刘侯布德于融郡，父宿兴祠立寿容。
广地可容千位客，照天高挂一灯笼。
洞天要比应难比，福地虽同未肯同。
一石镌经显居士，万碑题咏称名公。
想君足迹难穷览，敬为栽诗入画中。

掣断绳头欲自由，那知定业未容休。
再偿拽杷拖犁债，鼓得西江水逆流。

锋铓未露鬼神号，能刬群牛顶{宁页}毛。
四海聱头俱按下，岂容存着一纤毫。

法身无相，徒更形容。
本来面目，逼塞虚空。
浩荡十方能变化，行看九万自抟风。

骏影争驰意气雄，被尘晴苑碧溶溶。
谁将妙笔开生面，雾鬣风鬃惨淡容。

甲戌九月秋，朔旦见灾眚。
孛彗犯太阳，凄凄如月冷。
方其始亏时，宛然虫食皿。
食之至于既，当空悬黑餠。
髣髴存轮圈，中陷犹枯井。
云间星昼见，草木森弄影。
天地寂无声，疑似非人境。
问之道旁翁，欲语喉先哽。
翁今九十余，眼未见此景。
爰有虮虱臣，拜跪泪沾领。
天高听则卑，宜鉴愚臣请。
日者阳之宗，千古光常炳。
此日何不臧，臣心忧耿耿。
或者天爱君，先事示之警。
流金为汤戒，洚水为尧儆。
虽重一时忧，何伤天历永。
吾君今尧汤，四海元元幸。
公道大开明，朝列肃而整。
祇恐万一间，左右容𪫺悻。
方秋阴用事，阳微阴渐逞。
不去谗慝根，惧作忠良阱。
天乃出怪异，意欲悟观省。
吾国必有人，伏蒲输骨鲠。
吾君必开纳，小心知畏谨。
阳政必日修，阴邪必痛屏。
天其终仁爱，悔过在俄顷。
大叫天上人，齐唤金乌醒。

日月转四时，团团辗清昊。
人生一世间，轻尘栖弱草。
寒暑不相贷，容鬓岂常好。
嗟予涉世纷，闻道苦不早。
尘劳纵掀簸，冉冉风中葆。
行年将四十，素标已插脑。
星星才数茎，烂熳色胜缟。
耘镊虽暂无，安能遏衰槁。
黄精似可饵，已白恐难扫。
幸有琴心文，真诀堪却老。
华池溉隠芝，青青可常保。
斯理不吾欺，从今勤探讨。
要当验他时，难为常人道。

公子有奇节，岁寒心印松。
千邱仍万壑，是中雅能容。
晚来万事懒，独有诗不慵。
诸郎富文采，笔端耸孤峰。

绕园万竿竹，奇壑千丈松。
此物匹高士，坐羞桃李容。
客至谈世故，接之令人慵。
相看两不厌，晴昊倚高峰。

棋声响苍石，茶灶烧枯松。
故人惠然来，风竹为先容。
野性旷而适，机心疏更慵。
生怜谢安石，携妓污名峰。

别驾来访别，征我委斋诗。
敢问委之说，别驾自发挥。
万事悉委分，吾何容心为。
抱椠游文屋，去取委所司。
一战偶得隽，敢夸词藻奇。
随牒走仕途，荐举委所知。
一朝获通籍，敢恃妍媚姿。
不见百里奚，非黠亦非痴。
爵禄委倘来，饭牛牛自肥。
不见塞上翁，无喜亦无悲。
得丧委自然，失马马复归。
委怀在琴书，栗里真吾师。
委顺听时命，香山不吾欺。
吾以名吾斋，曰委不亦宜。
王子曰不然，我言异于斯。
人性涵万善，其位配两仪。
凡天所委付，受者不得辞。
行藏道污隆，进退时安危。
委禹以治水，胼胝敢言疲。
委尹以复辟，宠利非谋私。
经制委姬旦，述作委仲尼。
今古理无二，圣贤人可希。
纲常或沦斁，委我开训彝。
杨墨路必辟，韩庄门宜麾。
宇宙或倾仆，委我力扶持。
补天出娲石，浴日升咸池。
饥者委我食，寒者委我衣。
一或负所委，是谓天职亏。
若君所言者，庄老同一岐。
梁以苦空坏，晋以清谈隳。
流弊至委弃，往事真来规。
世道真险隘，天将委之谁。
上不能使尔，夫岂无良医。
因诗重感慨，当有评是非。

解褐去乡里，宦游一纪余。
抱戚今来归，茫然无屋庐。
暮瞻还林鸟，朝羡趋渊鱼。
渊林各有归，曾不鱼鸟如。
元侯雅好义，假我舍北居。
入门扫埃{土盍}，闲草以次锄。
贫贱谁顾门，岂必容高车。
余杭众富家，碧瓦侵太虚。
土木虽无情，亦与儒冠疏。
所幸并舍贤，昔年同诗书。
何兹瓦砾陋，复尔邻璠玙。
乡田及同井，此义无忽诸。

绍丑夏五初，皇帝下明诏。
大廷策群英，虚心问道要。
初考凡六员，同时赴宣召。
宫讲絜斋子，典刑真克肖。
胄丞道乡孙，道心长返照。
何殊钟在簴，宛如刀出鞘。
谷口亦何人，才德俱富邵。
走也分尘埃，识见等萤爝。
亦获在选中，所得过所料。
宫烛分夜辉，御香供早烧。
群羽竞赴矰，众鳞争入钓。
意气云龙翔，精神风虎啸。
或巽入柔行，或疾声大叫。
或自出机轴，或工事窃剽。
或写云和音，或鼓折杨调。
或作朝凤鸣，或吟蚯蚓窍。
好恶随品题，宁复相讥诮。
上方富春秋，明齐日月耀。
涓露增沧溟，微尘填岳峤。
乙览公平章，甲科须直峭。
讽必纳祈招，箴必容庭燎。
国步赖扶持，民痍需砭疗。
诘朝已竣事，杯行可以釂。

江左百年来，英雄老岁月。
空糜东南财，坐廪骄惰卒。
嘉定惩开禧，废食因一咽。
国论规便安，神州听沦没。
和戎益金缯，讳战钝斧钺。
迩者天祸之，鞑靼逞狂獗。
一举殄金人，犁庭扫其穴。
金如釜中鱼，靼如火烈烈。
乘间蛮触衡，复有山东黠。
长驱淮甸间，大纵山阳𦶟。
或屠制帅家，或髠守臣发。
鱼肉我王人，首领春葱切。
涂炭我生灵，聚落炊烟灭。
嫚书揭通衢，著语太辛辣。
供帐王者居，左纛将军绂。
往来青齐区，健比霜天鹘。
一名娘子军，掎角同生活。
狼心肆陆梁，烽燧竞熏热。
我事南方强，谓可以恩结。
衣裳一颠倒，茅土甘疏裂。
纳侮忍包羞，容奸噤不发。
谁与生厉阶，正尔错铸铁。
彼计甚诈狙，吾谋类跛鳖。
岁币久桩储，复为彼赍挈。
边筹乏寸长，往往如拆袜。
相顾皆狐疑，莫能抵龟决。
心知示弱非，成事付不说。
边民亦何辜，一孔尽搜括。
战舰尾相衔，义丁家尽刷。
需求意无厌，许可舌太滑。
譬之护痈疽，包裹畏见血。
仅仅外留皮，骎骎啮至骨。
理势有必然，吾言非强聒。
惟愿天听回，揽权制生杀。
毋倒太阿持，毋惮强弩末。
毋贻养虎忧，毋使馋蜂孽。
废籍起忠贤，穷荒斥奇餮。
一朝出六师，声罪行天罚。
名正事必成，本强冲可折。
衔璧许来臣，寸铁谁敢窃。

老屋数十椽，下湿上又破。
无端野狐精，昏夜入为盗。
窃我三重毡，目之为奇货。
持以献朱门，曰此堪媚灶。
自余失此物，志意不少挫。
苦节凌岁寒，羞颜薄时好。
命义守大闲，潜深仍伏澳。
客从北方来，特以吉语告。
旧物将见还，前甑元不堕。
余笑与客言，的有此说么。
孔光坐广堂，当局已昏耄。
余尝对天仗，正色数渠过。
其心不能容，未免含疾媢。
石显在宫闱，威福弄幽奥。
余又疏击之，见面定渠唾。
其术方盛行，及此必图报。
客乃宽余心，少安谨勿躁。
圣主赦宿愆，仁恩等天帱。
昭相爱善类，德量如海大。
谗者害莫成，匪伊毡自到。
未几符其言，客喜相问劳。
劝客勿为喜，我且为时悼。
米石三十千，杭人死饥饿。
敌寨七百里，淮人共斩锉。
窖雪飞无留，融风扇炎燥。
潮汐来无时，民庐陷泥涝。
旱魃肆陆梁，妖禽辄鸣噪。
殒星光射人，雨雹威尤暴。
地轴疑翻腾，乾文讶颠倒。
昔余出硬语，万死敢一冒。
廷臣诮云狂，相国嫌愈傲。
不幸期年间，前言多践蹈。
今居山泽中，日向苍穹祷。
一愿雨旸时，田畴足秔{米耎}。
二愿干弋休，边境息巡逻。
庶几老余生，农圃得自课。
保此狂生名，比方散人号。
不然瞻四方，欲往谁前导。
虽粟不得食，况有毡可卧。
人品有高卑，才气分锐惰。
嗟我甚低垂，赖君起吾愞。

老倪昔以戆去国，时无一语为王留。
自从医国失扁鹊，民之瘼矣矧可瘳。
满朝争慕舌为柔，忍耻戴天事世仇。
间有一念及王事，祇能低头效楚囚。
汉家朝得一汲直，淮南即日干戈休。
夷甫清谈倡薄俗，坐视平陆沉神州。
残寇六年污京汴，群鱼假息釜中游。
陛下至仁一南北，天假机会忍不投。
顾盼左右求所倚，张仲孝友吾故侯。
亟下一纸起高卧，明堂一柱清庙球。
书生闻诏喜不寐，江左有人吾何忧。
翻思死者不可生，谁为中兴壮其猷。
未必军中有老范，且乞王所容居州。

昔者杜老夜听许十诗，为言风骚共推激。
如何汗青失其传，览杜集者为许惜。
我曾得倡和之巨编，暗中惊喜拾拱璧。
泰岳之后无虚人，宗派元自一家出。
驰筒往返者谁欤，云岫先生诗巨擘。
文鸾彩凤迭应酬，响撼翠梧彻金石。
血驹紫燕争追驰，容与蚁封中徐疾。
留卷把玩不忍归，痛快差类愈头檄。
应知至宝畴敢私，天下有目皆愿识。
刊之坚梓广流行，作我县斋大奇特。
诗名要与宇宙齐，岂比五台诗卷逸。
自从秋孟授锓工，跂予望之朝连夕。

拙成可抵万金璧。
从古至今不偶合，如何二妙一时出。
仆也若调乌鹊鸣，敛翅甘受黄鹤擘。
自从手授大雅文，孺子低头拜黄石。
数韵未足写形容，先生响报何捷疾。
儿娇胜拾隋氏珠，母喜如捧毛生檄。
自怜生长通德乡，每沐达尊垂异识。
为题碑刻墨未干，招入诗盟笔尤特。
前无宋艳与班香，奄有庾清兼鲍逸。
岁晚家食谁与娱，持此可慰风雨夕。
先生自取太劳谦，提奖孤寒美多溢。
大匠旁观自汗颜，伯乐一顾价增百。
琴堂闻亦有妙赓，迄遣奚奴为物色。
当官多是废言诗，敏手何曾妨霹雳。

欲知公之忠，须诵三谏诗。
欲知公之惠，须读万安碑。
朝廷得公重，天下失公悲。
骑鲸今几年，悠悠人见思。
今人愧前修，风流不可追。
立朝无刚容，突梯仍脂韦。
字民乏廉声，敲扑急茧丝。
不知富贵有磨灭，芳名姱节无穷时。
游子晚出公之乡，儿时敛衽公清规。
吁嗟九原不可作，每于清夜梦见之。
所以今日拜公像，浩歌出门双泪垂。

畸人平生偏爱奇，爱梅成癖不可医。
书带堂前忽见之，相羊不去燃吟髭。
今夕何夕秋为期，芙蓉映日红葳蕤，篱菊傲霜纷离披。
南枝春信未有涯，安得此粲对酒卮。
元是大阮解作无声诗，写梅幻相为娱嬉。
想当解衣盘礴下笔时，吸取清气入肝脾。
先融雪岭作墨池，坐变秋阳成春晖。
使我初见浑不疑，旋觉风骨全是颜容非。
恍如胭支马上坐明妃，缁尘生汗白玉肌。
又如鸱夷船底载西子，烟波惨淡双蛾眉。
雪堂仙去渺莫追，补之位置传者谁。
君今此宝世间希，芒端寒燠巧推移。
花神上诉真宰悲，何为苦泄造化机。
我有东绢滑如脂，装潢为屏作枕帏。
平章众画何品宜，笑我嗜好与君相背驰，不爱崇桃积李鬭芳菲。
请君快扫横斜竹外枝，岁寒心事正要渠相知。

孟容吾畏友，春日去朝京。
蔗境诗多好，莲池官最清。
坐诬缘举将，取忌为时名。
诸老端平岁，同词为辨明。

通了金闺籍，须教邑债还。
尚威民作敌，徙善吏容奸。
世久无彭泽，人今识鲁山。
平生经济学，随力救时艰。

南极秋来光烛天，琴堂此夕寿诗仙。
庞公戊子孰小大，寇相中元相后先。
制锦从容才有刃，嚼丹赋咏笔如椽。
交梨火枣君家物，从此蓬莱不计年。

谁将容膝榜轩楣，未见高人心领之。
绿绮牙签无长物，名芝芳茝是佳儿。
卧看笔架成江梦，坐揖炉峰读楚词。
诸谢风流应未远，卢川今又种清规。

向来大姓虐穷闾，千亩农田浚作渠。
黠吏鹰豪争攫肉，骄儿螂怒敢当车。
老丞嫉恶无容忍，直笔诛奸欲剪锄。
解印此曹称快甚，惟民与士最愁子。

容膝都卢屋一间，图书左右任披翻。
催诗急雨来迢递，吹面凉风过等闲。
生意无边庭下草，清香不断畹中兰。
日长无事真仙隠，作甚辛辛苦苦官。

二车人物汉三明，来主壶山寿永盟。
众口是碑均咏德，片言如秤不容情。
斯文阴有扶持力，循吏何求烜赫名。
早晚政成天上去，旧廛还忆老农耕。

不容不办屋三间，出即扃幽退隠闲。
我蔽一言君记取，黄扉未必似青山。

大历谋臣匪尽忠，时君好佛遂成风。
详陈福业因元载，轻授仪同付不空。
此日有丘犹血刃，后来无赏失边功。
代宗缪滥惟何甚，千古容斋直笔公。

万事岂容人有意，一春多被雨无情。

嵯峨武夷山，中有梁栋姿。
凤凰鸣高岗，隠见视其时。
孰若阿房宫，下容五丈旗。
孰奏箫韶乐，和声召来仪。
才大古难用，论高人先知。
晦翁千载人，源流有余师。
衣传正大学，时吐蹇谔辞。
国步方险艰，忧端终南齐。
袖有济时策，真言琅玕披。
忠嘉许稷契，不事激与随。
辩论黼座侧，听纳天颜怡。
林林陛楯郎，相顾胥叹咨。
中有张万福，拜贺太平基。
正赖中流柱，障澜使东之。
胡为勇于去，神龙不容羁。
平生廉靖操，为国张四维。
西风送汉节，凛凛生霜威。
皇华驰周隰，昼锦辉绣衣。
清台占二星，今夕躔已移。
江右九州地，俗弊民已疲。
高褰赤帷裳，下照及隠微。
刑清民乃服，莠除苗始滋。
烹鲜戒政扰，漏鱼宁网稀。
要令珥笔俗，洗心学书诗。
更令佩犊子，竭力事耘耔。
鄱江歇澜波，贯索韬光辉。
丕变东楚俗，若咏洙泗涯。
小试大儒效，泰山一毫厘。
宁如立本朝，措世复雍熙。
无容孔席暖，伫兴宣室思。
归来纳绛节，平步登黄扉。
富贵推不去，乘留复奚疑。

嵯峨武夷山，中有梁栋姿。
凤凰鸣高岗，隠见视其时。
孰若阿房宫，下容五丈旗。
孰奏箫韶乐，和声召来仪。
才大古难用，论高人先知。
晦翁千载人，源流有余师。
衣传正大学，时吐蹇谔辞。
国步方险艰，忧端终南齐。
袖有济时策，真言琅玕披。
忠嘉许稷契，不事激与随。
辩论黼座侧，听纳天颜怡。
林林陛楯郎，相顾胥叹咨。
中有张万福，拜贺太平基。
正赖中流柱，障澜使东之。
胡为勇于去，神龙不容羁。
平生廉靖操，为国张四维。
西风送汉节，凛凛生霜威。
皇华驰周隰，昼锦辉绣衣。
清台占二星，今夕躔已移。
江右九州地，俗弊民已疲。
高褰赤帷裳，下照及隠微。
刑清民乃服，莠除苗始滋。
烹鲜戒政扰，漏鱼宁网稀。
要令珥笔俗，洗心学书诗。
更令佩犊子，竭力事耘耔。
鄱江歇澜波，贯索韬光辉。
丕变东楚俗，若咏洙泗涯。
小试大儒效，泰山一毫厘。
宁如立本朝，措世复雍熙。
无容孔席暖，伫兴宣室思。
归来纳绛节，平步登黄扉。
富贵推不去，乘留复奚疑。

嵯峨武夷山，中有梁栋姿。
凤凰鸣高岗，隠见视其时。
孰若阿房宫，下容五丈旗。
孰奏箫韶乐，和声召来仪。
才大古难用，论高人先知。
晦翁千载人，源流有余师。
衣传正大学，时吐蹇谔辞。
国步方险艰，忧端终南齐。
袖有济时策，真言琅玕披。
忠嘉许稷契，不事激与随。
辩论黼座侧，听纳天颜怡。
林林陛楯郎，相顾胥叹咨。
中有张万福，拜贺太平基。
正赖中流柱，障澜使东之。
胡为勇于去，神龙不容羁。
平生廉靖操，为国张四维。
西风送汉节，凛凛生霜威。
皇华驰周隰，昼锦辉绣衣。
清台占二星，今夕躔已移。
江右九州地，俗弊民已疲。
高褰赤帷裳，下照及隠微。
刑清民乃服，莠除苗始滋。
烹鲜戒政扰，漏鱼宁网稀。
要令珥笔俗，洗心学书诗。
更令佩犊子，竭力事耘耔。
鄱江歇澜波，贯索韬光辉。
丕变东楚俗，若咏洙泗涯。
小试大儒效，泰山一毫厘。
宁如立本朝，措世复雍熙。
无容孔席暖，伫兴宣室思。
归来纳绛节，平步登黄扉。
富贵推不去，乘留复奚疑。

紫纶飞下会稽山，衣绣归来冠豸冠。
骢马长鸣天路熟，栖鸟重认禁枝寒。
人忧时世方多事，我喜朝廷看谏官。
尧舜君民身稷契，不为容易不为难。

上国新行巧样花，一枝聊插鬓云斜。
娇羞未肯从郎意，故把芳容半面遮。

扑面京尘鬓影华，杜鹃声底客思家。
久陪宰相堂中食，五拜夫人庙里花。
和气薰蒸由地主，孤根容易发天葩。
双壶走迸悭琼报，聊寄头纲六餠茶。

洞天福地萃名山，我喜登临昔所悭。
五殿香严如在帝，九山青锁若为关。
岩前鸣凤当年事，野外骧龙反掌间。
自顾武夷香火吏，真祠梦想不容攀。

春过三之一，轻车走阡陌。
平坂抹池阳，迤逦山路埆。
风颠吹人面，雪滑皲人足。
忽然铜钲挂，九华醒两目。
自经千万劫，寒翠光堪摘。
半霄非人间，大江横其侧。
行行逼宣州，麻姑正面矗。
且上敬亭山，感慨怀李白。
听说三洞天，渴见恨无翮。
岩幽鬼神哭，罅开星月烛。
金沙烂吾前，祖师灯未没。
赓酬二三子，不觉诗笔秃。
歙州我旧游，迎笑儿童簇。
本无棠荫芾，漫云恩波沐。
黄山怅无缘，不得搜仙窟。
祁门山何如，险与石埭埒。
山花溪边明，时有新凫浴。
古木龙吟啸，巨石虎蹲伏。
伟哉岳鄂王，提兵旧盘礴。
像设俨遗祠，光芒射斗宿。
凌晨拜祠下，忧思心恻恻。
无心惜落花，惟愁民捐瘠。
浮梁与乐安，五十笑步百。
幸瞻慈湖祠，风声尚堪忆。
锺君我所敬，能续慈湖脉。
乍合又倏离，人事渺无极。
别友情无奈，看山意无足。
山围如城郭，渐逼鸣山麓。
父老阑道叫，一路藉神福。
问尔所欲何，作庙新奕奕。
我来为尔民，尔欲我筹度。
越宿至芗谿，三山森在列。
顾我一瓣香，端为象翁设。
象翁百世师，此道揭日月。
书堂卜筑成，屋与人俱杰。
深夜济济容，学子纷四集。
前廊问伊谁，同门旧知识。
新知有二郑，操行端矩矱。
此学其兴乎，欲去令人惜。
大字书磨崖，字径二三尺。
匆匆过安仁，交友相追逐。
汤董最可人，吉德侔金玉。
干越今称贤，闾阎声籍籍。
此声买无价，民彝知未灭。
我行三千里，六十零四日。
明当抵番江，秉烛写胸臆。
若夫咨诹事，多赖诸贤力。
云何略不书，此是使者职。

我老贫无居，借宅横水北。
轩窗五月凉，四面绕修竹。
方塘贮清泉，绿浄荫湖目。
初疑青钱小，稍展圆盖绿。
红妆出菡萏，敛萼似羞缩。
清晨露华滋，掩苒耀容服。
风来香十里，雨过珠百斛。
全家在清凉，衾枕有余馥。
吾师老瞿昙，六入渐驱逐。
尘嚣化五浊，热恼变三伏。
食实餐其根，对案何用肉。

曾子立言诏后世，战陈无勇非孝也。
战死犹留千古名，大夫赤心为宗社。
而况判死乃得生，父母遗体非轻舍。
忠孝从来只一原，此道于今识者寡。
慈湖老师遗墨在，光焰万丈追风雅。
发挥天经与地义，为怜世人多聋哑。
跋语流传壮矣哉，忠由孝出非外假。
厥今边庭尚绎骚，其势飙欻陵诸夏。
孤忠步步踏实地，纸上陈言付土苴。
报国即是报亲恩，忠孝断断非二者。
两阃对峙贵通情，胸怀如水常善下。
不见天高并地阔，要令物物归化冶。
雍容谭笑净边尘，直把兵氛都汛洒。
名垂竹帛增亲荣，入觐至尊醉金斚。
到此纯孝通神明，冥冥之中锡纯嘏。
病夫山中何所能，功成请将椽笔写。

谈经说史谩支离，大道宁容小智窥。
山峙川流俱是妙，鸢飞鱼跃两忘机。
识天乃乐天之乐，非我安知我不知。
细读新诗消息好，桃花见后更无疑。

自怜凡骨未能仙，每对仙都辄爽然。
序齿十年兄弟行，论交一日友朋缘。
干戈满地心忧国，事业弥天世急贤。
已把封章排紫闼，未容问舍与求田。

习容斋戒适朝初，佩玉锵鸣谨进趋。
大分凛然冠屦判，一诚不散若郊雩。

佩玉之声清越长，此身无故讵容忘。
挈渠方屦圜冠士，登我光风霁月堂。

百首诗成遇赏音，云何容易动归心。
少陵不肯为轻薄，笑杀王杨井底沈。

自昔尧汤水旱年，祇缘先备国无捐。
我今皭火区区甚，惭见容光照洞天。

说道空空元不空，太空何物不能容。
世人枉被虚名幻，到底还须识正宗。

青山突兀倚长空，不作人间儿女容。
几载无名茅处士，一朝识破有林宗。

三以囊封入紫微，一星今夜出郎闱。
贾谊幸无湘水谪，知章乞得镜湖归。
乘潮不等诗人别，望阙恨忧谏者稀。
笠泽门前古松下，他时容我借渔矶。

化工也学割蜂房，秋卉妆成春蘂黄。
芬馥犹疑盛秬鬯，未容轻把泛霞觞。

桃笑春风菊笑秋，冶容正色不相侔。
寒梅一笑如堪索，这笑方为是匹俦。

月姊容颜别一家，天真何必御铅华。
秋来残腻方抛弃，幻作篱边馥馥花。

无艳无妖别有香，知心谁解赏孤芳。
渊明酩酊知何处，安得斯人共一觞。
霜里鲜鲜照眼明，人言此解制颓龄。
怜香擘破花心齅，酌尽斋中竹叶缾。
一夜清霜殒物华，寒芳开晚独堪嘉。
折来嗅了依前嗅，不是寻常儿女花。
篱菊含风暗度香，栽多不为待重阳。
愈风明目须真物，梦寐宜人入枕囊。
露丛芬馥敌兰芽，清赏终存好事家。
莫遣儿童容易折，此花开后更无花。
露裛幽花冷自香，药中功效不寻常。
祛风偏重山泉渍，胡广随缘却寿长。
清香裛露对高斋，端仗兹花慰老怀。
欲折一枝来侑酒，登高能赋属吾侪。
八月九月天气凉，遶栏种菊一齐芳。
好风应会幽人意，时去时来管送香。
不趁盛时随众卉，幽姿高韵独萧然。
别开小径连松路，常爱陶潜远世缘。
篱菊开时寒有信，幽香还酿客怀清。
折归忍负金蕉叶，欲伴骚人赋落英。
菊花有意浮杯酒，秋老霜浓满槛开。
多谢主人相管领，尽收清致助吟才。
一夜新霜著瓦轻，照窗寒菊近人清。
白发年年不负盟。

一簇疏篱有野花，不应青女妒容华。
繁英自剪无人插，只有黄蜂趁两衙。

镜容鹰爪，面目可憎。
掉发南岳，下山教化。
从臾梼林，对御讲经。
不守疆界，干犯清平。
灭得中峰正法眼，破沙盆子话方行。

野犴鸣，狮子吼。
丧尽生涯，不容开口。

金石丝竹难以类乎声，碧云清风难以同其调。
玉光幽洁，花信融通。
妙在有无外，岂堕空假中。
张生伏笔，何处形容。
此是适庵老子之常准，肯与能诗能画者同。
藉藉流芳灵苑寺，眇然千古仰高踪。

久思闲对老维摩，欲话众生病痛多。
丈室无端铁门限，未应容易野人过。

拣芽芳字出山南，真味那容取次参。
曾向松根烹瀑雪，至今齿颊尚余甘。

菰蒲叶冷暮天低，断岸舟横水四围。
祇有一竿湘楚竹，未尝容易下渔矶。

钻仰无门扉不通，静如古井鉴秋容。
乐天自得道中术，时引清风吹万松。

不将一字显今宗，随处溪山老眼中。
想见金华旧知己，未容明月照归篷。

石床久矣卧云林，六十银丝两鬓侵。
海上浮杯心已息，掬溪容我窃棠阴。

祝融峰下烧红叶，应梦山中看白云。
足迹未教容易见，谁知天外有人闻。

容易肯人，难与共语。
竹篦头惜之如金，禅床角委之如土。
浄覃知藏善知机，电光影里分宾主。

虎豹摩牙闯九关，人心节义不逾闲。
监门郑侠能无惧，折槛朱云若是班。
赖有名留千古重，不容身在众邪间。
忠臣义士骨不朽，白日青天敕许还。

一从艺祖握乾符，元气都凭直气扶。
若欲皇家宗社永，胡家直气岂容无。

矫时无峻节，立行亏众美。
远岳惮孤征，徘徊就乡里。
人情好愉悦，我老齐贤鄙。
娓娓听乡言，时时容侧耳。
前修不可见，法社渐凋毁。
名山半征徭，祖塔乱獐麂。
林筑无清资，泽居循旧址。
凿牖纳晴曦，莳竹临幽泚。
时将了岁寒，闭户春风里。

溪行逢雪后，明月照孤身。
夜榜闻烟艇，春耕见穑人。
早梅容易落，征路往来频。
应感随阳雁，年年度柳津。

晴峰膏秋容，远骑驻春脚。
长风载之游，清月此旅酌。
眼高天围小，语暖云气薄。
神仙邂逅亲，导客以笙鹤。

东南之镇曰会稽，扶舆清淑拱帝畿。
千岩万壑气盘礴，更有寿桧天与齐。
托根后土阅千古，黛色苍皮天一柱。
锺为人杰堪栋国，恰似嵩高降申甫。
君侯胸中百万兵，年未四十俄专城。
精神满腹秋水莹，谈笑两颊春风生。
崎岖赣右三百里，蛟鳄垂涎波浪起。
溯流张胆作风帆，信如王尊乃勇耳。
脱略边幅柔凶顽，解除苛娆绥创残。
唤回和气豁氛祲，事有至难谈笑间。
人口如碑沸传诵，帝曰吾徒得君重。
天风吹下紫泥封，趣入班行作仪凤。
大夫何以假守为，真除属厌民所期。
虎头岌嶪要弹压，凝香森戟聊娱嬉。
璇杓插子日南至，黄锺飞灰雷出地。
崆峒春早梅已香，酿入黄堂寿觞里。
醉来含笑看吴钩，龙光夜半干斗牛。
关河北望令人老，忠臣心与天为谋。
潢池正尔兵不弄，又说边尘时澒洞。
筹边筦钥宁无人，知待人豪为国用。
貂蝉冠高剑拄颐，丹青正与绿鬓宜。
碧油幢下白羽扇，貔虎百万惟指麾。
雍容传檄定三辅，颈缚单于归衅鼓。
手扶銮驾还东都，宫殿千门总如故。
摩挲与问金城柳，颇尝见有此举否。
策勋饮至未央宫，腰下悬金印如斗。
万年觞捧月氐头，虎拜稽首扬王休。
功高福与宋无极，紫枢黄阁三千秋。

憔悴湘滨客，怀哉有此逢。
二星欣照映，三月惬游从。
公事如羹沸，归心似酒醲。
从今殊出处，别语且从容。

蔡家亭子锦江涯，长约春风作岁华。
拼却百年浑是醉，莫教一日不开花。
称觞随获慈颜悦，问字时容客语哗。
我若有园如个样，肯将双鬓抗风沙。

谁念东南膏血干，文移督迫积如山。
平时素号镬汤底，不雨岂逃沟壑间。
民病向来犹在耳，天威此去不违颜。
从容宣室如前席，乞与枯荄生意还。

华严阁上夜谈经，虎啸风生月正横。
茶笋家常原有分，簪缨世路本无情。
住闲石屋堪容膝，遇个诗翁便记名。

名山绕旌川，未易千百计。
栖真耸其西，二幕相捍蔽。
柳山与龙山，连亘殆无际。
大鳌从东出，石鼓凿奇瑞。
华容接鸡形，蔓衍若难制。
维南有梓山，盘屹万里势。
有殿曰甘露，崒嵂插天地。
玉壶枕其北，凫山复相比。
碜岭介凤凰，大洞阐天秘。
无奈分布广，一蹴不可至。
姚君天韵奇，气概高一世。
胸中饱丘壑，作亭非壮丽。
独能极遐观，领略万山翠。
苍玉无遁形，秀色归一视。
却笑昔人非，所见殊无异。
东亭乱清晖，仅得翠微意。
东山罗红裙，未免声色累。
唯君别幽趣，徜徉乐清致。
青山不改旧，领客时一醉。

晨光泫露华，秋声乱风叶。
翛然步中庭，诗瘦单衣怯。
尘销玉宇浄，西爽浮双睫。
围绕簿书丛，颇觉汗欲浃。
吏散仍心清，窗泛𬬻香浥。
生平耆幽讨，此意若为惬。
沧浪楚名郡，江澄山嵬嶪。
流派潇湘分，气脉衡庐接。
四序春无边，万象光有晔。
阁束范宽手，天开画屏折。
怡融田野间，夫耕而妇馌。
林鸡鸣喈喈，沙禽堕跕跕。
千里趋农桑，渠肯事游侠。
不晚刈黄云，腰镰忙劫劫。
年丰多暇时，陈迹旋搜猎。
六亭仅一存，感慨思足蹑。
访古亟临眺，乐此忘疲薾。
腾身一柱峰，𫖯首百雉堞。
怀哉千岩翁，骚坛未易躐。
昼览五言城，中宵劳梦蝶。
词锋摧泰华，畴敢撄其铗。
有来二妙吟，骊珠粲盈笈。
格律守萧规，欲和可容辄。
荒园𥩟更新，成趣期日涉。
旧贯仍追还，轮奂顿增烨。
绣谷酒一尊，杏冈琴三叠。
苍雪清肺肝，寒碧漱牙颊。
凌虚及遐观，崇成赖谋叶。
废兴端有数，鲜裳换须捷。
公余约遨嬉，倘不负随牒。

诗禅在在谈风月，未抵江西龙象窟。
尔来结习莲社丛，谁欤超出行辈中。
我知桂隠传衣处，玄机参透涪仙句。
萧萧吟鬓天风吹，有酒唤客斟酌之。
渠伊放浪真达者，诗成醉卧清阴下。
只恐香名吹上天，不容花底长陶然。

曾把梅诗细品题，逋仙去后可容追。
君看疏影暗香句，二百年来无此诗。

解道碧云句，三生汤惠休。
试春辍鹰爪，𣃁雨饷猫头。
梦境可容到，馋涎那复流。
舌端吾荐取，倘不负珍投。

倒影晴溪蘸碧峰，庵居活计尽从容。
懒能着眼看时事，相约梅花住过冬。

我家龙多西，出门山在目。
杖履三十里，兄弟穿云宿。
山上有顷田，岩洞多重复。
石囤如内空，可容万亿斛。
奇古一仙台，清绝三梵屋。
千岁大夫松，万竿君子竹。
四时风飕飕，多寒而少燠。
天低星日近，举首心自肃。
不敢高声呼，恐帝谓予黩。
转盼四方宽，万山皆俯伏。
幽人来避世，松柏可充腹。
何劳苦煎炮，自有云蒸熟。
朝易暮楞严，随意伴幽独。
天下真乐在，安用名利逐。
我亦知此乐，倚门望良速。
入山未要深，且归问寝𫗧。
男儿天下志，未忍同草木。
他时素志遂，人进我则缩。
来此寄余生，分此山林福。
吾心与道俱，出处应可卜。

善端谁独无，所化有兰鲍。
时容拜床下，孺子似可教。
山川顿修阻，心折东去棹。
徘徊堤柳春，帆腹风欲饱。

刘郎唤我出，胜处意所便。
清寒柳桃风，浓淡杉桧烟。
僧庐自生香，步绕古佛前。
依光偶不扃，坐数禽联翩。
平林度清磬，遥堤簇归船。
湖山露真态，鸥点溶溶天。
形容几吟笔，刚道妆抹妍。
莫作西子看，正如姑射仙。
相知喜值予，微笑生清涟。

问讯金焦亡恙否，双鳌依旧据寒流。
塔边浪战嵌岩石，木末云扶缥缈楼。
枫叶蓼花新醉雨，山容客鬓两添秋。
海天一镜舟如豆，忘却尘缁季子裘。

容易老春工，扶藜趁好风。
蛙跳蒲细细，燕没絮蒙蒙。
沽酒亦可醉，有怀谁与同。
长松古须鬣，无语对繁红。

残经闲竹几，瀹茗供花瓷。
法窟寂无语，禅容晚带饥。
虫萦道子画，蛩响外孙碑。
风定闻疏磬，玄关却自知。

干月生真贤，老子其犹龙。
主静以观动，万籁鸣秋虫。
片心闲渊明，结社同远公。
俯仰身世浮，妍华收晴虹。
堂迥妙香凝，超然天地通。
至怀三釜外，真味一瓯中。
震长可代父，物生辰与同。
正东权发育，造化谁能穷。
艮居东北隅，生意来重重。
高枝翔凤凰，{口雝}喈鸣梧风。
尝闻干一气，禀付人稀逢。
公全六画阳，何始复何终。
杞菊不足蔬，芝苓非所供。
刚健自无息，天人知共宗。
世无飞升客，浪说吕仙翁。
世无武陵源，异境空蟠胸。
惟公秉乾德，七十元舂容。
举家秀而贤，无非干所钟。
生生之谓易，笑言支长筇。
举杯问苍天，天高杳无从。
我欲携羲篇，相随鹤山峰。

昆岳有佳人，挺挺云中鹤。
帝乡回鹜心，人寰寓其托。
仰云引圆吭，九皋穷碧落。
瀛湘沧海身，稻粱寄情薄。
昨梦世未醒，清唳不容寞。
鸣阴子必和，天理亦昭灼。

举家出三峡，去乡二千里。
卜筑罄囊资，苟全留白水。
诛茅炊赤稻，{禾夷}稗日嵌齿。
芥根充鼎实，屡空啜清泚。
残编发空箱，矮窗聊复尔。
昼诵夜无灯，早寝接晏起。
江国多雪霜，木火谢司毁。
冻沍袭重茅，刮肌复侵髓。
瓶储斗升粒，食聚三百指。
子行其谓何，艰难急生理。
轻财性则然，苦节此时矣。
荆江萃交朋，酬答宁容已。
长语废百事，频游迷短晷。
接{罒/离}防倒著，拍手儿童耻。
食息在顾养，交抨系金柅。
有怀赵乙囊，勿错孟尝履。
泉竭云自中，风惊吹戍垒。
廪粟不可縻，市门亦难倚。
我老惊太衰，孙稚要提耳。
来岁属庚申，上旬逢丙子。
人事顾天时，沟壑虞近止。
梅腊早还家，浊醪同酌兕。

蚕丛今岁看灯宵，可人只有峡中州。
白帝纶巾隠敌国，胜势蜀尾连吴头。
竹枝歌舞喧城市，春声泛鸥腊浮蚁。
府主山村耕稼心，挈客衔杯聊尔尔。
咿哑蛮唱杂{隆/鼓}冬，老者前导幼者从。
不贪嬉惰乐游冶，只记时序还桑农。
村村蓑笠儿童队，桑上鸡声花底吠。
春归野烧雪初融，日上高峰寒早退。
生意着人人莫知，但见绿草生清凄。
雪戍坐敛荆江北，月华静照峨眉西。
此意洪蒙不可道，张皇恐被春风恼。
酒浇象滪石无言，春不生荣冬不槁。
穿花燕曲弄繁弦，来寻故垒画堂前。
呢喃似与游人语，今宵行乐宁徒然。
得贤千里只须一，大公方寸无他术。
厚地不填无底谷，万流岂涨沧溟溢。
我谈此语费形容，有似樵声个个同。
野蚕作茧自缠缚，拈弄轻丝大巧中。
君不见邻女效颦人爱少，万目睽睽分丑好。

洞口天容黯，灵宫暂洁斋。
中宵轻霡霂，向晚卷云霾。
岩削苍璆璧，峰攒碧玉钗。
水花纷迸峡，石乳溜垂崖。
喷浪迟归舫，穿涛急去{渒}。
布飞千丈直，屏立半空排。
木任岩藤束，花从涧草埋。
高猿枝袅袅，幽鸟韵喈喈。
亭午烟光冷，深春风色飁。
便疑尘世隔，直与洞仙偕。
意得诗偏好，情闲乐可涯。
寄言轩冕客，名利莫装怀。

熟读周官知几冬，染人袍就彩丝缝。
生当永日三三夏，数应西岷六六峰。
囚放尽言公活汝，民期无复鼠穿墉。
笼中上药芝苓富，却笑频看镜里容。

入手青衫愧壮颜，悠悠底事白云闲。
有心文字几千卷，适意茅茨三两间。
可奈红尘飞白羽，不容黄叟卧青山。
欲从宁水成仙骨，趁得先生未出关。

五峰高处五云新，黄石先生非避秦。
圯上未容书出袖，岩前元自易无尘。
烟霞窟冷苦留客，云雾窗虚亦可人。
好为苍生彻蒸暑，天边散与一襟春。

闻说书台百世张，燕山来数窦家郎。
含容寸念侔焚券，正直生平等发藏。
丹桂香浮森驷马，碧梧翠织引双凰。
松萝岁晚陪真喜，染得卿云烂有光。

升堂曾得话从容，骨相清癯七十翁。
唧唧爱人皆语妙，迟迟留客屡杯空。
眼分青白斯文外，手作推敲雅咏中。
我忝金兰三世契，颇堪溪浒忆清风。

水本无声风作声，何心坎止与流行。
掀天不碍翻洪浪，到海须知有去程。
可以东西形暂激，不容轩轾性元平。
悬知读易如程子，舟压银涛胆不惊。

可奈红尘飞白羽，不容黄叟卧青山。

老赴容州辟，移书劝不回。
客迎萧寺哭，丧附海舟来。
瘴雨铭旌暗，空山梵磬哀。
未知坟上柏，此去几时栽。

七里深林集暮鸦，插空金碧被林遮。
华堂何止容千衲，菜地犹堪置万家。
虎去有灵知伏弩，僧来叙旧约分茶。
世人要识峰头冷，六月重绵坐结跏。

江边一雨洗秋容，北郭东郊野意浓。
老大怕它人检点，隔溪隔柳看芙蓉。

与客穷源上尽山，林霏初卷岭泥干。
似嫌甲第施朱戟，别筑茅亭俯碧湍。
龙怒岂容缘磴汲，雹寒不敢近崖看。
平生粗有登临胆，今日凭高立未安。

古树暗朱门，空阶篆藓痕。
昔容万间屋，今止数家村。
泉少池因废，田荒廪尚存。
遗书零落尽，身愧史迁孙。

一动非容易，三年议始成。
倩人挑旅橐，买纸札山程。
下岭峰如拜，登崖树若迎。
暂无尘事汩，便觉长吟情。

多著襦裙少裹巾，形容苍槁意清真。
旧时论语都忘记，难做深衣社里人。

前辈日以远，斯文吁可悲。
古人皆尚友，近世例无师。
晚节初寮集，中年务观诗。
虽云南渡体，俗子未容窥。

经行爱此人烟好，面俯清溪背负山。
半{舟定}何妨呼渡去，小桥不碍负薪还。
远闻清磬来林杪，忽有朱栏出竹间。
深处安知无隠者，卜邻容我设柴关。

桂山前未到，今日是初游。
招鹤登青𪩘，呼龙俯碧湫。
深蹊通秉炬，小窦劣容舟。
岂敢轻题咏，同官尽柳刘。

异境閟神奇，一罅通深阻。
呀然张蟾吻，光怪腹中贮。
始来尚觌面，稍进但聆语。
回头失尘世，束缊行里所。
石房容十客，石柱径丈许。
眠獒若将吠，坠果疑可咀。
平生闻化城，今见玉楼橹。
陟高既趫捷，循狭或伛偻。
忽逢路穷处，浅浪隔洲渚。
心知仙圣居，欲到无飞羽。
向非薪烛力，往返何异瞽。
重游傥未卜，聊向诗中睹。

形容唐事片言中，元子文犹有古风。
莫管看碑人指点，写碑人是太师公。

挟策说荆州，那知亦暗投。
漫招温处士，几杀杜参谋。
出幕有清议，还乡空白头。
人间容不得，下与阿翁游。

有客相逢说坎离，葫芦中药不容窥。
扣头无力营丹灶，聊奉先生一醉资。

事变相寻智亦新，烂泥堆起石嶙峋。
断无余力谋蒸土，颇有傍观哂寘薪。
自古虚心容议者，即今枵腹役耕民。
姑尤聊摄皆齐境，莫遣郊封有诅人。

一生忠孝发于诗，不为桃根与柳枝。
枣本流传容有伪，笺家穿凿苦求奇。
偶全要领惭轻典，虚呕心肝悔少时。
泽畔累臣搔白首，孤吟不敢累亲知。

溪草林花争碧红，伤心黄壤閟芳容。
短松明月易陈迹，断雨残云难觅踪。
伊昔老盆常共酌，即今败絮倩谁缝。
臼间一斗仓陈粟，薄暮归来独自舂。

一念才萌帝已临，岂容纤芥自欺心。
夜犹养气操存熟，晨偶科头警惧深。
跌宕少曾希管葛，敛藏晚欲学柴参。
小窗稍觉春宵冷，自设篝𬬻置楮衾。

溪上重来两鬓丝，岂知拙政久犹思。
旄倪欲见叶公面，香火共存朱邑祠。
争劝令君持酒盏，不容老子闭车帷。
谁言俗薄今非古，我与斯民各秉彜。

蹴踘鞋尖尘不涴，臂鹰袖窄样新裁。
社中年少相容否，也待鲜衣染鬓来。

不但行吟又卧披，掩编因有感于斯。
竞为蛙蚓号鸣态，乌睹龙鸾夭矫姿。
损挹嫌人称大好，琢磨容我指微疵。
自惭学识非匡鼎，安敢陪君共说诗。

北客由来惮入南，仆家谏议饱曾谙。
谁云瘴雾非吾土，曾有魁躔住此庵。
身重岂容眉斧伐，时危犹要脊梁檐。
公归未必怀陈迹，留与州人作美谈。

一阵东风扫曀霾，天容海色豁然开。
何须更网珊瑚树，祇读韩碑也合来。

茧纸银钩写一通，殷勤投赠愧空空。
辙环晚乃交吾子，稛载天将富此翁。
著论未容符独步，操琴欲与愈争雄。
儿童错认眉间喜，疑有珠犀满箧中。

竞逐朱轓载酒行，熙熙物态与人情。
浴沂我欲寻儒服，涉洧公方厌郑声。
试问冶容遨夜市，何如赤脚馌春耕。
故山瓜圃应无恙，老去深知愧邵平。

世有凝香乐，君侯总未知。
清斋灯火夕，闭合荔支时。
郡小留难住，民愚去始思。
两年案头笔，一字不容私。

诸贤谈稷下，孤士卧漳滨。
母亦为投杼，儿宜勿斲轮。
无书留逐客，有些吊累臣。
一室才容榻，奚烦问疾人。

衮衮登瀛更上坡，且容老子钓烟波。
凤麟自合呈祥瑞，凫雁何曾系少多。
时有耦耕人共语，亦无问字客相过。
倒囊欲答骊珠赠，柰此家徒四壁何。

叔季滔滔未见刚，每闻健论意差强。
向来曾劾灯笼锦，老去聊凝画戟香。
世运横流安所止，圣朝未舍岂容藏。
几回欲上铃斋谒，衰病无因可去乡。

江险不容极，禹功胡可忘。
向来小龙子，衮冕食千羊。

卜筑堪容膝，休官免折腰。
宁书处士卒，不践寄奴朝。

了不见矜色，晬然真德容。
先生新沐发，弟子叹犹龙。

彼雏饰容服，吾穉业耕锄。
不以贫惭富，贤哉妇儆夫。

夸大帝传由，形容跖侮丘。
仅饶聃御寇，共载一虚舟。

华容芦荻里，一炬可无遗。
叹息刘玄德，平生见事迟。

古人重言德，初不论倾城。
切莫伤容鬓，犹堪嫁孔明。

贯索星明方用事，金花帖至枉标名。
朝无左右容邹子，家有婵媛詈屈平。
忍使衣冠同坐锢，未闻逢掖自相坑。
还乡何止交游绝，鸥鸟逢渠也自惊。

盛德能容人有技，忮心尤忌士知名。
训狐声厉憎韩子，鹦鹉才高累祢平。
斑特隠君几负局，塞鸿奴辈不烦坑。
客来林下温前话，尚得山翁掩耳惊。

向来羞作绕枝飞，刘表区区不足依。
索饭儿嗔郎罢出，画眉人约藁砧归。
食鱼底处容长铗，射虎今方尚短衣。
老缚一官行未得，羡君去采故山薇。

惟王建邦国，以礼定乾坤。
大分严堂陛，弥文及冠昏。
徐行非曰逊，亟拜不为烦。
臣岂容私量，人谁越短垣。
秦惟损则覆，鲁以秉而存。
制备周京奠，仪成汉帝尊。
民彜何可泯，经籍未尝燔。
明主亲临决，诸儒共讲论。
裨谌谩求野，戴圣自专门。
伋学方垂范，聃书盍塞源。
四篇殊建武，百问陋开元。
会稡新编钜，芟夷聚讼繁。
俚辞羞狗曲，小辨戒猩言。
舞蹈威颜近，传宣诏语温。
昭回洒牺画，燕衎洽尧樽。
宝带攽藏府，名驹出大宛。
{扌秉}持叨象版，烹啜试龙园。
羁贱均蝼蚁，清华缀鹭鹓。
𫍲闻惭倚席，朽质谬乘轩。
占毕无嘉颂，将何报上恩。

屡批龙鳞眷未衰，孤臣万死负恩私。
玉阶方寸从容语，惟有天知与上知。

匹雏欲拔佞山难，还敕区区慕守官。
捋虎自怜余勇在，狎鸥似责昔盟寒。
新麻断腕毋容草，堕甑回头不更看。
老子平生差耐事，肯于得丧置悲懽。

忆在婴儿日，常依少父傍。
不嗔仲容小，犹记阿宜长。
诲语祛蒙吝，埋辞愧惰荒。
从今有疑义，无复叩山房。

脂粉形容总未然，高标端可配先贤。
不陪严子羊裘后，即傍王郎麈尾边。

忆昔抽毫白玉堂，奏篇字字谷年荒。
内人久已呼才子，明主今方记寝郎。
驽豆未应堪秣骥，鹑笼谁道可容皇。
何当雅奏登郊庙，一洗梨园与教坊。

城中甲第连霄汉，吾子书窗占地悭。
卧起大衾长枕共，呻吟细字短檠间。
一门兄季推谌纪，北屋东西著孔颜。
祗恐四方羔雁到，未容坚坐闭柴关。

师道在三乌可畔，友伦居五岂容亏。
恰方誉瓘俄倾瓘，亦有尊颐不救颐。

召来未得久居中，麾去安知尚不容。
虹卧雪涛怀旧惠，马跑白日掩新封。
村边宅昔邻王翰，冢上碑今愧蔡邕。
绿树青山总无恙，伤心杖履断过从。

莫信天高虎守关，懒龙至此不容蟠。
须臾雨慰三农望，肤寸云弥六合间。
愈谓勾龙功配社，轲云后稷道同颜。
老儒负耒今无力，也趁田丁种莳还。

已傍先庐敞便斋，善和万卷与君偕。
少时岁月真驰隙，圣处工夫未涉涯。
海浅蓬莱疑可近，云深阊阖不容排。
信书至老成何事，有酒聊浇磊块怀。

天海凭高两杳茫，岂无容地著吾狂。
俗人不惯呼聱叟，明主何曾罪寝郎。
耕富春山能重汉，隠王官谷未忘唐。
自嫌老病疏溪墅，只靠邻僧守竹房。

方寸忧勤匝四封，兵厨不爨鲜懽悰。
青苗暂阁农加额，朱表亲题帝动容。
便著蓑衣驾秧马，莫投铁简起湫龙。
邦人唤作张侯雨，三日油云泼墨浓。

浃日甘霖遍履封，悬知苍昊鉴丹悰。
蔬肠贤牧通斋禁，菜色愚民有喜容。
鬻马余犹堪买犊，刑鹅公不更祠龙。
去年恨杀茅柴薄，惭愧而今琥珀浓。

四山犹被乱云封，卧听檐声洗病悰。
焦谷萌芽非尔力，晚花膏沐为谁容。
水田渺渺飞双鹭，晹谷徐徐起六龙。
莫道农家无供帐，扶疏遶屋绿阴浓。

曾抗归田疏几封，天高殊未察微悰。
时人今雨谁相过，地主春风独见容。
取友肯遗沮桀溺，论功不下弃勾龙。
眉间黄色元无事，因拆诗筒一点浓。

乡县俱叨析爵封，弟兄麾节愧慆悰。
腐红有兆宽枵腹，新渌无端照丑容。
青草池荒休去蝈，黄梅雨歇近分龙。
即今诸老调元手，野叟闲愁浪自浓。

薰蔷薇水启函封，妙语端能破闷悰。
自请把麾行雅志，渠能腰扇障羞容。
居然雄狡伏麟凤，何止杰魁如虎龙。
致了丰年归未晚，西来诏墨似鸦浓。

昨闻英断有烹封，泽畔累臣抱寸悰。
巧智不如葵卫足，曲蟠谁与木为容。
祠官失职惭虚蠹，野老无知祷象龙。
欲上高楼瞻魏阙，乱山千叠暮云浓。

君去闽山亦动容，即今岁俭更民穷。
有豺当道凭谁问，无凤鸣阳恐国空。
莫放钦夫归岳下，岂容子骏久京东。
传闻玉座筹边急，颇牧何妨在禁中。

君去闽山亦动容，即今岁俭更民穷。
有豺当道凭谁问，无凤鸣阳恐国空。
莫放钦夫归岳下，岂容子骏久京东。
传闻玉座筹边急，颇牧何妨在禁中。

曾结丝絇侍玉旒，暮年身世寄沧洲。
丑容讵得陪三阁，强项安能事五楼。
何用渡芦登彼岸，偶然斩草乐斯邱。
牧童窃听商歌起，此老胸中不着愁。

买断荒山手拮据，旋移短树已扶疏。
尊堂背市知闻少，竹迳通溪出入迂。
辟瓮牖轩聊对卷，改弓弦路劣容车。
可怜四壁空诸有，客至难营饭与刍。

挟册相从祇一童，林间终日饱松风。
小窗面野容山入，曲甽分溪与沼通。
定有裔孙寻远祖，尽教智叟笑愚翁。
绝怜樗里无标致，一墓何须夹二宫。

谁道炎州无劲植，君看韩木与苏枞。
憩棠此日成遗爱，伐树当年不见容。
巴俗曾传莱相柏，番人犹敬范公松。
阅三甲子方拈出，吴令之贤岂易逢。

莫惜倾囊更典衣，繁华尤诧送神时。
不惟宝髻修容出，亦有银钗跣足嬉。
但见春城催画角，何曾夜市拥牙旗。
遨头清俭君毋怪，畴昔书囊在殿帷。

嘉定名尤重，端平眷最浓。
子虽曾摄相，公自要明农。
尚意宣麻拜，俄惊斩板封。
白头西府掾，无复奉从容。

辇下银袍似堵墙，名涂个个着鞭忙。
期年操木何容易，一日看花得许狂。
韩子吟披惟六艺，沂公吃著岂三场。
临岐不待殷勤祝，涵养功深讲贯详。

手谈胜负观其智，敛迹藏锋不自制。
傲慢因从贪上亏，侵他理路无深计。
何龌龊，何凝滞，率尔图谋太容易。
恃崄揄扬似等闲，更翻劫子速求毙。
欺他不见心先喜，秪对前人失局势。
已死更填随手下，童蒙拙格一般艺。

全无体段弟一弱，十指乖张时更错。
五音不辨信手弹，薄会人前言自乐。
弦不调，手不洗，更兼指下无道理。
吟为失度故不知，把手空摇说宫征。
合弹慢处却弹急，愚蒙堪笑情兀兀。
修持严洁甚难哉，冈知潇洒心中出。
容易抚之何草草，颠来倒去直至老。
又耻人教却生嗔，虚度时光犹言好。
不聪人岂解，指法故然无。
拙见闲声律，终朝自娱。
尘埃琴不饰，日月岁萧疏。
慢共知音说，能弹好破除。

春日闲销一局棋，春愁还得数篇诗。
高吟大醉何人问，英略雄图久已知。
破产虽无容足所，丈夫岂合以家为。
时来富贵终须有，懒学梁鸿赋五噫。

拾笔闲题红叶时，醉容相向亦相宜。
塞垣风劲应吹尽，江国霜微想半衰。
嫌听满阶鸣夜雨，曾看临水映疏篱。
春光不许长如此，旋放寒梅嫩柳枝。

祢衡鹦鹉词，挥翰无停缀。
狂甚于接舆，才不容当世。
身居桴鼓下，心在云天际。
黄祖悁忿来，殒之如虎噬。
浅水游巨鱼，宜失纵横势。

直言如霜刃，卒发伤人意。
痛贯丹诚中，无与金疮理。
缄恨若瘢痕，终身难弃置。
伺隙果报时，遂陷无情地。
虽悔安可追，弗反同奔驷。
君子慎枢机，言之岂容易。

玉关秋早霜飞速，代马新羁逞南牧。
胡人背信窥汉边，刻箭为书召戎族。
渔阳烽火照甘泉，疆吏飞笺至御前。
睿谋英武何神速，銮舆自欲平三边。
百万羽林随驾出，杀气皇威先破敌。
贼臣丧阵遽奔逃，漳水波清因驻跸。
宫锦战袍花鬭新，绣鞯珠络金麒麟。
天颜威武不可犯，垂鞭按辔视群臣。
金吾队仗如鳞萃，环卫旌旗径千里。
汉皇曾上单于台，壮心磊落侔风雷。
比量英武不足数，圣文神武双全才。
势可驱山塞沧海，紫气逶迤龙凤盖。
金花簇敛若星罗，宝细乘舆翼云旆。
涂山禹帝戮防风，涿鹿蚩尤死战锋。
锋铓俱染玄黄血，争如不陈而成功。
示暇皇欢有余意，御笔题诗饶绮思。
翰林承旨先受宣，西掖词臣及近侍。
诏命交酬继和来，君臣道合何如是。
和气感天天地宁，日融瑞景笼八纮。
风生旗旆翻龙凤，霜严鼓角喧雷霆。
海神来受军门职，太上祷兵尊帝德。
牢笼万国顿天纲，天纲恢恢恩信广。
胡儿溃散何比之，大明升空逃魍魉。
漳川地阔霜草平，合闱会猎布天兵。
六师雄勇一百万，六班侍卫交纵横。
铁衣间耀金锁甲，鼓旗杂错枪刀鸣。
霓旌似系单于颈，猎骑如破匈奴营。
雕鹗狰狞搦狐兔，花骢跃龙骄在御。
弓圆明月金镞飞，妖狐中镞骇天机。
兵师会合如波注，山呼万岁震边陲。
东海为樽盛美酒，斟酌酒浆掺北斗。
鸾刀割肉若邱陵，军声汹如狮子吼。
三公拜舞百辟随，鸣珂飞鞚星离离。
云舒二十有四纛，传宣罢猎整鱼丽。
胜气威声压千古，堪笑骊山称讲武。
直馆微臣乐扈随，太平盛事今亲睹。
会看金泥封禅仪，拜章别献新歌诗。
歌诗何以容易进，为受文明天子知。

洛阳少年称李謩，众推横笛多功夫。
当时教坊第一部，算得比衣皆不如。
天津杨柳笼桥绿，胧月澹烟何处宿。
不怕金吾禁夜严，偷得新翻禁中曲。
曲中次第能记持，尽向乔栏暗谱之。
性聪心慧归来习，分明把向月中吹。
五音嘈囋相搀出，呼宫吸征尤奇崛。
谁羡曹纲善琵琶，未说阳陶能觱栗。
缠声不断如连环，重声忽转如回山。
清新不比落梅曲，飘飖乍象霓裳翻。
碎节繁音交砉騞，南箕鼓风箫籁窄。
一斛明珠一索穿，撒落金盘催曲拍。
铮𪭢大抵声雄豪，历历出群宫调高。
丰隆惊得蛟螭起，雨趁云随初啸嗥。
每到换头多顿挫，一声忽迸疑轰破。
玲珑祇许牙枝催，清脆不容他乐和。
宫城响应声更辉，夜静月明诸处闻。
何人懒忆马南郡，知予已胜桓将军。
明皇上楼初听得，听罢沈呤都不测。
宣令遍询坊巷中，旋使王人捕入宫。
李謩悉心以实封，皇慈由是宽其罪。
后来落魄如散仙，扁舟玩月江湖天。
绣囊探出金线管，扬眉舐唇徒自怜。
惊神动鬼吹一曲，指法尤高气海圆。
波浪无风帖然静，千里水面铺轻烟。
水族精灵潜鼓舞，老龙变见来相顾。
因将铁笛相对吹，李謩未识无惊怖。
乃知艺但出众奇，不独人知鬼亦知。

醴泉少府王评事，秀气神清好奇异。
读书击剑善弹琴，仲容信是青云器。
我从蜀国来咸秦，长安久客多风尘。
因此移居清渭北，与君在彼初相识。
相识经今二十年，支离契阔长相忆。
去年罢直西掖垣，君亦醴泉方解官。
关中路遥宛丘道，不远千里来相看。
我忝淮阳知郡事，郡斋喜闻嘉客至。
槐花横时初到来，菊花开时言欲回。
主人苦留留不住，为君采菊登高台。
高台临古道，北走还京秋已老。
白日远长安，西归出关天已寒。
神仙作尉道虽在，骨肉为累心且宽。
与君俱年五十一，老去时光转堪惜。
况今秋暮冬欲残，七十唯余十八年。
未知十八年之间，悲欢得丧与险艰。
到得七十即为幸，此外浮生何足言。
明日正逢重九日，未忍与君张祖席。
樽前新菊含露滋，茱萸丹实星离离。
茱萸撷芳菊延寿，寿酒满满莫固辞。
淮阳郡吏若早替，帝乡即有相见期。
两制交朋若相问，为我勤勤多谢之。

金仙子便是师师，高道宁容世纲羁。
浩浩心田龙可扰，飘飘行止鹤应知。
尘机摆落超三界，古篆沉研冠一时。
莫怪伊余苦珍重，白莲花社有心期。

三事天衣两字师，长安风月更谁知。
闲骑劣马寻碑去，醉卧荒庐出寺迟。
辞赡不容夸犬子，兴阑兼许吐鱼儿。
左冯假道来看我，正值严冬大雪时。

五花密布生门出，三令重宣夙将听。
划地岂能容贼窟，指天不许见妖星。
醪投汉水期分饮，石削巴丘待勒铭。
洗尽甲兵安草木，君山依旧望中青。

微动风枝生丽态，半开檀口露浓香。
秦时避世宫娥老，旧日颜容旧日妆。

常思羽衣人，宅此岩崖傍。
□□通大道，玄关掩中黄。
古朴宫殿□，偃亚松桂香。
洞户漏夕月，木罅生□阳。
叠齿上层巅，露井连曲房。
断壁广横幕，矗石排吟□。
蛰痕燕穴空，乳溜虬鳞张。
清泉弄春□，灵草经冬芳。
自笑老倒容，谁□刀圭霜。
金版佩上籍，玉音歌洞章。
□□夜森立，绛节朝飞扬。
咫尺仙路高，喧嚣机世忙。
浮埃走车马，奔迸多事场。
真地拥烟霞，根本无为乡。
不到久叹息，一来徒悲伤。
但听铿华钟，所得心耳凉。

大化不自言，委之在英才。
玄门非有闭，苦学当自开。
世上百代名，莫遣寒如灰。
晨鸡固自勉，男子胡为哉。
胸中一片地，无使容纤埃。
海鸥尚可狎，人世何嫌猜。
勤慎君子职，颜闵如琼瑰。
克薄小人事，斯辈真可哀。
放荡功不遂，满盈身亦灾。
将心须内疚，祸福本无媒。

天昏昏，月娟娟，惊栖之乌伊哑而翩翾。
岂非海寒天风恶，扶桑半折枝巢落。
又非雕鹗之不仁，邓林何苦难容身。
吁嚱哉，雏雏弄翼出蓬蒿，欲就鸾凰高垒巢。
安巢待何时，平林容低枝。
低枝苦贱良可越，却厌争飞笑鹈鴂。
星稀夜寒啼转多，恐作枝间断肠血。
人生功名难与期，听之永夜生忧思。
援琴欲理惊栖曲，调苦声悲不相续。

天昏昏，月娟娟，惊栖之乌伊哑而翩翾。
岂非海寒天风恶，扶桑半折枝巢落。
又非雕鹗之不仁，邓林何苦难容身。
吁嚱哉，雏雏弄翼出蓬蒿，欲就鸾凰高垒巢。
安巢待何时，平林容低枝。
低枝苦贱良可越，却厌争飞笑鹈鴂。
星稀夜寒啼转多，恐作枝间断肠血。
人生功名难与期，听之永夜生忧思。
援琴欲理惊栖曲，调苦声悲不相续。

高榭临公宅，凭轩万木秋。
乱云横岛屿，鸣雁下汀州。
到此欲长醉，何门销旧愁。
若为陶靖节，容易赋归休。

公余长闭目，只是老心情。
闻道寻山去，连忙出户迎。
好峰须到顶，灵迹要知名。
回日从容说，余将少解酲。

驿亭斜掩楚城东，满引浓醪劝谏慵。
自恋明时休未得，好山非是不相容。

由来邪正是安危，不信忠廊任伯嚭。
自古家家有容冶，何须亡国𣨼西施。

四海而今幸晏如，近经周汉乱亡余。
广抄青史藏新阁，多著黄金访旧书。
岁月渐惊容鬓改，膏粱仍恨齿牙疏。
待公朝暮重调鼎，乞取蓬丘到老居。

吾家何所有，冬月胜袁安。
纸帐可床暖，地炉容客宽。
树头风势大，窗外雪声干。
却念无衣者，何当度此寒。

荜为扉阖槿为藩，不似公家地尽宽。
阶下才容数片席，窗前也种十余竿。
蜗牛舍畔幽丛小，行马门中翠影寒。
应似鹪鹩与鹏鸟，一枝层汉各心安。

从来迂僻寡朋俦，今日优恩岂自酬。
抱病也容居粉署，好吟仍使在蓬丘。
利名场里心尤拙，少俊丛中鬓独秋。
早晚东山拂衣去，愿携鸠杖从公游。

彼美袁姬兮，柔芳懿懿。
瑶沈蕣瘁兮，追惟弗洎。
阴质弱卑兮，资阳望贵。
寿康攸遂兮，夭愆所利。
北塞南荒兮，偕行万里。
宁期不修兮，溘然而逝。
奔服勤劬兮，丧尔母子。
恫毒我怀兮，摧伤骨髓。
高旻孔仁兮，皇适予委。
明知有生兮，亦必有死。
无如奈何兮，情思冈已。
倏焉胡往兮，音容莫寄。
余玩遗香兮，忍孰为视。
桂山崭崭兮，翠攒若指。
曷能可忘兮，我心于此。
西流之日兮，东流之水。
瞬息一去兮，终天远矣。

圣主钦崇教，千光显绀容。
映云窗倚暖，笼月箔花重。
浄刹香风远，危栏碧雾沈。
胜因良以咏，华阁一斯逢。

饯别阊门复少留，故人邀我浣离愁。
旋沽美酝乘渔艇，急棹斜阳到虎丘。
千古剑池呀怪石，一方金地枕清流。
归时眷恋情无限，不得从容秉烛游。

浮生难会此，此寺绝尘埃。
容易寞言去，等闲争得来。
江声寒若吼，山色翠如堆。
自是忘机者，凭阑不忍回。

微躯不杀谢天恩，容养疏慵世未闻。
昔日已为闲助教，今朝又作散参军。
高吟瘦马冲残雪，远看孤鸿入断云。
到任也应无别事，愿将清俸买香焚。

众论才名外，亲人似古人。
官嫌容易达，家爱等闲贫。
解印诗权在，移风泽国春。
政声交不得，惭见数乡民。

昔年南国看黄葵，云鬓金钗向后垂。
今日林容篱落下，秋风寂寞两三枝。

太岁在辛卯，九月万木落。
是时太阴亏，占云臣道剥。
王生出紫微，谴逐走商洛。
扶亲又抱子，迤逦过京索。
弊车载书史，病马悬囊橐。
西都不敢住，空负香山约。
阌乡正南路，秦岭峭如削。
肩舆碍巨石，十步三四却。
妻孥亦徒步，碛砾不容脚。
山店盖木皮，烟火浑熏灼。
夜深闻贙虎，全家屡惊戄。
山泉何萦回，切冽无桥彴。
卸鞍引羸蹄，解袜事芒𪨗。
晨澜发可鉴，朝涉胫如斮。
商山六百里，天设皆岩崿。
上洛在其中，狴牢曾未若。
逐臣自可死，何必在远恶。
刺史不我顾，古寺聊淹泊。
卜居杂民甿，致养无精糳。
知道由自宽，有亲强为乐。
侧闻种先生，终南卧云壑。
长沮既躬耕，元礼仍开学。
王绩妇未娶，介洁翘孤鹤。
之推母偕隠，教诲修天爵。
诗情亦嗜酒，道气不服药。
田衣剪荷芰，野饭烹茝蒻。
雾豹泽文彩，冥鸿避矰缴。
肯从羔雁聘，唯恐簪裾缚。
如何宋右史，斥鷃议雕鹗。
玄𫄸与丹诏，恩礼诚非薄。
仍敕京兆府，敦谕辞恭恪。
先生恋板舆，纯孝心坚确。
散发走烟峦，拜章谢恩渥。
巨材犹在涧，大玉不出璞。
使者遂空回，软轮何寂寞。
贤母召征君，庭责词嗃嗃。
胡为事章句，漏名入街郭。
府县污我山，胥徒噪吾幄。
以兹近声利，安得成高邈。
誓将徙穷谷，庶可逃喧浊。
先生拜引过，为寿开樽杓。
陶陶又熙熙，何啻闻竽籥。
人传到迁客，面目敦惭怍。
器小识不远，当年事头角。
遭时得一第，游宦何龌龊。
逐膻甚蚍蜉，鬭耀同{虫习}{虫龠}。
宰邑乏弦歌，谏垣无謇谔。
便蕃朱紫绶，僭忝丝纶阁。
方号骙骙龙，已困狺狺{犭足}。
待罪始知非，咄哉昧先觉。
一聆高世行，罪发庸可擢。
忍耻赋三章，尘埃寄寥廓。
明年会恩宥，量移井蛙跃。
靡暇谒南山，征途望西岳。
黄河波汹涌，白迳苔班驳。
中条围解县，五老烟龊龊。
此焉为郡副，乌敢事陨获。
笼禽幸未死，尚且谋饮啄。
米呼村婢舂，樵雇山僮斫。
喂马捽寒芜，看书𦶟秋箨。
信口亦吟哦，放心无适莫。
君恩已绝望，人事终难度。
相府一张纸，唤起久屈蠖。
诚知有梁栋，未忍弃榱桷。
五城天上开，三殿云间卓。
重取故衣冠，笼裹山猱玃。
病翼得风云，坏墙劳赭垩。
谏官与史氏，旧职聊羁络。
举袖拂石螭，凝眸睨金雀。
冥心想前事，一梦何挥矐。
长恐先生闻，倚松成大噱。
关中朋友来，遗我神仙作。
繁华远客骑，铮𫓩美人错。
古澹啜铏羹，文雅铿木铎。
千言距百韵，旨趣何绰绰。
孰念气如虹，翻然轻抵鹊。
俊甚麻姑抓，快比屠门嚼。
浑金岂在镕，尺璧宁施琢。
愈风齐捧檄，忘味同闻乐。
致之向怀袖，日夕芬兰若。
褒我尘俗韵，铅刀化干镆。
同声必有应，过实还疑谑。
盛夸山中事，云屋张霞幕。
兰芽含露采，石髓和烟酌。
巢由泉涤耳，园绮芝盈握。
有时上绝顶，星斗近可摸。
下视尘世人，营营似螶{隙阝=虫}。
男儿既束发，出处岐路各。
苟非秉陶钧，即去持矛槊。
致主比唐虞，安边如卫霍。
不尔为逸人，深居返吾朴。
胡然自碌碌，名节日销铄。
行年过半世，功业欠圭勺。
无术铸五兵，使民兴钱镈。
无材统六师，逐寇开沙漠。
空言说王道，肆眼看人瘼。
多惭指佞草，虚效倾心藿。
一览大雅文，起予亦何博。
况兹山野性，谟画昧方略。
搔首谢朝簪，行将返耕凿。

西汉十二帝，孝文最称贤。
百金惜人力，露台草芊眠。
千里却骏骨，鸾旗影迁延。
上林慎夫人，衣短无花钿。
细柳周将军，不拜容櫜鞬。
霸业固以盛，帝道或未全。
贾生多谪宦，邓通终铸钱。
谩道膝前席，不如衣后穿。
使我千古下，览之一泫然。
赖有佞幸传，贤哉司马迁。

石龙山顶拔巍颠，我此登临骨凛然。
直上更无容足地，速回犹在夕阳天。

夜月光华照洁清，春云容与覆峥嵘。
都城咫尺无人到，却使庐山浪得名。

昨旦愁风色，今朝喜日华。
从容下官道，迤逦见人家。
盛服缘崖看，焚香满路遮。
樵柯成市井，陶穴乃生涯。
春石声相应，沉泥处或漥。
累墙甆隐辚，开径石槎牙。
柴积高于阜，钓槃疾甚车。
自非秦世避，谁道舜风遐。
拄杖逢山斗，回舆值水斜。
远林行翠凤，幽隧转青蛇。
泉眼思搴藻，云头望采花。
仰身书叠壁，平坐挹飞霞。
有景殊难纪，兹游信可夸。
君如别业就，后会固无差。

图馆春无赖，田家岁有收。
那能垤鹳咏，还似土龙求。
木荫疏成密，云容去复留。
已然为恶客，泥泞亦须游。

画船容与到桥还，举袂依然洛酒斑。
湖上晓光涵潩水，坐中晴色见嵩山。
心缘念别如多事，身为移居似不闲。
叠石石淙虽两处，福昌阳翟正中间。

画处始知蛇足剩，管中那识豹文斑。
从来有道须康世，未省升平却住山。
学富名高难自晦，眼昏心悸始能闲。
计君叠山溪边景，不得从容岁月闲。

开时闲淡敛时愁，兰菊应容预胜流。
剩欲持杯相领略，一庭风露不禁秋。

新春鼎洛燕英髦，主礼雍容下庶僚。
二相比肩官一品，十人华发事三朝。
星阶并列瞻台曜，尊酒时行挹斗杓。
东颍庸夫最无状，也将颜面趁嘉招。

书称五福寿为先，有德人方得寿延。
自愧栎樗非远器，谁应齿发亦遐年。
立身官未三公贵，推老名陪二相贤。
喜把衰容模梵宇，惭无纤效勒燕然。
当时遭遇承陶冶，今日光荣预燕筵。
从此洛城增胜概，又新重作画图传。

海边民物鲜欢娱，太守经营与众俱。
园圃新阴多杞柳，池塘生意足鱼蒲。
长空不碍高飞鹄，浅水兼容短胫凫。
此乐有谁知我趣，归来红旆日西晡。

里中一老妇，行行啼路隅。
自悼未亡人，暮年从二夫。
寡时十八九，嫁时六十余。
昔日遗腹兑，今兹垂白鬓。
子岂不欲养，母岂不怀居。
繇役及下户，财尽无所输。
异籍幸可免，嫁母乃良图。
牵车送出门，急若盗贼驱。
儿孙孙有妇，小大攀且呼。
回头与永诀，欲死无刑诛。
我时闻此言，为之长叹呜。
天民固有穷，鳏寡实其徒。
仁政先四者，著在孟轲书。
吾君务复古，旦旦师黄虞。
赦书求节妇，许与旌门闾。
繄尔愚妇人，岂曰礼所拘。
蓬茨四十年，不知形影孤。
州县莫能察，诏旨成徒虚。
而况赋役间，群小所同趋。
奸欺至骨髓，公利未锱铢。
良田岁岁卖，存者唯莱污。
兄弟欲离散，母子因变渝。
天地岂非大，曾不容尔躯。
嗟嗟孝治王，早晚能闻诸。
吾言又无位，反袂空涟如。

女色无定美，宠至美则多。
士才无定称，用显称已过。
长安小家子，粲粲秋池荷。
性慧不觉耻，母怜不如诃。
出户一囊麝，见人双眼波。
情动笑难止，语娇音屡讹。
都人口如沸，观者踵相摩。
因缘幸充选，恩泽成偏颇。
少费万金珠，一呼千绮罗。
佯愁惨白日，猛唾倾天河。
东邻有贤女，春绿涵修蛾。
花艳不栽翦，玉光无切磋。
自小固闻礼，藏头岂知他。
亲戚尚未见，媒官当奈何。
过时谁访问，生世就蹉跎。
岂不有配偶，市里或山阿。
岂不有奉养，舂饎与机梭。
列女不得传，乐府无人歌。
容华日衰落，涕泣坐滂沱。
富贵易修饰，贫贱多笑呵。
柳下无仲尼，小官终灭磨。
进退在勇决，迟疑两皆蹉。
退当事奇伟，夙驾追雄轲。
进当取势位，健笔为干戈。
胡然守一节，独自埋随和。

暖碧覆睛殷，依依近朱栏。
异类偶相合，劲节何能安。
同时尽妖艳，无地容檀栾。
移根既不可，洁心诚为难。
外貌任春色，中心期岁寒。
正声尚可听，谁是伶伦官。

吴江之南，是曰丰国。
五种之生天下食，一岁不登，吾民菜色。
如何天不仁，纵彼旱孽称其神。
矫矫赤龙推火轩，来自东南山。
咸池愞水不敢沃，阳侯失色愁烹煎。
况兹畎亩流涓涓，何足吸之唇齿间。
但见禾与黍，蓬勃红尘起。
土伯敕其属，扫路迎饥鬼。
哀哉氓蚩蚩，托身釜鬲惟蒸炊。
小人怨咨君子知，天生天杀今其时。
我闻皇穹大德在生育，爱养万物同婴儿。
产民之身赋民食，中道绝之何所为。
当时冥冥间，委作非其宜。
山川之神各守土，群龙受位司天池。
上帝当轩亲戒敕，十日一雨无愆期。
帝心仁且信，临下固不疑。
谓言庶事有分职，屏去视听思无为。
安知愚下鬼，负德孤恩难制指。
弄天之权侮人命，贪嗜牛羊邀祭祀。
忽焉一物不称情，因教此旱灾生灵。
雷霆之官畏罪莫敢谏，头枕天鼓眠不醒。
帝在紫微垣，下隔千里云。
徒劳衔血向空哭，帝心虽圣安得闻。
北斗侍帝侧，斡运气母均四时。
五星暨众宿，照曜亡偏私。
夫何容此鬼，恣行胸臆轻天威。
定是机务繁，耳目有所遗。
小臣亦何者，草莽负奇节。
欲系神颈无长绳，欲斩龙头剑锋缺。
皇穹如未察凶邪，空使小臣心郁结。

不是栽培力，谁容此处生。
细声饶客睡，斜影与邻清。
地窄根犹迸，秋迟叶未惊。
虞人虽欲伐，却怕损檐楹。

良友嗟尘网，相期物外游。
求珠非赤水，不死是丹丘。
几上麟交擗，樽中蚁乱浮。
仙家一度醉，人世几千秋。
药气多留鼎，茶香细出瓯。
尧人方旷荡，容易学巢由。

炎炎千室热如烘，亭压山头独有风。
雨意生狞云彩黑，秋容细碎树枝红。
半天斜日归心动，一面平川醉眼空。
却是梦魂无所得，人间岂少翠微宫。

颠倒江湖二十春，干时的是妄庸人。
先容不肯收蟠木，高足无从得要津。
众与善名酬苦志，莫将吟味养闲身。
食田饮井知谁力，下有骄儿上有亲。

寻幽西去路非赊，回首红尘可可嗟。
不待鸾骖并鹤驾，便分人世与仙家。
几函道藏金壶墨，一片秋容玉井花。
还似武夷高会日，骨凡犹幸醉流霞。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

谁开三峡才容练，长使群雄苦力争。
熊氏凋零余旧族，成家寂寞闭空城。
永安就死悲玄德，八阵劳神叹孔明。
白帝有灵应自笑，诸公皆败岂由兵。

水官骑苍龙，龙行欲上天。
手攀时且住，浩若乘风船。
不知几何长，足尾犹在渊。
下有二从臣，左右乘鱼鼋。
矍铄相顾视，风举衣袂翻。
女子侍君侧，白颊垂双鬟。
手执雉尾扇，容如未开莲。
从者八九人，非鬼非戎蛮。
出水未成列，先登扬旗旜。
长刀拥旁牌，白羽注强拳。
虽服甲与裳，状貌犹鲸鳣。
水兽不得从，仰面以手扳。
空虚走雷霆，雨电晦九川。
风师黑虎囊，面目昏尘烟。
翼从三神人，万里朝天关。
我从大觉师，得此诡怪编。
画者古阎子，于今三百年。
见者谁不爱，予者诚已难。
在我犹在子，此理宁非禅。
报之以好词，何必画在前。

清明风日战方酣，朱毂雍容拥旆𩭹。
火令正严绵上俗，禊游仍胜会稽岩。
马盘金埒连干湿，人映毡车帽角搀。
湖水绿烟浮醉席，杏花红雨拂春衫。
公如庾老情非浅，客似渊君调不凡。
只恐颍川飞召节，便随五凤降绨函。

小航时过越溪头，当日吴宫事可求。
西子冶容来作饵，伍员忠愤反为雠。
虽无别馆虹蜺带，但有荒台麋鹿游。
高望太湖千万顷，夕阳依旧水东流。

莫厌幽寻路险辛，细思容易是山神。
能收地巧藏深处，不惜天奇示俗人。
古有少陵吟未到，今无摩诘画难真。
海边见说天童好，祗待君诗判等伦。

余生本孤拙，所志在云石。
薄宦偶缠锁，未遂林泉适。
迩来备台选，幸一当言责。
狂愚抵罪辜，遽从遐徼谪。
区区数千里，车马倦行役。
浈阳颇善地，解辔喜安席。
官散无所事，度日多闲隙。
太守苏宣甫，邀我访奇迹。
西山有石室，疑是灵仙宅。
翛然烟径入，讶若天门辟。
中泻一溪清，傍映千峰碧。
万穴滴瑶乳，两岸张翠幕。
爽气来先秋，昏岚生未夕。
不知造化意，何为置穷僻。
周生说到难，兹文不虚摭。
怪容诚莫状，胜迹今始获。
暂已莹耳目，久觉生虚白。
拂拭缨上尘，回头谢朝客。
虽非吾所乐，聊以慰奇只。
圣恩未放还，屡游君莫惜。

新构俯涟漪，名标谢客诗。
窗明溪雨过，槛静竹风吹。
贺厦应容燕，巢莲亦许龟。
何人倦漂泊，此地好追随。
兀兀乘篮舆，厌厌倒接{罒离}。
秋芳正堪赏，樽酒莫过时。

倾盖相知分不同，远凭邮置枉缄封。
题评祗益烦更品，刻画何曾补陋容。
彩服侍行君得意，朱轓假守我劳悰。
论文未遂西斋约，早晚重亲太华锋。

吏散铃斋掩，闲眠到日斜。
无端是春梦，容易绕京华。

落帽佳辰又到来，黄花烂熳为谁开。
已经多岁衰容改，更被无情急景催。
取次杯盘须尽醉，随宜歌管任频陪。
却渐未报君恩厚，空向山城养不才。

九日经年一再来，不妨吏隠遣怀开。
时丰讼少欣多暇，秋晚花黄尽任催。
幸遇登高贤燕乐，喜容落帽客追陪。
预愁诏入三公去，芹泮谁思乐育才。

陕郡太守来告别，翰林主人为置酒。
急唤寻常诗酒伴，要夸此会为难有。
席间骋辩何快哉，恰似纵丸临坂走。
诙谐往往笑绝倒，同异时时瞋掉手。
共怜奇伟出尘冥，却欲昏愚浪枯朽。
从来豪举必兼包，击节齐侯容九九。
我实鄙钝不晓事，贤公采取宁非偶。
择之文行众所珍，昔日乘槎犯牛斗。
年将老矣又分符，莫遣安排用庄叟。

樵风漾归舟，飘然一叶轻。
曲岸忽超逸，远山回抱明。
幽禽淡容与，荷芰相低倾。
野田足收获，邨叟时逢迎。
驩言无物役，得我游览情。
日脚暮云起，湖面蓼烟生。
秋光湛空碧，仿佛见重城。
候吏津亭外，稍闻笳鼓声。

秦望奇峰北，天章野寺东。
石桥跨惊濑，云屋丽层穹。
片段磨礲密，高低结构雄。
盘基深凿岸，飞势耸凌空。
迥却熙蒸日，虚含自远风。
谿山形胜聚，川陆往来通。
竹影摇轩外，松声逼坐中。
孤烟惹樵叟，轻浪溅渔翁。
气象清无比，登临杳莫穷。
直须图画看，安得入神工。
愁霖不肯已，阴结弥二旬。
吾游欲及时，秉烛出城门。
泛泛一舫航，密坐环亲宾。
爽气忽侵袂，重云稍逡巡。
俄顷万里晴，鬼魅伏清晨。
日光溜水态，照灼无涯垠。
轻烟缅以没，微风飚然振。
菰蒲动幽响，拨刺惊潜鳞。
浮沈戏鸥鹭，荡漾开萍蘋。
榜人发櫂歌，渔翁理罾缗。
激越自成态，潇洒何其真。
清辉不可状，野思徒纷纭。
弭棹山之阿，行行问吾民。
莓苔粘侧迳，马足绝纤尘。
青谿曲折度，茅屋经过频。
川涂斗开阔，夷路夹松筠。
右转耸云构，广除砻翠珉。
佛殿烁金碧，标榜自玉宸。
修廊盘磴道，等级华堂新。
最后敞高阁，扃藏帝室珍。
冥心一薰拂，璨璨罗星辰。
大哉三圣笔，天纵妙入神。
名家数几百，较古谁为邻。
山头见塔影，树杪排嶙峋。
直上遽登造，爱奇忘艰辛。
秋容媚虚旷，蔼蔼扬奇芬。
群峰出圭角，万象皆缕陈。
森爽翠欲滴，苍茫寒袭人。
远心穷碧海，逸兴凌高旻。
踌躇下烟麓，盻眄行复询。
僧言王右军，遗迹永和春。
兰亭有曩基，墨池含漪沦。
书室閟灵像，五亭余圆囷。
次第与探历，毕景颐厥因。
简累脱纷滓，遗荣终幅巾。
逍遥自得场，此节固离伦。
愤耻以寄傲，则非吾所遵。
凉飚拂修竹，暮霭起长津。
缨佩顾为忝，城郭宜尔亲。
回首已遥碧，恍然尘世分。

峭拔神仙宅，来寻烟水重。
深应盘九地，高不让群峰。
瞻对奇胜画，扪缘直岂容。
几是莲叶下，终古鲜纹封。
往事云难问，无言路有踪。
桥山杳何处，侍从此攀龙。

人有精游艺，予尝观弈棋。
筭余知造化，著外见几微。
好胜心无已，争先意不低。
当人尽宾主，对面如蛮夷。
财利激于衷，喜怒见于頄。
生杀在于手，与夺指于颐。
戾不殊冰炭，和不侔埙箎。
义不及朋友，情不通夫妻。
珠玉出怀袖，龙蛇走肝脾。
金汤起樽俎，劔戟交幈帏。
白昼役鬼神，平地蟠蛟螭。
空江响雷雹，陆海诛鲸鲵。
寒暑同舒惨，昏明共蔽亏。
山河灿于地，星斗会璇玑。
因睹输赢势，翻惊宠辱蹊。
高卑易裁制，返覆难拘羁。
心迹既一判，利害不两提。
卷舒当要会，取舍在须斯。
智者伤于诈，信者失于椎。
真伪之相杂，名实之都隳。
得者失之本，福为祸之梯。
乾坤支作讼，离坎变成睽。
弧矢相凌犯，言辞共诋欺。
何尝无胜负，未始绝兴衰。
前日之所是，今日之或非。
今日之所强，明日之或羸。
以古观后世，终天露端倪。
以今观往昔，何止乎庖牺。
尧舜行揖让，四凶犹趄趑。
汤武援干戈，三老诚有讥。
虽皋陶陈谟，而伊周献规。
曾未免矣夫，疗骨而伤肌。
仁为名所败，义为利所挤。
治乱不自己，因革徒从宜。
与贤不与子，贤愚生瑕玼。
与子不与贤，子孙生疮痍。
或苗民逆命，或有扈阻威。
或羿浞起衅，或管蔡造疑。
或商人征葛，或周人乘黎。
或鸣条振旅，或牧野搴旗。
灼见夏台日，曾照升自陑。
安知羑里月，不照逾孟师。
厉王奔于彘，幽王死于骊。
平王迁于洛，赧王败于伊。
或盟于召陵，或会于黄池。
或战于长岸，或弑于干谿。
或入于鄢郢，或楼于会稽。
或屠于大梁，或入于临淄。
五霸共吞噬，七雄相鞭笞。
暴秦灭六国，楚汉决雄雌。
天尽于有日，地极于无涯。
遐迩都包括，纵横悉指挥。
井田方奕奕，兵甲正累累。
易之以阡陌，画之以郊畿。
销之以锋镝，焚之以书诗。
罢侯以置守，强干而弱枝。
重兵栖上郡，长城堑边陲。
自谓磐石固，万世无已而。
回天于指掌，割地于阶墀。
视人若蝼蚁，用财如沙泥。
阿房宫未毕，祖龙车至戏。
骊山卒未放，陈涉兵自蕲。
灞上心非浅，鸿门气正滋。
咸阳起烟焰，南郑奋熊罴。
人鬼同交错，风云共惨凄。
项强刘未胜，得鹿莫知谁。
约法三章在，收兵五国随。
庙堂成筭重，帷幄坐筹奇。
广武貔貅怒，鸿沟虎豺饥。
荥阳留纪信，垓下别虞姬。
三杰才方展，千年运正熙。
山川旧形胜，日月新光辉。
正朔承三统，车书混四维。
方隅无割据，穷僻有羁縻。
后族争行日，军分南北司。
当时无佐命，何以救颠隮。
百战方全日，长兵震天垂。
岂知巫蛊事，祸起刘屈牦。
冢宰司衡日，重明正渺弥。
见危能致命，无忝寄孤遗。
剧贼欺孤日，行同狐与狸。
宫中凌寡妇，殿上逐婴儿。
龙战知何所，冰坚正在兹。
溃堤虽患水，御水敢忘堤。
东汉重晞日，昆阳屋瓦飞。
幽忧新室鬼，狼籍渐台尸。
鄗邑追隆准，新安扫赤眉。
再逢火德王，复睹汉官仪。
窦邓缘中馈，阎梁挟牝鸡。
经何功殆尽，至董业都糜。
河洛少烟火，京都多蒿蔾。
长天有鸟度，白骨无人悲。
城有隍须复，羊无血可刲。
大厦之将颠，非一木可支。
孟德提先手，仲谋藉世资。
玄德志不遂，竟终于涕洟。
西晋尚清谈，大计悬品题。
妇人执国命，骨肉生疠疵。
二主蒙霜露，五胡犯鼎彝。
世无管夷吾，令人重歔欷。
广陌羌尘合，中州胡马嘶。
龙光射牛斗，日影化虹蜺。
辟草来洛汭，垦田趋江湄。
二百有四年，方驾而并驰。
东晋分南尾，时或产灵芝。
凡经五改命，至陈卒昌隋。
国破西风暮，城荒春草萋。
长江空满目，行客浪沾衣。
后魏开北首，孝文几缉绥。
河阴旋有变，国分为东西。
尔朱夺高氏，宇文灭北齐。
及隋始并陈，四海为藩篱。
泛汴公私匮，征辽士卒疲。
有身皆厌苦，无口不嗟咨。
处处称年号，人人思乱离。
中原未有主，谁识非鹿麋。
千一难知日，天人相与期。
龙腾则云霭，虎步则风凄。
母后专朝日，相仍紊宫闱。
可嗟桓彦范，不杀武三思。
绣岭喧歌舞，渔阳动鼓鼙。
太平其可傲，徒罪一杨妃。
剑阁离天日，潼关漏虎貔。
两京皆覆没，九庙咸倾欹。
乐极则悲至，恩交则害携。
事无可柰何，举目谁与比。
自此藩方盛，都无臣子祗。
恃功而不朝，讨贼以为词。
各拥部兵盛，谁怜王室卑。
邀朝廷姑息，观社稷安危。
攻取非君命，诛求本自肥。
乘舆时播越，扈从或参差。
尾大知难运，鞭长岂易麾。
长奸忧必至，养虎害终贻。
国步何颠沛，君心空忸怩。
时来花烂漫，势去叶离披。
十姓分中夏，五家递通逵。
徒明星有烂，但东方未晞。
才返长芦镇，旋驱胡柳陂。
绛霄兵自取，玄武火何痴。
中渡降堪罪，栾城死可嗤。
太原朝见入，刘子夕闻啼。
事体重重别，人情旋旋移。
弃灰犹隠火，朽骨尚称龟。
谲诈多阴中，艰忧常自罹。
挠防肤革易，患救腹心迟。
语祸不旋踵，言伤浪噬脐。
欲升还陨落，将坠却扶持。
瞑眩人皆恶，康宁世共晞。
须能蠲重疾，始可谓良医。
久废田硗确，难行路险巇。
不逄真主出，何以见施为。
家国邅迍极，君臣际会稀。
上天生假手，我宋遂开基。
睿筭随方设，群豪引领归。
迄今百余载，兵革民不知。
成败须归命，兴亡自系时。
天机不常设，国手无常施。
往事都陈迹，前书略可依。
比观之博弈，不差乎毫厘。
消长天旋运，阴阳道范围。
吉凶人变化，动静事枢机。
疾走者先颠，迟茂者后萎。
与其交受害，不若两忘之。
求鱼必以筌，获兔必以罤。
得之不能忘，羊质而虎皮。
道大闻老子，才难语仲尼。
造形能自悟，当局岂忧迷。
黑白焉能浼，死生奚足猗。
应机如破的，迎刃不容丝。
勿讶傍人笑，休防冷眼窥。
既能通妙用，何必患多岐。
同道道亦得，先天天弗违。
穷理以尽性，放言而遣辞。
视外方知简，听余始识希。
大羹无以和，玄酒莫能漓。
上兵不可伐，巧历不可推。
善言不可道，逸驾不可追。
兄弟专乎爱，父子主于慈。
天下亦可授，此著不可私。

洛阳自为都，二千有余年。
举步图籍中，开目今古间。
西北岌宫殿，东南倾山川。
照人伊洛清，迎门嵩少寒。
水竹最佳处，履道之南偏。
下有幽人室，一径通柴关。
蓬蒿隠其居，藜藿品其飡。
上亲下妻子，厚薄随其缘。
人虽不堪忧，己亦不改安。
阅史悟兴亡，探经得根源。
有客谓予曰，子独不通权。
清朝能用才，圣主正求贤。
道德与仁义，不徒为空言。
功业贵及时，何不求美官。
上食天子禄，下拯苍生残。
通衢张大第，负郭广良田。
朱门烂金紫，青楼繁管弦。
外厩列肥骏，后庭罗纤妍。
入则坐虚堂，出则乘华轩。
冠剑何烨烨，气体自舒闲。
高谈天下事，广坐生晴烟。
人莫敢仰视，屏息候其颜。
此所谓男子，志可得而观。
又何必自苦，形容若枯鳣。
道古人行事，拾前世遗编。
而临水一沟，而爱竹数竿。
此所谓匹夫，节何足而攀。
予敢对客曰，事有难其诠。
身非好敝缊，口非恶珍膻。
岂不知系匏，而固辞执鞭。
盖惧观朵颐，敢忘贲丘园。
深极有层波，峻极有层巅。
履之若平地，此非人所艰。
贫贱人所苦，富贵人所迁。
处之若无事，此诚人所难。
进行己之道，退养己之全。
既未之易地，胡为乎不坚。
敢谓客之说，曾无所取焉。
猗嗟乎玉兮，产之于荆山。
和氏虽云知，楚国未为然。
污隆道屈伸，进退时后先。
苟不循此理，玉毁谁之愆。
道之未行兮，其命也在天。
近日游三城，薄言尚盘桓。
当世之名卿，加等为之延。
或清夜论道，或后池漾船。
数夕文酒会，有无涯之欢。
十月初寒外，万叶清霜前。
归来到环堵，竹窗睛醉眠。
仰谢君子知，代书成此篇。

禁密因离乱，机闲为太平。
山河虽设险，道德岂容争。
不究千一义，空传百二名。
遐方久无外，何复用鸡鸣。

人间仕宦几千里，堂上亲闱别两重。
须念鹏飞从此始，方今路险善求容。

九月风光虽已暮，中州景物未全衰。
眼观秋色千万里，手把黄花三两枝。
美酒易消闲岁月，青铜休照老容仪。
若言必使他人信，沥尽丹诚谁肯知。

忆昔承明共直庐，而今寂寞赋闲居。
戴花社里聊容我，起草台边可欠渠。

玉阶接武侍凝旒，岁晚同寻洛社游。
骑竹小儿迎辄去，戴花老监挽难留。
班春行李那容缓，亭午前茅盍少休。
造物殷勤爱公处，傍无妙丽护衣篝。

堂闭厨荒藓壁颓，重寻陈迹故堪哀。
残僧远避游山屐，饥雀空窥施食台。
鬓换绝无黑丝出，樽空不见白衣来。
千林摇落秋容老，未有黄花一朵开。

空空都没一行书，行行徒矜九尺躯。
面上带妖真可耻，脚中有鬼不容扶。
末年铁拐传仙诀，他日金锥抉冢珠。
泉下定为明允笑，果能看破半山无。

百口惟翁懒入闉，讙传画隼出行春。
冶容淇上多游女，群饮街头有醉人。
听黑箫韶成假寐，映青藜杖是前身。
不知谁侍传柑宴，早为君王靖塞尘。

羊肠汝尚行不得，而况汝兄脚无力。
何曾知有陟冈诗，声声叫兄不容释。
四达之逵如掌平，井廪危道慎无行。
禽鸟微类犹有情，鼻亭公岂不爱兄。

旋插疏篱设矮扉，仅容老子自娱嬉。
国蜗角上何嫌小，巢鸟窠边不觉危。
石椁无陈鸡絮者，朱门有设雀罗时。
平泉花木奇樟桧，辛苦栽培竟属谁。

月地不离人世，花城岂必仙家。
且容康节向月，不羡曼卿主花。

忆昔骎骎逼要津，迂疏谁遣批龙鳞。
羞为庆历一不肖，妄意熙宁三舍人。
鬼质若非天夺魄，累臣岂有地容身。
江湖社友应相问，为说萧萧雪鬓新。

不冻肩山耸，方暄鬓雪浓。
或云寿者相，敢道德人容。
补助无灵药，扶持赖瘦筇。
傍观莫相笑，年事合龙钟。

衰容懒镊白髭须，新咏难追纪少瑜。
攀槛公曾排禹佞，下帷我亦鄙弘谀。
瓶沽何必太玄也，褐博尝闻大勇乎。
捽茹脍肝均一饱，不知谁圣复谁愚。

天下名山众，岩岩独岱崇。
圣朝久熙洽，天子乃登封。
清跸临危顶，钩陈备祲容。
下观红日出，中起白云浓。
太史陪祀见，燕公载笔从。
安知千载后，樵者斧坛松。

试听舆人诵，如何是太平。
有生遂其性，无象得而名。
刁斗三边静，锄耰万里耕。
毋庸奏奎聚，不必诵河清。
尧岂容知识，文非以色声。
樵歌殊质俚，未足赞休明。

五字非容易，须曾断几茎。
身虽居破屋，人比作长城。
塞北李都尉，江东阮步兵。
偏师攻不下，老将望而惊。
立帜骚坛峻，降旗敌垒平。
可怜秦系辈，浅陋欲争衡。

不为刘郎屈，萧然钓远汀。
当时无此客，其象见于星。
龙衮思同学，羊裘谒广庭。
九行仰黄道，一曜动青冥。
帝座容伸足，云台肯绘形。
少微非大隠，光彩谩荧荧。

一砚常摩拊，宁容点涴痕。
洗教残墨去，乞与小鱼吞。
岩石微尘浣，漥泉寸鬣翻。
安知马肝紫，姑爱麝胶浑。
体制该秦篆，飞腾慕禹门。
校人勿烹汝，腹有素书存。

珠玉嫌轻衒，深藏意自佳。
不归胡贾手，却入褐夫怀。
宽博宁儒戏，从容与道偕。
用之荐郊庙，舍则媚渊崖。
龙起惊空藏，虹来贯小斋。
平生不求售，非为价难谐。

二人共读道旁碑，一敏一钝天赋之。
敏者过目跃骑去，钝者停鞭方凝思。
哀哉德祖丹颈祸，伏于伯喈黄绢辞。
古人服善有公是，回也知十赐知二。
圣师笑曰女弗如，未闻端木惎颜氏。
呜呼向使颜氏逢若人，未知何地堪容身。

寄语涉川女，安知往问津。
水神不妒汝，偏妒冶容人。

人彘昔擅宠，夺嫡谋甚工。
留侯莫容喙，何况短后雄。
挽回龙准帝，全赖皓首翁。
昔去避嬴世，今来安刘宗。
吕妪及新君，略未闻褒崇。
岂非羽翼成，翩然返橘中。
奈何一代史，不载四叟终。
商山有遗庙，郭谓太古风。

忘机沤鸟日相亲，鼻祖曾言畏四邻。
幸有山林容此老，不将篱落寄他人。
谁能交结今韩吕，犹记周旋昔郑陈。
晞发中庭𫏋足卧，绝胜雅拜望车尘。

投老参陪杖屦间，颇容摘宋更薰班。
端能面我九年壁，不惜分君一半山。
绝喜庚桑来畏垒，懒为涑水续君滩。
夷居巷处何尝陋，但看当年孔与颜。

纷纷亭锦映池塘，艳冶姿容淡泊妆。
醉去恍疑曾被酒，集来未必可为裳。
有怀绝色真如面，谁改新名作断肠。
只合尊前簪老监，石丁之事太微茫。

晋士材疏辩舌优，俗虽虚诞尚清修。
可容卿等数百辈，亦过江来第一流。
元老纵然挥玉麈，七贤已有执牙筹。
后来灵宝真儿态，书画惟凭夺与偷。

世乱朝危节少全，鲁公大义薄云天。
悯忠亲以舌舐血，骂贼尸犹爪透拳。
曾饵仙丹元不死，求容鬼质岂其然。
郎君自有翘材客，焉识堂堂父执贤。

蜀女羞施粉，轻装爱淡红。
抹涂尚年少，膏沐为谁容。

少也矜华整，俄而扫艳秾。
吾常才道韫，汝竟妻南容。
薄味宁蔬素，流芳欠管彤。
伯兄与邱嫂，净土必相逢。

鲸吸仙人饮兴浓，尤嫌恶客懒迎逢。
逆风弱水三万里，梦雨高唐十二峰。
诗派相邀容入社，酒泉虽远愿移封。
葑田毕竟胜高仰，犹可躬耕佐大农。

家传岂有枕中方，敢向尧朝议大章。
难入高贤真率社，且寻童子钓游乡。
有西畴事咨衡宇，无北山移诮草堂。
独恨才衰诗不进，傥容摘艳更熏香。

有四宜休七不堪，岂容华皓尚痴贪。
固难唐突耆英社，尚可追攀老学庵。
酷嗜蟹螯聊自酌，高悬麈尾共谁谈。
吾闻多寿常多辱，伯始何须饮菊潭。

或犯威颜批逆鳞，容如天地养如春。
早年憔悴行吟者，岁晚赓歌喜起人。
风雨无终飘暴意，雪霜有大发生仁。
才衰莫颂文之德，虚忝词臣与史臣。

批凤提鳌间世遭，老臣全未报丝毫。
封还不觉天颜近，劝诵偏知帝学高。
户外昭容犹紫袖，柩前诸后更黄袍。
暮年泪滴藏山稿，畴昔曾经圣笔褒。

临照三千界，涵濡四十春。
沙难量福寿，天不大尧仁。
眇小坡诗案，优容濮议人。
老臣偏恸绝，曾扈属车尘。

恰则含香文德殿，俄而揽辔祝融峰。
得非麟角惊凡目，或是蛾眉妒冶容。
六丈一勾非恶意，两翁相对少欢悰。
西山北郭多幽事，虽老犹堪撰杖从。

借问缘何事，年年带笑容。
春风无可笑，止有笑衰翁。

忆昔矜容色，如今懒抹涂。
谁能面皮皱，施粉又施朱。

驻颜元不待丹砂，筋力浑如昔建牙。
剥尽皮毛真理窟，分些膏馥与儒家。
苦吟寒谷应生黍，罢讲诸天亦雨花。
自笑一生迷传注，傥容北面学南华。

还笏归为负耒农，清谈常许奉从容。
刍荛孰肯来询汝，薤水吾无可语公。
怀惠俱垂岘碑泪，旌廉合有寝丘封。
莆人谩课招魂些，应伴迂斋返甬东。

人见休官欺冷落，天将高寿准迁除。
镊千茎雪形容变，卸一条冰涕唾如。
病怕执绥升玉辂，老难垂耳服盐车。
身闲绝喜无拘束，巢鹤终胜似釜鱼。

郁郁葱葱初抱送，惊惊怕怕永销除。
子瞻要待啼时看，介甫曾夸画不如。
先敞高门容驷马，旋闻别馆戏羊车。
中庸诗礼牢扃𫔎，他日亲传伋与鱼。

品题经二紫薇公，携袖中诗访老农。
远祖似曾为藏史，前身莫便是淳风。
自怜槁木灰生意，绝怕菱花照丑容。
但愿海乡鱼稻熟，耄夫不复问穷通。

把茅容膝强名庵，宜夏宜冬户向南。
雪厄黄精饥杜二，花欺白发笑陈三。
尔侬柏下已骨朽，此老橘中犹手谈。
惟有子长赞深远，诸家类以浅求聃。

地逼难容足，天低碍举头。
那堪去梯子，谁肯上高楼。

张陈翻覆易，管鲍始终难。
帝腹容加膝，刘郎尚岁寒。

宽作三年别，安知四序迁。
可怜容鬓改，人有几三年。

已费栽培力，又为膏沐容。
花神浑忘却，将谓属东风。

古人一饭必思偿，恩大如天未易忘。
囝罢白头相告语，三生不可负容堂。

富贵浮荣何足道，纲常大义讵容差。
皆云养子将防老，岂若娇婴未识爷。
上欲夺情俾归衮，臣宁断腕不操麻。
向非十日留黄力，辇路几于误筑沙。

剖决时通夕，将迎或望尘。
官为贤令尹，位下郡专人。
尚欲平州欠，何曾叹县贫。
能容老夫否，负耒去为民。

遗稿六丁取尽，君王谩遣所忠。
既友商山四皓，又容淮南八公。

梅经御史鞫成案，村荷先皇敕扁堂。
少日不容人入社，暮年甘被子侵疆。
不应愚谷知名姓，惟许孤山擅影香。
岂独江湖酬唱者，卷中诸老半存亡。

燕燕鶑鶑喻，工于状妇容。
不如洛神赋，比拟作惊鸿。

卢老数间破屋，张公九尺长身。
容膝何妨啸傲，打头不敢欠伸。

南州时令舛，冬月有蚊飞。
岂是为饥祟，因而触祸机。
照尤嫌画烛，驱尚入罗帏。
吾母音容远，何妨用扇挥。

两帖走蛟虬，堂堂腕力遒。
太师唐死节，大令晋风流。
要续麻姑刻，那容扇媪求。
教儿勤护惜，恐被六丁偷。

六桥鶑花春色浓，十年情绪药裹中。
笔床茶灶尘土积，为君拂拭临东风。
可笑衰翁不自忖，少年场中分险韵。
画舸轻移柳线迎，侈此清游逢道韫。
铢衣飘飘凌绿波，翡翠压领描新荷。
雍容肯就文字饮，乌丝细染还轻哦。
一杯绝类阳关酒，流水高山意何厚。
曲未终兮袂已扬，一目归鸦噪栖柳。

平生谨樽酒，投老更齐圣。
优游接嘉宾，能使百忧屏。
可怜陶士行，饮少亦致病。
丰下改旧容，浮采满青镜。
升降气失常，医经云上盛。
亟试黄昏汤，要期勿药庆。
朝来觉清爽，临窗发幽咏。

近诗通谱江西社，新酿搀先天下秋。
已许眼中窥一豹，可容杯里散千忧。

献酬无算是杯行，午酌从容至四更。
陶母侈于真率约，退思无倦若为情。

也不学肉作台盘与屏风，自然席上浮春容。
也不学论功封侯为羹颉，无妨门外多车舝。
看来不俭亦不丰，知渠别有个家风。
嚅哜吾道为殽核，脍炙人口有诗筒。
要知应酬任真意，略去繁文并缛礼。
尽渠世态谩炎凉，真帅堂中蜀君子。

天与司花细细论，秋花虽是殿花军。
拒霜假得后凋操，造化岂容先策勋。
浓著胭脂潮醉晕，蹙成玉板折裙纹。
游蜂识尽千红紫，只这寒芳竟不闻。

黑甜政饱谁剥啄，手提楸枰敲软玉。
浩浩胸中龙虎韬，冷笑局边人射鹄。
粤昔尝闻黄石公，圯桥一卷岂易通。
报韩孺子未传者，秘谋犹有在江夏。
君今寓意在弈棋，计划何止六出奇。
长驱席卷容易取，不羡宣城与别墅。
皇家今欲复土疆，烦公赤手缚鬼章。

雨湿桑枢夜不关，北窗谁更肯遮阑。
冷侵砚滴浑无润，冻折诗眉未系寒。
万里云容同水墨，四垂檐溜欲琅玕。
梅花枝上春应到，袖手窗前子细看。

笥山之水磨铜绿，秀气都在山之麓。
就中卜筑小仙居，面面轩亭看不足。
主人倒屣浮春容，囊诗拶破古锦红。
书生幸有登龙便，愿到坛边揖下风。

三子久埋没，遗文富百篇。
冰涵心底鉴，雪释性中天。
济楚鲤庭下，澜翻萤案边。
著靴鬼为祟，容易复青毡。

探奇乍入升真洞，泛度先来觅虎溪。
劈立高岩容广厦，纡回流水称幽栖。
楼台错落通窗牖，石磴参差藉杖藜。
无数风光供骋望，更闻山鸟向林啼。

人生何复最为亲，不看春容不认真。
岸柳细摇多意思，野花初绽足精神。
精神识得施为别，意思到时言语新。
为报同门须急赏，莫教春去始伤春。

雍容陪大政，密勿赞洪钧。

郊原春向深，幽居寡来往。
和风日披拂，淑气遍万象。
草本意欣荣，禽鸟声下上。
静中观物化，胸次得浩养。
缅怀浴沂人，从容侍函丈。
舍瑟自言志，宣圣独深赏。
一私尽消融，万理悉照朗。
其人不可见，其意尚可想。
我生千载后，恨不操几杖。
春服虽已成，童冠乏俦党。
安得同心人，咏归嗣遗响。

因见落花心觉悟，薄罗襟上泪痕干。
容颜纵似花枝好，能得君王几日看。

我貌君容一种寒，鹭漂鸥泊廿来年。
我诗吟就无人买，君相公卿煞得钱。

不堪冷照黄昏月，强倚春风作杏妆。
虽得容颜暂时好，欠他肌骨旧来香。

一别音容岁几更，纸灰飞尽泪犹倾。
最怜春雨相将足，绵上有田谁共耕。

来往吴陵路，渔樵是切邻。
雨容轻湿晓，水汽暗浮春。
野雁情如客，汀鸥黠近人。
梅花篷底见，倍觉有精神。

门径半交莎，幽居事若何。
地偏人到少，云淡自怡多。
林杪危凉叶，池容减翠荷。
翻思种阳艳，终竟不如禾。

不与众峰同，才容寸步通。
跨门岩响屧，县度水行空。
僧住知无厌，人来看莫穷。
相传幽洞透，寒拾往还中。

一室坐春空，寥寥万境容。
月移旁砌竹，风借别楼钟。
暗处元非滞，明边亦是逢。
五更侵早起，清露滴长松。

装折围炉地，方方七尺强。
易容元亮膝，难著浄名床。
省炭功虽小，烧香味较长。
晏然宜袖手，免去暴朝阳。

橘洲骨冷不容呼，正始遗音扫地无。
一代风流今北磵，十年妙语得西湖。
人皆去献辽东豕，我亦来观屋上乌。
春尽闭门无恙不，杨花飞作雪模糊。

结束才容四五人，绠长尤恐井生浑。
浊醪不受殷勤劝，笑把黄花过一村。

凡皆可为，天不容伪。
视此休嘉，岂其力致。

玉容当配水仙王，压尽群花不敢香。
昼困未苏酣宿雨，也疑汤餠试何郎。

儒官领袖得名流，子佩应无在阙游。
只要松筠柰霜雪，须知兰菊自春秋。
年龄五十当荣显，风月三千足唱酬。
扬善推能需叶赞，有容心地尽休休。

夫君渐是买臣年，耻眩虚名贾蜡鞭。
斗酒新丰无饮伴，宫袍采石诧诗仙。
寒花傲节休嫌晚，蟠木为容不假先。
更上诗坛参杜甫，清谭相对纸生烟。

奇宝宁容弃道傍，名藩赞理令飞霜。
冀都便觉群空马，鲁市应无诈饮羊。
岭阯云烟新入咏，天边日月趣依光。
吾民疾痛谁医得，好试家传已效方。

湛泉问讯十分春，安得搘筇踵后尘。
不是稽山无贺老，定应坐客畏陈遵。
凫飞渤岛姑容我，马系堂阶解笑人。
重约焦坑新茗熟，一瓯相对话情亲。

撑空一岭镇东隅，未遂登临且按图。
城雉峥嵘归眼界，径蛇盘屈透云衢。
句中风月天无尽，物外亭台山不孤。
令佐才高当办此，稍容拙者自嬉娱。

美人隠于茶，性与茶不异。
苦涩知余甘，淡薄见真嗜。
肯随世俱昏，宁堕众所弃。
灵雨滋山腴，迅雷起龙睡。
野草未敢花，春芽早呈瑞。
鬭水须占一，焙火不落二。
趣深同谁参，隽永时自试。
葱姜勿容溷，瓜芦定非类。
标名寓玄思，微吟写清致。
成我君子交，从彼俗客恚。
嚼芳憩泉石，包贡免邮置。
辽辽玉川翁，千载共风味。

多金建华屋，一堂容百客。
立斋有厅事，不觉旋马窄。
僻于萧相居，隘甚晏子宅。
鬼神瞰高明，吉祥止虚白。

风衮瑶花扑面寒，沾泥点点鹿文斑。
要呈腊瑞鬭梅好，肯让春容傍柳还。
万户闹添沽酒市，两山穷耸索诗肩。
使君宽得忧民念，麦陇青青一望间。

九州四海沸如汤，问舍求田策最良。
豪气到头成底事，未容欺客卧高床。

秋池清晓濯玄云，鸜眼辉涵紫玉文。
细字黄庭应写就，莫将容易博鹅群。

无狮子教儿之诀，无老猫上树之机。
世无所容其拙，人或见谓之慈。
知之已熟，画出何为。
后三十年飏在{土盍}{土夭/韭}堆头，便令无光怪发现，未免起傍观按剑之疑。

高绝寒斋虽未到，但观名扁定非虚。
连床夜语炉无火，四壁秋声案有书。
要与西塘同苦淡，更容东野伴萧疏。
区区粗得归闲趣，每见高风愧不如。

累诏登华省，当时已避踪。
身闲名转重，道大世难容。
南国因锄薤，东山得倚筇。
何当投劾去，短褐许相从。

畴昔花前屡举觞，重来鬓发已苍苍。
未容篱菊成归隠，且向官梅作醉乡。
每约松篁坚岁晚，肯随桃李竞春芳。
东风二月无人惜，片片霏霏雪自香。

东皇为代是南薰，酝酿成花迥出尘。
尽洗娇红春态度，独呈雅素雪精神。
牵衣弱蔓如留客，入枕清香更恼人。
月下星前曾醉插，肯容烦暑到冠巾。

神游八极表，乃是逍遥意。
因之以名命，何取漆园吏。
扁榜谁其书，太师龙蛇字。
弹压南容筦，江山倍增气。
心画如见人，像想用余地。
我来登斯楼，凛凛敬节义。

原隰驱驱过一冬，好山何处不相逢。
层峦叠嶂分高下，翠霭晴岚晕淡浓。
小至停车休作暇，迁来携酒款从容。
千崖竞秀吾乡远，只在南容独秀峰。

原隰驱驱过一冬，好山何处不相逢。
层峦叠嶂分高下，翠霭晴岚晕淡浓。
小至停车休作暇，迁来携酒款从容。
千崖竞秀吾乡远，只在南容独秀峰。

不怯山寒风力尖，要登绝顶看龙潜。
翚飞杰阁云穿栋，静镇禅关月满帘。
踏破松萝容极目，啸惊岩壑快轩髯。
我来默印无边义，寄与孤铃语夜檐。

祝融尊与岱宗齐，仙境今容佛屋依。
晓揖日轮知海窄，夜扪星轸觉天低。
风高殿悉杉为瓦，云冷僧常绵作衣。
莫剪光天坛下草，时巡要秣六龙嘶。

贾生陈治安，难与绛灌列。
汲黯触公卿，不得补遗阙。
直道非身谋，古今同一辙。
吾观蔡子贤，木讷有志节。
道山得良友，同舍颜色悦。
家学传考亭，议论接贤哲。
尘污具瞻地，两疏愤激切。
当宁垂宽容，在庭竞称说。
屡章丐投闲，一节往司臬。
狱情贵平反，人物宜区别。
要令大江东，精彩与昔别。
君诚给谏姿，上恩讵轻绝。
即当宣室对，忠言合稷契。

古庙三间矮棘丛，帝魂枉自气凌空。
早知今日容身窄，前此阿房不作宫。

十里云庄路，东风信杖藜。
好花连夜发，幽鸟傍人啼。
香宇禅心冷，山容醉眼迷。
老僧春睡处，明月印楼西。

全家移入山中住，见说经年不到城。
闲雅足知空世念，讥弹未必损诗名。
高楼听雨开书坐，幽磵寻春采药行。
寺近只容僧问字，松风满屋笑谈清。

客枕谁惊蝶梦阑，角声吹动五更寒。
断桥流水无人处，淡月疏星只自看。
勾引闲情何日了，形容幽韵入诗难。
冷香深恐轻狼藉，叮嘱林神护石栏。

休说登山与绕溪，林间曾见入檐低。
尽开花去浑如雪，忽有香来即是题。
九客不容同气味，六宫回首隔云泥。
策勋商鼎何愁晚，幽意分明在短藜。

胜槩未教容易见，必须委曲一登跻。
到天不觉乘槎远，出洞方知采药迷。
柳舞鶑啼春雨过，花香人醉夕阳低。
规模尽可垂千古，却恐无诗为品题。

衣缁发可梳，云外卓庵居。
佛换新花供，幡拈古偈书。
删松容径竹，种茗间园蔬。
为应诸方供，山房尽日虚。

拄杖寻幽古寺中，云容淡淡雨蒙蒙。
归来一笑春多事，野杏山桃各自红。

画工天机高，腕有万钧力。
把笔解写生，妙处欠人识。
地深烟自引，云敛望不极。
谁知只尺间，卷藏栖座侧。
桃枝糁浅红，羞带燕支色。
经时叹芳跗，数片堕晴碧。
政缘景色饶，讵忍光阴掷。
波心自在流，夕照苦见逼。
雌蜂不受影，容此双㶉𫛶。
睨目且裴回，暂收西去翼。
笼宽终难驯，水满好修饰。
旁人莫痴心，乘势事箭弋。
庶几久相忘，飞浮欣得得。
连旬暑送风，对此融胸臆。
不必形似求，枉费半圭墨。

归来清净居，懒蹋红紫陌。
有堂新翼然，远景疑界画。
暑气碍秋容，似觉眼界窄。
墨云吹雨丝，顷刻入地尺。
水势沄沄来，岸流已拍拍。
老杨湿根翠，穉菱污花白。
东港与西塍，了不见旧迹。
阴阳反掌间，底事作灾厄。

迎秋花事稀，蝶翅依沙晚。
篱落绕红园，暗遣佳名损。
立名岂愿丑，一定不容返。
宁避市尘喧，甘作山林遁。
柔枝缀凤儿，栏外成锦幰。
婉婉风味殊，苒苒烟光远。
治世凤朝阳，吾道何须偃。
毋学接舆狂，终日空思忖。

秋来才几日，得雨洗暑气。
庭前容人行，琐细开野卉。
似觉气象殊，鄙薄牡丹贵。
不是怨春风，政缘出处异。
柔得千年存，刚则片时易。
弹指秋又深，静处觑万汇。
胡床倚竹根，清入诗人胃。
好风缓缓来，侧耳听络纬。

浮云四散雨意浓，小池水满不可容。
前度久晴今久雨，绿笺端欲问太空。
太空高兮渺无路，风力翦丝得小住。
农家一饱庶有期，笑杀春深脱布袴。

前年毘陵登多稼，万顷黄云在亭下。
断碑依壁毫发微，击壤老人歌圣化。
今年负丞到会稽，州园瓦影碧参差。
中有一亭容数客，郁郁两字标璇题。
吾闻国以民为本，民向东郊事耕垦。
与民同乐识见高，秋成沽酒来游遨。

山容偏向秋深瘦，轿行十里日将昼。
斜斜雁字杂真行，节节芙蓉攒锦绣。
向来颇恨日月迟，而今翻道光阴骤。
是中有策君岂知，心要清闲手长袖。
片言轻发潜祸机，驷马难追焉用救。
州家因旱授民词，差官下县拯民饥。
嗟予窃粟惭一饱，破裘短袂肩相随。
君不见流行坎止言所寓，初程且到十里铺。

先生笔端侔造化，妙岁清名满天下。
久知富贵等浮云，已悟世情同啖蔗。
置居阳羡山水妍，湔涤埃尘聊税驾。
岂知地主无所容，天地虽宽如传舍。
一朝焚券还其居，意气不迫愈闲暇。
年深此事竟莫传，欲纪诗篇愧陶谢。
先生祠堂幽且深，今人那识古人心。
但把丹铅较形似，满廊遗像成儿戏。

雨后秋容穉，云游日色微。
远山依旧瘦，污水已新肥。
燕子稀疏舞，萤光冷淡飞。
官闲清到骨，无是亦无非。

野阔因秋见，山高入雾微。
晓看天色暝，午更宿阴围。
有地堪容隠，无言且息机。
为知闲处好，不是厌轻肥。

涧远泉声激，山回月影重。
宵征满凉意，晓色带秋容。
衣薄初霑露，桥阴久傍松。
茅檐因雨湿，催织是鸣蛩。

老人痴钝性可憎，微子谁与为友朋。
久废未容收颡马，一呼宁复责饥鹰。
无缘下榻留徐孺，好去登门访李膺。
吾道不行吾已矣，短桴浮海要同乘。

侵晨风雨暗城楼，渺渺蒲帆海尽头。
远景暂烦双目送，清游不负此生谋。
半杯绿蚁冲寒色，几个白鸥分客愁。
相近梅开迟雪舞，肯容兴尽剡溪舟。

官舍如舟近古河，隔河老木尚新峨。
森罗星象萤分度，经纬水纹鱼掷梭。
月满秋容随处好，风含凉意向人多。
香蒲泉石供清玩，遥忆骚翁在涧阿。

横雨颠风势转加，红情绿意不容夸。
明朝春去忙如箭，满市人携谢豹虾。

墙隈杨柳已垂丝，岸北梅花始着枝。
风掠晴香觅诗句，容渠开晚占春时。

山容娟丽青无尽，心地宽闲乐有涯。
春讯不应梅占断，风流犹有海棠花。

二十四番花信风，凝脂剪翠巧妆容。
谁言桃李芳春后，不似沿流锦绣中。

东坡先生，锦绣心胸。
戏作怪石，一时告功。
当其落笔，雨霈风从。
齐安赤壁，惠州鹤峰。
十年饱览，孰可撄锋。
温润枯淡，变态不同。
一卷之石，作倚盘松。
龙眠居士，孰羁其踪。
一瞬八表，如鹤在空。
东坡颂美，佳名日穹。
明窗展观，松古石窿。
天下之宝，岂间穷通。
东坡之节，龙眠之隠。
一异出处，如琴加轸。
吁嗟二公，人中之龙。
百余岁后，仰止英风。
我生后时，何以形容。
纪述惟赞，愧非扬雄。

徐永升画时，予弱冠而缀文。
赵可大画时，予三十而有立。
钱诵画时，予究道之出入。
盖尝晦其声名，谢其等级。
恶脂韦而取容，与傲世而长揖。
客问直夫，处事太执。
直夫俛而笑曰，人各是其所习。

尚记千官拱帝尧，日随环珮早趋朝。
螭坳毡下从容际，咫尺天颜未觉遥。

归来好，两岁引年章屡草。
圣恩宽辱不容闲，今得生还真大造。

家有园池乐寿康，君恩广大寿无疆。
玉龙自是神仙骨，紫殿容依日月光。
不织不蚕时赐帛，无功无过岁支粮。
老臣得此知惭愧，家有园池乐寿康。

嗣圣中天日，遗氓忆汉时。
一王新盛礼，万国贺重熙。
官爵霑寰宇，光明冠本支。
穷冬辞老母，吉日赴京师。
祖席明斜照，寒江结暮澌。
停杯愁把袂，立马语临期。
草动春前色，梅繁雪后枝。
湖山饶逸兴，士友重游嬉。
菱唱工迷客，荷舟稳放维。
土风珍缟带，吴馔熟莼丝。
塔寺开金碧，楼台漾淼弥。
云连句践国，江动伍员祠。
阊阖春朝早，觚棱霁景迟。
柳迎仙仗软，花簇御楼欹。
苜蓿来宛马，樱桃荐寝帷。
周家千岁历，汉殿万年卮。
驻跸山川远，櫜弓岁月移。
天俄忧杞国，日再仰咸池。
弓剑群臣泪，园陵故国悲。
乾坤开帝统，雨露豁宸私。
蜂虿何为尔，豺狼欲问谁。
箭流元帅幕，城立叛营旗。
国体存矜恤，皇猷务远绥。
且从鹰一饱，自待虎双疲。
复说京西乱，愁连蜀道危。
仓皇分队伍，指点护藩篱。
狙诈终劳驭，游魂不足羁。
几年腥战血，今日痛疮痍。
宗社神灵在，邦家德泽遗。
会闻淝水捷，可复雁门踦。
草诏词头切，蒲轮礼意卑。
贤良多选拔，社稷在扶持。
举动新群目，经纶伫一夔。
长沙何遽往，郑卜竟堪疑。
莫以朝廷重，翻令盗窃窥。
稍惩鹰隼击，庶使凤凰仪。
薪胆方无倦，舆图正入披。
王孙思报国，天府待忠词。
世道多为忌，波流幸勿随。
从容陈古昔，感慨论边陲。
仕进虽云始，平生见在兹。
青毡今可复，彩服更相宜。
漂泊微躯老，蹉跎困翮垂。
黻材元自逸，正论竟焉裨。
误赏骚人作，深惭国士知。
叫阍时已晚，鸣剑志空驰。
郁郁驱流俗，悠悠叹乱离。
羊裘终隠去，渔钓复何之。
出处从今隔，飞腾不可追。
济时须俊杰，愿睹中兴期。

承平盗贼起，丧乱降自天。
荼毒恣两道，兵戈浩相缠。
此邦祸最酷，贱子忍具言。
朝廷讨乱初，谁任主将权。
辎重道闲来，隠隠何阗阗。
殿前尽貔虎，所向当无坚。
组练照川明，戈戟耀日鲜。
父老当时言，此贼不容吞。
军兴法律在，进退非得专。
奈何忽舍去，屯垒随之迁。
留兵不五百，当贼逾数千。
英英胡将军，策马奋独先。
出入突且击，势绝飘风旋。
杀贼不知数，尸骸相叠穿。
谁谓散复来，其徒奈实繁。
须臾塞城郭，合沓迷妖氛。
将军怒一呼，誓死报国恩。
拔剑复入阵，鼓声俄不闻。
哀哉失壮士，白日为之昏。
嗟彼城中人，欲生无由缘。
连头受屠戮，赤族罹祸冤。
妻孥悉驱虏，道路号相牵。
或有小失意，性命无由全。
言语方出口，腰领已不连。
婉婉闺中女，未尝窥户边。
白刃斥之去，不许暂稽延。
回头顾父母，父母安敢怜。
所掠靡孑遗，囊担无虚肩。
衣冠困奴隶，怒骂仍笞鞭。
又有脱锋刃，多化为鱼鼋。
途穷势复迫，忽若忘重渊。
仓卒所传误，投身空弃捐。
婴儿或在抱，粉黛犹俨然。
沙碛腥人肠，衔啄集乌鸢。
呜呼彼苍天，念此胡罪愆。
比者因乱定，南归经旧廛。
岂徒人民非，莫辨陌与阡。
所见但荆棘，狐狸对我蹲。
坡陁流血地，靡靡生寒烟。
城头遇老翁，行泪为余论。
云贼破城时，贼初攻南门。
大军血战久，家得扶我奔。
所免有万计，皆我胡君恩。
不然尽鱼肉，遗黎何有焉。
语罢复呜咽，余亦涕泗涟。
军旅苦转输，饥馑仍荐臻。
疮痍莽未复，千里惟空村。
白骨不知谁，无人为招魂。
四郊实多此，仁者宜恻然。
近喜大告捷，所俘悉已还。
凶渠戮庙社，党类归之田。
当知釜中鱼，贷尔喘息悬。
胡为迭恃险，高垒犹山巅。
蛮獠本异性，土风来有年。
力屈势暂伏，乞降非恶悛。
胁从固罔治，群丑岂尽原。
反复恐难料，安危仗诸贤。
此师不再举，乘时须勉旃。
国家刑罚在，庙算必不偏。
感时须发白，忧国空拳拳。

玉宇凌空耸，金书照夜明。
墙深容竹迸，石古伴梅横。
云接天章路，风传徼道声。
非才叨儤直，愧见壁间名。

远山丛丛，远树蒙蒙。
咫尺万里，江行其中。
短长何岸，高低何峰。
彼坻彼洔，彼瀑彼洪。
晴岚乍豁，烟霭葱笼。
或断或属，且淡且浓。
尔崒奚寺，尔盘奚宫。
或垣阴翳，或梁嵌空。
有吠者厖，有樵者翁。
危樯落碇，短棹掀蓬。
往来异趣，寂动殊容。
羃翠其庭，岂非卢鸿。
略彴而渡，岂非龟蒙。
昔我经行，云山万重。
若淮南北，与江西东。
亦蓑而雨，亦帽而风。
乃今追惟，梦境相从。
及此开卷，恍然昔同。
谁居作者，造化论功。
淹总其裔，熙成是宗。
声闻九陛，既召而终。
谓彼树白，谶其身穷。
其然岂然，讯之天公。
此名穹壤，畴曰不逢。

郊迎犹待一番风，主相那能不愧容。
纵道东还心事白，更须定洛乞明农。

逍遥而下是全书，渔父诸篇却不如。
意外形容辞独至，句中脉络字无虚。
机锋颇似禅三昧，根极祗求性一初。
千古濠梁同会面，子真知我我知鱼。

事师如父理云然，到底难忘讲席前。
身在必忧惟忌日，义存虽死似生年。
亲祠执奠疑容见，浅学孤恩枕膝传。
长愧后生香一瓣，玉楼十二抵三千。

碧油幢下诗书帅，吏案如山强拨开。
领客雍容游郡圃，柳间松下步行来。

忆昔从容陪燕几，别来岑寂守渔蓑。
论谈苦羡江河决，离索深惭岁月磨。
觌面难逢善知识，钝根空比老禅和。
当时言语何曾会，路滑山高敢再过。

贫惯人人嗤不管，老惭幼幼念难除。
有孙何必位为喜，戏父谁云翁不如。
夫子忘年容撰屦，长文何日抱随车。
殷勤好伴腰镰叟，莫学娇痴女觅鱼。

师知缘熟向温陵，骑虎仙翁现化身。
袖有先容应得力，阳岩佛地位中人。

衰懒如僧不出庵，雨晴春又遍溪南。
周天日度一日一，初夜月生三月三。
还丹只是安乐法，虚白应难容易谈。
最喜无名公自传，何须儒学记齐聃。

梅有幽人骨，兰如处子姿。
二者岂不贵，清矣仁未知。
美哉水芙蓉，百花谁庶几。
可爱非可狎，不癯亦不肥。
充然德之容，莹矣仙之肌。
芬芳不容挹，既远而有遗。
洛阳妖艳品，红紫薄易萎。
东篱败坏相，著枝黏如{米离}。
此花虽已落，泛泛看红衣。
有房如栗玉，尚以金丝围。
吟玩苦不足，赋予何其奇。
因思爱莲说，稽首百世师。
非汝溪不爱，非溪不汝宜。
何人斯取斯，有道者似之。

梅有幽人骨，兰如处子姿。
二者岂不贵，清矣仁未知。
美哉水芙蓉，百花谁庶几。
可爱非可狎，不癯亦不肥。
充然德之容，莹矣仙之肌。
芬芳不容挹，既远而有遗。
洛阳妖艳品，红紫薄易萎。
东篱败坏相，著枝黏如{米离}。
此花虽已落，泛泛看红衣。
有房如栗玉，尚以金丝围。
吟玩苦不足，赋予何其奇。
因思爱莲说，稽首百世师。
非汝溪不爱，非溪不汝宜。
何人斯取斯，有道者似之。

可笑儿痴觅句忙，先生善诱许升堂。
未应得髓能如可，敢道言诗亦与商。
笔落更夸风雨疾，袖回犹射斗牛光。
句中有眼容参取，肯靳涪翁古印章。

问疾维摩本不任，招延多谢屡挥金。
伏波床下容松拜，康节窝中为客吟。
新语粲花空把玩，旧游煨芋阻追寻。
老惭筋力难为礼，南北相望只嗣音。

此缁何事与韩仇，可怪真如撼树蜉。
唤作辨才知汝误，看成寐语使人羞。
赐云日月无容毁，甫叹江河不废流。
者也之乎三十首，千年贻笑几时休。

羊肠历尽鬓今皤，官职因才自折磨。
议幕重来还去也，攀辕不住奈愁何。
情知直道能容少，空喜阳岩得助多。
券内功名终久在，非非是是一东坡。

虽云莆荔胜闽中，诸品如今未改容。
寄语宋香陈紫辈，还他先进是金钟。

中朝人物久无俦，何不容渠侍璪旒。
直疏勇干丹凤阙，敕书去管鳄鱼州。
名高北斗知相敌，吏问南宫莫苦留。
召节鼎来宜略住，郡贫民病待公瘳。

一持使节两持麾，五岭依然双鹤归。
见说只今杨子宅，庭容旋马地生衣。

帝斡璇杓处，云高隔几重。
自天携左角，出地见青龙。
碧汉方回柄，苍精恰露容。
举头看斗指，骧首觉云从。
西揭殊春候，东骑验尾踪。
韩门人所仰，直欲折充宗。

一段秋容好，丹青欲画难。
塘幽尘不到，鸟度影偏寒。
何处寻窠去，行人瞥眼看。
云间寻旧侣，水底见飞翰。
鸥讶随波没，鹏思击水抟。
佳人遥望处，误指镜中鸾。

机事嗟何巧，空村不住舂。
潺湲因借力，俯仰若为容。
尽日劳双杵，疏泉隔几峰。
无人长轧轧，助我为淙淙。
碓下僧长喜，溪边妇亦慵。
香厨炊已办，时倩野云封。

法驾谁摸写，形容比太清。
星陈元肃肃，天运自行行。
阊阖开黄道，璇玑映玉衡。
盖明瞻帝近，旗动认参横。
移得魁台下，如闻警跸鸣。
流光知遣使，招我立通明。

传闻此山分蓬岛，锦绣青霞叠相向。
飞云通天两绝奇，更出上界三峰上。
凌乘汗漫不可得，倩谁图画丹青状。
朝真学道走俗子，纪实留题出宗匠。
何当步虚蹑太微，森列金庭五云仗。
祇园琳宇出崔嵬，郁葱佳气天容开。
回头却立睨人境，渺渺瘴雾驱氛埃。
非惟此地相引领，叹我为尔胡为来。
他年欲访经行处，请看姓字镵岩隈。

劈口两桡无剩法，点头三下不容声。
谢师付授从今了，一段风流画不成。

一榻从容话岁寒，相忘共作布衣看。
云台诸子成何事，万古清风一钓竿。

小𣃁烟苔地，春生一笑间。
亭邀邻圃树，台挹隔城山。
幽梦壶天晓，清时幕府闲。
旋移花尽活，容我醉来攀。

疏松碎明月，密竹筛清风。
亲交昔与别，若谓行相从。
延企邈不及，音容随想生。
谅彼亦耿耿，飞爽留空形。
援琴不能寐，意乃多于声。
晤言岂无偶，眷眷讵可忘。

当轩水渍一池苔，竟日无人见客来。
飞鸟忽从花下出，游僧恰自雨中回。
半边枯树雷烧破，几段残碑雪冻开。
檀施只今何处在，金容冷对石炉灰。

粉容冰艳玉玲珑，此外评花四海空。
可惜国香天不管，吹开吹落任东风。

北风叫枯桑，玉沙粼粼光。
天寒山路石断裂，驻马相看辽水傍。
军容带甲三十万，都护宝刀冻欲断。
旄头夜落捷书飞，少年金紫就光辉。

日月出又没，贵贱同一尘。
求荣不求辱，利欲相纷纶。
鲸鱼张鬣海水沸，拟学长生更容易。
不知中有长恨端，秦亡祖龙失天地。
野草白根肥，凤雏长忍饥。
人生过五十，何用假光辉。
四时相催节回换，乌头虽黑有白时。
一尊绿酒绿于染，有歌有舞闻早为。
庭前芳树朝夕改，可叹年光不相待。

百虫阫蛰雁奔忙，君从何来两袂霜。
大冠如箕盍齐鲁，此地无乃惊吠厖。
钓竿曾笑江湖窄，尺水讵容投犗客。
取羝为君向东𫐈，一声裂石扶桑白。

芝田长相依，瑶池长相随。
云泥共悲欢，生死同襟期。
行啄林莽间，断翅谁与医。
往者不可复，病者不得飞。
极目青云中，临风翘以思。
思深不复啄，一唳天容悲。

妾居西北方，容貌亚冰雪。
妾长嗟无媒，孤影对明月。
头绾堕马髻，脚衬凌波袜。
钗梁溜金凤，舞带蒙锦缬。
颈瑳素玉圆，胸莹新酥滑。
翠靥中蛾眉，瑶花亸鸦发。
腰袅柳丝轻，脸润桃花发。
出郊乘紫骝，蔽目举青伞。
不敢一回首，烟际暗愁结。
谁家白面郎，志气何飘扬。
使妾一过眼，吾肉燔如汤。
自惟父母严，折花回倚墙。

岁事忽婉娩，旅怀良尔悲。
风雾起无边，雨雪凄霏霏。
岂无销金帐，唱饮羊羔儿。
寄食他人门，屏息从所依。
雕鹗翔九天，鹪鹩巢一枝。
烟霄有熟路，我当何时归。
人间自富荣，信美非所宜。
朱颜日已改，华发渐复稀。
触目思远人，胜赏怀昔时。
园林向衰谢，青山吞斜晖。
坐久露华重，吟残云意迟。
晴空清已旷，寒月满我衣。
莫言一杯酒，容易相对持。
病鸐栖草亭，会须唳声飞。

廼先天皇君，万有七千祀。
迄彼大庭时，封于葛天氏。
邈计几何年，是生余小子。
上清太极公，造道穷天髓。
有晋勾漏侯，炼丹极地肺。
岂曰其云仍，容或有肖似。
阿亡昔吞月，诞日非指李。
少长异强袌，世家得源委。
谁言空桑生，乃嗣白仲理。
少傅仕唐朝，香山号居士。
不曾受衣盂，漫自访根柢。
长是娱林泉，靡复哄都鄙。
光景长如丝，功名大似米。
留情十种仙，托契五穷鬼。
尘埃日以遥，富贵云而已。
允矣躬清明，听之自赞毁。
且非笔不锋，自信文甚绮。
接踵李杜坛，信威屈贾垒。
既而倦钓鳌，何以更呼蟡。
此念轻万锺，所懽在四美。
青帝御山河，东风管红紫。
烟寒绿柳颦，日暖黄鹂喜。
当此醉则歌，悠然起而舞。
槐阴清昼长，蝉噪新声止。
修竹森群贤，瑞莲立万妓。
顿忘蜗蝇心，坐洗笙笛耳。
月色凝冰壶，桂花落金蚁。
风松啸长林，霜雁过寒水。
于心豁然凄，有酒多且旨。
及无蟋蟀吟，渐至芙蓉死。
腊雪飞鹅毛，江梅吐玉蘂。
吟诗三嗅之，对景一莞尔。
亦以寸心坚，于焉百念弛。
往时丱角间，纵步禅关里。
香象截河流，冻蝇透窗纸。
洞搜到户庭，何异丧考妣。
手接秘魔杈，胸当石砮矢。
最初悟苦空，旋复学久视。
虽殊斲雪功，同一标月指。
凿井求丹砂，𣃁云种枸杞。
矧当偷蟠桃，亦欲追𫘧駬。
神授咽日书，帝锡驱雷玺。
那知天可阶，是盖道在迩。
吾生讵已而，君子诚乐只。
回首三十年，如之何也矣。
旧尝习骑射，马鞍谩伤髀。
亦尝习剑击，镡{廛阝}屡𢭏齿。
筹略成无庸，韬钤谁可比。
东方罢奏书，南郭归隠几。
澡虑服参苓，洁身佩兰芷。
然虽羡簪缨，奚若就刀匕。
展也趣清虚，终焉知本始。
顷年事四方，重趼啻万里。
海岳靡不周，风烟莫能纪。
东游衡庐颠，北逮灊皖趾。
南登苍梧脊，西啖青城觜。
云伴金华栖，月依玉笥舣。
罗浮山以南，彭蠡水之涘。
横笛岳阳楼，飞觞金山寺。
武夷猿相呼，委羽鹤久俟。
禹穴郁{氵罗}嶆，秦城就颓靡。
桂林岚光娇，瓯越海气诡。
合皂青崔峨，麻姑翠迤逦。
醉寻张陵孙，走遇许逊婢。
澎浪若山高，浯溪与天峙。
曾樵雁荡中，亦钓太湖底。
所交皆英豪，初不介彼此。
素志骖龙鸾，寒厨赦犬豕。
苦吟思呕心，俗状厌擎跽。
徘述煮笋经，笑补遗民史。
风骚追苏黄，寂寞造陶姒。
饥寒莫荧惑，炼养有凭恃。
余有黄芽田，旦暮举耒耜。
余有白雪蚕，左右置箱篚。
尽使闲姓名，浩然满朝市。
方将山水蒙，毋怪天地否。
颜舜足侪晞，广聃敢肩拟。
但令心以灰，世事尽糠秕。
造物神与游，天公气可使。
伏槽待赏音，焦尾叫知己。
投合辱太玄，舞雩风一唯。
行藏固不同，领略贵有以。
浮海慨槎仙，临风唤月姊。
或疑有个扅，岂谓惟薏苡。
若士乘大鹏，跫音卜嫩蟢。
阴阳诿曰深，血脉微可揣。
畔岸诿曰遐，舟车容可庀。
孤鸦唤晴晖，拱鼠濯清泚。
龟蛇伏剑蟠，鸡犬待鼎舐。
不愁松柏凋，祇畏桑榆徙。
意马息驱驰，心兵遂消弭。
身中玉楼台，赤子处非侈。
身外金埤堄，虎臣治不圮。
畴能弗鸿鹄，而又恋枌梓。
未免畏白圭，{礻是}身蹈廉耻。
非将献黄金，赂天丐福祉。
决之西则西，可以仕则仕。
荷锸死便埋，归园生为诔。
怆神眺高遐，怀宝谨操履。
我往蓬莱山，世人劳所企。

廼先天皇君，万有七千祀。
迄彼大庭时，封于葛天氏。
邈计几何年，是生余小子。
上清太极公，造道穷天髓。
有晋勾漏侯，炼丹极地肺。
岂曰其云仍，容或有肖似。
阿亡昔吞月，诞日非指李。
少长异强袌，世家得源委。
谁言空桑生，乃嗣白仲理。
少傅仕唐朝，香山号居士。
不曾受衣盂，漫自访根柢。
长是娱林泉，靡复哄都鄙。
光景长如丝，功名大似米。
留情十种仙，托契五穷鬼。
尘埃日以遥，富贵云而已。
允矣躬清明，听之自赞毁。
且非笔不锋，自信文甚绮。
接踵李杜坛，信威屈贾垒。
既而倦钓鳌，何以更呼蟡。
此念轻万锺，所懽在四美。
青帝御山河，东风管红紫。
烟寒绿柳颦，日暖黄鹂喜。
当此醉则歌，悠然起而舞。
槐阴清昼长，蝉噪新声止。
修竹森群贤，瑞莲立万妓。
顿忘蜗蝇心，坐洗笙笛耳。
月色凝冰壶，桂花落金蚁。
风松啸长林，霜雁过寒水。
于心豁然凄，有酒多且旨。
及无蟋蟀吟，渐至芙蓉死。
腊雪飞鹅毛，江梅吐玉蘂。
吟诗三嗅之，对景一莞尔。
亦以寸心坚，于焉百念弛。
往时丱角间，纵步禅关里。
香象截河流，冻蝇透窗纸。
洞搜到户庭，何异丧考妣。
手接秘魔杈，胸当石砮矢。
最初悟苦空，旋复学久视。
虽殊斲雪功，同一标月指。
凿井求丹砂，𣃁云种枸杞。
矧当偷蟠桃，亦欲追𫘧駬。
神授咽日书，帝锡驱雷玺。
那知天可阶，是盖道在迩。
吾生讵已而，君子诚乐只。
回首三十年，如之何也矣。
旧尝习骑射，马鞍谩伤髀。
亦尝习剑击，镡{廛阝}屡𢭏齿。
筹略成无庸，韬钤谁可比。
东方罢奏书，南郭归隠几。
澡虑服参苓，洁身佩兰芷。
然虽羡簪缨，奚若就刀匕。
展也趣清虚，终焉知本始。
顷年事四方，重趼啻万里。
海岳靡不周，风烟莫能纪。
东游衡庐颠，北逮灊皖趾。
南登苍梧脊，西啖青城觜。
云伴金华栖，月依玉笥舣。
罗浮山以南，彭蠡水之涘。
横笛岳阳楼，飞觞金山寺。
武夷猿相呼，委羽鹤久俟。
禹穴郁{氵罗}嶆，秦城就颓靡。
桂林岚光娇，瓯越海气诡。
合皂青崔峨，麻姑翠迤逦。
醉寻张陵孙，走遇许逊婢。
澎浪若山高，浯溪与天峙。
曾樵雁荡中，亦钓太湖底。
所交皆英豪，初不介彼此。
素志骖龙鸾，寒厨赦犬豕。
苦吟思呕心，俗状厌擎跽。
徘述煮笋经，笑补遗民史。
风骚追苏黄，寂寞造陶姒。
饥寒莫荧惑，炼养有凭恃。
余有黄芽田，旦暮举耒耜。
余有白雪蚕，左右置箱篚。
尽使闲姓名，浩然满朝市。
方将山水蒙，毋怪天地否。
颜舜足侪晞，广聃敢肩拟。
但令心以灰，世事尽糠秕。
造物神与游，天公气可使。
伏槽待赏音，焦尾叫知己。
投合辱太玄，舞雩风一唯。
行藏固不同，领略贵有以。
浮海慨槎仙，临风唤月姊。
或疑有个扅，岂谓惟薏苡。
若士乘大鹏，跫音卜嫩蟢。
阴阳诿曰深，血脉微可揣。
畔岸诿曰遐，舟车容可庀。
孤鸦唤晴晖，拱鼠濯清泚。
龟蛇伏剑蟠，鸡犬待鼎舐。
不愁松柏凋，祇畏桑榆徙。
意马息驱驰，心兵遂消弭。
身中玉楼台，赤子处非侈。
身外金埤堄，虎臣治不圮。
畴能弗鸿鹄，而又恋枌梓。
未免畏白圭，{礻是}身蹈廉耻。
非将献黄金，赂天丐福祉。
决之西则西，可以仕则仕。
荷锸死便埋，归园生为诔。
怆神眺高遐，怀宝谨操履。
我往蓬莱山，世人劳所企。

萧瑟兮枫林，呜咽兮岩泉。
于此明月夜，拨动相思弦。
音容尚如昨，恩爱空自怜。
天风吹广寒，夜露飘飞仙。
夫岂不垂念，孤凤谁与眠。
人生亦客寄，胡不俱死遄。
使我向阑干，泪雨如涓涓。

众僧莫怨赵归真，此是容成太玉君。
始末四年曾就日，相将五秩即腾云。
帝心俾立神霄教，州额由升应道军。
泉石依然冠剑冷，至今雷电御松坟。

无人为叫祢平原，表祖粗人岂识文。
鹤在鸡群怀月露，豹将虎变欠风云。
凤凰池上才方酒，鹦鹉洲边已自坟。
道大不容才见忌，渔阳挝断不堪闻。

昼潮夜汐大江东，江上东南宝刹雄。
饭了从容陪海月，禅余宴寂享松风。
主宾无间诸尘浄，心目相忘万象空。
橙熟手香吟笔滑，余情渺在夕阳中。

岂论春夏及秋冬，事事皆由造化工。
谁道一生无好运，何缘三月见芙蓉。
骚人犹恐东风误，醉眼真疑芍药红。
便是重阳开未晚，且传好意取欢容。

雪里僧伽已寂然，不知香火几何年。
殷勤琢雪雕冰语，忏悔嘲风弄月愆。
林壑烟霞容有分，庙堂锺鼎得无缘。
天池旧拜金灯了，却裹兜罗一袖绵。

林间一径似惊蛇，中有禅关隠紫霞。
烟锁苍松遮寺额，风摇翠竹撼檐牙。
客来寂寞盘香穗，饭罢从容瀹茗花。
到此徘徊归去晚，夕阳挂树一声鸦。

驿酒沽来满满斟，现成诗句不须寻。
轻云阁雨风声软，淡霁笼云日影沉。
夹路栀花香野水，隔山杜宇响乔林。
草庵饭了从容睡，门外通衢无古今。

昨夜西风起白蘋，从前湖海几酸辛。
感今怀古无限事，拄颊闲思一怆神。
琼窟先生鼓玉琴，一调一弄符我心。
屈平宋玉不可挽，西风黄叶为知音。
初闻如风吹梧桐，次听如雨鸣芭蕉。
凄然如雁声遥遥，温然如鶑暖夭夭。
忽而转调缓复急，海风吹起怒涛立。
夜深星月堕蓬山，神官不管蛟龙泣。
顿又换指清而和，牡丹芍药香气多。
露桥月榭风雨夕，如此杜鹃愁奈何。
浩浩长风送急雨，寂寞孤鸿落寒渚。
昏昏月色老猿啼，蔼蔼风光新燕语。
又如晴鹤唳苍烟，倏似寒鸦噪晴川。
良宵砌畔响秋蛩，清昼林间悲风蝉。
我思此声不堪比，使人欲悲复欲喜。
五月葛亮渡泸溪，九月荆轲过易水。
此声喜喜复哀哀，我志渺然在江淮。
方且琵琶亭下坐，倏又郁孤台上回。
琴声展转我心碎，我心多少平生事。
弦中招我栖林泉，指下呼我入富贵。
上界瑶池玉浪寒，凤凰阁下罗千官。
紫皇宴坐苍琳宫，岂复知我犹人间。
龟台烟冷风萧萧，十万彩女歌云璈。
自怜踪迹今尘土，安得金妃复赐桃。
青琅真人骑白鸾，日往日复玉京山。
不念曾与同僚时，清都绛阙何时还。
紫清夫人侍帝轩，朝朝嫣然妙华门。
盍思人世此凄苦，金鱼玉雁凭谁传。
琪花开遍翠微台，彩凤舞彻宾云仙。
麒麟守住虎关严，獬豸时复森其前。
不成终身只人世，吾身不翮心亦翅。
粗且神霄觅一官，早作啸风鞭霆计。
此曲此曲君休弹，老眼无泪徒悲酸。
自知逍遥时节近，与君一笑开懽颜。
太华宫中多白莲，以金为花玉为根。
上有琼甲金丝龟，夜吸珠露花间眠。
紫琅殿深不可诘，时有火铃飞出入。
殿中仙君乘云𫐌，三千玉娥傍侍立。
此般景象犹未忘，所以思念时悲伤。
闻君琴声洗我心，自盍泰然发天光。
我昔神霄西台里，雪肌玉肤冰霜齿。
长歌一曲惊帝阍，解使八鸾舞神水。
又尝飞过广寒宫，一见嫦娥琼玉容。
不敢稽首便行过，倏复呼我醉瑶锺。
水府左仙萼绿华，身居东华帝子家。
时以瑶琴鸣五霞，一声弹落琼台花。
上元太真安长仙，日事玉皇上君前。
玉龙娇痴不肯舞，独自奏帝鸣鸾弦。
此声远矣吾不见，人间琴声更多变。
谁能以此清净心，许多悲懽相练缠。
琼窟先生然我言，我是霆司笔墨仙。
昔为东华校籍吏，屡亦舞笔灵君前。
失身堕世自叹息，东华欲归归未得。
翠娥掩泪香骨寒，长天远水日相忆。
君知否，吾将呼起大鹏驾琼云，手持百万苍鹰兵。
前驱天丁后火铃，飞罡蹑纪下太清。
又将东海捕金鲸，骑之去谒蟾蜍精。
却持万阵貔虎人，下来红尘扬鼓钲。
更烦先生试一举，为我调中作金鼓。
为我唤起李太白，与我浩歌拍掌舞。
君琴定是天上琴，天上曲调人间音。
为君醉中一狂歌，千岩万壑白云深。

千山万山耸寒碧，桃花李花正春色。
客来登此一览亭，东望长江渺无极。
烟飞松坞晓苍凝，雨过竹林晚翠滴。
人家楼阁下参差，天宇云霞上郁密。
平湖青草覆白沙，峭崖断岸几千尺。
芦荻丛中鸥鹭闲，来往渔舟三两只。
柳阴浓淡夕阳斜，藓岩石磴满山赤。
落鸦噪下枯树枝，鸡犬声中半樵笛。
疏篱小屋可容膝，目对青霄一太息。
满城车马走红尘，何人知享此幽寂。
竹炉焚罢柏子香，甆杯倾泻碧玉液。
饮到如泥卧石鼓，醒来瀹茗自闲适。
啸咏太空歌一曲，风吼千林月华白。
一览亭前双目明，诗成自觉天地窄。
云崖烟树几重重，三百六十真奇峰。
我将持斧扣洞门，借问蟠桃几时红。
流光瞬息付一电，万事转头如去箭。
南康有个陈参军，心镜如如成一片，自笑浮生若春燕。

春风夜飞招月檄，檄月司花月供职。
月落千娇百媚丛，诸花为月妍为容。
楼东月照楼西皎，楼西月向楼东笑。
月与花戏天中流，花与月浴江中浮。
月皆不管春风怒，花为月歌为月舞。
舞者媚绿歌娇红，争怜妒宠惊春风。
出有入无多变异，花竟不晓月之意。
江花恼天天花愁，东楼月掩西楼羞。
花亦自睡花自醉，月倦欲归归未至。
却缘晓锺呼月回，月回花醒花不知。

云游难，云游难，万里水烟四海宽。
说着这般滋味苦，教人怎不鼻头酸。
初别家山辞骨肉，腰下有钱三百足。
思量寻师访道难，今夜不知何处宿。
不觉行行三两程，人言此地是漳城。
身上衣裳典卖尽，路上何曾见一人。
初到孤村宿孤馆，鸟啼花落千林晚。
明朝早膳又起行，只有随身一柄伞。
渐渐来来兴化军，风雨萧萧欲送春。
惟一空自赤毵瑉，囊中尚有三两文。
行得艰辛脚无力，满身瘙痒都生虱。
茫然到此赤条条，思欲归乡归未得。
争奈旬余守肚饥，埋名隠姓有谁知。
来到罗源兴福寺，遂乃捐身作仆儿。
初作仆时未半月，复与僧主时作别。
火云飞上支提峰，路上石头如火热。
炎炎畏日正烧空，不堪赤脚走途中。
一块肉山流出水，岂曾有扇可摇风。
且喜过除三伏暑，踪迹于今复剑浦。
真个彻骨彻髓贫，荒郊一夜梧桐雨。
黄昏四顾泪珠流，无笠无蓑愁不愁。
偎傍茆檐待天晓，村翁不许住檐头。
闻说建宁人好善，特来此地求衣饭。
耳边但闻惭愧声，阿谁可具慈悲眼。
忆著从前富贵时，低头看鼻皱双眉。
家家门首空舒手，那有一人怜乞儿。
福建出来到龙虎，上清宫中谒宫主。
未相识前求挂搭，知堂嫌我身䍀缕。
恰似先来到武夷，黄冠道士叱骂时。
些儿馊饭冷熟水，道我孤寒玷辱伊。
江之东西湖南北，浙之左右接西蜀。
广闽淮海数万里，千山万水空碌碌。
云游不觉已多年，道友笑我何风颠。
旧游经复再去来，大事忽忽莫怨天。
我生果有神仙分，前程有人可师问。
于今历练已颟顸，胸中不着一点闷。
记得兵火起淮西，凄凉数里皆横尸。
幸而天与残生活，受此饥渴不堪悲。
记得武林天大雪，衣衫破碎风刮骨。
何况身中精气全，犹自冻得皮迸血。
又思古庙风雨时，香炉无火纸钱飞。
神号鬼哭天惨惨，露冷云寒猿夜啼。
又思草里卧严霜，月照苍苔落叶黄。
未得些儿真受用，如何禁得不凄凉。
偶然一日天开眼，陈泥丸公知我懒。
癸丑中秋野外晴，独坐松阴说长短。
元来家里有真金，前日辛勤枉用心。
即得长生留命诀，结茆静坐白云深。
炼就金丹亦容易，或在山中或在市。
等闲作此云游歌，恐人不识云游意。

嫩竹容归鹊，寒松捧落晖。
危红和露落，空翠扑衣飞。

月冷松寒露满襟，天容绀碧鹤声沉。
夜深独把栏干拍，只有长江识此心。

插花临水一奇峰，玉骨冰肌处女容。
烟袂霞衣春带雨，云鬟雾鬓晓梳风。

瘦沈皤潘莫自匆，花边有酒且从容。
春三二月东风里，鶑百千声翠柳中。

岂谓东吴得再逢，二俱老尽少时容。
来从上国鶑花里，堕在辋川图画中。

墙头榴火正烧空，风削苍云作数峰。
避叶荷花如避暑，病香愁态若为容。

霜将枫绿染为红，风把芦花缕作茸。
云自幕天谁钉挂，月来佐酒与从容。

世态炎凉觉鼻酸，洞门空掩绿烟寒。
仗三尺剑临风舞，把一张琴对月弹。
斫竹数竿容水过，倚松半日执经看。
山林心绪得闲处，好炼长生不死丹。

些儿顽石些儿水，画工撑眸几睥睨。
忽然心孔开一窍，呼吸掇来归幅纸。
白发黄冠逞神通，手把武夷提得起。
大槐宫中作蝼蚁，醒来闻此心豁喜。
芒鞋竹杖一弹指，三十六峰落眉尾。
魏王岂是中秋死，玉骨犹存香迤逦。
八百年来觅只鹤，一举直上三万里。
半杯浇湿曾孙齿，幔亭遗事落人耳。
新村渡头拽转蓬，寒猿声落青烟里。
老松今已几年梢，毛竹于今复生米。
岩上无人花自红，幽鸟自鸣鸣自止。
笑将铁笛起清风，白云飞过看无踪。
夜来月影挂梧桐，莓苔满地绿容容。
丹崖高处药炉空，洞前云深千万重。
我亦偶来还自去，一夜潇潇江上雨。
飞廉怒作满空雪，天柱峰前飞柳絮。

神仙底事君知否，君若知兮求不苟。
先且回头自揣量，须量瞒心方开口。
神仙有术非不传，也要侬家有夙缘。
若也人人皆会得，天机容易向人言。
学道学仙须笃志，坚然一念无疑意。
如是操心无始终，又道辨金将火试。
你们心地荆棘多，善根才发便成魔。
若能先合神仙意，己分无时也奈何。
心地不明言行恶，做出事来须是错。
自家无取他无求，思量何似当初莫。
恁地思量本故然，且教自己故心坚。
君看古今得事者，一片灵台必不然。
未见志人须愿见，逢着人时心百变。
何缘传授有易难，自是玄门未历炼。
问你如何不料量，自家穷达任穹苍。
但且奈心依本分，人言有麝自然香。
玉蟾本是山林客，寻个好心人难得。
于今且趁草鞋壮，脸似桃红眼正黑。
玉蟾你也好呆头，何似拂袖归去休。
有可度人施设处，便还锺吕逞风流。
无人知，独自去，白云千里不回顾。
依前守取三脚铛，且把清风明月煮。

乌飞金，兔走玉，三界一粒粟。
山河大地几年尘，阴阳颠倒入玄谷。
人生石火电光中，数枚客鹊枝头宿。
桑田沧海春复秋，乾坤不放坎离休。
九天高处风月冷，神仙肚里无闲愁。
世间学仙者，胸襟变清雅。
丹经未读望飞升，指影谈空相诳吓。
有时驰骋三寸舌，或在街头佯做哑。
正中恐有邪，真里须辨假。
若是清虚冷澹人，身外无物赤洒洒。
都来聚气与凝神，要炼金丹赚几人。
引贼入家开宝藏，不知身外更藏身。
身外有身身里觅，冲虚和气一壶春。
生擒六贼手，活嚼三尸口。
三尸六贼本来无，尽从心里忙中有。
玉帝非惟惜诏书，且要神气相保守。
此神此气结真精，唤作纯阳周九九。
此时方曰圣胎圆，万丈崖头翻筋斗。
铅汞若粪土，龙虎如鸡狗。
白金黑锡几千般，水银朱砂相鼓诱。
白雪黄芽自无形，华池神水无泉溜。
不解回头一著子，冲风冒雨四方走。
四方走，要寻师，寻得邪师指授时，迷迷相指可怜伊。
大道不离方寸地，工夫细密有行持。
非存思，非举意，非是身中运精气。
一关要锁百关牢，转身一路真容易。
无心之心无有形，无中养就婴儿灵。
学仙学到婴儿处，月在寒潭静处明。
枯木生花却外香，海翁时与白鸥盟。
片饷工夫容易做，大丹只是片时成。
执著奇言并怪语，万千譬喻今如许。
生也由他死由他，只要自家做得主。
空中云，也可缚。
水中月，也可捉。
身心两个字，是火也是药。
龟蛇乌兔总闲言，夫妇男女都飏却。
君不见虚无生自然，自然生一气。
一气结成物，气足分天地。
天地本无心，二气自然是。
万物有荣枯，大数有终始。
会得先天本自然，便是性命真根蒂。
道德五千言，阴符三百字。
形神与性命，身心与神气。
交媾成大宝，即是金丹理。
世人多执著，权将有作归无作。
猛烈丈夫能领略，试把此言闲处嚼。
若他往古圣贤人，立教化人俱不错。
况能蓦直迳路行，一条直上三清阁。
三清阁下一团髓，昼夜瑶光光烁烁。
云谷道人仙中人，骨气秀茂真磊落。
年来多被红尘缚，六十四年都是错。
刮开尘垢眼豁开，长啸一声归去来。
神仙伎俩无多子，只是人间一味呆，忽然也解到蓬莱。
武夷散人与君说，见君真个神仙骨。
我今也不炼形神，或要放颠或放劣。
寒时自有丹田火，饥时只吃琼湖雪。
前年仙师寄书归，道我有名在金阙。
闲名落世收不回，而今心行尤其乖。
那堪玉帝见怜我，诏我归时未肯哉。

乌飞金，兔走玉，三界一粒粟。
山河大地几年尘，阴阳颠倒入玄谷。
人生石火电光中，数枚客鹊枝头宿。
桑田沧海春复秋，乾坤不放坎离休。
九天高处风月冷，神仙肚里无闲愁。
世间学仙者，胸襟变清雅。
丹经未读望飞升，指影谈空相诳吓。
有时驰骋三寸舌，或在街头佯做哑。
正中恐有邪，真里须辨假。
若是清虚冷澹人，身外无物赤洒洒。
都来聚气与凝神，要炼金丹赚几人。
引贼入家开宝藏，不知身外更藏身。
身外有身身里觅，冲虚和气一壶春。
生擒六贼手，活嚼三尸口。
三尸六贼本来无，尽从心里忙中有。
玉帝非惟惜诏书，且要神气相保守。
此神此气结真精，唤作纯阳周九九。
此时方曰圣胎圆，万丈崖头翻筋斗。
铅汞若粪土，龙虎如鸡狗。
白金黑锡几千般，水银朱砂相鼓诱。
白雪黄芽自无形，华池神水无泉溜。
不解回头一著子，冲风冒雨四方走。
四方走，要寻师，寻得邪师指授时，迷迷相指可怜伊。
大道不离方寸地，工夫细密有行持。
非存思，非举意，非是身中运精气。
一关要锁百关牢，转身一路真容易。
无心之心无有形，无中养就婴儿灵。
学仙学到婴儿处，月在寒潭静处明。
枯木生花却外香，海翁时与白鸥盟。
片饷工夫容易做，大丹只是片时成。
执著奇言并怪语，万千譬喻今如许。
生也由他死由他，只要自家做得主。
空中云，也可缚。
水中月，也可捉。
身心两个字，是火也是药。
龟蛇乌兔总闲言，夫妇男女都飏却。
君不见虚无生自然，自然生一气。
一气结成物，气足分天地。
天地本无心，二气自然是。
万物有荣枯，大数有终始。
会得先天本自然，便是性命真根蒂。
道德五千言，阴符三百字。
形神与性命，身心与神气。
交媾成大宝，即是金丹理。
世人多执著，权将有作归无作。
猛烈丈夫能领略，试把此言闲处嚼。
若他往古圣贤人，立教化人俱不错。
况能蓦直迳路行，一条直上三清阁。
三清阁下一团髓，昼夜瑶光光烁烁。
云谷道人仙中人，骨气秀茂真磊落。
年来多被红尘缚，六十四年都是错。
刮开尘垢眼豁开，长啸一声归去来。
神仙伎俩无多子，只是人间一味呆，忽然也解到蓬莱。
武夷散人与君说，见君真个神仙骨。
我今也不炼形神，或要放颠或放劣。
寒时自有丹田火，饥时只吃琼湖雪。
前年仙师寄书归，道我有名在金阙。
闲名落世收不回，而今心行尤其乖。
那堪玉帝见怜我，诏我归时未肯哉。

笑携藜杖倚寒松，现世神仙一拙翁。
冠简投关离玉阙，天人推出镇琳宫。
身居星弁霞裾上，心在烟都月府中。
岂是摩挲令发黑，不须服饵自颜红。
百年赢得十分讷，万事算来俱是空。
解织蜘蛛空结网，能言鹦鹉被樊笼。
闲将世味闲中嚼，静把天机静处穷。
学巧不如藏巧是，忘机不与用机同。
虚空不语虚空广，造化无声造化公。
六贼奈人闲不得，十魔见我懒相攻。
凝神多得佯呆力，养气无非守口功。
欲雨只消呼瀣沆，要雷略目召丰隆。
人间若也不容住，学骑白鹤乘天风。

蓬莱三山压弱水，鸟飞不尽五云起。
紫麟晓舞丹丘云，白鹿夜啮黄芽蘂。
浩浩神风碧无涯，长空粘水三千里。
中有一洞名方壶，玉颜仙翁不知几。
上帝赐以英琼瑶，缝芝缉槲佩兰芷。
戏吹云和下朱尘，还炼五云长不死。
丹砂益驻长虹容，玉石弗砺愈白齿。
醉飞罡步蹑星辰，时把葫芦梏鬼神。
早曾探出天地根，寸田尺宅安昆仑。
安知我即刘晨孙，不复更觅桃花源。
或者即是刘戽身，岂复别寻会仙村。
一闭目顷游六合，坐里汗漫诣浑沦。
何必裹粮圆峤外，宁又远泛阆风津。
云屏烟障只笑傲，烟猿露鹤与相亲。
君不见刚风浩气截碧落，上严天关九屏恶，俯视万方万聚落。
丝长岁月能几时，米大功名安用为。
不将世界寄一粟，便请芥子纳须弥。
初从螺江问草屧，已判此身轻似叶。
及其流湘过衡岳，一笑江山阔如楪。
如今坐断烟霞窝，已诵东皇太乙歌。
不作竹宫桂馆梦，奈此四海黄冠何。
夜来坐我酌桂醁，不敢起舞宾云曲。
何年踏踏去方壶，我欲骑风后相逐。

干晶瑶辉玉池东，盟威圣者命青童。
掷火万里坎震宫，雨骑迅发来太蒙。
木郎太乙三山雄，霹雳破石泉源通。
神震巽土皓灵翁，猛马四张{囗力}火冲。
流精郁光奔祝融，巨神泰华登云中。
墨旛皂纛扬虚空，掩曦蒸雨屯云浓。
阏伯撼动昆仑峰，幽灵翻海玄溟同。
冯夷鼓舞长呼风，蓬莱弱水兴都功。
龙鹰捷疾先御凶，朱发巨翅双目彤。
雷电吐毒驱五龙，四溟叆叇罗阴容。
一声四海改昏蒙，雨阵所至川流洪。
金光流精斩旱虹，洞阳幽灵召丰隆。
玉雷浩师变崆峒，虚皇泰华扫妖爞。
群梁玄黄号前锋，祠泉恣蜃威天公。
{囗力}火律令翻穹窿，鞭击妖魅驱蛇虫。
勾娄吉利炎赫踪，登僧泽颐悉听从。
织女四哥心公忠，辅我救旱助勋隆。
赤鸡紫鹅飞无穷，摄虐缚祟送北酆。
敕紫虚元君降摄，急急如火铃大帅律令。

金丹大药妙无穷，一点丹头内外红。
真汞真铅才入手，片时伏虎活擒龙。
黄公聘入丁公舍，巽位吹嘘九转功。
十月胎圆坎离外，紫云飞出玉炉空。
短褐包巾满廛市，寻草烧茅烹药柜。
自己三黄及四神，谁知安灶烹炉意。
纸袄麻衣要隠山，餐松饮水守饥寒。
日魂月魄空呼吸，到底方知入道难。
黑山山下鬼窟里，背曲头垂口流水。
梦中梦见梦中人，几时待得硫黄死。
薄福痴人不断淫，尾闾闭了采他阴。
元精摇撼无墙壁，错认黄泥唤作金。
容成三峰学御女，采精吸血兼服乳。
大道本来无阴阳，劳形着相徒自苦。
叩齿吞精咽气声，辘轳空动髑髅形。
妄将口鼻为玄牝，谩说金精肘后盈。
鼻头闭息空画餠，几人日中逃得影。
客风邪气肚中鸣，安得长灵砂在鼎。
参禅见性契真如，莫道无心便靠虚。
悟了不行干智慧，千崖万壑涉程途。
多少老儒学周易，岂知太极归无极。
忘形便欲任天真，只恐春归草无力。
明教专门事灭魔，七时功德便如何。
不知清净光明意，面色痿黄空自磨。
胡氏阳山一果祖，九返庄严皆妄语。
手执金环运三车，阿谁飞上金天去。
更有持斋四果徒，九曲江头下铁符。
乳香烧尽难成佛，精血元阳搬运枯。
三千六百旁门术，开顶缩龟习定息。
存想丹田炼五芽，吐故纳新虚贵力。
礼塔焚香诵藏经，更能拜斗与瞻星。
吞符饮水专持咒，恁地如何得道成。
注想按摩八段锦，嘻呵六字拘兴寝。
若要还精补脑时，除非一盏醍醐饮。
双眼遥思运顶门，戏言日月照昆仑。
那堪又见圆光现，便指天尊与世尊。
眼本无光人妄想，耳本无声那得响。
上有大渊下泓池，妄指中黄忍肚饥。
空按周天行封数，几能识得真龙虎。
若识真龙真虎人，了得向上一条路。
暗把箪瓢服小便，吐吞涎唾作珠圆。
鼻头流出两条涕，便敢呼为玉箸仙。
说尽存三守一底，九年炼丹思想里。
忘却家珍向外寻，百年做个阴灵鬼。
天门枸杞与黄精，豆杏姜椒白茯苓。
未委地仙成也未，皮焦肉腐可怜生。
斋醮关宣歌梵曲，分环破券受科录。
不识天心两字真，口会三光符水熟。
袖中雷印吓山精，手把杨枝学隠形。
此心本是通神藏，一念差时万状生。
此身身外皆隠物，此心心外皆妖术。
身里真心心里身，不在中间内外出。
这些金液大还丹，自从元谷至泥丸。
抽添七返无多事，草木无心天地闲。
真根真蒂结真酥，真鼎真坛真药炉。
阳日起头阴日积，分明阳火与阴符。
半亩丹田种金粟，一朵灵芝香馥郁。
铁牛哮吼入绵厨，木马奔驰跳金屋。
乾坤二八结丹砂，满鼎溶溶白雪花。
提住龟蛇归两手，山中玉兔化金鸦。
还丹有诀知音少，汞龙铅虎凭火候。
三千刻内结婴儿，调和温养终无漏。
遍体浑如一片琼，寒蟾光照玉壶冰。
顶门夜半雷声吼，匝地清风神鬼惊。
天上人间真妙诀，谁敢天机私漏泄。
须是英雄大丈夫，了然胸中无一物。
一阳才动大丹成，片饷工夫造化灵。
祇恐南宫录姓名，醉骑白鹤朝上清。

月冷松寒露满襟，天容绀碧鹤声沉。
夜深独把阑干拍，只有长江识此心。

六阴剥，一阳复。
寒谷交肩，春容可掬。
少室山高难措足，断弦须是鸾胶续。

凛凛孤风藏不得，倒骑角虎出山来。
大唐国里人无数，糓酒糓糟唤不回。
唤得回，笑容未动，牙爪先开。

有佛处不得住，铁鞭击碎珊瑚树。
无佛处急走过，澄潭不许苍龙卧。
三千里外莫错举，剔起眉毛眼卓坚。
与么则不去也，百城烟水难图画。
摘杨花，摘杨花，未容眨眼早忘家。
赵州舌本悬千日，石火电光追莫及。
纸灯吹灭便知归，落在吾家第二机。
翻身倒握乌藤去，千圣罗笼不肯住。
何时砥柱障颓波，大扇真风满寰宇。

咫尺曹源有路通，游鱼何事自迷踪。
有声为到不平处，一点尘泥断不容。

三年共住不相识，眉目横分鼻修直。
狭路逢渠何所之，欲上凌霄峰顶立。
凌霄一峰插天高，余峰起伏皆儿曹。
我曾眺目察秋毫，三千刹海空劳劳。
峰顶老人八十二，湛湛双眸映秋水。
戏笑怒骂謦欬声，总是吾家第一义。
老人问汝来何从，进前叉手宜当胸。
更看武步生清风，何愁老人无笑容。

轮数珠，泛莲舟。
觉天云静，性海风休。
以悲为心，救众生苦。
以慈为眼，观众生忧。
众生何忧，忧忘内修。
众生何苦，苦于外求。
故现宰官身，所说宰官法。
不出乎尽忠孝，守名节，保禄位，教子孙，勿坠于箕裘。
夫如是普门一十九类，楞严三十二应，熙怡微笑，唯唯点头。
公堂日永篆烟浮，誓与慈容同去留。

师荒村古庙兮，人绀宇莲宫。
师纸钱堆里兮，人璎珞聚中。
师捞{丷/八}摝蚬兮，人打凤罗龙。
师鳣鲜枯槁兮，人玉食雍容。
师与人隠显各异兮，卷舒一同。
为华严之弟兮，不入华严保社。
为洞山之子兮，不绍洞山门风。
欲遁其迹迹愈著，欲晦其名名愈崇。
夫能谨初护末，不沿他酒台盘兮，人莫知师之所知。
师独乐其乐，乐亦无穷。
果如是兮，安有今日。
持短尺以量虚空，磨淡墨以邈虚空者哉。

心与虚空讲未终，一呼回首一开容。
勿言去后无消息，云外西山翠扫空。

师之出处，师之面颜。
云横楚甸，雨过淮山。
阅其语录，见其作用。
玉转珠回，云兴泉涌。
寂岩之道，莫能形容。
我今赞之，持尺量空。

故人手持一缄书，扁舟清晨造我庐。
为问舟从何方来，欲应未应先长吁。
长安平旦朱门开，曳裾靸履喧春雷。
独有诗人货难售，朔雪寒风常满袖。
孤馆青灯不自聊，短帽鹑衣竞相就。
獬豸峨冠岂无事，不触奸邪触诗士。
虽当圣世尚宽容，滔滔宁免言为讳。
轩瑟齐竽本难遇，长编巨轴添忧虑。
松菊荒芜归计迟，欲向何门诵佳句。
君不见古者防川不禁口，里谚村谣无不有。
美刺箴规三百篇，删取皆经圣人手。
汉魏著述充层云，采撷花草香纷纷。
其间国政最亲切，世许少陵能爱君。
交衢谤木求胥诲，盛若勋华犹不改。
风雅遗音傥尚存，篇篇遒铎皆应采。
小人几度邪侵正，何尝断隔无歌咏。
风雨萧萧鸡自鸣，谁顾寒莎响蛙黾。
但恐君诗未工耳，工则奚愁强疵毁。
益藉讥评达九重，送起声名赤霄里。
况于时事无交涉，仿郊寒山题木叶。
千龄得失寸心知，笑尔随群走干谒。
请君头上巾，为君抖却岐路尘。
解君身上衣，为君拂去京洛缁，三濯三洗清泠池。
一日失机械，二日忘是非，三日天籁呼吸吹。
勇将漫刺付流水，开口尽作欢喜辞。
天台石桥春已知，别有野鹤相追随，苟欲避世不可迟。
请君归，君勿疑。

尽日群山里，知行第几重。
竹深春寺磬，滩急午溪舂。
残旭犹双塔，晴云只半峰。
岂无仙隠者，恨不少从容。

一曲小湖滨，幽居不厌贫。
坐容禅子憩，家就曲生邻。
檐竹侵灯众，篱花落灶频。
几时吟得句，寄与豫章人。

野寺孤僧住，当春亦掩扉。
晓锺三板去，昏杵一盂归。
古屋垂山榧，幽窗养石韦。
未容行客憩，荒树雨鸠飞。

路才容马尽荒茅，谁识仙人旧钓鳌。
流水不随船影断，乱山犹带弹痕高。
春烟粉黑重生葑，暮雨灰红半拆桃。
今日故宫何处问，东风应长对江涛。

我憩闽北，叔凯枉顾。
出南涧书，剧谈至暮。
言昔之夜，得梦怪奇。
当与藏叟，会阿耨池。
想耶因耶，一笑眇邈。
执手告戒，义均骨肉。
心平行粹，爱南涧翁。
人百忤之，而无愠容。
凯病且贫，户满客屦。
翁常解衣，骚骚治具。
嘉翁风致，古人所难。
鄙夫悭啬，拔毫如山。
吁嗟衰年，失二益友。
耨池西方，游必俱不。
昼诗绝吟，永帖罢挥。
猿哀鹤怨，金环不归。
吊既后时，奠复不早。
瓣香忏悔，泪湿春草。

人之生也直，此君亦如是。
我酷爱此君，臭味本相似。
方其出地初，一种根萌异。
刚特俨不回，钧石莫障蔽。
日夜之所息，雨露之所渍。
玉成修茂姿，表表在天地。
其静专似仁，其动辟似智。
其肃然似礼，其凝然似义。
虚中纯白生，似信不容伪。
在人该五常，在天足五气。
六月苍苍寒，不附炎热势。
雨雪披猖中，弹压万凋瘁。
似正色立朝，忠诚著于世。
似广厦万间，其荫足以庇。
似闻伯夷风，顽廉懦立志。
似坚子卿节，夷险无二致。
似见鲁仲连，不复论鄙事。
似识元紫芝，顿消名与利。
子陵钓严滩，太公钓璜渭。
风月一竿中，相从神骨契。
持此叩竹洲，考功言外意。

大学融智门，至善在所止。
明德与新民，贯通无异理。
万折水必东，千古吾晦翁。
考亭追杏坛，犹存舞雩风。
昔者学易堂，粤山宽闲野。
此道闻而知，笃信无虚假。
尚有刘静春，至理共乐循。
我登二老门，天方寿斯文。
服膺善恐失，适正杜邪曲。
当时片言下，问道不隔宿。
学易堂已空，谁与鞭凡庸。
静春正耆庞，抠衣尽从容。
襟谊子崇笃，远来顾茕独。
作诗念清新，愧我言腐熟。
四海皆弟兄，尚友惟辅仁。
春草正碧色，话别同敷陈。

清和时候玉堂宣，愚亦何人厕讲筵。
但觉梦回深夜爽，不知身在九霄眠。
志裨君德从容地，恋切宸恩咫尺天。
愿散辉光烛幽隠，肯专荣耀贲金莲。

炎方典礼始郊迎，夜宿铨闱暑气清。
万物洪纤俱夏长，九天宽大遍春生。
眼明剔蠹牙签滑，手倦驱蚊玉箑轻。
我自黑甜深帐稳，不容形遁晓窗明。

三才中立囿形均，昧者拘拘利乃身。
不道有身皆有血，岂应知我不知人。
其间一物容亏性，是即四肢顽不仁。
洞洞八荒皆我闼，豁然窥见等天真。

念佛直须参佛透，看经容易悟经难。
声音未必如来见，盂钵长教岭上观。
了得贪嗔痴一集，更超戒定慧三般。
祖师食尽人间蔗，千古留楂咬嚼看。

至矣前人惠后人，爱之无不用吾情。
寸心千虑规前定，六世一门家太平。
愈久愈教同保守，不容不念始经营。
业为可继宜休养，夜夜春雷鼻息鸣。

郎围师阃重王人，朝绩民庸简帝宸。
屈此偏州何小小，伟哉仁牧自肫肫。
下车福十余万户，褒玺期三百六旬。
廉恕公勤持四字，痒疴疾痛切吾身。
显幽一理初开镇，抚字丹心肃告神。
动有发明基学力，略无凝滞见情真。
智常周物能容物，政每近民深得民。
居理家庭培玉植，烛临官吏皎冰轮。
行其无事州闾靖，急所当先夙夜寅。
溪以玉名闻莹洁，岩如日色共晶新。
吟肩峭若灵峰峙，诗骨清于南涧滨。
坐啸中和堂上邃，犹存正始古音淳。
无心云出当年岫，有脚阳生此地春。
不忍一毫伤赤子，了知方寸即苍旻。
邦人镂胆交相语，籴事关心尤至仁。
往者过征罹暴虐，甚而干没启嚣嚚。
炎天陆运枯膏血，累月肩担摧骨筋。
五百里程陪搭斛，四千钱费各沾巾。
农夫搔动征夫苦，行者攫挐居者嗔。
所幸天高常耳下，惟公露祷悉言谆。
一分宽受一分赐，半减谁知半减因。
问谷几何先给直，作舟用济广通津。
听民乐与官为市，如己隠忧眉辄颦。
怨气收声回逸乐，欢谣鼓腹饱轮囷。
时旸时雨孚祈祷，不豫不游忘苦辛。
泉漏有恩详审处，药伤无地不咨询。
昔襦今袴同歌范，万口一辞方借恂。
邦计索程随日了，后来成轨要人遵。
眷怀趣趁周行武，德意难忘召父亲。
将指观风兼畀节，举头近日蚤垂绅。
甘棠蔽芾思留躅，英簜瞻依忍出闉。
倪旄攀辕风解愠，旌旗遮道雨清尘。
筠笼映日成清閟，秧马衔烟布绿茵。
旧治密邻新治壤，徐行便直部行巡。
建台及境虽迎徯，过阙留班定侃訚。
准拟助和商鼎鼐，雍容成道汉丝纶。
职亲地近訏谟密，言听谏行膏泽均。
局面转新棋着定，方书如古药材抡。
公私节用纾民力，勇智合谋恢地垠。
襄汉经营蚕路辟，江淮联络雁臣宾。
年登所至粮栖亩，令信何难楮即缗。
君相简知惟笃实，古今难泯只忠纯。
吾家自有青毡物，时节合参洪化钧。
一州一道推而准，此土此民同所珍。
自揆偶然声气叶，相亲深处髓肌沦。
送行万兔难写尽，歌此以旌良吏循。

郎围师阃重王人，朝绩民庸简帝宸。
屈此偏州何小小，伟哉仁牧自肫肫。
下车福十余万户，褒玺期三百六旬。
廉恕公勤持四字，痒疴疾痛切吾身。
显幽一理初开镇，抚字丹心肃告神。
动有发明基学力，略无凝滞见情真。
智常周物能容物，政每近民深得民。
居理家庭培玉植，烛临官吏皎冰轮。
行其无事州闾靖，急所当先夙夜寅。
溪以玉名闻莹洁，岩如日色共晶新。
吟肩峭若灵峰峙，诗骨清于南涧滨。
坐啸中和堂上邃，犹存正始古音淳。
无心云出当年岫，有脚阳生此地春。
不忍一毫伤赤子，了知方寸即苍旻。
邦人镂胆交相语，籴事关心尤至仁。
往者过征罹暴虐，甚而干没启嚣嚚。
炎天陆运枯膏血，累月肩担摧骨筋。
五百里程陪搭斛，四千钱费各沾巾。
农夫搔动征夫苦，行者攫挐居者嗔。
所幸天高常耳下，惟公露祷悉言谆。
一分宽受一分赐，半减谁知半减因。
问谷几何先给直，作舟用济广通津。
听民乐与官为市，如己隠忧眉辄颦。
怨气收声回逸乐，欢谣鼓腹饱轮囷。
时旸时雨孚祈祷，不豫不游忘苦辛。
泉漏有恩详审处，药伤无地不咨询。
昔襦今袴同歌范，万口一辞方借恂。
邦计索程随日了，后来成轨要人遵。
眷怀趣趁周行武，德意难忘召父亲。
将指观风兼畀节，举头近日蚤垂绅。
甘棠蔽芾思留躅，英簜瞻依忍出闉。
倪旄攀辕风解愠，旌旗遮道雨清尘。
筠笼映日成清閟，秧马衔烟布绿茵。
旧治密邻新治壤，徐行便直部行巡。
建台及境虽迎徯，过阙留班定侃訚。
准拟助和商鼎鼐，雍容成道汉丝纶。
职亲地近訏谟密，言听谏行膏泽均。
局面转新棋着定，方书如古药材抡。
公私节用纾民力，勇智合谋恢地垠。
襄汉经营蚕路辟，江淮联络雁臣宾。
年登所至粮栖亩，令信何难楮即缗。
君相简知惟笃实，古今难泯只忠纯。
吾家自有青毡物，时节合参洪化钧。
一州一道推而准，此土此民同所珍。
自揆偶然声气叶，相亲深处髓肌沦。
送行万兔难写尽，歌此以旌良吏循。

相公提笔福苍生，印得当年命术精。
钧翰珍藏塞翁马，六丁严护不容惊。

时贤明鉴裁，鉴裁信奇欤。
识此希世宝，谓其曾区区。
未冠已溢声，贤书上宸庭。
不一而止足，竟压四海英。
直入九华招隠遁，化工尤物殊不吝。
文章光焰胜燃犀，远至牛渚{火属}无尽。
归来纪事满缣帛，却屑米盐繁密讯。
天公终不屈大器，称表直上几昼晋。
倚伏之机真叵测，庖丁全牛有余刃。
先生道大何所容，颜渊今用退为进。
一以涵养使莫折，一以淑我邦之俊。
然而鉴裁还合明，孔席未暖五鹗并。
此时庙谟正陶郁，驱屏尘翳须升平。
驱屏尘翳须升平，要当迅召文武卿。
时来时来乌可御，譬如南海云鹏程。
他年功业就，缣册传永久。
劣哉魏无知，仅此遮拙丑。
皇家褒举者，旷典华衮右。

庭下青书带，书带瑞康成。
康成还遁世，行藏理则明。
六经具缣册，儒先效勋绩。
谁知百世下，其功明且亟。
易首纯干称六龙，六龙御天风云从。
书始唐尧大中世，荡荡如天莫可踪。
诗则二南渊且奥，春秋赏罚王道通。
礼乐灰于秦火酷，然其遗意和且雍。
汉儒掇拾无遗力，兀守章句非从容。
二京之末康成出，六经将出逢此翁。
然而本无超俗姿，犹寄视听于盲聋。
岂如先生一理贯，洞照六籍罗心胸。
历数帝王如一二，天地由我方全功。
仲尼春秋欲成日，麟出鲁郊殊超轶。
孔道大哉虽不用，所感亦大非凡质。
区区一康成，书带瑞已形。
先生非此比，况兹道既行。
当使麟凤辈，杂沓更纵横。

闲居忽有怀，怅然令心恫。
世人尚浮沉，君子难苟同。
是以盖世贤，飘然返山中。
栖迟竹林下，明道善其躬。
如何彼之子，居常起波风。
屈原泣泽畔，仲尼悲道穷。
贤圣尚如此，吾身那可容。

倚湖松竹拥楼台，景物招人得得来。
谁识我身非俗物，洞门深锁不容开。

信马来游白纻山，僧窗容我片时闲。
人生自古少行乐，试为春风一解颜。

空绡图画几曾收，楼外苍林远更悠。
日莫群乌投栎社，天长数雁落芦洲。
为谙世上空花景，最喜山中落叶秋。
官事渐稀农事了，携壶挈榼可容不。

一帐谁将罩太虚，但怜雁字不堪书。
江山尽在光华里，宇宙真成浑沌初。
险地岂容呈坎𡒄，荒林无复露空疏。
休将入蔡功名诧，思播新闻却众狙。

今年快活好重阳，君相都俞尽主张。
飞语不容轻点污，细书那更极揄扬。
无风无雨稻粱熟，有酒有螯枨橘香。
只待防冬平静了，来春衣锦又还乡。

夷狄为阴中国阳，岂容羊犬更鸱张。
捷书一纸来从广，凯奏连旗至自扬。
尽瘁元臣食放箸，偷安老守寝凝香。
但怜此土非吾土，岁晚天寒忆故乡。

聊驱小队出郊圻，天遣凉风却午曦。
雨脚似披千疋练，山容如障数层帷。
并岸低畴苗颔长，近坡高陇稻头垂。
因他景物思吾土，还是黄鸡白酒时。

涉江采夫容，江水湿我衣。
厉揭不敢惮，将以遗所思。
所思不我见，持此将安归。
野花逞姿媚，众好纷莫违。
此物何足叹，但伤爱者稀。

十年欲到今才到，九锁山中称策筇。
白日燃松游两洞，清晨洗眼看孤峰。
心情老矣难为节，景气暄然不似冬。
剩与仙翁有期约，从兹来往定从容。

日映罦罳晓殿深，君恩稠叠驾亲临。
褒衣红濯天机锦，束带黄分内帑金。
何幸清班容宦辙，自惭白发点朝簪。
拨乱致治平生学，消得君王念苦辛。

野风摇枯荄，长夜山雨寒。
梦忽堕千里，扶胥黄木湾。
美人秋水容，众芳洁初服。
海树鸣骚骚，醉吟瘴云宿。
忆昔西窗眠，三谿月如水。
忽作千日别，人生别能几。
有客从南来，说君新况好。
升沉何足云，令德似为宝。
同袍涧谷友，掉臂青云端。
而我卧山阿，淡心如露兰。
手种麓下梅，半吐欲迟雪。
再三拂霜纨，待君画孤洁。
寄书何时到，岁晚百念中。
天涯一望断，雁远夕阳红。

形容变尽头如雪，不改当时一寸心。

屺岵登来步步悲，百年空有泪双垂。
凄凄叶落秋风晓，寂寂灯昏夜雨时。
庭院每惊携杖履，羹墙长见画容仪。
遥瞻槛外遗踪在，料得寻常只自知。

三年饮得大江中，更枉輶轩到里中。
访旧不辞山路险，居今谁有古人风。
汉胡隠遁藏清叟，瑞节欢迎走野童。
赖有良朋共樽酒，雍容不与孙文同。

长江兮淙淙，踞虎兮蟠龙。
秀群英兮礼乐，览千古兮焉穷。
蹇谁留兮青溪，穆将愉兮寿宫。
思至德兮肇苍姬，避圣嗣兮兴句吴。
竟长干兮游五湖，烨客星兮隠东庐。
坐根石兮定吴都，怀仲父兮秦淮隅。
燎赤壁兮伟北图，忆尚书兮西明居。
孝感兮冰鱼，鹿苑兮儒书。
起乌衣兮见夷吾，运百甓兮恢宏橅。
忠孝兮父子，将相兮叔侄。
登冶城兮想高世，酌贪泉兮徒西壁。
兴文兮雷刘，著书兮陶萧。
大节兮霜凛凛，谪仙兮风飘飘。
云龙上下兮东野，桃花流水兮致尧。
肆荥阳兮忠愤，相先民兮迢迢。
天昌宋兮将有曹，平江南兮斧不膏。
德乖崖兮桑本袤，美中丞兮蓉幕高。
神明兮待制，忠恕兮肤使。
春风兮寿元气，图绘兮回天意。
出师门兮道与南，建留都兮垂万世。
仗征钺兮江无波，死封疆兮人知义。
采石兮功之奇，紫阳兮道之继。
佐乃翁兮南轩，开厥后兮壹是。
泽斯民兮西山，俨元凯兮是似。
庀管钥兮北门，思尚友兮古人。
建芳馨兮堂庑，合荃芷兮盈庭。
袅秋风兮桂枝，缭荷屋兮杜衡。
荐菊兮寒泉，采藻兮落成。
浴兰汤兮沐华，望美人兮并迎。
芳菲菲兮满堂，灵之来兮如云。
聊逍遥兮容与，集琳琅兮锵鸣。
吉日兮辰良，蕙蒸兮椒浆。
元勋兮钜德，日月兮齐光。
介民兮景福，昭昭兮未央。
高山兮景行，千秋兮难忘。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

轻风荡宿氛，薄日笼晓晴。
草嫩芟锄易，沙软蹙踏轻。
军容壮而肃，兵器老以刚。
震动击鼓鼙，节止鸣铙钲。
前行萃白旗，后队随红旌。
闪闪云雾披，閴閴烟尘凝。
放箭羽鲜新，张弓角光晶。
面丝搭饭玉，赭衫坐盈庭。
犒激券楮叠，簇结巾带横。
叉手最健武，骁势殊掀腾。
跳梁勇投掷，呼喝骄凭陵。
左旋忽右转，此伏俄彼升。
路分寻丈鬭，锋合毫厘争。
目与手不谋，须臾悬死生。
傥非教之素，何以所习精。
豫章太史氏，家世冰雪清。
早传师律严，遂识戎阵明。
坐言二十年，不见此宪程。
教场沮洳地，渍雨几浮倾。
荒池倒枯荷，腐水飘乱萍。
旧观喜再还，徒曰练弓兵。
公宇昔零落，华屋今峥嵘。
昔也一槩废，今也百度兴。
今昔同此时，人有能不能。
萧萧忧危念，策策夙夜情。
固将宣国威，非惟振家声。
儿戏谁逍遥，老成尚典刑。
嗟乎真将军，亚夫细柳营。

走骑引征鞍，鸣榔趁行舶。
下唐三百里，棹稳波如席。
霜晴天宇清，日暖带春色。
髻梳粲新妆，罗襦照澄碧。
怡怡兄弟情，亹亹仆驭力。
岂为诧游观，肝肠孝思激。
嵯峨上柏山，丞郎旧形魄。
松台夜漫漫，竹坞风索索。
声容弗云远，肃雝对巾帻。
追惟起家难，饱适敢笑剧。
于昭万古魂，伊嘏愿无斁。
嗟嗟天涯客，青灯延永夕。
君有霜露感，我念云水隔。

桐角声中春欲归，一番桃李又空枝。
杨花好与春将息，莫被东风容易吹。

满床书籍夜从容，静里关心旧卧龙。
灯烬落红烟缕碧，五更风雨咽疏钟。

一榻卧云长至日，半炉宿火欲明时。
年年来此南窗下，不怕风霜容易欺。

北阙无书休悔出，东皋有秫可归耕。
镜容渐改惊非昔，犹喜傍人唤后生。

有冽彼泉，弦歌之东。
所谓伊人，宛在其中。
我心既得，皇恤我躬。
匪一死之，义之从容。

一春风雨多，连日幸开霁。
清尊酹芳菲，嘉约起予意。
迈迈溪南国，乐只群英萃。
徘徊曲径迂，老胫尚堪企。
竹修君子容，花向少年媚。
俯挹百草香，尚友万山翠。
往事动深感，高谭出中秘。
暮色排空来，一笑散襟袂。
不有短长吟，寂寞此风致。

岁岁天基节，晴和万国欢。
今年侯国宴，疏雨忽潸潸。
允矣天人际，机缄妙已宣。
圣心方感慕，云意惨天颜。
谁识天伦重，端为万化原。
一时名未正，事事尽拘挛。
父母惟生继，昭昭大义存。
节文斯二者，此外岂容干。
在昔权臣缪，区区欲怙恩。
私心崇义断，强抑所当尊。
近日劬劳报，犹形厚薄嫌。
一言谁误主，孝道未纯全。
此事书青史，千年不可刊。
勿云今既往，熟视所难言。
父母人皆有，何称考叔贤。
只将诚意感，各尽此心天。

宝祐重颁历，祥开甲子三。
一分春色满，喜溢寿卮宽。
去岁霑馀庆，连宵饫豆笾。
今年东望处，紫气护天关。
正阻松椿祝，难忘契谊覃。
只将生硬语，便作瓣香看。
天不生贤数，人培厚德难。
几年涵养力，方到介而安。
出处随时义，从容最可观。
青云平进步，中立了无偏。
一解星屏绂，扁舟归故山。
修门无一字，已决此身闲。
卜筑迁新宇，除书动笋班。
勤渠朱邸讲，公论蔼朝端。
善类频回首，争先傒奏篇。
忠嘉当有力，圣德本天涵。

平生景风操，慷慨怀赋竹。
恨无百亩地，相与种黄独。
只有满架书，可寄千古目。
何敢偭规矩，周容竞追曲。
彼不见泰山，政以鹿斯逐。
子酌芝山泉，天运两回复。
应感鹤鸣章，聊以石攻玉。
迁乔岂不佳，岁寒须入谷。
天地何方圆，吾将叩归鹄。

佳菊何青青，寂寞篱之东。
浊醪二三友，一醉涵鸿蒙。
缅怀陶靖节，迈迈无遗踪。
谁知千载下，谱入处士宗。
我生亦已晚，百拙劳化工。
上无学古心，下无适俗容。
聊自乐其乐，君子固有穷。

蜡花檀晕香如梅，撺号入谱名京垓。
立斋形容消息大，浓芳不受霜雪埋。
疏影横枝虽未足，淡淡中色搀先开。
薰然不待诗料理，诗人无奈清香催。
诗清香韵两奇绝，诗香相感从何来。
只缘人与花相似，心香洒洒俱无埃。
坡公衣钵何敢睨，简斋香酒非吾裁。
有时静听群儿读，绕树日走数百回。
仰头生意已如此，俯视百草方枯荄。

泳飞堂前橘柚香，田田荷叶浮波光。
主人揽辔度闽峤，驱驰端为苍生忙。
天生人才不虚出，必使事与才相当。
尔才绰绰有余力，岂容袖手窥其旁。
平生正坐严冷相，不解妩媚相颉颃。
前时固亦与国论，莫肯默默安周行。
老子九百何自苦，艰难险阻须甘尝。
玉溪饥民昔啸聚，至烦禁旅来张皇。
绣衣弹压甫三日，猩鬼屏迹消丛篁。
露布一语不自伐，犹有忘者羞回缰。
今年玉节莲峰下，约束海若无惊艎。
剽闻属郡微有警，往往盐子多陆梁。
此辈未易以柔服，必至腥血膏锋铓。
由来受病非一证，莫将已效夸良方。
规模贵阔谋贵密，当以虚心来众长。
局面布置要合节，自有勇士争激昂。
堂堂元老熟戎事，幸甚赤舄归故乡。
岂无惕然桑梓念，囊底余智应恢张。
同心相济一堂上，谁兵谁将谁千粮。
不然笺天启坛钺，老熊当道驱群狼。
甲兵钱谷亦分内，事机捷出真难量。
岂予所至辄多事，老天驱入功名场。
橘柚黄时听好语，绿绨四辈催归装。

大专肫肫分四气，曜灵西征驾新霁。
人间万宝告成时，白帝畴功有良贵。
后皇嘉惠放一头，蜺旌鸾毂恣晨游。
蜀锦步帐数千里，烂然一抹眼波流。
玉容沐露月梳晓，翠袖蹁蹮舞微笑。
云舒霞卷竞芳秾，照水迎风为谁好。
水中木末眩骚人，拒霜宜霜名字新。
平生不识春宵暖，甘随青女嫁花神。
易岩胸中五千卷，景物驱归句中炼。
赏花不是少年心，见花依旧少年面。
石丁作主事难凭，子高那是梦仙瀛。
何如醉乡自广大，幕天席地山为屏。
诗魂醒处风光转，梅花已筑受降城。

苍翠雄盘一古村，新楼面面纳乾坤。
阴晴朝暮天容变，开阖荣枯春意存。
万壑精神融宝鉴，千峰气势拱端门。
松楸冉冉白云下，一盏寒泉罔极恩。

骚雅驰声历几霜，驾言拙懒擅词场。
登台甚矣秋容澹，得句依然风骨香。
卷尽辞穷余古韵，笔精墨妙发潜光。
此中境界真堪乐，枕上休贪南面王。

一簇楼台表郡城，月于此处最光明。
山摇玉彩东南上，水决金波西北倾。
老木修容宾画栋，女墙严陈护丹楹。
西风屈指何时到，来庆黄云万亩横。

无端淫雨挟愁来，极目丹乌安在哉。
云雨未阑痴不去，天容何事苦难开。
依红宿蝶霑新粉，点绿行蜗篆老苔。
惊喜盘斋横槊句，此心暂作复然灰。

山有乔峰水有涛，未能容屐岂容舠。
非无仁智斯为乐，少有登临不惮劳。
言味止知甘脍炙，语真谁是识琼瑶。
自惭不尽人才处，长恨今人论太高。

三五小圆荷，盆容水不多。
虽非大薮泽，亦有小风波。
粗起江湖趣，殊无鸳鹭过。
幽人兴难遏，时遶醉吟哦。

水竹园林秋更好，忍把芳樽容易倒。
重阳已过菊方开，情多不学年光老。
阴云不动杨柳低，风递轻寒生暮草。
无涯逸兴不可收，马蹄慢踏天街道。

以酒战花秾，花秾酒更浓。
花能十日尽，酒未百壶空。
尚喜装衣袂，犹怜坠酒钟。
多情唯粉蝶，薄幸是游蜂。
减却墙头艳，添为径畔红。
飘零深院宇，点缀静帘栊。
又恐随流水，仍忧嫁远风。
水流犹委曲，风远便西东。
狼籍残春后，离披晚照中。
亭台虽有主，轩骑断无踪。
剑去拥妃子，兵来围石崇。
马嵬方恋恋，金谷正匆匆。
曹植辞休切，襄王梦已终。
谬称寻洛浦，浪说数巫峰。
燕诉冤还在，莺传信莫通。
苔钱如可买，柳线自能缝。
怅望尤真宰，凄凉𣨼化工。
放教成烂漫，不使略从容。
命扫心争忍，言收计遂穷。
异香销骨髓，绝色死英雄。
任诧回天力，饶矜盖世功。
柰何时既往，到了事难重。
开谢形相戾，兴衰理一同。
天机之浅者，未始免忡忡。

浪种闲花占地生，未尝容易暂留情。
柰何苦爱凌霜节，况是犹存缕管名。
待凤至时当有实，学龙吟处岂无声。
幽人愿乞数枝种，得自君家又更荣。

造物工夫意自深，从吾所乐是山林。
少因多病不干禄，老为无才难动心。
花月静时行水际，蕙风香处卧松阴。
闲窗一觉从容睡，愿当封侯与赐金。

洛阳城里任西东，二十年来放尽慵。
故旧人多时款曲，京都国大体雍容。
池平有类江湖上，林静或如山谷中。
不必奇功盖天下，闲居之乐自无穷。

一别星霜二纪中，升沉音问不相通。
林间谈笑须归我，天下安危宜系公。
万乘几前尝蹇谔，百花洲上略从容。
不知月白风清夜，能忆伊川旧钓翁。

当年志意欲横秋，今日思之重可羞。
事到强图皆屑屑，道非真得尽悠悠。
静中照物情难隠，老后看书味转优。
谈麈从容对宾客，荐章重叠误公侯。
已蒙贤杰开青眼，不顾妻孥怨白头。
谷口郑真焉敢望，寿陵余子若为谋。
鼎间龙虎忘看守，棋上山河废讲求。
一枕晴窗睡初觉，数声幽鸟语方休。
林泉好处将诗买，风月佳时用酒酬。
三百六旬如去箭，肯教襟抱落闲愁。

赏花全易识花难，善识花人独倚栏。
雨露功中观造化，神仙品里定容颜。
寻常止可言时尚，奇绝方名出世间。
赋分也须知不浅，筭来消得一生闲。

美物须绝代，异人须不世。
造化生得成，谅亦非容易。
旷世耳可闻，同时目能视。
陈子同时人，柰何闻诸耳。

真工造化岂容私，拙者为谋亦甚微。
安乐窝深初起后，太和汤酽半醺时。
长年国里篮舁往，永熟乡中杖策归。
身似升平无一事，数茎髭白任风吹。

静坐养天和，其来所得多。
耽耽同厦宇，密密引藤萝。
忘去贵臣度，能容野客过。
系时休戚重，终不道如何。

洛邑从来号别都，能容无状久安居。
众蚊多少成雷处，一拂何由议扫除。

应物功夫出世间，岂容人可强跻攀。
我侬自是不知量，培𪣻须求比泰山。

自古大圣人，犹以为难事。
而况后世人，岂复便能至。
求之不胜难，得之至容易。
千人万人心，一人之心是。

事到急时观态度，人于危处露肝脾。
深心厚貌平时可，慎勿便言容易知。

年老逢春莫厌春，住家况复在天津。
既将水竹为生计，须与风花作主人。
故宅费功除瓦砾，新畦加意种兰薰。
未知去此闲田地，何地更能容此身。

一室可容身，四时长有春。
何尝无美酒，未始绝佳宾。
洞里赏花者，天边泛月人。
相逢应有语，笑我太因循。

安乐窝中甚不贫，中间有榻可容身。
儒风一变至于道，和气四时长若春。
日月作明明主日，人言成信信由人。
唯人与日不相远，过此何尝更语真。

乐国久容人避乖，非窝何以状清怀。
则予岂敢窥高躅，天险能升不用阶。

西南有山高崔嵬，乱峰围遶如蓬莱。
中间有地可容足，泉甘木茂无尘埃。
诸君之意一何厚，协谋判给如风雷。
天津八月水波定，便可乘查观一回。

进退肯将天下让，著何言语状雍容。
衣裳垂处威仪盛，玉帛修时意思恭。
物物尽能循至理，人人自愿立殊功。
当时何故得如此，只被声明类日中。

吾庐虽小粗容身，且免轻为僦舍人。
大有世人无屋住，向人檐下索温存。

人之娶妻，容德威仪。
傥或生子，不皋则夔。

利名都不到胸中，由此胸中气自冲。
既爱且憎皆是病，灵台何日得从容。

帝腹加顽足，上干天象速。
造膝论当世，从容金殿旭。
人生莫不有行藏，谁把行藏较短长。
要识行藏无所为，时哉出处总辉光。

谁卧草庐中，能耑一壑风。
当时天地闭，豪杰不相容。
中原河岳应如旧，虎豹出没非人有。
祗今不是龙卧时，自是君才掣君肘。

山灵岂是少恩哉，两载从容自不来。
羊石岂能留得住，和羹消息到寒梅。

北山寂寞兮号东风，坦溪呜咽兮绕玄宫。
晓露滴滴兮泣苍松，芳草萋萋兮券台窿窿。
体魄永藏兮魂徂太空，一声蒿里兮春无容。

瑶岩嵯峨兮龙翔凤飞，玄庐肃启兮松楸露晞。
东望宰陇兮券台依依，灵辰不留兮夷床晓移。
紫萸黄菊兮奠祖一卮，熏炉经卷兮俨如生时。
灵幄香销兮犹有嫔衣，音容寂寂兮万古永归。
龙{巾荒}黼翣兮骖神魌，一声万里兮风号谷悲。

北风猎猎兮申原之幽，玄扉启兮灵辰不留。
苏黄之像兮俨其如在，容春之人兮杳不可求。
一棺兮厚德，万古兮高丘。

千金卜得繇非熊，木德将兴猎太公。
槐安与国已陈迹，盛衰直与阴阳通。
知羹自昔亲受记，饮冰啮雪工磨礲。
此中洞洞无所有，彻上彻下俱玲珑。
苔肤蜕骨半荣悴，连峰峭厉飞铜鬃。
生意虽偏未尝断，犹有王气居南东。
南柯突出已奇甚，连蜷夭矫翔虬龙。
东边新梢更绝特，转要作势将腾空。
风号竹坞月黯淡，露洒松壑泉琤琮。
一花玉立苍鬣表，万花辟易难为容。
辙环四海无处觅，只今岁晚才相逢。
酹酒高歌盟万古，天意决不寒孤风。

忆昔城南会，珮马轻春风。
芳华感人心，折赠以为容。
俯仰一相失，去若南飞鸿。
青青女萝衣，蔚蔚石上松。
岁寒无夕秀，安得长相从。
愿为日月光，落君怀袖中。
三五如循环，千里宛可同。

上有悬石崖，下有滑石道。
中有观空人，容颜半枯槁。
坐息穷年岁，抱此希世宝。
虽然欠奇俊，尘翳已一扫。
或云大道初，不剩亦不少。
用力勤修为，苦辛坐中老。
新州有樵人，此意极了了。

柯山千仞郁嶙峋，喜见丹青写送人。
洞府无人留永日，神仙有路隔重云。
苍松白石秋容净，绝壁悬崖晓势分。
归向公庭对真景，却疑人是画中身。

上山采芳桂，不盈一掬金。
金色容易变，零落伤我心。
欲以遗所思，山遥水沈沈。
微物岂足贵，但感岁月深。

污渎横鳣鲸，蝼蚁得而制。
所据非所容，悲叹生贾谊。
吾疑洛阳叟，所见未超诣。
卷之不能伸，无乃为形累。
朅来姚江滨，稽首龙山寺。
泓澄尺余水，龙乃于此憩。
饮之还可小，泥蟠纵兀肆。
乘时大其用，云行复雨施。
出无而入有，莫得窥其际。
兹龙之为龙，所以超万类。
彼哉横江鲸，舟楫诧吞噬。
莫知屈伸理，已大不可细。
沧溟有时竭，鬐鬛何足恃。
惟龙神以天，不足以迹泥。
洪涛再翻播，勺水或游戏。
江河固所便，岩穴亦可寄。
深潜若终隠，奋迅倏已逝。
小大无定名，变化莫拟议。
吾闻黄面老，法门传不二。
细能入无闲，大可周天地。
芥子纳须弥，妙语言下契。
蛰龙徘徊久，其亦悟此意。

独上危楼望落晖，昏鸦归处远烟微。
湖光洗得秋容净，争奈江南雁又飞。

男儿未肯著渔蓑，且把屠龙一剑磨。
宣室岂容无贾谊，词林尚可著廉颇。
壮怀每被愁怀恼，官况宁如旅况多。
我欲便归归未得，江南孤负采菱歌。

功名会底不为难，莫把登科作等闲。
豪杰岂容忘矢石，行藏只要识机关。
天连芳草千家雨，月照长芦四面山。
但是辟书休自懒，偏亲绿鬓已成斑。

过了重阳便作寒，貂裘心事未容安。
贫时侯伯人难识，醉里乾坤我自宽。
红叶已飘千万点，黄花羞对两三般。
小窗破处须频补，莫放西风正眼看。

春来雪意愈迟遛，又学飞绵过小楼。
暖逐东风虽易化，猛如前月未容休。
莺花消息孤诗课，蚕麦生涯累客愁。
莫道远人多冻杀，王师亦有在边头。

薄宦从来错，宁容着意求。
自惭千里梦，空作一番愁。
笑我人如昨，知心雨未休。
荆溪清彻底，愿泊钓鱼舟。

山匝浓云水匝天，秋容黯淡荻花边。
潇湘八景谁收去，留下波心小钓船。

善舞几当场，妖姿呈窈窕。
当场人自迷，郭郎未容笑。

宛陵有灵根，圆红珍可芼。
卫人感齐恩，琼琚未容报。

苍竹纬琅玕，为形有如豆。
遇祭何所容，干桃与修糗。

柱取饮不尽，量容惟一升。
足如戈示戒，君子当兢兢。

如盘而柄圭，崇祼以为器。
秬鬯次第陈，岂容忘古意。

举头见长安，志士欣有托。
葵藿一生心，岂容天负却。

世久无渊明，黄花为谁好。
青女自凌威，寒香未容老。

无心出岫时，山腰横一抹。
为霖覆手间，岂容留旱魃。

倦翼已知还，投林谋夜宿。
弋宿无容心，机深未为福。

未了行春债，因哦遣兴诗。
寒多啼鸟噤，路滑蹇馿迟。
久雨红辞树，深林绿授枝。
惊心衰朽日，容易过花时。

投老持竿柳外村，尺书久不抵修门。
料应下榻从容日，自说通家好子孙。

江风飘尘白如练，征翰远赴芦花岸。
寒雾昏昏渔火明，欲飞不飞行阵乱。
相从万里多崎岖，呼鸣警察夜有奴。
衡阳路杳速归去，未可容易来江湖。

重云翳苍柏，零露栖白萧。
骨肉慕音容，慌惚哀空郊。
肴核班几席，椒浆浇岧嶤。
人归天已沬，纸钱悬枯条。
逝者如此耳，暮暮仍朝朝。
暮暮仍朝朝，人兮柰若何。
未死不能乐，既死空有家。
僮仆几恩怨，交朋几悲歌。
若人会斯语，属和纷阳阿。

居家巧作浮家样，此即人生不系舟。
政恐风波起平地，直教砥柱屹中流。
浪花影动重帘月，潮汛声喧万叶秋。
梦里不知容膝计，翻身栩栩逐轻鸥。

已受鲈乡招，柴车异尘鞅。
方春融融时，红紫形梦想。
胜游计自今，乐事何曾往。
迎意引壶觞，班荆集少长。
容膝地有余，意不在袤广。
牧竖良知心，长歌振林莽。

枯坐如僧欠钵单，年来梦不赴槐安。
稀行种竹容风入，大字钞书就月看。
为有故人同冷淡，非干明主弃孤寒。
因闲悟得家山趣，堪笑世间行路难。

难把来笺向后黏，载持珠玉傍风檐。
吟根此性辞平易，学本于经意简严。
未逊弥明联石鼎，还嗤韩渥赋香奁。
阳春政不容人和，自听巴音亦自嫌。

春深酒熟溪桥鼓，午过斋闻野寺锺。
花不知名香自永，倚风临水为谁容。

少作花头多作丛，十分能有几分红。
春工自不容人力，抱瓮穷年笑此翁。

溪云莫怪尘埃面，更与青山把一杯。
未省此诗容写否，闻渠曾识谪仙来。

且容晴梦泊鸥沙，传语茶头莫点茶。
山客不归秋自老，满城风雨又黄花。

秋来何但食无鱼，老去宁须腹有书。
空洞略容君几辈，草泥郭索一从渠。

尘土侵人懒出门，小窗容我负晴暾。
梦骑瘦马寻诗去，曾到梅花深雪村。

作券西家贷子钱，略容书卷识春妍。
杜陵妇忍长贫面，夸与樵青亦自贤。

唐人犹有故家存，山里鸬鹚步下村。
宗派傥容诗嗣续，横枝吾亦是儿孙。

此君老去更风猷，冰雪生寒我辈流。
穿径略容携客共，交情畴昔雅相投。

我爱山居好，跻攀缭暝烟。
偃松低可坐，横石劣容眠。
菊径重阳酒，梅花雪后天。
一筇吾事足，与世自无缘。

幽事随人撰，兹行亦屡逢。
饭多依钓艇，宿喜近僧钟。
野水连秋暝，溪烟急晚舂。
诚斋题石老，细读得从容。

久无筋力踞虬龙，西崦东塘漫倚筇。
白练带随红练带，木夫容并水夫容。
宁消几两生前屐，忽忆当年饭后钟。
孤负草堂今夜月，径眠谁与吐奇胸。

我亦思兮天一涯，樊川诗老此曾家。
九夫容隔秋风浦，一独速眠春雨蛙。
竹屋有灯谁与共，秫田可酿不须赊。
何年又赋高轩过，豆粥犹能办咄嗟。

客怀孤倚夕阳楼，烟老平芜岸岸秋。
往事六朝南北史，晴江一片古今愁。
慨其叹矣山吞吐，何以酬之酒拍浮。
此意政须诸老共，容分芦雨寄渔舟。

命穷久已付之天，草木闲兮月一川。
无地可容携锸处，有孙犹在佩觿年。
老夫耄矣耕方熟，小子识之攻益坚。
万岁石场今尔耳，当家衣钵底须传。

去国何年老一丘，于今已换几公侯。
不知我者谓为拙，是有命焉那用求。
舴艋舟应容钓蟹，麒麟阁不画骑牛。
百年长短身余几，付与西风汗漫游。

非干宠辱不能惊，一付之天莫我撄。
举世忙时赢得懒，是人爱处放教轻。
生为柱国身何在，死象祁连冢亦平。
千古在前儿戏耳，且容高枕听秋声。

一片花飞不等闲，对花空手亦何颜。
醉乡别在乾坤外，诗社宁容季孟间。
妙句屡移青玉案，佳游仍隔小金山。
只应江上烟霏笑，蛮府参军语自蛮。

家在江南黄叶村，归来重葺柳边门。
溪云排闼砚犹湿，山溜通池水自喧。
但得梅花容著语，无烦桃叶为开尊。
逢迎车马荷衣老，面目何堪向绮园。

老天自不负吾君，谁向灵均三沐熏。
鹤立待收连夜雨，龙归看带入山云。
摩挲一饱岂易得，愁叹多年不忍闻。
亦欲买牛横短笛，华山一半倘容分。

短簟相携入薜萝，且容眠石略婆娑。
未曾八月暑如此，何处中秋天最多。
一壑风烟贫受用，百年时序老消磨。
夕阳篱落谁横笛，似识山樵扣角歌。

旋墐山寮准备冬，石炉松火尽从容。
功名那及生前酒，机会多如饭后钟。
谁寄一诗同保社，自将千竹比侯封。
客来欲觅秋崖去，知在白云何处峰。

病眸未老已昏眵，近废秋堂几卷书。
世事难看宁闭却，人生自扰正纷如。
棋声久避灯前雨，菜本犹堪月下锄。
面壁且容趺足坐，此心雅与俗人疏。

十亩山园赋遂初，左花右竹了无余。
择阴老我自麋鹿，甘带何人不蝍蛆。
佛社独容陶令醉，帝城难作子公书。
行山且不携诗卷，只许鸱夷载后车。

鬼自揶揄刘伯龙，文穷断不怨天公。
诸侯王表今安用，中圣贤人时一逢。
凡事无心从我拙，独诗有癖与君同。
檐花细雨从容夜，待发华鲸铿钜钟。

谁肯低头老孟郊，譬之草木等荃茅。
倚松人好传闻久，采蕨山深梦寐劳。
飞兔妙摛青玉案，胎仙重脱紫云胞。
小奚容入江西社，四海眼空毋甚高。

久住西湖梦亦佳，鹭朋鸥侣自烟沙。
江行枫叶几何里，春到梅梢次第花。
尽有好山容对榻，却因吾子转思家。
青灯书册夜深雨，莫为乘鸾学画鸦。

重阳却喜无风雨，野菊迎人亦自花。
年去年来秋又老，江南江北鬓将华。
离骚如此那无酒，羁旅虽谙不似家。
但得东篱堪种菊，尽容吾子岸乌纱。

此行许老亦津津，连夜催将雪树春。
溪隔更无尘土事，山矜便识谪仙人。
云依栏过香仍湿，墨带冰磨句转新。
丘壑自容吾入社，不论五马两朱轮。

人间久矣倦迎逢，归路牛羊带夕舂。
千点梅沈山店月，一溪烟咽寺楼钟。
穷犹羞涩巉岩面，老自平夷磊磈胸。
曾笑古人多晚谬，草庵虽小幸相容。

人情何翅抵黄间，𫛣彼鸿冥杳莫攀。
宠辱可惊浮世事，是非不到好溪山。
怒鹏已较三千里，老马宁思十二闲。
丘壑傥容诗入社，肯将宗派继还还。

安得蓬笼雨一蓑，芦花深处卧烟波。
筹边事付韩擒虎，种树书传郭橐驼。
从古市朝如此耳，搀闲天地奈之何。
秫田虽少亦堪酿，底处不容人醉歌。

秋风寂寞断过从，只有残书伴夜蛬。
官职到头三品石，世情对面九疑峰。
人间漫浪老元结，鬼物揶揄刘伯龙。
明日黄花定何似，无钱相待若为容。

晚寒闲袖挥毫手，曲角栏干倚断云。
丘壑尽容诗独步，江淮相望月平分。
艰难鬓葆成霜茁，冷落梅花带雪芬。
酒不能平诗磊磈，杯行到手已醺醺。

秋容正待满林雪，春色因何到草堂。
地脉顿回消息早，天葩不作等闲香。
丹枫欲老已如许，黄菊同时未敢芳。
不等岁寒催鼎实，角声自与月平章。

此行许老亦津津，连夜催将雪树春。
溪隔便无尘土事，山矜便识谪仙人。
云依栏过香仍湿，墨带冰磨句转新。
丘壑自容吾入社，不论五马两朱轮。

山肯相容作此行，又携老石寄江城。
毛锥于我独无补，欢伯向人如有情。
几梦不知连雁远，一诗元只为梅清。
蹇馿欲过吴门尉，云冻商量雪未成。

山云之东东复东，一蓑寂历鸣霜风。
傥来轩冕外物外，别有宇宙中扃中。
春容已自柳梢碧，人面未必桃花红。
六十看看遽如许，世间白发何曾公。

风光已是二分时，翻覆人间几局棋。
山雨不容春到眼，海棠无复晓凝脂。
情怀未必禽鱼识，岁月何堪驷马追。
只有荼{艹縻}香似酒，等闲开自不妨迟。

逐客无书入帝城，灵光今阙几公卿。
当时何敢书三宿，诸老谁招鲁两生。
双碧崔嵬容雪卧，一黄觳觫了春耕。
极知穷薄难为力，犹幸林间识太平。

云卧空山抱月明，不将此手揖公卿。
诗狂肯换五花马，酒兴径乘双玉缾。
老子胸吞云梦泽，夜寒笔卷雪涛声。
三生杜牧能容否，醉眼何妨一笑横。

富贵不可期，贫贱未易骄。
山人乃尔昧，过眼风烟飘。
鹪鹩一枝足，不知有层霄。
我知古之人，千载俱寥寥。
寒栖访精舍，野绿摇轻{舟召}。
一屏直耸耸，万里直荛荛。
至今空堂云，巾屦遗高标。
笛声横者谁，有些不可招。
却后五百年，容我摩青瑶。
尚怜沈东阳，燕雀空喧嚣。

陌上有荡子，金鞍飞华鞯。
闺中有思妇，玉指调悲弦。
当时两相得，误作容易看。
那知新婚别，负此如花颜。
妾身如秋叶，君意如春烟。
恨妾不恨君，劝君长加餐。
于飞者双燕，人独胡不然。
悲哉结交行，难语之时贤。

室中度以几，其修去寻一。
广长尺而赢，崇为咫者七。
牖一以为明，墐三以为密。
不供并横肱，所贵劣容膝。
蠖屈忘春霆，龟穹美朝日。
玄冥方用事，万木僵欲凓。
穷阴易中人，戒子谨无出。
于时则然耳，天者傥可必。
相尔室外寒，砖炉坐扪虱。

负郭太幽深，结茅容易得。
虽无桃李园，石老松柏直。
山北雨后苍，山南霁云白。
荷锄课诸儿，陆续蔬甲拆。

斐然偶成章，和者盖凡几。
风骚李杜坛，可望不可至。
而况濂洛徒，每叹吾已已。
岂无愿学心，衰懦鼓不起。
何方有神医，与我三换髓。
道在一唯间，不在落笔驶。
君谈何容易，仆也敢当此。
平生一青灯，事半功则倍。
遗书亦具存，言固不尽意。
勉矣山林人，优哉聊卒岁。

明月如佳人，会晤良亦难。
畴昔相与娱，误作容易看。
何如费倾结，欲语不可殚。
云间金背蟆，爱惜白玉盘。
宁受妒妇欺，不借俗世观。
坐令四中秋，雨滴梧桐寒。
人情重今夕，吴缾藓花干。
亦知月不老，终当出林端。
岂无三百钱，醉此素所欢。
举杯吞寒光，流入诗脾肝。
令我书传香，一洗儒生酸。

吕望非熊亦非龙，后车载归作三公。
庞眉皓发八十翁，几何日月土一丛。
盍不径老磻溪风，以文见医方自功。
西山之人不尔容，君不见秋崖无才终不逢，长年垂钓烟波中。
公非熊，同不同。

赵君规模要名世，徐君人物南州穉。
欲携老砚共研冰，梅花不许山矾弟。
今年识徐如识春，未识佚老园中人。
似闻竹外一溪碧，天与隔断俗子尘。
此诗到眼情已浃，吾曹终与常人别。
不然持问溪头云，渠自容吾分半榻。

江皋黯黯飞云叶，淅沥破窗鸣急雪。
乱飘密洒寒正苦，低唱浅斟痴亦绝。
冻吟可但笔锋健，醒狂不觉屐齿折。
留连急景聊从容，俯仰幻尘空变灭。
舒眉一笑各云散，转眼百年如电掣。
风凝光眩眼欲花，酒带潮红脸生缬。
剧夸陶语何区区，等与谢吟争屑屑。
醉翁出令凡马空，坡老挥毫风燕瞥。
两公仙去各已久，一代风流尚谁说。
吸鲸今夕不可辞，醉中有句铮如铁。

一家一夫排门起，五家一甲单出里。
夫须袯襫潦雾愁，与官输木供边垒。
沙场草青胡运衰，军书抵急飞尘埃。
官须排杈二十万，岩邑配以三千枚。
黠贪分头挼掌唾，田里宁容高枕卧。
望青径指三尺坟，踏白邀为万金货。
残尔冢，尔勿嗟，行取金钱宁尔耶。
小人所忧在一饭，政坐尔冢残吾家。
待吾举火者百指，母已癃病儿垂髽。
社朝浸种亦已芽，秧田未翻生荠花。
吏呼劝农今几日，典衣已供塘堨册。
九年回首奈若何，梦遶江南与江北。

长杨奏赋三十年，已甘老死穷山巅。
醉眠独宿秋风前，此岂有意声名传。
如驽伏枥不受鞭，要与騕袅难争妍。
强令作对官道边，功名毕竟谁新鲜。
岌岌两傍蛟龙缠，侯曰美哉岂其然，才当如楫航长川。
粪墙空复烦雕镌，表闾不靳少府钱。
粉饰休盛期半千，宁欲老我寒诗肩。
归来归来直如弦，蓬莱回首惭班联。
安用一鸣诸子先，登楼忽思王仲宣。
不如傍家田一廛，锄烟犂雨仰问天。
天生盘谷容盘旋，更有斗酒相留连。
焉能跕跕愁堕鸢，一单坚坐三条椽。

吾州百嶂千峰低，斗大山城去山咫。
萦青缭碧玉四围，晓色苍寒莫烟紫。
山中见山何足奇，此妙未容儿辈知。
诸方不具顶门眼，宁了芥子藏须弥。
我曾风月堂西醉，鞠草离离败人意。
摩挲龛壁几屏篁，谁破天悭出岚翠。
恨我不识今楚龚，丘壑可想崔嵬胸。
凿开埋雨三三径，跳出撑云六六峰。
骑{缰纟=鱼}老仙滴诗砚，元气淋漓冰片片。
翩然下视世间人，对面有山渠不见。

有客夜鼓龙门琴，风露漠漠侵秋庭。
妙弹幽响落指外，此意难以两耳听。
参横斗转四山寂，但闻别鹤之夜怨，离鸾之晨吟。
挐音谁适鸣沧浪，寅缘苇间情衋伤。
忽然浩叹声轩昂，二十八宿俱韬藏。
少焉月出流寒光，但见山苍苍兮江泱泱。
尔乃舂容大篇，寂寞短章。
谬攸一笑天所吝，亦恐此乐不可常。
吾当为君谱入渭阳操，莫弹履霜似伤孝。
碧桐翠竹夜生寒，折杨皇华何足道。
人生百年几今夕，我思古人心忽忽。
黄金拟铸锺子期，此言每堕槐安国。

梦中翠凤飞来双，驾言后土逊名邦。
手持玉简判红紫，敛袂欲以诗城降。
粹容喜动日月角，揖我入对玲珑窗。
为言琼花返蓬阆，下界久矣无根桩。
乃今存者赝本耳，补亡以绐青油幢。
人间识真盖亦寡，载酒嘉宾宁论缸。
黄冠诞谲谨勿信，传讹听舛其言哤。
为花作辨谁氏子，谬妄补入黄锺腔。
耳庸目陋惑世俗，其罪不能三赦憃。
朱云之孙亦奇士，文有气骨丰而厖。
谓琼赤玉匪为白，不比俗论纷茸尨。
诗筒往来捷于响，夜发严鼓声逢逢。
咨尔岳为谢此老，壮哉寸管飞涛江。

鼠穴不能容窭数，牛角自歌深夜雨。
虎头肉食飞者谁，兔窟趺居狡何补。
龙籍亦保终当还，蛇杯生疑空自苦。
马曹误我盍归田，羊羹祸人宁学圃。
猴拳蕨嫩鲜可烹，鸡毛菜香醉言舞。
狗尾时时遣续貂，豕白献惭吾不取。

老来学剑已无成，眼底边尘猝未清。
此辈束之高阁耳，且容黄犊伴春耕。

暄风已惬绿阴凉，小簟初横六尺床。
如宇宙宽容膝地，与尘埃隔及肩墙。
鸟乌声乐樱桃熟，田舍人忙麦饭香。
留得壁间双不借，尚堪鉏水共移秧。

大滩嶅嶅，小滩嘈嘈。
石芒荦荦宁容刀，崩洪斗落与石鏖。
风声悲壮波声豪，势如万马之奔、群熊之嗥。
并船欲上牵纤牢，浪头卷过船头高。
篙工翻身齐刺篙，蹈桅倒挂如飞猱。
跻攀分寸相呼号，一落百尺争秋毫。
呜呼行路难如此，若比出俗无波涛。

寂寂度年光，坚贞玉雪香。
冶容谁氏子，终日傍垂杨。

仙非胜地仙不升，地非仙迹地不灵。
古今绝胜天下景，多为羽客梯云𫐌。
松江之南平望驿，千古清名垂载籍。
遗基废井虽不存，依旧湖光接天碧。
我闻在昔张玄真，平生活计一钓纶。
浮家泛宅戏人世，龟鱼为友蒹葭邻。
故人分符刺苕水，东游历遍溪山美。
翩然联璧至此乡，回视尘寰如敝屣。
酒酣水戏身甚轻，席行水面同舟声。
祥云瑞鹤然至，泛此凌空归太清。
西塞山边飞白鹭，其间尽有朝元路。
绿蓑平日恣遨游，何忍临岐弗相顾。
争知万顷玻璃中，清都紫府遥相通。
故来成此一奇事，欲将名姓传无穷。
风帆过后沙鸟坠，灵迹虽存人不记。
白蘋红蓼自争妍，谁识此为真福地。
何人好事能挥金，结庐绘像湖之阴。
寒泉一盏荐秋菊，往来不负诗人心。
玄真今在天何处，独立河梁望飚驭。
丹台玉籍若相容，携手乘风共归去。

老瞿昙，眼孔小。
一星半星容不得，说迷说悟何时了。
衲僧分上那有许多般，雪晴海阔千峰晓。

礼自己佛，烧自己香。
容颜甚奇妙，光明照十方。

老气如虹久屈蟠，把茅容易入深山。
长庚未话先肠断，冷债如今要得还。

曩从太史氏，论次金匮书。
龙兴渡江后，麐止今皇初。
微辞记当时，只字宁敢虚。
彼阿者谁子，顾欲私毁誉。
阳秋记慕容，史记名山储。
二子亦过计，人心焉可诬。

秋容满苕谿，天籁生菌阁。
幽怀对萧辰，意味更冲泊。
招朋倾一盛，相与慰牢落。
抵掌谈世事，亦可资一噱。
须臾白玉盘，高挂青绡幕。
赏心与景会，喜极悲还作。
渺然望西南，慨想旧猿鹤。
岂无首丘情，归去事耕凿。
奈何朝廷上，聚铁方铸错。
弃置勿复道，洗盏更深酌。
我老倦吟诗，无悰纪行乐。
故人诗筒来，晨檐有鸣鹊。

灵区有异产，化国无潜珍。
坡公论人物，我则赋奇清。
壮哉此白水，谁其泻青冥。
薶藏富媪啬，抉剔天公嗔。
霹雳起神物，赑屃擘巨灵。
阳山得瀑谷，永嘉赖斧斤。
乃知出世事，须待开物人。
倒悬讶瑶池，吹立惊沧溟。
千穗落晓镜，万仞垂天绅。
清寒入山骨，霏润霑人巾。
麕麕为瘦爽，草木皆坚贞。
臞仙挹瓢饮，俗士湔尘缨。
度堂匪秩䜩，筑馆先储英。
函书静秩秩，子佩来瘽瘽。
清风濂溪像，古柏文翁庭。
从容讲道要，宛转余诗情。
谪仙一派妙，休文八咏新。
兹惟佳山水，我尝驻骐骃。
平湖尚芜漫，绝境宜荆榛。
按图重慨叹，岁月今峥嵘。
壮观夸好句，窘步欹丰擎。
聊以赠我友，无庸寄山神。

我生天地间，自笑一疣物。
燕蝠争晨暝，龙蠖安伸屈。
三度侣黄冠，十载谢丹绂。
无学陪旃厦，无才演纶綍。
晨策恣幽探，午窗饶睡兀。
平生正坐口，自使穷到骨。
纷纷蝶争春，悄悄蟆啖月。
从来彭泽琴，不胜昭阳羯。
安有冷笑姿，可入艳阳节。
积年几穴床，经旬不逾𫔶。
时逐志和风，惯卧袁安雪。
初无子公书，谁其项斯说。
忽令管龙宫，传闻从雁帛。
还来弄香火，幸不废书册。
偷闲容我辈，用世付时哲。
鹏鷃各逍遥，何烦较优劣。

虚斋隠几坐，忧思来万端。
我带旧盈骼，忽复数孔宽。
追思昔迷复，驱驰困尘鞍。
终蹈世涂险，衽席生泷滩。
平生仗忠信，意若无惊湍。
虽有被野罗，何篡凌风翰。
嫠忧抱耿耿，进退良独难。
亦欲纫蕙茝，殷勤奉所欢。
终疑薛居州，一暴难胜寒。
众阴日夜长，正气日以单。
国枋落熏腐，民生困贪残。
言路久榛棘，肉食咸空餐。
蹇予宿嗜好，与世殊咸酸。
柰何不自爱，当门植芳兰。
故效五柳君，归求容膝安。
我友在天末，洞我肠与肝。
新诗妙镌发，字如汤铭盘。
盍簪眇无因，东望慨其叹。
遥闻病新愈，致我囊中丹。
愿君彊吞咀，百年永相看。

双池万荷花，姣好欺子都。
秋风一披拂，槁悴如三闾。
子有君子操，昔人所叹誉。
奈何不自奋，俛仰悲荣枯。
荷花不能言，请以意对吾。
两间草木蕃，万象粲以舒。
一从𫛸鴂鸣，荃蕙首见疏。
况我值末运，忽忽良辰徂。
相随就衰叔，容色何能愉。
抗手谢荷花，子诚志士模。
婴肸悼季世，箕干感沦胥。
舂陵大中正，所品良非虚。

四运相摧斥，秋容忽而改。
英英晚节花，含霜发鲜彩。
游子感萧辰，命侣登爽垲。
湘山俨横陈，秀色如有待。
独怜祝融峰，尽日埋叆叇。
安得诛云师，吾将罪真宰。
悠悠元亮心，千载宛如在。
遥知把不盈，搔首终朝采。
胜达不可追，迷涂谁堪悔。
弃置勿复谈，且复浇磊磈。

咸淳七年正二月，天灾人异何稠叠。
细推厥咎端有繇，孤臣未言先泣血。
日当丙子月当寅，湖州毘山有妖孽。
曹家产子威杀人，二首一身连骨节。
左首似爹右似娘，浑舍惊走趾欲折。
里胥不敢上其事，一州喧喧腾颊舌。
从来天子天下首，二首之占何待说。
我闻唐家仪凤年，的证端为今日设。
泾州之民有生儿，异干同躯不容裂。
是时武氏乘其夫，唐祚中微殆将灭。
圣朝家法与唐异，四星在天循轨辙。
咎在君阳非太阴，娲羿虽殊祸俱烈。
人妖示变未三旬，二月天灾来不辍。
粤从己亥至壬寅，据历雷声未当发。
胡为砰訇震天鼓，四日四夜声不绝。
上天威怒端有意，要使吾君用刚决。
夏竦奸邪致天变，仁皇感悟真明哲。
只凭霹雳一声雷，扫去有同汤沃雪。
后来高庙遵故典，汤相罢归同一诀。
奈何灾异过两朝，犹复留此大饕餮。
二首之儿四日雷，占虽不同应无别。
作诗会入五行传，谨勿流传取剠刖。

采玉探珠遍九围，先容分不到离奇。
委心自信天行止，用世定惭道觉知。
且可谩持东海钓，终期不负北山移。
杜陵虽老心犹壮，盍与同寻蜀相祠。

人在南山第几重，采薇端可继高踪。
褰衣辟世锄三径，闭户求仁印五峰。
周室如何废常隶，楚人犹听集夫容。
大书元祐党魁传，今代岂无人姓龚。

听得敷纶天上头，二星交会玉虹流。
风生三路军容壮，春到双江喜气浮。
谈笑预知传露布，劝酬只恐促更筹。
会看印佩黄金斗，肯羡当年定远侯。

衮衮诸公台省居，可怜无地著吾庐。
前因本是四禅派，今日相追九老图。
忧顾全闽曾倚重，诛锄遗孽岂容逋。
兔葵燕麦玄都满，休忆桃霞映绿湖。

自笑从来癖，平生断在诗。
凫鹥共容与，魂梦亦清奇。
古调俗不乐，衰容镜每知。
机心吾岂有，休把运行推。

自笑从来癖，平生断在诗。
凫鹥共容与，魂梦亦清奇。
古调俗不乐，衰容镜每知。
机心吾岂有，休把运行推。

独步时凝望，幽襟失所从。
烟霞横眼界，天地醉心胸。
泽国秋容老，人家水影重。
行穷十里岭，回首兴何慵。

老去慵仍甚，幽欢良自如。
性将时共背，身与世俱疏。
水色含群动，秋容淡夕虚。
惬心皆乐事，真作野人居。

盘陀石上少从容，秋色偏宜晚望中。
欲赋胜游无杰句，独搔蓬鬓立西风。

江表人材独数公，南朝台阁是家风。
景星但欲争先睹，还许从容广座中。

从容此日见清规，玉珮琼琚杜拾遗。
槜李转闻风教好，苍生从此得伸眉。

平居懒与慢相亲，养拙藏愚春复春。
已信此心安此命，世情奈值不容真。

西湖招提三百六，佳处如春有眉目。
一番雨过吞青空，万顷无波鸭头绿。
望湖楼阁独自登，烟霏向背攒寒玉。
想见襄阳孟浩然，此中有句不容续。
道人长坐西山河，骨清气明韵出俗。
久居京阙厌尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

西湖招提三百六，佳处如春有眉目。
一番雨过吞青空，万顷无波鸭头绿。
望湖楼阁独自登，烟霏向背攒寒玉。
想见襄阳孟浩然，此中有句不容续。
道人长坐西山河，骨清气明韵出俗。
久居京阙厌尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

眼眩繁妍锦一机，铜缾分插递参差。
几于饤坐看如偶，却为轻寒谢较迟。
售用奢豪须藉酒，形容妖艳每难诗。
微风忽度轻披展，绝忆霓裳驻拍时。

晚来狂索酒，量大酒无功。
窗豁能容月，楼高易得风。
碎声闻蟋蟀，疏影舞梧桐。
夜半成清梦，江湖垂钓翁。

江南三月春事浓，人间处处熙东风。
山阴亭下羽觞举，长安水边箫鼓从。
衣冠酣燕太平久，干戈浸钝铁钺朽。
神州风景虽慷慨，已付新亭一杯酒。
皇天佑宋当此时，乃眷畴作邦家基。
水晶宫里毓奇瑞，翼日生此神仙姿。
平时功业在学术，治道边防讲明出。
遂将姬旦勤劳心，一洗吴人侈奢习。
襄阳自昔天下雄，形势今处常蛇中。
彤弓玈矢自临牧，轻裘缓带惟从容。
鸡鸣而起夜无寐，切切安危以身系。
四维盘石罔遗虑，千里毫厘尚深计。
一民未饱公足食，一兵尚寒公以衣。
苍颜皓鬓已若瘠，黄童白叟人其嬉。
瞻言二十三郡国，根本其蕃赖封植。
农知奠枕士超距，岂但边人戒生隙。
几番河檄动汉关，折冲随出精神间。
平淮既敌江汉盛，救邢况尽春秋难。
往时国未一兴役，动以千金大农给。
自公边用足幕府，不费中朝一毫力。
往时馈饷识调师，粟殆不及期年支。
自公留屯上方略，粒米狼戾如京坻。
规模宏大有如此，古犹其难况今撽。
朝廷宿望四海重，中外先生一人耳。
我闻文正腹有百万兵，西贼闻之心胆惊。
胸中武库今十倍，一尘宜弗轒辒侵。
忠定昔年镇全益，一信五年方做得。
况今终始一勤字，十年之间未尝息。
噫嘻楚人申讨无日休，越人生聚几岁周。
规摹止俟机会至，社稷固赖封疆谋。
史毋比公仅羊杜，雅毋咏公止申甫。
昌唐安得十元吉，平蔡惟须一裴度。
黄扉紫闼深帝思，衮衣赤舄行公归。
愿公寿躬寿王国，牛马下走亦作寿域之黔黎。

来谒衡岳山，未穷衡岳境。
𦶟香赤帝殿，恭祈国寿永。
婆娑禹指山，仅窥虬龙影。
分枝万派别，功与天地准。
悦亭万竹间，倚丘甫俄顷。
披云挹苍翠，俗虑须苏醒。
王事属有程，山容看难尽。
归来短篷底，梦断青松径。
云开为韩子，雪霁朱张咏。
必如三先生，人与此山称。
我生等培𪣻，安敢乔岳并。
好峰七十二，讵可一朝竟。
男儿万里眼，长啸付一瞬。
终朝摘星斗，寘身祝融顶。

我尝采石山头见蛾眉，且看浓妆淡抹两湖宜。
何物老妪生此儿，又睹双髻尤为奇。
五丁刻画盘古时，黛绿常假山灵施。
春风阅尽不肯笄，素螺头立鬓不丝。
梳云沐雨容为谁，相逢婉娈是似之。
古今知几经品题，我困暑役何能诗。
祗疑前山月鉴故半亏，嫦娥妒吝耶焉知非。

唐边重秦陇，蜀鉴在江油。
不易九鼎重，方兼四履忧。
其间不容发，自此可前筹。
局面西风异，从容夜观谋。

唐边重秦陇，蜀鉴在江油。
不易九鼎重，方兼四履忧。
其间不容发，自此可前筹。
局面西风异，从容夜观谋。

巴峡向来惟屈姊，汉宫奚事出明姬。
当时本有平戎术，中国难容绝世姿。
忍死定仇娄敬策，惜生不遇武皇时。
后人却恨毛延寿，断送春风入远夷。

徙倚阑干目送间，山容如我亦苍颜。
恍思戏马登吴会，拟逐飞鸿度汉关。
草木与俱嗟岁月，古今无恙只江山。
天公幸自无风雨，一笑黄花分也悭。

底须风景叹新亭，且听樽前贱子陈。
拼却玉山颓绿醑，莫将银海眩黄尘。
山容似画屏环立，世事如棋局几新。
惟有东风不今古，露花烟柳一般春。

一自檀溪把酒余，年来夷路浸崎岖。
楼头落日人空老，局面西风事顿殊。
故国山容增黯淡，旧时柳色半荒芜。
草堂想见忧时切，曾赋官军近捷无。

坤灵阑迹汉何时，木石深山圣得知。
大块凿开真境秘，太虚蕴出众峰奇。
攀萝揽秀俯可即，秉烛穷幽远莫窥。
盍遣神龙谨封护，勿容俗子亦游嬉。

十年重过石桥行，松下清流载濯缨。
洞隔烟霞知地远，坛连仙佛信天成。
人如云意俱闲适，山带霜容似瘦生。
步出亭皋便归去，它时林壑又寒盟。

喜对荆人一笑嫣，吾邦今见此嘉莲。
脂容妩媚目疑幻，玉貌参差骨是仙。
试把万葩千卉较，曾无一蒂九芳连。
分明河洛中兴象，要竭精忠答上天。

仗节来从玉笋班，福星甫照举欢颜。
持荷自盍登尧陛，挽粟宁容久汉关。
庆集正当萸菊际，交盟喜在芷兰间。
定王台小难留住，祗恐天边即予环。

江带湖襟护一堤，人烟落落柳依依。
白鸥世界秋容澹，红蓼汀州水际肥。
断岸马危迟弗骤，中流舟顺疾于飞。
归来得自推敲了，更共登楼对夕晖。

酌君以江南腊酿之酒，祝君以古戎秋芳之兰。
饯君以慈恩千佛之笔，赠君以洪𬬻九转之丹。
酒呼美禄壮行色，兰取賸馥香人寰。
笔将披腹写今古，丹可换骨超仙凡。
霜晴水瘦过滟滪，春和花发登长安。
妙龄翰墨富摛藻，肯堂源委从巍冠。
珊瑚文采世所贵，玉树潇洒人争看。
出门西笑着鞭去，郄林许我高枝攀。
湘灵诗成看神助，论秦赋汉从容间。
大对尧阶丹地前，细陈蜀道青天难。
已然遄往证屡恶，方来未艾忧多端。
当思头目我吴楚，罔忽腹背皆夷蛮。
粒珠束桂楮烂贱，鱼頳难赭嗟维艰。
马老伏枥筋力尽，剑新出匣锋铓寒。
维国大宝一个信，维民司命一分宽。
挽回线脉冀天鉴，生意庶可岷峨还。
直须建策迈晁董，无愧名第联欧韩。
胪传可卜庆云见，会见喜色盈天颜。
宫袍新赐鹖弁弃，昼锦归博庭闱欢。
乡闾相贺宝坊又一瑞，益使天下钦湘山。

官辙驱驰遍四郊，老来于此尚投胶。
绸缪先事心为碎，展转中宵睫不交。
贪鼠驱无容出穴，惊乌疑恐弗安巢。
灯残衾薄新寒力，听彻更筹五五敲。

行尽离骚国，春深未见兰。
容非隠君子，甘老蕨薇间。

前王千载后，奕代几人来。
汉事一抔土，湘祠数仞台。
山容青拱揖，树影绿周回。
客有登临者，犹存陟屺哀。

冷落愚溪十里村，暂容车骑憩柴门。
松荒顿忆陶潜隠，梅落难招宋玉魂。
累日有风春自暖，今宵无月夜难昏。
勿令鼓角鸣行帐，田舍将疑有戍屯。

误领元戎太乙旗，提封四履镇南篱。
旄倪争向道涂看，名姓亦为蛮徼知。
时务正殷毋事酒，春光虽好莫言诗。
经营都了家山去，此是从容觞咏时。

记得桂林临别，劝师紧闭禅关。
又被如来牵率，未容高卧云山。

又是逢初度，红稀绿暗时。
自斟生日酒，闲理去年诗。
活计惟书在，衰容只镜知。
人情与天道，翻覆似枯棋。

世态翻云覆雨间，令人合眼梦还山。
生平名义入肝膈，岁晚师门要面颜。
鸥鹭波宽虽有约，凤凰城近可容闲。
留年看试调元手，未拟安仁赋拙艰。

东湖湖面波渺弥，东湖岸上春土肥。
先生鉏云明月晓，种来蔬甲今成畦。
把茅萧萧环四壁，此身不愿人间识。
乾坤清夷那复知，寸心杳渺黄尘隔。
故人子房今九云，交情不断江湖滨。
江西使漕却驺骑，故作敲门问字人。
黄金百镒笺一幅，多谢春风到茅屋。
君为使者吾邦民，见君容我更樵服。
故人与我情重哉，君且归矣明当来。
明朝启扉人不见，黄金不动书不开。
使者持书三太息，封书径上黄扉侧。
翩翩鹤驭云冥冥，空向湖山访行迹。
向来桐江严子陵，曾得故人双眼青。
芒鞋却踏京华路，太史惊夸说客星。
先生得书掉头去，并此湖光不回顾。
梦夫孀妇截髻鬟，亦有老大闺中女。

短研深煨倒插宜，明年便有绿垂垂。
只因造化大容易，不见岁寒冰雪时。

芃芃秋草闭门深，世事年来口欲喑。
文欠官衔谁着眼，命无时彩自劳心。
收书祇愿儿能读，得酒惟须客共斟。
幸有无弦琴挂壁，不容声处是知音。

钟撼鸡鸣万家起，月下纷纷白袍子。
提壶挈榼春游闹，擎箱擐箧谁家徙。
通衢隘塞行人绝，露坐欠伸奴跛倚。
远闻雷噪轰应答，近亦汹汹殊聒耳。
轧然棘户破晓色，阵脚忽移去如蚁。
壮夫先入护几案，儒雅雍容行且止。
垂髫趁哄未知苦，戴白相持叹衰矣。
自从明诏到郡国，士出深山集城市。
但能操笔不曳白，秋榜人人都准拟。
分明结社战所兵，投合主司谁得髓。
昨科试人今或亡，三年场屋能消几。
功名信分置勿言，身健频来已堪喜。
槐黄早脱吾侥幸，因送儿曹得观视。
傍人休笑李秀才，三十年前亦如此。

从来直气劲摩空，又吐忠嘉忤九重。
指斥分明人所忌，去留谆复上能容。
清风慨慕桐江钓，异渥新疏竹使筒。
熊轼一行聊复尔，羽仪禁路要夔龙。

围棘千间手拓开，帅幢元是个中来。
前峰卓卓尖如笔，正路堂堂稳踏槐。
自此鹄袍容万士，浑然龙化出伦魁。
南州尽说明年好，依旧科名得上台。

冲暑登高人所惮，云韩龙孟乐相从。
眼穷溟海九万里，身在蓬莱第一峰。
潮长屿低帆势急，山回路曲树阴重。
日斜移席临池饮，戏掬清泉解酒容。

数尺飞泉漏隔城，寒岩坳处落琮琤。
悬知胜境无尘到，却讶晴天作雨声。
一歃不容贪者饮，两峰宜著醉翁行。
此泉千载因人重，曾识光风霁月清。

风化之原出泮芹，饮循仪礼豆笾陈。
国中推择爵齿德，堂上献酬介僎宾。
主一敬存容自肃，歌三乐备意相亲。
粲然应接非观美，所望今人样古人。

一同休戚尉相关，肉食那容职旷瘝。
验视难真防木刻，追擒易误戒弓弯。
千寻树看萌芽始，万里行从跬步间。
大抵穷通皆定分，炎门邪径莫跻攀。

于穆素王，天纵将圣。
小用于鲁，振挈纲领。
莱兵面却，齐人退听。
三都隳奸，两观锄佞。
市无饰贾，朝无乱政。
少壮悉逊，道涂不竞。
曲阜大治，诸侯交儆。
女乐间之，可以出迸。
俟膰不至，于卫之境。
留不暖席，去复俄顷。
几围于匡，幸释以宁。
归主蘧瑗，耻居次乘。
彷徨过宋，流离在郑。
魋恶习礼，木不留影。
立郭东门，累然谁省。
在陈徘徊，弗授寸柄。
河水洋洋，不渡者命。
蒲盟止兵，蔡惧设阱。
楚尼书社，彼哉谗胜。
辙环靡归，不容何病。
十有四年，鲁复来聘。
亦莫果用，六经是订。
易系礼编，诗删书定。
私淑三千，弦歌雩咏。
维持太极，与天地并。
贤于尧舜，功用之盛。
专飨南面，此感彼应。
笾豆牲牢，庭燎辉映。
万有千载，垂于祀令。
承祭儒绅，孰敢不敬。
何以事之，存心养性。

吾党仲容，行修能通。
而志卓然，以慕直躬。
尝侪扣阍，力摧奸锋。
上旌其言，擢第南宫。
府庠诸生，坐斥匆匆。
君尽远诒，盍援掖逢。
予疏已先，所见略同。
每起敬爱，有烈士风。
予归里闬，时访藋蓬。
匪义不谈，惟理是穷。
告予戍及，栖枳湘中。
壮哉兹行，近紫盖峰。
刑使杰然，蜀彦之雄。
埋轮大勇，折槛精忠。
朝夕趋承，必得所从。
一被容接，终身登龙。
惟仕首辅，必廉必公。
惟学策要，必敬必恭。
胡张之乡，名理之宗。
公余取友，以相磨礲。

吾党仲容，行修能通。
而志卓然，以慕直躬。
尝侪扣阍，力摧奸锋。
上旌其言，擢第南宫。
府庠诸生，坐斥匆匆。
君尽远诒，盍援掖逢。
予疏已先，所见略同。
每起敬爱，有烈士风。
予归里闬，时访藋蓬。
匪义不谈，惟理是穷。
告予戍及，栖枳湘中。
壮哉兹行，近紫盖峰。
刑使杰然，蜀彦之雄。
埋轮大勇，折槛精忠。
朝夕趋承，必得所从。
一被容接，终身登龙。
惟仕首辅，必廉必公。
惟学策要，必敬必恭。
胡张之乡，名理之宗。
公余取友，以相磨礲。

贤哉二生，不远千里。
瞻彼径坂，今之泗水。
予诗为容，有进无止。
非殷洪乔，乃互乡子。

天之苍苍，而在山中。
大畜之象，验之于躬。
六尺之微，万善毕丛。
往行前言，浩浩无穷。
一以贯之，何所不容。
两间非大，此之谓弘。
牝马之贞，行地无疆。
古往今来，其道有常。
是以资生，至哉化光。
君子体之，六二直方。
直内方外，何用不臧。
守此之毅，贲育非刚。
泗亭之参，以此任道。
繇轲而后，孰其深造。
濂洛儒先，知德之奥。
非苟知之，亦免允蹈。
兴夫请书，朝夕戴抱。
懋哉懋哉，至于华皓。

招麾不可独斯人，中外称为社稷臣。
永叔未容居四谏，鲜于且起福全闽。
光华濡辔今亲遣，风采埋轮又一新。
命下八州俱鼓舞，紫霞老守喜津津。

谁云姑蔑远无诸，梦绕柯仙抱膝庐。
我得闲中翻鲁语，公应静里玩羲图。
雷犹地伏阳新复，云向天升雨可需。
好倡诸贤为时出，只容衰懒老西湖。

涌泉亭畔坐蒙茸，手指三江抚万松。
石鼓生云深有意，珠骊吐水密无踪。
禽声人语同时乐，林影日华相映重。
邂逅一樽开笑口，菊萸犹笑不从容。

三条椽下，七尺单前。
有一则语，天下衲僧做尽伎俩。
欲会会不得，拟举举不全。
瑞岩老婆心切，略与诸人通一线。
不容意解，只要心传，采石渡船。

红日升兮，慧目明而不晦。
白云吐兮，慈容露而不遮。
林木交加兮胸题卍字，峰峦重叠兮足蹑千花。
好个天然古释迦。
若谓今朝始诞梵王家，苦哉佛陀耶，苦哉佛陀耶。

南山有众盈筹，总是佛祖冤雠。
一夏资粮尚少，岂容坐视无谋。
长安城里，芳草渡头。
赖有作者，为我希求，要使个个饱饫而优游。
忽然遇维摩居士东指西指，又且如何对酬。
一言才勘破，笑倒老金牛。

一见便见，一得永得。
有影无形，易辩难识。
大唐不许藏踪，日本那容隠迹。
扶桑夜半日头红，不妨背手拈起一观，决定头斜面曲，鼻横眼直。

寻幽天气得晴酣，小小篮舆胜绣鞍。
洞以乳名云液涌，泉纡石出水晶寒。
山容染翠开油幕，竹韵鸣竽立玉竿。
孰谓地灵锺秀异，美哉风物见兴安。

拟回暖律到寒襟，落价休论直几缗。
已唤楮生同一榻，肯容小女动纤尘。
窗横梅影眠和月，路入梨云梦着人。
欲效负暄献天子，暖烘烘地一笼春。

门外数声风动竹，知是客来憩舆辐。
嫣然一笑为谁开，眼前喜见人如玉。
奚奴侧背□锦囊，共看娇容理蟹筐。
可堪清晓正凝霜，冰箸入手生寒芒。
袜尘微动缫车索，三尺龙孙横左握。
初方一缕渐如纶，衮衮不断巧绵络。
沿淮土旷人更稀，未冬寒风已透帏。
闲田不种木棉树，卒岁可怜无褐衣。
岭南弥望无处著，堪与梨云同寞寞。
收来比屋机杼鸣，谁复号寒叹落魄。

又逢南浦草生春，独咏江东日暮云。
樽俎从容成感旧，鼎茵安否莫知君。
寸心终夕驰千里，一见他时胜百闻。
欲到小峰身不羽，此情脉脉倩诗云。

读史感忠义，掩卷暗夺魄。
痛哭治安书，骨梗贤良策。
表表汉唐间，相望继履舄。
古今立人朝，委质几千百。
谁能抗切直，反或事便僻。
居然习成风，未易一二责。
间气萃贾刘，言可行蛮貊。
首足叹倒悬，夷夏正疆埸。
建侯选左右，一一为区画。
耻欲洗元和，长鸣奋羽翮。
惧稔萧墙祸，抗论不容释。
迨今忠谠言，日星辉简册。
不间加奖纳，方且被放谪。
身或死异土，雾雨暗孤驿。
时君听未洪，天公眼亦白。
三叹动耿耿，一笑空哑哑。
慷慨士岂无，君门九重隔。
自惟幼所学，早已声猷藉。
几载事辛勤，半生困行役。
杨朱正泣歧，宣室未前席。
抑郁叹不平，拟吊湘水碧。
堪叹失东隅，谁能走南陌。
只恐搜遗贤，诏且下旦夕。
看看辞雾隠，廪廪升云圛。
抟风九万里，参天二千尺。
不容豹管窥，岂复鱼肆索。
熟道试驱驰，初心粗慰怿。
为国知自效，于己未敢益。
夷险随所遭，难易本何择。
期使犬戎清，愿放鲂尾赤。
君父戴天仇，生死两不易。
收还旧物归，岂学孤注掷。
寿域开远迩，阳春布德泽。
却当访赤松，不必效许伯。
扁舟五湖间，回首谢戋帛。
明哲保此身，时论免扞格。
江上与山间，风月几万石。
管领得自由，超然傲今昔。
荣达付无心，俯仰任陈迹。
作诗寄此怀，想非暗投璧。

读史感忠义，掩卷暗夺魄。
痛哭治安书，骨梗贤良策。
表表汉唐间，相望继履舄。
古今立人朝，委质几千百。
谁能抗切直，反或事便僻。
居然习成风，未易一二责。
间气萃贾刘，言可行蛮貊。
首足叹倒悬，夷夏正疆埸。
建侯选左右，一一为区画。
耻欲洗元和，长鸣奋羽翮。
惧稔萧墙祸，抗论不容释。
迨今忠谠言，日星辉简册。
不间加奖纳，方且被放谪。
身或死异土，雾雨暗孤驿。
时君听未洪，天公眼亦白。
三叹动耿耿，一笑空哑哑。
慷慨士岂无，君门九重隔。
自惟幼所学，早已声猷藉。
几载事辛勤，半生困行役。
杨朱正泣歧，宣室未前席。
抑郁叹不平，拟吊湘水碧。
堪叹失东隅，谁能走南陌。
只恐搜遗贤，诏且下旦夕。
看看辞雾隠，廪廪升云圛。
抟风九万里，参天二千尺。
不容豹管窥，岂复鱼肆索。
熟道试驱驰，初心粗慰怿。
为国知自效，于己未敢益。
夷险随所遭，难易本何择。
期使犬戎清，愿放鲂尾赤。
君父戴天仇，生死两不易。
收还旧物归，岂学孤注掷。
寿域开远迩，阳春布德泽。
却当访赤松，不必效许伯。
扁舟五湖间，回首谢戋帛。
明哲保此身，时论免扞格。
江上与山间，风月几万石。
管领得自由，超然傲今昔。
荣达付无心，俯仰任陈迹。
作诗寄此怀，想非暗投璧。

枝头的皪耀珠光，蝶使蜂媒未许忙。
识赏何人曾眼白，形容无语可雌黄。
溪桥月下疏横影，玉垄风前暗度香。
今古骚人吟不尽，奚奴空背锦为囊。

春酲未析眼慵开，困卧藤床隠腹雷。
陪笑不容掀幌问，一鸡啼午自惊回。

潮之距京数千里，长短邮亭几屈指。
脚踏富沙路恰分，山傍云飞峰乱起。
低头万里瞰长江，如羊很石争跳梁。
篙师骈首帽裹黄，舟行如飞电掣光。
褰裳浅不比涉洧，舍安就危岂得计。
何人鞭石压涛惊，巨川不假舟楫济。
俶谋计直凡几缗，千柱津梁谈笑成。
遂令深谷化平陆，飞翚直上凌空青。
行尽吴头并楚尾，多少风光经眼底。
胜绝未有如此桥，虹光映水洞表里。
春来雨涨添洪波，波底森森剑戟罗。
群鱼拨剌惯砰磕，跃水欲作龙腾梭。
未寒石卷浪花雪，清晓日浴金盘赤。
更如鏖战万鼓鸣，俯观颜容变行客。
人间无限事不平，吞恨饮气那能名。
谁能似此翻长舌，日夜怒号如诉声。

青冢今成土一堆，娇容埋玉恨难开。
无端当日毛延寿，轻把毫端巧作媒。

咄哉古墓一狐精，化作人来耍弄人。
华表未然先败也，至今无地可容身。

癯然容仪，轩然作为。
古潜清苕，珠媚蟾辉。
筌忘大部兮半点不胶名相，冥通三观兮一毫不着玄微。
石磵付衣，末流蓍龟。
山雷山泉兮从教名{扌貌}，虚空解讲兮其谁知之。

母仪慈淑，阃范持循。
善行冰雪，寿骨松椿。
雍容堂上兮凤霞俨俨，罗列堂下兮兰玉诜诜。
厚德阴储兮留乎奕叶，和气辑睦兮浃乎乡邻。
媲城东之作家兮付佛身于等幻，秉月上之迅机兮应日用而常亲。
若问其中转身处，虚空揣出妙无痕。

是境不涉，逢缘不借。
恶人随顺，喜人凌跨。
拨千圣賸语为画处山川，笑从上发机如巾结兔马。
丝糁弗容留，虚空生柄欛。
只今纳败向谁，他骂不如自骂。

别我从容药鼎边，迢迢京路紫霞连。
重提药病相治句，却道亲依已五年。

何处飞来缭碧空，敲吟终日费形容。
榑桑老茧抽纤纬，星殿残机剪素茸。
蓦忽带归帘外燕，等闲惹住柳边蜂。
风柔日薄楼台晚，一缕低垂力正慵。

相逢客里便相欢，握手真能出肺肝。
买得酒尊曾共酌，带来诗卷每容看。
旧闻游宦多知己，今喜公朝与好官。
一片淮云千里月，觐圭何日入长安。

寒食梨花月，新晴杨柳风。
愁融山色里，兴极酒杯中。
绿发日夜变，青春今古同。
忍教行乐处，容易夕阳红。

赋得姿容类至中，哨枝宿叶又春风。
品题虽入江梅谱，可惜名同韵不同。

英雄空有泪沾襟，千古兴亡感慨深。
邱壑正多亡国恨，干戈消尽读书心。
容身天地生何补，入眼风霜老不禁。
却笑红尘知退晚，能教早计卧山林。

皎洁中秋月，清光处处同。
是人皆照破，无水不形容。
圆满纤尘浄，婆娑桂影重。
古今争赏玩，谁到广寒宫。

虎溪冰莹长空月，凤岭松吟后夜风。
堪笑堪悲翁老子，俨然不改旧时容。

开门待知识，知识喜来过，两两不成双，一一无回互。
共卧不共床，同行不同步。
昭然在目前，目前不可睹。
虽则不可睹，我独知其故。
圣容菩萨来西天，卢仙夏人在东土。

斗粟可舂，尺布可缝。
情深义重，山包海容。
载笑载言，喜而欲舞。
岂无他人，不如我同父。

三十余年海上游，未曾容易下金钩。
等闲抛掷丝纶处，虾蟹鱼龙一网收。

优昙初现叶团团，错落明玑走碧盘。
沆瀣莫将鱼目比，看时容易觅时难。

日用千差万别中，如如不动等虚空。
春妍秋靖几更变，此老何曾改旧容。

达磨西来有底传，赚人掘地觅青天。
况今枫落吴江冷，去去休容易泊船。

手持刀镊谒桑门，叉手擎拳笑语温。
且说工夫精妙处，断然毫发不容存。

齿豁头童，眼昏耳聋。
不忘所嗜干屎橛，未忍轻抛栗棘蓬。
以此踞丛林，以此济贫穷。
只缘真实不脱空，故得孝子慈孙写真而绘容。

休说逋仙两句工，冰瓯涤笔别形容。
清标骚客风前立，素面仙姝月下逢。
山店霜寒香扑马，溪桥水浅影如龙。
一□尽是寒凝结，金鼎无盐味更浓。

诗与梅花一样清，江湖久矣熟知名。
未容便理趋朝计，行见相留入幕荣。
照座精神澄玉宇，当官才刃压金城。
星郎况是曾知己，刮目英游藻鉴明。

伯鸾不作怅谁从，凤尾香衾翠谩重。
静对菱花匀泪粉，不知膏沐若为容。

桃源事已成荒幻，那更形容学避秦。
欲访旧踪无处觅，满山花落不知春。

不是灵源透碧虚，可容六六化龙鱼。
讲经人去前湖暝，翻手为霖自有余。

破箧犹存旧赐香，轻将魂梦别昭阳。
只知镜里春难驻，谁道人间夜更长。
父母家贫容不得，君王恩重死难忘。
东风二月垂杨柳，犹解飞花入禁墙。

远公与客亦从容，未至当年似懒慵。
送过虎溪元不恶，不妨门外听松风。

金鲫池边伤晚风，莲花峰下倚长松。
水程半月孤蓬雨，客饭浑家野寺锺。
心事岁寒诗眷属，鬓根秋色老形容。
片云影里湖湘隔，莫爱新吟寄短封。

江湖千载吊沉筒，楚俗今仍楚节供。
已分三生委鱼鳖，肯争一饱为蛟龙。
怜君客死非吾土，顾此首丘犹故封。
试问厌厌曹李辈，人间膏沐若为容。

穿青度密且衡门，剪纸谁招客子魂。
少不若人伤老大，死无容力为乾坤。
一枰孰与危机活，千古难磨此道存。
前有长蛇后猛虎，少陵只合老羌村。

五福难并寿且康，如君有此扁斯堂。
乔松岁晚不改色，佳菊霜寒弥有香。
身健清樽供笑咏，眼明细字辨毫芒。
风流万一成图画，容两诗翁作雁行。

往事镌镵一梦同，游人聊此可从容。
神仙已逝境犹在，洞府虽深户不封。
阅遍古今云木老，洗空尘土石泉舂。
此怀清白堪超世，何必星精特地逢。

偷得湖斋半日闲，有梅此地即孤山。
瘦边似我腰全沈，白处怜渠鬓亦潘。
惟有竹君同所好，岂容蝶使戏其间。
调羹莫作儿童语，老眼相看在岁寒。

一点无多小似萤，虚堂夜静灭还明。
若教安顿无风处，犹可从容到五更。

当年崧岳庆生贤，恰在新秋四日前。
万缕水沈燃宝鸭，千锺{酉灵}醁酌金船。
冰桃雪藕将陪宴，雨柏霜松莫计年。
金鼎若容负薪水，亦令鸡犬得神仙。

鹿皮槲叶，容颜枯槁。
青巾白袍，飘然气貌。
不同者形，所同者道。
金丹一丸，天地同老。

虚斋镇东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观于所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接劲翮，去去翔霄旻。
清时有闻者，必也吾子云。

虚斋镇东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观于所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接劲翮，去去翔霄旻。
清时有闻者，必也吾子云。

彩凤与幽花，动植自形色。
命名取肖似，造化何容力。
丹穴呈九苞，夜梦或吐白。
未若秋中芳，荣悴了无迹。

移船过九曲，满袖贮西风。
木落山容老，荷枯水面空。
客怀诗句里，时事酒杯中。
莫听云间鹤，宁呼天外鸿。

帝城那得见秋容，秋在三吴泽国中。
芦未著霜花已白，蓼宜近水影偏红。
一行落雁低南浦，万点栖鸦起北风。
安得画师模此景，钓鱼矶上著诗翁。

石屏峰下孤吟客，吟到头童更苦吟。
四海江山多识面，百年人物半知心。
诗于唐米偶先后，较以杜韦无古今。
容易相逢容易别，不堪回首白云深。

清河正愿得忠臣，岂觉辞官归思匆。
为道思亲心甚切，难留执手意奚穷。
亲斟御酒资行色，更敕云台写范容。
回到家乡人问及，始知朕不负勋功。

才有梅花便不凡，半依月涧半霜岩。
斜欹独树疑龙卧，细啄残英笑鹤馋。
雪里仙姿谁解写，腊前春信可容缄。
孤山遗下十四字，千载一条冰样衔。

清时屏臣奸，琴瑟大更化。
四佞斥昕朝，一札颁丙夜。
明庭集孔鸾，清庙荐琼斚。
堂堂西山孙，藉藉少室价。
给札承明庐，䌷书群玉舍。
功名渠自来，迫逐不容赦。
君心政事本，治化朝廷下。
纪纲始宫闱，国本关宗社。
累章沥忠赤，万口齐脍炙。
迩来忠佞杂，异论淆王霸。
昊天且不容，膴仕骈姻娅。
回遹何日沮，好官从唾骂。
人方酣势利，君独辩奸诈。
同僚俱愧赧，灶婢亦惊讶。
官职一涕唾，名声穷泰华。
列之绍符间，允矣陈邹亚。
江东天一方，使者星言驾。
我亦滕氓廛，何幸寇君借。
国步正艰危，人心实凭藉。
良民困盗贼，螟蟊损禾稼。
豪姓侵细民，荆榛害桑柘。
污官混廉吏，鲍秽薰兰麝。
少烦六辔濡，行见四辈迓。
君诚梁栋材，好与支大厦。

清时屏臣奸，琴瑟大更化。
四佞斥昕朝，一札颁丙夜。
明庭集孔鸾，清庙荐琼斚。
堂堂西山孙，藉藉少室价。
给札承明庐，䌷书群玉舍。
功名渠自来，迫逐不容赦。
君心政事本，治化朝廷下。
纪纲始宫闱，国本关宗社。
累章沥忠赤，万口齐脍炙。
迩来忠佞杂，异论淆王霸。
昊天且不容，膴仕骈姻娅。
回遹何日沮，好官从唾骂。
人方酣势利，君独辩奸诈。
同僚俱愧赧，灶婢亦惊讶。
官职一涕唾，名声穷泰华。
列之绍符间，允矣陈邹亚。
江东天一方，使者星言驾。
我亦滕氓廛，何幸寇君借。
国步正艰危，人心实凭藉。
良民困盗贼，螟蟊损禾稼。
豪姓侵细民，荆榛害桑柘。
污官混廉吏，鲍秽薰兰麝。
少烦六辔濡，行见四辈迓。
君诚梁栋材，好与支大厦。

玉环晕月蟠长虹，飞沙卷土号阴风。
黄云羃羃翳晴空，屋头唧唧鸣寒虫。
天符夜下扶桑宫，玄冥震怒鞭鱼龙。
鱼龙飞出沧海底，咄嗟如律愁神公。
急{奭斗}北斗卷云汉，凌凘卷入天瓢中。
椎璋碎六华，剪出寒珑璁。
翩翩作穗大如手，千奇万巧难形容。
恍如堕我银沙界，清光皓夜寒朣胧。
肝肠作祟耿无寐，试把往事闲追穷。
男儿生须衔枚卷甲臂雕弓，径投虎穴策奇功。
不然羊羔酒帐玻瓈锺，侍儿醉脸潮春红。
谁能蹇馿驼著灞陵东，骨相酸寒愁煞侬。
屏山正吐黄虀气，笑倒坐闲亡是公。

乾坤扫阴霾，晴色敞幽谷。
山川荐秋容，奇秀若可匵。
千岩寄一筇，万里付双目。
行行翠烟中，日与清景逐。

小山凉风高，秋意饶庭砌。
江南山水秀，锺此数丛桂。
亭亭苍虬蟠，磊磊栗玉缀。
薰染风露香，摆脱脂粉媚。
芙蓉已无秋，篱菊极羞愧。
幽芳蕙百亩，香味亦琐细。
孰知标格奇，自取造物忌。
狂风挟怪雨，族灭无噍类。
才怜金作屋，俄惊粟布地。
姿容就枯槁，气骨尚奇异。
如彼死诸葛，凛凛有生意。
试炷博山火，来参烟一燧。

明月印野水，暮色进旅愁。
仆痡主亦疲，心口相怨尤。
茅舍劣容膝，弛担聊小休。
会当理归策，甘彼穷山囚。

悠悠飞露满汀洲，绝目蛾眉最上头。
对此江山还有月，知他世界尽无秋。
情怀杜老鄜州夜，景物坡仙赤壁游。
长啸划然空谷应，风生浪涌不容留。

灵岩之境最超卓，高隠翠微浸碧落。
迢迢一迳倒青松，壁立危门敞虚阁。
敞虚阁，见寥廓，万叠青山连海角。
山田疏密布棋文，行看远近分凫雀。
入虚堂，真邃寞，太古以来天所凿。
上如屈曲老龙腰，下似空明巨鳌壳。
豁然平铺如琢削，低不碍人高可摸。
洞彻中开隠籁传，虚通远映飞光铄。
烟岚前后如帘幕，洞户东西迢锁钥。
明月宵涵两玉壶，白云晓度长银索。
壶天春秋长不恶，琼室夏凉冬燠若。
老僧雪夜不新炉，童子炎天尚狐貉。
夜静风清冰露薄，天碧境寒河汉烁。
泠泠风吹叱斗牛，浩浩清声生万壑。
我欲飞王乔之凫，呼丁令之鹤。
架羽仗之轻车，奏灵台之妙乐。
披星机绘素以为衣，举金茎沆瀣以为酌。
呼群仙以遨游，休此岩而宴乐。
酒容渔父参，棋许樵夫著。
不知乌之东飞，兔之西跃。
相将远逐无穷滨，逍遥永脱尘缘缚。

冬前冬后，沙飞石走。
时节到来，不容袖手。
兴化虽无驱风走电之谋，也要应个时候，一九二九。

瞿昙色相紫金容，雨后青山插半空。
觌面当机如不荐，桃花依旧笑春风。

溪流静阅万签书，未许传讹杂鲁鱼。
洙泗渊源应出活，宫墙高大独生虚。
乾坤容我承三极，造化凭谁托一嘘。
从此已知身即道，便便熟路驾轻车。

师帅勤民众务修，挟晴领客过仙洲。
不缘感召丰年好，安得从容暇日游。
人在湖山皆自得，政先仓廪百无忧。
老农不解君王意，却要朝辀为少留。

岷山穹隆，岷水浺瀜。
气郁葱葱，至和所钟。
秀毓临邛，笃生英雄。
绰有祖风，唐之郑公。
进思尽忠，王臣靡躬。
万壑奔洚，砥植在中。
退思固穷，为时儒宗。
启迪颛蒙，如金在镕。
王明泰通，虎啸风从。
入觐九重，天子改容。
时谨边烽，命公抚戎。
大江西东，隠若长墉。
甲兵藏胸，樽俎折冲。
万年之功，寿与天同。
聊述鄙悰，以侑乐工。

庆元道学家，紫阳诸弟冠。
正印君得之，理窟讲深贯。
雄文摛玉堂，直笔插东观。
粹然中和容，清庙古珪瓒。
遁翁上封事，犹或以蓍断。
君袖秋月章，直造紫皇案。
赤手搏长鲸，未能分万段。
白华久无诗，清风可激顽。
去身似叶轻，来事如麻乱。
帝忧大江东，所至有水旱。
列宿选郎闱，福星下霄汉。
祇恐席未温，宣室夜将半。

海水还清浅，停杯问二豪。
雨来江色暝，沙长岸容高。
吏鞅何能脱，王程敢惮劳。
秋风柁楼底，短发不禁搔。

接武容台彼一时，溪乡重幸得追随。
鸥前心事沧浪影，梅下吟情汗漫期。
感慨中年无近别，徘徊明月有相思。
殷勤劝醉阳关晓，受尽耶歈只自知。

汗牛试卷浩无涯，刬尽雷同别一家。
冰鉴不容心潦草，风檐宁复眼昏花。
嘉文似织鲛人组，健笔如轮虎士挝。
收拾真才报天子，此行端不负皇华。

秋容满目带微寒，帆稳兰舟驾碧澜。
照我湖光天共色，袭人花气露初干。
笑谈红袖日中舞，惊动苍龙水底蟠。
最是一清无着处，却惭狼籍草杯盘。

拙自愚中来，逸与怠相比。
限界固分明，差忒亦容易。
人心自有机，天下本无事。
更参大学章，终始一诚意。

怀佳人兮山扃，蹑烟霏兮步轻。
蹇独立兮山上，空山无人兮寒松自声。
怀佳人兮何许，白云封关兮猿鹤看户。
羌有怀兮曷愬，风虚徐兮檐铎语。
迟佳人兮未来，聊逍遥兮容与。

刘公复晋祚，功成萌异志。
网罗欲用才，翦除不附己。
荆州乃巨镇，肯容司马氏。
家儿特小过，亲驾勤问罪。
延之乃其客，折柬谓可致。
善乎为辞令，伐君啖人利。
誓与臧洪俱，身殒游九地。
启缄示僚佐，事人固当尔。
背主以从雠，自昔滔滔是。
傥使阅此书，虽死有余愧。

人之生也直，不直匪君子。
一从平原归，立朝更奇伟。
挺挺尽孤忠，蹇蹇陈正义。
初年忤元载，晚节遇卢杞。
不为时宰容，乃作天子使。
正言明顺逆，凶俦知敬畏。
未几变异生，卒堕奸邪计。
罗浮寄远音，流传涉疑似。
英烈天启之，万世凛生气。

我有三径园，今为牛马皂。
傍家寻丈地，昔未长荼蓼。
琅玕数十挺，新培岁可考。
幻出一庭阴，咫尺成深窈。
客来可款延，友至或径造。
于时正芳菲，所欠花缭绕。
隔篱旧封植，一种媚而好。
卷翠护春姿，娇红衒天巧。
折来侑清尊，嫣然为一笑。
绝胜歌舞群，声容托幻眇。
久欲构小亭，为计恨不早。
金屋延阿娇，祇恐人易老。
此花擅春妍，独恨易荣槁。
岂若对此君，四时森羽葆。
不惟祛尘俗，端可助吟啸。
良辰集朋簪，杯柈惭草草。
于焉小徜徉，即此是幽讨。

种竹才一亩，便有千亩势。
苟能会其趣，何拘寻丈地。
其气伟丈夫，其德象君子。
莹哉冰雪如，润与珪璋比。
中虚而有容，外直而不倚。
迥非凡植俦，惟与乔松齿。
揽以入吟篇，引以近书几。
好之而乐之，雅致要相似。
物清我亦清，相对乃无愧。
翛然静秀姿，举世所同嗜。
志趣有不侔，肝胆楚越异。
将以洗凡俗，凡俗乌可洗。
绿猗喻武公，金璧侈归美。
萧瑟悦宣尼，食肉至忘味。
有之而似之，气类由默契。
此君如有知，哙伍亦所耻。
苟或冰炭然，虽多亦奚以。

屡月不见山，胸次若逼窄。
举棹远相望，已渍双眸碧。
即之清入神，喜复遂良觌。
非但尘思浣，顿觉余疴失。
玉流浸层峦，缘云抱幽石。
草木去浮夸，秋容浄如拭。
我来谁与俦，一道兼一释。
精庐既窈深，靖宇尤邃密。
吟哦对青嶂，潇洒娱白日。
奁香勘南华，孰为寥天一。

一雨如膏沐，秋山为我容。
谁云乏神秀，遐想犹岱宗。
绝无喜仅有，畴列兹群峰。
缭绕若仙城，花但无芙蓉。
幽香含桂菊，积翠浮杉松。
生平嗜林谷，不厌来辙重。
几蹑灵运屐，屡扶张骞筇。
鹭朋与鸥侣，足为谈笑供。
折简不可招，欠致人中龙。
毫端具造化，物象工陶镕。
吟思方渊渟，风挠鸣淙淙。
佳章忽在前，撩动此兴浓。
君胡倦一出，嘲咏乃不佣。
且勤远致馈，与客叨飧饔。

驾言适东野，聊以慰离索。
摄齐甫升堂，开尊随命酌。
芳鲜罗果羞，珍重如宿约。
主客成五人，爽气涵秋岳。
风生雄辩豪，舂容笑语狎。
曲径行委蛇，幽亭恣盘礴。
团团骈翠树，一一耀丹萼。
葳蕤花四出，氤氲香遍达。
方恨负清赏，不料此行乐。
有女娇娅姹，有子见头角。
举盏竞属赏，此情尤不薄。
英英晚节丛，芳意满篱落。
载酒傥重来，应无爽宿诺。

晴空擘絮云，残雨收线溜。
晨兴咀落英，风露入怀袖。
远水浮秋容，吟墨写难就。
碧山吾老友，扁舟拟访旧。
公肯从我游，茗饮烹乳窦。

此方而彼圆，何异冰与炭。
彼工而此朴，土簋视玉瓒。
达人以道观，万殊等一贯。
我有四耳尊，自谓今之冠。
刻画尽精微，光泽加璀璨。
流传知几年，器不减周汉。
肯使居水湄，敬用如始盥。
殆类古罍洗，盆盎不可乱。
以好易所好，在昔有公案。
张砚晋卿石，坡老诗可按。
于以笃心盟，岂但荣目观。
缅思古之人，未尝不三叹。
君家螭文壶，相去未能半。
痴儿厌家鸡，咄咄求互换。
四美欲其并，片言为之赞。
慨然湖海襟，弗以锱铢算。
捷于响斯答，不宝己所玩。
折简墨未干，订金言靡叛。
信云义易利，殆类耕逊畔。
将以舂容篇，溢目珠玑粲。
捧持簪春花，恨无双玉腕。
凡物各有匹，以时而合散。
干将与莫邪，蛟龙可水断。
方其埋丰城，雌雄元未判。
神光射斗牛，如烈山以爨。
方册纪载详，晋史稽所窜。
一谓归张华，一谓属雷焕。
变化复成偶，奔逸不可绊。
嗟予欠义方，所谓亦云谩。
求得既膺铭，负惭尤汗涣。
命之谨所藏，珍重勿亵玩。
子孙其永怀，岂但目前看。

老穷蛰一室，独与圣贤对。
祢刺倏在前，喜有佳士至。
此客可曾有，良觌今乃遂。
夫岂燥湿同，未易折柬致。
乡邻道不谋，咫尺楚越异。
张范志苟合，千里盟弗背。
蟠木何假容，猗兰盖仝味。
吟咏浩篇章，口诵卷压几。
湛然珠在渊，晨夜光明媚。
谱接唐人传，句与唐人俪。
满贮风月襟，迥绝烟火气。
笔下戏群鸿，尤跨虞薛辈。
乐哉得新交，风期从此契。
张鼓于越门，聊为岁月记。

挺然昂霄蟠涧阿，彼美松者非凡槎。
千林摇落乃孤秀，舞春杨柳徒傞傞。
翛然照水溪一涯，彼美梅者非凡葩。
冰姿皎洁抱清独，漫山桃李徒繁华。
昔人品题信不苟，每以此木配此花。
伊谁挈置小盆盎，高标盘曲良可嗟。
然虽矫揉失真性，幽香贞色仍堪夸。
况分瑞竹与鼎立，岁寒之侣何以加。
竹尤挺特过二者，逸鞭吐秀如兰芽。
两枝撑出露头角，一类襁褓髻未丫。
于中此更拔其萃，似觉小异如孟嘉。
会从尺寸达寻丈，摩拂穹汉生云霞。
可亲雅与书帙称，相对慎勿肉食奢。
君之取友莫此尚，此友宁久留君家。
须知调鼎待佳实，岂但水影夸横斜。
须知大才作隆栋，岂但古干森虬蛇。
虚心劲节岂无用，宁在楚楚仪容佳。
为龙致雨行矣神，变化轰雷掣电与世驱奸邪。

重来丙舍岁三易，翠𪩘插空仍兀突。
乔林郁蓊歼斧斨，一二仅存于百亿。
参差历落更孤秀，不假依凭而挺立。
宛如九老瑞唐朝，又类耆英隆宋室。
合兹异代众君子，仙去一朝于此集。
千夫束手何敢向，万牛回首难容力。
已芟嘉植勿复论，寿此佺期不朽骨。
稚松匝地散新秧，头角森森纷羽翼。
他年雨露饱沾濡，满鼻珠玑香习习。
会须百尺长龙身，仍复层林森凤翼。
作诗聊记角弓章，子子孙孙永培植。

淇园既往不足论，渭川徒多未足贵。
森然玉立辟幽深，弥望恢恢有余地。
何异东亭手亲植，遂使南阳日清閟。
绿云障日间弗容，翠涛翻空杳无涘。
冥冥韩林静而秀，窈窈蒋迳深且邃。
洗清袢暑迥莫留，截断俗尘飞不至。
何须层冰置几案，自然凉气生衣袂。
吟弄风月骚人徒，伯季松梅岁寒味。
于斯二仲可论交，谁为六逸宜邀致。
何时徒步许直造，着我其间同一醉。
祇恐君疑庾亮来，角巾岂免还私第。

自披五戒如来佛，十年面壁坐天目。
归来满袖唯白云，徒得声名喧世俗。
碧玉嶙峋烟雾堆，凿开混沌架突兀。
不鞭而来争献助，斩木指囷人不惜。
僧寮佛屋俱落成，撑空只欠涂金碧。
精庐不独为安身，海纳诸方禅悦食。
上人湛然一太虚，真觉端由真净得。
是心已证涅槃心，妙处岂容言语诘。
故于题扁发其机，要使人人个中觅。
学徒释侣有能然，从兹作祖而成佛。
大展坐具阐道场，胜地名山须卓锡。
法筵乃见龙象尊，天池且作鹍鹏息。
书来谓逮菊花期，莲社绅緌应毕集。
远师如肯致渊明，亦拟袖香跻丈室。

几度拟郊行，天公欠一晴。
水寒鱼绝影，林暝鸟藏声。
云敛天容净，雨余山骨清。
津桥小盘薄，梅有数枝横。

跨马寻春去，未容春便归。
山浮天际色，云弄水中晖。
绿长千林暗，红无一片飞。
茅茨篱落外，惟有菜花肥。

一见负吾愿，人亡乃及门。
温乎容可即，俨若像如存。
满拟朋三寿，那知隔九原。
瓣香倾老泪，𥩟立黯消魂。

殿春名谱压群葩，汲水金铜满贮花。
无地栽培娱老境，有风吹送到儿家。
娇容粉薄雨含沐，丰脸杯醺日绚华。
花卒还荣人莫少，芳辰来往岁无涯。

希年七十又加零，渐脱尘缘万事轻。
冉冉壮心随岁减，萧萧衰鬓与霜明。
愁倾白堕嫌无量，老对黄花更有情。
欲写秋容到寥廓，却惭健笔欠纵横。

宿雨初收晓日升，晴川远浸数峰青。
西风一洗林峦翳，收拾秋容入画屏。

山光水色染秋容，天际明霞一线红。
冉冉有香来鼻观，广寒花气散晴空。

舍舟而从陆，逦迤步巑岏。
绿畦平野宽，青嶂四面还。
春容千万状，平挹跬步间。
行行二十里，窈窕入我山。
故山迎故人，禽鸟俱懽颜。
清泉响琚珮，列峰拥髻鬟。
回视尘嚣廛，相去隔几关。
幽谷多白云，可与相对闲。
不妨自吟哦，但恐好句悭。
更须穷胜事，尚喜两脚顽。
皇皇欲何之，并游当忘还。

公相胸中蕴识几，中和不假佩弦韦。
人心未免自强弱，公论何尝无是非。
岁到寒时知劲节，事当难处见圆机。
便须再出扶宗社，未许从容恋翠微。

疏松碎明月，密竹筛清风。
亲交昔与别，若谓行相从。
延企邈不及，音容随想生。
谅彼亦耿耿，飞爽留空形。
援琴不能寐，意乃多于声。
晤言岂无偶，眷眷讵可忘。

闲拢两袖秋，步入冲寂观。
古树老云中，仙居毁岩半。
是时零雨高，叶脱凄风乱。
怪禽走何忙，涩水流不漫。
那知张郎仙，谲幻敢悬断。
雷书贮红崖，愚下浪传赞。
符碑傥长灵，鬼物岂歌唤。
尚云剑埋山，安得急推断。
冷翁亦张徒，精气不知散。
死坐豫樟空，凿窍竞窥看。
何不葬山原，不然弃江沜。
乌鸢与蝼蚁，岂食吾一贯。
独流天地间，万古亘光灿。
神仙固渺茫，此事良可惋。
忍哉偷儿狂，更𢭏泥腹烂。
我来拟少休，亭压不敢玩。
黄冠四三人，拙野只欲窜。
延坐无好言，令我住凉馆。
饭余且纵观，逸兴薄霄汉。
琴鸣著高弹，弈胜出奇算。
歗咏壶隠楼，抚事发长叹。
大书同人名，聊欲记游玩。
阴霾淰轻寒，日色倏昏晏。
倩人买村醪，煮芋叠肴桉。
清坐二更深，一睡各鼻鼾。
晓来登岩头，棘路解羁绊。
划开天盖宽，远景过飞翰。
幽藂摘新查，窥险身发汗。
居然束归装，重下西岩畔。
我思古之人，岂只局穷闬。
观海登泰山，深高世间冠。
斯岩虽荒榛，乐事实昭焕。
人心本然同，今古未容判。
终当驾云风，高蹈无畔岸。
作诗示儿童，兹游吾岂但。

山容洗眼青，江光照肌白。
翻枝鹊查查，抱叶蝉啧啧。
蒹葭摇风声，梧桐淡秋色。
草木了无能，阴阳互相激。
人于大化中，真成逆旅客。
藏舟夜半移，不假贲育力。
尘网罩八纮，贪夫受罗织。
蹇予丘壑姿，一室颇安适。
荒寻纵奇怀，清诡吊尘迹。
风摇泛海槎，雨涩登山屐。
世远事荒唐，天高兴寥閴。
渺渺孤征鸿，一举振六翮。
此意人莫知，独啸岩扉寂。

别日何易，会日何难。
道路修阻，山川郁盘。
寤寐怀思，涕泣汍澜。
思君不已，损我容颜。
时歌旧章，期以自宽。
歌终太息，反开忧端。
孤鸿嘹唳，过彼云间。
欲托遗音，遐征不还。
出户徘徊，风露凄寒。
明月皎皎，星斗阑干。
罗帷飘扬，顾影难安。
耿耿长夜，摧此心肝。

神清发幽梦，梦到仙人峰。
老仙启玄门，问我来何从。
仙发映山绿，仙颜眩日红。
高低种玉田，异植方茸茸。
里闾见翁媪，亦复非尘容。
鸡犬声相闻，略与桃源同。
云中飞仙人，缥缈如游龙。
遄征不可即，得非是乔松。
白云既变灭，仙𫐌亦无踪。
梦觉两何有，闻打西林钟。

仙以静为道，佛以空为宗。
群动本皆静，万有体恒空。
服食迷静趣，仙道不可从。
宴息昧空性，佛理无由通。
或曰空静殊，斯言吾不庸。
空静即仙佛，得于此心中。
心乃佛仙质，仙佛心之容。
三法妙而一，吻焉归大同。

自昔真仙道，恬淡而无为。
以之固灵根，远寄或可期。
秦皇与汉武，纵欲不知疲。
既已长中国，复欲威四夷。
其性忍而愎，举非仙者资。
天监常昭晰，讵容肆谩欺。
不自省其衷，妄冀苟得之。
所愿竟无成，徒为后人嗤。

西山有孤松，亭亭高百尺。
冰雪屡凌厉，难变青青色。
东园盛桃李，摇艳矜春容。
少皞布秋律，扫地无遗踪。
青松固真心，桃李乏坚操。
君子与小人，自古不同调。
宁忍学桃李，誓言作青松。
偃蹇终不屈，傲睨秦皇封。

苦菜吾所嗜，意与食蘗同。
古者以益名，颇足昭其衷。
秋花更清妍，绰约冰雪容。
恍疑姑射仙，或如采芝翁。
菊以彭泽显，莲以濂溪崇。
此独无知音，没身萧艾中。
人生天壤间，用舍为穷通。
草木岂不然，一皆系其逢。

顺逆人兽心，成败翻覆手。
鬼神不相容，子孙岂能守。
昔者过此门，歌钟会群丑。
今者过此门，阗然已丰蔀。
羞死满院花，颦残数株柳。
空室走鼪鼯，荒池长蝌蚪。
转眼即凄凉，况复百年后。
积衅多自戕，盛德斯可久。
富贵如浮埃，于身竟何有。
为谢高明人，非义慎勿取。

楖{木栗}古藤杖，偃蹇如虬龙。
伊昔访隠人，得之天柱峰。
视尔如良朋，出处常相从。
渡水逾万折，穿云或千重。
忽于风雨时，狡狯夸灵踪。
使我失冯倚，瓠落无所容。

古道久沦丧，世涂堪痛哭。
鸾凤尽收声，豺虎方择肉。
君从东方来，求我山北谷。
君容一何臞，我发日已秃。
衰残两如此，宁不感心目。
又还别我去，后期难重卜。
握手临路岐，赠言以为祝。
一祝宜强饭，二祝宜避俗。

石床定起夜方中，为豁幽兴开房栊。
吴天洁净无云踪，万里一色磨青铜。
明月皎皎行虚空，穿松透竹光玲珑。
猛虎忽啸茅屋东，林树叶叶皆生风。
壮哉宿客清溪翁，对月与我调丝桐。
不拘商羽征角宫，五音迭奏意无穷。
希声一一关天聪，天神下假山鬼从。
玄鹤抃舞节奏同，延颈舒翼多仪容。
尝闻雅乐与政通，乃知此语非颛蒙。
更漏欲彻曲未终，西邻忽打五鼓钟。
溪翁忆著溪头蓬，抱琴归去还匆匆。
愿翁重来勿弃侬，侬欲共尔论心胸。

北风凛凛生祁寒，阴云万里何{雨/漫}{雨/漫}，群木尽槁叶尽丹。
日月迅𫘝犹飞湍，人间光景亦易殚。
离家不如在家安，胡为夫君乃游般。
自古共嗟行路难，摧轮折轴良可叹。
客中忧绪常万端，何当对面同歌欢。
愿得此身生羽翰，与君相逐同鸳鸾。
有怀未遂宁容宽，耿耿不寐遥夜阑。
孤鸿求匹声嘶酸，使我感物摧心肝。

非本韩国诸公子，胡乃人形心蝮虺。
身既入秦而媚秦，肆无忌惮浮商李。
狂言著书三十篇，读者能无污唇齿。
且言仁义不足用，唯有严刑堪致治。
斯言岂足称人言，反悖经常灭天理。
助秦为虐犹庶几，名教不容良可耻。
昔者韩虔尝篡晋，远溯其源固应尔。
吾欲火书而人人，周孔之道不如是。

一片石，一株松。
石如虎距松如龙，风云变化多灵踪。
有僧托此憩寂寞，心与境会无尘容。
记得当年采秀于天台万八千丈之深峰，石桥西畔曾相逢。

山房夜坐无众喧，隠几而卧方澹然。
忽梦有人来我前，从容为我挥五弦。
琴声一一皆清圆，如听广乐于钧天。
曲终倏尔升云𫐌，亦有笙鹤相后先。
未知重会在何年，临风别恨空绵绵。
觉来竟亦何有焉，唯闻漏鼓声咽咽。
因识死生同寤寐，荣枯得失皆无意。

宴山山里白头翁，室空亦复无山童。
往来山月几圆缺，入山未聋今已聋。
柴门反关不容叫，翁欲养蒙仍养浩。
莫嫌翁苦恋山中，良恐出山为小草。

望望白云居，崔嵬在碧虚。
水穷方度岭，石峻不容车。
旧爱松萝顶，重来笋蕨余。
却怜清绝景，无地著吟庐。

飞瀑挂晴霓，山门对小溪。
晓行青玉峡，时听白猿啼。
野竹樊蕉径，修桐间茗畦。
傥容分席地，便此卜幽栖。

惟吾与西佛，天性本相关。
怊怅迷方久，浮沉苦海间。
三心终不退，上辈必容攀。
慈念应尤切，提携早共还。

容易抛乡国，漂流几岁年。
痴儿竟何事，慈父必兴怜。
客泪东风里，归心落日边。
如今定当返，业已具西船。

交朋似君少，澹泊自真宗。
不记何年别，翻惊此地逢。
烟波涵暮景，霜露改秋容。
又说天台去，天台千万峰。

物外清虚境，由来远众纷。
灵踪几年说，梵放或时闻。
似有似无路，漫山漫谷云。
自难容俗驾，曾不待移文。

雁荡高寒处，穿云采得来。
岂能同野草，容易有花开。
瘦节偏宜石，纤丛不受埃。
幽人知尔性，晓涧汲泉杯。

闰岁两番春，流光故逼人。
月筒将谢丑，斗柄倏旋寅。
玉作梅容润，金归柳眼新。
物情虽万变，曾莫变吾真。

老人方外人，观物又观身。
得性无今古，随时亦故新。
梅容微笑腊，柳意暗藏春。
除是同怀者，知予此语真。

尔质非天赋，唯从腐草生。
细微曾未觉，变化亦难明。
自照光宁远，群飞体更轻。
空教征戍妇，容易动离情。

晚策信所往，幽怀那可穷。
孤村流水外，古木乱山中。
雨过天容浄，风收地籁空。
淡烟归独鸟，深涧饮长虹。
日下青峰表，潮生沧海东。
光吞群象没，气混百川雄。
{木豕}杙知樵子，乘舟识钓翁。
闲身天与健，萧散复谁同。

天地一深翁，匡庐气所钟。
亲传厚斋业，优得考亭宗。
劲节霜崖竹，高标雪峤松。
沧溟含雅量，干莫避辞锋。
元老皆知敬，𪫺夫独不容。
畏涂尝跌足，道院𫏐潜纵。
冤白州麾晚，身亡奠斝重。
魂应归帝所，人尽哭堂封。
有道存方册，无名上景钟。
死生今隔异，湖海昔过从。
刍束无繇致，愁凝五老峰。

积雪兮深深，万卉兮消沈。
梅独花兮水之阴，容斯静兮暗暗。
香斯清兮不淫。
有孤操兮慰予心，为高歌兮诏主林。

瘦竹老松间，闲房仅容膝。
栖迟非一朝，谢遣用三术。
泉落双涧清，云消众山出。
谁能强予迁，爱此成痼疾。

病浅之时人不疑，病深之后药难医。
劳谦所以有终吉，迷复何尝无大亏。
物我中间难著发，天人之际岂容丝。
能知古乐犹今乐，省了𫍢𫍢多少辞。

身上有黄金，人无走陆沉。
求时未必见，得处不因寻。
辨捷非通物，涵容是了心。
会弹无弦琴，然后能知音。

乐毅事燕时，其心有深皆。
破齐七十城，迎刃不遗矢。
岂留即墨莒，却与燕有二。
欲使燕遂王，天下自齐始。
岂意志未申，昭王一旦死。
惠王固不知，使人代其位。
强燕自此衰，何复能振起。
自古君与臣，济会非容易。
重惜千万年，英雄为流涕。

人寿百来年，其过岂容易。
虽然瞬息间，其间多少事。
号为能了事，必先能了身。
身苟未能了，何暇能了人。

人有贤愚，事无巨细。
得不艰难，失必容易。

史笔善记事，画笔善状物。
状物与记事，二者各得一。
诗史善记意，诗画善状情。
状情与记意，二者皆能精。
状情不状物，记意不记事。
形容出造化，想像成天地。
体用自此分，鬼神无敢异。
诗者岂于此，史画而已矣。

成败须归命，兴衰各有时。
小人纵多欲，真宰岂容私。
只此浪喜欢，便成空惨凄。
请观春去后，游者更为谁。

光阴不肯略从容，九十日春还又空。
多少落花无着莫，半随流水半随风。

一盘颜色一般香，香是天香色异常。
真宰功夫精妙处，非容人意可思量。

天人之际岂容针，至理何烦远去寻。
凶焰炽时焚更烈，恩波流处浸还深。
长征戍卒思归意，久旱苍生望雨心。
祸福转来如反掌，可能中夜不沉吟。

忽忆东吴为客日，当年意气乐从游。
登山未始等闲辍，饮酒何尝容易休。
万柄荷香经楚甸，一帆风软过扬州。
追思何异邯郸梦，瞬息光阴三十秋。

握固如婴儿，作气如壮士。
二者非自然，皆出不容易。
心为身之主，志者气之师。
沉珠于深渊，养自己天地。

尧夫非是爱吟诗，诗是尧夫可爱时。
宝鉴造形难著发，鸾刀迎刃岂容丝。
风埃若不来侵路，尘大何由得上衣。
欲论诚明是难事，尧夫非是爱吟诗。

尧夫非是爱吟诗，诗是尧夫语事时。
举动苟能循义理，辨明安用致言辞。
艰难图处费心力，容易来时省指挥。
欲盖而彰事多矣，尧夫非是爱吟诗。

病起复惊春，携筇看野新。
水边逢钓者，垅上见耕人。
访彼形容苦，酬予家业贫。
自惭功济力，未得遂生民。

风暖转鸣禽，天低薄薄阴。
烟容凝垅曲，雨意弄河心。
柳隔高城远，花藏旧县深。
独怜身卧病，犹许后春寻。

草木虫鱼部，披寻自古无。
飞沉天产异，生植土风殊。
物色随心匠，形容记绘图。
虚亭玩真意，浩思满江湖。

扁舟下桐圃，霜月满寒潭。
疏钟一声起，清与天地参。
春容逗万壑，窈窕出层岚。
羁魂不成寐，洗耳涤尘贪。

越绝开华国，姚虞启后昆。
昔闻句允霸，今作帝王藩。
地得东南重，山侔岳渎尊。
平湖来万壑，翠袖列千门。
市井鱼盐合，居人组绣繁。
牙旗开物表，州宅倚云根。
六郡趋麟节，三峰出雉垣。
秦游前事废，禹画旧书存。
雁鹜来还去，鲸波吐复吞。
菱歌秋溆远，江信暮潮浑。
石古寒松偃，楼危昼霭昏。
冷光浓可截，秀色净无痕。
露袅还堤柳，风飞列寺旛。
深林藏杞梓，芳径杂兰荪。
巧笑花争艳，嬉游玉鬭温。
画船雕鹢迅，绛袖绮霞翻。
有意皆行乐，无忧可莳萱。
乡惟知俎豆，土亦贲丘樊。
巨舶联艘至，交衢百贷蕃。
敲冰呈巧手，织素竞交鸳。
丽圃红柑亚，通畦紫芋蹲。
茶先春入焙，笋带雪黏盆。
异萼随时坼，清香触处歕。
吴趋惭种蠡，楚些陋湘沅。
往事图难尽，前修孰可援。
风流王与谢，唱和白兼元。
顾我栖儒窦，胡为属使鞬。
迂疏非吏法，蹇浅是辞源。
谬览先生策，谁调伯氏埙。
翦裁迷幅尺，追琢昧玙璠。
学术何曾取，名场辄屡奔。
技甘同鼫鼠，化敢望溟鲲。
将幕闲留滞，乌台误选抡。
埋轮惭避俗，折槛畏当轩。
坎𡒄人奚顾，羁孤舌但扪。
爱书疑有癖，怕事欲无言。
薪米支离叟，蹄盂炙毂髠。
一为华省吏，三驾使君轓。
蹭蹬慵成性，龙钟病愈惛。
因怀邸中绂，来访道山园。
税鞅红尘外，班条碧海垠。
披襟澄沆瀣，缓带涤潺湲。
乐岁欢康洽，高黉礼让敦。
南宫罗俊彦，东箭蔼瑶琨。
退食求凋弊，吹毛析滞冤。
庖刀怯余刃，櫑剑喜平反。
重禄容虚受，期民肯惮烦。
问贤思水薤，教俗养鸡豚。
{禾罢}{禾亚}西成稻，逍遥北海樽。
吏符多鹤立，僚友尽鸿骞。
讵听棠阴颂，聊袪缿讼諠。
行歌齐系壤，坐啸比啼猿。
洞邃宜招隠，时清耻叫阍。
嗫嚅挥醉笔，伛偻曝晴暾。
蹑险赍长屐，寻幽叱短辕。
穷通方自适，语默且休论。
厌把诗筒发，欣逢酒帟掀。
桔槹肥果茹，竹马戏儿孙。
以此为官业，何由报主恩。
冰霜徒励操，渊谷可惊魂。
蕙帐羞逋客，庭貆鄙素餐。
行当解簪绂，归老白云邨。

永日跻云峰，向晚下秋谳。
却望碧城中，楼台翠烟满。
前旌拥归骑，缓辔徐驭隠。
旷望写予心，平波海天远。
顾予畴昔志，本以锄犁挽。
敢望麋鹿资，遘此云龙旦。
金门容窃步，玉殿叨灵眷。
复此千骑来，日逐纷华战。
平生知退意，长畏岁月晚。
行当引初服，还把芰荷翦。

天畀元统，赤运开祉。
圣祖神宗，海域平砥。
思皇真考，岳封汾祀。
饵系戎胡，包束戈矢。
丕显灵德，光被万里。
民寿而康，恩及萧苇。
恭惟皇帝，继文之始。
兢兢日慎，夙夜勤只。
哀怜困穷，有如在己。
惟刑是恤，弗繇怒喜。
躬服俭约，黜弃浮侈。
罔有逸欲，日惟三纪。
大中则经，兴亡则史。
阴阳时序，日纬躔轨。
乐律本原，礼法根柢。
兵韬术数，万微精旨。
该通变贯，咸烛厥理。
岁舍壬午，盗发南鄙。
帝日汝青，治辨行李。
毋大诛割，定患则已。
猎猎灵旗，启道径指。
凶渠踣仆，俘徒授耳。
岭服既平，勋赏周被。
封殁录孥，门户晔暐。
粤兹明年，农家丰美。
廛庐积腐，庾漕储峙。
帝咨相臣，匪台德尔。
穹吴眷赉，祖考佑俾。
何施不报，将祀郊畤。
号令四下，若建瓴水。
荒服述职，奔走输委。
仲冬丙寅，斋寝以俟。
先时霾晦，飚籁号起。
真意益庄，降鉴伊迩。
夜漏适中，星露云靡。
大辂既驭，清阳出晷。
休光无垠，令容有伟。
爰翊殊庭，奠享仙机。
高灵委蛇，元气旭卉。
阴施自远，大功续似。
拥格纯禧，益厚丕址。
入宿庙下，月魄初朏。
龙章采藻，瓒爵擎跪。
拜于祢宫，慈颜仅咫。
至诚馨香，甘荐涤瀡。
哀念劬劳，譬瞻岵屺。
濯泪霑珪，将逡复止。
京都之南，崇丘迤逦。
飞螭蹑尘，法乘徐柅。
地环帟幄，霄揭隅雉。
警角飘萧，彀骑连累。
言降言陟，实惟告已。
烛错宵明，坛圪空紫。
交佩陆离，庶旄飒𫄥。
乐变神格，列周甲癸。
三后咸在，上苍临视。
皇皇富媪，从执笾簋。
七精闪忽，五镇瑰玮。
星官下翔，涛祗腾跱。
等级卑高，食饮嘘哆。
欣歆告言，奏福来底。
更御步辇，夹途军垒。
钲鼓惊轰，跳呼牛鬼。
异域穷陬，黄发稚齿。
动荡成波，讙喧成市。
端闱停午，玉色尚扆。
赦泽春行，幽加蛰蚁。
废滞振拔，垢瑕刷洗。
宽贷赋取，削减逋诡。
皇帝慈孝，下民胥拟。
皇帝恩仁，四国倾倚。
皇帝日咨，群公卿士。
舜隆联夔，商圮朋嚭。
孰忠予是，孰谗予匪。
入官多门，孰予窒弭。
蓄兵过制，孰予究揣。
百姓窘穷，其患孰弛。
外夷狃骄，其强孰棰。
驱人以法，曾莫如耻。
化民成俗，曾莫如礼。
百官敕业，相予表里。
登任俊良，刬斥奸宄。
天锡帝年，万有亿秭。
天锡圣嗣，诜诜众子。
乾刚不息，章明度揆。
无疆惟民，惟帝其侍。
臣襄咏歌，直道是履。

人禀天地中和生，气之正者为诚明。
诚明所钟比贤杰，从容中道无欹倾。
嘉谋谠论范京兆，激奸纠缪扬王庭。
积羽沈舟毁销骨，正人无徒奸者朋。
主知胶固未遐弃，两轓五马犹专城。
欧阳秘阁官职卑，欲雪忠良无路岐。
累幅长书快幽愤，一责司谏心无疑。
人谓高君如挞市，出见缙绅无面皮。
高君携书奏天子，游言容色仍怡怡。
反谓范文谋疏阔，投彼南方诚为宜。
永叔忤意窜西蜀，不免一中谗人机。
汲黯尝纠公孙诈，弘于上前多谢之。
上待公孙礼益厚，当时史官犹刺讥。
司谏不能自引咎，复将已过扬当时。
四公称贤尔不肖，谗言易入天难欺。
朝家若有观风使，此语请与风人诗。

人禀天地中和生，气之正者为诚明。
诚明所钟比贤杰，从容中道无欹倾。
嘉谋谠论范京兆，激奸纠缪扬王庭。
积羽沈舟毁销骨，正人无徒奸者朋。
主知胶固未遐弃，两轓五马犹专城。
欧阳秘阁官职卑，欲雪忠良无路岐。
累幅长书快幽愤，一责司谏心无疑。
人谓高君如挞市，出见缙绅无面皮。
高君携书奏天子，游言容色仍怡怡。
反谓范文谋疏阔，投彼南方诚为宜。
永叔忤意窜西蜀，不免一中谗人机。
汲黯尝纠公孙诈，弘于上前多谢之。
上待公孙礼益厚，当时史官犹刺讥。
司谏不能自引咎，复将已过扬当时。
四公称贤尔不肖，谗言易入天难欺。
朝家若有观风使，此语请与风人诗。

清溪曲曲抱山斜，遶溪十里蔷薇花。
春风吹香袭人骨，乾红淡白相交加。
眼睛眩晃不能视，烂如赤日凌朝霞。
时有扁舟向中下，共疑来处从仙家。
于时邀我临流饮，下踞大石盘犬牙。
平生意气一快论，屈指世务还惊嗟。
酒酣襞纸探强韵，胡涂醉字成乱鸦。
侵更把火入官舍，下马犹吟诗各夸。
何言花落悲人世，只见溪流度岁华。
今年初夏我复至，深丛晚艳余孤葩。
山川故物依然在，惟子别路幽明赊。
想象音容杳何许，桂旗猎猎随云车。
悲来独坐荫芳树，涕泪挥洒霑黄沙。
行人怪我爱溪水，那知此恨无边涯。

临津馆下日衔西，风卷寒潮上碧溪。
画船急桨随潮去，山川满眼烟凄迷。
醉起开船看潮落，林深日落哀猿啼。
离魂复与潮东下，兀然愁坐心酸凄。
今年赐告归乡里，翩翩飞鸟投故栖。
双亲素发喜我至，鞠抚欢笑如婴儿。
东阡北陌来庆问，妪翁罍盏交持携。
虽欲晨昏在环堵，奈何职守通金闺。
春暮辞家就行役，幽兰在手空萋萋。
闽州太守意慷慨，一见欢甚无町畦。
欲令邦人满瞻听，洒酒高会挝鼓鼙。
我知君侯落落者，胸中气象盘虹霓。
问之当今至急务，无若羌虏方突梯。
君言区处果得术，势类秋隼持寒鸡。
养兵精悍不在众，黠贼头颅可立提。
海隅僻郡谁与语，强欲论列惩吹齑。
又言人生尚忠孝，二者轻重均铢圭。
以谏名官宜尽节，健行勿絷骅骝蹄。
别来破热走山驿，神疲骨瘦颜容黧。
作诗遥寄复感激，岂不戚戚论乖暌。

吾友守道气刚劲，丑邪扶直出天性。
意高身贱无所发，胸中事事先后并。
襄尝畏其大勇果，愿以中直为得正。
忽闻鲁士李山英，移书告之要力行。
曰今天下最急务，边头战守羌夷横。
异术纷回蠹化原，佞夫欺巧疵邦政。
生民失职馈敛繁，势若久旱方雩荣。
安得快雨洗长空，万物萧森蒙大庆。
古人有以身徇言，前者已僵后者更。
况值朝廷上宽大，苦谏兼容天子圣。
我疾不幸子可属，或列封章或庭诤。
勿学得路世俗儿，软语妖歌日酣蒏。
乃知山英落落者，支革虽疲心愈竞。
予思物理似颠倒，难用智愚准衰盛。
贤豪既少遇又稀，或老且困壮而病。
就令贵显亦迍踬，尤触阴机石临阱。
一思九叹起呼天，何等官曹司是柄。
由来宰主都冥寞，用舍惟时穷达命。
山英归去亦何恨，门外无尘春色净。
回看名宦似浮沤，都把雄心付觞咏。

大雪拥都门，子行亦良苦。
予贫乏觞豆，子车谁为祖。
少止听我言，于子不无补。
于今方用兵，连年戍羌虏。
战死动万计，募人填卒伍。
赐衣靡国帑，走粟填边庾。
平时赋税外，弓刀甲楯弩。
干名应急须，筋皮角毛羽。
前年科巩革，农牛半斤斧。
杀之先冒禁，不杀即鞭楚。
江南供雕翎，是物不栖渚。
十倍买所无，赢利资商买。
编纸作战{钅函}，纫联驱妇女。
输来不适用，空屋窠虫鼠。
此类如猬毛，更仆难悉数。
大凡敛贷财，百姓若外府。
苟可入军须，岂敢怨官取。
盖患在不均，又索非其土。
有司失预计，临事才披簿。
严程弗渝日，落符洒飞雨。
使者但依违，州家不敢主。
况复为邑令，喑吟莫伸吐。
其间或得才，吏手无容舞。
子今佩县章，所领十万户。
志虑固精明，利病前可睹。
姑能务均一，瘵瘼庶苏愈。

淮天过尽入吴渠，兰亭晚日光疏疏。
金桃傅粉好颜色，绿醽泛滟深车渠。
觥巡屡卷明星出，花翘零落随衣裾。
幺弦不动凝古意，春容浅破长眉舒。
庭院帘帷一齐下，红蜡阴沈霜满瓦。
鸡头软熟七月终，举手分传玉盈把。
席前碧瓮覆瑶桨，一秋愁泪风前洒。
云中宝晕万重高，付与轻绡藏冰麝。
孤城寒柝夜迢遥，谁道刘郎有天马。
归来却问东海桑，海浪漫漫彩虹挂。
红丝萦脍晓刀鸣，双龙笑断梦中惊。
莫将团扇掩尘匣，曾障清歌十数声。

浓云瞥过双凤飞，清颜照射朝日辉。
画船南畔烟成阵，鲜荷掩护仙铢衣。
凝魂杳眇不知处，酒醺香破惊新知。
一声入耳醉人骨，天容牢落星点稀。
海山万里风涛外，扶桑未老成春丝。
春丝不断萦成结，玉环宛转无穷时。
晓帘半上香飘穗，笑指冰壶凝远泪。
秦楼后夜鏁孤鸾，秋风不动乌龙睡。
愿将琼树隔花看，一一花房暗相值。
浊水芙蕖天际云，长时倚望清江滨。
迎来未语送归速，暮山紫翠空含嚬。
劝君美酒千万寿，情如芳草年年新。

予年四十四，发白成衰翁。
非有高盖车，曷与贤者同。
嗟予出寒远，家世尝力农。
十九登科第，圣彀参英雄。
十年出吏选，校书蓬陼中。
天子投采拔，谓有谏诤风。
既叨言责地，蹇蹇思匪躬。
窃不自度量，语剡奸邪胸。
一毫抗千钧，摈落无流踪。
同时皆骧首，金紫班著崇。
唯予守长乐，幸就禄养丰。
八年江海外，再上螭阶东。
四十入西阁，宿仇司化工。
蒙锦投机阱，唯赖天听聪。
代言游禁密，侍从多从容。
寻行京兆事，系断露铦锋。
是职非所好，辄以死竭忠。
愿辟大幽都，为君囚四凶。
愿拂四省堂，为君延夔龙。
愿舒泰山云，甘泽成岁功。
愿回太清日，晴景破阴蒙。
愿跻万人寿，夭扎终不逢。
愿令编户富，食衣无困穷。
群臣走率职，陛下居法宫。
文彩成礼乐，筹略羁夷戎。
意言亦良苦，精神庶潜通。
短步趋远道，心健力不充。
早衰鬓已华，忧伤乃自攻。
我知古人心，生德贯上穹。
何为论贵贱，贵畏非大公。
南归虽云乐，此念殊忡忡。

闰夏天地热焰烘，崇朝快雨随清风。
昼轩梦觉开前栊，画栏花草意气雄。
侧枕遥问数异同，如子微物烦化工。
盍各言尔之所从，繁葩富艳生朱红。
枯条大蕊千万重，修干点缀赤日中。
蠲去忧忿谁与功，采摘烹煮袪烦胸。
秋霜钜实垂如瓮，横柯远引交加丛。
叶抽绿剑端黄茸，直立开拂泉贷通。
垒遶翠羽翻虬龙，误入畦町非余公。
助涤渴肺思菲躬，物物自名词不穷。
愿当我意乃汝容，负汝不饮惭衰翁。

志节虽落落，不能无谤毁。
壮年自雄豪，末路遽颠委。
众口方丛嘈，即欲置之死。
公尝为大臣，沈冤不辨理。
恭惟仁宗圣，散地而后已。
新治甬上居，闲逸安暮齿。
恭惟今天子，继照明鉴是。
问公何处在，勉哉为予起。
使者临其门，将驾不容俟。
滔滔汴流急，行舟姑少止。
长堤榆柳深，夜凉襟带褫。
语终求其要，兹事殊可喜。
朝廷英俊林，岂无人器使。
谓公先帝臣，擢任刷前耻。
惟公体上意，毕力荷恩纪。
富贵安足论，清心寂如水。
古人老益壮，忠义在所指。
况复千载遇，功名迈良史。

庙社奠东都，恃德非恃险。
聚兵三十万，待哺无容歉。
西有砥柱峻，菽麦不逾陕。
齐鲁粮食囏，灞水不潋滟。
唯余汴渠利，直贯长淮隒。
岁输六百万，江湖极收敛。
挽送入太仓，因陈失盖弇。
将漕苟不登，汝职兹为忝。
或谓取太多，六路有丰俭。
其间一不熟，饥殍谁能掩。
一旦俾之粟，是人意常慊。
区处失其宜，斯言反为玷。
尝欲请增减，革孚亦须渐。
连营今饭稻，香美若菱芡。
因循未易论，官曹畏书检。
虚亭一临眺，比比危樯飐。
来从数千里，岁时空苒苒。
雨余山气净，黛色浅深染。
夜昏渔火出，倏忽电光闪。
须臾月色空，水面铺寒簟。
相逢喜道旧，城柝屡移点。
因语发长谣，谁能刊琬琰。

去年大暑过京口，唯子见过牛马走。
气温貌古风骨粹，如入魏国逢轲叟。
前趋王事难少留，兀若洪钟未遑扣。
穷秋忽闻感疾恙，鬭蚁入床扬左肘。
天生贤者固有待，岂得数奇而不偶。
勿药之喜既和平，大肉快啖饮几斗。
神明复还方寸静，万卷旧书仍次部。
新年于已无职事，虽欲耕田不盈亩。
轻舟将览吴中春，独信樯乌沿霞薮。
知子玉趾远临访，倒屣出迎唯恐后。
山堂永日接言词，楚萍色味两俱剖。
自云君命入岩幽，顾此一身萦组绶。
病躯未堪事刀笔，野性如何屈杞柳。
宁甘贫薄且晦处，终岁穷经徒皓首。
陶家埏埴以为器，其大如瓮小如缶。
昔人知命斯上通，动静以时随所有。
我闻子论心恻恻，傥或祭天必薪槱。
大篇短韵时见投，开霁清旸穿户牖。
强抽鄙意答长歌，脂泽陋滋容益丑。
钱塘风物湖山好，与子相从频载酒。
一水汪湾暮日浴，千岩转侧朝云呕。
放怀方外聊自适，举杯相属起为寿。
美哉此乐世难得，勿话归期论子丑。

师律先忧寄，朝家此得人。
门庭环剑佩，胸胆贯星辰。
今已闲戎略，畴能卜宴申。
楼高休暇日，台迥厌登春。
珍馆瑶甍举，璇题宝篆新。
鸭栏回鬭颈，龙壁活盘鳞。
夹幕寒波颤，前峰古黛皴。
始知仙有路，尽恐世无尘。
武驭来金虎，儒簪下石麟。
机分荣辱主，觯序去留宾。
揖让盈三魄，雌雄竞一神。
气横飞客箭，歌协大夫蘋。
万古浮云片，劳生断梗身。
即时懽未已，往事梦非真。
席久疑枯海，琴幺似隔邻。
釭花明雨暮，瓮酎压霜晨。
鸦动残丝柳，鲈肥滑线莼。
晴霞上丹叶，熟粉护青筠。
赋景呵吟笔，挥谈密醉茵。
流年祇容易，嘉会可因循。

霏霏细雨勒梅黄，一望春容十断肠。
平芜古柳青青遍，独使潘郎两鬓霜。

宝坊高阁遍凭栏，曾是芳辰得未闲。
日上天容低接海，风轻湖底倒摇山。
夜深佛火寒星外，春过人烟暗树间。
无意孤吟采幽致，异时行橐断空还。

翔雁来江渚，秋容在远空。
几声疏树外，一字断云中。
虚馆垂檐月，平皋败叶风。
裁诗托幽思，幽思更无穷。

路尽得佳赏，川原何净明。
周围地形壮，洒落世尘清。
背郭千峰起，涵空一水横。
风帆人共远，潮屿岁重耕。
晓市炊烟合，孤庵汲道萦。
俯窥岩鸟过，微认野云生。
香气林端出，秋容物外呈。
表闲幡弄影，觉静磬传声。
官舍今稀讼，轓车此驻行。
唱篇知寡和，君世负诗名。

万井连交道，中天敞静轩。
由来隠鄽市，全胜贲丘园。
目极无留赏，心闲不避喧。
沼光摇屋动，花艳出栏繁。
雨霁山容静，潮生海气昏。
幽人披彩槛，永日对芳樽。
素业名家久，通医与义存。
丹图环八卦，仙诀遁三元。
造化今为友，懽忧本聚门。
应须超世累，宴坐此忘言。

二十五年间，三回共往还。
那知临白首，相失向青山。
想像音容在，侵寻鬓发斑。
平生多善行，应不下尘寰。

斋馆从容接燕申，每临佳树走觥巡。
兵锋却后知神物，年寿高来况主人。
并赏昔闻思故友，分甘今喜奉慈亲。
岂唯持祝公难老，兼欲灵株比大椿。

先帝传基固，真人嗣统平。
余恩华夏在，高谊古今倾。
汉法原为庙，仙居别有京。
海中金阙见，天上玉楼成。
睿意怀丕烈，宸豪荐大名。
荐唯将舜拟，严亦与周并。
龙向朝云起，奎和昼日呈。
流光俄洊岁，发号庆重明。
令节千秋过，端仪万众迎。
讙呼山岳动，驱拂鬼神惊。
缥缈来佳气，雍容下太清。
旛旌多异制，歌吹自新声。
琳馆初停御，銮舆始此行。
盥孚通至感，福泽被群生。
往事时兼远，孤臣泪独横。
晨兴西响久，凄断老年情。

容易三年别，缠绵万里情。
梦中频见面，终是不分明。

莫道功名负见山，老天须向定中看。
但教有子能登第，远胜先生自得官。
秋日几人夸鹗荐，春风容我共鹏抟。
卜邻自有东君约，一笑樽前万虑宽。

昔年游径山，身在九天上。
倚栏少徘徊，八极归一望。
秋容澹如洗，景物呈万状。
松风奏琴筑，烟屿列屏障。
清远啸枯藤，野鹤唳幽旷。
僧僮课梵呗，婉娩如学唱。
解带临西风，洒落无尽藏。
缁流亦可人，邀往坐清旷。
盘飧饤黄独，侑之茅柴酿。
感师有古意，愧我无酒量。
长啸下山来，一路时胆壮。
重作记游篇，付之覆瓿醤。

卞氏璧难售，渊明琴本喑。
自衒亦可丑，三献机转深。
无弦避俚耳，举世谁知音。
所以古达士，万事何容心。
勿学卞氏璧，请事渊明琴。

虚心陪燕寝，不受虢秦封。
惟有冰霜节，全无云雨踪。
李娥书旧恨，湘女敛愁容。
却是专房宠，无人妒阿侬。

相逢疑夙昔，不拟定交初。
馈我诗盈轴，知君腹有书。
空门容不得，吟属问何如。
云是汤休辈，毋令相见疏。

客里多风雨，征衣不厌重。
轻车须稳驾，狭路易相逢。
滩浅水声激，山深云气浓。
迎人野花笑，绝色若为容。

谢娥羌管徒浪说，东君造化何容私。
更得孤根有所托，终有结果调羹时。

长耳追风走似流，黔人空使载馿舟。
巾箱欲置无容处，来与骚人款段游。

宝镜愁看泪脸红，银瓶冷落若为容。
梦魂不怕关山险，飞过巫山十二峰。

十里湖光镜样平，银潢一带向东倾。
寺从杨柳阴中出，僧在莲花会上行。
佛地也容担板汉，梵音莫近采菱声。
我来借榻醒尘梦，归去吟诗韵更清。

萧寺相逢喜溢眉，未言心事我先知。
半生风月樽中酒，十载江湖社里诗。
满眼秋容关客况，背时春色到南枝。
翻思旧日长安市，醉拍栏干歌楚辞。

欲舣扁舟约月明，倚楼少待暮潮平。
雁边有客关新恨，鸥外无人访旧盟。
天地能容苍海阔，风波难与白云争。
回头便踏尘埃路，莫忘山中此段清。

道人神貌古，双鬓欲垂肩。
坐席容三尺，浮家住一船。
养生凭佛果，持钵信人缘。
早泊桥梁下，蓬头起白烟。

知心逢岂易，语别喜从容。
因得静中趣，又寻云外峰。
吟篇题在竹，拄杖曲如松。
后会期难定，来书勿厌重。

已是中年后，何当绝悔尤。
渔樵非始志，灯火企前修。
叶落秋容见，巢倾鹤貌愁。
诗穷安敢避，天为拙人谋。

一自东宫吟苜蓿，吁嗟直道竟难容。
精忠夙伫危邦虑，明哲宁高避世踪。
疏傅有心辞汉陛，甘盘无梦佐商宗。
寥寥千载闻风者，引领犹能式墓松。

天听本非耳，形容独费吟。
岂伊穿凿力，能探杳冥心。
混沌开中窍，空虚纳众音。
下临千仞险，当暑骨毛森。

岩前看不足，化此石为身。
忆昔白头者，于中第几人。
相逢应失笑，久立岂迷津。
勿厌薜萝密，痴容免俗嗔。

寝食难忘置，心怀故友情。
花枝封蜡寄，诗递出门迎。
忍听偏亲哭，相期嗣子成。
乘除理终定，人事未容轻。

白云相顾尚依依，十载江湖负宿知。
时事未容轻所学，山中依旧只吟诗。

山门开望海，钟鼓动鱼龙。
人具慈悲相，秋生寂寞容。
随身唯一钵，留偈别双松。
后夜桥西月，支筇失所从。

木落山转空，景驶寒亦早。
百草无愠容，低头就枯槁。
形生复形化，安用置怀抱。
千古丘跖分，所论非寿夭。

依然且作住庵看，茆屋三间办不难。
户外莫容千驷马，客床唯置两蒲团。
深林藏虎风长怒，短木支门睡自安。
西北干戈犹未已，偶逢乐土度衰残。

长安二月春正浓，长江二月风正急。
城头杨柳雪絮飞，道傍黏雨沱潦湿。
邯郸谁家侠少年，上马意气挥金鞭，下马扫笔大如椽。
兴来一石未能醉，剧饮数斗口流涎。
玉山跌倒扶未起，金鞭留当酒家里。
隔楼仿佛画眉人，相邀夜宿鸳鸯被。
睡魔不醒五更钟，笛声吹断相思泪。
嘐嘐鸣鸡将度关，欲去未去踟蹰间。
道逢项庄把剑舞，楼上美人歌玉环。
划然掣电蛟龙怒，便指南楼问归路。
二千三百里更长，尔备衣粮我屝屦。
青衫著破不堪典，典到青衫共谁语。
世上岂无虬髯汉，散财结客千千万。
岂无燕昭万黄金，筑作高台礼瓌彦。
秦坑汉骂不肯收，自是一番遭薄贱。
唐人科举更糊名，天下英雄消沮尽。
生儿不学去封侯，锥毛弄秃成霜鬓。
世无荆轲樊於期，只今谁复是男儿。
我闻兵凶战危事，愁杀天上蚩尤旗。
人心承平易思乱，中原块土急驱汉。
蔡城未下辟未诛，机来一发不容间。
三边未即妖祲清，天河何时能洗兵。
送君不作断肠客，三尺一骑君西征。
临岐酌酒再三语，今日君王自神武。
此行投笔事班超，不必区区问儿女。
上流夜夜雨如箭，下流炮火惊淮甸。
襄师重屯郢州北，淮师未解长江面。
劝君莫赋横槊诗，楼头正要筹边算。
军前一著天下奇，夜斩楼兰无人知。
露布直到天子墀，六宫懽动龙颜怡。
维清象武献太庙，未央前殿称玉卮。
搴旗斩将不足道，运筹帷幄果谓谁，曰何功第一参次之。
噫吁嘻，帝命我公归衮衣。

忆昔诗豪为写真，至今光景尚如新。
亭中客鬓几人老，山下灵根千岁春。
倏歘相逢皆召杜，舂容莫逆少雷陈。
我来随分重知见，似与夫君夙有因。

路入招提晚更深，万山秋老薄寒生。
芙容枝上无多雨，自把孤怀滴到明。

江南遗老瀛边客，来时鬓斑今雪白。
几年坐困市井尘，五迁来到诗书宅。
中州典型尚未艾，故家文献宛如昔。
主人盛年兀老苍，古心不为名利役。
昼闲对客无俗谈，夜灯从容须挟册。
有疑必问问必中，讲学定知有源脉。
世人骛外如轮云，君心向道坚金石。
念我南冠久絷维，分我三间明月席。
绨袍厚德更高古，冬有纤纩夏有绤。
我衰拟作菟裘藏，感君推田城西陌。
今年不归明年复不归，病骨嵚{山/欹}会当化为原上骼。
拟从诸君豫乞石一方，他年埋之冢前三四尺。
上书宋使姓某其名某，下书人是西州之西老逢掖。
平生著书苦不多，可传者见之春秋与周易。

高阳今日是重阳，与客凭高送一觞。
白首相逢俱老大，黄花随地看芬芳。
故园三径都荒了，目断晴空归路渺。
人生暮景更天涯，眼中愁绪知多少。
寒风萧萧吹我衣，酒阑莫遣帽檐欹。
我歌老圃秋容句，君诵渊明归去辞。
我歌君和日欲夕，我醉君扶君须力。
明年此会还相忆，江东暮云千里隔。

洛阳中州中，长安中州雄。
大山巨泽九土镇，三光五岳淑景通。
君居洛南雅是温石辈，今佐大幕全护咸秦冲。
高怀颇堪陪坐啸，逸气直上干青空。
筹帷暇日频访古，溪山好处须从容。
秦宫汉苑久已成陈迹，寒烟茂树倏忽迷西东。
车邻激壮满汧渭，周雅博大基镐丰。
请君收取入笔砚，可以陶写诗书胸。
由秦而西是为入蜀道，乘兴一登岷峨矗天峰。
我家正住岷峨下，定有乡人故老诹衰踪。
为言仗节瀛海上，齿发衰谢气如虹。

满城和气在春台，玉漏沉沉铁锁开。
明月谁知千里共，华灯同照万人来。
市桥未涨丰容柳，江路犹残的皪梅。
欲与先生拼醉赏，未须归去隠蒿莱。

肉白红头项掺青，头粗脚壮齿如针。
这般虫子非容易，九遍交锋十次赢。

五日方容鬭一场，若还频鬭损牙关。
虫儿不食因何事，蛟损牙关服食难。

万国春回日，层成晚眺余。
江声隔吴楚，原色到邳徐。
大阅军容壮，狂歌客礼疏。
百年寒荻里，风雨忆吾庐。

破屋依萧寺，仅能容此身。
无心长自笑，一语不言贫。
议论思诸老，交游择好人。
名门谁解识，帽破与衣鹑。

琴诗山水乐，顿与世情疏。
每到相思际，还看所寄书。
春风肥野蕨，晓雨润园蔬。
此地能容我，同君一处居。

别君五十载春冬，遥想年来亦老容。
见说多番入城市，路中相觅不相逢。

得意春风里，山林异样鸣。
虽无三寸舌，解作百禽声。
巧处难求色，听时可辨名。
金笼容不得，应是愧流鶑。

客久颜容改，羞开古镜奁。
瘦添清骨相，老减白髭髯。
云暗山无塔，楼空雨一帘。
休官归去后，疏散似陶潜。

门外喧车马，欢声震四邻。
争疑来陋巷，不道访诗人。
枉驾屈三老，开樽愧一贫。
逍遥祠宇近，容邈亦精神。

从知枯淡芬芳远，自古荣华朽腐多。
且作从容廊庙看，一丘一壑觉如何。

吟人写物例浮夸，未易形容是此花。
好事休刊和靖集，一联已足自成家。

自是不容加染涴，看来良亦富才情。
落羌女管声声怨，点寿阳妆片片轻。

极知云月浩无边，所恨舂容欠大篇。
宵立我犹嫌俗士，形臞尔可配儒仙。

逆境春容少，穷时节义难。
此花小异处，却要十分寒。

人言广寒宫，合种梅花树。
那知白玉容，自怕嫦娥妒。

寂寂度年光，坚贞玉雪香。
冶容谁氏子，终日傍垂杨。

叹息西湖湖上峰，几人看得少从容。
任他万马群中走，还我闲身伴雨龙。

人道西南三数峰，虽云峭拔欠雍容。
嗟哉偃娈要何用，却学为蛇羞作龙。

屈指夫容次第开，典衣去买海棠栽。
溪边堪插荷花否，便可四时携酒来。

黄花晚节香愈劲，老圃秋容景更奇。
欲侑瓣香无好语，且偷忠献一联诗。

修龄逾八袠，五福萃诸身。
翟服仪容旧，鸾绫谥诰新。
艰难共淮楚，褒表建齐秦。
曾听呼儿道，仲华能笑人。

步屧随风过柳川，眼前气象觉熙然。
勾萌甲拆皆春意，鱼跃鸢飞遂性天。
绿草方浓山尽发，紫芽新迸蕨初拳。
自形自色何容巧，禀赋元来物得偏。

少年红颜女，敷芬对芳树。
盈盈淡艳妆，清歌杂妙舞。
凝睇倚高楼，桐丝试一谱。
世间知音稀，谁识姱节素。
清贞守幽闺，不作凡子妇。
容华委西山，良人兮何暮。
空床思悠悠，明月正当户。

云卿曾屈帅垣尊，讵谓如今古道存。
骢马行行人且避，如何容易到山村。

乔木森森说邓林，自从拱把至于今。
虽然本质生成美，全是乃翁培植深。
勿使杯棬戕所有，或容斤斧得而寻。
非材自愧沟中断，也有庭槐满地阴。

一毫矫揉不安然，人众岂能终胜天。
透出梦关方是觉，要从心地自澄源。
人能穷理始知命，事到容心便费言。
造物安排都已定，道中浩浩而渊渊。

轻寒测测雨冥冥，不觉闲中春一庭。
老竹似欺窗草绿，落梅微间翠苔青。
倏听鶑语调新曲，默看蛛丝网碎屏。
物意人情两相得，莫容尘俗挠中扃。

骚经比兴殆无遗，何独于梅靳一辞。
从逊以来方有句，到逋而后愈难诗。
形容虽巧迹之浅，吟状愈多天者漓。
独在孤山孤绝处，定交惟有雪相知。

恭惟陈简斋，与鹤山魏公。
堂堂二先生，后学之所宗。
遗迹所到处，百世犹高风。
武冈有向氏，乃祖家诗礼。
简斋曾来访，鹤山亦踵至。
二先生来时，草木亦光贲。
主人跼蹐迎，出门见大宾。
大带束深衣，整容而肃襟。
揖客坐上坐，樽酒与细论。
向氏家本儒，苦无黄金籯。
惟有无加庄，留以遗子孙。
此庄不在田，非谓三百囷。
庄者敬之谓，为学之入门。
乃祖燕后人，有书便不贫。
能令二先生，肯来共斯文。
向来吾南昌，隠者苏云卿。
魏公令地主，而来访一民。
匹夫道义重，王侯失其尊。
古人不傲士，此风今犹存。

元岂好聱张岂乖，世间役役逐尘埃。
容心于物为身阱，得意之时即祸媒。
退一步思方是足，放三分弱岂真呆。
悠然独坐吟窗下，忽见梅花一朵开。

君子之容舒，吉人之辞寡。
有常则可矣，欲自得之也。

江湖宽相容，风马留更勤。
襄阳或可传，北山若为文。

随意提携容易率，相约明朝更今日。
太白尽可诗百篇，尧夫却有四不出。

天将转冷热连日，云欲开晴雨数丝。
造物从容消长处，盍将人事此中推。

菽水可欢须且住，粟布相容何必去。
纵然有约奉归轩，也待春程香煖处。

两山合秀水流中，茅屋相忘松竹丛。
时节往来容易事，菜汤艾酒一家风。

万叶逢秋又缬斑，珠林锦镜好追攀。
人生行乐非容易，本是闲人也未闲。

生香自恨玉为容，谁放晨光浅碧笼。
隠约风标难画处，邯郸人在梦炊中。

久晴常欲厌，黓里却宜晴。
溪瘠容鱼穴，风恬安雁程。
空山岩出相，老树叶生声。
此景吟不尽，明朝重细评。

拒霜红蓼丛，两岸递迎逢。
风雨日易夜，江湖秋似冬。
纵观心浩荡，无事梦从容。
不问程途远，诗情节节浓。

巧山元不巧，此处不容传。
意到头撞壁，吟香口有莲。
江山皆逆旅，风月独知贤。
世事如何说，相看一笑边。

年来常闭户，一动自知非。
坐雨诗消闷，思家梦当归。
山林容自拙，道路目孤飞。
便整回头步，西园笋薤肥。

珊然环佩下芝山，醉梦人闲醒眼看。
三世相家知有后，十分谦德似无官。
骚盟宽与江湖接，清气直将星斗干。
难得相逢容易别，因风时为劝加餐。

吾家兄弟笃天伦，晚景怡怡仅两人。
门户相依杏阴旧，藩篱不隔棣华春。
难逢燕夜如今日，回愧鳞年以次身。
造物倘容顽健在，愿为老栎伴庄椿。

薄俗交朋赴字斜，可人一见祇惊嗟。
心凭实地应多事，诗引清风归一家。
休看马头秋后叶，自培门里岁寒花。
何时相接从容步，遍历山巅与水涯。

早岁雄心撼不周，晚年归契老禅游。
肯除酒戒容元亮，欲答梅诗愧子由。
隠几云山长在眼，出门风雪又回头。
元宵有约慈云阁，镫火能无感旧愁。

家住黄沙绿水湾，功名土苴任天悭。
顾瞻宇宙惊多碍，收卷江湖憩一闲。
处子声容心自铁，太公年几鬓才斑。
老来难得重相见，明月清风处处山。

儒酸自是分当穷，老退非干势不容。
并日莫留馋半菽，余生休说寿三松。
眼中落落同人少，脚底兢兢坎险重。
惟有灵山老吟友，暗中心事两云龙。

手扬教铎下龙汀，三载从容擅最称。
禄釜半虚家继廪，书窗独冷仕如僧。
狎曾问字春风坐，惜欠论心夜雨镫。
此去兰台芸阁邃，尚须时寄一溪藤。

清风明月满蓬瀛，谁识监州闲世生。
道义浓香薰政谱，文章余力到诗城。
傃儒不买三姝媚，好客能容一座惊。
见说锋车春在路，北门西掖是功名。

禅老慈悲下界愁，长诗招我到深幽。
人知晚节陶元亮，谁识初心马少游。
星月天高空绕鹊，江湖风恶不容鸥。
苦无十亩田堪舍，借得僧房饭几秋。

人生天地闲，所患在身死。
身死人谁逃，所患不在此。
所患死其心，此患无比侣。
厥初天赋性，未始分贤鄙。
贤鄙何由分，由自全自毁。
是故君子儒，明德至善止。
不问身死生，谁论时泰否。
纷纷蒙昧徒，知有外物尔。
富贵苟可图，遑恤理如彼。
求容足称香，丧志手落匕。
本心不复存，跖寿何足美。
我兄竹窗兄，劲节修竹倚。
一病二十年，坐受五贼使。
题斋曰委顺，无怨当没齿。
闻兄赋欲死，我方疑所以。
及观欲死辞，终亦委顺矣。
委顺则心安，长须此心理。

彼美稽山松，托根高高峰。
当年脱蓬蒿，直上将擎空。
卓立旁无依，磊砢多春冬。
风霜受变足，身老气益充。
苍翠照四山，枝柯结虬龙。
世人那能见，尘埃眯双瞳。
匠师知何在，立当要路中。
需林方皇皇，有林能不容。
行须中尺度，终为大厦供。

流景赴壑蛇，浮生迁穴蚁。
世变兹已极，扰扰欲何事。
淡饮养丹田，守口为福地。
常时不出户，一年两游寺。
清霜又芳菊，与头花前醉。
里人重斯集，髣髴乡饮意。
叙坐既有伦，交勉言亦至。
老成示典刑，少壮修容止。
智者勿笼愚，勿以利伤义。
实行培本根，余力及文字。
宙宇自颠冥，存古强吾里。
扶持复扶持，相与无彼此。
酒云酒云乎，渊乎有余味。

朅来范公亭，闻昔范老子。
盛德自有铭，逸事有来纪。
如彼沙汇坟，实葬外舅氏。
累累冢十四，谁计后不祀。
怀券售之人，枯骨听掷弃。
公心恻恻然，能忘我先妣。
猛捐十倍价，复此不毛地。
至今上冢饭，免为若敖鬼。
又如域西山，寸山寸金置。
山人已过望，我怀不自已。
当公未死时，而适山人死。
顾斥眠牛冈，欲葬惟其意。
夫先妇随后，同穴坟隆起。
世降俗日薄，安识仁与义。
先世未百年，来者已弗记。
况于外氏家，代尽子孙事。
买山未一刻，卖者不敢视。
况容卖主葬，为人重于己。
中心所乐为，焉有一毫伪。
死者岂无知，造物非块尔。
公虽不求报，感应乃常理。
后嗣何其贤，相与继前志。
范氏其兴乎，吾无闲然矣。

北风行黑杀，东南天柱折。
忠臣锯解头，文士刀抉舌。
我亦走危途，腥埃蒙面铁。
攀缘极棱层，双跟迸皴血。
山人邂逅惊，强颜取容悦。
班荆分菜糜，儿童笑流歠。
荼毒复荼毒，难说更难说。
十月初五夜，山林阴气合。
骨肉复何之，无从知死活。
眼光射先庐，山人火烈烈。
虎狼相往来，左右无寸挟。
吞声哭达旦，忽与妻孥接。
相持牵衣裳，透肤霜露浃。
何时是归时，细思增郁结。
且见脊令飞，绕树日千匝。

云连屋不居，三闲葺茅茨。
田园非不宽，一亩环竹篱。
楚楚山下花，湛湛池边□。
丈室南坡□，容膝以扁之。
谁谓方回旋，天境春熙熙。
壶中著仙翁，芥子藏须弥。
虚诞彼异端，我□异于斯。
圣贤与我对，经训星日垂。
可以读离骚，可以击壤诗。
回头纷纷者，金碧贮狂痴。
声色性命斧，财货盗贼资。
皇皇窘其庐，日怀不足私。
蚊蚋同旦暮，不满一唾嗤。
岂识天下乐，本非外铄为。
己大物自小，心旷神斯怡。
一则万条□，静者动蓍龟。
吾方谋一榻，尽老聊娱嬉。
今日为何日，此理知者谁。
达哉子孙子，吾知有吾师。

冠屦天地间，车笠风云从。
我行半东南，已复八十翁。
取友必端人，求我我蒙童。
初见老不化，宿学今何功。
万丈委羽山，中有人中龙。
文气苏玉局，心事庞德公。
岂不愿纳交，谁与先为容。
何物瀹小子，托根岁寒松。
寄我寿我诗，墨妙扬古风。
扇开眼眊矂，翼起身龙钟。
要知片云外，实共二浙东。
气以类相应，面未心已同。
端如获骊珠，不羡放鸽笼。
滥吹谱美茎，难报来施丰。

丰山在屋前，后坐龙溪龙。
中有人中龙，固穷气自丰。
溪山千万状，朝夕与从容。
浮尘任开阖，本色无淡浓。
我本深邨夫，见此更热中。
目睹鹤归云，耳接渔歌风。
徘徊不忍去，乐哉此迎逢。
何当中年留，回顾无宿舂。

男生必有室，有室在嗣亲。
家贫或出赘，出赘难为人。
汝今为此行，及此初花春。
粼粼潮迎舟，叶叶风吹巾。
凤云已在眼，不觉生精神。
我方为汝忧，老语因重陈。
其修汝容止，其谨汝吻唇。
门庭勿忘旧，市井勿随新。
沈醉不如醒，饫饱不如贫。
侥幸多非福，欢笑容易颦。
主敬为根本，力学解因循。
贤□□□翁，昔我相面频。
别来五十年，匆匆隔一尘。
谁知有今日，汝得□□□。
□□翁婿洽，义实师生均。
造次莫非教，岁月如去轮。
□□□□□，何此为终身。
留欲副清冰，归欲见老椿。
要须日凛□，□□□□津。

男生必有室，有室在嗣亲。
家贫或出赘，出赘难为人。
汝今为此行，及此初花春。
粼粼潮迎舟，叶叶风吹巾。
凤云已在眼，不觉生精神。
我方为汝忧，老语因重陈。
其修汝容止，其谨汝吻唇。
门庭勿忘旧，市井勿随新。
沈醉不如醒，饫饱不如贫。
侥幸多非福，欢笑容易颦。
主敬为根本，力学解因循。
贤□□□翁，昔我相面频。
别来五十年，匆匆隔一尘。
谁知有今日，汝得□□□。
□□翁婿洽，义实师生均。
造次莫非教，岁月如去轮。
□□□□□，何此为终身。
留欲副清冰，归欲见老椿。
要须日凛□，□□□□津。

断鳌奠极戏者谁，岷山如龙万里驰。
大江之阳起衡岳，崒嵂散作千委蛇。
直趋四明卓秀伟，二百八十峰参差。
潮江合捧山驻脚，伏脉分行东西支。
东或峨眉或凤翼，□□万顷琉璃陂。
二灵龟浮挟霞屿，大涵回顾藏崄巇。
我昔经行一俯仰，问百年前□何其。
迩来世变那可道，前辈风流归春澌。
山川无言黯失色，徒使旁观重歔欷。
西来诸峰江之外，独抱古青何巍巍。
远踏渤澥弥湠漫，近枕慈水清涟漪。
平生听人历铺说，屐齿欲到足犹縻。
况彼地灵所融结，是为之越老屈奇。
且闻胜处巧著屋，包括光景无余遗。
几年期我数语赘，终恐摸索非真知。
忽焉自省笔自舞，但说此翁他何疑。
怪石棱棱耸瘦骨，秀色隠隠开疏眉。
宽旷能容万壑赴，峭特雄压千秋卑。
云雨蓄泄大功用，波涛变化皆文辞。
上而层阴入凤凰，下而瑞脉生兰芝。
浮□蔼蔼自来去，本相不受时牡脂。
晓猿不惊鹤不怨，幽花野草芳菲菲。
以所见见有如此，又何以观山水为。
君不见苏子由诣京师，自谓终南嵩华虽已见，不若得见韩公琦。
又不见欧阳公赠别时，说道庐山高哉几千仞，即此便是刘凝之。
我翁视此亦何愧，愧我芜拙欠发挥。
若曰湖山精舍自品题，自有黄曹二贤之长诗。

梅山种梅封且培，梅山种善如种梅。
有善必报既有子，有子且复生孙来。
萧艾中间芝挺出，今朝才为两三日。
咿呕似欲指之无，烨烨眼光如点漆。
中庭展席分排铺，童冠环立觇所趋。
从容顾视前举手，干戈俎豆诗与书。
吾家昆弟存者几，六十见孙有吾弟。
未闻他日成人事，庶几正脉存祖祢。
杯盘团栾家庭春，岂是闲心竞芳辰。
危时闭门独生意，一醉有感天犹仁。
吾弟所喜吾亦喜，亦欲含饴娱晚岁。
自知无德开后人，有不尽泽吾先世。
不观吕范两名家，贤子若是何其多。
皆从世积心上出，安知他日吾非他。

人间何处无春风，春风好处山林中。
我与龄叟心事通，去年雪外来共松𬬻红。
梅花窗下今日还相逢，铿然者谁敲竹筇。
吾友月峤勤相从，拍手一笑意气同。
各馔所有留从容，丛盘簇豆异味重。
倾壶倒榼新𥬠浓，瀹我以茶鼎之芳茸。
战我以诗笔之铦锋，浮生谁能百岁终。
世变翕忽云飞空，乌轮无情已下舂。
白鸟翩翩投前峰，归兴浩浩舞而东，醉中无语可谢两主翁。

天机地轴随时转，万物生生就裁剪。
庭前一种可人花，独殿春深交夏浅。
团团自是浑沌胎，皎皎不事儿女婉。
照见胸中本色正，洗尽世上芳容腼。
我来把酒笑问花，花为我开恐非便。
意将逊归金谷园，不则直进玉华苑。
庶几异质逢异顾，百卉千葩羞著面。
花不解答我已醉，醉梦恍与花神见。
若曰幸自托君家，朝夕安知有贫贱。
香何用多无眩鬻，静与谁争却悠远。
纷纷桃李吾舆台，只许雪里梅同传。
富贵自有富贵花，强颜谄事非其愿。
妄人或呼转官球，正欲冯君力辞免。
胡为亦动流俗心，忽向醉中遭发遣。
跫然而喜豁然醒，前言戏耳起舞花前心服善。

有美一人来自东，与儿洵约西游同。
谓闻古越多胜迹，庶可洗眼开心胸。
窆石亭空思禹迹，飞翼楼高忆蠡功。
过司马寓第，如见涑水叟。
入稽山书院，如见晦庵翁。
东山则想谢太傅之雅量，上虞则感李参伯之孤忠。
读范老堂记则怀憩堂于出守，问祈国里曲则想持帽于方童。
伟哉圣贤所森布，关乎名教无终穷。
彼柯亭之烟竹，兰亭之觞水。
剡溪之雪舟，邪溪之樵风。
虽非本色□慕羡，然亦余兴相迎逢。
盍陪簦笠风雨外，固异萍梗江湖中。
八十一岁汝我惧，二百里近我汝容。
目而送之岂漫往，归以复我将谁从。
滔滔世变犹古道，修竹可竹两人龙。

君不见南山峰晴倚空，有时烟岚失青葱。
又不见碑潭水清贯市，有时波涛涨黄滓。
铜章一临山水闲，变态有甚水与山。
自从有邑知几尹，仁闻始终无二三。
况直焦氛半封内，转为乐国非容易。
飞凫忽载福星来，力量精神有余地。
吾乡由来文献多，道脉无如世故何。
蔬园每每今栋宇，芹波弥弥新弦歌。
小民艰食业山海，弱肉难供虎狼噬。
寒忽煖衣饥忽食，昼无打门夜无吠。
百里乳哺父母怀，恶稔时劳匣剑开。
同寮议论兄弟视，理到肯放山笔回。
苦蘗隽永世味外，甘棠种在人心里。
图志虽书不尽书，颂碑歌记如何记。
及瓜而代芒芒行，花城如画琴在堂。
手挥帐饯前路阔，唾去金馈西风香。
来不携家影相逐，去不挑包心自足。
眉闲迎笑动瑶琴，膝下候归翻彩服。
南溪景擅孟城奇，酒丹米白鱼蟹肥。
家林燕喜莫惜醉，仕宦得闲能几时。
平实工夫根本大，舒徐步武官职耐。
向上规模看宰邑，谁能如公三出宰。
谁能如公彻底清，谁能如公不眩名。
卓乎高哉日月证，足以行矣云霄程。
出门为民还小驻，肯借心香勤旱雨。
一雨三日岂偶然，异日作霖天已许。
老夫生身八十年，何幸亲见真前缘。
既无筋力送之远，又乏词藻扬其贤。
漫将里咏涂歌者，掇拾万一溪藤写。
长揖奉为行李累，为我一读清天下。

来汝深，吾语汝，汝今此行五百里。
吾岂不欲汝在傍，朝夕告教从容里。
世莫难于续书脉，孝莫大于养吾志。
男儿须为大丈夫，远游有方学者事。
汝行乎，吾决矣。
名山大川如不识，坎井中见能有几。
严师良友如不亲，家庭闲语未必是。
若曰高车过万里桥，非所羡于司马氏。
若曰荣乡佩六相印，亦何取于苏季子。
区区物外先入心，役役终身非切己。
星婺域，月泉水，古到今，最多士。
要知三人必有师，毋谓一日长乎尔。
贼人之子乃自贼，毁人之善是自毁。
同寮当出肺肝话，诸生当如手足视。
回顾弱植荷倚重，隽永古训滋味旨。
遇食不求饱，饮酒不至醉。
闲事付浮云，本色为实地。
诗书何幸薄有禄，齑盐犹胜空煮字。
仕未可养汝奈何，耄犹加餐我自慰。
要得友朋之誉可听闻，即是父母之前相诺唯。
三年日月一箭过，不必吾惧但为吾所喜。

寺后山，青巑岏，忽如憔悴忽又开容颜。
寺前滩，声潺湲，忽然枯涩忽又起波澜。
知为谁乎丑或妍，只在主者往与还。
追思畴昔狎群攫，痛卷无余遗百难。
山林赪矣囊橐外，栋宇委之荆棘闲。
飞锡一来重悲慨，张弮勇欲兴颓废。
积劳落成逾一纪，大书记实光千载。
彼物何物众所唾，无事生事几乎骂。
蚁将撼木不自分，犬或见雪从他吠。
无辩之辩如我何，有怪不怪当自坏。
胡为撞钟击鼓辞上方，若曰挑包顶笠皆吾乡。
戏衫脱了因甚快，大权契合终难忘。
风曾相送迎亦好，云与俱出归何妨。
两不着相是去住，一拨便转无思量。
人生忽忽梦幻身，世界茫茫戏剧场。
我老不觉八十三，师今亦且半百强。
石塔重来我愧不是苏玉局，茅屋可赋师却自爱杜草堂。

雍容存器局，沈细入经纶。
心好难为弟，身危活得民。
余生盟蕙帐，急召应蒲轮。
松下旧游处，为谁芳草新。

其容渊，其髯掀，其服野，其冠圜。
是谁笔之得其粗焉，孰若见君于此笔之外，而知君于此笔之前。
气以直而肆，神以藏而全。
付所无于自信，处所有如不然。
夫固欲谢吴楚之尘，而游戏乎羲皇之天也。

一笑苕溪上，微茫驻日曛。
鹭沙行个字，鱼水呷圆纹。
晚色三家市，秋容几树云。
行藏知有分，莫诵北山文。

天地蕃庶草，美恶极莸薰。
古来谁览察，离骚清楚氛。
著作大雅姿，书传挟香芸。
蠹简不烦碎，豕牙贵能豮。
仰天沥肝胆，端欲泾渭分。
太阿秘尚方，风霆发絪缊。
臣直彰主圣，声容谅沄沄。
平生本朝心，{亩犬}亩岂忘君。
见几诚不忍，属兹宸虑殷。
自从春无泽，牲璧委冬雰。
何者最感触，民气愁深文。
儒服今绣衣，片言况前闻。
四牡何騑騑，迢递沮遵𣸣。
君为朝阳凤，我非相府群。
小草志或远，深情词不耘。
幽屏未须去，圣德如放勋。

高蹈槐梢与柳阴，争鸣直到日西沉。
初无识见偏容喙，不读诗书却好吟。
风露细餐虽足饱，山林为计更宜深。
所谈幸尔非人事，逆耳从来欠赏音。

厌杀人间名利忙，我忘名利只诗狂。
雅陪云衲三生话，分得渔舟半日凉。
傍水细看鸥鹭浴，隔芦吹过芰荷香。
从容饱遂清游胜，那似家居卧竹房。

轻寒测测雨丝丝，独坐吟床日较迟。
方此惜春容易老，晚风吹落野棠梨。

自君之出矣，蛾眉不复扫。
宝鉴委埃尘，玉容为谁好。

爱杀潇湘境，山行知几重。
风清秋思重，云淡晓阴浓。
隔水时呼艇，经崖自策筇。
岩扃聊问讯，把酒欠从容。

四时配四德，元亨利与贞。
天德元最重，方春木主生。
夏火物畅茂，是为德之亨。
金利秋向实，水贞冬日成。
既贞又为元，循环未尝停。
天高而地下，阴降复阳升。
气理本同运，天人特异名。
性情即理气，其义明且精。
元亨利贞理，因时有足征。
生长敛藏气，依理常偕行。
仁礼义知性，一初同圣氓。
恻隠至羞恶，辞让是非情。
天人二而一，如射中鹄正。
奈何天无心，人欲易缠萦。
无心自无妄，通复皆一诚。
吁嗟其有欲，天理随榛荆。
残忍仁斧斤，贪冒义蝗螟。
礼失之绵蕞，知止于絜缾。
天人一而二，如水分渭泾。
大哉古圣人，一念天是承。
仰观俯以察，天降地上腾。
夭桃华灼灼，好鸟鸣嘤嘤。
木德自此盛，我心惟和平。
恢炱行炽景，是月阴阳争。
天明一畅达，朱光布八纮。
动极必生静，慎哉柔道乘。
金行兆新凉，宇宙日清泠。
万宝就凝实，群葩委芳菁。
三阴行肃物，戒哉色与声。
冬至甲子夜，一叶开尧蓂。
凝阴虽已剥，初阳才有萌。
观天于闭塞，掩身身欲宁。
诸君子其来，我诗尔其聆。
子能悟此理，见义自珑玲。
子或昧此理，见义等聋盲。
善根有由蘗，端绪微微呈。
触物动恻怛，致爱先雏婴。
在天元之时，春意方勃兴。
声身贯律度，动作锵璜珩。
三千三百仪，曒曒朝阳升。
在天亨之时，夏气方敷荣。
利物合于义，秋揪味金腥。
贞固守以知，冬藏令玄冥。
一心一太极，彼此无损增。
至哉子朱子，讲道于考亭。
若明通公溥，万古破说铃。
仁元明可配，礼亨通可称。
义利公所在，知贞溥所能。
若东南西北，随方有依凭。
春元东甲乙，夏亨南丙丁。
北贞壬及癸，西利辛及庚。
若震离兑坎，随用无变更。
火则离玄黄，木则震主青。
秋则兑金说，冬则坎水盈。
四者诚昭昭，请细与君评。
真精妙凝合，我得气之英。
所学背斯理，南辕驰幽并。
当其泉达时，浩浩江河倾。
当其火然时，炎炎已煌荧。
萌蘗得所养，拱把可霄峥。
富贵真浮云，无为羡金籯。
荣华忽飘风，无为宠辱惊。
鸩妖用之媒，钱神事之兄。
四者苟能充，于利必无营。
厚酒促亡家，冶容擅倾城。
四者苟能充，于欲必先惩。
晓起敞吾门，参前倚舆衡。
晦息安其身，主敬常惺惺。
勿谓暗室暗，冏如对日星。
勿谓闲居闲，凛如警雷霆。
仁暴判舜桀，义利别轲牼。
存心不以敬，焦火寒凝冰。
事惟非与是，一闲谷为陵。
慎勿思鸿鹄，常期肖螟蛉。
复坐吾语汝，而学发新硎。
造道有标的，求己见准绳。
竭力事父母，夔夔谨鸡鸣。
同气曰兄弟，急难念脊鸰。
妇道顺为正，子职孝蒸蒸。
友义切以偲，诗歌木丁丁。
何莫非此德，拳拳服诸膺。
何愧百年身，何慊万物灵。
四者诚存存，心乎镂为铭。
然而仁与义，又对立门庭。
知者义所藏，礼者仁所形。
犹之四时运，阴阳为之经。
春夏阳日长，秋冬阴日凝。
又若仁义中，仁尤莫与京。
元犹五常仁，吾因伊川程。
益信春犹仁，通贯如建瓴。
惟仁为器重，惟知亦不轻。
守之不以知，惟仁莫能胜。
须知守之固，尤在见之明。
若夫信犹土，是犹纲之宏。
圣门戒去信，重于食与兵。
四端斯无违，一心斯有恒。
天行以不息，异乎有欲枨。
日进以无疆，同乎一贯曾。
此为义理源，源洁流乃清。
精体兮实践，见汝颜之瞠。

日月东行天左旋，丸中久矣知干圜。
稔闻泰山有日观，窃疑板墨多夸传。
甚言抱鸡候其上，鸡鸣海水如炊煎。
火轮磨荡上复下，崖撞石裂声填填。
天门钟鼓报清晓，尘世正尔沉元元。
几回掩卷信且惑，安得臂羽如飞仙。
谁知白发际同轨，得来邹鲁拜圣贤。
竟游曲阜至岱岳，扪参历井登其巅。
濯足就宿会真殿，如乘析木栖微垣。
是时八月二十夜，明月正值奎娄躔。
窗明斗落惧失晓，一宵十起无宁眠。
偕行诸子大鼾睡，笑我历辘狂且颠。
深衣端坐愈不寐，湔肠涤胃玉女泉。
少需道人谓予曰，若欲观日今当前。
忙迷扶策抉草莽，翩跹搀夺诸公前。
诸公拍手笑于后，被公吞了丹砂元。
{盘}跣一气涉观顶，隠隠红罅开东边。
玄云荏苒幻紫色，金楼宝阙蒸琼田。
秋深露重湿我趾，扶桑望决眼欲穿。
须臾眉黛抹天杪，脱然宝镜开微奁。
上上下下复上下，千辛万苦方团圆。
小臣不敢瞠目视，九拜塌额肝胆悬。
起来恍惚抱影泣，昔何容易沉虞渊。
羲和湎淫失宾饯，掩覆白日为元天。
蚊躯螳臂负不起，忍渴未死甘氓廛。
狨号螭泣虎豹舞，单衣尚䌹得瓦全。
梦醒忽尔登泰岱，稽首再拜清光还。
愿保初阳守黄道，重离赫赫行纯干。
泣余收泪盼下界，西北迤逶生霞烟。
山如鳞甲水如带，八荒草木皆新鲜。
回视秦碑与汉篆，神光灿烂生蛟涎。
古今圣贤几登此，乍睹莫不心虔虔。
归来玩愒复弄影，入夷出晋谁与怜。
苍梧不返放勋死，倾恋惟有葵心坚。
分阴寸晷正可惜，人间儿女醯鸡然。
登封观日世不少，作如是观能几焉。
作歌历历纪其实，后来请验予长篇。

耕民昧帝力，焉用典与谟。
奈何降衷后，气禀分贤愚。
天锡孔孟氏，一整绰有余。
廓哉邹鲁地，良足容轩车。
皇皇七十国，辙迹何区区。
谁知百世下，流作章句儒。
掌股弄神器，敝屣直弃如。
遂令桐梓地，尽化荆棘涂。
昏林畏馋啖，秉烛来趋隅。
巫咸倘可问，为我还其初。

已曾采石酹诗仙，又拜书岩荐菊泉。
京口火头才负乘，柴桑处士便归田。
驰驱名并诸公驾，尸祝谁碑百世贤。
近代从容人死义，后先二尹合俱传。

周纪唐纲一线间，旋干容易转坤难。
不将庙祔来雄辨，焉得宗祧可再安。
国事固当元老定，德碑留与具臣看。
寄言彭泽亲民者，须学好人为好官。

蹇予铅椠生，角角鸡鹜食。
青衿学校身，白发书传癖。
万卷老边笥，一区守雄宅。
媚俗懒低眉，慕古展长揖。
少年涂抹技，志愿靡终毕。
几载拂高驼，苍梧与西极。
开云上衡山，景仰昌黎伯。
史记在山川，遐踪喜驰轹。
望岳企少陵，吟岱拟太白。
惜哉阻关河，游齿朽尘屐。
悠悠邹鲁心，坐见岁月历。
雩坛想风沂，恨不沃焦膈。
文理思楷林，手植槐桧柏。
虽难陋巷回，岂不束带赤。
髫年诵鲁论，掩卷望天级。
神哉六鳌转，一夜混藩国。
驱车上金台，卿相去如织。
逐日未化邓，心血自撞激。
既惭西山夫，尚堪东鲁客。
心旌久摇摇，梦寐在屋壁。
忽逢缑山仙，扶我玉川腋。
百拜揖温良，叙此宇宙隔。
秋丁杏坛下，展膝陪丈席。
三圣长幼间，樽俎见徐疾。
翌朝谒林墓，稽首龙门跸。
大庭与尼山，历历抚遗迹。
书肠廓鄙吝，若有鬼物擘。
慨思今何时，文轨混南北。
春秋一太极，鸿蒙再开辟。
草木复苏鲜，川原尽疏涤。
燕赵与秦陇，可以劲气吸。
岂无中原学，共此浩荡臆。
扶舆久郁翁，一发定无敌。
倘不登岱宗，何由俯鹏翼。
遂偕二三子，崎岖历阡陌。
搴裳涉五汶，揪爽薄吟锡。
扪参上天门，四海同一碧。
偃然帝孙尊，不放寸山出。
南衡走奴隶，西华失名额。
中宵展红轮，万有破元关。
玉女毓渊泉，流作圣贤泽。
正气吐长林，不与箓俱讫。
洛阳帝王所，兴废每不测。
尼峄香火期，未可限千百。
伛指登封君，令人重惊栗。
金丸互巧惛，何异雉卢掷。
丑哉骊坑人，终然化豝貉。
刻心假碑篆，侥幸脱经兀。
岂知觐岳心，正在述方职。
登望虽殊时，圣狂不可域。
吟人类夸誉，谁复论顺逆。
北方豪杰地，罕见吾其惑。
游览下山来，低眉恣搜索。
或采之道途，或求之方册。
或咨新少年，或质古碑刻。
挑包到东平，得士仅六七。
在昔遗山翁，盛美信难匹。
一笑洗簪腻，临风倚孤饰。
泬寥大雅余，古调寄篇什。
东南十年间，往往家有集。
想今在斗牛，安得挹芳苾。
西方有许平，金陵不可袭。
翼翼望考亭，直欲跬步陟。
四书门户正，蹊径扫曲笔。
阎侯上界仙，尘溘聊暂谪。
中兴圣人居，光焰出晦室。
亦有河汾翁，杜门守贞德。
深林见孤熊，狐兔尽驱辟。
淮阳遗一皓，留以镇东邑。
复斋上玉楼，往恨抱万亿。
蜂蝶不作双，未暇采纤悉。
卓有容斋翁，夜光难自匿。
弦鸣风雁落，孰御箭锋急。
所谓鲁君子，于斯信可必。
今古太山吟，谁不媚封续。
投崖匹夫勇，亦有夸介石。
雄文痛麾扫，与岳竞埼磔。
一指回万军，众质出孤戟。
古诗三百篇，无邪是真识。
余子月在云，乍明而乍蚀。
我来见长篇，楼下卧百尺。
夫乃面余人，又复产今日。
文采起具瞻，岩岩师尹赫。
北风尽化枳，独此见佳橘。
橘中有仙翁，可望不可摘。
试把珊瑚钩，轻拂蛟龙脊。
冯夷坐幽宫，海若不敢斥。
方壶灵山高，借我寸阶立。
从今孕仙气，倘可绝尘粒。
兹行类南鹏，九万始一息。
越人初适齐，语笑遗大国。
道无倾盖程，握手论畴昔。
畏刖不三献，荆璞徒自戢。
举蔑置堂上，更仆数一一。
保社多吟鸥，望归心未释。
春风吹客衣，臂羽不可絷。
愿勿距互乡，引手肃之入。
招贤自隗始，敢谓崇台岌。
人皆笑麾墙，吾独喜入室。
他时报国士，岂必在炭漆。
定有双白璧，照我羁穷色。
山东出相地，驿召在目即。
乾坤愈浩荡，人才宁促迫。
愿言眼垂青，及此头尚黑。

玉斗山人归自鲁，迂途携酒酬谪仙。
丹阳滞留十日雨，坐见平陆成长川。
不冲不激不澎湃，漫高漫长漫嚣尘。
黄池地势低且圹，筑堤种柳名圩田。
一圩动是数百顷，耕民缚舍沿郊阡。
良苗怀新交翠浪，一刻漭作蛟龙渊。
仓皇老释竞祈祷，搬移儿女争牵连。
村庄草屋浮断梗，黄流黑气蒸腥膻。
市民运土积堘脊，危如燕垒悬杗前。
中宵突尔𫘝一决，尽与河伯裾相牵。
或云岳渎潴魍魉，呴沫吹浪如吹煎。
昌黎谕鳄许戮蜃，古今此理容或然。
粤从天一中入坎，水德流动随干圜。
彝伦攸斁五行汩，君舟民水几覆颠。
神姒凿窟逾九载，到今三千七百年。
三时粟麦天不雨，苍生何赖无瘠捐。
天变不能违者水，民命自以君为天。
当今君相即尧禹，蓄积期会谁当先。
灵均李杜在水部，叫天为我笺长编。

阴霾渺渺接江乡，登陆犹褰未涉裳。
入晚天容糊水色，拂明云影帽山光。
闷拈昌歜嗟香玉，披读离骚玩彻章。
最是荷榴两怀古，对人无语湿红妆。

春皇自厌花多红，欲得花颜如玉容。
春皇青女深相得，先教脸似秋霜色。
乃有雪月供光、星榆献白，斗量银汉琉璃湿。
人间美玉捣作灰，荆山昆山鬼神泣。
天上有人名玉女，投壶之外能为絮。
姑射神人会种花，先须此物为根芽。
天罅地窍掏精碎，蟾身璃领输光华。
其时正值天地交，二气上下阴阳调。
此花孕育得其正，其间邪气无纤毫。
所以其色为正色，出乎其类拔其萃。
一如君子有诸内，晬然其色见乎外。
三月将尽四月前，百花开尽春萧然。
扬州日暖花开未，春风不动花房闭。
仙掌秋高玉露浓，蛟人泣下真珠泪。
黄鹂本是花间客，啼尽好声求不得。
春皇费尽养花心，春风使尽开花力。
春归鶑老花始开，谁人放出深阑来。
唐家天子太平君不见扬州后土惜琼花，鬼神守护祝史夸。
要令天下颂无双，掉头不住君王家。
支流远自灵源至，颜色虽同别名氏。
风流晚宿蝴蝶围，环珮晓聚仙人戏。
仙人已往今无踪，身在花枝窈窕中。
似闻饮中之八仙，飘飘豪气摩苍穹。
身虽可灭名不穷，魂交心与之死靡。
携化为嘉卉，促膝围春风。
请以此诗付守圃，以告游子归去无匆匆。

锦□金蓑织几重，问鱼何事得相容。
涌身既入莲房去，好度华池独化龙。

梅边未有屋三间，僦得楼居特暂安。
天下事非容易说，门前山可久长看。
瓶花频换春常在，阶草不除秋自残。
岂是江湖难著脚，如今平地亦狂澜。

书策炉熏了日闲，雨余庭砌绿回环。
一春又是寻常过，两鬓谁知容易斑。
轻薄杨花芳草岸，凄凉杜宇夕阳山。
不嫌贫有双飞燕，依旧衔泥自往还。

西风吹雨故将寒，斗室盘旋宇宙宽。
芦已成花衰鬓白，枫犹染叶醉容丹。
人间岁月几羊胛，身外勋名一鼠肝。
领略秋光无限意，东篱闲掇落英餐。

芳草垂杨浥嫩寒，苔痕新过雨斑斑。
一年春付花开落，长日庭分燕往还。
世事祇堪频对酒，诗情自可饱看山。
尽穷莫用文为送，郊岛曾容季孟间。

作圣阶梯义甚明，岂容惰慢倒仪形。
气将六马收衔辔，心不多歧守性灵。
上帝鉴兹恒翼翼，主翁唤醒更惺惺。
揭楣倘有希贤志，合把斋箴究考亭。

漆文虫章孔壁冷，秦烟不烬收余矿。
人心万古无代谢，六龙当天枢极炯。
赤帝芟嬴能几年，丛葭乱苇书千千。
商盘周敦赝今古，魏殿吴宫凿后先。
汗将九牛牵不上，从容一丝经万象。
百年文献来典谟，我欲盟君分石渠。

兰芷怀思未敢言，美芹良欲献君尊。
八珍侧畔堪容得，虎豹狺狺踞九阍。

琼瑶为室玉为台，隔岸群花照水开。
莫道此楼容易上，天香曾到此中来。

蚤里溪人又馈鱼，未容归兴动莼鲈。
祇今更办开蔬供，君若来迟釜恐无。

望灯投野市，冲雨泊征船。
茅店不容客，柳堤聊枕舷。
欹眠涛拍枕，起坐漏沾肩。
夜半潇潇歇，推篷月在天。

入门才见万琅玕，便觉玲珑日影寒。
峰势近环檐外立，湖光更好竹中看。
烟霞古淡僧容瘦，风露清高鹤梦残。
已占两亭凉坐足，再须登阁倚栏干。

等闲伸脚动天文，须信乾坤系此身。
天上有星犹是客，汉庭何事肯为臣。
祇当泉石容真隠，安可文书役故人。
岂但云台高不似，钓台草木至今春。

圣主天姿本至仁，岂容重籴久伤民。
耸传丹凤衔来诏，愧杀苍鹰枉做人。
方峻符移哗叫突，忽收棰楚罢吟呻。
欢声和气乾坤满，争祝皇龄万万春。

衡门选龙首，摸索未容易。
龙首许黄扉，却亦非难事。
济物乃素心，好爵岂予志。
时来亦不辞，焉用早谀媚。

龙泉与太阿，紫气牛斗冲。
神物离必合，龙津复相从。
悠悠千余年，神秀人物锺。
高密云礽孙，星宿罗心胸。
居常佩此剑，沟渎难鲸容。
朅来磨剑池，清水为淬锋。
秋风催斫桂，迥脱尘泥踪。
勉哉各努力，更作延平龙。

灵源聚英气，融作云霞精。
霆伯挹其秀，胸府怀光晶。
诵书过万卷，落笔超群英。
文章有余力，赋诗吟性情。
短章或大篇，点翰长风生。
或吐健丽句，气象高峥嵘。
云涛汹万里，出没蛟龙惊。
或写闲逸句，句法如天成。
微泉溜石壁，清吹调松声。
或句和且婉，纯如奏英茎。
晴风舞雪絮，晓日歌春鶑。
或句端且严，凛凛不可轻。
星辰列云汉，营垒森甲兵。
变化千万状，发越无定名。
清标镇浮态，沈谢隳文成。
劲气拟古作，甫白焚诗泓。
不负飘逸姿，孰争前辈衡。
学海不汗漫，安见酌复盈。
文章用无尽，盖以天才宏。
宏才戏翰墨，笔势宜如倾。
譬之一轮月，皎皎当天明。
晴辉照春夜，花柳皆敷荣。
高秋爽气盛，桂影翻凄清。
又如百川水，滔滔地中行。
江湖风雨霁，碧色连天平。
奔流出三峡，谹吼雷霆争。
诗歌具众体，古人所难并。
子诗得神助，逸思随纵横。
失手堕之地，声作金石铿。
俊才有如此，九万飞鹏程。
卑哉沟渎中，安可容鳣鲸。
子以见吾家，人才世登瀛。
勉哉复祖业，谨勿寒宗盟。
某也习箕裘，生涯风露檠。
家徒四壁立，独以道为耕。
文章厌卑薾，壮志思轩轰。
纷纷笑余子，藐视如孩婴。
诗书自娱悦，终日关柴荆。
欣然得子至，倒屣来相迎。
佳篇出见遗，未读颜先頳。
迁乔不择木，求通乃于盲。
视我如土鷃，视子如鹪鹏。
英风当远避，况敢事酬赓。
新𥬠日初熟，我姑酌彼觥。
晚风入帘幕，窗外斜阳晴。
红炉坐相对，檐马声𫓩铮。
试将今古诗，与子细共评。
幽怀味此乐，鼓瑟仍吹笙。
胡为不留处，驾言欲西征。
清饮不可再，使我摇心旌。
努力各自爱，共濯江湖缨。

章生画中师，神秀蟠心胸。
儿时学山水，近复能鱼龙。
拂素欲画时，默吮南山松。
斯须景与物，以次生笔锋。
画出巧安排，咫尺千万重。
阴晴弄明晦，近远分淡浓。
雪月清瘦屿，烟雨朦胧峰。
有时作江湖，万派俱朝宗。
云涛汹澎湃，雪屋惊奔冲。
风平坦如掌，皱縠浮溶溶。
因水鱼更巧，回翻态从容。
翻荷猛跳珠，聚藻相𪡋喁。
中有化龙鲤，静伺机便逢。
天门露头角，滃滃祥云从。
看君此四画，众史特奴佣。
当知各有意，不特夸纤秾。
丈夫抱膝时，清乐山水供。
观鱼或濠上，笑倚临流筇。
一朝蜕鳞鬣，屣脱尘泥踪。
甘霖泽四海，霓望慰九农。

高安之民椎且质，空蒙恶声头上笔。
独惟猾吏可怕人，架鹰腾霄柙虎出。
贪官乞钱吏手中，庸官仰笔描吏容。
狱情黯菼直为曲，虽欲辨雪何由从。
先生来纠高安狱，直道仁心作民福。
吏知积德不忍欺，囚感吐诚争首服。
掉头不肯徇上官，几回拂意思挂冠。
伸冤振抑必得请，愧杀同列双颧丹。
先生种满甘棠了，天子知贤恨官小。
若人底处可安排，不在玉堂应凤沼。
鳣鲸自不沟渎留，郡官无贤民却愁。
愁公归去莫报德，但祝高门于定国。

稻田碁局分郊区，人烟尽障联城隅。
新秧入夏种俱了，一色秀绿连天铺。
年丰正为忧国愿，雨霪忽动民愁吁。
浪浪竹瓦日鸣瀑，烂烂苔砌长跳珠。
江流入市舞篙楫，野潦断路迷樵苏。
孤树空留白屋少，平地欲缩青天舒。
犬鸡登檐叫云雾，蛟鼍上岸疑江湖。
使君视民容有蹙，忧且萧墙非颛臾。
家没半扉{圭/黾}上灶，食不一粟糟为𫗦。
鹑衣鹄形避沦没，槁项髫额相携扶。
下车以来宣德意，但有宽政无急符。
溺饥沓至盖由己，食必稷奏土禹敷。
故侯遗我四百万，指此亟作民良图。
馈无所处不受是，君子货取安可乎。
分甘固欲买不语，沟清那肯同渠污。
一朝尽散色不靳，可使被泽遗匹夫。
钱从民来复还民，涂血不用子母蚨。
坐令雁泽得复集，岂但鱼沫聊相濡。
四旬奚堪水五至，十室不忍烟九无。
只求编氓易菜色，宁计私橐如匏虚。
方今污吏争侵渔，溪壑不厌求赢余。
官钱花破入私帑，期限火急催民输。
贪者尽笑公迂儒，安得天下皆公迂。

玉衡杓建天之纲，枕参魁耀森寒芒。
总提众星环侍傍，仰望熠熠开神光。
有美俊容分天章，收入翰墨何淋浪。
一笔三丈超寻常，字势直作蛟龙骧。
锦装玉轴垂高堂，标灵发异呈嘉祥。
即吐奇策先众芳，巍峨姓字压四方。
魁下三台炳煌煌，上拱紫极天中央。
作第一流谨勿忘，冠冕今古万世香。

蚕丝义理苦追寻，方寸那容外物侵。
伯乐未逢无识价，子期不遇少知音。
泉源有本渊渊静，学海无涯步步深。
仰望泰山高北斗，何时许我一登临。

月代太阳，太阳代月。
君逸臣劳，职分无越。
穆穆皇皇，明明在烈。
光于四方，罔不秉哲。
火明水清，坎离斯设。
日月有明，容光靡阙。
无非教也，教亦不屑。
金取其清，分明之精。
东有启明，西有长庚。
金清月白，助天日明。
日明相续，万物咸睹。
匪今斯今，不瞽万古。

开元天宝号太平，快活三郎偏纵情。
帝闲天骥云雷𫘝，回首绝怜妃子醉。
海棠酣春睡未足，扶上马时颓山玉。
二珰两边扶蹋{革登}，群姬争扶不用命。
万花丛，玉山花，花朝王，醉牡丹。
共立马前黄幡绰，献笑颜容似嘲谑。
三郎勒马频回头，两手按膝双凝眸。
夹立两旁御弓箭，带御器械如行殿。
二珰相语俨相向，贵妃未至龙颜望。
龙颜不怡吾曹忧，昵昵私语双燕秋。
御前两骥立仗俟，御龙整暇聊缓辔。
卷中何止数十人，十人眼只在一身。
朕能坠马替妃子，不忍花飞惊玉体。
三郎但念妃子醉，岂知身醉误国事。
傥知敬是常惺惺，提主人翁教醉醒。
丑丑妇斟薄薄酒，丑妇添翁多少寿。
无盐为后能彊齐，夙夜警戒鸡鸣诗。
花钿安得纷委地，马嵬安得有坠时。

为学平生不究源，未妨绝顶上慈恩。
塔高俯视群山小，江阔能容巨浪喧。
人每中登难脚力，谁于高处领天根。
须信平生为基址，基址牢时德业尊。

琅玕壁上林稍接，仿佛胎仙舞雪翎。
欲识主人斋扁意，此君相对不容声。

集云一关，似乎等闲。
看时容易，透时即难。
森罗万象，从教侧目，三世诸佛，迥绝跻攀。
一径古松苔藓斑。

弟类那容绝，吾雏听自生。
刘平端为母，伯道特沽名。

不愿诸侯友，那容天子臣。
贞乎宁绝俗，隠也不违亲。

手直微伤尔，如何忽改容。
不能全所受，此痛政无穷。

父居郎省日，莳柳向庭中。
对柳如对父，那能不敛容。

谨勿第门坏，那容堂庑增。
父犹足乎此，我顾莫之承。

似有人传讣，来从榛莽中。
叩头至流血，垂泣有哀容。

去年十月十七，被命来尸败席。
陈逋弊积如山，中外仓库赤立。
勉效佛在世时，持钵沿门求乞。
不惮涉险登危，波波为众竭力。
逗到四月十五，恰满六个月日。
诸方禁足安居，双林岂容禁足。
领众展转求贤，然后求己的实。
心空及第归来，和这自己抛掷。
更有一事告报，古圣言端语的。
宁可热铁缠身，不受信心人衣。
宁可镕铜灌口，不受信心人食。
吃饭忽咬着砂，一生参学事毕。
若不量彼来处，水也难消一滴。
且誵讹在什么处，直待当来问弥勒。

往复落人绻缋间，那知同步不同行。
当初乍可无容质，别作心肠过一生。

𬬻煨榾柮烟容冷，酒泻茅柴春色轻。
夜坐不眠人悄悄，梅梢随月绕窗行。

我闻嬴秦氏，威力横提封。
北方迤长城，中土销春风。
阡陌鞅肆孽，简编斯造凶。
民命眇以坠，天势巍且崇。
中焦痼成痞，怨气蟠壤穹。
炎汉一洗之，讵诧百战功。
规模纳群策，意度恢大公。
约法止三章，赤子归包容。
溺冠胶余习，莫致商山翁。
过鲁尝蒇祠，犹足醒昏蒙。

五侯之鲭紫驼峰，鹿鹿鬭鬬难争雄。
世多果腹鲜知味，北斗以南推朔翁。
桂林延入莲花丛，相邀皓月烹清风。
讵羡鲊麋与胹熊，座有一珍群品空。
舂容樽俎须却戎，海戢鲸波列上功。

直友古耐交，莫问三两个。
玉立君子姿，足以警吾惰。
虚心内有容，劲节老无挫。
荒远亲旧违，得汝乃自贺。

郭行载酒相挈提，蹑根探窟天津如。
相逢何必皆亲知，天地许大犹吾庐。
矫首梅涧迹若疏，舂容婉画妨清醵。
诗如琴弦分疾徐，惊我一声聋聩初。
萧萧白日金仙居，东西求仲时从之。
静对夕阳搴红蕖，或听夜雨邻翠榈。
国步孔棘须神医，纵有鹊酰谁信渠。
风传西事方解围，愿君勿藏圯上书。

淡饭清茶处处安，学儒容易识真难。
风无形迹通群窍，日有光明阻覆盘。
竹色满庭留夜气，柳阴夹径怯秋寒。
世间万象俱呈露，输与山人自在看。

从来道体播翔沈，黉序舂容领佩衿。
庭草静中春不老，岭梅孤处日相寻。
艮蒙已探圣贤蕴，剥复方知天地心。
赖有诸公扶大道，如予未害入深林。

平如镜面，险似悬崖。
不容拟议，岂属安排。
闪电光中行活路，大悲院里赴村斋。

梅开的皪花，径糁模糊雪。
装点早春容，庆贺新年节。
少室家风，全机漏泄。
堪笑神光不识瞥，白把一枝臂折。
有屈难伸说，无端拄杖重饶舌。

醭醭红尘，炎炎火聚。
著脚无踪，翻身有路。
去时山色惨愁容，归来幽鸟啼芳树。
不涉去来，如何吐露。
碧眼黄头总不知，问讯粼皴拄杖子，逢人不得错举。

复见天地心，举世皆知有。
山意冲寒欲放梅，岸容待腊将舒柳。
惟有拄杖子，黑粼皴，元依旧。
受霜冻不枯，遇阳和不秀。
壁角落头，块然拙守。
终日谈玄口不开，喷嚏也成狮子吼。

大慈苕菷生，倒拈风飒飒。
扫尽大地尘，赵州惊吐舌。
蓦札相逢玉乳峰，殷勤为扫寒岩雪。
拄杖子，爱客情深，把火助热。
卓破苔钱画断云，放出寒梅南枝北枝，一花两花三四花。
疏影横溪，暗香浮月，无端尽把春容泄。
清不彻恼碎心，广平似铁。

道无可成，法无可说。
黄面瞿昙，重重败缺。
家丑岂容外泄，刚被儿孙告讦。
图形画影与人看，乳窦门风添暖热。
彷仿佛佛，一似阆州城南锦屏山，子细看来，却是鹿苑衔花，竺峰积雪。
添得时人眼中屑。

春山青，春水绿，鸟弄笙簧，梅飘香玉。
具足清白梵行之相，声色纯真岂容攒簇。
听不足，观不足，一会灵山俨未分，断弦须是鸾胶续。

秋旸肆酷，秋暑炎蒸。
不容鹅护雪，难保蜡人冰。
一夏噇眠虚过了，秋风拈弄刈禾镰。
权有用，无党无偏。
几个祖师头割了，立教凶岁变丰年。

磬峰小小陷人坑，始道平夷又险生。
不是不容轻插脚，要伊别讨路头行。

归访荆溪旧钓蓑，看长空雁影沉波。
临风一扫无踪迹，浄地岂容人放屙。

春山杜鹃啼，苦劝人归去。
声碎竹林风，血染花梢雨。
我老无家可得归，萝窗睡饱云黏衣。
山童推枕破残梦，报道有僧开竹扉。
何方圣者来寻讨，解包飏下青龙钞。
便欲庭前纵火焚，浄地岂容狼藉了。
问渠何日离飞来，两月奔驰未到家。
好劝急归休歇去，春风落尽武林花。

一篷春雪泛西湖，不觉和身入画图。
千古暗香疏影在，谁云骨冷不容呼。

分袂南湖十数春，近闻华构策奇勋。
钵从金粟抟香饭，僧自东皋接水云。
柔玉新拳春坞蕨，懒黄新缕晓溪芹。
定应容我分陈榻，曝背晴檐醉夕曛。

气宇兮春温，风标兮凛然。
律虎出林兮，裂破开遮持犯。
经龙搅海兮，探穷顿渐偏圆。
句法清新兮，吟彻山庄梅竹。
胸襟妙蕴兮，包罗丘壑风烟。
友缙绅兮，非权门炙手。
荷佛法兮，思重负赪肩。
煨芋香兮，无心收涕。
卧云深兮，岂意朝天。
邈真容兮，明镜绘像。
付箕裘兮，神珠藏渊。
夫是之谓慈林克家之子，真鸾胶而续弦者也。

横挑布袋压乌藤，笑里藏刀极可憎。
铁奉化人浑是铁，如何容得这般僧。

隔竹斜阳唤小舟，寥寥天柱访仙游。
风声树杪疑笙鹤，云气峰头见翠虬。
凡骨面岩那可蜕，尘容镜水只包羞。
几时肝胆无羁靮，卧看中天素月流。

灭没晨曦弄淡晴，追随杖履竹间亭。
花逢酒侣容先醉，柳见诗人眼剩青。
三月光阴半流水，百年身世一浮萍。
啼鹃只管催春去，不道衰翁已怕听。

虫有水走马，八脚成四蹄。
映日如薸叶，点点水中开。
得食时争嘬，忽然各东西。
天牛非觳觫，水马非𫘝𫘨。
形容贵其似，瓮舞为酰鸡。

子有婉微句，藏之平淡间。
想子无愠色，熙熙好容颜。
吉人罕暴戾，详缓心自闲。
吾知子用意，欲挽陶韦还。
欲以静息竞，欲以柔镌顽。
坐使听者心，悠然和且安。
子来索我语，我与子无言。
评茶及品水，此事在舌端。
还有分别否，归鸿没远天。

性不耐喧聒，况遭疥痒牵。
此物有朋党，一搔千窍连。
幽阴及肘股，烂漫罗胁肩。
城狐及社鼠，不如汝穴坚。
蚁虱犹外患，尔独腠理穿。
百药既不醒，取说聊自完。
闲邪自检束，敛容如见贤。
彼亦畏天理，亦有负其顽。
既不废谈笑，亦不妨食眠。
万事贵隠忍，此方老子传。

灼灼日及华，朝荣夕已坠。
牵牛泫碧露，见晛歘憔悴。
拒霜舒晓红，惟愁夕阴至。
蜻蛚庇其根，亦复多愁思。
容色岂不佳，浮脆何足贵。
念此令人嗟，百年何流驶。
所以靖节翁，把菊有深意。

重露洗丛菊，长宇流哀鸿。
瞽月入九地，哑木号太空。
老翁中夜起，清坐寻丝桐。
两片干死木，和合藏深衷。
七弦说妙义，十指扬春风。
自古知音者，舜文周孔公。
四圣洗忧患，琴与易道通。
舜处嚚傲厄，文居君臣穷。
二叔流谗言，陈蔡靡所容。
物外有变逆，圣道当正中。
感此悟琴旨，了然古人胸。
置琴且勿弹，待我读易终。

美人弄纨扇，常恨无秋风。
待得秋风至，弃置在箧中。
弃置不自惜，物理有终穷。
反恐美人宠，随手亦成空。
十五邯郸女，玉指弄丝桐。
秀慧解歌舞，艳彩敌芙蓉。
一朝登上国，飞声凌后宫。
此日邢夫人，正自难为容。
纨扇手所题，主惠余其终。

十月五日风，俗占端可验。
常年谁能记，两岁入程椠。
去年当此月，初三月未艳。
暮下陈村庄，夜投象原店。
道边人未眠，山曲灯微闪。
时经兵火余，惊问暗窥觇。
往扣瓜葛门，炊糜聊属厌。
仲叔为猪肝，不辞口腹玷。
回思万马惊，心掉舌为舚。
恐恐如有追，昧爽踏霜霰。
横山过西田，恶风吹欲阽。
萧萧三两家，逋流已先占。
怜我是官人，枯薪许分{添氵=木}。
时艰无沽户，粗粝得充歉。
我行仆忙追，赵坑石排剑。
荒蹊陟崇冈，奔湍啮深堑。
有坞当中心，纸乡家自赡。
主人褐宽博，黄泥补茨苫。
邀我劝我留，铺床展伸欠。
少妇亦解事，炉中添焰焰。
我意自多危，岌岌急风缆。
蓐食入雪楼，山深路犹暗。
冰柱照层崖，霜花滑断磡。
山家喜客来，开门容弛担。
翁媪互行酌，畦菜许分盐。
此日气颇舒，愁新懽得暂。
文叔因饥寒，豆粥怀一啖。
劳薪与炼炭，至此成针砭。
颇怪少陵妻，粉黛未忘艳。
今辰复此日，山庵私酒酽。
扫林三日风，纸帘垂襜襜。
患难几人全，生存吾已忝。
十月五日风，艰难须在念。

牡丹一名木芍药，拒霜也号木芙蓉。
好花名尽多重叠，不取枝同取貌同。
悲鸿一声天雨血，落霞万顷江饮虹。
水花已尽岸花出，千朵万朵能白红。
曾共鸳鸯登绣缛，也随㶉𫛶上屏风。
金钗欲插嫌花重，玉手高攀与面重。
弄色合欢无限思，九心千叶为谁容。
朝看花开红偏淡，暮见花敛红转浓。
朝开夕敛如趋市，明日风光移别花。
平生爱花入骨髓，白头出没与花似。
老我逢花六十秋，花开花落水悠悠。
未吃太平一杯酒，岁岁花开伴白头。

山茶一株红胜烛，旋落旋开相陆续。
朱霞散射晓霏晴，熠熠林光映幽谷。
雪中见此朱砂杯，道人无情还悦目。
端正浓妆不逞妖，处女頩然在幽独。
有时脱蒂响苍苔，不作他花飞片逐。
剑南樵叟设色时，就掌调丹贵匀熟。
花容肉色两相宜，肌理细腻端不俗。
画犹如此况天生，谓花无韵评未足。
白茶虽白太清癯，何惜深红著深绿。

前垅摘茶妇，顷筐带露收。
艰辛知有课，歌笑似无愁。
照水眉谁画，簪花面不羞。
人生重容貌，那得不梳头。

久别形容改，相逢涕泪收。
少陵歌里哭，元亮饮中忧。
岩瀑和冰下，溪楂避石流。
故园春早动，归计莫悠悠。

蒸入黄梅雨，寒收苦楝风。
团团羽葆盖，叠叠绣熏笼。
文锦财堪用，金铃实有功。
小畦留一树，斤斧幸相容。

衰来知已渐，老去不容迟。
居长常先导，徐行且远期。
相看飘鹤发，久坐绽乌皮。
百岁休嫌短，修名千载垂。

半面羞藏袂，回头懒向人。
清凉生夜气，冷淡见天真。
此物悭开口，他花怯效颦。
莫嫌容易落，笑罢总成尘。

多忘昏昏久废书，闲来石上采菖蒲。
瘦鞭走石蛟龙窟，细叶穿苔虎豹须。
阴洞容光明复晦，乳泉盈坎润难枯。
试拈九节风前嗅，已觉登仙不用扶。

一字不轻王达善，忽看唾玉落钩银。
共评中说跻尊魏，谁草玄经饰美新。
大泽深山容避地，蓬莱弱水叹扬尘。
与君同勘丹经诀，长饭青精养谷神。

红红白白好容颜，笑日临风锦裹山。
且引彩云来洞口，莫随流水去人间。
忆游梦得嗟重到，访异驎之拟不还。
自是刘郎有缘会，一千年后重来攀。

读书瞪视眼花乱，力穑作劳足茧休。
尊俎风流容鸭脚，语言滋味许鸿头。
芦根系艇谁敲火，木末开扉独揽秋。
壮日貂裘无恙不，浩歌聊为解牢愁。

天机妙处莫形容，难把丹青写太空。
万古碧山留色在，千江皓月此心同。
乌纱燕子开门雨，白发杨妃掠面风。
欲问清明休检历，杜鹃啼血滴岩红。

冻鸦胶树水云迷，雀语相邀作早栖。
浄扫门庭延雪集，可容圭璧委尘泥。

大瓠秋成实，垂垂挂旧林。
剖坚容五石，济急直千金。
瓢饮希贤乐，匏尊共客斟。
许由嫌汝聒，掷去是何心。

藤经剡雪通姿晢，筠度湘秋刮骨清。
两洁不容尘有污，一圆还与世无争。
生来肖貌难为遁，老去挥毫岂足名。
林下好风差自快，忍歌桃叶若为情。

墙东鸡冠树，倾艳为高红。
旁出数十枝，犹欲助其雄。
赪容夺朝日，桀气矜晚风。
俨如鬭胜归，欢昂出筠笼。

动荡六合间，是谁行春风。
万有本天分，此气何冲融。
一嘘著旧树，几朵班新红。
居然受巧摘，持以当晴穹。
相期到烂熳，一笑成舂容。
政不满金谷，何复言锦宫。
未尝五日雨，人事乃尔穷。
亦思发幽抱，求勿孤天工。
跛履去洛阳，打拐不谓同。
旦莫造化手，倘侠辟可衷。

恰好被人借去了，莫言邻舍不通容。
团𪢮无缝难安笔，只抹烟云一两重。

漳州城南烟雾深，漳州城北氛气侵。
忆从奸邪卖和议，汉廷君臣愁至今。
乘舆播迁天地怒，残军掩泣眠星雾。
黄金无收白骨多，指点枯骸拟亲故。
昨夜羽书如电飞，报道三城又被围。
皇家恩深重如山，英雄奋起披铁衣。
万人同心猛如虎，关山震动挝鼙鼓。
百战须当百胜归，凯歌唱满中原土。
论功赏爵将宪章，汾阳异姓封侯王。
鞠躬尽瘁固常事，愿教一涌歼豺狼。
莫上高楼偶长望，壮怀忽忽思乡丈。
琴台落日私语时，丹心耿耿今能忘。
惜君忠义老无官，山河破裂泪欲干。
衰容未画麒麟阁，目尽故园心转酸。

忆昔长安都会地，草木晴辉锺王气。
襟带江湖气象雄，自是天王兴复际。
春风楼阁五凤城，玉漏声催香雾盈。
户外昭容鹤禁开，殿前执政鹓班行。
柳绿桃红湖水曲，尽日欢娱犹不足。
画船箫鼓绕云深，彩仗旌旗吹月色。
谁知世道互翻覆，沧海倏变为桑田。
胡笳哀怨动朝市，麋鹿来游旧陌阡。
汉宫明妃空艳丽，苑外铜仙亦洒泪。
古来社稷有兴亡，岂识于今不平事。
禾黍离离迹可怜，伤心回首古苔边。
清明寒食谁家酹，痛哭深山闻杜鹃。

抱膝东皋下，春风又草庐。
海仙将可见，溪友未宜疏。
楷著祈年疏，闲笺种树书。
西山颒烟雨，容易长嘉蔬。

容易成离索，临分重忍言。
夜船杨柳岸，晓枕荻花村。
山雨断云脚，溪风生浪痕。
悬知自公退，怀抱欠同论。

长恐山林计未成，可能俯仰羡公卿。
鹤闲不受云拘束，梅冷惟须雪主盟。
北阙无书休悔出，东皋有秫可归耕。
镜容渐改惊非昔，犹喜旁人唤后生。

简斋以诗冠两都，鹤山以文擅江东。
兹溪僻在万山底，辽绝安能来两公。
或撞天关忤九虎，或走穷海随六龙。
畏途迂车一笑粲，远谪信杖双音跫。
谁其主者林下叟，又谁嗣之大雅翁。
诗题田家足浑朴，帖送石刻何舂容。
百年向氏两奇遇，千载江山真发蒙。
到今窗户有佳色，尚想林壑生清风。
恭惟人物一代几，伊洛既竭岷峨空。
艰虞各行天下半，名数况复参枢崇。
高吟大册照寰宇，如此过化良亦匆。
泥上指爪东西鸿，精神如水行地中。
偶然流落亦安计，牵合推引惊盲聋。
二公德业吾岂敢，浅陋最识诗文工。
平生此两大家数，秤较力量能无同。
创闻合祀适有契，一瓣聊借歌词通。

南风导前北风续，仁气潜随杀机伏。
初疑惨淡八表昏，忽变光明大千足。
上天之载德如毛，帝力不知封比屋。
垢污过眼俱衣被，枯朽何心亦膏沐。
调治竹君折节下，表显梅兄受命独。
于至严凝见温厚，有大包容分类族。
是空非空色非色，在坑满坑谷满谷。
铺张元化有许奇，收敛神功又何速。
欲搜好句极形容，回首千章成浅俗。
夜深兽红妓打围，雪消雪落何用知。

南风导前北风续，仁气潜随杀机伏。
初疑惨淡八表昏，忽变光明大千足。
上天之载德如毛，帝力不知封比屋。
垢污过眼俱衣被，枯朽何心亦膏沐。
调治竹君折节下，表显梅兄受命独。
于至严凝见温厚，有大包容分类族。
是空非空色非色，在坑满坑谷满谷。
铺张元化有许奇，收敛神功又何速。
欲搜好句极形容，回首千章成浅俗。
夜深兽红妓打围，雪消雪落何用知。

万人如海长安市，歌酒相逢底处楼。
容有门间曾半面，可堪尘际重回头。
我非卖药伯休那，君岂呼卢彦道不。
归过旧题梅柳处，寄声为谢少年游。

幽居日对野人多，满耳桑麻不及他。
惊怪朝来富新事，径容贵客偶相过。

阳坡春事已全动，阴谷余寒容未收。
花雨一番成蝶梦，柳风十日看鶑流。

铁骑雕戈夹道驰，元戎小队出郊时。
白袍容与其间者，莫是参谋老拾遗。

闻道江边起柁楼，欲将吾道付沧洲。
三年恶瞰卢仝屋，一日轻装范蠡舟。
蹈海高怀欣独往，济川好手蹇难留。
樯阴舸下能容我，雨笠烟蓑傲白鸥。

白发照黄花，薄晚散幽步。
何年乘五云，来自三神屿。
膝下千载人，富贵等儒素。
西风天地秋，细雨江城莫。
酒酣拍阑干，忧时起愁绪。
怀哉平原公，孤忠乃吾与。
重此一臂力，日月容易去。

具郎号菊山，秀色已衰朽。
潜郎号菊山，清香满襟袖。
天地一东篱，万古一重九。
绝爱陶渊明，揽之不盈手。
后人不识秋，多向篱边守。
璨璨万黄金，把玩岂长久。
西风容易老，回首已如帚。
因潜忆具郎，有泪如苦酒。

西苑宝峰麓，占地宽一弓。
梵放殷青冥，与峰相长雄。
鬼域何方来，包举归提封。
楼钟不敢鸣，僧趋邻寺钟。
径也铁石姿，直欲笺天公。
天高不可叫，虎豹守九重。
六年长安道，往来如飞蓬。
云开日正杲，死草生华风。
青山复入手，尽埽狐兔踪。
鱼鼓发新响，松桂还旧容。
掘地寻泉源，锄荒理菊丛。
桃李一家春，万古无异宗。
玉色十丈𪸩，秀润浄磨砻。
大书付谁氏，千载深居翁。
他年来读碑，病眼摩朦胧。
为碑三夕留，卧听寒岩松。

东风已老南风急，浪蕊浮花和露泣。
翠袖盈盈波上来，相向美人如玉立。
轩渠一笑俱动容，彼此一样冰雪踪。
明珠散不论斛斗，清溪化作骊龙宫。
大江以东北山北，时样新妆皆失色。
古心一寸谁得知，江上晚来数峰碧。
普天之下率土滨，容著不尽胸中春。
濂溪爱花我爱叶，难将此意轻语人。
探寻胜处到深杳，两眼眈眈天地小。
不离枝叶见花实，红白纷纷迹如埽。
膝间不着无弦琴，酒中清浊时自斟。
兴寄超然八方内，身在水流香世界。
绿云冉冉拨不开，乐地可中能许大。
中通外直真绝奇，一语能觉千古迷。
二百年后谁传衣，清溪滚滚通濂溪。

东风已老南风急，浪蕊浮花和露泣。
翠袖盈盈波上来，相向美人如玉立。
轩渠一笑俱动容，彼此一样冰雪踪。
明珠散不论斛斗，清溪化作骊龙宫。
大江以东北山北，时样新妆皆失色。
古心一寸谁得知，江上晚来数峰碧。
普天之下率土滨，容著不尽胸中春。
濂溪爱花我爱叶，难将此意轻语人。
探寻胜处到深杳，两眼眈眈天地小。
不离枝叶见花实，红白纷纷迹如埽。
膝间不着无弦琴，酒中清浊时自斟。
兴寄超然八方内，身在水流香世界。
绿云冉冉拨不开，乐地可中能许大。
中通外直真绝奇，一语能觉千古迷。
二百年后谁传衣，清溪滚滚通濂溪。

临济一喝，德山一棒。
霹雳电光，宁容近傍。

堂奥虽深无锁钥，包容大地与山河。
草窠里辊人多少，唤不回头争奈何。

门上书心字，窗上书心字。
长啸住庵人，不知庵内事。
除却煨芋头，无力收寒涕。
我观从上来，懒瓒较些子。
君勿轻住庵，住庵不容易。
手中长柄锄，上有千古意。
前山粟自锄，后山禾自刈。
客来问有么，牢把柴门闭。

栏杆闲倚日偏长，短笛无情苦断肠。
安得身轻如燕子，随风容易到君傍。

佛手馿脚容易见，最难道处是生缘。
黄梅不是周家子，七岁传衣便会禅。

彩云缥缈悬红日，瞻彼慈容大导师。
四十八愿丘山重，众生杂念乱如丝。

钜典崇邦祀，精禋展国阳。
泰元神授䇲，癸亥日宣光。
艺祖郊天始，高皇受命长。
后庚基再造，先甲迓殊祥。
率育歌时夏，仪刑咏我将。
天街澄析木，农扈庆金穰。
筑塞惩獯鬻，梯山谢越裳。
宗祈严美报，亲享荐嘉尝。
周士咸奔走，尧民共颂扬。
青冥收夕雨，华耀炳朝阳。
月御金波穆，星流珠幄黄。
九重纷羽卫，十二驾龙骧。
𫓶玉琳琅展，轩朱磬管锵。
时行肃天步，安坐集神鴹。
圣孝昭初祼，元良俨贰觞。
旗常森妸娜，黼黻罢周张。
柴焰千灵堕，兰膏百末香。
金鸡初日丽，丹凤德风翔。
薄海乾施博，垂云解泽滂。
批周仍蹋晋，蹴汉亦超唐。
臣浅来蓬户，君仁点玉堂。
恩书容稿进，嘉颂愧辞荒。
有道帝能享，难谌圣敢康。
畏威勤夙夜，万寿祝君王。

明圣当阳四十春，十年供奉感孤臣。
云龙幄幕天容迩，河汉篇章帝墨新。
正始遗音危绝缕，贞元旧曲恸沾巾。
焚膏痛记乌号旦，目断稽山欲叫旻。

落花寒食漫从容，野摘堪供菜肚翁。
一笑琅玕青满腹，红绫还忆旧家风。

闻说江边起柁楼，欲将吾道付沧洲。
三年恶瞰卢仝屋，一日轻装范蠡舟。
蹈海高怀欣独往，济川好手蹇难留。
樯阴舸下能容我，雨笠烟蓑傲白鸥。

华骢料肥九分膘，童子身长五尺饶。
青丝鞚短金勒紧，春风去去人马骁。
莫作寻常厮养看，沙陀义儿皆好汉。
此儿此马俱可怜，马方三齿儿未冠。
天真烂漫好容仪，楚楚衣装无不宜。
岂比五陵年少辈，胭脂坡下鬭轻肥。
四海风尘虽已息，人才自少当爱惜。
如此小儿如此马，它日应须万人敌。
老夫出无馿可骑，乃有此马骑此儿。
呼儿回头为小驻，停鞭听我新吟诗。
儿不回头马行疾，老夫对之空啧啧。

髯君家本住中山，驾言出游安所适。
谓为小猎无鹰犬，以为意行有家室。
阿妹韶容见靓妆，五色胭脂最宜黑。
道逢驿舍须少憩，古屋无人供酒食。
赤帻乌衫固可烹，美人清血终难得。
不如归饮中山酿，一醉三年万缘息。
却愁有物觑高明，八姨豪买他人宅。
待得君醒为扫除，马嵬金驮去无迹。

南山有雄豹，隠雾成变化。
奇姿惊世人，毛物亦增价。
天上房星浥瑞光，孕成白马而黑章。
为谁容易来中国，风雪天山道路长。
头为王，欲得方。
目为相，欲得明。
脊为将军欲得强，腹为城郭欲得张。
绝怜此马皆具足，十五肋中包肾肠。
嗟予老去有马癖，岂但障泥知爱惜。
千金市骏已无人，秃笔松煤聊自得。
君侯昔如汗血驹，名场万马曾先驱。
山林锺鼎今何有，岁晚江湖托著书。
白云未信仙乡远，黄发𩭹𩭹健有余。
饮酒百川犹一吸，吟诗何嫌万夫敌。
我持此马将安归，投之君侯如献璧。
君侯作诗凛驰骛，八荒满盈动雷雨。
定知此马知此意，独欠老奚通马语。
曹将军，杜工部，各有一心存万古。
其传非画亦非诗，要在我辈之襟期，君侯君侯知不知。

朔方六月犹有雪，江南十月冰未结。
雁门一夜起秋风，飞到江南未八月。
江南处处多稻粱，景物何独为潇湘。
沙汀月暗渔火起，警奴一夜空荒忙。
休言汝肉不登俎，全身已被家儿取。
犹幸先生有爱心，放汝长江得容与。

孤松挺挺凛高风，万语形容不尽中。
独指平塘塘上水，水之清处俨如公。

甲寅良月初，为捧帅垣檄。
遍走三荡所，村落怪荒寂。
人谓白升里，杭邑才咫尺。
杭有洞霄宫，神仙其窟宅。
惯是名胜游，不许俗眼识。
余虽一俗吏，心实慕名德。
痴儿官事了，此行乌可惜。
天气暖如春，得意马蹄疾。
仆夫嗟况瘁，告我请休息。
止宿萧市中，明朝辨行色。
未晓垂玉绳，向风嘶金勒。
行行十数里，渐渐仙境出。
始见九锁峰，穷眸望不极。
一似天为门，四山作扃𫔎。
云烟一齐起，松桧万古碧。
岩洞是处有，名字难尽忆。
入拜大有庭，奇特更奇特。
洞天与福地，它山得其一。
惟此为两全，四字揭奎画。
主人贝道士，高志颇嗜客。
引谒帝宸殿，金钉朱户饰。
出示御书经，凤篆龙章笔。
拜手拈瓣香，举头看近日。
既见抚掌泉，又观松花石。
小愒漱玉轩，恍惊风雨夕。
再登虚白楼，顿觉天地窄。
迤逦游二洞，其东名大涤。
仰视洞中山，群崖翠欲滴。
蛟龙现鳞距，天产非人力。
石鼓清可听，石鱼亦堪击。
中有一小洞，谓能隔凡迹。
稚子曾入去，海声亲听得。
出洞见一井，石栏四围赤。
云是葛翁泉，大旱无竭泽。
西洞号栖真，却在山绝壁。
华盖垂于上，狮子横其侧。
非烟亦非云，蟠结斩如刻。
上有倒挂仙，疑是帝所谪。
棋台别东西，棋子散黑白。
又见方尺地，三人可容膝。
下如空谷声，必是仙隠室。
道士虽携持，余亦倦登陟。
归息翠蛟亭，寒玉走鸣瀑。
心目尽开豁，尘累涣然释。
坡仙纪旧游，壁间著遗墨。
吾得继清赏，奚必问姑射。
试观殊胜地，何年是开辟。
虽慕子长游，未学子真逸。
可惜系微官，匆匆整还役。
小子不学诗，数章□纪实。

江山秀丽有奇峰，云水悠悠物外通。
容足安夷寻达士，无缘寄语在乘风。

买屋西楼好，诗中著卧龙。
青山相对处，黄檗最高峰。
小尽容书画，低犹俯竹松。
市声不到耳，惊梦是邻锺。

盖头即可居，容膝即可安。
连云大厦千万间，何如壶中别有天。
壶中何所有，笔床茶灶葫芦酒。
壶中何所为，目送飞鸿挥园丝。
窗前祝融老僧竹，壁上九疑狂客诗。
壶中主人知为谁，啖枣仙伯雪鹤姿。
左揽玄微袂，笑移砥柱弄河水。
右拍长房肩，饱餐麟脯倾玉舷。
蓬莱山，在何处，劝君且占壶中住。
不曾上列金马门，也应不识崖州路。
探禹穴，浮沅湘。
脚下尘土鬓上霜，我到壶中如故乡。

闲依禹柏系征骢，猿鸟应犹怪贱踪。
正拟开云访韩愈，可能避雨识茅容。
朱陵洞里秋呼鹤，紫盖峰前晓听钟。
欲踏青霞寻胜趣，倦游应许借吟筇。

别君容易见君难，三载无书去问安。
身在异乡春又老，梦回孤馆雨生寒。
江山有待人皆往，桃李无言客自看。
东望沃洲何处是，暮云重叠锁峰峦。

多时不向柳边来，每个幽亭坐一回。
春哢未容鶑燕闹，芳心犹待杏桃开。
飘摇水面渔舟稳，宛转风前玉笛哀。
太乙清都五云表，冷香空锁御园梅。

三十将成道未成，菱花频照意频惊。
百年得趣非容易，万事无心是太平。
白雪阳春谁欲听，青鞋布袜世相轻。
天台庐岳难忘处，泉石皆知旧姓名。

笔床药灶趁霜晴，闲向山中乐宦情。
亭傍疏林看石坐，径穿幽洞遶溪行。
雁来红叶我容老，御爱黄花晚节清。
烟澹凤城门欲掩，夕阳归路竹兜轻。

清晨出郭又晴曛，已见空枝嫩叶新。
争得山头能阁日，且容湖上不归春。
人随百戏波翻海，酒到三桥月满身。
只有牡丹才半拆，未知何处可娱宾。

秋水已复漕，秋风初怒号。
天容霜后净，山势北来高。

江云寒薄不成霜，九月登高菊未黄。
飞镝有声弓已力，小槽分溜酒初尝。
秋容行见丹枫老，客意难胜紫陌长。
曾是禁园风物好，故乡时节可能忘。

殿中佳气带春容，天上云谣落晚风。
独向下陈霑醉斝，羡君清卧寄诗筒。

贤侯谢郡归，从游乐吾党。
林泉富余地，卜筑疏陈莽。
是时春正中，来燕音下上。
若贺大厦成，喜留众宾赏。
得名因谈笑，挥墨粲题榜。
所夸贤豪盛，岂止池榭广。
人心乐且闲，鸟意颉而颃。
吟樽敞花轩，醉枕酣风幌。
轻云薄藻栋，初日丽珠网。
红袂生暗香，清弦泛余响。
林深隠飞盖，岸曲迟去桨。
波光栏槛明，竹气衣巾爽。
虚容凉樾入，影与文涟荡。
晨飚转绿蕙，夕雨滋膏壤。
嘉辰喜盍朋，命驾期屡往。
觞咏陶淑真，世俗岂吾仿。
得以为胜游，萧然散烦想。
公子固好士，世德复可象。
今此大基构，不图专奉养。
美哉风流存，来叶足师仰。

来何容易去何迟，半在心头半在眉。
门掩落花春去后，窗窥残月酒醒时。
柔如万顷连天草，乱比千寻匝地丝。
除却五侯歌舞地，人间何处不相随。

嗟予少也贱，到老尚无功。
方寸浮名外，流年两鬓中。
对镜犹惭愧，图写若为容。

文命力能平水土，阿衡功亦格皇天。
形容不上麒麟阁，当日君臣任自然。

难逢古鉴明忠腹，长似骚人带病容。
几向清溪曾照见，万寻岩壑一青松。

滥觞岷山侧，朝宗盖自然。
沸沸出幽窦，滔滔成巨川。
深流疑彻地，远势欲浮天。
万石攒若鬭，一流泻如悬。
二蜀通货博，三峡为防坚。
上下比难险，往来争溯沿。
冲高𣸣气盛，转急汹形圆。
行人戒仲夏，招子尚耆年。
风波虽灭裂，滩碛且丛骈。
湍声混蛮市，涨润入畬田。
旁临股且栗，顺下目无前。
浮沫逢槎聚，垂瀑依岸穿。
哀猿藏森耸，渴鹿听潺湲。
幽胜祠宇密，倾危村舍联。
寒沙淹宿雨，暖溆罩春烟。
青芜随远曲，白鸟戏轻涟。
常经祗名利，旧隠多神仙。
至清逃䲡鱓，极奥容鲟鳣。
楚臣忠义郁，巫女威福专。
龙骧战具敏，鲧嗣导功全。
瞿唐十里暗，滟滪一邱偏。
砥柱未足拟，吕梁诚浪传。
伊予非智者，被命徒勉旃。
尺短纠列郡，寸进乘孤船。
一步一篙探，百丈百夫牵。
通夕但耿耿，终日惟乾乾。
废职罹罪罟，委命通化甄。
寄言千金子，狂狷可闻焉。

志古流难合，谈高道自明。
风波志恩分，针石尽交情。
让节蒙知厚，华班绝绮荣。
贱生怀感遇，当路假晶荧。
累次清油幕，中间白玉京。
吏文容议缓，邦事恤言轻。
自此嗟流梗，何期苦见兵。
寒垣心易动，漳浦信弥惊。
玉蕊悲无验，金台望忽倾。
岁阑云惨淡，天迥泪纵横。
世有真忠亮，今亡至直清。
旧僚知葬日，投此吊佳城。

冥冥鸿羽在云天，邈阻风音已十年。
不谓圣朝求治理，尚容遗逸卧林泉。
羡君自有随时乐，顾我官闲饱昼眠。
应笑无成三黜后，病衰方始赋归田。

崎岖荆门山，丛起为东厄。
阳冈盘气势，阴窦融液脉。
源濯云根移，流喷石罅拆。
呀呀两岸间，平涧才数席。
环岸贮清泚，古镜照秋色。
恬风不生纹，至底无隠物。
澄辉泛岚翠，净影溶天碧。
潜花深冏冏，荫树高崒崒。
清光照毛发，爽气洒肌骨。
如入冰壶中，亭宇何鲜饰。
缾罂日往来，举汲易为力。
短绠何劳人，轻舠恰容客。
当时竟陵翁，老死却不历。
品第十九泉，遗此良可惜。
此泉惠此土，唯日流不息。
作诗颂惠泉，勉哉君子德。

县舍敌幽居，萧然敞轩槛。
高迎远峰入，下与新池阚。
清景月生昼，寒光冰满鉴。
狎鸟自相得，轻舠不容泛。
对此须澄心，宜哉水为鉴。

圣门高弟游渊源，当时所得惟十贤。
科张言行政与学，兼此四者谁能然。
公含天资得具美，出文入武材谟全。
轩昂盛时进以道，行高德钜齐回骞。
发为文章动惊俗，邈与游夏争差肩。
手凿大窍破混沌，分得清浊归坤乾。
斯文去圣日已远，泯塞不绝犹涓涓。
公恢吾儒独振起，力引巨海吞百川。
周旋六经后诸子，陟彼泰山望八埏。
提携千篇去奏御，列宿环拱分经躔。
章韶夏濩忽冥昧，琥璜圭璧惭雕镌。
词雄语险气复锐，猛将正怒挥戈鋋。
群邪众枉困凌暴，辟易万里穷无边。
飞名禁林号独步，多士仰则犹权衡。
惟时朝廷政不一，众口噤暗同寒蝉。
公郁奇材未得吐，盘虹积玉胸中填。
囊书万言究大政，径欲锻石持补天。
自从谏言抉心胆，慷慨大论君之前。
采诗上诵关雎化，稽古下陈无逸篇。
材高于时众所忌，谗机巧网相包缠。
如公之言遽见斥，嗟嗟吾道何其邅。
上思贾生久不见，一日开悟俄诏还。
归来复践谏诤列，正似猛矢加劲弦。
遂登天阁承顾问，凡日三接亲邃延。
乃眷京畿作大尹，有美闻望如庭坚。
公言臣节矧可夺，宁方而折何能圆。
咄哉小人正用事，亦以茅茹相引牵。
大凡威福自人主，其下臣子敢得专。
设若园林养材木，腐枝朽枿须剥刓。
方今之患犹大肿，未得良药何能痊。
大书斥言不忌讳，贯理若以珠贝穿。
天子为之彻旒纩，乐以从谏如转镟。
退思谓言即施设，返逆众耳遭诃訮。
黄鹄孤飞下太液，势力不胜枭与鸢。
遭罹纲罗不得奋，摆翮垂翅江之壖。
身虽江湖岂云乐，与国忧戚常悁悁。
谓时久安虑必远，往往达旦目不眩。
俄而烽警半夜至，黠羌豕哾窥西偏。
庙堂奇兵不施设，主帅肉食骄且孱。
王师之行屡挫衄，边邑骚动何喧阗。
朝廷方议择儒将，诤臣列奏飞封笺。
起公于西代天讨，推毂以送操中权。
奉师尊行天子命，德望远振威先零。
指挥风行纪律定，士卒增气百十年。
先期长戈断尔臂，随以巨杵春其咽。
群凶胆落禁不发，若卵压以泰华巅。
谕以天意使安然，踧踖闻命敢不虔。
西人父子相得喜，咸愈大疠就粥𫗴。
帝曰于予荐太庙，拾得巨鼎容牲牷。
遂以公归赞大政，思纳治道于平平。
公言一物未云获，惴惴若己推诸渊。
观今正得仲舒策，夫欲善治须改弦。
公孙之才卒克用，救弊一变期期年。
国侨首议立谤政，习俗未久非所便。
祁寒暑雨辅天令，嗟尔小人犹怨焉。
甚哉仁义岂迂阔，言未及吐谗人{口贤}。
边氓方复思召虎，谓以王命来旬宣。
公扬天休布惠泽，一切苛政咸使蠲。
期民陶然释重负，时雨骤作苏枯荐。
被甲边士众千旅，又煦凫藻相依沿。
狡兔窜缩飞鸟伏，良弓收势藏诸鞬。
时将劳还亟大用，上书愿得东南迁。
帝曰老臣重休息，方且畀汝南阳田。
南阳之民悦以化，焱若暖气来穷燕。
隆冬寒严雪积苦，赤子乳负蒙裘毡。
上方南顾孰予济，赖公往镇苏民编。
江东百城控越绝，齐俗轻剽穷奢妍。
三民劳力事故教，揖揖蚁蚋团腥膻。
望公子来日以治，坐使薄恶随面悛。
虽然一方仰其赐，安得为惠周幅员。
吾民倥侗岂有识，瞻望德业何拳拳。
凄然末学门下客，忆昨舍耕趋士联。
饭蔬饮水亦云乐，勉望箕业犹杯卷。
于时鄱阳被公化，乐以教育为民先。
公嗟吾儒实已落，勉勉欲以经义传。
强扶驽骀决远到，足力不骋烦笞鞭。
渐摩师教日已久，有类污壤遭坯埏。
良工遇物以规矩，方圆大小随陶甄。
锻磨拂拭仅成器，未省所用何如旃。
逢时清明辄自喜，才卵而翼思翩翾。
幸歌嘉鱼乐贤者，数罟不弃鳙与鲢。
区区一入太常选，谁顾尺蠖犹连蜷。
退思生成有本末，未能岂敢忘蹄筌。
公时提师出万里，一伏门下无由缘。
皇皇寸禄及亲养，乃以名字归冬铨。
度量未免习为吏，束缚日以官事煎。
方愚动与时事戾，进退坎埳谁与怜。
男儿三十志未就，却顾文字羞丹铅。
营营孤飞失所托，耻与燕雀争连翩。
愿奋羽翰脱榛棘，日逐凤鸟翔飞烟。
跋公之门已俯附，孑孑旆旞当风褰。
十年始得拜车下，若出秽薮游飞仙。
公之声名世轲愈，民望其赐犹蹇连。
况当景盛天子圣，将议明堂张九筵。
肯如大过栋已桡，方购梁木扶其颠。
定须笼材器所用，鸠敛天下无弃捐。
经营架构非一干，愿得身备栭与椽。
公归辅成此基构，手斡元化随天旋。
致君无为坐以治，四气成顺岂有愆。
自然民物日陶遂，返我薄俗如羲颛。

优贤从谏致时雍，舜目尧眉俨睟容。
灵算格天齐睿考，瑞元开䇲倍神宗。
梦回彩仗归霓阙，愁入宫声咽暮钟。
臣子诉号空殒血，鼎湖无路许攀龙。

太平无事日，藩服尽宾门。
九奏张新乐，千官奉至尊。
光华逢舜旦，赓载诵尧言。
在沼祥麟萃，来庭彩凤翻。
需云和气应，宝兽异香喷。
下列容霑醉，何从报主恩。

晨氛澄霁海风调，彩绚珍禽入绛霄。
闻说舜庭方作乐，可容飞舞听箫韶。

徒知感义海边州，未效精衷已白头。
苑囿清阴无限好，栖身容借一枝不。

地隘风波势已惊，更容顽险暗中倾。
自嗟忠信犹防患，却任舟人委曲行。

轻风剪烟素，绳绳萦嵓阿。
白鸟相间飞，野容秋外多。
颓日忽返照，霎若春气和。
惊帆无落势，又欲冲除过。
水行本善利，一苇安如梭。
却笑利名途，甚矣风中波。

岁月倏已逝，流光浩无涯。
新阳达厚地，草木渐萌芽。
禽鸟知时节，声哢日夕嘉。
人生独何为，不与物同华。
齿髪俱摇落，唯有老大加。
缅怀西垣客，事业纷天葩。
三年辞帝右，士夫叹聱牙。
道大益不容，眇小固何嗟。
闻有难老药，沆瀣和丹砂。
但愿寿百岁，未能定龙蛇。

太平天子厌弊旧，尽解纲条重结纽。
一朝进士各名经，五百年来病声偶。
弟子增员岩穴空，博士献书车马走。
鸿薄青冥昔在笼，鱼忆沧浪今脱笱。
乘时得志君其人，平生好学气撞斗。
诋诃毛郑为低眉，辨说仪秦不容口。
本需束帛贲圭衡，勉应新书辞畎亩。
时髦往往出江南，解褐须期居帝右。
藏珍韬椟元待价，搦矢抚弦须应手。
勿学迂疏鲁两生，是古非今空白首。

莫厘山头万家橘，震泽闲人一叶舟。
林袅金丸出篱落，浪喷雪阵上汀洲。
云生缥缈吟魂远，日入穹窿醉望收。
不禁五湖容小隠，为传篇什谢苏州。

湖光野色着人衣，众乐开亭此处宜。
击櫂高歌山自响，踏青红影岸相随。
消除矰缴容鸥鸟，改换风烟入柳丝。
荇菜藕花应见忆，短蓬孤榜独来时。

渴饮尝不足，凿井偶清疏。
井边旧墙屋，涂塈为我居。
念彼作者劳，容膝已有余。
开窗近檐楹，天光满图书。
汲水屡洒扫，尘去延空虚。
外洁内亦清，体胖气加舒。
缅怀埳中蛙，乐岂羡虾鱼。
相君宅新府，文木森周庐。
侯门多结驷，赐金每论车。
身外无我亲，傥来物固疏。
日食夜以息，大小则皆如。
况无百岁人，贵贱同丘墟。
但可蔽风雨，且以永居诸。

庐山之西形势聚，无位真人依位住。
地祇掣锁金城开，石龙喷水银潢注。
峰峦约勒万马回，杉松自作千兵护。
宝殿峥嵘跨碧霄，圆容丽服微西顾。
江南妃子亲施田，香饭供僧无亿数。
法焰相传十二人，师泛铁船杨子渡。
杨子渡头秋风高，霹雳驾雪翻惊涛。
中有渔家妙绝手，一钓三山连六鳌。
纵时大地悉震恐，收来尘刹无纤毫。
当年曾许心莫逆，今朝又作圆通客。
挂冠已脱尘俗缘，一心愿住清凉国。
清凉之国进能知，日长马倦人多迷。
从来闻说曹溪路，只今踏断庐山西。

野鹤孤云无定踪，桃花流水合相容。
夜来月满群山阁，知在秦人第几峰。

般阳有山名金雀，山发清辉产奇璞。
望气尝言玉宝藏，贾胡几遣良工度。
金刚宝钻竞穷搜，百里青苍困镵凿。
琼瑰未获得研材，温润还将六美学。
有若玉徽琴面莹，有如金弹陶轮著。
规天矩地形制毓，中或辟流外圭角。
晴窗气暖墨花春，笺襞毫奔光照灼。
吾生特好惟四物，累载裒鸠盈几格。
先生闭户日著书，朝餐每不餍藜藿。
高闳粱肉虽有余，孰敢就门赒隠约。
先生固自尝有言，不忍将身作沟壑。
先生崖岸高莫攀，持此谓宜无见却。
一留为惠固已多，敢冀新诗旋踵作。
精深雅健迫风骚，使我忧荒忽惊矍。
还如甘露醒心昏，更似神篦除眼膜。
先生精义已入神，准易时容见涯略。

紫绂黄金太守章，旌旗遥指五云乡。
若耶溪上朝风快，宛委山中六月凉。
政事雍容多润泽，诗情闲淡合宫商。
羡君一入蓬莱阁，吟醉萧然未遽央。

博浪沙头触副车，潜游东夏识真符。
风云智略移秦鼎，星斗功名启汉图。
商老已来宁少海，赤松还约访仙都。
雍容进退全天道，凛凛高风万古无。

山老未容山客去，故将云阵锁山门。
雨催晚色凝诸岭，雷送春声落后村。
今夜青林妨月上，故人白首把诗论。
来朝山水终弥泛，策杖相随讨涧源。

风流全是汉衣簪，白首已成梁甫吟。
浮世浑无容易事，先生长有太平心。
樽前暮雨苔花老，枕上晴烟稻叶深。
最是懒迎金马客，不曾弹铗向知音。

九十萱亲天下稀，人无容力荷天慈。
衣冠礼乐江东聚，此是痴儿奉母时。

岂不逍遥自采真，世间何地可容身。
碧潭秋月元无物，丽日祥风只爱春。
天上尽多知己友，尘中安得见心人。
赤虬一跃蓬莱近，又恐丹丘有宿因。

西山东海莫容身，芒履萧萧万里尘。
去住更无宽岁月，死生惟有一君亲。
丹心故国江云冷，白骨他乡塞草青。
不是回头春已暮，至今犹说似痴人。

雊雉古原侧，归牛荒潦滨。
炊烟已昏野，花气更留人。
剩欲培幽筑，端容买近邻。
向来惟有梦，今此岂非真。

晚生何敢跂前贤，夫子宫墙赐及肩。
忆枉朝车十官宅，喜成邻舍万山巅。
尚堪湖学生徒齿，恰少汾阳考第年。
想得囊中有仙诀，形容枯槁但神全。

六月今年雨，千山每日云。
稻登全可望，树密最宜闻。
预免忧饥色，先收破暑勋。
稍容骄蛤黾，且为屏蝇蚊。

屡陪幽话探玄关，虚往无何已实还。
远眺每穷千里外，佳吟时见一联间。
致身霄汉名方起，回首林泉意欲闲。
闻说姑溪卜新筑，会须容访郭青山。

满城风雨夜初长，晓径衣单野圃荒。
秋著此寒欺老我，诗将何句待重阳。
山容竞爽穿疏树，菊意高骞迓早霜。
人事日非物良是，悲来谁办铁为肠。

我观满囷粟，一粟之所充。
海鱼千百亿，孕卵与粟同。
春菊寸许芽，霜华秋丛丛。
误耘或失溉，槁死厥壤童。
万物生必成，塞天曾不容。
夭阏尽屯厄，宇宙将无空。
忍哉锐头辈，不恤地上虫。
汉网非少宽，六合无人踪。

重阳晴过小春天，忽复萧骚雨可怜。
响入竹林全似雪，湿蒸茅舍最宜烟。
战尘洗净无传箭，客路泥深亦着鞭。
三月聚粮岂容易，临风殊觉意茫然。

纸色光新耸坏棂，履声松脆兀闲庭。
饥禽啐砌留奇迹，枯树拏空失丑形。
早与花根添麹糵，可容画手著丹青。
溪西冻瀑融晴滴，欲问岩僧借净瓶。

一僧垂乱髪，杉阁夜寒饶。
开锁容铺榻，求钱为造桥。
猕猴窗外啸，鼯鼠烛前跳。
岳笔亲题坏，前朝恨未销。

云无又有之，细亦不毫丝。
未许迎眸数，才容洒面知。
积能成树滴，散忽被风吹。
野烧痕初动，春鞭政要诗。

朅从歙浦来湓浦，闻自全州入桂州。
倚俟先生还北棹，定容小子到南楼。
甘留旅琐缘何事，积受恩私愧未酬。
但愿岁时一相见，萍踪从昔惯漂浮。

夜梦东坡公，分我龙脑香。
玉指撮冰雪，佩之鞶带囊。
江湖衰老踪，十度游浔阳。
始入紫极宫，勉和琼田章。
太白实首唱，继以双井黄。
此诗岂容续，束缊侪朝阳。
孺子可教欤，驭风来帝傍。
跛鳖傅羽翼，恍惚追龙骧。
文通五色笔，尚为文字祥。
公名蔽天壤，谁敢邀余光。
再拜眉山集，一上秋声堂。
残馥果容丐，永流千古芳。

夜梦东坡公，分我龙脑香。
玉指撮冰雪，佩之鞶带囊。
江湖衰老踪，十度游浔阳。
始入紫极宫，勉和琼田章。
太白实首唱，继以双井黄。
此诗岂容续，束缊侪朝阳。
孺子可教欤，驭风来帝傍。
跛鳖傅羽翼，恍惚追龙骧。
文通五色笔，尚为文字祥。
公名蔽天壤，谁敢邀余光。
再拜眉山集，一上秋声堂。
残馥果容丐，永流千古芳。

衣冠奇古旧儒风，湖海襟期臭味同。
七字不妨容我和，一樽酒欠与君中。
春光是处饶生意，山色何曾碍太空。
九叠云屏三笑路，何当偕访虎溪翁。

鬓须全是雪，政坐癖于诗。
老不谋丹穴，贫犹泥墨池。
今年逢旅卦，何日赋归辞。
得句求君诀，时容诣讲帷。

行役过桑野，适值丝事成。
缫者无劳色，缫车无怨声。
彼美冶容子，高楼吹玉笙。
一夕缺俪偶，愤切含离情。
被绮食珍鼎，迭欲生骄盈。
蚕妇虽䍀缕，君子未可轻。
所以不可轻，能保秋霜贞。

一从为郡后，来往十年间。
自笑成何事，犹容看此山。
旧人多粗给，老子愿常闲。
今晚归书屋，溪僧定叩关。

卦揲家人吉，门迎稚子欢。
始知乡国好，全胜道途难。
砌草陈根绿，庭花冻蕾丹。
春园容日涉，更敢上长安。

尔时儒者定应无，问政胡为不问儒。
五代乱离千血阵，万山深杳一丹炉。
能容隠遁犹难必，遽谓飞升岂不诬。
我欲卜邻聊避俗，未须跳入长房壶。

果熟携竿扑，禽鸣挟弹窥。
自怜多病叟，无奈近邻儿。
排闼宁容锁，逾垣更问篱。
牡丹才半拆，摘去最红枝。

底用春风急，诗肩暖亦寒。
儿曹如笋长，吾事只梅酸。
后死犹容健，余生愈觉难。
一瓢自穷巷，何止此堪叹。

闻筑船亭就，能来共看花。
鲞枯庖海物，豆乳买邻家。
稍可从容饮，犹当委曲赊。
归途有底急，不肯后昏鸦。

从容谈笑猎文场，焉用椎锋更挽强。
政使成功能裂土，未如闻道许登堂。
勇捐将印机心息，深隠书帷古味长。
我亦暮年懒干禄，肯来同醉简编香。

近市招医士，空庖督爨奴。
膻荤犹可绝，药饵岂容无。
既欲营猫饭，仍当续马刍。
晨兴百需缺，独喜见吾雏。

栗里渊明径，桤林子美堂。
乱离容不死，穷乏果何伤。
红粒炊籼饭，青薹煮菜汤。
甲兵才偃息，城市转荒凉。
最苦樵苏贵，曾微药饵良。
频仍赊酒饮，卒急卖书偿。
败絮熏还曝，粗𫄨洗更浆。
炎蒸虽渐迫，寒冷尚宜防。
瀹茗征甆盏，包梨集纸囊。
头昏修菊枕，肤汗拭藤床。
困倦成衰懦，疏慵欠激昂。
厩空需马藁，碓净缺鸡糠。
思虑徒迂阔，营求竟渺茫。
忆儿观燕乳，怀友听鶑吭。
守分甘丘壑，逢时付庙廊。
骨骸同朽腐，名字孰芬香。
但握锄犁柄，终逃𫓧钺铓。
交游多竖褐，谈话止农桑。
应俗循中道，颐生宝秘方。
邻僧营藏字，侠士戏球场。
角武焉能往，摛文或可当。
病稀摩诘问，歌类接舆狂。
举世嘲痴叔，何人识漫郎。
北辕回朔漠，南棹辍沅湘。
谊气知犹壮，颓龄惧不遑。
六旬过眼电，万事满颐霜。
静乐非无动，闲遨却似忙。
连苔移巨石，带露数新篁。
天地诗人少，山林夏日长。
此心无别路，一武到羲黄。

泮宫分席佐邦侯，免使诗人讽不求。
九转定应能点铁，一泓何可着吞舟。
稍知今是山林晚，独奈吾衰岁月流。
径欲为君赋招隠，朝簪窃恐未容抽。

射至于侯又中侯，盍求诸己勿人求。
欲升海底珊瑚树，不藉沙边舴艋舟。
急要瑳磨删俚语，可容藻鉴徇常流。
端能过我论兹事，一听盆缫轧轧抽。

举世无高见，斯文有正音。
稍工仍要拙，宁古不为今。
末俗难容喙，空言苦用心。
未妨全瘦劲，却恐太幽深。

痰锁封喉管，疮钉突齿龈。
猥勤无算爵，肯顾不赀身。
未即容殂谢，徒令受楚辛。
果能深避地，何敢妄尤人。

崛强轮囷谓绝奇，刮摩剔抉更多疑。
彭门峻步勤除道，栗里高风晚得师。
乃后容赊十年死，定应全废一生诗。
根柯直待如铜石，始是参天溜雨时。

药滓弃盛钵，药贴堆满案。
药价殊不廉，药效一何缓。
身昔未病时，饮啖百无惮。
一病半月余，食味等土炭。
昼睡反多夜，夕呻每彻旦。
席硬骨加痛，衾垢肤转汗。
三更渴吻急，强起揭书幔。
灯晕大如盆，故作红碧烂。
年今五十九，溘死讵足叹。
先君抱幽愤，较兹减三算。
杜梅两诗老，声价百代冠。
享寿仅及此，官职亦云漫。
又如同学生，何止夭阏半。
中道或无成，万事春凌泮。
老我幸已多，苟脱兵火难。
剥肤极朘削，糊口就退愞。
造物屡见赦，得失互惊惋。
未容遽朽腐，更遣足忧患。
假如即不起，游魂去常干。
殓具无可陈，襄事孰与赞。
二儿寓邻州，两月消息断。
何时捐别业，理舟抵归岸。
人生良艰哉，受此世缘绊。
抢榆及抟风，各各凭羽翰。
至灵可不如，外攻乏中捍。
自非有仙骨，宁免寒暑锻。
彭殇终同途，颜跖匪殊贯。
形凝靡不销，气聚会有散。
达者悟斯理，卢胡一笑粲。
排闷写心谣，治命实非乱。

毒手遭风伯，危机伏醉乡。
不成摩诘病，未悔次公狂。
饮器质钱尽，酤垆添价昂。
酒徒容改事，瓦碗茗芽香。

江湖垂老死，天地忽风尘。
岂不多华屋，何曾属主人。
此亭聊着眼，数口仅容身。
鸡犬桑麻里，侯王愧小民。

放翁六十二，起家守严陵。
三稔即祗召，礼闱直青绫。
虚翁四十九，外补当兵兴。
七稔始受代，万死脱怨憎。
放翁□□豪，决起天池鹏。
短章异大篇，往往蛟龙腾。
虚翁亦嗜诗，瘦骨枯峻嶒。
欲和郡中作，百冗嗟弗能。
曩读剑南集，几夜挑孤灯。
今兹一再读，愤气填我膺。
公昔承平日，从容泥轼凭。
啸咏遍泉石，醉乐多宾朋。
而我值变故，祸患来相仍。
撚须意少暇，晓夕惟战兢。
拙稿千取百，秋暮号蝉蝇。
仰望子陆子，绝意天阶升。
忽梦一老仙，电眸齿如冰。
手执玉如意，坐控琴高鲮。
指麾若讲授，揖我谓我譍。
大道有坛陛，所□□级登。
汝年故未耄，亢健侔霜鹰。
乞汝九万笺，但勤攻剡藤。
异日大罗天，后车许汝乘。
西风萧萧凉，桐江碧澄澄。
秘诀隠丹崖，古刻刓苍棱。
万重云雾间，往问南山僧。

暮年生计乏从容，六秩临头万事慵。
官酒河豚如有毒，故姬秋燕已无踪。
往来迎送犹多事，俯仰炎凉竟少悰。
独□已知心欲去，西湖同赏木芙蓉。

退居乏晤语，蒿莱翳荆扉。
闉阇一以出，秋色饶清辉。
东鲁有名士，勋庸厌常旗。
欢言拨簿领，宿约寻郊圻。
小舆信自逸，宁知劳者唏。
遐眺豁蒙蔽，未若联鞍鞿。
沦漪涉浅濑，杳窕穿晴霏。
西成禾稼熟，南宾鸿雁飞。
岁晏苦不乐，来日□已希。
怀人况有愿，渴心奉容徽。
丘园隠君子，结佩纫芳菲。
恬养足道气，悟悦通禅机。
渠石转流水，筑埭临弯崎。
柽榉荫书艇，芰荷环钓矶。
复有芦苇丛，江湖思依依。
起予一襟风，万有浮埃微。
设礼古俎豆，执事儒冠衣。
儿侄亦敬客，走趋色无违。
缅怀十年前，杰阁何巍巍。
幻境值革故，高踪甘遁肥。
利达被鼎贵，朝露终易晞。
孰能保令名，百世无评讥。
庄叟适游濠，曾生傲浴沂。
俯仰宇宙间，此会应复稀。
邃刹玩奇刻，乔林媚余晖。
冥冥尘外心，澹然暮忘归。

东城焉所适，有此松下风。
更有竹万计，连山翠如葱。
长廊无人白日静，古坛高殿秋阴中。
云房锁扃帘幔卷，久乃忽遇星冠翁。
一笑呼茗茗立具，坐对井边骧首龙。
五十余年阅此画，偶许后死频过从。
畴昔共饮徒，十不见八九。
升天岂其然，冢骨今定朽。
老夫起立意欲去，尊师顾谓已温酒。
人生一刻快意难，何幸有酒浇此口。
屡劝不容遽上马，上马出门却回首。

中秋谓无酒，忽有携酒者。
联翩二三客，柴门系嘶马。
膨脝两大瓮，待月列堂下。
空庭碧天阔，秋色极潇洒。
皓魄初未出，稍觉云暗野。
须臾冰团挂，细字可读写。
琵琶拨旁行，此曲岂和寡。
村伎杂南北，焉有容色冶。
老夫但满饮，不复记杯斝。
嘲诙颇恶剧，罚筹不吾拾。
自从历丧乱，万事付苟且。
应接日纷糅，口耳似聋哑。
久旱百谷死，心望时雨泻。
虽逢芳醑溢，更著纤指把。
丈夫忽有念，外物皆土苴。
客去欲夜半，一笑真醉也。

昔在冯敬通，晚节极穷困。
岂不尝专城，肥遁故无闷。
如何彼江生，赋此以为恨。
政坐不能隠，揣谓意有怨。
与世一不合，心迹当两远。
岂容近市朝，尚与俗物溷。

堂堂孔北海，不忧樽酒空。
一旦坐口语，老瞒不见容。
危行言未逊，难保明哲躬。
虞翻落日南，管宁老辽东。
事至于此极，岂愿飘孤蓬。
所以焦先者，愧处蜗庐中。

盛名从昔起寒微，逆旅萧条未必非。
政可夜楼观月落，不应晓枕叹霜飞。
妙年振鬣思千里，他日干霄会百围。
通介随时有中道，稍容衰老擅渔矶。

长途疾足讵容休，政是嘶风抹电秋。
小复低回从吏隠，未应拘窘叹官囚。
声名甫逐涛江起，魂梦空随沁水流。
一顾即看逢伯乐，直须昼绣问刀头。

兵甲更多难，桑榆迫暮年。
孰能容此老，犹得并诸贤。
空阔瞻乔木，推移叹逝川。
醉乡春有路，暂觉异寒天。

虚翁眼暗鲁翁聋，聚散匆匆老病踪。
近已有人传我死，何期此地与君逢。
两穷未必时流识，一笑犹为造物容。
自觉平生豪故在，能挥万字饮千锺。

曾戴金幡胜，如今有几人。
尚能容白髪，屡得见青春。
定力忘寒燠，冥怀任屈伸。
遥知残雪地，即复化为尘。

拟撩社瓮共治聋，难向春泥觅雁踪。
每叹寄书多不达，孰知行役巧相逢。
道衣染褐惊新制，醉鼻添皻失老容。
尽日携儿往何处，归途灯暗夜鸣钟。

厌闻世态已如聋，旧雨人来久绝踪。
自笑云萍无定止，不图针芥有奇逢。
侯门列鼎三牲奉，田舍巾车一鹿容。
试问吟怀欲何向，定应羞傍马医锺。

六客三老翁，范张雅善谑。
逆耳两能受，傍观殊错愕。
当其未醉时，容言极温恪。
美俗夸英多，玄理探敷落。
罚{酉光}弗少恕，谈锋遂相斫。
傥非德将之，岂不咎狂药。
红尘玄都观，玉树临春阁。
此感独慨予，默然引深酌。

今日定复热，月落色亦红。
东方垂欲明，忽被林雾浓。
已有牧牛儿，出没黯淡中。
暗行三十里，兀兀视马鬃。
天宇悉已白，始见真秋容。
宿鹭起空际，鸣雀出林丛。
何所最可喜，稻熟岁粗丰。
人世强食弱，生生终不穷。
干戈汹海宇，幸存兹老农。
古来几魏徵，死为田舍翁。

一城最高处，晚色引跻攀。
莽莽斗牛野，重重吴越山。
秋将佳句画，人共老僧闲。
聚首非容易，何妨酩酊还。

代步仅一马，奄忽乏敝帷。
扶舆陟南山，幸有渊明儿。
树阴玩苔藓，稍读古板碑。
江湖岂无人，不如僧能诗。
□□□□杪，窃虑高必危。
稳坐勿竞险，羲农端在兹。
欢伯偶就招，引满奚容辞。
未饮觉秋寒，既饮忘百为。
何以得渡江，醉中初不知。
至今酒醒夜，绝叹斯游奇。

吾所学诗伯，近世惟二陈。
稍换后山骨，复写简□□。
□□足活法，亦复窥天珍。
妙年张文潜，晚节吕居仁。
书名始画屋，但疏勿与亲。
雍容曳绅裾，彼为何等人。
去去白云外，保此诗酒身。
我死或不死，汝死为埃尘。

伏鸡护窠能搏狸，人物一理谁无儿。
南山斑寅产三稚，野人采樵遥见之。
萧萧落日黄茅坞，睥睨田家窥水牯。
衔归穴中哺尔雏，岂不此心慈父母。
射石没羽李将军，两老於菟如有闻。
伥鬼夜报旦出猎，遁逃远入千重云。
纵火鸣鼙括原隰，生擒二彪逸其一。
食肉寝皮勿遗患，壮士挥戈血鲜滴。
滴血满地遗腥臊，顽嚚昏暮来咆哮。
舐沙啮土擦树木，如哭如泣空哀号。
君不见楚灵投车痛子死，尔杀人子亦多矣。
又不见禄山反噬逆天理，逆雏先斮长安市。
渠魁未缚妪与翁，凶酋肆虐焉可容。
安得冯攘卞刺扫此辈，假威之狐群亦空。

粲粲夫容花，昨日犹鲜妍。
憔悴忽乃尔，霜实使之然。
南山有松柏，初未见贞坚。
弱草一已萎，独立众木前。
世不逮王霸，天犹生圣贤。
君谅达兹理，何用常忧煎。

高密非逢世，才堪学掾为。
稍容请禄米，聊复隠书帷。
要路终多险，清官未觉卑。
莼丝春正美，早寄鉴湖诗。

盆梅开欲尽，翠干已苔深。
物极容春蛰，人穷自陆沈。
锺知浮世事，灯识老儒心。
冶陌饶芳草，衰迟肯重寻。

我比绛老今何如，甲子三百六十余。
雨多晴少几水旱，往往咎证符占书。
新正三日甲子雨，残腊未春何所主。
通理三白妄自宽，明旦寒檐雪寸许。
耳顺已过从心前，平生目击真可怜。
兵戈屠斫骨骸拄，疾疫葬埋墟墓连。
偶容脱遗鬼录内，贫无人知窘无对。
至此岂可逢歉岁，夜枕梦惊心欲碎。
虽然慎勿尤天公，迩年米价元不穹。
汝自不肯学贪吏，攒眉耸肩甘诗穷。

有马可代步，无马徒步行。
有酒醉亦佳，无酒神思清。
客楼卧病中，日夜唯雨声。
此病尚可起，当如雨复晴。
气尽死期至，岂容强求生。

江皋残雪霁，想见东风还。
可览不可拾，春容有无间。
城市哄灯火，强作元夕天。
乱离痛甫定，物华非自然。
栖栖坐羁旅，嘿嘿悲徂年。

谁实柄咸淳，无君欲不臣。
举朝皆谄子，此老独全人。
去国獒频嗾，居村虎自驯。
伤心诸狎客，容易竟亡陈。

蹈海沈江合比踪，子阳蛙坎可能容。
自闻门外韩擒虎，岂乏云间陆士龙。
信矣百年谁不死，哀哉三子亦相从。
烂为井底泥无恨，肯顾区区马鬣封。

窗眼蟏蛸粟许微，早能结网伺虫飞。
都来口腹容多少，狼虎操心伏杀机。

我生之日忆我父，痛甚少游眠古藤。
忍见金汤今堕甑，劣容诗礼尚传灯。
策名作郡了无益，罔利肥家终不能。
决定归欤守先墓，种瓜聊得似东陵。

病恐医难谢，贫惊籴愈昂。
未甘频饵药，只欲暂休粮。
暑殆无凉处，饥容有熟乡。
归欤谋藿食，不敢畏秋阳。

吟窗委巷间，四顾尽尘阛。
屋角才孤树，楼西仅远山。
群饥乌谩噪，高举鹄容攀。
夜静看星斗，秋风喜渐还。

西湖西畔路，死魅复游魂。
早作千年调，能容一尺浑。
国刑修己怨，王爵报私恩。
纵许留遗孽，终无令子孙。

闻说尚书至，欢声沸道傍。
饥民应复饱，暑气顿成凉。
此老今能几，吾徒尚有望。
略容对谈麈，小缓理归航。

全吴称富庶，一水忽萧条。
稍辱君公察，焉容盗贼骄。
浦荒櫜物谢，田落介虫饶。
见说塘西路，人家总被烧。

八月十五夜赏月，楼台丝管沸金穴。
百万珠帘卷嫩凉，茉莉花阑木犀发。
八月十八日观潮，幕帟粉黛迎兰桡。
雪山沃天雷动地，出没红旗争锦标。
此是钱塘旧风俗，骄贵小儿生华屋。
四时有春无秋风，常知歌笑不识哭。
一年不似一年秋，渐衰渐老成白头。
去年之秋尚云乐，今年之秋何其愁。
中户田租三万石，水潦不容收一粒。
况从兵乱窘避地，白璧黄金俱丧失。
前朝后市旧富人，半作道傍蓝缕身。
委巷小民或绝食，粥卖伉俪捐僮侲。
一切时节不复讲，履长贺岁犹卤莽。
淫雨连旬未必晴，潮何人观月谁赏。
月缺月圆宵复宵，潮落潮生朝又朝。
事与承平不异处，唯有南来秋雁飘。

七载休官学老农，间关垂死脱兵锋。
折腰早觉身难屈，饶舌悬知世不容。
已幸栎阳归旧质，可能稷嗣冀新封。
时清犹作茹芝老，杜叟斯言我愿从。

四体非槁木，焉得常无为。
下士蔑轨则，德人慎容仪。
屈伸一时间，良复关安危。
举手一不当，尚难令童儿。
横目愚而神，岂可易指㧑。
造次肆亵慢，合沓来轻欺。
臂且有所使，衔袖未出时。
恂恂君子心，于此先有思。
脱若役吾仆，未容盛气施。
刚桀世讵乏，受侮宁无辞。
画一发狗纵，厥规曹也随。
年老益畏谨，请苑犹召疑。
捉麈授生徒，秉钺行军师。
一如执玉恭，庶几无悔追。

四体非槁木，焉得常无为。
下士蔑轨则，德人慎容仪。
屈伸一时间，良复关安危。
举手一不当，尚难令童儿。
横目愚而神，岂可易指㧑。
造次肆亵慢，合沓来轻欺。
臂且有所使，衔袖未出时。
恂恂君子心，于此先有思。
脱若役吾仆，未容盛气施。
刚桀世讵乏，受侮宁无辞。
画一发狗纵，厥规曹也随。
年老益畏谨，请苑犹召疑。
捉麈授生徒，秉钺行军师。
一如执玉恭，庶几无悔追。

乃翁辛苦注周易，曾梦神人谈太极。
清泉煮蔬啖粝饭，酰盐醤姜俱不食。
迎霜猎猎缊袍青，映日萧萧颔须白。
自云今代王辅嗣，憔悴形容人不识。
有子有子狂非狂，其名复亨字雷阳。
十五早学张道陵，二十已成费长房。
篆符咒水逐鬼物，朝游燕齐暮衡湘。
信奇喜异世不少，指空说无饶衣粮。
读古人书识道理，定复在陈饥欲死。
不如沈家跨灶郎，恍兮惚兮行怪诡。
村惊郭骇争赠诗，我亦徇俗书此纸。
万事宜假不宜真，往往神仙亦如此。

草草供行役，奇奇就苦吟。
饭迟缘共灶，舟窄仅容衾。
稍冷天须霁，将明夜已深。
江湖四十载，空负一生心。

堂上琴书间鼎彝，檐前金鲫映冰池。
园林花木初容见，家世衣冠便可知。
熟识二难俱好事，偶来两客各能诗。
一时触目多佳思，烂醉如泥竟未奇。

天地元知一指齐，樗庵小小架榱题。
故应懒散身常健，孰谓昂藏意未低。
神气自调丹鼎火，仙班不藉紫芝泥。
落成此老来酣饮，酬爵端容据席西。

闲愁不断连天远，浊醪快似并州剪。
兴亡得丧横胸中，冰消雪释春风转。
我本不学抱朴翁，何修致此丹砂容。
服食呼吸能还童，不如但饮瑠璃锺。
宝莲山南屡簪聚，醉乡不省归来处。
东邻西舍姓名谁，但记门前大樗树。

意所欲往路无远，暖韭早梅政堪剪。
相逢不少酒一杯，大胜能成丹九转。
争席者谁斯薪翁，何至帖奉鱼军容。
我一山仆君一童，亦无蛾眉间歌钟。
忽如云散倏萍聚，无何有乡是归处。
寄声为谢黄面仙，焉用七重围宝树。

霜净天空心共远，一缕游丝无可剪。
欲识人间真道人，眼近红尘念头转。
历历落落一秃翁，取数过多邴曼容。
从今教子为牧童，岂复敢望铭鼎钟。
闲朋冷友时相聚，方寸不无暗合处。
谷神玄牝要深知，钓竿须拂珊瑚树。

我家黄山百里远，两峰插天翠如剪。
归心久落故溪云，柁转不由船不转。
采茶𣃁药呼邻翁，藉草地宽何不容。
挟兔园册教儿童，菜饱无异禄万锺。
底须太史占星聚，世人寻觅无知处。
海内故人脱相思，江东渭北空云树。

忆昔浮蛆醉玉醅，天寒一日饮千杯。
危楼拥妓临晴雪，联马呼僧认野梅。
岂料暮年纫败絮，尚容永夜画残灰。
间关幸脱干戈死，落魄佯狂自可哀。

今年夏雨水，浙右岁事失。
五月客杭城，市民几不粒。
逮乎书云前，稍稍喜晴色。
转手又不然，一雪二十日。
岂止闾巷穷，大半缺衣食。
我穷尤自笑，亦尝二千石。
今如故将军，俗眼不见识。
下舟北关埭，泥水何狼籍。
离披一破伞，{捏扌=木}杌两败屐。
俗谚雨夹雪，未易得休息。
大雪复大雨，造物讵容诘。
柁师所见赁，修广仅数尺。
而我凡五人，卧处殊太窄。
初过皋亭山，垂近临平驿。
有酒二三壶，聊以慰仆厮。
吁嗟岁云暮，何苦事行役。
马援壮志已，阮籍穷途迫。
永夜不复眠，孤篷滴复滴。
天地岂不大，一叶寄兹夕。

已雪又复雨，天寒行路难。
船中寒尚可，未若堰头寒。
已雨又欲雪，泥深行路迷。
岸边泥尚可，未若堰头泥。
官船买船逾十丈，终日牵攀仅能上。
小船不阔五尺者，大船塞之不容下。
堰夫惯见甘途污，轴胶缆断相号呼。
得钱赡家计未愚，不惜身如牛与猪。
人生劣可足衣食，何必来此堰头立。

相逢未觉道途难，把酒论诗数夕间。
磊落胸襟开古谊，从容色笑借和颜。
长年役役鱼千里，末俗悠悠虎九关。
赖是同乡复同味，一寒如此遽春还。

忆昨与君同榻时，奇温叠重狨豹皮。
醉卧呕吐污茵帐，君不诮责予不知。
一从建康出城去，七里八冈泥涉路。
一步一滑不可度，始复思君寝处处。
幸有笋舆犹得乘，其实不胜其战兢。
句容破店无卧榻，一夜打坐如禅僧。
老顽穷健耐辛苦，地角天涯迷处所。
客中知我何如人，店妪无赖肆讥侮。
蹉跎六十二年身，明日又见新年春。
祇应独坐思乡客，犹胜孤征失路人。

腊月廿九日，丁亥之岁除。
朝发句容县，寒空晴色初。
初晴信可喜，泥深犹尺余。
午憩白土市，暮指丹阳湖。
未至四十里，落彩沉金乌。
泥昼尚可涉，泥夜何可逾。
况乃冈坂间，十步千盘纡。
积雪五十日，冻块始半苏。
雪中间以雨，野溜成沟渠。
埂塍或断缺，下有不测淤。
江南旧行役，两夫肩竹舆。
与其一跌三，不若拾而徒。
芒鞋既已著，岂复惜衣裾。
黑者为水潦，白者为路途。
暗中相摸索，前行后号呼。
右手拄我杖，左手一仆扶。
远村坎坎鼓，守岁以自娱。
荆棘莽苍中，焉从造其庐。
前导忽还迓，道远店亦无。
求宿一农家，地卧用草铺。
于此得偃息，岂敢过有图。
暖汤濯倦足，浊酒斟浮蛆。
意色默相贺，天其念无辜。
幸无坑阱堕，险不狼虎屠。
灯下见异物，非马非骡馿。
藏牛于屋内，云以避穿窬。
终夕噍草声，去枕才咫且。
从者各僵仆，不异犬与猪。
平生几今夕，亦尝分郡符。
军府炽庭燎，丽谯侈门符。
宾客候兵卫，儿童奉屠苏。
焉知穷且老，狼狈逃村墟。
疮痏腰膂破，痒痛皮肤枯。
大风鼓天地，啸鬼号鼪狐。
使其伏榛莽，岂不戕厥躯。
遥遥乌聊山，有竹有琴书。
我故念我家，儿女亦念予。
目睫竟不交，炯然如鳏鱼。
晓行付一笑，终夕空嗟吁。
作诗纪此事，异时示吾雏。

夜卧田家牯犊傍，晨兴籼饭煮葱汤。
厄穷未觉英豪耻，清苦应容寿命长。
客路天晴聊可喜，家园春动自难忘。
已欣旧岁交新岁，却向丹阳忆紫阳。

属镂愤气已销平，江入新安水至清。
净洗长安遮日手，更容尘土到冠缨。

我非尘中人，素心在尘外。
深谷行人稀，幽赏与心会。
原畴苎苗肥，岭坞杉木大。
女绩男斧斤，生理于此赖。
稻畦无凶年，山泉百道溉。
水满时自舂，奇哉涧边碓。
惜我乏寸土，把茅不容盖。
老矣徒空谈，惘惘发深慨。

军马所不到，大山夹长谷。
千载几离乱，不知有杀戮。
鸡犬何晏然，未羡鄠杜曲。
连林望不极，春晚蓊以绿。
其大至如椽，谓之猫头竹。
苦竹尤清严，翠葆森矗矗。
厥土最宜杉，弥岭亘冈麓。
种杉二十年，儿女婚嫁足。
杉杪以樊圃，杉皮以覆屋。
猪圈及牛栅，无不用杉木。
联筏下浙河，善价不轻鬻。
山高高至天，𦶟灰艺畬粟。
又有茗荈利，商贩给南北。
忧旱不忧潦，脱如岁不熟。
蕨萁与葛粉，槌捣代糜粥。
岂若水乡人，动至售骨肉。
丑陋羞冶容，健寿由寡欲。
定非私此邑，大言夸美俗。
行脚遍海内，久久寓辇毂。
万端堕奸欺，往事杯水覆。
曷不归乎来，于此擅幽独。
崎岖荦确间，数步一匍匐。
犹胜见贵公，膝行受耻辱。
寒泉洗尘心，怪石醒醉目。
野叟茅庐边，买邻愿兹卜。

上岭何所苦，一步一气喘。
下岭何所苦，一步一脚软。
直视三千丈，石梯落层𪩘。
终须到平处，尚作屈曲转。
彼犹可通车，太行羊肠坂。
此乃不容步，险甚蜀道栈。
回首望木杪，千里百里远。

众山环如规，中有一川水。
山腴翠树圆，水洁玉石峙。
居人近百家，耕余习文史。
此翁独能诗，早充宾贡士。
平生宦情薄，一试仓庾氏。
中年厌兵革，肥遁白云里。
时时吟一篇，自教孙与子。
满屋读书声，万事不到耳。
问途访幽居，曲折十余里。
麦天小雨霁，初夏风日美。
远迓携饮壶，剧谈并宴几。
门帖句句佳，字画亦劲伟。
尽出名画挂，频共高阁倚。
烹煎茗笋良，饤饾蔬果旨。
鼓吹聒深夜，酒酣未容起。
寒薄攀华盛，两姓合嘉礼。
东床向志学，骨相良可喜。
积德贻后人，方兴未云已。
发禀济青黄，垂绅曳朱紫。
天人幽显间，施报有兹理。
略窥宅边园，培芳茂花卉。
黄鶑殆无数，白鸥不知几。
山茶及岩桂，叶叶莹如洗。
间气锺人物，吾故卜诸此。
老夫托姻好，悠远自此始。
定当继朱陈，何但夸孔李。

俗徒纷云云，章甫殊不竞。
不竞何以故，无奈二氏横。
予曰实不然，请各言其行。
开辟古至今，儒道独也正。
柱史玄牝门，专气保清净。
末流诡长生，妄欲夺天命。
灵山见作用，误认气为性。
轮回岂有之，怪缪莫究竟。
两俱可鄙者，巫觋事禳禜。
愚氓惑幻说，往往堕坑阱。
既曰身出家，粉黛侈婚娉。
岂不交鬼神，酒肉厌膻蒏。
此曹浪夸毗，内衰外徒盛。
吾侪读何书，尧舜至孔孟。
抢攘干戈后，学校幸未屏。
穷者伏闾阎，甘忍饥寒并。
仕或为冷官，官冷亦何病。
宁戚半夜歌，曾点暮春咏。
求己胜求人，自重岂容轻。
东家子朱子，述作贯百圣。
遗言一一在，足可雪几映。
省察中为和，存养义由敬。
上溯周程张，例不颛宰柄。
乃有功斯文，如揭日月镜。
韶音一以还，二氏噪卫郑。
榛蔓彼自迷，我此松柏劲。
历观史传间，不学行国政。
丧亡窃威福，依附涉巧令。
异端伺罅隙，磨牙骋讥评。
前哲贵内修，韫匵宁待聘。
信有饭不足，未羡庖欲清。
勉哉子此行，始终抱渊靓。
万一际奇逢，定作苍生庆。
不然归去来，预戒菊径迎。

今年六十二，弃官八年矣。
生世业已休，来日凛无几。
孰谓尝作郡，旦暮窘薪米。
少时颇豪宕，晚乃穷如此。
此事非所忧，所忧学业圮。
孤卧仅一榻，疾读动千纸。
积迷如望洋，顿悟不违咫。
深井朱夏寒，自汲洗手水。
心更洁于手，时以理趣洗。
平生大缪误，岂不习经史。
搜览浪该博，著述堕浮靡。
诗虽稍得名，往往语多绮。
夙愆奚庸追，旧嗜差可止。
回车遵大路，千圣同一轨。
兹晨记吾降，益复感髪齿。
忽虚苦下泄，乍实结中痞。
道在果何惧，朝闻夕可死。
朋友挟壶酒，卒爵强告旨。
敦笃谢亲姻，辑睦赖邻里。
人情不容拒，羔雁间豆篚。
酢宾有故常，勿药姑少俟。
清庖作汤餠，霑丐儿女子。
菲馔彻馂余，稍亦及仆使。
老夫且伏枕，万事莫挂耳。
处约犹处乐，可不省诸己。
俗竞徒朵颐，退修宁贲趾。
幼者日以长，衰迈斯可揣。
要令百禩后，知有老居士。

藕花茭叶忽明眼，此地聊乘解愠风。
无酒尚堪翻作有，苍颜终不变为红。
虚声浪漫盈天下，急景奔腾过日中。
万事可容着心力，迩来诗句亦匆匆。

慵起披衣出户迟，今年最喜免招医。
粗容破灶炊云子，可用芳筵佐雪儿。
醉后作诗多不记，梦中读易了无疑。
雨晴风爽园林密，独立清阴过午时。

尔来画工工画花，俗眼所识惟纷华。
牡丹百卉哄蜂蝶，芙蓉鸳鸯相交加。
大为屏帐小卷轴，堆红积绿供□奢。
高人瞥见付一笑，妇女小儿争惊夸。
我爱杨君画山水，要自胸中有妙理。
巴东巫峡猿夜鸣，洞庭潇湘雁秋起。
皓月明河万里天，淡墨扫成顷刻耳。
旧与结交三十年，今老而归识其子。
是父是子皆诗人，每一相逢佳句新。
西风萧寺父谓子，写此前朝朝士真。
自言画是作诗法，状貌之外观精神。
忽似老夫对明镜，翛然雪鬓乌纱巾。
野态愁容本难画，问言何得此奇怪。
得诸苦心熟在手，郢人斤斧由基射。
腰围不用黄金带，象笏紫袍贫已卖。
只消结束作樵翁，看山独立长松下。
大杨居士醉曰然，小杨居士呼来前。
眉间更著□毫一，缥缈诗仙仍酒仙。
汝不逢我作郡年，此直当酬百万钱。
今既无此无可言，聊复赠之歌一篇。

科斗何年变篆字，至秦程邈翻为隶。
今人但习真草行，谁会六书三耦意。
篆所最难柱与圈，学打一圈费三年。
岂容臆决蔑师授，汩没形象迷傍偏。
九江法帖钟鼎刻，兵火以来犹可得。
人间亦有说文本，臣翱反切臣锴释。
朱生赠我古印章，奎躔壁度森开张。
自言少小嗜此艺，意欲径上阳冰堂。
细观刀笔最佳处，颇识传笺通训故。
苟焉糊口栖此身，元来亦是知书人。

山色初明小雨开，可容无地拓襟怀。
荒寒试与登临去，奇崛能随感慨来。
何限诗愁关世故，终凭烂醉了生涯。
风流二谢犹堪恨，俯首刘郎戏马台。

秋容洗雨雁浮空，牛斗之南江以东。
是处皆为群玉府，谁家不似水晶宫。
君侯总是文章伯，文物差宜锦绣胸。
缓马倚楼随所适，高情长在醉吟中。

山城酒薄客愁浓，卧厌秋霖万事慵。
九月十月忽飞雪，北人南人俱笑容。

端许忧差减，宁容病寖侵。
添兵薅草寇，垂早降梅霖。
寨破山无险，田高水亦深。
著书垂不朽，或可遂初心。

独立萧萧落叶风，闲居已忍十年穷。
幸犹张籍不终瞎，未必杜微真是聋。
琐事可容知较尽，尘编敢谓读皆通。
骨骸欲朽心神在，未害藏山待至公。

病笃辞台席，明年遂失襄。
少容公展布，岂遽国危亡。
此老为微子，吾君类偃王。
欺孤木绵鬼，寸斩亦何伤。

干戈汹涌一年间，酒债何时可尽还。
盗起屡煽邻县火，军兴全赭近城山。
天阴体倦金疮痛，岁俭家寒藿食艰。
最苦梅开厌求索，柴扉草舍不容关。

玉楼仙去老逋坡，天下诗人奈尔何。
茅舍一枝元不少，水村千树未为多。
力排杀气回元造，善保阳神养内和。
暗处寻香疏认影，可容冶思羡凌波。

知旧惊嗟踵丧亡，劣容此老据藜床。
六旬有五犹穷健，百拙无双但醉狂。
莳菜连畦终岁饱，种梅匝屋满家香。
不须苦怨春寒恶，榾柮炉边味最长。

涉世形容悴，违时嗜好偏。
偶犹身未死，岂为己无眠。
道丧文趋刻，谈高学类禅。
申生真毙犬，望帝竟啼鹃。

纷纭钟鼎误公卿，孰与山林保令名。
不共鹄袍争举业，早令熊辔绍诗声。
人间倏忽惊兴废，物外从容了死生。
何限貂蝉无葬地，一丘风月自佳城。

骎骎七十保余龄，鱼眼无眠夜夜醒。
魂梦不迷神女雨，形容欲似老人星。
参同契注房中术，归去来辞座右铭。
却笑空王太肤浅，张皇浪说八师经。

筑室肇闻开吉卜，弄璋恰喜共良辰。
千间广厦连云起，一颗明珠入掌新。
撰上梁文焉用我，作汤餠客可无人。
门闾如此须高大，他日能容驷马轮。

仙棋一局烂樵柯，尘世纷纷梦幻多。
病起镜中非复我，愁来酒外更无它。
逍遥悟解参庄叟，矍铄形容谢伏波。
忽省明朝又生日，暮年归计欲如何。

眼待稻花看，青苗浸急湍。
万家应恸哭，五月更恒寒。
政尔千仓足，犹云一饭难。
凶灾忽如此，容易便平安。

今日云霄客，何人禹稷思。
树高堪避溺，稻尽底充饥。
苦口非吾事，衰躯异昔时。
东溟容有限，细读后山诗。

谁保南阳百世阡，控颐别颊每堪怜。
发丘郎将焉容御，裸葬王孙幸获全。
何所不如围即墨，厥今安在像祁连。
小诗更举樊崇事，好与慈孙孝子传。

垂及七旬叟，行将三伏时。
归期秋未定，病势夜尤危。
眼困终难寐，心明尚可医。
阴寒伺阳燠，间隙不容丝。

晴向小园窥，今朝忽有诗。
乳鹅殽菜叶，跃鹊颤花枝。
春气寒终暖，愁人老更衰。
醉僧约同饮，徇俗未容辞。

岑寂观群动，舂容领众香。
三椽容卧起，一锸共行藏。
俗眼荣朝槿，顽躯敌闰杨。
皮枯面黧黑，心镜皎如霜。

岑寂观群动，舂容领众香。
三椽容卧起，一锸共行藏。
俗眼荣朝槿，顽躯敌闰杨。
皮枯面黧黑，心镜皎如霜。

梅熟枇杷肥，山寒更衲衣。
爨童锄菜去，饥雀入厨飞。
湖海归来晚，亲朋乱后稀。
可容无定力，事事与心违。

一叟西郊至，农谈半日闲。
但容身少健，未觉世多艰。
役倚淘金免，逋期获麦还。
苦辛仍节俭，聊得老田闲。

书贵有容德，曰无嫉于顽。
凤鸣鸷其翰，狸首於菟斑。
楚楚夸毗子，自谓高难攀。
焉能凂我哉，冰炭何相关。
君欲遂胜彼，只轮俾无还。
不见古战场，暴骨堆如山。

直道难容世，深言易绝交。
但称司马好，勿解子云嘲。
彼自盟黄棘，吾宁藉白茅。
一竿至清水，归去老江郊。

楚词兰有晦翁注，模写真容本陆玑。
不待花开着囊贮，紫茎绿叶可熏衣。

此画良真李伯时，形容飞动卒难诗。
但将元祐苏黄作，开卷焚香朗诵之。

帝敕王家专管竹，子猷高风谁可续。
西州间生文与可，后来特判筼筜谷。
帝敕陶家专管菊，千载渊明一影独。
分司旁出可无人，醉插齐山容杜牧。
梅花天下第一花，天下好诗翰林家。
孤山山下清浅水，疏影年年横复斜。
水中漉影出此句，美玉凿石金淘沙。
至今和靖一丘壑，敢有代者需齐瓜。
乾坤故异醯鸡瓮，元来别有梅花洞。
玉堂不隔蓬与弱，自是世人肉身重。
周郎妙年有仙骨，月夜往来跨鸾凤。
自言家住梅洞中，怕泄天机称是梦。
芙蓉城主传石丁，洞天是处花冥冥。
莲花博士薇花郎，玉阶除拜时告廷。
世间善赋梅花者，定皆梅洞诸仙灵。
梅洞梅洞果何在，七十万里天常青。

荀氏八龙，慈明无双。
岂有头与角，可以模形容。
贾氏三虎，伟节最怒。
岂有毛与皮，可以析毫缕。
古人画马非画马，借此绘写英雄姿。
东方角龙西奎虎，天有之人亦有之。
善书画意不画像，妙在托兴如声诗。
点睛飞去果有许，烈裔顾凯亦未奇。
卧龙未飞，睡虎不吼。
一飞鳞虫附之皆上升，一吼百兽闻之悉窜走。
人见此图指点爪牙然不然，我得此图屈伸语默观圣贤。

南北间关万死身，今年六十九年人。
偶容有酒仍容健，不叹无官肯叹贫。
遣礼送诗烦故旧，借楼市馔请比邻。
还闻共说虚翁寿，似陆严州过八旬。

拙宦知今是，颓颜及古稀。
寡言为暖药，微醉当寒衣。
空腹蝉当饱，长身鹤肯肥。
天容清更健，不省桔槹机。

极目无穷六合宽，仰天如以浑仪观。
日躔箕斗逢长至，月宿奎娄届大寒。
肘后方多难却老，杯中物到莫留残。
来年七十身犹健，容膝归欤亦易安。

即是黄鶑紫燕时，稍晴肯放百花迟。
酒来尚许颜红借，春好何容鬓雪知。
扶杖可从灵寿赐，闻琴肯作孟尝悲。
山深粗有延年药，归老松根掘兔丝。

诗人而寿者，近有数老仙。
后有陆放翁，前有曾茶山。
亦复有二赵，南塘与章泉。
年皆八九十，至今诗集传。
南岳五藁出，岂无刘后村。
老妓风水僧，两诗太不然。
三生感容堂，晚节尤可怜。
虚叟年七十，努力当勉旃。

近人于仕宦，如以韩卢猎。
泰山有不见，得兽夸足捷。
学问夫何如，有书钥诸箧。
府史以为师，仅能署吏牒。
雕鞍骤肥马，画阁贮美妾。
万一至公相，岂堪任调燮。
老友刘密翁，早隶周孔业。
大辂鸾和鸣，大乐律吕协。
南省据都曹，不以贵自挟。
朋来多下交，宾至必谦接。
解官寓城东，座寒乏毡{叠毛}。
高卧懒问选，两落秋蓂荚。
积薪后居上，彼勇哂吾怯。
为言耻孟晋，如病夏畦胁。
有时酤我饮，荒墅纵步屧。
果核饤俎豆，羹糁供匕䇲。
居然道怀孚，宜尔情话接。
公才岂不知，大川宜作楫。
顾于名利波，未肯卜利涉。
人生惑外物，种种意欲惬。
高睨官爵梯，等级恨不躐。
愚窃窥此翁，嗜欲阱已敛。
宁为三省鲁，不慕一诺侠。
经史入胸中，邱陵堆重叠。
文词落笔下，布泉极熨帖。
庄重异新锐，详缓蔑虚詟。
谁欤心怏怏，或者言喋喋。
气帅直其内，义理为管摄。
归欤扫松楸，试负都门笈。
中书多缺员，闻早下堂帖。
不然肃政台，冠豸群小慑。
分司江之南，亦足煦疲劣。
去当柳嘶{扎/虫}，还及杏飞蝶。
鲰生岭海梦，尚忆鸢跕跕。
短随李广衣，长弹冯驩铗。
万死脱一生，粗免翳桑辄。
今年七十老，鬓秃无可镊。
与人素寡合，况又畏讼谍。
往往交游间，平地生巀嶪。
万里风枝殊，一旦合鹣鲽。
挥麈许谙听，曳履容追蹑。
公将北阙觐，我终南亩馌。
甚欲饯远郊，扶杖尾蹀躞。
愧无一杯酒，阳关唱红颊。
他人侈别筵，椎牛宰刚鬣。
而此何枵然，穷极棋无劫。
顾视童子佩，帨砺若觹韘。
持干富人肆，讵肯出质贴。
吟兹送行篇，终夜不交睫。
浩浩号西风，索索雨木叶。

湖上山如故，湖边客总非。
容堂今不见，凉夜草萤飞。

人间红叶去无踪，膏沐谁为百草容。
霜杰同时谥贞秀，抗衡惟许老蟠龙。

今日都无病，康强百不忧。
近霜黄菊月，过雨紫兰秋。
可醉岂容避，欲归遄复休。
寒衣浆补办，此外更何求。

今日都无病，黄花酒一觞。
登临怜老者，风雨过重阳。
稔岁真希有，南天始欲凉。
余生容苟活，不敢昧苍苍。

今日都无病，重阳倏又过。
浊醪常醉好，佳菊未开多。
岂必皆时节，焉容不啸歌。
一樽二三友，风雨奈予何。

兴赋雍容诵麦陂，徐徐别颐用金椎。
通身都是藏污罪，揖让如仪解说诗。

闲身不想入鹓行，家近何分客与乡。
所喜今年年最稔，又逢此日日初长。
云容顿改不为雨，雪意尚悭仍作霜。
岂意老翁开八袠，朋来聊与共清觞。

容堂何地可容人，一语忠规坐杀身。
母死明年尔亦死，盗名犹谓再庚申。

干涵坤毓万汇伙，独得为人赖钧播。
八尺身为天地赘，一寸心将天地裹。
道眼自应非肉眼，以心观物无不可。
灵台光洁日月悬，肯使一丝挂尘堁。
老寿龟鹤夭蠛蠓，博大鹏鲲小蜾蠃。
王侯云霄纵翱翔，奴隶泥涂淹坎轲。
雷霆起蛰春生儿，霜露敛华秋结果。
防风九亩霸十围，痿痹支离蹒跚跛。
二五之精形相禅，彼胡魁梧此么么。
天所赋予各有命，女子岂羡弧矢左。
蝼蚁君臣雁弟兄，道理大处无细琐。
洪纤各遂逍遥游，续凫之颈尔其叵。
徐侯读书得玉匙，圣人门户启关锁。
用宾屡扬北上鞭，大隠荐鼓南游柁。
筑室金陵割锺山，临川僻学百义堕。
千古子在川上心，想见解衣盘礴裸。
梧桐杨柳竹阴间，菱荷叠重花婀娜。
弄丸一卷经世书，内篇外篇夜灯火。
静寂动感来无穷，昭布森列俱帖妥。
通达居然今贾傅，岂容栖迟老江沱。
乘流止坎大厥观，进退久速不预揣。
熏天富贵腊毒味，涎讵肯流颐敢朵。
窗前草青鹿共眠，槛外沙白鸥同坐。
忘机得意茅三间，焉用陶朱西施舸。
况又义方延硕师，乃父析薪子克荷。
此诗擿抉宇宙秘，察君襟抱吾亦颇。
世间俗物未必识，我知鱼乐子非我。

石溪清浅不容舟，但有常常绿水流。
莫道江湖风浪阔，此中涓滴是源头。

五季乾坤混为一，艰难得之容易失。
一拳槌碎四百州，新法宰相王安石。
二苏中尤恶大苏，周二程张俱不识。
绍圣奸臣讲绍述，元祐诸贤纷窜斥。
东坡饱吃惠州饭，心知惇卞乃国贼。
恍惚他乡见似人，海棠一株困荆棘。
海内文章蜀党魁，蜀第一花世无匹。
邂逅相逢心相怜，瘴雨蛮烟污玉质。
忆昔蒟醤筇竹枝，适与张骞遇西域。
彼徒生事劳远人，此感与国同休戚。
屈原放废郢都丧，箕子囚奴殷录讫。
惠州未已更儋州，必欲杀之至此极。
立党籍碑封舒王，竟使大梁无社稷。
此诗此画系兴亡，可忍细看泪横臆。

恭惟方寸心，表里无将迎。
妍丑物不逃，宇宙大明镜。
时开复时阖，静定动亦定。
孰为磨且奁，尘垢敢吾竞。
徐步冲牙和，俨立章甫正。
威严修德容，戒惧毓景行。
典谟冠百王，首言钦恭敬。
慎寅与祗让，惴惴远机阱。
怠慢惟不敢，兹其所以圣。
三畏四勿传，孔颜曾思孟。
洛学至正叔，主一肃正命。
乾淳朱逮张，铭箴互规咏。
奥室鬼神临，寐枕雷霆迸。
凛若对庙祭，严于听军令。
古君子必尔，持身以莅政。
保家云仍长，理国彊以靓。
繄予幼不学，乃有东家郑。
一谨御万邪，道涯自孤泳。
何当跻公堂，幽话听犀柄。
师授分所闻，庶尽人己性。

漆园老子蝶魂飞，缑氏仙人鹤驭归。
往事何凭烟漠漠，余生几度雪霏霏。
早容身厕三千列，偶许年过七十稀。
籍湜叛韩吾岂敢，平生不惯食言肥。

大物既归周，裸士来殷商。
夷齐与箕微，均为识三纲。
我所领小垒，可容久徜徉。
亦欲拾之去，群盗纷寇攘。
勉强不得已，芟恶完善良。
完国非我责，完郡亦何伤。
幸保千里民，不为剑戟戕。
奸鬼伏肘腋，两贼程与黄。
门生讦座主，婿不顾糟糠。
妄告无反坐，官吏饱贿赃。
一朝掷笏绶，仅有书几囊。
辛巳至庚子，阖门饥欲僵。
二十年不仕，愚意谁揣量。
苟生内自愧，一思汗如浆。
焉得挂海席，万里穷扶桑。
茅屋荫松菊，槿篱畦芋姜。
读书粗知道，晦遁攀余芳。
诗文亦不俗，千篇垂琳琅。
今汝往筮仕，已逾四十强。
萧然乏行李，艰甚谋聚粮。
此皆我之过，弃官畏祸殃。
以致儿女辈，无不羸以尫。
行行燕山下，悠悠易水傍。
北风无时无，南人少裘裳。
汝父近八袠，汝母七旬将。
苟可得一职，归甘泌之洋。
生理我无策，徒此歌慨慷。
壮士一大笑，出门青天长。

莆田鄣郡本同宗，更著深衣臭味同。
秃笔有天犹易补，孤灯无地可能容。
不趋宰相翘材馆，宁纠诸侯泮水宫。
十载凤池科尚在，已应一举首登龙。

暮年无不与心违，节物过从事总非。
何处青梅尝煮酒，谁家红药试单衣。
半酣便合拏舟去，骤热犹容借扇归。
忽忆向来独立处，雪天闲看白鸥飞。

等是耕王土，谁令住海滨。
死沈凡几屋，生哭并无人。
可痛淮连浙，兼忧广及闽。
鲸鲵容此物，蝼蚁视吾民。
浪祭推潮鬼，虚祈主地神。
怀襄吾未见，七十五年身。

阇婆之国古来有，其人裸体蓬厥首。
后来改号作爪哇，君僭称王妻僭后。
跣足露乳布缠腰，往往自妍不知丑。
千岛万岛南海南，谓远无虞险可守。
成周通道八蛮朝，旅獒越裳孰敢后。
真腊彭亨皆入贡，巴尚答洽尔独否。
壬辰腊月明日望，三平章往命招诱。
泉州出门七州洋，飞樯舞帆朔风吼。
五旬有余至其境，惊禽骇兽破胆走。
前主初丧后主立，国乱未定内掣肘。
生擒瞎直吃当王，癸巳三月之十九。
先降土汉必者牙，水陆引道分左右。
继获昔剌小大子，□□留屯岂容久。
所俘病亡或逋逃，穷则反噬如野□。
□秋班师会占城，诸国降表肯相受。
梢工满载槟榔果，征夫烂醉椰子酒。
生金铜钱暨百宝，搜山讨掳恣意取。
蝤蛑虾蟹玳瑁螺，芭蕉豆蔻皆可口。
风俗可怪亦可怜，食无匕箸但用手。
生年月日都不记，淫乱混杂忘牝牡。
得此诗料告者谁，滕良伯父乃吾友。
我赋长篇当凯歌，甘誓胤征同不朽。

鉴湖北棹迓征鸿，昭代乾坤靡不容。
运际包荒连茹泰，时当养正出泉蒙。
暂为掾史司刀笔，遄许勋名上鼎钟。
看取汉家有故事，赵尧犹得拜三公。

拔茅犹在盍归休，何事清河日倚楼。
百岁四分三已过，十朝九醉一无愁。
独遗蕙帐容逋客，谁向瓜田识故侯。
定是紫阳山下路，西风仙袂揖浮丘。

扬子云易为太玄，邵尧夫易为皇极。
温公之易曰潜虚，观物行成有七易。
环圆其形刳其中，圆则能转中则容。
譬如门牡必有牝，环中居士心与同。
车各双轮三十辐，与之运行谓之毂。
毂之两端凿窍穴，良工于此膏其轴。
老子教人举一隅，庄子推广言户枢。
圆而能容无滞碍，大德若容百川输。
居士易应有师授，言人咎休顷刻究。
厥祖三世登巍科，乃翁八旬享高寿。
环外人赋环中篇，何时吴门吾过船。
携酒与汝谈此事，月窟天根玄又玄。

扬子云易为太玄，邵尧夫易为皇极。
温公之易曰潜虚，观物行成有七易。
环圆其形刳其中，圆则能转中则容。
譬如门牡必有牝，环中居士心与同。
车各双轮三十辐，与之运行谓之毂。
毂之两端凿窍穴，良工于此膏其轴。
老子教人举一隅，庄子推广言户枢。
圆而能容无滞碍，大德若容百川输。
居士易应有师授，言人咎休顷刻究。
厥祖三世登巍科，乃翁八旬享高寿。
环外人赋环中篇，何时吴门吾过船。
携酒与汝谈此事，月窟天根玄又玄。

世间春暖此间寒，万树阴阴万竹攒。
骢马来游人不避，画龙谁写我频看。
余生久已忘三黜，高会犹容预四难。
闲赏孤山梅五绝，樽前剩爱一枝酸。

心空节劲翠筠浓，冷笑凡花诲冶容。
可是人间秋水碧，东方七宿应苍龙。

湖海今非昔妙龄，未容许汜识陈登。
归心七里滩头棹，客思三茅阁上灯。
雪里梅香寻酒媪，雨前茶好待诗僧。
近来衰老嗟何似，怕啖杭州六月冰。

素甚鄙南岳，幸尝忝雪窗。
格高为第一，意到自无双。
倏忽千军阵，雍容九鼎扛。
僧敲作手势，吾可贾长江。

岳忠武王炎兴中，才跨光世俊世忠。
人见百战百胜功，孰知洙泗储心胸。
奸桧忮忍摧英雄，秦贼之臭传无穷。
忠武馨香迥不同，鬼神呵护垂箕弓。
子子孙孙有祖风，允文允武足临容。
敦以阅乐诗书崇，维德裕甫明且聪。
昭文大学其宗公，招之使来有秋鸿。
贤父贤兄笑颜红，酌酒赆别浮金锺。
有马有车舟有篷，脯腊湩酪羊豕熊。
藕莲梨枣蘋蕰葑，罍之俎之笾豆丰。
文宾诗客罔不从，𫐈祀而行气如虹。
浙之西而淮之东，中原广大尧民雍。
邹鲁齐赵森儒宫，默会寸心豁双瞳。
卢沟之水何溶溶，五门佳气瞻郁葱，殿上日月朝衮龙。
马亿万万休战攻，猎围发踪无豜𫎆。
海东青上天无穹，天鹅脑碎飘虚空。
书生匪我求童蒙，桥门冠带新辟廱。
六艺一经或一通，加之官爵与磨砻。
千里虎符百里铜，君遨王京登丹枫。
即霑一命寿乃翁，归欤不见橘霜浓。
近在新年桃李秾，鶑鶑燕燕飞蝶蜂。
满斟环坐绣芙蓉，春满一家和气融。
我有一言如药石，后生仕宦非所急。
明时用人略梯级，况乃要路荐引密，集贤翰林真可得。
我身自有本来物，官小官高何损益。
君家万卷刻书籍，此事乃一大功德。
陶铸青衿千百亿，归而求之不凿壁。
一灯可费十年力，然后自观语与默。
一默浩养百虫蛰，一语九霄轰霹雳。

陈其姓，名曰容。
称所翁，善画龙。
葛岭翘材酒杯客，不分虎，不凭熊。
晚节写此箨龙儿，真是老笔善藏锋。
我尝遥望识其貌，古面无髯双鬓蓬。
画龙撇竹匪二技，造化虽异机轴同。
竹即是龙龙即竹，鬼施神设非人工。
龙耶竹耶勿恼我，拓楼长啸万里天宇空。

大苍山，小苍山，有若醉翁亭外滁山环。
万梅万竹万松柏，万岩万壑超人寰。
河洛以来万万卷，上至姚姒下孔颜。
蝇头细字藏数世，晁张韩柳笔追还。
三道八韵果何用，时文之学久已删。
星源幸有此一老，妙龄早悟向上关。
明年古希满七十，不知京洛有尘阛。
花间自与鶑蝶赏，果熟朝共猿猱攀。
文人才士过从每樽酒，樵夫牧子亦许荆同班。
海内一统三十载，书文车轨过荆蛮。
捐轩弃冕考槃磵，清朝乃容此士闲。
神仙窟宅何可到，蓬莱弱水隔险艰。
安得插翅一飞往，穿深憩密弄潺湲。
王摩诘心似可拟，陶渊明径焉能扳。
既而思之各有分，命所当得天不悭。
大苍山，小苍山，此非百顷之家不能办，游人未易窥豹斑。
题诗寄往聊想像，我有把茅独蜗跧。

细读来诗窥所学，忘机忍事用功深。
远同随笔洪公号，妙得吟窝邵子心。
怀抱春浓重酝酒，语言渊嘿绝弦琴。
我能容物天容我，无是无非镇似今。

我能容物天容我，容足元消地几多。
结莫逆交聊尔汝，闻无义语勿谁何。
飘零踪迹因循惯，冷淡光阴苟且过。
人世政如蚕食叶，百年谁办茧成窝。

取日虞渊战临平，鼓起金山麾伏兵。
既不画此背嵬军阵形，国容貂蝉佩葱珩，军容金甲马朱缨。
又不画此生面真仪刑，昔王不肯专枢庭。
清凉居士以自名，散遣万骑还屯营。
独控长耳游林坰，林间坐石樵叟争。
不无醉尉呵夜行，孰识朱门抗旄旌。
王孙妙年万事轻，欲蹈箕颍遗浮荣。
龚侯淡墨胜丹青，作此灞桥风雪征。
龙变不测人中英，谛观岂是寒书生。
丈夫出处吾能评，不可长剑即短檠。
得时用世身名亨，否哉履道幽人贞。
叶叶用意何峥嵘，大司马侃孙渊明。

金鞍骤紫陌，讵识林下胜。
石苔为谁碧，我辈坐乃称。
丝毫无愧容，照此冷泉镜。
竹树亦如我，不与春色竞。
匏尊未用酌，一见百虑醒。
土囊发饕风，无波此终定。
革履汉臣心，恐未敌兹莹。
木杪夜月孤，庶其许相映。

名画元不出画工，善书决不属书史。
子春伯牙非伶官，古能琴者必君子。
枕流漱石今孙郎，电眸冰齿霜髯张。
洒埽书室焚古香，信手为吾调宫商。
琮琮琤琤泉落涧，嗈嗈喈喈鸿度汉。
从容整暇未肯忙，小俟吟猱观抑按。
急如快剑斫蛇分两截，琉璃瓶碎玉簪折。
似有鸾胶再补完，细视冰弦元不绝。
又如电走雹飞驱霹雳，老树百丈龙爪入。
得非獭髓灭瘢痕，依旧乌桐净如拭。
睥睨黠鼠伏狸奴，杀机一动与之俱。
鹰扬颇类师尚父，牧野秉钺行天诛。
临河而闻杀鸣犊，曳轮不往反乎覆。
许由不受尧天下，一瓢虽无吾亦足。
圣门此意传不传，耿耿精灵月在天。
孙郎何处得授受，长江秋霁印婵娟。
五音本无根舌齿，六律发挥凭手指。
音律之外求七情，万变悉从心上起。
孙郎胸次夫何如，贮储古今万卷余。
孰谓七弦轸上之神圣，不本二尺檠边之功夫。
少年学琴欲学渠，勿但弹琴当读书。

君维大雅姿，被服蔼兰荪。
胸次综流略，本本又元元。
手追七子作，凌厉气所吞。
余事到翰墨，藉甚声价喧。
居然难自藏，珠玉走中原。
四年郎省户，小滞当高鶱。
肯来为多士，复除布春温。
力争吾道回，中流收崩奔。
眷言维桑旧，从容驻輶轩。
我亦喜再见，一笑略寒暄。
首诵新诗章，两耳为君尊。
高情殊磊落，俗子何足论。
顾我寂寞地，无物当赠言。
乃复携尺纸，看君醉墨翻。
霜木石共老，野竹翠不蕃。
落笔频申顷，岁晚古色存。
思君时一把，此意期勿谖。

胜游得胜士，欲济得健𫇛。
如此正自佳，宁论晴复雨。
徐行看前山，云气互吞吐。
借我乌藤枝，急奔青莲宇。
跋疐良亦疲，籧篨可能俯。
呼酒酹此脚，一笑失枝拄。
吾怀已旷然，阿香殷余怒。
床敷相对睡，不暇参佛祖。
晨光报新霁，生色浮宿莽。
诸峰忽自献，颇自作眉妩。
绝顶瞰具区，勇往不可户。
而我跛躄者，迟钝谁比数。
窘步竟难陪，内热生心腑。
庞通远相要，渊明喜欲舞。
篮舆叩隠庐，趺坐直香缕。
四士苦未还，踏破辛夷坞。
俱是青云客，那得薄圭组。
新笋甜如蜜，新茗白胜乳。
山灵倘见容，吾欲老兹土。
预愁下山去，尘事纷旁午。
试问白木镵，何如长柄麈。
他日蒙菜把，终当作地主。
此翁无乃痴，紞如已五鼓。

招隠费招呼，习隠聊习步。
素隠为素餐，充隠似充数。
悠悠千载内，罕与真隠遇。
少小慕真隠，每诵坡老句。
朅来法华游，正在题诗处。
真境忽在前，更慕坡所慕。
真则思虑泯，不真精爽骛。
真则光尘合，不真圭角露。
真书无欹仄，真味无反恶。
真乐无安排，真逸无疲苦。
所以要任真，从其讶箕踞。
所以贵葆真，从他笑椎鲁。
但看真隠庐，萧然只环堵。
青山以为屏，白云常在户。
随宜种花药，快意扫庭宇。
可作真率会，可说真实语。
可饮真一酒，何者非天趣。
玄真乃诗流，季真是仙侣。
拉之相与俱，巾屦此容与。
坐闻雏鹤鸣，时看苍虬舞。
疏散略边幅，谁客复谁主。
吾亦忘吾真，酣歌下山去。

人生贵合并，造物忌嘲弄。
颇与同社阔，正坐两骭冻。
南城七日游，前事诸贤用。
但愁茅屋陋，不足置宾从。
此会岂偶然，岁月日时共。
四癸义可取，三壬老堪送。
况有蹇东阳，初不减潘葑。
渴吻久已燥，乐饮宜一纵。
笑谈更温克，容与非倥偬。
永言戢厚意，拜嘉敢不重。

天圆如旋磨，万古几曾息。
日毂环之走，西坠俄东出。
圣贤法天运，所以长汲汲。
大禹生胼胝，孔弗遑煖席。
客寝何太康，人或规不及。
亦有功名者，斋内运甓百。
不放身暂闲，苦欲劳筋骨。
如何适安斋，燕处甘暇佚。
此斋匪侈丽，易安取容膝。
竹几对藜床，左右置书册。
有时值佳友，从容遂竟日。
体适任屈伸，意适任语默。
惟其适之安，适且忘吾适。
向来孤山老，保此逾耄耋。
以安遗子孙，此计固已得。
人生天地间，何事非吾职。
夜思昼所为，然后安可即。
况君抱修能，当念踵前业。
相期在万里，无从守一室。
精义以致用，龙蛇岂其蛰。

天圆如旋磨，万古几曾息。
日毂环之走，西坠俄东出。
圣贤法天运，所以长汲汲。
大禹生胼胝，孔弗遑煖席。
客寝何太康，人或规不及。
亦有功名者，斋内运甓百。
不放身暂闲，苦欲劳筋骨。
如何适安斋，燕处甘暇佚。
此斋匪侈丽，易安取容膝。
竹几对藜床，左右置书册。
有时值佳友，从容遂竟日。
体适任屈伸，意适任语默。
惟其适之安，适且忘吾适。
向来孤山老，保此逾耄耋。
以安遗子孙，此计固已得。
人生天地间，何事非吾职。
夜思昼所为，然后安可即。
况君抱修能，当念踵前业。
相期在万里，无从守一室。
精义以致用，龙蛇岂其蛰。

斯人宗工国司命，容斋有容静斋静。
海涵岳峙俱伟人，心同道同不同姓。
向来先后持玉节，共仰福星在吴分。
一公归领集仙班，一公继登六鳌禁。
大名本是宰相职，高搴书帷地步峻。
导密亦是翰林长，快埽槐厅消息紧。
天教两翁转鸿钧，赤子到头合苏醒。
东南秀士颇不乏，当年着意极搜引。
而今造化况在手，想见姓名犹见省。
石生已起有温生，我爱莫助德怲怲。
苦为百草忧春雨，坐待风霜发苕颖。

雪堂西席雪江水，广文先生是乡里。
此翁平生事崛奇，欲上虚空鞭𫘧耳。
迩来深藏老锋锷，未许容易试越砥。
插天光气尚历历，若为著渠岩石里。
仲华本愿郡文学，百年功名一日起。
峥嵘今不少自贬，吾道毋乃太孤峙。
苦将新句调山灵，不遣陈迹蹋死鬼。
世俗贵耳不贵目，谁得其皮兼得髓。
翰林主人墨客卿，会将此事全付子。
吾衰正复何所用，两钱之锥漫苴履。
固知梅老难抵当，夜半偏师来研垒。
幞砚囊笔俱坚坐，尔以不战淹客晷。
天地冻合万木僵，军中颇怪多堕指。
春风呼酒为解严，十部从事贤一纸。

八咏楼中景，都从笔下收。
使君容此客，诗卷重于舟。
我颇曾三至，君应倍四愁。
潇湘与章贡，千古只同流。

切忌犯正位，须教截众流。
闻钟应已悟，缚律未为遒。
室小才容膝，诗成自点头。
出门忽大笑，明月一天秋。

阳羡长腰米，儋州秃鬓翁。
相传作佳话，好为表遗忠。
收槛溪山胜，从容诗酒中。
南湖未归客，岁晚倘来同。

几回九日九江湄，杖屦从容信所之。
下潠远寻观获处，东篱想见醉眠时。
共陪今日吴兴守，犹记当年己酉诗。
我亦平生知所慕，飘飘衣裾任风吹。

逃疟形容兀似槎，谁寻独树老夫家。
高人早擅无双誉，佳客争看第一花。
已为义尊成酩酊，更夸信笔写葩华。
斑斓小草真儿戏，得借余光亦所嘉。

七袠空余永感情，南园养病闭柴荆。
一朝破戒为儿子，四坐合并表友情。
地主每能容枯枿，天公特为放新晴。
余年得此今多幸，白发倾欹一醉成。

鲁僖再闰孰为偏，五载之终似远然。
辛亥徒为章首岁，上元直在太初年。
未从元凯叩长历，且效少陵吟短篇。
一线闲愁随日长，形容空老此江边。

高标照我发星星，百尺楼边一寸茎。
樽自不空如北海，客非善饮类公荣。
四筵惊起闻豪唱，五斗拼教解宿酲。
何事诗筒来较晚，且容汤粥煮榆羹。

二珍胥会到柴关，诗为高情趁早还。
海上便如逢若士，橘中应不减商山。
可人风味知渠隽，老我形容有许颃。
快击黄包烹紫壳，为君呼酒一开颜。

酒名真一妙形容，方法传来玉局翁。
摇动天关出琼液，澄然不比小槽红。

病攻我剧声摩垒，月避人深目眯糠。
一盏浊醪如许障，诸余不容苦思量。

金飚争放木夫容，蘸影清波分外红。
玉立前庭一公子，丰标不与俗人同。

开庆言容悦，咸淳奏直前。
每逢时宰怒，自保哲人全。
垂世三千卷，归田二十年。
汾亭有遗操，独拍泪潸然。

昔日三株树，雕容顿可惊。
一癯危独坐，多难失孤撑。
官舍煎茶梦，天涯裹饭情。
无由送车后，抆泪愧平生。

何年尘镜昏乍洗，金背涌出状怪诡。
自古空言马生角，今乃见马生两翅。
恐是渥漥种，往往感龙气。
龙惟神，飞行天，若傅两翅何足贵。
想似穆天子会瑶池，肉多身重不得飞。
一朝乘之逍遥出六合，奔风轶电那容追。
万里一息日未旰，当时从官无乃疲。
或云车辙马迹往往有，如此安用彼翅为。
徒留诞谲诳后世，我愿观者更勿疑。
我闻西王母，参目而虎首，物以类应固宜尔。

向来南岳凤曾鸣，再驾缇屏又一星。
文物君谟丹荔谱，江山白傅百花亭。
舂容相与频呼斝，肯綮争看妙发硎。
紫橐青毡吾旧物，孔鸾行矣集明廷。

寂寥篱户入泉声，不见山容亦自清。
数日雨晴秋草长，丝瓜沿上瓦墙生。

眉疏目朗姿圆通，诗书万卷罗心胸。
华阳三茅仙洞中，凤笙隠隠和松风。
薪林图谶呈梁公，朱砂曾青霜雪容。
服之身体飘轻鸿，积金涧泉东复东。
山中宰相那无功，昭阳竟作单于宫。

屋檐斜入一枝低，欲为形容颇费思。
萧洒花裁冰脑缀，横斜干倚斗杓垂。
风浮香动更阑后，窗映枝横月转时。
最是孤高难著语，只宜索笑莫言诗。

古今墨客兼骚客，推许黄山甲众山。
三十六峰层汉外，百千万岫乱云间。
炼丹帝往名长在，捣药仙归臼已闲。
叶落花开人寂寂，雄鸣雌和鸟关关。
瀑湍岩罅常飞沫，砂现崖巅未带殷。
水畔青牛眠正稳，源头白鹿去仍还。
清潭易见鱼翻锦，幽洞难窥豹露斑。
著罢棋枰留嶂顶，流来桃片点溪湾。
鸾翔弄影非无侣，鹤唳冲天岂类鹇。
空谷伐柯樵父远，平川唤犊牧儿顽。
石缾倾注泉那竭，瑶草敷荣地匪悭。
老桧络藤缠夭矫，苍苔蚀径遶回环。
遥知衲子明空苦，应笑贪夫竞触蛮。
断续小桥艰跋涉，崎岖绝磴费跻攀。
枝头果熟猿争取，树杪梢枯鹊为删。
虎踞风前疑啸吼，龙潜潭底想盘跧。
水帘珠贯何曾卷，石室云封底用{槴邑=睘}。
对峙容浮高耸峭，合流曹院响湲潺。
汤泉浴起能轻骨，药鼎餐遗可驻颜。
胜概不穷吟不尽，一时模写在人寰。

竹马才抛又是翁，年来自觉转疏慵。
欲开竹下三三迳，还借毫端六六峰。
处世竟无非理事，对人那有可惭容。
浮沈聊尔从吾好，却笑南阳说卧龙。

头颅搭飒一山翁，万事随宜敢讳穷。
不结东华尘土梦，何干北海马牛风。
半生踪迹从容里，一片襟期冷淡中。
兀坐有时参世味，古今兴废转头空。

目欲穷千里，楼头着意看。
云横知岫远，野迥觉天宽。
对景诗怀壮，乘风衣袂寒。
主人还解事，容我恣凭阑。

疏影横斜水清浅，冰容不比寻常见。
若非采石谪仙魂，定是汨罗骚客面。
鹤膝枝低俯镜奁，鸭头波静澄江练。
凭谁说与老孤山，敢续君诗君莫厌。

向晚郊墟送嫩凉，征鸿点点又南翔。
年光迅似离弦箭，世事艰于上水航。
月不冷炎来户牖，诗多凄怨感蛩螀。
秋容莫道全萧索，篱菊芙蓉竞试妆。

欲坐春风欠宿缘，识荆琳宇忆当年。
初逢脱略知心地，再见从容值暑天。
万卷诗书君有种，一犁烟雨我无田。
晓来喜报檐前鹊，忽得珠玑璨两篇。

幽窗兀兀坐愁中，忽拜山中小篆红。
心事尽从诗里见，交情全在帖间通。
从容笑语知何日，老草赓酬寄便风。
多谢绨袍尤恋恋，个般襟度有谁同。

听彻茶烹蚓窍声，挑灯开卷眼能明。
□□□□□□□，过了残冬岁又更。
世事间关人易老，容怀萧索寐难成。
推窗且对梅花月，便觉尘襟一晌清。

从容依绿泛莲红，吾郡生民有幸逢。
政事分明天外月，风标翘楚雪中松。
携琴领鹤宦情好，横笛倚楼诗兴浓。
腾茂蜚英闻帝里，行看宠锡禄千锺。

报政三年满，还容借寇么。
丝纶来帝幄，襦袴蔼民歌。
遗爱棠阴茂，留传锦句多。
苍生今有待，霖雨早滂沱。

幸披云雾睹青天，尽道山人有宿缘。
得坐春风才半日，胜居尘世已千年。
槎枯许到银河畔，葭老容依玉树边。
两字光芒关不住，私心犹敢觅新篇。

世变浩无极，俯仰长吁嘻。
人情恩与雠，相值每不期。
邯郸至受兵，何与鲁酒醨。
弄丸本无心，乃解两家围。
怀古意未竟，伤今有余悲。
世无武城宰，偃室有谁归。
世无吴兴令，牛屋奚敢辞。
不虞涉吾地，叫嚣且突隳。
樽俎化桎梏，宾主生戎夷。
范雎几拉骼，蔡泽成颔颐。
自怜还自笑，此物至奚宜。
犁牛受鞭絷，文狸坠阱机。
此岂物有罪，罪在角与皮。
安之若有命，虽死无悔追。
俄闻天际星，一夕躔次移。
光芒照人间，是为使者车。
翩然下青冥，持斧衣绣衣。
文章星斗烂，号令雷霆威。
幕府遴高选，分遣羽檄飞。
君来山水县，草木生光辉。
洗手奉三尺，不肯枉毫厘。
登山缚虎兕，入水擒蛟螭。
斯民久疮痏，妪喣以母慈。
遂使斯道福，溥及山泽癯。
盘水无先容，倾盖无素知。
南北风马牛，何以极至斯。
生物不言功，固匪天地私。
寸草犹有心，那得报春晖。
临行持杯水，劝君重踌躇。
为我更持献，端谢夹谷师。

世界归大壑，人事如奔淙。
浮生萃草木，万变成飘风。
触蛮两蜗国，王侯一蚁封。
下观黔首愚，咄嗟书虚空。
怒攘亦蠢蠢，群飞何梦梦。
失手弄刀剑，转眼生兵戎。
万骑彀弓矢，千夫驾临冲。
原野肆尸血，道路哀离鸿。
帅师有丈人，在师得师中。
不辜多全活，不与群丑同。
师克未为绩，不杀真肤公。
乾坤一胞与，感此重戚容。
涿鹿始争战，千古开武功。
春秋书战伐，三复为惙忡。
南风鼓虞氏，吾谁与王通。
击磬斯已矣，荷蒉犹可宗。
无用愧社栎，浪出羞涧松。
君谓叔孙智，人笑郦生庸。
未能半分补，政堕一动凶。
归来友石友，相对仲与翁。
抱神慎守一，吾欲师崆峒。

万井泉枯民徙市，谁碾火轮烧海底。
蛇翳堕瓮鞭弗灵，丰隆困卧屏翳死。
天驱鬼格啄黔氓，神龙蓄雨不敢行。
万树翠干禾赤熛，田田兆坼龟纵横。
卜侯闵雨无处祷，下问三老及五更。
为言乌龙有圣水，绝顶一泓如鉴平。
寻常澍雨多芳沼，颇怪年来云气少。
有时掣电现光怪，或见盘空形攫矫。
猩鼯藜藿人不经，侯往愿乞水一瓶。
得水入城甫三日，一夕载雨来江亭。
生来不识此山状，见说人行蹑云上。
殷雷下界婴儿声，培𪣻千峰那可望。
山高地迥生神灵，莫嫌潴水才盆盎。
鬃头一滴落人间，平地鲸鲵生巨浪。
世事春花与秋叶，野马红尘云起灭。
龙山万古龙常存，年年幻变生鳞鬣。
敛藏神用潜幽宫，畜眼草草那识龙。
贤侯异政今鲁恭，此心直与神龙通。
吁嗟疲民隔天日，那值岁祲十六七。
麦烂蚕死谷复饥，沟壑委填忧旦夕。
及今雨足稻粱红，预期一饱吹豳风。
龙不有功归我公，公不复有归太空。
谁解作颂美形容，发微抉眇声金舂。
老我击壤歌山中，瓣香敬为曾南丰。

一曲樽前浩浩歌，流年容易隙驹过。
眼前白发故人少，郭外青枫古冢多。
流水不弹嗟老矣，雍门欲听奈愁何。
回头城阙应非昔，还记千年老鹤么。

片片龙鳞蜕老苍，有时伊轧卷沧浪。
真机动处何容力，自是旁人脚手忙。

睦州山下几重山，片板千金一担担。
好着蒲鞋牢系脚，上肩容易下肩难。

一庵许大且休休，世界三千海一鸥。
大地山河容不得，住持只在一毛头。

一镜天公妒不容，妖蟆食堕此山中。
琼楼玉宇知何在，空忆明皇到月宫。

秦皇灭诸儒，若人媚幽独。
偶来得名山，依山结茅屋。
希声陶淳风，无意蕲绝俗。
儿孙日以远，几见碧桃熟。
渔郎从何来，延缘寒溪绿。
兹游窥天秘，平生未经目。
颇见有此容，父老邀我宿。
清谈略晋魏，世路嗟翻覆。
淹留信可乐，离念苦羁束。
幡然理回棹，瑟瑟风吹足。
往来记行迹，溪路三四曲。
机心不自閟，何事惊麋鹿。
回首不逢人，白云渺空谷。

子房英特人，易老穷根柢。
纵横出妙用，万变不离体。
当其报秦时，家难不顾弟。
挥槌𢭏祖龙，结客自燕蓟。
天地为震动，此身一稊米。
秦亡志虽酬，韩破颜仍泚。
来谒龙准公，投机类天启。
中原纷战争，两强力难抵。
雍容谈笑间，国耻竟刷洗。
旧君有反服，臣子获尽礼。
雄心就敛退，勋业犹唾涕。
仙人在何许，高步凌北济。
壑松作糗粮，煮石当酒醴。
千载邈高风，仰望首重稽。

移根托西园，桃李赏奇遇。
春妍虽可怜，颜色悲中路。
奈何穷巷士，多被才华误。
诸公谬爱客，轮囷获殊顾。
投分未云深，容易输情愫。
恩光借春阳，滋液荷凝露。
悠悠当路尘，素地轻点污。
岁暮抱弃捐，君看囚山赋。

吴山多金堂，我来访仙真。
神交若有契，邂逅见主人。
浮云白步障，老松青承尘。
从以香严髫，环以琼树春。
仙人坐盘石，杯劝三五巡。
果苞武陵秀，木𦶟占城珍。
几见蓬海沙，不数上古椿。
问从何处来，骑鹿来秋旻。
谓是老人瑞，游戏葛水滨。
容我野服见，间簉西阁宾。
再拜上祝辞，殷勤寄千谆。
一祝等龟鹤，再祝生麒麟。
语罢却复进，罄折问养神。
随之上南极，放牧云汉津。

杖屦过山东，一重高一重。
云烟呈晚色，雨露洗秋容。
偃蹇石伏虎，连蜷木寓龙。
夜深横短笛，独宿最高峰。

自叹形容改，空惊岁月更。
黠蚕附茧死，怨鸟寄巢生。
歉岁愁亲故，贫家分弟兄。
江南芳草地，此别若为情。

握兵结眷冕旒前，牢落英雄二十年。
虎殿寿觞人痛哭，鹃堂私语众喧传。
尔身不恤无埋地，此耻奚容共戴天。
不有四明倡清议，至今蛟虎卧山渊。

有道论心知己少，世情开口向人难。
滴愁细雨惊秋暮，照睡青灯伴夜阑。
文席知君容孔暖，孤吟愧我胜郊寒。
浮花浪蕊何须数，岁晚归来看石兰。

班固师迁亦步趋，末容后进造庭隅。
半生描摸龙门像，虽乏精神貌却腴。

媒问嫠，汝何伤。
汝为闺秀时，辛苦事蚕桑。
僴瑟顺为正，婉娩礼自将。
笥中有练裙，衣上无明珰。
贫女古难嫁，卖犬办资装。
中年得夫婿，憧憧拜姑嫜。
肃容采蘋藻，洗手供羹汤。
良人正少年，相期家道昌。
良缘天所妒，夫婿奄云亡。
自从夫婿亡，十年守空房。
素帷代锦帱，苫席易牙床。
孤眠耿夜半，单立黯昏黄。
茕茕影徘徊，鞅鞅情彷徨。
皓月照枕衾，暴雨颓垣墙。
独寤谁呼唤，独语谁交相。
如凌空失翼，如涉川无梁。
嫠来吾语汝，琴瑟贵更张。
汝箧既单薄，汝门复凄凉。
汝寒何以衣，汝饥何以粮。
纺绩终难给，舂汲劳欲僵。
死者不复起，生者宜自详。
邻有美丈夫，颙颙更昂昂。
牛羊量用谷，金玉堆满堂。
画梁青琐闼，珠帘毹氍厢。
雕户金弹丸，宝鞍青丝缰。
旌旗明晚霞，剑戟磨秋霜。
奴隶厌绮纨，犬猫弃𫗠𫗮。
门下粲珠履，庭前沸笙簧。
出则专城居，入则侍明光。
一呼千夫诺，一指万夫张。
一笑生羽翼，一怒起锋芒。
吾慕昔蹇修，与汝解佩纕。
以此窈窕妇，配彼组绘郎。
花树戏蛱蝶，莲浦浴鸳鸯。
无烦赋藕花，且喜华枯杨。
何妨鸾舞镜，应彼凤求凰。
人无百岁人，倏忽如风狂。
莫将泡影身，徒置冰炭场。
死后留名节，身朽魂茫茫。
生前受富贵，志得意洋洋。
人生行乐尔，二者试裁量。
蔬食不日给，孰与饫膏粱。
荆钗不自谋，孰与云霞裳。
年滔滔不反，貌骎骎已苍。
败棋须换局，作戏且逢场。
文君慕相如，恢女唤江郎。
有发可重结，有耳何自戕。
试问东夷子，何如声伯娘。
信书不如无，未必有共姜。
鬼妻变人妇，毋作老死孀。

吉甫清风作诵初，圣门宓子又焉如。
四郊无复容成鹤，一室惟空尘釜鱼。
笙谱由庚乡饮酒，凤来榆次帝征书。
得人自古称嘉政，会见三公命贲庐。

收拾乾坤一担担，上肩容易下肩难。
劝君高着擎天手，多少傍人冷眼看。

八十种好，三十二相。
丑恶容止，喂狗不噇。
正好烧香供养。

雪后园林春正浓，玉容公子玉花骢。
雕弓闲试黄金弹，打落天边一个鸿。

长老小师不参禅，只为寻常见得惯。
汝今别我要行脚，与汝谩说个公案。
我亦黄龙长老儿，少年发志大犹低。
一筇行遍半天下，要勘诸方老古锥。
发足仍发勇猛志，莫把参禅当容易。
只今诸老若晨星，半人所在亦须至。
山僧年老已心孤，那堪送汝更写偈。
出门步步好为人，九万里程一鹏翅。

客里休歌行路难，未容归梦绕江南。
荆筐蔽弩人媒雉，桃叶悬门女饭蚕。
故国山河今尚在，残春道路暑先酣。
新诗收拾中州事，归与乡人细细谈。

名父由来产哲儿，一门忠孝蔼芳菲。
自从藩府驰朱毂，久缺庭闱戏彩衣。
兵筦少淹当遂相，樊川已得未容归。
鲁公居外周公内，清夜相思魂梦飞。

建邺古都会，东南气势雄。
宣流分汉使，礼乐有周公。
自是通儒术，元非急治功。
一江秋色外，九郡月明中。
云泽遍田里，声华彻昊穹。
藩方小盘薄，廊庙即舂容。
力可安燕祚，学能传孔宗。
经纶方寸起，勋德古人同。
妄息五官寂，灵存万虑空。
井寒那起浪，木静不惊风。
定者心之主，行兮用以充。
苍生望霖雨，宁久蛰泥龙。

心胸欲闳肆，意气要恢张。
力可弘吾道，方能大此堂。
帘开容燕入，庭阔受花香。
于以警为学，非惟志故乡。

夕阳隔溪明薜萝，数峰谿畔青嵯峨。
层霄仿佛相荡摩，谿流汹涌通银河。
金支翠旗飐山阿，风传雾乐锵銮鉌。
云封岩窦生灵禾，仙灵蜕久留仙艖。
弈枰丹灶斲月柯，漥尊土缶石臼磨。
苔剜藓刻千岁过，护以鬼物烦㧑诃。
谿南谿北夔罔多，𩽼鲂鳣鲔蛟鼋鼍。
雷声吭磕涷雨{雨/沱}，仙筇九节扶下坡。
红妆半醉谁娇娥，容颜二八细马驮。
下马避雨吴歈歌，兰麝馥郁飘绮罗。
灵箫学道蠲烦疴，湘浦解佩声瑳瑳。
双成饮罢鸣云龢，蓝桥一醉朱颜酡。
扶桑旸谷同碧涡，玄书宝文传岂讹。
浮生百岁如飞梭，当欢不欢奈老何。

秋帆泊淮浦，小山倏春风。
春风到花柳，青青间深红。
散屧慰寂寞，道与征夫逢。
为言丧乱后，十室八九空。
村墟暗荆杞，渚泽哀飞鸿。
奈何数下令，科敛纷错重。
语已仰天叹，泣涕霑其胸。
呜呼天地德，微小无不容。
贵人岂不仁，视汝如蒿蓬。
会闻贤刺史，抚汝如汉龚。
征夫甫收泣，悍吏来自东。

祥符真人调玉烛，四海八荒春意足。
孤山山小不容春，十月梅花破寒玉。
风流诗老癖爱梅，拂晓骑馿度山曲。
呼童忍冻折南枝，香满吟窗伴幽独。
到今写入画图中，骨冷神清炯双目。
荡荡巍巍尧舜天，外臣巢许谁羁束。
前年我亦访湖山，山色湖光竟尘俗。
荒坟三尺走狐狸，那复寒泉荐秋菊。
真祠并入梵王家，香月亭前马牛牿。
水边篱落忽横枝，遥睇犹艰况斤𣃁。
鸡园释子皆鹰腾，挟弹扬鞭骤平陆。
仓皇走避尚遭嗔，蹇卫何堪共驰逐。
三百年间一梦同，人与梅花几荣辱。
拊图三叹复何言，天外飞来两黄鹄。

英英人中豪，岁月阅江浪。
胡然构小楼，不卧百尺上。
跂予一登临，规制差可尚。
座中容六客，窗外罗万象。
云烟互吐吞，冈阜相背向。
谁云眼界窄，颇觉形神王。
乃知人间世，小大俱幻妄。
壶公家一壶，维摩室方丈。
拟兹十二楼，钟鼎视杯盎。
鹏鷃同一适，椿菌偶殊状。
何必事翚飞，肆目逞雄壮。
深红屋角花，浅碧盆池涨。
且当共倚阑，烂漫倒春酿。

神龙失灵渊，翳形在勺水。
勺水不可容，又复制蝼蚁。
一朝驾大霆，肤寸云万里。
始知勺水龙，沛雨有如此。

化鹤辽东老令威，旧家华表未能归。
三千里客贡禹恨，四十九年蘧瑗非。
事与心违多感慨，人随世易重歔欷。
黄华老尽秋容淡，何日西山薄采薇。

婢寻本草犬迎医，二竖驱除去复随。
衰老维摩常示病，瘦生杜甫不关诗。
门堪罗雀那容驷，釜不烹鱼但作糜。
见说九重征武士，却须攘臂学支离。

愁烟泫露泣明妃，万蝶魂迷倦不飞。
帐簇流苏裀翡翠，阶翻蹴踘落珠玑。
琼葩分韵香疑减，柳絮成团似却非。
风雨朝昏他日约，忍令容易失芳菲。

七朝迷瘴雾，一昔倒狂澜。
天意竟难料，皇图不再安。
宁甘蹈东海，不忍絷南冠。
自古谁无死，从容就义难。

有酒能浇磊磈胸，人生何处不从容。
横飞辽海成孤鹤，老死南阳亦卧龙。
习静一丘聊自足，逢时万户莫先封。
梧楸门巷将迎少，涧曲分畦学老农。

门外红尘竞往还，小轩容膝自怡颜。
三杯对影夜邀月，一笏拄颐朝看山。
芳草落花春不老，鸣鸠乳燕乐相关。
人间寻遍无闲境，闲境由来祇此间。

初日入高楼，归云杂江树。
鱼游新雨晴，鸟语晨光吐。
天容朗复清，烟色转轻素。
墙草丽车前，巷沟映泥路。
窗明袪宿润，础泫滑微步。
会朝有宿客，过午无来屦。
沿砌上𧏖衣，虚庭竿犊袴。
人生足无事，世故非所虑。
彼语吾不闻，清风有时度。

雨行如漏篷，侧身半车中。
风翻荷叶白，难可为芙蓉。
向来三重茅，仰屋叹穿空。
已经乱离苦，志念常从容。

万古衣冠旧，三朝历数新。
青皇来远道，紫袖拜严宸。
花日明簪冕，槐云舞佩绅。
昭容当槛晓，宰相贺班春。
索令分同列，传呼掖老臣。
汉仪当日事，江汉四朝人。

树晚晴犹湿，好风如故长。
翛然林下意，进似雨时凉。
坐觉茅容徙，来看吕政忙。
飘萧初似暑，淅沥转成霜。
倚袖岚添翠，题秋叶欲黄。
不知兼露下，河汉芰荷香。

天地若为容，凉阴何处逢。
困人惟夏日，健我是云松。
雨立三千丈，风生一万重。
如餐华峰藕，不藉葛陂龙。
脱帽苍虬笑，披衣病鹤松。
月明天似水，归路踏芙蓉。

野处阙过逢，投巾仰露空。
萧萧松下老，洒洒顶门风。
暑不容章甫，天犹念秃翁。
昂霄潮汹汹，落雪鬓蓬蓬。
搔首平生事，忘形半醉中。
蓬莱归去路，潦倒笑臣同。

自不容无雨，行云尽日劳。
来来方汗漫，递递看崇高。
一气埋飞鸟，层阴压戴鳌。
前驱淝水阵，后至浙江涛。
羊角天帆席，龙身海桔槔。
鸿蒙惊久别，握手重相遭。

芸香天上宴，不到野人居。
见说星期夕，闲将腹晒书。
笑人操犊鼻，容我辟蟫鱼。
小勿欺椰子，中从著石渠。
从他便是懒，乞汝巧相如。
此日何堪负，余暄献纳疏。

举眼秋萧索，乾坤岂不容。
叶因危后落，身是出时逢。
古木犹当道，西风小倚筇。
峥嵘如解羽，零乱复寒蛩。
薄似佳人命，飘如去国踪。
小山留我止，香月自重重。

岸柳似衰容，高花忽数重。
红光荡人意，清露湿芙蓉。
秾丽秋深见，攀翻木末逢。
便疑江濯锦，不是隰游龙。
寒倚惊裙溅，云归悄梦踪。
霜风多意思，残日挂高舂。

又自欲昏黄，高高上夕阳。
殷勤如有意，迟暮起相望。
牛背笛三弄，桑榆锦一张。
向人添晼晚，容我更疏狂。
过雨天如改，穿花日尚长。
鲁阳三舍远，人世未须忙。

此日荷天公，宁须挟纩重。
一寒偏更老，可爱莫如冬。
不恨乘驹隙，犹愁闭烛龙。
身如花正午，春入眼偏浓。
有喜融霜鬓，何堪借酒容。
至尊何处在，流涕献无从。

虽霜晴可爱，容我俯前轩。
纵是围燕玉，何如负赵暄。
自怜鲐背痒，敢负太阳恩。
已觉曲身直，犹胜挟纩温。
衰年知潦倒，造物足温存。
尚有葵心在，何因献至尊。

片地为炉古，长镵斫雪来。
蒲团容膝坐，榾柮向人煨。
凿破昆山璞，方如煖阁开。
一根深雨露，四壁涨烟煤。
光怪浮螭吻，云星拨芋魁。
朱门香兽拥，何意早成灰。

鹊巢覆绝孔文举，锦衾裹葬杨德祖。
铜雀春风歌舞长，独征凄然故人女。
故人有女胜无儿，满眼兴亡身属谁。
琴烧笛折筝灰冷，闾巷草深归忍饥。
美人用事单于国，细马驼金为余北。
曾从过雁偕书看，又向枯鱼寄声得。
胡笳日听心自哀，天遣前朝汉使来。
穹庐抱子送于野，欲去欲住真难哉。
大儿牵衣小儿乳，割乳分携泪如雨。
放马儿啼渐不闻，肠断一如初遇掳。
画图巧画欲无声，不尽贤王子母情。
踟蹰拳跼各有态，未必日莫分驰能。
天长地久何终极，事已不堪回首觅。
草无南北是青青，云有朝昏长羃羃。
琵琶恨绝妒难消，海上羝儿梦岂遥。
入见玉关天似锦，归从金马晓当朝。
容仪憔悴恩无骨，记问荒唐存又没。
卫郎去我墓何斯，魏史亲人礼难越。
当时一女赎元身，乱代流离更可闻。
天南地北有归路，四海九州无故人。

忍寒一百五，开落何匆匆。
华堂托孤根，弃我荆棘中。
味言随时变，茗薄酪自浓。
蛱蝶金缕衣，更为悦己容。
虽无蛾眉妒，怀抱常忡忡。

草木舞兮山深，蜩蚻弄兮淙铿。
息琼阜兮嘉荫，漱玉涧兮甘清。
泛夫容兮十顷，搴朱实兮千寻。
虬松兮五鬣，凤草兮三棱。
雨龙归兮灵洞，夜鹤化兮仙岑。
羌谁招兮太史，耿清夕兮猿吟。
逃暍影兮散虑，极幽讨兮峥嵘。
乐吾山兮长夏，归来兮濯沧浪之尘缨。

苕边鸥泛处，浄绿昼愔愔。
老柳花狼藉，新秧水浅深。
烟生遥岸白，云过半溪阴。
容与归桡晚，闲鶑相棹吟。

寂寂长门白日长，容华销尽不成妆。
深深下却鲛绡帐，怕引杨花入绣床。

山中深结屋，山上并栽松。
自有冰霜意，全无尘土容。
晓风香九里，夜月翠千峰。
切勿污秦爵，山林有素封。

负暄行药小徜徉，困卧长安意自伤。
短发怯梳霜柳脆，衰容销镜病梨黄。
熊经龟息持新诀，马勃牛溲试旧方。
解祟送穷浑未验，数奇应笑贾司仓。

有约携樽去，同登百尺楼。
便须乘好月，何必待中秋。
天地能容醉，山川不贮愁。
悠悠身世事，已付一虚舟。

冷风如冰月如水，夜久霜寒倚秋桂。
酒樽已眠人未睡，闲与孤蛩各言志。
宇宙宽闲容我辈，千古万古同一致。
天上人间好恶异，君子小人常倒置。
不愿建侯游万里，金印红旗拥千骑。
不愿闻鸡五更起，衮绣传呼趋九陛。
惟愿擘画千百岁，坐见无怀大庭氏。
不须结绳与画地，何者为愚何者智。
不蚕而衣不耕刈，不暑不寒春泄泄。
有酒如江碧浮蚁，一瓢日日江头醉。
醉后长歌语流丽，歌声透天天为喜。
赐我三元九霞珮，佩之乘风御清气。
虎豹遁迹鬼神避，意之所之身即至。
竦身蜚出扶摇外，直到天宫三十二。

夫子曰道，惟帝之蹈。
臣何容力，亦聿既耄。
天子曰吁。
鸿飞冥冥，罔终弃予。
廪于宫祠，寓我渠渠。

自从夫君来，剑气躔须女。
游刃肯綮间，淬锋沧浪浦。
直气浩难容，才名世所妒。
枳棘岂栖鸾，百里非贤路。
善刀谨自藏，大烹鼎可负。

每侍图书右，令人俗虑空。
隐忧惟世变，卧病亦春融。
圣处一言敬，天然万理中。
音容今永已，哀痛隔幽宫。

图书阅罢独高斋，撰杖油然午荫回。
楮颖从容侍函丈，不妨闲引此君来。

买鱼缕银鲙，鲙细供春醉。
醉立海棠风，看山负惭愧。
万事可离踪，白髪不容伪。
我屋枕干溪，日揖南峰翠。

雨阴忽收霁，云气失闭封。
才转横里港，西睨南北峰。
似慰畸人归，天亦开喜容。
万僝与万僽，销铄无留踪。
近京村舍盛，年丰多尧农。
门户饾饤新，团𪢮傲穷冬。
北城入望迩，瑞霭何葱茏。
败笔亟收拾，不须写心胸。
入闗至急需，衣断须先缝。
南山故业在，此去羞迎逢。

聚落风物古，环住神仙麓。
鱼盐无多腥，蔬茹有余馥。
彼此通有无，朝昏事樵牧。
罢市不待晚，饱听溪声熟。
扶携醉山醪，醉去观飞瀑。
斯人甘翛翛，其识不碌碌。
生来分已定，痛抚时光速。
容我寻梯媒，横溪结吟屋。

到此未入郡，入郡由别港。
不意好奇人，黄堂争说项。
说项非所私，况无适时资。
驱驰靡所惮，重苦登覧悲。
开庆扰攘后，民力未通透。
如斯斗底郡，俗习因仍陋。
只今良二千，恳恻出心田。
耕桑匝原野，谣颂周市廛。
溯舟走麾下，容光托假借。
坐卧寄酸吟，转首已三夜。
将行慰我深，语语吐直心。
发笑酌我酒，垂情饷我金。
平生慨可至，毋若此急义。
忍违离荒津，陆行且无地。
秋寒筋骨疲，风雨更厄之。
病亦坐酒困，乐在遇已知。
下水浩然涉，出港何其捷。
及门祗霎时，不想无吏接。

𫋇矶耸拔大江东，枭能害人时所恶。
或谓水沃石上来，以浇易𫋇本无据。
前对三山削遥翠，左望邑庐如栉布。
政和观额颁宁渊，青墩月出寒沙暮。
仙屋周遭二十间，常容苦行挂单住。
于湖题字迹已湮，拍矶只有风涛怒。
下观转经送轮藏，若徒自希檀施顾。
饱饮临江望此矶，此水终身不曾渡。
青鞋寻胜亦痛快，斜阳迅如箭锋度。
蒲帆挂起祗瞬息，顷刻便舣芜湖歩。
破舟可弃迹可安，邑桥官店暂寻寓。
酾酒欢歌谢江灵，髙眺月江足诗句。

形容淹白昼，意向落清樽。
客榻犹移雨，邻园自掩门。
秋髙江一色，风起月多痕。
忽忽孤生感，真难薄俗论。

吴说天池两字真，梵坊突兀鼓钟声。
圣灯逐夜朝文阁，雷火何年损相轮。
足下有云如隔世，眼前无地可容尘。
追严不枉祠忠定，招得吟僧作主人。

迎面苍峦泼黛浓，几番回首想行踪。
白云拥海文殊阁，老水屯烟圣治峰。
方别衲僧谈梦寐，又逢羽士接从容。
明朝还踏青虚路，重掬神泉听乱钟。

清莫清兮河中水，白莫白兮头上丝。
河清头白自千古，有身清白知为谁。
提篮采桑西城妇，容发蓬勃霜色欺。
传是长安估客女，二八嫁与东邻儿。
东邻儿郎负枭獍，别家出戍征羌夷。
沙场杳邈绝信息，譍门无子难撑支。
花荣草枯知几度，日升月落常双驰。
力勤织𫟃活旦暮，堂前姑老心惊疑。
攒心万苦失头绪，年如逝水何能追。
不恨儿郎祗恨妾，有生无分安齐眉。
西邻女儿年将笄，双髻压颈簪花枝。
金钿贴额腮凝脂，笑妾采叶愁蚕饥。
妾身薄命何暇恤，所嗟母子各天涯。
空闺誓此守清白，不愿封侯愿早归。

粹容成槁木，浮迹类流萍。
天地春明净，江山晚晦冥。
花芒环野茜，柳桁接檐青。
淹滞知何事，思归梦短亭。

白云几叠翠岚重，往往踈钟出梵宫。
石骨谁人镌佛像，岭头何处觅仙翁。
楼台水月丹青地，帘幕莺花锦绣丛。
游子莫支苍竹去，风雷容易起虚空。

矮丛平翦海霞鲜，乱撒东风紫锦钱。
露沈翠抽春节嫩，烟枰绣蹙绛绡圆。
土阶晔晔摇芳泽，山舍英英吐秀妍。
秋色易花谁得见，何时容得麝香眠。

瘦倚西冈石圃阴，玉容忽抹艳妆深。
染春应借东君手，眩眼曾疑北客心。
霞吐丰姿情脉脉，雪遗香影梦沈沈。
粥饧风景清明近，错认庐山种一林。

刚条簇簇陈蝇封，劲叶将零傲此冬。
磬口种奇英可嚼，檀心香烈蒂初镕。
根依阳地春风透，瓶倚晴窗日气浓。
一样黄昏疏影处，悬知水月不相容。

白露零髙寒，西风满原野。
浊酒欢重持，黄花笑盈把。
诗句斐莫裁，秋容浩难写。
岂为今日娱，逢之百世下。

平生托游从，林野乃其趣。
出处偶不同，清浊良已忤。
解组浣我尘，叩门为君诉。
方殷岐黄事，何日当展晤。
欲漱岩下泉，蛩驉念同路。
黙携照胆镜，历历见情愫。
韦𫖒谁为驱，千林泻悬布。
初挂冰一帘，晶晶滴珠露。
弄电不辍笑，轰谷激电怒。
玉虬擘重崖，白昼云雪互。
震掉若弗容，俄然脱沉痼。
寂寂霜林钟，茫茫虎溪渡。
草堂香山基，兴废今几度。
诛茅讵为晚，千古一旦暮。
与君共兹图，濯濯如振鹭。
登眺晨百回，畴能局髙步。

弄珠寄南海，移文讥北山。
出处虽异位，梦觉同一闗。
纯阳有真境，古洞扄林端。
绝顶象纬逼，六月天气寒。
道人讨幽胜，诛茆谋盖棺。
缘深野鸡狎，供罢斋鱼闲。
斗轩适容膝，点勘酬𫓪丹。
理义贵自得，神仙谅非难。
嗟我久荒索，摧心罹棘艰。
羞羡鹤俯仰，空悲马班桓。
终南在何许，得去何须还。

梳鬟照寒泚，寒泚知贞胸。
整鬟摘秋芳，秋芳无冶容。
平生？偃蹇，今逐梁君鸿。
既甘布裙绩，宁厌短褐舂。
剔目信已笃，刲耳何所从。
独抚箜篌谣，河流自潨潨。

长江气势何雄雄，波心幻出青莲宫。
江流万古浮不去，疑有根蒂谁能穷。
溯流逺见一培𪣻，传闻壮观疑谈空。
风帆渐迫惊诡异，金碧还遶深蒙茸。
小船破浪与客去，系缆阶石穿玲珑。
门前笔架水面立，波涛日夕相撞舂。
重楼复道费登陟，面面奇怪陡不同。
丹徒西望耸观阁，淮海大块居其东。
倚栏檐外水转窄，飞鸿没处明双瞳。
与僧煮茗话今古，莫穷幻眇窥鸿蒙。
瀛洲方丈在何许，骑牛觅牛休憧憧。
遥指危樯夜泊处，惊飚飘簸如飞蓬。
禅闗深闭浪打屋，夜定不动猜游龙。
清游适值九月九，汲泉细摘黄花丛。
水上登髙复谁信，证明赖有今逺公。
登堂恍惚见坡印，瓣香起敬仙佛踪。
想像形容记言语，涕零心恻生不逢。
未穷清兴下山去，扁舟一瞬在阆风。
作诗聊复纪游迹，来寻此迹何时重。

岁云暮矣可奈何，云愁雨湿阴风多。
林壑摧残海惊波，惨淡一色无山河。
哀鸣嗷嗷旧枝柯，飞天不容忧虞罗。
深山短景孤鸟过，会看明午风日和。

流水桃花又避秦，诛茅西崦结为邻。
如公尚友浮丘伯，顾我早师梅子真。
棋酒从容新里社，衣冠萧散古遗民。
他年史传收芳迹，应许牵联作隐人。

连天大厦莫容身，小向溃湖边一问津。
心事说知林郭，姓名误入府中陈。
半篙绿水三间屋，一榻清风百世人。
只有青青堤上柳，至今犹是汉时春。

城市我所居，遥看弁山雄。
积雪最先见，皓影照诸峰。
我今逺城市，薄逰留此中。
忽焉岁云暮，更觉樽屡空。
开门未然烛，飞花舞回风。
万木同一缟，四野变其容。
恨无登山屐，幽讨何由穷。

刘公善闭关，怀情灭闻见。
鼓钟不足欢，容色岂能眩。
韬精日沉饮，谁知非荒宴。
颂酒虽短章，深衷自此见。

仲容青云器，实禀生民秀。
达音何用深，识微在金奏。
郭奕巳心醉，山公非虚觏。
屡荐不入官，一麾乃出守。

灵境无人桃自花，东风吹散赤城霞。
山容对我横天末，柳色将春到水涯。
王粲忆秦空有恨，杜陵入蜀更无家。
干戈满眼何年定，回雁悠悠白日斜。

龙马交战相长雄，一胜一负互始终。
二气胁击威力穷，凝冰迸出焦火中。
跳丸飞炮怒打空，一夜白尽午头峰。
顷田十万银裹封，东皇未肯开冶镕。
山眩水晃人灭踪，痴猿冻鹤惊折松。
邻鸡失旦僧懒钟，昏晓不辨天地聋。
盐虎坐险终陷凶，狞狮见日空眼红。
书生径卧身龙钟，讽谏不到齐王宫。
灞陵无驴句不工，万家丑怪难形容。
我闻古语盈尺丰，今深一丈愁杀农。
欲将此意问天公，天公高高高几重。

水声兮激激，云容兮茸茸。
千松拱绿，万荷奏红。
爰宅兹岩，以逸放翁。
屹万仞与世隔，峻一极而天通。
予乃控野鹤，追冥鸿，往来乎蓬莱之宫。
披海氛而一笑，以观九州之同。

积威仁意渐无存，宽厚真能固本根。
只恨涵容伤大过，养成外戚擅权门。

淫色繁声已力排，义存夫妇岂容乖。
君王莫作图婚想，未问悬知事不谐。

国法已难私故人，一杯缱绻岂真情。
不知直正奸贪罪，何必容心强立名。

六朝黄髪老三公，固位依违善取容。
真是乡原为德贼，如何至德比中庸。

卧冰得鲤供亲养，至孝诚能上格天。
每信天人常吻合，应知容谷响声传。

广坐人中便识真，德容言貌每相因。
龙山落帽相嘲论，引得文章压世人。

奸臣擅国佐空临，议禅从容尚付吟。
在俭不思身未保，却怜弊履与遗簪。

请田戎猎凛英风，万乘犹知畏笔公。
晚节不容非老秃，世无明主曷知忠。

自从消瘦减容光，云雨巫山枉断肠。
独宿孤房泪如雨，秋宵只为一人长。

流水环诗境，未容尘土侵。
步迂松径曲，坐占草堂深。
秋句蛩分和，山杯鸟劝斟。
好怀无客共，相对一踌躇。

水沈为骨玉为肌，専宠凉台会有时。
长得夫人容两足，客星不遣史官知。

杨柳如少年，春风吹得老。
朝为白雪花，暮为浮萍草。
明月照妾夫，夜夜闗山道。
明月分半光，照妾颜色好。
空闺一十年，芳容秋叶槁。
宝马嘶，妾夫归，对镜画眉双泪垂。
前日夫悮妾今日妾悮夫，妾貌不如夫去时。

振衣千仞兴悠哉，一日看山十二回。
胸次谁人有丘壑，便容携酒上楼来。

诸方参遍一枯藤，苦节期传夜半灯。
景登楼持棒喝，不容人上第三层。

炎威一何骄，不有商飇惨。
苍茫云海路，飞龙不可览。
我本灌园人，昔乃从铅椠。
万事已灰心，十载空尝胆。
亭亭松篁边，小池开菡萏。
芬清泥自污，根固波徒撼。
终日哦其间，一卧寂百感。
相期晚节香，看此秋容淡。

试问高斋底许，瓠瓜星舍明边。
椰大能容千古，壶中别有洞天。

南人不识两膝贵，曲折百态卑且劳。
斯人护膝不护头，故以颈血霑君刀。
蟠胸孤愤擘不碎，杀气千丈缠旌旄。
援桴亲鼓尽南海，背水更用蜑丁鏖。
俘来吮血语神语，咄咄尚与天争豪。
须臾赤日减颜色，玄云莾莾风飕飕。
或言巨灵收拾付真宰，读罢拊臆生长号。
又言丰隆列对愁绝，疾指玉鞭鞭六鳌。
雨瓢倒翻水怪舞，斗枢横轧天籁号。
怜伊肝胆苦复苦，亦见曩昔真离骚。
劫灰满地莫挂眼，蓬莱虽远容轻舠。
长巨人疠鬼尚堪战，尽闲未许飞仙遨。
乃言兴废在尔不吾与，吾死吾主吾焉逃。
鲁叟闻言拍手笑，斯人六经为骨为皮毛。
斯人卷取六经去，空将赝本传儿曹。

密密绵绵满草堂，不容红日下沧浪。
却因风扫沾泥土，燕子衔来上画梁。

蓬莱春宴聚文星，多荷君恩锡百朋。
四座衣冠陪贺监，一时梁栋盛吴兴。
图书光动青藜杖，人物温如古玉升。
好是木天新境界，萤窗容我种金灯。

挽强二石徒碌碌，学到穿杨精艺熟。
百发百中无虚弦，百中一跌前功辱。
彭君绝识透黄间，不师逢羿师珞琭。
天度三百六十强，一算不容失正鹄。
吾闻天机难语人，往来了了拈众镞。
君姑藏用凝于神，矢口莫轻谈祸福。

坐踞河南百战雄，少年飞槊健如龙。
世间只畏两人在，上有高公下慕容。

一笠一蓑三钓矶，归来不费买山赀。
洞天福地深数里，石壁湍流清四时。
樵牧旧蹊今可马，鬼神天巧不容诗。
先生曾有空同约，那里江山未是奇。

岁月侵寻见二毛，剑花冷落䴙鹈膏。
睡余吸海龙身瘦，渴里奔云马骨高。
百忌不容亲酒具，千愁那解减诗豪。
起来大作屠门嚼，自笑我非儿女曹。

瞿塘隘处真重险，勾漏坡前又一滩。
世事不容轻易看，翻云覆雨等闲间。

三月初五日，索马平山边。
疾驰趋高沙，如走阪上圆。
夜行二百里，望望无人烟。
迷途呼不应，如在盘中旋。
昏雾腥且湿，怒飙狂欲颠。
流澌在须发，尘沫满櫜鞬。
红日高十丈，方辨山与川。
胡行疾如鬼，忽在林之巅。
谁家苦竹园，其叶青戋戋。
仓皇伏幽筿，生死信天缘。
铁骑俄四合，鸟落无虚弦。
遶林势奔轶，动地声喧阗。
霜蹄破丛翳，出入相贯穿。
既无遁形术，又非缩地仙。
猛虎驱群羊，兔鱼落蹄筌。
一吏射中目，颈血仅可溅。
一隶缚上马，无路脱纠缠。
一厮躏其足，吞声以自全。
一宾与一从，买命得金钱。
一伻与一校，幸不逢戈鋋。
嗟予何薄命，寄身空且悬。
萧萧数竹侧，往来度飞鞯。
游锋几及肤，怒兴空握拳。
跬步偶不见，残息忽复延。
当其蹙迫时，大风起四边。
意者相其间，神物来蜿蜒。
更生不自意，如病乍得痊。
须臾传火攻，然眉复相煎。
一行辄一跌，奔命度平田。
幽篁便自托，仰天坐且眠。
晴曦正当昼，焦肠火生咽。
断罂汲勺水，天降甘露鲜。
青山为我屋，白云为我椽。
彼草何荒荒，彼水何潺潺。
首阳既无食，阴陵不可前。
便如失目鱼，一似无足蚿。
不见道傍骨，委积有万千。
魂魄亲蝇蚋，膏脂饱乌鸢。
使我先朝露，其事亦复然。
丈夫竟如此，吁嗟彼苍天。
古人择所安，肯蹈不测渊。
柰何以遗体，粪土同弃捐。
初学苏子卿，终慕鲁仲连。
为我王室故，持此金石坚。
自古皆有死，义不污腥膻。
求仁而得仁，宁怨沟壑填。
秦客载张禄，吴人纳伍员。
季布走在鲁，樊期托于燕。
国士急人病，倜傥何拘孪。
彼人莫我知，此恨付重泉。
鹊声从何来，忽有吉语传。
此去三五里，古道方平平。
行人渐复出，胡马觉已还。
回首下山阿，七人相牵连。
东野御已穷，而复加之鞭。
趼足如移山，携持姑勉旃。
行行重狼顾，常恐追骑先。
扬州二游手，面目轻且儇。
自言同脱虏，波波口流涎。
白日各持梃，其来何翩翩。
奴辈殊无聊，似欲为鹰鹯。
逡巡不得避，默默同寒蝉。
道逢采樵子，中流得舟船。
竹畚当安车，六夫共赪肩。
四肢与百骸，屈曲如杯棬。
路人心为恻，从者皆涕涟。
星奔不可止，暮达城西阡。
饥卧野人庐，藉草为针毡。
诘朝从东渡，始觉安且便。
人生岂无难，此难何迍邅。
重险复重险，今年定何年。
圣世基岱岳，皇风扇垓埏。
中兴奋王业，日月光重宣。
报国臣有志，悔往不可湔。
臣苦不如死，一死尚可怜。
堂上太夫人，鬓发今犹玄。
江南昔卜宅，岭右今受廛。
首丘义皇皇，倚门望惓惓。
波涛避江介，风雨行淮堧。
北海转万折，南洋溯孤骞。
周游大夫蠡，放浪太史迁。
倘复游吾盘，终当耕我绵。
夫人生于世，致命各有权。
慷慨为烈士，从容为圣贤。
稽首望南拜，著此泣血篇。
百年尚哀痛，敢谓事已遄。

北去通州号畏途，固应孝子为回车。
海陵若也容羁客，賸买菰蒲且寄居。

天地虽宽靡所容，长淮谁是主人翁。
江南父老还相念，只欠一帆东海风。

海上多时断去舟，公来容易渡南州。
子胥江上逢渔父，莫是神明遣汝否。

白骨丛中过一春，东将入海避风尘。
姓名变尽形容改，犹有天涯相识人。

沧海人间别一天，只容渔父钓苍烟。
而今蜃起楼台处，亦有北来蕃汉船。

九垠化为魅，亿丑俘为虏。
既不能变姓名卒于吴，又不能髠钳奴于鲁。
远引不如四皓翁，高蹈不如仲连父。
冥鸿堕矰缴，长鲸陷网罟。
鷃燕上下争谁何，蝼蚁等闲相尔汝。
狼藉山河岁云杪，飘零海角春重暮。
百年落落生涯尽，万里遥遥行役苦。
我生不辰逢百罹，求仁得仁尚何语。
一死鸿毛或泰山，之轻之重安所处。
妇女低头守巾帼，男儿嚼齿吞刀锯。
杀身慷慨犹易免，取义从容未轻许。
仁人志士所植立，横绝地维屹天柱。
以身徇道不苟生，道在光明照千古。
素王不作春秋废，兽蹄鸟迹交中土。
闰位适在三七间，礼乐终当属真主。
李陵卫律罪通天，遗臭至今使人吐。
种瓜东门不可得，暴骨匈奴固其所。
平生读书为谁事，临难何忧复何惧。
已矣夫，易箦不必如曾参，结缨犹当效子路。

功业飘零五丈原，如今局促傍谁辕。
俛首北去明妃泪，啼血南飞望帝魂。
骨肉凋残唯我在，形容变尽只声存。
洪流千古英雄恨，兰作行舟柳作樊。

门揜牢愁白日过，不应老子坐婆娑。
虽生得似无生好，欲死其如不死何。
王蠋高风真可挹，鲁连大节岂容磨。
东流不尽铜驼恨，四海悠悠总一波。

燕山五六月，气候苦不常。
积阴绵五旬，畏景淡无光。
天漏比西极，地湿等南方。
今何苦常雨，昔何苦常旸。
七月二日夜，天工为谁忙。
浮云黑如墨，飘风怒如狂。
滂沱至夜半，天地为低昂。
势如蛟龙出，平陆俄怀襄。
初疑倒巫峡，又似翻潇湘。
千门各已闭，仰视天茫茫。
但闻屋侧声，人力无支当。
嗟哉此圜土，占胜非高冈。
赭衣无容足，南房并北房。
北房水二尺，聚立唯东箱。
桎梏犹自可，凛然覆穹墙。
嘈嘈复杂杂，烝汗流成浆。
张目以待旦，沈沈漏何长。
南冠者为谁，独居沮洳场。
此夕水弥满，浮动八尺床。
壁老如欲压，守者殊皇皇。
我方鼾鼻睡，逍遥游帝乡。
百年一大梦，所历皆黄粱。
死生已勘破，身世如遗忘。
雄鸡叫东白，渐闻语声扬。
论言苦飘扬，形势犹仓黄。
起来立泥涂，一笑褰衣裳。
遗书宛在架，吾道终未亡。

北风吹黄花，落木寒萧飕。
哀哀我慈母，玉化炎海秋。
日月水东流，音容隔悠悠。
小祥哭下邳，大祥哭幽州。
今此复何夕，荏苒三星周。
嗟哉不肖孤，宗职旷不修。
昔母肉未寒，委身堕寇雠。
仰药早云遂，庶从地下游。
太阿落人手，死生不自由。
南冠坐绝域，大期落淹流。
白华下玄发，碧苏生缁裘。
心口自相语，形影旁无俦。
空庭鬼火閴，天黑对牢愁。
鱼轩在何处，魂魄今安否。
儿女各北归，坟墓委南陬。
寒食雨凄凄，盂饭谁与投。
荆棘缠蔓草，狐兔缘荒丘。
长夜良寂寞，与我同幽幽。
我心亦劳止，我命实不犹。
昨夕梦堂上，乐昔欢绸缪。
觉来尚恍惚，血涕连衾禂。
晨兴一瓣香，痛如螫在头。
吾家白云下，万里同关忧。
遥怜弟与妹，几筵罗庶羞。
既伤母在殡，又念兄在囚。
兄囚不足念，毋亦为母谋。
三圣去已远，穹垠莽洪流。
缅怀百世虑，白骨甘填沟。
冥冥先大夫，郁郁苍松楸。
防山迄合葬，瞑目复何求。

疾病连三次，形容落九分。
几成白宰相，谁识故将军。
暗坐羞红日，闲眠想白云。
苍苍竟何意，未肯丧斯文。

去岁趋燕路，今晨发楚津。
浪名千里客，剩作一年人。
镜里秋容别，灯前暮影亲。
鲁连疑未死，聊用托芳尘。

吴楚东南坼，风云地一隅。
蹉跎暮容色，不敢恨危途。

一叶江头枫叶丹，秋容惨淡客悲酸。
蛩声雨后长门怨，雁影风前行路难。
无处著愁嫌地窄，有时舒眺见天宽。
最怜人道苏州月，三度中秋一度看。

人生无百年，谁问岭龟蛇。
容颜镜水换，老丑不可遮。
殷勤守此岁，来岁复如何。
南邻祭灶喧，北里驱傩哗。
须臾罢无为，但听楼鼓挝。
明朝四十过，暮景真易斜。
初心自慷慨，白首还蹉跎。
寄语少年子，虽强不足夸。

朝廷厌烦苛，往还按察诏。
四方小大官，政恶日无谯。
悲哉穷远民，天耳不可嘂。
讼争细毛髪，吏议举烽爝。
追胥烦闾里，符牒纷以炤。
利手肆拂撄，百巧凿孔窍。
齐氓一扰攘，沸若烹鲜铫。
上下漫不省，鳏寡日相吊。
咨嗟梦得材，连蹇十铨调。
今复欎不施，一尉滨海峤。
蠢兹尤溪民，习俗攻险僄。
尺表易为直，长戈固难掉。
吾闻政无小，媺恶出号召。
虽尔主盗官，操权宁非要。
近岁民艰食，群小屡轩趒。
挥刀力诛锄，加以原火燎。
政令务宽简，威肃宜震曜。
武事戒不习，贱策贵前料。
山林剔逋逃，道路剪攻剽。
食禁宁疏网，私兵勿容鞘。
尝闻伍保法，慎置理宜妙。
法至奸可革，无事省巡徼。
勿嗟厥位淹，十室聊歌笑。
往矣有吾民，疮痍方尔疗。

作诗寄弟衮，写我心之幽。
比闻堂上安，读书可优游。
昨者得兄书，言汝看蔡侯。
蔡侯实君子，小善固所收。
知汝言可否，果闻书相酬。
蔡侯读吾策，言语何赘疣。
吾言至草略，闻说畏可羞。
昨又得汝书，嗟汝诚拙谋。
自言已可进，曾知易春秋。
人不患无位，患己德不修。
古人亦有言，富贵焉可求。
吾初将移任，将白高与刘。
恐人不我知，自后遽止休。
前时陆通判，令我速置邮。
吾诚欲求之，岂自无舌喉。
奈何不为耳，死且垂直钩。
自吾到山冶，于物无侵牟。
小民得辛苦，稍稍知饶优。
官家足厚利，私亦不怨尤。
福哥卖银矿，军人却首偷。
案成被官杖，鞭棰见血流。
私恩重血肉，官法难庇庥。
此奴实痴戆，教诲不转头。
吾心不乐此，疾病苦未瘳。
淹忽两月余，读易未一周。
夜思梦还家，朝食不满瓯。
为吾告兄长，选试在今秋。
汝姑事恬尚，不忘在轲丘。
寿姊可出嫁，言容常婉柔。
教招宁螺妹，掺掺缝衣裘。
无令泽孙散，照管六与留。
吾归见汝时，一一诉所忧。

六六上阳宫，婵娟被宠封。
三千香辇路，十二枕屏风。
纨扇伤秋咏，梅花妒晓容。
妆台银烛尽，宝帐泣芙蓉。

翠盖田田绿，繁华艳艳红。
有容欺水国，无力舞秋风。
缓步迎潘后，纤腰学楚宫。
涉江人不见，两桨石城东。

三日连绵雪，丰年预可占。
阴寒驱瘴毒，刑杀助天歼。
片片寻衣袂，花花饤屋檐。
来时须浩漫，到地即微纤。
狼籍无由扫，虚空不易拈。
溪流成瀺灂，野色变青黔。
洗砚冰霜合，烹茶气味甜。
行人留趾迹，村老上髭髯。
只被交加惑，宁为冷冻厌。
价高龟手药，势压酒家帘。
书案烦收拾，铜𬬻减顾瞻。
先春娇柳絮，永夜夺银蟾。
磵石悬飞瀑，园篱挂织缣。
山光韬美玉，水卤出形盐。
圆若珠玑剖，轻如鹄鹭燖。
高疑翻箭浪，碎是掷牙签。
萧洒偏低竹，绸缪更倚蒹。
丝绳浮井谷，宝鉴照妆奁。
毫髪吹先起，脂膏著自黏。
垂枝多线缕，鬅物利刀镰。
粲者诗风美，皤如贲主嫌。
夷齐羞洁白，郅宁等威严。
草树多摧折，萌芽苦滞淹。
霑濡虽近惠，染污剧伤廉。
黑帝由容慝，黄人但守谦。
苍茫施粉缋，枯枿露锋铦。
岳渎何曾补，尘泥渐觉添。
饥贫逢道路，富贵隔帷帘。
饱得儿童戏，稀令乌雀觇。
未应平坎窞，故欲峙峰尖。
魍魉皆迷愕，蛟龙亦遁潜。
豪门生间阻，坐市获并兼。
米谷方腾跃，箪瓢足养恬。
四垂云黯黯，一室火炎炎。
已厌填沟壑，那思溉釜鬵。
此情终待诉，谁肯到穷阎。

几年营此草堂栖，施饰名园百卉齐。
曾学子真耕谷口，今容摩什老山西。
龙台日上千峰出，雁塔云生一径迷。
知有岭猿犹在否，使君高卧莫教啼。

千林寒叶正疏黄，占得珍丛第一芳。
容易便开三百朵，此心应不畏秋霜。

佛宫金碧开朝霞，游人杂遝来正哗。
危弦促管竞繁咽，罗袖对舞春风斜。
子时投闲一往步，正见绿树团丹花。
举头惊看不忍去，却视姝子犹泥沙。
稍开欲谢各自好，似为悦己为容华。
归来想像入秀句，刻缀玉佩锵珩牙。
尚嫌独赏不尽意，邀我共赋雄其夸。
欲将奇警谢妍丽，力竭未有锱铢加。
急须取酒趁残艳，犹胜落尽干咨嗟。

朝日照濠水，清霜发树寒。
长桥下广陌，车马来啴啴。
借问行人谁，送者何盘桓。
中郎罢从军，遗爱民所叹。
雍容幕府旧，供帐清涡干。
悲风思急管，薄暮留征鞍。
酒酣惜分手，四坐惨不欢。
长河转辙迹，愁阴但漫漫。
嗟予隔追饯，饮此离恨端。
高标邈难亲，坐向飞鸿看。
尝闻古君子，赠言当豆箪。
愿君保亮节，岁晚予其观。

群鱼戏清川，容貌甚融易。
投饵落其间，纷争忽无次。
其来若有召，贪吻动如沸。
波间互出没，似亦夸巧智。
警跳鳞迸雪，饱泳尾摇翠。
安知沧海外，五犗不可致。
幸逢观者仁，不与钩网值。
庄生昔濠上，尝叹天理遂。
利心一以发，所向固多累。
我观虽有殊，我得岂云异。

仙经著灵药，兹品上不刊。
服之岁月久，衰羸反童颜。
岩居有幽子，乘时㔉苍山。
溪泉濯之洁，秋阳暴而干。
九蒸达晨夜，候火不敢安。
持之落城市，谁复着眼看。
富贵异所嗜，口腹穷甘酸。
贫贱固不暇，锥刀乃其干。
坐使至灵物，委弃同草菅。
惟君冲旷士，敦然守高闲。
食之易为力，天和中自完。
故以此为馈，其容几一箪。
报我三百言，浩浩驰波澜。
何以喻珍重，如获不死丹。
方当烦燠时，把玩毛骨寒。
他年灵气成，与子骖双鸾。

淫阴泄为雨，十日泻不停。
蓬蒿长四壁，浊潦流纵横。
嗷嗷鹤群游，阁阁蛙乱鸣。
端居积幽抱，沈郁久未平。
是时俯几望，月魄向已盈。
浮云失四顾，孤轮午亭亭。
微风濯炎热，衣巾凛余清。
起我不暇懒，超遥步前庭。
烦忧忽以去，旷如出幽囹。
顾谓汝妻子，速具煎炮烹。
同里四五人，予期得邀迎。
随时具蔬果，饤饾甘与青。
虽无水陆珍，亦足侑杯觥。
所期在乘兴，岂问多品名。
诸君于我厚，匪貌实以情。
从容谈笑间，荡不见府城。
肴来必虚反，觞至无留行。
岂惟清言胜，或以善谑并。
高风揖巢许，旷论齐殇彭。
不知轩冕贵，直以道义荣。
置身岂非德，抚事临若惊。
上天作阴沴，降水灾吾氓。
芒芒郊野外，浩若翻沧溟。
垣庐随波尽，稼穑安有成。
所闻此害广，郡国多所更。
吾君急病民，定见宽税征。
囷廪无盖藏，何以活鳏{姰/子}。
我曾不足恤，方以口腹营。
念始昔从学，潜心于六经。
颇知圣人道，要在及苍生。
胡为取自足，而不惟其赢。
顽然度岁月，如蛙守坳泓。
中而复自思，此其义所宁。
圣朝盛搜拔，列位罗群英。
晨兴朝国门，冠盖多于星。
呈材必夔稷，抗议皆颠闳。
双凫与乘雁，未足关重轻。
奈何不自量，欲以愚自呈。
退之亦有云，其犹进狶苓。
不如且饮酒，兹事未易评。

晨冰结车辙，朔野风正厉。
君行良亦勤，正与苦寒值。
超然出门去，曾不顾我议。
譬如云飞鸿，势不受维絷。
开笼恣其往，万里在展翅。
场功十月毕，田家足豳事。
儿童樵牧归，荆扉寂已闭。
燃薪烛茅屋，并坐侄与弟。
自爱村醪熟，或以山鹿馈。
冻蔬㔉青黄，寒药煮根柢。
从容温饱间，万事一无累。
嗟予不得往，注目云接地。

湖心点点生圆荷，黄花白花满晴波。
环堤客树垂婆娑，鱼沉鹭矫各自得。
人生不乐其谓何，南塘过尽西溪绿。
上下名园依小曲，相君从容来赏瞩。
不驱大旆事喧闹，直解扁舟作幽独。
幕中宾从才且良，酒酣落笔摛文章，珠联璧叠争炜煌。
政成礼息无一事，明日复此醉华觞。

职事惰不理，种竹养疏慵。
爱此炎暵辰，独抱霜雪容。
清阴动修架，秀色如本丛。
日落众客散，萧萧庭户风。

春郊不数到，俯仰恨流景。
李侯有嘉招，滞念兹一骋。
名园带乔树，亭榭散清影。
解我尘中衣，觞行日舒永。
花团锦缬明，竹竦摇碧静。
从容方罫间，万事不关省。
善谑宁类鄱，高歌或如郢。
行遵水曲幽，望出林梢迥。
兴来非外奖，理惬有真领。
薄莫联归鞍，清风吹不醒。

初阳动新琯，微霰集前墀。
举宗会佳节，拜贺俨成仪。
念我闺中人，独此隔容徽。
昔同奉祭笾，今自享酹卮。
仿佛平生像，凄怆故年衣。
寒灯清无光，僮使侍虚帷。
对之忽悲结，零泪不可挥。
娇儿何所识，摴博自为嬉。

松乔去我久，高驾不可攀。
何意尘外游，近在王城间。
先帝昔临御，抱冲启玄关。
营宫奉岳镇，缥缈当人寰。
疏泉抗台殿，拟迹三神山。
想像列仙下，半空来佩环。
云车倏容与，旄节俨成班。
翩翾万玉女，红颊翠羽鬟。
世人那得见，石坛空自闲。
伊予厌羁跼，酷甚负病瘝。
兹行适所愿，帖若贾在阛。
春风吹园桃，几日朱霞殷。
寒碧竹间见，新黄柳际还。
主人非素期，促具初无艰。
抗侯角善手，持觞发欢颜。
尚无形骸累，安问绂与纶。
跋马兴不尽，东池水潺潺。

寻春之何所，乃在城东隅。
东隅信佳处，名园间精庐。
时属积雪霁，田壤坟以苏。
雍容二三骑，并辔徐厥驱。
仆童怪且议，寒野安所娱。
不知阳和气，泱漭于空虚。
仰视孤刹起，突兀疑神扶。
其下万华屋，碧瓦鱼鳞铺。
南行历亭馆，近接栋与栌。
阴草含碧色，阳条散红腴。
周览气象嘉，高步形踪舒。
提携上樽酒，馔不过鱼蔬。
为奉岂非薄，欢至自有余。
却思九衢上，车马何区区。
红尘塞两眼，势利各有趋。
虽欲求暇逸，何能幸须臾。
君勿轻此乐，此乐未易图。

岁丰讼滋简，拙守容晏眠。
起来视云景，春意亦已鲜。
驱车望南城，精庐屹当前。
华堂坐沈邃，迟日步暄妍。
流览高僧壁，稽首金像莲。
即事岂非适，感怀良慨然。
宫藩与乡闬，早接二公贤。
高文炳群宿，大论倾长川。
尔来曾几时，急景凋朱颜。
从容味真理，萧洒赋高篇。
岂无安民策，坐惜成弃捐。
尚期雅正音，入和薰风弦。
余本岩壑姿，台阁缪见延。
渊明亦有言，误落尘网间。
命固有行止，理非可控搏。
素髪纷已垂，行当挂吾冠。
侧闻治林圃，栽插及晴天。
芳芽吐膏壤，柔条擢暖烟。
光景非我力，为君导鸣泉。

岁丰讼滋简，拙守容晏眠。
起来视云景，春意亦已鲜。
驱车望南城，精庐屹当前。
华堂坐沈邃，迟日步暄妍。
流览高僧壁，稽首金像莲。
即事岂非适，感怀良慨然。
宫藩与乡闬，早接二公贤。
高文炳群宿，大论倾长川。
尔来曾几时，急景凋朱颜。
从容味真理，萧洒赋高篇。
岂无安民策，坐惜成弃捐。
尚期雅正音，入和薰风弦。
余本岩壑姿，台阁缪见延。
渊明亦有言，误落尘网间。
命固有行止，理非可控搏。
素髪纷已垂，行当挂吾冠。
侧闻治林圃，栽插及晴天。
芳芽吐膏壤，柔条擢暖烟。
光景非我力，为君导鸣泉。

舍北多嘉树，重阴及四邻。
清风常满竹，好鸟不惊人。
图史无它物，讴吟佚此身。
应容千里客，一醉倒冠巾。

腊近云容变，阳生日景添。
偶然回晚辔，相与坐晴檐。
水绿冰微泮，沙明雪尚霑。
弄襟风力薄，著履土膏粘。
惊鸟不成下，寒鱼犹在潜。
翠深荒岸竹，黄折败池蒹。
碍径藤梢曲，钩衣棘刺铦。
辞锋怜子淬，闲癖讵予砭。
自以清谈胜，宁非乐事兼。
春芳有近信，频此醉厌厌。

世事茫然剧转蓬，一樽何意与君同。
从容谈笑皆尘外，恍忽游从似里中。
还有桂华来静夜，稍惊梧叶下秋风。
欲论归去令人愧，高卧襄阳有德公。

华阁岧峣冠道山，群公清晓集初筵。
独持金印承新命，重对牙签识旧编。
英俊雍容欣接袂，文章疏阔愧怀铅。
一时高会形风什，留作儒林故事传。

天门朝日照崔嵬，车骑雍容下禁台。
清景每将诗思遣，高情不为宠名回。
山林岂要须长往，轩冕当知是傥来。
欲与明公论出处，会乘飞雪旁金罍。

残红著树春无几，怅望君家绿玉杯。
美酒应容步兵醉，后堂先约戴崇开。

突兀朱堂冠北城，云峰满目互阴晴。
凭栏不负思山意，对酒何烦考鼓声。
清话从容双麈秃，雕章温丽百金轻。
归轩未必能相迟，梦绕西湖春水生。

地胜依危堞，城高若半峰。
衔觞惊岁序，候雪仰云容。
不假猫滋竹，须防犬败松。
顾惭文俗吏，游步蹑仙踪。

禁职台纲佚旧儒，青林华屋俨高居。
炎天久隔挥犀论，暇日聊脂载酒车。
雨逼秋容生户牖，风回凉思入襟裾。
东朝第一推调护，圣主宁容久卧庐。

禁职台纲佚旧儒，青林华屋俨高居。
炎天久隔挥犀论，暇日聊脂载酒车。
雨逼秋容生户牖，风回凉思入襟裾。
东朝第一推调护，圣主宁容久卧庐。

庭讼萧然昼景清，每因闲暇接耆英。
言诗屡奉从容论，对酒常怀淡泊情。
解秩尚思嵩峤色，入朝还听禁钟声。
怜君壮岁多留滞，不尽鹏抟九万程。

眉秀瞳青却少容，精神强健几如公。
相逢细雨开篱菊，自愧繁霜满鬓蓬。
谈道远追西域祖，题诗今得少陵翁。
锋车北去归何日，且愿从容一笑同。

眉秀瞳青却少容，精神强健几如公。
相逢细雨开篱菊，自愧繁霜满鬓蓬。
谈道远追西域祖，题诗今得少陵翁。
锋车北去归何日，且愿从容一笑同。

清霜雕远木，潩水溢西陂。
画鹢凌空界，鸣鸥矫翠漪。
菊残犹可折，竹密不容窥。
物我同真际，谁当惮四知。

胜事常归蜀，奇葩又验今。
仙官裁样巧，彩笔费工深。
白岂容施粉，红须陋间金。
不嗟珍赏异，千里见君心。

麦苗黄熟稻苗青，饷妇耘夫笑语声。
楼上清风帘箔静，田间白水鹭鸥轻。
展亲会集从容乐，娱老讴吟放旷情。
羽孽渐消民食足，更无余事计亏成。

与君仍世接游从，造次相敦德义中。
善继家声名父子，不追时好古人风。
流光岂受长绳系，妙道才容一线通。
待得铃斋民讼简，更将此理问庞公。

吾宗培世德，盛事褒一门。
仰颜有寿母，俛目见子孙。
平生青云器，威凤宜孤鶱。
脱然舍荣爵，回车息深村。
服勤养堂中，身已大父尊。
戏彩时趋庭，奉舆日涉园。
所至畴接武，顾见贻厥繁。
今年结高楼，长少数凭轩。
群星环婺女，列象如可扪。
云傍檐楹飞，山邻窗几蹲。
往来乌鹊喜，回互竹木蕃。
良辰风日佳，容与同芳樽。
循陔度雅乐，清响闻天阍。
男儿贵恢豁，楼记聆绪言。
谷共里人饱，书从寒士翻。
善源深复深，河流出昆仑。
吾颂殊未艾，玄来更瑶琨。

插架余残历，挑灯忆故乡。
年光蛇赴壑，羁旅雁随阳。
禁阙迎傩鼓，邻街祭灶香。
英雄须自力，容易鬓毛苍。

天关久锁不开容，日夜滂沱鼓黑风。
愤性一槌俱击碎，顶门迸出一轮红。

打开布袋头，放出百千牛。
纵随芳草去，终不被人收。
一日归来重会面，半含容笑半含羞。

死款都来一口供，情穷理极卒难容。
若将皮髓论高下，争见花开五叶红。

杀人犹可恕，再犯岂能容。
贬向无生国，千圣不知踪。

老夫晨沐罢，还卧看云行。
发短便巾小，衰容怯镜明。
空林存竹意，破屋带泉声。
自喜诗棋外，无营梦亦清。

曾上蓬莱第一峰，夕阳留住且从容。

君为王，我为后，结发相从期白首。
君为奴，我为婢，人间反复何容易。
为婢不离家，为奴去适吴。
死生未可测，离别在斯须。
君谓妾勿悲，忍耻乃良图。
自怜儿女情，能不啼乌乌。
仰看庭前树，一岁一荣枯。
与君若有重荣日，匆匆未可弃褕翟。

我携二三子，行此白玉湾。
案头左章集，古语留人间。
我昔识此士，风雨满空山。
忧愁送日月，不复记容颜。
自从一别来，乃此再见悭。
为客使同邑，造物何其儇。
岂无城府意，乘马忽复班。
还能顾寂寞，山路披荒菅。

天地忽昼晦，四山泼墨浓。
而我行其间，宛如所翁龙。
大风吹倒人，欲避无所容。
有翼不得张，狂走急雨中。
数里乃一息，如出鲛人宫。
老树道边拜，疑我行雨工。
过午上五岭，攀缘入青空。
仰视万山巅，有气如炊笼。
下视田间白，云此锄田农。
兹行岂不苦，奇观亦已雄。
惜哉如此山，不与晓景逢。
不晓韩吏部，登华哭途穷。

休休得一闲，杯酒聊从容。
晚凉过池亭，受用水上风。
默存即实境，身在莲花中。
何况青青盘，磊落堆莲蓬。
乍休吟风蝉，又起聒夜虫。
乃知天机动，衮衮无终穷。
如何二三子，不肯勤其躬。
无已思太康，明当励新功。

食鱼江水边，投骨江水中。
众鱼逐其腴，踊跃以相从。
所得仅濡沫，满意如游龙。
焉知此弃骨，与尔类本同。
人间网罗多，江海不得容。
小鱼得骨莫浪喜，且可慎汝出入踪。

既不梦于我，胡然无一言。
形容那可认，骨发想俱存。
泪尽血犹滴，雾开山尚昏。
相看怜稚子，老病莫销魂。

昨日相扶尚自存，今朝痛哭奠清尊。
如何一夜音容隔，便有纷纷说梦魂。

浮沉隠见各从容，不借山童尺棰功。
一犁春雨吾事济，何用啧啧多牛翁。

佝偻形容古貌浑，旁连众岭似儿孙。
荒山太古万万古，眼见游人来几番。

食李弗嫌苦，食梅弗嫌酸。
不为身所累，且从心所安。
吾分固云薄，吾志亦非单。
静看如山祸，差之一念闲。
所得甚眇眇，所丧已漫漫。
百年修不足，一朝容易残。
虽处四壁立，如享万锺宽。
静坐明月窟，濯足清风滩。

秾华照水澄秋静，冷艳欺风醉露凉。
一枝翠叶凝秋色，万粟金英喷古香。
月筛秾影虚窗静，秋染繁英净几香。
千叶喜容迎晓日，万铃黄色映朝霞。
日丽柳塘鶑语滑，雨收桃岸燕飞忙。

匡庐云锦屏，鸿儒产其下。
风神俨如龙，夭矫莫可驾。
卷怀经济具，婆娑洛中社。
怪事玉床摇，清昼天忽夜。
突骑从何来，阴风飘屋瓦。
大臣义有死，欲避吾不暇。
庭前环止水，万事付一舍。
从容友灵均，朝野动悲咤。
愍章极哀荣，汗简谁记者。
倘有南熏书，季方足堪亚。

西北有杰阁，岧峣切云天。
绮窗通四望，绰约流苏悬。
中有绝代人，端居方盛年。
被服既殊众，容采亦鲜妍。
瑶床置宝瑟，玉轸朱丝弦。
有时扬妙指，泠泠宫商传。
曲终恣仰𫖯，托契轩农先。
靡曼谐里耳，大雅谁能怜。
我欲往从者，淮海生寒烟。

吾爱参寥子，遗偈寄真迹。
像貌俨如生，钩画宛若昔。
读此一代文，令人百虑释。
又爱东坡老，仙才迥飘逸。
吟哦月露章，飞奋风雨笔。
古寺遗清风，残碑卧白日。
我来拜祠下，怡然若私觌。
和之诗与禅，诗禅机籁寂。
相对两忘言，终朝不获一。
徘徊走风廊，舂容坐苔石。
于心适有契，所得不患失。
禅空诗亦空，观空莫观色。
寥寥百载下，无此二骚客。
买酒为招魂，欲招不可得。

栖霞岭头起烟雾，栖霞洞前撼风雨。
洞门深锁碧泉寒，控塞玉壶冰雪贮。
未容俗客漱齿牙，且乞诗人涤肝腑。
何当买屋此山居，山中六月不知暑。

中秋不见月，扶病倚阑干。
故国愁心远，西风瘦骨寒。
纵无今夕醉，容有别时看。
且作南飞鹊，一枝聊自安。

一笑箫韶曲未终，清风杖锡欲何从。
不随轻絮飘流水，且作闲云过别峰。
昭庆寺前鸦遶树，余杭山下鹤归松。
人来今雨闻消息，见说维摩带病容。

细柳营中作略殊，宁容直入骤先驱。
不因一见入门诀，文帝何曾识亚夫。

初上升仙何慷慨，重来衣锦颇从容。
男儿意气当如此，透过禹门方是龙。

哭断东风转有情，俄惊满面笑容新。
当时饮水今犹醉，别是桃花半点春。

春来频下雪，弥望涨痴阴。
无地可容足，有天能见心。
峨冠甘虏笠，正语化蛮音。
何日得隠去，深山深更深。

雨晨辉朗霁，一碧湛无垠。
草木新容净，林峦远意分。
海生东出日，天散北飞云。
却喜风犹竞，微凉透夏薰。

德祐初年腊月二，逆臣叛我苏城地。
城外荡荡为丘墟，积骸飘血弥田里。
城中生灵气如蛰，与贼为徒廿六日。
蚩蚩横目无所知，低面卖笑如相识。
彼儒衣冠谁家子，靡然相从亦如此。
不知平日读何书，失节抱虎反矜喜。
有粟可食不下咽，有头可断容我言。
不忍我家与国同休三百十六年，阅历凡几世，忠孝已相传。
足大宋地，首大宋天。
身大宋衣，口大宋田。
今弃我三十五岁父母玉成之身，一旦为氓受虏廛。
我忆我父教我者，日夜滴血哭成颠。
我有老母病老病，相依为命生余生。
欲死不得为孝子，欲生不得为忠臣。
痛哉擗胸叫大宋，青青在上宁无闻。
自古帝王行仁政，唯有我朝天子圣。
老天高眼不昏花，盍拯下土苍生命。
忍令此贼恣杀气，颠倒上下乱纲纪。
厥今帝怒行天刑，一怒天下净如洗。
要荒仍归禹疆土，四海草木霑新雨。
应容隠者入深密，岁收芋栗供母食。
对人有口不肯开，面仰虚空双眼白。

德祐初年腊月二，逆臣叛我苏城地。
城外荡荡为丘墟，积骸飘血弥田里。
城中生灵气如蛰，与贼为徒廿六日。
蚩蚩横目无所知，低面卖笑如相识。
彼儒衣冠谁家子，靡然相从亦如此。
不知平日读何书，失节抱虎反矜喜。
有粟可食不下咽，有头可断容我言。
不忍我家与国同休三百十六年，阅历凡几世，忠孝已相传。
足大宋地，首大宋天。
身大宋衣，口大宋田。
今弃我三十五岁父母玉成之身，一旦为氓受虏廛。
我忆我父教我者，日夜滴血哭成颠。
我有老母病老病，相依为命生余生。
欲死不得为孝子，欲生不得为忠臣。
痛哉擗胸叫大宋，青青在上宁无闻。
自古帝王行仁政，唯有我朝天子圣。
老天高眼不昏花，盍拯下土苍生命。
忍令此贼恣杀气，颠倒上下乱纲纪。
厥今帝怒行天刑，一怒天下净如洗。
要荒仍归禹疆土，四海草木霑新雨。
应容隠者入深密，岁收芋栗供母食。
对人有口不肯开，面仰虚空双眼白。

宋鼎终难问，元酋莫死争。
九州俱是泪，一刻不容生。
舌在身当贵，心真愿必成。
但思湖海上，谁可与斯盟。

愤气填膺奈若何，千生万死不消磨。
夷齐道丧纲常坏，汤武兵兴叛逆多。
天外游心穷碧落，风前注目寄苍波。
此时此意那容说，环顾斜阳一浩歌。

户容学屦坐常满，囊有诗篇家岂贫。
笑我淡交寒似水，势无可热亦无嗔。

南山有孤树，寒乌夜绕之。
惊秋啼眇眇，风挠无宁枝。
托身未得所，振羽将逝兹。
高飞犯霜露，卑飞触茅茨。
乾坤岂不容，顾影空自疑。
徘徊向残月，欲堕已复支。

客星谪下桐江湄，傲睨烟雨何年归。
空遗清气满林壑，草木不受春风肥。
我来维舟奠椒醑，薜荔祠荒泣山鬼。
乱峰欲雪江气严，老蜃吹云日色死。
白水真人御绛衣，勋臣四七攀鳞飞。
冥鸿遐举不可致，天地浩荡容渔矶。
季年熏貂成党狱，阿瞒朵鼎终瑟缩。
东都节义何为高，七尺之台一竿竹。

繁华随逝水，日暮朱楼空。
哀哀徐州妾，事主不及终。
空房辍膏沐，明妆欲谁容。
春风燕子来，秋风燕子去。
去来影常双，孤鸾抱憔悴。
回首醉娇时，百花不敢媚。

夫君仕虢州，不幸早岁折。
负骸归青齐，道远囊复竭。
投栖不见容，落日人烟绝。
高义无展禽，辱身顾岂屑。
野露杂涕洟，皇天鉴孤孽。
肯惜一臂残，涴此全体洁。

宿觉山中有双松，一朝劫烬鳞鬣空。
端明堂前有双松，至今古色摩苍穹。
此物受命本千岁，扶持若有神始终。
天留贞质表文献，厖言幻学宁女容。
昔贤种松如种德，柯叶余事根本丰。
百年封植雨露饱，厥声大肆鸣笙镛。
掀髯相视雪贸贸，拥盖对立云童童。
不知天地有黄落，玄冥失柄春无功。
闻孙峨冠立松下，典刑如侍乾淳翁。
昂藏见谓廊庙具，夭矫亦有山林风。
棱棱铁面不可犯，麾去秦爵如飞蓬。
彩衣奉酒列清影，森森头角皆虬龙。

鱼头公子冰雪姿，根柢忠信华文辞。
乃翁手植岂无意，贞固已作层霄期。
气含芝术体松柏，容成山下神仙宅。
清阴冉冉生庭除，绿雾纤纤护琴册。
风檐对语如索诗，君家伯仲谐埙箎。
养成材器丰且硕，蓄泄云雨蟠蛟螭。
黄州谪臣坐诗累，杳杳蛰龙空九地。
苍根留取千载芳，何物丑秦盗名字。

读史双眸夜烱然，一声江雁落灯前。
马非汗血材终下，木或青黄性不全。
风月未容诗入务，乾坤应许酒为年。
寒城日出无穷事，老耳山中独听泉。

美人潇洒江水东，玉为肌骨冰为容。
岂无嫣红闹别浦，自性淡𥩟羞迎逢。
燕脂百斛鬭宫饰，白帝有令毋纤秾。
霜纨雾縠许在列，其敢诲冶女不共。
阿环羽衣曾按舞，睡棠何事分春浓。
不如淡扫粉亦却，诸姨合避虢国封。
当时亲承香露渥，峡梦回首云无踪。
空闻天王守太白，朝元阁下悲秋蛩。
我来殷勤为花寿，铅霜赠尔瑶兔舂。
却向花间酌清气，叱御勿进琉璃锺。

九锁绝人寰，一嶂耸天柱。
自从开辟来，著此洞天古。
奇石千万姿，元不费神斧。
帝𠡠守六丁，山夔孰敢侮。
白昼中冥冥，游者必持炬。
或绚若霞敷，或蹙若波诡。
或竖若旌幢，或悬若钟鼓。
或虎而爪踞，或凤而翅舞。
异状纷献酬，清音起击拊。
不知金堂仙，恍惚在何许。
褰衣下侧迳，层岚结琼乳。
迳极罅转深，幽潭蓄风雨。
劣容童竖入，恐触蛟龙怒。
凛乎不可留，长啸出岩户。

老矣杜陵客，草堂倚江干。
故人相幽筑，皇天愍生还。
君家付楚炬，结构当时囏。
谓得风雅力，竹木供大官。
城边夜归鹤，杳杳发长叹。
朱甍昔峨峨，碧草今曼曼。
何如荫白茅，容膝有余安。
我哀丧乱余，人烟半凋残。
风凄狐兔警，露重星斗寒。
丈夫坐一室，此念驰九寰。
所以草堂人，安得千万间。

开帘残酒醒，雪意尚垂垂。
夜色沈奎久，春容变柳迟。
寒塘鸥自聚，荒岁鹤同饥。
便欲诛茅隠，何山有紫芝。

千岩带雪，万水生冰。
今夜寒极岁极，明朝日新月新。
山僧禅床角头拂子，长时间挂不犯纤尘。
信手拈来，春回大地。
展慈容于释迦老子，收怒气于金刚眼睛。
只者一著，最妙最灵。
今正是时，如何委悉，浩浩尘中寻不见，见无见处却分明。

字字不因容易得，灯花曾落五更钟。
东湖浪阔瓶声远，流出一谿霜叶风。

好山行尽眼重开，菜叶流金逐水来。
莫谓闲门容易掩，松边有路不生苔。

万籁无声月满山，看时容易入时难。
昔年闽有洪唐寨，争似云中者一关。

瑞云山里善知识，道在东南海上行。
擂鼓转航容易事，秋风八月大潮生。

繁华随逝水，日暮高楼空。
哀哀徐陵妾，事主不及终。
空房辍膏沐，明妆为谁容。
春风燕子来，秋风燕子去。
去来影带双，孤鸾抱憔悴。
回首醉娇时，百花不敢媚。

去年种松树，未有蒿与蓬。
今年松渐长，埋没蓬蒿中。
老髯何苍苍，岁华不改容。
回视蒿与蓬，零落悲秋风。

庭前有高树，风挠无停枝。
寒鸦噤不鸣，夜半环树飞。
托身未得所，三匝情依依。
高飞犯霜露，低飞触茅茨。
乾坤岂不容，振羽将安之。
徘徊恋明月，顾影徒伤悲。

木叶秋容瘦，客怀思故乡。
淡云微见月，薄露不成霜。
忽忽朱颜改，悠悠白日长。
空心仍独夜，减尽昔年狂。

松阴迷草径，缓步曳吟筇。
秋鹤有仙意，寒花无冶容。
渔洲烟浦笛，僧寺夕阳钟。
回首来时路，白云深几重。

读易窗闲久，多时不点朱。
砚干蟾渴水，箧破蠹侵书。
气味如僧淡，形容似鹤癯。
交游空满眼，谁念病相如。

孤芳不与众芳同，肯媚东君事冶容。
寒苦一生苏武雪，清高千古伯夷风。
琼瑶照树偏宜晚，铁石盘根却耐冬。
几度看花立霜晓，断肠都在角声中。

蝇头蜗角两无营，心地宽闲景亦清。
山色浅深分远近，云容舒卷弄阴晴。
晓窗对菊思元亮，秋佩纫兰效屈平。
独倚西风凝望眼，一行雁影夕阳明。

天容凝碧换秋容，残暑泠然一洗空。
梧叶多应愁夜雨，葛衣渐觉怯西风。
十分冷淡砧声外，一片凄凉雁影中。
兴动莼鲈欲归去，季鹰心事恰相同。

踪迹何拘似白云，不专丘壑避红尘。
田堪耕稼即莘野，水可钓鱼皆渭滨。
无碍滞心宁择地，有幽闲处便容身。
一筇忽入青山去，岂是终南捷径人。

门掩荒苔客到稀，闲情已与世相违。
胸中宇宙自然景，眼底江山不尽诗。
云淡风轻皆道体，鸢飞鱼跃总天机。
吾心与物同真乐，此处宁容俗子知。

故人过我竹边居，谈笑从容乐有余。
洗盏共尝春瓮酒，挑灯对读夜窗书。
归来尚忆渊明菊，高卧谁知诸葛庐。
醉后达观今古事，寥寥千载只须臾。

缾花红淡浸寒泉，容易凋零亦可怜。
堪恨本根不知处，却将颜色为人妍。

三百余篇岂苦思，个中妙处少人知。
籁鸣机动何容力，才涉推敲不是诗。

君王拥袖倚娇容，指法相同曲亦同。
料想马嵬千古恨，当年已寓笛声中。

虹影界开微惨淡，雁痕点破更凄清。
一番雨过天容碧，尽是西风染得成。

地多种竹堪容鹤，池不栽莲恐碍鱼。
小径荒苔人不到，闭门闲学换鹅书。

岩扃二里锁烟霏，天下名山此本稀。
硬石穿空谁运斧，寒泉滴雪欲添衣。
仙游尘外杜萝老，僧住山间笋蕨肥。
自叹微官犹缚我，倘容卜筑定忘归。

赭衣舂永巷，酸风起暮杵。
声声碎妾心，妾儿痛隔三千里。
灞水欢迎骨肉恩，子母再见无由缘。
谁将鸩羽饮龙子，晨猎上林如意死。
妾耳纵能闻，妾目那能视。
妾口纵能言，妾足安能履。
白日改色天容愁，未央宫中桐叶秋。
堂堂丰沛龙准公，三尺造汉烹英雄。
击布归来尚无恙，预置股肱如指掌。
明知戆勃可安刘，何为存妾子母无良谋。

鸾凰不鸷暴，珪璧无锋铦。
评材容一切，未觉世论严。
仆昔江东归，二纪操锄镰。
闻山但庐霍，慕水惟沱潜。
宫车岁千两，未省谒帷幨。
岂无赵张伦，居突不得黔。
新年有吉语，所在兴循廉。
惟此沮洳氓，生涯啬而纤。
廛管疲负挈，陆取困涂霑。
赫赫金铺门，风雨今无檐。
皎皎华裾生，尘土今无襜。
分台得陈侯，笑语脱烹爓。
仁贤所居国，不言革顽𪫺。
侯家仲举峻，何如太丘谦。
问侯何所为，深坐静春帘。
问侯何所学，净几飘风签。
俨雅菑川公，高节齐晋瞻。
横流滔天来，挺身卧西崦。
何以赠陈侯，孟光书满奁。
名曰事言补，其辞清以恬。
岂但资稗官，五经之韬钤。
从来名世士，必有渊源渐。
侯识民蓍龟，侯材国梅盐。
诚令以德举，遐陬讵能淹。
愚者理宜止，容仆守穷櫩。

鸾凰不鸷暴，珪璧无锋铦。
评材容一切，未觉世论严。
仆昔江东归，二纪操锄镰。
闻山但庐霍，慕水惟沱潜。
宫车岁千两，未省谒帷幨。
岂无赵张伦，居突不得黔。
新年有吉语，所在兴循廉。
惟此沮洳氓，生涯啬而纤。
廛管疲负挈，陆取困涂霑。
赫赫金铺门，风雨今无檐。
皎皎华裾生，尘土今无襜。
分台得陈侯，笑语脱烹爓。
仁贤所居国，不言革顽𪫺。
侯家仲举峻，何如太丘谦。
问侯何所为，深坐静春帘。
问侯何所学，净几飘风签。
俨雅菑川公，高节齐晋瞻。
横流滔天来，挺身卧西崦。
何以赠陈侯，孟光书满奁。
名曰事言补，其辞清以恬。
岂但资稗官，五经之韬钤。
从来名世士，必有渊源渐。
侯识民蓍龟，侯材国梅盐。
诚令以德举，遐陬讵能淹。
愚者理宜止，容仆守穷櫩。

天寒道路长，行子难为容。
况复迫衰暮，视近步憧憧。
干世悔古学，费时惭惰农。
谁知冻雪巷，忽视戟髯翁。
袖有排闼书，谈如发硎锋。
听之不能竭，浩气生奇胸。
从来庠序师，专以处龙钟。
才高得教诱，禄休尚遭逢。
此职今不少，有求岂难从。
去去善自爱，春禽语晴墉。

东南典藩材，朱户贤第一。
天生好儿郎，玉笋森六七。
俱能弄文翰，那教逾户室。
伯也秀英英，珊瑚映初日。
翁仲最似古，鼎鼐熊彪质。
叔季相和鸣，笙入钟磬出。
人言有阴德，我爱少权术。
公退亦见容，老衰时自失。
官期忽在眼，别语常促膝。
江湖芥舟小，岁月翎箭疾。
善保清明心，临岐莫轻怵。

自古皆有隠，陶生隠于酒。
炎氛四面集，一窟在北牖。
世人羡桃源，桃源复何有。
惟容醉乡徒，百世得相友。

青天碎浮云，飘落随长风。
当年江海心，聚散岂谓同。
我发春霰白，君颜秋树红。
各将飞腾具，坐受穷困攻。
怀书更何罪，暴客岁不容。
数夕稍振发，共语凉天中。
天明换颜色，囊瓢赴群童。
此事本下策，改道无所从。
犹胜古侠士，侩牛市𪪞东。

明河荡残云，青海收晚日。
婆娑林端月，为我良久出。
洗杯问劳苦，天女笑肸肸。
月行虚空中，万古无损失。
且可娱今宵，勿复思昨日。
歌情天水遥，坐影入树密。
嗔醒有微酒，徼诗或呼笔。
仲容欢入林，怀祖娇在膝。
初犹整裘褐，久乃忘冠栉。
趋锵翻弈盘，笑傲惊帐室。
宁来共喧呶，不许私暇逸。
蚩蚩复扰扰，醉态不可一。
情知此月下，此乐世无匹。
月光本天性，清莹本其质。
动定极渟涵，声沈转萧瑟。
匆忙寄醉语，悟迟已难述。

山翁爱蜂如爱花，山蜂营蜜如营家。
蜂营蜜成蜂自食，翁亦藉蜜裨生涯。
每当山蜂采花出，翁为守关司徼遮。
朝朝暮暮与蜂狎，颇识蜂群分等差。
一蜂最大正中处，千百以次分来衙。
丛屯杂聚本无算，势若有制不敢哗。
东园春晴草木媚，漫天蔽野飞横斜。
须臾骈翼致隽永，戢戢不翅输牛车。
似闻蜜成有所献，俦类不得先摩牙。
重防覆卫自严密，虽有毒螫何由加。
一朝大蜂出不戒，舂容靓饰修且姱。
蜻蜓忽来伺其怠，搏击少坠遭虾蟆。
群蜂仓皇迷所适，谒走欲死声呀呀。
求之不得久乃定，复结一聚犹如麻。
我来访翁亲目睹，搏髀不觉长咨嗟。
翁言蜂种幸蕃盛，众以义聚犹堪嘉。
乌衣槐安传自古，蛮触分据两角蜗。
虽云仿佛存国族，徒以纪异其辞夸。
博劳舅妇恨翼短，鳖灵异姓争荒遐。
岂如兹蜂互推举，一体同气无疵瑕。
我怜翁言私诮责，扶伤早愧隋侯蛇。
况伊二毒俱下类，琐细不足劳鞭挝。
前尤往悔俱勿论，事会倚仗来尚赊。
新房才成蜂未壮，旧房委弃坠泥沙。

学农无年尤可待，学儒无成祇益馁。
羡君终岁作书痴，聚室嗷嗷穷不悔。
客来问计何所出，一饱自悬𫗴粥外。
平生据案畎亩心，汗简为犂笔为耒。
蘗芽百氏草避耨，膏泽群经泉赴浍。
日高洛诵乌鸟悦，夜半吴吟风雨会。
世间粱谷何足道，开卷穰穰心欲醉。
旅熏辟蠹防雀鼠，更缮巾箱筑仓廥。
古言乐岁生礼义，先见儒门消鄙悖。
租符且免里正索，子本时容书客侩。
东邻有田多牛翁，日执牙筹亲细碎。
囷粮竟作谁腹饱，骑吏惊惶汗流背。
此时畬斋谈无事，峨冠正与周孔对。
礼义适口即为味，牛心菊苗皆可脍。
我诗君意两自知，且勿𫍢𫍢语儿辈。

严亲不待高官秩，一刻欢娱胜千日。
赵郎宦薄母八旬，自采芳甘充俎实。
堂前酣酣双桔红，童儿见客笑满容。
有田得耕我亦去，绣衣御史语生风。

春山日日寒风雨，一日天晴花欲舞。
林暄洞屋散窑烟，水活溪岩落冰乳。
嗟余郁郁无所适，方对青山一开户。
苍袍紫帢两少年，健足齐扳气如虎。
名区入眼疑未快，忽肯扪萝到兹土。
霜蔬处处稀尚摘，腊酒家家寒未煮。
相看气味太村野，自喜谈谐少城府。
舒郎十八白眉长，四海龙门有明父。
袁郎皎洁巧步趋，出语珠圆吾所许。
人言风骨须晚秀，早慧𫍢𫍢天谩与。
吾评此论殊未公，峻诋曾经孔文举。
歌成高轩已年倍，赋解鸣蝉容客睹。
吾山虽穷有灵迹，雪瀑丹崖相媚妩。
留君待作大雷吟，莫学痴儿生吴语。

辨得从容死，知渠磊落人。
风云数世泽，玉雪百年身。
谱牒图经旧，园林墓道新。
不知沧海上，更费几沾巾。

此老真迂阔，白头方出山。
一灯河洛后，千础剡湖间。
讲鼓惊云动，书船载月闲。
可无容席地，容我了跻攀。

乃翁治狱多阴德，之子论文有古风。
尊俎祗容吾党共，衣冠能得几家同。
书林有业何妨隠，徭籍无名莫怨穷。
百岁相期今夕意，赖君咳唾起诸童。

白发诗翁南峡居，肯来与子不相疏。
久知诸老难折简，端为此家多贮书。
谈吐清无涉俗处，容颜衰似避兵初。
溪梁一别还经岁，接得新诗锦不如。

白发使君经世材，尽闲犹解畅池台。
杂花屏障四时有，明月镜奁三面开。
各坐山随人意看，正吟风递鸟声来。
当年时雨堂前梦，得似从容此一杯。

居官难得是全名，于守年多政转清。
身为素王扶坠户，手提赤子出饥坑。
使来公馆文书简，吏退私斋几砚横。
似此雍容好风度，天边看着绣衣行。

六十三翁尚美髯，今年添尽白毵毵。
心如晚路思家马，身似春筐欲茧蚕。
无事官曹容岸帻，有时书帙当清谈。
风情最苦汤公子，家世衣冠旧汝南。

江南江北路漫漫，七十九翁能往还。
今代贵人容易识，卧龙不在草庐间。

大冠襜袂走纷纷，对面可容三斗尘。
便令眼识天下士，此子已胜寻常人。

神农作耒耜，伏羲为网罟。
耒耜之利以教耕，网罟是乃取鱼具。
天启生涯资生灵，八政以食首为民。
采山钓水利其利，国家租税自此征。
悠悠江海老渔父，孤舟没齿居水浒。
翠篷黄帽寄烟波，青箬绿蓑触风雨。
风雨舟中历寒暑，月明夜宿荻花洲。
潮落暮归芦叶渡，芦叶渡头有酒沽。
卖鱼买酒浮江湖，醉中身似孤舟样，鞭脱不管桑大夫。
江茫茫，月皓皓，江月江人容易老。
月光长照江长流，中有白鸥闲似我。

共工昔暴怒，触折不周山。
此枢太室上，飘落三江间。
枢纽一飞播，满空悉颠翻。
北斗堕其柄，文昌失厥官。
彗星化为跖，搏人以为餐。
天狗行地上，头戴方山冠。
武夷有巨人，方持钓鱼竿。
中宵投袂起，容貌何桓桓。
欲扶紫薇坦，坐使天下安。
复逢驩兜来，被发据其关。
拂衣返空翠，弹琴弄潺湲。
烟霞别一天，回首谢髦蛮。

杨氏枯不生，墨者散无纪。
申韩明不仁，黄老信非礼。
岂难定邪正，未足容臧否。
世有颜孟徒，一鼓俘其垒。
独惟一妖鸟，来自昆仑趾。
其高出天地，其毒逾蛇豕。
名公不能辨，韩愈亦窃喜。
高士溺其深，愚夫乐其鄙。
精散不知收，魂飘不能止。
五典潜扫除，三纲悉沦委。
遂令四海人，没溺怀襄水。
绝非是似圣，大病在近理。
仁哉天地心，特出程朱子。

书窗媚幽独，万竹真我仪。
冰霜茂摧挫，生意自有时。
斐亹弄月阴，挺拔出风姿。
凤吟逐神郁，春笋效珍奇。
山林足膏雨，土脉润以肥。
震雷摇蛰虺，千根同发机。
迸芽带珠露，裂地拆伏龟。
开窗见罗列，茧栗出扶藜。
艰难或避石，奋逸或攒篱。
森森麞鹿角，重重虎豹皮。
地力既莫御，天工亦不迟。
志气凌青云，风节比伯夷。
讵容荐清酒，但可供清诗。
呼童窃取小，不敢言馋饥。
含壳全其真，活火汤瀹之。
知心三两人，一樽留晚曦。
锦{衤朋}去什袭，玉版参吾师。
似为伤恻隠，直是慰肝脾。
几为造化盗，何必邻童窥。
作桥周曲意，煮箦又何痴。
惟应厚墙壁，高插数丈篱。
护成碧琅玕，长似冰玉儿。
吾闻北人说，洛下价不低。
千金买一束，掉头更还疑。
南方信多此，吾党苦不知。
入山三尺童，俄顷满檐归。
作羹厚于菜，入市贱如泥。
敢为此暴殄，只为不思惟。
昔在燧人前，真风犹未漓。
人间珠抵鹊，天下凤为鸡。
南方即此宝，南人独尔迷。
朝吟渊明菊，夜诵首阳薇。
悠悠今古人，无复知德希。

造化运可见，浑天何用仪。
日月转两毂，阴阳分四时。
化育出万形，加之成气姿。
倚筇看生意，莫测其神奇。
和风随土至，膏雨著物肥。
千红咸竞晨，万玉亦乘机。
深深起蛰龙，一一破伏龟。
险不畏臲卼，难不避石藜。
启荆披瓦砾，撑屋触藩篱。
头头出兕角，身身水犀皮。
大方欺小弱，尖先后止迟。
不知水先颊，游客戴鸱夷。
六经无此物，昉见韩奕诗。
韩侯富贵人，何况贫儒饥。
咏形兼咀味，东坡韩退之。
长镵君莫讶，容我踏朝曦。
内戒𢭏虀妇，外征老圃师。
留先凤凰止，勿积蜜蜂脾。
味既不可极，斑亦勿再窥。
待尔林下友，一洗胸中痴。
清风翠阴动，羽扇日接篱。
此时林下客，何以并其儿。
作未争长日，滕高陵薛低。
一旦并夷齐，兄弟无相疑。
庭前耸矛戟，栖鸦犹不知。
斜阳遶三匝，疑事不能归。
岂徒固吾圉，且不染尘泥。
此儿真世宝，何必他谋惟。
古来贵高上，盛德恶浇漓。
宁令烹不鸣，勿杀全德鸡。
莫言一林竹，此路终不迷。
何必趋青琐，亦胜对紫薇。
携琴对此君，三叹锺期希。

载籍几千年，相踵兴亡迹。
何国非自取，一一有来历。
亡必以失道，与必以有德。
有德无不兴，不在防寇贼。
大纲一端正，上下合于一。
左右无共鲧，小大皆益稷。
执此治天下，天下无与敌。
无道必自亡，不可容智力。
中心一不正，祸乱起不测。
计虑非不周，防闲非不密。
龙蛇起平陆，刀剑出衽席。
昔常恨吴王，不纳伍员策。
父雠不共天，吴越不两立。
败之于夫椒，足报檇李役。
杀心如未谢，灭越如呼吸。
五千栖会稽，甲楯尚流血。
一举而尽之，后患永绝息。
柰何仓卒中，鬼神夺其魄。
不信忠臣言，坐使良机失。
瞬息二十年，越兵破吴国。
遂令泰伯祚，一日不血食。
至今尘编中，见者皆叹息。
抑尝思其故，此事未足蹙。
吴亡自有端，灭越故无益。
夫差诚已误，伍员未为得。
万事理为准，万理心为宅。
好恶一毫偏，成败千里隔。
本正不忧末，主强不愁客。
病四百有四，最患膏肓疾。
外邪何足忧，内寇逾螟螣。
家不在藩篱，国不在城壁。
怨不在仇雠，忧不在夷狄。
最毒是小人，必亡惟女色。
百祸生骄矜，众怨丛苛刻。
灭用无仁恩，死由肆胸臆。
子兰为腹心，必灭芈社稷。
赵高侍幄帷，秦亡已无日。
鸿门杀沛公，终洒帐下血。
晋祸在贾充，了不关刘石。
平卢讨击使，尚不逃三尺。
华清羽衣曲，岂得无敌绩。
勾践诚可除，宰嚭犹在侧。
西施舞落日，吴宫已荆棘。
子胥计诚忠，无乃迷缓急。
夫差爽已夺，句践自千百。
杀一留其余，乱门岂可塞。
寄语伍子胥，善恶当详择。
乱亡所当念，心非最难格。

七闽四海东南曲，自有天地惟篁竹。
无诸曾拥汉入秦，归来依旧蛮夷俗。
未央长乐不诗书，何怪天涯构板屋。
人民稀少禽兽多，云盘雾结成烜燠。
楼船横海未入境，淮南早为愁蛇蝮。
自从居股徙江淮，鸟飞千里惟溪谷。
经历两世至孙氏，始闻种杏匝庐麓。
依然未识孔圣书，徒能使虎为收谷。
异端神怪非正学，但可出野惊麋鹿。
三分南北又几年，匹士单夫无可录。
开元天宝唐欲中，阑干始见盘中蓿。
日南韶石出名公，新罗二士非碌碌。
七闽转海即洙泗，仅有令孜与思勗。
令人不忍读唐书，不胜林壑溪山辱。
天心地气信有时，二三百年渐堪目。
述古大年创发迹，义理文章相接续。
蔡襄风任獬廌司，陈烈气压龙虎伏。
介夫当仁竟不让，了翁守义穷弥笃。
天开道统游杨胡，一气北来若兰馥。
了翁责沈先识程，子容闻风亦知肃。
剑龙化作李延平，道理益明仁益熟。
遂生考亭子朱子，撑拓三才开伭育。
植立纲常鳌戴地，开发蒙昧龙衔烛。
三胡三蔡与五刘，新安建安如一族。
直卿幸作东床客，照耀乾坤两冰玉。
四书才老多有见，楚辞全甫尤能读。
正叔安卿亲闻道，稍后景元亦私淑。
礼书身后得直卿，遗经未了留杨复。
奎宿分野忽在兹，神光秀气相追随。
灯窗眉宇辙不同，金玉满堂珠万斛。
遂令四书满天下，西被东渐出九服。
方将相与作齐鲁，迩来微觉忘梳沐。
贤良文学偶未设，墙角短檠弃何速。
相看一一皆凤麟，相薰渐渐随鸡鹜。
古今最重是习气，圣贤为此多颦蹙。
一落千丈不可回，坚冰都在坤初六。
诗书自古不误人，明经不但为干禄。
聪明才智万景春，家国子孙千百福。
吾言喋喋徒费辞，自昭拱看扶桑浴。

五谷之中有淫液，尧舜未尝得涓滴。
刚柔张弛理或容，两间缘此生仪狄。
初如滥觞出岷山，中作江汉横人间。
沃焦苏枯亦宜有，滔天襄陵苦不难。
几人捐躯乞鲛鳄，几家荡析无城郭。
古今鱼鳖剧永嘉，至今无人非毕卓。
圣人哲士谋虑长，金城铁壁为堤防。
尊崇流水尚泛溢，黜降登跻毋升堂。
森严监史如霜雪，无算无量无逾节。
僛僛傞傞未尝有，山立佳人冰玉洁。
柰何世降波澜狂，周公不作卫武亡。
汉家石杠耗海内，唐殿金龙跨远方。
上下因循为日用，胜理肠胃成膏肓。
病民害物拂后土，愁天怒地干阴阳。
圣君宵衣急民瘼，一照万方同忭跃。
救荒令典固当尔，此事更有加商略。
东西晋武覆辙新，李白杜甫皆沉身。
夏后以前皆圣世，岂无贵客与鬼神。
四维不张既非美，人而无礼不如死。
阮籍罪当投四裔，山简接{罒/离}尤乱纪。
江东命脉王茂弘，荆州父母陶士行。
更乞十年禁酺蜡，书生鼓腹老太平。

殷士皆周祼，南音独楚冠。
寝车人更怒，负俎我何安。
义合雍容就，名应久远看。
梅花真铁石，耐得许多寒。

不思粉黛学倾城，心对冰壶贮月明。
魏国节操成令女，湘江竹泪泣娥英。
床头明镜春容减，桑下黄金秋叶轻。
守静不因时物感，西风荒草自蛩声。

敬身天不宽曾子，白眼人当杀嗣宗。
林下脱巾仍露脚，青云白石肯相容。

南面弹琴陈蔡饥，不停昼夜迭相催。
鸤鸠欲一无容伪，兄弟一家分受之。

棘围木栅试文章，先把公卿作寇攘。
往事如斯能不咎，未容尽付与斜阳。

天威如许敢争雄，重遣山灵费一峰。
不共那边如水火，未应抵死不相容。

生如蝼蚁事如麻，有菜无盐是几家。
无限容光通照处，良晨莫遣片云遮。

仁人所在人心萃，鱼爵丛渊固自归。
天命到头还不外，东征西怨岂容违。

大勇非由血气充，性情义命本来公。
至刚至直纯天道，逆理其间何所容。

德诚已有奚容力，假伪非由力莫为。
若使桓文居万里，不知功效竟何施。

道体从宜无害义，不容外物独违时。
未能槁食并泉饮，咽李哇鹅岂可为。

穷理知天所性全，存而顺事没而安。
保全是理无容失，所受于天或可还。

耻字在人为甚大，根心羞恶不容无。
所存所失分岐路，为跖为尧遂两途。

事理纷纷千万亿，岂容执一以为中。
圣贤心术无偏倚，只在能权识变通。

仁体虽然无不爱，当知贵贱与亲疏。
诚心应物宁容伪，天性由来一本真。

山径之行才不用，依然茅{艹/槩}是荆榛。
人心顷刻无容放，稍或遗忘欲遂生。

金创可愈不容医，应念丁公相厄时。
不赖西风吹楚卒，千龙万虎亦何为。

酌鸩樽前气似虹，朱虚酒令却相容。
王陵平勃浑无策，安汉当年一触龙。

人彘风腥起两宫，艾豭歌唱满秦中。
酒壶不但容齐狱，时事方宜用盖公。

丞相含沙作短狐，直言长揖黯何孤。
相容幸有两人在，帝与侯家老骑奴。

宣室不令容董偃，却容皋朔与相如。
当时有意清君侧，鸡鞠诙谐总合诛。

腹上能容严子陵，面前何不着韩歆。
迭兴知与人何事，陇蜀才平便易心。

一身撑拄汉乾坤，无那危时喜放言。
不受祢衡轻薄悮，未容曹操驾金根。

徐元宛似历山中，义气人间窄不容。
不为犬羊残士类，肯教曹操识卢龙。

乌林侥幸数帆风，便傍吴船向蜀中。
刘葛关张无寸土，肯容公瑾擅江东。

千里无烟已十年，一朝许洛翠秧田。
乾坤渠肯容曹操，聊为苍生解倒悬。

大和空国逐浮虚，曾为苍生一扫除。
历数未容奸宄得，收曹卷马二中书。

和血淆骸赤洛阳，绮疏应共枕红妆。
乾坤无地容何邓，何必舁尸赴许昌。

须信雕虫不用工，至今天地不相容。
君看奕叶东吴陆，转作词章便覆宗。

不听君王到寿春，肯容麹允起咸秦。
茂弘周𫖮浑无晋，何但琅琊不是亲。

不缘廊庙尽谈空，安得狐狸啸晋宫。
王氏可人惟逸少，更容谢万作三公。

一奋冲天跨六州，生前天已怒旄头。
开何有意容王猛，肯使鱼羊食不留。

冷冷叶上风，瑟瑟檐头雨。
天分本无私，人性皆相似。
譬之入山林，斧斤随所取。
姿年舍我去，初心日以负。
勗君岁寒心，保此栋梁具。
圣域廓悠悠，修途未容驻。

出爱前村景，归穿薄暮烟。
鸟飞虚碧里，人在落红边。
近晚山容淡，新晴稻色鲜。
殷勤一溪水，清到院门前。

江上形容老，竹间窗户秋。
悠悠忘岁月，落落少交游。
无食令儿瘦，有诗消客愁。
古今多少事，卷易在床头。

此君无媚色，耿耿合予衷。
外直形容瘦，中虚忿欲空。
炎凉多变态，潇潇独清风。
幸免斧斤患，苍然保令终。

十二年前旧师友，书来欲拆泪成行。
几回相忆人千里，往事追思梦一场。
琴剑知辞南国久，干戈尚任北方强。
伤心吾道秋容冷，遥忆师门数仞墙。

梅是花中先觉者，天才迥与众芳殊。
朔风如铁为寒骨，暖日投金作细须。
吐出奇芬春意思，描成疏影月工夫。
玉容清润丰腴甚，无限诗人错道癯。

国亡何忍家偏活，百鬼欺凌任所遭。
老大伊川七分易，飘零正则九章骚。
修持惯习甘辛苦，俯仰难容誉处高。
日月时同来去异，云间应叹众生劳。

霜风猎猎催寒冬，诸君马首将欲东。
出门浩气如长虹，举手欲挂扶桑弓。
君家渭阳盖世功，黄沙万里归兵戎。
牙旗金甲照天红，江南草木皆春风。
黄金筑台高巃嵷，三千珠履夸豪雄。
君今联辔登仙篷，绿水依依泛芙蓉。
貂蝉出自兜鍪中，猬锋螳斧一扫空。
我忝吴下旧阿蒙，铁砚磨尽平生工。
于山未见泰华峰，于人未见欧阳公。
借君谈天荐口为先容，他日四方上下追逐如云龙。

邮亭立溪端，上有石鼓字。
回顾溪水中，石鼓安所置。
移舟溯清流，前山郁苍翠。
一曲遽停桡，寻真步幽邃。
洞天阊阖开，殿阁俨神位。
秦汉纪兹山，武夷君所治。
幔亭晏曾孙，遐踪久已秘。
巍巍大王峰，玉女傍立侍。
狮子西东来，昂藏不敢肆。
我本羽衣人，憩迹升真地。
珍重学仙翁，命舟行厨备。
溪山偕侣游，讨论每延迟。
二曲顿清奇，彼美宛临水。
三曲多仙岩，峭峙罕匹类。
倚空架舟函，不腐亦不坠。
小泊三杯石，坐玩逸清思。
石上饮三杯，昔贤同一致。
四曲入云中，繁花方妩媚。
春光耀亭台，灵草渐萌瑞。
崖阴刻字新，往往书故事。
五曲达平林，蔼然千古意。
精舍瞻遗容，丰碑诵遗记。
杏坛相因依，高堂揭仁智。
却令闽越中，居然作洙泗。
雄哉大隠屏，仙掌列其次。
六曲转盼间，仰高发长喟。
七曲著渔家，碧津富投饵。
八曲寂尔过，楼岩无鼓吹。
穷幽造灵峰，玄都矧可暨。
临池数本桃，道士昔手植。
感慨却回舟，烹鲜侑扬觯。
九曲烟霞深，彤庭敞宏庇。
即此非桃源，复何工拟议。
仙客偶谈玄，主人已心醉。
欢言一宿留，醺酣饱熟睡。
晨兴复招邀，具我鸡黍饲。
临行意有余，醇醪馈盈器。
顺流睇层巅，天游冀愿遂。
扪萝履崎嵚，登陟良不易。
绝顶隠君居，崇台境殊异。
凭虚俯危栏，重峦俱下视。
参差森欲动，恍惚眩眸眦。
灵飚空中来，松竹舞仙帔。
杖藜还高冈，夷犹不忍弃。
何当濯尘缨，永兹飘笠寄。
归休赋长篇，聊为斯游识。

箕冠如栉拥茅旌，谁执骍旄歃晋盟。
遵海而南关气数，渡江以北少功名。
火旗晻霭云藏阙，水阵周遭雪压城。
一榻不容人鼾睡，那知雾岛是神京。

三花两花疏篱东，玉堂何似茅舍中。
孤芳不受春风涴，千红万紫俱下风。
罗浮梦断孤山杳，寂寂谁蹑二子踪。
谪仙天人霸梅国，骚坛万仞奴群雄。
我交梅花二十冬，梅工于诗例合穷。
我穷于梅诗更拙，岂无膏沐谁为容。
湘累醒眼不相识，兰芷未必臭味同。
何时典衣买酒醉梅下，浇我磊落写我悰。
诗成阁笔对梅笑，此一瓣香为梅翁。

南轩梅雨晚来频，雨霁轩清尽可人。
不着东山双屐齿，偏宜渭水一丝纶。
愁中托酒无辞醉，梦里看花莫认真。
行乐随时吾事耳，乾坤何地不容身。

槛外山花照眼明，独怜幽抱向谁评。
因寻乐处诗为友，欲破愁城酒作兵。
歌罢倦吟多少句，醉余强进两三觥。
春光容易催人老，莫把污名玷此生。

自与吾朋聊外期，心旌切切望容仪。
闻言回首非因错，欲语恁栏岂是痴。
春酒破愁难作喜，鶑花供兴不成诗。
有时会晤情何限，握手论文到日西。

试问春韶光，何事容易老。
一点丹心死不灰，余生未便委芳草。

希武何意出山中，心事当年汉卧龙。
行止但凭天作主，别离初不泪沾胸。
定知晚菊能存节，未必寒松肯受封。
大义昭明千载事，前程尽更好从容。

万叠青山只么青，从容时止又时行。
斯文未丧予何畏，举世随流我独清。
日月精忠今古在，丘山道义死生轻。
吾翁铁脊文翁似，无愧渊明与孔明。

妾初未嫁时，晨夕深闺中。
年当十五余，颜色如花红。
千里远结婚，出门山重重。
与君盛容饰，一笑开芙蓉。
君不顾妾色，剑气干长虹。
耿耿丈夫□，□□天下雄。
结髪未逾载，倏然各西东。
妾独□□□，□养姑与翁。
姑翁去年春，长梦随飘风。
思君□□□，音信安可通。
谅无双飞翼，焉得长相从。
自服嫁时衣，荆钗淡为容。
誓以守贞洁，与君生死同。
君当立高节，杀身以为忠。
岂无春秋笔，为君纪其功。

妾初未嫁时，晨夕深闺中。
年当十五余，颜色如花红。
千里远结婚，出门山重重。
与君盛容饰，一笑开芙蓉。
君不顾妾色，剑气干长虹。
耿耿丈夫□，□□天下雄。
结髪未逾载，倏然各西东。
妾独□□□，□养姑与翁。
姑翁去年春，长梦随飘风。
思君□□□，音信安可通。
谅无双飞翼，焉得长相从。
自服嫁时衣，荆钗淡为容。
誓以守贞洁，与君生死同。
君当立高节，杀身以为忠。
岂无春秋笔，为君纪其功。

崖山禽得到燕山，此老从容就义难。
生愧夷齐尚周粟，死同巡远只唐官。
雪平绝塞魂何往，月满通衢骨未寒。
一剑固知公所欠，要留青史与人看。

羊角山高锁战尘，春风吹草绿孤城。
鹊巢逊与鸠夫妇，燕幕能容雁弟兄。
今古废兴棋一著，萍蓬聚散酒三行。
悲歌曲尽故人去，笛响长江月正明。

白髪今如此，无依实可怜。
圣恩空旧想，佛相又新圆。
镜晓容颜别，钟昏梦寐悬。
百年心上事，怀古泪涟涟。

两下金幱障御阶，异香缥缈五门开。
都人罢市从容立，迎接南朝驸马来。

锦荔戎州第一奇，大如鸡子压枝垂。
金刀剪下三千颗，对客从容把酒卮。

有客有客浮丘翁，一生能事今日终。
啮毡雪窖身不容，寸心耿耿摩苍空。
睢阳临难气塞充，大呼南八男儿忠。
我公就义何从容，名垂竹帛生英雄。
呜呼一歌兮歌无穷，魂招不来何所从。

有客有客浮丘翁，一生能事今日终。
啮毡雪窖身不容，寸心耿耿摩苍空。
睢阳临难气塞充，大呼南八男儿忠。
我公就义何从容，名垂竹帛生英雄。
呜呼一歌兮歌无穷，魂招不来何所从。

野庙凄凉向峡中，断崖无路一从容。
楚王神女知何在，云锁巫山十二峰。

舟维古渡小从容，二女含嚬媚晚风。
野庙半间蒙薜荔，湘江两岸泣芙蓉。
玉台有镜蝌铭古，锦瑟无弦雁柱空。
行近祠南默惆怅，倚筇江上数青峰。

新笋绿沿坡，蓬门谁见过。
社寒来燕少，晚雨落花多。
瘦骨诗医俗，衰容酒借和。
故园空有梦，客路正风波。

东坡真天人，再拜当敛衽。
千古岷峨英，浩气发耿耿。
用世固磊落，作诗更雄骋。
熙宁化宜更，当国惜已甚。
胡为叫怒呶，使我毛髪懔。
九天忠臣心，欲发不暇忍。
雪堂何从容，人事得尽屏。
江山拓胸次，风月动佳兴。
我观此时诗，下语已清永。
晚吃惠州饭，晨夕对蔬笋。
和陶数十篇，习气脱略尽。
岷江几百阻，到海渺万顷。
公诗盖三变，每变辄近正。
少年纵横习，岂意造此境。
偶于玄寂中，佳处得深省。
学道便为真，此语吾敢信。
文固气所充，要在以理胜。
洋洋大雅音，千载叹寥泯。
言诗抑小技，所入宜重慎。
我诗难示人，特此聊自警。

铜驼巷陌棘风凉，尚记东都旧帝乡。
甲马营空云气远，杜鹃声老洛园荒。
天开地辟人才出，风起云飞汗竹香。
倘得行窝容我老，春风借地种姚黄。

径狭不容车，溪浅不容钓。
平芜淡云烟，独鸟下残照。
见山孑无言，倚树忽长啸。
徘徊澹忘归，空林明远烧。

世以鹊为吉，人多喜其鸣。
世以鸦为凶，鸣多人辄嗔。
吉凶一以定，嗔喜此焉分。
相彼新罗鹞，于何分爱憎。
群鸦竞喧集，有耳若不闻。
一鹊不相容，搏击以为能。
不知鹊可喜，甘与鸦为群。
妒善复党恶，鸷悍徒不仁。
石显怙权宠，望之不容身。
林甫擅柄用，何有乎九龄。
宁为望之辱，不作石显荣。
宁为九龄死，不作林甫生。
邪正苟倒置，是非竟难陈。
人事无不然，何独此微禽。

世以鹊为吉，人多喜其鸣。
世以鸦为凶，鸣多人辄嗔。
吉凶一以定，嗔喜此焉分。
相彼新罗鹞，于何分爱憎。
群鸦竞喧集，有耳若不闻。
一鹊不相容，搏击以为能。
不知鹊可喜，甘与鸦为群。
妒善复党恶，鸷悍徒不仁。
石显怙权宠，望之不容身。
林甫擅柄用，何有乎九龄。
宁为望之辱，不作石显荣。
宁为九龄死，不作林甫生。
邪正苟倒置，是非竟难陈。
人事无不然，何独此微禽。

银炉炽炭麒麟红，销金帐煖熏笼烘。
爨下有蜡可代薪，笑我夜寒痴坐然枯松。
贫富贵贱何不公，安能排云叫呼天九重。
空怜尔松生抱有用材，不遇匠石梁栋施帡幪。
盘根错节屹立冻不死，凛凛劲气犹足排严冬。
颠崖峭壁人迹绝，闲云流水相冥蒙。
胡为明不能保身，丁丁斧斤山其童。
鹑衣百结缩如猬，地炉拥膝便可闲从容。
当年榷油幸不严汝禁，余用尚及斯民穷。
阳和无声入骨髓，不知夜雪没屋霜横空。
但见蒙蒙香雾霭四壁，红𪸩紫焰明窗栊。
御寒何必裘蒙茸，盎然一室回春风。
何当散作一天煖，坐令四海尽在春风中。

风雪骑馿穷郑五，良史武陵忝厥祖。
文章千古推贺白，余子碌碌何足数。
西风客路一相逢，笑睨平芜共怀古。
神游千载渺襟期，不学时妆竞媚妩。
翩然一鹗迅秋空，纵横健笔凌鹦鹉。
愧我栖栖一钓翁，胯下宁甘少年侮。
两鬓风霜飒短褐，把酒长歌话愁苦。
君留不住我亦归，枫林叶落津头鼓。
剑光错落耿青灯，夜半闻鸡与君舞。
几回欲寄别后书，雁飞不过衡阳浦。
树阴黯黯江东云，柳色依依渭城雨。
人生相会不可期，去住真如萍散聚。
我在金华北山北，茅屋三间云一坞。
君在濲江西港西，种秫有田瓜有圃。
我不能往君不来，凄凄风雨谁为主。
何当共作子长游，南浮沅湘北齐鲁。
不然赤壁吊东坡，高攀栖鹘登虬虎。
放浪形骸期汗漫，霁月一襟春万宇。
逍遥容与澹忘归，弭节江皋采芳杜。
狂吟曾点舞雩风，一笑渠侬行凉踽。

远水遥天起断鸿，秋光冷淡客情浓。
一川疏雨平沙牧，半树斜阳隔坞舂。
落叶轻于流俗态，寒花羞作少年容。
凭高不碍乾坤眼，兴入晴岚第几重。

草堂何必仿卢鸿，水色苍茫山色浓。
待月轩窗留客话，隔篱灯火起邻舂。
虫鸣终夕如相语，燕去知时不苟容。
一片吟情渺何许，西风吹入乱云重。

通川得通儒，善类蒙善教。
如此老成人，真足重学校。
我昔客朱方，曾窥管中豹。
言容既笃厚，文字入玄奥。
交游二十年，夷险同一操。
闲居虎林麓，倚窗聊寄傲。
忽承北斗敕，勇鼓来淮櫂。
华髪映青袍，轻帆惬黄帽。
天晴宜征途，芹藻春色到。
皋比坐可暖，三载勤训导。
惜哉龟手药，至老方取效。
载酒游五山，何由共吟啸。

峨峨紫阳山，翼翼素王宫。
中藏朱子书，颇有邹鲁风。
在昔三十年，我尝游其中。
一溪练带如，环以千翠峰。
朝岚与夕霏，四景日不同。
惜哉屐齿折，我舟遽云东。
子今振木铎，出为斯文宗。
诸生列馆下，待问如撞钟。
明经别同异，析理开愚蒙。
独坐三鳣堂，教思传无穷。
庠序足真乐，诗书有近功。
行当自此升，岂曰难为容。
平生韩孟交，云龙阻相从。
愿言寿道体，有书附鳞鸿。

吾友卞南仲，别我何匆匆。
家有六男儿，乃与不死同。
阿祥更颖出，亹亹有父风。
翰墨既潇洒，文字犹研穷。
西园盖常飞，北海樽屡空。
霜寒濑水浅，蛟龙若为容。
我将归西湖，春风入修筇。
期子梅花下，一酹孤山翁。

淳祐六十翁，生遇时节好。
朝游渔樵社，晚入诗酒保。
不为名利缚，刚被花月恼。
时发少年狂，未省身已老。
强歌无余懽，闻者笑绝倒。
齿髪渐凋疏，形容顿枯槁。
平生千金躯，岂不自爱宝。
幸然本根在，收敛尚及早。
何必大药资，尪羸多寿考。
也无政事堂，也无沙门岛。

七十古所希，我今六十余。
干时本无策，谋生术尤疏。
就食泮水宫，学圃乏薪蔬。
凛凛座无毡，踽踽出无馿。
厌厌尊无酒，呥呥食无鱼。
官居古云冷，已矣当归欤。
缅怀二女子，夫家住桐庐。
三年千里别，旷久不得书。
日者遣一力，还家问何如。
江滨桐君山，土肥药堪锄。
山根有闲地，或容房客居。

平生志气隘九州，直欲濯足万里流。
讵期功名坐蹭蹬，不意岁月成缪悠。
防闲拟铸铁门限，牵挽忽作金濑游。
栖巢未稳乌鹊月，归梦已熟鲈鱼秋。
连宵风雨正僵卧，何时临壑容奇搜。
可人喜接一日雅，此地判作三年留。
说诗解字屡握手，感时怀古频搔头。
吴郡才子止丘沈，梁园旧赋余枚邹。
天上仙应无懵者，眼中客复有此不。
家声久识南北阮，笔力眇视大小欧。
我方得友颇庆快，子亦固穷忘怨尤。
蹄涔乃使鲸鲵伏，拳石难与嵩岱侔。
纷纷嗜好异齐瑟，磊磊肝胆呈吴钩。
有才未遇政何损，知尔不荐终当羞。
往事欲谈遽易了，浊酒既倾焉得愁。
平乘楼上王夷甫，下泽车中马少游。
须笑即今仕宦人，嚅唲言貌如伶优。
若为田园足以活，与尔水火无相求。
一瓢陋巷誓不出，孤云野鹤心自由。
斯文将兴天未丧，游子累累徒隠忧。

穷冬霜霰集，行路古今难。
举眼看浮世，何人耐岁寒。
弃瓢将止酒，脱冕拟休官。
一室能容膝，吾生亦易安。

溧滨三度见中秋，感叹光阴逐水流。
常是浮云妒佳月，不容老子醉高楼。
鲈香易动张翰兴，鲸背难追李白游。
遥忆诗人豪气在，湖天空阔放扁舟。

君子堂西屋数间，但能容膝敢求安。
悄无人迹如深井，惯听秋声是冷官。
系马阶前慵夜秣，种蔬墙下助朝餐。
携来书卷犹堪读，好共青灯了岁寒。

官冷谁能送酒钱，江乡节物倍萧然。
容颜一日老一日，人事一年经一年。
野仆竹舆侵晓出，病妻布被抱愁眠。
甘心归隠青岩下，闲共残农理废田。

霜华如雪著乌巾，染鬓粘须白未匀。
人羡久生趋老境，日随长至到新春。
投金濑上能容我，贡玉堂中自有人。
溧酒清醇鱼菜美，不妨频日宴嘉宾。

白岭溪上野田平，黄陇山前竹树清。
已许数椽容小住，余英爱我爱余英。

姓名不入六臣传，容貌堪传九老碑。

灵犀鳞甲鸱夷腹，块土能奇诧善埏。
器似虞陶知不窳，规同庄埴巧成圆。
雕镌尚喜兼文质，空洞祇堪容圣贤。
于一器中求不器，愿珍嘉惠比韦弦。

唐翁静者闭门饮水啜粥无知音，我能发尔一片冰清心。
巨风吹天振海浪如屋，此翁林中眠正熟。
中天渴乌吐火六合新开窑，此翁两鬓秋飕飕。
小儿烂羊瓜果尽青紫，此翁临水洗双耳。
蜩蟾蛙蚓聒乱昕夕雷无声，此翁宴坐观黄庭。
编茅斵室大如斗，苍雪丝丝翳窗牖。
忍饥学得西山夫，胸中有道癯不枯。
木榔始花赤已实，百亩沉沉如栉密。
露结风高霜气寒，润如美竹馨如兰。
翁居巷南我巷北，况有薇郎能主客。
书篚几杖皆清风，相看荫我冰雪容。
琼州岁月不可度，此境中州亦稀遇。
苦茗满碗谈兴亡，日长归来月满堂。
明朝一舸崖州去，世事茫茫隔烟雾。
袖携毫楮觅扁题，鸿飞冥冥留爪泥。
为书广荫扁翁室，淡墨欹轻醉中笔。
乘醉更作广荫诗，千载留与知音知。

造物有青眼，名山无赧容。
声名动猿鹤，道法伏菟龙。
望气从关尹，瞻云自华封。
悬知仙隠地，可以不迎逢。

上之回，舞干戚。
鸣鸾在镳，士饱力。
桴鼓轰腾，罕山北。
余刃恢恢，军容肃穆。
王畿主辰，参后服神。
继圣伐功，卒扼以偏师，断北狄。
矢菆鸣房，猬集的。
质子援绝，亲衔璧。
并俗嚬嚬，附于化，以安得。
其屈产，归帝闲。
四夷君长，来称藩。
籥节夷乐，示子孙。

勾吴月令牵牛中，翟茀乘风来閟宫。
随王剑履朝上殿，黄门夜趣长春宴。
昭容引班入内朝，龙衮当中开雉扇。
宴罢朝辞生局促，诏赐离宫作汤沐。
先王烝尝泽有差，上恩许歌陌上花。

水门夹西雨连越，邺瓦耕残莎草茁。
谁知当日夫容园，湿路迷城暗车辙。
夫容青根联戚里，美人对博蓬山里。
潮痕欲上红露晞，知是日高梳洗起。
园南禁绝人行道，中有民间旧宿草。
废园起垡鸣窃脂，寒食始应通祭扫。

水门夹西雨连越，邺瓦耕残莎草茁。
谁知当日夫容园，湿路迷城暗车辙。
夫容青根联戚里，美人对博蓬山里。
潮痕欲上红露晞，知是日高梳洗起。
园南禁绝人行道，中有民间旧宿草。
废园起垡鸣窃脂，寒食始应通祭扫。

寺南疏小沼，堤隠獭行踪。
杉影动寒水，夕阳藏半峰。
清涵落鸟毳，寒怯病僧容。
闻说初开日，钵盂盛养龙。

百年诗礼训，惟彝仲容贤。
慎勿如痴叔，膏明适自煎。

玄冥用事久，百卉不复余。
今晨转阳律，始见天地初。
黄花独何事，佳色炯自如。
渊明骨已朽，余子不称渠。
风霜不汝容，岁若驰故车。
独立良自苦，归根勿徐徐。
宝此后凋质，会见秋香舒。
吾亦焚笔砚，南山荷春鉏。

萧洒殊庭西，玉室青孱颜。
华阳隠邃道，元盖浮尘寰。
紞紞天鼓鸣，烂烂岩屋斑。
谁悬隔凡石，此已非人间。
群仙本容物，为我开重关。

贱妾燕子身，衔泥巢君堂。
游子黄鹄志，辞家犹南翔。
采花为谁容，袭兰为谁香。
安得小心风，寄子双明珰。

物生天地间，细大各有容。
伟哉霄汉姿，厄此盆盎中。
嗟吁尔橐驼，局促吾苍龙。
驼兮顾我笑，可悯岂独松。

临洮健儿衷甲衣，曹家养儿乘祸机。
匹夫妄作九锡梦，鬼蜮敢学神龙飞。
负鼎而趍不遄死，筑台尚欲储歌舞。
但知铜雀望西陵，不觉妖狐叫墟墓。
分香卖履吁可怜，所志止在儿女前。
竟令山阳奉稚子，出尔反尔宁无天。
陈留作宾向司马，包羞更出山阳下。
国亡台废天厌之，何事人犹拾残瓦。
古来观物当观人，虞琴周鼎绝世珍。
区区陶甓出汉贼，矧可使与斯文亲。
歙溪龙尾夸子石，端州鸲眼真苍璧。
好奇不惜买千金，首恶宁容污寸墨。
书生落笔驱风雷，要学鲁史诛奸回。
请君唾去勿复用，铜雀犹在吾当摧。

色盛人自怜，色衰人见弃。
人心不可凭，女色焉足恃。
未笄化为石，不愿从夫婿。
厌华喜质如梁鸿，布衣操臼当相从。
君不见汉家天子刘文叔，郭后容衰亦遭逐。
何如山头化石不嫁老亦足。

人生两瞳子，烂烂岩下电。
见尽天下人，不见自己面。
古哉容成侯，作我眼外眼。
我老得君照，君老还我见。
藓花绕背字痕青，仿佛阳冰八分篆。
神光一点未埋没，尤物千年几流转。
君不见扬子江心水如练，年年铸入凝阴殿。
后来血染江水浑，至今端午人闭门。

黄鸡懒啼霜月低，青羽乱啄梅花飞。
乌犍怯寒不出圈，白犬耐冻时穿篱。
老松堕枝供武火，枯蒲织席遮窗破。
一窝容膝煖即休，不问瓮中天几大。

今代平塘老，前身靖节翁。
死知随物化，贫与不官同。
仕国棠阴在，休亭蕙帐空。
容人方竹马，楚些已西风。

担夫勇似踏槐忙，卫卒严于夹棘防。
千古文章成画餠，万人场屋忽敖仓。
籍存尚或思班爵，礼废宁容并去羊。
立尽斜阳还独笑，功名自古梦黄粱。

向来涂抹趁春妍，老去栖迟叹雪颠。
一倍法灵君说数，三生缘定我随天。
正须花外羁奔马，莫向桥南听杜鹃。
见说侯封容易觅，紫茸靴袴锦鞍鞯。

似是轮囷老蠹鱼，尚饶兰露入铜蜍。
诗亡正恐鲁无史，士贱岂容秦有书。
世味几时回橄榄，秋山随地著蘧庐。
多情樵客能相问，莫有余闲赋子虚。

不容天上妖蟆食，却许山中狡兔眠。
两日见岩成二绝，丫头不老月长圆。

空蒙水汽湿溪烟，闪烁沙星照客船。
一片西风吹酒醒，秋容多在雁云边。

搀先岐路不容差，形定心忙寂不哗。
仙客莫嫌春昼短，东风落尽海棠花。

儿女情怀易得怜，悲伤容或涕涟涟。
独疑迁客方沦落，犹著朝衣夜入船。

容心绝少忌心多，背楚疑增自倒戈。
羞渡乌江依故老，竟乘乌骓泣娇娥。
一生负气止如此，大义亏人争奈何。
莫唱送迎山下曲，恐渠惊是汉军歌。

合梁清庙栋明堂，弃掷终身古道傍。
大节不容秦点污，孤根能与宋存亡。
山空百丈龙蛇影，泉沁千年琥珀香。
韦偃毕宏今不见，谁将老骨写风霜。

沙路抵长夏，入山如早秋。
闲房容客卧，老屋欠人修。
日落蝉多事，云深鹤自由。
风尘二十载，复此得清游。

骑馿花县不相容，却驾长鲸戏远空。
采石钓船还夜月，青山破墓几秋风。
平生赏识惟狂客，他日功名付令公。
千载英雄长不死，长庚光彻紫霄中。

早见沧海君，晚师黄石公。
力士不得力，驱使芒砀龙。
仁义以为椎，气盖百代雄。
一击函谷碎，再击乌江空。
从容一筹毕，全汉酬其功。
何乃不自知，而以留见封。
酂侯辱械系，淮阴叹藏弓。
彼皆为人役，讵敢望此翁。
辟谷岂其然，视世与谷同。
可怜商山老，亦堕子术中。

阴壁掺苦竹，秋池淡芙蓉。
二老庐山间，风味夙昔同。
亦有栗里人，心事黄花丛。
囊中无一钱，眼底四海空。
羲皇未渠惬，上与无怀通。
众羽集新条，云霄一冥鸿。
净社亦可人，念尔名教宗。
博酒空勤渠，攒眉一声钟。
苍苔片石在，醉卧空山中。
良辰入奇怀，杖屦闲相从。
偶然出岫云，儵尔风飘蓬。
虎溪有严禁，讵敢待此翁。
行行不知远，大笑分西东。
风流一时散，千载留高踪。
溪光与山色，隠隠尚笑容。
笑意果何如，画史安能穷。
按图付一嘿，翳景生长松。

南山有田不归种，大瓠濩落无所用。
遂令沉沉走长江，万里艰危忆君共。
尝疑公佩延平剑，引得九渊龙子哄。
雁汊渡头鏖北风，真是脱身人鲊瓮。
当时意气杯溟渤，笑杀篙师穷欲恸。
千金之子不垂堂，默坐沉思还自痛。
归来结屋万山中，手植桃花欲成洞。
敲门者谁吾故人，色笔荧荧如彩凤。
连宵剧谈山月落，一浣胸中尘土空。
忻然共驾赴幽期，满路薰风入吟讽。
万村孤馆明且洁，浴罢桃笙玉壶冻。
神君谒帝愁昼热，夜半骑{马京}不施鞚。
偷决银河灌火轮，玄化阴机神簸弄。
小溪如线不自容，更奈乱流趋者众。
划尔掀波似转雷，居然入室如流汞。
须臾便恐化桑田，咫尺还忧没茅栋。
绝怜榻上闹蛙黾，安得天边明䗖蝀。
午楼欹枕听涛声，唤醒六年淮海梦。
青山淡淡坐神驰，白鹭悠悠空目送。
明朝水退得新晴，两鸟故应天所纵。
乃知处险自有道，一静可以该百动。
横石断桥沙迳曲，苍藤翠木烟霏重。
小车穿壁我徐行，瘦蹇涉流君自控。
狂游满眼惊俗辈，疲役回头惭仆从。
倩谁写作山行图，持似衡湖作清供。

春风不着人，微寒带微和。
落梅枝上稀，桃李园中多。
桃李尚为容，青草被陵阿。
时至气自应，美恶同一科。
无声花蝶拍，有韵山鸟歌。
老人闭门坐，如此景物何。

山体本至静，仁体亦如之。
乐者有深味，鲁论无费辞。
目玩唯自得，心契若有期。
逝川同一旨，妙理无容窥。
刘公本好古，雅志非好奇。
诸君为著语，殆类爱山诗。
泉石涵清思，松柏媚幽姿。
古来山中人，此道未必知。
蜡屐毋乃癖，拄笏殆成痴。
独有首阳高，薇苦甘如饴。
得仁即无怨，千载真吾师。

句曲一山县，东西俱百里。
三茅地有灵，出宰多才美。
前有赵与谢，今有程与李。
李为山东望，声价高莫比。
清明一古镜，冷浸玉泉里。
敏哉制锦手，洗却鸣琴耳。
仁心非邀誉，直道不容毁。
慈姁牧细民，谦㧑揖多士。
学馆盛文风，讲席究经旨。
有客东北来，空斋兀书几。
弹铗笑冯驩，下榻惭孺子。
乐虽足一瓢，饱不望四簋。
既为邑之氓，是亦吾所耻。
饥饿欲赒之，馈蒱斯受已。
将归重回首，决去负知己。
冉冉楚山云，悠悠断江水。

婆娑七十翁，已矣将焉求。
麋鹿违本性，一朝出林丘。
故园在何许，驾言东南游。
人才盛吴会，讲贯多儒流。
内顾衰朽质，污渠映清沟。
坐有歌骊驹，将贻识者羞。
溽暑困朱夏，偃息时归休。
南窗小容膝，卧对红葵榴。
年华不我待，青镜照白头。
祇今已后死，巨海吹浮沤。
诸君幸少壮，勗学追前修。

淳风日已薄，恩义不相维。
吏无得于民，民顾吏有辞。
政化本不立，刀笔事愈卑。
李侯今之人，而行古所为。
外有屠嘉直，内无五伦私。
锄奸如恶草，护民犹婴儿。
瀹河苏彼旱，劝粟哺尔饥。
从容方报政，代者俄及期。
庸吏推不去，良吏去复思。
谁欤观民风，入境采吾诗。

薄官如秋菰，冷淡不堪食。
学宫如传舍，敝漏栖不得。
访君桥水东，一榻可容膝。
中吴多佳士，三载谁与适。
可怜泮林鸮，止醉桑葚黑。
束书归去来，钓台秋风夕。

余年长汝父，汝季复余从。
季也难为兄，文史日从容。
兄也实竞爽，立身期亢宗。
可念玉雪子，五月上卢龙。
枣榆曝西日，尘土吹炎风。
尔欲副尔志，安得宁尔躬。
有方游可远，扬名孝乃终。
归来拜嘉庆，我酌寿汝翁。

蓬首寒机女，枉顾生光辉。
一登君子堂，松萝相因依。
茂陵喜新聘，中路忽有违。
愿垂堂上镜，照妾心中微。
生死要有托，悠悠空是非。
出门念远道，岁晏将安归。
膏沐更谁容，为君叠罗衣。

雅宜山低一拳石，气压华嵩千丈碧。
不论城市与林丘，爱山例是诗人癖。
寒泉修竹苍崖底，青山解与高人语。
花落猿吟总是机，举似山僧尽成句。
山僧来献诗人号，百种不如山色好。
德庆禅床明月夜，馆娃人海红尘晓。
我知山心雅好静，荦确不容车马造。
草堂宜雨又宜晴，藜杖芒鞋时一到。

梁灏八十有二岁，自从天福逮雍熙。
中更乾德五星聚，晚赐龙头拜玉墀。
吾今之年灏相若，布衣落拓何能为。
吟诗独与熊儿和，作赋那求狗监知。
龙钟久纳少年侮，耿介尤为谄子嗤。
吾闻长沙赵彦仁，豫知郑相秉化钧。
从容杯酒托二子，端嘉之际俱名臣。
是时宋德已衰谢，扶颠江左尚有人。
安晚之孙今为庶，嗟我与子俱邅迍。
不须谀我有许寿，且道何时脱子贫。
清和四月天气新，共买一醉抛青春。
穷通寿夭俱莫问，盖世英雄一窖尘，草间惟有石麒麟。

甲寅诏下兴贤才，吴中多士轰春雷。
门外鹄袍那可数，一人独上黄金台。
宦途诘曲容不得，直向东海窥蓬莱。
蓬莱水阔云气浮，眼看健翮摩天游。
故乡六载不归去，老尽西风菊径秋。
归来四壁亦不恶，人羡锦衣君不觉。
馆娃茂苑正凄凉，古汴黄河复漂泊。
问乡安在迟一见，承恩内直金华殿。
从容薇阁演丝纶，花间应隔同年面。
自恨山中老樗栎，拥肿不堪逢匠石。
枯梢无复起春风，一生空负吹嘘力。

甲寅诏下兴贤才，吴中多士轰春雷。
门外鹄袍那可数，一人独上黄金台。
宦途诘曲容不得，直向东海窥蓬莱。
蓬莱水阔云气浮，眼看健翮摩天游。
故乡六载不归去，老尽西风菊径秋。
归来四壁亦不恶，人羡锦衣君不觉。
馆娃茂苑正凄凉，古汴黄河复漂泊。
问乡安在迟一见，承恩内直金华殿。
从容薇阁演丝纶，花间应隔同年面。
自恨山中老樗栎，拥肿不堪逢匠石。
枯梢无复起春风，一生空负吹嘘力。

龙驹凤雏两陆子，并驾秋风鞭𫘧駬。
老眼一见失惊喜，定知乃翁元不死。
生子真足慰人心，景升诸儿豚犬耳。
满朝誉翁不容口，世禄固应传不朽。
为官岂计多得钱，取印终须大如斗。
我是韩家十八郎，里中曾拜北平王。
碧梧停鹄已飞去，玉雪娟娟今在傍。
往事伤怀泪如水，矻矻穷年吾老矣。
欲追霞佩小颉颃，手倦束书携不起。

桐川博士老文学，出处乃在可否间。
舍东支径劣百步，墙北危亭俯两山。
风花辞枝黏草碧，雨竹卸箨连苔斑。
林皋红叶白雁早，江国琼英翠羽寒。
一年天与四时景，百岁人无半日闲。
扰扰鸣钟戒晨起，昏昏秉烛愁夜阑。
蜉蝣生死寄黄壤，乌兔飞走凋朱颜。
主人自得静中趣，物理常于动处观。
从容琴书寓真乐，邂逅樽前追清欢。
良时佳友不易得，恶客未至门先关。

袁曹官渡争雌雄，荆州侨寄大耳翁。
涕流髀肉消不尽，试与元直游隆中。
隆中自有躬耕者，布衣抱膝茅檐下。
从容一曲梁甫吟，不觉将军三枉驾。
室中屏人才数语，跨荆包益成鼎峙。
南阳陌上龙出云，永安宫中鱼得水。
古今成败真邮传，英杰千年不一见。
识拔端由品藻公，位置无嫌草茅贱。
山中谢客江烟昏，谁携行卷到柴门。
手披康乐草庐赋，知是兰庭佳子孙。
春塘柳禽成昨梦，炎兴相业更谁论。
洞庭三江风浪奔，鲸鱼出没相吐吞。
何为四方归来些，山堂鹤怨能移文。

世传阎公学士图，意象旷雅难形模。
山僧临本持索句，展卷复掩空长吁。
秦王功高塞宇宙，搜揽豪隽供驰驱。
内怀矛甲伺同气，外示闲暇耽文儒。
临城开馆构杰阁，坐见瀛海移西都。
分番夕宿无厌倦，珍膳日给何丰腴。
天光下照天策府，煌煌星象经天衢。
房乔夜半进危计，平明一矢惊临湖。
群贤崛起辅贞观，亦有淹滞如颜苏。
惜哉燕翼谋未善，祥麟接武容妖狐。
殿阶置笏怒未解，田舍收麦言何谀。
策名书府真有{面见}，空与老姥扶天枢。
贵人一代骨已朽，史笔千载心犹诛。
阎公绝艺今亦无，长安落日明榛芜。

声残玉笛梨花月，笑指骊泉浴香雪。
宣来天驷玉花骢，醉僛金勒摇东风。
阿环并辔微相顾，一点芳心倩鶑诉。
五溪老奴侍鞍侧，招摇先入华清路。
行幸东西春复秋，那知忧乐两相酬。
朝元警跸犹清道，胡马长嘶出蓟幽。
猿声霜冷巴山晓，锦袜遗香清渺渺。
南内凄凉稀进御，海云空阔蓬莱小。
泪湿花容春雨余，纵有丹青画不如。

秦马投鞭江可竭，别墅从容谋已决。
兰阶小儿呼与棋，敌手不觉平时劣。
青冈鹤唳走先声，捷书上床屐齿折。
局中胜负俄今古，身后功名谩豪杰。
何如山中静相对，风度幽篁韵清绝。
林深有客遇神机，柯烂无人传妙诀。
白头老姥独解事，化作仙禽欲饶舌。
石枰落子忽惊飞，五月骊山啄残雪。

此老典刑在，粹然瞻德容。
百年守经学，一邑号儒宗。
泗水干别派，泰山摧小峰。
孝哉庐墓子，滴泪死青松。

胪传居第一，科目艳当年。
慷慨诛奸佞，从容秉政权。
诸孙今白屋，旧物止青毡。
几见黄粱熟，何当铁砚穿。
书声月庑下，灯影雨窗前。
学者师王式，时人老伏虔。
不令官济济，空负腹便便。
桑葚鸮偏恶，桐花凤可怜。
纵无当食禄，犹有可耕田。
卒卒才倾盖，依依愿执鞭。
二翁俱耄矣，一别重凄然。
握手出门去，桂花香满船。

洗净人间万斛尘，玉虚坛上夜朝真。
井深莫探丹泉髓，屋小难容老桧身。
符召得龙聊小戏，料分与鹤未全贫。
名山采药无空返，不见仙方见异人。

夜行被酒止公亭，耳热呼乌坐尽惊。
瓮下自惭非毕子，吐中不觉卧王生。
相宽吏舍情何厚，误污车茵罪亦轻。
戏马倘容宾落帽，更拼投辖饮天明。

朔风翻屋浪喧豗，泼墨浓阴扫不开。
天下撒来云母粉，人间唤作豆秸灰。
细民共喜宜新麦，老子先须探早梅。
为怕玉容禁不得，数枝和泪折将来。

一代风流独老庵，再扶道脉起东南。
家声可与诸洪继，易学曾同小阮参。
昼锦羡君荣世胄，寒毡容我坐清谈。
愿为药笼中间物，才匪芝苓愧不堪。

人笑学官如兔丝，谁能千里远寻师。
归田便觉知机早，舂市应嫌见事迟。
纵欲着鞭何所往，奚须按剑复相疑。
世人多享容容福，白璧从来不可为。

清风四无边，旷然此君宅。
可不问主人，不可容俗客。

淡容露如洗，生色春欲动。
纸帐小屏低，同入梅花梦。

秋空碾上一轮冰，积雨连宵洗更清。
纵有浮云容易散，吹开不待管弦声。

客至从容奉笑谈，晚知蔗境味尤甘。
曲江进士题名遍，安用山人起水南。

来寻禹穴何容易，却上龙门得许劳。
拟借梅梁浮海去，坐登三级浪头高。

南枝春早为谁容，远供寒香寿乃翁。
不信广平心似铁，能禁索笑倚东风。

南来憔悴一身存，归雁哀鸣久失群。
莫怪夜行人不问，形容岂似故将军。

老翁持镜向市卖，铜光的皪秋水清。
丑妇鉴容惊堕地，想渠嫌杀太分明。

我来古茅州，未登三茅峰。
自愧尘中人，遽希云外踪。
明日作寒食，命驾吾欲东。
白羊古城门，坡陇何重重。
我行涉其颠，忽下涧井中。
一曲复一曲，直道何由逢。
时于荆棘里，小树樱桃红。
茁茁丘中麦，类我头髪蓬。
髪白日日脱，麦青长芃芃。
安得长生诀，稽首华阳翁。
两唐古君子，居邻升元宫。
探仙在何许，为我作先容。

把酒上河梁，送君灞陵道。
去去不复返，古道生秋草。
迢递山河长，缥缈音书杳。
愁结雨冥冥，情深天浩浩。
人云松菊荒，不言桃李好。
澹泊罗衣裳，容颜萎枯槁。
不见镜中人，愁向镜中老。

闺中女儿兰蕙性，寒冰清澈秋霜莹。
感君恩重不胜情，容光自抱悲明镜。

永夜无人玉漏迟，团团月上海棠枝。
月留凉露芳尘暗，花弄清晖淑影移。
粉黛三千春对镜，银波万顷晓凝脂。
深闺为尔牵愁兴，坐问容光强赋诗。

哀哉吾妹兮，生不逢时。
痛哉吾妹兮，死此乱离。
灰尘涨空兮，铁骑南驰。
旌旗蔽野兮，日色无辉。
凶徒蜂起兮，浊乱民彝。
恣行劫掠兮，四野伤悲。
我妹遇兹兮，尚在闺闱。
若逃患难兮，计无可为。
恐被污辱兮，决死无疑。
一刀自刎兮，澌血淋漓。
死仆于床兮，不变容仪。
刀不落地兮，手尚坚持。
英烈如生兮，人谁敢欺。
嗟我独生兮，于世何裨。
汝危莫援兮，恨无穷期。
悠悠我思兮，泣涕涟如。
人皆有死兮，特出异宜。
哀哉痛哉兮，噫嘻。
独存汝名兮，万古无遗。

法界人寰共一邱，欲穷远目更登楼。
苍藤碧藓树容晚，凉月好风山意秋。
莎径荒寒闻鹤唳，竹丛摇落见渔舟。
一声横笛碧天暮，诗在沧波芦荻洲。

占气频翘首，青牛忽度关。
相看双眼碧，剧论寸心丹。
时俗容迟钝，交情见往还。
盟言天为听，万一莫辞难。

半岁无书界我胸，短蓬念汝过残冬。
官情但可京口酒，客梦应随浮玉钟。
弃纵向来缘底事，妍妆今日为谁容。
书来賸喜归期近，伴我清吟倚老松。

长公不肯仕，曼容亦辞官。
高车与驷马，祇可夸外观。
玄凤栖昆仑，杳杳天风寒。
沆瀣以为饮，朝霞以为餐。

锵锵涧水鸣，阴阴宰木春。
晨兴羞清酌，酹我柏下人。
山蹊塞欲断，呼童剪荆榛。
断甃土晕碧，古瓦垣衣青。
席草再俛伏，泫然泪沾巾。
音容一以远，魂梦何由寻。
终天不可报，九原谅斯闻。
愿言领诸孤，年年拜清明。

天地以气合，人物以类从。
孰是同类中，道同志复同。
槃槃石梁翁，阅世如老松。
若士古溪湾，水月印心胸。
相去不十里，而我居其中。
既无山川阻，随此心迹融。
谭谐屡参伍，杖屦时从容。
岩下酌秋泉，溪上行春风。
奇文辨鱼鲁，古学窥鸿蒙。
玄同执尤契，妙中值箭锋。
从今不厌数，旷代或一逢。
愿言各自珍，慎勿撄樊笼。
会同拾瑶草，更约摩金铜。
赋诗俟来者，物色传画工。

已学渊明早赋归，东风吹醒梦中非。
鶑声𪾢睆来谈旧，牛背安闲胜策肥。
时听樵歌时牧笛，间披道氅间农衣。
篇诗那可形容尽，何似忘言对夕晖。

家山万象春归好，诗笔拈来感物情。
泉脉动时毋待灌，土膏起处正宜耕。
无穷怀抱风和畅，不尽形容雨发生。
试问封侯万里客，何如守拙晋渊明。

熙熙垅亩扇和风，簇簇人烟野意浓。
培溉桑麻沿汲路，经行荠麦省耕农。
饮牛涧暖山摇影，接果枝青藓拆封。
酒熟花香村欲社，芒鞋藤杖尽从容。

圣代容高尚，山林隠去休。
方知尧舜日，亦自有巢由。

多士当文治，明良际盛时。
骚坛先佩印，策阵已搴旗。
西极蹄千里，南溟翼四垂。
疾雷天地破，崩岳鬼神移。
学过三都赋，神超七步诗。
阴何须大赏，鲍谢只平欺。
尺璧光难掩，华钟响发迟。
人游丹桂窟，凤哕碧梧枝。
汉室方虚席，枚皋复擅词。
数承恩诏见，趋赴重官仪。
黄阁登清要，苍生息旧疲。
星辰侵履舄，桃李傍阶墀。
珂里豪家逐，铜驼乐部随。
行歌金騕袅，醉舞玉参差。
杜曲花偏满，蓬壶酒不辞。
弓开射熊馆，剑倚化龙陂。
秀彦居同宷，轩车出共驰。
侯门相杂遝，寒素独吁嘻。
尘榻应容下，仙舟可待追。
亦惭才莫逮，终负志难衰。
攀附羞萝茑，徬徨向路岐。
未酬题柱兴，徒抱练丝悲。
幽谷音犹涩，盐车力尚卑。
泥途淹𫘧駬，荆棘困黄鹂。
𪾢睆还求友，腾骧却避羁。
愁吟长铗伴，闲梦矮床知。
缝掖今谁贵，乘桴任所之。
短章非善颂，聊以展吾私。

闻说华阳洞，人间第八天。
茅君旌屡降，弘景驾常延。
地吐黄金气，潭流碧玉泉。
神丹光夜发，朱草叶春妍。
羽客家相接，麟洲脉共连。
山遗秦女药，锄得汉朝钱。
处士怀贞遁，长生契宿缘。
童颜曾辟谷，鹤相合成仙。
啸傲三峰上，披研万象先。
囊攒五行物，剑握七星权。
石铫青精饭，风炉紫术烟。
赤松齐远躅，玄俗并遐肩。
九转功将就，双亲念复虔。
却携琼笈转，归枕白云眠。
蓟子家尝历，壶公诀尽传。
路回蓬岛下，杖化葛陂边。
经案苔侵遍，闲枰雨滴穿。
池留洗瓢水，壁挂断琴弦。
蕙帐{犭员}空怨，萝窗月自悬。
岩存容怅望，涧去意潺湲。
局久棋多变，寰清鼎又迁。
衲衣期异日，筑室定他年。
季世嗟予晚，幽栖志独坚。
欲随蒲坐具，已办布行缠。
学道无如此，游方恐未然。
尚迟甘旨奉，更被苦恩牵。
脑虑精难满，心忧影或偏。
藓坛情愿扫，茶灶手能煎。
根究婴儿后，参同混沌前。
求真不易遇，师匠早哀怜。

汉祖龙飞日，真人豹隠中。
纶音来蓟北，驿传起江东。
圣德深弘教，玄门厚植功。
垂衣轩帝治，问道广成风。
兽梦符坤极，鸿门建震宫。
雨敷皇泽意，雪应紫宸衷。
白玉刊章重，黄金范櫑雄。
制词天藻叠，冠佩露华浓。
宣室繁厘受，高禖敬祀恭。
严斋迎景祚，正念格晨穹。
宇宙枢机运，雷霆寂默通。
扈骖銮从近，恩赉上方隆。
裔演留侯系，经开柱史蒙。
五朝膺显渥，百辟仰精忠。
宗戚勋封盛，师生禄秩崇。
力辞君九锡，首迈爵三公。
第宅仙官府，逍遥绮皓翁。
漆园春未老，蓬岛药何穷。
诏下瑶京鹤，神升绛阙虹。
自期冲举去，谁识寿龄终。
霄驾烟霞远，星坛杖屦空。
图容曾翰苑，遗迹漫崆峒。
太上元无象，微谣讵得工。
独存清净化，为国致年丰。

移家连晚岁，屏迹值春寒。
旧业遗松迳，幽栖远杏坛。
数椽容膝易，五斗折腰难。
有客来排闼，无人为整冠。
讽诗称鲍照，卧雪念袁安。
下里余谁和，高山尔自弹。
迎门屐齿折，扶病带围宽。
乍喜交时彦，相寻到冷官。
邻惊都骑盛，仆出草堂看。
光价连城璧，风流艺苑兰。
老嗟倾盖晚，贫觉布衣单。
午灶添茶具，烟蓑罢钓竿。
传呼闻杜曲，荣耀满江干。
文雅多歆艳，殷勤少接欢。
长鲸钩上掣，巨阙匣中蟠。
笔力千钧弩，襟怀百丈澜。
籍通金马选，诏待紫泥干。
乐毅曾强赵，夷吾遂霸桓。
贵应联万石，功定服三韩。
留取刊彝鼎，勋名未汝阑。

蜀郡方齐鲁，文翁迈俊贤。
箕裘承宪业，星宿近台躔。
宇宙汾阳鼎，风云祖逖鞭。
阃威分海徼，节制控闽川。
馈饷功曾立，廉能迹屡传。
儒冠真耀武，帅府重芳年。
参画旌麾右，驰驱将相前。
豪挥惊草檄，燕集见华篇。
吏牍分占授，军机妙转旋。
百蛮元震詟，诸校益贞坚。
训练群材进，钧陶众彦迁。
柳营兵镇肃，莲幕绂光鲜。
除内恩终许，安边诏必怜。
酒容山简醉，骑想葛强联。
日月新尧历，车书旧汉天。
扬雄兼赋颂，嘉什到甘泉。

繄古人之寥寥兮，夫何思之弗谖。
蹇余生之独后兮，曾不得与之周旋。
旷斯世而勿见兮，故增欷而永叹。
抚遗籍而玄览兮，幸所闻之可尊。
彼丹心之耿著兮，谅虽亡而实存。
苟溯风而遐契兮，尚何有于古今。
览元化兮无穷，感徂景兮如驶。
余髪兮种种，余怀兮亹亹。
驷黄虬兮遐征，仰超然之高轨。
猗圣言兮如天，至道兮如海。
超鸿蒙兮何极，窥浩茫兮无涘。
孰导余以正适兮，遵坦涂而容曳。
惟谅友之昭昭，庶订余之愦愦。
呜呼噫嘻，古之人兮，惠我无疆。
忽不见兮心之伤，余之思兮曷云其忘。
往者不可及，来者犹可望。
非夫君之相和兮，谁逍遥以徜徉。

娇黄著柳回东风，玉霙协瑞飞璇穹。
金猊嘘暖香雾蒙，铜槃蜜炬光如虹。
尊前笑挹南极翁，海桃压袖朝霞红。
苍苍五桂云巃嵷，南山翠色摩青空。
仁者静寿如山崇，世间凡语难形容。

华髪萧萧两鬓秋，醉眠花竹旧风流。
天心桥畔行将老，地肺山中隠去休。
半岭白云容可玩，一庵明月尚空留。
西风趣赴方台约，岩下遥看二老游。

撞玉锵断石，溅珠悬穉松。
色资耳目净，声碎尘土空。
静窥发奇趣，饱饮生异容。
讵知愚所乐，适与智者同。

挺植今几世，追数邈不逮。
盘古始分画，已见数抱大。
繁荄茁朽壤，力窃孕贞外。
灵椿尔何知，诧阅寒暑代。
深根谢撼拔，毅色支挫败。
心坚素蕴直，貌古自类怪。
梢优轴厚地，皮是船下濑。
五岳空峥嵘，可纳枯窍内。
绿狞攒磔髯，纹皴蹙腥背。
萝茑获引援，萧艾藉覆盖。
枝抽尚未已，著恐宇宙隘。
余韵落尘寰，海涛让砰{石拜}。
此岂臃肿贱，莫肯发众快。
材大固难容，不伐岂怜爱。
阿房得附枝，岂见亟圯坏。
卑魏若遁藏，丑惰事恬退。
枯柏不自量，小器竞衒卖。
负荷力不给，摧折自贾害。
造化久培植，亦以邦国赖。
山灵慎爱惜，勿使妄剪拜。
大物不虚生，天意终有在。
赋才巧尔殊，落落出行辈。
所希亟遭逢，叶卷云影碎。

僻郡鲜夷旷，人稠厥壤墝。
艺才谋黍稷，缉欲待菅茅。
赋重已前代，政宽犹乐郊。
茧丝嚣驲骑，杼轴罥蟏蛸。
君子谋斯达，邦人睫始交。
霑恩陋河海，履坦失函崤。
事匪壑邻国，慈惟恋故巢。
枌榆叨密荫，棠棣挺新梢。
已喜疽初决，宁容祸有苞。
简书贻远则，永赖脱鞭敲。

三峡啼猿恨满编，乐于此外本来全。
累虽犹泥调兼操，高在已忘徽与弦。
纸上陈言奚足恃，指间妙趣不容传。
须知自有天然韵，寄在风泉与露蝉。

竞夸珠贝溢吟编，豹管微窥惜未全。
月莹寒光磨晓镜，风铿逸调脆秋弦。
才惟渐少逾堪爱，诗不须多贵可传。
囊里新篇还有几，不妨容我嘒蜩蝉。

青紫过如拾芥轻，今吾非辱故非荣。
海波忽与桑田改，书眼空如秋月明。
只可一丘容鹤隠，何须万里较鹏程。
到头更要深山住，不作终南捷径名。

茂林修竹恒苍苍，畦兰畹芷腾幽芳。
郁葱佳气蔼祯祥，小小一村名古隍。
屋西有山名虎耳，东流挹抱长溪水。
三峰笔架卓面前，背后驹骊翠屏倚。
绕檐数顷祖遗田，尽可容侬耕晓烟。
摘山钓水美且鲜，南窗笑傲北窗眠。
三余祇把子孙教，不俾趁炎竞浮躁。
先于道谊后文章，事长谦恭事亲孝。
桑麻芋栗小园收，社酝茅柴逐旋𥬠。
但得官清徭役省，此生温饱复何求。

步武舒迟，升坛肃祗。
其容允若，于礼攸宜。

礼备乐成，乾健天行。
帝容有穆，佩玉锵鸣。

大德曰生，阴阳寒暑。
乐舞形容，干戚籥羽。
一弛一张，退旅进旅。
神安乐之，祉锡绵宇。

躬展盛仪，天步逡巡。
乐备礼交，嘉玉既陈。
神方安坐，荐祉纷纶。
陟降有容，皇心载勤。

五辂鸣銮，八神警跸。
天官景从，莫不祗栗。
祲威盛容，昭哉祖述。
祚我无疆，叶气充溢。

合祀丘泽，登侑祖宗。
顾諟惟精，灵承惟恭。
有严皇仪，有庄帝容。
监于克诚，肃肃雍雍。

天容澄谧，景气晏和。
瓒斝荐醇，𫓶璆叶歌。
帝降庭止，夜其如何。
神助之休，宜尔众多。

羽籥陈容，干戚按节。
德闲而泰，功劳而决。
虞我神祇，扬我谟烈。
尽美尽善，福流有截。

孝奏展成，熙仪毕荐。
光流桂俎，祥衍椒奠。
风管晨凝，云容天转。
拜贶于郊，右序诒燕。

八神呵跸，千官景从。
回轸还衡，祲威盛容。
妥饰芝凤，御朝云龙。
归寿慈闱，敷时民雍。

秩秩礼文，肃肃严祀。
仰洽神休，式协民纪。
灌献有容，叙其俎簋。
明德惟馨，以介丕祉。

〔太簇为征一奏〕神在途矣，习习以风。
百灵后先，敢一不恭。
奔走疠疫，祓除菑凶。
顾瞻下方，逍遥从容。

〔姑洗为羽〕烨烨其光，炳炳其灵。
窅其如容，歘其如声。
扇以景风，导以朱斿。
我德匪类，神其安留。

除地国南，有基崇崇。
载陟载降，式虔式恭。
燎烟既燔，黻冕斯容。
神如在焉，肆予幽通。

〔姑洗羽〕澹兮抚琴，啾兮吹笙。
神之未来，肃穆以听。
缤纷羽旄，姣服在中。
神既来止，亦无惰容。

昧爽昭事，煌煌露光。
涤溉蠲洁，容仪肃庄。
牲肥酒旨，荐此芬芳。
降陟有序，礼无越常。

飚驭云盖，神之顾歆。
丕昭礼容，发扬乐音。
祀事既举，仰当神心。
申以嘉币，式荐诚谌。

衣冠俨若，步武有容。
公卿济济，率礼惟恭。

俎实具列，明德惟馨。
肃容祗荐，神其降灵。

冕旒俨若，步武有容。
公卿济济，韶頀邕邕。

冲牙锵鸣，肃容专精。
交神之义，罔敢弗诚。
设洗于阼，罍水惟清。
盥以致洁，感通神明。

严父配天，孝乎明堂。
与奠升阶，降音以将。
天步有节，帝容必庄。
辟公宪之，礼无不臧。

帝神来格，靡祀不从。
侑坐而食，独升祖宗。
在庭祗肃，展采错重。
三献之礼，百年之容。

神之歘至，庆阴杳冥。
风马云车，恍若有承。
备形声容，于昭文明。
庶几嘉虞，来享来宁。

浮生难得是华颠，美景能并属禁烟。
况值公庭多暇日，且欣农亩兆丰年。
曾裁酒量容杯斝，谓品歌声被管弦。
莫道老人无气力，能排万事付陶然。

十五年前相遇地，白头还喜一樽同。
从容笑貌忘君老，款密情期似乃翁。
别席俯迎篱菊秀，全家看尽渚莲红。
临分不用言为赠，奕世忠臣自祖风。

误落尘中四十年，乞归骸骨喜安全。
庙廊论道徒虚耳，彝鼎铭勋愧缺然。
一视荣枯真若梦，两忘喧寂始知禅。
金仙秘典容传玩，似与君家有旧缘。

身随群动各东西，别日常多见面稀。
老去心情如水淡，暂同樽酒惜花飞。
仲容任达常知退，公子成名莫忘归。
共说无生闲过日，也胜尘土弊朝衣。

大策安宗社，高文著庙堂。
从容造辟议，感激荐贤章。
貂冕崇廞服，銮舆俯奠觞。
哀荣岂无有，公德倍辉光。

昔侍从容论，犹能记绪余。
精深义山句，妙绝漆园书。
顾钝尝加砺，怜枯每借嘘。
霜风国西路，挥涕洒灵车。

未卒金华业，俄闻卤簿行。
音容如夙昔，文雅是平生。
偃蹇丹旌动，徘徊素骥鸣。
霜风九京路，凄怆国人情。

樱连翠叶方离树，酒泻银壶欲照人。
不是谢公丘壑趣，岂容清醉倒冠巾。

朝廷皦如日，区宇清若水。
殊方文教达，微品德泽被。
伊人复何幸，遇此栗陆氏。
茫然大虚内，蒸郁尽和气。
真风浃敦俗，无所容一伪。
唯宜对樽酒，酣饮乐无事。
人间此昭世，得偶须自贵。
无为名所劳，区区取愚谥。

身外无一簪，何以供铅华。
饰行不饰容，浊水白藕花。
藕心乱如丝，妾心圆如珠。
丝乱端绪多，珠圆瑕颣无。
焉得偶君子，奉之此高节。
所生虽至亲，此意安可说。

莫折花，花好亦自喜。
勿谓花无言，请以君心酌花意。
君容待花转丰艳，花枝因君愈憔悴。
莫折花，任花飞落地。
但对春风倚芳树，长遣香英伴君醉。

君不见，前时忽疑天地坼，万里一声晴霹雳。
彼某氏者尔何人，敢自欺诬被诛磔。
子烂华容神火燎，父碎梓潼灵{石韱}劈。
惟震与曜今晓然，谁对君亲肆奸逆。

林木摧折堂庑倾，其中塑像犹纵横。
狂巫腾踏野老拜，瘦鸡薄酒邀神明。
形容诡怪蛇虺乱，声音丑恶鸱枭鸣。
灾牛祸犬亦可作，世有此事何由平。

晨风吹茂林，夕露下芳畹。
秋容变憔悴，复此白日短。
萧萧岁华暮，冉冉节物换。
浩叹倚前楹，使我心曲乱。

当年读书处，古寺拥群峰。
不改岁寒色，可怜门外松。
有僧皆老大，待客转从容。
又下白云去，楼头敲暮钟。

昔我去守陵阳日，门前夹道初种榆。
今年我自山南归，向椽大者皆柱粗。
两边合阴若深洞，满地清影繁如铺。
是时暑气正炎酷，无处容此烦病躯。
昼摇清风夜筛月，日日不可离群株。
闲邀亲友坐其下，左右间设琴与壶。
人生适意乃为乐，此乐已恐他更无。
霜飚未起枝叶在，且与诸君同此娱。

万法一轩中，周回百座容。
曲燃薝卜久，横揭贝多重。
信士供晨钵，门人集午钟。
何时听雄辨，几柄换庭松。

吾邑固僻陋，巉巉合群山。
苟无贤者居，孰能营幽闲。
黄子治北郊，胜绝收其间。
长溪断谷口，嚣哗隔尘阛。
始至甚夷旷，渐往颇险艰。
洞穴烟云昏，涧壑松桂环。
幽芳自芬馥，野哢常绵蛮。
缭磴挂绝壁，孤彴飞遥湾。
气象夺天奥，景物搜鬼悭。
筑室贮群籍，轩窗面孱颜。
朱黄列几案，坐把古穴删。
自取天爵高，下视五两纶。
处心固已定，讵恤时辈讪。
伊余素无似，谬入文墨班。
前得省亲归，屡此容追攀。
时亦窃讲议，始蹈贤圣关。
譬之拉虎豹，所得才一斑。
自愧鄙朴姿，得涉道谊寰。
余亦有东谷，对此何格顽。
每来辄尽日，须步明月还。

微棱生海角，圆魄到天心。
共上唯佳客，无容照俗襟。

落日照容谷，寥然官署秋。
开帘临绝𪩘，凭几对寒流。
古意深中得，诗中静外游。
三年多少景，满箧是冥搜。

积霭晚尽散，南山明夕阳。
秋容遍丰镐，古恨入隋唐。
草木咸摇落，风烟自渺茫。
客亭须下马，把酒慰殊乡。

移枕出幽幌，披衣步前楹。
秋容草木静，晓气烟云轻。
蝉噪宿露滴，雁飞朝霞明。
尘心幸未动，聊此纳余清。

红芳宵露清，翠节晓霜犯。
雨后晒残日，秋容满庭楹。

驱役精魂入大幽，满编奇绝尽冥搜。
不教天地略容隠，应与鬼神同访求。
海藏光芒开宝玉，羽林锋刃立戈矛。
萧台自好携归去，莫向人间苦暗投。

一顷清波四面平，宛然唐相旧经营。
高秋林木形容老，落日楼台彩绘明。
有景可寻兰棹远，无幽不入竹桥横。
二年所得官居乐，肯厌频来缓带行。

一年同住夹城中，小圃高斋幸见容。
吟尽物题春唱和，讲穷人事夜过从。
寻芳待去门前约，访古邀回道上逢。
别后西楼不堪倚，满川林木暮云重。

丞相淹回地，光容满落晖。
池塘存旧梦，城郭叹前非。
烟霭阴晴出，凫鸥远近归。
松风殊有意，犹欲下金徽。

英英文饶江汉士，何者天教丧眸子。
用心专一性转明，无所不知余两耳。
能为乐府胜张籍，暗诵史书过杜𫖮。
弃官新自荆渚归，万里逆风冲峡水。
峨峨全家载巨艑，坐卧吟诗满千纸。
自言从此生事足，可了芋栗及麻枲。
数椽旧屋蔽风雨，一榻萧然容隠几。
丘明国语浩如云，子夏门人纷若蚁。
向人问口夸舌在，道义文章吾岂已。
自知俗事无所观，便落双睛君亦喜。

曾读契嵩辅教编，浮屠氏有不可忽。
后于京师识怀琏，彼上人者尤奇倔。
余尝从容问其友，琏复为余道居讷。
是三大士才过人，所畜岂肯吾儒屈。
文章汪洋道义富，不止区区事其佛。
余思此等更谁似，蜀有人焉颇超越。
成都敏行字无演，所谓万星中一月。
想嵩琏讷见须避，不尔往往被呵咄。
通禅晓律两无碍，前会定预耆阇崛。
群经列史固汗漫，独泛其深仍出没。
外之所精者书画，不问不语常若吃。
计其夏腊殊未几，在大众中诚突兀。
余守陵阳至穷陋，雨浸一春泥汩汩。
英磎硗磝磴道崄，行客欷歔上崷崒。
无演冲冒独不顾，来款余门手持谒。
呼之使前见已喜，相貌圆满藏神骨。
清谭坐久愈飘洒，顿遣尘襟落如拂。
新诗古文览嘉贶，气格俊健凌霜鹘。
观其衮衮出论议，收敛便可与簪笏。
试将邀之使从仕，笑指此顶安更髪。
日招与语自无厌，何乃告去苦仓卒。
西城晓日照高岭，倒搭乾陀入深樾。
师归常宜见嘉祐，此老心中已无物。
好音相与频寄惠，余在空山正伊郁。

恻恻抱伊郁，试此登嶕峣。
阴风吹繁云，黯黯蒙泰霄。
关河眇无际，节物何萧萧。
过雁安所之，惊哀翻泬寥。
幽怀漭如失，随此群草凋。
嗟予生胡为，迹玷明盛朝。
服职讵云补，赧然缀群寮。
感此四序迁，一昏复一朝。
寒霜入两鬓，渐积不肯消。
良辰乖所遇，慨叹心魂飘。
贱禀迂且介，于时信无庸。
欲适阂所之，此道当何从。
富贵谅非有，僻陋知可容。
岂不愧上恩，耗此釜与锺。
昨归得此州，满眼皆乱峰。
事物固琐碎，敢兹任顽慵。
报国祇自明，惟神谍其胸。

此草有奇效，尝闻于习之。
陵阳亦旧产，其地尤所宜。
翠蔓走岩壁，芳丛蔚参差。
下有根如拳，赤白相雄雌。
𣃁之高秋后，气味乃不亏。
断以苦竹刀，蒸曝凡九为。
夹罗下香屑，石密相和治。
入臼杵万过，盈盘走累累。
日进岂厌屡，初若无所滋。
渐久觉肤革，鲜润如凝脂。
既已须髪换，白者无一丝。
耳目固聪明，步履欲走驰。
十年亲友别，忽见皆生疑。
问胡得尔术，容貌曾莫衰。
为之讲灵苗，不为世俗知。
盖以多见贱，蓬藋同一亏。
君如听予服，此语不敢欺。
勿信柳子厚，但夸仙灵脾。

一生名籍占风流，为识庄环可自由。
几杖未销容早退，庙堂将近肯中休。
有人把酒思高节，何处挥毫咏素秋。
故国岷峨最佳绝，几时归伴赤松游。

昏雺翳紫极，横霓势光大。
妖威集凶冀，忍秽实中赖。
奸铓日增剡，谁汝触取害。
骄根愈自固，所植利孱昧。
容容彼群辅，窜伏皆鼠辈。
侧视况未敢，肯复形叹慨。
太尉汉中士，气引八极外。
岌然处大麓，天下耸风采。
自开煮餠祸，贼意已莫快。
移书沥愤胆，语激益睚眦。
罹冤卒用此，数与六九会。
基兹被沈酷，燮免乃天贷。
高忠揭万古，宇宙莫能载。
垂晶耀简策，粪土视广戒。
归来葬墝埆，祠冢兹俨在。
宏垣敞深豁，巨木森晻暧。
神灵皎如日，过者知再拜。
同愚忝郡寄，公里曰境内。
心期款举像，所顾官有碍。
精衷托明酌，举手向东酹。

城头看雨霁，天地若新浴。
晚容变云霞，秋意著草木。
四时易迁改，万事苦迫促。
旧山何日归，三径有松菊。

洗濯形容露，剜挑口眼通。
试教常点检，每夜定飞空。

往年曾忆过长安，短纸书名诣门下。
君时延我坐终日，洒扫东轩留看画。
横图巨轴不知数，但见匣中时一把。
甲犹未竟乙复作，门类著番开满架。
使人叹羡不能已，只恨有门归隔夜。
归来兀坐想精绝，念此荣观若为谢。
就中寒林两大幅，此物世间谁敢价。
倏然一别十五载，常向人前盛夸诧。
因君奉使临敝邑，见先问此余不暇。
君能为我再讲说，座上不容人俗话。
如君所蓄更谁有，有亦未能无笑骂。
况君累世尽清职，摹本敢来前弄诈。
君今还省正擢用，异日须求作邻舍。
峨巾曳屦日相谒，更欲重烦开几帊。
待寻前辈用心处，款曲应须频假借。
每厨阅讫当便还，不敢奉欺言羽化。

曾歌出塞愁，又遣使西州。
去国星辰动，还家岁月流。
褒斜新路晚，鄠杜故园秋。
归对延和殿，从容问讲求。

闻有沙溪洞，公将柅使轮。
还如探禹穴，应见避秦人。
石伞形容古，琳房气象春。
若逢丹辇客，问取虎文巾。

积土削为坛，险然在深竹。
中惟一诗石，独坐拥寒玉。
勿谓人少知，此境不容俗。

峦岭附梁山，汀洲随汉水。
秋容上屏障，左右二百里。
此景谁能论，残霞独凭几。

进旅退旅，载扬干扬。
不愆于仪，容服有章。
式绥式侑，神保是听。
鼓之舞之，神永安宁。

璇玑谐序，籍敛荐嘉。
昭答柔祇，迭奏雅歌。
币琮以侑，仪腆气和。
灵其溥临，容与燕嘉。

穆穆令闻，溥博有容。
泽被万宇，靡不率从。
恭陈量币，明荐其衷。
礼亦宜之，享德攸同。

奕奕缀兆，咸池孔彰。
丕阐文德，靡忘发扬。
进退有节，乃容之常。
乐备尔奏，烨烨荣光。

〔黄锺为角〕升晖丽天，阳德之母。
率无颇偏，兼烛下土。
恭事崇坛，礼乐具举。
顿御六龙，裴回容与。

天宇四霁，嘉坛聿崇。
肃祗严祀，登降有容。
仰瞻曜灵，位居其中。
既安既妥，沛哉丰融。

羲和驾兮，其容杲杲。
将安之兮，言归黄道。
光赫万物，无古无今。
人君之表，咸仰照临。

容台讲礼，禖宫立祠。
司分届后，带韣陈仪。
嘉祥萃止，灵驭来思。
皇支蕃衍，永固邦基。

于昭毖祀，周旋有容。
历阶将事，趋进鞠躬。
改步如初，没阶弥恭。
左墄右平，陟降雍雍。

肃肃清庙，奉祠来诣。
格思之灵，如在之祭。
克谨威仪，载严容卫。
降福孔皆，以克永世。

工祝升阶，宾尸在位。
祗达孝思，允修毖祀。
显相有仪，克恭乃事。
俨恪其容，通此精意。

素乌爰止，淳精允臧。
名符瑞牒，色应金方。
洁白容与，翘英奋扬。
孝思攸感，皇德逾张。

肃肃清庙，昭事祖祢。
粢盛苾芬，四海来祭。
皇灵格思，令容有睟。
降福孔皆，以克永世。

于赫圣祖，景灵在天。
神游来暨，睟容穆然。
诲言昭示，帝胄开先。
齐明钦若，延鸿亿年。

在宋五世，天子嗣昌。
躬发英断，若干之刚。
声容沄沄，被于八荒。
垂千万年，永烈有光。

进退有容，服章有仪。
匪亟匪迟，降登孔时。

冠佩雍容，时惟上公。
享于清庙，陟降弥恭。
笾豆静嘉，粢盛洁丰。
孝孙有庆，万福来同。

有瑑斯宝，有编斯册。
导以麾仗，奏以金石。
祲威盛容，煌煌赫赫。
巨工奉之，高灵来格。

中兴之烈，高掩商宗。
揖逊之美，放勋比隆。
字十有六，拟诸形容。
威灵在天，裕后无穷。

金石充庭，珩璜在列。
绘画乾坤，形容日月。
巍巍功德，显显谟烈。
垂亿万年，鸿徽昭揭。

明德惟馨，进止回复。
裼袭安恭，严若惟谷。
诚意昭融，群工袂属。
成此祲容，生乎齐肃。

于皇我后，祗戒专精。
躬制声诗，文思聪明。
雍容戾止，玉立端诚。
神听如在，福禄来宁。

丹楹云深，芳勺宵奠。
乐华淳鬯，礼文炳绚。
有容有仪，载肃载见。
维时缉熙，世世以燕。

精粹象天，明清鉴月。
再御兹盥，益致其洁。
齐容颙若，诚意洞彻。
百礼允洽，率礼不越。

天地熙泰，跻时升平。
阐符建坛，声容文明。
君臣赓载，夷夏肃清。
本支百世，持盈守成。

明明英后，仁孝俭恭。
丕显丕承，增光祖宗。
继志述事，遵制扬功。
万邦作孚，盛德形容。

皇容肃祗，天步舒迟。
对越惟恭，敬事不遗。
陟降莅止，永言孝思。
上帝临女，日监于兹。

于皇我后，祗戒专精。
齐肃有容，祖考是承。
造次匪懈，孝思纯诚。
神听有格，福禄来宁。

于皇真宗，体道之崇。
游心物外，应迹寰中。
四方既同，化民以躬。
清浄无为，盛德之容。

服章观象，山龙是则。
容止跄跄，威仪翼翼。

明明英媛，德备椒庭。
笾豆有践，黍稷匪馨。
静嘉致荐，容与昭灵。
精意以达，顾享来宁。

荐献有终，礼容斯穆。
以奉嘉觞，以膺多福。

祼圭既陈，酌鬯斯醇。
音容仿佛，奠献惟寅。

笙箫纷如，陟彼庙庭。
锵锵佩玉，怀兹先灵。
神保聿止，音容杳冥。
繁禧是介，万年惟宁。

锵洋纯绎，于论鼓锺。
周旋陟降，齐庄肃容。
维罍既旨，维笾伊丰。
歌彻以雍，介福来崇。

佩玉锵锵，其来雝雝。
陟降孔时，步武有容。
恪兹祀事，神罔时恫。
绥我邦家，福禄来崇。

籥翟既陈，干戚斯扬。
进旅退旅，一弛一张。
其仪不忒，容服有光。
以宴以娭，德音不忘。

苾苾其芳，殽核维旅。
陟降孔时，有秩斯所。
雍容内化，维神之明。
明则不渝，绥我思成。

酌彼玉瓒，有椒其馨。
鬷假无言，雍容在庭。
生莫与崇，于赫厥声。
祀事孔明，神格是听。

秉翟竣事，万舞𪭢金。
总干挥戚，节以鼓音。
礼容有炜，肸蚃来歆。
淑灵是听，雅奏愔愔。

新庙肃肃，蒇事以时。
陟降阶墄，雍容有仪。
鞠躬周旋，罔敢不祗。
祝史正辞，灵其格思。

宗祀九筵，先荐閟宫。
陟自东阶，煌煌衮龙。
于穆圣善，监兹礼容。
是享是宜，介福无穷。

祥发伣天，符彰梦日。
有怀慈容，孝享庙室。
泰尊是酌，旨酒嘉栗。
灵其格思，祚以元吉。

精心既达，真游允臻。
礼容斯举，福应惟醇。
将整仙驭，言还上旻。
永存嘉贶，用泰烝民。

玉虚上帝，金像睟容。
宅真云构，练日龟从。
维皇对越，率礼寅恭。
灵心丕应，福禄来崇。

总化在天，保昌厥绪。
降格皇闱，琼轮载御。
藻仗星陈，睟容金铸。
佑我庆基，宅兹灵宇。

于显神宗，德洽区中。
祥金烁冶，范兹睟容。
殊庭胥宇，备物致恭。
明威有赫，降福来同。

登隆妙号，钦翼渊宗。
茂宣德礼，有恪其容。
奉璋升荐，垂佩弥恭。
扬休咏美，以间笙镛。

皇灵垂祐，洪福弥隆。
祗率绵宇，洁祀真容。
严恭奉册，对越清躬。
睟容肃穆，懿号尊崇。
礼成乐举，福禄来同。

皇灵垂祐，洪福弥隆。
祗率绵宇，洁祀真容。
严恭奉册，对越清躬。
睟容肃穆，懿号尊崇。
礼成乐举，福禄来同。

椒浆尊享，珍馔精祈。
睟容杳邈，瑶辂霞飞。

帝既临飨，罄兹精意。
对越在天，爰升紫陛。
孔容翼翼，保承丕绪。
孝奉天仪，永锡尔类。

我后临飨，奠币攸毕。
式旋其趋，矩度有式。
礼容斋庄，孝思纯实。
天休滋至，时万时亿。

奠鬯告成，式旋厥位。
天步雍容，神人燕喜。
九庙观德，百灵荐祉。
子孙其昌，垂千万祀。

五音饬奏，神既亿康。
澹其容与，荐此嘉觞。
有来显相，𫓶玉锵锵。
奉承若宥，罔不斋庄。

帝将于郊，昭事上祀。
爰兹毕觞，复即于此。
飚游载旋，容旌沓骑。
维皇嘉承，锡祚昌炽。

德惟馨香，升闻八方。
粤神之从，灿然有光。
骖飞乘苍，啾啾跄跄。
消摇从容，顾予不忘。

进旅退旅，载执干戚。
不愆于仪，容服有赫。
式妥式侑，神保是格。
灵鉴孔昭，孝思维则。

骏命有开，庆基无穷。
祗率百辟，仰瞻睟容。
鼓钟斯和，黍稷斯丰。
灵其居歆，福禄来崇。

閟幄邃深，云景杳冥。
天清日晬，展容玉庭。
缔基发祥，希夷降灵。
神其来燕，是飨是听。

桂宫耽耽，藻仪穆穆。
天回衮彩，风韶璜玉。
咸英皦亮，容典炳煜。
假我上灵，景命有仆。

庆云郁郁，鸣璆琅琅。
澹其容与，申荐贰觞。
奉承若宥，神其乐康。
锡以多祉，源深流长。

祗荐鸿名，寅威明祀。
有楚之仪，如在之祭。
奠献既终，礼容克备。
神鉴孔昭，福禧来暨。

我祀孔肃，神其安留。
容与裴回，若止若浮。
洽此重觞，申以百羞。
无我斁遗，万邦之休。

神之游兮，洋洋对越。
澹乎容与，肸蚃斯答。
乃奏既备，八音攸节。
重觞申陈，百礼以洽。

礼乐既成，肃容有常。
奄留消摇，申毕重觞。
仰胪所求，降福滂洋。
师象山则，以况皇章。

俎豆纷披，金石繁会。
侑以贰尊，匪渎匪怠。
我仪既周，我心孔戒。
憺兮容与，仿佛如在。

有俨其容，有洁其衷。
屹屹崇坛，伊神与通。
神肯降格，嘉神之休。
虔恭降登，神乎安留。

孰为大辰，维北有斗。
曾是彗星，斯名孔有。
幽荣报功，洁齐敢后。
容与嘉觞，式歆旨酒。

盥帨于下，有盘有匜。
馈酌于上，有登有彝。
服容柔止，进退优止。
即事寅恭，神其休止。

吹嘘于喁，披拂氤氲。
众窍咸作，潜运化钧。
恩大功丰，酬神维恭。
嘉赠盈箱，于物有容。

荃其止乎，禗禗其容。
奄横四海，蹇莫之穷。
时不骤得，礼焉有终。
荃其行乎，余心{忄虫}{忄虫}。

献终豆彻，礼备乐成。
祠容肃肃，风驭冥冥。
三时务本，一墢躬耕。
人祇胥悦，祉福是膺。

神之功兮，四海所宗。
占五帝兮，莫与比崇。
倏往来兮，旌骑容容。
恭明祀兮，万世无穷。

率职咸莅，礼容睟然。
澡身端意，陟降靡愆。
神心嘉虞，飨兹洁蠲。
敷锡纯佑，屡登丰年。

穰穰丰年，繄侯休德。
帅承天和，钦象古则。
嘉玉量币，奠容翼翼。
灵施暨民，罔有终极。

〔姑洗为羽〕日昱乎昼，容光必照。
肸蚃之交，惟人所召。
有监在下，视兹升燎。
肃若其承，云骈星曜。

礼仪告具，心俨容庄。
工歌屡奏，声和义章。
崇坛陟降，济济跄跄。
灵光共仰，嘉荐芬芳。

申以贰觞，百味且旨。
礼告三终，神具醉止。
旌容骑沓，扬光纷委。
降福穰穰，被大丰美。

盥献恭庄，燎烟芬酷。
载陟载降，礼容可度。
钦惟尔神，上下肃肃。
成我稷黍，鉴此牲玉。

齐诚揭虔，敬恭祀事。
维俨之容，维洁之器。
雍雍乐成，肃肃礼备。
神其燕娭，锡祉庶类。

兰生百末，申以贰觞。
神具醉止，烂其容光。
遗我丰年，万亿及秭。
俾民驩康，以洽百礼。

大哉至圣，文教之宗。
纪纲王化，丕变民风。
常祀有秩，备物有容。
神其格思，是仰是崇。

一王垂法，千古作程。
有仪可仰，无德而名。
齐以涤志，币以达诚。
礼容合度，黍稷非馨。

肃肃庠序，祀事惟明。
大哉宣父，将圣多能。
歆馨肸蚃，回驭凌兢。
祭容斯毕，百福是膺。

于论鼓锺，于兹西雍。
粢盛肥硕，有显其容。
其容洋洋，咸瞻像设。
币以达诚，歆我明洁。

于论鼓锺，于兹西雍。
粢盛肥硕，有显其容。
其容洋洋，咸瞻像设。
币以达诚，歆我明洁。

〔黄锺为宫〕大哉宣圣，道德尊崇。
维持王化，斯民是宗。
典祀有常，精纯并隆。
神其来格，于昭盛容。

自生民来，谁底其盛。
惟王神明，度越前圣。
粢币具成，礼容斯称。
黍稷非馨，惟神之听。

上公摄事，衮服斯皇。
礼容济济，佩响锵锵。
灵斿惚恍，嘉荐令芳。
神具醉止，降福穰穰。

我诚既洁，我豆既丰。
神来降斯，有俨其容。
荐此嘉币，肃肃雍雍。
何以侑之，于乐鼓锺。

练吉日兮，进神之堂。
牲既陈兮，粢盛既香。
奠桂酒兮，容与嘉觞。
灵安留兮，锡我福祥。

宸扆威容盛，声明礼乐宣。
九州臻禹会，万国戴尧天。
贡职输琛賮，皇猷焕简编。
含和均畅茂，鸿庆结非烟。

朝会俨威仪，司常建九旗。
舞容分缀兆，文物辨威蕤。
运格桃林牧，祥开洛水龟。
帝功潜日用，化俗自登熙。

干戚有司传，威容著凯旋。
象成王业盛，役辍武功全。
兵寝西郊阅，书惟北阙县。
圣神膺景命，卜世万斯年。

金奏在庭，群后在位。
天威煌煌，向明负扆。
高拱穆清，弁冕端委。
盛德日新，礼容有炜。

酒以成礼，乐以侑食。
露湛朝阳，星环紫极。
淑慎尔容，既饱以德。
进退周旋，威仪抑抑。

偃伯灵台，功成作乐。
以昭德容，以清戎索。
万邦会同，邪慝销铄。
尽善尽美，侔彼韶箾。

明明天子，万福来同。
嘉宾式燕，曷不肃雍。
燕以示慈，式礼莫愆。
乐胥君子，容止可观。

肆眚云毕，淳熙溥将。
雷雨丽泽，云物效祥。
礼容济济，天威皇皇。
大赉四海，富寿无疆。

圣母有子，重光类禋。
圣皇事母，感极天人。
百辟在庭，九仪具陈。
礼容之盛，万国咸宾。

帝率四海，承颜尽恭。
端闱肃设，群后来同。
玉佩锵鸣，衣冠有容。
英韶节步，磬管雍雍。

肃肃临下，有威有容。
循循事上，惟信惟忠。
盛礼兴乐，示慈训恭。
君臣协吉，惟道之从。

至矣坤元，道符惟圣。
就养宸极，助隆善政。
翟籥纷举，笙镛协应。
翱翔有容，表德之盛。

长乐居尊，盛容有炜。
文王事亲，万国归美。
朝会之则，邦家之纪。
受福于天，克昭隆礼。

声乐备陈，礼容罔忒。
相维辟公，虔奉玉册。
皇则受之，慕形于色。
既寿且康，与天无极。

重翟出房，袆衣被躬。
委委佗佗，河润山容。
圣皇临轩，圣母在宫。
并受鸿名，与天无穷。

南山之巩，皇寿无穷。
太极之尊，皇名是崇。
奉兹宝册，于皇之宫。
皇则受之，于昭盛容。

玉玺瑶编，礼容毕具。
穆穆至尊，华殿是御。
德配有虞，绍唐授禹。
于万斯年，受天之祜。

天祐皇家，庆集重闱。
宝兮扬名，册兮流徽。
金支秀华，盛容祲威。
诏我近弼，相礼不违。

大哉乾元，既极形容。
坤元德至，实与比隆。
宝册并登，勒崇垂鸿。
相我缛仪，肃肃雍雍。

鞠育保护，母道备矣。
密赞亲传，德其至矣。
彩服来朝，慈容有喜。
既受鸿名，又多受祉。

既肃琨庭，载升金戺。
迺导迺陪，威仪济济。
天步继临，孝诚备矣。
声容孔昭，中外悦喜。

雕舆彩仗，祗诣慈宫。
宝册前奉，龙挟云从。
言备兹礼，于宫之中。
惟天子孝，于昭祲容。

新庭靖安，祖后燕怡。
有开圣谋，累崇天基。
典章文明，声容葳蕤。
御于邦家，曰寿曰慈。

三礼崇容，八銮警卫。
有来辰仪，阐徽妫汭。
璇宫肃雍，藻景澄霁。
文子文孙，本支百世。

侍中版奏，办外严中。
出自玉房，袆褕被躬。
我龙受之，祲威盛容。
皇帝圣孝，其乐融融。

天子当阳，群工就列。
册宝既陈，钟鼓备设。
上公奉事，容庄心协。
克相盛礼，光昭玉牒。

穆穆睟容，如天之临。
赫赫明命，如玉之音。
虔恭出门，礼容兢兢。
涂山生启，夏道以兴。

穆穆睟容，如天之临。
赫赫明命，如玉之音。
虔恭出门，礼容兢兢。
涂山生启，夏道以兴。

朝阳已升，薰风习至。
乐奏既成，礼容亦备。
玉佩锵鸣，帝徐举趾。
壶政穆宣，以听内治。

款承祗事，时惟肃雍。
跪奉册宝，陈于法宫。
以俯以仰，有仪有容。
明神介之，福禄来崇。

温惠之德，袆翟之衣。
行中采荠，礼无或违。
降于丹陛，有容有仪。
委委蛇蛇，谁其似之。

礼既行兮，厥位孔安。
母仪正兮，容止可观。
奉东朝兮，常得其欢。
求淑女兮，岂乐多般。

窈窕其容，淑嫕其姿。
烂其如云，瞻我母仪。
曰天之妹，作合惟宜。
粲然舞抃，畴不肃祗。

椒涂兰驭，河润山容。
副笄在首，袆衣被躬。
静女其姝，实翼实从。
自彼西合，聿来殿中。

容典既膺，壶仪既正。
羽卫外列，扬颜中映。
如帝如天，以庄以靓。
六宫承式，二南流咏。

懿范柔容，如月斯辉。
驾厥翟辂，被以袆衣。
九御从之，如云祁祁。
典册是承，心焉肃祗。

袆褕盛服，有恪其容。
是陟是降，相以尚宫。
金殿玉阶，聿来于中。
展诗应律，载咏肃雍。

正位长秋，容典备矣。
王假有家，人伦至矣。
俪极伣天，多受祉矣。
蛰蛰螽斯，宜孙子矣。

熛阙蟺蜎，璧门云龙。
烈文维辅，翊奉有容。
典章𪸩明，彝度肃雍。
蒇时缛仪，登于璿宫。

帟旒云舒，金秀充庭。
璇卫銮华，蒨佩垂{纟呈}。
皇容熙备，柔仪顺承。
三宫齐懽，万福昭膺。

骖翟崇容，袆鞠陈衣。
戾止兰殿，夙兴椒闱。
淑正宣华，粹明腾𪸩。
钦若有承，嗣音之徽。

茂建坤极，容典聿新。
天命所赞，慈训是遵。
肃涓穀旦，躬御紫宸。
鸿禧累福，骈赉翕臻。

妇荣于室，通籍禁中。
班列有次，车服有容。
佐我关雎，鹊巢之风。
被之僮僮，曷不肃雍。

建储以贤，辟宫于东。
典册既备，筮占既从。
济济卿士，锵锵鼓钟。
天子戾止，盛哉礼容。

青社分封，前星启焰。
繁弱绥章，厥光莫揜。
容称其德，蓄学之验。
芳誉敷华，大圭无玷。

多士济济，于彼西雍。
钦肃威仪，亦有斯容。
烝然来思，自西自东。
天畀尔禄，惟王其崇。

乐统大安，舞昭盛德。
合奏允谐，孔容有翼。
秉翟言竣，总干是力。
箫勺之仁，参和万国。

奕奕清庙，巍巍帝基。
诒谋积德，累洽熏熙。
粢盛丰洁，礼容肃祗。
俯歆明荐，永锡蕃禧。

五辂鸣鸾，八神警跸。
天官景从，莫不祗栗。
祲威盛容，昭哉祖述。
祚我无疆，叶气充溢。

青坛帝籍，在国之东。
荐笾执耜，率礼和容。
鸣鸾回跸，瑞气凝空。
万方瞻仰，百顺来同。

涣号爰发，皇敷至仁。
幽隠尽达，洪德日新。
国容肃穆，天宇晏温。
惠浃四远，富寿无垠。

山行似觉鸟声殊，渐近神仙简寂居。
门外长溪容浄足，山腰苦笋耿盘蔬。
乔崧定有藏丹处，大石仍存拜斗余。
弟子苍髯年八十，养生世世授遗书。

行破白云山几重，僧床投宿幸相容。
泉声到枕夜无寐，时听隔林方广钟。

闻说水东寺，旧有丞相家。
小舟呼野渡，瘦马入梅花。
龛像威容古，岩镌岁月赊。
子孙今替落，相顾复咨嗟。

梧桐叶落秋容早，夜夜寒蛩泣衰草。
凤钗金冷鬓云凋，可惜红颜镜中老。
音尘望断沈双鲤，唤起相思何日已。
琐窗人静月轮孤，六曲屏山冷如水。

瓦叠鱼鳞栋展虹，清虚容膝小楼东。
帘高甍耸朝迎日，窗静棂疏昼卷风。
岑远暮岚屏隠映，月残晓影玉玲珑。
纱幮一枕华胥梦，看取逍遥田舍翁。

问君为况近如何，若了青衫好事多。
待献嘉谋裨北阙，未容高卧向南坡。
竞辰事业常无倦，垂世功名要不磨。
应笑柏山疏懒客，羊裘鹤髪钓烟波。

孤庵半掩门，竹外见前村。
地僻山容静，天阴日色昏。
风琴鸣木杪，水乐漱云根。
苍壁题诗处，淋漓醉墨痕。

寒姿数片奇突兀，曾作秋山秋水骨。
先生应是厌风雷，著向池边塞龙窟。
我来池上倾醉尊，半酣书破青烟痕。
参差翠缕摆不落，笔头惊怪粘秋云。
我闻吴中项容水墨有高价，邀得将来倚松下。
铺却双缯直道难，掉首空归不成画。

世事磨礲石退棱，此心何爱复何憎。
门因候客时时扫，楼为看山日日登。
分粟可留巢树鹤，种蔬堪供在家僧。
形容每笑临清镜，相对骎骎作老朋。

搜诗索笑傍檐梅，冷蕊疏花带雪开。
莫把枯梢容易折，留看笑影上窗来。

芳葩丰美折轻红，想是祇园秀气锺。
解使金仙犹动色，窥阑谁不解愁容。

万木叶初红，人家树色中。
疏钟摇雨脚，积水浸云容。
雪碛回寒雁，村灯促夜舂。
旧山归未得，生计欲何从。

欹烟裛露暗香浓，曾记瑶台月下逢。
万里春回人寂寞，玉颜知复为谁容。

六尺枯筇度远岑，野花啼鸟助清吟。
云低似觉天根近，磵远因知地脉深。
阅世岂容无正眼，穷源须要识初心。
春寒局促良堪厌，一笑阳和破积阴。

大隠清名格帝阍，真人新宠粲王言。
南昌补吏官虽小，北极通班道更尊。
谏疏不容强汉室，仙风聊复傲吴门。
我来物色朝元处，山绕星坛水绕村。

南山突兀横青空，鹿豕禽鱼得所宫。
修鳞于此亦养德，光怪夜发山川红。
风云变化事已矣，独有崖峤留余雄。
至今山泉脉四溢，喷薄声撼枯枬枫。
填然下与石壁会，万斛一窍投云中。
跳珠散玉虎须怒，烈日不照霜雪融。
前贤作亭久已废，后俗为弊词相蒙。
匡庐老禅来立锡，摄衣思见前贤风。
乃将炉峰三峡眼，坎井聊视海若同。
搜奇剔怪勇兴创，我为一洗学古胸。
叱开万状伏草兽，飞出百尺经天虹。
桃花乱流春态度，明月净写秋形容。
岂无白蛟尚蟠蛰，灵犀不毁无由通。
平生赤手揽鲸鳄，长铗自笑遗崆峒。
迩来但余观水志，每到胜处难藏锋。
欲借天瓢添半水，醉骑赤𩽼访龙公。

何处觅灵踪，天台第一峰。
云深唯见寺，夜静忽闻钟。
卓锡随飞鹤，谈玄起蛰龙。
石桥如有约，跨月坐从容。

晨游每及晡，夜游不知旦。
春风似醇醪，盎盎消我闷。
春月似新茗，泠泠清我困。
人生能几逢，月圆花烂漫。
何为守幽独，忽忽音容换。
沂水舞雩人，天机自游玩。
叔子登岘山，浮名何足叹。

樨梧殖岁首，擢起青琅玕。
其叶大如掌，其阴匀若摊。
弱干寻丈展，气已风云干。
期之四五载，定足容栖鸾。
我老无定居，僦屋蜗螺跧。
平生辋川宅，面势胸中盘。
何当遂诛茆，规庭十步宽。
非无松柏坚，未易苍龙抟。
种此南窗下，醉眠风雨寒。

嗟余何不辰，备极生人凶。
偶全折胁范，屡脱南冠锺。
再醮亦何为，孙枝发枯桐。
鬼犹果求食，宁吐杀与丰。
两儿如我长，无田学圃农。
郑忽敢辞昏，冗食哀我翁。
兹外尚难言，二女累桥公。
荆笄嫁不售，谁论德与容。
幼也抱奇疾，此岁日尪癃。
亦既就膏肓，二竖不可攻。
而我事奔走，过家如狂风。
岂无旬浃留，奈此旦夕暮。
吞酸一执手，掣去如飞蓬。
心知不再见，衰泪纷无从。
书来报哀讣，赍恨归亡穷。
莫闻忍死言，藁葬青莲宫。
为父我安忍，为儿汝何逢。
兴言一及此，镞刃戕心胸。

金山鳌耸压蓬宫，见远堂开万象空。
心与天游身世外，眼随云到有无中。
岭头树接苍梧北，海面帆来日本东。
此景舂容吟不尽，丹青图写愧宗工。

春霆发蕾抽新馥，榷吏穷搜不容粟。
是谁千金收寸芽，烹鼎车声绕斜谷。
白云飘落甘露椀，清风吹破玉川屋。
平生此腹负将军，空揽十年灯火读。

早悟功名岁月空，衲衣何处不从容。
几回渡水自寻鹤，岂但买山方种松。
麾玉固尝闻咳唾，掷金未尽写心胸。
与君能隔几多地，薄暮一声湖上钟。

一书催客棹，兴已落天涯。
诗卷愁中景，人归梦里家。
山田耕过雨，谿水钓残霞。
茆屋容身老，文章不足夸。

坡谢无人共此山，翠蛟亭上拍栏干。
溪声到耳三更雨，岚气霑衣六月寒。
酒酿可呼仙子饮，池深怕有老龙蟠。
天河挽住不容易，只纵游人一饷观。

洞天宫中清无尘，纷纷霏霏翔五云。
光浮阆风蔼无垠，中有神仙相辈伦。
服曳云章玉佩珣，时闻金钟催朝真。
仙班序列觐紫宸，琼花羌灵飞翁翁。
水晶帘卷许行循，群仙以我丘壑身。
相与笑语交益亲，玄谈妙句泣鬼神。
一局围棋度几春，大开十二楼宴宾。
玉真安排云锦茵，天女竞着绛霞裙。
盎缶罍洗罗珠珍，金炉龙脑香腾薰。
七宝蜡炬光如银，凤泉饮散醉醺醺。
天子呼来不得臣，宴罢乘槎渡汉津。
玉皇遽遣使者巡，使者交荐有大勋。
玉皇诏归眷注勤，不容山中伴帝君。

贱妾燕子身，衔泥巢君屋。
游子黄鹄志，辞家独南翔。
采花为谁容，袭兰为谁香。
安得小心风，寄子双明珰。

金门待漏马嘶寒，月落宫墙未晓天。
争子莫教容易扫，恐伤一片惜花心。

九锁琼宫萃列仙，飘然别是一壶天。
时时云气生岩洞，日日松声助涧泉。
山茗已堪回短梦，金丹要可得长年。
是中着语真难事，今古舂容几大篇。

晨选期门士，大猎南山阳。
白日照旌旗，咫尺临清光。
之子才且武，结髪在戎行。
控弮拉罴虎，余勇殊未央。
回车宴五柞，举烽令行觞。
禾黍被中野，松柏生高冈。
借问何所思，所思在冀方。
彼美冀方士，安得同翱翔。
峨峨切云冠，奕奕夫容剑。
扬扬徒旅繁，济济驾紫燕。
行行向双阙，去上未央殿。
君明臣亦良，四海皆清晏。
斋房多灵芝，郊薮凤凰见。
群臣亦何为，称功劝封禅。
中夜整冠带，览彼明月光。
屏营不能寐，忧心独怦怦。
危坐待月发，牵牛直南荣。
盈庭树兰蕙，芬香日凋零。
客行随所适，感物怀故乡。
朝发雁门道，夕入兰台宫。
佳宾会若云，列鼎吹笙簧。
终岁极燕乐，保己有馀庆。

平生无梦到班行，留得清名与世长。
此老风流胜此谢，诸郎佳句似池塘。
挂云出屋须临赋，卓笔名题信似狂。
小泊便思安石渚，他年容我听鸣羯。

青竹题犹在，黄花课又供。
浮生闲日少，清赏几人从。
老木有豪气，秋山无媚容。
凭高政怀古，江上夕阳舂。

嵌岩穹窿，屹立乎江中。
崩湍下瞰不见底，巨石崛出高摩空。
混沌破来到今几万岁，雄奇秀丽胡为乎此山兮独钟。
长江西来一万里，当空削出金芙蓉。
上有金仙居，下有冯夷宫。
宝坊栉比列霄汉，塔影倒置惊鱼龙。
有时洪钟咽烟响，潮音属和驱群聋。
鸟飞竟力不得到，我尝拏舟一抵其云峰。
摄衣步楼阁，矫首观无穷。
齐州九点落眼底，岷峨西望沧溟蒙。
忽闻长风破巨浪，芥蒂一洗平生胸。
山僧喜殊常，握手何从容。
杯擎陆羽水，茶泛玉川风。
鹤庵散仙，恒斋老翁，把臂大笑声融融。
天风吹袂欲轻举，白云缥缈将何从。
不知海外之三山，群仙之乐与此将异而或同。
迄今别去五六载，我舟又复来掀篷。
山灵偃蹇我倨傲，尘怀汩没不得追前踪。
风帆一笑金山过，山头日落飞冥鸿。

方池水影薄，曲槛鸟声娇。
鸾镜红绵冷，蛾眉翠黛消。
冶容舒嫩萼，幽思结柔条。
纤指收花露，轻将雪粉调。

燕子南来雁北飞，远人何事竟忘归。
一腔心病难形口，万斛愁情尽属眉。
试掠金钗临晓镜，潜垂玉箸渍春衣。
邻姬莫问容憔悴，只有西窗夜月知。

泗源奇且怪，声势各喧豗。
虎豹岩边去，蛟龙窟里来。
稍流烟作阵，初激雪成堆。
派必人疏导，源应鬼凿开。
乍深涛不起，渐远浪相催。
可把江心比，尝将海眼猜。
始微才迸玉，终盛忽奔雷。
涧为寒无卉，丘因涧有苔。
已观离窦侧，俄见过城隈。
石劲崖难漱，沙虚岸易颓。
迩虽逾济漯，遐亦到蓬莱。
洗钵僧常至，乘槎客未回。
我从原际瞰，谁自谷中推。
汹涌曾浮磬，潺湲好泛杯。
狭宁容蚁穴，湍可暴鱼鳃。
劈华非天意，排淮廼力哉。
傍如巫女峡，上类楚王台。
漏泽空神异，襄陵但水灾。
林幽多鸟雀，地僻少尘埃。
重爱兹佳趣，题诗愧不才。

梵书五顶清凉府，冬冰夏雪无炎暑。
我来七月秋正寒，何况萧萧岩谷雨。
偶尔云开煦气生，溶溶满目烟光聚。
真容古基鹫峰寺，高山之麓雄今古。
西方楼观缥缈间，粲然金碧莲华宇。
悬崖峻岭架大木，神物所持凭险阻。
金珰垂空殿檐响，森森铁凤相交舞。
忆昔文殊出火宅，金刚宝窟通真土。
牵牛老人饮玉泉，二子一犬随贫女。
变化无方利有情，知是西天七佛祖。
重闻清凉境界真，无穷陈迹书妙语。
我有诚心颇出群，瑞应神奇目亲皋。
须臾光相现咫尺，玉洞金灯明可数。
松影摇空山谷中，夜寂太阴隠龙虎。
丹楼碧阁香案前，敬畏生心谁敢侮。
从来昏迷如梦回，前三后三慎莫取。
我今不作前后想，香烟稽首清凉主。

尽日凭高步台阁，意气飘然摆羁缚。
灵踪绝迹万千状，群玉排青插寥廓。
点头巨石势欲动，突立试剑峭如削。
剑池在岭不惮浚，造化神工巧镌凿。
寒湫耿耿浸云根，大旱烧云源不涸。
跳珠喷激莹无痕，百斛珠玑缀疏箔。
丹青妙手画不到，一点尘埃无处著。
僧居占尽佳山景，楼殿高低半丹雘。
午斋寂寂山风幽，续断风摇四檐铎。
始疑东海转鳌背，蓬莱弱流在西角。
千岩万壑看不厌，自谓它山尽糟粕。
我来因作神仙尉，得舍尘寰少盘礴。
不因仙客为先容，争得看山这一脚。
乃知世俗徒扰扰，不若甘心处恬薄。
长啸拂衣归去来，旧山亦有云泉约。

路尽清谿逼画图，乱云深处插天都。
雾开虎豹文姿出，松隠龙蛇怪状孤。
吐焰香砂收火齐，凌虚精舍碍灵乌。
我来为访容成侣，试问丹丘果有无。

石为肌骨应成假，铁作肝肠未必真。
当日容成丹就处，何当点化作仙人。

芙蓉花发满江红，尽道芙蓉胜妾容。
昨日妾从堤上过，如何人不看芙蓉。

地远尘寰绝点埃，悬崖屈曲寄层台。
山头玉溜随檐滴，岩下金容就石开。
寺影不妨流水过，松香长逐好风来。
遍游未尽无穷景，为报舟人且莫催。

尽开窗户容秋月，遍倚阑干看晚山。

仙去时移境尚同，岩花开落为谁容。
歌沈石鼓泉空响，局冷纹枰雾半封。
山上丹桃无核种，甑头青{饣迅}自机舂。
翠眉不是人间俪，笑杀王孙不再逢。

懊恼鸳鸯未白头，却寻遗翠失芳洲。
离魂暗逐明珠佩，远目偏伤紫桂楼。
湘水渺弥归别渚，陇云容与澹新秋。
菖花若有重开日，得见菖花亦自羞。

行到蓬莱第一宫，却惭仙路印尘踪。
界开形势昆仑水，送过烟岚黛嵋峰。
经夏定知非暑气，乘时犹逮看秋容。
不才佳景难为赋，空立斜阳倚瘦筇。

地坦容车马，城空绝戍楼。
几家烟火在，风露冷松楸。

太平风月属三郎，羯鼓声高思转长。
天子锦缠娱虢国，贵妃音律教宁王。
人归巫峡山容在，花落温泉水更香。
谁信蓬莱青鸟使，回来无语怨渔阳。

暇时结客小舂容，路值重岩紫翠峰。
云阁翚飞翼鸾凤，石柟盘屈老虬龙。
林扉雨过便秋菊，山寺风清度晚钟。
快展眉头须剧饮，天开霁色不妨农。

娟娟竹影薄，决决溪流浅。
风生秋意回，野塘天容远。

句容郭里望三峰，绿翠芙蓉杳霭中。
安得与君骑两鹿，碧岩深处听松风。

行尽潇湘山复山，掣舟来叩淡岩关。
幽深虽与尘寰隔，空阔犹容俗驾攀。
是处名山有岩窦，莫如此地最宽闲。
真人仙去知何在，陈迹空留警世顽。

郁郁东南旺气浮，吴争越战几春秋。
一阳柳色浑无恙，五月荷花半是愁。
隆替且容吾辈老，英雄都付此江流。
中原苦被淮山隔，莫向西风更倚楼。

春尽花随尽，其如自是花。
从来说花意，不过此容华。

云气拥松楸，佳城生意幽。
扫残黄叶路，奠遍绿新𫇴。
想像音容在，瞻衣涕泗流。
东迁祷灵墓，端为护行舟。

独上千峰与万峰，晴岚淡写海江容。
偶从动问山居事，笑拍岩前一树松。

双壁相参万木深，马前猿鸟亦难寻。
云容杳杳断鸿意，风色萧萧行客心。
山若画屏随峡势，水如衣带转岩阴。
生平来往成何事，且倚钩栏拥鼻吟。

江柳早春前，蒙蒙弄紫烟。
未容长作带，已见乱飞绵。
远外分晴岛，深中泊暮舡。
惟应汉水色，奈尔一年年。

彭泽先生未去，武陵太守常贫。
上官幸且容己，下鬼休来笑人。

一白溪山六幅中，其间雪意与云容。
君应记得飞仙下，飚驭亭前此数峰。

新霜著庭树，叶下如猛锉。
萧然物容改，有若惧凌挫。
砌下丹橘落，墙边紫榴破。
精光竹劲健，沮丧柳怯懦。
览景惜向暮，感时惊忽过。
胜事实可乐，闲愁本堪唾。
何当共佳客，对此酌香糯。

望外物容澄似水，坐中秋力凛如刀。
此身直愿乘双翼，飞上三峰第一高。

晚霭隔远岫，秋容入平林。
方素仅盈尺，岩谷能许深。

巫峡乘轺去，涪江拥节还。
方来赴京兆，又出领潼关。
髀肉川涂瘦，颠毛案牍斑。
音容今遂已，清血为公潸。

天地产众材，任材谓之智。
栋桷与楹杙，小大无有弃。
方者以矩度，圆者中规制。
嗟尔木之瘿，何异肉有赘。
生成拥肿姿，赋象难取类。
檃括所不施，钩绳为尔废。
大匠睨而往，恻然乃有意。
孰非造化功，而终朽不器。
刳剔虚其中，朱漆为之伪。
斟浆挹酒醴，施用惟其利。
牺象非不珍，金罍岂不贵。
设之于楹阶，十目肯注视。
幸因左右容，反见为奇异。
人之于才性，夫岂远于是。
性虽有不善，在教之揉励。
才亡不可用，由上所措置。
饰陋就其长，皆得为良士。
执一以废百，众功何由备。
是惟圣人心，能通天下志。

高梧已繁盛，萧萧西山陇。
毳叶竟开展，孙枝自森耸。
擅美推东南，滋荣藉萋菶。
不能容燕雀，只许栖鸾凤。
宁入吴人爨，堪随伯禹贡。
雨露时加润，霜雪胡为冻。
况有奇特材，足任雅琴用。
中含太古音，可美清风颂。

主人调鼎手，千里刃迎虚。
暗使民如堵，能容吏似樗。
莓苔眠杻械，燕雀听诗书。
刀笔惭无补，身为白蠹鱼。

峨峨佛屋瘦四海，志士叹息伤容颜。
高僧淳拙有深意，独自结茅山水间。

火神侵官弄胸臆，青帝欲满勾芒慵。
骄阳暴苗不得秀，风俗相顾无颜容。
我公裨补造化手，乞许暂息平奸骢。
西湖景好天子借，讼简朝夕临青铜。
忽窥庭民有旱色，辍寝废饭忘巾筇。
访求雩法得古本，若可舒卷阴阳功。
除坛规土锸未动，精意已与神耳通。
雷官风师不敢息，先时奔走鞭群龙。
稚苗霶霈饱哺乳，一夕换得千里丰。
老幼欢呼相公雨，喜气酝酿为和风。
一封朝缄万室意，慰减焦思宽九重。
选牲祀龙益倾倒，大宅不满犹忡忡。
朴愚幕吏解公意，期雨霑足环海中。
不以一郡喜为喜，喜忧天下公之公。

尘埃奔趋插手板，十年已卖山中闲。
相逢少室若交旧，白云与我开容颜。
风驱烟气去敝幕，天覆碧玉无瑕瘢。
我疑岳神宴天上，扫洒伊洛为图看。
又疑山鬼有寒税，纩絮万叠输阴官。
色如可餐无厌饱，颇梨为甑炊琅玕。
去去还观不能已，一里回首百据鞍。
长安许生以画名，闲暇拂拭新素纨。
能求山高水深趣，常恐造化在笔端。
每观云泉得意处，拟写男女家其间。
今对异景惭首鼠，愚若犬彘编槽栏。
君诗托我有深意，明月一杯心往还。

春工不拣势厚薄，染成庭内花梢红。
反拘簿书似机械，不得醉倒眠绿丛。
君时马首正南走，假有樽酒何由同。
馨香蜂蝶似相让，颜色开落输东风。
公余徘徊独遶树，空有叹恨不可穷。
君虽不见红紫落，亦有惆怅环胸中。
作诗寄我忆花意，句老与古争彊雄。
其间摸写景如画，烂熳一片春颜容。
乃知诗家有刀尺，裁翦自夺阴阳功。
诵诗酌酒无厌已，韵险强续惭非工。

孙侯腹载天下书，崔嵬岂啻重百车。
伏羲以来可悉数，孰若自作何有余。
更能议论恣倾倒，万里一泻昆仑渠。
谁为胸中斡太极，元气浩浩随卷舒。
昔来谏官对天子，何秽不欲亲芟锄。
不容乃独见磊落，出走并海飘长裾。
孙侯风节何所似，雪洗八荒看太虚。
亲如国忠眼不顾，旧若张禹手所除。
归来已绝褒贬笔，进用祇调敖仓储。
合持诗书白虎论，更护日月金华居。
万世根深固社稷，百年旧叟休田闾。
素识孤生爱茅屋，久将老母求山砠。
秋归愿事九江耯，夜出未倦安丰渔。
孔明苟欲性命遂，孟子岂病王公疏。
尘埃未得见此乐，太息一付西江鱼。

群鸡啁哳天始明，东方吐日霜尚冰。
长帘高褰扫落叶，短杌背立吹残灯。
昔时气锐过奔浪，今日病减真无蝇。
南箕翻翻世所效，白璧皎皎谁非憎。
屠龙破产习已妄，画蛇著足弃未能。
不容当时孔何病，更誉众列颜非朋。
坐知天下书最乐，心纵尘土酒可凭。
莫过二事贤且圣，胡不学外常腾腾。

庭中有佳树，清影四面垂。
往往风雨夜，蛟龙此投依。
留之待鸾凤，未许燕雀窥。
谁谓乌鸟恶，安巢最高枝。
不顾白日照，直傍阴虹飞。
自恃栖托稳，岂忧弹射危。
三春独翱翔，百鸟敛羽仪。
凤凰不能争，况乃凫雁微。
既务志意得，都为世可欺。
白昼攫鼎肉，从容择牷牺。
近人不肯避，一怒终夜啼。
遭其瞰墙屋，祸患岂可移。
听之欲占赦，妇女固已痴。
忿害乃其所，何肯报福厘。
行路指之叹，童稚争骂讥。
鹦鹉献至尊，言语固可奇。
翡翠输太府，器服所取资。
雉鸡美文章，贽赠理亦宜。
鹰鹯逐恶鸟，天威得施为。
关雎于周室，耿洁配后妃。
莫如此鸟顽，饱食无所裨。
一善不能有，丑声日交驰。
但知择嘉处，巍然治其栖。
众怒未易忽，徼幸亦有斯。
安知无刀斧，崩分弃毛皮。
且勿引蠹虫，使树心本披。
亦有爱搏击，钩连枭与鸱。
亦勿乐顺己，窟穴藏狐狸。
凡能致大患，鲜不自豪牦。
未知引避去，此语足自规。
惜哉种树意，长与事乖违。
古来亦如此，壮士徒嗟悲。

太祖太宗能得人，长垒横边遮虏尘。
太傅李汉超，侍中何继筠。
二子追接吴与孙，镇齐抚棣功业均。
卓哉祖宗信英特，明如秋泉断如石。
一朝出节合二子，口付心随断纤惑。
磨笄之旁郡城下，酒利商租若山积。
二子开库啖战士，以屋量金乘量帛。
洪涛入坐行酒杯，牛胾羊蒸委若灰。
岁费巨万不计籍，战士欢酣气皆百。
二子按辔行边隅，牙纛宛转翻以舒。
汛扫沙碛无纤埃，塞门千里常夜开。
壮耕老𫗦安且愉，桑麻蔽野华芬敷。
济南远清书乐石，百井夜出摧穹庐。
神哉祖宗知大体，赵任李牧真如是。
汉文龌龊岂足称，郎吏致激面污骍。
当今羌夷久猖獗，兵如疽痈理须决。
堂堂诸公把旄钺，硕策神韬困羁绁。
祖宗宪度存诸书，{火霍}若白日明天衢。
国容军政不可乱，荐此以为陛下娱。

阴阳在天地，鼓吹犹橐籥。
烦蒸翕已尽，灏气乃浮薄。
群山翠相抱，尘霭如洗濯。
川源亦虚彻，派别归众壑。
嚣音灭蛙蚓，劲意动雕鹗。
蝇蚊自不容，虽有类钳缚。
驱之旧苦众，忽去宁匪乐。
俯仰自醒然，意适忘体瘼。
天运虽已晏，生物固未剥。
姜芋圃可掘，禾黍田始获。
脱苞紫栗迸，透叶红梨渥。
幽花媚清景，鲜丛耀新萼。
西风动孤格，露晓愈修擢。
能终犯寒沍，讵可忽纤弱。
况当九日近，家酿成已昨。
温颜几杖适，弱质衣冠恪。
闺门自可会，非必千里约。
筝匏出人指，逦迤奋宫角。
初严小人献，终拜长者酢。
清言喜自洽，细故忧可略。
幸无职事顾，况荷租赋薄。
读书有休暇，得醉且吟噱。

高阁在清禁，长轩凭广虚。
御幄閟图象，依然临幸余。
翠甓布天路，黄帘分直庐。
一雨清景早，稍凉秋兴初。
解带就君坐，临床窥素书。
山海所错出，飞潜类纷如。
此语果虚实，遗编空卷舒。
自笑正豕亥，更微注虫鱼。
君材合远用，就此固已疏。
如我乃斯幸，地闲容误居。
竹影散良席，花香浮广裾。
俯仰自足适，归时更当徐。

顾命逮殊邻，輶轩遵此道。
公府戒行期，禁庭颁重宝。
积雪正东流，度河盛前导。
士勇践胡尘，马骄嘶塞草。
玉节所镇临，毡庐先汛扫。
赫尔示威灵，坦然布怀抱。
国倚材实优，虏得声名早。
慷慨服天骄，从容问遗老。
光华反原隰，沆砀看西颢。
迎劳动都门，旌旗风亦好。

闻喜名自昔，广亭临汉津。
飞甍出万屋，地绝无纤尘。
盘道城堞古，远林墟曲新。
静觉耕钓胜，幽宜鸥鹭驯。
赖此荒僻郡，幸容朴愚人。
阁铃昼常寂，斋酿寒更醇。
一樽且勤设，勿负头上巾。

忆昔江西别子时，我初折腰五斗粟。
南北相望十八年，俯仰飞光如转烛。
子遗万事遂恬旷，我系一官尚局促。
早衰胆气自然薄，多病颠毛那更绿。
人情畦畛阻肝膈，世路风波悸心目。
每嗟太守两朱轮，宁及田家一黄犊。
幸逢怀绂入斗牛，喜得披山收宝玉。
薄材顽钝待磨琢，旧学抢攘期反复。
云鸿可近眼先明，野鹿尚縻颜自忸。
长须幸未阻诲存，下榻应容拜临辱。

即祚讴歌后，钦柴礼数新。
盛容超旷代，乐贡尽殊邻。
宿戒临行殿，宵兴绝众臣。
立须空便次，步进却柔裀。
外物虽多品，天心在一纯。
高灵终享德，群望亦依仁。
暗蔼如无间，迟延若可亲。
欲知精意答，预睹太和臻。
积曀沉遥甸，浮阳上绮闉。
霱云生斐亹，爱景驻逡巡。
厚庆归清庙，余厘及兆人。
还宫动前跸，喜气入韶钧。

粗饭寒齑且自如，欲将吾道付樵渔。
羁游事事情怀恶，贫病年年故旧疏。
自古幸容元亮醉，凡今谁喜子云书。
何由得洗尘埃尽，恣买沧洲结草庐。

河流萦槛色辉辉，无数幽禽入镜飞。
已映渚花红四出，更涵沙柳翠相围。
不欺毫髪公虽有，太尽妍媸道恐非。
自笑病容随步见，未衰华髪满缁衣。

长年心事最相亲，一笑相疏忽数旬。
柏府地严方许国，芸台官冷但容身。
饥肠漫窃公厨膳，病发难堪客舍尘。
还有鹿门栖宿兴，想君他日肯为邻。

郪道鸣弦去，容台抱𫈵初。
尘沙开祖帐，冰雪映征车。
久待连城价，谁腾一鹗书。
君王览豪俊，应复召严徐。

江夏无双誉，菑川第一才。
笑谈成黼藻，咳唾落琼瑰。
紫气锋铓露，青冥羽翼开。
隽游追幕府，高步集蓬莱。
探讨篇章洽，研磨术业该。
九霄新汉邸，万目注梁台。
选择真儒用，招延急诏催。
衣冠惊角绮，宾友重邹枚。
每右横经席，宁虚置醴杯。
八荒披日月，万里散云雷。
始去东山榜，俄参北斗魁。
庙堂奇计得，羌虏鸷心摧。
帝念人求旧，朝须汝作梅。
避荣言屡切，请外志难回。
际海归封略，连吴入剸裁。
夕冰承命出，昼锦过乡来。
许国风猷壮，容民宇量恢。
节旄恩换镇，京室地称陪。
赐觐亲中扆，通班接上台。
壶浆空度洧，公位在三槐。

铅笔雠书客，朱轓守土臣。
素餐方侧席，黄发已侵巾。
喜有山围郭，仍怜水满津。
清华闲耳目，潇洒长精神。
秀色秋来重，寒声雨后新。
宿云当户牖，流月过松筠。
北圃分殊境，西湖断俗尘。
渚花红四出，沙鸟翠相亲。
芡老含珠实，鱼惊跃锦鳞。
飞梁凌窅渺，虚榭压奫沦。
岭对横修竹，洲分抱白蘋。
静宜人事拙，闲觉道腴真。
器小难周物，官微幸庇身。
簿书偷暇日，杖屦想幽人。
溯险飞游艇，探奇漾钓缗。
形縻甘鹤怨，心泰得鸥驯。
督府恩容久，芳笺讯问频。
门庭严卫戟，尊俎从华绅。
却起烟霞兴，还思水石邻。
自嗤田父乐，那可荐鸿钧。

拂衣久欲求三径，窃食聊须把一麾。
世路贱贫从所好，老年胸臆固无奇。
樊笼偶得沧洲趣，芜颣难酬白雪辞。
督府繇来恩礼厚，每容商也与言诗。

旱气满原野，子行归旧庐。
吁天高未动，望岁了何如。
荒土欲生火，涸溪容过车。
民期得霖雨，吾岂灌园蔬。

笑语从容酒慢巡，笙歌随赏北池春。
波间镂槛花迷眼，沙际朱桥柳拂人。
金缕暗移泉溜急，银簧相合鸟声新。
幸时无事须行乐，物外乾坤一点尘。

故人容下榻，清宴得传杯。
地秀偏宜竹，天寒未见梅。
云林千嶂出，烟艇一帆开。
且醉休言别，归期信召催。

谠论危言望素隆，独于声利性偏慵。
龙楼调护官虽宠，鸠杖跻攀兴已浓。
不变松篁心转劲，无边江海量兼容。
磻溪纵老宁闲得，会为苍生起更重。

爱国忧民有古风，米盐亲省尚嫌慵。
衮衣天上归何晚，霖雨人间望正浓。
三少官仪虽赫赫，五湖心事肯容容。
角巾藜杖经行处，知在云山第几重。

北上郊原一据鞭，华林清集缀儒冠。
方塘渰渰春先渌，密竹娟娟午更寒。
流渚酒浮金凿落，照庭花并玉阑干。
君恩倍觉丘山重，长日从容笑语欢。

天扶昌代得忠良，坐以材谋镇庙堂。
万里声名开学校，四方根本劝农桑。
从容贤路通江海，慷慨公心贯雪霜。
谦让黑辕归太早，空令终古爱余芳。

百级危梯屈曲成，栏干朱碧半空横。
天垂远水秋容静，雪压群山霁色明。
海燕力穷飞不到，郊园阴合坐犹清。
风前有客须留醉，莫放归时月满城。

维时仲夏，吉日维午。
神歆既祠，锡辞以嘏。
曰：朕之初生，皇揆予度。
嘉朕以名，终身是守。
抑岂不淑，不幸逢遇。
离愍被忧，天不可诉。
宗国为墟，宁敢自贼。
惟朕忍生，岂不永年。
悁悁荆人，是拯是怜。
赴水蹈波，歳不废旃。
既招朕魂，巫祝昔先。
岂朕是私，将德是传。
沦胥及溺，初亦不悛。
其后风靡，民益轻死。
匪朕之心，是岂为义。
妇吊其夫，母伤其子。
人讯其端，指予以詈。
予亦念之，其本有自。
昔朕婞直，不为众下。
世予尚之，谓予好怒。
昔朕不容，自投于江。
世予尚之，谓予弃躬。
既习而斗，既远益谬。
被朕伪名，污朕以咎。
朕生不时，乱世是遘。
民之秉彝，嘉是直道。
从仁于井，朕亦不取。
汝禁其俗，幸怀朕忠。
好竞以诬，一何不聪。
我实鬼神，民焉是主。
其祀其祷，予之所厚。
予惧天明，焉事戏豫。
予悯横流，焉事竞渡。
予怀尧舜，焉事狎侮。
汝惟贤人，曾不予怒。
徇俗雷同，讥予以好。
履常徇直，切谏尽节。
人神所扶，未必皆福。
去邪即正，何以有罚。
曾非予怀，可禁其伪。
毋使佞臣，指予为戒。
锡尔多福，畀尔庞眉。
使尔忠言，于君毕宜。

勿以隋侯珠，弹雀千仞峰。
勿以和氏璧，投人昏夜中。
弹雀不可期，投人未必容。
大贤恶皦皦，所以明若蒙。

嶰山有奇竹，老弃阴崖巅。
太丘有神鼎，逃匿千丈渊。
光景閟不见，音容杳无传。
岂能向时俗，干进心拳拳。
世贵一人敌，又称朱丝弦。
吾欲评其风，愿君咏此篇。

苌弘谋周室，愤血死犹碧。
子胥殒吴门，江水为之逆。
精能动天地，忠不谕两国。
九鼎既西逝，姑苏亦东侧。
偷容习为俗，万世未遽易。
形势驱使然，生民岂恶直。

达人与道运，投迹系所逢。
在治信若鳯，处幽固犹龙。
外物纷屡变，中扃豁兼容。
乃知云梦区，未足婴其胸。
明公蹈康济，兹世已陶镕。
优游就偃息，暇豫奏时雍。
高斋危舍字，数亩环崇墉。
虚轩便炎夏，奥室宜隆冬。
采真混出处，造适观羲农。
玩名肆独乐，怙势轻万锺。
越人起丹穴，子房去赤松。
材为用见循，道以世难从。
古事何昭昭，斯民积颙颙。
独应甘棠树，方使来者封。

先民任天真，吾得见其器。
其器云如何，盖若刳木类。
不戕生以戚，不伤材以蔽。
不以远见遗，不以枯见弃。
因其无用姿，授以有用意。
取彼自然象，廓此闳然制。
岂无雕磨工，不欲败淳粹。
岂无青黄文，不欲增巧伪。
其高岂无盖，不设簋簠制。
其下岂无舟，不着鸡鸟丽。
任真肆获落，肯慕金玉贵。
儿童诮敦朴，妇女惊丑异。
岂若轻薄子，形容混兹世。
矜愚以相高，饰貎以自喜。
淳风陷衰薄，古道丧简易。
自非窊樽民，慎勿同一醉。

天狼东南鸣，雨矢西北集。
覆载岂不容，䌸虎宜在急。
诗书擢将帅，高枕付城邑。
权变非武臣，恩威在呼吸。
壮夫气已激，义士感成泣。
籍籍名四喧，萧萧髪竞立。
行旗乱鹰集，已有边风入。
遥知谒明光，介胄但长揖。

凄风起幽朔，白日晦光色。
仰视浮云高，苍茫天容碧。
林林愯群木，栗栗抱寒魄。
今朝识天意，欲见松与柏。

吾闻江陵橘，乃比千户侯。
岁献天子旁，取为庙堂羞。
问其何能尔，无胫而远游。
橘也不自言，请君以臆酬。
凭生覆载中，颇亦万木俦。
通为骚人颂，谬得禹贡收。
托身圣贤间，自觉名誉浮。
苞苴赖携挈，富贵常见求。
明珠无先容，按剑或暗投。
而我适众口，铄金不予忧。
物生有通塞，不必在中州。
何用怀苦辛，但为时所仇。

清池明夕景，高树含凉风。
巴猿戏前槛，越鸟安深笼。
悲吟激清涨，文绣挥蒙茸。
弱丧不自非，全生或为容。
旷然感真乐，达哉濠梁翁。

犬豕蒙虎革，气能慑群雌。
众人见之美，苏生见之嗤。
褐客怀宝玉，精神暗尘缁。
他人望而唾，苏生望而知。
知之竟何补，位下容貌卑。
雷同世方尚，独异诚难施。
嗟子岂不谬，拳拳心不移。
拜我呼我兄，问我谓我师。
奔蜂负藿蠋，谁道当其宜。
悯子空慕古，且为世人非。
古人亦如此，如此名已垂。
但当励行习，慰我千里思。

鳣鲟不容池，鸿鹄常畏网。
全真贵远到，先觉每独往。
绮皓遗泰忧，季鹰乐吴壤。
知几效来世，前识妙难赏。
勿谓鸟兽群，高山适予仰。

尚容耻玩世，畏景希就阴。
一麾谐微愿，千里非遐心。
平生志江海，寤寐在山林。
及此吏如隐，始知古犹今。
鷾鸸避落实，蜎蠉安蹄涔。
但恐得已多，尚非力可任。
诸公蓬莱秀，夙昔交契深。
击柝声相闻，照邻光四临。
清浊泾以渭，离合商与参。
愿言三秋思，毋閟金玉音。

今旦风凄冷，始觉阴气繁。
白日无光彩，未敢启前轩。
卜居止容膝，他时用为叹。
及此殊觉胜，闭塞有余温。
拨弃当世虑，纵观上古言。
禹稷称栉风，孔颜乐闭门。
穷通或相背，劳逸足自论。
优游盖卒岁，达者尝有言。

希声未易合，皇华众方笑。
与子东西人，相逢偶同调。
亿年寄神觧，万里在心照。
此间岂容言，吾得安蓬藋。
煌煌千金珠，举世矜赏好。
安知纬萧翁，弃置久高蹈。
盛论山水趣，局促恨未到。
江湖且相望，送子一长啸。

筑山必使高，凿井必使深。
百工戒浅近，盛德羞浮沈。
焉有尺寸枝，能栖垂天禽。
焉有升斗泉，能容横江鲟。
借兹喻物理，足以开君心。
隘在容不足，弱在力不任。
大道如路然，固无古与今。

筑山必使高，凿井必使深。
百工戒浅近，盛德羞浮沈。
焉有尺寸枝，能栖垂天禽。
焉有升斗泉，能容横江鲟。
借兹喻物理，足以开君心。
隘在容不足，弱在力不任。
大道如路然，固无古与今。

西风豁愁阴，天水两涵泳。
微波荡寒日，极目万里浄。
离披蒹葭老，萧瑟原野迥。
物容惊客怀，橹声动归兴。
倦游髪恐白，多虑身复病。
缅慕苍梧云，无心自辉映。

士为知己死，女为悦己容。
咄嗟彼三良，杀身徇穆公。
丹青怀信誓，夙昔哀乐同。
人命要有讫，奈何爱厥躬。
国人悲且歌，黄鸟存古风。
死复不食言，生宁废其忠。
存为百夫防，逝为万鬼雄。
岂与小丈夫，事君谬始终。

士贫谋国拙，安得辞泥涂。
马生负长剑，叹曰归来乎。
尺薪等芳桂，斗粟兼明珠。
王门不见容，憔悴如枯鱼。
我无升斗水，慰子朝夕须。
亦有西江涛，疏远不可图。
相劝早旋归，诗书自为娱。
男儿患无术，余事从卷舒。
时至当奋飞，翩如巢中雏。
微物尚变化，况君七尺躯。

四时急相乘，五月大火中。
天地为炽炉，万物皆沸铜。
吁嗟望云汉，长啸怀清风。
覆载虽高厚，跼蹐似不容。
蚩蚩道旁子，奔走劳厥躬。
外以尘土伤，内为利害攻。
狂酲无由濯，势与群物终。
安知逍遥游，采真得所从。
宝宇豁高严，剧谈叩真空。
虚白从中来，清凉脱樊笼。
惜哉但独乐，不与斯人同。
作诗寄妙赏，藐若凌青穹。
依隐或玩世，诡时在不逢。
三复金玉音，旷然已发蒙。

自古皆有死，岂惟直如弦。
鲁公既中夭，狂宼不独延。
兹寺数经乱，丛林废为烟。
若人昔所居，故老广其传。
直气触白日，沈忧凌青天。
悠悠穹壤间，肯与蛛蚁捐。
事往理冥漠，悲来涕潺湲。
作诗识其处，尚想音容全。

智短多不堪，冗官略自保。
念非拨烦用，犹觊赵魏老。
故人紫微仙，自致青云早。
回首记平昔，露章慰枯槁。
先容轮囷木，进取万里道。
妄意巉岩石，庶几千金宝。
过听为君羞，贪名怯阴讨。
人亦谓我何，自笑方绝倒。

蹇浅暗闻道，螴蜳自焚和。
负兹岁阴改，闭阁秋风过。
浓露变园草，号蝉翳庭柯。
览时怅颓暮，顾影惊婆娑。
平生江湖尚，薄游不愿多。
奚为役外物，况乃淹旧疴。
徂西识艽野，采菽聆悲歌。
今昔容不同，情感殆靡他。
劳生共逆旅，驰景均腾波。
行矣自免归，息阴安薜萝。

君乘使者车，我为列郡守。
地理秦与越，天文井兼斗。
梦寐且不通，言笑安得同。
忽传咫尺书，远愧西南风。
衰老容貌迁，忧患志气落。
闻君白纷如，我亦不如昨。
舍书计离别，忽忽三四年。
一日成九秋，此语犹信然。
天地大逆旅，外物不可必。
出处多舛驰，相逢定何日。
尚禽晚且游，沮溺长耦耕。
此意虽未合，且当勤寄声。

忽忽衡门下，几希田舍翁。
有时寄一笑，目送南飞鸿。
今旦天正佳，草树摇春容。
忽惊枝上花，飘落随西风。
偶然幽兴展，思乐古人同。
尘埃比殊深，杖屡亦可通。
谁谓车马多，澹如初不逢。

河决钜野溢，此时吾山平。
百川会两泽，千里围孤城。
桑野就芜漫，石桥尚峥嵘。
往往有白鹤，飞来群悲鸣。
我欲览风土，因之省民耕。
谁能同我乐，谁肯从我行。
楚人哀江南，倚沼而畦瀛。
临高诵斯语，正复伤人情。
当筑十丈台，偶浯为之名。
上可容宴豆，下堪列旆旌。
棹歌出中流，箫鼓会前楹。
浮云来东山，落日隐北溟。
此乐或难忘，请公为我评。

小雨满前轩，浓阴不时卷。
随风气潜润，竟日花微泫。
池光惨淡昏，楼危依微辨。
寒添夕景长，坐逼秋容晚。
楚客歌泬寥，吟怀孰云浅。

校雠中秘书，闻子宴城隅。
大第丞相府，主人执金吾。
浮云驻清唱，回雪舞妖姝。
金罍溢醇液，犀箸厌鲜腴。
高谈郁不发，应接固已劬。
我从四五公，置酒此石渠。
开窗埽残雪，列俎焚枯鱼。
谹言规姚姒，小说本虞初。
不知敝缊寒，未觉膏粱殊。
从容忽竟日，此乐亦谁如。
长安事交游，贫富固有徒。
不恨我失君，恨子不顾予。
回头成陈迹，万事与化俱。
题诗寄余欢，毋乃笑其迂。

紫薇异众木，名与星垣同。
应是天上花，偶然落尘中。
艳色丽朝日，繁香散清风。
{女便}娟虽自喜，幽寂逝将终。
主人谪仙籍，浩歌沧浪翁。
卜居抗静节，搴秀怜芳丛。
猗狔庭中华，固为悦已容。
如何又将去，含意默忡忡。
青苔侵履綦，摇落知岁穷。
独赖君子德，庶几甘棠封。

四海无风涛，五年再相逢。
会合如此难，况我罹百凶。
悲端素填膺，触事涙满胸。
欲言不能语，岂知涕所从。
良久得仰视，恍忽如梦中。
非复平昔游，岂复平昔容。
危生若霜叶，懔懔待烈风。
不有亲戚欢，其如忧患攻。
破啼强为笑，意气徒衰翁。
慰尔友于情，急难义所隆。

孤轩遶危桐，飒飒闻闹雨。
惊起视前除，飞花乱如舞。
轻香密伊席，晚景容当户。
玉粉散游蜂，珠华溅高宇。
纷纷绿苔上，半已随泥土。
邈彼丹穴鸟，何年翥文羽。
芳时不可骤，岁晏聊容与。

孤轩遶危桐，飒飒闻闹雨。
惊起视前除，飞花乱如舞。
轻香密伊席，晚景容当户。
玉粉散游蜂，珠华溅高宇。
纷纷绿苔上，半已随泥土。
邈彼丹穴鸟，何年翥文羽。
芳时不可骤，岁晏聊容与。

前日君远游，相怜每独悲。
宁知君未返，自笑还若兹。
贤者易姓逃，圣者微服驰。
圣贤不必容，吾道其如饴。
浮舟颍水清，远与尘嚣违。
卜邻西郊郭，得近樵渔期。
主人文章伯，声望高一时。
平生莫往还，见我如旧知。
势与年俱忘，胸中坦无疑。
人当意气展，何有忧寒饥。
反思万类情，紏纒未易推。
向者虽定居，睽孤常不怡。
迩来暂奔走，师友足自持。
物或损而益，吾又何怨为。
且苟无陈人，吾岂能至斯。
岁穷景萧条，多感令志衰。
须君济其弱，嗟子何当来。

南极无永昼，北方多苦寒。
负暄意颇适，容膝居亦安。
啸傲长者辙，崔嵬切云冠。
道书异俗味，稚子同大欢。
不觉老将至，安知利害端。

南方酒如渑，醉倒本容易。
蔡姬缓声歌，清响动云际。
惜哉知音稀，此辈自难值。
曩者东山游，一日已三歳。
人遐成陈迹，兴尽失超诣。
寥寥方外欢，独数嵇阮辈。
冻云临寒空，掩郁迈往气。
引杯乱愁思，击节还拊髀。

东风破穷阴，农者亦望歳。
宿雪滋巳消，骄阳更为沴。
玑衡运元化，律吕导和气。
四序宜平分，斯人尚憔悴。
关中大兵后，所向半凋敝。
荆棘独至今，眷言可涕泣。
忆昨辞紫宸，从容画民事。
焦劳见颜色，旷荡洒恩惠。
开仓出其陈，履亩夺浮议。
乃知圣神心，独在舜禹际。
所忧吏不称，未足效兼济。
安得三日雨，滂沱泽厚地。
百昌奋皆作，吾亦免于戾。
吁嗟望云汉，冥漠想萍翳。
交泰及此时，群生岂终否。

幽兰晚已秀，新竹直且疏。
朴樕亦巢禽，坳堂自容鱼。
长日肆炎赫，周轩正清虚。
适心不贵多，一亩觉有余。
理会遣孤笑，兴来味群书。
彼何扰扰尔，我独欣欣欤。
人臣无怀安，吏治犹蘧芦。
幸及三年淹，庶几闲燕居。

召公爱小棠，百歳俾勿拔。
仲尼憩大树，一宿辄已伐。
圣贤岂殊途，人事有穷达。
出处何可常，我身固微末。
上无燕伯遇，下无宋人孽。
从容圣贤间，得此亦已窃。

子真王济徒，爱马有马癖。
毎嫌驽骀众，未睹千里格。
朅来飞龙厩，一一数白黑。
始惊麒麟骨，秀出无与敌。
旗旄乱云霞，鼓吹喧霹雳。
从容看回旋，感激私叹息。
此当逝昆仑，上与天无极。
奈何局轩陛，终歳老羁靮。
主人贵公子，埽榻多命客。
聊欲寛其意，无为稍戚戚。
珍羞杂水陆，清酒漾金碧。
嘲笑心目开，留连日已夕。
归来兴不尽，驻马问所适。
知我方会友，投鞭遽登席。
贫家竟何如，脯醢乏余力。
歌舞复无素，儿童强敦逼。
多君平生怀，不与贫富隔。
欢来亦酩酊，俛仰愧三益。

凿池不容数斛水，养鱼才胜十余尾。
可怜出没萍藻间，还如泛澹江湖里。
君勿笑坳堂坎井无远期，假有神物君不知。
风云变化在倏忽，随众幽潜聊尔为。

种玉不满畦，种花易满枝。
玉生寄石自有处，花飞随风那得知。
婵娟翠髪阴山女，能为汉装说汉语。
春心未知向谁是，夜弹琵琶涙如雨。
赤车使者过鳯凰，暗中一闻先断肠。
碧窗锁烟未容去，侍儿密献江南珰。
鹊飞上天星沈海，人心不同事随改。
翦环洗妆许君老，百年如梦情终在。
妾乘油壁郎乘骢，西陵松柏墨色浓。
新欢未已旧愁起，水流曲曲山重重。
周周衔羽鹣比翼，天生相亲人岂识。
虽不及清路尘，犹当作山上石。

雨余池上清且满，浮萍漂漂绿蒲短。
主人惜此芳意薄，移藕丁宁不辞远。
南陂芙蓉少人识，叠蘂重房无俗格。
托根得地今始逢，西风白露为君容。

苕溪之水摇空山，霅溪波流无日闲。
上有高堂荫华宇，苍翠凌乱轩楹间。
异时客心乐真旷，白鸟䴔䴖期往还。
解缨敧枕便所适，焉能复问居夷蛮。
岚光棱棱耸屏幌，水响滥滥摇琼环。
正如明鉴发尘匣，万象聚眼醒容颜。
秋风已高白芷老，编荷制蕙文斓斑。
魂清魄爽弄明月，洞庭跬步寻非艰。
神仙有无未可信，物色但讶非人寰。
瑶宫紫府竟何若，茫然远想令人潸。
长竿独茧可以老，安用驰猎卢重镮。
况复邦人讲文墨，风雅不待仲尼删。
丞相词章状元笔，荦荦神裁无由攀。
嗟我胡然陷尘滓，不能追逐鸥白鹇。
发狂醉问二三子，吴溪钓碣何如顽。

去岁探花烦两郎，今年逢春情更长。
广文主人似知我，一首新诗能发狂。
载酒可以过扬子，肩舆不嫌干辟彊。
东风老去甚容易，百日醉倒我无妨。

新甫之柏徂徕松，枯根高齐千仞峰。
天令尔生禀刚直，寿比王乔谁与同。
惊霆何时发岩底，坚节青姿化为毁。
君不见蟠木但以左右为先容，能令人意尚奇诡。

翠竹生无数，萧萧一径新。
阴繁催短日，地僻断飞尘。
磐石兼容客，幽禽不避人。
君能烂漫醉，当及七贤真。

世德缁衣美，天伦玉树温。
于君如旧识，赠子欲奚言。
东里贤能宅，成皋战伐原。
从容访耆老，遗迹尚多存。

缔交从若水，百里绝相过。
平日相离索，期年见揣摩。
从容席上客，清绝郢中歌。
拟属阳春和，伊予独在薖。

爱水都成癖，浮舟不厌频。
寒泉清见底，刳木略容人。
故故乘流往，飘飘得意真。
槎头尺许地，鸥鸟欲相驯。

江雨黄梅实，湖云起蛰龙。
寒生夜床簟，声绝暮山钟。
药裹添新粉，书编坼旧缝。
虽知恨卑湿，凉夜尚吾容。

小径入村坞，风帘拂暮霞。
桃源还可宿，樽酒亦容赊。
举眼青山秀，随松白露斜。
寻常出郊少，未醉莫还家。

晦日疑春晚，佳辰强客游。
放船无用楫，置酒不惊鸥。
牵率忘多病，登临乱百忧。
繁阴欺白日，容易暮云浮。

万里南飞雁，今年复此逢。
自难随燕雀，非不病秋冬。
风急声高下，云深影叠重。
江湖虽异土，泛泛尔能容。

绿树浮萍合，青山画障开。
登临共今古，壮观杂欢哀。
长日消棋局，微风引酒杯。
浮云满西北，容易雨飞来。

村落枹鼓起，城楼刁斗频。
畏涂深虎豹，行路入荆榛。
故老人人怨，烽烟处处新。
桃源容客棹，属意武陵春。

阳光转南极，渐喜入吾庐。
物色经霜后，云容欲雪初。
严风动枯槁，凛气益萧疏。
何日阳春筦，潜兴冰下鱼。

去事驹过隙，此身江载萍。
赤墀容再谒，清涕忽双零。
海鸟眩韶舞，天潢愁客星。
平生鸿鹄志，独有去冥冥。

徂岁曾何急，清宵不复长。
蹉跎问甲子，愁寂看灯光。
峡雨萧萧冷，江云澹澹黄。
殷勤故人别，容易二年彊。

惨惨霜天迥，纷纷风叶黄。
须倾一樽酒，少浣九回肠。
世事浑无定，秋容毎自伤。
登高何必赋，会使鬓毛苍。

红叶迎霜陨，高楼近日暄。
送归仍暮节，极望正平原。
容易风吹帽，殷勤菊满樽。
岂嫌径先醉，当识别销魂。

筑榭因高柳，疏泉激浅沙。
登临容展席，游泛足浮槎。
露碗涵醇醴，冰盘饷美瓜。
爱君难兴尽，未醉惜还家。

独持子房计，欲伴赤松仙。
犹行少傅事，更觉大夫贤。
诏策容就问，子孙随拜前。
顾嫌越相国，远泛五湖船。

汉恩隆四世，商历盛三宗。
与子孙能继，宁民户可封。
云归疑厌代，鼎就莫攀龙。
庙乐兼韶武，应传盛德容。

深巷山桃树，无人亦自芳。
青苔何限地，红萼可怜香。
俗眼轻幽僻，阴天逼艶阳。
殷勤谋一醉，容易送春光。

广柳非高盖，空山异昔归。
善人天不与，行道涕交挥。
髣髴音容在，留连义故违。
安居自传世，闾里尚光辉。

不减冰轮满，微增玉漏长。
过云收薄润，重露湿清光。
历历素娥影，菲菲丹桂芳。
枯槎容客载，醉过羽人傍。

简易能容士，精诚乐与贤。
如何五湖上，非复赤松年。
几几空遗舄，悠悠不问天。
独应春辍相，令望故依然。

环城密筿旧檀栾，春笋新成几万竿。
池上龙蛇惊蛰起，军中矛戟绕营看。
乌啼窈窈千重碧，风过萧萧五月寒。
缓带轻裘容自暇，屦綦多向此林端。

云气卷舒东复西，月华明晦晓兼迷。
正怜盛服坐假寐，何处苍蝇来误鸡。
高卧山林劳梦想，出门冠带混涂泥。
人间气味故易厌，岂若从容归治畦。

御苑初晴暖景微，侍臣还许宴春辉。
鸣禽试羽交交啭，落叶迎风冉冉飞。
执法在前容款曲，大官先置尽膏肥。
和平自是欢娱日，未醉春醪未可归。

繁阴欲闭凯风来，一埽穷荒万里开。
日色葱昽浮渤澥，云容舒卷映蓬莱。
旅情更觉光华远，暖意何妨节物催。
醉眼却思山雪好，腊前容可当新梅。

繁阴欲闭凯风来，一埽穷荒万里开。
日色葱昽浮渤澥，云容舒卷映蓬莱。
旅情更觉光华远，暖意何妨节物催。
醉眼却思山雪好，腊前容可当新梅。

玉帛雍容万国来，帝城如斗挹春回。
旗常影乱三辰象，钟鼓声喧百里雷。
北极正临丹鳯扆，南山遥入万年杯。
诸神受计明堂定，留滞江滨志已摧。

汲黯廉平汉主知，淮阳移病苦情羸。
偃藩政事应无及，伏阁精神定未衰。
天欲期人身必乏，帝疑飞将数多奇。
何当半夜开宣室，独使雍容对受厘。

谈笑从容宫漏稀，高轩去尽掩重屝。
风含玉宇霜威劲，月上疏窗烛影微。
周卫相望諠夕警，炉香不断护朝衣。
尘躯更觉仙山峻，旅梦端从江海归。

半夜北风天反寒，倒衣惊问紫宸班。
云容不辨阴晴际，月色犹迷爽晦间。
独喜鸣鸡应钟漏，正怜残梦识江山。
濯缨簪笔初无补，空愧纷纷数往还。

屋边高树绿云阴，堂下清池碧玉深。
卧想溪山迷远近，梦为鱼鸟或飞沉。
治逢平日如无事，老觉衰容稍见侵。
聊取南华寄齐物，不为东武极悲吟。

江南太守水斋居，残雪层冰正满渠。
忽忆山阴乘兴往，可怜心抱向人摅。
放歌浩荡惊狂客，换酒从容解佩鱼。
四座欢衷两倾倒，归鞍欲犯夕钟初。

城南风物似江湖，卜筑尤宜近水隅。
俗薄容垂真钓否，庭闲得种此君无。
关身调度惟存剑，适意图书略满厨。
心远地偏俱可喜，免逢甲马与尘涂。

金华劝讲愧通经，铜虎分忧强请行。
千骑亦知翁子贵，一麾谁觉仲容轻。
西宾落莫空遗俗，北斗阑干有旧城。
欲作过秦无与语，故人高论忆盱衡。

不嫌腊过催人老，直恐春归恼客愁。
柳眼梅心俱次苐，云容雪意与淹留。
岁穷楚俗依稀古，冰解巴江汹涌流。
遣兴长须一樽酒，呼儿径典敝貂裘。

全齐七十城，表海寄名卿。
开府驰羔雁，除书得俊英。
借筹心感激，凭轼气纵横。
浩荡军中乐，从容稷下生。
士由知己用，禄以及亲荣。
送别羞长铗，能无归去声。

九日情何极，三门望特高。
大河横日夜，砥柱析毫毛。
眺览兴亡古，登临意气豪。
穷源悲绝域，微禹叹容刀。
万事浮云去，前贤逝水滔。
秋阴生远塞，杀气起临洮。
努力追游晚，逢人应接劳。
黄花满酌酒，白鹭看惊涛。
醉舞相倾倚，商歌散欎陶。
别离怀病友，书礼谕绨袍。
俗态随伧父，愁吟困楚骚。
飞车傥可得，携手恣游遨。

醉翁手种菊，呼我宴西斋。
落日有余兴，穷秋多所怀。
缓歌挥白羽，趣舞堕金钗。
乌帽何胜落，黄花故自佳。
念离还作恶，处世亦安排。
苍鬓聊相对，青云岂易阶。
母容烛见跋，能尽酒如淮。
少作三年别，人生定鲜谐。

破敌须多士，忧民赖九重。
公车皆自荐，物议绝先容。
骏骨何妨市，金台不易逢。
处嚢争耀末，跃治要居镕。
秋野腾鞲鹘，春雷起蛰龙。
吾徒正高卧，欲老白云峰。

集霰群阴结，飞霙万寓低。
乾坤豁开辟，方域露端倪。
广宇规茅藉，雕墙筑粉泥。
山容包紫翠，壤色变玄黎。
筒葛来従越，冰纨制自齐。
游欢慰枚马，猎兴助良奚。
饰貌沽珍粹，因方衒角圭。
隙间巇可抵，行际道先迷。
沾服惊游雾，临渊怪饮蜺。
调元思暖津，跧伏悯灵蠵。
几误乌成鹄，才分鹤处鸡。
惨肤森若竖，堕指酷逾刲。
泽国水还袭，焦原足易栖。
贫儒欣夜诵，季女戚朝侪。
舟楫胶藏壑，骅骝滑踠蹄。
斵冰歌竞若，擿埴杖频携。
景幸人人得，诗从物物题。
长吟歌真乐，安羡舞前溪。

六朝形势会层轩，前俯苍洲却践山。
二水中分鉴澄澈，万峰离立翠回环。
古人遗赏兴亡外，良守来居仁智间。
听讼遂同棠树爱，放怀真与海沤闲。
啸余风雨知何处，望及云霞若可攀。
乔木参天怆城郭，浮萍满地笑人寰。
楚谣清绝酣秋兴，吴拂从容舞玉颜。
象魏由来心自远，湡浯聊复乐忘还。
掖垣幸许追遐躅，天禄仍欣接近班。
尘土扬州头欲白，远从君借慰疏孱。

春塘泉脉活龙鳞，宿雨花枝覆锦茵。
薄俗不容白眼客，醉乡自有葛天民。

相望不容三日行，多岐无奈百长亭。
欲知河柳春来绿，正似山松雪后青。

报政三年愧鲁公，将何归奏未央宫。
便廷嘉谷知天意，因得从容贺岁丰。

剑池夜久光芒紧，梦草春深景象寛。
寄惠新诗仍过此，濡毫容易报琅玕。

琼林殿侧玉钩栏，雪覆新花四月闲。
密影酡容千客坐，柔条何啻万龙蟠。

雪霁春容满旧都，寻春写鞚杜城隅。
冰消流水相萦带，日出南山半有无。
往事废兴悲故老，扁舟沿溯想江湖。
路人应笑山公醉，此兴由来属我徒。

壶公飞升向千岁，兹树悬壶今尚在。
繁根郁屈蟠蛟龙，冗干呺嚎作天籁。
樛枝入土又旁出，四面童童若车盖。
大钧播物信容易，父老相传谩惊骇。
孔明庙前千丈柏，老子庭中左纽桧。
天资正直本当寿，地养坚强自宜大。
嗟尔朽质名弗闻，虽能所生世何赖。
雷霆不及斤斧遗，但恐狐狸假为怪。

秋容浩荡夕云高，旻宇萧然绝一毫。
汉塞草平嘶牧马，越溪风急送归舠。
天衢夜失清蟾魄，海国寒飞白鹭涛。
谁共危楼凌爽气，左持樽酒右持螯。

君王又诏蓬莱宴，三阁崔嵬压海鳌。
翠玉装舆容扈跸，黄金涂纸看挥毫。
尧文自与星辰烂，汉殿常依日月高。
四十年来无此会，恩深不觉醉仙醪。

都门秋色满旌旗，祖帐容陪醉御卮。
功业特高嘉祐末，精神如破贝州时。
匣中宝剑腾霜锷，海上仙桃压露枝。
昨日更闻褒诏下，别刊名姓入烝彝。

御案横金殿幄红，扇开云表露天容。
太常奏备三千曲，乐府新调十二钟。

玉兔何年上月宫，夜间捣药特无踪。
神丹不老姮娥鬂，乞取刀圭驻玉容。

军中富余暇，飞盖南城隈。
雍容陪后乘，一一应刘才。

河灾泛东郡，庐井多堙沦。
题舆得贤佐，姁妪安疲民。
遂令枯槁余，稍复苏阳春。
伊人屏外饰，倜傥穷天真。
徒观浩荡波，莫测江海津。
矧兹同府士，一一随和珍。
公明抱全德，洞澈无缁磷。
叔度秉峻节，竦若凌霜筠。
顾兹不肖材，亦齿幕中宾。
同依松柏阴，共醉醍醐醇。
高论探要妙，佳句裁清新。
有诗纵欢谑，杯案霑衣巾。
曾无礼节间，但以风期亲。
北州有疑狱，两造正纷纶。
当须于公断，然后无冤人。
送行出郊岐，扬鞭从此违。
堤繇春事起，行役未成归。
索居如几日，河草已芳菲。
徒然掩瑶瑟，坐叹知音稀。
昨夜西南风，梦中东北飞。
行行涉沧海，仿佛睹容晖。
寤思益惆怅，天长羽翼微。
离怀如柳色，极目正依依。

客从魏都来，贻我山𫉄实。
散之膏土间，春苗比如栉。
吾家庭户狭，树艺苦其密。
危根递扶戴，怒牙犹拂郁。
兴言念伊人，好嗜与我一。
家蓄桐君书，喜观泛氏述。
虽为簪带拘，雅尚林樊逸。
分献取其诚，岂容羞薄物。
况闻知药者，饵此等苓术。
愿益君子年，康直体无疾。
散诞得寛壤，繁大宜无日。
萧梢新蔓抽，苯莼故丛失。
入冬霜霰严，叶落掊可出。
伸如猿臂长，拳若熊膰腯。
拾木爨铜鼎，相期聚书室。
谁得与其徒，谿茶与山栗。

园竹久不治，芜没真可吊。
岂无枯槁容，萧疏自殊调。
至人爱高节，命斧除藜藋。
何用报至恩，清阴与长啸。

昔别如飞蓬，飘荡随所适。
那知十六载，卮酒对今夕。
渺然思旧游，间不容一息。
百年讵几何，会合难屡得。
复古素恺悌，志行重金锡。
皎如百炼精，不为燥湿易。
景淳气高逸，浩荡谁与敌。
下笔惊雷霆，龙蛇走屋壁。
居然器业美，但有富贵逼。
佗时绾金印，羁束愈愁寂。
须穷今日懽，快意浮大白。
勿辞簪弁倾，颓然倒樽席。

坐曹据案心目疲，出门上马行何之。
阙然久不见之美，率意共往初无期。
正逢揽辔欲有适，为我却解连环羁。
闲轩适足容数客，夏木初繁有佳色。
呼儿取次具杯盘，青眼相逄喜无极。
檀槽锦带小青娥，妙质何须夸绮罗。
按弦运拨惊四座，当今老手谁能过。
弹为幽鸟啄寒木，园林飒飒风雨和。
喙长爪短跃更上，丁丁取蠧何其多。
曲终拂羽忽飞去，不觉酒尽朱颜酡。
已闻啄木曲，又观啄木歌。
雄文更复值绝艺，有如天际倾长河。
今朝壮观诚极乐，去此将奈寂寞何。
归来解带豁胸腹，坐踞胡床仰看屋。
从今三日不洗耳，耳内泠泠有残曲。
人间何物号富贵，纡紫怀金尽虚器。
如君自处真得策，身外百愁都掷置。
太学餐钱月几何，客来取酒同醒醉。

昨夕邮吏来，叩门致书函。
呼奴取以入，就火开其缄。
不疑赋长篇，发自燕之南。
痛伤江与梅，继踵良人歼。
噫嗟知其二，尚未知其三。
请从北辕后，𫌨缕为君谈。
邻几虽久病，始不妨朝参。
饮歠寖衰少，厥逆生虚痰。
逮于易箦辰，皮骨余崆嵌。
遗书属清俭，终始真无惭。
圣俞食寒冰，外以风邪兼。
愚医暴下之，结轖候愈添。
惙惙气上走，不复容针砭。
自言从良友，地下心亦甘。
钦圣体素彊，药石性所谙。
平居察举措，敢以不寿占。
一朝𫏐归卧，簿领不废签。
讣来众皆愕，未信犹窥觇。
兴言念三子，举袂涕已霑。
英贤能几何，逝者迹相衔。
君疑天上才，难得帝所贪。
我疑人间美，多取神所嫌。
茫茫幽明际，蓍蔡难穷探。
忧来不可忘，终日心厌厌。

向来从后车，雍容镇藩垣。
政成簿书简，终日侍清樽。
今兹备言职，不得登朱门。
违离讵几时，风色变寒温。
忽聆吉甫什，穆如承话言。
安得六翮生，随意远飞翻。
垂耳倦新羁，蹀足思华轩。
谅无伯乐顾，疲劳安敢论。

闰余春意早，卉木先有思。
嘤嘤群鸟翔，东西各求类。
伊予忝諌垣，动息抱忧悸。
衮职旷不补，言责真可畏。
况复禁过从，陋巷若囚系。
茅茨庇风雨，偏隘无余地。
时于坏垣隙，历历生新荠。
君侯乃比邻，跬步难自致。
常思去岁初，西轩学歌吹。
座客皆故人，欢笑无拘忌。
平生不喜酒，是日成烂醉。
岂言长揖归，良会难再值。
东风忽复来，时华一何驶。
丛竹固无恙，夭桃作花异。
朝廷正清明，讵肯容窃位。
何当遂废放，欢饮还自恣。

苍崖双起秋云齐，乱峰迸出如攒犀。
石棱涩不容马蹄，下马步入荆榛蹊。
瀑泉沃雪拖白霓，落潭横引成清溪。
老木长藤咫尺迷，兴阑欲出忘东西。

贫居苦湫隘，无术逃炎曦。
穿地作幽室，颇与朱夏宜。
寛者容一席，狭者分三支。
芳草植中唐，嘉卉周四垂。
讵堪接宾宴，适足供儿嬉。
自问安取法，前修果慕谁。
非如太古民，营窟避寒威。
又非学射人，空石专致思。
又非沮漆俗，陶复习西夷。
又非楚司马，金奏相宾仪。
又非郑伯有，壑谷甘糟醨。
又非越王子，丹冗免忧危。
又非张巨和，崇岩立师资。
所慕于陵子，欲效蚓所为。
微窍足藏身，槁壤足充饥。
养生既无憾，此外安敢知。
唯祈膏泽布，歌啸乐余滋。
岂羞泥涂贱，甘受高明嗤。
何言清尚士，善颂形声诗。
困剥固未尝，井复敢终辞。

朝阳升东隅，照此庭下桐。
菶菶复萋萋，居然古人风。
疏柯青玉耸，密叶翠羽蒙。
午景凝余清，夕照当残红。
雨响甍栋外，风生户牖中。
主人政多暇，步赏常从容。
终当致威鳯，覧德鸣噰噰。
又将施五弦，解愠歌帝宫。

节物都何晚，佳辰容易过。
黄花不足念，当奈酒杯何。

幕府遥三舍，传车乘一封。
忠深轻远道，醉暖失严冬。
圁水犹飞檄，芦阕未灭烽。
贤侯虽喜士，难得久从容。

贺监家居逸兴饶，枝分鉴水阔容舠。
穿荷宜去邀渔叟，共醉船头半榼醪。

簿领日沈迷，从容乐事稀。
宾朋幸相值，樽酒不须违。
惨淡愁云积，参差远树微。
淹留勿轻散，待取雪花飞。

积旬留省署，容易度春华。
芳草踏青晚，长楸行乐賖。
云疏时送雨，风细暗飞花。
直有黄金百，无因过酒家。

问望簪绅旧，恩华雨露重。
图书周内史，汾浍晋全封。
秀发千寻壁，寒生百炼锋。
归时门有戟，惜别更从容。

延阁屹中天，积书云汉连。
神宗重其选，国士此为偏。
夫子岷嶓秀，声名俊造先。
清标峻不极，胜气驶无前。
待价犹怀璧，临岐肯着鞭。
介推不求显，张季久方迁。
玉槛钩陈上，丹梯北斗边。
帝容瞻日角，宸翰照星躔。
职秩曾无贵，光华在得贤。
公卿殊未晚，尚少买臣年。

长江湛湛带枫林，古木寒云县寺深。
老吏不能容狡狯，细民无复有冤侵。
洪崖丹井闻犹在，徐孺衡门说可寻。
宁复淹留如宝剑，更令牛斗气沈沈。

直道免三黜，敢云羞小官。
盘餐红粟涩，衣桁黑貂寒。
画府容身易，侯门曲意难。
荆扉盈尺雪，有客问袁安。

叠瓦浮轻雪，参差粉画难。
苦欺初变柳，故压未生兰。
夜色微分白，春容不受寒。
即为花卉夺，犹得暂供看。

象帝胚浑散，愚公辙迹开。
横行四极外，蟠据九河隈。
岪郁天阍近，峥嵘地轴回。
阳崖明草树，阴壑转风雷。
波沓群峰涌，云奔峭壁来。
猿岩垂磊落，龙窟鬭喧豗。
喷雨惊湍洒，跳垒巨石颓。
平途忧屐折，跬步戒轮摧。
覆顶千春雪，缘潭万古苔。
谷盘容国士，髓裂饵仙才。
晋市飞樵札，燕郊落烧煤。
棋图分冀野，蚁壤认丛台。
在昔王涂塞，尝闻霸略恢。
严关阴伏甲，间道夜衔枚。
挟诈挥金斗，贪功袭墨缞。
战场空爝火，京观悉蒿莱。
险易曾何变，兴亡只可哀。
隆平方恃德，襟带自崔嵬。

昔年三月浪，鳞翼化云雷。
竹箭流俱上，芙蓉幕对开。
瀵泉扬沸渭，泰华耸崔嵬。
捧檄容归省，飞觞复屡陪。
芬芳袭芝室，嘉庆侍兰阶。
吴璧评残笔，隋碑读渍苔。
清阴依玉树，和气乐春台。
薄宦俄成别，私门忽遇灾。
一朝捐彩服，五载泣粗缞。
季路还从仕，任安独见哀。
近畿须健令，剧邑试长才。
过目全牛解，迎锋巨枿摧。
雉留乘荫伏，蝗避境苗回。
时得鸣琴暇，仍飞丽句来。
正知荣箧笥，无足报璿瑰。
紞鼓俄攀邓，安车已召枚。
赋成平乐馆，燕奉柏梁杯。
自顾诚驽缓，于今尚草莱。
履穿羞路雪，盖敝怯京埃。
傥借余光便，炎风动死灰。

广文更直太常斋，咫尺无从尽素怀。
不及清风得随意，夜深容易过天街。

郑南峰下寺前轩，反景分明见渭川。
为报十年容易别，于今愁悴不如先。

先生嫌俗宾，犹与故乡亲。
不惜烟霞地，暂容缰锁身。
林庐深有径，鸡犬四无邻。
蔌蔌暗花堕，苍苍古柏春。
饭炊松粒细，盘采蕨芽新。
静觉精神健，闲知气味真。
谿泉冷毛髪，山翠湿衣巾。
竹色消酲易，林声破梦频。
客轮来去辙，驿路古今尘。
明日空回首，白云应笑人。

柳翣丧容盛，江山故国遥。
清时独长往，何日重来朝。
事与秋云断，荣如晓梦消。
西风虎丘路，马鬛又嶕峣。

比日聚官舍，笑言曾未厌。
暂成挥手别，各有侍祠严。
晴景朝朝丽，春容物物添。
解斋当共醉，莫遣此期淹。

美化流民物，薰然遗爱多。
栾公当日社，邵父至今歌。
庭有三鳣集，门容驷马过。
欲知馀庆在，公鼎格平和。

畴昔诚相契，间关分不渝。
绝弦悲宿草，抚首念诸孤。
位略尊荣间，年忘德齿殊。
清阴容息足，重语辱嘘枯。
鶠阁骞云表，虹旌拂海隅。
明光新出綍，陕陌重分符。
丰润还桑梓，讙讴复路衢。
宁须更条教，耆旧已箪壶。

金马从容乐，问君何所之。
客心彯若梗，亲髪暠如丝。
旧学已孤陋，素交仍别离。
执经时有问，使我复从谁。

道盛经纶业，文高翰墨场。
雍容偃藩地，密迩钓璜乡。
回首红尘远，清心白日长。
山形抱城堞，谿影照公堂。

跃马津亭未几何，宦游容易十年过。
飘飖空似随流梗，寂寞犹为挂壁梭。
西岭应余当日翠，南湖真减几分波。
输君尚得飞征盖，重向春园听旧歌。

相印东临汶水阳，两看春叶与秋霜。
登山置酒延邹湛，上马回鞭问葛强。
溪竹低垂寒滴翠，露荷相倚净交香。
宵衣深念长城固，肯得从容傲醉乡。

千岩秀色拥晴川，万顷陂光上下天。
委地鱼盐随处市，蔽空桑柘不容田。
讼庭虚静官曹乐，儒服寛长邑里贤。
不为从知方负羽，独乘鱼艇老风烟。

田家繁杏压枝红，远胜桃夭与李秾。
何事偏宜闲处植，无端复向别时逢。
林间暂系黄金勒，花下聊飞码碯锺。
会待重来醉嘉树，只愁风雨不相容。

画戟衣中趋绛帐，驿亭门外拂征鞍。
已嗟漂泊三年别，更负从容十日欢。
暖席未穷谈笑乐，陟冈相望滞留难。
扬鞭策马几多意，原上秋风作晓寒。

心目悠悠逐去鸿，别来容易四秋风。
莫嗟密密书连纸，万里经年信一通。

石室书编富，金华讲席重。
荐神归博洽，鸣玉称雍容。
贰负累囚象，尸臣古瑑踪。
老成今已矣，咨访欲谁从。

文武从容两有余，公槐将幕往来居。
已安四海如三杰，欲散千金比二疏。
今日监边亲跪毂，佗年入殿赐乘车。
武侯暂为苍生起，长忆隆中卧旧庐。

辞华已独步，政治复无前。
吏不容三冗，民皆戴二天。
于今知和寡，自古愧才偏。
惆怅棠阴下，仁风尚蔼然。

念昔少年日，谬登君子堂。
重言何以称，厚德不能忘。
玉麈声容在，泉台岁月长。
凭谁寄清泪，为我洒松冈。

万里风随快雨来，尘昏消伏旱光开。
物情濯热参差喜，天意为仁容易回。
帘映薄寒灯有晕，窗含虚白麝成煤。
君侯雅有江湖兴，萧洒何须气象催。

瓦沟微白雪光清，阙角初红海日腾。
尘息长街千骑入，鞘鸣深殿六龙升。
云岩有客空回首，圭荜何人尚曲肱。
自笑鲰生章绶缚，不容逃去正如罾。

皇华将命得人难，专对非才辄自言。
幸免驱车涉沙漠，尚容载笔侍宣温。
不唯羞屈穹庐膝，无奈常游魏阙魂。
衮职区区未能补，何时余论奉清樽。

向托屏星驾，同随丞相车。
终朝容懒拙，经岁庇迂疏。
共此趋云阙，旋闻建隼旟。
江淮一都会，游刃必多余。

赑屃青崖裂，喧豗白浪豪。
客舟浮木叶，生理脱鸿毛。
柏映孤峰短，铭书绝壁高。
河师不耕织，容易戏风涛。

冠盖连翩陌上来，风光烂漫拥楼台。
玉卮贮酒随宜饮，绮席寻花触处开。
小雨前宵先拨火，季春明日又吹灰。
须知胜集人间少，惆怅金羁容易回。

盛德师尧舜，英姿肖祖宗。
太阳光遍照，沧海量兼容。
鸿业知能继，齐民望可封。
如何未五载，已上鼎湖龙。

吏隠不求贵，亲老不择禄。
之子有俊才，弱冠中正鹄。
弗坠先人业，何惭有道谷。
一命佐砀山，枳棘聊容足。
再命宰嘉兴，丝桐几易俗。
率身甘菜茹，养母求粱肉。
承颜苟不亏，折腰未为辱。
解印无余赀，舟中只琴筑。
十口寄淮泗，一身来辇毂。
又说东南行，秋风江水渌。
鄱阳古名郡，赤金流山谷。
每岁鼓钱刀，从来设官局。
还得便高堂，无辞縻逸躅。
飏帆江湖思，木脱天地肃。
枫叶紫斓斒，蓼花红{罒/录}{罒/欶}。
津吏晓来迎，溪僧夜留宿。
至止事方简，优游从所欲。
江城丰稻粱，水市多鱼蔌。
三载奉甘饴，百钱饱家族。
自有彩衣华，勿叹蓝袍绿。
行年未三十，气壮颜如玉。
行义日以闻，焉能长碌碌。
终列侍臣班，耀我同年录。
且赋白华诗，唱作离筵曲。

西门送仆射，鞍马照路光。
南门送贰卿，冠盖遥相望。
东门送郎吏，舣舟隋堤傍。
郎吏诚隔品，同直白玉堂。
丈人况知己，振拔在举场。
怜才惜我去，深劝离别觞。
醉中不记事，烟水空茫茫。
醒来闻鸣橹，呕轧摇斜阳。
犹疑在禁中，残漏寒丁当。
回望银台门，五云遮帝乡。
聚散本如此，升沉庸何伤。
丈人名位峻，只欠登岩廊。
平居倦朝请，高论思退藏。
圃田有别业，古木罗修篁。
艸亭寒萧萧，池波碧泱泱。
尝云拂袖去，可以傲羲皇。
丈人果能尔，识度非寻常。
安车比疏广，辟谷如张良。
再拜愿丈人，寿考仍康强。
自念山野士，不解随圆方。
宦途多龃龉，身计颇悲凉。
行将解簪笏，归去事农桑。
幸容操杖履，洒扫近丘墙。

卜葬得假告，南出安上门。
鞭马六十里，暮投中书村。
村翁馆我宿，茅屋欲黄昏。
有客忽投刺，自称一品孙。
气貌不凡俗，因为开酒樽。
坐久问家谍，其族大且繁。
池州有清节，滥觞登洪源。
太傅擅鸿笔，入相又出藩。
其家本开封，改号一何尊。
至昱始六代，布衣老丘樊。
跨馿入府县，驱犊耕郊原。
家庙固已毁，国史空具存。
盛德百世著，功必格乾坤。
高太已不祀，羡絪何可论。
况复起章句，乘时宠便蕃。
子孙虽替陵，尚得守田园。
我爱三代时，法度有深根。
卿大夫称家，世世奉蘋蘩。
四民有定分，宦路无驰奔。
自从杂伯道，倾夺日喧喧。
脱耒秉金钺，吮笔乘朱轩。
朝荣又暮辱，容易如掌翻。
古道不可复，颓波益以浑。
何况度木者，倒置轮与辕。
我亦起白屋，两朝直紫垣。
荫子有官常，赏延弟与昆。
尽待食人禄，将何报君恩。
农桑国之本，孝义古所敦。
吾族不力穑，终岁饱且温。
虽非享富贵，亦以蠹黎元。
唐贤尚消歇，我辈奚足言。
呼儿讽此诗，播在篪与埙。

商山春夏旱，旱雷不降雨。
及秋又霖霪，雷声时一举。
南山复北山，{石訇}礚若贙虎。
君子容必变，所以敬天怒。
无乃丰隆鬼，恣意挝雷鼓。
此怒既非天，敬之亦奚取。

南面修文德，东吴纳土疆。
苍生思抚育，丹诏择循良。
乌府官新转，龙头桂旧香。
渡江骢马瘦，垂地绣衣长。
纶阁材知屈，苏台俗必康。
恩流一车雨，威凛柏台霜。
休假寻山寺，行春泊野塘。
白公是前政，鲁望有维桑。
求瘼心虽切，颐神道岂妨。
煎茶虎丘井，捣药木兰堂。
笋蕨供家馔，园林著道装。
击筇教鹤舞，收橘待僧尝。
迎使朝衣稳，娱宾绮席张。
犬声销巷陌，鶑舌动笙簧。
冷句题秋叶，孤琴贮夜囊。
歌楼寒月白，饮舫晚波凉。
官业除苛法，家风袭雅章。
豸冠危肃物，象简醉横床。
熊轼淹宁久，鳌头誉转芳。
南园休命侣，北阙即征黄。
清贵容谁见，遭逢合自强。
字人叨属邑，畏德每循墙。
名品知悬隔，孤危俟荐扬。
折腰休太息，青眼异寻常。
岱岳容拳石，沧溟纳滥觞。
扶摇如借便，羽翼必高翔。
从事员多阙，徒劳迹可伤。
金台虽载筑，珠履未成行。
始隗前言在，依刘后进光。
免教青史上，徒美一燕王。

南面修文德，东吴纳土疆。
苍生思抚育，丹诏择循良。
乌府官新转，龙头桂旧香。
渡江骢马瘦，垂地绣衣长。
纶阁材知屈，苏台俗必康。
恩流一车雨，威凛柏台霜。
休假寻山寺，行春泊野塘。
白公是前政，鲁望有维桑。
求瘼心虽切，颐神道岂妨。
煎茶虎丘井，捣药木兰堂。
笋蕨供家馔，园林著道装。
击筇教鹤舞，收橘待僧尝。
迎使朝衣稳，娱宾绮席张。
犬声销巷陌，鶑舌动笙簧。
冷句题秋叶，孤琴贮夜囊。
歌楼寒月白，饮舫晚波凉。
官业除苛法，家风袭雅章。
豸冠危肃物，象简醉横床。
熊轼淹宁久，鳌头誉转芳。
南园休命侣，北阙即征黄。
清贵容谁见，遭逢合自强。
字人叨属邑，畏德每循墙。
名品知悬隔，孤危俟荐扬。
折腰休太息，青眼异寻常。
岱岳容拳石，沧溟纳滥觞。
扶摇如借便，羽翼必高翔。
从事员多阙，徒劳迹可伤。
金台虽载筑，珠履未成行。
始隗前言在，依刘后进光。
免教青史上，徒美一燕王。

元老留司卧雒阳，谏官通理辍鸳行。
仲宣旧佐红莲幕，裴度新开绿野堂。
几处古碑停马读，到时春笋约僧尝。
香山居士真容在，为我公余奠一觞。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

熊耳如当出槛熊，仙姿孤秀压诸峰。
采芝逋客怜贞质，化石佳人妒丽容。
身上霓衣慵整顿，天边华盖会裁缝。
嫦娥月里休相笑，万古应无窃药踪。

两株桃杏映篱斜，妆点商山副使家。
何事春风容不得，和鶑吹折数枝花。

春云如兽复如禽，日照风吹浅又深。
谁道无心便容与，亦同翻覆小人心。

净剃霜髭展旧真，自疑容貌是前身。
僧中独守三千戒，诗里闲销七十春。
僻寺藓深人少到，故山云好梦归频。
禅斋近日谁还往，祇有西垣放逐臣。

江蓠吟尽鬓成霜，谪宦归来梦一场。
每日祇窥丹凤案，被人犹唤紫微郎。
斋宫独坐风翻幕，客舍闲吟叶满床。
若是承明容再入，未曾荒废旧文章。

两州迢递隔长江，寄药知君念老郎。
妙术远惭周柱史，衰容争奈汉冯唐。
未除凡骨无仙分，欲断愁根有醉乡。
多羡绣衣须鬓黑，满身唯带柏台霜。

渥丹容貌著霓裾，何事僧轩祇一株。
应是吴宫歌舞罢，西施因醉误施朱。

妻儿惯蔬素，仆马任龙钟。
一榻浑无物，孤琴对病容。
风翻帘影乱，旱减井痕重。
幽寂谁为伴，扶行赖瘦筇。

老病形容日日衰，十年赁宅住京师。
阁栖凤鸟容三入，巢宿鹪鹩欠一枝。
壁挂图书多不久，砌栽芦苇亦频移。
人生荣贱须知分，会买茅庵映槿篱。

老病形容日日衰，十年赁宅住京师。
阁栖凤鸟容三入，巢宿鹪鹩欠一枝。
壁挂图书多不久，砌栽芦苇亦频移。
人生荣贱须知分，会买茅庵映槿篱。

移床拖簟就南轩，门掩闲坊半树蝉。
多病形容唯有骨，食贫生计旋无钱。
掖垣已忝年深直，朝谒终妨日晏眠。
会解纶闱求郡印，早收余俸卜归田。

好齐生死与穷通，古往今来事略同。
轩后谩留烧药鼎，汉皇虚筑望仙宫。
鉴中容鬓看看老，梦里荣枯旋旋空。
不逐冥鸿天外去，可怜燋烂扑灯虫。

咏尽千峰雪，吟行六里春。
布多成暇政，方称好闲身。
物得商山下，形如震泽根。
初期谷城叟，乍遇魏榆神。
固异它山石，还同似玉珉。
绕看犹汩没，斲见渐轮囷。
草拥才抽甲，烟封几得辛。
绿藏苔漠漠，青乱叶蓁蓁。
蛟蜃浑疑活，琳琅势逼真。
杖敲清有韵，衣拂莹无尘。
起似生徐甲，扶如醉伯伦。
知吾怜磊落，移尔出荒榛。
留滞诚为久，遭逢盖有因。
胜携堕鹊印，喜过骇鸡玲。
齐列幽斋畔，休藏古涧滨。
未邀耽酒客，先对抱琴人。
带藓形虽瘦，穿交气已振。
自非怀峭绝，安得免沉沦。
月影无云夕，烟姿有雪辰。
参差光互动，高下势相均。
接待同嘉士，搜求等隽民。
苍茫劳拂拭，感遇似陶钧。
抚惜情如旧，装添景自新。
窗风声淅淅，檐鸟语欣欣。
映合移红药，遮须翦绿筠。
使君安置后，勾我往来频。
扪摸闲垂袖，偎挨醉脱巾。
海山低岌嶪，华岳小嶙峋。
鹭毳莹如霰，蜗涎曳似银。
峰峦轻菡萏，雕琢笑麒麟。
雨霁岚光滴，春晴黛点匀。
鼎分聊自得，芝秀好相亲。
宋陨知难及，秦鞭似弗仁。
无瑕收作宝，不速敬如宾。
仙掌怜应拔，出眉妒亦嚬。
罅开青虎眼，痕駮黑虬鳞。
怪隠深难测，神驱恐不遵。
倚多凉透骨，卧近冷侵茵。
蹙缩回蛇尾，谽谺齚兽唇。
云孤堪结伴，松老合为邻。
对耻风标俗，题愁格力贫。
玉堆深愧白，黛泼不如彬。
埋去甘长往，移来忽并伸。
露喷秋洗发，云触晓生津。
清越时堪叩，嵌崆永不磷。
似龙兼易扰，如虎岂难驯。
夜槛含星彩，晴轩烁日轮。
三人铛脚看，一盏瓮头醇。
罗杀迎潮怒，干将插土皴。
沉沉吁可怪，瑟瑟比难臻。
鬭莹宁饶璧，争年不让椿。
闲书堪试笔，醉坐好垂纶。
何啻为三友，还应直万缗。
贪看棋错路，竞爱酒记巡。
利若刀悬蜀，危于阁耸陈。
一拳终太小，五色却非纯。
有泐应难待，无言讵可询。
摩挲夸玉立，围绕似环循。
为匠虽非郢，吟诗莫谓秦。
须容一株上，题著旧词臣。

李白羹初美，相如渴渐瘳。
八砖非性懒，三昧减心忧。
笔宛多批凤，词锋胜解牛。
旧山疑鹤怨，畏日想云愁。
广内劳挥翰，通中羡枕流。
使星方屡降，客辖未容投。
好奏倪宽议，何须庄舄讴。
朝衣熏歇不，侍史待仙洲。

北山之北寄柴扉，茅屋参差倚翠微。
老罢那知还作客，春深无奈苦思归。
淹留恐复荒三径，潦倒宁堪护六飞。
乘鹤双凫成底事，不应容易裂荷衣。

白云岩在白云间，岩下千山与万山。
莫向公卿容易道，恐伊来此一生闲。

十里湖光十里松，松阴路到十高峰。
窗看渡口随湖月，楼听云门度岭钟。
梁帝钵含山雨润，普贤台鏁藓花重。
谁人的是忘机子，香稻寒蔬养瘦容。

九区混茫，皇天锡皇。
羲教农化，勋纪华彰。
继华于禹，承禹于汤。
比于文武，逮其成康。
圣道攸传，富寿无疆。
隋之弃仁，天命不常。
殱厥侈毒，祚归巨唐。
唐孙复昏，荡于四方。
民瘼其咨，逾于怀襄。
草创中间，崩析滋章。
割山裂川，国为披猖。
氓不堪命，神恫其殃。
俾宋有图，横弛竖张。
日月五辰，齐其启光。
实维太祖，肇基建邦。
有若有苗，逆命弗祥。
爰整其师，赫怒斯扬。
荆舒既贡，南海趋跄。
庸蜀微卢，虽险无当。
惟尔曰夏，毒靡有流，民始克昌。
屡饥而馔，久渴而浆。
冰极授衣，暑烦降凉。
洎我圣君，传叶振芳。
圣神仁明，浩浩汪汪。
吴人来王，并汾慑降。
服不以戎，鼓罔其镗。
风雨攸暨，如禽集翔。
淳复天人，礼修夏商。
前正后直，左贤右良。
忠正并驱，回邪跼藏。
鳏恤寡矜，寇屏宄亡。
药蒸石黎，法衡度量。
乃宅孝悌，乃谨序庠。
衣帛食肉，罔有攸伤。
关讥匪艰，什一靡庞。
虽有罟网，不罹污潢。
虽有山林，不乱斧斨。
虽有权衡，民不以强。
虽有郛郭，民不以防。
宗庙既清，郊社甚庄。
品物争瑞，史载交相。
未诰俗化，将时合苍。
盈耳四海，但闻洋洋。
其雍其熙，无施无为。
乾坤法之，治于垂衣。
蒙彼蚩蚩，不觉不知。
天下一致，夫何虑思。
清之浄之，平之泰之。
倏变于道，殊途同归。
伟焉厥图，本蕃益枝。
百世之后，实流其奇。
史官既良，康哉具书。
古有吉甫，为宣王诗。
是故臣湘，作夫颂辞。
圣德形容，神明告兹。
狂斐恐慑，少颂史遗。

胜寺登危阁，凭栏即近雕。
无云生北固，看日下南朝。
木落吴山迥，天晴楚水遥。
从容万虑息，目喜赴僧招。

郡孤诗句许秋供，见说多闲却似慵。
移树好禽来独院，上楼高雪在诸峰。
泉当月际摇吟影，藓自云边得屣踪。
此兴未寻频挂梦，阮公池馆旧相容。

东望堪思捧刺时，姓名相齿有人知。
公堂伴语山光入，秋阁尝茶树影移。
石上琴尊容赏月，水边台榭许题诗。
重因送客留连甚，长记还家不敢辞。

雨驱寒藓入衡门，颜子箪瓢近水𣸣。
静话忽容幽鸟听，好诗长忌俗人闻。
半帘松影和秋卷，一槛棋声与竹分。
野客有情僧有意，相思时望过溪云。

忆昔初投刺，秋风八咏边。
偶参知好日，一见自多年。
吏散公堂雨，帘垂馆树烟。
共吟曾试茗，同坐或闻蝉。
渡水寻支遁，登山学地仙。
献酬多奥妙，谈笑屡迁延。
夜月侵诗卷，寒灯落酒船。
醉容韦带去，卧许石床连。
池馆今何远，汀洲思倍牵。
庾楼知有约，颜巷奈多缘。
病眼随蓬断，愁心逐旆悬。
高台聊一望，芳草夕阳天。

县郭遥相望，修篁百亩余。
林间清济水，门外太行车。
道胜随宜足，身闲与世疏。
何时容命驾，采蕨钓肥鱼。

齿衰心力耗，揣分乞西台。
微禄供多病，闲官养不才。
弊庐容啸傲，清洛伴归来。
故友犹相念，寒光生死灰。

谁谓花庵小，才容三两人。
君看宾席上，经月有凝尘。

清白君家旧，文章时态新。
何妨偶蹉跌，未必遂沈沦。
莫叹科名晚，惟忧道谊贫。
进修专在已，得失尽由人。
孝友亦为政，箪瓢足养亲。
那将少年泪，容易辄伤春。

何处初寒好，初寒福善居。
长宵对灯火，满室聚诗书。
暂息登山屐，休脂下泽车。
所安容膝地，何必更多余。

寒压春头草未芽，喜闻置酒赏新葩。
官仪赫奕三川守，野意萧疏四皓家。
不用管弦妨淡泊，岂容桃李竞繁华。
昏鸦散乱传呼出，归路林间烛影斜。

爱物威容悴，忧公宿疹加。
孤忠贯白日，美志掩丹霞。
行路皆惆怅，闻风悉叹嗟。
英灵觐宗祖，犹想佑皇家。

一榻仅容膝，身心俱寂然。
直缘知乐内，亦不为安禅。
棐几陈编掩，竹窗残局捐。
尚余喧噪在，野鸟与林蝉。

秋怀一事无，暑尽昼凉初。
竹户静长闭，藜床安有余。
逍遥化胡蝶，容易入华胥。
天上多官府，神仙恐不如。

旄节拥凭熊，逶迤向凿龙。
顺成时过蜡，闭塞令行冬。
雪垄痕犹湿，梅林思已浓。
传呼空谷应，前导白云逢。
飞盖多邀客，停车数问农。
禹功双壁断，佛劫万龛重。
绝顶标孤刹，疏林透远钟。
气蒸泉郁郁，冰绽水溶溶。
药阁低临渚，茅庵背倚峰。
冻醪资野酌，寒笋佐晨饔。
棋局多依石，茶炉坐荫松。
醉醒皆众共，小大尽公从。
顾以私恩累，难追胜赏踪。
原思初不病，叔夜亦非慵。
稽古惭经笥，摛华怯笔锋。
会须参后乘，异日待从容。

露浓秋过半，气爽雨收余。
取酒邀嘉客，呼儿扫弊庐。
生涯数亩地，官业一轩书。
竹结垂纶屋，泉分入座渠。
惬心皆乐事，容膝即安居。
梁静栖无燕，波澄戏有鱼。
茂林穿缭绕，微径步虚徐。
果落方知熟，莎长不忍除。
过从当苦远，接侍每惭疏。
不厌茅茨陋，时迂长者车。

真率春来频宴聚，不过东里即西家。
小园容易邀嘉客，馔具虽无亦有花。

大吕功名重，鸿毛轩冕轻。
闲居客愈盛，暂出市皆倾。
溟海涵容大，龙门谒见荣。
谦光俨在目，恸哭望佳城。

秀发西南美，挺生河岳灵。
雕龙蔚文采，老鸖莹仪形。
落笔高时隽，飞緌侍帝庭。
英声轶云汉，远势击沧溟。
苦节专忧国，嘉谋毎据经。
温虽比圭璧，直不避雷霆。
道胜轩裳薄，神和气体宁。
忠诚怀畎亩，乐事寄林坰。
藻鉴评随月，过从德应星。
苦吟金出矿，确论木衔钉。
贱子叨流辈，高风仰典刑。
巨川容滴水，余景借流萤。
久别眉俱白，重来眼更青。
淹留弦与晦，游集醉还醒。
有酒须相就，无歌不共聼。
奇花喧夕市，叠鼓咽春亭。
扬袂行辞洛，回车去望陉。
往还天表雁，离合浪间萍。
异日期同传，穷泉约互铭。
古今难得事，交分保颓龄。

场屋推声价，朝绅仰典型。
朱衣老卿列，白首恋亲庭。
舟壑一朝失，泉台万古扃。
音容宛在目，争免净飘零。

知足随缘处处安，一身温饱不为难。
禅房窄小才容榻，此外从他世界寛。

使君仁智心，济以忠义胆。
婴儿手自抚，猛虎须可揽。
出牧为龚黄，廷议乃陵黯。
万锺何所加，甔石何所减。
用此始优游，当官免阿谄。
向时守高密，民安吏手敛。
乘闲为小台，节物得周览。
容膝常有余，纵目皆不掩。
山川远布张，花卉近缀点。
筵宾殽核旅，燕居兵卫俨。
比之在陋巷，为乐亦何歉。
可笑夸者愚，中天犹惨惨。

楹宇当年谁教育，榜题今日侈恩章。
诗书有道传家法，纶綍无私及义方。
肯构新基人共羡，万趍子舍自生光。
喧阗里闬容千骑，尽看承颜拜寿觞。

晖晖蓝田山，山下多绿玉。
安得结茅茨，林间许容足。

选进良家备六宫，仙姿时得本从容。
由来真色生人世，不在巫山十二峰。

玉堂催下葳蕤锁，除授唯容学士知。
丞相捧麻宣读了，百僚欣惬拜丹墀。

黄罗双幅裹除书，新拜昭容称意无。
真色不劳施粉黛，香闺虚挂十眉图。

柳放金丝搭矮槐，御沟清影见楼台。
落花流出宫城去，不似武陵容客来。

为州容散诞，真慰野人情。
撼膝禅初悟，摇头句未成。
试香秋院静，斗墨午窗明。
已有东归计，柴扉掩姓名。

海色连四明，仙舟去容易。
天籍岂辄问，不是卑朝士。

魏人野战如鹰扬，吴人水战如龙骧。
气吞魏王惟吴王，建旗敢到新城旁。
霸主身当万夫敌，麾下仓皇无羽翼。
途穷事变接短兵，生死之间不容息。
马奔津桥桥半撤，汹汹有声如地裂。
蛟怒横飞秋水空，鹗惊径度秋云缺。
奋迅金羁汗霑臆，济主艰难天借力。
艰难始是报主时，平日主君须爱惜。

道大宁容小不同，颛愚何敢与机通。
井疆师律三王事，请议成功器业中。

置心平易始通诗，逆志从容自解頥。
文害可嗟高叟固，十年聊用勉经师。

葛蔓青长谷长迁，女工兴念忆归安。
不将贵盛骄门族，容使亲心得尽欢。

小斋新创得新名，大笔标题字势轻。
养勇所期肩孟子，动心那肯诧齐卿。
川流有本源源听，月入容光处处明。
此道几人能仿佛，浪言徒遣俗儒惊。

乐处加功勉处行，事无甘苦必心亨。
䌹衣容有文章在，低首时人莫怨争。

太平气象养高闲，宴赏诸公老致冠。
朝野已闻亲相业，庙堂曾睹漆丹桓。
形容杰出新图粲，德泽雄霑旧俗寒。
一片忠心涵国史，桑田虽变迥谟看。

虚堂庇风雨，结构不务壮。
外饰无髹髵，置物况容长。
开箧药剂灵，拈棋白黑抗。
阶花澹亦夭，庭石碧交向。
出门鸟雀喧，燕处物我丧。
吴俗夸有素，佛徒侈相尚。
独能守质静，坐以矫流宕。
栖之果自喜，何须山海上。

四照仙花次第开，上林重睹属车来。
雨晴驰道纡天步，风引浓香到寿杯。
瑞燕入檐时拂掠，恩鱼窥钓更徘徊。
柏梁绝唱容赓缀，独愧非才亦与陪。

寒食初过一百五，陌上风轻敛微雨。
宫花铺绣浅深红，蜀柳垂丝千万缕。
都人士女趁时节，郡圃山樊乐樽俎。
肯教容易度春光，来日清明更妍煦。

清明天气和，江南春色浓。
风物正繁富，邦人竞游从。
官曹幸多暇，交朋偶相逢。
并驱出东郊，乘兴游北锺。
陟险不蜡屐，扶危靡搘筇。
上登道林祠，俯观辟支峰。
辞山次阡陌，长江绕提封。
萧条旧井邑，茂盛新杉松。
揽物思浩浩，怀古心颙颙。
念昔全盛时，兹山众之宗。
天门对双阙，霸业基盘龙。
六朝递兴废，百代居要冲。
人情屡改易，世事纷交攻。
当时佳丽地，一旦空遗踪。
惟有出岫云，古今无变容。

面向秦淮流，背枕清溪水。
当轩观未足，凿沼近可拟。
月明练光寒，风动漪涟起。
不用植菰蒲，惟将鉴容止。

北走出都门，寒坰冒初雪。
言瞻汉三公，严祠奉遗烈。
襜帷未行春，首兹荐腥血。
念昨冬愆阳，时风少凝冽。
长人惜熯菑，坐合苦忧惙。
遣吏造灵宇，精心致萧焫。
冥感不逾旬，同云寖融结。
甸畿千里间，滋液遍农畷。
兆为丰年祥，仓箱行可阅。
报祈礼则然，况乃人望觖。
前期告祝史，按令肄仪𫈵。
俎豆载博肥，尊罍泲芳𫗣。
朱轓朝启行，骑从纷交列。
雍容幕府盛，陪预愧蒙拙。
联行趋閟宫，就位修罄折。
拜望已告虔，叹咏想奇节。
惟昔汉之季，奸雄逞权谲。
公初任州郡，超然脱羁绁。
敢犯跋扈锋，终正狡吏谳。
霁威遁世贤，先觉安民杰。
举当仇无避，义在亲则灭。
入朝掌武事，出塞受师孑。
胡尘息边土，蛮貊窜巢穴。
屡进行惟危，保终名不缺。
世阀著庙鼎，庸勋刊冢碣。
清风邈千载，血祀岂尝绝。
时其福善事，乡人每谈说。
水旱或禜雩，响应甚昭晰。
神实依于人，祷祀戒轻{𫄬纟=女}。
今兹罄诚礼，庶可消眚孽。
府公台阁老，家声继皋契。
都圻出居留，条令见施设。
芘民慈惠师，事神粢盛洁。
威行肃群豪，政成除一切。
贰车实邦英，诸僚亦时哲。
儒雅资缘饰，吏治赖关决。
非才荷宽矜，幸免事卑屑。
方欣盍簪得，载咏嘤鸣阕。
期会间亦希，宴游时岂辍。
嘉此岁事和，乐哉民共悦。
览古极优游，言归日将昳。

关中古有拔河戏，传闻始盛隋唐世。
长𫄠百尺人两朋，递以勇力相牵制。
芳华乐府务夸大，黎园公卿谩轻肆。
拔山扛鼎乌足矜，引绳排根非胜事。
当时好尚人竞习，鬼物何为亦能是。
展吴画格入神品，陆法尤长写灵异。
蒲津古寺笔迹奇，世疑二子之{纟尼}置。
旗门双立众鬼环，大石当中坐渠帅。
蓬头圜目互奋踊，植鼓扬桴各凌厉。
东西挽引力若停，赋彩自分倾夺势。
画来已历数百年，墙壁岿然今不废。
观风使者集贤翁，每游其下几忘味。
因令拓手裂齐纨，横卷传看得形似。
精神气韵信瓌诡，毫发轻浓皆仿佛。
持来都下示朋僚，一见飘然动诗思。
诸公诗豪固难敌，形容物象尤精致。
气完语健隽众口，二子声名转增贵。
予观昔之善画者，心手规橅无不至。
穷奇极怪千万端，特出一时之用意。
鬼神冥漠不可诘，岂有便能人勇智。
仙官佛像亦如斯，变态随时转奇丽。
遂令来者信有说，塔庙从而增侈费。
后贤虽欲究端倪，竟亦无由革颓弊。
因知怪诞一崇长，渐靡成风滋巧伪。
兹图他日遂流传，更使人心惑魑魅。

昔岁寓文馆，雅志慕藩屏。
尝闻近畿州，胜绝惟南颍。
十年走京华，官局苦闲冷。
欲求一麾去，数奏囊章请。
适会择兹守，乘时窃侥幸。
君相宠儒林，念久贷諐眚。
旋蒙左符赐，上戴天恩并。
扁舟促行役，洪渠逐奔猛。
飘然离尘嚣，有若出机阱。
从容光景多，历览江山迥。
去都时值秋，到官月逢寎。
此邦信名区，民愿俗无警。
昔守皆巨公，今犹蒙镇靖。
非才偶承乏，继治实多幸。
前贤有规模，遇事见要领。
因此颇闲暇，得以探物景。
溪湖绕郡郭，台榭跨冈岭。
春媚花百名，秋香荷十顷。
野色连莽苍，水容迷渌浄。
虹驾逵路长，鹢泛源流永。
幽寻穷胜处，登陟疲足胫。
适意自留连，对人成诧逞。
是时汴流阻，北客多过境。
景纯罢山阴，前旆亦南骋。
予逢丈人行，再拜肃襟袊。
君待同舍生，抗礼均侪等。
公斋荐具薄，主席奉陪鼎。
馈以清淮鱼，报我龙山茗。
西园复追从，继日承音謦。
胸怀坦而夷，不事畦与町。
杯盘命镌简，丝竹烦正订。
横管教吹羌，新声赏歌郢。
善谑剧笑谐，尽欢忘醉醒。
自兹别经秋，多故值忧梗。
七月会同轨，远臣伤吊影。
交旧少经涂，酒希但虚皿。
兀然坐空合，何异蛙在井。
故人勤眷盼，尺书询动静。
新诗三百言，斫句露锋颖。
念旧起悲伤，曾游皆记省。
眷予忝畴曩，被爱逾踵顶。
感慨知己心，中藏聊自儆。
景纯书阁老，二纪酬申丙。
当年文雅誉，久合登西省。
心贪为郡乐，旌旄屡操秉。
徊翔成淹留，前辈今谁并。
复闻乞淮藩，早已饰归艇。
南河如可棹，北渡时引颈。
溪亭待清扫，宾具重消整。
还当揖前尘，晤语慰悬耿。

昔岁寓文馆，雅志慕藩屏。
尝闻近畿州，胜绝惟南颍。
十年走京华，官局苦闲冷。
欲求一麾去，数奏囊章请。
适会择兹守，乘时窃侥幸。
君相宠儒林，念久贷諐眚。
旋蒙左符赐，上戴天恩并。
扁舟促行役，洪渠逐奔猛。
飘然离尘嚣，有若出机阱。
从容光景多，历览江山迥。
去都时值秋，到官月逢寎。
此邦信名区，民愿俗无警。
昔守皆巨公，今犹蒙镇靖。
非才偶承乏，继治实多幸。
前贤有规模，遇事见要领。
因此颇闲暇，得以探物景。
溪湖绕郡郭，台榭跨冈岭。
春媚花百名，秋香荷十顷。
野色连莽苍，水容迷渌浄。
虹驾逵路长，鹢泛源流永。
幽寻穷胜处，登陟疲足胫。
适意自留连，对人成诧逞。
是时汴流阻，北客多过境。
景纯罢山阴，前旆亦南骋。
予逢丈人行，再拜肃襟袊。
君待同舍生，抗礼均侪等。
公斋荐具薄，主席奉陪鼎。
馈以清淮鱼，报我龙山茗。
西园复追从，继日承音謦。
胸怀坦而夷，不事畦与町。
杯盘命镌简，丝竹烦正订。
横管教吹羌，新声赏歌郢。
善谑剧笑谐，尽欢忘醉醒。
自兹别经秋，多故值忧梗。
七月会同轨，远臣伤吊影。
交旧少经涂，酒希但虚皿。
兀然坐空合，何异蛙在井。
故人勤眷盼，尺书询动静。
新诗三百言，斫句露锋颖。
念旧起悲伤，曾游皆记省。
眷予忝畴曩，被爱逾踵顶。
感慨知己心，中藏聊自儆。
景纯书阁老，二纪酬申丙。
当年文雅誉，久合登西省。
心贪为郡乐，旌旄屡操秉。
徊翔成淹留，前辈今谁并。
复闻乞淮藩，早已饰归艇。
南河如可棹，北渡时引颈。
溪亭待清扫，宾具重消整。
还当揖前尘，晤语慰悬耿。

峨峨凤凰山，有泉出其腋。
初微才滥觞，渐大乃穿石。
灵苗荫荼槚，宝气近金锡。
毖彼渊源长，兹惟云雾液。
人传煮茗奇，味与中泠敌。
陆生不到此，云谁能赏识。
牙城据冈峦，旧井皆卤泻。
先时属经营，曾未致点滴。
及此川谷盈，空为畎浍积。
我昨寻胜游，偶见为心恻。
料工度山原，举步过门戟。
水道兹可行，面势正相直。
剪裁竹千竿，接联笕万尺。
派别起中阿，架空逾下稷。
不及浃旬间，已到堂皇侧。
吐溜始涓涓，循除俄{氵虢}{氵虢}。
盈科殊未止，过颡非用激。
公堂及燕寝，股引各疏脉。
何期南涧流，近在使君宅。
日用助烹爨，岁储供醴醳。
冬春虽暂竭，秋夏多余沥。
一支出横廊，通衢见勿幕。
众器竞挹{奭斗}，万口得盥涤。
无愧抱瓮人，幸宽挈壶役。
尝闻武林都，素号蓬瀛国。
非才叨长临，愒日苦諠剧。
湖山空在望，车马难屡历。
阻听潺湲声，谩怜苍翠色。
自得飞泉来，顿觉烦襟释。
常时两衙退，暂憩一轩息。
环流随启处，玉音闻几席。
尘土汨以消，形容清可觌。
谁知簿领中，有此山林适。
若非仕江乡，何由见奇迹。
智者必乐水，君子以观德。
岂徒狎而玩，宁嗟渫不食。
良嘉上善功，所至为利泽。
兹泉虽未大，其用已为益。
犹有膏润资，更期酾导力。
来哲倘不遗，庶几成远绩。

公堂四合临中衢，翰林壁挂观鱼图。
传之近自濠梁客，云是蒙邑先生居。
先生昔仕楚园吏，傲世不蕲卿大夫。
逍遥淮上任造适，高岸偶见群鯈鱼。
清波出游正容与，潭底传沫喣以濡。
悠然饵纶不可及，谁知此乐真天娱。
惠施好辩发闳论，谓彼固异若与吾。
至人冥观尽物理，岂以形质论精粗。
禀生大块厥类众，合则一理散万殊。
渊潜陆走各自适，天机内发宁拘拘。
鸢飞戾天兽易薮，螣蛇游雾龟曳涂。
味色谁能辨带鹿，足颈乌用嗟蚿凫。
蜄筐信美害爱马，钟鼓虽乐愁鶢鶋。
青宁久竹代生变，螽虫风化相鸣呼。
方游溟海大空外，坎井讵能谈尾闾。
若知飞息分皆足，图南未必胜抢榆。
人生均是受形气，好恶欢养同一区。
死生寿夭亦大矣，自本而视奚有无。
方当在梦则栩栩，及其既觉还蘧蘧。
入荣轩冕不累性，独往丘壑非为愚。
不求刻意不徇利，孰是隠几孰据梧。
惟能应变不囿物，天籁自与人心俱。
一从郢匠丧其质，狂言空见传于书。
当时陈迹复何在，客有过者犹踟蹰。
先当朝士题咏处，不见綦履空遗墟。
画工智巧良可尚，景物纵异能传模。
古今变态尽仿佛，旦暮烟云随卷舒。
遂令都邑繁会地，坐见淮山千里余。
泛观既已忘物我，企想岂直思玄虚。
惟公雅尚每耽玩，持示同好良勤劬。
自怜衰老喜求旧，况荷明照均友于。
朝陪玉堂暂晤语，暮入荜门还宴如。
欣然共乐濠上趣，相忘正在于江湖。

羽毛之美其类众，雉曰吐绶世尤重。
灵姿异禀来何方，有客携持自咸雍。
朱笼驯习绣墩调，珍贵不与常禽共。
庭前爱玩不能已，欲买未有千金俸。
一座嘉宾共诧夸，留连为倒春醪瓮。
送将题目与诗人，要待清才如屈宋。
斑斑赤质斗花纹，瓅瓅明珠络衣缝。
暖风晴日正闲暇，绮翼丹趺时{髟/东}松。
垂胡两组锦舒张，约发双笄玉浮动。
倏忽披开叠胜文，蒙茸乱绾青丝综。
初疑瑞草衔鹘啄，又讶牦缨{票彡}马鞚。
行縢赤芾交胫足，羽服袿衣曳蜺蝀。
汉官绶{艹戾}何须染，郑公书带徒劳种。
引颈才盈尺寸间，镂彩盘绦无缺空。
未容俯近复卷收，顷刻无由发清哢。
向人顾盼虽无言，奋臆犹如将告控。
有生之乐贵得所，所乐山林殊市哄。
斥鷃飞翔本蓬蒿，鷾鸸社稷存梁栋。
不慕爰居享钟鼓，要逐凫鹥唼菰葑。
临流照影刷羽翰，朝飞求偶随群从。
十步一啄百步饮，乌用樊中久羁{挖乙=弓}。
主人提挈诚厚恩，岂若郊原使闲纵。
我闻章服以旌礼，物有等威须折衷。
鞶囊厉带最光华，宠锡或招三褫讼。
惟兹异类亦何知，被服文章安所用。
得非造化育群伦，美恶短长皆适中。
凡物有用固为灾，矫性伤生尤可痛。
介特一死古士挚，得时三嗅子路共。
晋室文裘或遭焚，羽山夏翟先修贡。
解颜亦取如皋获，离罦已入王诗讽。
旌旄甚盛见楚人，乐缀有数闻众仲。
嗟嗟才用既若斯，窜伏何由脱罗总。
今虽窘束苦笼槛，犹胜烹燖充调供。
徘徊且逐稻粱肥，莫厌庭除资好弄。
方今太平物遂性，异兽奇禽罢供奉。
庶民咸乐萃灵台，上苑虚开发云梦。
西雝既已翔振鹭，阿阁终当集灵凤。
伫见觚棱神爵栖，重歌蜀使碧鸡颂。
惟尔文华固异常，效祥荐祉宜飞羾。
近郊薮牧好游遨，应须一借扶摇送。

南都绿蚁封初拆，西圃芳条换新碧。
宾僚相遇惜余春，樽俎留连因促席。
百夫决拾看和容，何用娱宾循饮格。
前者新诗严武事，几日球场较锋镝。
幕中赖有从事贤，抱器逢时隼当射。
聊从把酒发笑谈，岂独鸣弦观准的。
分明争计算多少，举令都忘歌节拍。
蒙邑大夫富才艺，早擅词林名藉藉。
昨来州序偶淹留，幸接话言逾宿昔。
行筹不必苦辞觞，得隽况曾先射泽。
多惭病守鲜欢悰，出口无奇但喑哑。
贪荣窃禄未能归，每听春禽愁杜魄。
今朝何似强开颜，为喜尊前有嘉客。

故时台榭对池心，空有名传拟穴金。
鬋理茅茨修竹茂，经营轩槛绿杨深。
桥横断岸虹流彩，花满芳园鸟啭音。
盛府多欢频命席，每容疏外共窥临。

寺按郡东南，僧尝为我谈。
初因晋大士，来获古灵龛。
历世名空在，重兴德乃堪。
先朝赐新额，此地建精蓝。
亿载扶皇统，生民息战函。
刹仍存故里，龙复止深潭。
九级惟涂甓，千梁尽架楠。
亭台各轩豁，岩谷更空谽。
殿角芝成玉，松稍露队甘。
穴栖金礼鼲，池怪集神{丹龟}。
可爱临冈曲，何人结草庵。
欲来寻隠逸，谁与共欢酣。
念往须勤到，登高已旧谙。
低头小城市，举目遍村岚。
静境由兹达，尘容却自惭。
常思真趣响，可抑俗饕贪。
宇宙开怀适，江山极望涵。
相邀幸多暇，命驾即追参。

栋宇更新构，亭名即旧规。
和容君子志，歌阕大夫仪。
官政搜兵暇，宾贤命席时。
弦开秋月满，矢落晓星驰。
叠中朋筹胜，交酬饮树移。
连鼙呈画的，急管送金卮。
更得萧斋榜，重看沈壁诗。
恩勤主人意，雅志最相宜。

京府偕趋幕，弥年接坐隅。
驽骀攀骥足，鱼目混骊珠。
风谊敦贪薄，吹嘘变朽枯。
交亲齐鲁卫，政事拟阿蒲。
契合宁容间，情通不鄙无。
邀欢困萍蚁，较味賸莼鲈。
气盛吞云梦，文雄猎具区。
报投均缟纻，应和念篪竽。
巢阁行观凤，为裘伫荐狐。
世家传鹊瑞，职业在鸿都。
耸壑方腾干，乘风好纵舻。
一飞尝得志，平步即夷涂。
见比亲琼树，清如隠玉壶。
终当拾青紫，讵止学盘盂。
少别如旬日，相望似五湖。
荒郊逢辙涸，激水待云肤。
窟穴增蛇鼠，腥臊恶蚋蛄。
尊思孔北海，釜叹范莱芜。
始见生蓂魄，俄惊绕树乌。
初犹甘杞菊，久渐厌粱苽。
昼咏依依柳，宵看历历榆。
晨兴常过午，朝膳每通晡。
闲逸输吾子，驰驱属鄙夫。
无因随李郭，长日想田苏。
沙涨舟犹胶，河流轨不濡。
行邮才咫尺，命驾只须臾。
坐俟聆金玉，来应笑碔砆。
多惭昏钝枣，难慕湛精醐。
安得生双翼，徒然处橛株。
重吟赠我句，足以豁蒙愚。

幕府雍容但省文，笔精诗格两难伦。
临池得法毫端健，击钵成篇藻思新。
征虏雅歌追乐事，兰亭赓唱掩芳尘。
梁王宾友邹枚在，末至惭非赋雪人。

椒泽疏源势不休，绕城冰玉湛寒流。
凫鹥容与菰蒲乱，占得江湖一望秋。

道路传闻北守贤，就中清尚是河间。
辕门卧鼓军无警，幕府赓歌笔不闲。
只合论思居禁闼，岂宜留滞在边关。
宁容旧客升堂室，拟请新篇满箧还。

江淮罢郡许归朝，台阁重来鬓渐凋。
内禁群英容接武，西枢元弼记尝僚。
当年已绝坐中礼，此日犹蒙客右招。
衰病无堪还自慰，交游相继上层霄。

得时行道贵知终，猛退如公世罕逢。
掷弃浮名同敝屣，保全高节似寒松。
文章千古追谟诰，勋业三朝镂鼎钟。
见说新堂频燕会，故时宾客定相容。

出守尝希阮仲容，剖符仍继夏侯公。
金华旧侣三贤并，绿野先归二老同。
宴会莫如今日盛，唱酬还有古人风。
自嗟流落江湖外，不得尊前听燕鸿。

内阁临边贵，銮坡主席优。
赋诗嘉赵孟，载酒饯韩侯。
何幸江城守，容陪禁序游。
烟霄惭久隔，声气荷相求。
笑语随春煦，欢酣永日留。
百分传盏斝，五熟荐包羞。
西望千兵盛，东归两桨浮。
感时嗟老病，去国动离忧。
遂别青云友，重为沧海州。
应怜旧簪履，犹著故巾褠。
衮字荣褒宠，琼琚乏报投。
惟将夸远俗，歌咏入吴讴。

丛林涧水尽萦回，岩室云房不染埃。
若使此中容小隠，会须卜筑赋归来。

虽非文史足三冬，岂类无心但有胸。
曾读丘坟叨典领，再分符竹荷矜容。
君恩欲报微萤爝，亲禄方营苟釜锺。
平日交情今楚越，徒劳瞻望景山松。

礼藉标三瑞，灵篇首五芝。
忽传神草植，高出庙垣楣。
物色甘泉诏，形容缪袭辞。
敷荣连刻桷，滋液本华池。
运应承平旦，辰临孟夏时。
阶蓂符历数，丰芑协声诗。
尊祖诚斯洽，称觞礼所宜。
共知天辅德，万叶固皇枝。

暮召从容对浴堂，归来院吏写宣忙。
郢醪独赐尊常满，龙烛初然泪有香。
起草才多封卷速，把麻人众引声长。
百官班里听恩制，争诵雄文出未央。

老爱诗书志益坚，不成鱼网谩临渊。
幽居喜见新松菊，病目愁看旧简编。
事任闲忙常自适，心忘毁誉敢求全。
知君有意论骚雅，何日从容话极玄。

二年为郡乐邗坡，喜遇丰年万物和。
政拙未能观水薤，气衰时复咏烟萝。
朱方亭下归心速，扬子桥边别泪多。
禁职祠官容佚老，晚蒙恩泽更霶沱。

欲状江山秀，无如格律诗。
形容天际美，假借笔端奇。
注目临沧近，沿流北固卑。
不因篇咏见，绝景有谁知。

高燕初陪听拊髀，清谭仍许奉挥犀。
自知伯起难逋峭，不比淳于善滑稽。
舞奏未终花十八，酒行先困玉东西。
荷公德度容狂简，故敢忘怀去町畦。

昨日才离摸斗东，今朝又过摘星峰。
疲躯坐困千骑马，远目平看万岭松。
绝塞阻长逾百舍，畏途经历尽三冬。
出山渐识还家路，驺御人人喜动容。

禁序方尊宠，雍容侍紫宸。
忽惊畴昔梦，遂失老成人。
史稿留天阁，铭旌去国闉。
龙门宾友散，挥涕想遗尘。

间代生人杰，高文擢隽科。
立朝风采峻，临郡惠慈多。
勋业传青简，音容逐迅波。
百年谁不至，与善果如何。

他日容台议，功书预讨论。
襚章三品贵，诔策二名尊。
遗直将谁继，清风想尚存。
戢棺何所恨，牖下史鱼言。

寿考人间福，贤明阃内宗。
铭传史官笔，墓绕故乡松。
双剑归还合，南陔养莫容。
登堂曾拜客，凄怆望新封。

作亭名逍遥，此理诚不虚。
宽于一天下，原宪惟桑枢。
况我卜清旷，风雨庇有余。
方池容潋滟，小径足萦迂。
花木颇窈窕，松筠亦扶疏。
鸣蛙送鼓吹，好鸟来笙竽。
可琴亦可咏，可饮亦可娱。
盘虽无下箸，宾食亦有鱼。
恢论或申旦，隠几忘移晡。
困来展足眠，醉倒从人扶。
率尔但付畅，因烦而领无。
邺侯三万轴，方朔五车书。
弃置复弃置，任自相贤愚。
无妨吾逍遥，此乐诚何如。

蓬莱谪居香案吏，此语昔自微之始。
后人慷慨慕前芬，高阁雄名由此起。
一从圮废知几年，栋摧础断埋空山。
遗踪余址杳何处，惟有竹树荒芜闲。
过者徘徊游者惜，举头不见溪山色。
寂寞无人欲问谁，神仙有景真虚掷。
一兴一弊固有时，主人旌斾来何迟。
下车铓刃得优逸，痛此旧事几凌夷。
呼工萃材若河决，正值西成农隙月。
屹然大厦立层巅，百尺崇基鬼神拔。
虹蜺截空崖险平，一级一级烟云生。
步武陵虚眉睫湿，四面四面屏障迎。
时携宾佐恣吟赏，笙歌辈类文章党。
回眸眩晃相顾笑，莫辨人间与天上。
观风龌龊环翠低，左右罗列如婴儿。
鉴湖浩渺稽岭秀，上下延揖生光辉。
秋日凄清春日媚，冬宜饮雪夏宜醉。
四时风景各一全，须言不是寻常地。
乃知真境未易彰，神物宝护天缄藏。
人谋暗与鬼工合，一日剖露如腾骧。
越王台榭荒凉后，唐相英灵磨灭久。
千岩万壑幽隠处，而今尽入人襟袖。
凭栏黯黯半斜阳，烧烟渔火凝寒光。
此时撇起千里恨，使人凄哽生断肠。
隔帘依依渐明月，酒气浩荡歌声滑。
此时放出百杯欢，使人雍容重击节。
惟公独作蓬莱主，夜拥琴书杂樽俎。
胸中气焰欲干斗，座上辞锋欣捉麈。
嗟余时作蓬莱客，赋咏登临儒者职。
千日徒教混醉醒，七言未解锵金石。
蓬莱本在沧溟中，那知平地别有宫。
方壶圆峤咫尺是，愿乘鹏翼长西东。
满筵谁匪蓬莱宾，阖境尽是蓬莱民。
人人共结蓬莱约，行行醉看蓬莱春。

雪销𫛛鹊御沟融，燕见殊恩缀上公。
昼日乍惊三接宠，正风获听二南终。
解颐共仰天颜喜，墙面裁容圣域通。
午漏渐长知禹锡，侍臣何术补尧聪。

兰台开史局，玉斝赐君余。
宾友求三事，规摹本八书。
汗青裁仿此，衰白盍归欤。
诏许从容会，何妨醉上车。

不求大道出迷涂，纵负贤才岂丈夫。
百岁光阴石火烁，一生身世水泡浮。
只贪利禄求荣显，不顾形容暗悴枯。
试问堆金等山岳，无常买得不来无。

好把真铅着意寻，莫教容易度光阴。
但将地魄擒朱汞，自有天魂制水金。
可谓道高龙虎伏，堪言德重鬼神钦。
已知永寿齐天地，烦恼无由更上心。

一阳才动作丹时，铅鼎温温照幌帷。
受气之初容易识，抽添运用且防危。

却成恩爱转牵缠。
及乎精竭身枯朽，谁解教君暂驻延。
暂驻延，既无计，不免将身归水逝。
但看古往圣贤人，几个解留身在世。
身在世，也有方，祗为时人没度量。
竞向山中寻草木，伏铅制汞点丹阳。
点丹阳，事迥别，须向坎中求赤血。
捉来离位制阴精，配合调和有时节。
时节正，用媒人，金公姹女结亲姻。
金公偏好骑白虎，姹女常驾赤龙身。
虎来静坐秋山里，龙向碧潭奋身起。
两兽相逢战一场，波浪奔腾如鼎沸。
黄婆丁老助威灵，撼动乾坤走神鬼。
须臾战罢云雨收，种个玄珠在泥底。
从此根芽渐长成，随时灌溉抱真精。
十月脱胎吞入口，不觉凡身已有灵。
此个事，世间稀，不是等闲人得知。
夙世若无仙骨分，容易如何得遇之。
得遇之，宜便炼，都缘光景急如箭。
要取鱼时须结罾，莫待临渊空叹羡。
闻君知药已多年，何不收心炼汞铅。
休教烛被风吹灭，六道轮回莫怨天。
近来世上人多诈，尽著布衣称道者。
问他金木是何般，噤口无言如害哑。
却去伏气与休粮，别有门庭道路长。
君不见破迷歌里说，太乙含真法最良。
莫怪言辞多狂劣，只教时人难鉴别。
惟君心与我心同，方敢倾怀向君说。

吾家本住石桥北，山镇水关森古木。
桥下涧水彻昆仑，山下有泉香馥郁。
吾居山内实堪夸，遍地均栽不谢花。
山北穴中藏猛虎，出窟哮吼生风霞。
山南潭底隠蛟龙，腾云降雨山蒙蒙。
二兽相逢斗一场，玄味隠伏皆真祥。
景堪美，吾暗喜，自斟自酌醺醺醉。
醉弹一曲无弦琴，琴里声声教仔细。
可煞醉后没人知，昏昏默默恰如痴。
仰观造化工夫妙，日还西出月东归。
天是地，地是天，反复阴阳合自然。
识得五行颠倒处，指日升霞归洞天。
黄金屋，白玉椽，玉女金童日侍前。
南辰北斗分明布，森罗万象现无边。
无昼夜，要绵绵，聚散周天火候全。
若问金丹端的处，寻师指破水中铅。
木生火，金生水，水火须分前后队。
要辨浮沉识主宾，铅银砂汞方交会。
有刚柔，莫逸意，知足常足归本位。
万神齐贺太平年，恁时国富民欢喜。
此个事，好推理，同道之人知此义。
后来一辈学修真，只说存养并行气。
在眼前，甚容易，得服之人妙难比。
先且去病更延年，用火烹煎变阳体。
学道人，去思已，休问旁门小法制。
只知目下哄得人，不觉自身暗憔悴。
劝后学，须猛絷，莫徒抛家住他地。
妙道不离自家身，岂在千山并万水。
莫因循，自贪鄙，火急寻师觅玄旨。
在生若不学修行，未必来生甚胎里。
既有心，要终始，人生大事惟生死。
皇天若负道心人，令我三涂为下鬼。

蔡侯东方来，取友无所挟。
翛翛一囊衣，偶以一书笈。
定林朝自炊，有匕或无䇲。
时时羹藜藿，镬大苦难燮。
骄顽遂敢侮，有甚观骈胁。
澹然山谷中，变色未尝辄。
始见类欺魄，寒暄粗酬接。
从容与之语，烂漫无不涉。
奇经可治疾，秘祝可解魇。
巫医之所知，瞽史之所业。
载车必百两，独以方寸摄。
微言归易悟，疾若髭赴镊。
天机信卓越，学等何足躐。
纵谈及既往，每与唐许协。
扬雄尚汉儒，韩愈真秦侠。
好大人谓狂，知微乃如谍。
惟初造文字，人惑鬼愁慑。
秦愚既改罪，新眊仍易叠。
六书遂失指，隶草矜敏捷。
谁珍坛山刻，共赏兰亭帖。
东京一祭酒，收拾偶予惬。
少尝妄思索，老懒因退怯。
侯方习篆籀，寸管静尝擪。
深原道德意，助我耕且猎。
昔功恐唐捐，异味今得馌。
京口媚学子，追师尝劫劫。
陆赢淮汴粮，水僦湖海艓。
远求而近遗，如目不见睫。
伪凤易悦楚，真龙反惊叶。
闻予再三叹，往往心不厌。
或自逸而走，或呿而不嗋。
或嗤元郎漫，或訾白翁嗫。
铄金徒欲消，韫玉岂愁浥。
贤愚有定分，咄汝无喋喋。
跨鞍随我游，曳屣联我跕。
照泉挹清泚，跂石缘嵬嶪。
东陂数鯈鱼，西崦追蛱蝶。
翳林窥抟黍，藉草听批颊。
黄寻远莲须，红阅邻杏靥。
荏苒光景流，杨园忽无叶。
扶疴归未久，吾见喜宁帖。
褰裳告我去，禄仕当随牒。
萧晨秣款段，归骑得追蹑。
谓言循东路，复出西城堞。
行矣忍羁旅，无鱼勿弹铗。
天闲久索骥，骏足方腾蹀。
长驱勿骄矜，小踠亦勿惵。
鹏飞九万里，勿借风一箑。
溟波浩难穷，勉自养鳞鬣。
爵禄实天械，功名为接折。
宁能复与我，摇漾秦淮檝。
附书勿辞频，隔岁期满箧。

余闻古之人，措法贻厥后。
命官惟贤材，职事又习狃。
止能权轻重，王府则多有。
岂尝榷其子，而为民父母。
当时所经营，今十已毁九。
其一虽幸在，漂摇亦将朽。
公卿患才难，州县固多苟。
诏令虽数下，纷纷谁与守。
官居甚传舍，位以声势受。
既不责施为，安能辨贤不。
区区欲救弊，万谤不容口。
天下大安危，谁当执其咎。
劳心适有罪，养誉终天丑。
岂惟祖子孙，教戒及朋友。
贵者大其领，诗人歌四牡。
至尊空独忧，不敢乐饮酒。
哿矣富阡陌，哀哉此无糗。
乡闾人所怀，今或弃而走。
岂无济时术，使尔安畎亩。
故今二三公，戮力思矫揉。
永惟东南害，茶法盖其首。
私藏与窃贩，犴狱常纷纠。
输将一不足，往往死鞭杻。
贩陈彼杂恶，强卖曾非诱。
已云困关市，且复搔林薮。
将更百年弊，谓民知可否。
出节付群材，询谋欲经久。
朝廷每若此，自可跻仁寿。
因知从今始，渐欲人财阜。
吾宗恢奇士，选使自朝右。
聪明谅多得，为上归析剖。
王程虽薄遽，邦法难卤莽。
愿君博咨诹，无择壮与耉。
余知茶山民，不必生皆厚。
独当征求任，尚恐难措手。
孔称均无贫，此语今可取。
譬欲轻万钧，当令众人负。
强言岂宜当，聊用报琼玖。

归卧不自得，出门无所投。
独寻城隅水，送子因远游。
荒林缠悲风，惨惨吹驼裘。
捉手共笑语，顾瞻中河舟。
嗟人皆行乐，而我方坐愁。
肠胃绕锺山，形骸空此留。
念始读诗书，岂非亦有求。
一来裹青衫，触事自悔尤。
误为世所容，荣禄今白头。
塞责以区区，一毛施万牛。
不足助时治，但为故人羞。
宽恩许自劾，终欲东南流。
子今涉冬江，船必泊蔡洲。
寄声冶城人，为我问一丘。

昔来高邮居，我始得朱子。
从容谈笑间，已足见奇伟。
行寻城阴田，坐钓渠下沚。
归来同食眠，左右皆图史。
入视尔诸幼，欢言亦多祉。
当时独张倩，远在庐山趾。
沈君未言昏，名已习吾耳。
安知十年来，乖隔非愿始。
相逢辄念远，悲咤多于喜。
今兹岂人力，所念皆聚此。
诸甥昔未有，满眼秀而美。
低徊吾亲侧，亦足慰劳止。
嗟予迫时恩，一传日千里。
尔舟亦已戒，五两翩然起。
萧萧东南县，望尔何时已。
空知梦为鱼，逆上西安水。

刀笔漫无营，图书纷不御。
平生携手人，邂逅赏心处。
名卿邵朱邑，肤使超严助。
都官富篇章，博士熟经据。
岂特好微言，又多知大虑。
从容故天幸，倜傥尽人誉。
千艘来交荆，万舸去扬豫。
良无此嘉客，式饮吾所庶。

巫山高，十二峰。
上有往来飘忽之猿猱，下有出没瀺灂之蛟龙，中有倚薄缥缈之神宫。
神人处子冰雪容，吸风饮露虚无中。
千岁寂寞无人逢，邂逅乃与襄王通。
丹崖碧嶂深重重，白月如日明房栊。
象床玉几来自从，锦屏翠幔金芙蓉。
阳台美人多楚语，只有纤腰能楚舞，争吹凤管鸣鼍鼓。
那知襄王梦时事，但见朝朝暮暮长云雨。

泥水填马不受辙，瓦雪得火犹藏沟。
宿雾纷纷度城阙，朔气凛凛吹衣裘。
穷阎闭门无一客，剥啄惊我有前驺。
强随传呼出屋去，鼻息冻合髭缪缪。
投缰马鬣任欹侧，欲出操棰手还抽。
行思江南悲故事，溪谷冬暖花常流。
前年腊归三见白，霁色岭上班班留。
杖藜此时将邑子，登眺置酒身优游。
岂如都城今日事，只恐一蹶为亲忧。
因知田里驾款段，昔人岂即非良谋。
君家洛阳名实大，谈笑枯槁回春柔。
平生意气故应在，白发未敢相寻求。
从容退食想佳节，岂无歌声相献酬。
奈何亦作苦寒调，叹息朝夕无骅骝。
超然遂有江湖意，满纸为我书穷愁。
相如正应居客右，子路且莫乘桴浮。

闽山到漳穷，地与南越错。
山川郁雾毒，瘴疠春冬作。
荒茅篁竹闲，蔽亏有城郭。
居人特鲜少，市井宜萧索。
野花开无时，蛮酒持可酌。
穷年不值客，谁与分杯杓。
朝廷尚贤俊，磊砢充台阁。
君能喜节行，文艺又该博。
超然万里去，识者为不乐。
予闻君子居，自可救民瘼。
苟能御外物，得地无美恶。
似闻最南方，北客今勿药。
林麓换风气，兽蛇凋毒蠚。
如漳犹近州，气冷又销铄。
珍足海物味，其厚不为薄。
章举马甲柱，固已轻羊酪。
蕉黄荔子丹，又胜楂梨酢。
逢衣比多士，往往在丘壑。
从容与笑语，岂不慰寂寞。
太守好觞咏，嘉宾应在幕。
想即有新诗，流传至京洛。

物变极万殊，心通才一曲。
读书谓已多，抚事知不足。
与君语承华，念此非不夙。
恨无数顷田，归耕使成熟。
当官拙自计，易用忤流俗。
穷年走区区，得谤大于屋。
归来污省舍，又继故人躅。
相逢祇数步，吏桉常填目。
切嗟非无朋，阻阔嗟何速。
孤危失所助，把卷常恨独。
虚名终自误，谬恩何见蹙。
清明有冲卿，奥美如晦叔。
时谓当选升，屈指尚五六。
揆才最不称，饕宠宁无恧。
殷勤故人书，纸尾又见勗。
君虽好德言，我自望忠告。
易称动不括，传论大明服。
进为非成材，罪恐不容赎。
岁残东风生，陕树尘翳麹。
何缘一杯酒，谈笑相追逐。

韩信寄食常歉然，邂逅漂母能哀怜。
当时哙等何由伍，但有淮阴恶少年。
谁道萧曹刀笔吏，从容一语知人意。
坛上平明大将旗，举军尽惊王不疑。
救兵半楚潍半沙，从初龙且闻信怯。
鸿沟天下已横分，谈笑重来卷楚氛。
但以怯名终得羽，谁为孔费两将军。

贱贫奔走食与衣，百日奔走一日归。
平生欢意苦不尽，正欲老大相因依。
空房萧瑟施穗帷，青灯半夜哭声稀。
音容想像今何处，地下相逢果是非。

虎豹不食子，鸱枭不乘雄。
人恶甚鸟兽，吾能与成功。
爱有以计留，去有势不容。
吾谋适合意，几亦齿奸锋。
时恩沦九泉，褒取异代忠。
堂堂社稷臣，近世孰如公。
空使苗裔孙，称扬得诗翁。
一读亦使我，慨然想余风。

秋暑汗流如炙輠，敝衣湿蒸尘垢涴。
施施众虱当此时，择肉甘于虎狼饿。
咀啮侵肤未云已，爬搔次骨终无那。
时时对客辄自扪，千百所除才几个。
皮毛得气强复活，爪甲流丹真暂破。
未能汤沐取一空，且以火攻令少挫。
踞炉炽炭已不暇，对灶张衣诚未过。
飘零乍若蛾赴灯，惊扰端如蚁旋磨。
欲殴百恶死焦灼，肯贷一凶生弃播。
已观细黠无所容，未放老奸终不堕。
然脐郿坞患溢世，焚宝鹿台身易货。
冢中燎入化秦尸，池上焮随迁莽坐。
彼皆势极就烟埃，况汝命轻侔涕唾。
逃藏坏絮尚欲索，埋没死灰谁复课。
熏心得祸尔莫悔，烂额收功吾可贺。
犹残众虮恨未除，自计宁能久安卧。

田父结田庐，聊容一身息。
呼儿取茅竹，不借乡人力。
起行庐旁朝，归卧庐下夕。
悠悠各有愿，勿笑田庐窄。

宣城百山间，文脊尤奇峰。
拔出飞鸟上，图画难为容。
闻昔有幽人，扪萝追赤松。
遗形此古室，孤坐鹿裘重。
人去邈不反，洞壑空藏龙。
侧行苍崖烟，俯仰求灵踪。
游者如可得，甘弃万户封。
安能久尘土，倾倒相迎逢。

海于天地间，万物无不容。
车螯亦其一，埋没沙水中。
独取常苦易，卫生乏明聪。
机缄谁使然，含蓄略相同。
坐欲肠胃得，要令汤火攻。
置之先生盘，啖客为一空。
蛮夏怪四坐，不论壳之功。
狼籍堆左右，弃置任儿童。
何当强收拾，持问大医工。

赤车使者白头翁，当归入见天门冬。
与山久别悲匆匆，泽泻半天河汉空。
羊王不留行薄晚，酒肉从容追路远。
临流黄昏席未卷，玉壶倒尽黄金盏。
罗列当辞更缱绻，预知子不空青眼。
严徐长卿误推挽，老年挥翰天子苑。
送车陆续随子返，坐听城鸡肠宛转。

自古世上雄，慷慨擅功名。
当时岂有力，能使死者生。
三女共一丘，此憾亦难平。
音容若有作，无力倾人城。

柴荆雀有罗，公子数经过。
邂逅相知晚，从容所得多。
百忧生暮齿，一笑隔沧波。
早晚西州路，遥听下坂珂。

忽忽余年往，茫茫不自知。
殷勤照清浅，邂逅见衰迟。
辅世无贤业，容身有圣时。
归欤今可矣，何以长人为。

相扶照水弄春柔，发似矜夸敛似羞。
碧合晚云霞上起，红争朝日雪边流。
我无丹白知如梦，人有朱铅见即愁。
疑此冶容诗所忌，故将樛木比绸缪。

恩容楚老护松楸，复得一龚从我游。
讲肄剧谈兼祖谢，舞雩高蹈异求由。
北寻五柞故未慭，东挽三杨仍有樛。
陟𪩘降原从此始，但无瑶玉与君舟。

久知乘传入西州，鸡黍从容本不谋。
户外惊尘尺书至，眼中飞浪片帆收。
山林病骨烦三顾，湖海离肠欲万周。
尚有光华贲岑寂，箧中佳句得长留。

东归行路叹贤哉，碧落新除宠上才。
白傅林塘传画去，吴王花鸟入诗来。
唱酬自有微之在，谈笑应容逸少陪。
除此两翁相见外，不知三径为谁开。

毁车为屋仅容身，三岁相要薄主人。
昼寓椁砖常至夜，冬沿沟彴复寻春。
南陔不洎公归里，苍墓垂成我丧亲。
后会纵多无此乐，山林投老一伤神。

周南麟趾圣人风，未有驺虞系召公。
雅颂兼陈为四始，笙歌合奏以三终。
讨论诏使成书上，休澣恩容着籍通。
墙面岂能知奥义，延陵听赏自为聪。

承华往岁幸踌躇，风月清谈接绪余。
并辔趁朝今已老，连墙得屋喜如初。
诛茅我梦江皋地，浇薤公思洛水渠。
敛退故应容拙者，先营环堵祭牢蔬。

窃禄祠官久见容，每持金石荐宸衷。
钧天忽忽清都梦，方丈寥寥弱水风。
知结胜缘人意外，想寻陈迹马蹄中。
新诗起我超然兴，更感锺山蕙帐空。

霭霭祥云辇路晴，传呼万岁杂春声。
蔽亏玉仗宫花密，映烛金沟御水清。
珠蕊受风天下暖，锦鳞吹浪日边明。
从容乐饮真荣遇，愿赋嘉鱼颂太平。

邂逅联裾殿阁春，却愁容易即离群。
相知不必因相识，所得如今过所闻。
近代声名出卢骆，前朝笔墨数渊云。
与公家世由来事，愧我初无百一分。

炼师投老演真乘，像劫空王爪与肱。
于总持门通一路，以光明藏续千灯。
从容发口酬摩诘，邂逅持心契慧能。
新句得公还有赖，古人诗字耻无僧。

颓垣断壍有平沙，老木荒榛八九家。
河势东南吹地坼，天形西北倚城斜。
倾壶语罢还登眺，岸帻诗成却叹嗟。
万事因循今白发，一年容易即黄花。

茆堂竹树水之滨，耕稼逍遥似子真。
小吏一身今倦宦，先生三亩独安贫。
欲抛县印辞黄绶，来伴山冠戴白纶。
祇恐明时收士急，不容家有两闲人。

漫构轩窗意亦深，滔滔浮俗倦登临。
诗书千载经纶志，松竹四时萧洒心。
晓枕不容春梦到，夜灯唯许月华侵。
行看富贵酬勤苦，车马重来拾翠阴。

水边幽树忆同攀，曾约移居向此间。
欲语林塘迷旧径，却随车马入他山。
飞花着地容难冶，鸣鸟窥人意转闲。
物色可歌春不返，相思空复惨朱颜。

志食长年不得休，一巢无地拙于鸠。
聊为薄宦容身者，能免高人笑我不。
道德文章吾事落，尘埃波浪此生浮。
看君别后行藏意，回顾灊楼祇自羞。

十年江海别常轻，岂料今随寡嫂行。
心折向谁论宿昔，魂来空复梦平生。
音容想像犹如昨，岁月萧条忽已更。
知汝此悲还似我，欲为西望涕先横。

子房筹策汉时功，身退超然慕赤松。
余烈尚能开后世，高材今复继前踪。
执鞭始负平生愿，操几何知此地逢。
窃食一官惭未艾，绪言方赖赐从容。

翛然杖屦出尘嚣，鸡犬无声到泬寥。
欲见五芝茎叶老，尚攀三鹤羽翰遥。
容溪路转迷横彴，仙几风来得堕樵。
兴罢日斜归亦懒，更磨碑藓认前朝。

西江望士众长兼，卓荦传家在一男。
壮志异时开史牒，妙龄终日对书龛。
桂堂发策收科选，樱苑颁诗豫宴酣。
大邑援琴聊试可，小州怀绂果才堪。
分台拜职荣先入，抗疏辞恩耻横覃。
劲操比松寒不挠，忠言如药苦非甘。
龙鳞直为当官触，虎穴宁关射利探。
朱毂兽头终协梦，粉闱鸡舌更须含。
均输北转荆门鹢，劝课西临蜀市蚕。
期信有儿迎郭伋，食贫无地乞羊昙。
櫜垂铃栈驼鸣{囗曷}，节拥棠郊虎视眈。
归见广墀瞻斧藻，对扬初服改朱蓝。
进班华省财方阜，出按穷边虏稍戡。
帝命贾琮当冀北，民歌姬奭次周南。
投壶飨客鱼无乙，伐鼓搜兵马有驔。
鲸鬣掀红旗杳杳，虬髯咤黑纛𩭹𩭹。
威加诸部风霜肃，惠浸连营雨露涵。
大斗时时能剧饮，轻裘往往祇清谈。
乾龙已应天飞五，晋马徐观昼接三。
道在君臣方自合，德侔卿长亦谁惭。
便蕃肯较平生宠，放旷皆知雅性妉。
委佩去辞廷殖殖，扬舲来得府潭潭。
一尊客语从容尽，千里人情委曲谙。
岂但搢绅称召杜，故多扶杖祝彭聃。
幕中俊乂闲刀笔，帐下骁雄冷剑镡。
楚地怪须留汲黯，萧规疑欲付曹参。
从来贵势公何慕，自是贤名上所贪。
未信逸身今以老，且当忧国每如惔。
论心邂逅胶投漆，搔首低徊雪满簪。
镇抚未惊移岁月，追攀曾许赏烟岚。
余欢遽隔新亭饯，宿惠难忘旧馆骖。
卷曲尚谁知散栎，峥嵘空此咏枯楠。

恩宽一老寄松筠，晏卧东窗度几春。
天厩赐驹龙化去，谩容小蹇载闲身。

贺兰溪上几株松，南北东西有几峰。
买得住来今几日，寻常谁与坐从容。

衰容一见便疑真，李子挥毫故有神。
欲去锺山终不忍，谢渠分我死前身。

万事纷纷祇偶然，老来容易得新年。
柘冈西路花如雪，回首春风最可怜。

纷纷应接使人愁，与子从容喜问酬。
他日故将泥自庇，今朝欲以雨相留。

苏州司业诗名老，乐府皆言妙入神。
看似寻常最奇崛，成如容易却艰辛。

风铁相敲固可鸣，朔兵行夜响行营。
如何清世容高卧，翻作幽窗枕上声。
南风屋角响萧萧，白日帘垂坐寂寥。
爱此宫商有真意，与君倾耳尽今朝。

汉业存亡俯仰中，留侯当此每从容。
固陵始议韩彭地，复道方图雍齿封。

破车伤马亦天成，所托虽高岂自营。
四海不无容足地，行人何事此中行。

处处定知秋后别，年年长向社前逢。
行藏自欲追时节，岂是人间不见容。

一溪清泻百山重，风物能留邴曼容。
后夜肯思幽兴极，月明孤影伴寒松。

神女音容讵可求，青山回抱楚宫楼。
朝朝暮暮空云雨，不尽襄王万古愁。

烟笼远浦迷芳草，日照澄湖浸碧峰。
幸有清樽堪酩酊，忍陪良友不从容。

从容边塞议，慷慨庙堂争。
曲突非无验，方穿有不行。
搢绅终倚赖，赠襚极哀荣。
岂慕公孙贵，平生学董生。

功名烜赫在三朝，经术从容辅汉条。
儒服早纡丞相绂，戎冠再插侍中貂。
开仓六塔流人复，出甲甘陵叛党销。
东第祇今空画像，当时于此识风标。

感会真奇遇，飞扬独妙龄。
他年西饯日，此夜上骑星。
宿惠留藩屏，余忠在禁庭。
音容无处所，仿佛寄丹青。

同时献赋久无人，握手悲欢迹已陈。
它日白衣霄汉志，暮年朱绂水云身。
虚容剑几今长夜，小隠山林祇旧春。
岂惜埋辞追往事，齿衰才尽独伤神。

冠盖青门道，知君自少时。
从容他日喜，奄忽暮年悲。
江月明丹旐，湖风冷穗帷。
音容虽可想，材力竟何施。

冠盖青门道，知君自少时。
从容他日喜，奄忽暮年悲。
江月明丹旐，湖风冷穗帷。
音容虽可想，材力竟何施。

子引金闺籍，身开石窌封。
灵輴悲吉路，象服俨虚容。
楚挽虽多相，莱衣不更缝。
谁知逝川底，剑自喜相逢。

谢朓城中守，梁鸿墓下归。
素车驰吉路，丹旐卷寒辉。
抚几虚容在，瞻图实貌非。
无因置一酹，空此叹长违。

杯酒邗沟上，纷纷已十年。
音容常想见，风迹每流传。
老去元卿位，新开太守阡。
庆门当更大，子弟固多贤。

空余一丹旐，无复两朱轓。
寂寞蒜山渡，陂陀京口原。
音容归绘画，才业付儿孙。
尚有故人泪，沧江相与翻。

燕山雪花大如席，与儿洗面作光泽。
恍然天地半夜白，闺中祇是空相忆。
点注桃花舒小红，与儿洗面作华容。
欲问平安无使来，桃花依旧笑春风。

离别何言邂逅同，今知相逐似云龙。
苍烟白雾千山合，绿树青天一水容。
已谢道涂多自放，将归田里更谁从。
庞公有意安巢穴，肯问箪瓢与万锺。

清明晓赴韩侯家，自买白杏丁香花。
雀眼涂金银篾笼，贮在当庭呼舞娃。
舞娃聊捧笑向客，不顾插坏新乌纱。
朝来我舍报生子，贺劝大白浮红霞。
酒狂有持梧桐板，暴谑一似渔阳挝。
袒裼击鼓祢处士，当时偶脱猛虎牙。
褊衷不容又何益，鹦鹉洲上空蒹葭。

灵山名谁自，波涛截孤峰。
何年佛子住，四面凭危空。
折椽与裂瓦，委弃填西东。
库廊行抑首，居者莽谁容。
吾舟维其侧，落日生秋风。
瞰崖聊寄目，万物极纤秾。
震荡江海思，洗涤堙郁中。
胡为嬉游人，过此无留踪。
景岂龙游殊，盛衰浩无穷。
吾闻世所好，楼殿浮青红。
那知山水乐，岂在豪华宫。
世好□变尔，感激难为工。

颇怪梅花不肯开，岂知有意待春来。
灯前玉面披香出，雪后春容取胜回。
触拨清诗成走笔，淋漓红袖趣传杯。
望尘俗眼那知此，只买夭桃艳杏栽。

重湖远映日无光，两桨行舟类堵墙。
向此柂工犹恐惧，更堪风驭出苍惶。
虽知行止悬于命，长离忧虞亦可伤。
白首何时裕儋石，从容丈室问空王。

攀条弄蕊苎罗人，半軃金翘笑整巾。
惯见冰肌斜映月，似惊酒面暗生春。
诗翁思苦饶先醉，画史愁多恐失真。
寄语东风为披拂，莫教容易惹芳尘。

留情赋咏尽闻人，似得吴姬为执巾。
蝶翅稍应容辨色，桃腮无复敢娇春。
似嫌素艳同姑射，着意新妆学太真。
栽近华堂歌舞地，未容车马送纤尘。

留情赋咏尽闻人，似得吴姬为执巾。
蝶翅稍应容辨色，桃腮无复敢娇春。
似嫌素艳同姑射，着意新妆学太真。
栽近华堂歌舞地，未容车马送纤尘。

丰年足酒容身易，世路无媒著脚难。

尺水走庭除，花木皆周匝。
双亭正相值，仅能容一榻。
公余时独来，隠几聊嘘嗒。
典谒或通名，东荣有宾合。

古人务乐善，见士即推毂。
今也多忌才，对面远贤蜀。
顾予尝喜学，幽室未偶烛。
幸会才翘翘，深惭识碌碌。
升堂听高论，惟愁日景促。
经义许叩击，诗章容往复。
荷公引重语，玞珉变良玉。
一违几席来，羲娥变昏旭。
远闻落帽节，宾朋相追逐。
剩摘篱下黄，痛饮杯中醁。
清谈已忘倦，佳篇又相勗。
毕力为徒弟，强勉攀高躅。
异时公行道，其势不可独。
首愿策疲蹇，助公施蕴蓄。
舒张太平策，散作苍生福。
此心答此惠，庶几不忝辱。

落日在高木，辉辉淡秋容。
白云起天镜，飞去忽无踪。
雨藓烂漫紫，幽径谁相从。
孤虑如有根，纠结生心胸。
良时忽已晚，撇耳过晨钟。
事业余濩落，抚己真何庸。
投箸不能食，却立倚长松。
酒敲百万兵，此忧不可攻。

短松青铁干，童童三尺余。
花实少姿媚，独与寒心俱。
暴霜时侵凌，奋怒张雄须。
长楸拥肿材，旁荫可容车。
秋风一夕来，解剥惟朽株。
物性在坚柔，何必长短殊。
楸叶已泥滓，松干犹青肤。
无烦问高下，且辨荣与枯。

张侯守辰溪，作馆清溪上。
峻趾拥崇冈，跋海鳌足壮。
石嶝盘山回，游人出屏障。
林壑互蔽亏，昏明各异状。
辰溪俯洞夷，登临少佳况。
不知自何人，于此废真赏。
漥池失蛟龙，破屋藏魍魉。
如持万黄金，弃之在污壤。
张侯一芟扫，耳目复清旷。
坤倪伏诙谲，闪倏见气象。
素壁照清秋，檐牙屹相望。
啼鸟共徘徊，飞云自来往。
携樽听鸣泉，便可倾佳酿。
烟披舞袖润，谷应歌声响。
客醉未容归，明月纤纤上。
幽怀傥自得，所适即为放。
兹地虽陋僻，境静犹足尚。
壮士偃旗眠，落日惟樵唱。
缓带一来游，清风日萧爽。

先公道义交，晚得苏公佐。
俾予往拜之，兄事安敢堕。
漂忽十五年，日月如旋磨。
近佩荆州符，吏牍方自课。
苏侯乃外台，庶几容谬懦。
若获巨木阴，似翳桑下饿。
相约待秋深，事隙得高卧。
风洒渚宫凉，碧溪绝尘涴。
穿林或倦行，拂石还分坐。
夙怀讵仿佛，幽事信坎坷。
除书走马来，换节长淮左。
嗟予踽踽游，有唱期谁和。
楚老遮郭门，扳留知不可。
别酒虽无欢，归帆幸少垛。
苏侯贤大夫，历数今谁过。
议论抵庙堂，有力莫能破。
挺如白玉圭，棱角不可挫。
大匠斲明堂，宜居左右个。
犹驰使者车，挟策均万货。
淮人久焦枯，苏息在欬唾。
倾酒吐长言，遥为淮人贺。

举世尚刻饰，趋时独放达。
醉眼挂飞云，孤心贮明月。
大匠坐高堂，群材就剞劂。
楩楠即赤霄，容此蟠根屈。
平明万马趋，玉锁开双阙。
晴云暖不收，飞绕龙旗阔。
尧眼八采眉，下烛天光发。
鸾鹄出阊门，稳路平沙滑。
帘额见春辉，竹阴摇省闼。
万事搅乾坤，纷纷卷巾发。
安得黄金篦，静把尘相刮。
屈指待春游，烟沸喉咽渴。
拥树雪花消，中庭润于泼。
腊酒寒未压，玉醅犹可拨。
东风自爱花，已入香梢活。
醉友好相寻，烟郊绿如抹。
无为世网牵，直把名缰脱。
白浪漂山来，意在秋毫末。
险径虽可通，骅骝中一跋。
两耳厌俗论，乍喜春泉聒。
跃马携金樽，风雨不可夺。

菊花初抱叶，始见春光来。
绿蓓今着花，又见秋风回。
高天不容土，白日安可栽。
一世如大疟，寒暑还相催。
使我明镜匣，羞为苍颜开。
流年可奈何，独有金螺杯。
闲秋无丈尺，付与令翦裁。
况兹佳节近，秋日宜楼台。
菊花又密闹，烂若金缕堆。
如何不自乐，行绕空徘徊。
秋风不惜花，即见飞苍苔。
惟此一樽酒，万事皆尘埃。

雨影横残虹，秋容映阴日。
寒江带暮流，晓角穿云出。
峰藏翠如织，宿鸟去无迹。
封书寄所怀，聊托金门翼。

湖山天下之绝境，群山绕湖千百重。
碧笋四插明镜外，此阁正落明镜中。
绿波一穗扫沙尾，拥门尽是红芙蓉。
清香断处接苍霭，绿萝攀树登高峰。
当轩不置窗与槛，湖光山翠还相通。
侧耳似闻天上语，接手便欲翻长空。
忽疑跃入画屏上，但觉毛发生清风。
光景动荡失天地，直与颢气争雌雄。
君何容易得此处，着意镵凿由天公。
西湖虽然多佳境，游人到此景遂穷。
昔日郎官退居此，足踏藤履手携筇。
时陪金壶宴亲旧，船飞两楫如归鸿。
溪鱼鲜白玉膏脆，林果红熟燕脂浓。
挥弄清泉倚苍石，当时即是神仙翁。
又况诸子尽奋发，绿袍照烂时相从。
我来登览但叹息，有家不得居江东。
至今此景常入梦，尚有清气留心胸。
屡蒙书尾追拙唱，强临纸札诚难工。
湖山有灵必见笑，便与弃掷无留踪。
直须收拾买邻舍，兄乎异日能相容。

湖山天下之绝境，群山绕湖千百重。
碧笋四插明镜外，此阁正落明镜中。
绿波一穗扫沙尾，拥门尽是红芙蓉。
清香断处接苍霭，绿萝攀树登高峰。
当轩不置窗与槛，湖光山翠还相通。
侧耳似闻天上语，接手便欲翻长空。
忽疑跃入画屏上，但觉毛发生清风。
光景动荡失天地，直与颢气争雌雄。
君何容易得此处，着意镵凿由天公。
西湖虽然多佳境，游人到此景遂穷。
昔日郎官退居此，足踏藤履手携筇。
时陪金壶宴亲旧，船飞两楫如归鸿。
溪鱼鲜白玉膏脆，林果红熟燕脂浓。
挥弄清泉倚苍石，当时即是神仙翁。
又况诸子尽奋发，绿袍照烂时相从。
我来登览但叹息，有家不得居江东。
至今此景常入梦，尚有清气留心胸。
屡蒙书尾追拙唱，强临纸札诚难工。
湖山有灵必见笑，便与弃掷无留踪。
直须收拾买邻舍，兄乎异日能相容。

老骥不妄行，苍鹰不虚击。
高车折轴弃路旁，茧栗犊儿负其力。
指麾万事自有理，不须破海惊霹雳。
君不见张侯白头郎，仗节雍容在南国。
事如倒山落面来，谈笑当之不遗策。
往时夸者欲惊俗，揭浪翻风一千尺。
屡成大狱沸如糜，六月飞霜触白日。
张侯不矜亦不倚，老骥苍鹰称其德。
洞庭之北十二州，吏民帖帖甘眠食。
有诏夺归不得留，正值风雨花狼籍。
离思浩荡入青春，楚泽荆山淡无色。
此行况是赤县官，贤者宜令天子识。
公虽已老心尚存，今不急用真可惜。
但用河南张汉阳，何必东山谢安石。

老匠隳山斩苍石，偃然巨璞长于席。
锐凿飞椎日镵击，金錞嘲轰满虚室。
白沙礲就大禹圭，绀滑自同青玉色。
两螭攫拏相斗立，欲求大篆冠其额。
先生绝妙不须言，引墨为我一落笔，蟠屈玉箸入石壁。
吾曹名氏遂辉赫，异物不复容侵蚀。
赤尾鲤鱼问消息，丐我数字得不得。

朝退洗双耳，厌闻人是非。
不知春意晚，时有燕声归。
散木还容老，孤云亦倦飞。
趋时自疏阔，不是学忘机。

不从山下住，若个似山家。
留地教移竹，开门自扫花。
林疏容鹤卧，溪浄怕云遮。
落日杖藜去，塍头看稻牙。

社稷方为系，乾坤岂不容。
庙堂遗剑履，风雨失蛟龙。
汉将莲花幕，周人马鬣封。
小羌犹慢礼，先折太阿锋。

平生负高节，至死寸心丹。
明主虽容进，孤臣岂易安。
神归嵩岳黑，人哭洛川寒。
不识平津面，临风亦涕汍。

海棠乱插满雕盘，为爱繁梢更绕栏。
顾我有情还惜别，闻君未去且留欢。
锦裀只就花边卧，细袖偏宜烛下看。
若背荆州容易去，故人于义未为安。

喜君又佩鱼符去，驷马雍容朱两轓。
自昔诸侯颍阴国，太平宰相魏公孙。
水边日落旌旗暗，花外风高鼓角喧。
到部行春应未晚，绿村正是杏梢繁。

都门秋色满旌旗，祖帐容陪醉御卮。
功业迥高嘉祐末，精神如破贝州时。
匣中宝剑腾霜锷，海上仙桃压露枝。
昨日更闻褒诏下，别看名姓入烝彝。

子文三仕去何频，一卧南阳竟没身。
明主自应容直道，皇天何事杀忠臣。
拄天力屈空留草，贯日心存不化尘。
黄壤不知人世事，为君恸哭楚江滨。

三日禁船官不容，波如连屋万千重。
莫向长江争道路，如今风雨属蛟龙。

忆昨枉君轩，始来就客邸。
尔仆方息肩，顾我遽屈体。
守阍前通名，倒屣出致礼。
相见吐论议，所学愈根柢。
徐为出巨编，彻若涉清济。
昏膜得篦刮，尘心逾易洗。
我亦露狂简，君曾不诃诋。
于时园正花，长日瓮盛醴。
插枝必满头，饮盏须露底。
未几踏归镫，相将洒别涕。
恋恋有情照，数数辱书扺。
自言困道途，仅能足盐米。
频吟口燥吻，久骑肉消髀。
首飞诗人蓬，肠苦孟郊荠。
学舍勉栖托，亨会复倾徯。
黄卷乐往圣，青襟列诸弟。
爱子乏先容，何人堪密启。
努力着要策，随诏献文陛。

相从浦阳官，三十月盈缺。
出必并辔游，居常对案啜。
予褊子能恕，子短予还讦。
久而见交心，中不容间舌。
乃于穷秋时，忽作远道别。
别肠如乱丝，一寸知几结。
别语如悲笳，一声凡数咽。
咽极继以号，旁顾亦惨切。
匹马独来归，山城雨初歇。

造化于草木，所与有薄厚。
茶生天地间，建溪独为首。
南土众富儿，一餠千金售。
公立须南官，好居众富右。
俸钱未到门，已入园夫手。
买藏惟恐迟，秘之逾琼玖。
前日发箱箧，出以奉宾友。
苍玉碾底碎，浮云碗面走。
一饮睡魔窜，空肠作雷吼。
茶品众所知，茶德予能剖。
烹须清泠泉，性若不容垢。
味回始有甘，苦言验终久。
吁茶特不幸，而出三代后。
不及余草木，尽挂诗人口。
禹贡籍九州，琐细登橘柚。
古若有此茶，商纣不酣酒。

朝廷重一邑，悼昔容备员。
自严荐举法，颇号近得贤。
仕者既择地，主恩那罄宣。
遐封暨恶壤，十必九弃捐。
武平杳何所，闽裔天南偏。
林密毒虺藏，吐瘴蟠长烟。
冬候气亦暖，里俗衣不绵。
旧令昨请代，阙榜张三铨。
无人议一往，常甫独不然。
丈夫志四海，岂安庐室边。
畏避属衰怯，我今幸壮年。
所寄有民社，勇去无山川。
吴天破新腊，雪片冲离筵。
阖坐劝别杯，情厚祷亦虔。
药饵慎勿疏，善保食与眠。
柂牙起惊涛，饯车散江壖。
吏民前涂奔，争迎上泷船。
到修府中谒，首低小侯前。
主人知才名，应以尘土怜。
下车转春首，讼未临婚田。
远人喜新君，有诉恐不先。
据案扫滞务，一决如流泉。
呼儿伴儿戏，邑事乐静便。
地宽人物稀，林实杂海鲜。
荔子委树旁，毛鱼不论钱。
饮食信云美，那肯事宴筵。
政休宁闲斋，空肠味陈编。
他人保无过，岁满犹自迁。
矧君资性好，进业补未全。
材长老松干，气强直弩弦。
坐养青云资，归着要路鞭。
君家新蔡后，清节能世传。
岂必因赏格，荐状期联翩。
鄙人忝末契，相识由童颠。
忧怀自足感，况复别绪缠。
君其慰我私，北鸿附新篇。

一日或数篇，数日哦一轴。
夫子之于诗，夜补昼不足。
长吟天地间，万象困题目。
天徒饱其才，而特馁其腹。
声名三十载，半百事场屋。
今年试春官，淡榜辄不录。
东风吹残花，客泪迸京毂。
回头谢青云，却抱来时玉。
河阳谒相公，每见辍饭沐。
赆金实空囊，礼遇骇僮仆。
遂游西诸侯，骑马度函谷。
长安寻素交，零落半丘木。
惟有终南山，相看似旧绿。
东李雅好客，既亲意转笃。
授馆如投家，晨杯继宵烛。
羸马残青刍，饥僮厌余肉。
予方坐幕府，陷嫉苦流俗。
群吠耳且盈，介立趣颇独。
得君倍欢然，坦不置边幅。
论情虽云晚，闻谊固已夙。
二章初交锋，懦气令避缩。
自笑不量力，强和旋取衄。
从此遗形骸，留馔或脱粟。
有酒时招邀，共醉小轩竹。
论议到圣贤，道德富停蓄。
岂比篇章流，烟云绕心曲。
飘飖走边城，新禁察儒服。
戎帅不敢延，进退势俱触。
六月汗霑衣，几作穷途哭。
回来卧旅舍，所得不充欲。
乡思生秋蛩，轻装遽云促。
行当买淮田，晚岁谋退筑。
予材觉无庸，计虑亦既熟。
无资媚要权，与世背驰逐。
祗合从渔樵，胡为苟寸禄。
淮吴幸相望，有邻可容卜。
浩歌老吾生，争食任鸡鹜。
薄宦犹縻人，归飞羡黄鹄。

我心烱烱君应识，万事都慵独吟癖。
二年客眼看京华，可见无媒进无益。
势门所喜在佞豪，直语空拳无一怿。
爱君挺拔生贵家，不学庸儿醉朱碧。
两提试笔赋翰林，落落金声天上掷。
改丞殿省头不回，直把群经重研摭。
相逢怜我犹滞濡，四十金闺未通籍。
势门宜不容此身，赖有君家好投迹。
书斋延坐开新编，光焰文章追祖白。
更邀诗社同襟期，脱略形骸一疏戚。
公侯必复君勿迟，志士由来轻尺璧。

贾君貌古文章老，虬髯铺胸犀插脑。
戏夸才力惊众人，谈笑千篇笔端扫。
酒酣座上披天真，铲去崖岸露怀抱。
今年礼部更新书，续诏九州登俊造。
宿儒晚秀趋术茫，肝愁胃苦搜辞藻。
独君所向异尔为，长袖陂陀踏幽草。
行穷两径跻岩巅，指点晴江辨秋岛。
却骑匹马归湖山，古寺相逢情愈好。
空樽无物醉故人，辄出囊钱具梨枣。
更长坐久然青灯，语杂讥谐欲颠倒。
我方正色起问君，何乃终年事枯槁。
齿牙未豁才有余，一赋从容成腹藁。
琢磨高论驰古今，足历天衢骋王道。
驽群沓沓犹争先，骥𫘧胡然甘伏皂。
君徒俛首不我答，我反惭颜汗如澡。
丈夫贵富难近窥，一第定非论晚早。
岂同祖谊名汉朝，位不公卿身已夭。
何时却挂吴淞帆，霜蟹初肥恰新稻。

峨冠初上童儿首，君已老成予辄友。
肺肝相照二十年，今日不殊前日厚。
纷纷共笑薄媚徒，对面论心回面否。
吁君意气非昔粗，犹著青衫从吏部。
得官将尉古山阳，有蕴无施州县后。
山阳楚邑为最雄，聒聒众咻千万口。
阶庭听命趋上官，守阁使台靴日走。
舟车冗客来百须，政逐从违成好丑。
君才遇事有卷舒，公道当官胆如斗。
或时畏缩类懦夫，私请不容毫发受。
往行素守裨长官，肯到县厅同木偶。
颇闻彼俗殊东南，例重市门轻陇亩。
盐商茗贩白刃随，切与椎埋破渊薮。
能声自可博己知，懒趁庸儿媒左右。
吴江日暮山川愁，疏树烟头排敝帚。
北帆欲挂倾别觞，还有阴风吹散酒。
醒难为别醉几何，人世无时好分手。
知君此去忘故园，淮月楚云惟我有。

山僧有砚名龙尾，此石来从歙溪水。
通明直可照发毛，莹滑不容安手指。
案上长疑片月生，匣中自有浮云起。
苍然颜色涵秋波，不学端州夸嫩紫。
溪匠琢为寒瓦形，如从铜雀初飘零。
只仍故状不复改，独有乱点生繁星。
高闲上人妙书札，什袭藏来时一发。
拂开轻雾磨烟煤，挥洒霜毫冰纸滑。
咄嗟此砚何为哉，世上别有润色材。
胡不往焉与徘徊，日濡大笔把诏裁，无久滞此空尘埃。

书名唐世凡几人，鲁公运笔独有神。
当年一字百金直，异代傥获宜尔珍。
公尝道直不容内，江湖出走刺史轮。
东南挥翰落几郡，在处巨迹刊坚珉。
石坚字巨未应泐，旋复五代遗荒屯。
州镇寻兵寺观火，缺碑毁碣埋泥尘。
乾坤岂亦爱字宝，不使久屈卒不伸。
吻合阴假好事手，得此断石溪山垠。
苔封土蚀初莫省，一洗烂若开三辰。
不由名氏验体法，气质浑厚知颜筋。
点端屹如泰山立，画劲森似长戟陈。
宁同枣木浪传刻，少陵尤恶肥失真。
苍茫疑闻地灵泣，为失此石后土贫。
好事得之不自有，能广墨本遗其伦。
始从君武惬传玩，大句感发惊儒绅。
写公勋德无一欠，何必读史劳吾唇。
青衫志国继高唱，首论书法词逾新。
末言公忠死贼刃，不觉愤泪霑予巾。
昔人谓书乃心画，浮沉直挠皆相循。
公心远可此书鉴，体不姿媚一以淳。
严严古气自盘薄，宜汝希烈不得臣。
虽云笔力夺元化，济以忠谊重万钧。
后来忠谊弗公学，磨铅临帖虚终身。
李斯篆隶岂不好，彰彰奸迹流自秦。
乃知一艺不独善，所贵名节坚松筠。
鲁公之书以名贵，历代共宝无沉堙。

种梨易长地旧淤，春风一扫无枯株。
沙头古寺枕城角，楼殿自与人迹疏。
看花置酒三月破，点检座客惟欠苏。
酒酣花底不知处，恍若身世游蕊珠。
铜台割据古豪盛，乐事已去惟邱墟。
直须及时结胜赏，莫局官事同辕驹。
林僧迎我屡前揖，野鸟避客遥相呼。
咸阳有花远莫见，岂若此地来须臾。
风前嗅雪不宜缓，春芳过眼犹奔车。
繁枝向月合照映，乱片落地无扫除。
樽边酩酊不复计，马上倒载聊拼扶。
子由闭户自懒出，花与双眼知何辜。
天姿必欲贵纯白，红杏可婢桃可奴。
君诗险绝不容和，梁园骋思惭相如。

雕轩画室吴僧居，花草禽鱼屏面集。
岂如萧爽大士堂，雪山数尺平头立。
满斋虚白已自生，隔坐纷华不容入。
霜毫一扫都无痕，独有淋漓粉光湿。
好丹世上空纭纭，趣与师同百无十。
常时吟客惟我来，共爱此屏微静翕。
目睛难驻手试扪，指下琉璃无寸涩。
愿乘醉笔留几行，为写高僧白云什。

幸藉炎蒸力，因迁腐草踪。
清宵能自照，暗室肯相容。
雨巷幽光晦，风帘乱点重。
临书方汝赖，惟恐有鸣蛬。

夫子南州杰，相逢出肺肝。
平生潜圣阃，壮岁尚儒冠。
鸱鷃霄垠击，蛟龙井底蟠。
耻将孤愤剑，容易向人弹。

从容须陛对，萧洒待家居。
近阁从戎笔，闲裁寄旧书。
青衫逾一纪，黄卷尚三余。
闻说山斋好，何时遂曳裾。

未干宫砚墨，犹暖御炉烟。
鸡唱空催晓，龙飞忽上天。
攀髯三月暮，洒泪五云边。
盛德无容报，尘埃万寿篇。
飞帚飘宸翰，赓歌纵睿才。
歌欢三合燕，声转两宫哀。
人世金縢秘，天门玉锁开。
年年初夏月，寂寞寿山杯。

轻徭宽日力，横费惜秋毫。
临谏天容睟，尊贤圣体劳。
乾坤收化育，弓剑入悲号。
十月西陵仗，愁云隔赭袍。

乾坤泱漭作秋容，节物情怀两莫穷。
山雨欲来阴竟日，溪云不断气浮空。
赖存樽酒时倾绿，更有歌裙可醉红。
偶尔登临愈兴感，朱颜容易变衰翁。

乾坤泱漭作秋容，节物情怀两莫穷。
山雨欲来阴竟日，溪云不断气浮空。
赖存樽酒时倾绿，更有歌裙可醉红。
偶尔登临愈兴感，朱颜容易变衰翁。

圣门颜子最称贫，犹有箪瓢奉一身。
罕似饥肠游太学，独将生意托洪钧。
常时闵笑遭流俗，今日依归得主人。
早夜从容咨道谊，切防事业去青春。

登高时节异乡中，回首家山隔乱峰。
白酒莫辞今日醉，黄花不似故园逢。
苦嗟节物经秋老，赢得情怀为别浓。
却爱紫微诗意好，笑歌开口强为容。

摇落秋旻一望长，浮空颢气白如霜。
楼头待月郡城晚，水底有天江国凉。
却恨人生如寄客，未容年少即衰郎。
除非烂醉酬清景，莫惜千金换斗浆。

江花飘去不留春，海燕飞来独语人。
局促年光花过眼，飘飖生理燕谋身。
壮怀已入双蓬鬓，乐事还成一窖尘。
唯有浊醪存妙趣，不容忧喜扰吾真。

莫向醉乡寻畔域，古今容尽太平人。
沈酣天地来同处，脱略衣冠去卜邻。
一境断无车下土，四时惟有瓮头春。
虚亭未敢从君饮，犹欠陶公漉酒巾。

自恨飞迁出谷迟，东君不是故相遗。
园林纵许容羁迹，蜂蝶还应笑后时。
休恃绵蛮能巧啭，还须冷落守空枝。
春风着力年年在，未必羽翰今便衰。

昨夜寒梅忽一枝，早如常岁合开时。
欲冬天地恩先及，未雪园林色易知。
世眼已教容易赏，晓风何用再三吹。
若论霜菊无多晚，只此春葩苦较迟。

月底云楼一水湄，天光湖色两琉璃。
樽前更坐清风客，笔下争翻白雪词。
物外骨毛应自爽，世间笑语不容追。
千年庾亮胡床后，此兴今人亦未衰。

故国英雄已寂寥，飞楼气象自飘飖。
天边鸟翼愁檐额，雨后虹光转槛腰。
直恐笑歌惊白日，却怜身世近青霄。
云梯纵险容人上，始信明河亦有桥。

江上初逢社燕归，青春二月色犹微。
茸茸屐底草烟合，冉冉樽边花雾飞。
蹭蹬容图双鬓改，苍茫乐事寸心违。
紫丝结鞚谁家子，马跃东风试薄衣。

千年支许事如新，欲作前游漫历旬。
雨带黑云障俗客，猿呼飞鸟伴幽人。
从容剧论知何日，感激佳篇慰此辰。
四海声光非凿齿，道安名重若为亲。

支公昔讲支离学，堂上无容坐客毡。
往日衣冠今尚否，经春几席自萧然。
谈间精义门人记，身后清风嗣子传。
一纪宦游寻旧社，空将感涕洒尘编。

知君元日趁鹓行，双观云边耸百常。
拜表归来乘逸兴，跨鞍相就搅吟肠。
还同皇甫寻僧孺，却笑山公顾葛强。
我亦及门空刺字，不容高论听琅琅。

人讥徐子迹飘零，我爱文章辅六经。
大笔疑争造化力，幽吟难遁鬼神形。
良金纵毁刚无耗，宝剑虽埋气自灵。
进则皋夔退荀孟，莫容得丧扰中扃。

三月将交雨细时，余花扑扑柳飞飞。
已于树底闻鶑恨，更向花前送客归。
暗绿几行迎去马，乱红无数落征衣。
伤春惜别锺吾辈，此际宁容瘦骨肥。

秋郊物物作秋容，目送横天一鹗雄。
更远更疑山隔雾，或飘或聚叶随风。
对时唯恐朱颜改，遣兴除非白酒充。
感事子真成丽倡，恨无佳句敌才翁。

忆初识面越庠时，余教尝蒙觉后知。
早念儿童能刻赋，晚逢夫子许言诗。
从容江介心方壮，蹭蹬京华鬓已衰。
道旧不须亲握手，满篇往事略无违。

重城雉堞粉相围，乱片情多故点衣。
浩荡关河无表里，微茫草树有光辉。
冷侵容鬓双蓬短，急伴年华一箭飞。
却忆水曹诗句好，群鸦接翅傍昏归。

姚黄容易雒阳观，吾土姚花洗眼看。
一抹胭脂匀作艳，千窠蜀锦合成团。
春风应笑香心乱，晓日那伤片影单。
好为太平图绝瑞，却愁难下彩毫端。

绿发传家五丹桂，青云错路两朱轓。
凤批天语来严诏，马跃春风候禁门。
造膝从容应有问，披心慷慨不无言。
君王一见知堪用，未历财闱定改恩。

嶪𪩘虬檐插斗飞，乾坤秀色四晖晖。
晴江对酒平如掌，晚树开帘细作围。
笑里城乌啼月过，吟边巢燕掠花归。
主人风骨争森爽，无处容尘到客衣。

群鸟无声抱翠条，乾坤虽广绝微飙。
鱼龙尚惧沧溟沸，草木甘从赤日焦。
只与火云张气势，未容霖雨解炎歊。
经时未雨犹闲事，莫放晴虹作旱妖。

仕涂众伪杂吾真，谁信千钧重一身。
赫赫朱门公相远，寥寥黄卷圣贤亲。
府居此日嗟孤宦，乡饮当年谬上宾。
犹喜故人同旧幕，每容诗句续阳春。

昔时英杰未伸时，胯下淮阴尚俛眉。
之子古心能自信，众人谤口不须疑。
讨论直取遗经本，芟剔宁容异说枝。
圣世尊儒君富学，等闲危涕莫交洟。

乡人分散几流萍，长乐坡头已涕零。
太华相逢聊永日，故交渐少似残星。
别杯犹恨樽前缓，诗笔那容席上停。
车马东西从此隔，明朝惟见乱山青。

酣酣枕上息吾形，日过南窗第几棂。
所得高眠容幕府，为无深责系朝廷。
苦遭浮蚁催来熟，忽被幽禽唤得醒。
却整葛巾寻晚酌，竹间呼客尽吾瓶。

丞相开筵御水头，席间别乘擅诗流。
特夸元巳从公饮，不比常年结客游。
淡色云阴笼日薄，暖香花气傍人浮。
篇章唱绝虽容和，酒盏恩深岂敢酬。

上相行春乐有余，绣旗朝共宿云舒。
特教红袖停妍唱，为许朱衫托后车。
肯说大烹专鼎食，旋容小摘荐园蔬。
多才幕府论荣遇，诗句飘飘动客裾。

曾共征西幕府来，相逢今日魏王台。
喜情重把论交袂，感泪频添话旧杯。
此别情怀无限恶，他时谈笑尚容陪。
马蹄归趁春风急，应有花先禁苑开。

夏木参云百尺长，昼阴笼日一轩凉。
杂追楚榭迎风袂，冷笑淄川作雨滂。
歌扇参差立燕赵，客裾容曳赴原尝。
坐来诗句清人骨，胜抱冰壶饮玉浆。

宫壶移刻对延英，文帝从容问贾生。
儒馆旋承恩诏入，士林尤说御批荣。
丹山凤出宁无种，沧海鹏抟遂有程。
渐待青毡归旧物，区区羲献漫家声。

待月开筵细雨侵，月来宾去意空深。
未容午夜瞻全璧，先隔微云漏碎金。
万户渐宜归一望，重楼恨不起千寻。
应须润泽周封内，始放清辉出暝阴。

萸杯引满宴公堂，病客偏容泛浅觞。
为爱菊花惊晚节，不羞蓬鬓插秋香。
众宾谈笑谁倾座，上相风骚独擅场。
来岁凤池吟此日，夔龙高会耀辞铓。

登临楼观一重重，下客追随岂易逢。
九日燕私同恺乐，三台礼数极优容。
自酬佳节挥鸿笔，谁诧元勋载景钟。
只恐斜阳催胜事，时时回首望西峰。

千株缀雪绀园中，数顷花开几度逢。
体莹直忧春欲妒，色孤犹喜月相容。
香浮翠盖台光近，瓣落清樽饮兴浓。
公恰徘徊吟妙句，不须忙打寺楼钟。

初长日景午阴前，瑞雪迎开上相筵。
点缀酒杯飞细细，侵凌歌扇落绵绵。
岁功豫作三登地，云气都成一色天。
惊破醉魂诗句险，不容吏部瓮根眠。

辞源浩荡输沧海，笔势飘飖薄紫霞。
公府荐才犹未试，士林沦滞不须嗟。
相逢转更开怀抱，一跌何尝挂齿牙。
文帝欲兴三代治，可容贾谊在长沙。

笑语无踪莫更寻，每怀平昔恨犹深。
况看满幅相思字，曾诉幽闺独自心。
因想音容如在目，不知涕泪已盈襟。
恨销除是彩笺灭，弗比遗香苦易沉。

薰风微转殿南棱，玉色天颜粹自凝。
数马从容陪昼接，飞龙迤逦备时乘。
久图骏足求初得，一顾奇毛价遂增。
窃笑漫逾梅福愿，半生玉陛辄三登。

谁容豺虎漏谗人，又遣花封退食贫。
渐老可无诗过日，连年唯有闷偿春。
奔波尘土非吾事，流浪江湖合此身。
且信浊醪存妙理，一杯万虑付洪钧。

车马门前住罕逢，春坊内允独相从。
领垂素发惊潘岳，器负青云爱仲容。
身世百年今有愧，功名万事近尤慵。
不缘婚嫁须微禄，已拂红尘就赤松。

贱僚尸属邑，逾岁事雄藩。
自视无尤异，何阶计荐论。
公为千骑长，官复九卿尊。
升绌悬诸手，荣枯系片言。
俄收一介技，俾出大贤门。
锐意推臣毂，剡章飞帝阍。
先容抡散木，后泽浃孤根。
立发韩灰焰，坐生邹谷暄。
泥涂渐霄汉，瓦砾变玙璠。
倍喜非初望，难酬是厚恩。
敢忘知己赐，况有寸心存。
称谢阶墀阻，形留意欲奔。

天地悭英气，人皆所得偏。
公乎何卓越，性乃独纯全。
精学窥神奥，遗经讨圣渊。
辞宗师者众，诗将敌无前。
风雅一篇出，邦都万纸传。
斯文知未坠，大笔救将颠。
早听诸公论，仍推执事贤。
松筠贞节劲，金石亮诚坚。
向受严宸寄，尝持外计权。
才良鱼遇水，奸墨雀逢鹯。
黜陟司当尔，澄清古亦然。
裁讥成贝锦，乱曲恶朱弦。
未几恩函改，俄闻使旆迁。
彭门劳镇抚，汉诏许周旋。
铃阁昼开卷，熊轓春行田。
坐棠稀讼牒，恭梓接乡廛。
治状频称最，褒章讶未甄。
淮州繁转给，漕柄议登延。
旒扆知名旧，朝廷付命专。
温书颁绿检，要职复青毡。
岁赤膏腴地，河胶金谷船。
尚繄心计敏，能免国需愆。
既足中都食，兼充内帑钱。
输将今底绩，留滞矧经年。
不俟更书满，行聆迅召宣。
帝猷归润色，天下伫陶埏。
贱士何为者，孤踪最琐焉。
技疏谋鼫鼠，声泯类寒蝉。
七载沾微命，三霜备冗员。
谨廉徒自信，朴讷复谁怜。
材散良工弃，筋驽善御捐。
泥涂宁避辱，沟壑尚忧填。
援手惟公易，为容更孰先。
愿由门下进，毕力效尘涓。

纲纪提诸郡，朝廷重外台。
举今持使柄，第一议公才。
心计笼寰宇，时名薄斗魁。
邦家经费足，山海利源开。
待哺充兵口，图丰积帑财。
酂侯惭首汉，唐室愧称裴。
干济谋无敌，澄清志不回。
谄言迎刃破，奸胆望风摧。
美课连优异，繁司久剸裁。
由来藏器业，所趣在公台。
岂俟更书满，当闻迅诏催。
帝前推惠泽，天下活枯荄。
贱子今州县，孤踪始草莱。
十年参绂冕，再命尚尘埃。
驭吏犹防盗，怜民甚抚孩。
官箴诚自勗，士毂复谁推。
近幸穷山侧，亲瞻大旆来。
霁威宽跼蹐，赐坐许徘徊。
短效时令献，微躬或见哀。
光华生裸壤，飞焰发寒灰。
古亦伸知己，愚宁愧自媒。
铸颜惟此尔，舍鲁更何哉。
巨野容顽矿，良工取散材。
愿由恩馆出，毕力策驽骀。

忆昔初登第，公时再镇杭。
诸生尽宾礼，贱子正亲丧。
顾在齐衰下，难瞻棨戟傍。
无依绕树鹊，欲进触藩羊。
岂谓二千石，容趋数仞墙。
襟怀一虚接，位貌两俱忘。
复坐蒙严诲，穷居庇末光。
寒踪深退省，感遇剧中藏。
俄解武林印，复怀吴郡章。
重经所憩杜，俯近必恭桑。
政续前遗爱，州存旧大纲。
风骚揖韦白，术业驾龚黄。
众有台衡议，朝推治状良。
栋材抡杞梓，庙器荐圭璋。
车马还非远，冥鸿趋莫量。
傥来轻弁冕，思去傲沧浪。
俞诏优贤降，安车就第康。
鸿枢辞密辅，碧落应文昌。
世外风波息，斋中日月长。
静怜诗酒地，回笑利名场。
愚也生无似，公乎惠未偿。
昨官从一掾，去德越三霜。
逖听解华绂，末由称贺偿。
旅巢今甚迩，恩馆密相望。
倾仰心摇旆，兢惭背负芒。
功成何以祝，五福具无疆。

近侍才俱杰，明公望独尊。
纪纲新献府，德业旧王门。
礼乐陪朱邸，文章落紫垣。
训辞含鼓动，气槩独飞骞。
厌直词臣笔，坚求牧守藩。
图书迁禁合，封部领家园。
晓日旌旗叠，秋风鼓吹喧。
万人瞻驷马，千骑簇双鞬。
令肃关河静，仁深草木蕃。
先皇俄侧席，百姓互攀援。
到阙何心绪，遗弓已泪痕。
东厢延进对，数刻慰烦冤。
一昨逢仁庙，三朝见圣孙。
风云归夙契，社稷入危言。
罄竭丹诚露，从容玉色温。
殿中繄执法，陛下肇披元。
爰立宫寮近，由来国史存。
台星看比比，淮水正源源。
白简抨弹后，洪钧宰制繁。
盛期开旦暮，伟烈照乾坤。
下客真疏鄙，参戎谬荐论。
去年趋大幕，累月奉清樽。
召旨催乘传，驽情剧恋轩。
此生犹断梗，在处是孤根。
岂自身难致，云谁手未援。
空弹愁坐剑，感慕主人恩。

禁中延阁龙图贵，天下名藩益部雄。
紫诏一开双渥泽，锦城重入五春风。
吏民望拜行尘外，父老喧迎喜气中。
犹指绣衣前蜀使，宛然绿发少文翁。
独当明主新才选，应记先朝旧谏工。
苏息两川遗惠在，抚柔千里宿心同。
旌旗每顺游人出，樽俎宁容座客空。
却恐江花寻未遍，已除刺史作三公。

朝野清风五十年，更留政绩与民传。
全家只饮东阳水，自古无如太守贤。
手把耕犁农业劝，足投庠校士风迁。
弗容惠爱终三载，倍使罢穷恋二天。
来暮井闾存昔讼，去思亭观有新篇。
倾城幼艾方遮道，尽日旌麾不得前。
尘土想趋层阙下，梦魂犹忆两溪边。
吾君正欲登耆哲，未放收身到地仙。

不同四客老商山，朝出东宫暮近班。
鹏翼岂容时暂息，龙鳞祇自岁余攀。
身犹侍从先康济，心与生灵共歉艰。
郡国尚闻愆雨泽，朝廷西顾动天颜。
凌虚禁阁违登降，触热轺车事往还。
赤地相望千里外，清风一洒百尘间。
谁知奉使今持节，比见从戎昨过关。
漫学弹冠贡公喜，鬓毛萧飒欲投闲。

柏城亲见五云飞，归奏严宸侍玉墀。
重待三长专笔削，新迁八座总纲维。
却缘关辅初通属，便向斋坛去把麾。
暂使文星历东井，方资远略控西陲。
乖崖今觉诙谐验，清献但容龟鹤随。
巫峡风高送帆席，锦江春动照旌旗。
临川略应添刀梦，宣室行闻盛德诗。
看取锋车即西去，岩廊正欲聚皋夔。

近取河湟议出师，公才正合济今时。
朝廷好问平戎策，郡县无劳谕蜀辞。
萧相馈饷堪仰给，马卿建节忽西之。
未容岁课关中奏，即听风声剑外驰。
垅雪欲飞行路片，江花应发到官枝。
桑麻蔽野居民富，锦绣连甍雅俗熙。
万井讴歌饶乐事，百城财赋省文移。
就更使部虽云速，入用王朝固未迟。
绿发贵名由众论，青云旧物是台司。
东归马首须迎驾，为感新来国士知。

新秋再宿澂凉兆，间气生才历世稀。
绿发文章惊紫殿，青云事业照黄扉。
力陈社稷安危计，首斡乾坤造化机。
二相鸿图三圣倚，两扶龙德九天飞。
勋名屈指中阶少，富贵抽身北道归。
翁子乡邦才得请，邺王台观已增辉。
拥旄欲去观民政，仗钺俄来统将威。
信令指挥千帐帖，仁恩涵养百城肥。
西方几月留旌节，南面终朝待衮衣。
入幕最容孤迹早，捧觞尤抱寸心微。
初逢诞日称公寿，长愿台星辅帝晖。
考近汾阳功更似，德攀卫武道犹非。
洪𬬻物品常无滞，翘馆群英永有依。
拜赐韦贤车服盛，元城传诏到庭闱。

嫩箨斑斑玳点匀，圆肤细细玉条新。
渭川美实容先食，却向秋风懒忆莼。

燕子迎船贴岸飞，波光流色日晖晖。
都人倍恋行春乐，只恐恩容昼锦归。

绿云浮面味回长，每饮疑兼盛德香。
不独蠲烦优下吏，更容归遗细君尝。

精识世稀及，直道古难有。
哲人虽云亡，遗德不可朽。
尝厌石渠游，是邦爰出守。
浚河纳湖波，股泒活畎亩。
学宫起城隅，涂人或薪槱。
既富而教之，薄俗适忠厚。
矧予平生时，昏弱赖磨揉。
共探姬孔微，肯出皋稷后。
醇源浩罔涯，实行靡容苟。
逝甘老岩阿，寂寞待同叩。
天乎夺大成，旅兹宜兴阜。
我来薙荆榛，雨泪滴杯酒。
恸哭起秋风，落叶纷林薮。
永怀三益恩，语报乏琼玖。
愿子生人间，世世为亲友。

万事本无心，宁容意虑侵。
方池唯贮月，修竹不栖禽。
地静饶真趣，风长展梵音。
有人重税驾，经宿乐幽林。

长生不我欺，幼学每自坚。
沐浴蕙兰芳，呼吸朝霞鲜。
冠带谒紫皇，左右宾列仙。
临官太清上，拜赐玉案前。
帝王固陈迹，圣智不足甄。
衰容了成稚，白发倏更玄。
病笑留侯晚，妙许成子贤。
死者不复作，尘埃殊可怜。
墓隧侵人居，海水为桑田。
绝迹自此远，飘飖周九天。
胎化两珍禽，羽翼为我先。
养志幸有成，眷言惭自然。

开门谁频来，设榻得逸客。
明窗容棋枰，日昃熟藿食。
丛兰香襟裙，雪色覆辙迹。
忘形非无缘，拙直独莫逆。

阴崖不见日，侧径劣容步。
鬼神宅冢奥，与物随绘塑。
惟惜饮马初，想见投鞍处。
木落山势高，潮平洲渚露。

结庐东城下，适当车马路。
开门阅过客，扰扰不知数。
客或为我欢，客或不我顾。
欢我我不惊，去我我不慕。
俛仰各异怀，音容暂逢迕。
照影清水中，默然不相语。
魂交夕梦间，昔昔已复寤。
薄厚何从生，善恶非有素。
寄语朝市人，知余养生趣。

帝都冠盖区，百吏鲜闲暇。
学省独优游，儒冠足休假。
腊前辱飞书，雨后果迂驾。
远道靡告劳，心期莫予诈。
三年坐穷山，物色多可讶。
鹤林失昭师，演门吊两谢。
素交怅倾盖，陈迹空怛化。
孤吟不逢人，默坐常逢夜。
朱丹亲簿领，虫旱视禾稼。
全人犹瓮盎，薄赋兼倓幏。
君来慰何多，高论听虽乍。
雄风快披襟，佳境逾啖蔗。
从容外形骸，约略陈酒{炙火=肉}。
寻芳问名园，临溪陟累榭。
数称滍阳叟，谓实庞公亚。
昔闻固已多，今得逾可诧。
龙门走清洛，伊水共东下。
旧都富形势，时卉芬兰麝。
云峰会深入，芳草正可藉。
乘兴宁有穷，归马何当跨。
小官畏绳墨，跼蹐甚缰靶。
苟无咫尺书，限此十数舍。
举头怨鸿鹄，羽翼不我借。
终更行有期，屈指计秋夏。

上有苍苍山，下有浑浑流。
两崖类筑甬，中道才容辀。
关门密相望，设险非一秋。
借问前代人，屈指嬴与刘。
乃知伯王功，天险参人谋。
百二制六国，一面当诸侯。
东惭洛阳薄，北视朝歌羞。
时平郡国通，官守轻戈矛。
旅程兹出关，怅然为淹留。

四山环若屏，土色类坚石。
青冥积霭间，古径漏天隙。
虎牢一何险，飞鸟不可历。
狭处乃容车，天形正修白。
山行十里尽，路与洪河直。
惊波走狂沙，澒洞踏虚壁。
寒光着面目，噤枿避剑戟。
殷然出地雷，下与千仞鬲。
壮哉造化功，置此限南北。
乃知巢居民，老死皆异域。
帝鸿始舟车，夏禹勤底绩。
轮蹄日相寻，隘路遂开坼。
因缘楚汉交，英雄因智力。
杀人何其悲，贻患实自昔。
西风卷零雨，昏雾白日匿。
泥涂未遽央，客子怨行役。

意合非有求，道远义弥敦。
诗书获我心，将老遂不谖。
颓龄若驰波，哀逝稍不存。
念君税馵羁，饮水栖衡门。
正容悟失道，已矣将何言。

知此升斗狭，鳣鱏非所容。
安知庖所捐，后不成蛟龙。
为尔释囚拘，置之清泠中。
不有网罟忧，安见拯济功。
掉尾一何欢，余困犹𪡋喁。
孰云我非鱼，正见所乐同。

虑澹事从简，兴发谋岂豫。
退朝建礼门，走马长楸路。
阴风脱林槁，朝日破寒雾。
简书亦优游，宾友慰迟暮。
神仙未尝学，皋壤欣所慕。
静境出自然，胜游非浪聚。
杯觞谋须臾，肴蔌讯无虑。
赏音愧闻弦，和歌容执御。

君家庐山南，云水当户庭。
丈人悬安车，鲵齿头发青。
吏隠粟三釜，翻书十二经。
胡然辞羁旅，大江急扬舲。
太史司马公，老成兼典刑。
周南叹留滞，武库森长扃。
叩关起九州，授简欢真詅。
自兹访都邑，乘兴及郊坰。
清洛湛寒玉，嵩高环翠屏。
宫观想旧躅，丛祠记遗铭。
俗物不挂眼，俚言谁载听。
毕事黄鹄举，翩然问长亭。
念昔始相从，子少予壮龄。
定交自倾盖，结好深鹡鸰。
放怀脱羁馵，高论穷杳冥。
纵博恣叱枭，极饮常虚瓶。
后会十五年，见子云龙廷。
官书职雠校，旧简同编硎。
瓠落无所容，柘弹缘蜻蜓。
河梁一分手，南北如漂萍。
岁月不肯留，瞬息无暂停。
跳丸指飞鸟，急雪看凋蓂。
壮怀益漫漫，衰鬓成星星。
劳生百年间，所恃七尺形。
从衰得老病，讵足称最灵。
而君复何为，疲苶非康宁。
目视乱白黑，奇疮出潜丁。
饮肠日以狭，永夜甘独醒。
南方多奇药，芝术余芳馨。
引年亦多术，何必非豨苓。
往昔志读书，苦心过聚萤。
期以怪幻闻，岂只辨文鼮。
斑白乃自悟，有为皆浊腥。
古来豪杰士，蒲卢祝螟蛉。
埋骨蒿艾间，鬼火犹青荧。
孰知出宇宙，浩荡浮沧溟。
翳昏照白日，幽蛰惊迅霆。
道心不可传，法语容亲聆。
怀君意无涯，永望几涕零。
寄书南飞鸿，矫矫双翅翎。

君家庐山南，云水当户庭。
丈人悬安车，鲵齿头发青。
吏隠粟三釜，翻书十二经。
胡然辞羁旅，大江急扬舲。
太史司马公，老成兼典刑。
周南叹留滞，武库森长扃。
叩关起九州，授简欢真詅。
自兹访都邑，乘兴及郊坰。
清洛湛寒玉，嵩高环翠屏。
宫观想旧躅，丛祠记遗铭。
俗物不挂眼，俚言谁载听。
毕事黄鹄举，翩然问长亭。
念昔始相从，子少予壮龄。
定交自倾盖，结好深鹡鸰。
放怀脱羁馵，高论穷杳冥。
纵博恣叱枭，极饮常虚瓶。
后会十五年，见子云龙廷。
官书职雠校，旧简同编硎。
瓠落无所容，柘弹缘蜻蜓。
河梁一分手，南北如漂萍。
岁月不肯留，瞬息无暂停。
跳丸指飞鸟，急雪看凋蓂。
壮怀益漫漫，衰鬓成星星。
劳生百年间，所恃七尺形。
从衰得老病，讵足称最灵。
而君复何为，疲苶非康宁。
目视乱白黑，奇疮出潜丁。
饮肠日以狭，永夜甘独醒。
南方多奇药，芝术余芳馨。
引年亦多术，何必非豨苓。
往昔志读书，苦心过聚萤。
期以怪幻闻，岂只辨文鼮。
斑白乃自悟，有为皆浊腥。
古来豪杰士，蒲卢祝螟蛉。
埋骨蒿艾间，鬼火犹青荧。
孰知出宇宙，浩荡浮沧溟。
翳昏照白日，幽蛰惊迅霆。
道心不可传，法语容亲聆。
怀君意无涯，永望几涕零。
寄书南飞鸿，矫矫双翅翎。

丈人发如漆，筋力不知老。
七十置官归，时人以为早。
多公逍遥志，所向豁怀抱。
虽云容膝安，不减专城好。
忘机睨云水，寓兴植芳草。
世故不经听，尘轨从却扫。
壮子官瀛洲，济美擅词藻。
亲欢适为主，家事意承考。
古云陶渊明，避俗非达道。
息交以绝游，自处何枯槁。
公为乡先生，里邑每倾倒。
一言可镇浮，不啻千金宝。
宦游失门户，驽蹇悲栈皂。
祝身得如公，每食心再祷。

辞满苦不早，独往始为勇。
闻君湖上田，二顷容五种。
力农有休期，杂费宁谓冗。
岁事副夙心，素封弥假宠。
若人寿者相，眉豪耳秀耸。
陶公请息交，林类歌面陇。
诸侯非得友，明诏期不奉。
丛茂鸟所安，渊深鱼勿恐。
由来浮云志，九鼎未加重。
胡为突不黔，憔悴摩顶踵。

儒术喜迂阔，学官每留滞。
君侯诚百一，才智两自异。
新书三十章，慷慨天下事。
每闻一篇奏，左右称万岁。
峨峨蓬莱山，册府上帝秘。
䌷书必英才，念子方历试。
前此三数公，致身自容易。
心知青云路，已识翰飞地。
岂独铅椠间，是正琼瑶字。
顾念倾盖交，寂寞弹冠意。

城隅见连山，苍翠横座中。
白云卷霄汉，千叠张屏风。
此地有佳致，望望情不穷。
忽如出尘寰，相对前后峰。
古墙有石色，草树仍蒙笼。
樵隠事不一，养疴方易容。

大行宫车千乘强，翠华晚驾烟苍苍。
龙髯堕地长秋草，白云悠悠飞帝乡。
先驱轶出塞门外，天宇寥廓初无傍。
凄风疾雨走道路，万灵奔走谁非常。
汉家德泽遍四海，戎夷执绋虚边疆。
翾飞啄息愿效死，以彼壤穴皆容光。
词臣宗功笔力壮，感激顾遇思揄扬。
周宣中兴在云汉，武皇最著惟宣防。
道旁老翁话旧事，面目黧黑情摧伤。
赐缣如雪身独得，无衣自幸方同裳。
桑田变海不可测，恸哭白日悲风长。
君不见封禅之君皆不死，岂以衣冠之葬疑轩皇。

汉朝名臣有傅伯，谏诤由来犯颜色。
兰台下笔不自休，义阳封侯勇无敌。
石渠昨者承明直，虎符今为二千石。
邀我请赋草堂诗，草堂欲归那可得。
太行之上无高山，济水之外无清源。
闻君筑居山水际，清高正为君家言。
上有无心之云出幽谷，下有劲节之竹森寒玉。
四邻空地犹几许，容我东西一茅屋。

苍山本自千万丈，怪尔断落盈尺中。
枯松挂崖正矫矫，白云出谷方溶溶。
忆昨高秋十日雨，百川涌溢腾蛟龙。
丹青坏劫不可驻，金碧拂地俱成空。
人间流落万余一，掇拾补缀几无从。
当时画手合众妙，得此诚是第一工。
松阴行人何草草，秃帻小盖马色骢。
长涂未竟不得息，啸歌正尔来悲风。
巨灵擘华疏黄河，夸娥移山开汉东。
海波芥子互出没，大雄游戏神与通。
我今与君未尝觉，指视壁画将无同。
新诗飘飘脱俗格，得闲会复来从容。

韩干画马名独垂，冰纨数幅横素丝。
诸公赋诗邀我和，我如钝椎逢利锥。
区中才容三万里，正可騕袅一日驰。
朝燕暮吴亦其亚，幸得夷路无絷羁。
此间三马皆国马，瑰资逸态成崛奇。
有如秋空见霜鹘，下睨众禽俱伏雌。
良工苦心为远到，天机要眇潜得之。
区区驽骀浪自负，岂可丑骨包妍皮。
李侯洒笔定超诣，尚有天骥君未知。
宛王母寡今授首，汗血不敢藏贰师。

河冰始消春沮洳，老翁求鱼日来去。
川流容船网罟繁，上流下流密如雾。
跳虾潜斗不自惜，时复鲲鲕聊可识。
吁嗟劳心能几何，信道相看犹羡他。

金声掷赋惟兴公，西河智略称会宗。
曳裾置醴初奋发，听履题剑方从容。
上倚壶遂以为相，众恨王骏不得封。
韫吾良臣九京地，此意自昔悲重重。

行李资章甫，秋期看海涛。
埃尘乍振袂，淮泗幸容舠。
飏舄双凫健，飞乌五两高。
须君菊花酒，慰此寸心劳。

空胸迷旧学，华发怅颓龄。
江海容孤翼，云霄寄客星。
未堪循吏传，默守太玄经。
正恐声闻酒，令人醉不醒。

晕逐阴风起，光随凛气多。
霜应摧桂树，冰恐彻天河。
池镜初容鉴，窗棂亦戏磨。
关山千里雪，此夕共金波。

野性耽章句，春容看旅愁。
眼前都俗物，天外倚高楼。
芳草茫茫绿，清淮{氵盎}{氵盎}流。
片云还欲雨，怅望恐花休。

尘埃十年梦，江海一身归。
境与夙心会，事容前日非。
连山横远势，定水湛明辉。
别后相望处，云孤雁自飞。

举世同逆旅，此身那拙谋。
趣营容膝地，适似种瓜侯。
药饵扶多病，躬耕强隠忧。
弹冠仍应客，车马肯淹留。

雨雪寒休市，春泥早闭门。
严城深窈窕，孤月静黄昏。
栖翼此中树，高舂何处村。
物容烦应接，乘兴即开樽。

不分春色晚，杨花意气骄。
吹嘘轻一羽，容易点层霄。
细细穿檐隙，姗姗学舞腰。
暂来幽僻地，还复去人遥。

屏星驻真境，乔木尽萧森。
野旷日偏永，山寒云更深。
九皇容尽信，万事盛来今。
回首灵光殿，飞鸦起暮林。

车书共文轨，律度出声身。
明白垂中典，优容礼直臣。
熊罴渭川叟，风雨越裳人。
更想攀髯士，犹知不犯鳞。

弱扇避风澜，卑飞岁复单。
君行反阊阖，人望接鹓鸾。
斋日容台峻，书签策府寒。
谁言今昔异，王贡本弹冠。

结束并州骑，雍容使者车。
乃心长象阙，称旨得金鱼。
熊鸟空遗术，龙蛇有谶书。
平生一笑乐，回首涕盈裾。

度索方殊域，昆仑起素封。
几人曾白眼，吾子幸先容。
晦迹煤炱暗，含滋沆瀣浓。
上林求异木，诏使会寻踪。

天下英雄将相才，自铭重石画云台。
老夫不薄淮阳守，明诏幸缘黄霸来。
岂有豹文容雾隠，更惭鹏翼待风培。
诸卿相与望此府，诗笔纵横武库开。

使君出守腰铜虎，东第归来上濯龙。
四姓礼容均马邓，三刀形胜梦巴賨。
军中乐事随谈笑，徼外威声待指纵。
壮岁勋名当自致，舅家恩泽不成封。

鶑谷相从列俊英，四朝容许滥虚名。
忍将百老言存没，乍喜三人咏合并。
春入芳菲皆意思，酒随衰朽即心情。
新诗不怪烦先唱，犹向君前畏后生。

行马门阑与古同，客车连轸响隆隆。
定知醉饱能容士，当信康宁尽属公。
剽得新声夸耳性，传将佳句愈头风。
文人桃李多无数，珠玉旁边愧此翁。

清汝泱泱紫逻深，绿车红旆付重临。
圣朝不逆原鸰意，达士俱存塞马心。
日赤报衙容晏枕，夜兰留宴纵清斟。
凤池何必全胜此，薄暮归休客万簪。

秋来无闷亦无悲，世味年华老遍知。
黄叶暮蝉携杖处，断霞鸣雁倚楼时。
淮阳汲守容多病，水部何郎最解诗。
咫尺音书那度岁，春风已复柳垂丝。

立春幡胜紫宸朝，正以金珰插右貂。
便觉阳和生暖律，俱承庆泽下层霄。
奇零雪片依楼角，容易风威转柳条。
七十无能不归去，强将衰白向颜韶。

层城表海势嵯峨，车骑雍容乐事多。
八月潮平占候火，三更日上看涛波。
闲留方士谈迂怪，醉听齐讴起艳歌。
莫以高材厌留滞，功名从古喻裘蓑。

帝家三正付惟清，岑寂容台最古厅。
长日斋居空旦旦，几年华发欲星星。
霜风洒叶都成赤，篱菊疏花杂间青。
多少旧溪招隠兴，暂因厘事绕林坰。

野芳乔木共回环，步到西城五里间。
值有丛祠休足力，就为幽境慰心颜。
鸥声远水连晴日，刹影高台似浅山。
胜事本来容易集，可怜人自不能闲。

九折无艰蜀道通，使君车骑最雍容。
尚书不复拘三辅，御史仍开给五封。
接境去思棠树密，退公欢燕彩衣重。
治民固有张京兆，坐看巴人益劭农。

名宦于身甚纆徽，白头青紫莫言归。
曼容自以微官去，蘧瑗应知过事非。
笛竹满山经夏冷，江鱼如玉向秋肥。
避喧不厌尘纷远，何况孤城人迹稀。

五城金碧尽楼居，西望屯云蔼太虚。
瑞气长存春不觉，美光相属夜如初。
归承宣室雍容问，密受神君策画书。
力士传车空杳邈，真游本自接储胥。

古木号蝉鸦乱栖，凉风稍稍袭人衣。
高楼鼓角悲秋意，小市渔樵竞夕晖。
虽有簿书容暇豫，强从宾旅复来归。
闭门跃马俱人事，吾道何能问是非。

玉关归马候全师，虎落无尘指列旗。
壮士欢声歌杕杜，降人破胆望枪累。
禹功远近逾千岁，汉德并容过二仪。
青海远通青冢地，白羊斜界白狼夷。

半夜北风凛凛寒，倒衣惊问紫衣班。
云容不辨阴晴际，月色犹迷爽晦间。
偏喜鸣鸡识钟漏，正怜残梦失江山。
濯缨簪笔初无补，空愧纷纷数往还。

帝城车马日喧喧，物外相从意爽然。
自有药壶容到客，独摩金狄叹流年。
高秋天幕收零雨，清露风林嘒暮蝉。
曾愧丹砂为狡狯，更谈沧海变桑田。

勇夫常作三军获，辩士多从五鼎烹。
到了是非皆妄想，不缘侥幸亦无名。
小山丛桂容招隠，负郭良田任耦耕。
倚伏会应齐北叟，朱愚那复问南荣。

窜逐衡湘一病翁，望乡愁对祝融峰。
不同桂管为元帅，闻道苍髯益壮容。
岭水分流清注北，雪花成片更宜冬。
丈夫生死论交地，书札宁当向我慵。

黯澹流云索莫风，晓瞻双阙望苍龙。
秋还鹰隼非无意，凉入枫槐不变容。
寓直鬓毛悲骑省，雠书编简待陈农。
黄花黄叶催时节，倩问谁家酒最醲。

丹砂未化不成仙，白发衰容五十年。
已自灰心当世事，更能回首大夫贤。
对棋可待矜无敌，读易聊须记绝编。
寄语山阴顾元叹，人今同病始相怜。

使节皆穷浊水源，降羌系踵慕称藩。
强颜假守真无补，取笑高人不惮烦。
岂有天池容斥鷃，莫将沟断比牺樽。
南山若许堪归老，二顷平田十亩园。

病卧湘山念所亲，惟公长记可怜人。
寄书不啻从容语，问舍仍惭消息真。
半死孤松函征羽，恋轩瘦马强精神。
祁奚鲍叔宁欺我，三入今看总四邻。

鼠牙雀角穿垣屋，墨绶铜章愧吏民。
制锦可无容膝地，戴星亲作执柯人。
奋飞翚雉檐双翼，积叠鱼龙瓦万鳞。
若比治蒲增四善，种花仍欲笑安仁。

云水东南万里来，宦情羁思两悠哉。
旧交备礼矜垂老，晚辈多端谤不材。
匠石颇知几死木，火炉容有复然灰。
过梅收潦秋风起，待得鸿飞燕子回。

鹤发霜髯新复新，为郎补吏两因循。
争先不及三千客，顾后犹容五十人。
绝学捐书从佚老，曲肱饮水会忘贫。
江湖极目连天白，照影知无缨上尘。

王子能诗古不如，壮心豪气未应除。
百年总付人间世，一腹都容天下书。
白雪关山来騕袅，绿萍池沼秀芙蕖。
穷愁已作无闻老，相愧临濠一问渔。

板筑废已久，楼居仍可嗟。
敢辞才不逮，何说智无涯。
史例同新作，民谣异刺奢。
栋梁虹夭矫，轩槛兽盘拏。
万室瞻华宇，千兵拥建牙。
浮云生柱础，杲日透窗纱。
明灭穿林水，稠重复堑花。
长空指去鹭，过雨乱鸣蛙。
屡获诗人赋，时纡长者车。
荐觞凝缥白，谐语缪壶龃。
隠吏容攀桂，终更遽及瓜。
多惭双鬓雪，萧飒对文緺。

汉郡王封宠，周宗伯命加。
犬牙基自若，麟趾叹于嗟。
陵谷随人世，春秋积岁华。
泄云余荟蔚，浮济变津涯。
端木倦游学，朱公精贷赊。
于今富而丽，遗俗俭宁奢。
使辙常交错，京藩倚捍遮。
锄钩非盗用，箫勺换兵拏。
朴直叨三组，工夫尽两衙。
戎容剖符虎，士气肃旗牙。
圜土几无讼，虚庭不禁哗。
对棋销白昼，清啸岸乌纱。
池馆澄潮水，楼谯冠暝霞。
绿梢檐外柳，红朵砌前花。
徙倚危栏峻，行来缭径斜。
巢林安短翼，擅壑愧跳蛙。
夙昔未更事，游谈多自夸。
奏盈方朔牍，书过惠施车。
臧室初縻迹，连城晚拜嘉。
华颠看欲落，病齿不胜龃。
珠琲轻鱼目，桐丝陋马挝。
敢论鸡似凤，愿食枣如瓜。
台妙前辞满，安舆久卧家。
最容高尚志，那肯待青緺。

汉郡王封宠，周宗伯命加。
犬牙基自若，麟趾叹于嗟。
陵谷随人世，春秋积岁华。
泄云余荟蔚，浮济变津涯。
端木倦游学，朱公精贷赊。
于今富而丽，遗俗俭宁奢。
使辙常交错，京藩倚捍遮。
锄钩非盗用，箫勺换兵拏。
朴直叨三组，工夫尽两衙。
戎容剖符虎，士气肃旗牙。
圜土几无讼，虚庭不禁哗。
对棋销白昼，清啸岸乌纱。
池馆澄潮水，楼谯冠暝霞。
绿梢檐外柳，红朵砌前花。
徙倚危栏峻，行来缭径斜。
巢林安短翼，擅壑愧跳蛙。
夙昔未更事，游谈多自夸。
奏盈方朔牍，书过惠施车。
臧室初縻迹，连城晚拜嘉。
华颠看欲落，病齿不胜龃。
珠琲轻鱼目，桐丝陋马挝。
敢论鸡似凤，愿食枣如瓜。
台妙前辞满，安舆久卧家。
最容高尚志，那肯待青緺。

当世英雄彀，连年伯仲贤。
友于声竞爽，敌万智无前。
谠议天人际，驰辞日月边。
会惊文得凤，真谓笔如椽。
万乘亲前席，诸生敢比肩。
晚成无近器，妙选悉青钱。
济美高阳旧，传经韦氏专。
公侯将必复，廊庙定谁先。
步武青云接，官曹画省联。
轶群看赤骥，洵直想朱弦。
德赏今谁拟，才难古亦然。
从容照棣萼，闻望已陶甄。
夏屋方隆栋，云樯稳济川。
那令得贤颂，祇贵汉王渊。

申甫维崧岳，东方本岁星。
旧书容尽信，成事况亲聆。
南纪浮江汉，青炜变顼冥。
气和方毓粹，地胜已储灵。
德宇何寥廓，斯文实典刑。
龙驹来汗血，霜刃脱青萍。
智略联三捷，规模壮六经。
羽翰惊海运，辰象属天扃。
回首烟霄近，横云汉阁青。
河图开秘奥，龙节付仪形。
万里风声肃，三年楚俗宁。
里甿羞䗖蝀，乡校谨螟蛉。
圣主思霖雨，群生望大庭。
指期调鼎实，洗眼颂椿龄。
授易尝占晋，论诗窃次駉。
莫言狂简士，足记景钟铭。

禹积基壶口，尧仁被冀方。
官迎赤车使，诏选琐闱郎。
力学推元稹，高才属长康。
壮怀来慷慨，得志自轩昂。
爱直容知默，中和异吐刚。
一台传駮议，二府见分章。
前效平原浅，严威夏日长。
居常祇逢掖，试跃即干将。
云汉昭回地，鹓鸾八九行。
穹庐休夕拜，覢弩备晨装。
洚水成滔陆，流庸颇异乡。
挂冠劳畚锸，佩犊问耕桑。
哺乳增𫌇粥，完肤涤痏疮。
朴忠将漕最，惇厚训兵强。
冀马罗驰传，河鱼饱食鲂。
细书夸睇视，淳酎沃烦肠。
肯作田园计，宁嫌鬓发苍。
能令老者奋，直与大鹏翔。
处世当何语，怀君岂易忘。
哂由终所畏，与点自知狂。

漆雕未能信，阳甫免归居。
理以逍遥得，材由濩落疏。
狭才轻势利，小隠幸林庐。
藿食由来事，茅茨不愿余。
南檐容曝日，侧径喜携锄。
筋力吾如此，功名世有诸。
忆初干万乘，徒步谒公车。
投射东堂策，归来北阙书。
先鸣烦指日，弱羽愧吹嘘。
云雨非人力，泥涂亦诏除。
江湖轻乘雁，钟鼓陋鶢鶋。
有道翻羞卷，迷津幸遂初。
幽栖谢车马，至乐狎樵渔。
述作称狂简，谁能问起予。

浙水三江外，朐山百郡东。
专城须闻望，半刺亦才雄。
浪海元无际，吴潮近峡中。
茵凭那独异，翰墨自兼工。
追昔贤良举，殊时步武同。
百篇传冠古，半策已全功。
咫尺腾霄使，回旋着籍通。
龙媒流汗血，凤羽杂凫翁。
烈士犹难进，清朝各愿忠。
伏蒲宁曲学，鸣鼓尚深攻。
物理安圆凿，人伦陋发蒙。
俟河愁敝箄，破胆忤丰隆。
力挤胶西相，廉欺第五公。
绝弦迷促轸，折翼创虚弓。
卧阁宁多病，治中有旧风。
从容付丞史，咻噢及儿童。
使者诛求急，王人礼数崇。
汤年偏一溉，稷御不终穷。
高宴延仙伯，闲游历梵宫。
怒涛翻练白，浴日上霞红。
沙鲒能藏蟹，江凫不慕鸿。
五云瞻碣石，七泽望青枫。
瓜戍留麋巀，茅心忆桂丛。
赐环聊衮衮，遗楪漫忡忡。
困学今将落，生涯只屡空。
头风吹过雨，鬓雪乱飞蓬。
龟死宁遗策，鸾栖岂愿笼。
劳生俱梦寐，有道或喑聋。
绝唱常难和，幽光更待融。
知音怀感慨，不独寄丝桐。

膂力期方壮，功名付众才。
朝廷不能出，轩冕傥时来。
贤者皆知此，劳生亦念哉。
暮年均暇逸，末路忍低回。
延阁通云汉，东垣接上台。
老成宜鹤发，绝足信龙媒。
脱落经纶际，从容里地开。
图书收旧素，池籞就穿栽。
松竹依陶令，儿童戏老莱。
尚知南郡富，肯使少游哀。
讵有东家问，端思齿杖陪。
会为三径客，幽屏谢尘埃。

明府敏为政，经纶功已深。
无欺礼神意，不扰爱民心。
直道容多梗，良时避孔壬。
未成宣室召，空赐颍川金。
兹日量天听，方春报雨霖。
望蜺舒黯黯，笑电趣涔涔。
耒耜欢南亩，歌谣变越吟。
和应光𦶟户，润足俟薰琴。
久客羞王粲，忘饥学汉阴。
鹿门那忍去，留钓此江浔。

层云升苍莽，密雪乱高低。
巧致欺工倕，繁多感计倪。
因高宜岳镇，善下及涂泥。
海变方朝若，天通忆命黎。
悬檐垂龃龉，投隙置刀圭。
冥顼豪无赖，娥舒弱易迷。
清心还自照，正色故思齐。
报曙端成误，惊春妄问奚。
林珍翔鹭鹄，玉气堕虹蜺。
猎野甘燔兔，登川快臛蠵。
风回飘柳絮，日暝乱醯鸡。
虫篆初难辨，庖羔久未刲。
冥鸿愁径度，饥雀怆单栖。
律验知阳复，天旋测气跻。
浮生共羁旅，外境本筌蹄。
置酒容高会，论文慰解携。
诗从载涂唱，赋为骋妍题。
数听波涛辨，滔滔百仞溪。

朔雪三冬暮，同云万里间。
昊天还质素，长路失幽艰。
舞急低仍举，吹多去复还。
增高元稍稍，投隙故闲闲。
积卤输盐浦，飘沙聚玉关。
怒涛狂振海，叠𪩘坐移山。
喜厚犹多积，憎繁讵得删。
旗旛高卷野，尘壒密通阛。
点缀林芳乱，装褫石藓斑。
户斜遗尺剑，窗缺置连环。
圭璧衣裳会，闾阎米粟颁。
折篁终不屈，乔树顿堪攀。
纨洁裁歌扇，珈明耸髻鬟。
运筹思巧历，语异叱神奸。
冻笔无由捉，强弓不易弯。
雁号随雀瞀，龙蛰并鱼鳏。
坎辟威权厉，阳芽势力孱。
晦冥愁运促，温燠怆时悭。
畛域通三壤，涂泥洎百蛮。
暝鸡矜喔喔，宵犬事𥬞𥬞。
踠足伤骐骥，迷群失鹭鹇。
制书思籀颉，议巧谢倕般。
蚊翼腾空曲，芝英擢野菅。
藩篱容月魄，轩陛绝人寰。
感物徒酸鼻，明心肯汗颜。
露肌寒得胗，直指冻成袴。
檐罅风号劲，炉灰火逗殷。
猎狂怀塞漠，渔乐记江湾。
饮乏枯瓢弃，磨稀古铁顽。
莫欺东郭履，不愧半通纶。

丘祷亦以久，斋居先筮从。
鸣驺趁残夜，触石会前峰。
箫鼓终椒奠，风霆起蛰龙。
化工轻瞬息，幽贶振舂容。
洒濯埃尘绝，虚凉灏气逢。
小人思学稼，即事喜年丰。

白麻诏出凤凰池，金节铜符副锡珪。
故事周公不之鲁，是行山甫亦徂齐。
百年礼乐更梼杌，万国车书载狄鞮。
开阖乾坤容海运，斡回枢极寄杓携。
故都形胜余龙虎，开府文章盛壁奎。
列坐诸生亲绛帐，纵谈禅伯得金篦。
四山岚气连松梓，二水波涛乱鼓鼙。
里老傍车看画鹿，江灵低首避燃犀。
鸿河带地长余润，蟠木开花亦有蹊。
跃冶空惭折钩喙，在钧仍似落巢泥。
苦心刻鹄才成鹜，卑意函牛祇洎鸡。
早晚重开丞相阁，为公羸马踏沙堤。

看雪望春何处好，城腰山腹暂来登。
人知容足无余愿，便是章华与九层。

宫柳飞花暗度春，斛愁容贮奈伤神。
曼声试作鸡鸣曲，何必阳关无故人。

问山何意及郊农，天欲为霖不见容。
少闭土囊诛啸虎，也教云气得从龙。

病余清骨鬓成霜，惭负腰间郡组长。
等是君恩容卧治，淮西何必减淮阳。

漾漾溪流碧照天，荇丝荷叶小如钱。
容易白鱼时挂网，插生幽鹭肯回船。

历说诸侯七十余，绝粮桑落尚欢娱。
不容而后知君子，方笑南冠驾乘驹。

嫖姚不复顾家为，谁谓东山久未归。
卷耳幸容携婉娈，皇华何啻有光辉。

杨侯古书数十轴，草隶缺残犹可读。
古书流传动千岁，书可仿摹古容伪。
爱君苦心能辨之，等捐千金不为费。
世尝售名不售真，物可见形难见神。
重令志士一惆怅，念有遗宝随埃尘。
东墙西墙画满屋，瑟琶小儿理新曲。
鄙夫长安交游少，骑马能来与君熟。
万事好恶我自知，不作浮沈为人更耳目。

山临太湖上，寺隠青萝间。
五坞洞壑邃，众峰屏障环。
浓岚面光彩，惊波背潺湲。
云归定僧寂，月伴樵夫还。
林墅掩蒙密，级磴容跻攀。
钱氏建圭社，此地为家山。

慎言浑不畏，言出患常随。
须信机枢发，难容驷马追。
三缄事可见，两舌业当知。
口是起羞本，愿君且再思。

国法须遵守，金科尽诏条。
一毫如有犯，三尺不相饶。
岂肯容奸黠，何须恃贵骄。
自然逢吉庆，神理亦昭昭。

华宗晚贵派虽殊，别圃留诗叙旧娱。
导水决谋摧宦者，尊君抗礼屈单于。
日疏宾合容谈麈，秋过家山好鲙鲈。
宸眷许来应暮召，不须久计恋东吴。

余生苦多难，所向招诋谰。
前年失二子，悲肠剧刳剜。
悸魂念职守，忧患何弥漫。
叫阍辄自陈，闻者为辛酸。
朝恩俯从欲，幸忝留司官。
薄廪霑甑釜，尚愧远祖丹。
西都多巨公，贤哲罗衣冠。
亲炙挹高义，朝夕陪清欢。
蒹葭倚白玉，蚁蛭对层峦。
肴羞屡陈列，桃梨烦雕钻。
翰林壶冰洁，秘殿朱绳端。
远识固莫测，确论宜不刊。
立行皆表的，析埋亡髀髋。
从容及议乐，辩论生酒阑。
相圃众如堵，楚战惴旁观。
辞锋奋铦利，学海翻波澜。
解带拒班输，登坛劫齐桓。
焚舟却魏武，火牛快田单。
守义若据险，持说侔执干。
当仁不相让，食马几及肝。
听者如馁人，得味皆珍餐。
折衷无圣师，简编阙且残。
谁能置轻重，愈见制作难。
两家难未解，宜僚徒弄丸。
辨璞待炎火，知松须岁寒。
善教已乃孚，大器久始完。
人虽不我合，留俾后世看。
行道匪彊聒，贤蕴宁遽殚。
用舍系所逢，明哲固能安。
乐天复知命，颐养资广胖。

颍川太守无羁束，为政课卑才第六。
里中耆旧六七翁，渐闲勇退皆高躅。
独愧衰疲掌民社，谩拥熊轩驾丹毂。
身病何由安百姓，才薄岂当尸厚禄。
巧匠居旁只坐观，老手真能袖间缩。
唯有过从相爱心，青松不肯更寒燠。
韩公开宴坐高堂，帐帟垂红窗绮绿。
帘深不散玉炉香，夜长屡剪铜盘烛。
从容谈笑杂笙歌，烂熳肴烝兼海陆。
翩翩舞态学惊鸿，嘹喨龙吟出横竹。
与公进退晚相同，曾共忧勤参大麓。
酒量从兹减壮年，岂复长鲸吞百谷。
兴来犹勉奉公欢，金尊未釂先颓玉。
且同万物乐时康，况慕诸君知止足。

宝运兴王国，真贤降帝庭。
乾坤深毓粹，河岳共储灵。
庆泽贻谋远，光华变世丁。
精心该古学，夷步涉仙扃。
虎变腾彪蔚，鹏飞绝窈冥。
畋占渭滨兆，梦肖傅岩形。
姬旦兴周典，桓荣授汉经。
四聪延启沃，百辟仰仪刑。
金节临全魏，天声震北溟。
仁恩宣雨露，威令肃风霆。
玉垒兼前好，黄枢冠旧厅。
出封仍衮职，开国直龙廷。
乐育先儒学，忧勤察讼囹。
谈宾延白屋，卫剑匣青萍。
体貌师臣贵，功名史笔青。
朝廷方倚重，民物傒图宁。
大厦容栖翼，洪锺谢寸莛。
徒能继舆颂，倾意祝遐龄。

拙宦身何补，谋生术不高。
履霜惭践屐，察俗念同袍。
独鹤寒先警，哀猿夜更号。
凄风猎兰蕙，浓露湿蓬蒿。
故国荒三径，南冠叹二毛。
使轺违右蜀，贤里隔西豪。
吾友真时杰，斯文敌楚骚。
一官曾共守，多难适联遭。
讽咏餐忘味，赓酬夜费膏。
倦禽慵择木，涸鲋羡游濠。
交分穷弥笃，相思梦亦劳。
未能抛假绶，何计理行篙。
老去情难展，忧来首独搔。
书勤空系雁，河广讵容舠。
郡僻稀民政，科繁属吏曹。
饭粳吹玉粒，尝蟹擘金螯。
治性亲黄卷，蠲愁仰白醪。
任真倾肺俯，共醉沃醨糟。
夕惕持新禁，年凶减众遨。
光阴徒汩汩，怀抱慎忉忉。
归隠输陶令，参禅学李翱。
因君破蒙滞，遣兴彊含毫。

老畏风光速，闲知日晷添。
惜春逢雨急，病酒与愁兼。
采蘂蜂须泾，衔泥燕觜黏。
水声淙曲沼，花气递疏帘。
坠絮柔铺径，高梧翠倚檐。
清伊照窗碧，少室插云尖。
老蔓蛇难蛰，残红火不炎。
邀朋拟白社，取友尽苍髯。
馔具虽真率，宾仪去谨严。
主公纡绣衮，词伯玩书签。
陶冶恩唯旧，葭莩契偶霑。
尊崇储峻岳，高洁仰孤蟾。
社稷勋无敌，轲雄学不厌。
威声传异域，名姓到穷阎。
宾主均欢爱，乡闾化静恬。
应怜孤客志，粗守小官廉。
饥赖监河粟，贫无遗盗缣。
清朝惭禄薄，丰岁喜鱼占。
识暗妨时用，心愚以古潜。
狂歌忘皓首，醉眼怯青帘。
东阁容疏放，西都慰伫瞻。
酬诗常愧拙，负弈固非谦。
久玷题评末，深蒙道义渐。
虚舟不复系，所向可无嫌。

幽圃多清致，人贤乐有余。
游心同艺苑，归兴若田庐。
畦广容栽药，门扃为著书。
筑台占岳顶，凿沼洒伊渠。
庵仿卢仝屋，坊邻白傅居。
拂床留倦客，种竹荫游鱼。
弄水衣襟湿，遵流酒盏徐。
园翁名草木，山鸟戏阶除。
密席延商皓，高风迈汉疏。
城西老诗伯，独免醉登车。

汉法忠贤有不容，遂持名节隠蒿蓬。
生灵莫见真儒效，爵禄多酬战士功。
燕市终难沽美璞，鱼罗安得挂飞鸿。
圣朝高士优游甚，自有行藏继祖风。

疏闲心迹久相亲，一别江城两见春。
身若孤鸿长慕侣，道非尺蠖敢求伸。
优游岁月空尸禄，明润溪山不染尘。
尊酒从容皆胜景，欠君来作席中宾。

两奉清欢到碧塘，再游无奈惜春光。
莎匀古岸添新绿，蝶遶残花采旧香。
佳木引阴交翡翠，疏林迸笋补筼筜。
从容赏遍西园景，化国偏知日月长。

官舍荒凉近古城，园林七月起秋声。
偶来嘉客从芸省，似对清冰满玉罂。
谈笑从容诚吏隠，逢迎疏野愧朝英。
田庐未得长归去，山鸟知人半夜鸣。

半生奔走困尘埃，晚得优游掌旧台。
庭柏岁寒青独在，林乌朝夕倦重来。
闲霑薄禄诚多愧，老向清朝信不才。
唯喜洛城俦侣盛，从容相遇即衔杯。

行乐心清日日添，诗豪酒健独能兼。
从容对客忘威重，自是天真不是谦。

白首衰颜愧复来，当时怀抱向谁开。
登临仿佛惊前梦，游赏从容忆旧台。
旨酒欲斟怀老伴，高吟难敌想天才。
会须早逐君归去，茅屋荒田半草莱。

叨荣报国老无成，辞疾还乡负物情。
身近良朋如倚玉，心怀诸弟若摇旌。
成行每羡随阳雁，得友何惭出谷鶑。
光禄官闲容谒告，扫除门巷待同行。

三纪荣途愧汇征，数逢忧患见交情。
江吴切喜陪经席，关陕还容并使旌。
大尹彩旟方画隼，上阳乔木欲迁鶑。
铜驼金谷春游盛，谁伴朱轮五马行。

守麾犹得长诸侯，全晋提封二十州。
画角悠扬高戍晚，黄榆摇落故关秋。
防边战士多乡思，并塞胡儿学汉讴。
早晚罢兵容请老，邀君同醉潩湖头。

宦游离索每相望，弟妹俱来喜莫量。
言笑从容忘世味，盘筵简率任家常。
清朝幸免鸰原急，白首欣逢雁序长。
安得身闲归里社，一尊共醉乐时康。

两家契义世难伦，老去相逢意愈亲。
衰暗岂能宣上化，高闲空惜致尧人。
论交白社逾三纪，接武黄扉近十春。
终日追陪何所乐，从容言笑尽天真。

上庠英妙已相陪，随计观光亦并来。
给札偶容亲砚席，抡才同是中条枚。
他年阔别常千里，此地过从只两回。
衰病从来游宴少，为君尊酒喜频开。

宠荣逾分自颠跻，珍重高人早拂衣。
山郡经时无好客，铃斋终日敞闲扉。
琼瑶获报欣情重，酒醴将诚愧物微。
道义充盈文笔健，应容残朽再亲依。

秋雁三山度，晨鸡五点号。
节逢黄菊秀，庵陟白云高。
共泛忘忧物，聊停好善旌。
论心如淡水，得句胜连鳌。
事简曹参市，民熙李耳牢。
感辰资友露，乘暇集宾蒿。
岭郁青牛气，潮翻白鹭涛。
清时丰远览，故国喜相遭。
笑整龙山帽，闲追老鹊艘。
少陵怀北阙，靖节傲东皋。
傅亮吟登馆，刘伶醉捧糟。
行藏云出岫，物我海容舠。
支鹤鸣冲汉，庄鱼静乐濠。
日斜车转鹿，风劲服添羔。
爱景重铺席，穷欢更赋毛。
臂珍牛渚蟹，池溢马台醪。
霸气卑蜗角，尘机息兔毫。
断金心内固，挫物笔端豪。
乌府风云器，皇华柱石曹。
吾衰亦何幸，拭目叹风骚。

邂逅相遇三诗翁，适我愿兮江之东。
每乘高兴即同赋，矧值修竹华严宫。
迫穷收弃势相远，交我以淡情何重。
古来金石论贤达，应求本自声气同。
清晨登此亭，亭前罗层峰。
浮云开白日，金影升珠栊。
高标不逐四时变，翠色可夺千葩红。
一日无此君，子猷啸咏已不浓。
清风飒然至，渊明喜动羲人容。
化龙况是葛陂杖，待凤幸列朝阳桐。
伶伦裁嶰谷，律吕因雌雄。
太和尚可致天地，烦想岂特疏心胸。
下逮汉蔡邕，取椽制笛柯亭中。
与夫皮为冠兮叶为酒，皆自荆阳之贡东南之美兮，冒霜停雪拂景云而萦惠风。
吾曹对此但欲适清乐，不学渭川之人兮资千亩以敌万锺。

西北有招提，洒然尘垢外。
兹游久未遑，欣与高轩会。
邃室俨图画，危亭隠松桧。
逍遥步荒径，蓊密拂轻盖。
开冬含余清，幽律惊爽籁。
行行转城隅，亭午云容晦。
六朝三百秋，览迹增悲慨。
金舆成寒灰，簪笏散烟霭。
龙沈景阳井，栏刻惟存戒。
更余三品石，默默冷相对。
我视此邦倾，如鱼自中溃。
民财尽锱铢，民命轻草芥。
三阁与十宾，积累成大憝。
昔人赋黍离，摇摇发行迈。
偶来牵我思，已涉南荣诫。

紫泥封诏下天关，青锁俄虚侍从班。
朝袖暂怀新印绶，绣衣荣过旧家山。
鉴湖风月供吟笔，稽岭烟霞入醉颜。
宸眷未应容满岁，使车行被命书还。

越守新除汉夕郎，剸繁从古籍才良。
一麾偃息专方面，千骑雍容过故乡。
近侍暂虚青琐闼，还朝行捧紫泥章。
邦人喜庆今何幸，复见前龚与后黄。

山盘水转小桥通，殿角峥嵘倚乱峰。
世上自闻真法力，岩前无复白狼踪。
蜃喷海气昏危塔，龙戏江声杂暮钟。
为爱赞公房外月，解鞍求宿愿从容。

数萼初含雪，孤清画本难。
有香终是别，虽瘦亦胜寒。
横笛和愁听，斜枝倚病看。
朔风如解意，容易莫吹残。

公从书阁登词掖，西帅重归始五年。
当日诸寮半荣落，后来几辈杂愚贤。
斋前花树多新植，架上尘签乱旧编。
嘉遇荣名时所贵，从容感咏属觞篇。

叠鼓翻波汴流响，双旌照地秋日晴。
兰陵使君下斋舸，都门送客冠盖倾。
使君去从金马署，颜朱发漆意气横。
十年待诏困囊粟，千骑乞得专名城。
城居虽小地迺大，物众力薄俗喜争。
惠穷迁暴各有术，从来治者难其平。
使君才勇固自许，一州讵足烦神明。
从容谈笑期月尔，坐听道路传能声。
教行民服已无事，乘时豫乐与众并。
惠山荆溪两秀绝，丹毂画隼当春行。
还有歌诗写高兴，宾客谁许从唱赓。

吾闻天台久，尝读兴公赋。
兹为东南镇，神灵之所据。
奇挺究万状，嵩岱不足语。
颇疑说过夸，特为辞之嫭。
象微迺州民，能识山之故。
从容试为问，聊得一二疏。
赤城建霞标，上与牛斗附。
万有八千丈，矗若天一柱。
瀑布发高源，飞流翻四注。
雪霜浮虚空，晦明乱朝莫。
岩足多丹石，光华灿宝璐。
楢溪百余仞，欲济毛骨怖。
九折凌峻梁，五界穷幽路。
芝兰散奇草，松桂罗嘉树。
祥风吹白云，飘然若可御。
幽閟足龏怪，纤悉难毕具。
凡迹古不到，神物阴自护。
传闻昔人说，中有洞天处。
是名不死墟，众真所游聚。
玉堂敞金庭，碧林列瑶圃。
有能从而求，得之迺仙去。
斯言宁可信，良非吾所慕。
吾志本丘壑，久已失厥趣。
谁言石渠客，乃甚辙中鲋。
秋风日已高，归心浩欲骛。
兹山宿所爱，送尔缅东顾。
吾庐因尔卜，伻来审绘素。

日上扶桑辟九关，天威咫尺不违颜。
簪绅就次初传警，内外分朝迭进班。
霜压陛隅螭闯首，风摇殿户兽鸣环。
圣君从谏宽狂直，丹槛无容复敢攀。

士有逢辰泰，荣名四十期。
更持使者节，数建守臣麾。
清懿推朝品，慈良号吏师。
修涂方自致，壮志未容衰。
雅尚先知止，归心浩若驰。
君恩宠年至，监尹峻官仪。
缓带金鳞重，安舆紫绶垂。
达尊倾我里，盛观耸当时。
摆落公门事，逍遥野老嬉。
维应爱玉体，五福保期颐。

东城大道何逶迤，中直清庙表六扉。
右临景灵秘馆之翼翼，左带相国浮图之巍巍。
道旁第舍多赩赫，车无停轮马交策。
风尘勃郁千丈高，素衣化缁双眦塞。
南阡穷巷我所居，上下省户两岁余。
病躯羸乘实厌畏，每趋径路宫城隅。
宫墙倚空背环极，隠嶙楼台露金碧。
朝霞夕照天半明，墙下行人徒眩惑。
我尝入谒得纵观，威容物采严且完。
鸾车岁岁躬献享，孝思肸蚃通神欢。
重门设卫日常阖，灵境那令世人杂。
但见长松怪石列若屏，突兀阴森两遮匝。
我家东南沧海涯，乘时偶来观德辉。
归飞故隠自有期，何必于此空叹欷。

君舍城之背，萧然十亩余。
四垣通野墅，一舸泛官渠。
夏木阴成后，凉天雨歇初。
公门日无事，觞咏莫容疏。

雒阳贵公子，才气盖九州。
言从承明观，出治东诸侯。
绣衣自天下，龙节横江浮。
威声雷霆发，惠泽河汉流。
簿领谢俗吏，清谈揖前修。
三月初行部，飞帆绝潮头。
诸山嶙嶙出，委蛇转前驺。
众川淙淙来，方洋放扁舟。
仁智得所好，逍然忘百忧。
历访宁惮远，穷探讵辞幽。
高怀期康乐，遁迹嘉远游。
从容顾宾从，此乐复有不。
长歌裁大句，从者谁敢酬。
归来特示我，明珠知暗投。
我本丘樊士，久巳失厥谋。
终无考槃刺，但有伐檀羞。
庶几不远复，未愧公阅休。

行尽塘陂日已西，回头绿树却迟迟。
柔条秀绝向人甚，忍不从容折一枝。

风沙敝尽旧狐裘，走马归来过冀州。
闻报故人当邂逅，便临近馆为迟留。
不容倾盖论时事，空寄新诗写客愁。
却望后车尘已合，箫声清断去如流。

轻舟喜出大梁城，更得高才共载行。
海内相知君与操，从容尊酒论平生。

我昔剡谿游，道人亦相遇。
重来十岁余，颜色宛如故。
顾我病衰早，鬓毛已苍然。
乃知世上荣，讵若山中闲。
道人家东都，问胡不归北。
北方多风尘，素衣化为黑。
斯言吾所信，吾志亦江湖。
潇洒会稽守，平生欣莫如。
君恩容苟安，顾奉三年计。
幸尔数到城，闲谈北方事。

𫄨绤散薰风，平居触事慵。
古今饶得失，义命孰违从。
水鸟迎秋舫，山花映夕舂。
故乡图画见，生死愧尘容。

计较平生分闭关，偶然容得近人寰。
春风池沼鱼儿戏，暮雨楼台燕子闲。
假寐尘侵黄卷上，行吟花坠绿苔间。
了无一事撩方寸，自是颓龄令鬓斑。

庾岭开时媚雪霜，梁园春色占中央。
未容鶑过毛先类，已觉蜂归蜡有香。
弄月似浮金屑水，飘风如舞麹尘场。
何人剩著栽培力，太液池边想菊裳。

儿童剧戏甬东天，小别侵寻二十年。
海岸楼台青嶂外，人家箫鼓白鸥边。
哀容愁问州民事，胜槩欣逢太守贤。
为我剩题潇洒句，遥闻凤诏待诗仙。

禁街人语绝喧哗，庭下微吟斗柄斜。
万里云容今霰雪，一阳泉脉动萌芽。
顿忘人世蓬心累，已任天年葆鬓加。
早晚翩然青雀舫，满江春色看梅花。

晰晰池沼鯈，绿萍随下上。
黳黳堂庑燕，白昼容俛仰。
顾我亦晏如，环庐花药长。
无材助太平，得地幸闲旷。
稍涉千古书，日觉神明王。
乘闲盼物情，自适忘外奖。
涵濡覆载仁，谁废鱼丽唱。
黄尘洮陇戍，黑雾荆衡𫗵。
奔波喝道边，毕命营边障。
吾此独何为，飞潜乐能飨。
何时闻解严，慰彼西南望。
当使少陵翁，得见廉颇将。

剡溪清泻映檀栾，天姥花飞载酒船。
忆我少年来蜡屐，羡君今日去鸣弦。
从容人乐渔樵外，潇洒诗随簿领边。
太守相逢应见问，为言多病忆林泉。

萧萧狱曹掾，有堂名范公。
岁月益已久，父老传清风。
维时狴牢下，枉直情毕通。
太守异趣舍，挺然不回从。
事事争救之，粉屏记其终。
殆公三年归，字满无所容。
官小俸禄薄，家居率穷空。
卖马以自给，徒行气弥充。
后公在朝廷，搢绅伏其忠。
三黜坐正谏，流离成老翁。
我欲绘公像，置祠狱官中。
公名塞天壤，文字未易工。
不若揭以榜，因之晓愚蒙。
后来仰高山，相与传无穷。

踏暑夏日长，履霜冬日短。
乞诗贲新堂，经年不辞缓。
虚室莓苔青，客衣尘土满。
自矜非俗求，容色长衎衎。
盈箧宝珠玑，东归春正暖。
静照名已传，主人宜亦反。

万物皆有性，顺其性为大。
顺之则无变，反之则有害。
禹之治河也，浚川而掘地。
水行乎地中，其性安而遂。
因地为之防，犹恐不足制。
故附之山足，使循山而行。
山不可必得，或原阜丘陵。
水行乎两间，既固而既宁。
及将近下流，山远而地平。
渠裂为二道，河分为九形。
虽暴不得怒，虽盛不得盈。
所以顺而制，归之于沧溟。
后代蒙其业，历世六七十。
凡千有余年，而无所决溢。
国君与世主，岂皆尽有德。
盖繇河未徙，一皆循禹迹。
河道既一徙，下涉乎战国。
水行平地上，迺堤防堙塞。
其时两堤间，实容五十里。
水既有游息，堤无所啮毁。
后世迫而坏，河役始烦促。
伐尽魏国薪，下尽淇园竹。
群官皆负薪，天子自临督。
其牲用白马，其璧用白玉。
歌辞剧辛酸，姑不至号哭。
瓠子口虽塞，宣房宫虽筑。
其后复北决，分为屯氏河。
遂不复堤塞，塞亦无如何。
两河既分流，害少而利多。
久之屯氏绝，遂独任一渠。
凡再决再塞，用延世之徒。
有天时人事，可图不可图。
有幸与不幸，数说不可诬。
其后复大决，大坏其田庐。
灌三十一县，言事者纷如。
将欲塞之耶，凡役百万夫。
费累百巨万，亦未知何如。
如此是重困，是重民叹吁。
言事者不已，亦不复塞诸。
李寻解光辈，其言不至迂。
遂任水所之，渠道自割除。
当时募水工，无一人应书。
学虽有专攻，术亦有穷欤。
诸所说河者，桓谭实主之。
但聚而为书，实无以处之。
班孟坚作志，亦无所出取。
事有甚难者，虽知无所补。
今之为河堤，与汉无甚殊。
远者无数里，近无百步余。
两堤束其势，如缚吞舟鱼。
适足激其怒，使之逃囚拘。
又水性隠伏，有容而必居。
浸淫而灌注，日往而月徂。
埽材有腐败，土壤有浮虚。
水进而不止，正如人病躯。
病已在骨髓，医方治皮肤。
下不漏足胫，上突为背疽。
或水如雷声，或埽如人喘。
或决如山倾，或去如席卷。
如蛟龙引阵，如虎豹逃圈。
如地户开辟，如谁何生变。
如神物主之，不可得而辨。
嗟乎有如此，堤防岂能禁。
盖缘平地上，失水之本性。
而又无二渠，分九河所任。
以九合为一，所以如此甚。
今之为邑居，多在古堤内。
以诸埽准之，高于屋数倍。
以水面准之，亦高数尺外。
诸埽正如城，而土有轻脆。
民正如鱼鳖，处破湟畎浍。
被溺者常事，不溺者幸大。
又河水重浊，淀淤日以积。
又夏秋霖雨，诸水凑以入。
故有必决势，不决者盖鲜。
或决彼决此，或决近决远。
或决不可塞，或塞而复决。
或决于旦暮，或决于岁月。
或新埽苟完，或旧埽溃裂。
譬如千万钧，用一绳持挈。
必有时而败，必有处而绝。
而自决大吴，凡害几郡县。
河既北浸边，诸塘皆受患。
亡胡与逸马，熟为之隔限。
今虽甚盛时，亦防不虞变。
所以议论者，复故道为便。
故道虽已高，可复亦可为。
但恐既复后，其变不可知。
我兵学虽陋，公兵学虽奇。
我说兵之难，公亦莫我违。
河事异于兵，其难堪嘘欷。
智有不可及，力有不可施。
汲黯非不伟，所塞辄复隳。
王遵无奈何，誓死而执圭。
若与唐衢说，号哭垂涕洟。
未说穿故道，未说治故堤。
且说塞河口，所费不可推。
诸所调发者，委积与山齐。
卷埽者如云，进埽者如飞。
下埽名入川，其势忧流移。
上埽名争高，少动即势危。
万人梯急赴，两大鼓急椎。
作号声号令，用转光指麾。
其救护危急，争须臾毫厘。
又闻被灾郡，数路方荐饥。
官私无畜聚，民力俱困疲。
朝廷谋已劳，两宫食不怡。
生民仰首望，使者忘寝饥。
为之柰何乎，勿计速与迟。
事虽有坚定，议论在所持。
如一身数疾，必以先后医。
假如移所费，用以业贫民。
偿其所亡失，救其所苦辛。
或贷其田租，或享其终身。
独孤有常饩，使同室相亲。
露尸与暴骸，收敛归诸坟。
精选强明吏，处之使平均。
乡官与胥徒，欺者以重论。
如此庶几乎，可无愁怨人。
下酬更生望，上慰再造仁。
然而论议者，至今犹纷纷。
或复其故道，或因其自然。
公如决于一，勿使众议牵。
在己者有义，在命者以天。
而况行职分，而况本诚忱。
圣朝无不察，知子之赤心。
嗟余何为者，草莽且贱微。
与公本无素，一见即弗遗。
以伯兄处我，以古人相期。
小设犹致说，大事宁无辞。
年且六十一，未作沟中尸。
常恐公礼义，如投诸污泥。
岂欲为迂阔，不得已为诗。
沥吾之肝胆，但恐同儿嬉。
又恐误公事，公千万慎思。
如将从近功，即深图便宜。
如必谋久利，唯古人是希。
是询而是度，是访而是咨。
或博物君子，或宿儒老师。
或滨河野叟，或市井年耆。
或愚直夫妇，所言无蔽欺。
或老胥退兵，耳闻而目窥。
或世为水学，可与讲是非。
或博募水工，按地形高卑。
从便道穿渠，稍引河势披。
海既为大壑，汴既分一支。
如关窍疏通，脏腑病可治。
此说如何哉，但恐出于狂。
如何完障塞，如何复诸塘。
观变而待时，亦恐谋不臧。
为复有说者，且须严边防。
如魏尚守边，见称于冯唐。
如祭彤久任，使匈奴伏藏。
以车制冲突，如卫青武刚。
多置强弩手，如李广大黄。
选募如马隆，练卒如高王。
如汉置奔命，使我军势张。
短兵斫马胫，冲车乱其行。
赏不以首级，所以严部分。
大陷刀如墙，可以坚吾阵。
羊叔子以德，郭子仪以信。
光弼战河阳，挥旗令直进。
其时诸军势，如决水千仞。
杨素不用车，可汗下马拜。
仅以其身免，号哭而大败。
将帅在方略，胜却百万兵。
安边在良将，胜却筑长城。
愿子治水功，有以酬明时。
便领铁林兵，尽衣犀牛皮。
连营环绣帽，大纛随牙旗。
分金赐勇敢，藏书付偏裨。
先声义信远，下令霜风驰。
出塞有丰草，近关无马蹄。
穹庐大漠外，别部黑山西。
伐谋为上策，何用长缨羁。
本朝正明盛，以德服外夷。
使来不受献，南越回山梯。
西闭玉门关，东却高句丽。
四夷无一事，各安巢穴栖。
名将更无功，优诏勒鼎彝。
师旋作鼓吹，军容除虎貔。
银珰致郊劳，翰林严鏁扉。
除书纸用麻，省吏身着绯。
公方有所念，山足江之湄。
无心入黄阁，有表辞赤墀。
乞得老来身，浩歌还会稽。
白云与绿波，无所不可之。
春风桃花坞，秋色黄菊篱。
茶篮与酒榼，壶矢兼琴棋。
烹鸡炊黍饭，可倩庞公妻。
岂无会稽老，雪夜同泛溪。
亦有二三子，棹歌相追随。
散尽橐中金，留得身上衣。
有宅是官借，无田可扶犁。
闲吟题寺观，长啸入云霓。
公得我诗后，一梦须先归。

万物皆有性，顺其性为大。
顺之则无变，反之则有害。
禹之治河也，浚川而掘地。
水行乎地中，其性安而遂。
因地为之防，犹恐不足制。
故附之山足，使循山而行。
山不可必得，或原阜丘陵。
水行乎两间，既固而既宁。
及将近下流，山远而地平。
渠裂为二道，河分为九形。
虽暴不得怒，虽盛不得盈。
所以顺而制，归之于沧溟。
后代蒙其业，历世六七十。
凡千有余年，而无所决溢。
国君与世主，岂皆尽有德。
盖繇河未徙，一皆循禹迹。
河道既一徙，下涉乎战国。
水行平地上，迺堤防堙塞。
其时两堤间，实容五十里。
水既有游息，堤无所啮毁。
后世迫而坏，河役始烦促。
伐尽魏国薪，下尽淇园竹。
群官皆负薪，天子自临督。
其牲用白马，其璧用白玉。
歌辞剧辛酸，姑不至号哭。
瓠子口虽塞，宣房宫虽筑。
其后复北决，分为屯氏河。
遂不复堤塞，塞亦无如何。
两河既分流，害少而利多。
久之屯氏绝，遂独任一渠。
凡再决再塞，用延世之徒。
有天时人事，可图不可图。
有幸与不幸，数说不可诬。
其后复大决，大坏其田庐。
灌三十一县，言事者纷如。
将欲塞之耶，凡役百万夫。
费累百巨万，亦未知何如。
如此是重困，是重民叹吁。
言事者不已，亦不复塞诸。
李寻解光辈，其言不至迂。
遂任水所之，渠道自割除。
当时募水工，无一人应书。
学虽有专攻，术亦有穷欤。
诸所说河者，桓谭实主之。
但聚而为书，实无以处之。
班孟坚作志，亦无所出取。
事有甚难者，虽知无所补。
今之为河堤，与汉无甚殊。
远者无数里，近无百步余。
两堤束其势，如缚吞舟鱼。
适足激其怒，使之逃囚拘。
又水性隠伏，有容而必居。
浸淫而灌注，日往而月徂。
埽材有腐败，土壤有浮虚。
水进而不止，正如人病躯。
病已在骨髓，医方治皮肤。
下不漏足胫，上突为背疽。
或水如雷声，或埽如人喘。
或决如山倾，或去如席卷。
如蛟龙引阵，如虎豹逃圈。
如地户开辟，如谁何生变。
如神物主之，不可得而辨。
嗟乎有如此，堤防岂能禁。
盖缘平地上，失水之本性。
而又无二渠，分九河所任。
以九合为一，所以如此甚。
今之为邑居，多在古堤内。
以诸埽准之，高于屋数倍。
以水面准之，亦高数尺外。
诸埽正如城，而土有轻脆。
民正如鱼鳖，处破湟畎浍。
被溺者常事，不溺者幸大。
又河水重浊，淀淤日以积。
又夏秋霖雨，诸水凑以入。
故有必决势，不决者盖鲜。
或决彼决此，或决近决远。
或决不可塞，或塞而复决。
或决于旦暮，或决于岁月。
或新埽苟完，或旧埽溃裂。
譬如千万钧，用一绳持挈。
必有时而败，必有处而绝。
而自决大吴，凡害几郡县。
河既北浸边，诸塘皆受患。
亡胡与逸马，熟为之隔限。
今虽甚盛时，亦防不虞变。
所以议论者，复故道为便。
故道虽已高，可复亦可为。
但恐既复后，其变不可知。
我兵学虽陋，公兵学虽奇。
我说兵之难，公亦莫我违。
河事异于兵，其难堪嘘欷。
智有不可及，力有不可施。
汲黯非不伟，所塞辄复隳。
王遵无奈何，誓死而执圭。
若与唐衢说，号哭垂涕洟。
未说穿故道，未说治故堤。
且说塞河口，所费不可推。
诸所调发者，委积与山齐。
卷埽者如云，进埽者如飞。
下埽名入川，其势忧流移。
上埽名争高，少动即势危。
万人梯急赴，两大鼓急椎。
作号声号令，用转光指麾。
其救护危急，争须臾毫厘。
又闻被灾郡，数路方荐饥。
官私无畜聚，民力俱困疲。
朝廷谋已劳，两宫食不怡。
生民仰首望，使者忘寝饥。
为之柰何乎，勿计速与迟。
事虽有坚定，议论在所持。
如一身数疾，必以先后医。
假如移所费，用以业贫民。
偿其所亡失，救其所苦辛。
或贷其田租，或享其终身。
独孤有常饩，使同室相亲。
露尸与暴骸，收敛归诸坟。
精选强明吏，处之使平均。
乡官与胥徒，欺者以重论。
如此庶几乎，可无愁怨人。
下酬更生望，上慰再造仁。
然而论议者，至今犹纷纷。
或复其故道，或因其自然。
公如决于一，勿使众议牵。
在己者有义，在命者以天。
而况行职分，而况本诚忱。
圣朝无不察，知子之赤心。
嗟余何为者，草莽且贱微。
与公本无素，一见即弗遗。
以伯兄处我，以古人相期。
小设犹致说，大事宁无辞。
年且六十一，未作沟中尸。
常恐公礼义，如投诸污泥。
岂欲为迂阔，不得已为诗。
沥吾之肝胆，但恐同儿嬉。
又恐误公事，公千万慎思。
如将从近功，即深图便宜。
如必谋久利，唯古人是希。
是询而是度，是访而是咨。
或博物君子，或宿儒老师。
或滨河野叟，或市井年耆。
或愚直夫妇，所言无蔽欺。
或老胥退兵，耳闻而目窥。
或世为水学，可与讲是非。
或博募水工，按地形高卑。
从便道穿渠，稍引河势披。
海既为大壑，汴既分一支。
如关窍疏通，脏腑病可治。
此说如何哉，但恐出于狂。
如何完障塞，如何复诸塘。
观变而待时，亦恐谋不臧。
为复有说者，且须严边防。
如魏尚守边，见称于冯唐。
如祭彤久任，使匈奴伏藏。
以车制冲突，如卫青武刚。
多置强弩手，如李广大黄。
选募如马隆，练卒如高王。
如汉置奔命，使我军势张。
短兵斫马胫，冲车乱其行。
赏不以首级，所以严部分。
大陷刀如墙，可以坚吾阵。
羊叔子以德，郭子仪以信。
光弼战河阳，挥旗令直进。
其时诸军势，如决水千仞。
杨素不用车，可汗下马拜。
仅以其身免，号哭而大败。
将帅在方略，胜却百万兵。
安边在良将，胜却筑长城。
愿子治水功，有以酬明时。
便领铁林兵，尽衣犀牛皮。
连营环绣帽，大纛随牙旗。
分金赐勇敢，藏书付偏裨。
先声义信远，下令霜风驰。
出塞有丰草，近关无马蹄。
穹庐大漠外，别部黑山西。
伐谋为上策，何用长缨羁。
本朝正明盛，以德服外夷。
使来不受献，南越回山梯。
西闭玉门关，东却高句丽。
四夷无一事，各安巢穴栖。
名将更无功，优诏勒鼎彝。
师旋作鼓吹，军容除虎貔。
银珰致郊劳，翰林严鏁扉。
除书纸用麻，省吏身着绯。
公方有所念，山足江之湄。
无心入黄阁，有表辞赤墀。
乞得老来身，浩歌还会稽。
白云与绿波，无所不可之。
春风桃花坞，秋色黄菊篱。
茶篮与酒榼，壶矢兼琴棋。
烹鸡炊黍饭，可倩庞公妻。
岂无会稽老，雪夜同泛溪。
亦有二三子，棹歌相追随。
散尽橐中金，留得身上衣。
有宅是官借，无田可扶犁。
闲吟题寺观，长啸入云霓。
公得我诗后，一梦须先归。

万物皆有性，顺其性为大。
顺之则无变，反之则有害。
禹之治河也，浚川而掘地。
水行乎地中，其性安而遂。
因地为之防，犹恐不足制。
故附之山足，使循山而行。
山不可必得，或原阜丘陵。
水行乎两间，既固而既宁。
及将近下流，山远而地平。
渠裂为二道，河分为九形。
虽暴不得怒，虽盛不得盈。
所以顺而制，归之于沧溟。
后代蒙其业，历世六七十。
凡千有余年，而无所决溢。
国君与世主，岂皆尽有德。
盖繇河未徙，一皆循禹迹。
河道既一徙，下涉乎战国。
水行平地上，迺堤防堙塞。
其时两堤间，实容五十里。
水既有游息，堤无所啮毁。
后世迫而坏，河役始烦促。
伐尽魏国薪，下尽淇园竹。
群官皆负薪，天子自临督。
其牲用白马，其璧用白玉。
歌辞剧辛酸，姑不至号哭。
瓠子口虽塞，宣房宫虽筑。
其后复北决，分为屯氏河。
遂不复堤塞，塞亦无如何。
两河既分流，害少而利多。
久之屯氏绝，遂独任一渠。
凡再决再塞，用延世之徒。
有天时人事，可图不可图。
有幸与不幸，数说不可诬。
其后复大决，大坏其田庐。
灌三十一县，言事者纷如。
将欲塞之耶，凡役百万夫。
费累百巨万，亦未知何如。
如此是重困，是重民叹吁。
言事者不已，亦不复塞诸。
李寻解光辈，其言不至迂。
遂任水所之，渠道自割除。
当时募水工，无一人应书。
学虽有专攻，术亦有穷欤。
诸所说河者，桓谭实主之。
但聚而为书，实无以处之。
班孟坚作志，亦无所出取。
事有甚难者，虽知无所补。
今之为河堤，与汉无甚殊。
远者无数里，近无百步余。
两堤束其势，如缚吞舟鱼。
适足激其怒，使之逃囚拘。
又水性隠伏，有容而必居。
浸淫而灌注，日往而月徂。
埽材有腐败，土壤有浮虚。
水进而不止，正如人病躯。
病已在骨髓，医方治皮肤。
下不漏足胫，上突为背疽。
或水如雷声，或埽如人喘。
或决如山倾，或去如席卷。
如蛟龙引阵，如虎豹逃圈。
如地户开辟，如谁何生变。
如神物主之，不可得而辨。
嗟乎有如此，堤防岂能禁。
盖缘平地上，失水之本性。
而又无二渠，分九河所任。
以九合为一，所以如此甚。
今之为邑居，多在古堤内。
以诸埽准之，高于屋数倍。
以水面准之，亦高数尺外。
诸埽正如城，而土有轻脆。
民正如鱼鳖，处破湟畎浍。
被溺者常事，不溺者幸大。
又河水重浊，淀淤日以积。
又夏秋霖雨，诸水凑以入。
故有必决势，不决者盖鲜。
或决彼决此，或决近决远。
或决不可塞，或塞而复决。
或决于旦暮，或决于岁月。
或新埽苟完，或旧埽溃裂。
譬如千万钧，用一绳持挈。
必有时而败，必有处而绝。
而自决大吴，凡害几郡县。
河既北浸边，诸塘皆受患。
亡胡与逸马，熟为之隔限。
今虽甚盛时，亦防不虞变。
所以议论者，复故道为便。
故道虽已高，可复亦可为。
但恐既复后，其变不可知。
我兵学虽陋，公兵学虽奇。
我说兵之难，公亦莫我违。
河事异于兵，其难堪嘘欷。
智有不可及，力有不可施。
汲黯非不伟，所塞辄复隳。
王遵无奈何，誓死而执圭。
若与唐衢说，号哭垂涕洟。
未说穿故道，未说治故堤。
且说塞河口，所费不可推。
诸所调发者，委积与山齐。
卷埽者如云，进埽者如飞。
下埽名入川，其势忧流移。
上埽名争高，少动即势危。
万人梯急赴，两大鼓急椎。
作号声号令，用转光指麾。
其救护危急，争须臾毫厘。
又闻被灾郡，数路方荐饥。
官私无畜聚，民力俱困疲。
朝廷谋已劳，两宫食不怡。
生民仰首望，使者忘寝饥。
为之柰何乎，勿计速与迟。
事虽有坚定，议论在所持。
如一身数疾，必以先后医。
假如移所费，用以业贫民。
偿其所亡失，救其所苦辛。
或贷其田租，或享其终身。
独孤有常饩，使同室相亲。
露尸与暴骸，收敛归诸坟。
精选强明吏，处之使平均。
乡官与胥徒，欺者以重论。
如此庶几乎，可无愁怨人。
下酬更生望，上慰再造仁。
然而论议者，至今犹纷纷。
或复其故道，或因其自然。
公如决于一，勿使众议牵。
在己者有义，在命者以天。
而况行职分，而况本诚忱。
圣朝无不察，知子之赤心。
嗟余何为者，草莽且贱微。
与公本无素，一见即弗遗。
以伯兄处我，以古人相期。
小设犹致说，大事宁无辞。
年且六十一，未作沟中尸。
常恐公礼义，如投诸污泥。
岂欲为迂阔，不得已为诗。
沥吾之肝胆，但恐同儿嬉。
又恐误公事，公千万慎思。
如将从近功，即深图便宜。
如必谋久利，唯古人是希。
是询而是度，是访而是咨。
或博物君子，或宿儒老师。
或滨河野叟，或市井年耆。
或愚直夫妇，所言无蔽欺。
或老胥退兵，耳闻而目窥。
或世为水学，可与讲是非。
或博募水工，按地形高卑。
从便道穿渠，稍引河势披。
海既为大壑，汴既分一支。
如关窍疏通，脏腑病可治。
此说如何哉，但恐出于狂。
如何完障塞，如何复诸塘。
观变而待时，亦恐谋不臧。
为复有说者，且须严边防。
如魏尚守边，见称于冯唐。
如祭彤久任，使匈奴伏藏。
以车制冲突，如卫青武刚。
多置强弩手，如李广大黄。
选募如马隆，练卒如高王。
如汉置奔命，使我军势张。
短兵斫马胫，冲车乱其行。
赏不以首级，所以严部分。
大陷刀如墙，可以坚吾阵。
羊叔子以德，郭子仪以信。
光弼战河阳，挥旗令直进。
其时诸军势，如决水千仞。
杨素不用车，可汗下马拜。
仅以其身免，号哭而大败。
将帅在方略，胜却百万兵。
安边在良将，胜却筑长城。
愿子治水功，有以酬明时。
便领铁林兵，尽衣犀牛皮。
连营环绣帽，大纛随牙旗。
分金赐勇敢，藏书付偏裨。
先声义信远，下令霜风驰。
出塞有丰草，近关无马蹄。
穹庐大漠外，别部黑山西。
伐谋为上策，何用长缨羁。
本朝正明盛，以德服外夷。
使来不受献，南越回山梯。
西闭玉门关，东却高句丽。
四夷无一事，各安巢穴栖。
名将更无功，优诏勒鼎彝。
师旋作鼓吹，军容除虎貔。
银珰致郊劳，翰林严鏁扉。
除书纸用麻，省吏身着绯。
公方有所念，山足江之湄。
无心入黄阁，有表辞赤墀。
乞得老来身，浩歌还会稽。
白云与绿波，无所不可之。
春风桃花坞，秋色黄菊篱。
茶篮与酒榼，壶矢兼琴棋。
烹鸡炊黍饭，可倩庞公妻。
岂无会稽老，雪夜同泛溪。
亦有二三子，棹歌相追随。
散尽橐中金，留得身上衣。
有宅是官借，无田可扶犁。
闲吟题寺观，长啸入云霓。
公得我诗后，一梦须先归。

噫嘻欷奇哉，自开辟以来，不知几千万余年。
至于开元间，忽生李诗仙。
是时五星中，一星不在天。
不知何物为形容，何物为心胸。
何物为五脏，何物为喉咙，开口动舌生云风。
当时大醉骑游龙，开口向天吞玉虹。
玉虹不死蟠胸中，然后吐出光焰万丈凌虚空。
盖自有诗人以来，我未尝见大泽深山。
雪霜冰霰，晨霞夕霏。
万化千变，雷轰电掣。
花葩玉洁，青天白云，秋江晓月。
有如此之人，有如此之诗。
屈生何悴，宋玉何悲。
贾生何戚，相如何疲。
人生胡用自缧绁，当须荦荦不可羁。
乃知公是真英物，万叠秋山耸清骨。
当时杜甫亦能诗，恰如老骥追霜鹘。
戴乌纱，著宫锦，不是高歌即酣饮。
饮时独对月明中，醉来还抱清风寝。
嗟君逸气何飘飘，枉教谪下青云霄。
大抵人生有用有不用，岂可戚戚反效儿女曹。
采蟠桃于海上，寻紫芝于山腰。
吞汉武之金茎沆瀣，吹弄玉之秦楼凤箫。

蜀之有眉，有山有江。
江大而浚，山形甚庞。
是生程公，为国重器。
可处大任，可决大事。
凡有措置，凡有施设。
坚不可摇，牢不可拔。
所以蜀人，号为铁塔。
维公有子，为山阳守。
所性所养，质直真厚。
维其质直，不浮不苟。
不生巧心，不为利口。
维其真厚，不矫不激。
体无邪气，面无邪色。
视其气貌，察其动静。
可知所养，可知所性。
可知其德，可知其政。
质直真厚，故不生事。
不为小数，不任小智。
以恕辅法，因法行恕。
不烦不苛，不暴不怒。
遂使斯民，如行大路。
无险可虞，无伤可虑。
肌肤以完，手足可措。
奸凶以衰，盗贼亦沮。
父母妻子，邑居田庐。
各安其故，各保其居。
为政如此，民是以和。
是以可慕，是以可歌。
不能歌者，太守之量。
可歌可传，可法可尚。
可以容众，可以任重。
无适不可，惟上所用。

有人颇似长沙傅，得官亦望长沙去。
去时好赋楚江谣，还使风骚满江路。
便须酌酒吊三闾，正是忠魂冤愤处。
县令如今未去时，兰亭故事犹可为。
莫惜千筒万筒往，诸君方壮我已疲。
登科学究文章豪，数奇老将诗能高。
长沙县令号才吏，方将睥睨谢与曹。
凉风即是八九月，红萸黄菊花将发。
正是诗家得意时，莫学古人悲莫节。
东南美者有吴姬，红襦绣袂无所施。
把酒一卮轻皓腕，得诗一句胜蛾眉。
山夫野叟只如此，诸君达者应相嗤。
有酒且慢饮，有歌且慢讴。
共君说怀抱，未语先搔头。
良久欲说说不得，胸中有物如山丘。
君不闻东家女子花见羞，十六未嫁便悲忧。
墙头楼上到日晚，马骤车奔如水流。
西家亦有闺中女，月璧龙珠求未许。
有心自比蟠桃花，无言窃笑阳台雨。
谢鲲便是妾家邻，败唇折齿犹相语。
何况五陵轻侠儿，抛金掷玉教人非。
一夫奔处千夫驰，不论荣辱与刺讥。
膻中之蚁酰中鸡，攫金逐兽两眼迷。
主人下马客已齐，拜起俯仰容正卑。
有如六月卖蒲葵，唯恐不售霜风凄。
言至于此良可悲，所以慷慨见于诗。
谁能起舞谁能歌，瓮中有物如秋波。
古来多少无奈何，要须一醉都销磨。
茫茫人间歧路多，不如海水通天河。

春皇自厌花多红，欲得花颜如玉容。
春皇青女深相得，先教敛与秋霜色。
乃有雪月供光，星榆献白，艑量银汉琉璃湿。
人闲美玉捣作灰，荆山昆山鬼神泣。
天上有人名玉女，投壶之外能为素。
姑射神人解种花，先须此物为根芽。
天罅地窍掬精粹，蟾身骊颔偷光华。
其时正是天地交，二气上下阴阳调。
此花孕育得其正，其闲邪气无纤毫。
所以其色为正色，出乎其类拔乎萃。
一如君子有诸内，粹然其色见于外。
三月将尽四月前，百花开尽春萧然。
扬州日暖花开未，春香不动花房闭。
仙掌秋高玉露浓，蛟人泣下珠玑碎。
黄鹂本是花中客，啼尽好声求不得。
春皇费尽养花心，春风使尽开花力。
春归鶑去花始开，谁人放出深闺来。
唐家天子太平时，太真浴罢华清池。
红裳绣袂厌君眼，更作地仙披羽衣。
麻姑睡起蓬莱岛，风吹玉面秋天晓。
洛川女子能长生，水中肌骨成瑶琼。
褒姒不见诸侯兵，尽日不笑如无情。
宋玉移家安在哉，东邻不画胭脂腮。
卓文君去成都速，锦衣金翠慵装束。
吹箫客貌果何如，见说其人名弄玉。
若比此花俱不足，淫妖怪艳文之累。
一如妇人有贤德，不为邪色辞正色。
孀居之女能自持，终身唯著大练衣。
又如正色立朝者，不以柔媚为奸欺。
以此论之乃可重，人之不正将胡为。
论德乃是花之杰，论色乃是花之绝。
洛阳花名古云好，看花须向扬州道。
君不见去年花下吹黑风，霹雳闪电搜玉龙。
此时半夜花光中，不觉屈曲蟠长虹。
又不闻天上琳琅树，种在烟霞最深处。
白云枝叶白玉英，此花莫是琳琅精。
此花爱圆不爱缺，一树花开似明月。
襄王半夜指为云，谢女黄昏吟作雪。
杏花俗艳梨花粗，柳花细碎梅花疏。
桃花不正其容冶，牡丹不谨其体舒。
如此之类无足奇，此花之外更有谁。
世非红紫不入眼，此花何用求人知。
诗人自与花相期，长告年年乞一枝。

春皇自厌花多红，欲得花颜如玉容。
春皇青女深相得，先教敛与秋霜色。
乃有雪月供光，星榆献白，艑量银汉琉璃湿。
人闲美玉捣作灰，荆山昆山鬼神泣。
天上有人名玉女，投壶之外能为素。
姑射神人解种花，先须此物为根芽。
天罅地窍掬精粹，蟾身骊颔偷光华。
其时正是天地交，二气上下阴阳调。
此花孕育得其正，其闲邪气无纤毫。
所以其色为正色，出乎其类拔乎萃。
一如君子有诸内，粹然其色见于外。
三月将尽四月前，百花开尽春萧然。
扬州日暖花开未，春香不动花房闭。
仙掌秋高玉露浓，蛟人泣下珠玑碎。
黄鹂本是花中客，啼尽好声求不得。
春皇费尽养花心，春风使尽开花力。
春归鶑去花始开，谁人放出深闺来。
唐家天子太平时，太真浴罢华清池。
红裳绣袂厌君眼，更作地仙披羽衣。
麻姑睡起蓬莱岛，风吹玉面秋天晓。
洛川女子能长生，水中肌骨成瑶琼。
褒姒不见诸侯兵，尽日不笑如无情。
宋玉移家安在哉，东邻不画胭脂腮。
卓文君去成都速，锦衣金翠慵装束。
吹箫客貌果何如，见说其人名弄玉。
若比此花俱不足，淫妖怪艳文之累。
一如妇人有贤德，不为邪色辞正色。
孀居之女能自持，终身唯著大练衣。
又如正色立朝者，不以柔媚为奸欺。
以此论之乃可重，人之不正将胡为。
论德乃是花之杰，论色乃是花之绝。
洛阳花名古云好，看花须向扬州道。
君不见去年花下吹黑风，霹雳闪电搜玉龙。
此时半夜花光中，不觉屈曲蟠长虹。
又不闻天上琳琅树，种在烟霞最深处。
白云枝叶白玉英，此花莫是琳琅精。
此花爱圆不爱缺，一树花开似明月。
襄王半夜指为云，谢女黄昏吟作雪。
杏花俗艳梨花粗，柳花细碎梅花疏。
桃花不正其容冶，牡丹不谨其体舒。
如此之类无足奇，此花之外更有谁。
世非红紫不入眼，此花何用求人知。
诗人自与花相期，长告年年乞一枝。

黄河南畔伊川北，姚家宅是真花窟。
古来多少豪奢儿，埋却千鶑万鶑骨。
中央精粹得之多，西方秀气来相和。
天与明光常借日，水宫暗脉正通河。
春风如酒半酣时，谁教谷雨报花期。
司马坂前娇半启，洛阳城内人俱知。
姚家门巷车马填，墙头墙下人差肩。
花上红绡都蔽日，花傍翠幕恰如烟。
玉面儿来争供帐，锦袍郎去鬬抛钱。
无人不说姚花好，费却春功亦不少。
日长风暖绿梢低，坐上金仙困将倒。
麹尘餠剂和香檀，何以贮之承露槃。
烂锦脱来嫌太艳，鲜衣染就欲骖鸾。
君看此花肌肉丰，一尺余高千万重。
妆面深藏青步障，宝冠斜堕碧霞丛。
步摇好称钗凤凰，玉镮犀佩珠鸣珰。
帝女何缘心好道，阿娇安用金为房。
绀窠累栖舒雁雏，沈烟喷出狻猊炉。
一种养成余意态，千花瘦尽春肌肤。
峨峨一器欹且倾，覆杯难辨锺与觥。
染以鲛绡求正色，叩之玉挺希宫声。
魏家红共牛家碧，迭霸花中耸高格。
如今俛首甘下风，九十种中为第一。
此花莫似武昭仪，出得宫来不画眉。
情貌欲为狐媚态，衣裳却是比丘尼。
杨妃本是倾国身，脱却红襦号太真。
河水欲濡头上髻，马嵬犹著旧时裙。
物色一定犹可疑，人心多变宜难知。
容易莫评真与欺，貌或如是心或非。
君不见老庄有深意，万物之中最防伪。

东海有物天下雄，万灵戮力生奇松。
天精地粹萃其下，沧溟百道来相通。
一根直去穿九泉，一根斜插鲸鱼渊。
远者压折巨鳌背，近者倒缠山根偏。
小枝可就千钧弓，大枝可挂万斛锺。
唯有老干苦难状，吕光营外堆玄龙。
身披北帝雄犀甲，虎贲连臂围不匝。
无计都将大地遮，有心尽把浮云刷。
樛枝入地旋复上，怪怪奇奇非一状。
谷陵相变任古今，土木两行专王相。
列帜空遗渭川垒，犒师留得杨隋帐。
玄驹来撼亭亭盖，渌鱼飞入苍苍浪。
最是半霄风雨声，山妖走尽川魅惊。
十万争挥铁槊骑，百千齐阚黑旗兵。
有时海面波涛小，一部仙韶下蓬岛。
残声逐水散鸣琴，遗响穿云聚啼鸟。
混沌死来凡几朝，清气浊气痕未消。
独叶耸来新盖凤，双柯合处旧藏蛟。
其本既异其事殊，德若有容材有余。
大鹏斥鷃皆可居，相忘有似江湖鱼。
美哉此木真不凡，能以智免斧斤闲。
过尽工师无所用，庄周应作不材看。
大松大松如此奇，方舆圆盖不可知。
阴阳山海气合离，不然神物相护持。

此花出在海州东，千涛万浪围山峰。
不知谁是栽花翁，花根屈曲蟠双虹。
英英鬬繁葩葩丰，晨霞夕霞滴不供。
欻有神物射蛟龙，团团血溅摇春风。
超然花格非凡容，吴姬半亸钗头红。
谁人移下海中山，神仙姊妹来人闲。
人闲无玉可消斑，歌姬舞态都且闲。
当时血泪乱瑶关，金槃洗面痕犹殷。
吹箫郎去先骑鸾，妆未成时情已阑。
汉皋台下娇蹒跚，曾解明珠瑶佩环。
无媒不嫁矜殊颜，自共美人香往还。
霓衣同步绀云车，麻姑面上藏丹砂。
绿鬓已坠金钗斜，酒红不着罗衫遮。
且教半笑含春华，但恐分飞成乱霞。
宜哉天下为名花，连根都种名卿家。
温温容态孰可加，有如女德贞无邪。
共君醉倒插乌纱，从他群儿笑哑哑。

此花出在海州东，千涛万浪围山峰。
不知谁是栽花翁，花根屈曲蟠双虹。
英英鬬繁葩葩丰，晨霞夕霞滴不供。
欻有神物射蛟龙，团团血溅摇春风。
超然花格非凡容，吴姬半亸钗头红。
谁人移下海中山，神仙姊妹来人闲。
人闲无玉可消斑，歌姬舞态都且闲。
当时血泪乱瑶关，金槃洗面痕犹殷。
吹箫郎去先骑鸾，妆未成时情已阑。
汉皋台下娇蹒跚，曾解明珠瑶佩环。
无媒不嫁矜殊颜，自共美人香往还。
霓衣同步绀云车，麻姑面上藏丹砂。
绿鬓已坠金钗斜，酒红不着罗衫遮。
且教半笑含春华，但恐分飞成乱霞。
宜哉天下为名花，连根都种名卿家。
温温容态孰可加，有如女德贞无邪。
共君醉倒插乌纱，从他群儿笑哑哑。

扬花可与名玉妃，楚花可与名玉女。
天上瑶台是本居，人在月宫合同处。
一点难容赤水霞，平生冷笑巫山雨。
此女持身色太严，玉璧如槃求不许。

漫翁说尽清风好，犹能顾我邀吟藁。
吟时欲倚白云飞，到时恐在红尘表。
有如列子御风行，百骸齐奋双瞳了。
借问清风何处来，玉水之心玉山杪。
曾经昆阆拂瑶花，亦度潇湘过蓬岛。
借问清风何处居，深寄碧芦藏绿筿。
芭蕉径舞凤衣寒，薜荔墙翻龙甲老。
遗英堕箨无处寻，一径十年未曾扫。
但恐春深花木稀，定知秋后冰霜早。
快心何羡楚王台，披襟适得麻姑爪。
中山酒客饮辄醒，八斗司徒醉不倒。
箫声易咽笛声哀，客思难平物容愀。
君看檐前避暑巢，不是岩乌即沙鸟。
万谷藏冰山气来，千涛喷雪江声遶。
借问此闲清奈何，况是中宵月华皎。
鸡鸣漏尽眠不成，披衣起看冰壶晓。
便乘枯木饮明河，仍御双凫入冥杳。
藤床角簟无所施，𦈌布蒲葵价弥小。
有客俄如梦觉时，窃笑梦中何扰扰。
中心无累清则明，蔽者常稀欲者少。
儿啼女笑坐可忘，兽鬬禽嬉悟俱了。
毁誉一过遗如空，富贵浮云视弥藐。
古人凛凛良可思，世俗纷纷何足道。
尝闻外物可娱中，所以诗人取萱草。
谁何乘兴为此行，坐摆尘埃出污潦。
贾生可与忘悲忧，楚屈犹将醒怀抱。
区区何用作离骚，弄琴听我清风操。

昔者益州牧，意欲见杜微。
不能以身往，使人舆致之。
虽用为谏议，待士礼已非。
而况君房辈，端坐呼子陵。
子陵胸中气，直与青云平。
岂肯为人屈，彼亦徒骄矜。
孰如扬州牧，自处逊与恭。
德不矜其盛，事不矜其功。
南郭已三顾，迂身为衰翁。
以手书所问，视面叹厥容。
移时能立语，避乘乃鞠躬。
不知古之人，几人能如公。

过湘江时君且听，但恐水中有冤声。
当时无地容屈平，众人皆醉嫌独醒。
烦君须吊独醒翁，以酒注之鱼腹中。
不须以物缠米筒，但投诗去责蛟龙。
为君质直有古风，能高其义哀其忠。
投诗已罢吊已终，寄声急报南城翁。

有人自折四般花，手中四色成云霞。
瑶瓶贮酒白如沙，呼童急送野人家。
一般花是水林檎，白处偷红红不匀。
笑脸易残留恨色，浅妆难就带啼痕。
无夫少妇善居寡，以礼自防容不冶。
君看盈盈闪色桃，酒红睡起未全消。
意待倾城又倾国，花中偷得两般色。
深色桃花将奈何，猩猩血染春衫罗。
欲成鸾凤吹箫急，借涂铅粉施朱多。
却是梨花白为胜，四色花中容最正。
若与梅花相并时，花叶花柯较麤硬。
为花倾出瑶瓶酒，香泉急溜蚍蜉走。
两手各擎花一枝，深闪桃花将与谁。
主人醉起欲骑马，自插乌纱带取归。

有人自折四般花，手中四色成云霞。
瑶瓶贮酒白如沙，呼童急送野人家。
一般花是水林檎，白处偷红红不匀。
笑脸易残留恨色，浅妆难就带啼痕。
无夫少妇善居寡，以礼自防容不冶。
君看盈盈闪色桃，酒红睡起未全消。
意待倾城又倾国，花中偷得两般色。
深色桃花将奈何，猩猩血染春衫罗。
欲成鸾凤吹箫急，借涂铅粉施朱多。
却是梨花白为胜，四色花中容最正。
若与梅花相并时，花叶花柯较麤硬。
为花倾出瑶瓶酒，香泉急溜蚍蜉走。
两手各擎花一枝，深闪桃花将与谁。
主人醉起欲骑马，自插乌纱带取归。

河沙亦可数，海水亦有畔。
师恩及吾母，其多卒无算。
远者穷无边，深者入黄泉。
黄泉儿莫到，慈母忽有告。
冥冥长夜中，如行白日道。
儿一别母容，可想不可逢。
凭师无量恩，恍惚如相通。
师恩若何为，真诚与高义。
幽明虽有殊，母子各有慰。
欲报将奈何，肉镌骨可磨。
泣尽感恩泪，慷慨成悲歌。

昔之别驾，则有王祥。
其民歌之，海隅称焉。
今亦有人，能绍厥后。
民之悦之，称不容口。
庶民所见，乃其皮肤。
见察情伪，见敏簿书。
见法平恕，见狱空虚。
事见无留，才见有余。
己不敢肆，人安厥居。
其所见者，止于君子。
良士大夫，谓其所性。
得之刚毅，所以能断。
所以无蔽，所以敢为，所以勇义。
决遣簿书，是其余事。
汉之朱博，赵张龚尹。
抚恤大众，何独古人。
王祥虽贤，失在宝刀。
正而平者，心则不摇。
人或赠之，则弗受之。
借曰受之，何佩有之。
弗佩曰正，曰平维平，宜于朝廷。
用之一方，一方之纲。
在我者正，是谓为政。

维淮之南，楚为剧州。
守土之吏，孰明以周。
蔡公既来，爰究爰乂。
明维照奸，威维沮伪。
维明维威，无敢恣睢。
侯曰可矣，其治孔易。
迺兴学校，示之本原。
儒居儒处，礼容义言。
迺修释奠，教民之恭。
有严其色，有孚其颙。
迺行乡饮，躬为主人。
拜辱拜豆，盥洗献宾。
其仪孔肃，其礼孔均。
迺召父老，父老俱来。
幅巾短褐，浩其盛哉。
父老升矣，侯则兴矣。
父老坐矣，侯则妥矣。
父老未醉，笑歌其声。
父老既醉，髪白颜頳。
父老去矣，侯则举矣。
馈之物矣，告之语矣。
其语维何，维善是示。
善者使修，恶者使止。
告尔宗族，告尔邻里。
维时父老，奉之以行。
维时庶民，亦克用承。
悖傲者沮，善良者兴。
狠不敢鬬，强不敢凌。
不义之讼，莫涉吾庭。
行之期年，几移其风。
吏事用简，狱牢数空。
道上之物，必归其主。
行路之人，无或敢取。
逋攘慝奸，明其购赏。
倾其巢穴，破其支党。
侯曰未也，江淮之患，不备不虞。
迺召尉逻，迺呼卒徒。
迺张尔弓，迺操尔殳。
迺坐迺作，迺驰迺驱。
勇者迺奋，怯者迺舒。
我备既强，我戎既整。
小剽之攘，破胆缩颈。
侯之方略，可以捍边。
捍边如何，威名毅然。
何兵不精，何城不坚。
虏不敢犯，敌不敢前。
侯有所祈，曾不旋日。
雪霶雨零，舆濡衣湿。
维其有德，将之以诚。
神由以格，物由以亨。
侯之为人，不患不恕。
维恕维威，维民维宜。
侯为使者，不患不威。
维威维恕，维感维豫。
侯之察狱，不患不明。
维恕维明，维平维精。
维时岭表，维时海隅。
闻侯之风，既安且需。
冤者使伸，戚者使愉。
吏长则进，物残则除。
抉其已垢，刮其已污。
维有其才，无施不可。
用之本朝，维良维佐。
用之一方，一方之纲。
嗟今之人，莫如侯者。
侯之所为，可示天下。
维其可示，是以可歌。

县令醉时花满睫，县令卧时云满榻。
其时北面竹轩凉，雨声霎罢风飒飒。
美人争唱醒酒歌，湿透红绡声未匝。
玉容沃以沉香水，瑶槃冻屑珠玑杂。
魂梦适从何处来，帐中犹把浮云踏。
自说骑鸾向阆风，到时玉洞诸仙合。
只被桃花迷杀人，行顾瑶关忽双阖。
枕上犹能走笔吟，累累吐出珠千蛤。
压倒唐时白与元，两翁相顾如何答。

此花未开时，美子藏深闺。
香心若无有，深浅何由知。
前日花忽开，美人放出深闺来。
春风尽日不相管，鶑是郎兮蝶是媒。
谁将金钱掷西子，笑中不掩燕脂腮。
君王亲执紫金盏，太真又醉白瑶台。
此花万态不可说，莫教容易为尘埃。
我心虽然淡如水，为花一醉何辞哉。

关西不雨凡几城，孜孜谁独劳其情。
镇潼太守真贤明，驱车远有金沙行。
春空破碧幢高旌，东风环珮锵瑶琼。
溪翁不钓童不耕，隆隆千里讴歌声。
从容祷罢残霞横，莲花顶上微云生。
云兮云兮云莫停，霈然一洒尘埃清。

酷哉武成，枉杀乐陵。
一步一杖，遶堂土頳。
投之池中，池水尽赤。
其妃哀号，至死不食。
其指其手，拳不可擘。
九院之后，小尸犹在。
骨碎肉烂，绯袍金带。
一袍有靴，一髻有解。
哀哉呜呼，此儿何罪。
贼人之孤，负人之托。
毒如豺狼，险如谿壑。
身自为孽，其子受之。
扼咽蒙头，连颈横尸。
报应如此，其来勿问。
与其自杀，不容尺寸。
我哀其愚，作为此诗。
永贻厥鉴，勿为险欺。

其难其难，道亦大艰，或缺或完。
战国盗窃，嬴秦暴孽，遗风余烈。
所存几何，枯株之柯，填源之波。
汉得天下，方有学者，其徒盖寡。
孝文孝武，稍稍复古。
仲舒之伍，巉嵒峥嵘。
穷先王经，道乃大明。
西汉之风，与三代同，实儒之功。
晋魏寇雠，学者寖浮，不源而流。
齐梁之闲，斧斫刀剜，大朴益残。
隋唱唐和，元气尽破，为斯文祸。
学者皇皇，赋道大光，六经逃藏。
冶容艳肤，绣衣红襦。
众奔群趋，若大有为。
谓之背驰，终身寒饥。
物不终盛，皇帝有命，万口齐庆。
复明经科，大张网罗，海隅山阿。
麟之奔奔，凤之轩轩，龙之蜿蜿。
会稽之竹，昆仑之玉，牛山之木。
逄蒙执射，伯乐进马，造父御驾。
琴瑟既更，韶音游声，复还于今。
唐虞之谟，夏商之书，其庶几乎。
天下之赋，摧缩消沮，迷失道路。
革万世弊，兴万世利，繄我皇帝。
臣敢不歌，流为大和，百世不磨。

蔡氏之子，彼仲女者。
考之古今，如仲者寡。
有德之容，有德之性。
所好所习，一出于正。
貌庄而丽，气温而醇。
女子之中，而有斯人。
慈良端厚，内敏而重。
终日寡言，亦不戏弄。
字无难易，所见辄识。
不知此女，从何而得。
读释氏书，欣然有适。
身之所有，皆出自然。
如何不幸，不假之年。
扬州道中，死于六月。
二十七日，暑气酷烈。
二十九日，三更大殓。
形神如生，体亦不变。
其气甚洁，其香甚郁。
附于身者，何用珠玉。
不知此女，而往何处。
杳杳冥冥，云霞烟雾。
世之所有，则维其常。
若斯人者，独秀孤芳。
吾于其母，是为内兄。
哀吟恻恻，慰其死生。

尝闻唐李氏，世号为贤妻。
以力营七丧，或谓难庶几。
孰知蔡家妇，其事乃同之。
岂特在中馈，无往而无仪。
孝于其所尊，慈于其所卑。
即知义所在，能终义所为。
我生至此极，我嫁逢百罹。
其属死略尽，其骨俱无归。
身为未亡人，心乃真男儿。
以己任其责，无忘须臾时。
但恐事不济，安知恤寒饥。
乃捐奉生具，而为送亡资。
面不御膏沐，首不加冠笄。
金珠鬻于市，文绣容何施。
更无囊中装，唯有身上衣。
殆将截其髪，幸苟完其肌。
所得盖良苦，所积从细微。
如此十年久，犹以为支离。
日下卜诸良，宅兆相厥宜。
一举十八丧，一旦得所依。
手自植松楸，身亦沾涂泥。
何暇裹两足，但知勤四肢。
居者叹于室，行者泣于歧。
鸟亦助叫号，人思操蔂梩。
冥冥长夜魂，所获喜可知。
郁郁佳城中，不为中道尸。
卒办其家事，少慰而心悲。
义深海可涸，行坚山可摧。
孤诚贯白日，幽光凌虹霓。
吾闻古烈女，荦荦非无奇。
一死盖易处，一节亦易持。
至如张氏者，使人尤歔欷。
谁为孝妇传，谁为黄绢碑。
亦有淮上翁，为述濉阳诗。
移书太史氏，无令兹逸遗。

所幸生平世，甘于贫与疴。
被誉嗤杜簿，挟勇耻荆轲。
已恨逢君晚，无辞教我多。
野芹容一献，更索采樵歌。

赤县堂名清与容，主人兼得古人风。
此闲便是烟波上，何处更寻山谷中。
志激懦贪无弊俗，诏宣宽大有余功。
若将全德评今昔，应笑陈蕃郭令公。

彼美东南隽，尧时作外臣。
有何归去物，全得老来身。
一节都无变，平生总是真。
勇于罗守退，甘似庾郎贫。
士望今谁耦，儒林旧绝伦。
其心醇是本，以德厚为珍。
避盗抽园笋，容奴取库银。
时情付流水，外物尽浮云。
久矣谋闲坐，谁乎愿要津。
书藏万卷好，诗换一筒新。
聚道为家法，分粮恤外姻。
清风还楚部，余惠在江民。
藉草宜兰佩，穿松称鹿巾。
鲙材须活鲤，羹剂要香莼。
日暖花村路，风温荇浦春。
耽吟白居士，沈醉李仙人。
骥凤鸣来久，驹雏教已驯。
义终光国史，名自压朝绅。
顾我愚而陋，烦公爱以仁。
深恩无报处，北望正劳神。

莫教容易过龟山，多少人心愿复还。
更有南城黄绶客，但吟西户绿杨闲。
才经浊汴无澄浪，且趁清淮洗醉颜。
安得就公歌一曲，缓吟迟步夕阳湾。

一从春色入花来，便把春阳不放回。
雪圃未容梅独占，霜篱初约菊同开。
长生洞里神仙种，万岁楼前锦绣堆。
过尽白驹都不管，绿杨红杏自相催。

彼美花兮宜晚春，柔姿淑艳是何人。
十分国色妆须淡，数点胭脂画未匀。
带雨容开浑是恨，出墙头望恰如真。
几时谪下蓬莱岛，霞污仙衣痕尚新。

且寻绿院朱扉好，莫看山前水畔容。
肌肤瘦尽春风甚，更被春风舞不供。

开元天子太平时，夜舞朝歌意转迷。
绣榻尽容骐骥足，锦衣浑盖渥洼泥。
才敲画鼓头先奋，不假金鞭势自齐。
明日梨园翻旧曲，范阳戈甲满西来。

泽国茫茫似十洲，有情空上夕阳楼。
可凭流水传人意，莫望远山添客愁。
南浦雪思乘棹往，北轩春负插花游。
若论仕宦何非义，二子无容说愧羞。

闲云淡月为诗态，春日春风是酒容。
玉女争求新乐府，金童时献碧瑶钟。

奇哉奇哉有此仙，胸中广大可容天。
深莫测兮高可仰，沧浪之水太山颠。

无奈何兮无奈何，失之哀兮得之歌。
巧拙其闲不容寸，得失相去能几何。

团团藓晕埋青钱，稍稍竹树藏绀鞭。
鸬鹚覆水鱼沉渊，罞罿蔽地禽冲天。
梅房处女鶑坐禅，草头稚子松耆年。
浮光飞沫人游川，斜行大字鸿书笺。
壮士可论持守坚，美人休说容华鲜。
乞余之夫尤慕膻，附炎之子弥胁肩。
穿花走马锦藏鞯，垂云阅武车张旃。
虢姨满路空遗钿，陈妃倚阁真神仙。
有人情似山中泉，其情浓如春深烟。
留下断芦云蓑篇，长令雪满淮之田。

人生如逆旅，来去何容易。
对面正谈笑，转头成梦寐。
伤哉手上书，已矣胸中事。
义不复驾骥，洒尽辞家泪。

记得高山否，淮东非所归。
谁迎玄冕去，自趁白云飞。
泣尽孤儿血，空遗旧日衣。
容州公莫去，此地故人稀。

平芜十顷绿含烟，胜事兴衰已百年。
岛榭漫随民意乐，溪山应喜主人贤。
点妆野趣滩边鹭，仿佛妖容水上莲。
日日流风转谣俗，棹歌长在钓鱼船。

传得栴檀相甚奇，绀容光彻照须弥。
桥头尊者来瞻礼，应忆灵山听法时。

叠石江头峻如壁，舟人指云慈母石。
慈母名兮不可闻，巉岩坑压秋江碧。
我闻慈母石，启我父母思。
人有父母谁不思，我思父母偏伤悲。
忆昔生我童稚时，家贫日逐图生资。
父母衣我宁自寒，父母食我宁自饥。
拾薪为我代灯烛，鬻衣为我买诗书。
朝夕劝我苦勤读，戒我弗作庸常儿。
嗟哉我生命多疾，父母提携延岁日。
忽朝卧病一呻吟，父母咿哑面如漆。
有时为我祝神祇，愿我早著蓝袍归。
此时我心常感发，愿如夫子言无违。
嗟哉我生命多蹇，少年不第第已晚。
况兼父母未死时，食不饱兮衣不暖。
今朝身为一命仕，薄俸聊堪奉甘旨。
双亲已逝掩荒丘，薄俸翻将饱妻子。
有时举箸食新鲜，默默不知双泪涟。
拭泪空将酒杯奠，酒杯不到阴容前。
慈母石，世稀有，汝在江头天地久。
我思父母不得食，此恨当同汝不朽。
呜呼罔极恩难报，于今赖有移忠孝。
行当竭力事明君，庶可扬名酬二亲。

夕阴敛层空，素月出西海。
寥寥俯仰间，杳不见纤霭。
清光信可掬，璀璨掌握内。
虚庭纵远目，中夜如有待。
念我金石交，轻别己十载。
德音响球琳，道味芬兰茝。
悠然阻声容，况复接言诲。
幽怀愿一写，四顾多泛爱。
回头自珍惜，欲显不如晦。
赖此秋蟾魄，千里共光彩。
思贤摇去意，对景慕良会。
此夕虽圆明，清赏君何在。

河津女娟者，可与壮士俦。
简子欲南渡，谁人为撑舟。
娟奋红袂起，姿容盛优柔。
长篙与风快，大翼如云浮。
顷刻易千里，恬然济中流。
心情忽感慨，为子发清讴。
波涛激无际，骇畏事祷求。
杳冥若影响，自尔蒙神休。
交龙助其维，归櫂勿夷犹。
闻之意饱满，春风满华斿。
祎褕响环佩，蘋藻奉荐羞。
岂独女子事，可况公与侯。
一言固有合，半策或见收。
惟其遇不遇，通塞难相谋。
旬月取汉相，安怪田千秋。

朝阴昼多雨，少见日有光。
四顾天地惨，万物皆茫茫。
占书久不读，何暇推雨旸。
试以人事说，讶此非吉祥。
日者人君象，照临及遐荒。
岂容一物掩，有若自晦藏。
明主躬听断，万事付纪纲。
赏罚信且必，威令非不强。
天子报应间，安得阴侵阳。
疑是蛮寇起，势力殊猖狂。
王师仅四万，灵旗指边疆。
州郡少羡卒，馈挽须丁黄。
父子罢敛获，女妻急缝裳。
老母哭不忍，痴儿亦徬徨。
将行痛诀别，意谓趋死乡。
小忧止窜匿，大患在杀伤。
蜀人不惯此，闻者皆仓惶。
所以作霾雾，终日争飘飏。
秋毫与天地，自古不比方。
中国及夷獠，何足校短长。
帷幄巳坐胜，虎貔谁可当。
天威一扫荡，不使存微芒。
何时捷书至，喜声复锵锵。
霄汉忽开霁，金乌欲飞翔。
登高赋常武，注目瞻扶桑。
此愿殊未适，百忧满羁肠。

君子异众人，所系惟大节。
著见在功业，何尝一毫缺。
幽能动金石，明可贯日月。
其间有用舍，舒卷不同辙。
言之尺与寻，轻重自区别。
公以道德进，义操非孑孑。
早岁在言路，屡补衮衣阙。
一语定大计，永祚庆绵瓞。
西来委重镇，远业粗施施。
岷峨固不动，江汉亦澄澈。
譬如公输木，巨细归檃括。
又如后夔音，合止付椌楬。
尔其遂生成，吾岂任呴沬。
愚者多竞利，破产营酒蘖。
官缗逋数万，私计鲜毫发。
虽云鬻儿女，未免就缧绁。
巨械压羸颈，重棰困流血。
亦有冻馁毙，枯骸不藏穴。
兹事关进退，闻之宜结舌。
壮哉仁者勇，拜疏为论列。
诏书即日下，蠲除允公说。
皇慈极霶霑，治体非眇末。
推此不忍心，疲瘵庶全活。
方将秦川命，又仗元师钺。
何时归廊庙，民望甚饥渴。
天网举无外，海势包有截。
威德广所被，神武专不杀。
两阶虞舜舞，六月宣王伐。
梯航走琛赆，早夜畏鞭挞。
相因太仓粟，红腐以时发。
已朽外府贯，浩荡流不竭。
乘此全盛力，万事易裁割。
泰山可转徙，巨浸可壅遏。
深惟汉唐治，丞辅次皋卨。
弱翁知故事，论议颇谆切。
开府善守文，规模亦宏阔。
敢告天子圣，邦基系明哲。
斯言得之公，非以为容悦。

湘中佳山水，使指重他部。
高贤驻行节，儒雅饰治具。
虽云入郡广，曾不假多虑。
一扇清微风，融和及生聚。
川原发阳和，草木均雨露。
疏网悉举纲，和声已载路。
时登华远亭，每与胜景遇。
秀岩及南峻，碧江争北注。
回环如户庭，仿佛若绘素。
弥望快遐目，纵吟尽幽趣。
雍容接诸生，谦屈存异顾。
饮食出诚眷，上下捐礼数。
贱子惭不肖，万里困飘寓。
屡尝造宾除，幸此听谈绪。
斐然无所裁，安可继大句。

昔登蒋公门，忽忽五十载。
于今见犹子，省记似前代。
庆源得余波，家范禀性诲。
笔下吐雄文，滔滔涌江海。
胸中抱英气，落落等嵩岱。
十尝试一二，卓荦已称最。
还朝才几时，何时又补外。
河湟复古地，形势壮且大。
册府图籍存，充国城垒在。
临洮建都府，节制中机会。
守之扼喉吭，动则攻腹背。
西羌辄犯顺，种落异向背。
呼嗟秦雍间，氛祲恐未艾。
连年困飞挽，何日贮仓廥。
一病费调养，已甚其可再。
绥怀与剪荡，黑白灿利害。
吾君鉴勤远，静制六合内。
仁如天地心，万类悉容贷。
不矜灵旗伐，未奏短箫凯。
一旦春风来，生意入穷塞。
载瞻将军钺，犹识使者旆。
治边信有术，岂徒威克爱。

少年事辛勤，老大涉忧患。
抚时感零落，髪白亦已惯。
每思初白时，黑者尚千万。
晨梳满一握，中有素丝间。
及其白已甚，色势颇滋蔓。
种种渐无几，星星忽大半。
常情恶衰飒，不欲姿容变。
持镊屡剪摘，煮药勤点换。
久之反自笑，遂事固不谏。
万物入形器，盛衰有期限。
葩英乘春芳，凋灭向秋晚。
人生止百歳，稚耋如早晏。
光阴白驹走，安得常总丱。
形骸任驱役，膂力资治办。
其间得与丧，大率皆梦幻。
既老遂休佚，万熊无足盼。
方当齐椿菌，未暇语鹏鷃。
霜雪华满头，长吟又何怨。

进退为大节，君子贵其全。
献替实大事，良臣所宜先。
二者苟一失，胡得称至贤。
况乃势利诱，中性殊易迁。
趋时或勇锐，顾义少悫坚。
昆山有良玉，烈焰不敢燔。
太华有苍松，严霜岂能干。
公以学行起，华涂三十年。
器业饱夔卨，文章富云渊。
徐行自廊庙，群望惟陶甄。
适会薰风琴，为民更五弦。
洁情思恤物，有道当危言。
一旦谢簪绂，易若忘蹄筌。
冥鸿飏云霄，老鹤得芝田。
天真适旷荡，世网脱拘牵。
安居返故里，盛事光尘寰。
父老相叹诧，谓公乃神仙。
士林素矜式，仰公如绮园。
试阅前代史，昔人难比肩。
尝闻乔与固，精诚动皇干。
愿仗至忠力，区区塞奔川。
不幸遭戮辱，何由老林泉。
徒使国士泪，至今为之潸。
又闻广与受，知止皆求还。
都门祖帐盛，乡里千金捐。
青以大论议，寂寞空简编。
犹有绘画手，屡将丹青传。
四士所出处，得之皆一偏。
惟公逢圣明，雍容卷舒间。
任职思补报，乞身享安闲。
素履莹如玉，贵名重于山。
知公享寿考，歳月方遐延。
壮容换老骨，绿髪藏华颠。
谅公保福祚，子孙庆绵绵。
高门纳驷马，旧物还青毡。
令德终报验，化工可推研。
小智泥畛域，通怀究渊源。
方尔泥物我，其谁计寒暄。
超遥诚自得，局缩亦徒然。
再拜远门下，长吟歌此篇。

进退为大节，君子贵其全。
献替实大事，良臣所宜先。
二者苟一失，胡得称至贤。
况乃势利诱，中性殊易迁。
趋时或勇锐，顾义少悫坚。
昆山有良玉，烈焰不敢燔。
太华有苍松，严霜岂能干。
公以学行起，华涂三十年。
器业饱夔卨，文章富云渊。
徐行自廊庙，群望惟陶甄。
适会薰风琴，为民更五弦。
洁情思恤物，有道当危言。
一旦谢簪绂，易若忘蹄筌。
冥鸿飏云霄，老鹤得芝田。
天真适旷荡，世网脱拘牵。
安居返故里，盛事光尘寰。
父老相叹诧，谓公乃神仙。
士林素矜式，仰公如绮园。
试阅前代史，昔人难比肩。
尝闻乔与固，精诚动皇干。
愿仗至忠力，区区塞奔川。
不幸遭戮辱，何由老林泉。
徒使国士泪，至今为之潸。
又闻广与受，知止皆求还。
都门祖帐盛，乡里千金捐。
青以大论议，寂寞空简编。
犹有绘画手，屡将丹青传。
四士所出处，得之皆一偏。
惟公逢圣明，雍容卷舒间。
任职思补报，乞身享安闲。
素履莹如玉，贵名重于山。
知公享寿考，歳月方遐延。
壮容换老骨，绿髪藏华颠。
谅公保福祚，子孙庆绵绵。
高门纳驷马，旧物还青毡。
令德终报验，化工可推研。
小智泥畛域，通怀究渊源。
方尔泥物我，其谁计寒暄。
超遥诚自得，局缩亦徒然。
再拜远门下，长吟歌此篇。

衡阳古胜郡，齐民颇淳质。
富饶几维扬，朴静类高密。
易将诚心感，难以威势屈。
水宿亦安枕，岩扉不施荜。
太平得良守，条教尽归一。
人方乐简治，自为宜老佚。
穷通有定数，舒卷犹古帙。
深思已诣理，达观岂言物。
屡尝登宾阶，毎许脱朝绂。
共谈海鹏志，不道塞马失。
金声发锵锵，宝肆容瑟瑟。
遂回岷山眼，未委瘴江骨。
赓咏酬真乐，聊以歌化日。
珷玞难重陈，黄玉似蒸栗。

谪宦寓湖南，憔悴变容质。
老怀极孤穷，益友最亲密。
高轩喜陪从，雅会烦揖屈。
馨香袭芝兰，文采辉陋荜。
谈辩虽纵横，仪范甚专一。
毎闻阳春曲，钦诵不敢佚。
遂将蜀溪纸，连写渐成帙。
惭非高尚者，思古感事物。
当时郢楚士，英秀尽簪绂。
池台今何在，冠剑久沦失。
我忧复辽远，试听暮鸣瑟。
何时还敝庐，一奠九泉骨。
此心实虔望，昭昭有如日。
未尝果山柑，且馔湘江栗。

平生知求道，冀保衰朽质。
金阙劳仰望，玉经探秘密。
尝闻造化理，虚静乃不屈。
又闻栖真士，幽处遁荆荜。
深藏虽混同，安养自诚一。
广采与博访，未遇敢怀佚。
诵经期万遍，掩卷复开帙。
才能简思虑，了不见象物。
谁将林泉屦，易取尘土绂。
渠意良有得，吾曹又何失。
爱君气容和，忻乐不在瑟。
得鼎必全神，逢丹可换骨。
方蓬达去路，寰海空白日。
愿开循循诲，灵台非缜栗。

羡君诗格雄，非谓文胜质。
长篇自博雅，短语亦温密。
笔端时一挥，锋利不少屈。
高情寓祥云，幽意及疏荜。
豪纵叹李贺，难以宪度一。
穷愁伤孟郊，不欲怀抱佚。
铺陈黄堂上，一案凡几帙。
先倡乃前辈，形容何以物。
瑁圭施华藻，锦段副朱绂。
测海至千仞，穿杨无一失。
宝器藏巨剑，古声发琼瑟。
鳯羽翔德辉，龙种搜骏骨。
嗟予泽畔吟，继唱辄连日。
果榜误收采，小榛齐大栗。

西州都会坤之维，地产豊羡人熙熙。
朝庭念远勤抚养，欲壮心腹强四肢。
精求守臣择使者，故有贤业堪依毗。
导宣德泽广流派，讲举政教先本基。
不容蠧弊长芽蘖，直欲赤子皆充肥。
泰然一道遂无事，犴狱衰止文符希。
燕闲何以度岁月，凭仗文酒相追随。
过从僧舍尽幽邃，阅遍画手多神奇。
因嗟唐人值丧乱，奔走至此常怀归。
韬藏绝艺郁不发，壁间一扫穷精微。
试登高阁凝望久，欲将远眼穷天涯。
山扃水遶气象好，云晴日暖光阴移。
信哉浮生巨河上，鼎势会以一足支。
方今文轨庆混合，帝力何有民何知。
长廊广屡数百载，留得风景资游嬉。
清樽岂特具酬献，髙论不废评是非。
宦游此会亦难得，投笔一笑毫无疑。
又为歌诗载盛事，更唱迭和犹埙箎。
鄙夫幸尔陪雅集，怀抱芬馥兰与芝。
天阍九重劳梦想，回首乡国空迟迟。

要道根皇极，纯王揽懿纲。
域中洪造广，天下大形彊。
臣主同千载，藩宣奠四方。
乾文耀参井，地镇耸岷梁。
景谷余波迥，灵关古塞荒。
限蛮唐节制，析部汉封彊。
石穴延通道，山扄设巨防。
利源充内帑，兵势压巴羌。
付畀关休戚，权宜任弛张。
紫封传墨敕，金印坐黄堂。
自昔都俞重，其谁德业彰。
乖崖施远略，忠献绍前良。
乐得中和职，人跻富庶乡。
含生知化力，永日载春阳。
渗漉渊源在，醲醇骨髓藏。
深和流耳目，盛事载缣缃。
岁月徒为久，风猷信不忘。
恩褒贾逵祀，人爱召公棠。
桧有乔枝茂，兰宜后叶芳。
惟公真辅翼，与世会明昌。
间发乾坤秀，亲逢日月光。
国华增黼黻，地宝献琳琅。
尹道存先觉，轲心蕴至刚。
朝廷尊阀阅，士党贵文章。
髙视云霄路，遐飞翰墨场。
鹏图指溟渤，骥步得康庄。
藩会初关决，仙瀛已践扬。
本元游秘府，侍从陟清厢。
伟望全康济，周才历浩穰。
中天承帝选，南国抚民伤。
使范资勤恤，君言务肃将。
绣衣新灿灿，大旆远皇皇。
赈惠常闻黯，澄清乃识滂。
疲羸起沟壑，暴滥去豺狼。
大节坚持守，纯忠自激昂。
还登文石陛，频上谏书囊。
人鉴分今古，神龟宪否藏。
斯猷三接告，至理一言详。
柱下尊良史，螭头立左郎。
纂修该七法，注录擅三长。
午夜星垣迥，南风省户凉。
挥毫纶彩烂，垂佩玉声锵。
春老常联萼，云晴雁缀行。
雄名出苏李，公论美常扬。
眷倚隆矜式，咨询行赞襄。
得人居内相，有道辅明王。
大手凭才识，深谋协典常。
五花曾执判，七宝屡登床。
燕见趋东阁，优容对未央。
仪刑真謇謇，谟训极洋洋。
重委台纲正，终图国体康。
至诚频启导，大事费裁量。
多僻消芽孽，群邪洁肺肠。
谆谆闻药石，凛凛畏冰霜。
论议他奚恤，猷为己所当。
安危一身系，出处万民望。
蔡俗嗟延哺，尧心虑纳隍。
建侯崇屏翰，选德庇灾殃。
异政乘时立，清飚与惠翔。
界中生穞谷，境上散飞蝗。
儒将能专阃，神兵岂顿铓。
十连循节钺，四面固金汤。
拓地归充国，谋军得子房。
天威神臂指，戎气窒喉吭。
属国恬怀抚，函书耻谩狂。
具赡宜庙幄，遐福合陵冈。
迺顾西南远，明如左右旁。
大门堪世守，舆颂愿时飏。
命策荣千矢，封圭判二章。
物传家乃旧，刀应梦为祥。
善事知弓冶，奇毛识鳯凰。
百寻标落落，万顷信汪汪。
庙瑟余音静，庖刀发刃钢。
阔难求畛域，微不误毫芒。
雅意儒为宝，宏规沼象璜。
鲁公先请学，高{目矢}力崇庠。
教化惟敦奖，衣冠敢怠遑。
七经登讲舍，数仞企师墙。
乐善无遗芥，惩非易去稂。
百城损慱塞，万井绝贪攘。
牧厩寛收敛，穷阎饱歳粮。
吏奸藏瓜吻，人瘼愈膏盲。
昔谓庖厨侈，徒矜口体尝。
爱心加俎豆，和气落壶觞。
蔀屋晴曦烛，枯荄湛露瀼。
盛时逢召杜，奕世见龚黄。
至矣纾宵旰，熙然协雨旸。
里闾敦悌让，原野竞农桑。
指顾宁陬落，生成及稻梁。
边声息金鼓，民室富囷仓。
共乐亲荧座，佥期辅峻廊。
定登贤相器，行促舍人装。
奕奕驱轺传，喈喈餙镂钖。
矢谟勤翼舜，纳诲永隆商。
郑武髙风盛，韦成懿迹相。
洪𬬻专鼓铸，大鼎荐烹鬺。
浩漡跻民域，安平援世航。
诗人褒绣衮，坤道吉黄裳。
歌舞真贤进，光华至治香。
欲知能事毕，四海处陶唐。

地峻山形壮，周遭尽胜游。
抱岩如拱手，转岭似回头。
老木凌空迥，浓云覆石幽。
朝阳千里快，暮雨数峰愁。
涧底猿随鹿，松颠鹤胜鸥。
香花开静宇，烟火认他州。
宝翰中朝锡，神灯半夜留。
势容逋客恋，景许化工偷。
雪色连年贮，岚光几院收。
仙葩多踯躅，野果号猕猴。
法印传无碍，禅机问即酬。
丛林分径路，莲社得朋俦。
眼远层霄阔，心澄外物浮。
登临豁尘抱，今古信悠悠。

皇极恢临照，嘉时属盛隆。
八年登至治，大祀答圆穹。
并报知坤道，推尊见祖功。
先期齐广殿，将旦谒真宫。
杲日迎銮皎，祥云遶盖红。
衣冠开秘寝，幢节下层空。
东向经途近，前赡太室崇。
过门遵往德，降辂屈清躬。
八圣威神在，三牲荐品丰。
奉璋人左右，进俎序西东。
上意精纯至，英灵顾享同。
念深尧八彩，感切舜重瞳。
地胜龙湾阔，尘清辇路通。
彩城齐北阙，天仗转南风。
旗动三辰丽，兵严万卫雄。
国容殊肃穆，丘势自穹窿。
虚次移铜漏，升坛俨玉珫。
礼惟三献具，乐以六成终。
燔燎交神听，髙明鉴睿衷。
冈陵均委积，箕翼等光融。
海沸欢声振，天旋瑞气充。
呼嵩喧宇宙，迎仗抃华戎。
盛典千春备，洪恩庶彚蒙。
山河皆户牖，寰海一帡幪。
独运陶钧术，齐驱造化工。
令行雷洊震，泽及雨其蒙。
苛密寛三面，幽潜达四聪。
华心归茂草，蛰户启昆虫。
六合澄清外，群生富寿中。
愿赓成命颂，垂裕播无穷。

西溪景物似江乡，无赖秋容到岸傍。
胜事可怀樽酒乐，凄风浑减路尘香。
半凋柳色犹垂带，欲冻泉源祗滥觞。
会向明春重游览，春晖依旧倍舒长。

秀𪩘层层一径通，秋来更植万株松。
闲中日永宜禅性，望处云平见物容。
半夜起风喧地籁，何年说佛响天钟。
尘埃满马游从隔，寄恨烟萝第几重。

亭在西山积翠中，烟岚气象一重重。
芟开檐际偏髙竹，见得云问最后峰。
野色为谁长郁茂，物情于我似从容。
年来已有林泉兴，倚著阑干兴转浓。

春工用意本华鲜，气候阴沉未逞妍。
风色送寒无甚雨，云容垂远又非烟。
迁延莺舌应嫌巧，抑遏花心恐占先。
稍待新晴纤翳廓，秾芳齐媚艶阳天。

忠胆轻生甚一毛，奇谋破贼锐于刀。
横行容易平乌合，面缚须臾作犬号。
霜甲共辉军帐冷，烟烽齐出戍楼髙。
羌酋若也投降早，定得君王瑞锦袍。

谁裁锦段碎文章，凭借春工便吐芳。
自是多花宜少叶，肯教仙格有凡香。
妆容试酒偏增丽，舞兴迎春拟作狂。
使幕县庭虽甲乙，更饶邻圃借余光。

藩政雍容虑在民，暂行千骑按江津。
寒侵客袂逢轻雨，翠拂林梢觉浅春。
极望风光迷绿野，纵吟怀抱脱红尘。
愿公改作刘公堰，留得嘉名谕蜀人。

寺在西山第几重，山僧相遇喜相容。
寂无尘虑到禅室，瞥有秋声来野松。
已恨夕阳催返辔，又过危磴听残钟。
烟霞更约他时望，未必高怀负翠峰。

目前尘坌最重重，乍见名山喜动容。
选胜道装堪著屐，谈禅麈柄亦挥松。
千寻急欲攀秋径，十里犹闻击午钟。
下得峦林又牵俗，特书归恨寄晴峰。

烟岚深处几千重，难向丹靑写物容。
层阁试凭窥百里，函经慵读倚双松。
乔林乍响因秋籁，栖鸟频惊为晚钟。
莫笑下山犹怅望，浪仙平昔爱三峰。

挂冠归后爱林泉，择地为亭欲看山。
清画绝无尘坌到，白云常与性情闲。
诗书教子雍容外，琴酒娱宾笑傲间。
堂构不隳门有庆，彩衣终约锦衣还。

御水休论九曲池，宫花争发万年枝。
长虹驾浪人间去，大翼乘风海际垂。
均被上恩容燕集，共怜嘉景事游嬉。
愿公早献金明赋，纪述吾朝全盛时。

天坠北斗精，人间书景福。
岩石骈七峰，漠漠太古色。
磅礴压洪蒙，崒嵂磨苍碧。
中涵大穴洞，外与风云隔。
千夫廓有容，万状成叵测。
谽谺露肝胆，槎牙列矛戟。
伏如龙虎卧，起若将士立。
西窍通天关，虚明数千尺。
豁然一罅入，寂閴燃灯隩。
幽秘若为藏，暗阏不可极。
龙床一鸟鷇，宛若蛇蜒迹。
龙井下太阴，彷佛被元幄。
岂伊鬼神秘，乃是造化力。
江寒烈水涯，春盎回阳律。
炎光流大地，凄凉入人骨。
四时斡元气，可燕复可息。
平生谢康乐，不废登山屐。
蓬莱在人世，昧者恒弗识。
达人昔来游，题诗满青壁。
骎骎岁月深，惨惨烟霞积。
绝唱者何人，清新压元白。
镌石苟无分，灵怪亦我惜。
缅思融结初，六丁万斧擘。

岁令春为首，人君德体元。
宸居太极殿，星拱紫微垣。
历运千龄协，梯航万里奔。
同时禀正朔，大号一乾坤。
谋野曾绵蕞，沿波未涤源。
典章归独断，期会肃常尊。
礼乐谐虞舜，师儒陋叔孙。
曲台司肄习，执法纠哗諠。
旧史精穷讨，非经不引援。
殊疆今辐辏，古辙此还辕。
陛峻黄麾建，旗张直盖屯。
地图包海画，庭燎彻宵燔。
班位分贤戚，铜玑定晓昏。
仙盘凝沆瀣，禁漏泻潺湲。
呼旦传鸡唱，填街列虎贲。
六军衣锦绣，八骏辔玙璠。
绶采由官别，冠梁以秩论。
国容修卤簿，武事设櫜鞬。
鼓吹依宫架，关扄辟路门。
簴文雕猛鸷，路饰缋蟠蜿。
牙瑑中严版，珠联告止旛。
金床置符宝，土贡杂瑶琨。
百辟稽名实，诸王固屏藩。
立墀隆辅弼，述职简要番。
省寺兴颓敝，材能慎选抡。
班齐序鸾鹭，仗转骇鲸鲲。
圭镇唐仪易，袍纱汉制存。
鞘鸣龙扇合，帘卷兽烟喷。
陟降天威重，颙昂玉色温。
泰平安可象，造化本何言。
悦豫阴阳盛，渊深宇宙呑。
江河宗渤海，山岳望崐崘。
牍奏龟麟应，书先稼穑繁。
历阶臣委佩，宣诏使临轩。
进有称觞庆，初无解剑烦。
南山赋周雅，北斗揖尧樽。
济济华夷抃，雍雍信义惇。
登歌形瑞物，旅舞异梨园。
翠凤闻箫集，朱熊负案蹲。
四清备钟磬，二律下匏埙。
宠锡需云泽，均霑湛露恩。
拜吟三夏享，饔盛九牢飧。
受觯充醇醴，加肴饫熟蹯。
摰勤供雁雉，羞洁具蘋蘩。
布治从丹阙，怀仁感陆浑。
祥光腾广坐，和气冒陈根。
蓬岛风长习，扶桑日向暄。
前楹秀芝草，阿阁长鶵鹓。
社稷生灵福，邦家政教敦。
年年朝溥率，基业壮中原。

气平无病恼，心定觉身闲。
礼局容尸素，仙科玷润删。
马驽犹勉驾，鸟倦合知还。
旧隐庐山下，蓬茅屋数间。

顺风虽宜帆，颠暴亦难用。
浪拥江逆流，云狂日昏雾。
天公容飞廉，橐籥大开弄。
蛟鲸快乘时，骧首出洪洞。
舟檝多深藏，湾浦投缺空。
我行斯可时，要当审静动。
况复舟弊钝，羸师困僵冻。
时止圣所藏，欲速祸或中。
坐期天清明，连樯欣所纵。
且倾渌酒樽，慰此清夜梦。

使君西州客，惯见海棠红。
彯缨出故里，扬马来汉宫。
醉当坐乖隔，年年梦春风。
荆州蜀门户，脉脉风气通。
此花何从来，根本移化工。
使君有新第，幽寓如山中。
小轩面城麓，交柯植双丛。
年光锦官远，颜色故园同。
想当春苞丽，无日樽酒空。
繁艳烧醉眼，顾眄增冶容。
地胜不在大，意适物易充。
双轮粲两朱，行将指炎封。

老柏寒昂藏，丛筿下纷列。
未须论晦明，均敢犯霜雪。
尘埃深蔽埋，芜蔓困笼结。
槁悴屈子容，饥癯伯夷节。
殿中秉髙义，利刃勇分别。
病谷除蒿稂，蚀月救吞啮。
还君岁寒姿，清风自交彻。
念昔绕荒栏，三叹生慕悦。
重来十五年，笑我壮心折。
幽怀耿相对，欲语不得说。

屑霜飞空木叶脱，长河波光碧玉滑。
江南仙客厌尘埃，归梦寥寥向吴越。
故溪时到春未还，正是梅花弄香雪。
太湖寺下吟新诗，姑苏台边醉寒月。
江橙甘熟霜夜酣，吴酬香醇冻醅拨。
辽东归鹤悲是非，锺阜晓猿惊契阔。
嗟予不得从之行，兀若孤鹰叹韝绁。
东南山水游子多，航深屐险无时绝。
去非贾道百不一，寂无风咏十常八。
君提吟笔寻乡邦，词源浩若天潢决。
形容物象空鳌峰，搜摛秘怪穷禹穴。
人生难足惟胜游，意适何劳计穷达。
峥嵘歳律南浦寒，早晚归艎橹声轧。
不独孤陋勤所思，双白应须念亲髪。

屋角一夜群枯号，晓来旷野风如刀。
峩峩残雪路摧马，格格寒气冰生袍。
四支僵痹非我有，况彼鞭鞚难持操。
天东朝日冻应涩，亦恋旸谷犹深韬。
居常谁不事行役，我行适此时令遭。
因思都府盛僚友，人物一一皆贤豪。
想今酣寝梦方足，初离密幄惊寒朝。
左承右侍各以职，气语兰臭颜如桃。
奉持巾匜事盥栉，傅唇泽面供香膏。
不容发绿一点变，亟以宝镊争除薅。
炎炉却坐日当卯，进酒为寿倾葡萄。
捋须束带欲出户，问讯分付犹忉忉。
体舒意适自稳暖，洋然盛气虹霓高。
此时岂复念寒旅，嗟我劳佚何相辽。
入趋留守退幕府，坐据大案临诸曹。
曹司进若鱼在贯，文书盈抱纷牛毛。
争前鬭敏请莅职，硏磨浓墨挥长毫。
左手钤前右摘尾，落纸叶叶如翻涛。
逢姓书字且不给，何暇可否知根巢。
坐中耳目已烦困，庭下敲扑仍喧嚣。
伏膺胝手腕疑脱，退食笔砚方能櫜。
乘除赖有此事在，庶几可以均吾劳。
人生误落世网内，区区系累安足逃。
要之虚中日自静，不使内外相钩胶。
无穷来物彼千万，坐任变化无吾骚。
峥嵘年华已遒暮，不日春意生兰蒿。
一樽相与莫相放，天下万事从滔滔。

新堤洛水东风峭，下入长淮春浩渺。
淮南使者蓬莱仙，叠鼓鸣铙画船晓。
旦时契阔慕声名，晚岁绸缪亲纻缟。
磨铅并直登瀛州，对案同厅佐京兆。
青蒿长松惭异质，流水高山喜同调。
虽当倥偬喧嚣中，不废樽罍与吟啸。
岁月扑面来纷纷，冠盖送客声扰扰。
北园去岁赋红梅，南浦今春歌碧草。
黄金龙节使光华，白面书生才缥缈。
世高台阁与省府，偏历从容誉清劭。
投虚余刃无足为，澄清百城付谈笑。
时行有命又有义，所遇何多亦何少。
未应刻意怀轩裳，知有高情在鱼鸟。
黄鹄千岁凌长风，奈此沙边老鸧鸨。
朝廷羽仪重人物，行闻追锋赐严召。
玉音寄我其无忘，时有归鸿下云表。

望履鸿枢府，熙宁始识公。
容无高位气，语有大臣风。
感慨方山仰，惊悲已壑空。
缁衣国人意，转入薤歌中。

雨晴凉意日相亲，物物秋容绝点尘。
沧海谁期泛槎客，西风先傍忆鲈人。
收还志业围棋局，分付光阴漉酒巾。
欲约一樽清夜话，月中凉露满松筠。

晓指禅关入翠屏，烟岚金碧旋疏明。
旁看阴壑溟蒙失，斗上云梯伛偻行。
漫兴独于元子惬，诗怀容与谢公评。
区区出处劳分别，朝市山林各有情。

钱家书橐盛儒林，禹穴时容探万寻。
嗜好自同皇甫癖，写传应慰献王心。
此于取与无伤义，盍以幽奇付赏音。
犹说冬官未通借，览之安得有千金。

今见黄州庆有余，侍郎门户已容车。
风流地望乌衣巷，潇洒仙人碧落居。
三亩江家须种竹，一区扬子独藏书。
东平我久犹如客，何日菟裘近里闾。

走马东郊春早时，宿云容与澹朝晖。
溪边水暖鱼初上，塞北风柔雁欲归。
君赏已夸梅白早，我来仍见柳黄微。
年华恰恰催吟醉，从此朝回日典衣。

天园节物见芳华，春暮重开白锦葩。
鬭叶浅深琼散蘂，封条匀闹雪团花。
玉翘无日真仙国，月帔垂栏上帝家。
若向阆都论品第，可容沧海碧桃夸。

风霜乌府不谋身，丞掾鸿枢号得人。
九转已欣丹换骨，一麾聊免甑生尘。
时今关陇烟云静，地古岐周气俗淳。
正恐暂均劳逸去，肯容文酒恋朱轮。

左符初作鲁山行，便有萧然物外情。
出入宦游金马旧，平生风望玉壶清。
秋花黄紫罗千本，宴豆甘珍聚百名。
谈笑挥毫得佳句，从容聊喜暂班荆。

卜筑南城三径开，寛恩容此养衰颓。
舟从灔滪堆中出，人是邯郸道上回。
憔悴幸非兰泽去，因缘如为祖山来。
江湖本是忘机地，笑许残年付酒杯。

仙圃瑶林冠物华，靓英明媚洗晴霞。
醉装却费胭脂晕，纨扇应烦绛粉遮。
天上念奴春睡足，风前飞燕舞容斜。
后房宜劝歌声小，惜爱今年第一花。

橐笔周旋侍汉宫，慱知前载问无穷。
朝廷人物儒林丈，家世文章太史公。
俯仰顿惊华屋换，声容徒望穗帷空。
寝门一哭何嗟及，付与悲哀挽铎风。

种兰不当户，李以苦见容。
珍重主人意，东亭非要冲。

函丈从容问且酬，展才无不至诸侯。
可怜曾点推呜瑟，独对春风咏不休。

暂来林下问栖迟，已觉绦然悟昨非。
卧起见山宁用买，门墙无物可人挥。
茵连细草才容藉，淀染浓岚欲堕衣。
佳士要当怜寂寞，不应全为折腰归。

宴豆追儒雅，簪缨成礼容。
中天开璧府，左海见鳌峰。
汗简陈三馆，仙游列玉京。
丹青浮象魏，盛典照蓬瀛。

京城汩没兴如何，归棹翩翩返薜萝。
尽室生涯寄京口，满床图籍锁岩阿。
六朝人物东流尽，千古山河北固多。
为借文殊方丈地，中间容个病维摩。

零陵水石天下闻，澹山之胜难具论。
初从崖口入地底，始见殿阁开重门。
乃知兹洞最殊绝，洞中金碧开祇园。
宽平可容万人坐，仰视有若覆盎盆。
虚明最宜朝日照，阴晦常有黑云屯。
盘虬夭矫垂乳下，巨兽突兀巨石蹲。
木香一株在岩壁，人迹峭绝不可扪。
灵仙飞游享此供，常驾飇驭乘云轩。
我来正逢春雨霁，氛翳开廓阳景温。
呀然双穴露天半，笼络万象将并吞。
只疑七窍混沌在，五窍忘失两窍存。
神奇遗迹未泯灭，至今犹有斧凿痕。
云床石屏极隈隩，昔有居士常潜蟠。
避秦不出傲征召，美名遂入贤水源。
咸通曾为二蛇窟，元畅演法蛇辄迁。
从兹其中建佛刹，栖隐不复闻世喧。
惜哉此景久埋没，但与赤子安枯禅。
次山子厚爱山水，探索幽隐穷晨昏。
朝阳迫迮若就狴，石角秃鬝如朝髠。
豪篇矜夸过其实，称誉珉石为玙璠。
环观珍宝欲奄有，不到胜处天所悭。
嗟予至此骇未睹，不暇称赞徒惊叹。
恨无雄文压奇怪，好事略与二子班。
芜词愿勒岩上石，勿使岁久词灭漫。

滔滔武溪一何深，鸟飞不渡，兽不能临。
嗟哉武溪何毒淫。
飞湍瀑流泻云岑，砰激百两雷车音。
吾闻神汉之初始开𣃁，史君姓周其各煜。
至今庙在乐昌西，苔藓残碑仅填读。
武水之源自何出，郴州武县鸬鹚石。
南入桂阳三百里，峻濑洪涛互淙射。
其谁写此入新声，一曲马援门人笛。
南方耆旧传此水，乐昌之泷兹乃是。
退之昔日泛潮阳，曾到泷头问泷吏。
我今以选来番禺，事与昌黎殊不类。
未尝神色辄戃慌，何至形容遽憔悴。
但怜岁晚毛鬓侵，故园一别至于今。
溪光罨画清且浅，朱藤覆水成春阴。
何为在此婴朝簪，翩然走马驰骎骎。
南逾瘴岭穷崎崟，梅花初开雪成林。
韶石仿佛闻舜琴，曹源一滴清人心。
远民安堵年谷稔，百蛮航海来献琛。
嗟余才薄力不任，报君夙夜输诚忱。
布宣条教勤官箴，有佳山水亦出寻。
乐平吾乐何有极，不信弦歌武溪深。

此山从古号浮丘，携手城西是旧游。
法从未容穿豹尾，守藩聊得步鳌头。
傍连玳瑁遗亭近，下有珊瑚废井留。
得道丈人如可遇，秋风挹袖上瀛洲。

诸侯之学，是谓泮水。
诗人所颂，鲁侯戾止。
献馘于是，献囚于是。
釆芹则美，饮酒维旨。
淮夷来服，觩弓搜矢。
其挚维何，元龟象齿。
区区鲁邦，陋无足纪。
维泮之兴，功烈如彼。
下逮郑国，学校不修。
青青子衿，莫肯来游。
谁欲毁之，侨吉厥犹。
视其所召，药之则瘳。
我得吾师，实获所求。
首善于京，其速置邮。
矧在守长，宣化承流。
德音不昭，维职之忧。
番禺之学，莫原所作。
岁月其绵，栋楹腐恶。
藩级板夷，屋垣圮剥。
图像之威，弗丹弗雘。
圣经不谈，束置高阁。
讲席其虚，维尘漠漠。
譬彼弗殖，萎其将落。
于嗟斯民，谁启谁觉。
释老二氏，尚能尊师。
岂伊吾儒，曾是弗为。
道废若此，莫或耻之。
振而起诸，岂不在兹。
爰命鸠材，僝工以时。
肇新两序，翼如翚飞。
载辟祠庭，奂其轮而。
颐指而化，鬼设神施。
乃延师生，来燕来处。
匪怒伊教，载笑载语。
笾豆有践，殽核维旅。
以妥以侑，礼仪具举。
济间多士，进退规矩。
夏弦春诵，各得其所。
相彼错薪，有擢维楚。
遐不作人，成是才谞。
在汉循吏，时则文翁。
修起学宫，成都市中。
常衮在闽，讲导从容。
士比内州，岁贡以充。
贤不天成，有养自蒙。
谁谓越远，齐鲁同风。
憬彼夷蛮，来顺来从。
南交厎宁，猗学之功。

楼阁郁穹窿，清都幸此逢。
兔藏贤令井，鲸吼贰卿锺。
花覆瑶台暗，香飘宝鼎浓。
仙居赤城洞，人住玉霄峰。
棋响风敲竹，琴栖月在松。
云霞随步武，猿鹤伴从容。
湖涨销千尺，山浮黛色重。
人间真福地，物外是灵踪。
鹫岭标香刹，蛟溪接近封。
枌榆偏在念，桑梓更惟恭。
学道功成就，冲霄愿必从。
他年随羽化，横跨葛坡龙。

朱方藩牧寄非轻，故辍中朝近侍行。
黼帐暂违簪笔对，锦衣初喜遇家荣。
前临使宅千山秀，俯视堤封一水横。
第恐急贤严召节，不容选胜遍江城。

天作地藏知几年，公来因得茂林间。
谁言物外真仙境，祇接人居近郭山。
石乳望中苍玉坠，泉源深处卧龙闲。
行看再为苍生起，乘兴从容重返还。

公住吴门枕太湖，风波不到十年余。
过家乞得蓬莱郡，去国初抛丽正庐。
阙下旧容乘驷马，江头急趁鲙鲈鱼。
都门送客今何盛，百首诗轻百两车。

古松苍髯枝屈缴，失笑相惊在岩穴。
老翁手持绿玉杖，独立西风双鬓雪。
修然野服山家容，平生我亦怀高风。
彭泽归来入图画，真有人间靖节翁。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

虢山之远数千里，虢石之重难将持。
舟车虢来每苦重，釜盎尚弃不肯携。
苟非世尚且奇怪，孰肯甚远载以来。
何况虢人自珍秘，得一不换千琼瑰。
流传中州盛称赏，主以诧客客见祈。
世人贱真珍贵假，见者喜色留肤皮。
强材美干立修荫，罗列满野谁复窥。
我尝客坐例一见，实亦可爱小且奇。
初疑秋波莹明净，鱼子变怪成蛟螭。
鳞须爪角尚小碎，但见蜿蜒相参差。
又如开张一尺素，醉笔倒画胡髯髭。
如何石上非自然，犹是软弱从风枝。
髙楼晓凭秋色老，烟容雨气相蒙垂。
乔林隐约出天际，醉目远暝分茫微。
不然谁家老图画，破碎偶此一片遗。
借令人手弄点画，尚恐巧拙成瑕疵。
如何石理自生长，安得当世无猜疑。
髙堆黄金募辩说，万口利锐如磨锥。
或云南山产巨怪，意欲手把乾坤移。
先偷日月送岩底，次取草木阴栽培。
天公怒恐浸成就，六丁桃斧摩云挥。
世人乘此得分裂，锻琢片段贸财赀。
至今风雨虢山夜，树石号作鬼神悲。
又云春气入山骨，欲自石里生蒿藜。
根株芽枿未及出，卒遇匠手相镵隳。
多称老松已变石，此固剪截根须离。
又云鬼手亦能画，多向石室成屏帷。
固知物怪浩难尽，谁能向此明是非。
城狐老能男女变，海蜃口或楼台吹。
世间自是有此类，何必诘曲穷所归。
细思此屏竟无用，石不中礩木莫支。
徒将文理有小异，招聚瞽说成笼欺。
咄哉闭口不复论，为语爱者无我讥。

申申亭者名自谁，河东丈人身铭之。
方其作亭自休息，固欲申畅名其题。
虽然自奉颇幽乐，岂敢兼忽当世为。
若日所忧非所及，因以遁世无闷辞。
丈人疏髙喜自适，去不限约来无时。
门无宾僚车马绝，室有几杖衣冠欹。
夜径行招海月伴，昼榻坐与天云期。
春林喧和鸟声好，胜听俗论相哑咿。
尘埃纵尔得风力，卒不到此徒自飞。
亭前朱朱有冶态，亭下白白无俗姿。
好木留存竟见实，恶草锄拔无容茨。
尝闻景胜未易敌，须有大句相参差。
故吾经年不敢往，日望诗老力可支。
偶来为游适已晚，花梢尚有春余遗。
髙哦遶树惜时节，拾嚼红庁行逶迟。
回看北林竹万颗，寒气欲起凌人威。
清风时来助气势，寒甲夜聚言语私。
方将投间日来此，脚踏树下成交蹊。
无端尘土又为隔，明日跨马西北驰。
心思梦好定频到，不必直俟归风吹。

长风掠海来，吹月散百炼。
青天豁四碧，云霭不容缘。
窗轩飒先秋，露气入簟扇。
寛庭生夜凉，蚊口不得擅。
人静暮客去，坐偃适自便。
清牵睡思醒，明发醉胆健。
披风睨白月，瞪视不为眩。
未甘景独胜，思出大句衒。
狂搜得无奇，猛吐复自吮。
篇成若奴婢，气骨终凡贱。
弃置不复收，叹感退自旋。
起探君寄诗，兀坐讽百遍。
駮哉剧雄劲，百札洞一箭。
间逢骋新奇，春云弄晴霰。
古镜终重厚，九鼎挂一铉。
吾尝笑夫人，语富则自愿。
及婴爱君念，始自信惓惓。
阅女当求嫱，慕士在获彦。
鄙哉寻常者，何用目识遍。
得逢诚幸多，既别遂堪喭。
乖离时况久，会合卜未先。
思之不可见，飞魂不身恋。
秋城崔嵬髙，围我屹若圈。
安得擘风翅，飞出不自殿。
巧为相见谋，反复竟未善。
惟当远相要，共借月为面。
相离苟同天，举目亦两见。
又况相去间，财止百里县。
不知竟可否，寄诗代请劝。

行子冠上尘，梁宋道傍土。
尘逐冠敝损，人来还复去。
马蹄日月长，踏尽西北路。
近者何纷纷，姿状颇秀举。
传言天子诏，士得四方赴。
来如鹊翅翻，去若蝇头聚。
市儿屈指计，过百日未暮。
昔周方盛时，得士才十数。
唐虞此为盛，中复容女妇。
昔何称才难，今也寜异趣。
但恐所取异，今古殊尺度。
夫君乃髙才，久有及物虑。
今又奋绝去，挺拔欲自树。
余穷非所知，久有山林素。
但无百亩粟，乃就群才赋。
仕道得亦嗟，困穷失为惧。
二者各有命，予亦何所与。

昔来何悠悠，今去亦泛泛。
岂自果进退，姑且便饮啖。
三代今去辽，士食久已滥。
徒死不为义，可无苟石担。
平生堕百为，且就投𫓪椠。
束身入世程，开口就人叹。
怒喜有失得，眉睫烦窥瞰。
野鸟或在笼，山猿有终槛。
能安此为命，虽失亦何憾。
予尝勇自明，磨古得前鉴。
抱关贤所容，较猎圣或暂。
庶未负初学，尚为神所监。
予行人之嗟，我笑不为颔。
子独辱所厚，以诗系归缆。
命和始自书，狂言庶非儳。

天宝天子盛天厩，吐蕃入马上天寿。
紫衣驭吏偏坐前，骑入都门不容骤。
西极苜蓿得气肥，六闲飞黄卧嗟瘦。
千秋殿下谁把笔，当时人无出干右。
传闻三马同日死，死魄到纸气方就。
鐡勒夹口重两衘，墨丝丱尾合双纽。
天门未上人就观，老胡惊嗟失开口。
生搜朔野空毛群，死断世工无后手。
当时天子惜不传，送入御府置官守。
胡尘勃欎燕蓟来，宫阙萧骚既焚后。
谁弃千金出手收，足踏万里避奔走。
几经蹂蹀道边尘，今日寜无纸上垢。
樽前病客不识画，但惊马气世未有。
冀北骏骨无时无，生不逢干死空朽。
世工无手不肯休，任使气骨陋如狗。

夜长梦反复，百瞑百到家。
岁计晚未成，客愁与日加。
长途千万门，何地容我过。
而子壮亦贫，与余同一歌。

利剑不刺鼠，大钓不联鲕。
天昏白日沉，剑决浮云披。
地荡海水揺，钓引九鲸縻。
固其用不常，安得易用为。
当其未效间，是亦铅与铍。
吾非小丈夫，胸中少翘奇。
少年嗜勇黠，跨压百雄低。
两眼皆豚羊，一腹千熊罴。
使气睨群辈，问今当我谁。
四海有守兵，谓予皆耻之。
左手将醢戎，右手期锄夷。
书足记姓名，剑亦弃不治。
不愿当世是，不羞群曹嗤。
曰富贵在我，又何有年时。
块视勒山功，芥拾封侯龟。
一日忽自悟，吾岂虔强儿。
旧闻有六经，条理两可师。
无不至圣人，有学中自隳。
勿遂谓不及，吾由未尝追。
好勇不好道，吾将自诛非。
浩乎如有失，茫乎其若思。
望乎如未获，专乎如有期。
夜或不记寝，昼或忘其饥。
不以懦自却，不以庸自卑。
树而不可拔，山而不可移。
拒之不使杂，磨之不容疵。
孰为古之圣，孰为今之推。
孰远不可到，孰髙不可訾。
置易攻其难，力险肆自夷。
上自太古先，跂轩而望羲。
下至三代来，尧舜禹汤姬。
周公汲汲劳，仲尼皇皇疲。
轲况比踵游，雄愈磨肩驰。
或示我使响，或导我使随。
或凿我未开，或完我已亏。
或退而我引，或坠而我提。
或辅而我夹，或颠而我支。
或砭我赘疣，或膏我疮痍。
浴我抆我垢，酝我酿我醨。
计昔以较今，悮是而恨迷。
固知于圣贤，实辱再造私。
道远致力多，功大收效迟。
今而所存者，财一毛于皮。
苟曰成不成，我有罪未知。
如夫用不用，敢系天为辞。
若寒馁贫贱，此于我何居。
若夸毁誉訾，此其如予奚。
王君异学者，见我加嗟咨。
叙其念惜心，投以吊勉诗。
语爱则然尔，烛理似或遗。
辄自讼由来，强答非所宜。

破窗多穿风，冷烛无定焰。
滴沥随衣泪，反复到心念。
趋生迷夷涂，失城陷深堑。
病拙未为疗，膏肓不容砭。
无家可容归，有灶亦断掭。
凫短鹤胫长，饮啄两自赡。
天有不可问，何独于我欠。
吾观序卦辞，否乃适泰渐。
而余何为者，独此不见验。
譬如白为缁，一造遂永染。
久生人所羡，我独处之厌。
安得盖棺去，手足同一敛。

破窗多穿风，冷烛无定焰。
滴沥随衣泪，反复到心念。
趋生迷夷涂，失城陷深堑。
病拙未为疗，膏肓不容砭。
无家可容归，有灶亦断掭。
凫短鹤胫长，饮啄两自赡。
天有不可问，何独于我欠。
吾观序卦辞，否乃适泰渐。
而余何为者，独此不见验。
譬如白为缁，一造遂永染。
久生人所羡，我独处之厌。
安得盖棺去，手足同一敛。

微生不过人，气力两眇么。
力学失自谋，径古与今左。
病世相陷贼，树性期刚果。
岂不中是时，然亦未尝过。
奈何众好殊，未语咻已伙。
伥伥独何之，云云锐亦挫。
忠言不售耳，直面屡得唾。
怒目瞋以环，谤口焰而火。
出门先自羞，有衣恍疑裸。
过市不成步，伛偻侔鳖跛。
周旋不出扉，迷若蚁循磨。
人恶固为甚，自厌近亦颇。
媚世定有术，欲学从谁可。
必也泥自售，恐由此始祸。
贤子远相问，幸有以教我。
得报速是宜，翘企不容坐。

壮志老来退，穷愁无易攻。
风云诗气焰，天地醉心胸。
午枕着不觉，昼门关更慵。
由来自疏拙，底处不相容。

夫子儒门杰，心诚行亦醇。
玉金精粹美，椒桂性芬辛。
一入随邦计，咸期利国宾。
生民待儒效，天意属人伦。
蜀犬争惊日，邹人不识麟。
穷途千古泪，白发四方尘。
弊世谁思救，仁贤自合振。
爱狙徒食费，好鹤浪轩驯。
不结临川网，偷安厝火薪。
忠言惊苦逆，恬议贵因循。
漆轨书三上，清时死九滨。
不思防蚁壌，徒欲卫龙鳞。
当道豺狼愎，升堂犬马嚚。
旱余云不雨，命塞器藏身。
独抱遗经老，来为后进陈。
手提三圣出，口压九师堙。
众耳雷霆震，群观日月新。
韦编重断绝，文席互酬询。
鲁变全归道，陈粮绝更贫。
贱生无自幸，俗系弗容亲。
盆覆徒经日，龟埋不伏人。
短诗徒自讼，已伏下斯民。

沟中老弱转流尸，夫不容妻母弃儿。
常得民愚犹是幸，不然死等更何为。
布衣空有蒿莱泪，肉食方多妾马思。
君也天心省民数，未知死所又何辞。

家世无双旧，材资第一良。
山川储地秀，日月合天光。
远色抵千古，洪声压四方。
道如天未丧，子让世谁当。
文斧摩空运，儒工缩手藏。
镕金斥淄石，截玉出端刚。
追复轩羲旧，裨缝典诰亡。
夸传争噍噍，问望蔚堂堂。
章甫通期冠，缁裘讵合裳。
计量遗丈引，收取竟寻常。
有渐虽宜贺，论才固在伤。
偶来官簿版，何异任牛羊。
客有装垂槖，时穷道括囊。
贫才完竖褐，义不及妻糠。
剑折终羞屈，兰移不改香。
幸偷容足地，耻学及羮墙。
同日如无善，当年尚取狂。
互乡前事在，北面有先望。

广庭簪绂立差肩，黼坐雍容第众贤。
士得采衣如昼锦，人瞻归马若天仙。
况提巨笔乘时出，应有髙文与世传。
我久疏慵无壮思，聊倾病耳待江边。

醉倚秋风笑自攻，偶来还去竟何踪。
已夫鳯鸟今不至，行矣鳣鲸非所容。
且把心胸同伏虎，谁知头角是真龙。
归乎伊亩殊难得，死尔西山尚有从。

玉海澄中粹，金山拔外佳。
无前谁与敌，独进不容偕。
列象明星璧，遗思结馆娃。
一麾迎日下，四海望霖乖。
今见询佥允，从来注意谐。
推沟常己任，济域定民皆。
富裕吴中俗，优游治外怀。
樽环常满客，醉拥坐添钗。
贱子儒名业，平生客旁淮。
尘埃方困顿，时命两沉埋。
居拙思营窟，炊穷欲析骸。
毛生祢衡刺，麻繋吕匡鞋。
海远狂图酌，天髙妄欲阶。
请虽非义得，来实为贫嗟。
况是常瞻目，将希未施崖。
虽然愚者虑，庶享恶人斋。
肉骨非难力，铭心谢莫涯。
定须为进互，庶或未愚柴。

西南无尽望，吞恐罄吴郊。
海近私凭蓄，天低不敢包。
蛟龙宜自宅，螾蛭莫令巢。
远浦才分点，归樯略认梢。
水乘潮更阔，地过底宜坳。
鸟绝烟维断，风凌浪脊交。
大桥横作书，别岸缺成爻。
吟恐诗无气，图忧笔费抄。
归输范蠡得，官许季鹰抛。
去忆心应系，归夸口定劳。
穷何须蹈海，来好卜编茅。
著户生同隐，居民钓自庖。
沧浪未容濯，鱼枻夜停敲。

春空漠漠多愁容，春意冉冉随归鸿。
寒云飞髙不肯雨，白日翳暗何时风。
闲花野草各意态，浓烟弱柳相昏蒙。
北窗厌睡不知夜，起见海月如秋空。

祖德相门阑，分符众比难。
忧民如有病，见客似无官。
地镇三秦重，衙当二华寒。
道心轻仗钺，诗性鄙登坛。
佐幕多名士，开筵少俗欢。
星连蒲分野，河带渭波澜。
劝课耕初动，行香漏未残。
书容吾道借，琴听越僧弹。
拜敕风鸣珮，朝元露湿冠。
皇恩终锡马，清梦必骖鸾。
报国嫌言利，修真笑炼丹。
高碑人待立，此咏愿同刊。

草堂高迥胜危楼，时节残阳向晚秋。
野色青黄禾半熟，云容黑白雨初收。
依依永巷闻村笛，隠隠长河认客舟。
正是诗家好风景，懒随前哲却悲愁。

夜长乞待得晨兴，耽睡童犹唤不应。
烧叶炉中无宿火，读书窗下有残灯。
临阶短发梳和月，傍岸衰容洗带冰。
料得巢禽翻怪讶，寻常日午起慵能。

旧友敦诗将，边城辟去初。
坐筹销剑戟，行李减琴书。
虏帐应先遁，屯田想未锄。
萧关迎有骑，瀚海食无鱼。
家道宁思虑，军容计惨舒。
唱筹戎幕静，登眺戍楼虚。
马饮沙河阔，蝉鸣陇树疏。
伫看归阙日，官向粉闱除。

西自荆巫彻海涯，南从吴越接京华。
半天下管权何重，两地间游路不赊。
山泽利均资我国，江湖境尽属君家。
帝心已简身宁愧，使额虽雄性不奢。
数道转输归检察，满朝才子动吟夸。
搜寻奸诈穷毫发，举荐廉能在齿牙。
彩旆双飘为从物，画船一簇是行衙。
已闻村落添农器，渐见汀洲减钓车。
不使菰蒲侵黍稷，将令橘柚变桑麻。
台州顶自寻仙药，建水湄亲采御茶。
器量宽如波浩渺，风谣多似橹呕鸦。
闲寻僧话穿云叶，静听渔歌隔浪花。
野客唱酬容散拙，郡侯迎送厌喧哗。
携筇未遂攀陪去，溪士时时动叹嗟。

仲先别仲通，长忆又长慵。
有梦应相信，无书想见容。
尘埃五十驿，山水几千重。
老去难寻访，何时得再逢。

野人禅客合相陪，渐老诗心亦共灰。
朱草阶前容不去，白莲堂上喜频来。
地形各占幽深境，天产俱为散逸材。
犹恨东郊西寺远，闲门难并水边开。

取次升沈论等差，云霄独不忘泥沙。
常流对面如千里，密友终身似一家。
魂梦因君游辇毂，书题为我寄烟霞。
仲容到日还应说，半纪相思两鬓华。

诏选来棠树，花骢拥旆乘。
饥民期再活，寒士贺中兴。
廌角谁伤触，狼心自战兢。
只求天子信，宁避世家憎。
窃听无余论，唯愁有急征。
每因公宴乐，方遣妓祗承。
才薄终难纪，情深岂易胜。
相亲容似鹤，不拜许如僧。
郡阁招看雪，溪亭访蹑冰。
转愁诗老退，何以答褒称。

村落秋穷兴莫穷，黄花红叶照衰容。
时平转称千般巧，年长仍添一倍慵。
林下携筇闻远水，洞中欹枕见前峰。
与君邻里何相似，来往人多是老农。

敢学宣尼叹道穷，闲心何处不相容。
交朋尽笑龟蒙散，邻里偏谙叔夜慵。
晚吹清泠雕万木，残霞红澹映三峰。
为怜今岁于中稔，欲遣儿孙亦务农。

东观刘郎一古儒，等闲简帖类经书。
论交不弃如云客，并马常容似雪馿。
蝴蝶梦魂知有据，凤凰诏命想无虚。
翻愁旦暮西垣去，难伴王维宿直庐。

国阳崇大报，王宇藻多仪。
散致尊王度，怀柔祝帝禧。
储精通合漠，玩志协征夷。
律正风来迥，宵长月上迟。
漏筒声淅沥，陛戟影流离。
夙戒群伦序，交懽百虑怡。
星繁陈法仗，云密荫平逵。
传晓鸣梢动，威容声率祗。

圣运昭惟永，高真协降祥。
方严泰坛祀，先荐釜山章。
典礼官无旷，涓辰筮有常。
中天华阙秘，象衮睟容庄。
宵迥星河灿，风微羽卫扬。
献酬灵契接，陟降宝仪彰。
顾諟钦元命，寅恭达上苍。
弥文辉竹帛，备物俨萧芗。
尊道宸心至，登春雅俗康。
犹将奉斋洁，禔福俟穰穰。

人生苦远游，多是悲登眺。
况复念三闾，遗踪良可吊。
道直出章华，才高逐边徼。
冤声喷夜江，愁色迷烟峤。
断碑没败莎，古木吟荒庙。
祠正少来奠，岸峻稀停棹。
神容渍老苔，坏壁通残照。
旧径失朱门，空庭起寒烧。
余基虽索寞，清问长光耀。
旌贤谁再兴，勿使过者诮。

县幽无俗事，公退只高吟。
江到荆门阔，山连蜀国深。
峡云长映日，蛮雨易成霖。
群雀鸣春院，饥猿叫夜岑。
庭荒多古木，地僻见沙禽。
印锁残阳后，人归叠翠阴。
思乡空索寞，素分信浮沉。
乐静稀尘累，甘闲负壮心。
衰容常懒栉，病发岂胜簪。
寡欲慵求友，防邪每自箴。
浇风终耻合，前事固难谌。
望断天涯外，离魂欲不禁。

蝉鸣日正树阴浓，避暑行吟独杖筇。
却爱野云无定处，水边容易耸奇峰。

户庭初过雪，鸟雀亦声稀。
天淡云容结，林寒日影微。
虚名何足道，前是旋成非。
簪绂全忘念，终须扫涧扉。

混茫丕变造西阡，物象熙熙被一川。
易觉锦城销白日，难歌蜀道上青天。
云敷牧野耕桑雨，柳拂旗亭市井烟。
院锁玉溪留好景，坊题金马促繁弦。
风流铺席堆红豆，潇洒门庭映碧鲜。
表状屡言同颖穗，敕书频奖并生莲。
旋科杞树炊香稻，剩种豌巢沃晚田。
仁宅不隳由政立，议闱无取任情迁。
民知礼逊蚕丛后，俗尚奢华邃古先。
绕郭波涛来浩浩，归朝岐路去绵绵。
乍回黑水将成道，潜到青羊恐遇仙。
靓女各攻翻样绣，袪商兼制砑绫笺。
垆边泛蚁张裙幄，江上鸣鼍簇泪船。
石笋崚嶒衙对峙，琴台恢阔寺相连。
群葩艳里珍禽语，百草香中瑞兽眠。
喜处必臻尤伫望，胜游争倦更迁延。
早荷叶底蹲鸱伏，棕树梢头乱蝶穿。
鹾发牢盆浑弃卤，铁资圜法免鉟铅。
丰饶物态宁殊越，美丽姝姬酷类燕。
西海号雄彰传纪，南康辞健积铭镌。
良工手技高容学，妙隠丹方秘不传。
倚剑灵关凌绝顶，梦刀孤垒削危巅。
金华巷陌遗三品，石镜伽蓝露一拳。
信落荆州随鼓枻，检颁芝阙听摇鞭。
若量内地寒暄异，且在遐陬水陆全。
渝舞旧云传乐府，巴谈谁曰系言诠。
九苞绾就佳人髻，三闹装成子弟鞯。
欲辨坤维寻地理，才临益部认郊癦。
文翁室暗封苔藓，葛亮祠荒享豆笾。
货出军储推赈济，转行交子颂轻便。
气蒸蒟蒻根须润，日罩楩柟树影圆。
药市风光虫蛰外，花潭遨乐鵙鸣前。
聚源待拟求凫氏，贮怨那能雪杜鹃。
藂植森荣还蓊蔚，夹流湍迅迥潺湲。
鲜明机杼知无算，细碎锥刀不啻千。
合伴鸦鬟齐窈窕，对陪霓袖竞翩翾。
五门冷映岷峨雪，千里爰疏灌堋泉。
茂盛八纮宜得最，膏腴十道比俱偏。
袁滋不到生无分，段相重来宿有缘。
款召相如登兔苑，骤迁太白步花砖。
葳蕤草木时为瑞，奇秀江山代产贤。
晓后细风红灼灼，夜中微雨碧芊芊。
锦亭焰烛明欹障，绣阁香球暖熨毡。
宝塔徘徊停隼旟，观街杂沓拥辎𫐌。
酴醾引架家家郁，踯躅攀条处处妍。
重爱鲁儒提德柄，威降曹将董戎旃。
欢谣少负賨人勇，长讲多经楚客禅。
似簇绮罗偏焕燿，如流车马倍喧阗。
搘机显绰名堪录，题柱芬芳事莫捐。
李特锋铓徒恃险，张仪规划自持颠。
鹰扬事业成悠久，乌合奸雄败转旋。
漫向鼎分澄霸道，却当龟化验都鄽。
强贪楚灭悲倾辙，广洽尧询喜慕膻。
侧弁猖狂抛玉斝，归鞍酩酊坠金钿。
氛埃屏息云常覆，稼穑繁滋泽靡愆。
睿圣宵衣垂迺眷，贵臣驰驲每传宣。
石牛迈路加歆飨，江渎隆区助洁蠲。
避暑亭台珍簟设，纵闲池沼钓丝牵。
遮蛮带砺长能固，捍蜀金汤远益坚。
何武甲科曾继踵，严遵卜兆罕差肩。
雠书竞印诸家集，博识咸修百氏笺。
纸碓暮春临岸浒，水樽春注截河壖。
华严像阁凉堪爱，浄众松溪僻可怜。
学射崔嵬横罨霭，放生宽广媚漪涟。
藓庭嫩笋青𥮾𥮾，风槛新荷绿扇扇。
守戍貔貅千万骑，采葑簪笏两三员。
清江泻势方流巽，大面盘形正压干。
电扫谷风藏虎啸，雷瞋宫树洒龙涎。
郃占逖应星舒彩，栾噀端聆火扑燃。
令范式驱民缺缺，咨谋畴倚道平平。
性寒甘蔗猱偷啮，体腻芭蕉蠹莫沿。
志读备兴重掩卷，史看唐幸嫩终篇。
雕盘姹女呈酥作，水巷痴童飏纸鸢。
初下鹿头迷鄠杜，暂来犀浦误伊瀍。
变秦言语生皆会，恋土情怀死不悛。
结厦斧斤宗简易，入神丹雘励精专。
柳堤夜月珠帘卷，花市春风绣幕褰。
十县版图分户籍，一城牌肆系民编。
受辛滋味饶姜蒜，剧馔盘餐足鲔鳣。
月季冒霜秋肯挫，荔枝冲瘴夏宜然。
几番藂箐鸣虚籁，是个园林噪懒蝉。
蠢动乘时先养育，菁英届候别陶甄。
地丁叶嫩和岚采，天蓼芽新入粉煎。
平代启闱闻继岌，监军凭轼见刘焉。
蕙兰馥裛幽蹊畔，菱芡交铺曲岛边。
绘网晚晴夸蹴踘，画绳寒食戏秋千。
氤氲紫雾蒙都邑，缥缈彤霞聚偓佺。
螭伏自然销剑戟，蝼翻几度起戈鋋。
宦游止叹音尘阙，乡饮何惊岁月遄。
灵寿桃枝奇共结，金砂银铄贵相联。
埋轮昔按均输命，叱驭今分太守权。
徒为行春飞皂盖，讵能许国报青钱。
政经旋考尤多僻，民瘼深求尚未痊。
虽愧袴襦非叔度，且期毫墨有冯涓。
僶遵廉察思从训，克谨操修敢好畋。
南市醉过攒帜队，西楼欢坐列琼筵。
烦嚣谨畏伤淳厚，慧黠周防近巧谝。
重禄省心宜致寇，薄材庄貌若临渊。
扶危颇异巢居幕，劝善还同矢在弦。
叨莅一麾康远俗，等闲光景又三年。

武夷仙坛接里闾，琴堂水阁半凌虚。
竹林旧享铜盘食，门巷今容驷马车。
楚国大言登宋玉，汉家答诏用相如。
未知笳鼓归何日，空锁鳣庭春草疏。

珪月上金塘，烟容带水光。
朱华接兰坂，绿荇溢鱼防。
丛暗禽栖密，林疏露下凉。
秋怀已潘鬓，无柰更啼螀。

云容忽变千峰险，草色相沿百带长。

疏家子叹挥金后，御寇妻悲遗粟回。
争似吾儿知止足，陶庐容膝早归来。

打乖非是要安身，道大方能混世尘。
陋巷一生颜氏乐，清风千古伯夷贫。
客求墨妙多携卷，天为诗豪剩借春。
尽把笑谈亲俗子，德容犹足慰乡人。

先生非是爱吟诗，为要形容至乐时。
醉里乾坤都寓物，闲来风月更输谁。
死生有命人何与，消长随时我不悲。
直到希夷无事处，先生非是爱吟诗。

先生相与赏西街，小子亲携几杖来。
行次毎容参剧论，坐隅还许侍余杯。
槛前流水心同乐，林外青山眼重开。
时泰身闲难两得，直须乘兴数追陪。

闲来无事不从容，睡觉东窗日已红。
万物静观皆自得，四时佳兴与人同。
道通天地有形外，思入风云变态中。
富贵不淫贫贱乐，男儿到此是豪雄。

睿祖开真宇，祥光下紫微。
威容凝粹穆，仙仗俨周围。
嗣圣严追奉，神游遂此归。
冕旒临秘殿，天日照西畿。
朱鳯衔星盖，清童护玉衣。
鹤笙鸣远吹，珠蘂弄晴晖。
瑶草春常在，琼霜晓未晞。
木文灵像出，太一醴泉飞。
醮夕思飊驭，香晨望绛闱。
衰迟愧宫职，萧洒自忘机。

治剧君能佚，居闲我更慵。
自惟降藻丽，不解断舂容。
寡和知高唱，深情见古风。
静吟梁甫意，真似卧隆中。

衡茅岑寂掩柴关，庭下萧疏竹数竿。
狭地难容大池沼，浅盆聊作小波澜。
澄澄皓月供宵影，瑟瑟凉风助晓寒。
不校蹄涔与沧海，未知清兴有谁安。

闲居喜游览，啸咏待春风。
春风来无逆，濳将群卉通。
卧龙形胜地，矢{羊高}鉴湖中。
府寺压山起，亭台俨穹崇。
幽翮弄新俦，夭葩散珍丛。
弱柳不胜妍，修烟杳蒙茏。
太守乐邦人，纵观迨时丰。
天边振箫瑟，缥渺大鳌宫。
游人竞行乐，十里画罗红。
金绣不夸富，随珠巧玲珑。
眄睐鬭舟剧，欢呼金鼓雄。
踌躇水中巧，公子射雕弓。
神技穷怪变，舞衣事雍容。
草树日欣欣，笑语咸嗈嗈。
念此骀荡节，众乐兹无穷。
吾昔事冶游，浚都盛朋从。
迩来翻澹泊，白髪成衰翁。
欲进一樽酒，坐来还无悰。
追怀少年趣，那知化人功。
慷慨芳树下，日斜万人空。
喧呼趣归驭，璧月生帘栊。

火行厌袢溽，阴雨重为沴。
时序亦已僣，衰羸顿知敝。
苍茫洞庭上，五江剧奔逝。
民阽为鱼忧，浮桴具生计。
吾迺羁旅人，髙轩俯东势。
携持顾未免，仁心安所济。
冒轶瓜瓠区，平原信容裔。
池荷失清赏，流萍荡阶砌。
咨嗟竹窗卧，凄风振衣袂。
欲谋一觞乐，幸来豁蒙滞。

达人体无为，泛泛若野马。
胡为狂夫志，{目咢}然小天下。
知足自有余，多谋始恨寡。
可否必系己，出处焉用假。
大块劳群物，吾生信容冶。
死生会如一，髙情迺能舍。

畴昔学轻举，衰龄恨未逢。
殷勤寻福地，邂逅听山钟。
陵阜规模古，烟霞气象浓。
滆湖开左派，勾曲耸西峰。
宫殿瞻黄皓，风期想赤松。
区中诚久厌，物外或能容。
落日窥三岛，阴云隔九重。
蛟渊无往害，兔井识遗踪。
遐企旌阳隐，旁邻函里封。
翘心冥有感，稽首敢忘恭。
幽士期相访，扁舟志未从。
拳拳望仙境，尼父叹犹龙。

卧病甬东久，偶寻吴会游。
不知陶令意，乃与身为雠。
恤隐岂不美，更恐增人愁。
黾勉有余暇，强来访林丘。
此地多山石，鸟道与云浮。
松筠郁回合，四顾皆良畴。
仆本山野人，聊此谢羁愁。
从容日已夕，归意良悠悠。

黄鹂何处来，啼我夷即下。
绿叶掩穷陬，春容已衰谢。
百年如转毂，悲欢正相驾。
感事一伤怀，吾年四十化。

昔造阳羡二洞天，我生已当谢人间。
尔来投裔亦无事，澹山岩下欣跻攀。
群峰驾肩来，江水会前湾。
灵气縚洞口，夐如宝陁山。
辇道转西升，斗入初无艰。
翡翠凿穹庐，略与天相弯。
寛广容万席，清润非人寰。
东南豁阳明，仰视如含环。
青萝傅乔木，亦有败叶黫。
造化遗玉像，其人清且闲。
巧工或可为，谁能陟巅颜。
秦时隐君去成仙，空留石床水云般。
药炉不复九霞覆，唯余渥赭繁茅菅。
至行禅师化巨蟒，好事太守驱群顽。
崇坛峭罅皆可蹑，三穴旁出门无关。
壁间玉乳化为石，何术可煮完衰孱。
恨无仙骨空盘桓，欲留未可终当还。
仆夫告余趣归驭，落日西下云斑斑。

左山丛古木，萦带多美竹。
右山少平地，硱磳断苍玉。
于此岂无竹，萧疏倚岩谷。
上参九顶道，俯浸青谿澳。
于彼岂无石，嵌崖大如屋。
景业读书处，基构有遗躅。
始吾购二山，何为不相属。
中间古兰若，台观当山腹。
岩洞九十七，龙蛇所潜伏。
昔人作轩榭，髙深寄林麓。
我乃巢西崦，手自亲锄𣃁。
青溪漫无际，岛屿相重复。
雨余山更佳，春流涨平峪。
下瞰池阳市，修烟弄芬馥。
大江天上来，淮山点眉绿。
老夫岂无意，落日傲鸿鹄。
东岭亦诛茆，小庵粗容足。
六峰引南睇，九华势相续。
白云与谁期，千载媚平陆。
清旷无俗韵，修明资远目。
去秋已种麦，今春复栽粟。
野老岂余欺，东坡幸膏沐。
二山谁与适，最与枯藤熟。
相见讵无人，顾我真麋鹿。
百年一瞬事，何暇知委曲。
得此化余年，不问君平卜。

欲寻白石烂，故开北山路。
所向虽似殊，吾真得孤屿。
容与水上云，娑罗月中树。
胜意已自适，何必方舟渡。

门掩青春春自饶，未容取次老僧敲。
输他蜂蝶无情物，相逐偷香过柳梢。

穿云摘尽社前春，一两平分半与君。
遇客不须容易点，点茶须是吃茶人。

鳞甲材毛诸品类，众生与佛心无二。
只为当时错用心，致使今生头角异。
水中游，林里戏，何忍将来充日计。
磨刀着火或研虀，口不能言眼还觑。
或槌磕，或刀刺，牵入镬汤深可畏。
{火追}燖毛羽括皮鳞，刮脊剜心犹吐气。
美君喉，夸好味，劝子劝妻言俊利。
只知恣性纵无明，不惧阴司毫发记。
命才终，冤对至，面睹阎王争敢讳。
从头一一报无差，炉戾镬汤何处避。
劝贤豪，须戒忌，莫把众生当容易。
食他一脔脔还他，古圣留言终不伪。
戒杀兼能买放生，免入阿鼻无问地。

匕饭盘蔬强少留，相逢何物可消忧。
缘君未得酒中趣，与我漫为方外游。
草乱不容移马迹，山雄全欲逼城楼。
济时异日须公等，莫狎翩翩海上鸥。

长安失驭颂声沈，作者谁能刻翠岑。
大业尽归文老笔，中兴还死叛臣心。
天边奎壁垂芒冷，溪上龙蛇倒影深。
当日形容播金石，洋洋千载有遗音。

马蹄踏雪过东城，暂喜京尘不上缨。
寒木乌惊花散漫，败檐人怯玉峥嵘。
岂无良燕容枚老，定有高才忆戴生。
未负物华聊一赋，知君丽句已先成。

醉乡王绩比华胥，酒隐堂名意岂殊。
五斗乐真何所累，一樽随分亦其徒。
高才未愧人知少，老句曾容客和无。
尘事万端君莫问，到头酩酊胜区区。

闲来无事不从容，睡觉东窗日已红。
万物静观皆自得，四时佳兴舆人同。
道通天地有形外，思入云烟变态中。
富贵不淫贫贱乐，男儿到此是豪雄。

东西对孤骞，杖屦可幽歇。
容光日月来，矧此明四彻。
鳞木张幄翠，蜃泉飞玉洁。
往往得意时，宛在广寒阙。

同文秋已半，帘幕燕初回。
议论皆先觉，衰迟愧后来。
文衡那敢与，谈柄且容陪。
谁掘丰城剑，光铓彻斗魁。

都城薄禄才二釜，白发朱衫污黄土。
九人同日锁重闱，一夜涛声卷秋雨。
投身虽喜豪俊窟，刺手如逢虎方乳。
邓侯相逢十载后，清骨巉岩诗思苦。
张晁自是天下才，黄卷聊同圣贤语。
蔡子弯弓欲射胡，拔剑酒酣时起舞。
何当连袂上霄垠，速致时康开外户。
病夫行矣老江湖，容我徜徉载樽俎。

庐陵太守告我行，先把庐陵为君说。
龙须山对殷侯池，池面山容两清绝。

登山踏遍万千峰，直到青云第一重。
路僻频惊来瑞鹿，洞深还见挂苍龙。
偶穿白石寻黄石，却倚青松慕赤松。
日脚西垂促归兴，巾车无复更从容。

句谿曲曲剡山重，谁访桑门物外踪。
超世有言皆实际，示人无意在机锋。
平生怀抱佳高遁，壮岁衣冠锁俗容。
每想清蝉心暂寂，秋声萧瑟夜庵松。

隔岸山如戏狮子，背看松林闲掉尾。
天际苍茫落数峰，青虬下饮黄河水。
洪涛日夜洗崖脚，容易沙洲忽生嘴。
浮岚积霭增气象，因抱汤城来迤逦。
圣世封疆属乡县，令宰衙门对山起。
朝看片云浮檐栋，暮雨逡巡周百里。
可怜居民老苍翠，未省劳生有尘滓。
乘轺亦复愧斯人，特地邮亭解行李。

之罘之碑何所刻，昔者秦人纪秦德。
风锼日铄断璞昏，雨暴冰残老龟坼。
微芒遗字三四行，容易历年千五百。
文词事实可考求，赖有子长修简策。
始皇末年气益矜，轻视天下夸功名。
玉墀金户厌宫殿，不远万里为游行。
鼓钟帷帐不移徙，所至毫发皆如情。
温寒凊暑回造化，绝深度险安经营。
徐市卢生巧窥测，浪语神仙致君惑。
东巡亟欲见三山，从此海壖来辙迹。
神仙杳邈不可攀，六龙回首沧波碧。
从臣无以慰踌躇，请陈勋业刊诸石。
高文大句如形容，将以荣耀传无穷。
银钩玉箸勒未久，变故恍惚如飘风。
人心恚望鬼神怒，滈池神怪俄符同。
祸秦非胡日在国，长城未毕咸阳空。
空遗此石苍崖里，万古悠悠辨终始。
虽然篆刻半缺讹，至今不得藏虚美。
世人往往爱瑰奇，蜡泽松烟印之纸。
览观莫不哀所为，岂独玩焉而已矣。

之罘之碑何所刻，昔者秦人纪秦德。
风锼日铄断璞昏，雨暴冰残老龟坼。
微芒遗字三四行，容易历年千五百。
文词事实可考求，赖有子长修简策。
始皇末年气益矜，轻视天下夸功名。
玉墀金户厌宫殿，不远万里为游行。
鼓钟帷帐不移徙，所至毫发皆如情。
温寒凊暑回造化，绝深度险安经营。
徐市卢生巧窥测，浪语神仙致君惑。
东巡亟欲见三山，从此海壖来辙迹。
神仙杳邈不可攀，六龙回首沧波碧。
从臣无以慰踌躇，请陈勋业刊诸石。
高文大句如形容，将以荣耀传无穷。
银钩玉箸勒未久，变故恍惚如飘风。
人心恚望鬼神怒，滈池神怪俄符同。
祸秦非胡日在国，长城未毕咸阳空。
空遗此石苍崖里，万古悠悠辨终始。
虽然篆刻半缺讹，至今不得藏虚美。
世人往往爱瑰奇，蜡泽松烟印之纸。
览观莫不哀所为，岂独玩焉而已矣。

明公器业真无敌，术学精深贯今昔。
胸中应变勇所为，韬养许谁窥畛域。
立朝壮齿名已高，君相都俞采风迹。
擢从畿邑超等伦，寘之计府凭宣力。
古来才盛多见排，议论波涛起寻尺。
剖符江表虽左迁，愤恤何尝动颜色。
惟思补报诚益勤，奚翅循墙惊宠锡。
锄奸整敝皆得要，百事详求不容隙。
宜阳编户十万余，疲瘵弥年逢药石。
旄倪爱戴忧公去，口颂心祈继朝夕。
除书忽尔天上来，借寇无缘徒怅惜。
汝曹固恨夺慈父，上意其如念河北。
河北近罹灾变深，垫溺之余病艰食。
经营调度难其任，正是庙堂精选择。
此时委寄非平时，贤者岂辞当远适。
长川六月风云爽，苒苒双旌标画鹢。
送行拥岸车马稠，恋德尤多泪霑臆。
袁民慎勿挽公舟，蚤看公归广膏泽。

暑云结雨殊蒸郁，骑马天街尘土沕。
汗渍巾冠溜墨珠，两目昏眵睛忽忽。
入门下马意歘纾，一派清风偶飘拂。
豁然自喜方自疑，短轴碧笺僮捧出。
开卷知为清叟诗，濯热蠲烦一何疾。
清叟之诗豪且丽，笔力滂葩少俦匹。
上篇首吟东府西壁之画竹，仿佛龙孙见奇质。
继言手植湘川斑，一一琅玕露萧瑟。
次篇追忆钱塘西湖之荷花，十里红香梦难必。
形容摸写极纤妙，造物无心为之屈。
繄余何幸并获观，冰饮玉壶清澈骨。
须臾狂霔轰雷车，至宝似难安陋室。
欲还却记古人言，在处护藏宜有物。
且摅鄙思酢所贻，无以续貂还见诘。

无为山色参天碧，翰林旧隐多遗迹。
跨鹤凌风去几年，独有文章光翕赩。
构堂续志广所存，善矣鸰原足余力。
清白永随风月久，形容杳与尘埃隔。
伊尔歘忆四纪前，曾蹑云梯附鹏翼。
此堂坐想不获登，谩寄长言勒岩石。

浙湍浩溔连溟渤，宵昼潮头卷沙出。
中秋三日日欲西，一岁之潮盛今日。
雪山横亘截江来，巨浪翻空生倏忽。
吴儿当此夸善泅，执炬扬旗徐出没。
旁观奚止动精爽，壮士为之犹股栗。
由来习俗竞兹辰，士女欣然勇相率。
纷纷毕集遶长堤，翠盖成阴何栉密。
邦侯乐众为开筵，歌管凌虚遏云物。
玉堂钜公临右席，宾主交辉映簪绂。
注目应同济川念，赏心仍寓和民术。
区区下客久不逢，二纪光阴容易失。
幸陪高会还旧观，聊解叹嗟挥老笔。

朱阁新前构，峥嵘枕水端。
地饶千顷秀，天付四时寒。
波蹙龙鳞活，山斜凤翼攒。
晴光照毛发，翠霭夺华丹。
贺老空游鉴，严公浪记滩。
轩窗通浩荡，榱桷变雕残。
静极尘机丧，清多饵钓难。
来当思洁白，意不在游盘。
气爽如开凌，堤环若刈兰。
绘工忧措手，诗将勇濡翰。
远目穷层汉，澄心俯曲栏。
鸢鱼皆自得，宇宙始知寛。
神物亨中发，贤侯与众懽。
政声喧盛美，隅泣解辛酸。
登览临春昼，雍容兀醉冠。
千龄幸臣宋，五袴正歌潘。
环佩锵芳席，旌麾掲画竿。
笳箫音嘒嘒，貔虎势桓桓。
俗乐芹争采，宾归铗不弹。
落成今日事，遗爱永江干。

四载收功故道循，滔滔千古势无垠。
流知江海涵容大，静觉乾坤覆焘均。
未必昆仑独倾注，祇安河汉共𣸣沦。
如何骑得鲸鱼背，直到天涯一问津。

容容贵富此胡为，可止能归即可师。
家住岭南谋退老，官休江左正其时。
相从禄仕材诸子，得谢乡闾似者谁。
赢取林泉长日月，为君潜计乐无涯。

予怜拒霜好，独立冠雕穷。
故腊新移至，今年曲爱隆。
栽培曾倩圃，灌溉每呼僮。
覆护障炎日，枝撑御暴风。
欲高殱隘叶，待盛拓芳丛。
不取蒿莱蔽，那妨雨露蒙。
翠行疏密等，微径往来通。
恐折频驱雀，忧衰屡灭虫。
清秋方淡薄，碧蕊已玲珑。
占表如争胜，藏身若养蒙。
绿幢擎蓶扈，圆玉琢青葱。
美操寒中辨，丹心日已充。
不甘为菊后，渐见出篱东。
虽本生成力，宁非养治功。
从容延晚节，次第待轻红。
肯学杨花雪，悠悠负主翁。

潇洒临霜夕，清居守决曹。
严城吹角罢，隔垅听猿号。
警卒持更切，呼囚报钥牢。
讼庭澄一水，尘事戢千毛。
檐閴蚊雷绝，池虚蛙吹逃。
逍遥静襟虑，抖擞敞袛裯。
树木雕零尽，星辰气焰豪。
月微棕影薄，风急雁声高。
忆昔随群学，当时髧二髦。
读书图皦皦，感古动忉忉。
意趣青云近，𪸩光白玉韬。
百钱宁问卜，一钓冀连鳌。
直谅谋相与，回邪欲尽鏖。
自期非干蛊，幸遇岂屯膏。
翻愧雕文陋，难逢异数褒。
葳蕤从末宦，淟涊著青袍。
敛翅鹰栖臂，垂头骥伏槽。
安能枉寻尺，犹得饱藜蒿。
但恃心如砥，那矜目察毫。
穷通任甄治，险恶远波涛。
养浩虽潜孟，折腰诚愧陶。
常咍强蛇足，敢叹抑牛刀。
衮衮途泥里，悠悠日月慆。
居然成俗态，何足谓贤劳。
贫贱非无赖，清平况夙遭。
边隅虚障候，弓矢载鞬櫜。
途易家音数，官闲坐食叨。
人皆讥野僻，我独固持操。
寂寞几尘甑，包并或𫗦糟。
趋时聊勉勉，乐道每嚣嚣。
肺腑兹尤慰，朋从义不謟。
相逢甚优渥，得兴且游遨。
胜赏当随地，秋郊况附壕。
山嵠正堪屐，溪曲尚容舠。
莫计空清俸，须令贳浊醪。
菊香分嚼蕊，蟹美共持螯。
谈席争挥麈，诗坛让拥旄。
纵横新义论，嗣绝旧风骚。
气锐千戈立，辞抽万茧缫。
功名休挂齿，志业本夔皋。

新文来复数，旧观顿然还。
愿助群锋锐，那惭砥石顽。
辞豪虽欲抑，理属不容删。
废懒幡多愧，衰迟近学山。

回环水面碧于蓝，晓夕清虚万象涵。
佳趣不容为独揽，史君横彴在亭南。

睡思容易醒，辗转衾裯单。
今宵听风竹，始觉窗外寒。

未容广受擅余徽，远嗣亲荣二十期。
山岳有神储秀日，朝廷无事乞身时。
挂车濯濯吴风厚，奉寿诜诜夏景迟。
贱士葭莩敢为献，愿光南国过期颐。

面排卢杞兴言佞，背沮刘公受旨私。
真相不知知彼相，便容辞疾守闲司。

邑落皆山水，登楼远目通。
从容民事外，游息圣经中。
画饼羞虚誉，持衡尚至公。
此心难语俗，举袂挹松风。

雨止单蹊步可通，寻春天气似迎逢。
山花有意飘行盖，野水无情照瘦容。
挈榼竟难成独饮，抽毫犹得当朋从。
逡巡且尽今朝兴，数阖归来趁暮钟。

根本坚深岂费培，龙蛇蜕尽见天材。
斜穿似爱幽人到，疏列还容小径开。
凉月骤添新影密，清风不减旧枝来。
岁穷自有凌霜节，宁比秋衰恶草莱。

露气侵帘幕，萧然夜已分。
括囊停较艺，倚几重论文。
邂逅成相际，从容慰所闻。
溪船行各去，回首只秋云。

执经今日再相从，快若鸿毛翼疾风。
持己已怜仍旧好，力文还喜后来充。
平蹊安肯容茅塞，美玉宁辞以石砻。
顾我空空当考击，愧无术学似河东。

容足岂无处，浮名浪自牵。
通宵不安寝，湍水正鸣船。
旅况情何赖，家音远未传。
凌晨飞棹急，聊以慰迁延。

岳阳楼句旧空传，今日登临一慨然。
不是洪钧有偏党，岂容胜概独完全。
山川形势三千里，基构声华五百年。
襟带西南太平世，收罗风月属私权。

去年秋宿洞庭湖，今日登临在欎孤。
两处风流皆胜绝，一身奔走亦崎岖。
光摇二水看云断，翠滴千山爱日晡。
吏役不容清兴足，放船回首望城隅。

冉冉征途似梦间，相从未几又先还。
却思前日同清会，不若当年醉碧山。
别去载怀眉宇旧，书来重说鬓毛斑。
吾侪固有襟期远，肯向明时容易闲。

天地收功固欲全，朝廷恩惠岂容偏。
饥羸大众粟不足，县令胡颜入俸钱。

圆荷贴水翠钱稀，风掠余花片片飞。
细雨有情容易歇，青春无系等闲归。
楼头晚鼓牵声远，海上云山乱点微。
坐喜民田见丰兆，幅巾谈笑对残晖。

腊过春将近，江梅想已苞。
逢时在南国，探信出东郊。
径雪晴初扫，河冰薄易敲。
寻香望林隙，惊素辨山坳。
跃马回宾雁，飞旟慑蜡猫。
初芳得消息，喜气自并包。
岂待莺声促，宁忧蝶足跑。
先容为桃李，脱迹远萧茅。
此日花神眷，他年驿使𫍢。
前驺传已的，后乘听犹声。
独被阳功早，奚论地势硗。
新葩同众阅，秀句仗谁抄。
湛湛尘缨濯，纤纤痒背抓。
金丝才出莟，珠琲遍攒梢。
攀折诚难忍，将承亦旋教。
重疑仙界种，复过岁寒交。
莹洁疏情窦，精神动目窅。
贪幽频倚杖，薄晚倦回鞘。
有酒安辞釂，无鱼孰叹庖。
轻裘忘拥腋，短发任垂髾。
坐不娱歌舞，盘非贵烙炮。
量尊锺与鼎，器隘斗兼筲。
勇作先春计，甘从玩物嘲。
琼英行渐盛，玲赏莫轻抛。
次第𥬠兵酿，随宜馔野肴。
投闲集簪履，尽日卷旌旓。
陇笛终当起，涂歌或载呶。
空枝徒取恨，片片若为胶。

画船轻过绿杨湾，风掠双旗势自翻。
笔吏濡毫写新句，厨人鲙玉荐行樽。
翩翩舞燕随樯影，一一惊鸥破水痕。
按部从容有佳趣，苍烟落日肯销魂。

南谯郡古牙城壮，城上楼台屹相向。
晴天落日碧山横，登覧依稀在屏障。
从容北步上茅庵，圆如毡帐幽如岩。
眼前竹石皆自得，物外气象容谁探。
公余时来兴清切，幅巾道服双笻节。
廓然遗照坐可忘，更向庵心画明月。

南谯郡古牙城壮，城上楼台屹相向。
晴天落日碧山横，登覧依稀在屏障。
从容北步上茅庵，圆如毡帐幽如岩。
眼前竹石皆自得，物外气象容谁探。
公余时来兴清切，幅巾道服双笻节。
廓然遗照坐可忘，更向庵心画明月。

南溪约幽寻，西岭极遐观。
初阳色朦胧，残雪光汗漫。
相望楼殿间，宛在云霄半。
泉声减琤淙，山势欲飞窜。
岩寒雨花霏，谷暖烟絮乱。
幽鸟度乔林，惊猿折枯干。
决决涨溪流，辉辉披野岸。
兰芽吐尚微，冰乳凝未泮。
佛屋对峰尖，禅庵倚崖断。
轩窗爱虚豁，赤白从漫漶。
竹敲玉玲琅，松溜珠璀璨。
宁将琼砾分，未省兰蒿判。
行幽兔迹深，瞩远鸦翅缓。
登宜阮孚屐，隐称嵇康锻。
结游贤躅多，镵石清诗烂。
极目穷跻攀，投隙违羁绊。
荣观太帝书，暂憩飞仙馆。
石立翠屏张，霞收丹锦散。
觇坐客炉拥，负暄僧衲换。
选胜唯务得，陟危宁复惮。
谁乘泛海槎，直欲傍银汉。
况有凌云才，何妨举风翰。
景多苦冥搜，欢解惬佳玩。
乃情慰悬想，昔传非谩谰。
题舆真莫俦，刻烛愧非伴。
玉局共藏机，瑶琴越操缦。
谣泽喜年丰，评文同月旦。
大笔肆滂葩，小巫成泚汗。
造适寓林泉，贪萦任冰炭。
通侻去末礼，从容占奇段。
促节歌更新，衔杯酌无算。
敢谓良会难，堪为画图看。
感慨非独醒，赓酬每三叹。
翔步虽异途，清懽归一贯。
洒落似青冥，拘挛岂狴犴。
绝顶所见稀，清狂兹兴罕。
立饫谢珍鲜，行庖后樵爨。
唯恐三节来，难留千骑𫘣。
何时金鳌客，重亲玉皇案。
回首念斯游，驰精杳无畔。

佛宫高阁踞城东，巾履闲来面碧峰。
风却云头护清景，春催柳眼作先容。
溪傍几簇红梢露，竹外谁家翠幕重。
玉局棋收归路近，昏鸦惊溃一声钟。

欺梅压柳肯相然，佳号迎春岂浪传。
细叶茸茸垂绿髪，繁英璨璨簇金钿。
先时不入林莺妒，晚节唯容露菊鲜。
绣在罗衣真有趣，不将红紫累婵娟。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以丛生陋，唯其秀出宜。
迁非拔茅进，爱岂揠苗为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土簁忧压嫩，竹插为扶欹。
疏密齐行列，芳华递疾迟。
纤茎簪闲导，繁蕊珥交垂。
恐践禽须逐，防侵草必夷。
飬完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

根如芝草不因栽，叶似春云容易开。
应有靓妆偷艳去，且无狂蝶为香来。
殷勤玉盏频飞举，酬酢金刀巧剪裁。
烂赏更于何处好，蟾光雪色在瑶台。

城南幽谷去非赊，踏石穿云境趣佳。
门下车鱼情浃洽，道旁旌旆影𩭹髿。
笙箫宛转随风远，台榭参差对日斜。
白玉为船载琼醑，未容轻负一川花。

鸡声喔喔似相催，秣马登途酒一杯。
海日欲升山顶赤，林霏初散岭头开。
自怜旅梦经千变，谁谓离肠祇九回。
苟禄奔驰还窃笑，未能容易赋归来。

碧崖高处筑遗基，缔构岧然得所依。
境趣似仙探绝迹，登临如梦悟轻飞。
路穿幽谷云霞密，势接丰山草木稀。
欲识主公题榜意，不容纷扰累忘机。

劲直不容偏，纤纤体并圆。
附炎非曲致，执热藉双全。
炽炭随方减，寒灰应手然。
洪炉在调适，持此以为权。

愿君安虑宰清源，已雪南闽大狱冤。
勿叹割鸡犹屈刃，当知容驷可高门。
解舟兰水春沙浅，税鞅榆关夏木繁。
所得最多公谊在，他年富贵岂须论。

辨骏由来尽马群，裁声今已得龙孙。
不容一字虚褒贬，可见诸生究本源。
衡鉴有凭宜自信，毫厘无益懒轻论。
分携莫惜频交语，且尽樽前蜡泪痕。

峤北分携一纪逾，浮梁唯奉数行书。
如何邂逅同萦绊，遂得从容接绪余。
道旧良多动嚬笑，忘形不觉度居诸。
出门幸且时相顾，更望新篇数起予。

八座辉光道德隆，陋儒何幸奉从容。
听言迥出群贤表，顾己荣于万户封。
密启更惭先荐鹗，高门况是晚登龙。
荷公恩意知难报，劲节当先比涧松。

所部虽同邂逅稀，今年差比去年迟。
蓼图犹忆当时玩，菊酒还陪此日持。
衰鬓已斑乌足叹，壮心徒在竟何施。
相逢且尽从容兴，况是终更欲及期。

诗筒方讶惠音稀，击钵来篇果不迟。
定欲擅场专独胜，岂容遗帼久相持。
招邀近想融樽满，往返多惭孺榻施。
况得鸾弦声出幌，肯教马足自稽期。

建芽精嫩凤为团，海错珍鲜鳆作干。
远物方惭容易献，来篇不似等闲看。
始忻报玖情何厚，幡觉阳春和独难。
写寄中州传好事，须教纸价踊长安。

由来元化作钧陶，赋象香炉峰势高。
恰似羌庐山下见，不容太白独抽毫。

邻境缄驰荔子丹，黄堂矜诧满雕盘。
香收残𦶟余龙脑，笺写新诗掩凤团。
咀嚼定嫌琼液薄，形容更比水精寒。
强抽滞思聊追和，珍果清吟两可欢。

泮水秋深爽气全，簪绅戾止共拳拳。
丹青图写三千礼，藻绘形容七十贤。
如堵聿来观盛集，采芹应有赋新篇。
诸生好进公卿业，此日风流亦与传。

司刑华省健精神，容易飞章便乞身。
未老先休多有志，似君勇退几何人。
安车渐远京尘路，归棹仍追霅水春。
而我区区尚持禄，自惭乡境谩为邻。

夜宿冰厅愁解衣，南宫正是苦寒时。
窗含积雪犹明几，炉拨残煤始卷帷。
无所忸怩当俯仰，不须容易叹衰迟。
更为佳句贻同舍，使我挥毫羡色丝。

腊月才飞玉律灰，物情已若在春台。
高怀果动山中兴，秀句歘从尘外来。
兵酿可应随日熟，官梅能不为时开。
何当举白西河上，茗艼须容倒载回。

一阳潜复自黄宫，难变霜髯作少容。
方伯以时均宴衎，野人不幸困龙钟。
望尘修敬惭无及，举白承懽恨莫供。
但有诚心腾善颂，愿随寿斝祝椿松。

爱君筑室据青山，高躅宁容俗士攀。
吏隐幽怀潜物外，诗成秀句落人间。
涛江远向窗扉见，竹坞静宜巾履闲。
顾我衰残倦登览，偶来聊此共开颜。

天下被泽久，诗人歌旱麓。
廉按重时选，巡行当岁熟。
优游今日心，憩息兹山腹。
峰危齐鸟道，岩邃容佛屋。
长松揭臣盖，修篁削青玉。
尘远疑仙隐，景远如画簇。
还辕兴有余，过隙光何速。
据云出苍翠，回首辨重复。
留止念所之，吟咏生不足。
不获睹胜游，空言继郎宿。

天王峰南石室洞，怪特不与寻常同。
石门巉岩天所凿，门内夷旷驱车通。
偃然灵穴邃且广，步履出没忘西东。
其间异状多所类，悬乳往往成鼓锺。
龟头俯视露岩腹，寿与岁月应无穷。
团团一窍透千尺，天使日月光来容。
洞前佛氏殿阁峻，相直气象增其雄。
我为俗吏虽跼蹐，所至安肯遗幽踪。
金华灵岩著于婺，每越疆境为游从。
尝恨昔年之富川，便道不得寻龟峰。
尘怀不惬十余载，每见图画加忡忡。
去春来此路复过，篮舆暮触烟霭重。
纵观虽未尽吾兴，聊塞所欲平饥空。
到官萍邑已逾岁，坐拥民事劳颛蒙。
滞祛敝革固用日，佳趣不暇先牢笼。
称来公余得兹洞，疏爽为我开情悰。
金华龟峰虽未及，此地有此为难逢。
谩拈秃笔写白石，但记姓字于其中。
却登净宇祇独宿，蒲牢压旦还撞舂。
归鞭遽去有余约，后会结客临春风。

嵯峨群峰高，蓊郁万木滋。
一容樵夫手，误落长松枝。
烟云惨无色，禽鸟鸣且悲。
人心不为虑，山意从此衰。

晚林脱余照，栖鸦上林端。
危枝不容足，踏踏殊未安。
相乘狐狸暴，宁苦风霜寒。
微生尚忧患，物理几相残。

石门险且僻，人烟万山罅。
蟠翁老才望，来此屈英驾。
破漏烦补缀，嚬呻索慰藉。
力致乃坐享，少劳岂丰暇。
临观閴无有，游燕久以谢。
废园近城邑，丘墟甚原坝。
高松困藤蔓，嘉果没荆柘。
斩荒使之出，苍翠若图画。
直前走桥阁，当中建台榭。
雍容宾朋席，左右书史架。
命亭以三爱，作诗盛夸诧。
韵险语怪绝，窃读惊汗下。
嗟予苦羁束，相去止数舍。
深思一登览，若渴不得蔗。
知君群公表，甫为兵民借。
复以三者乐，何时动归靶。
吾乡富风景，草木芬兰麝。
锦水清于汉，岷峨不让华。
蔡圃岂足道，宁为耳目乍。
苟以吾言然，烦君少讥骂。

五月热无事，讼庭若扫刷。
眼底簿书静，独坐痴闷发。
上马出门去，不避烦与渴。
幕中访贤友，且欲纾拥阏。
洒水延我坐，解带意思活。
清谈破尘滓，快若饮冰雪。
青衫虽同服，所处类巾袜。
道均语言合，殊不间毫髪。
十篇诗总解，金玉自磨戛。
往时草草读，恨不见本末。
全编使我尽，万漏都一括。
诸君好诗学，论议每相轧。
破碎失本源，十尝见七八。
圣途久荒废，怜君力锄䥽。
汉安隆中集，应和类控楬。
驰骋气力壮，嵩岱可手揭。
形容若绘画，讥讽过赏罚。
回头索平淡，春兴最清越。
意外得真巧，漫不露雕割。
此皆绪余尔，太仓出圭撮。
予虽素无闻，少小颇奸黠。
僻涩追古意，芬芳慕贤哲。
独自狂妄走，屡遭流辈喝。
中道偶成病，两眼痛欲瞎。
见字辄昏雾，恨无金篦刮。
凛凛忧痼废，那更寻旧扎。
平生志高远，缩小仅如钵。
又从县道来，屈强且回拔。
吏责常恐吓，民事日喧聒。
中烦变憔悴，余愤成呕哕。
衔辔脱未去，俛首就一秣。
大叫虽慷慨，壮图已销杀。
清华果无分，看人起门阀。
羡君名声好，风谊纵超拔。
凭陵欲轩翥，去势不可遏。
然犹滞巴徼，官况饱辛辣。
始初未识面，展手思挽撮。
相值偶相得，青松引藤葛。
意气始投合，底里尽表察。
文字本非敌，轻舫触巨筏。
雅趣均厚薄，高论借迂阔。
穷中烦慰藉，何异鱼喣沫。
俗态重趋走，仕路饶险滑。
且当学鸿渐，不能助苗揠。
穷达盖有命，运转随坱圠。
盖棺事始定，尝闻古人说。
功名倘可期，因君为寻掇。

汉水引我行，梁山邀我坐。
山水已清绝，春容碧相和。
下马取酒饮，梅飘酒中堕。
日落醉不去，青茸草间卧。

宝峰首相聚，锦屏袂一判。
音容阻良觌，岁月嗟易换。
我观潼江曲，君尉泸水岸。
到处逢酒徒，无人作诗伴。
南风洒襟袖，佳句适我愿。
汶蜀几万里，信息偶中断。
三轩风雅会，萧条各分散。
孤吟少俦侣，众喙易嘲囋。
念君同所嗜，路近声可唤。
唱酬实相眷，牵率岂辞惮。
亹亹郊籍心，无为簿书乱。

饮酣起击剑，耻从豪侠游。
雍容诗酒欢，乃是神仙俦。
风骚固有灵，造化阴为谋。
至音苟同调，旷世不可求。
杜陵思江东，洪崖揖浮丘。
自然风味殊，岂特文章优。
嗟余万事拙，吟咏心久留。
自愧蘋藻微，恐为王公羞。
晚遇青河公，采兰深林幽。
修孺素蒙益，百赠无一酬。
邂逅相抚掌，踉跄容抬头。
虽然再鼓衰，且免三爵忧。
吾儒学以仕，本代亲禾麰。
然多志高远，掷笔思封侯。
前时征南将，驱虏出塞沟。
诗书非无助，爵赏不见畴。
尚能解客嘲，相欢咏蘋洲。
三术起商鞅，一言贵马周。
致身果有策，何地无余庥。
肯使韶濩音，变作巴渝讴。

饮酣起击剑，耻从豪侠游。
雍容诗酒欢，乃是神仙俦。
风骚固有灵，造化阴为谋。
至音苟同调，旷世不可求。
杜陵思江东，洪崖揖浮丘。
自然风味殊，岂特文章优。
嗟余万事拙，吟咏心久留。
自愧蘋藻微，恐为王公羞。
晚遇青河公，采兰深林幽。
修孺素蒙益，百赠无一酬。
邂逅相抚掌，踉跄容抬头。
虽然再鼓衰，且免三爵忧。
吾儒学以仕，本代亲禾麰。
然多志高远，掷笔思封侯。
前时征南将，驱虏出塞沟。
诗书非无助，爵赏不见畴。
尚能解客嘲，相欢咏蘋洲。
三术起商鞅，一言贵马周。
致身果有策，何地无余庥。
肯使韶濩音，变作巴渝讴。

严飚肃林莽，暖日沉烟霏。
游子事行迈，惨淡凌霜威。
敛策倦修阻，迹往心自违。
层云眺孤鸿，徊翔鸣无依。
雍容念俦侣，欲息洲渚非。
此地正苦寒，盘身西南飞。

公家济水源，爱蜀如蜀人。
公凡五入蜀，东峡西峨岷。
门生变交游，故旧成姻亲。
蜀味皆吾餐，蜀音即吾民。
潼川最后至，既至情亦均。
恶不待公刑，善不须公仁。
雍容如一家，笑语闻四邻。
山时参公府，垩鼻看斧斤。
举动出至诚，悠久疑为神。
诏书西出关，马首北向秦。
迟行客辞家，拥别儿恋亲。
公归且大用，顾蜀还无因。
风收弥勒花，雨压长平尘。
滑台为公寿，公饮不过唇。
乐我奉公欢，荣虞适兹辰。
物色莽牢落，人情浩酸辛。
已辞尚可听，少驻双车轮。

山东自古多才雄，辍耕陇上羞为农。
乡兵名在万选中，一日声价闻天聪。
十石弩力三石弓，殿前野战如飘风。
白锦战袍腰勒红，诏容走马出阊阖，都人仰看如飞鸿。
归来意气人谁及，道逢刺史犹长揖。
邯郸白日袖剑行，振武青楼乘醉入。
传闻留后收兰州，姓名御笔亲点抽。
府金百镒轻一掷，且向塞外随遨游。
自此锄犂变任侠，夜事椎埋昼驰猎。
有田无人耕，有子不养家，田间父老长咨嗟。

永安宫前瀼西碛，万流峡口争奔激。
秋涛卷地裂山谷，水落依然阵图出。
阵形聚拳六十四，传是武侯亲手迹。
斯人管萧岂足道，身在巴东心汉室。
从容所遇皆法制，浩荡胸中万分一。
阴机暗与天地合，壮气曾将鬼神役。
至今千载矻不动，渺莽几深难致诘。
岂徒豪杰重嗟赏，应有神灵长护惜。
庙偏裸裎七壮士，酒炙纷纷走巫觋。
万事颠倒皆偶然，卧龙无处沾余沥。

潼川昔迎公西来，益昌今送公北回。
常平使者岂公志，远地久淹经济才。
三年风绩不胜颂，欲别有赠心胸开。
江阳夷蛮互雠格，边将生事惊风埃。
连兵巨费久乃定，得失未可相偿陪。
去秋西师出四路，欲举夏寇除根荄。
精强挽运一蹉跌，十存四五良可哀。
河南数州入封略，恶土弃壤如尘灰。
传闻敌气渐衰弱，阃外复委将军裁。
借将贺兰作都护，戍守尚恐难栽培。
况今秦人极疲敝，菽粟贵重如琼瑰。
诸军零落气未振，肯听号令传风雷。
看唐南诏吐蕃传，往往因循成祸胎。
太上神明照幽隐，广谋博访无嫌猜。
近臣从容合公议，忍使汉地生蒿莱。
每思一饭三四起，感慨与语何人哉。
会公还朝方进用，不侍讲殿归霜台。
泸南关右饱闻见，讵肯戏笑随童孩。
对扬上前苟可道，愿持此语排奸回。
平生磊落致君意，岂虑言出为身灾。

巴黔万山横楚封，洞庭碧海蛟龙宫。
潜灵蓄秀天疏通，楚人自古多材雄。
江陵故都当其胸，人物萧爽驰英风。
良弼崛起声其中，宏伟浑厚如山东。
才思婉娩春华融，论议慷慨无约丰。
高步壮领辕不容，徊翔盘纡巫与嵩。
拏舟向蜀沿涪潼，嘉陵一曲城古充。
鹰隼倒臂宁久笼，南荣霹雳醒愚聋。
归来破裳未及缝，籍才檄起如旋篷。
瞿唐故交复相从，始适抱子今皆翁。
天真逍遥饮量洪，世事历遍诗尤工。
有时语酣笑未终，环顾四坐皆虚空。
寒飚戚戚凌疏桐，去路山远秋溟蒙。
临老合散情易攻，岂免泪下如儿童。
髋髀始见斤斧功，鹓鸾一息荆棘丛。
广安地卑跼飞冲，席恐未暖行匆匆。
平时物理相磨礲，郡乐不在卑与崇。
唱酬自可轻开忠，无事日夕翻邮筒。

圣贤遗陈迹，文章隐至神。
北天开盛际，南国起斯人。
兼济希先觉，公传袭大醇。
卑飞随世俗，默观养经纶。
僶俛怀铅椠，徊翔表缙绅。
英声摇海岳，高步出风尘。
去就迟难进，谋猷久未伸。
两朝虽顾遇，大节每逡巡。
四海倾台辅，千龄偶圣辰。
有为今道德，无间古君臣。
雕琢唐文盛，更张汉法新。
风霆传信令，束䌸解生民。
所志惟膏泽，当除亦斧斤。
寸心劳远御，独手助洪钧。
钟鼎无前迹，江湖自在身。
功名非雅意，出处自天真。
鸿雁云霄势，芝兰道路春。
轲雄平可驾，房魏浅非伦。
江汉无良产，衣冠窃滥巾。
才非当世用，仕为有时贫。
衔策驱驰久，风波出没频。
古心终少合，老态强难驯。
名教谁依托，文书但隐沦。
师门常耿耿，相府旧循循。
万里音容阔，诸生气义均。
绛纱瞻楚泽，白髪倦漳滨。
鄙俚虽能达，精微岂尽陈。
青云如可附，何处更求仁。

大老归真主，前朝遗数公。
精神时一会，出处道皆同。
起潞仪刑地，烦温燮理功。
及观光禄表，深见古人风。
聘币来何厚，安车愿不东。
光华膺政殿，僶俛就祠宫。
论议高逾武，文章远继雄。
退身无少憾，忧国有余忠。
几杖诚先觉，衣冠为一空。
千龄重际遇，二圣极优崇。
将相交游盛，朝廷礼数隆。
一星容处士，四海望冥鸿。
箕颍纷嚣外，岷峨气象中。
楚词清更适，舜律远相通。
庭玉连城价，孙枝百尺桐。
圣贤今日是，河汉几时穷。
晚辈徒瞻仰，先生盖始终。
冰霜严皎洁，尘滓坐销融。
信史知将贵，声诗恨不工。
东齐如见录，光彩附垂虹。

旧病花浮眼，衰容雪到眉。
风尘怜客久，筋力恨归迟。
所得真如梦，无厌固巳痴。
不知缘尽处，犹有几多时。

一室仅容拙，新年尤好闲。
翻书消白昼，隐几有青山。
人事少迎合，英流长往还。
此心犹有恨，半在史文间。

捧拥行飞盖，嬉游立避骢。
风烟寒食近，笑语故人同。
乐转诸天外，川平一掌中。
回头相与愧，容易出尘笼。

喜作送君诗，戎南人物稀。
文章詹首变，锦绣助先归。
门卷容高盖，江山照彩衣。
不须攻错节，雕鹗自横飞。

潇洒春容静，飘摇水性柔。
根从何处起，身任此生浮。
得地轻依托，随波旋去留。
潢污深不采，溟渤望空悠。
花蕊看还落，蕉心久未抽。
岂知经夜雨，便欲障江流。
晚入吴歌唱，晴邀汉女游。
翠连芳草渡，寒映绿杨楼。
碎剪神工巧，平铺泽国幽。
微躯焉足道，浪迹更谁收。
踏破闲行鹭，冲开暖上䲡。
但能知委顺，何用校稀稠。
谩欲通河汉，宁虞践马牛。
迸从菱芡密，如把芰荷揉。
寂寂苔成阵，纷纷芥作舟。
屈骚遗故事，湛赋壮前猷。
蛙跃沾双股，龟行蔽六眸。
联居如有守，远近亦无求。
别浦千重恨，吟塘万点愁。
生涯随所寓，细域浩难筹。
野色宜茶灶，仙姿泛酒瓯。
清芬传涧沚，余思满汀洲。
暗与莼丝结，多为荇蒂钩。
岂专嬉雁鹜，自可覆蛟虬。
助赏名园侧，含凄古道周。
纡回差胜梗，汨没尚怜沤。
赴急如趋市，逢枯类转沟。
吉祥兴霸业，美荐格神休。
为爱常青眼，难题几白头。
新篇盈巨轴，牵强岂能侔。

扪参趋远道，首蜀下青泥。
江遶萦纡带，山盘屈曲梯。
何时岩腹断，自古客心低。
峡尽逢宁武，天寛类宝鸡。
东穷巴岭北，南转梓潼西。
地共猿猱食，居同鸟雀栖。
风霜传一檄，玉帛走千蹊。
力责多佣父，穷输或嫁妻。
上忧分使节，佥议辍朝圭。
素志施膏泽，虚怀去町畦。
垂鞭防马惫，含哺止儿啼。
夜寝无宁席，朝餐或茹梨。
驱驰宣诏令，歌舞慰童𫠜。
按部经双剑，迎壶满见溪。
政清冰出凌，民附水淫堤。
指穴收毚兔，搜群去狠羝。
吏悛藏乳虎，人乐戏春麛。
驿转悠千里，秋霖动一犂。
忧劳如有病，暴露欲生黧。
委箧书争报，封囊药自题。
茶尘思鸟觜，羮野忆驼蹄。
过雁晴逾叫，残蝉晓更嘶。
万愁休入耳，数酌且温脐。
圣治几仁寿，宸衷念庶黎。
呻吟裁药石，亢旱得云霓。
驹有苗场食，鸾无枳棘栖。
明公深履历，清望绝乖睽。
盘错居常试，安恬久自迷。
汉貂方促召，贾论息言提。
宝阁邻天仗，星闱侍女奚。
功名当少俟，岁月尚能稽。
末路忻依托，先期虑解携。
荣封虽绝迹，归意共含凄。
自笑身谋拙，曾将物理齐。
倒行嗟黾勉，仰望跼攀跻。
易足篱边鷃，难驯水上鹥。
稻粱谁计鹤，车马未安鼷。
诗战逢诸帅，文声鼓万鼙。
白徒虽自奋，黄馘岂容批。
怒臂犹轻展，惊魂已暗挤。
续貂无取者，附骥亦荣兮。
巧拙其如性，天机不可倪。

云容收雨意，草色妒花妍。
诗苦是真乐，酒醒方烂眠。
园亭无限景，笋蕨不论钱。
耳目因成僻，江山似有缘。

曾留先帝紫宸班，高议雍容数刻间。
使节光华金口赐，乡枌歌舞绣衣还。
𬬻锤应手皆良法，斤斧投虚辄大奸。
坐席贤劳殊未暖，归轺严召遽难攀。
豪曹自是青云器，骐骥应无白日闲。
苏孺故人聊养拙，君公行部每开颜。
新知邂逅情犹在，远别逡巡涕欲潸。
人事去来宁可问，试看庄叟道中环。

使车东按宕渠还，霖潦千山万水间。
为把仁恩行郡国，肯教愁色到容颜。
高贤本为苍生起，良骥应无白日闲。
从此促归天上去，翺翔鹓鹭紫宸班。

青云回首即红尘，且向卑官事隐沦。
衮衮泥途方索足，区区天地不容身。
前头功业安知命，满腹文章未称贫。
深愧相知空握手，羽书边上辍嘉宾。

诸公高咏蜀人编，唱和舂容近百篇。
厚重江山藏古气，轩翔雕鹗在秋天。
不徒神物阴相护，兼有风谣乐共传。
谁谓开州新集好，退之题后始完全。

圣君宵旰尚忧边，移领并汾将漕权。
汉使已更三数节，壶关才下十余年。
民情姑息方师后，兵计从容试上前。
卿相通途从此致，横飞雕鹗上秋天。

江淮勋绩已优殊，重使西南出帝俞。
被泽民谣千里远，望风边事十分无。
文书顷刻随谈笑，骚雅雍容命仆奴。
旦暮即闻严召速，扶摇三省上鹏图。

重阳高会最风流，为礼贤书席俊游。
已爱食萍歌小雅，更宜攀菊赏清秋。
荣观坐见邦人喜，壮志行期国士酬。
酒到从容当尽醉，登仙名籍在瀛洲。

整此笙歌散郁陶，雨檐飞瀑泻秋涛。
吟情彻骨清尤健，饮量随人喜更豪。
黄菊光容嗟向晚，哀筝言语恨徒劳。
相逢宜共冥冥醉，回首青云路转高。

经年东北望阳台，阻奉从容一笑开。
良会俱从江上得，清风潜向坐中来。
诗成不倦乘闲写，酒好何妨尽醉陪。
百老篇章今少见，满怀归去重琼瑰。

邀约东风共出城，云容羞日弄阴晴。
看人墙外冲花气，下马石间闻水声。
林蘖半从樵刃起，草牙还傍烧痕生。
趁时桃李参差发，得意禽虫各自鸣。
开谢眼前穷物态，丰登时下见民情。
悔将诗笔随春酒，万景投怀醉不成。

前载闻君说种花，重来轩槛早芬葩。
只知造化随人力，岂觉光阴换岁华。
风雨不容孤客赏，馨香宁待主翁夸。
牡丹珍重偏开晚，料得开时已到家。

自讼愚且鄙，平生事辞翰。
为文谢超卓，得禄未盈寸。
一官走穷僻，百事真黾勉。
昨者得州帖，输租被公选。
麹舍只容膝，侍立如牛喘。
逢逢鼓咽耳，漠漠尘翳眼。
微风六月息，烈日四檐短。
一座洒腥雨，万夫挥午汗。
斗升烦较量，朱墨谩勾窜。
岂惟畏刑书，农事宁可缓。
赖有葛衣翁，志趣颇高简。
爱民一心劳，慰我百忧遣。
谁人坐华堂，玉簟罗婉娈。
清樽近美竹，冰纨依素扇。
贤愚定劳逸，贵贱天所绾。
赋分乃自然，何须慕华弁。
况予山野姿，夙尚本萧散。
萦纒正自取，有类蚕作茧。
得桷未知渐，盈庭巳占艮。
恍怪旧学凋，冥羞素期舛。
便当谢官长，趋墀来敛板。
才谫又不力，引去非宜款。

天上春风水外寒，瑠璃瓦湿月团团。
千门纳钥尘飞远，一夕联文火禁寛。
人想柝声来睥睨，鸟惊花影堕栏干。
少陵老去唯便静，此地优容欲报难。

梦帝资良辅，生申恊圣期。
妙龄谈国体，初筮得家规。
侃侃当官色，循循待士辞。
法冠曾触佞，諌纸讵容私。
外历蕃宣久，归参待从宜。
政声虽召杜，学术本皋夔。
业履今安匹，贤劳上所知。
都畿重尹正，延阁旧论思。
治出诸公右，经为大帝师。
三边更惠爱，一体系安危。
羌虏跳西夏，朝家念北陲。
秘庭还旧秩，左辖正新仪。
暂屈并门重，其苏晋国饥。
指麾柔旅拒，谈笑妥惸{漦水=女}。
邺邑祠河急，荆州祷雨迟。
怒波回潬碛，旱种变京坻。
道与千龄遇，身将百禄随。
民瞻方有裕，天宠盖无疑。
俊乂思皇日，钦明乐胥时。
缁衣如宠庆，愿续武公诗。

烈士由来不徇名，西南万里不留行。
熊罴训整屯千计，尊俎雍容镇百城。
阃外使华新报聘，山西家法旧论兵。
封侯富贵须由命，请访沈冥卖卜生。

晓雪谁惊最后时，土膏方得助甘滋。
岁功已觉三元近，春事何忧一览迟。
不着寒梅容触冒，半留红杏惜离披。
神交彼此无劳辨，更为公题述梦诗。

调元台极贵，颁宴帝恩余。
昔副名山录，今裁史观书。
天心忧作者，国论属谁欺。
寂寞怀铅客，容瞻相府车。

群山秀色堆寒空，九华一簇青芙蓉。
谁云九子化为石，聚头论道扶天公。
深岩自积太古雪，烛龙缩爪羞无功。
湍流万丈射碧落，此源直与银河通。
尘埃一点入不得，烟雾五色朝阳烘。
有时昏昏雷电怒，崩崖裂壁挥长松。
龙作雨，虎啸风。
白日变明晦，九子亦惨容，褐冠释氏胡为笑傲于其中。
我将学彼术，卷舌切愧求童蒙。
天公信玉女，号令不尔从。
嗟尔九子竟何补，非泰非华非衡嵩。

庐山之西形胜聚，无位真人依位住。
地祗掣鏁金城开，石龙喷水银潢注。
峰峦约勒万马回，杉松自作千兵护。
宝殿峥嵘跨碧霄，圆容丽服微西顾。
江南妃子亲施田，香饭供僧无亿数。
法焰相传十二人，师泛铁船扬子渡。
杨子渡，秋风高，霹雳驾雪翻惊涛。
中有渔家妙绝手，一钓三山连六鳌。
纵时大地悉震恐，收来尘刹无纤毫。
当年曾许心莫逆，今朝又作圆通客。
挂冠已脱尘垢缘，一心愿住清凉国。
清凉之国谁能知，日长马倦人多迷。
从来闻说曹溪路，只今蹋断庐山西。

偶骑匹马游仙关，瑶池夜宴欢未阑。
邀予末坐闻清弹，琵琶十槽声正繁。
初疑饥鸾啄玉应天响，忽似霹雳数声春气还。
曲遍将终檀板急，舞袖裂霞随拍入。
踏碎琼筵鸾步娇，汗透香绡露桃湿。
解绦罢舞整花钿，宛转仙容雁行立。
主人使令持酒卮，香随罗袜成尘飞。
铜龙无声夜无极，煌煌烛焰回朝晖。
桃源花落长溪净，人着秦衣樽俎罄。
岂如此会绝风流，主人殷勤宾客敬。
我作短歌公听取，人世百年能几许。
乐极哀来古所悲，不如立功当此时。

淮南庭中有苍桧，仰视团团翠为盖。
直干每容鸾凤栖，盘根深压鲸鳌背。
北风夜作兵阵声，恐取蛟龙斩天外。
呼童出屋为我窥，摩飐清阴月光碎。
问谁植之前蒋公，得地倏经三十载。
不同种杏上青天，正似甘棠有遗爱。
使华今复见公孙，太平事业锺一门。
祖庙冠盖渐尘土，却嗟此桧春长存。
孤高岂忘栽培力，秀发兼承造化恩。
已看枝叶饱霜露，终作栋柱扶乾坤。
新诗编联尽珠玉，光大先烈听篪埙。
更忆丹青妙画手，进入明堂逢至尊。

清风无根长不死，太白高名亦如此。
何人谓是王佐才，文简雄词泻秋水。
贤孙出守镌长碑，碑成字字生光辉。
宠胡妃子已萌乱，翩然凤鸟来非时。
出林秀木众欲杀，纳官赎命何其危。
画船载酒酌明月，不着渔蓑披锦衣。
醉眼天地即衾枕，至今荒冢人疑之。
丈夫阖棺事未定，后三百岁方逢知。
知太白，文简公。
不夸能诗与饮酒，惜其浩气突兀藏心胸。
青山老碧洗秋色，姑溪濯绿涵春容。
太白不见碑可见，螭盘鼍载传无穷。

懒散翁，何怪奇。
形容磊落似元亮，情性孤高如伯夷。
灵台莹彻轩辕镜，妍丑默辨毫与厘。
生涯只寄一壶酒，万事掉头予弗知。
或乘烂醉说儒佛，风云座上腾蛟螭。
显晦自任不可测，头角变化将有时。
惊人一鸣，冲天一飞。
岂能龊龊事小隐，尧舜君臣方有为。
懒散勿懒散，石渠金马须翁来。

青天无云日华满，小妓楼中吹玉管。
卷帘不信夜霜寒，熏兰酌桂肌肤暖。
黄州之客最少年，醉来口角倾词源。
惊龙掣电绕沧海，沙场阵马成功旋。
殿赐新袍织春草，水溢双瞳犀插脑。
壮图伫结明主知，带束黄金应未老。
宣城忆拜乃翁时，幕中珠履皆雄奇。
至今名姓记僧壁，当年已识麒麟儿。
嗟予老人日零落，两鬓衰蓬眼生瘼。
寸心犹欲慕夷齐，险路无缘攀卫霍。
邂逅桐乡逢故人，槐槽泻酿追阳春。
形容若画凌烟阁，第一江南寻隐沦。

江南富山水，忽忆五松山。
梁僧种松夺造物，至今千丈凌云间。
上有寒蟾吐魄凝冰雪，下有铜陵碧涧倾潺潺。
雷公睥睨不可以挥斧，老鹤飞来势欲止而复还，猿猱侧望何由攀。
琉璃殿阁若化出，四天之众说法鸣金镮。
我尝脱屣往栖息，六月清风无汗颜。
浓阴可爱坐盘石，绿酒酌尽横琴弹。
命宫叩征天地变，听之以气往往生羽翰。
纷埃不到佛净国，岂识人间行路难。
尘劳忽起旧缘想，倒骑匹马来长安。
修鳞掉尾业已困，涸辙孰与西江澜。
发疏齿缺形将残，畏涂足蹑心胆寒。
屈原怀沙贾谊贬，身后忠名何足观。
不如宴坐碧山里，笑傲每携云月欢。
明朝却欲渡江去，五松岩户无人关。
方壶员峤太殊绝，幸有此山容我闲。

忆云居，乃在汇泽西南修川之隅。
山盘盘兮，石门屹立磴道绝，飞瀑万丈淙冰壶。
云沈沈兮方昼而忽暝，古木交错兮藏鼪鼯。
攀崖欲上复自止，投险却忆骑鲸鱼。
崖向时复造平野，绝顶乃有百顷之膏腴。
群山下瞰若聚米，殿阁枕藉非人区。
露华洗出太古月，桂子摇落阴扶疏。
清风欲借羽仪展，秽念顿觉秋毫无。
老禅底事不度我，红日东上还驱车。
如今正似武陵客，放舟已远嗟迷途。
青春一往二十二，白雪渐变千茎须。
西来忽遇归飞鸟，青纸远寄黄金书。
灵茶香味胜粉乳，满箧所赠遇琼琚。
玉川七椀吃不得，灌顶未识真醍醐。
南暹北讷惜已死，唯师秀出孤峰孤。
潜深隐密自得所，岂不悯我栖榛芜。
倒影射岩犹入石，异日三椽容野夫。

浪花卷雪秋风起，开帆日行三百里。
问君此去安所之，佐邑南城风俗美。
夫君才业真雄奇，四十青衫能养卑。
世无孔子礼乐坏，君独勇起勤扶持。
书成未遇聊自哂，暂向南城为吏隐。
闲入麻源倾酒卮，仙家好景无忙时。
瀑绡千丈挂苍壁，玉华万柄摇清池。
嫦娥东来渡银汉，面面莹彻皆琉璃。
谢公秀句发天籁，颜守老笔蟠蛟螭。
高风凛凛尚可揖，鸟声不断哀猿啼。
嗟予学道苦不早，壮岁形容已枯槁。
闻说名山心即飞，一生愿向山中老。
爱君逸兴何由攀，飘如孤鹤遗尘寰。
若见麻姑与王远，寄我一粒黄金丹。

屈指宛陵客，八九名世贤。
我亦驾白鹿，往往登俊筵。
昭亭自作老龙鬭，叠嶂不碍明河躔。
余霞散绮入高阁，澄江似练拖晴天。
黄金买酒不论价，壮心共许青春前。
丞相初为部使者，精选邑治君尤先。
业闻上书后荐达，玉陛引对亲承宣。
付之一节使淮浒，三十二县刑无冤。
嗟予末路最流落，哭儿清泪双眸穿。
感君不弃半面雅，取之涸辙投深渊。
稍回生意渐奋发，遽复舍我摇归船。
明朝敕拜四明守，四明山水君所怜。
奈何岁旱天下歉，岂容醉卧沧溟边。
我疑帝命养头角，乘春霹雳惊蛰眠。
白蘋风静湖月满，谩吊贺公怀谪仙。

石屏台下玉池水，遶岸石屏青齿齿。
镌劖初自人力成，一石十牛车不起。
辇置应须费万金，园囿森罗供宴喜。
苍藓昏埋岁月远，修藤纒络根相倚。
刘鋹族氏已无余，此物犹存旧基址。
曾经战鼓轰雷霆，屡对春风阅罗绮。
老榕交阴不透日，客袂生寒冰雪洗。
小桥断处栈梯连，一线崎岖劣容跬。
未知深窟藏龙蛇，但见枯荷阁蝼蚁。
摩挲题字考前人，名姓班班少奇伟。
请公椽笔赋大篇，歌颂永平诛僭拟。
光焰须令万丈长，一时行乐何足纪。

悲阳春，阳春可乐胡为悲。
桃花枝上开未足，数片已逐狂风吹。
阳春能来不能久，年少看花今白首。
击球驰马力已疲，欲傍樽罍先怕酒。
佳人如皓月，顾我犹衰蓬。
相倚不相似，两心何可同。
请折并蒂花，更看鸳鸯鸟。
容华与毛羽，相鲜乃为好。
挥手谢佳人，浩歌悲阳春。
阳春易衰歇，尔貌岂长新。

池水满，宫柳长，胡地沙晴日色黄。
自知憔悴容华改，朝来临镜懒梳妆。
却寻携手旧游处，拾得落花空断肠。

灵芝宫，乃在沧海之上，白云之中。
楼阁缥缈金间碧，玉花露湿香随风。
寒光长莹别有月，笙箫间作春冲融。
来时不记梦中路，觉后唯闻长乐钟。
神仙谁云与世隔，暂游复返精诚通。
倏然物化岂真往，举杯仿佛声传空。
蓬莱异馆信非妄，罗池庙食今犹丰。
仕途机阱了可畏，天地虽广身不容。
低催至死寄僧榻，旷达一念超樊笼。
挥毫不似人间世，想见光焰如长虹。

双峡天开控江水，水自{牛羊}牁来万里。
端州正在双峡间，石室嵩台压孤垒。
谁倾北斗酌明河，化作七山平地起。
修萝高张翠羽盖，锦壁深藏赤凤髓。
鸣禽交应杵臼声，驯鹿见人行复止。
一洞能容百两车，三溪却接沧溟底。
仰瞻圆顶碧玲珑，傍穿小窦阴迤逦。
不应融结施镌镵，浪磅乳滴何年始。
森然物象难悉名，古图脱落犹堪比。
老龟闯首龙缩角，猛虎磨牙鲸卷尾。
又如壮士披肺肝，戴主之忠死无已。
苍崖题字多唐人，仿佛银钩唯二李。
山祇不放云雾开，海神屡汲蟾光洗。
欧阳古录遗此碑，我渍香煤传以纸。
寂寥相望三百年，乃有高才继瑰玮。
滁阳吴公富文采，来拥皇华宣使指。
霜威暂霁持谦尊，许接清游携酒醴。
长丝千结盘雕梅，簌簌并刀脍頳鲤。
寻仙未遇饮正豪，落日岚烟催返轨。
明朝大句挥长篇，戛玉锵金轰两耳。
有灵持护归羊城，论价欲酬谁可拟。
蒋公毛公并诗伯，笔阵酣战秋风里。
越台朱明被题遍，鹄奔此洞重新美。
沈侯湘寺陪俊游，韩子连山书宴喜。
胜概遂令天下知，名齐五岳无由毁。
自怜羽翮久零落，只欲卑飞藏棘枳。
漫将俚语续公歌，投老那知遇知己。

杨花塞路春无声，鸣鸠唤妇留春晴。
扬鞭朝发浚遒县，卷帘暮宿金斗城。
城中主人汉贾谊，妙年射策都群英。
峨冠独立御史府，冰霜凛凛清朝廷。
忽乘白云渡银海，十年望阙心常倾。
只今淮西课异等，沉沉玉帐闲府兵。
神机照物辨毫发，提刀四顾新发硎。
行闻召节返西掖，至尊开阁思谈经。
岂容燕寝自颐养，画戟森卫清香凝。
陈公虽解豫章榻，白头重愧非徐生。
飘零渔艇荷蓑笠，揣摩旧学荒柴荆。
愿公一吐太和气，朽株岩下逢春荣。

到乎难哉，碧落之洞天。
上有岚壁之瑶局，下有澄溪之碧澜。
碧澜之下，寸寸秋色。
目窥之而可量，手搴之而莫得。
窦容光而练飞，岩渍阴而乳滴。
如长人，如巨蛇，如翔龙，如镆铘，如倒植之莲，如已剖之瓜，如触邪之獬豸，如蚀月之虾蟆。
或断而卧，或起而立，或欲鬬而抟，或惊顾而呀。
若斯石也，吁可怪耶。
何诡绝之异观，尝置之于幽遐。
到乎难哉，长萝美秀，瘦木竦直。
香撄寒而自媚，名概询而鲜识。
烟霏霏而引素，云悠悠而奋翼。
亟模似其变态，已灭然而无迹。
崩澌远响，罄落瑟续。
聆之愈深，咏之不足。
欲幽栖而忘返，尚徘徊而眷禄。
彼宁待乎世人，盖有要于仙躅。
到乎难哉，信夫到之难也。
匪到之难，知乐此以为难。
知乐此矣，能久处之又为难。
余故补到难以题篇些。

送子之邑兮，山之峨峨。
繄物之可赋兮，曰如之何。
虚徐恍耀兮，匪车匪马。
匪足匪翼兮，奋于岩阿。
薄万象兮周四海，烂五采兮扬天波。
倏然悄然以自敛，妥轻素兮萦翠螺。
容与兮窈窕，行止兮委蛇。
吐兮若英，攒兮若葩。
聚若白蚁，散若杨花。
爰有灵依兮，遂异于他。
对之自然，又不可求。
逐之无迹，怆我离忧。
上下无穷，变化周流。
乱曰：绵延夭矫兮竟何补，赞天工兮濡厚土。
舒则有时兮卷则有所，不为神女兮而为君子。

怀伊人兮，漳水之湄。
爰结好之初兮，予方出乎陷阱之羁縻。
彼知予之横罹兮，眷茕茕而弗支。
氛侵侵而袭人兮，子独赠我以兰芝。
芳芬芬而爽吾衷兮，虽厄穷而弗疑。
言涓涓而洗吾耳兮，寂尘听而凄其。
炊嘉黍而纳吾腹兮，使朝则忘饥。
采薜荔为予之服兮，慨前修之可追。
脂吾车而秣吾驷兮，造仙的之幽奇。
煮甘溜而茗酌兮，珍盘进乎离支。
唱则和兮，迭指摘其醇醨。
同底于道兮，遵圣渚为之归。
聊容与以卒岁兮，曾弗察乎白驹之骛驰。
泊中吉而启行兮，觞桂浆以违离。
惕南北之缅邈兮，蹇形影之颓衰。
歌激扬而再发兮，泪浪浪以沾衣。
马悲鸣而仰顾，仆弛负以增欷。
行云住而黯惨，去鸟返而低迷。
岁聘介而一至兮，孰敢为之后期。
幸再往而再复兮，释予心之思也。
忽承讣以踯躅兮，行不知其所之也。
嗟若人之蕴美兮，天其夺之速也。
蹇松柏之枯折兮，恶植则滋以荣也。
考大空之役物兮，必善抟而化之也。
将为麟为凤兮，对明世而出也。
将为兰为荪兮，芬馨香而荐上帝也。
将为江为河以济舟也，将为雨为露而泽物也。
将复为人兮，英华于士林也。
将为仙为神兮，自适于逍遥之境也。
呜呼，以甚塞之怀兮，测乎无涯之眹。
以有限之情兮，导乎无穷之悲。
呜呼，其有知乎，其无知乎？吾其能久乎，吾将从子于重泉之游乎，吾又何词之哀乎。

端城之北，径五六里。
有石室兮洞开，其上则七山建斗司天之喉舌，其下则渊泉不流渟碧一杯。
窥之则肌发冰，酌之则烦心灰。
四傍则石乳玲珑，中敞圆盖。
窈窈万丈，莫穷其厓。
孰纳忠兮，嗟肺肝之已露。
孰止戈兮，束兵仗而相挨。
俨卫士之行列，肃庭臣之序排。
纷披披兮蒂萼，粲枞枞兮条枚。
安而不可动者为梁为栋，奔而不可止者为虎为豺。
龟闯首兮屏息，虬奋鳞兮抟雷。
怪怪奇奇兮，千变万态。
愈视愈久兮，惚恍惊猜。
何人境之俯近而仙宇之秘异如此者哉。
萝卷风兮窈窕，春渍芳兮不回。
或命佳客，或寓幽怀。
考二李之劲笔，皆一时之遗材。
援玉琴以写咏，怅夕阳之易颓。
方谢事以言返，眷兹室而徘徊。
云愀容兮泱漭，鸟送音兮悲哀。
况百年之将尽，邈夫万里奚复来。

贾谊几世孙，闲邪诚所存。
一登御史府，直气壮中原。
五载三去国，出论皆腾喧。
浩养固无害，宣城况名藩。
下车究积弊，摘节仍除根。
乃迁孔子学，方庭树兰荪。
讲解得董生，思单先生恩。
轩轩慕高第，各各不窥园。
修桥济行迈，掩骼招旅魂。
萧萧囹圄空，清风时扫门。
寻山出近郭，玉船红浪翻。
谁为坐上客，能酬谢公言。
自愧翅翎短，谬参鸿与鹓。
不有瓦砾贱，那知圭璧尊。
矧曰半面雅，岁久情愈敦。
三章宠新作，词源何骏奔。
几欲效长吉，微吟谢高轩。
霜威信凛冽，即之自温温。
又如太古镜，磨开苍藓昏。
肝胆悉照彻，魑魅安敢论。
行闻紫泥诏，沙路驰归辕。
岂容隐岩子，留连爱石盆。
看君杨天翼，北溟终化鹍。
而我随白鸟，丹湖往孤鶱。

君颜削寒冰，君心抱坚玉。
自甘正谏黜，不受公议辱。
请言会面初，遭艰守穷屋。
屋临修水阳，蓬门入深竹。
伯季止三人，群书聚头读。
野夫学孟郊，苦吟中夜哭。
公达学伊尹，经济饱胸腹。
君乃学扬雄，草玄明倚伏。
遂兼孔氏易，极变悟神速。
亭亭出林材，濯春千丈绿。
我愿从之游，旦暮同饮𫗧。
忠规日有益，文彩观郁郁。
不肖俄遭谗，逃形入空谷。
诸君释服起，为贫苟微禄。
君来宣城幕，众谓得杜牧。
我适游昭亭，林中骑白鹿。
时趋资深堂，遇君亦休沐。
饮酣河汉低，谈高鬼神肃。
出处二三年，于焉失羁束。
一别几何时，离群念幽独。
野夫今郎官，佐郡驰朱毂。
公达遽不幸，高名收鬼录。
君昔居谏省，上方容启沃。
忽分江夏符，善教苏弊俗。
众饥发仓赈，卖丁与金赎。
载歌奇章公，间运始来复。
顾我最飘零，尘网自投足。
遐趋僻小郡，势若羝羊触。
道出贤侯藩，菁莪闻乐育。
况当黄鹤楼，晴江春扑扑。
美人卷红绡，笛奏梅花曲。
龙行水底吟，云在山头宿。
酩酊安敢辞，念此龄运促。
君名方显显，我困已碌碌。
一为涸辙鱼，一作秋空鹄。
愁来如江河，篑障不可筑。
聊书感怀篇，泪下遂盈掬。

忆昔始相遇，谏院吴侯家。
君颜清且少，皓雪敷琼花。
把酒听高谈，正气横镆铘。
倏别二十载，各在天一涯。
君去登朝闺，我方浮海槎。
进退自殊辙，音尘空雁驾。
朅来淮上守，政声被幽遐。
填德在风俗，余春散禾麻。
斤斤梁栋材，葱苍蛰龙蛇。
匠石未回首，电雹无倾斜。
而我造宾榻，逢鬓吹尘沙。
欢言问往事，念此岁月赊。
开馆使休息，投文误矜夸。
伯乐虽一顾，惭非真渥漥。
功名业已晚，世路今仍差。
独既醒不容，混迹良可嗟。
清江秀山水，白酒浮月华。
深犁熟粳稻，浅钓多鱼虾。
长为避俗翁，不落猛虎牙。
愿言虽未谐，行矣君及瓜。

平生厌羁束，乐为名山游。
五峰数千仞，拔地凌斗牛。
山光落涧影，倒挂天河流。
灵草雾露香，老木阴翳稠。
鸟鸣春盎盎，虎啸风飗飗。
耳目两以醒，虚襟清气浮。
况有希世交，居焉治林丘。
玄谈倾醍醐，荡涤方寸愁。
出没死生际，日用诚吾由。
应嗟世俗士，俯首窥王侯。
百年聊汩汩，外物终何求。
我将脱冠带，筑室东岩陬。
长年丐香饭，师也能容不。

霅溪皎寒玉，霅山卧苍龙。
我方穷眺览，忽与旌阳逢。
教告非俗语，泠泠启昏蒙。
我旧骑蹇驴，君去跨冥鸿。
一别十五载，旷怀渴清风。
今闻佩县印，高凤潜衰蓬。
谁信五彩烂，卑栖能自容。
终当振羽翮，万里沧溟东。

重华不可见，曾参久为尘。
孝道遂零落，为子吟孤云。
孤云泊南山，山下藏二亲。
孤云自朝夕，坟草几冬春。
悠悠我之思，孤云浩无垠。
注视讵能揽，倾耳那得闻。
音容劳梦想，涕泪濡衣巾。
作亭坟之隅，奚止簠簋陈。
扬名与行道，勉勉期终身。
采彼孤云篇，为子书诸绅。

云公说法时，诸天雨名花。
此事古老传，岂为虚语夸。
至今数亩地，长松肖龙蛇。
下不生蔓草，上不存栖鸦。
夜或散瑞光，烂若赤城霞。
沿崖仅可到，狭径宁容车。
严严渤海公，好古心无涯。
携筇徐步至，极眺频吁嗟。
不唯古佛迹，绝景来幽遐。
城郭如钩环，井庐杂禾麻。
青山断绿野，白水连平沙。
翔帆出天镜，叠鼓传掺挝。
又复听归橹，大泽鸣雁驾。
云烟失浦溆，霜雪摧蒹葭。
顾瞻指掌间，千里无毫差。
中天二龙飞，此邦恃犬牙。
纳士业已缓，何殊井中蛙。
神兵半夜集，城裂如剖瓜。
唯仁乃无敌，四海同一家。
我公乘闲来，式宴宾亦嘉。
作亭当旧址，海月浮窗纱。
举杯莫辞酒，越女弹琵琶。
为我谢云公，亦有三春葩。
真法忌拣择，岂校静与哗。
酩酊上马归，鬓髪从纱纱。

下马携瘦筇，凌晨极幽赏。
腾身孤峰半，纵目浮云上。
严严洞天路，霭霭灵气王。
古木藏春容，飞流落天幌。
断崖倾郁萝，深宫秘真像。
坛心彩虹贯，幡脚仙飇飏。
老鹤时一鸣，众鸟不敢傍。
人寰杳何处，仕路险已忘。
高歌乐逍遥，抚掌遗得丧。
长生岂无术，静理聊自放。
独醒世不容，苟合情辄枉。
咄嗟胡乎，兹焉卜长往。

下马携瘦筇，凌晨极幽赏。
腾身孤峰半，纵目浮云上。
严严洞天路，霭霭灵气王。
古木藏春容，飞流落天幌。
断崖倾郁萝，深宫秘真像。
坛心彩虹贯，幡脚仙飇飏。
老鹤时一鸣，众鸟不敢傍。
人寰杳何处，仕路险已忘。
高歌乐逍遥，抚掌遗得丧。
长生岂无术，静理聊自放。
独醒世不容，苟合情辄枉。
咄嗟胡乎，兹焉卜长往。

南出长沙城，西渡潇湘水。
谁铺碧鲛绡，迥透黄金底。
中分橘直洲，隐若鳌背起。
府邑古称雄，地势信少比。
苟非仁义图，畴将甲兵洗。
晚色烟雾开，人家明镜里。
斯须舍舟楫，纵步踏兰芷。
遥遥望松门，物象愈奇伟。
枝叶既不繁，霜雪讵能毁。
传云陶将军，屯营手植此。
至今凌云气，犹如大君子。
才过清风峡，路转不容跬。
尘寰自此隔，佛界朗瞻跂。
层梯上重门，绘塑光炜炜。
皓鹤去无踪，寒泉但清泚。
遂登法华台，平目瞰千里。
返惊人世卑，堑壁徒为耳。
连甍十万户，罗列在案几。
想当韩杜时，荆棘晦遗址。
不见湘西篇，惟夸道林美。
幸同刘子来，纵视眼不眯。
作诗君勿谦，前辈尚可拟。
挥笔方争豪，求心翻自鄙。
请看梁上题，半是泉中鬼。
白髪纒利名，何由外生死。
道师深悟禅，软语听亹亹。
明驱三乘车，济我岸超彼。
台名将谓何，此喻有深理。
香色存天然，了不染泥滓。
救物运真悲，得法终日喜。

追维平昔游，十几丧六七。
与君虽尚在，踸踔各衰疾。
功名无几何，岁月忽已失。
伻来辱新诗，欲和久阁笔。
文章老愈精，光彩烂星日。
市门果神仙，参军真俊逸。
又如窥沙漠，铁骑万余匹。
一战孰与当，百胜得深术。
有过惧不闻，愚恶志所嫉。
言归洁其身，天命能自诘。
知音我愈寡，深谷讵敢出。
相望止一江，高议容接膝。
请观商山皓，宁终守蓬荜。
众人拉其华，君子俟其实。
定当卜邻去，携手藏于密。

黄獐雄领雌，青猿母抱子。
一落罝网中，城市就生死。
不如图画上，山深石泉美。
永无罝网忧，精神自全耳。
爱之写横轴，容易披案几。
动静适自感，物我忘表里。
犹疑跳踯去，毫端讵能止。
易生名独擅，斯人嗟往矣。
后来称李范，赠君君勿鄙。
纵令笔未妙，犹胜负涂豕。

二年桐乡邑，乘春览荣芳。
日日遶花树，与客倾壶觞。
况有青涧泉，潺潺穿北墙。
容为方广池，白虹卧危梁。
谁磨青铜镜，朗照红粉妆。
唯恐浮云来，遮我逍遥场。
舞娥回皓雪，笛叟鸣凤凰。
醉则卧花下，所惜徂春阳。
作诗数十篇，素壁挥琳琅。
诏书徙幕府，笼鸟无高翔。
却治历川狱，幽忧坐空堂。
有女杀其母，逆气凌穹苍。
郡县失实辞，吏侮争持赃。
辟刑固无赦，何以来嘉祥。
高垣密阍禁，但觉白日长。
茫然思旧游，今成参与商。
世网未能脱，乐事安可常。
咄嗟勿重陈，昏昏灯烛光。

城东二十里，寺有古石城。
过尽绿桑野，还依流水行。
水穷山亦合，老木一区平。
藓留虎豹迹，岩多猿狖鸣。
楼殿横涧阴，像塑铅黄剥。
庭中有高花，碧叶抱丹渥。
不知何岁年，舂容镇柔濯。
山僧亦庞眉，发语颇真朴。
却读罗泰碑，始知征战场。
赤谷纳箭血，夜鬼嗥冷创。
云雾第黯黪，英雄今则亡。
谁建大法宇，救援弘津梁。
每来即忘还，览古恣吟眺。
沿崕采菖蒲，兴发辄长啸。
偶随辟书起，末路遂难料。
十年未能归，应为山僧诮。

联镳出梅山，倏然二十载。
君尝佐天府，我遂泛云海。
音书鱼雁绝，梦寐想风采。
营车忽来过，笑语珠璀璀。
故交悉相忘，而君独不改。
天王尧舜资，化柄付良宰。
网罗收鸿鹄，台阁茂兰茝。
君归必殊显，发策救民痗。
形容入凌烟，丹青永无浼。
使我观太平，白首甘冻馁。

牧之吟齐天，太白咏秋浦。
至今三百年，光焰不埋土。
我朝文愈盛，往往出前古。
仲容生相门，璨然凤凰羽。
作镇薄书闲，盈编金玉吐。
牧之何足论，白也真尔汝。
一朝解符归，暂泊采江浒。
肩舆过蓬荜，高谈辰及午。
洗我尘坌听，不觉欢欲舞。
又如熟黄粱，连餐释饥苦。
昔闻郑国公，片言戢狂虏。
庙食配神宗，昭昭仲山甫。
今逢族弟贤，家法中规矩。
郎省宁淹回，往自结明主。
不惟唐萧家，继踵登相府。
请驱千里云，时作三日雨。

太道既如砥，安舆宁险艰。
通沟水决决，出林鸟关关。
紫诏下天外，黄气生眉间。
归当趋玉陛，岂容眷名山。
接物齐彼分，存诚肃吾闲。
我心如路草，愿君与春还。

积学久未遇，忠言今可施。
请君略细故，吐出胸中奇。
悉救当世弊，自结明主知。
不唯振宪纲，进当司鼎彛。
用广财已乏，官冗人愈卑。
政寛法不举，将偄边无威。
家家侈声乐，淳源变浇漓。
土木绚金碧，佛仙竞新祠。
此乃腹心疾，岂止为疮痍。
言者曾未及，虽言多恚私。
苟非大奸邪，恶足求瑕玼。
举朝无完人，何以禆明时。
尝读喜似篇，左右皆宜之。
乃知荆山璧，天地终不道。
去垩无变容，诚明达神祗。
我方卧岩谷，所友鹿与麋。
感君营从过，枯木春风吹。
又如得黄粱，慰我久苦饥。
承诏不敢留，欢言遽暌违。
殷勤何以报，报君以芜辞。

兹山何亭亭，郁有高人姿。
朝容白云过，夜与明月期。
幽兰翠碧秀，好鸟鸣声嬉。
更逢佳客来，惠好留美词。
遂令一丘乐，能垂千载知。
殷勤谢陈子，蒹葭倚琼枝。

妾身厌尘埃，专心托君子。
感君一面眄，涸辙逢秋水。
雍容未经年，结誓同生死。
胡为忽言别，短书无一纸。
愁思魂梦飞，鹊语不成喜。
岁晚君不来，红妆为君洗。

酣酣桃始花，灼灼粉面笑。
粉色射花光，夺尽丹青妙。
蓝衫马上郎，风流亦年少。
语言虽未通，精诚默相照。
敛容缓步复掩门，只见桃花不见人。
轻红浅白正含露，欲落半开将送春。
凝心驻马日渐晚，隐忍时时下前坂。
回头又不见桃花，唯有青山遮醉眼。
扬鞭击镫歌团扇，相见不如不相见。
逢人寄语问桃花，春残吹洗落谁家。

肃肃秋容净，萧萧门巷深。
荆榛元自合，车马少过寻。
问婢催蔬熟，呼儿取酒斟。
藤床未成寐，野鸟噪归林。

萧萧山寺雨，漠漠暮云寒。
不恨麻衣薄，深愁酒盏干。
离披花刺眼，容易雪冲冠。
要客能相遇，宁辞湿锦鞍。

世泽从今远，音容杳莫期。
桃源春去后，华表鹤归时。
月惨烟云晦，风生竹树悲。
登亭还洒涕，千载景丰碑。

不是少陵客，宁烦谢守过。
雨昏穷巷柳，风折小池荷。
至论铿琼玉，幽情爱薜萝。
朝廷容直道，予亦乐渔蓑。

闽国衣冠后，羌庐法性师。
江河倾辨说，冰雪净容仪。
塔影龙蛇护，松声猿鹤悲。
门人忽相过，话旧涕空垂。

东陈风义旧传闻，雕鹗鸾凰果逸群。
青竹题诗才倚马，画船槌鼓气凌云。
赏心自向明时得，乐事应容下客分。
敌饮会须翻玉海，背河决胜看齐军。

碧瓦参差几万间，重楼复阁更回环。
城池影浸水边水，鼓角声传山外山。
凿落鬭倾元弛禁，秋千争蹴未容闲。
史君得意同民乐，日拥笙歌倒醉颜。

三寺参差见刹竿，开元形胜据龙蟠。
楼台影落青霄险，钟磬声传碧涧寒。
物物有缘香供盛，尘尘无碍法筵寛。
欲随大士披华藏，北斗容身不亦难。

声名入洛弟兄传，出拥旌旗老集仙。
挹月珠玑光射海，凌秋雕鹗气横天。
文章落笔元无敌，器宇藏春岂有边。
一见音容聊莞尔，却携樽酒共颓然。
金门曾奏相如赋，水阁重吟杜牧篇。
强驾蹇驴追逸骥，已知霄壤不相连。

滔滔武溪一何深，鸟飞莫渡兽莫临。
山色欲学翠凤舞，笛声自作苍龙吟。
樽罍谩借春力暖，鬓发未免霜华侵。
形容不上凌烟阁，马革裹尸那可寻。

去年与子别当涂，彼此形骸若梦余。
怅望欲穷千里目，相思不寄一行书。
青山归去容身好，白眼从来处世疏。
桂水东流须入海，新诗时复委双鱼。

碧瓦周遭映佛幢，更穷眼界敞轩窗。
山光半拥初生日，天影寛围不尽江。
诗思未容秋色乱，酒醺能使客愁降。
陶潜肯忆东篱菊，且倚栏干倒一缸。

幽轩邀客每凭栏，景物萧然世味闲。
翠碧湿烟山匼匝，光明随夜月回环。
一杯浊酒超尘外，几首新诗寄壁间。
不得从容与君语，片帆却欲趁风还。

有堂归去容身好，天上人间已遍游。
远害果能超华左，忘情却欲继雷刘。
松台风送晴空雨，荷沼云生画卷秋。
浩气本来缘直养，百年等是寄浮沤。

江月江梅鬭冷光，就梅临月举瑶觞。
素娥未许风摇影，青帝宁容蝶采香。
迢递一声羌笛怨，轻盈千点玉人妆。
出尘标格情多少，东阁曾令杜甫狂。

月压江梅似雪光，史君要我共飞觞。
不饶桂树轮中影，独占霜娥鉴里香。
信报春来先众卉，恨随人去入残妆。
孔融爱客君能似，席上应容处士狂。

居巷虽穷愧彼颜，门无车马任苔斑。
冰将合沼光容净，鸟不窥鱼意思闲。
踪迹疏来唯梦往，音邮漫去得诗还。
浮生七十今六十，早晚归飞寻旧山。

青幢碧盖俨天成，湿翠蒙蒙滴画楹。
禅客自陪千岁老，游人时把一樽倾。
耻随桃李春风短，夺尽松篁夜气清。
安得鬼仙提巨笔，不容左纽独传名。

赋似相如不遇知，喜闻乡版荐麟儿。
容身安稳书盈箧，与客翺翔酒满卮。
夜月影摇杨柳径，秋风香散菊花篱。
窦家千载传遗美，一树灵椿桂五枝。

元无一物不须空，寄语文殊任过从。
辗转形骸聊示疾，坐分高广颇相容。

平生怀抱只君知，想见音容涕泗垂。
宅舍已荒儿女散，孤坟秋草自离离。

玉帐元戎金马儒，还同严武在成都。
新诗欲得何人和，席上能容杜老无。

沉沉楼殿五云藏，草木长春水石香。
一榻可能容我住，桃源迷路笑渔郎。

画手非工本亦佳，四时景物寓天涯。
最怜荷折秋容晚，双雁徘徊下软沙。

宣城重见谢玄晖，只恐斯民不久依。
为报圣朝容谏诤，南床虚位待公归。

小阁临僧坞，容身慕鹤巢。
乾坤随俯仰，君相不容交。

小阁临僧坞，容身慕鹤巢。
乾坤随俯仰，君相不容交。

传闻城角舣行舟，自拥笙歌选胜游。
偶为寒江阻潮汐，再容清赏属林丘。
燕回吴苑风和雪，梦断钱塘月满楼。
尽把苏杭好烟景，醉吟将去诧东州。

自奉鸾台直，叨随陟降踪。
共陈尊圣嗣，屡请罢军容。

威名尝使虏人惊，杖节还朝欲请缨。
三绝文章留丽正，一麾江海去承明。
夕闱入对虚青琐，昼锦行归耀绛旌。
秋雨鲈莼厨膳美，晓风铙鼓使船轻。
鉴湖云水关心久，蓬阁烟峦照眼清。
西省自应论出守，未容全慰吏民情。

江吴士气久凋摧，比见高牙拥诏回。
共喜识兵侔汉相，果闻持节过燕台。
驰驱中礼戎心服，顾眄生威虏使猜。
所惜圣朝恩好重，未容儒将尽余才。

弹琴江浦夜漏永，敛衽窃听独激昂。
风松瀑布已清绝，更爱玉珮声琅珰。
自从郑卫乱雅乐，古器残缺世已忘。
千家寥落独琴在，有如老仙不死阅兴亡。
世人不容独反古，强以新曲求铿锵。
微音淡弄忽变转，数声浮脆如笙簧。
无情枯木今尚尔，何况古意堕渺茫。
江空月出人响绝，夜阑更请弹文王。

终日锁筠笼，回头惜翠茸。
谁知声{口画}{口画}，亦自意重重。
夜宿烟生浦，朝鸣日上峰。
故巢何足恋，鹰隼岂能容。

泉源从高来，走下随石脉。
纷纷白沫乱，隠隠苍崖坼。
萦回成曲沼，清澈见肝膈。
潀泻为长溪，奔驶荡蛙蝈。
初开不容椀，渐去已如帛。
传闻此山中，神物懒遭谪。
不能致雷雨，滟滟吐寒碧。
遂令山前人，千古灌稻麦。

西行度连山，北出临汉水。
汉水蹙成潭，旋转山之趾。
禅房久已坏，古甃含清泚。
下有仲宣栏，绠刻深容指。
回头望西北，隠隠龟背起。
传云古隆中，万树桑柘美。
月炯转山曲，山上见洲尾。
绿水带平沙，盘盘如抱珥。
山川近且秀，不到懒成耻。
问之安能详，画地费簪棰。

高人岂学画，用笔乃其天。
譬如善游人，一一能操船。
阎子本缝掖，畴昔慕云渊。
丹青偶为戏，染指初尝鼋。
爱之不自已，笔势如风翻。
传闻贞观中，左衽解椎鬟。
南夷羞白雉，佛国贡青莲。
诏令拟王会，别殿写戎蛮。
熊冠金络额，豹袖拥旛旜。
传入应门内，俯伏脱剑弮。
天姿俨龙凤，杂沓朝鹏鳣。
神功与绝迹，后世两莫扳。
自从李氏亡，群盗窃山川。
长安三日火，至宝随飞烟。
尚有脱身者，漂流出东关。
三官岂容独，得此今已编。
吁嗟至神物，会合当有年。
京城诸权贵，欲取百计难。
赠以玉如意，岂能动高禅。
惟应一篇诗，皎若画在前。

朝游北城东，回首见修竹。
下有朱门家，破墙围古屋。
举鞭叩其户，幽响答空谷。
入门所见伙，十步九移目。
异花兼四方，野鸟喧百族。
其西引溪水，活活转墙曲。
东注入深林，林深窗户绿。
水光兼竹浄，时有独立鹄。
林中百尺松，岁久苍鳞蹙。
岂惟此地少，意恐关中独。
小桥过南浦，夹道多乔木。
隠如城百雉，挺若舟千斛。
阴阴日光淡，黯黯秋气蓄。
尽东为方池，野雁杂家鹜。
红梨惊合抱，映岛孤云馥。
春光水溶漾，雪阵风翻扑。
其北临长溪，波声卷平陆。
北山卧可见，苍翠间硗秃。
我时来周览，问此谁所筑。
云昔李将军，负险乘衰叔。
抽钱算间口，但未榷羹粥。
当时夺民田，失业安敢哭。
谁家美园囿，籍没不容赎。
此亭破千家，郁郁城之麓。
将军竟何事，虮虱生刀{革蜀}。
何尝载美酒，来此驻车毂。
空使后世人，闻名颈犹缩。
我今官正闲，屡至因休沐。
人生营居止，竟为何人卜。
何当办一身，永与清景逐。

薄宦驱我西，远别不容惜。
方愁后会远，未暇忧岁夕。
强欢虽有酒，冷酌不成席。
秦烹惟羊羹，陇馔有熊腊。
念为儿童岁，屈指已成昔。
往事今何追，忽若箭已释。
感时嗟事变，所得不偿失。
府卒来驱傩，矍铄惊远客。
愁来岂有魔，烦汝为攘磔。
寒梅与冻杏，嫩萼初似麦。
攀条为惆怅，玉蕊何时折。
不忧春艳晚，行见弃夏核。
人生行乐耳，安用声名籍。
胡为独多感，不见膏自炙。
诗来苦相宽，子意远可射。
依依见其面，疑子在咫尺。
兄今虽小官，幸忝佐方伯。
北池近所凿，中有汧水碧。
临池饮美酒，尚可消永日。
但恐诗力弱，鬬健未免馘。
诗成十日到，谁谓千里隔。
一月寄一篇，忧愁何足掷。

远人罹水旱，王命释俘囚。
分县传明诏，寻山得胜游。
萧条初出郭，旷荡实消忧。
薄暮来孤镇，登临忆武侯。
峥嵘依绝壁，苍茫瞰奔流。
半夜人呼急，横空火气浮。
天遥殊不辨，风急已难收。
晓入陈仓县，犹余卖酒楼。
烟煤已狼藉，吏卒尚呀咻。
鸡岭云霞古，龙宫殿宇幽。
南山连大散，归路走吾州。
欲往安能遂，将还为少留。
回趋西虢道，却渡小河洲。
闻道磻溪石，犹存渭水头。
苍崖虽有迹，大钓本无钩。
东去过郿坞，孤城象汉刘。
谁言董公健，竟复伍孚仇。
白刃俄生肘，黄金谩似丘。
平生闻太白，一见驻行驺。
鼓角谁能试，风雷果致不。
巌崖已奇绝，冰雪更雕锼。
春旱忧无麦，山灵喜有湫。
蛟龙懒方睡，瓶罐小容偷。
二曲林泉胜，三川气象侔。
近山麰麦早，临水竹篁修。
先帝膺符命，行宫画冕旒。
侍臣簪武弁，女乐抱箜篌。
秘殿开金锁，神人控玉虬。
黑衣横巨剑，被发凛双眸。
邂逅逢佳士，相将弄彩舟。
投篙披绿荇，濯足乱清沟。
晚宿南溪上，森如水国秋。
遶湖栽翠密，终夜响飕飗。
冒晓穷幽邃，操戈畏炳彪。
尹生犹有宅，老氏旧停辀。
问道遗踪在，登仙往事悠。
御风归汗漫，阅世似蜉蝣。
羽客知人意，瑶琴系马秋。
不辞山寺远，来作鹿鸣呦。
帝子传闻李，巌堂髣像缑。
轻风帏幔卷，落日髻鬟愁。
入谷惊蒙密，登坡费挽搂。
乱峰搀似槊，一水澹如油。
中使何年到，金龙自古投。
千重横翠石，百丈见游鯈。
最爱泉鸣洞，初尝雪入喉。
满瓶虽可致，洗耳叹无由。
忽忆寻蟆培，方冬脱鹿裘。
山川良甚似，水石亦堪俦。
惟有泉傍饮，无人自献酬。

官舍有丛竹，结根问囚厅。
下为人所径，土密不容钉。
殷勤戒吏卒，插棘护中庭。
遶砌忽坟裂，走鞭瘦竛竮。
我常携枕簟，来此荫寒青。
日暮不能去，卧听窗风泠。

吾虽不善书，晓书莫如我。
苟能通其意，常谓不学可。
貌妍容有𪾸，璧美何妨椭。
端庄杂流丽，刚健含婀娜。
好之每自讥，不独子亦颇。
书成辄弃去，谬被傍人裹。
体势本阔落，结束入细么。
子诗亦见推，语重未敢荷。
尔来又学射，力薄愁官笴。
多好竟无成，不精安用伙。
何当尽屏去，万事付懒惰。
吾闻古书法，守骏莫如跛。
世俗笔苦骄，众中强嵬騀。
锺张忽已远，此语与时左。

晏婴不满六尺长，高节万仞陵首阳。
青衫白发不自叹，富贵在天那得忙。
十年闭户乐幽独，百金购书收散亡。
朅来东观弄丹墨，聊借旧史诛奸强。
孔融不肯下曹操，汲黯本是轻张汤。
虽无尺棰与寸刃，口吻排击含风霜。
自言静中阅世俗，有似不饮观酒狂。
衣巾狼藉又屡舞，傍人大笑供千场。
交朋翩翩去略尽，惟吾与子犹徬徨。
世人共弃君独厚，岂敢自爱恐子伤。
朝来告别惊何速，归意已逐征鸿翔。
匡庐先生古君子，挂冠两纪鬓未苍。
定将文度置膝上，喜动邻里烹猪羊。
君归为我道名姓，幅巾他日容登堂。

近别不改容，远别涕霑胸。
咫尺不相见，实与千里同。
人生无离别，谁知恩爱重。
始我来宛丘，牵衣舞儿童。
便知有此恨，留我过秋风。
秋风亦已过，别恨终无穷。
问我何年归，我言岁在东。
离合既循环，忧喜迭相攻。
语此长太息，我生如飞蓬。
多忧发早白，不见六一翁。

风高月暗云水黄，淮阴夜发朝山阳。
山阳晓雾如细雨，炯炯初日寒无光。
云收雾卷已亭午，有风北来寒欲僵。
忽惊飞雹穿户牖，迅驶不复容遮防。
市人颠沛百贾乱，疾雷一声如颓墙。
使君来呼晚置酒，坐定已复日照廊。
恍疑所见皆梦寐，百种变怪旋消亡。
共言蛟龙厌旧穴，鱼鳖随徙空陂塘。
愚儒无知守章句，论说黑白推何祥。
惟有主人言可用，天寒欲雪饮此觞。

东望海，西望湖，山平水远细欲无。
野人疏狂逐渔钓，刺史宽大容歌呼。
君恩饱暖及尔孥，才者不闲拙者娱。
穿巌度岭脚力健，未厌山水相萦纡。
三百六十古精庐，出游无伴篮舆孤。
作诗虽未造藩阈，破闷岂不贤摴蒱。
君才敏赡兼百夫，朝作千篇日未晡。
朅来湖上得佳句，从此不看营丘图。
知君箧椟富有余，莫惜锦绣偿菅蘧。
穷多鬬险谁先逋，赌取名画不用摹。

宛丘先生长如丘，宛丘学舍小如舟。
常时低头诵经史，忽然欠伸屋打头。
斜风吹帷雨注面，先生不愧旁人羞。
任从饱死笑方朔，肯为雨立求秦优。
眼前勃蹊何足道，处置六凿须天游。
读书万卷不读律，致君尧舜知无术。
劝农冠盖闹如云，送老虀盐甘似蜜。
门前万事不挂眼，头虽长低气不屈。
余杭别驾无功劳，画堂五丈容旗旄。
重楼跨空雨声远，屋多人少风骚骚。
平生所惭今不耻，坐对疲氓更鞭棰。
道逢阳虎呼与言，心知其非口诺唯。
居高志下真何益，气节消缩今无几。
文章小技安足程，先生别驾旧齐名。
如今衰老俱无用，付与时人分重轻。

懒者常似静，静岂懒者徒。
拙则近于直，而直岂拙欤。
夫子静且直，雍容时卷舒。
嗟我复何为，相得欢有余。
我本不违世，而世与我殊。
拙于林间鸠，懒于冰底鱼。
人皆笑其狂，子独怜其愚。
直者有时信，静者不终居。
而我懒拙病，不受砭药除。
临行怪酒薄，已与别泪俱。
后会岂无时，遂恐出处疏。
惟应故山梦，随子到吾庐。

敢向清时怨不容，直嗟吾道与君东。
坐谈足使淮南惧，归去方知冀北空。
独鹤不须惊夜旦，群乌未可辨雌雄。
庐山自古不到处，得与幽人子细穷。

一时冠盖尽严终，旧德年来岂易逢。
闻道堂中延盖叟，定应床下拜梁松。
蠹鱼自晒闲箱箧，科斗长收古鼎钟。
我欲弃官重问道，寸筳何以得舂容。

我本山中人，寒苦盗寸廪。
文辞虽少作，勉强非天禀。
既得旋废忘，懒惰今十稔。
麻衣如再著，墨水真可饮。
每闻科诏下，白汗如流沈。
此邦东南会，多士敢题品。
刍荛尽兰荪，香不数葵荏。
贫家见珠贝，眩晃自难审。
缅怀嘉祐初，文格变已甚。
千金碎全璧，百衲收寸锦。
调和椒桂酽，咀嚼沙砾碜。
广眉成半额，学步归踔踸。
维时老宗伯，气压群儿凛。
蛟龙不世出，鱼鲔初惊淰。
至音久乃信，知味犹食椹。
至今天下士，微管几左衽。
谓当千载后，石室祠高眹。
尔来又一变，此学初谁谂。
权衡破旧法，刍豢笑凡饪。
高言追卫乐，篆刻鄙曹沈。
先生周孔出，弟子渊骞寝。
却顾老钝躯，顽朴谢镌锓。
诸君况才杰，容我懒且噤。
聊欲废书眠，秋涛舂午枕。

居官不任事，萧散羡长卿。
胡不归去来，滞留愧渊明。
盐事星火急，谁能恤农耕。
薨薨晓鼓动，万指罗沟坑。
天雨助官政，泫然淋衣缨。
人如鸭与猪，投泥相溅惊。
下马荒堤上，四顾但湖泓。
线路不容足，又与牛羊争。
归田虽贱辱，岂失泥中行。
寄语故山友，慎毋厌藜羹。

倾盖相欢一笑中，从来未省马牛风。
卜邻尚可容三径，投社终当作两翁。
古意已将兰缉佩，招词闲咏桂生丛。
此身自断天休问，白发年来渐不公。

鸳鸯湖边月如水，孤舟夜榜鸳鸯起。
平明系缆石桥亭，惭愧冒寒髯御史。
结交最晚情独厚，论心无数今有几。
寂寞抱关叹萧生，耆老执戟哀扬子。
怪君颜采却秀发，无乃迁谪反便美。
天公欲困无奈何，世人共抑真疏矣。
毘陵高山锡为骨，陆子遗味泉冰齿。
贤哉仲氏早拂衣，占断此山长洗耳。
山头望湖光泼眼，山下濯足波生指。
倘容逸少问金堂，记与嵇康留石髓。

并生天地宇，同阅古今宙。
视下则有高，无前孰为后。
达人千钧弩，一弛难再彀。
下士沐猴冠，已系犹跳骤。
欲将驹过隙，坐待石穿溜。
君看汉唐主，宫殿悲麦秀。
而况彼区区，何异壹醉富。
鶢鶋非所养，俯仰眩金奏。
髑髅有余乐，不博南面后。
嗟我昔少年，守道贫非疚。
自从出求仕，役物恐见囿。
马融既依梁，班固亦事窦。
效𪾸岂不欲，顽质谢镌镂。
仄闻长者言，{女幸}直非养寿。
唾面慎勿拭，出胯当俯就。
居然成懒废，敢复齿豪右。
子如照海珠，网目疏见漏。
宏材乏近用，巧舞困短袖。
坐令倾国容，临老见邂逅。
吾衰信久矣，书绝十年旧。
门前可罗雀，感子烦屡叩。
愿言歌缁衣，子粲还予授。

朝见吴山横，暮见吴山纵。
吴山故多态，转折为君容。
幽人起朱阁，空洞更无物。
惟有千步冈，东西作帘额。
春来故国归无期，人言秋悲春更悲。
已泛平湖思濯锦，更看横翠忆峨眉。
雕栏能得几时好，不独凭栏人易老。
百年兴废更堪哀，悬知草莽化池台。
游人寻我旧游处，但觅吴山横处来。

城头月落尚啼乌，乌榜红舷早满湖。
鼓吹未容迎五马，水云先已飏双凫。
映山黄帽螭头舫，夹道青烟鹊尾炉。
老病逢春只思睡，独求僧榻寄须臾。

七尺顽躯走世尘，十围便腹贮天真。
此中空洞浑无物，何止容君数百人。

卧闻禅老入南山，浄扫清风五百间。
我与世疏宜独往，君缘诗好不容攀。
自知乐事年年减，难得高人日日闲。
欲问云公觅心地，要知何处是无还。

月入秋帏病枕凉，霜飞夜簟故衾香。
可怜吹帽狂司马，空对亲舂老孟光。
不作雍容倾坐上，翻成肮脏倚门傍。
人间此会论今古，细看茱萸感叹长。

悮入仙人碧玉壶，一欢那复问亲疏。
杯盘狼藉吾何敢，车骑雍容子甚都。
此夜新声闻北里，他年故事记南徐。
欲穷风月三千界，愿化天人百亿躯。

惠泉山下土如濡，阳羡溪头米胜珠。
卖剑买牛吾欲老，杀鸡为黍子来无。
地偏不信容高盖，俗俭真堪著腐儒。
莫怪江南苦留滞，经营身计一生迂。

白简威犹凛，青山兴已浓。
鹤闲云作氅，驼卧草埋峰。
跪屦若可教，卜邻应见容。
因公问回老，何处定相逢。

太常斋未解，不肯对纤秾。
只遣三千履，来游十二峰。
林空答清唱，潭浄写衰容。
归去瑶台路，还应月下逢。

君不见潞州别驾眼如电，左手挂弓横撚箭。
又不见雪中骑馿孟浩然，皱眉吟诗肩耸山。
饥寒富贵两安在，空有遗像留人间。
此身常拟同外物，浮云变化无踪迹。
问君何苦写我真，君言好之聊自适。
黄冠野服山家容，意欲置我山巌中。
勋名将相今何限，往写褒公与鄂公。

城东坡陇何所似，风吹海涛低复起。
城中病守无所为，走马来寻铁沟水。
铁沟水浅不容辀，恰似当年韩与侯。
有鱼无鱼何足道，驾言聊复写我忧。
孤村野店亦何有，欲发狂言须斗酒。
山头落日侧金盆，倒著接{罒离}搔白首。
忽忆从军年少时，轻裘细马百不知。
臂弓腰箭南山下，追逐长杨射猎儿。
老去同君两憔悴，犯夜醉归人不避。
明年定起故将军，未肯先诛霸陵尉。

寒鸡知将晨，饥鹤知夜半。
亦如老病客，遇节尝感叹。
光阴等敲石，过眼不容玩。
亲友如抟沙，放手还复散。
羁孤每自笑，寂寞谁肯伴。
元达号神君，高论森月旦。
纪明本贤将，汩没事堆案。
欣然肯相顾，夜阁灯火乱。
盘空愧不饱，酒薄仅堪盥。
雍容许著帽，不怪安石缓。
虽无窈窕人，清唱弄珠贯。
幸有纵横舌，说剑起慵懦。
二豪沉下位，暗火埋湿炭。
岂似草玄人，默默老儒馆。
行看富贵逼，炙手借余暖。
应念苦思归，登楼赋王粲。

寒鸡知将晨，饥鹤知夜半。
亦如老病客，遇节尝感叹。
光阴等敲石，过眼不容玩。
亲友如抟沙，放手还复散。
羁孤每自笑，寂寞谁肯伴。
元达号神君，高论森月旦。
纪明本贤将，汩没事堆案。
欣然肯相顾，夜阁灯火乱。
盘空愧不饱，酒薄仅堪盥。
雍容许著帽，不怪安石缓。
虽无窈窕人，清唱弄珠贯。
幸有纵横舌，说剑起慵懦。
二豪沉下位，暗火埋湿炭。
岂似草玄人，默默老儒馆。
行看富贵逼，炙手借余暖。
应念苦思归，登楼赋王粲。

尘容已似服辕驹，野性犹同纵壑鱼。
出入巌峦千仞表，较量筋力十年初。
虽无窈窕驱前马，还有鸱夷挂后车。
莫笑吟诗淡生活，当令阿买为君书。

十载飘然未可期，那堪重作看花诗。
门前恶语谁传去，醉后狂歌自不知。
刺舌君今犹未戒，灸眉吾亦更何辞。
相从痛饮无余事，正是春容最好时。

此间真趣岂容谈，二乐并君已是三。
仁智更烦诃妄见，坐令鲁叟作瞿昙。

麦穗人许长，谷苗牛可没。
天公独何意，忍使蝗虫发。
驱攘着令典，农事安可忽。
我仆既胼胝，我马亦款矻。
飞腾渐云少，筋力亦已竭。
苟无百篇诗，何以醒睡兀。
初如疏畎浍，渐若决澥渤。
往来供十吏，腕脱不容歇。
平生轻妄庸，熟视笑魏勃。
爱君有逸气，诗坛专斩伐。
民病何时休，吏职不可越。
慎毋及世事，向空书咄咄。

薄薄酒，饮两锺，粗粗布，著两重。
美恶虽异醉暖同，丑妻恶妾寿乃公。
隠居求志义之从，本不计较东华尘土北窗风。
百年虽长要有终，富死未必输生穷。
但恐珠玉留君容，千载不朽遭樊崇。
文章自足欺盲聋，谁使一朝富贵面发红。
达人自达酒何功，世间是非忧乐本来空。

高田生黄埃，下田生苍耳。
苍耳亦已无，更问麦有几。
蛟龙睡足亦解惭，二麦枯时雨如洗。
不知雨从何处来，但闻吕梁百步声如雷。
试上城南望城北，际天菽粟青成堆。
饥火烧肠作牛吼，不知待得秋成否。
半年不雨坐龙慵，共怨天公不怨龙。
今朝一雨聊自赎，龙神社鬼各言功。
无功日盗太仓谷，嗟我与龙同此责。
劝农使者不汝容，因君作诗先自劾。

城南短李好交游，箕踞狂歌不自由。
尊主庇民君有道，乐天知命我无忧。
醉呼妙舞留连夜，闲作清诗断送秋。
潇洒使君殊不俗，樽前容我揽须不。

别期渐近不堪闻，风雨萧萧已断魂。
犹胜相逢不相识，形容变尽语音存。

先君昔未仕，杜门皇祐初。
道德无贫贱，风采照乡闾。
何尝疏小人，小人自阔疏。
出门无所诣，老史在郊墟。
门前万竿竹，堂上四库书。
高树红消梨，小池白芙蕖。
常呼赤脚婢，雨中撷园蔬。
矫矫任夫子，罢官还旧庐。
是时里中儿，始识长者车。
烹鸡酌白酒，相对欢有余。
有如庞德公，往还葛与徐。
妻子走堂下，主人竟谁欤。
我时年尚幼，作赋慕相如。
侍立看君谈，精悍实起予。
岁月曾几何，耆老逝不居。
史侯最先没，孤坟拱桑樗。
我亦涉万里，清血满襟袪。
漂流二十年，始悟万缘虚。
独喜任夫子，老佩刺史鱼。
威行乌白蛮，解辫请冠裾。
方当入奏事，清庙陈璠玙。
胡为厌轩冕，归意不少纾。
上蔡有良田，黄沙走清渠。
罢亚百顷稻，雍容十年储。
闲随李丞相，搏射鹿与猪。
苍鹰十斤重，猛犬如黄馿。
岂比陶渊明，穷苦自把锄。
我今四十二，衰发不满梳。
彭城古名郡，乏人偶见除。
头颅已可知，几何不樵渔。
会当相从去，芒鞋老菑畬。
念子瘴江边，怀抱向谁摅。
赖我同年友，相欢出同舆。
冰盘荐文鲔，玉斝倾浮蛆。
醉中忽思我，清诗缀琼琚。
知我少所谐，教我时卷舒。
世事日反复，翩如风中旟。
雀罗吊廷尉，秋扇悲婕妤。
升沈一何速，喜怒纷众狙。
作诗谢二子，我师宁与蘧。

谱牒推关右，风流出靖恭。
时情任险陂，家法故雍容。
南去河千顷，余惟酒一锺。
更谁哀老子，令得放疏慵。

忆昔射策干先皇，珠帘翠幄分两厢。
紫衣中使下传诏，跪奉冉冉闻天香。
仰观眩晃目生晕，但见晓色开扶桑。
迎阳晚出步就坐，绛纱玉斧光照廊。
野人不识日月角，仿佛尚记重瞳光。
三年归来真一梦，桥山松桧凄风霜。
天容玉色谁敢画，老师古寺昼闭房。
梦中神授心有得，觉来信手笔已忘。
幅巾常服俨不动，孤臣入门涕自滂。
元老侑坐须眉古，虎臣立侍冠剑长。
平生惯写龙凤质，肯顾草间猿与麞。
都人踏破铁门限，黄金白璧空堆床。
尔来摹写亦到我，谓是先帝白发郎。
不须览镜坐自了，明年乞身归故乡。

君才有如切玉刀，见之凛凛寒生毛。
愿随壮士斩蛟蜃，不愿腰间缠锦绛。
用违其才志不展，坐与胥史同疲劳。
忽然眉上有黄气，吾君渐欲收英髦。
立谈左右皆动色，一语径破千言牢。
我顷分符在东武，脱略万事惟嬉遨。
尽坏屏障通内外，仍呼骑曹为马曹。
君为使者见不问，反更对饮持双螯。
酒酣箕坐语惊众，杂以嘲讽穷诗骚。
世上小儿多忌讳，独能容我真贤豪。
为我买田临汶水，逝将归去诛蓬蒿。
安能终老尘土下，俯仰随人如桔槹。

道人出山去，山色如死灰。
白云不解笑，青松有余哀。
忽闻道人归，鸟语山容开。
神光出宝髻，法雨洗浮埃。
想见南北山，花发前后台。
寄声问道人，借禅以为诙。
何所闻而去，何所见而回。
道人笑不答，此意安在哉。
昔年本不住，今者亦无来。
此语竟非是，且食白杨梅。

彼美玉山果，粲为金盘实。
瘴雾脱蛮溪，清樽奉佳客。
客行何以赠，一语当加璧。
祝君如此果，德膏以自泽。
驱攘三彭仇，已我心腹疾。
愿君如此木，凛凛傲霜雪。
斲为君倚几，滑浄不容削。
物微兴不浅，此赠毋轻掷。

挽袖推腰踏破绅，旧闻携手上天门。
相逢应觉声容似，欲话先惊岁月奔。
新学已皆从许子，诸生犹自畏何蕃。
殿庐直宿真如梦，犹记忧时策万言。

去年重阳不可说，南城夜半千沤发。
水穿城下作雷鸣，泥满城头飞雨滑。
黄花白酒无人问，日暮归来洗靴袜。
岂知还复有今年，把盏对花容一呷。
莫嫌酒薄红粉陋，终胜泥中千柄锸。
黄楼新成壁未干，清河已落霜初杀。
朝来白雾如细雨，南山不见千寻刹。
楼前便作海茫茫，楼下空闻橹鸦轧。
薄寒中人老可畏，热酒浇肠气先压。
烟消日出见渔村，远水鳞鳞山𫜰𫜰。
诗人猛士杂龙虎，楚舞吴歌乱鹅鸭。
一杯相属君勿辞，此景何殊泛清霅。

我醉欲眠君罢休，已教从事到青州。
鬓霜饶我三千丈，诗律输君一百筹。
闻道郎君闭东阁，且容老子上南楼。
相逢不用忙归去，明日黄花蝶也愁。

书生苦信书，世事仍臆度。
不量力所负，轻出千钧诺。
当时一快意，事过有余怍。
不知几州铁，铸此一大错。
我生涉忧患，常恐长罪恶。
静观殊可喜，脚浅犹容却。
而况钱夫子，万事初不作。
相逢更何言，无病亦无药。

先王旧德在民心，着令称忠上意深。
堕泪行看会祠下，挂名争欲刻碑阴。
凄凉破屋尘凝坐，憔悴云孙雪满簪。
未信诸豪容郭解，却从他县施千金。

俯仰东西阅数州，老于歧路岂伶优。
初闻父老推谢令，旋见儿童迎细侯。
政拙年年祈水旱，民劳处处避嘲讴。
河吞巨野那容塞，盗入蒙山不易搜。
仕道固应惭孔孟，扶颠未可责由求。
渐谋田舍犹怀禄，未脱风涛且傍洲。
惘惘可怜真丧狗，时时相触是虚舟。
朅来震泽都如梦，只有苕溪可倚楼。
斋酿酸甜如蜜水，乐工零落似风鸥。
远思颜柳并诸谢，近忆张陈与老刘。
风定轩窗飞豹脚，雨余栏槛上蜗牛。
旧游到处皆苍藓，同甲惟君尚黑头。
忆昔湖山共寻胜，相逢杯酒两忘忧。
醉看梅雪清香过，夜棹风船骇汗流。
百首共成山上集，三人同作月中游。
海南未起垂天翼，涧底仍依径寸庥。
已许春风归过我，预忧诗笔老难酬。
此生岁月行飘忽，晚节功名亦谬悠。
犀首正缘无事饮，冯驩应为有鱼留。
从今更踏青州麹，薄酒知君笑督邮。

平生弱羽寄冲风，此去归飞识所从。
好语似珠穿一一，妄心如膜退重重。
山僧有味宁知子，泷吏无言只笑侬。
尚有读书清浄业，未容春睡敌千锺。

作邑君真伯厚，去官我岂曼容。
一廛愿托仁政，六字难赓变风。

五噫已出东洛，三复愿比南容。
学道未逢潘盎，草书犹似杨风。

石渠何须反顾，水驿幸足相容。
长江大欲见庇，探支八月凉风。

清风初号地籁，明月自写天容。
贫家何以娱客，但知抹月批风。

青山自是绝色，无人谁与为容。
说向市朝公子，何殊马耳东风。

潘子久不调，沽酒江南村。
郭生本将种，卖药西市垣。
古生亦好事，恐是押牙孙。
家有一亩竹，无时容叩门。
我穷交旧绝，三子独见存。
从我于东坡，劳饷同一飧。
可怜杜拾遗，事与朱阮论。
吾师卜子夏，四海皆弟昆。

汉家将军一丈佛，诏赐天池八尺龙。
露布朝驰玉关塞，捷烽夜到甘泉宫。
似闻指挥筑上郡，已觉谈笑无西戎。
放臣不见天颜喜，但惊草木回春容。

怕愁贪睡独开迟，自恐冰容不入时。
故作小红桃杏色，尚余孤瘦雪霜姿。
寒心未肯随春态，酒晕无端上玉肌。
诗老不知梅格在，更看绿叶与青枝。

燕尾称呼理未便，剪裁云叶却天然。
无心只是青山物，覆顶宜归紫府仙。
转觉周家新样俗，未容陶令旧名传。
鹿门佳士勤相赠，黑雾玄霜合比肩。

自我来黄州，已过三寒食。
年年欲惜春，春去不容惜。
今年又苦雨，两月秋萧瑟。
卧闻海棠花，泥污燕脂雪。
暗中偷负去，夜半真有力。
何殊病少年，病起头已白。

夫子胸中万斛宽，此巾何事小团团。
半升仅漉渊明酒，二寸才容子夏冠。
好戴黄金双得胜，休教白苎一生酸。
臂弓腰箭何时去，直上阴山取可汗。

饥人忽梦饭甑溢，梦中一饱百忧失。
只知梦饱本来空，未悟真饥定何物。
我生无田食破砚，尔来砚枯磨不出。
去年太岁空在酉，傍舍壶浆不容乞。
今年旱势复如此，岁晚何以黔吾突。
青天荡荡呼不闻，况欲稽首号泥佛。
瓮中蜥蜴尤可笑，跂跂脉脉何等秩。
阴阳有时雨有数，民是天民天自恤。
我虽穷苦不如人，要亦自是民之一。
形容虽似丧家狗，未肯聑耳争投骨。
倒冠落帻谢朋友，独与蚊雷共圭荜。
故人嗔我不开门，君视我门谁肯屈。
可怜明月如泼水，夜半清光翻我室。
风从南来非雨候，且为疲人洗蒸郁。
褰裳一和快哉谣，未暇饥寒念明日。

饥人忽梦饭甑溢，梦中一饱百忧失。
只知梦饱本来空，未悟真饥定何物。
我生无田食破砚，尔来砚枯磨不出。
去年太岁空在酉，傍舍壶浆不容乞。
今年旱势复如此，岁晚何以黔吾突。
青天荡荡呼不闻，况欲稽首号泥佛。
瓮中蜥蜴尤可笑，跂跂脉脉何等秩。
阴阳有时雨有数，民是天民天自恤。
我虽穷苦不如人，要亦自是民之一。
形容虽似丧家狗，未肯聑耳争投骨。
倒冠落帻谢朋友，独与蚊雷共圭荜。
故人嗔我不开门，君视我门谁肯屈。
可怜明月如泼水，夜半清光翻我室。
风从南来非雨候，且为疲人洗蒸郁。
褰裳一和快哉谣，未暇饥寒念明日。

芙蓉仙人旧游处，苍藤翠壁初无路。
戏将桃核裹黄泥，石间散掷如风雨。
坐令空山作锦绣，倚天照海花无数。
花间石室可容车，流苏宝盖窥灵宇。
何年霹雳起神物，玉棺飞出王乔墓。
当时醉卧动千日，至今石缝余糟醑。
仙人一去五十年，花老室空谁作主。
手植数松今偃盖，苍髯白甲低琼户。
我来取酒酹先生，后车仍载胡琴女。
一声冰铁散巌谷，海为澜翻松为舞。
尔来心赏复何人，持节中郎醉无伍。
独临断岸呼日出，红波碧𪩘相吞吐。
径寻我语觅余声，拄杖彭铿叩铜鼓。
长篇小字远相寄，一唱三叹神凄楚。
江风海雨入牙颊，似听石室胡琴语。
我今老病不出门，海山巌洞知何许。
门外桃花自开落，床头酒瓮生尘土。
前年开合放柳枝，今年洗心归佛祖。
梦中旧事时一笑，坐觉俯仰成今古。
愿君不用刻此诗，东海桑田真旦暮。

寄卧虚寂堂，月明浸疏竹。
泠然洗我心，欲饮不可掬。
流光发永叹，自昔非余独。
行年四十九，还此北窗宿。
缅怀卓道人，白首寓医卜。
谪仙固远矣，此士亦难复。
世道如弈棋，变化不容覆。
惟应玉芝老，待得蟠桃熟。

使君不独东南美，典型尚记先君子。
戏嘲王叟短辕车，肯为徐郎书纸尾。
三年弭节江湖上，千首放怀风月里。
手开西阁坐虚明，目浄东溪照清泚。
素琴浊酒容一榻，落霞孤鹜供千里。
大舫何时系门柳，小诗屡欲书窗纸。
文昌新构满鹓鸾，都邑正喧收杞梓。
相逢一醉岂有命，南来寂寞君归矣。

头白江南醉司马，宽心时复唤殷兄。
寒潮不应淮无信，客路相随月有情。
未许低头拜东野，徒言饮酒胜公荣。
好诗恶韵那容和，刻烛应须便置觥。

土晕铜花蚀秋水，要须悍石相砻砥。
十年冰蘗战膏粱，万里烟波濯纨绮。
归来诗思转清激，百丈空潭数鲂鲤。
逝将桂浦撷兰荪，不记槐堂收剑履。
却思庾岭今何在，更说彭城真梦耳。
君知先竭是甘井，我愿得全如苦李。
妄心不复九回肠，至道终当三洗髓。
广陵阳羡何足较，只有无何真我里。
乐全老子今禅伯，掣电机锋不容拟。
心通岂复问云何，印可聊须答如是。
相逢为我话留滞，桃花春涨孤舟起。

徂徕无老松，易水无良工。
珍材取乐浪，妙手惟潘翁。
鱼胞熟万杵，犀角盘双龙。
墨成不敢用，进入蓬莱宫。
蓬莱春昼永，玉殿明房栊。
金笺洒飞白，瑞雾萦长虹。
遥怜醉常侍，一笑开天容。

清飙已拂林，积水渐收潦。
溪边野芙蓉，花水相媚好。
坐看池莲尽，独伴霜菊槁。
幽姿强一笑，暮景迫摧倒。
凄凉似贫女，嫁晚惊衰早。
谁写少年容，樵人剑南老。

颠张醉素两秃翁，追逐世好称书工。
何曾梦见王与锺，妄自粉饰欺盲聋。
有如市娼抹青红，妖歌嫚舞眩儿童。
谢家夫人澹丰容，萧然自有林下风。
天门荡荡惊跳龙，出林飞鸟一扫空。
为君草书续其终，待我他日不匆匆。

东方云海空复空，群仙出没空明中。
荡摇浮世生万象，岂有贝阙藏珠宫。
心知所见皆幻影，敢以耳目烦神功。
岁寒水冷天地闭，为我起蛰鞭鱼龙。
重楼翠阜出霜晓，异事惊倒百岁翁。
人间所得容力取，世外无物谁为雄。
率然有请不我拒，信我人厄非天穷。
潮阳太守南迁归，喜见石廪堆祝融。
自言正直动山鬼，岂知造物哀龙钟。
伸眉一笑岂易得，神之报汝亦已丰。
斜阳万里孤鸟没，但见碧海磨青铜。
新诗绮语亦安用，相与变灭随东风。

青衫别泪尚斓斑，十载江湖困抱关。
老去上书还北阙，朝来拄笏看西山。
相从杯酒形骸外，笑说平生醉梦间。
万事会须咨伯始，白头容我占清闲。

柳絮飞时笋箨斑，风流二老对开关。
雪芽我为求阳羡，乳水君应饷惠山。
竹簟凉风眠昼永，玉堂制草落人间。
应容缓急烦闾里，桑柘聊同十亩闲。

自甘茅屋老三间，岂意彤庭缀两班。
纸落云烟供醉后，诗成珠玉看朝还。
谁言载酒山无贺，记取啼乌巷有颜。
但恐跛牂随赤骥，青云飞步不容攀。

双猊蟠础龙缠栋，金井辘轳鸣晓瓮。
小殿垂帘白玉钩，大宛立仗朱丝鞚。
风驭宾天云雨隔，孤臣忍泪肝肠痛。
羡君意气风生座，落笔纵横盘走汞。
上樽日日泻黄封，赐茗时时开小凤。
闭门怜我老太玄，给札看君赋云梦。
金奏不知江海眩，木瓜屡费瑶琼重。
岂惟蹇步苦追攀，已觉侍史疲奔送。
春还宫柳腰支活，水入御沟鳞甲动。
借君妙语发舂容，顾我风琴不成弄。

冯颠久已敧残雪，戎眼何曾眩落晖。
朔野按行犹爵跃，东台瞑坐觉乌飞。
漫夸年少容吾在，若鬬尊前举世稀。
待向嵩阳求水竹，一犁烟雨伴公归。

槐街绿暗雨初匀，瑞雾香风满后尘。
清庙幸同观济济，丰年喜复接陈陈。
雍容已餍天庖赐，俯伏初尝贡茗新。
辇路归来闻好语，共惊尧颡类高辛。

我友顾子敦，躯胆两俊伟。
便便十围腹，不但贮书史。
容君数百人，一笑万事已。
十年卧江海，了不见愠喜。
磨刀向猪羊，酾酒会邻里。
归来如一梦，丰颊愈茂美。
平生批敕手，浓墨写黄纸。
会当勒燕然，廊庙登剑履。
翻然向河朔，坐念东郡水。
河来屹不去，如尊乃勇耳。

玉堂给札气如云，初喜湘累复佩银。
樊口凄凉已陈迹，班心突兀见长身。
江湖前日真成梦，鄠杜他年恐卜邻。
此去若容陪坐啸，故应客主尽诗人。

庭下黄花一醉同，重来雪𪩘已穹窿。
不应屡费讥安石，但使无多酌次公。
锺乳金钗人似玉，鹍弦铁拨坐生风。
少卿尚有车茵在，颇觉宽容胜弱翁。

青衫半作霜叶枯，遇民如儿吏如奴。
吏民莫作官长看，我是识字耕田夫。
妻啼儿号刺史怒，时有野人来挽须。
拂衣自注下下考，芋魁饭豆吾岂无。
归来瑞草桥边路，独游还佩平生壶。
慈姥巌前自唤渡，青衣江畔人争扶。
今年蚕市数州集，中有遗民怀袴襦。
邑中之黔相指似，白髯红带老不癯。
我欲西归卜邻舍，隔墙拊掌容歌呼。
不学山王乘驷马，回头空指黄公垆。

东坡先生未归时，自种来禽与青李。
五年不踏江头路，梦逐东风泛蘋芷。
江梅山杏为谁容，独笑依依临野水。
此间风物君未识，花浪翻天雪相激。
明年我复在江湖，知君对花三叹息。

江南佳公子，遗我锦绣端。
揽之温如春，公子焉得寒。
兴雨自有时，肤寸便蒙{雨/漫}。
敛藏以自润，牛斗何足干。
空庭月与影，强结三友欢。
我岂不足欤，要此清团团。
欲欢在一醉，常恐樽中干。
舍酒尚可乐，明珠如弹丸。
但恐千仞雀，匆匆发虚弹。
迨子闲暇时，种子田中丹。
一朝涉世故，空腹容欺谩。
我顷在东坡，秋菊为夕餐。
永愧坡间人，布褐为我完。
雪堂初覆瓦，上簟无下莞。
时时亦设客，每醉筒辄殚。
一笑便倾倒，五年得轻安。
公子岂我徒，衣钵传一箪。
定非郊与岛，笔势江河宽。
悲吟古寺中，穿帷雪漫漫。
他年记此味，芋火对懒残。

先生鲁诸儒，饮食清不溽。
空肠出秀句，吟嚼五味足。
华堂闹丝管，眸子涨春渌。
先生疾走避，面冷毒在腹。
归来煮瓠叶，弟子歌旱麓。
声淫及灵台，中有麀鹿伏。
功名一走兔，何用千人逐。
故应容我辈，清坐时闭目。
高亭石排衙，木杪挂飞屋。
我来无时节，客亦不待速。
似闻雪髯叟，西岭访遗躅。
朝阳入潭洞，金碧涵水玉。
泉扉夜不扃，云袂本无幅。
慈皇付宝偈，神侣得幽读。
讷庵有老人，宴坐天魔哭。
时来献璎珞，法供灯相续。
吾侪诗酒污，欲往无乃触。
斋厨费晨炊，车骑满山谷。
愿闻第一义，钵饭非所欲。
便投切云冠，予幼好奇服。

词源滟滟波头展，清唱一声巌谷满。
未容雪积句先高，岂独湖开心自远。
云山已作歌眉浅，山下碧流清似眼。
樽前侑酒只新诗，何异书鱼餐蠹简。

咸宁英气似汾阳，夜饮军容出红妆。
不须缠头万匹锦，知君未办作吕强。

二老长身屹两峰，常撞大吕应黄钟。
将辞邺下刘公干，却见云间陆士龙。
白发怜君略相似，青山许我定相从。
我今官已六百石，惭愧当年邴曼容。

坡陀巨麓起连峰，积累当年庆自锺。
灵运子孙俱得凤，慈明兄弟孰非龙。
河梁会作看云别，诗社何妨载酒从。
祇有西湖似西子，故应宛转为君容。

天形倚一笠，地水转两轮。
五伯之所运，毫端栖一尘。
功名半幅纸，儿女浪苦辛。
子有折足铛，中容五合陈。
十年此中过，却是英特人。
延我地炉坐，语软意甚真。
白灰如积雪，中有红麒麟。
勿触红麒麟，作灰维那瞋。
拱手但默坐，墙壁徒谆谆。
今宵恨客多，污子白{叠毛}巾。
后夜当独来，不须主与宾。
蒲团坐纸帐，自要观我生。

昌身如饱腹，饱尽还当饥。
昌诗如膏面，为人作容姿。
不如昌其气，郁郁老不衰。
虽云老不衰，劫坏安所之。
不如昌其志，志壹气自随。
养之塞天地，孟轲不吾欺。
人言魏勃勇，股栗向小儿。
何如鲁连子，谈笑却秦师。
慎勿怨谤谗，乃我得道资。
淤泥生莲花，粪壤出菌芝。
赖此善知识，使我枯生荑。
吾言岂须多，冷暖子自知。

镕铅煮白石，作玉真自欺。
琢削为酒杯，规摹定州瓷。
荷心虽浅狭，镜面良渺弥。
持此寿佳客，到手不容辞。
曹侯天下平，定国岂其师。
一饮至数石，温克颇似之。
风流越王孙，诗酒屡出奇。
喜我有此客，玉杯不徒施。
请君诘欧陈，问疾来何迟。
呼儿扫月榭，扶病良及时。

江湖渺故国，风雨倾旧庐。
东来三十年，愧此一束书。
尺椽亦何有，而我常客居。
羡君开此室，容膝真有余。
拊床琴动摇，弄笔窗明虚。
后夜龙作雨，天明雪填渠。
梦回闻剥啄，谁乎赵陈予。
添丁走沽酒，通德起挽蔬。
主孟当啖我，玉鳞金尾鱼。
一醉忘其家，此身自籧篨。

贞观之德来万邦，浩如沧海吞河江，音容伧狞服奇厖。
横绝岭海逾涛泷，珍禽瑰产争牵扛，名王解辫却盖幢。
粉本遗墨开明窗，我喟而作心未降，魏徵封伦恨不双。

积雪困桃李，春心谁为容。
淮光酿山色，先作归意浓。
我亦倦游者，君恩系疏慵。
欲留耿介士，伴我衰迟踪。
吏课升斗积，崎岖等铅舂。
那将露电身，坐待收千锺。
结发空百战，市人看先封。
谁能搔白首，抱关望夕烽。
子意谅已成，我言宁复从。
恨无乖崖老，一洗芥蒂胸。
我田荆溪上，伏腊亦粗供。
怀哉江南路，会作林下逢。

我家小冯君，天性颇醇至。
清坐不饮酒，而能容我醉。
归休要相依，谢病当以次。
岂知山林士，肮脏乃尔贵。
乞身当念早，过是恐少味。

君为县令元丰中，吏贪功利以病农。
君欲言之路无从，移书谏臣以自通，元丰天子为改容。
我时匹马江西东，问之逆旅言颇同。
老人爱君如刘宠，小儿敬君如鲁恭。
尔来明目达四聪，收拾驵骏冀北空。
君为赤令有古风，政声直入明光宫。
天厩如海养群龙，并收其子岂不公，白沙何必烦此翁。

与君并直记初元，白首还同入禁门。
玉殿齐班容小语，霜廷稽首泫微温。
病贪赐茗浮铜叶，老怯香泉滟宝樽。
回首鹓行有人杰，坐知羌虏是游魂。

似知金马客，时梦碧鸡坊。
冰雪消残腊，烟波写故乡。
鸣鸾自容与，立马久回翔。
乞与三韩使，新图到乐浪。

帝城如海欲寻难，肯舍渔舟到杏坛。
剥啄扣君容膝户，巍峨笑我切云冠。
问羊独怪初平在，牧豕应同德曜看。
肯把参同较同异，小窗相对为研丹。

飞仙亦偶然，脱命瞬息中。
惟诗不可拟，如写天日容。
梦中哦七言，玉丹已入怀。
一语遭绰虐，失身堕蓬莱。
蓬莱至今空，护短不养才。
上界足官府，谪仙应退休。
可怜吴与苏，肮脏雪满头。
雪满头，终当却与丹元子，笑指东海乘桴浮。

中山保塞两穷边，卧治雍容已百年。
顾我迂愚分竹使，与君谈笑用蒲鞭。
松荒三径思元亮，草合平池忆惠连。
白发归心凭说与，古来谁似两疏贤。

过淮风气清，一洗尘埃容。
水木渐幽茂，菰蒲杂游龙。
可怜夜合花，青枝散红茸。
美人游不归，一笑谁当供。
故园在何处，已偃手种松。
我行忽失路，归梦山千重。
闻君有负郭，二顷收横纵。
卷野毕秋获，殷床闻夜舂。
乐哉何所忧，社酒粥面醲。
宦游岂不好，毋令到千锺。

到处聚观香案吏，此邦宜著玉堂仙。
江云漠漠桂花湿，海雨翛翛荔子然。
闻道黄柑常扺鹊，不容朱橘更论钱。
恰从神武来弘景，便向罗浮觅稚川。

秦如马后牛，吕氏非复嬴。
天欲厚其毒，假手李客卿。
功成志自满，积恶如陵京。
灭身会有时，徐观可安行。
沙丘一狼狈，笑落冠与缨。
太子不少忍，顾非万人英。
魏韩裂智伯，肘足本无声。
胡为弃成谋，托国此狂生。
荆轲不足说，田子老可惊。
燕赵多奇士，惜哉亦虚名。
杀父囚其母，此岂容天庭。
亡秦只三户，况我数十城。
渐离虽不伤，陛戟加周营。
至今天下人，愍燕欲其成。
废书一太息，可见千古情。

新闻妙无多，旧学闲可束。
犹当隐季主，未遽逃梅福。
空肠吐余思，静似蚕缀簇。
寸田结初果，秀若铜生绿。
荆棘扫诚尽，梨枣忧不熟。
高人宁铸金，下士乃服玉。
君看岭峤隘，我欲巾笥蓄。
曾攀罗浮顶，亦到朱明谷。
旋观真历块，归卧甘破屋。
故人老犹仕，世味薄如縠。
偶从越女笑，不怕蛮江浴。
惊闻尺书到，喜有新诗辱。
应怜五管客，曾作八州督。
骨销谗口铄，胆破狱吏酷。
陇云不易寄，江月乃可掬。
遥知清远寺，不称空明腹。
蹇驴步武碎，短瑟弦柱促。
仰看泉落佩，俯听石响毂。
千峰泻清驶，一往无回躅。
狂雷失晤语，过电不容目。
要知僧长饥，正坐山少肉。
人间无南北，蜗角空出缩。
仇池九十九，嵩少三十六。
天人同一梦，仙凡无两录。
陋邦真可老，生理亦粗足。
便回𦶟天焰，长作照海烛。

白头萧散满霜风，小阁藤床寄病容。
报道先生春睡美，道人轻打五更钟。

长春如稚女，飘飖倚轻飔。
卯酒晕玉颊，红绡卷生衣。
低颜香自敛，含睇意颇微。
宁当娣黄菊，未肯姒戎葵。
谁言此弱质，阅世观盛衰。
頩然疑薄怒，沃盥未可挥。
瘴雨吹蛮风，凋零岂容迟。
老人不解饮，短句余清悲。

将行复止，眷言孜孜。
苟有于中，倾倒出之。
奕奕千言，粲焉陈诗。
觞行笔落，了不容思。

松间旅生茶，已与松俱瘦。
茨棘尚未容，蒙翳争交构。
天公所遗弃，百岁仍穉幼。
紫笋虽不长，孤根乃独寿。
移栽白鹤岭，土软春雨后。
弥旬得连阴，似许晚遂茂。
能忘流转苦，戢戢出鸟咮。
未任供舂磨，且可资摘嗅。
千团输大官，百餠衒私鬬。
何如此一啜，有味出吾囿。

四州环一岛，百洞蟠其中。
我行西北隅，如度月半弓。
登高望中原，但见积水空。
此生当安归，四顾真途穷。
眇观大瀛海，坐咏谈天翁。
茫茫太仓中，一米谁雌雄。
幽怀忽破散，咏啸来天风。
千山动鳞甲，万谷酣笙钟。
安知非群仙，钧天宴未终。
喜我归有期，举酒属青童。
急雨岂无意，催诗走群龙。
梦云忽变色，笑电亦改容。
应怪东坡老，颜衰语徒工。
久矣此妙声，不闻蓬莱宫。

我少即多难，邅回一生中。
百年不易满，寸寸弯强弓。
老矣复何言，荣辱今两空。
泥洹尚一路，所向余皆穷。
似闻崆峒西，仇池迎此翁。
胡为适南海，复驾垂天雄。
下视九万里，浩浩皆积风。
回望古合州，属此琉璃钟。
离别何足道，我生岂有终。
渡海十年归，方镜照两童。
还乡亦何有，暂假壶公龙。
峨眉向我笑，锦水为君容。
天人巧相胜，不独数子工。
指点昔游处，蒿莱生故宫。

城南有荒池，琐细谁复采。
幽姿小芙蕖，香色独未改。
欲为中州信，浩荡绝云海。
遥知玉井莲，落蕊不相待。
攀跻及少壮，已失那容悔。

仙山佛国本同归，世路玄关两背驰。
到处不妨闲卜筑，流年自可数期颐。
遥知小槛临廛市，定有新松长棘茨。
谁道茅檐劣容膝，海天风雨看纷披。

孟德黠老狐，奸言嗾鸿豫。
哀哉丧乱世，枭鸾各腾翥。
逝者知几人，文举独不去。
天方斲汉室，岂计一郗虑。
昆虫正相啮，乃比蔺相如。
我知公所坐，大名难久住。
细德方险微，岂有容公处。
既往不可悔，庶为来者惧。

丹青写君容，常恐画师拙。
我依月灯出，相肖两奇绝。
妍媸本在君，我岂相媚悦。
君如火上烟，火尽君乃别。
我如镜中像，镜坏我不灭。
虽云附阴晴，了不受寒热。
无心但因物，万变岂有竭。
醉醒皆梦耳，未用议优劣。

山翁不复见新诗，疑是河南石壁曦。
海水岂容鲸饮尽，然犀何处觅琼枝。

参横斗转欲三更，苦雨终风也解晴。
云散月明谁点缀，天容海色本澄清。
空余鲁叟乘桴意，粗识轩辕奏乐声。
九死南荒吾不恨，兹游奇绝冠平生。

𥬞尽霜须照碧铜，依然春雪在长松。
朝行犀浦催收芋，夜渡绳桥看伏龙。
莫叹倦游无驷马，要将老健敌千锺。
子云三世惟身在，为向西南说病容。

卓然精明念不起，兀然灰槁照不灭。
方定之时慧在定，定慧照寂非两法。
妙湛总持不动尊，默然真入不二门。
语息则默非对语，此话要将周易论。
诸方人人把雷电，不容细看真头面。
欲知妙湛与总持，更问江东三语掾。

未来不可招，已过那容遣。
中间见在心，一一风轮转。
自从一生二，巧历莫能衍。
不如袖手坐，六用都怀卷。
风雷生謦欬，万窍自号喘。
诗人思无邪，孟子内自反。
大珠分一月，细绠合两茧。
累然挂禅林，妙用夫岂浅。

镜湖敕赐老江东，未似西归玉局翁。
敧枕未容春梦断，清都宛在默存中。
每逢佳境携儿去，试问行年与我同。
自笑余生消底物，半篙清涨百滩空。

与君皆丙子，各已三万日。
一日一千偈，电往那容诘。
大患缘有身，无身则无疾。
平生笑罗什，神咒真浪出。

西槛新来玉宇风，侍臣茗椀得雍容。
庭槐似识天颜喜，舞破清阴作两龙。

罗浮山下已三春，松笋穿阶昼掩门。
太白犹逃水仙洞，紫箫来问玉华君。
天容水色聊同夜，发泽肤光自鉴人。
万户春风为子寿，坐看沧海起扬尘。

三朝出处共雍容，岁晚交情见二公。
乘兴不辞千里远，放怀还喜一樽同。
嘉谋定国垂青史，盛事传家有素风。
自顾尘缨犹未濯，九霄终日羡冥鸿。

独鹤南飞送好音，山中桥梓共成阴。
深衣伛偻如初命，卮酒从容向晚斟。
城里谁家开寿域，堂东多士作儒林。
清霜未落黄花在，笑折高枝绕鬓簪。

别日已苦迫，见日未可期。
曷不惜此日，相从把酒卮。
人生初甚乐，譬若枰上棋。
纵横听汝手，聚散岂吾知。
胡为复嗟叹，实恨相识迟。
念昔非亲旧，闻名自童儿。
不见常隠忧，见之百忧披。
相从未云几，别泪遽已垂。
有如云间鹤，影过落寒池。
举头已千里，可见不可追。
我本蜀诸生，能言公少时。
初为成都掾，治狱官苦卑。
高才绝伦辈，邦伯忘等夷。
是时最少年，白皙未有髭。
风流能痛饮，敏捷好论诗。
勇于鞲上鹰，不啻囊中锥。
去蜀曾未久，得县复来眉。
簿书纷满前，指画涣无疑。
一年吏已服，渐能省鞭笞。
二年民尽信，不复烦文移。
三年厌闲寂，终日事桐丝。
客来投其辖，醉倒不容辞。
至今三十年，父老犹嗟咨。
东川晚乃至，观者塞路岐。
但见东人喜，不知西人悲。
如今又继往，人事亦可奇。
嗟此信偶然，或云数使之。
王城多高爵，要路人争驰。
公来席未暖，去不淅晨炊。
屡为蜀人得，毋乃天见私。
吾徒本学道，穷达理素推。
况为二千石，所至可乐嬉。
细思为县日，宾友存者谁。
或终卧茅屋，或去悬金龟。
或已登鬼籍，墓木如门楣。
感时何倏忽，抚旧应涕洟。
紫绶著更好，红颜蔚不衰。
权奇玉勒马，阿那胡琴姬。
逢人可与乐，慎勿苦相思。

千年谁复继夷齐，凛凛霜筠此鬬奇。
要识苍龙联蜺意，拟容丹凤宿凰枝。
扶持有伴雪应怕，裁剪无人风自吹。
莫遣骚人说连理，君看高节孰如雌。

松柏萧萧满故丘，知君怀抱尚悲秋。
算来九九无多日，唱着三三忆旧游。
皓月徘徊应许共，清诗妙绝不容酬。
梅花社燕难相并，莫为吴娘暗泪流。

归去来兮，世不汝求胡不归。
汹北望之横流兮，渺西顾之尘霏。
纷野马之决骤兮，幸余首之未鞿。
出彭城而南骛兮，眷丘陇而增欷。
乱清淮而俯鉴兮，惊昔容之是非。
念东坡之遗老兮，轻千里而款余扉。
共雪堂之清夜兮，揽明月之余辉。
曾鸡黍之未熟兮，叹空室之伊威。
我挽袖而莫留兮，仆夫在门歌式微。
归去来兮，路渺渺其何极。
将税驾于何许兮，北江之南，南江之北。
于此有人兮，俨峨峨其丰硕。
孰居约而尔肥兮，非糠核其何食。
久抱一而不试兮，愈温温而自克。
吾居世之荒浪兮，视昏昏而听默默。
非之子莫振吾过兮，久不见恐自贼。
吾欲往而道无由兮，子何畏而不即。
将以彼为玉人兮，以子为之璞也。

南山之幽，云冥冥兮。
孰居此者，帝侧之神君。
君胡为兮山之幽，顾宫殿兮久淹留。
又曷为一朝去此而不顾兮，悲此空山之人也。
来不可得而知兮，去固不可得而讯也。
君之来兮天门空，从千骑兮驾飞龙。
隶辰星兮役太岁，俨昼降兮雷隆隆。
朝发轸兮帝庭，夕弭节兮山宫。
懭有妖兮虐下土，精为星兮气为虹。
爱流血之滂沛兮，又嗜疟疠与螟虫。
啸盲风而涕淫雨兮，时又吐旱火之爞融。
衔帝命以下讨兮，建千仞之修锋。
乘飞霆而追逸景兮，歙砉扫灭而无踪。
忽崩播其来会兮，走海岳之神公。
龙车兽鬼不知其数兮，旗纛晻霭而冥蒙。
渐俯伛以旅进兮，锵剑佩之相砻。
司杀生之必信兮，知上帝之不汝容。
既约束以反职兮，退战栗而愈恭。
泽充塞于四海兮，独澹然其无功。
君之去兮天门开，款阊阖兮朝玉台。
群仙迎兮塞云汉，俨前导兮纷后陪。
历玉阶兮帝迎劳，君良苦兮马豗颓。
闵人世兮迫隘，陈下土兮帝所哀。
返琼宫之嵯峨兮，役万灵之喧豗。
默清浄以无为兮，时节狩于斗魁。
诣通明而献黜陟兮，轶荡荡其无回。
忽表里之焕霍兮，光下烛于九垓。
时游目以下览兮，五岳为豆，四溟为杯。
俯故宫之千柱兮，若毫端之集埃。
来非以为乐兮，去非以为悲。
谓神君之既返兮，曾颜咫尺之不违。
升秘殿以内悸兮，魂凛凛而上驰。
忽寤寐以有得兮，敢沐浴而献辞。
是耶非耶，臣不可得而知也。

山坡陀兮下属江，势崖绝兮游波所荡如颓墙。
松茀律兮百尺，旁枝虬葛藟之。
上不见日兮下可依，吾曳杖兮吾僮以吾之书随。
藐余望兮水中汦，颀然而长者黄冠而羽衣。
澣颐坦腹盘石箕坐兮，山亦有趾安不危，四无人兮可忘饥。
仙人偓佺自言其居瑶之圃，一日一夜飞相往来不可数。
使其开口言兮，岂惟河汉无极惊余心。
默不言兮，蹇昭氏之不鼓琴。
憺将翔兮山海，与日月兮长在。
若有人兮梦中仇池我归路，此非小有兮噫乎何以乐此而不去。
昔余游于葛天兮，身非陶氏犹与偕。
乘渺茫良未果兮，仆夫悲余马怀。
聊逍遥兮容与，晞余发兮兰之渚。
余论世兮千载一人犹并时，余行诘曲兮欲知余者稀。
峨峨洋洋余方乐兮，譬余系舟于水鱼潜鸟举亦不知。
何必每念辄得应余若响，坐有如此兮人子期。

国老安荣心自闲，紫袍金带旧簪冠。
星骑箕簸扬糠秕，斗掌权衡表汉桓。
冬有愆阳嫌薄热，夏多沴气畏轻寒。
赖得五贤清雅出，俾人敬慕肃容看。

征西天府，重九令节。
驾言龙山，宴凯群哲。
壶歌雅奏，缓带轻帢。
胡为中觞，一笑粲发。
楩楠竞秀，榆柳独脱。
骥𫘧交骛，驽蹇先蹶。
楚狂醉乱，陨帽莫觉。
戎服囚首，枯颅茁发。
惟明将军，度量豁达。
容此下士，颠倒冠袜。
宰夫扬觯，兕觥举罚。
请歌相鼠，以侑此爵。

寺官官小未朝参，红日半窗春睡酣。
为报邻鸡莫惊觉，更容残梦到江南。

门大要容千驷入，堂深不觉百男欢。

东海十日风，巨浪碎山谷。
长鲸跨十寻，宛转在平陆。
雷火从天来，砉然刳两目。
肌肤煮作油，骨节分为屋。
腥膻百里内，户户至厌足。
我闻海上人，明珠可作烛。
鲸鱼复何罪，海若一何酷。
从欲谗风伯，大钧问不告。
踌蹰复叹息，归咎当溟渎。
托形天地闲，独尔有含蓄。
大者不能容，小者又何益。
却羡虾鱼辈，安然保家族。

古人往矣名空存，尔来冠带谁其伦。
语言渊骞行盗跖，俯仰不愧何缤缤。
先生道义完且洁，去彼取此非今人。
事亲岂但彩衣戏，刻木省定长悲辛。
抛官却扫醉经史，胸中无复留纤尘。
履穿袍敝突不墨，辞币与粟甘清贫。
自从秀发到白首，造次于是非一晨。
当知有昊悯浇散，先生故出拔斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什盈数百，覃思成诵惊余神。
恍如听乐周太庙，黄钟大吕皦且纯。
又如典瑞出圭璧，璀璨溢目非玞珉。
伟哉固足信万一，仿佛想见容彬彬。
吾皇图治急遗逸，空谷相望推蒲轮。
先生高卧焉得遂，细札匪日颁严闉。
重惭缰锁脱无计，洒扫犹阻致此身。
愿言师法不少懈，异日有立逃湮沦。

古人送行赠以言，李君送人兼以画。
自写阳关万里情，奉送安西从辟者。
澄心古纸白如银，笔墨轻清意萧洒。
短亭离筵列歌舞，亭亭諠諠簇车马。
溪边一叟静垂纶，桥畔俄逢两负薪。
掣臂苍鹰随猎犬，耸耳駏馿扶只轮。
长安陌上多豪侠，正值春风二三月。
分明朝雨浥轻尘，客舍青青柳色新。
主人举杯苦劝客，道是西征无故人。
殷勤一曲歌者阕，歌者背泪霑罗巾。
酒阑童仆各辞亲，结束韬縢意气振。
稚子牵衣老人哭，道上行客皆酸辛。
惟有溪边钓鱼叟，寂寞投竿如不闻。
李君此画何容易，画出渔樵有深意。
为道世间离别人，若个不因名与利。
红莲幕府尽奇才，家近南山紫翠堆。
烜赫朱门当巷陌，潺潺流水遶亭台。
当轩怪石人稀见，夹道长松手自栽。
静锁园林鶑对语，密穿堂户燕惊回。
试问主翁在何所，近向安西幕府开。
歌舞教成头已白，功名未立老相催。
西山东国不我与，造父王良安在哉。
已卜买田箕岭下，更看筑室颍河隈。
凭君传语王摩诘，画个陶潜归去来。

打麦打麦，彭彭魄魄。
声在山南应山北，四月太阳出东北。
才离海峤麦尚青，转到天心麦已熟。
鹖旦催人夜不眠，竹鸡叫雨云如墨。
大妇腰镰出，小妇具筐逐。
上垅先捋青，下垅已成束。
田家以苦乃为乐，敢惮头枯面焦黑。
贵人荐庙已尝新，酒醴雍容会所亲。
曲终厌饫劳童仆，岂信田家未入唇。
尽将精好输公赋，次把升斗求市人。
麦秋正急又秧禾，丰岁自少凶岁多，田家辛苦可奈何。
将此打麦词，兼作插禾歌。

本是巢居物，那容鼠穴中。
既言无牝牡，何用有雌雄。
山节曾居蔡，长江网得鸿。
谁能穷物理，目送渭波东。

山阳过处苦匆匆，想见平生水陆冲。
但有酒杯浮绿蚁，却无赋笔写游龙。
江湖风浪三千里，京国鶑花一万重。
他日君恩容北首，故人能作复从容。

西风拔地夜飘霙，天惠胪传讲暂停。
病眼昏花逋读史，高谈快论阻横经。
御沟容与冰初合，苑柳扶疏叶未零。
可是太平占上瑞，衰才殊不解丹青。

近市铜章泊近郊，炯无尘虑挂秋毫。
含宏品汇知天大，照鉴容光仰日高。
市舍柔桑围幄幕，弄风新麦泛波涛。
巷歌野哭应听取，珍重吾家制锦刀。

还乡去日正迟迟，枉道相过慰所思。
历国聘君良自苦，敝衣怀组欲谁欺。
白杨叶上三更雨，黄菊风前一酒卮。
莫道相逢是容易，与君头鬓各丝丝。

桥上置杯盘，可容十客坐。
游人撑小艇，却从桥下过。

能吟解饮张夫子，醉卧黄池谷口风。
天地至宽容不得，劳君收拾画图中。

已矣东门路，空悲未尽情。
交亲逾四纪，忧患共平生。
此去音容隔，徒多涕泪横。
蜀山千万叠，何处是佳城。

茅茨以为庵，环顾萧然虚。
内乐苟自足，容人即有余。
旁依修竹密，上翳青松株。
勿言此中陋，中有君子居。

飞阁出方池，修竹见空莽。
低临花坞近，平觉春波长。
返景澄余晖，夕阴带浮爽。
从容观鱼乐，不减游濠上。

缉茅如蜗庐，容膝才一丈。
规圆无四隅，空廓含万象。
绳床每宴坐，不与物俯仰。
惟许岁寒君，虚心环几杖。

蓼淡芦敧曲水通，几双容与对西风。
扁舟阻向江乡去，却喜相逢一枕中。

当年同望赭袍光，万事争先落彩铓。
一别已经陵谷变，再来方觉路岐长。
黄金久压腰间重，白笔才容柱下藏。
唯愿山林息枹鼓，免教鸱隼吓鸳凰。

玉堂视草儒林翁，暂凭熊轼来江东。
政成暇日开宴席，选胜共诣金仙宫。
幽亭虚敞竹森耸，低徊映日清阴重。
静坐爱此君，乃知雅尚人情同。
屏山叠石色苍翠，我疑巨灵掣断岷峨峰。
繁霜摧枯木，飞叶穿疏栊。
芳筵列时果，璀璨间青红。
羊肋细软蟹螯丰，兵厨酒美琥珀浓。
褫带就坐约烦礼，幅巾相向聊从容。
晤言与心契，至乐非丝桐。
高怀讵比晋七子，徒以散诞相夸雄。
饮余寓意对棋局，万事不足萦心胸。
人生天地间，宁异浮萍相值江湖中。
偶然会合复离散，东西南北随飘风。
须知此会不易得，为公更釂黄金锺。

秋日同文馆，文编亦共携。
升沉都莫问，荣辱已能齐。
酒美何妨醉，诗成强自题。
从容约归日，访子省闱西。

风开笑颊轻桃艳，雨带啼痕白玉容。
蝶舞只疑残雪压，月明惟觉异香浓。

何处元宵好，迎銮册府西。
箫声云外起，扇影日边低。
秘禁威容肃，名流步武齐。
舜瞳回左顾，真欲过金闺。

泰山先生久冥寞，世把春秋束高阁。
腐儒退隠三十年，独玩遗经思笔削。
滥居师席愧匪才，日演微言更岁籥。
欲遵广路视堂奥，誓辟浮云窥碧落。
兹辰讲解告终篇，敢屈邦君亲视学。
邦君旧是补衮才，忠论嘉谟动宸幄。
密为福泽遍寰瀛，暂得麾符出京洛。
爱民如子不忍伤，政用中和屏威虐。
深惟教本在庠序，力助儒风止奸恶。
群材傥得就长育，百堵何为惮兴作。
耽耽黉舍尽修严，翼翼公堂骤清廓。
已欣华构将落成，肯枉双旌率僚幕。
清晨初谒二公祠，重道严师致恭恪。
更忘烦暑临讲席，自降威容听扬榷。
羜肥酒酾宴诸生，金印煌煌对褒博。
传闻长幼相告语，争诵诗书亲教约。
欢声四出屏阴沴，云雾俄收日华烁。
文翁化蜀士皆成，鲁侯修泮民思乐。
自惭传道竟何补，禄食充饥免藜藿。
幸逢贤守善承流，喜与吴人醉优渥。

极望铺千顷，平观彻九霄。
纵横随物象，合散委天飙。
洒竹声微动，妆松势不摇。
庭空飞鸟影，窗失远山椒。
钓罢盈孤屿，行稀覆小桥。
争先笼碧瓦，骋巧缀柔条。
片片谁裁制，团团似琢雕。
丘陵平坎险，草木起枯焦。
皎洁那容染，轻清祗自飘。
匊来便幼稚，披去羡渔樵。
篷冷孤舟泊，蹄轻逸骥骄。
危楼明皓皓，虚室静萧萧。
余霰霏残夜，层冰结霁朝。
界疑华藏见，境入洞天遥。
向晦终难掩，居高却晚销。
润滋甘井脉，寒减暮江潮。
思妇啼红袖，征夫拥皂貂。
履穿愁践足，心悟任齐腰。
就映犹开卷，频餐愈病痟。
袁公当强起，谢女尚能谣。
旋取茶铛泛，多收药匕调。
任令埋蜡屐，直欲鼓兰桡。
扫处迷三径，吟余冻一瓢。
因思良友至，急奔牧童邀。
池馆增潇洒，杯盘奈寂寥。
壶中闻笑语，物外睹风标。
真乐非弦管，奇辞脱篆雕。
红尘荡涤尽，宿酒等闲消。
烛映凝膏浅，香清切柏烧。
谈围终易解，诗将可称骁。
闻道群贤集，方从五马招。
黄堂催盛宴，缇幕会英僚。
海气连平野，岩光满丽谯。
缤纷霑寿斝，炫晃照华镳。
刘白才名重，枚邹笔力超。
袴襦歌美政，牟麦庆新苗。
畎亩深盈尺，风云会再宵。
贺声周四境，瑞奏达中朝。
郡国仁风远，乾坤协气饶。
年年书大有，击壤望唐尧。

谁谓云中句，能移江上峰。
清飙随玉楮，爽气袭尘容。
剧暑婴多病，嘉招恨未从。
眷言相与意，深荷故情浓。

乡校叨微禄，家林傍旧峰。
散人那适用，逋客拙为容。
良友幸不弃，华轩时肯从。
早秋须命驾，荷叶露华浓。

秋山寥旷景无涯，执手凭栏到日斜。
地竦一丘容涧谷，天低四面纳云霞。
凌风剧饮从吹帽，多病忘情懒插花。
深羡二难兄弟好，共将岩壑占为家。

身在尘劳未免忧，伤春伫立碧江头。
回肠只𣨼千锺饮，方寸那容万斛愁。
懒着锦袍凌巨浪，好乘黄犊傍高丘。
池塘得句频相示，直把珠玑为暗投。

柱史仙翁旧指枝，生贤左右太平基。
居留成就昭陵后，赐告从容故里时。
筹策久为当世重，勋劳方受两宫知。
欲祈天锡公眉寿，更过芳莲叶上龟。

玉堂紫阁冠英游，身作三公未白头。
须向凤凰池上浴，岂容萧散咏林丘。

郭纶本蕃种，骑斗雄西戎。
流落初无罪，因循遂龙钟。
嘉州已经岁，见我涕无穷。
自言将家子，少小学弯弓。
长遇西鄙乱，走马救边烽。
手挑丈八矛，所往如投空。
平生事苦战，数与大寇逢。
昔在定川寨，贼来如群蜂。
万骑拥酋帅，自谓白相公。
挥兵取其元，模糊腥血红。
战胜士气振，赴敌如旋风。
蚩蚩毡裘将，不信勇且忠。
遥语相劝诱，一矢摧厥胸。
短兵接死地，日落沙尘蒙。
驰归不敢息，马口衔折锋。
谁知八尺躯，脱命万死中。
忽闻南蛮叛，羽檄行匆匆。
将兵赴危难，瘴雾不辞冲。
行经贺州城，寂寞无人踪。
攀堞莽不见，入据为筑墉。
一旦贼兵下，百计烧且攻。
三日不能陷，救至遂得通。
崎岖有成绩，元帅多异同。
有功不见赏，憔悴落巴賨。
已矣谁复信，言之气恟恟。
予不识郭纶，闻此为敛容。
一夫何足言，窃恐悲群雄。
此非介子推，安肯不计功。
郭纶未尝败，用之可前锋。

放舟沫江滨，往意念荆楚。
击鼓树两旗，势如远征戍。
纷纷上船人，𫇛急不容语。
余生虽江阳，未省至嘉树。
巉巉九顶峰，可爱不可住。
飞舟过山足，佛脚见江浒。
舟人尽敛容，竞欲揖其拇。
俄顷已不见，乌牛在中渚。
移舟近山阴，壁峭上无路。
云有古郭生，此地苦笺注。
区区辨虫鱼，尔雅细分缕。
洗砚去残墨，遍水如黑雾。
至今江上鱼，顶有遗墨处。
览物悲古人，嗟此空自苦。
余今方南行，朝夕事鸣𫇛。
至楚不复留，上马千里去。
谁能居深山，永与禽兽伍。
此事谁是非，行行重回顾。

放舟沫江滨，往意念荆楚。
击鼓树两旗，势如远征戍。
纷纷上船人，𫇛急不容语。
余生虽江阳，未省至嘉树。
巉巉九顶峰，可爱不可住。
飞舟过山足，佛脚见江浒。
舟人尽敛容，竞欲揖其拇。
俄顷已不见，乌牛在中渚。
移舟近山阴，壁峭上无路。
云有古郭生，此地苦笺注。
区区辨虫鱼，尔雅细分缕。
洗砚去残墨，遍水如黑雾。
至今江上鱼，顶有遗墨处。
览物悲古人，嗟此空自苦。
余今方南行，朝夕事鸣𫇛。
至楚不复留，上马千里去。
谁能居深山，永与禽兽伍。
此事谁是非，行行重回顾。

山胡拥苍毳，两耳白茸茸。
野树啼终日，黔山深几重。
啄溪探细石，噪虎上孤峰。
被执应多恨，筠笼仅不容。

舟行瞿唐口，两耳风鸣号。
渺然长江水，千里投一瓢。
峡门石为户，郁怒水力骄。
扁舟落中流，浩如一叶飘。
呼吸信奔浪，不复由长篙。
捩柁破𣸣旋，畏与乱石遭。
两山蹙相值，望之不容舠。
渐近乃可入，白盐最雄高。
草木皆倒生，哀叫悲玄猱。
白云缭长袖，零落如飞毛。
缅怀洚水年，惨蹙病有尧。
禹益决岷水，屡与山鬼鏖。
摧冈转大石，破地疏洪涛。
巉巉当道山，斩截肩尾销。
峭壁下无趾，连峰断修腰。
破处不生草，上不挂鸟巢。
水怪不尽戮，下有龙与鳌。
辽哉千万年，禹死遗迹牢。
岂必见河洛，开峡斯已劳。

洞前危径不容足，洞中明旷坐百人。
苍崖硉兀起成柱，乱石散列如惊麇。
清溪百丈下无路，水满沙土如鱼鳞。
夜深明月出山顶，下照洞口才及唇。
沉沉深黑若大屋，野老构火青如燐。
平明欲出迷上下，洞气飘乱为横云。
深山大泽亦有是，野鸟鸣噪孤熊蹲。
三人一去无复见，至今冠盖长满门。

泉源何从来，山下长溪发。
油然本无营，谁使自激冽。
茫茫九地底，大水浮一叶。
使水皆为泉，地已不胜泄。
应是众水中，独不容至洁。
涓涓自倾泻，奕奕见清澈。
石泓浄无尘，中有三尺雪。
下为百丈溪，冷不受鱼鳖。
脱衣浣中流，解我双足热。
乐哉泉上翁，大旱不知渴。

枯桑舒牙叶渐青，新蚕可浴日晴明。
前年器用随手败，今冬衣着及春营。
倾囷计口卖余粟，买箔还家待种生。
不惟箱篚供妇女，亦有鉏镈资男耕。
空巷无人斗容冶，六亲相见争邀迎。
酒肴劝属坊市满，鼓笛繁乱倡优狞。
蚕丛在时已如此，古人虽没谁敢更。
异方不见古风俗，但向陌上闻吹笙。

吾观天地间，万事同一理。
扁也工斫轮，乃知读文字。
我非画中师，偶亦识画旨。
勇怯不必同，要以各善耳。
壮马脱衔放平陆，步骤风雨百夫靡。
美人婉娩守闲独，不出庭户修容止。
女能嫣然笑倾国，马能一蹴致千里。
优柔自好勇自强，各自胜绝无彼此。
谁言王摩诘，乃过吴道子。
试谓道子来，置女所挟从软美。
道子掉头不肯应，刚杰我已足自恃。
雄奔不失驰，精妙实无比。
老僧寂灭生虑微，侍女闲洁非复婢。
丁宁勿相违，幸使二子齿。
二子遗迹今岂多，岐阳可贵能独备。
但使古壁常坚完，尘土虽积光艳长不毁。

堂后病石榴，及时亦开花。
身病花不齐，火候渐已差。
芳心竟未已，新萼缀枯槎。
谁言石榴病，乃久占年华。
邻家花最盛，早发岂容遮。
残红已零落，婀娜子如瓜。

洞门苍藓合，逼仄不容身。
传有虚明处，中藏窈窕人。
吹笙桥上月，拾翠洞南春。
往往来山下，萧然雨洒尘。

渼陂霜落鱼可掩，枯芡破盘蒲折剑。
巨斧敲冰已暗知，长叉刺浪那容闪。
鲸孙蛟子谁复惜，朱鬣金鳞漫如染。
邂逅相遭已失津，偶然一掉犹思堑。
嗟君游宦久羊炙，有似远行安野店。
得鱼未熟口流涎，岂有哀矜自欺僭。
人生饱足百事已，美味那令一朝欠。
少年勿笑贪匕箸，老病行看费针砭。
羊生悬骨空自饥，伯夷食菜有不赡。
清名惊世不益身，何异饮酰徒酷酽。

引水穿墙接竹梢，谷藏峰底大容瓢。
将流旋滴庐山瀑，已尽还来海上潮。
乱点落池惊睡觉，半山含润沃心焦。
瓦盆一斛何胜满，溢去犹能浸菊苗。

密雪来何晚，穷冬候欲差。
投空落细米，布地净平沙。
缭绕飞相著，重仍积暗加。
雨微花破碎，风细脚倾斜。
次第来如掺，冥蒙堕不哗。
燖鹅吹劲鞴，秀苇拂轻泪。
画字飘还没，团球暖旋窊。
出盐东海若，炼石古皇娲。
翻簸腾归骑，纷飘集晚鸦。
庭梅辨红萼，垅麦覆黄芽。
拨砌求新药，寻踪射伏{鹿/加}。
埋楼平尽脊，集树短留槎。
乱下曾何择，平铺欲尽遮。
欺贫寒入褐，恼客重添车。
积素聊成烛，烹甘强试茶。
病僧添晓钵，老令放晨衙。
融液曾何有，鲜明竟不奢。
积多还避井，化早发从畬。
溜滴檐垂箸，行观迳转蛇。
谁能相就醉，都市酒容赊。

欲见初容烛，将升尚有星。
渐高围渐小，云外转亭亭。

新年始是识君初，顾我尘埃正满裾。
谈辩未容朝夕听，情亲空愧往还书。
久闻笔阵无前敌，更拟诗坛托后车。
待得入城应少暇，相从有约定何如。

久爱闲居乐，兹行恐遂不。
上官容碌碌，饱食更悠悠。
枕畔书成癖，湖边柳散愁。
疏慵愧韩子，文字化潮州。

疏慵非敢独违时，野性颠狂不受羁。
犹有曲湖容笑傲，谁言与物苦参差。
水干生草曾非恶，鹤舞因风忽自怡。
最爱柳阴迟日暖，幅巾轻屦肯相随。

我公才不世，晚岁道尤高。
与物都无著，看书未觉劳。
微言精老易，奇韵喜庄骚。
杜叟诗篇在，唐人气力豪。
近时无沈宋，前辈蔑刘曹。
天骥精神稳，层台结构牢。
龙腾非有迹，鲸转自生涛。
浩荡来何极，雍容去若遨。
坛高真命将，毳乱始知髦。
白也空无敌，微之岂少褒。
论文开锦绣，赋命委蓬蒿。
初试中书日，旋闻鄜畤逃。
妻孥隔豺虎，关辅暗旌旄。
入蜀营三径，浮江寄一艘。
投人惭下舍，爱酒类东皋。
漂泊终浮梗，迂疏独钓鳌。
误身空有赋，掩胫惜无袍。
卷轴今何益，零丁昔未遭。
相如元群世，惠子谩临濠。
得失将谁怨，凭公付浊醪。

清淮浊汴争强雄，龟山下閟支祁宫。
高秋水来无远近，荡灭洲渚乘城墉。
千艘衔尾谁复惜，万人雨泣哀将穷。
城中古塔高百尺，下有蜕骨黄金容。
蛟龙百怪不敢近，回风倒浪归无踪。
越商胡贾岂知道，脱身献宝酬元功。
至人已立万物表，劫火仅置毛孔中。
区区淮汴亦何有，一挹可注沧溟东。
胡为尚与水族较，时出变怪惊愚聋。
於乎此意不可诘，仰观飞栱凌晴空。

夫子清贫不耐冬，书斋还费纸重重。
窗明晓日从教入，帐厚霜飙定不容。
京兆牛衣聊可藉，公孙布被旋须缝。
吴绫蜀锦非嫌汝，简淡为生要易供。

唐弊文初丧，书成法至今。
雍容趋圣处，深切可人心。
气力知难继，风流喜不淫。
悬知公欲谢，异说勇交侵。

去年渡江爱吴山，忽忘蜀道轻秦川。
钱塘后到山最胜，下枕湖水相萦旋。
坐疑吴会无复有，扁舟屡出凌涛渊。
今秋复入径山寺，势压众岭皆摧颠。
连峰沓嶂不知数，重重相抱如青莲。
散为云雾翳星斗，聚作潭井藏蜿蜒。
钦翁未到人迹绝，千里受记来安禅。
荒榛野草置茅屋，坐令海贾输金钱。
至今传法破烦恼，饱食过客容安眠。
解装投锡不复去，纷纷四合来乌鸢。
或言此处犹未好，海上人少无烦煎。
天台雁荡最深秀，水惊石瘦尤清便。
青山独往无不可，论说好丑徒纷然。
终当直去无远近，藤鞋竹杖聊穷年。

一锁楼中暗度秋，微官黾勉未能休。
笑谈容我聊纾放，文字凭君便去留。
杯酒淋漓已非敌，清诗窈眇更难酬。
东归犹得联征骑，同上嵩高望九州。

洛寺相从不出门，绕城空复记名园。
程文堆案晨兴早，竹簟连床夜雨喧。
归路逢僧暂容与，登山无力强扳援。
遥知别后都如梦，赖有君诗一一存。

湖色苍苍日向斜，烟波万状不容夸。
画船人去浮红叶，石径僧归蹑白蛇。

晚岁事游宦，相从未尝足。
羡君四海皆兄弟，栈中直木不容曲。
临安老令况同科，相逢岂厌樽中床。
潦倒谁怜涧底松，岁寒尚有霜前竹。
闻道渠家八丈夫，它日归耕免幽独。

庠斋三岁最无功，羞愧宣王禄万锺。
犹欲谈经谁复信，相招执籥更须从。
陈风清净眠真足，齐俗强梁懒不容。
久尔安闲长自怪，此行磨折信天工。

奏课西南最，分符江海冲。
往来观惠术，蟠错试余锋。
文字从堆案，樽罍强解容。
金山只隔水，时复听晨钟。

宦游东土暂相依，政役频烦会合稀。
每恃详明容老病，不堪羁旅送将归。
思亲道路宁论远，入蜀山河渐觉非。
我有旧庐江水上，因君聊复梦魂飞。

少年学诗书，晚岁探至道。
岂伊封疆臣，乃是廊庙宝。
苦恨富贵迟，声名得空早。
忆惟西羌桀，始建元戎纛。
恩威炳朝日，号令靡秋草。
功勋不容究，孤高易摧倒。
归来易三邦，但养胸中颢。
宁知北边将，还须用耆老。
春风吹旌旆，先声遍城堡。
往事安足惩，遗黎待公保。

西湖不放长竿入，群鱼空作淘河食。
渔人攘臂下前汀，荡漾清波浮两腋。
藕梢菱蔓不容网，箔作长围徒手得。
逡巡小舟十斛重，踊跃长鱼一夫力。
柳条穿颊洗黄金，鲙缕堆盘雪花积。
烧薤香橙巧相与，白饭青蔬甘莫逆。
食罢相携堤上步，将散重煎叶家白。
人生此事最便身，金印垂腰定何益。

山蹊容车箱，深入遂有得。
古寺依岩根，连峰转相揖。
樵苏草木尽，佛事亦萧瑟。
居僧麋鹿人，对客但羞涩。
双碑立风雨，八分存法则。
云昔义靖师，万里穷西域。
华严具多纸，归来手亲译。
蜕骨俨未移，至今存石室。
遗文尽法界，广大包万亿。
变化浩难名，丹青画京邑。
粲然共一理，眩晃莫能识。
末法渐衰微，徒使真人泣。

东来亦何求，聊欲观海岱。
海西尚千里，将行勇还退。
岱阴即齐疆，南往曾历块。
春深草木长，山暖冰雪溃。
中巷无居人，南亩释耕耒。
车徒八方至，尘坌百里内。
牛马汗淋漓，绮纨声綷縩。
喧阗六师合，汹涌众流汇。
无复问谁何，但自舍耽爱。
龙鸾画车服，贝玉饰冠佩。
骅骝蹴腾骞，幡旆飞晻暧。
腥膻及鱼鳖，琐细或蒲菜。
游墯愧无赍，技巧穷殊态。
纵观{目咢}未已，精意殚一酹。
出门青山屯，绕廊遗迹昧。
登封尚坛壝，古观写旗队。
戈矛认毫末，舒卷分向背。
雍容太平业，磊落丰碑在。
往事半蓬蒿，遗氓但悲慨。
回瞻最高峰，远谢徂徕对。
欲将有限力，一放目所迨。
天门四十里，预恐双足废。
三宿遂徘徊，归来欲谁怼。
前年道轘辕，直上嵩岭背。
中休强饮食，莫宿时盥颒。
稍知天宇宽，不觉人寰秽。
岁时未云久，筋骸老难再。
山林无不容，疲薾坐自碍。
自知俗缘深，毕老守阛阓。
何当御清风，不用车马载。

东来亦何求，聊欲观海岱。
海西尚千里，将行勇还退。
岱阴即齐疆，南往曾历块。
春深草木长，山暖冰雪溃。
中巷无居人，南亩释耕耒。
车徒八方至，尘坌百里内。
牛马汗淋漓，绮纨声綷縩。
喧阗六师合，汹涌众流汇。
无复问谁何，但自舍耽爱。
龙鸾画车服，贝玉饰冠佩。
骅骝蹴腾骞，幡旆飞晻暧。
腥膻及鱼鳖，琐细或蒲菜。
游墯愧无赍，技巧穷殊态。
纵观{目咢}未已，精意殚一酹。
出门青山屯，绕廊遗迹昧。
登封尚坛壝，古观写旗队。
戈矛认毫末，舒卷分向背。
雍容太平业，磊落丰碑在。
往事半蓬蒿，遗氓但悲慨。
回瞻最高峰，远谢徂徕对。
欲将有限力，一放目所迨。
天门四十里，预恐双足废。
三宿遂徘徊，归来欲谁怼。
前年道轘辕，直上嵩岭背。
中休强饮食，莫宿时盥颒。
稍知天宇宽，不觉人寰秽。
岁时未云久，筋骸老难再。
山林无不容，疲薾坐自碍。
自知俗缘深，毕老守阛阓。
何当御清风，不用车马载。

昔年旅南服，始识王荆州。
威动千里肃，恩宽行客留。
从容见少子，风采倾凡俦。
温然吐词气，已觉清且修。
不见十五年，相逢话百忧。
青衫走尘土，白发各满头。
新弃东海邑，愿从北诸侯。
北鄙事方伙，饥馑连戈矛。
盟好未可轻，念当事怀柔。
主将今老成，勉尽良计筹。

执热卧北窗，淋漓汗流注。
蛟龙遁水府，谁起叩天户。
偶然终日风，振扰北山雾。
崩腾转相轧，变化不容睹。
雷声运车毂，雨点倾豆黍。
逡巡溜河汉，指顾才笑语。
破屋少干床，茅苫固难御。
出门泥没足，此厄比邻溥。
苟令终岁熟，敢有今日怒。
晚照上东轩，清风袭虚庑。
微生免荷鉏，但喜脱烦暑。
农父更事多，缺塘已增土。

持节西南二十年，华堂遗像已苍然。
归来侍从三朝旧，老去雍容平地仙。
落笔纵横题壁处，诵诗清壮举杯前。
东游邂逅迎归旐，泪落城南下马阡。

尺棰西来垅亩中，驱驰力尽众兵冲。
旧封独守君臣义，故国长修俎豆容。
平日军声同破竹，少年心事喜摧锋。
锦衣眷恋多乡思，肯顾田家社酒醲。

客从南方来，信宿北方去。
手棹木兰舟，不顾长江雨。
江昏气阴黑，雨落无朝暮。
肃肃赴波涛，蒙蒙暗洲渚。
微凉入窗阖，斜吹湿蕉苎。
漂洒正纷纭，谈笑方容与。
不知江路长，但觉青山鹜。
客去浩难追，落日平西浦。
东游本无事，爱此山河古。
周旋樽俎欢，邂逅英豪聚。
兹游有遗趣，此乐恐宜屡。
贱仕迫程期，迁延防谴怒。
秋风日已至，轻舸行当具。
阴森古城曲，苍莽交流处。
悬知别时念，将行重回顾。
非缘一寸禄，应作三年住。

子嗟丘中亲艺麻，邵平东陵亲种瓜。
公今归去事农圃，亦种洛阳千本花。
修篁绕屋韵寒玉，平泉入畦纡卧蛇。
锦屏奇种𣃁岩窦，嵩高灵药移萌芽。
城中三月花事起，肩舆遍入公侯家。
浅红深紫相媚好，重楼多叶争矜夸。
一枝盈尺不论价，十千斗酒那容赊。
归来曳履苔径滑，醉倒闭门春日斜。
车轮班班走金毂，印绶若若趋朝衙。
世人不顾病杨绾，弟子独有穷侯芭。
终年著书未曾厌，一身独乐谁复加。
宦游嗟我久尘土，流转海角如浮槎。
归心每欲自投劾，孺子渐长能扶车。
过门有意奉谈笑，幅巾怀刺无袍𫖇。

箪瓢未改安贫性，凫绎犹传直道余。
不见失官愁戚戚，但闻高卧起徐徐。
居中旧厌军容讲，补外仍遭城旦书。
此去将身置何许，秋风未免忆鲈鱼。

建元一二间，多士四方至。
翩翩下鸿鹄，一一抱经纬。
功名更唯诺，爵禄相馈遗。
纵横圣贤业，磊落君臣意。
慷慨鲁诸生，雍容古君子。
扶摇云汉上，睥睨千万里。
入台霜凛然，不肯下词气。
失足青冥中，投命江湖里。
区区留都客，矫矫当世士。
空使往来人，叹息更相指。
我生本羁孤，无食强为吏。
褰裳避涂泥，十载守憔悴。
逝将老茅屋，何幸继前轨。
念君今尚然，顾我真当尔。
百年同一梦，穷达浪忧喜。
有酒慰离愁，贫贱非君耻。

可怜杜老贫无食，杖藜晓入春泥湿。
诸家厌客频恼人，往往闭门不得入。
我今贫与此老同，交游冷落谁相容。
幸君在此足游衍，终日骑马西复东。
送君仍令君置酒，如此贫交世安有。
君归速语王武子，因君回船置十斗。

我行未厌山东远，昔游历下今梁宛。
官如鸡肋浪奔驰，政似牛毛常黾勉。
幸公四年持使节，按行千里长相见。
鹰掣秋田伏兔惊，骥驰平野疲牛倦。
似怜多病与时违，未怪两州从事懒。
除书夺去一何速，归袖翩然不容挽。
黄河东注竭昆仑，钜野横流入州县。
民事萧条委浊流，扁舟出入随奔电。
回首应怀微禹忧，归朝且喜宁亲便。
公知齐楚即为鱼，劝筑宣防不宜缓。

面山负海古诸侯，信美东方第一州。
胜势未容秦地险，奇花仅比雒城优。
新丝出盎冬裘具，贡枣登场岁事休。
铃阁虚闲官酿熟，应容将佐得遨游。

面山负海古诸侯，信美东方第一州。
胜势未容秦地险，奇花仅比雒城优。
新丝出盎冬裘具，贡枣登场岁事休。
铃阁虚闲官酿熟，应容将佐得遨游。

持节忧邦刑，职业已自简。
下车摄留都，谈笑事亦办。
开轩揖佳客，退食事书卷。
为政曾几何，清风自无限。
官居岁月迫，归念湖湘远。
依依东轩竹，凛凛故人面。
诏书遂公私，使节许新换。
旧治行当经，家山企可见。
宦游得乡国，劳苦顾犹愿。
归旆正滂洋，行辀岂容缓。

发函宽大一封书，卧阁雍容三日余。
旋见雪花投夜落，未应天意与人疏。
瓦干淅淅初鸣霰，畦润渐渐想没鉏。
高会梁园遗胜在，早知词赋似相如。

蜀中耆旧今无几，相逢握手堪流涕。
倦游潦倒不还家，旧俗陵迟真委地。
钱荒粟帛贱如土，榷峻茶盐不成市。
诗书乡校变古法，节行故人安近利。
欲归长恐归不得，归去相欢定谁是。
低徊有似羊触藩，眷恋仅同鸡择米。
中山先生昔所爱，南都摄尹私相喜。
穷冬夜长一事无，灯火相从夜深睡。
读书万卷老不废，感遇百篇深有意。
俗吏惟知畏简书，穷途岂意逢君子。
春风归骑忽西顾，平日高谈应且止。
朝骑疋马事朝谒，莫就一床寻梦寐。
犹有城西范蜀公，买地城东种桃李。
花絮飞扬酒满壶，谈笑从容诗百纸。
红尘暗天独不知，白首相看两无愧。
古人避世金马门，何必柴车返田里。

萧萧华发映衰容，惭愧高僧叹不逢。
游宦终身空处处，尘埃何日退重重。
已甘憔悴鸡群鹤，犹胜劬劳旱岁龙。
回首不堪膏火热，试求甘露洒青松。

君家当盛时，画戟拥朱户。
中书十八年，清明日方午。
形容画云阁，功业载盟府。
中庭三槐在，遗迹百世睹。
子孙尽豪俊，岂类世寒𪧘。
胡为久邅厄，黾俛受侵侮。
往来两都间，奔走未安土。
愿言解缨绂，归去事农圃。
嘉禾根未拔，且忍俟甘雨。
拂衣走东皋，此语吾不取。
聊复放襟怀，清谈对僧麈。
躬耕未可言，知田顾乃父。

至后雨如泻，晴来热更多。
簿书霑汗垢，岩石思藤萝。
赖有祠宫静，时容俗客过。
老郎无不可，公子亦能和。
道胜还相接，禅迷屡见诃。
清凉生绝念，烦暑散沉疴。
古木便张幄，鸣禽巧当歌。
桃香呈绛颊，瓜熟裹青罗。
饭细经唇滑，茶新到腹薖。
剧谈时自笑，饱食更无它。
适意未应厌，后游真若何。
官居邻曲沼，田畎助清波。
晚照明疏柳，微风响众荷。
轻舟尚可载，小雨试渔蓑。

龙鸾仅比闽团酽，盐酪应嫌北俗粗。
采愧吴僧身似腊，点须越女手如酥。
舌根遗味轻浮齿，腋下清风稍袭肤。
七碗未容留客试，瓶中数问有余无。

南山李将军，疋马独行猎。
田中射虎豹，后骑不容蹑。
丈夫贵自遂，老大饶惊慑。
飘摇天地间，自视如一叶。
故人多东南，愿作扁舟涉。
忽蒙长篇赠，幸此倾盖接。
时世尚新奇，诗书存旧业。
南风吹清汴，西去无停楫。
恨不留君谈，一使众坐厌。
新诗苦清壮，欲和再三怯。
东都多名卿，投刺日盈笈。
一言苟合意，富贵出旬浃。
行看文石阶，高谈曳长衱。
辱赠但茫然，知君念疲薾。

闸空非有碍，水静为谁兴。
开闭偶然异，喧豗自不胜。
渊停初镜净，势转忽云崩。
脱隘尚容与，投深益沸腾。
玉山纷破碎，陈马急侵陵。
挟版千钧重，浮舟万斛升。
岸摇将落木，鱼困或投罾。
汹涌曾谁止，萧条远欲凝。
力争知必折，少待亦何能。
一发临流笑，微言早服膺。

信脚东游十二年，甘泉香稻忆归田。
行逢蜀井恍如梦，试煮山茶意自便。
短绠不收容盥濯，红泥仍许置清鲜。
早知乡味胜为客，游宦何须更着鞭。

姑熟溪头醉吟客，归作茅庵劣容席。
团团鹄卵中自明，窗前月出夜更清。
醉吟自作溪上语，不学拥鼻雒阳生。
诗成付与坐中读，知有清溪可终日。
作诗饮酒聊复同，谁来共枕溪中石。
圆天方地千万里，中与此间大相似。
嚣然一息不自停，水火雷风相灭起。
直须只作此庵看，歌罢曲肱还醉眠。
不用骑鲸学李白，东入沧海观桑田。

长江五月多风暴，欲行先看风日好。
此风忽作东南来，阴云如涌拨不开。
惊雷往还转车毂，狂波低昂起坑谷。
中流一叶那复持，卷舒已副天公知。
解帆转柁不容语，佛池口中幸可住。
须臾急雨变昏霾，柁师喜贺风已回。
澄溪不动萦白练，老木苍崖蔚葱蒨。
系舟茅屋得青蔬，试问钓船还有鱼。
开樽引满向妻子，明日复行未须怖。
阴阳开阖良等闲，扁舟谁令乘险艰。

西归犹未有菟裘，拟就南迁买一丘。
舟楫自能通蜀道，林泉真欲老黄州。
鱼多钓户应容贳，酒熟邻翁便可留。
从此莫言身外事，功名毕竟不如休。

相从恨不多，送我三十里。
车湖风雨交，松竹相披靡。
系舟枯木根，会面两王子。
嘉眉虽异郡，鸡犬固犹尔。
相逢勿空过，一醉不须起。
风涛未可涉，隔竹见奔驶。
渡江买羔豚，收网得鲂鲤。
朝畦甘瓠熟，冬盎香醪美。
乌菱不论价，白藕如泥耳。
谁言百口活，仰给一湖水。
夺官正无赖，生事应且尔。
卜居请连屋，扣户容屣履。
人生定何为，食足真已矣。
愆尤未见雪，世俗多相鄙。
买田信良计，蔬食期没齿。
手持一竿竹，分子长湖尾。

拨弃案头文字堆，晓晴山色四门开。
究怀民事老虽壮，俯首山城心已灰。
荆棘烧残桑柘出，狐狸去尽犬鸡来。
规模先遣通蹊隧，后乘应容众客陪。

治剧从容缓策衔，铃轩无事日清谈。
隼旟画戟明千里，纸帐绳床自一庵。
金奏屡陈容客和，玉山不动看宾酣。
我来邂逅逢宽政，忘却漂流身在南。

治剧从容缓策衔，铃轩无事日清谈。
隼旟画戟明千里，纸帐绳床自一庵。
金奏屡陈容客和，玉山不动看宾酣。
我来邂逅逢宽政，忘却漂流身在南。

黄钟巨挺两舂容，何幸幽居近学宫。
坐对江山增浩气，力追齐鲁欲同风。
颂诗闻道求何武，家法行看试左雄。
欲伴少年游矍相，奔军惭愧恐词穷。

六月江涛壁垒颓，苍崖翠甓就新台。
咄嗟双阙还依旧，咫尺群山信有材。
画戟风生两衙退，飞桥日出万人来。
不因毁圮催兴筑，谁见雍容治剧才。

厌居华屋住东庵，真味全胜食荠甘。
多病维摩长隠几，无心弥勒便同龛。
误游田舍空成笑，谬入僧房即欲参。
风霁不知吹有万，月明聊共影成三。
斋如小舫才容住，室类空囷定不贪。
拥褐放衙人寂寂，脱巾漉酒鬓𩭹𩭹。
画囊书帙堆窗案，药裹瓢樽挂壁蓝。
檐竹风霜曾不到，盆花蜂蝶未全谙。
公余野鹊惊初睡，宾醉佳人笑剧谈。
劝客巨觥那得避，和诗难韵不容探。
晓来霏雾连江气，冬后温风带岭岚。
去国屡成还蜀梦，忘忧惟有对公酣。
终身徇禄知何益，投檄归耕贫未堪。
借我此庵泥药灶，古书鸿宝试淮南。

厌居华屋住东庵，真味全胜食荠甘。
多病维摩长隠几，无心弥勒便同龛。
误游田舍空成笑，谬入僧房即欲参。
风霁不知吹有万，月明聊共影成三。
斋如小舫才容住，室类空囷定不贪。
拥褐放衙人寂寂，脱巾漉酒鬓𩭹𩭹。
画囊书帙堆窗案，药裹瓢樽挂壁蓝。
檐竹风霜曾不到，盆花蜂蝶未全谙。
公余野鹊惊初睡，宾醉佳人笑剧谈。
劝客巨觥那得避，和诗难韵不容探。
晓来霏雾连江气，冬后温风带岭岚。
去国屡成还蜀梦，忘忧惟有对公酣。
终身徇禄知何益，投檄归耕贫未堪。
借我此庵泥药灶，古书鸿宝试淮南。

山中三日雨，江水一丈高。
崩腾没洲渚，淫溢浸蓬蒿。
凌晨我有适，出门舟自操。
中廛已易肆，下道先容舠。
鸡犬萃坟冢，牛羊逾圈牢。
厨薪散流枿，囷米为浮糟。
卧席不遑卷，剥茧仍未缫。
老弱但坐视，闾里将安逃。
徙居共扰扰，来势方滔滔。
嗟余偶同病，哀尔为生劳。
晴日慰人愿，寒风送惊涛。
藩篱出旧趾，蠃蚌遗平皋。
流窜非择地，艰难理宜遭。
胡为苦戚戚，一夕生二毛。

无地容锥卓，年来转觉贫。
偶知珠在手，一任甑生尘。
窜逐非关性，颠狂却甚真。
此心谁复识，试语洞山人。

近山不作看山计，引水新成照水庵。
闭口忘言中自饱，安心度日更谁参。
简编围绕穿书蠹，窗户低回作茧蚕。
我亦一轩容膝住，敝裘粗饭有余甘。

病卧江干须带雪，老捻书卷眼生烟。
贫如陶令仍耽酒，穷似湘累不问天。
令弟近应怜废学，大兄昔许叩延年。
比闻蔬茹随僧供，相见能容醉后颠。

含露迎风惜不尝，故将赤日损容光。
红消白瘦香犹在，想见当年十八娘。

四大俱非五蕴空，身心河岳尽消镕。
病根何处容他住，日夜还将药石攻。

邻人渐熟容赊酒，故客亲留为种蔬。
住稳不论归有日，船通何患出无车。

东邻修竹野僧家，乱柳枯桑一径斜。
逐客惯曾迂短策，使君何事驻高牙。
萧条已似连村坞，邂逅应容设晚茶。
惭愧病夫无气力，隔墙空听吏兵哗。

北风吹雨雨不断，遍满虚空作飞霰。
纸窗独卧不成眠，茅屋无声时一泫。
鸟乌错莫寒未起，庭户空明夜惊旦。
重楼复阁烂生光，绝涧连山漫不见。
夹砌双杉洗更碧，满田碧草埋应烂。
城中闭户无履迹，市上孤烟数晨爨。
细排玉箸短垂檐，暗结轻冰时入研。
拨灰有客顾尊俎，迹兔何人试鹰犬。
未容行役扫车毂，应有老农歌麦饭。
一来江城若俄顷，四见白花飞面旋。
坐看酒瓮谁敢尝，归踏冰泥屡成溅。
年来桥板断不属，莫出肩舆足忧患。
到家昏黑空自笑，诉妇勤劳每长叹。
床头有酒未用沽，囊里无钱不劳算。
更令雪片大如手，终胜溪瘴长熏眼。
谒告犹能不出门，典衣共子成高宴。

少年漂泊马光禄，末路骞腾朱会稽。
儒术远追齐稷下，文词近比汉京西。
平生碑版无容继，此日铭诗谁为题。
试数庐陵门下士，十年零落晓星低。

道人何为者，阳狂时放言。
宝塔昔所构，铁券今尚存。
漫浪难究悉，孰知彼根源。
草庵劣容膝，俯仰拳肩跟。
无食辄行乞，一饱常闭门。
尔来二十年，未尝变寒温。
嗟哉岂徒然，此意未易言。
偶来一笑喜，但恐笑我昏。

行年五十治丘民，初学催科愧庙神。
无限青山不容隠，却看黄卷自怜贫。
雨余岭上云披絮，石浅溪头水蹙鳞。
指点县城如手大，门前五柳正摇春。

雨开石照正新磨，鸟度猿攀野客过。
忽见尘容应笑我，年来底事白须多。

对案青山云气腾，天将隙地养无能。
窗扉迎署梅将溜，虚市无人冷欲冰。
寂默忘言惭社燕，毰毸困睡比春鹰。
深知大府容衰病，复值年来蚕麦登。

黑龟赤凤早逢师，白发苍颜老不衰。
丹鼎一丸深自秘，紫芝三叶却先知。
烟熏晴日云容薄，色凝秋霜玉性奇。
何日刀圭救羸病，尽芟荆棘种交梨。

严公钓濑不容看，犹喜桐君有故山。
多病未须寻药录，从今学取衲僧闲。

我昔得罪迁南夷，性命顷刻存篙师。
风吹波荡到官舍，号呼谁复相闻知。
小园畜蚁防橘蠹，空庭养蜂收蜜脾。
读书一生空自笑，卖盐竟日那复词。
城中清溪可濯漱，城上连峰堪幕帷。
十千薄俸聊足用，鱼多米贱忧无訾。
东坡居士最岑寂，岌然深藂见狐罴。
坐隅止𫛳偶成赋，槃中食蟆时作诗。
怜君富贵可炙手，一时出走羞啜醨。
泽傍憔悴凡几岁，胸中芥蒂无一厘。
江山别来今久矣，不独能言能画之。
同朝执手不容久，笑我野马方受羁。
袖中短卷墨犹湿，傍人笑指吾侪痴。
方求农圃救贫病，它年未用讥樊迟。

兄诗有味剧隽永，和者仅同如画影。
短篇泉冽不容挹，长韵风吹忽千顷。
经年淮海定成集，走书道路未遑请。
相思半夜发清唱，醉墨平明照东省。
南来应带蜀冈泉，西信近得蒙山茗。
出郊一饭欢有余，去岁此时初到颍。

约己心全小，宽民德有余。
外家恩泽少，先后礼容虚。
原庙因前室，中朝避册书。
功名不胜纪，四谥叹犹疏。

江河浪如屋，要须沧海容。
可怜狄仁杰，犹复负娄公。

连山鄣吾北，二室分西东。
东山几何高，不为太室容。
西山为我低，少室见诸峰。
临轩一长叹，隠见由所逢。
试问山中人，二室竟谁雄。
雄雌久已定，分别徐亦空。
可怜汝阳酒，味与上国同。
游心四山外，寄适杯酒中。

客迷堕涧逢玉京，云行夭乔风号鸣。
暗中过尽石髓滑，惊喜观阙朝霞明。
东坡南去类此客，挤者力尽非求生。
偶然濒海少氛气，复有福地容躬耕。
诸侯历聘谢鲁叟，茅檐燕坐师老彭。
天枢旋结日珠重，人寰下视鸿毛轻。
俗缘渐觉冰雪解，元气乍复蛟虬狞。
远游脱屣入盖竹，初怪长史留家庭。
后来玉斧小儿子，亦入真诰参仙经。
试令子弟学诸许，还家不用剑阁铭。
洞天闻亦有图籍，但恐未免如公卿。
此心愿与世无事，不愿与世平不平。

我迁海康郡，犹在寰海中。
送君渡海南，风帆若张弓。
笑揖彼岸人，回首平生空。
平生定何有，此去未可穷。
惜无好勇夫，从此乘桴翁。
幽子疑龙虾，牙须竟谁雄。
闭门亦勿见，一嗅同香风。
晨朝饱粥饭，洗钵随僧钟。
有问何时归，兹焉若将终。
居家出家人，岂复怀儿童。
老聃真吾师，出入初犹龙。
笼樊顾甚密，俯首姑尔容。
众人指我笑，缰锁无此工。
一瞬千佛土，相期兜率宫。

客背有芳藂，开花不遗月。
何人纵寻斧，害意肯留枿。
偶乘秋雨滋，冒土见微茁。
猗猗抽条颖，颇欲傲寒冽。
势穷虽云病，根大未容拔。
我行天涯远，幸此城南茇。
小堂劣容卧，幽阁粗可蹑。
中无一寻空，外有四邻市。
窥墙数柚实，隔屋看椰叶。
葱蒨独兹苗，愍愍待其活。
及春见开敷，三嗅何忍折。

客背有芳藂，开花不遗月。
何人纵寻斧，害意肯留枿。
偶乘秋雨滋，冒土见微茁。
猗猗抽条颖，颇欲傲寒冽。
势穷虽云病，根大未容拔。
我行天涯远，幸此城南茇。
小堂劣容卧，幽阁粗可蹑。
中无一寻空，外有四邻市。
窥墙数柚实，隔屋看椰叶。
葱蒨独兹苗，愍愍待其活。
及春见开敷，三嗅何忍折。

逐客例幽忧，多年不洗沐。
予发栉无垢，身垢要须浴。
颠隮本天运，愤恨当谁复。
茅檐容病躯，稻饭饱枵腹。
形骸但癯瘁，气血尚丰足。
微阳阅九地，浮彩见双目。
枯槁如束薪，坚致比温玉。
长斋虽云净，阅月聊一沃。
石泉澣巾帨，土釜煮桃竹。
南窗日未移，困卧久弥熟。
华严有余帙，默坐心自读。
诸尘忽消尽，法界了无瞩。
恍如仰山翁，欲就沩叟卜。
犹恐堕声闻，大愿勤自督。

月缺年何久，龙飞事一新。
追崇名号正，同袝礼容均。
凤翣低迎日，龙輴细起尘。
都人知舜孝，拥绋尽霑巾。

我生发半白，四海无尺椽。
卞氏昔冠冕，子孙今萧然。
愿以栋宇余，救此朝夕悬。
顾我亦何有，较子差尚贤。
倾囊不复惜，扫地幸见捐。
南邻隔短墙，两孙存故廛。
松竹手自种，风霜岁逾坚。
幽花乱蜂蝶，古木嘶蜩蝉。
垂阴可数亩，成功几百年。
人心苦无厌，隠居恨未圆。
得之苟有命，老矣聊息肩。
畚土填隙穴，结茅苴漏穿。
粗尔容偃息，岂复求华鲜。
西归信已乎，永杂孙陈编。

避世山林中，衣草食芋栗。
奈何处朝市，日耗太仓积。
中心久自笑，公议肯相释。
终然幸宽政，尚许存寄秩。
经年汝南居，久与茅茨隔。
祠官一扫空，避就两皆失。
父子相携扶，里巷行可即。
屋敝且圬墙，蝗余尚遗粒。
交游忌点染，还往但亲戚。
闭门便衰病，杜口谢弹诘。
余年迫悬车，奏草屡濡笔。
籍中顾未敢，尔后傥容乞。
幽居足暇豫，肉食多忧栗。
永怀城东老，未尽长年术。

昔贤仕不遇，避世游金马。
嗟我独何为，不容在田野。
欹区寄汝南，落泊反长社。
东西俱畏人，何适可安者。
故庐已荆榛，遗垅但松槚。
颓龄迫衰暮，旧物一已舍。
安能为妻孥，辛苦问田舍。
平生事瞿昙，心外知皆假。
归休得溟渤，坐受百川泻。
何人实造物，未听相陶冶。

南邻竹甚茂，门巷不容宾。
悬印君当往，囊金我患贫。
翠旌稍乱起，犀角笋初匀。
不惜图书卖，端来作主人。

谁将修竹寄邻家，秋斫长竿春食芽。
旋筑高墙护鸡犬，稍容嵇阮醉喧哗。

茅檐有佳客，肃肃清风兴。
吾孙成均来，左右皆良朋。
为怜众兄弟，将冠未有称。
条枚失𪸕燎，中林化薪蒸。
老夫方苦贫，不办酒如渑。
夏田已失麦，种豆喜多蝇。
何以待君子，箪瓢容一升。
君来岂非误，门庭冷如冰。

济南书记今白须，岁节锺馗旧绿襦。
举手托天欣见雪，破鞋踏冻可怜渠。
滔滔时辈今黄壤，六六年华属老夫。
儿女未容翁便去，银瓶隔夜浸屠酥。

老去日添腰脚病，山翁服栗旧传方。
经霜斧刃全金气，插手丹田借火光。
入口锵鸣初未熟，低头咀噍不容忙。
客来为说晨兴晚，三咽徐收白玉浆。

阅遍时人身亦老，卷残旧历意茫然。
髭须白尽无添处，甲子重来又十年。
酒俭不容时一醉，堂成且喜夜安眠。
春秋似是平生事，屋壁深藏付后贤。

于公决狱多阴功，自知有子当三公，高作里门车马通。
定国精明有父风，饮酒一石耳目聪。
汉家宰相仍侯封，左右中兴始且终。
我家读书自我翁，耻言法律羞兵戎。
中年出入黄门中，智巧不足称愚忠，虽云寡过亦无功。
不忮不求心粗空，举世知我惟天工。
恃此知不累儿童，作门不庳亦不隆。
陋巷正与颜生同，势家笑唾傥见容。

君去我来吟赏地，盘溪环绕翠微中。
溪人似秘惊人语，不许从容一醉同。

玉华山谁穷远近，百里回旋势方尽。
削成苍玉倚青天，气象轩轩独奇俊。
黄河哮顑摧昆仑，一峰飘落如龙蹲。
白云低垂半岩腹，茫茫日轮平地奔。
惊湍瀑流飞辟历，松根巉岩裂石壁。
洞门昼闭不知深，仙人琼浆满杯碧。
饥鼯啼烟猿啸风，子规声哀愁满容。
山鸟嘤咛绕乔木，唯有黄鹤鸣噰噰。
翠华迢迢来避暑，飘然陵云欲轻举。
当时此地最清凉，九成翠微不足数。
玉鞘声断宫殿闲，大龙飞去髯难攀。
川峦如旧人事变，但见明月留空山。

丽藻高郑卫，专学美齐传。
容揄难有属，笔削少能干。

云容山色争奇□，远水遥天共落晖。

心如一片苗，是苗皆可植。
莫种谁堆培，莫容荆与棘。

万机俱罢付痴憨，踪迹常容野鹿参。
不脱麻衣拳作枕，几生梦在绿萝庵。

朝车皆有从，暮辙各有投。
茫茫声利区，贱客难独留。
岂无平生交，音容杳南州。
幽怀欲有诉，寤寐不可求。
追我夙昔欢，负子今日游。
勉矣尚有适，所困非所羞。

白首雍容侍从中，高怀常寄五湖东。
游文仙殿才终别，作牧稽山地更雄。
去国旌旗迎晓日，过家鲈橘正秋风。
异时治行如登用，故事西京有弱翁。

连床交语响舂容，激楚评骚彻晓钟。
绕宅金丝神共听，满潭雷雨剑初逢。
信知自有江山助，便欲长操几杖从。
俱是年家情不浅，依兰应许丐香浓。

突洽尘鱼生甑釜，十年都城困风土。
不辞挥汗过三伏，败屋怯听滂沱雨。
张侯作诗召清风，渴读如饮雪山乳。
笑我形容太瘦生，我亦悔前用心苦。
晁子迭唱亦起予，两人终日同堂语。
奈何拘学技艺穷，跛鳖欲趁骕骦舞。
魁然围腹贮文史，朝来气爽寛酒户。
为君急置槎头鳊，缕翠霖红落雕爼。

远民谁布上恩宽，一纸除书辍近班。
候骑百城瞻使节，壶浆十里过乡关。
云山缭绕讴吟外，铃阁从容指顾间。
密诏未从疏傅请，追锋行看日边还。

玉环晕月蟠长虹，飞沙卷土号阴风。
黄云幂幂翳晴空，屋头唧唧鸣寒虫。
天符夜下扶桑宫，玄冥震怒鞭鱼龙。
鱼龙飞出沧海底，咄嗟如律愁神公。
急{奭斗}北斗卷云汉，凌澌卷入天瓢中。
椎璋碎六华，剪出寒珑璁。
翩翩作穗大如手，千奇万巧难形容。
恍如堕我银沙界，清光皓夜寒朣胧。
肝肠作祟耿无寐，试把往事间追穷。
男儿生须衔枚卷甲臂雕兮，径热虎穴策奇功。
不然羊羔酒帐玻璃钟，侍儿醉脸潮春红。
谁能蹇驴驼著灞陵东，骨相酸寒愁煞侬。
屏山正吐黄虀气，笑倒坐间亡是公。

尝闻赵清献，恤孤慰亡友。
至今西蜀人，谈美不容口。
二喻出儒家，清贫一无有。
零丁依老姑，破屋僧堂后。
相对诵诗书，未尝窥户牖。
圭折玉弥方，山寒松更茂。
县宰初闻名，咨嗟为之久。
从容语其配，夫人曾见否。
长者二十三，次亦十八九。
青裾长蔽膝，荆簪短在首。
我欲效清献，言不为人取。
近于吾邑中，选婿得豪右。
夫人相宰意，鱼蔬荐樽酒。
屈致二喻来，呼名老与寿。
女子当有行，诗称远父母。
饥寒日月长，蓬荜风雨漏。
大喻前致词，洒泪湿衣袖。
荷德固已深，缄情亦须剖。
上言亲未葬，心欲土自负。
下述妹未笄，{女旬/子}{女旬/子}无傅姆。
还家复献书，自叙贫且陋。
铅华世所悦，铜臭非吾偶。
肯效闾闬间，碌碌逐鸡狗。
世无梁伯鸾，应嫌孟光丑。
孔明若再生，承女甘箕帚。
陈义一何高，夫人惊拊手。
至今书稿在，光辉射星斗。
董子慕高风，喜曰真吾妇。
吾亲双白髪，吾弟室未授。
眷言姊妹贤，可以相先后。
五两币虽轻，意则千金厚。
辎轩双造门，观者竞奔走。
女子尚能尔，男儿宜自守。
重聘或不来，岂欲终畎亩。
畜德尚未充，高位亦虚受。
寄语事君者，慎勿轻去就。

尝闻赵清献，恤孤慰亡友。
至今西蜀人，谈美不容口。
二喻出儒家，清贫一无有。
零丁依老姑，破屋僧堂后。
相对诵诗书，未尝窥户牖。
圭折玉弥方，山寒松更茂。
县宰初闻名，咨嗟为之久。
从容语其配，夫人曾见否。
长者二十三，次亦十八九。
青裾长蔽膝，荆簪短在首。
我欲效清献，言不为人取。
近于吾邑中，选婿得豪右。
夫人相宰意，鱼蔬荐樽酒。
屈致二喻来，呼名老与寿。
女子当有行，诗称远父母。
饥寒日月长，蓬荜风雨漏。
大喻前致词，洒泪湿衣袖。
荷德固已深，缄情亦须剖。
上言亲未葬，心欲土自负。
下述妹未笄，{女旬/子}{女旬/子}无傅姆。
还家复献书，自叙贫且陋。
铅华世所悦，铜臭非吾偶。
肯效闾闬间，碌碌逐鸡狗。
世无梁伯鸾，应嫌孟光丑。
孔明若再生，承女甘箕帚。
陈义一何高，夫人惊拊手。
至今书稿在，光辉射星斗。
董子慕高风，喜曰真吾妇。
吾亲双白髪，吾弟室未授。
眷言姊妹贤，可以相先后。
五两币虽轻，意则千金厚。
辎轩双造门，观者竞奔走。
女子尚能尔，男儿宜自守。
重聘或不来，岂欲终畎亩。
畜德尚未充，高位亦虚受。
寄语事君者，慎勿轻去就。

雍容青琐汉儒臣，出牧东南七郡民。
秘府内分龙节贵，故乡朝看锦衣新。
湖山动色迎诗老，牛酒均欢慰路人。
岂愧能名循吏后，应留美化大江滨。
相逢日下黄门省，回首风前画鹢津。
未省行春周泽国，即听鸣玉上枫宸。

范蠡不归吴，鲁连东泛海。
当其纵目时，长有青山在。
我今囚一官，宅舍不容改。
尘嚣日侵陵，视听乏爽垲。
天机能几何，与物相葅醢。
当求景物净，以涤身心凂。
县南山不远，溪口石可采。
叠累亦成形，依稀聊自绐。
寒余洞泉脉，绿帯天边蔼。
翠壁渐孱颜，奇峰何{山畾}嵬。
乔林相隐映，亭院生光彩。
笑揖浮丘翁，霓旌如可待。
区区浃时力，直欲凌真宰。
稍全仁者乐，未恤儿軰骇。
又动江南思，匡庐田已买。

萱堂有秋花，对客如劝侑。
人生本多事，更以百忧副。
愔愔横天壤，扰扰迷刻漏。
倾地救海涸，掲柱支山仆。
徒将一心淑，日与万虑鬭。
不如偷余闲，来此玩孤秀。
荧荧千明缸，照映相前后。
凝气粲如笑，泣露乱欲溜。
颓然寓远怀，可以消永昼。
吾兄儒林杰，器业包宇宙。
﨑岖从远宦，为国警边候。
飞沙蔽城隍，积雪冷襟袖。
颇思东南州，水竹两幽茂。
楼台压江涛，窗户排云岫。
翘瞻不可见，梦想劳头脰。
樊笼送飞鸿，槛井看腾狖。
暂凭时景佳，寛此腰围瘦。
吾侪所至乐，未厌夷居陋。
宾侣时可邀，从容醉方酭。

开元太平无兵戎，真人味道希夷中。
人间之乐已饶足，惟有青霄未追逐。
坐中谁似叶先生，以气为粮常辟谷。
朝登员峤夕昆仑，只与神游不要人。
忽逢邀携看月去，缥缈虚空生紫云。
蟾宫竟不容久住，仙乐飘飘送回去。
归来宫漏未移更，甲帐明釭宛如故。
汾水悲歌仙不成，梨园空没有遗声。
红尘如海涨朝市，从此无人游玉京。

楚水绿涵天，群山霭而秀。
君行当何之，我谒惭已后。
轻舟翻然来，喜气泻襟袖。
问知道途远，惊我形容瘦。
骎骎光景驰，暮夜逐清昼。
嵩衡犹可秃，须鬓岂长茂。
惟其寸心在，皎日经宇宙。
持荪可相慰，不必倾醇酎。
君家多冠冕，煜煜五公胄。
声华满天都，名字在英彀。
登科况肩随，两纪词场旧。
谁云班荆乐，却叹掺袪骤。
荆民日安堵，汉政多寛宥。
饮酒祝无何，千篇迟归奏。

西江之水何悠悠，下与江南为一州。
□□□□□□□，正以彭泽为襟喉。
千川百谷所合庾，尽倾此泽如杯瓯。
鸣声唶唶光油油，不知其下有底不。
昔人有卷长绳投，系以南山之巨石，百尺不彻深潭湫。
□□□□□□□，颇疑潜行通十洲。
不然何此弹丸地，吸彼尾闾曾不休。
城南十里山更稠，如立象马如驱牛。
下饮长江势不竭，无始以来向东流。
旋湾触抵劲且遒，虎眼倒射惊沙鸥。
鼋鼍虽轻不能游，而况往复之行舟。
下水从容势犹可，上水辛勤人更愁。
祠神皆以北风求，不尔岂但须臾留。
天公颇知元元忧，胡不推山作平地，两辟旁野为通沟。
征行万里皆帖妥，灵扬之威从可收。
阴官闻我言，骇汗盈臂韝。
洒为猛雨沃四野，惊雷夜震波澜滮。
我舌阁且凝，久病竟不瘳。
强为短歌题柿叶，欲凭双鲤寄阳侯。

雷震于天，石陨于山。
石则何罪，龙殛石间。
容而不拒，石则有愆。
毋谓恢广，不察神奸。
想方震时，大雨溢川。
万里晦冥，风霆后先。
独恨不及，徙倚纵观。
睨而不惊，知神之全。
余后过之，间四十年。
乃记其始，以永其传。

羌儿吹笛作龙吟，中有太古之纯音。
伊人已死笛仍在，千古月明江水深。
谁知巧匠寻山谷，蹙踏溪云采明玉。
云谷之竹色黯黯，浅紫轻红花映雨。
正声隠显初无端，造化推移指法间。
黄锺妍美霜朝暖，无射凄凉暑月寒。
轺车走遍天南北，此笛此声何处得。
韬之湘竹川锦囊，广坐聊持衒宾客。
弘农学士九尺长，颊颧山起鬓髯张。
从容奏罢阳春曲，气衰坦腹眠绳床。
由来雅器自有合，不与教坊管弦杂。
君不见开元名臣宋侍中，手挥羯鼓疾如风。

鞍马覆山黑，旌旗垂野红。
问远谁当行，太守临蜀中。
太守时之豪，学博文章工。
人事未称遂，﨑岖已巴东。
公年方六十，皎皎头如童。
不服何首乌，自有夜气充。
丹田芙蕖开，余光发形容。
推此见治民，亦与治身同。
以静镇浮躁，以仁苏疲癃。
一夫无向隅，四野常年丰。
间出作遨头，伐击鼓与钟。
远民生爱敬，有古循吏风。
岂止招学徒，区区继文翁。

溪上一杯酒，送君今几时。
譬如霜林箨，浩荡从风吹。
初飘清湘濵，今落浊汴湄。
蹉跎虽渐老，相见更容怡。
尚赖城市俗，篮舆远追随。
鸣驺惊雁鹜，笑语在空陂。
会食古道场，僧房静帘帷。
败荷覆一水，落叶鸣轩墀。
偶坐亦无事，幽来更何之。
旁有宋襄墓，高坟映深祠。
炉烟已寂寞，拱木相蔽亏。
意象宛如在，兴亡真可悲。
寥寥千余年，华采几纷披。
有如蛙争水，顷刻成枯池。
池尽复为陆，陆黍秋离离。
追惟泓之战，语阔气甚夷。
狗颈不急搦，干将仍倒持。
欲将乌合众，慕彼鹰扬师。
首领几不完，身复为囚羁。
好大不量力，荒哉徒尔为。
曾不如勾践，潜军卷旌麾。
夜上姑苏台，吴人犹不知。
用兵贵权谋，高言竟何施。
从兹以名邑，留作永世规。
隧道仿佛在，披榛犹可窥。
陈迹何足究，吾侪宁好奇。
又上金山殿，平瞰天一涯。
横𩙪响群铎，惊鸟投深枝。
清兴乘未尽，夕阳已纷驰。
流水复相促，扁舟从此移。
怒号入旅枕，先声戒寒期。
相过不可得，况复穷游嬉。
后会果安在，张本以今诗。

{禜示=石}渠斜与昆河接，河远渠悭几可涉。
狂霖一涨高十寻，迅泻东来比三峡。
崩腾下与淮泗会，清泚亦容伊雒杂。
横空九阙真垂虹，怒卷千艘如败叶。
祇堪平地看汹涌，何事乘危理舟楫。
共夫鹅鹳行天上，遥与谷中相应答。
但忧心手一乖迕，巨舶高樯两摧折。
而余进退久安命，掲厉以望初不慑。
妻孥亦已惯江湖，笑语犹如泛山狭。
鸣弓击柝惊夜盗，掘茹捞𫚥佐晨馌。
时登绝迳步榆柳，或面荒陂看凫鸭。
我生东南趣向野，挥弄清溪看苕霅。
枕流漱石真所便，履浊凌险终未惬。
觚棱渐喜金阙近，釜甑何忧米塩乏。
浑如海客泛枯槎，缭绕明河望阊阖。

石磴不容步，乔林森回还。
闻昔有威凤，养羽留此山。
乘此去翺翔，得意今不还。
余音落何处，尚在云泉间。
陈迹虽可寻，飞辙谁能攀。

非才最忝预高年，分务由来近挂冠。
敢造钜贤论轨躅，幸依都府得盘桓。
篇章捧和惭风雅，眷待优隆荷岁寒。
傥许衰容参盛列，愿凭绘事永传看。

南无十方三世佛，南无本师大牟尼。
南无西方安乐刹，阿弥陀佛十力尊。
南无过去无数劫，彼世世灯观世音。
诸佛慧眼第一净，以不二相观三界。
如实见我归命礼，成就大愿护众生。
南无一切法宝海，无边无尽解脱门。
南无总持功德藏，三世十方诸佛印。
消除三障无诸恶，五眼具足成菩提。
未来际劫誓修行，普使众生获无畏。
南无文殊普贤尊，一切智行圆满海。
金刚藏及金刚手，得大势等诸大士。
声闻辟支贤圣众，愿以慈眼普瞻视。
我今南无赞三宝，为欲深游大悲海。
南无大悲救厄者，昔曾值佛观世音。
入彼如来所入门，故佛授与同名号。
从闻解脱六尘缚，如声度垣不能碍。
由斯遍入微尘国，普现微尘自在身。
一一身宣总持句，施与众生无畏法。
是故娑婆世界中，皆号为施无畏者。
我昔经中值密言，能除三障名消伏。
佛称功德难思议，故我常持不敢忘。
誓向当来大劫海，遍将此句救诸苦。
为求大士加持力，故造栴檀持咒形。
烁迦罗首金色容，具足七数端严相。
母陀罗臂百千福，次第有六捉持异。
贝多叶经并宝印，华果澡罐及杨枝。
无隙白檀雕所成，一一皆合契经造。
及状我身长跪地，顶戴吉祥安乐人。
观世音名依定实，必闻我今发大愿。
牟尼经像比丘僧，愿住世间常不灭。
护持国土与众生，普令摄取菩提愿。
三宝神咒天龙等，大悲感应大誓力。
一切同护圣尊仪，犹若金刚常不坏。
如是成就十四愿，悉为菩提及含识。
南无闻名救厄者，南无世间慈悲父。
南无施我无畏力，南无令我满诸愿。
闻名见身心念者，南无一切无空过。
我今次第说所愿，尊应一一遍垂听。

禅家真隠处，翠谷倚城隍。
海近云归早，山孤鸟去长。
石当泉脉润，风度柏枝香。
此地容吾否，中霄去意狂。

凤池初下陟孱颜，虎寺重游启旧关。
金钺传呼投钓渚，宝天辉映读书山。
卧龙昔日曾三顾，辽鹤千年始一还。
应为苍生须再起，草堂萝幄讵容闲。

官舍如僧舍，翛然万虑清。
等闲无客到，容易有苔生。

曾此焚香动圣容。

戴了宫花赋了诗，不容重睹赭黄衣。
无聊独出金门去，恰似当年下第归。

师住天台寺，天台水石幽。
眼前皆胜境，门下尽名流。
法号君恩赐，精蓝国力修。
渡杯来凤阙，振锡谒珠旒。
内殿从容对，神都委曲游。
高僧类云鹤，归思在林丘。
御札全编得，宸毫几处收。
遥思到时节，烟树赤城秋。

白麻初降紫宸中，簪组相惊帝泽丰。
骤陟将坛知运偶，久尘台席愧材庸。
桑榆便觉人间别，旌戟犹疑梦里逢。
已是都城耸荣观，更颁天唱耀戎容。

天道弛张中，为箕学有宗。
六材皆妙物，三制尽良工。
招我见诗意，遗人观礼容。
弨兮辞且美，帝赉示畴庸。

五善贵和容，荣观萃泽宫。
循声知得礼，上列见多功。
尽志三正内，矜能一发中。
无轻秉筹者，百中出群公。

着位时专绝，铺筵罄恪恭。
鲁堂曾子避，汉殿戴凭重。
黼绣矜华靡，莞茅助礼容。
轩皇膺帝锡，瑶彩映昂颙。

积润容零露，无涯任酌蠡。
浮空长浴日，表圣不扬波。
江汉源流众，蕃夷岛屿多。
客槎如可泛，咫尺是星河。

吾皇宽大容尸素，乞与江城不计年。

懿辞硕画播朝中，造膝询谋礼遇丰。
文石延登彰顺美，高牙前导表畴庸。
书生仗钺今尤贵，旧里分符古罕逢。
昼锦买臣安敢比，黄枢早日接从容。

羽叶笼盘石，虬枝拂画堂。
夜声含素瑟，晓影逼扶桑。
好借鸾为瑞，无容麝损香。
宁知千载后，祇美召公棠。

{车献}{车献}风檐乳燕翔，浴兰衣绤簟流黄。
云容倏变千峰险，草色相沿百带长。
旋制紫荷供橐笔，暗移神蔡忍搘床。
思君祇欲倾家酿，待警同谁赋柏梁。

华池阿阁不相容，浊水清尘恨莫穷。
明月自新班女扇，行云无柰楚王风。
乳鶑啼晓销兰炷，媚蝶伤春失蕙丛。
纵使多才如子建，祇能援笔赋惊鸿。

庭中嘉树发华滋，可要螳螂共此时。
翼薄乍舒宫女鬓，蜕轻全解羽人尸。
风来玉女乌先转，露下金茎鹤未知。
日永声长兼夜思，肯容潘岳到秋悲。

暂困秦王痔，无疑广客蛇。
职清唐内相，宅僻鲁东家。
行药虹梁阔，披襟蕙径斜。
香凝虚白室，露泫紫微花。
冰饮何尝热，琼餐益自嘉。
熊经仙有术，龟息寿无涯。
珍簟裁湘竹，轻巾覆越纱。
逍遥成雅咏，属和肯容巴。

华林家声世不渝，云仍次第秉鱼须。
乌衣门大容高盖，蝌蚪书多聚硕儒。
里巷当今为甲族，风烟从古是仙都。
岂惟一榻留徐孺，食客三千兼鲙鲈。

金釭焰短风幕斜，栖乌啼月声鸦鸦。
玉人宝瑟掩不弄，背窗红泪飘兰花。
锦机挑字相思意，欲托南风到辽水。
黄龙梦断春意劳，渺邈音容隔千里。

玄玉琢为池，潭潭可容尺。
圆侵震泽璞，润带端溪色。
麟台雠书御史孙，挥毫应敌妙语言。
滔滔百丈洪河翻，助宝以泓还骏奔。
君王侧席明光殿，直言傥有公卿荐。
区区边计不须陈，亦论皇王继家传。

公家两贤涉世久，六马从容辔在手。
驱驰有节心有常，进退不随人左右。
十年挫抑心不回，方知有胆大如斗。
鸾坡凤阁蔚相望，灿灿奎璧连晶光。
我家辛勤出寒乡，斥鷃未易追翺翔，莫将沧溟比坳堂。

川险固可畏，顺风胡不行。
维舟雁翅浦，安此水一泓。
宗悫万里意，谢安江海情。
子何独惴惴，不慕天地鹏。
传闻此洲外，飞廉正豪横。
万马拖缟练，千山雪翻崩。
舟师亦无苦，老子悲震惊。
此语真不迁，我懐谅难胜。
从容把卮酒，坐对离骚经。
起见皖山曲，沉沉夕烟生。
开帘待明月，穏听波澜声。

古县居人少，归轩喜气多。
连天皆秫黍，盖水有莲荷。
宿雨云容薄，微风日气和。
征行不辞远，所得是吟哦。

岭路蟠蟠石似龙，亭轩更在最高峰。
九江山水吾家近，四祖烟霞晚色浓。
吟兴不惟夸美景，行人当为破愁容。
前村有酒青帘远，强饮岩间水一锺。

茂林新幄翠重重，犹有残花掩映红。
庭馆渐虚容散涉，时攀园果作狙公。

虢略先生不讳穷，咏歌尧舜与时逢。
传呼满道今为使，敛板登门亦见容。
南浦清波辉玉树，西斋新酿入金锺。
临分警戒言尤切，似欲驱驰叔夜慵。

鲁国𫚚生与俗同，何尝孤讦慕龙逢。
邑佳不及陶彭泽，官小差肩邴曼容。
故国安栖无一瓦，高堂失养感千锺。
贤豪见顾何恢廓，自冩新诗慰病慵。

清谈衮衮思无穷，浑似饶阳邑下逢。
霜重湖天初凛冽，夜长樽酒更从容。
新编自富诗千首，岩邑今饶亩一锺。
兀坐江城随五斗，肯忧紫囗囗衣慵。

曾持金节抚淮壖，磊落英姿正少年。
万里风鸿看振翼，一时毫素冠凌烟。
新祠更慰舟人望，遗像仍从幕客传。
精爽威容俱不泯，今骑箕尾在青天。

满眼青湘浸绿苔，谁家篱援坼寒梅。
天容婉美霜云薄，己逗春光入望来。

舟在此溪滨，披图看愈亲。
须知堂上客，便是画中人。
潇洒苍葭映，舂容碧浪春。
秀山旁发派，秋浦净为邻。
飞鹭来窥影，游鱼可数鳞。
饮阑须卷去，聊以辟京尘。

朝论方知子，哀哉疾不瘳。
歌闻湘浦些，魂返岱宗游。
文雅承三世，渊源见九流。
音容如可接，图像在瀛洲。

杳杳芜城起暮钟，亭亭华月照秋容。
便疑碧海依墙堑，云水情知隔万重。

京都久客忆归频，凖拟江南看早春。
多病余生万事已，起惊芳意一番新。
东湖水满鱼应乐，南浦波明柳自匀。
玉脸芙蕖容易得，要须叮嘱养花人。

还乡同赴紫宸朝，笑语从容慰寂寥。
白发侵凌今满鉴，青春羁旅旧连镳。
易江小隠西园在，湘浦新除道路遥。
老境不堪论契阔，东风官柳乱堤桥。

啾啾黄雀在枝间，岁晚荒郊怨苦寒。
容易惊飞无处所，人家曾借画图看。

瑞云灵迹久荒芜，琳馆重开耸碧虚。
邂逅马蹄过胜境，纷纭人世得仙居。
异花重叠春辉早，乔木森阴晚景疏。
金阙瑶台不容久，归来风驭冷襟裾。

寂寞郊居远，晨晡四马驰。
日惊东逝水，心感岁寒枝。
霜色朝如洗，云容莫不怡。
梁园将密雪，不饮亦奚为。

羁旅悠悠岁月残，胜游无复似西山。
从容把酒来天上，滴沥鸣泉满坐间。
醉思随风飘碧落，离襟和月堕荒湾。
遥应蜡屐频登览，簿领无忧多昼闲。

当年容与乐虞庠，今日抡才道更光。
但爱襟怀无岸谷，不知衔位带风霜。
气锺海上仙山秀，袍拥天边玉树香。
衡鉴赖公归一律，明朝归马快腾骧。

京尘不可久，得地海潮东。
市郭沧溟上，庵岩翠嶂中。
江瑶如切玉，越女不施红。
官事从容了，时当作醉翁。

衡门咫尺限闗河，此地平时匹马过。
欲把尘埃比山岳，宁辞羽翮寄罝罗。
华堂翠幕供闲燕，明月清风伴啸歌。
拟写秋容须笔力，新诗句句似阴何。

一雪初干晓日红，行人争道已憧憧。
泥萦马足行初踬，寒犯貂裘力正浓。
地逼新阳虽喜气，云垂沧海更愁容。
便应买酒邀俦侣，烂醉高眠群玉峰。

东皇点缀一何工，飞下琪花顷刻中。
变尽楼台成夜月，不容车马竞春风。
崎岖广市黄泥污，冷淡群山彩日红。
野叟相逢应更喜，从来盈尺瑞年丰。

此身萍梗厌漂流，惭寄浔阳江上头。
胜景长年闗梦寐，轻裘何日返林丘。
扶摇莫作扶摇计，朴樕应容朴樕投。
徙倚高楼情不极，恰如王粲在荆州。

画舸西河载酒回，东篱持菊待君来。
何知顷刻成千古，不及従容共一杯。
羁旅梦魂难际接，平生交分但悲哀。
中年万事长心恶，何处愁眉得暂开。

夜枕唯便睡，晨窗不展书。
学文真渐懒，与世况全疏。
老合耕山涧，恩容寄石渠。
飡毡亦堪饱，不叹食无鱼。

治才优似尹京年，余思吟哦入彩笺。
元帅子孙真将种，翰林风格自天仙。
追随尽腊无留刻，挥染香煤有剩妍。
尽是从容雅歌事，铭功何苦勒燕然。

秋风解烦暑，尊俎可从容。
尽会青云士，来游群玉峰。
琅函窥一一，金钥发重重。
四库传观喜，惟应吏困供。

侍从荣依日月光，更因盘错试锋铓。
谏书不上时无事，讼缿无留日倍长。
旧好葭莩容间见，新篇锦绣得家藏。
自惭思涸无高韵，蒿管何因拟凤凰。

大暑投官亭，堂皇已颓折。
盘桓倚门户，坐以一筦席。
昊天多清风，至此何悭惜。
及我无分寸，挥汗已盈尺。
较之渴仆长途间，犹赖此中容少息。
嗟我不如亭前马，稳嚼青刍柳阴下。
又不如东家养画眉，雕笼彩画近帘帷。
一身扰扰南复北，凌寒涉暑常奔驰。
寒犹幸可沃以酒，暑真可畏非良时。

上圣隆西眷，中朝报钜贤。
三刀重梦寐，四国赖蕃宣。
自昔方隅远，惟公惠泽偏。
弦歌初抚字，使节再聨翩。
召父深仁浃，文翁美化全。
南圗回海浪，北极上星躔。
霖雨苏群物，卿云被八埏。
从容方论道，引避不居权。
忠驭何频叱，行帷义一褰。
漏天开雾雨，烧栈扫云烟。
玉垒山横雪，罗江水映绵。
闾阎瞻冕服，父老识旌旃。
清静尝能理，烦苛冀尽蠲。
销兵无吠警，含哺但安眠。
富庶宁加此，功名固有焉。
岂惟私蜀土，伫更秉陶甄。

去年使河东，饮饯天始秋。
今年使河北，复作萧寺游。
愧我燕居息，送公频按州。
雍容鹓鹭列，环珮鸣琅球。
岂知勤徒御，与国扬王休。
譬如果适口，安问梨与榴。
此行功名会，肯使岁月流。
载酒都门饯，行当迓归辀。

晨入金华暮浴堂，声容不动笔奔忙。
星间忽降龙衔耀，天上重分玉醴香。
欲炧寒宵宫漏永，半酣归梦蜀山长。
起看绛阙银河晓，山立千官拱未央。

八公淮水留丹灶，四皓商山余紫芝。
嵩岭今成花炼术，周原空咏堇如饴。
容颜冰雪端能变，心肺尘埃信可治。
多病直疑生羽翼，更纡仙客上清词。

尧天云汉炳文章，亲学严师款上庠。
万乘及门先降辇，诸生望日俨成行。
三雍盛典遵前训，千古元龟鉴逸王。
儒服观光真幸会，为容深愧鲁高堂。

忆昔仁皇凭玉几，延和春昼神龙起。
赭袍黄伞放诸生，却下红帘半天里。
君为第二惊众人，愧我非才居后尘。
题名桂籍皆年少，有似鹤鸿毛羽新。
尔来四朝三十载，相逢何怪容颜改。
昭陵拱木郁参天，麟阁名臣几人在。
侍从同登白玉除，毎思夙昔梦华胥。
君今出作八州牧，千里旌旗引舳舻。
淮阳卧治岂当久，宣室夜召终非踈。
下车先表崔节妇，助我汗简成新书。

山行水逶迤，郁屈如盘龙。
缘谿夹修竹，被岭多长松。
悬门倚岩石，终日对青峰。
初仕昔为宰，读书过三冬。
忘机狎鸥鸟，劝稼亲老农。
讼庭可罗雀，铜印苍藓封。
尔来三十年，梦想幽人踪。
风尘京洛间，邑子或相逢。
晚岁上玉堂，天门深九重。
缅思寒潭碧，一洗我心胸。
送子西南归，恨无羽翼从。
为我谢邦人，今愧白髪容。

苏公沧洲趣，日夕懐山阴。
公堂植珍木，寄梦天姥岑。
亭亭碧玉干，气象俯乔林。
雷霆已难拔，霜雪何敢侵。
苍皮卷鳞甲，细叶抽锋针。
稍出珊瑚枝，中含笙磬音。
鸾鳯待栖息，讵肯容凡禽。
西风荡积雨，畏日方流金。
潭潭宗伯府，窈窕岩谷深。
北窗卧羲皇，笑语合朋簪。
苍生望安石，出处本无心。
万象入毫端，四溟纳胸襟。
文房爼豆列，武库矛戟森。
甘棠爱召伯，勿使蝼蚁寻。
世俗多贵远，岂知古犹今。
他年老东山，应记梁父吟。

八荒同轨寿原成，雨露俄悲岁律更。
晓日曈昽开凤翣，春风缥缈转龙旌。
晨朝尚想趋金殿，𩙪驭难留返玉京。
宝册形容虽四字，谁知盛德莫能名。

王俭风流相，岐公博赡资。
敷文成国典，亮采作官师。
剑佩空黄合，音容想赤墀。
元臣葬礼盛，箫吹朔风悲。

东阁开无倦，西园宴不疲。
苍生望安石，多士美当时。
功业归青史，音容閟穗帷。
乌衣门巷在，过客有余悲。

洛社瞻贤躅，书筵继老成。
声容陪夙昔，论议想平生。
节与盘山峻，名随沇水清。
草堂空旧隠，松月为谁明。

翠岩老禅和，欲退未容请。
聊许隐堂人，先占广轩境。
高松有寒青，孤云无定影。
草煖幽涧香，鸟啼清昼永。
一笑碧云旁，未羡匡庐顶。

休话人间我独尊，何妨廛肆且随群。
乞钱往往多空手，问路时时向白云。
壁上形容图尚在，囊中气味许谁分。
分明提起无人问，欲会应须眼里闻。

父子本天性，至恩无比伦。
矧公之尊府，子舍公一身。
料从少小来，迨兹壮有室。
未尝越旬月，远去慈亲膝。
借问今何之，千里具行装。
荅言为道艺，愤悱趋上庠。
有客前献言，惟道若大路。
驾子天神明，贤圣在举步。
幽堂列坟典，周孔以为师。
学成名亦遂，且不离庭闱。
荅云子言善，在予非不知。
父母生我身，劬劳靡不为。
垂髫俾之学，外不与毫丝。
乃今有室家，儿女髪已束。
分寸无所立，何以酬顾复。
如彼甲与乙，名高髦俊科。
又若丙与丁，禄位今嵳峨。
是皆予亲友，予独无所就。
是以不宁居，忙于贾求售。
昔者三千徒，负笈洙泗濵。
孟轲远游学，母老仍家贫。
尚违晨昏侍，以就德业新。
盖以慈爱心，惟期已成达。
男子四方志，安能恋房闼。
客前贺曰都，事固无必非。
子志乃如此，顾予安得知。
在家事多夺，远大非可必。
大孝在显亲，为子觧羁馽。
日月如逝波，无方可维絷。
陶侃惜分阴，仲尼犹不及。
自古力道业，寸晷重琳璆。
子今道所出，处处足浇浮。
阳和达京辇，士女方春游。
百宝妆楼台，歌喉珠宛转。
恼乱巧迎逢，偏能伺方便。
平生足持守，到此总不见。
又有非軰流，频频甚鸴斯。
顾盼借颜色，谈咲懐奸欺。
从容樽酒间，留连棋局上。
英豪俊杰心，鲜不由此放。
子今志者大，思虑宜蚤正。
慎子之朋侪，力与光阴竞。
由此期显亲，昊天其斯应。

客从南英到掲阳，十有五年困长道。
囊资空竭奴仆愁，气象尘埃颜貎老。
天矜穷悴幸有缘，太守曹公看客好。
孤舟薄舣即趋门，一笑相迎见懐抱。
道途险易人佚劳，俄顷咨询无不到。
旌轩雍容屈临顾，袖出缄封相燕劳。
舍舟东溪宅西湖，西湖风光画不如。
是日佳筵在连理，宾从翕集何舒徐。
大斗所酌真醍醐，珍肴异果琼瑶铺。
巨觞？灔巡数劝，惟恐不醉非宾娱。
别有芙蕖对芳席，五干十花图在壁。
万龙齐干玉森森，回看华轩笼翠碧。
熙熙台上柳青青，众乐亭前松植植。
尔乃盘桓四十日，尊罍时展情无斁。
不知海内为主人，几人似公真好客。
观公政治诚有伦，合居廊庙居海濵。
子厚在柳南蛮欣，文翁在蜀西鄙驯。
天心帝意诚念远，故为远俗迂良臣。
愿公不日居陶钧，大开东阁罗冠绅。
烹庖鼍龙脯麒麟，布被底下卧平津，天涯地角尽阳春。

金峰醉翁七十九，行步龙钟面黧垢。
惟有满腹奇文章，日月争新无老丑。
頬舌锵洋言不苟，咳唾成珠须信有。
两眼如星照耀人，见客偏明俨如旧。
问翁壮年爱棋酒，迩日还如昔时否。
曰予不战犹好看，日饮常能倾一斗。
因持棋酒前就翁，明日壶浆复予就。
朱君贫苦亦好奇，接续携持穷清昼。
城中遑遑竞趋走，觌面草草忘亲友。
几人尊爼暂从容，笑傲松篁弄花柳。
宁知北郭予三人，继日相从辰到酉。
厐眉皓髪常温然，相见妙龄眉目秀。
惜哉才高命蹇成遗滞，四十余年州县吏。
弃之林野混渔樵，徒使知音动嗟喟。
愚闻天道高远不容人测度，无奈人能乐其乐。
故有鼓琴重围，行歌遗穟。
浩然充塞，不以世俗琐屑累寥廓。
愚观翁之子孙诜诜绳绳，此其后庆为不薄。
世俗母以翁老生轻心，须知此翁头白面黮而英心义气，天地不得而销铄。

金峰醉翁七十九，行步龙钟面黧垢。
惟有满腹奇文章，日月争新无老丑。
頬舌锵洋言不苟，咳唾成珠须信有。
两眼如星照耀人，见客偏明俨如旧。
问翁壮年爱棋酒，迩日还如昔时否。
曰予不战犹好看，日饮常能倾一斗。
因持棋酒前就翁，明日壶浆复予就。
朱君贫苦亦好奇，接续携持穷清昼。
城中遑遑竞趋走，觌面草草忘亲友。
几人尊爼暂从容，笑傲松篁弄花柳。
宁知北郭予三人，继日相从辰到酉。
厐眉皓髪常温然，相见妙龄眉目秀。
惜哉才高命蹇成遗滞，四十余年州县吏。
弃之林野混渔樵，徒使知音动嗟喟。
愚闻天道高远不容人测度，无奈人能乐其乐。
故有鼓琴重围，行歌遗穟。
浩然充塞，不以世俗琐屑累寥廓。
愚观翁之子孙诜诜绳绳，此其后庆为不薄。
世俗母以翁老生轻心，须知此翁头白面黮而英心义气，天地不得而销铄。

杜氏世德光无前，声华行实相辉鲜。
蒉之职也在刀匕，亲举罚爵平公筵。
预之闻见合左氏，春秋大法因粲然。
诗为郡守称杜母，南阳之人今尚传。
如晦作相犹民天，忠诚蹇蹇终始全。
能令大君思不已，辍瓜奠祭情拳拳。
子美大雅三千篇，昭昭劝戒日月悬。
其人骨朽邈千祀，至今闻望犹当年。
我宋龙兴抚嘉运，杜家孙子随飞奋。
坤马承乾禁掖清，傅霖苏旱华夷润。
迩来文武百群中，诜诜杜姓多翘俊。
靖国少年即奇绝，雄文常倍千人杰。
投书天府一不意，却扫雁荡不复出。
懐材抱道良自珍，售以连城为折阅。
中年不忍自弃置，以荫调官南海尉。
手提顽馘授州将，海盗为之潜丧气。
尘埃从此免低颜，倏忽十年今拥旆。
忆昨建康临市征，公于吾父为交承。
儿童不敢求见面，卓荦但听驰英声。
尔后驰驱逾半纪，投荒乃得亲君子。
孤舟抵岸即登门，见我有悲兼有喜。
所悲窜逐万里来，豺狼得路忠信埋。
长？为我意怆恻，吾未振汝良悠哉。
所喜谓我一门吏，一年三黜刚愈锐。
投身汤火何所求，所忧为君不为已。
况复吾为汝父执，世契不浅汝吾侄。
此邦人物粗熙熙，职司慈明州守德。
汝虽投窜实汝福，天子神圣终汝直。
丈夫秉德贵不回，穷达自天非汝职。
公言令人益慷慨，一接已见真颜色。
韶光波逝不暂停，年华两见新尧历。
可怜情义如一朝，向人眷眷终无极。
外台差注重求材，天子急人方旰昃。
丹书凤口下九霄，捧诏治行何烜赫。
昨日红蕖醉幕宾，今朝皂盖贤州伯。
官虽衙尉丞，位乃二千石。
羁人无以报恩知，请为使君申八德。
一曰公，心与衡鉴无情同。
朔方裴侠号独立，背公之私无髪容。
青州赵琰绝嘱托，贵要书来投水中。
二曰寛，量须江海为盎盏。
并州陈泰但懐抚，未尝愠怒形于颜。
南阳刘寛抑又甚，蒲鞭示耻犯者难。
三曰信，舌端常与心相印。
九江宋君每听政，平旦日中犹不紊。
并州郭伋舍野亭，为与群儿期到郡。
四曰惠，有如雨露时沾渍。
光州元忠尝赈贷，二十五万恢天施。
蜀郡廉范不禁夜，一襦五袴惟民利。
五曰清，玉壶在堂中有冰。
武昌何远思律贪，汲井投钱非买名。
合浦孟尝亦无欲，还珠碧渊清所征。
六曰正，端如标表行非径。
北海朱邑虽笃旧，至于枉曲终无听。
东莱杨震畏四知，行不欺幽此为盛。
七曰明，昭如日月东西行。
冀州贾琮去帷裳，百姓闻之政自行。
雍士李惠善审断，弹燕坐知禽鸟情。
八曰毅，镇浮静躁温而厉。
汴州齐澣非肆刑，清严自我人皆治。
濠州张福不可犯，以重自持人自畏。
此之八德人有一，鸣弦按堵皆千室。
能于八者具有之，使君之才非世出。
使君有政教，必本之学校。
蜀人夷陋卑已甚，文翁之化于今好。
使君有诗笔，莫咏闲风月。
追还雅颂声太平，吟咏性情思补阙。
使君有车马，莫赏闲山水。
时行郊外问樵耕，民间利病须详委。
莫轻喜，莫轻怒，轻喜于人火上冰，轻怒于人镜前雾。
莫狐疑，莫轻信，狐疑多至败良谋，轻信定令奸小进。
大凡当局常多迷，使君临事其慎之。
倘记愚言用有时，微尘积岳终有禆。
苍生旱渇天欲雨，异时经济非公谁。

无情乌兔两相追，岁月蹉跎一箭飞。
觧报劬劳能几日，可堪容易旷慈闱。
须知楚国千锺粟，不直莱庭一彩衣。
我念松楸心独苦，故知吾子不如归。

云如惊澜如泼墨，万窍怒号四山黑。
电母摇睛吓风伯，疾雷怒张坤轴侧。
雨如河倾如雨石，上山下山泉动脉。
石漂木拔崖裂坼，高原立脚成大泽。
古寺颠前后冈逼，瓦腐椽折破无壁。
泥佛露头水浸臆，苔钱藤蔓生金碧。
背堂众流如箭激，挟气急欲投闲隙。
衣掣脚芒看沟淢，有恻烝徒老荆棘。
荷戈与殳甲不释，中夕愁居昼艰食。
我今乃敢求安席，闾阎人家水没极。
壮夫浮泅老者溺，高占鸟巢据猿杙。
可怜欲走无羽翮，我起熟视惟叹息。
断蘗栖苴在檐额，鸡飞犬跳上屋脊。
蛟鼋睥睨迷所宅，乾坤欲晴但顷刻。
广庭泥深犹数尺，大浪如银沸阡陌。
万马相踶毂相击，穷民欲炊无釜鬲。
蚯蚓在堂鱼在阈，儿童捕鱼不知戚。
溪南不能过溪北，跬步如越与胡隔。
溺者漫不见踪迹，东村西村哭声塞。
手援不能泪沾臆，掩胔虽欲终何益。
天理吁嗟杳难测，惸独无辜不爱惜。
葬填溪鱼瘗砂砾，乃能屈折容盗贼。
凿险开深听藏匿，不以血膋膏锋镝。
皇天无情祸福直，昔也昭昭今也惑。
我歌且谣写悲恻，竹林一夜生秋色。

从公饮辄醉，醉德非醉酒。
噬肯易子教，义应容拜母。
歌声清以长，发若金石叩。
予非多闻者，或似直谅友。
身世飘流并，神形条达偶。
万事实一梦，奚亡亦奚有。
是非可姑置，试俟千载后。
但愿酒不空，何庸印如斗。

故人咫尺水东头，我欲见之心悠悠。
有足欲往不自由，形骸静对鶑花留。
我思肥陵昔之游，云雾密锁城上楼。
把酒待月生海陬，月到行午醉未休。
濡须南池水中洲，脱帽散发寻渔舟。
夕阳扶栏持钓钩，白蘋风起寒飕飗。
别来纷纷几春秋，彼此待尽栖林丘。
滴泪落水东争流，肺肝虽大不容忧。
残息乃复如悬疣，得官相望真如囚。
李夫子，借使复得把酒与子饮，其乐还如昔时不。
我今鬓发已丝志已偷，力不能前钝如牛。
泡浪亦悟吾生浮，尚壮欲以华簪投。
日月逐逐同传邮，何用自与身为矛。
我歌草草子须酬，欲读子歌销我愁。

花容人所怜，花意我独知。
雨露三月春，齐荣一纤枝。
并立无妒心，相逢况芳时。
长同白日照，不为颠风离。
世情正暌乖，因赋芍药诗。

小人无远虑，苟志怀与安。
富贵本浮云，百计图一完。
辰乎来之迟，玩弄如等闲。
其不为禽狄，不能分寸间。
故人哀怜之，投以药石言。
伏读夜达旦，颜汗肌骨寒。
顾惟壮盛时，气大力亦敦。
泰山陟其颠，不见宇宙宽。
荡舟绝溟渤，独自观其澜。
老大不自强，喑嘿甘素餐。
更欲盗恩荣，归取妻子欢。
自非仁人心，孰肯救此患。
过恶苟容改，勿惮提耳烦。
将大书诸绅，佩服永弗谖。

曰归去上凤凰台，已见云中鸣雁来。
携酒几时窥北海，采兰三月去南陔。
山间鼠窃不为盗，屋上鹳巢无妄灾。
但喜朝廷容正直，更须郡守择贤才。

黎明驾出告熙成，朝野人呼万岁声。
日上天门春意近，雪残宫瓦晓寒生。
六龙宠护随天仗，三爵恩容醉御觥。
德似丘山纤未报，白头知愧不知荣。

衮衣玉色殿中央，簪佩参差万翼张。
和气每窥天一笑，晬容时见日重光。
九成乐奏蓬山近，百和香焚黼座傍。
鱼跃鸟飞应自喜，君仁三倍胜岐昌。

马蹄容易去吾东，行李纷纷计已匆。
还使寸肠随夜月，不知一泪落春风。
双飞露草看原鹡，独宿云溪念塞鸿。
更约藏舟今日饮，百壶清笑慰飘蓬。

太学声名二十年，词场少以一当千。
王良仅可使执辔，祖逖岂容争着鞭。
文字莫愁蒙醤瓿，功名欲看勒燕然。
故人相见如相问，为说萧条雪满颠。

十年场屋饱声名，落笔从容一坐倾。
余泽未能沾万物，绪言聊复启诸生。
青衫簿领当时态，白首诗书足义荣。
得失已知君不恤，春风谈笑入边城。

南头如送北头迎，祇有溪山不世情。
少日激昂投耒耜，老年辛苦畏簪缨。
长松根脚龙蛇蛰，老鹤精神玉雪清。
会得无生浑自足，还容款曲问长生。

起照青铜已鬓斑，早衰不似旧容颜。
尘埃苒苒行其野，霜雪纷纷陟彼山。
稍忆辍耕栖垅上，不堪待罪久行间。
阳台自笑云无定，华表应疑鹤未还。

忆留铁瓮城经夏，却泛金山寺看秋。
钟梵去随沧海远，楼台低涌大江流。
波澜隠约开龙国，烟雾分明见蜃楼。
他日上方容听法，不应疑我皱眉头。

枉费山公席上珍，看书转忆笑言亲。
旧时香积厨中饭，新得金莲社里人。
传语簿书聊借日，寄声风雨莫催春。
须容饱饫先生馔，可便闲防异姓宾。

雪余天色更清明，野店忽闻鸡一声。
地里山川从禹画，人情风俗近燕京。
渔阳父老尚垂涕，燕颔将军谁请缨。
容覆不分南与北，方知圣德与天平。

孤城纵目尽南东，山转溪回翠且重。
云际静浮滨汉水，林端清送上方钟。
今时汉北无雏凤，当日襄南有卧龙。
万事废兴无足问，登临吾乐正从容。

郁郁胸怀百未伸，道途容易学参辰。
桂科今日须吾子，鼎食当时况所亲。
景物依依吟晓色，讴谣细细问途人。
春风写寄南淮地，萧洒文章自细陈。

旅人汲汲赴前程，奔走川途不暂停。
踪迹无如今困蹇，才谋不似旧精灵。
雍容可羡云中雁，浩荡来随水面萍。
富贵功名皆外物，艰难险阻亦须经。

步入松筠水石间，回眸方觉世途难。
蒙茸草色萦行径，凌乱花阴覆钓湾。
暇日还能邀我醉，清时未肯纵君闲。
烹鲜酌酒且行乐，北圃春容今又残。

荡漾扁舟冒晓征，此身何日得安停。
穷途敢恨身无托，多病惟思药有灵。
气谊腹心双古剑，江湖踪迹一浮萍。
尘埃易使羁容黑，仁义难邀俗眼青。
乡思浪凭歌笑解，微辞不是楚骚经。

孔雀横斜宝扇回，雕龙浮动翠舆来。
鱼知迎日争先跃，花会留春独后开。
法部方将九成乐，侍臣迭送万年杯。
太平恰似唐虞际，臣主从容赋起哉。

爱山终日在山巅，山径迟留几屐穿。
涧水曲流随步屧，炉香深处作云烟。
峨峨健马横岩石，漠漠苍龙宿旧渊。
为语琵琶洲上路，几时容我系归船。

仕宦悠悠今几年，初分一邑走江边。
凤飞远水颠崖地，鹤唳清霜皓月天。
潇洒渊明多种秫，从容子贱数鸣弦。
秋风坐看车辕速，一梦归争鸟翼先。

我贱无庸如子何，白头相望欲悲歌。
少年策在英豪腹，清世名专守相科。
薄宦从容忧自少，故人邂逅乐应多。
秋风不见北归信，东顾苍茫临大河。

江濒远别几秋萤，汴曲相逢眼更青。
予志自能同豹变，弋人安得望鸿冥。
风流绿蚁千锺酒，香火黄庭一卷经。
祇恐诸公还荐鹗，未容轻去老岩扃。

秋风吹雨响梧桐，南岸遥山翠几重。
稍爱楼台足清旷，可怜樽俎未从容。
三溪天外横新水，五老云间出旧峰。
邂逅一舟吾亦往，登临还复与公从。

鹢首争先鸟翼飞，宦游容易即天涯。
渐生世事无由尽，已去年华不易追。
芍药遂输淮上乐，樱桃终念水边期。
雨余亭外山争出，几日相看一酒卮。

群言分散寄遗经，天乞吾侪照未明。
犹惜是非迷后世，旁求规矩遗诸生。
骐驎始信能千里，雕鹗终须看一鸣。
杖屦从容问孤迹，为言心寄海边城。

危亭缥缈压城端，总拾澄虚入画栏。
地势西连金斗峻，山容东际湫湖寒。
行瞻日月光华近，坐觉乾坤器度宽。
闻说南州画工在，可能收作一屏看。

步入浮游淡泊中，红尘无计到心胸。
微之散落诗千首，白也飘零酒百锺。
天地寂寥窥夜月，风霜悲惨看春松。
清晨试引青铜照，一点朱丹入病容。

千夫拱默看文阵，百战纵横及醉乡。
齐晋亦当忧鲁弱，韩吴终是怯秦强。
威容敌国矜豪迈，气压羸兵急遁藏。
他日相期坐帷幄，为君穷力破戎羌。

男子生当自树立，莫令寂默终无名。
膏粱孰与文章乐，锦绣不如仁义荣。
予病淹留岂得已，子今闲暇固当行。
竹林交契知安否，议论从容为寄声。

张子纷纷非世情，栽杉为径护坟茔。
烟冥接叶愁俱满，露落低枝涕泗横。
直干森森才满握，微阴细细欲盈城。
栽培会与风霜老，爱护无容蝼蚁生。

原宪家无金玉储，生涯惟有一床书。
众人清论谁知子，终日高谈谢起予。
叔夜未尝闻喜愠，伟容如不辨亲疏。
丈夫当重功名计，天子重阍好曳裾。

槿花时态厌羁贫，谁恤天涯卧病身。
千里有家归未得，一心无赖恨长新。
形容憔悴真衰汉，意气萧条似老人。
恨乏酒樽将寂寞，独凭诗句诉酸辛。

夙昔闻君有古风，里闾邂逅一相逢。
金兰密契虽深结，风月高吟未款从。
宝玉如能庇嘉谷，微蒿终待倚长松。
江头若有东归雁，时寄声音慰病容。

郁郁葱葱佳气中，晓天春雾湿蒙蒙。
山川更洗崇朝雨，草木还催二月风。
乐国地开金色界，容台人在水晶宫。
长年饱食知无补，尚有私诚祝屡丰。

决胜从容樽俎间，一军争死不知还。
拔旗往蹈乌丸垒，杖棰横封函谷关。
画像麒麟天上阁，铭功鸡鹿雪中山。
我荣不与诸公比，归见慈亲一解颜。

世味中人醉不醒，公归正似解人酲。
归云意思闲方见，瘦鹤精神老更清。
但与尧民时击壤，何须秦女会吹笙。
渊明已有归来赋，沮溺应容作耦耕。

诗句飞华照彩笺，酒花浮绿动金船。
眼看世态嗟无益，心到天真喜自然。
盛德优容闻邵父，清才脱洒爱梅仙。
却嗟风雨催行色，不得相从醉洞天。

车马欹危冒险艰，烟尘衰飒病容颜。
游心自惜相逢晚，归兴能忘一笑闲。
野色无涯秋苒苒，溪声不息夜潺潺。
而今幕府文书少，须约诗筒重往还。

声容不见见灵祠，眷惜徘徊重叹咨。
樵牧万家歌旧泽，簪绅百拜望英资。
深图遂失商霖远，清论空随海月垂。
欲拾绪言嗟未得，风流喜读大夫碑。

江外书来墨未干，笑言可惜碍云山。
字无尘迹精神健，诗有天才态度闲。
皓月分明生海上，仙韶容易落人间。
夜深一梦无拘束，飞度重湖晓未还。

五更欲踏月明还，去意迟留马亦班。
栋宇参差天左界，𫄧旒隠约殿中间。
简编雅有多闻富，杖履清无一事关。
俗状情知烦爱惜，更容栖息道家山。

春入园林总不知，墙头初见一梅枝。
朔风不挫寒冰骨，夜月偏饶白玉姿。
密意忍容鶑蝶污，英心长与雪霜期。
人情愿得和羹实，无纵羌童把笛吹。

英谋一发破昏冥，道路喁喁侧耳听。
千里啸歌趋雨露，百胥奸猾避雷霆。
闾阎有让风长暖，囹圄无尘草自青。
朝罢雍容问民瘼，愿言康乐上宸庭。

壮志当年欲请缨，孤踪今日尚飘萍。
尘埃易染羁容黑，气义难邀俗眼青。
冯客剑寒长自击，伯牙弦古欲谁听。
风云勇胆驰燕塞，社稷丹心望汉庭。
思入鹡原愁四散，梦驰鶑谷涕双零。
客悰愿托诗情见，吟尽清宵卒未醒。

久客羁栖正无赖，故人邂逅一相逢。
红泥绿酒方沈醉，白雪清吟未款从。
昏翳忽收尘耳目，欢欣争入病颜容。
秋风且醉江山碧，莫纵离愁到客悰。

失意忧多病，予今喜少痊。
寝兴今泰矣，容质尚苍然。
郁抑丹心塞，纷纭万虑阗。
此情无可奈，整顿赖诗篇。

春容猛狼藉，暑意已侵寻。
寂寞悲时事，凄凉上客心。
鶑飞啼野色，蝶戏落花阴。
喜有城隅望，乘风听苦吟。

远宦无情思，君来慰病容。
棣华开韡韡，鸣雁去雝雝。
天上张公子，云间陆士龙。
圣门多阃奥，更愿与君从。

未晓乾坤大，能容此类蕃。
连云障飞翼，穴石聚遗根。
篮缕谁家子，奔忙几处村。
焉知神圣意，饥渴念元元。

吾忆东林北，庭前巧作山。
乍晴风苒苒，久雨藓班班。
渔钓沧洲静，樵歌白日闲。
蓬瀛仙世界，容易落人间。

小径行幽草，回塘泛杪秋。
风波鱼自乐，芹藻雁同游。
暇日容携酒，晴天好放舟。
夕阳归旆晚，更向水边留。

晓步迎晨旭，昏归踏暮钟。
簿书分意思，尘土病颜容。
隔岸柳阴细，侵帘波影重。
诸公惜驽蹇，一息养疏慵。

座见会仙石，迳观群玉峰。
寒声无近水，幽径旋移松。
晚日烟霞杂，归云粉黛重。
天寒宜饮酒，衰疾每相容。

主上登前烈，宗丞用老儒。
饮冰宵去楚，衣锦昼归吴。
饯别成游寺，乘欢更泛湖。
固难逢邂逅，能复惜踟蹰。
道路春初好，山原日未晡。
云中山隠约，野外水萦纡。
洒落倾贤范，荒淫看伯图。
故园余壮观，遗址入荒芜。
桧柏高千尺，松杉耸万株。
轻风花散漫，细雨草沾濡。
簿领容休暇，形骸外絷拘。
纵横棋有力，礼乐酒无逾。
一鹗冲高汉，双轮上坦途。
道途留绝咏，宣室得明谟。
自昔行犹蹇，于今用可需。
愿言思本末，无用较锱铢。
仕路诚相照，年家契自殊。
几成嵇叔懒，敢谓孟轲迂。
陋学真胶柱，危踪近跋胡。
应须寄珠玉，方愿刻肌肤。

吴子新诗好，轻容俗吏传。
芝兰元自秀，骐骥不须鞭。
万象生尘外，千林宿水边。
欲歌无意绪，甘让古人先。

阒寂桐江地，羁栖远客魂。
别家惊节换，此意与谁言。
忽尔声容际，悠然信义存。
此时皆逆旅，何日共归轩。

孑立羁穷际，相逢邂逅间。
交游新气概，尘土旧容颜。
共指青云远，同分白日闲。
区区交友志，松柏满南山。

风雪今之夕，湖山百尔思。
欲歌鶑谷意，不忘鹡原诗。
腊意生梅萼，春容动柳枝。
尘埃一千里，归梦自迟迟。

叹息医工拙，矜嗟旧疾牢。
衰容虽冻雀，烈气尚惊涛。
羁旅双尘鬓，尘埃一布袍。
远乡滋味恶，空益梦魂劳。

吾生何独扰，世事欲相关。
愿去红尘穴，同分白日闲。
诗赓幽意绪，酒裛病容颜。
尚有松筠意，相期霜雪间。

倒囷虚廪出珠玑，万事从容指是非。
世有贾生人未识，漫闻流涕欲沾衣。

篇章近日更腾掀，字字含容八万门。
临水可怜人则远，浮云澄淡月黄昏。

形容枯槁心若灰，参军新读法华来。
维摩莫道无言说，不二门庭总自开。

交情淡薄爱天真，亲寄韶容到窭贫。
便乞诸公城壁饮，风前同醉一枝春。

丁宁风伯莫相催，莫放船头容易开。
更语水边鱼与雁，不妨日日寄书来。

陋巷本非朝市喧，亦无车马到吾门。
清风对客忘朱夏，流水令人思故园。
道曲柳阴低白昼，天涯月色照黄昏。
一官彼此多闲暇，万事从容欲细论。

朔风吹雪落云端，腊意春容尽苦寒。
收拾浊醪成一醉，怅无丝竹借余欢。

谁学枝头百啭鶑，故临风作断肠声。
欲迟游骑从容住，还惜征车取次行。

容颜不少如前日，景物犹多似旧时。
匹马瞻相无尽意，双泉想像不胜悲。

泊舟欲近皖公山，山在青云烟雨间。
苍翠不容尘俗见，祇应留着待公还。

公才酬酢有余闲，六路从容指顾间。
仁泽但令民共乐，不妨清赏遍江山。

尝思孔子昔在世，门生弟子三千人。
大哉卷舒圣人道，弦歌讲诵邹鲁滨。
立身非以利欲诱，至诚惟学义与仁。
雍容德艺愈磨厉，烜赫光辉弥日新。
追尘力行慕汲汲，忘疲善诱思循循。
外荣岂就卿相位，内乐惟知探道真。
所以万世作师法，望之仰之如北辰。
吾尝苦爱孟子语，渊源事业醇乎醇。
得君达欲善天下，陋巷穷惟周一身。
当时举世谓迂阔，进退何妨吾屈伸。
纷纷流俗何足托，以道优游能自遵。
瞥然顾彼万锺禄，有如聚散空中云。
乃知君子所为学，志将忧道不忧贫。
君仪建德一儒士，笃学沧溟陶粹纯。
年强有志辟邪说，气壮力苦锄荆榛。
放出森森梓杞材，秀枝烂漫敷青春。
读书侵暮即然烛，为文夜坐常达晨。
谁悯颜瓢啖藜藿，自怜范甑生埃尘。
每云外物未尝恤，披卷动能经累旬。
有时挥笔泻霖雨，但闻霹雳飞车轮。
云开雾散却晴霁，清风淅淅无纤尘。
佳花美木竞妍秀，高山远岫皆嶙峋。
有时高谈倾耳听，又如天马超昆仑。
回顾驽骀百千辈，疲筋竭力安可群。
我嗟才识顽且鄙，书斋日得相依亲。
勤勤顾子能如此，固宜使人长书绅。

汝阴先生学虽兴，官职冷静真如冰。
门前鸟雀可罗网，甑中埃墨随炊蒸。
收拾人才妙长养，落笔虽误犹成蝇。
至于败群亦不受，画脂徒费知难凝。
从来说详富学海，发挥春秋破晻暧。
仲舒玉杯足瑕颣，中散珠船不光彩。
著书固知非一日，作诗又欲重千载。
公卿争迎为上客，信知淮楚文章伯。
应许曹参避正堂，未甘贾谊虚前席。
男儿富贵固有时，如何宦达微愆期。
衮衣绣裳毕竟在，祇是即今髭鬓改。
平生耿介性不容，凛凛劲节凌秋风。
金华中丞最称赏，惜也未老先龙钟。
去人阖棺命云促，浮生瞬息风中烛。
华萼飘零不得归，涕泪数行悲手足。
顾予未放雪满颠，乞得清颍如升仙。
喜闻故人在学校，宛若见面初开笺。
扬州骑鹤未足羡，便欲共醉花中间。
西湖风景事事好，不似吴越惟无山。
海棠方恨我来迟，君欲归去将何之。
期向圣时同尽瘁，况复交情淡如水。
他年若和傅说羹，免使盐梅鼎颠趾。

洛阳曾识面，穰下竟论交。
久若居兰室，初如食蔗梢。
故非偷姓孔，谁敢僭名郊。
作事常师古，当官肯代庖。
匪躬期蹇蹇，夷行笑嘐嘐。
稷也真尧力，参乎岂桀髇。
金楼传宝构，杂俎当珍肴。
讲舍推攸止，宾筵绝载呶。
孙窗余腊雪，徐榻卧寒茭。
反舌宵鸣蝈，长踦暖挂蛸。
即今除户墐，那得曝檐茅。
远梦方随蝶，轻绡拟换鲛。
历来双凤阙，律动半山坳。
草色揉蓝染，花名篆字钞。
膘肥熊自扑，香满麝争跑。
乳雉翔仍集，鸣禽语渐剿。
柳将金自比，楮与玉相淆。
节应豳三日，阳添泰一爻。
碧圆牵翠荇，红蕾破香苞。
鶑出求同志，鸿归学共胞。
形容当舞籥，音韵中笙匏。
丽苑闻亡是，熙台亚有巢。
不材真是栎，何算信如筲。
交淡非同醴，流清岂为胶。
往来须倒载，生灭任浮泡。
纵阻陈歌管，犹容听镯铙。
北窗宁独卧，南岳谩相嘲。
酒用陶巾漉，诗须贺锦包。
尽教谈麈尽，仍取唾壶敲。
不向花前醉，应惭薄荷猫。

洛阳曾识面，穰下竟论交。
久若居兰室，初如食蔗梢。
故非偷姓孔，谁敢僭名郊。
作事常师古，当官肯代庖。
匪躬期蹇蹇，夷行笑嘐嘐。
稷也真尧力，参乎岂桀髇。
金楼传宝构，杂俎当珍肴。
讲舍推攸止，宾筵绝载呶。
孙窗余腊雪，徐榻卧寒茭。
反舌宵鸣蝈，长踦暖挂蛸。
即今除户墐，那得曝檐茅。
远梦方随蝶，轻绡拟换鲛。
历来双凤阙，律动半山坳。
草色揉蓝染，花名篆字钞。
膘肥熊自扑，香满麝争跑。
乳雉翔仍集，鸣禽语渐剿。
柳将金自比，楮与玉相淆。
节应豳三日，阳添泰一爻。
碧圆牵翠荇，红蕾破香苞。
鶑出求同志，鸿归学共胞。
形容当舞籥，音韵中笙匏。
丽苑闻亡是，熙台亚有巢。
不材真是栎，何算信如筲。
交淡非同醴，流清岂为胶。
往来须倒载，生灭任浮泡。
纵阻陈歌管，犹容听镯铙。
北窗宁独卧，南岳谩相嘲。
酒用陶巾漉，诗须贺锦包。
尽教谈麈尽，仍取唾壶敲。
不向花前醉，应惭薄荷猫。

浄室兼容海众临，维摩憔悴病仍侵。
且将灯续光明藏，时见珠随咳唾音。
素壁短碑深掐玉，画檐新榜大书金。
故溪曾指桃花记，乘月何时更一寻。

夏木阴清气候匀，平明鸾仗簇芳尘。
百年礼乐传宫注，万国衣冠拱庙陈。
红芍药开迎昼永，紫樱桃熟奉时新。
天街自不容生草，布屑由来枉用辛。

太师勋业在丹书，乞得身归主眷殊。
五色诏容瞻凤阙，白云篇不换蛇珠。
闲应物外神仙有，健复人间将相无。
明夜画船回首处，汴堤烟月柳千株。

七十平头便拂衣，舞雩风月有光辉。
寻常薄饭犹能足，多少高官未肯归。
鸥鸟等闲还自乐，杜鹃容易重相违。
想知辽鹤归来早，城郭人民未尽非。

下车明日燕西湖，醉倚高花不用扶。
鸥鸟便应知我意，海棠今复恨公无。
佳人舞罢头缠锦，座客诗成咳有珠。
圣主若容长守此，不妨生就白髭须。

一番风信作花先，未必春工会党偏。
玉杵买来容再睹，金钗分与却重圆。
几回众里知谁似，一堕人间有几年。
我是玉皇香案吏，可能相与便朝天。

不与寻常草木群，看来端的好予人。
神仙比并容颜似，姊妹推排次第均。
浮薄未应随世态，靓妆浑似任天真。
得他和气知多少，占尽河阳一县春。

谁将两制比三衙，千骑犹如布素家。
何日龙巾容吐酒，而今纱帽自煎茶。
十年胶柱空调瑟，三月羹梅始见花。
醉里不知身在此，梦魂犹傍御袍纱。

诗战空怀壮士肝，未容旃旆累祁瞒。
并游曾许花含笑，孤愤今惭树合欢。
五朵谩将春色寄，二篇还伴夜光寒。
凭君休造斑猫毒，且向三田养就丹。

谁信金陵刺史肠，曾怀珠玉夜光芒。
一尘侍从才虽短，双奉君亲日更长。
得郡免营三釜粟，过都容捧万年觞。
遥知南北相望处，风在檀栾月在棠。

三台光耀紫微中，康国仍兼万户封。
有子晨昏长侍膳，谁家兄弟尽登庸。
非关庚日曾占𫛳，自是辰年并值龙。
他日凌烟求绘匠，愿凭丹笔为形容。

龙虎常瞻榜上名，识公初向凤凰城。
三千宾客知毛遂，五百人家待晏婴。
拟看玉书容拔宅，安知金鼎误垂成。
后园履迹今芜没，惟有清风伴月明。

四面江光不住尘，中流拥护有波神。
画家点染图多赝，诗老形容语最真。
丹井泉来冰熨齿，石床云卧浪摇身。
碧桃湾里花狼藉，一夜狂风断送春。

青山叠叠水重重，古道才容匹马通。
飞鸟自由啼晚照，落花无著趁春风。
岩前积霭参差绿，天末余霞点缀红。
一一广陵如在眼，诗坛谁敢较豪雄。

大布君能衣，始知蚕口非。
冢间容一榻，身外但三衣。
护戒避生草，浄心观落晖。
寂寥能自守，今世固应稀。

龙湫亘三峡，草木皆森奇。
禅余得支径，别坞行逶迤。
上人吴门秀，邈有方外姿。
芒鞋衬两足，策策欣相追。
秋田罢刈获，云水明空陂。
双双林中禽，文彩光陆离。
雍容事饮啄，相顾忘惊飞。
鲜飚忽腾馥，岩桂飘葳蕤。
峰端卧落日，眷此忘还期。

秋山夜来雨，云气朝尚昏。
禅庭无来辙，但见落叶繁。
石室暗灯火，天容开霁痕。
耳目思远适，旷然启曾轩。
长谣缓轻策，去去穷深源。
方塘滟清流，凫雁静不喧。
时遭羲皇翁，容与谐笑言。
邈然采真赏，岁晏谁与论。

秋山夜来雨，云气朝尚昏。
禅庭无来辙，但见落叶繁。
石室暗灯火，天容开霁痕。
耳目思远适，旷然启曾轩。
长谣缓轻策，去去穷深源。
方塘滟清流，凫雁静不喧。
时遭羲皇翁，容与谐笑言。
邈然采真赏，岁晏谁与论。

曾台宿霞披，滴沥朝露湿。
有客独登临，含情空伫立。
问君伫立何所为，报言远人尝有期。
菊花黄日出山去，芳草绿时犹未归。
万壑千岩望何极，愿托孤鸿寄消息。
少年游衍易蹉跎，翻恐归来不相识。
满目春晖花烂熳，花底幽禽自相唤。
纷纷万类皆有从，独我参差邈云汉。
劝君不用长相思，容颜消竭神空疲。
无情况有西楼月，夜夜清光照不亏。

先生道德若为容，曾向南都幕下逢。
拔俗高标惊万丈，凌云逸气蔼千重。
低梧暂宿张家凤，浊水难藏许氏龙。
岁晚雪霜虽更苦，未应憔悴碧岩松。

雄词大册破幽昏，返覆难窥斧凿痕。
投老雍容归法从，衔哀仓卒去都门。
云泉已负高秋约，江渚空悲静夜魂。
谁与朝廷终太史，君王应待鹡鸰原。

扬帆渡江来，洗眼惊翠樾。
云姿既容裔，鸟哢更清绝。
凌梯访前踪，琬琰亦未灭。
嗟我鱼目光，畴能缀明月。
狂墨扫琅玕，风烟坐中发。
殊胜区中人，茫茫走飞辙。

公生自淮海，弱不游群儿。
良哉白玉质，烱烱无磷缁。
澡身以道德，余弃为文词。
端能处庠序，邈有孔孟姿。
一朝擅高名，卓然动京师。
余辉耀天末，烨烨如斗箕。
校雠芸阁中，精义无参差。
同时鹓鹭行，半已翔凤池。
两登谏官室，抗疏犯天威。
扬舲去江海，旷岁成流离。
朱轮拥苕霅，五马从合肥。
编氓仰遗爱，堕泪存丰碑。
归来遘风树，憔悴不展眉。
藉苫一室中，四壁无重帷。
南邻有古刹，而我方栖迟。
杖藜时过公，泣血闻嗟咨。
从容劝我坐，一饭常共为。
蒸蒸沸古鼎，蔌蔌投园葵。
客来慵应门，客去知为谁。
礼丧事云既，始领吴门麾。
瓶盂走梁苑，恨不相追随。
秋风亟东下，旌旆俄已睽。
浮川与遵陆，多病亦云疲。
七闽富名山，空翠相逶迤。
在昔慕仁智，于今慰遨嬉。
棠阴想初坐，吏案纷交驰。
庖刀一为解，往往无孑遗。
麦秋荐丹实，梅雨裁纤𫄨。
黄金燕佳客，柔指鸣哀丝。
万事不芥蒂，羡公能自怡。

博辩旧闻轻孟子，谈经早不愧杨雄。
惠能伎俩元无有，还许从容广座中。

泰山屹天下，四海同仰止。
我公命世英，突兀等于是。
胸中廓秋汉，皎绝微云滓。
当年事危言，轩冕如脱屣。
正贵知我希，宁惭不吾以。
风云果再符，六翮排空起。
一昨厌承明，抗章求迤逦。
余杭古雄藩，比屋富生齿。
立谈政即成，兴不负山水。
雍容敦末契，访我顽且鄙。
大旆辉松门，禽猿亦惊喜。
森森门下士，左右粲珠履。
使君道德姿，圭角非所恃。
软语如春风，薰然著桃李。
今朝真胜事，千载足遗美。
安得笔如椽，磨崖为公纪。

烱烱双黄鹄，雍容振羽仪。
风高辞泽国，岁暮及天池。
文彩非凡近，周旋竞陆离。
明年翔集处，九万是君期。

四海窥人物，其谁似我公。
论交容末契，许国见深衷。
渐远吴天月，行披禁殿风。
玉堂清夜梦，解后过江东。

伟人谋议不求多，事定纷纷自唯阿。
尽放龟鱼还渌净，肯容萧苇障前坡。
一朝美事谁能纪，百尺苍崖尚可磨。
天上列星当亦喜，月明时下浴晴波。

道人出处孤鸿俦，讵肯低回受羁绊。
飘风转日历九州，不羡骑鲸游汗漫。
我生与君几相逢，穷幽摘胜时乃同。
胸中妙道未容扣，又引高兴辞秋风。
君家住在孤屿侧，此别何时见颜色。
欲识相思一寸心，冷月依依挂空碧。

吾希李长吉，异代不得友。
赖余锦囊篇，把玩时在手。
斯人君并驾，未易较先后。
肝脾裹阳秋，落笔粲琼玖。
当年邂逅初，宛在三峡右。
相携石桥行，下瞰冰雪溜。
音容俄永隔，山月空依旧。
铭诗得黄香，知子垂不朽。

霜摧露殒万枝空，丛菊鲜鲜尚见容。
细蕊冷香聊自媚，无心引蝶更勾蜂。

绿筠萧萧含爽籁，幽姿冷落人难爱。
壁间但有谪仙词，声名自到江湖外。
当年创轩非壮观，局促帘栊日亏蔽。
一朝经画有底难，推倒墙头了无碍。
坐挹西南十里山，彩翠浮空屹相对。
开池凿圃增气象，佳致真为一方最。
鸟声鸣春春渐融，兰芽蕙出初蒙茸。
我来正值新雨定，弄日吹香闻座中。
主人散策邀我步，池南池北聊从容。
会待龙孙添夏荫，借君此地眠清风。

柱础争流余润，油云忽改山容。
定有盲风怪雨，晓来已听鼍龙。

人物年来衰谢，背绳追曲周容。
嗟尔得时蝘蜓，故能嘲哂龟龙。

数幅生绡上，形容万态心。
坐窥天下胜，何用远登临。

都城公子海，贤否良难会。
从容翰墨场，班班知所诣。
超然三四公，词学昔人配。
源流出苏黄，汲引功岂细。
斯人固才华，气节复远迈。
一官从幕府，未觉簿书碍。
投刃却凫行，岸巾依物外。
凝香久寂寞，清绝今可继。
初辞广陌尘，笑鼓春江枻。
楚岫与吴山，相望挹空际。
莫唱渭城歌，临流增叹喟。

唐年茂宗枝，时平多俊良。
长吉尤震曜，春林擢孤芳。
退之于孔门，屹屹真栋梁。
笔力障百川，风澜息其狂。
破衣系麻鞋，右顾生辉光。
一朝与湜辈，命驾惊煌煌。
贺初为儿童，随父事迎将。
须臾命赋诗，英气加激昂。
长安众词客，声问争推扬。
风流垂异代，尚想古锦囊。
君今亦宗英，韵胜斯人方。
少年肯事事，苦学志独强。
风骚拟屈宋，妙处相颉颃。
丹青出戏弄，配古犹擅场。
形容示往事，仿佛如在旁。
一径入幽远，古垣缭林庄。
平桥跨渌水，丛薄含葱苍。
晴窗为披拂，佳兴杳难忘。

崧阳古令尹，制锦夸妙手。
鸣弦对高堂，坐使风俗厚。
政成思考槃，觞豆宴宾友。
开亭面缑岭，佳致昔未有。
云烟霭葱昽，青壁冠星斗。
王子果真仙，揖君千载后。
鸾车驻缥缈，仿佛容暂偶。
天风吹箫笙，凄响落户牖。
纷纷惊坐客，往往为回首。
相顾勿复言，且进杯中酒。

寓形宇宙间，佚我方以老。
流光安足恃，百岁同过鸟。
顷余婴网罗，文彩缘自表。
自古山林人，何曾识机巧。
但记寒岩翁，论心秋月皎。
黄香十年旧，学术参众妙。
虚怀养天和，肯徇奔走闹。
官居职事理，晨起何用早。
桐阴满西斋，叱吏供洒扫。
眷余东南来，野饭煮芹藻。
先生既清尚，令尹亦高蹈。
相将古寺行，软语颓晚照。
公家有畸人，虚缘能自葆。
卜筑嵩山阳，行当从结好。
山中饶胜境，一览未易了。
何时命巾车，共陟云外峤。
翻愁筋力疲，不随追勇踔。
公诗拟南山，雄拔千丈峭。
形容逼天真，解后适其要。
藩篱吾未窥，敢议穷阃奥。

造物赋象质，于余颇能名。
琼瑶琢其骨，冲和擅其清。
公生华屋贵，好学从妙龄。
才高岂容遏，卓然以文鸣。
厚德滋善养，雍容无暂矜。
区区草茅人，未必真尔能。
家藏三万轴，插架连屋楹。
牙签示题目，探赜手不停。
微言固澹泊，嗜好如饴饧。
祖宗开鸿基，累圣致太平。
诜诜既蕃衍，绰绰亦见称。
裕陵喜人物，教率从典刑。
联翩试文艺，议论参公卿。
公材实杞梓，落落非杉柽。
愿言勤著书，会当补朝廷。
他时树勋业，彜鼎信可铭。

造物赋象质，于余颇能名。
琼瑶琢其骨，冲和擅其清。
公生华屋贵，好学从妙龄。
才高岂容遏，卓然以文鸣。
厚德滋善养，雍容无暂矜。
区区草茅人，未必真尔能。
家藏三万轴，插架连屋楹。
牙签示题目，探赜手不停。
微言固澹泊，嗜好如饴饧。
祖宗开鸿基，累圣致太平。
诜诜既蕃衍，绰绰亦见称。
裕陵喜人物，教率从典刑。
联翩试文艺，议论参公卿。
公材实杞梓，落落非杉柽。
愿言勤著书，会当补朝廷。
他时树勋业，彜鼎信可铭。

错莫江云结暝阴，归飞宿翼半浮沉。
毫端领略无遗种，想见雍容物外心。
蒹葭照雪含余润，古木欃天气老成。
山谷不来居士死，何人为子一题评。

一庵容宇宙，介意安在哉。
珍重庵中人，空洞无纤埃。

一时英俊附门墉，兄弟从来号两龙。
雄辩未饶端木赐，题评肯下郭林宗。
精神烱烱风前鹤，操节棱棱雪后松。
无复胜游参杖屦，追云弄月更雍容。

德政从来主意宽，奋髯时怒岂容奸。
傥逢大事能谈笑，未必风流劣谢安。

洙泗芬芳远，高材尚可求。
二难俱韵胜，小阮更风流。
语款时容接，诗豪未易酬。
平生喜人物，邂逅此相投。

马蹄逐逐走埃尘，官府宁容自在身。
夜宿南溪孔居士，青灯相对话悲辛。

鸟声鸣春春渐融，千花万草争春工。
纷纷桃李自缭乱，牡丹得体能从容。
雕栏玉砌升晓日，轻烟薄雾初冥蒙。
深红浅紫忽烂熳，如以蜀锦罗庭中。
姚黄贵极未易睹，绿叶遮护藏深丛。
露华膏沐披正色，肯事夭冶分纤秾。
从来品目压天下，百卉羞涩莫敢同。
清浄老禅根道妙，即此幻色谈真空。
上人封植匪玩好，庶敬先烈存遗风。
遨芳公子应未耳，且乐樽俎怡歌锺。

太古淳音久已亏，多君妙指善医治。
高山流水意虽在，白雪阳春和者谁。
不放惊飚侵涧户，只容明月侍帘帷。
满堂宾客俱倾耳，共失芙蓉漏转时。

公子居闲厌华屋，一官江海辞羁束。
端能有志学渊明，数板垣墙营小筑。
榜名容膝雅所宜，寄傲南窗聊自足。
祖宗承平逾百年，胄绪蕃衍如云烟。
敦诗阅礼不胜数，人物似君尤卓然。
论文讲蓺未易料，虚己下士常折旋。
忆昔初逢大梁下，风味向人如倒蔗。
苦遭猿鹤促还山，回首相望惊百舍。
谁言江路渺云涛，一舸春风重命驾。

涟漪二十里，清淡得我性。
微风不复摇，天水相与净。
秋容入崖柳，晚色依渔艇。
仿佛会稽游，南湖似明镜。

景物此清淡，幽亭独细论。
恐人容易过，常锁水西门。

飘飘云容高，惨惨日色薄。
此时驾君车，去意不可缚。
鸣蝉送凄切，白露催摇落。
山城更海上，触目添萧索。

学官不置酒，相聚惟一饭。
公家事何多，客至日已晚。
乘饥骋大嚼，美恶宁复拣。
仆夫无所余，顾我色不满。
泼茶旋煎汤，就火自哄盏。
从容共谈谑，熟视笑而睆。
昌龄岂其愠，策马独先返。

清江在何处，限以龙王大孤彭浪之险阻，鄱阳彭蠡淮海之波涛。
会稽在何处，钱塘江边风浪恶，金山寺下鼋鼍骄。
大冬雪霜道路塞，饥年往往多盗贼。
如何两处发书日月同，至此亦不差顷刻。
开缄读讫更反复，两处久不通消息。
丁宁劳问若相见，满堂欢喜动颜色。
枝间鹊噪今几日，总报平安岂非吉。
年年岁晏享异味，牛狸黄雀并金橘。
从容进仆问乡闾，归心倏起成萧瑟。

华容女子哭幽囚，吉利如虎入荆州。
缚其孤雏敛貔貅，长驱水步八十万。
欲猎于吴吴主忧，群臣劝迎同一说。
拔刀斫案心胆裂，揆彼之量岂我容。
开门纳狼计何拙，鲁家狂儿策最长。
倡而和者有周郎，区区黄盖乃乞降。
龙幡遮火烧赤壁，东南风急天绛色。
江中战舸岸上营，烟焰飞腾半焚溺。
雷鼓大进声满川，轻锐迫逐皆崩奔。
紫髯将军更欢喜，曹公坐翅不得鶱。
子布元表何龊龊，成败之决在一言。
君不见甘露宝鼎间，典午受禅吴犹存。
青盖入洛虽可惜，犹胜俛首臣老贼。

华容女子哭幽囚，吉利如虎入荆州。
缚其孤雏敛貔貅，长驱水步八十万。
欲猎于吴吴主忧，群臣劝迎同一说。
拔刀斫案心胆裂，揆彼之量岂我容。
开门纳狼计何拙，鲁家狂儿策最长。
倡而和者有周郎，区区黄盖乃乞降。
龙幡遮火烧赤壁，东南风急天绛色。
江中战舸岸上营，烟焰飞腾半焚溺。
雷鼓大进声满川，轻锐迫逐皆崩奔。
紫髯将军更欢喜，曹公坐翅不得鶱。
子布元表何龊龊，成败之决在一言。
君不见甘露宝鼎间，典午受禅吴犹存。
青盖入洛虽可惜，犹胜俛首臣老贼。

昭君十五入汉宫，自倚花艳如芙蓉。
黄金不买画者笔，西子变作嫫女容。
羊车忽略久不幸，夜夜月照罗帷空。
娇痴怨恨掩袂泣，常恐兰蕙摧霜风。
不堪坐守寂寞苦，遂愿将身嫁胡虏。
神仙缥缈下朝阳，再拜玉墀辞汉主。
天颜惊顾初相识，自起欲留留不得。
吁嗟拂袖归禁中，却看飞燕无颜色。
婵娟去去阴山道，几日风沙貌枯槁。
千秋万古恨无穷，坟上春风无寸草。

甃石为道，旁植冬青不死之灵草。
跨水为桥，上有百年老木之清阴。
小庵又在北墙北，花竹重重深更深。
公余竟日无一事，卜此佳趣聊栖心。
明月为我迟迟不肯去，清风为我淅淅生好音。
阒然宴坐如涧谷，乐以真乐非丝金。
君看此庵亦何有，架竹编茅容侧肘。
人生自足乃有余，不羡檐牙切星斗。
朝携一筇杖，暮炷一炉香。
悠然每独笑，物我两皆忘。

濯濯春容在柳梢，野梅相压吐香苞。
日边明晦云无定，雨后寒暄气欲交。
抱蕊悬虫犹带茧，衔枝飞鸟已营巢。
高怀不爱三公府，白水青山满近郊。

春生湘浦即当还，穷览云山得据鞍。
洒落文章终不俗，从容谈笑尚能欢。
千金骏马将辞主，一曲胡琴遂掩棺。
世事相因古如此，谁知鲁国累邯郸。

碧落声华盖世高，哀乌才业亦时豪。
灵渊自出驹千里，丹穴今看凤一毛。
方略从容能处事，精神洒落见挥毫。
东行想足资清兴，江上秋风卷怒涛。

进多龃龉退为安，未省乘轩胜抱关。
半世青衫贫为禄，新秋明镜老催颜。
纷纷江上风吹叶，漠漠淮南雨暗山。
欲和佳篇寄相忆，韵严词峭不容攀。

送客柳亭晚，倚栏秋雨酣。
风烟满湖上，景物似江南。
萧洒怜神往，从容忆手谈。
老来心易折，离绪已难堪。

一望膺门眼已明，欣然倒屣辱公迎。
林泉真作仙人宅，杖屦容参长者行。
道论风生挥玉麈，渴心尘积饮金茎。
匆匆短棹依城去，连日西斋梦寐清。

海水扬波今合清，秋风千里使华行。
言皆有道非徒发，事若无心更不生。
谈笑从容怀远俗，琴书潇洒寄高情。
伫闻静胜诸蛮服，何必楼船十万兵。

崎岖寒苦远腾装，喜得高才共此方。
当以清谈销日月，更将和气敌冰霜。
堂前绛帐惭容迹，幕下红莲幸借香。
闲夕肯来相伴否，小窗残烛厌更长。

两岁东州不自知，人情全在欲分时。
饯行连日侵银烛，送别临岐驻玉羁。
望见蒙山思马耳，路经沂水忆河淇。
归来定得从容否，寄语庭前红药枝。

捧檄欣然喜可知，轻裘浅{革登}去如飞。
亲庭一别今三载，即得从容戏彩衣。

骀荡禁烟节，相随上北峰。
雨余澄远水，风细韵长松。
柳影摇歌席，花香入酒锺。
南州富闲暇，行乐且从容。

为怜城郭太留滞，知子思家方闷睡。
故停车马良久住，相顾雍容情益至。
楼高适意同一登，目极四周堪远视。
野田横望绕天涯，梅朵开齐映江涘。
冬温庭筠尚抽笋，僧房乔木阴铺地。
丘樊嘉遁素有心，萧萧思话山中事。
清杨俊迈君自许，鲁国渊源吾不坠。
与君诗战奈何休，抑扬雄思聊书志。

丘樊英俊君犹滞，掩卷无言偃然睡。
江左思归未得归，家乡百里奚由至。
有楼望远最舒旷，蹑屐徐登极临视。
云容弄白起危巅，霞气如朱浮浅涘。
侵梁松影侧窥檐，飘径柳芳深委地。
谛法真空佛有灵，面颜安乐僧无事。
风摇柏直力相争，霜压橘黄香欲坠。
夕阳城郭人渐稀，疏钟传响催归志。

远壑度年如晦暝，澄潭到底不容尘。
公卿若更遗名姓，甘棹渔舟下钓纶。

思君何时休，川长波悠悠。
棋枰今生尘，诗筒谁相酬。
诸公皆才豪，吾衰惭非俦。
犹当陪从容，重游东湖舟。

萧滩波潺湲，巴丘山崔嵬。
江天如相迎，风吹浮云开。
思乡人皆然，惟予频归来。
松楸称青鲜，舂容生泉台。

心欲从容且再期，月余聚散忽参差。
工于酬唱皆词客，各有输赢屡奕棋。
木荫坐时班细草，早凉行处折红葵。
天涯回首思高会，日落烟昏今自悲。

同饮东洲俱醉容，谷鶑应笑卧花丛。
取交莫逆情相答，合宴多欢酒屡空。
工欲代天君素志，心将浮海我家风。
虫鱼草木吟何苦，古锦囊封寄逸筒。

用舍随时未是穷，躬耕何必返耕农。
辰惟去速须行乐，木为非材尚见容。
口诵雅言披坠简，闲闻新语继华宗。
小棠幽鸟依蕃府，付与花洲作附庸。

至意须同陈与雷，田家老瓦愧云罍。
缶非可击参韶乐，木肯垂阴庇野苔。
台辅雍容君有量，里闾寒贱我如灰。
火龛对坐年华宴，安得西飞到滑台。

先以下为基，终当保不危。
泰山雄地镇，北斗正天维。
敏手夸能赋，忠言愿听卑。
百常登观阙，九仞揭旌旗。
木有迁鶑集，墉惟射隼宜。
举家何氏隠，双下李愔捶。
大比杨雄好，长同巽卦为。
巍然望尧帝，卓尔仰宣尼。
羊肆犹陈义，皇坟或媲词。
变更惊岸谷，丰稔阅京坻。
醉枕日三丈，词场桂一枝。
金城横绝险，龙马出权奇。
已著名僧传，仍先国手棋。
张弓聊抑尔，封岱更增之。
郢曲故难和，牙琴谁复知。
楩柟凌远壑，鸿鹄漾晴曦。
汉祖兴邦日，商宗享国时。
设科求德劭，巡狩问年耆。
容驷开门户，摩霄展羽仪。
形容上麟阁，勋阀照鳌碑。
密勿云台议，揄扬崧岳诗。
岩岩具瞻峻，那复叹隆墀。

先以下为基，终当保不危。
泰山雄地镇，北斗正天维。
敏手夸能赋，忠言愿听卑。
百常登观阙，九仞揭旌旗。
木有迁鶑集，墉惟射隼宜。
举家何氏隠，双下李愔捶。
大比杨雄好，长同巽卦为。
巍然望尧帝，卓尔仰宣尼。
羊肆犹陈义，皇坟或媲词。
变更惊岸谷，丰稔阅京坻。
醉枕日三丈，词场桂一枝。
金城横绝险，龙马出权奇。
已著名僧传，仍先国手棋。
张弓聊抑尔，封岱更增之。
郢曲故难和，牙琴谁复知。
楩柟凌远壑，鸿鹄漾晴曦。
汉祖兴邦日，商宗享国时。
设科求德劭，巡狩问年耆。
容驷开门户，摩霄展羽仪。
形容上麟阁，勋阀照鳌碑。
密勿云台议，揄扬崧岳诗。
岩岩具瞻峻，那复叹隆墀。

观水宣尼志，歌风汉祖篇。
鹏搏九万里，椿寿八千年。
老子能谈道，唐尧亦法天。
旅獒宜自戒，魏瓠不胜坚。
西域瓜如斛，东山栗比拳。
周蒿芟作柱，舜竹截为船。
鲁语讥居蔡，邠诗咏献豜。
雷声当拟圣，人迹谩疑仙。
宝训书传百，真乘界说千。
弓闻阳虎窃，鼎自郜城迁。
冯异依乔木，刘公受一钱。
小鲜无挠国，多稼最宜田。
骨有专车异，珠求径寸圆。
瘿垂惊瓮盎，雹下骇杯棬。
船泛银山浪，琴操急雨弦。
恐时心缦缦，卧处腹便便。
公罢三名府，官防五在边。
从容隠朝市，指顾奠山川。
已识古今体，且知天地全。
介圭催入觐，夏屋示优贤。
金印悬如斗，神毫运若椽。
安荣可长享，儒效照青编。

抱病江天白首郎，秋风此日晒衣裳。
看我形容已枯槁，此岂有意仍腾骧。
一官羁绊实藏身，富贵于我如浮云。
致君尧舜付公等，几时高义排金门。

思君须向古人求，夙昔一逢无此流。
文章有神交有道，名位岂肯卑微休。
倜傥权奇难具论，鸷鸟举翮连青云。
无路从容陪笑语，使人叹恨伤精魂。

江上形容吾独老，百壶且试开怀抱。
妙舞逶迤夜未休，多情依旧能潦倒。
雨裛红蕖冉冉香，玉樽锦席高云凉。
酒酣耳热忘头白，老儒不用尚书郎。

幽偏得自怡，种竹交加翠。
雨露之所濡，成长容何易。
叶密鸣蝉稠，啅雀争枝坠。
客思回林坰，萧疏外声利。

垂天雄翮抟海风，穷高极远志不同。
盛年折桂心未歉，磨刀水际思平戎。
西羌活擒偶失手，天南星堕郴山中。
未甘遂葬江鱼腹，当归入觐明光宫。
何尝仆射干荐举，芸台乌府选择公。
蛟龙齿角老愈硬，楩楠材格寒更浓。
耻为葳蕤要节目，预知子不见从容。
川峡揭节建大戟，服紫腰金薄赏功。
暮年车辖徙荆楚，江离摇碧水蓼红。
橘洲桥口皆莽草，贾傅井中苔已空。
我已衰白敛一郡，附子馀光聊养蒙。
尝言早休乃良策，倚空亲想莲花峰。
请君先去采芝术，我续随子栖蒿蓬。
水甘松香真胜境，云滑石险多行踪。
半天河汉倾瀑布，自然铜吼闻霜钟。
董仙种杏人竞取，渊明石床苍藓封。
怡神曲糵有妙理，禾收石斛岁屡丰。
林迥岩屋尤可遍，溪间小桥横木通。
手扪松萝攀紫葛，清凉半夏如秋冬。
黄精久饵助冰雪，与君同作白头翁。

南轩何靓深，触处皆野质。
檐间画眉语，砌下霜筠密。
小窗任明晦，一榻随伸屈。
宿鸟聚樛枝，凉蝉噪{九/山}荜。
端居得颐养，诚意更精一。
夏阑体长健，春至转安佚。
铅鼎熟黄牙，仙经横缥帙。
和言不忤俗，定力何转物。
嗟我已龙钟，江潭恋章绂。
尘中素袍化，镜里韶颜失。
爱君诗思茂，雅奏合竽瑟。
爱君道气成，金石丛寿骨。
及瓜期尚远，发药容有日。
德爵齿俱尊，登门但祗栗。

功业不复议，盖载无所容。
三湘逶迤水，分与清河公。
国士大手笔，名声蔚摩空。
成材兼众制，八面任见攻。
阵马势遒勇，图绘出纤秾。
江神敷妙词，流入韶濩中。
石心铁为肠，不意于此工。
转调协击拊，遗音扣玲珑。
恨我狂既和，失之太匆匆。
吞咀知隽永，吴越安可同。

华胄参元后，高门辅弼臣。
庄池初奋翼，舜旦早逢辰。
云木千寻秀，𬬻金百炼纯。
日边虚位著，楚尾望车尘。
尚德真肤使，存心信吉人。
包含誉尤美，平格泽惟均。
短发怜衰老，黄金愧拊循。
礼容长不责，恩义极相亲。
最要箕张口，深怜井有人。
孤危荷全度，谋报毕余身。

邓生何感激，志尚好书诗。
清机发妙理，言论准宣尼。
翰墨时间作，文雅纵横飞。
弥年缺相从，梦想见容辉。
自昔同寮采，恩爱两不疑。
洁身跻秘阁，携手游郊畿。
一麾乃出守，桑梓有余辉。
濡迹涉江湘，将就衡阳栖。
渺渺孤舟游，洲渚既淹时。
凤凰集南岳，平生遂幽期。
岩峭岭稠叠，高高入云霓。
企石挹飞泉，陵冈掇丹荑。
即事既多美，游子澹忘归。
春仲尚未发，悠悠隔山陂。
今我惟困蒙，处身孤且危。
顾影凄自怜，悄悄令人悲。
一心抱区区，知音世所希。
块然守空堂，高窗时动扉。
仰视浮云翔，密雨如散丝。
中夜抚枕叹，轩车来何迟。
倾想迟嘉音，会合何时谐。
借问下车日，临路犹迟回。
春江壮风涛，渔潭雾未开。
肃此尘外轸，以副饥渴怀。

萧郎嘉客近远志，把酒劝宾郎半醉。
自然同类易相投，官守从容况无事。
清晨麹糵寒有力，倒洒金锺乳花滴。
十分蘸甲香且醇，不觉昏黄连夜色。
雀噪乌栖奈晚何，匆匆白日若飞梭。
青青百草霜已歇，墙阴浅白微轻雪。
庭梅香腻粉苞解，岁律将旋复花发。
铜壶泣水银箭短，漏声断续随风远。
起视天南星斗稀，蟾蜍已黑牵牛低。
知子多情惜分散，山公酩酊自当归。

肥羊作臛香出厨，膏粱姜桂品味俱。
夙开东阁戒诸客，千金腾踊沽酒壶。
飞觥倒杓约不退，一卷百盏皆无余。
不须呼卢会六博，笙簧琴筑非真乐。
萧郎独以酒娱宾，怜子心勤憎子虐。
眼前覆花不容起，面赤复令须满酌。
更深闪闪灯焰消，照天烛黄蜡洒膏。
欲逃人觉安敢去，饮水只欲吞波涛。
青烟郁郁金鸭细，花上红酥合香蒂。
四垂银箔不知寒，却劝金罂子同醉。
久不见子眼空青，见子宛然犹旧情。
败船如簁寄江水，天阴夜半防风起。
告归急走城西角，如粉霜花衣上落。
屡蒙大幅扫长篇，才薄何由继高作。

董子犷且狂，孔公孽更毒。
文楸石棋子，白及黑对局。
预知子轻敌，锐胆坐看覆。
一时罗列遍，先与推大腹。
欻如飞廉驱，窘若防风戮。
余兵尚百合，续断聊忽忽。
猛虎仗爪牙，中涂佯踯躅。
嗟嗟草草甚，驱猪令迫逐。
直前无夷险，觱拨下子速。
而我颇从容，莽草先设伏。
常山肆纵横，大戟挟长毂。
威灵先震荡，巨胜侔破竹。
萧萧马鸣退，战血余川谷。
百步笑奔崩，独活嗟穷蹙。
萎蕤不复骋，销蚀神采缩。
作诗诮伊棋，我壮知子曲。

天南星斗垂晶荧，麻姑山色排空青。
人中白眉谁第一，周郎独以文章名。
少年折桂心已壮，大学弱冠众所惊。
严徐长卿词格老，合上芸台预雠讨。
赤车素者已为淹，复令倅郡淮南道。
蕲春何幸人熙熙，有贤使君子副之。
铃阁深沉香一炷，彩笺舒卷百篇诗。
藏鳞伏翼聊展转，有才无患子不显。
楚泽兰芳莫谩悲，秦乌头白终当返。
我栖江上松萝深，自甘草莽长陆沉。
忽忽光景又半夏，书房风月澄人心。
昏黄禽噪悄不乐，架木通渠清河濯。
雨余凉风袭衣襟，半天河汉垂檐角。
惟恨与子未从容，紫芝眉宇何时逢。
频以青琅玕寄我，不须怊怅白头翁。

金谷草离离，绿珠魂已蛰。
石崇虽富贵，一散不可集。
丝亦不须悲，岐亦不须泣。
竹林诸逸士，以醉名自立。
匏弦且为乐，惜此光景急。
土人劝我勤，朱紫当早拾。
革性以从容，矫揉未易入。
木散姑自全，宁求斧斤及。

金榜阅名姓，于今二十秋。
石陨鹢退飞，才命不相谋。
丝绳可比直，应笑曲如钩。
竹未遇蔡邕，有声谁见求。
匏瓜岂无蔓，奈何枝不樛。
土俗相慢侮，有如东家丘。
革囊贮珠玉，至宝勿暗投。
木若假先容，为君效绸缪。

吴侯之来适荒年，政修民苏犹解悬。
庭无留讼狱屡空，百姓爱悦奸吏悛。
公余何以度永日，坐督皂隶先疏泉。
泉潴为沼浄可鉴，清范即与名俱传。
今年时丰民事简，退食纵步山之巅。
诛锄芜秽出古木，矫如虬龙上参天。
夷高培坳荫其下，百里胜景尽目前。
烂柯石局候仙侣，月庵竹榻容醉眠。
或弄瑶琴或放歌，或谈玄理或安禅。
圆虚洞照万缘息，乾坤有量斯无边。
庵中主人趣高上，喜我相过时留连。
所嗟官满差迁去，肯顾衰翁须后贤。

迢迢策杖上南台，北望清凉眼豁开。
二片烟霞笼紫府，万年松径锁苍苔。
人游灵境涉溪去，我访真容踏顶来。
前后三三知者少，衲僧到此费徘徊。

六出飘萧万瓦干，冰壶天地不容看。
金门贺客螭头冷，草阁吟终粟瓦寒。
故人家在西溪上，欲叩柴门兴已阑。

土木形容殷七七，水云情性许闲闲。
身中火枣无人会，此药元来便驻颜。

河东美人天帝子，机杼年年劳玉指。
织成云雾紫绡衣，辛苦无懽容不理。
帝怜独居无与娱，河西嫁得牵牛夫。
贪懽不归天帝怒，谪归却踏来时路。
但令一岁一相逢，七月七日桥边渡。

得丧纷纷转群欲，谁及爱嵩三十六。
有客忽自东南来，已为湖山饱双目。
逸兴不住皇州春，天津桥南酒初熟。
长念花王司马坂，洛阳今寓谁家馆。
已闻香信满东风，嫔御相从水光畔。
芳容须向盛时吟，昔也醉翁长恨晚。
谷雨且老黄鹂声，急上征鞍望瀍涧。
送行诗句无纤尘，自有交游在霄汉。
藜苋肠中何所须，但愧银钩落香翰。
看花知遗生，看山知养神。
妖奇怪丽九十种，未失东风助培壅。
三十六峰元气清，独插太虚无古今。

大学闲官闭门坐，渍墨磨丹满文藁。
霜风门外潮头过，马首长须欲吹倒。
双眸厌为尘沙昏，出外遽止从予好。
不复见君今几时，相忆还惊岁华老。
恨得新诗何太晚，瓜李为期闲梦断。
余酒喜见忘机翁，声色尝与心相同。
小沼荷花未云昨，君来且负炉中红。
东邻交友亦爱客，烹鲜盘馔工于侬。
青蜗乌贼欠此可，蟹蛤已有吴间风。
劳生多故岂足念，莫不有分劳冲冲。
有钱取醉亦足矣，满腹以外吾何容。
漫漫雪意稍含蓄，瑶池将见涵春空。
两骑翩翩踏琼玖，州北主人相望久。
解颜一笑如君难，区区论报非吾友。

旷野饮绿水，往往如具区。
尉氏得此景，赐民非自娱。
想成独乐戒，故能与民俱。
阮籍方外豪，徘徊顾梁都。
亦恐感嘉惠，岂特怀壮图。
逸兴果何类，茫茫谁与拘。
度量贮天汉，岂不容葭芦。
兴废未始定，陵谷俄已殊。
昔为凫鹥乡，今为狐鼠庐。
厚泽瘗膏壤，能复滋耕夫。
得利已足喜，怀古安用吁。

人面亦相映，龙山应独赏。
却因清淡中，艳异尤堪尚。
靖节篱下吟，幽怀忽驰想。
武林溪上游，芳容若迎望。
妙本自无二，佳名谁有两。
辨事惟赖香，根蒂岂容妄。

人面亦相映，龙山应独赏。
却因清淡中，艳异尤堪尚。
靖节篱下吟，幽怀忽驰想。
武林溪上游，芳容若迎望。
妙本自无二，佳名谁有两。
辨事惟赖香，根蒂岂容妄。

宛转双源花在处，花叶重重瑞炎暑。
日光相照铅华鲜，翠盖纷纷拥红女。
不贪青子老芳容，薰风偷出香无数。
乃知源上有神仙，何必夭桃随水去。

秋容瘦，秋声寂。
浮云散尽霜宇寒，未见疏星点空碧。
升自东方人望浓，十二回圆喜今夕。
窥澄江，开暗室。
闪闪金银动宫阙，森森冷雪排剑戟。
秋气清，秋色白。
六阴中处金权高，清白合并成此魄。
玉兔捣药将何为，应造神丹送仙伯。
乘兴高人无定筵，琼步徘徊未须急。
金波汗漫清人神，桂华飘渺明人衣。
邀月已作明年期，月是人非宁复悲。
倒尽芳樽卧清影，休问醉翁归未归。
是非今古乃常理，此情莫落霜娥耳。

春来时，春红照我衔清杯。
老僧朴野自合道，只从一笑忘形骸。
秋时到，诗翁清瘦秋容老。
吟成兴尽可以归，一雨岩前恰初过。
劳生自适能几人，白云流水谁相亲。
黄金满屋莫使悟，悟便输他方外春。

御恶不御良，守实不守空。
主人得犬胜高墉。
有尧汝喧喧，有跖汝默默。
主人得犬胜幽贼。
犬也徐有云，容犬对以臆。
犬为跖守即吠尧，犬为尧守即吠跖。
是则庸犬而已矣，比犬之良汝何益。
穿窬得间无人疑，丧家之犬将何之。

天意分明人意开，便闻歌管上春台。
绿堤风暖投衫袖，红槛花光落酒杯。
云结阴容俄散去，蝶惊晴影旋飞来。
芳菲犹在无多日，倚取韶光作醉媒。

骚雅先生得古风，恨无吟侣忽相逢。
欲陪大巧搜春景，已贾长毫插笔锋。
花下比声歌帝力，醉中联句颂花容。
斐然小子多诗癖，时遣青衣寄一封。

桃脸韶容柳絮身，江南西洛岂由人。
可怜杜牧空伤感，尚在朋游已丧真。

俗寻真去不容身，流水潺潺未见人。
云旆莫知来或往，门前谁为扫纤尘。

莫道雨芽非北苑，须知山脉是东溪。
旋烧石鼎供吟笑，容照岩中日未西。

雪霜势去旧容在，风雨声来新思生。
须信此君清且贵，一竿犹可钓高名。

烟雨为容似带愁，愁中犹解写人忧。
数峰出没如何画，寺在波心且舣舟。

何事骑龙不可攀，衣冠空自在人寰。
诏遗夷夏秋容动，言付公卿玉几闲。
能使抱弓号百姓，岂劳求药问三山。
元符事业谁相似，两汉须看凤露间。

万枝灯，千江月，一灯传，一月摄。
莫知根种有虚空，祇见祥光无断绝。
三千世界掌中知，百亿化身天下说。
秘密岂当容易谈，一臂尤轻冷欺雪。

英豪献策广庭中，问辨纷纷似叩钟。
名奏九重书密上，士欣千载运亲逢。
鶑鸣定获乔林乐，凤举应容众羽从。
盛世文章由此变，坐看风俗反醇浓。

插迥飞檐耸，凌虚叠砌危。
四天栏下揖，万象掌中窥。
目力不到处，云容无尽时。
尘尘皆胜事，凭槛几人知。

九华郁兮江南山，清溪下兮贯山间。
江北骛兮溪东旋，浊汤汤兮清漫漫。
山几转兮水几盘，近交臂兮远连环。
决天末兮浮云端，齐之山兮秋之浦。
景晦明兮气吞吐，草木蓊兮媚林莽。
绣屏张兮翠绡舞，深窈窕兮掩幽坞。
雨吟猿兮风啸虎，下凫雁兮泳鲂𫚈。
商之樯兮渔之罟，互出没兮更散聚。
樵有舍兮梵有宇，云岩阿兮棘樊圃。
翚连甍兮岸之浒，弄潺湲兮棹容与。
中横绝兮梁为渡，隠孤城兮其西去。
春之朝兮秋之夕，风既清兮月又白。
遐矫首兮俯陈迹，携佳人兮不可得。
空远望兮中感百，思悠悠兮情恻恻。
怅兴亡兮怀今昔，独兹溪兮无终极。
嗟夫人兮摆尘滓，遥徜徉兮玩山水。
移山川兮置窗几，手舒卷兮千万里。
辀余车兮秣余马，往其从兮山之下。
枻吾舟兮泛清泻，乐鱼鸟兮放林野。
愿未适兮胡为者，聊寓言兮公墨画。

昔日欧阳心独苦，搜罗天下文中虎。
未逢贾马嗟谁有，昆体文章正旁午。
一得眉山老翁语，始惬平生好奇古。
骞腾鸾凤螭虬侣，锦绣肾肠终日吐。
眉山跨马挟双龙，迤逦斜欹剑阁东。
一息万里先群雄，是日鲁酒归醇醲。
仁庙当朝起数公，四时阊阖来清风。
眉山秉笔摩苍穹，稽首献议何雍容。
是时庆历垂嘉祐，东省西垣半耆旧。
一代伟人争入彀，大开黄阁咸虚受。
公时脱颖眉山后，歆向机云同一奏。
建安数子空鸣脰，集贤学士皆笼袖。
玉人发马下天阶，华盖星边捧诏来。
天子延英不浪开，为公此日深徘徊。
金吾侍侧天颜低，上列四辅前三台。
相与畴咨将相材，飘然八骏先龙媒。
西京应制十八九，晁董褎然为举首。
此辈昂藏希世有，刘蕡又作蛟龙吼。
观公举劝新人手，玉壶破碎珠囊剖。
许国诚心仍贯斗，识者谈之不容口。
天公一见列诗曹，指挥姮娥供兔毫。
公歌数阙风刁刁，若耶溪上皆停桡。
郢客掷笔不敢操，楚人往往收离骚。
李杜藩墙不甚牢，李白脱却锦绣袍。
东风颠入五湖里，万籁声声酷龙耳。
河伯江妃愁欲死，只恐公来搜见底。
南登灞岸将何以，直节壮怀聊自倚。
养得身长数千里，天地一夜风雷起。
官家内相能几人，几人到此陪经纶。
天语叮咛下降频，金莲烛畔窥龙鳞。
日曝花砖暖绣裀，镮金珮玉何申申。
姮娥唤作真麒麟，焉知韩李非前身。
龙楼漏箭铜壶挹，隠约六街驺唱入。
传宣使者翻然集，月题控马天门立。
锦笺琼管尚书给，九韶忽然如俯拾。
宸恩四海周流及，武帝王封乃平揖。
我宋修文偃武初，词林翰苑森扶疏。
窦仪陶谷端何如，峨冠曳履承明庐。
草昧功名向武夫，讨论润色姑徐徐。
剪夷五代尊图书，墨客稍稍跻天衢。
中间作者相踵武，请试从头为君语。
真宗皇帝亲神宇，杨亿风流玉堂处。
倾金注瓦横樽俎，大笑哄堂任豪举。
逡巡百尺江南楮，密扫煤烟骤如雨。
六一超然又不同，陈言万纸一洗空。
晋宋齐梁不待攻，两汉直抵元和中。
龙骧凤举扶桑中，五采射日吞长虹。
满堂玉磬谐金钟，纷然和者如笙镛。
木铎可怜声独悄，一振铿然须大老。
伊说数公无处讨，萧曹丙魏规模小。
马迁班固工品藻，出处行藏何太少。
升沉将相王侯了，经天纬地凭谁好。
信知风采古为多，尧舜文章焕若何。
东作西成南已讹，真人更集满东坡。
夷夔礼乐俄森罗，黼黻郊庙金盘陀。
羽毛率舞呈天和，高阳才子前赓歌。
君哉颔首一俞尔，执简抽毫无及矣。
周公整顿乾坤已，开阖明堂复如此。
从头制作轩辕始，海兽山禽咸献美。
衮冕分明圭玉侈，六代光华蔼天子。
日月星辰缋九天，虫鱼草木续山川。
群圣文章想亦然，百家妙理何周旋。
离离黍稷春风前，东周一去追无缘。
帝德王功只仅传，庙堂急管催繁弦。
巍哉孔子尊如帝，矫矫孟轲天莫制。
斯文其丧今何在，邹鲁邈然安可再。
扬雄力寡知无奈，天禄校雠真末计。
江海悠悠百川逝，回首相望几千载。
熙宁天子悯斯文，展转搜扬到海垠。
丞相王公举趾尊，委蛇二老西来宾。
咀嚼六经如八珍，补葺东鲁锄西秦。
天子资之又日新，八风自转成天钧。
顷从孟子驱杨墨，他日淫词又榛棘。
丰镐荒凉天空碧，中庸一路几充塞。
金陵为此深求直，二十年来人稍识。
求之左右逢星极，内圣外王真准的。
古人效学丰文斯，堂陛之间意已移。
彝何虎蜼尊何牺，云何簠簋加灵龟。
不然制作知无时，反鲁诗书一贯之。
明明古训识者谁，百家效语如婴儿。
蝌蚪六书藏屋壁，岂比锺王论笔迹。
会通意象如作易，不假语言含妙德。
倘从对偶音声觅，洙泗文章少平仄。
解到雕虫童子识，斯人稍得扬雄力。
熙宁论撰亦何惭，况把先儒众说参。
举世传经作指南，辟雍泮水堆牙签。
或者嚣然痛欲歼，安得诸儒口遂钳。
圣主贤王实询佥，公当一语令师严。
翻思偃蹇熙宁末，苦信古书由世拙。
金陵户外履成列，称衡一刺终漫灭。
仿佛五经无二说，堂堂万里星中月。
欲论西汉谁优劣，忽若吟蝉风脰咽。
边韶性懒读书顽，病甚相如下笔悭。
敢望言如雾豹斑，担簦负笈徒间关。
沂水春来粗解颜，浴沂童子弥春湾。
先哲如龙尚许攀，鼓琴从之岂浪闲。
可怜道德共耕猎，何苦侯门俟弹铗。
不挟而来聊自惬，栩然梦尔为蝴蝶。
饮中数子刘伶侠，江外主人张翰摄。
短船下水轻仍捷，落帆解舵吴山胁。

昔日欧阳心独苦，搜罗天下文中虎。
未逢贾马嗟谁有，昆体文章正旁午。
一得眉山老翁语，始惬平生好奇古。
骞腾鸾凤螭虬侣，锦绣肾肠终日吐。
眉山跨马挟双龙，迤逦斜欹剑阁东。
一息万里先群雄，是日鲁酒归醇醲。
仁庙当朝起数公，四时阊阖来清风。
眉山秉笔摩苍穹，稽首献议何雍容。
是时庆历垂嘉祐，东省西垣半耆旧。
一代伟人争入彀，大开黄阁咸虚受。
公时脱颖眉山后，歆向机云同一奏。
建安数子空鸣脰，集贤学士皆笼袖。
玉人发马下天阶，华盖星边捧诏来。
天子延英不浪开，为公此日深徘徊。
金吾侍侧天颜低，上列四辅前三台。
相与畴咨将相材，飘然八骏先龙媒。
西京应制十八九，晁董褎然为举首。
此辈昂藏希世有，刘蕡又作蛟龙吼。
观公举劝新人手，玉壶破碎珠囊剖。
许国诚心仍贯斗，识者谈之不容口。
天公一见列诗曹，指挥姮娥供兔毫。
公歌数阙风刁刁，若耶溪上皆停桡。
郢客掷笔不敢操，楚人往往收离骚。
李杜藩墙不甚牢，李白脱却锦绣袍。
东风颠入五湖里，万籁声声酷龙耳。
河伯江妃愁欲死，只恐公来搜见底。
南登灞岸将何以，直节壮怀聊自倚。
养得身长数千里，天地一夜风雷起。
官家内相能几人，几人到此陪经纶。
天语叮咛下降频，金莲烛畔窥龙鳞。
日曝花砖暖绣裀，镮金珮玉何申申。
姮娥唤作真麒麟，焉知韩李非前身。
龙楼漏箭铜壶挹，隠约六街驺唱入。
传宣使者翻然集，月题控马天门立。
锦笺琼管尚书给，九韶忽然如俯拾。
宸恩四海周流及，武帝王封乃平揖。
我宋修文偃武初，词林翰苑森扶疏。
窦仪陶谷端何如，峨冠曳履承明庐。
草昧功名向武夫，讨论润色姑徐徐。
剪夷五代尊图书，墨客稍稍跻天衢。
中间作者相踵武，请试从头为君语。
真宗皇帝亲神宇，杨亿风流玉堂处。
倾金注瓦横樽俎，大笑哄堂任豪举。
逡巡百尺江南楮，密扫煤烟骤如雨。
六一超然又不同，陈言万纸一洗空。
晋宋齐梁不待攻，两汉直抵元和中。
龙骧凤举扶桑中，五采射日吞长虹。
满堂玉磬谐金钟，纷然和者如笙镛。
木铎可怜声独悄，一振铿然须大老。
伊说数公无处讨，萧曹丙魏规模小。
马迁班固工品藻，出处行藏何太少。
升沉将相王侯了，经天纬地凭谁好。
信知风采古为多，尧舜文章焕若何。
东作西成南已讹，真人更集满东坡。
夷夔礼乐俄森罗，黼黻郊庙金盘陀。
羽毛率舞呈天和，高阳才子前赓歌。
君哉颔首一俞尔，执简抽毫无及矣。
周公整顿乾坤已，开阖明堂复如此。
从头制作轩辕始，海兽山禽咸献美。
衮冕分明圭玉侈，六代光华蔼天子。
日月星辰缋九天，虫鱼草木续山川。
群圣文章想亦然，百家妙理何周旋。
离离黍稷春风前，东周一去追无缘。
帝德王功只仅传，庙堂急管催繁弦。
巍哉孔子尊如帝，矫矫孟轲天莫制。
斯文其丧今何在，邹鲁邈然安可再。
扬雄力寡知无奈，天禄校雠真末计。
江海悠悠百川逝，回首相望几千载。
熙宁天子悯斯文，展转搜扬到海垠。
丞相王公举趾尊，委蛇二老西来宾。
咀嚼六经如八珍，补葺东鲁锄西秦。
天子资之又日新，八风自转成天钧。
顷从孟子驱杨墨，他日淫词又榛棘。
丰镐荒凉天空碧，中庸一路几充塞。
金陵为此深求直，二十年来人稍识。
求之左右逢星极，内圣外王真准的。
古人效学丰文斯，堂陛之间意已移。
彝何虎蜼尊何牺，云何簠簋加灵龟。
不然制作知无时，反鲁诗书一贯之。
明明古训识者谁，百家效语如婴儿。
蝌蚪六书藏屋壁，岂比锺王论笔迹。
会通意象如作易，不假语言含妙德。
倘从对偶音声觅，洙泗文章少平仄。
解到雕虫童子识，斯人稍得扬雄力。
熙宁论撰亦何惭，况把先儒众说参。
举世传经作指南，辟雍泮水堆牙签。
或者嚣然痛欲歼，安得诸儒口遂钳。
圣主贤王实询佥，公当一语令师严。
翻思偃蹇熙宁末，苦信古书由世拙。
金陵户外履成列，称衡一刺终漫灭。
仿佛五经无二说，堂堂万里星中月。
欲论西汉谁优劣，忽若吟蝉风脰咽。
边韶性懒读书顽，病甚相如下笔悭。
敢望言如雾豹斑，担簦负笈徒间关。
沂水春来粗解颜，浴沂童子弥春湾。
先哲如龙尚许攀，鼓琴从之岂浪闲。
可怜道德共耕猎，何苦侯门俟弹铗。
不挟而来聊自惬，栩然梦尔为蝴蝶。
饮中数子刘伶侠，江外主人张翰摄。
短船下水轻仍捷，落帆解舵吴山胁。

混成初造物，幽绝故离群。
入户清容月，分栖淡借云。
木阴阑暑气，泉滴厌秋闻。
欲索秦人记，消磨篆不文。

爱君独酌板桥句，想君不向稽山时。
千载风流同一辙，孤坟数尺埋蒿藜。
文章误人岂当日，声名虽好终何为。
譬之花卉自开落，又如时鸟啼高低。
行吟漫葬江鱼腹，𫛳来空赋予何之。
君不见吾腰耻为小儿折，或车或棹聊为期。
又不见嬴颠刘蹶不到耳，采花摘实相维持。
春寒漠漠青山路，厚颜已觉归来迟。
一廛尚冀容此老，与君朽骨分东西。

爨下得余薪，便可歌南风。
参差长路铎，鼓乐俄相同。
一弃一流落，悠然会天工。
始知盛衰际，遇与不遇中。
风清月正好，爽晤聊从容。
岂意接心期，赏叹如云龙。
千载瞬息尔，转盼归虚空。
何适非适然，神交付冥鸿。

恋恋欲报恩，岁月犹过隙。
常恐寸草晖，终负阳和力。
万锺非所养，所重在以色。
庶几参与骞，不独慕今昔。
千寻用或短，乃未及咫尺。
哀哉过隙心，泪尽坟草碧。
坐见食亦睹，幽明固无隔。
蒸尝虽其时，要是未为得。
诗书圣人事，力久真自积。
卷舒岂他人，忠孝均我职。
尚容表龟趺，过者必此式。
长江会生尘，德辉何可及。

爱山依山住，如山不少下。
山中所有多，惟取不容舍。
烟云实交游，松竹乃保社。
尚欠目所穷，披翦宁问槚。
廓然宇宙宽，信矣和无寡。
隠隠彻四垂，万象入坯冶。
初疑彩间错，又若墨匀洒。
造化非适然，一一类见假。
吾友端可人，韵胜不少野。
更将桃李俱，参差移拱把。
时哉须自勉，岁月甚奔马。
得难未易失，讵有长年者。
何妨倒载归，日日无虚斝。

雪意与春约，野情因物裁。
辄将无穷思，聊摛有限才。
云容忽破碎，山色如招回。
携持固夙昔，端为此济来。
岁晚君羁旅，微君谁我陪。
祇恐造化工，特地吹葭灰。
一剖不复收，寂尔为之胚。
戢戢竞秀发，翩翩绝嫌猜。
恍然徙倚间，浩荡心胸开。
境界适何许，次第分隅隈。
高足超日观，涂如下离堆。
四顾始无间，忽觉惊初雷。
有形均难悉，无物非蒿莱。
却应求仙源，失路迷天台。
波臣复笑屈，市门徒德梅。
庶几未始得，掇拾同举杯。
攘袂即千古，一醉姑相媒。

平生所愿识荆州，别乘还容接胜流。
异日崩腾惊海面，新诗清绝似槎头。
常嗟盛事千年隔，谁谓余光一旦收。
便觉诗源得三昧，目中无复有全牛。

闭阁焚香万虑澄，莫云身似打包僧。
功名了未荣三事，理性容先契一灯。
丹灶鹤归休炷火，茶瓯客访旋敲冰。
倦来却有登临兴，上彻层楼最上层。

雍容闲雅许君都，万绪相逢一笑无。
休把盛衰观世谛，且将言语共诗图。
人亡人得同吹吷，潮落潮生等据梧。
只恐后庭歌不尽，曲终翻被鬼揶揄。

俗驾难回固有因，勒移终愧北山人。
不辞冒雨投归步，始信忘形是要津。
一笑未容披软语，十分先觉报新春。
定应偏契王郎便，消得从来愿卜邻。

陈迹回头似梦余，花应长好但人无。
诗成固已名千古，墓上谁倾饭一盂。
流落丹青惊始见，形容笔墨竟难图。
公孙自是天同派，漫托周人载硕肤。

熊掌如何得豹胎，弃常嗜异信难材。
端能不学邯郸步，正可同尝沆瀣杯。
有意良图休我老，他年吉卜伫君枚。
云间日下容相契，且置燃萁特地催。

涔涔梅雨涨江滨，耿耿僧房借钵人。
秀色惊回随念到，孤怀赢得暂时新。
何妨一笑空诸有，更觉三摩浄六尘。
忧患年来倍伤感，送君衰泪不容贫。

十轮杨恽旧轩轩，四壁相如似磬悬。
岂谓投怀忘晚节，每容佳处共流年。
笑谈璀璨风生坐，翰墨纵横思涌泉。
土苴固难重就器，转钧尤幸识精甄。

昂昂野鹤固难群，皎皎冰壶不受尘。
一笑每逢青眼旧，多情空愧白头新。
西风未用高纨扇，东道应容岸角巾。
珍重长谣倚云瑟，潇湘谁是赏音人。

国西华丽占池莲，曾记开樽奉赐钱。
几欲漂流劳滞念，又惊红绿映澄鲜。
主人无间容联步，胜日何妨更买船。
满挹香风振归袂，更烦佳思出新篇。

窣堵频经眼，伽蓝未息肩。
多情两父子，同住一云烟。
缭绕寻幽径，从容慰昔年。
本无留客意，投分且迁延。

锡羡来经世，储休表降神。
云间瞻鸑鷟，天上识麒麟。
蕴藉三冬学，形容万古春。
班庭倾玉笋，镇庙契金人。
帝载熙明格，朝签绝拟伦。
渊源参密幄，同德在斯民。
有作皆前用，无言不绪陈。
光华荣斝寿，蕃锡会昌辰。
宠接张侯异，年颁卫武均。
江干空引睇，无路袭余尘。

龙章凤姿，燕颔虎颈。
巍巍堂堂，弗严而整。
山纳海容，霜根雪节。
可畏而亲，力莫之斡。
吾私淑诸，一代之英。
多取益给，欲掩滋明。
长庚未艾，白气何来。
精爽如在，佳城不开。
出卯则角，堕地而班。
岂无所遗，𫘧骥方闲。
高牙赤舄，惟叔惟虎。
有之似之，千载一武。
赳赳桓桓，彼徒见诮。
他日凌烟，实先前诏。

举目一世空无人，当时何有高将军。
龙鶱凤翥固莫群，晴天万里惟孤云。
冥冥何地非埃尘，我欲从之嗟此身。
形容不到浪自分，坐令鲁叟悲获麟。

敷座而坐，如日初晓。
护念付属，一时俱了。
非此老人，其谁能表。
漫自形容，本无欠少。

虎头燕颔，将军之相。
雪桧霜松，山僧之容。
以是而见，胡来汉现。
捩转面目，瞻之不足。
盛哉七百聚徒，何殊在网之鱼。
若也向此提撕，却成土上加泥。

清风习习醒毛骨，华屋高明占城北。
胡床偶伴庾江州，万盖摇香俯澄碧。
阴森老树藤千尺，刻桷雕楹初未识。
忽传绣障半天来，举头不是人间色。
方疑绚塔灯炤燿，更觉丽天星的历。
此时遥望若神仙，结绮临春犹可忆。
徘徊欲去辄不忍，百种形容空叹息。
乱点金钿翠被张，主人此况真难得。

君不见狐裘相齐望前古，后日执鞭固欣慕。
烟云得趣更飘萧，常使高人恨无路。
阑干峥嵘擅空阔，寒日低回得循步。
朱轮想见不可从，南国小棠疑未去。
百年暴辉实之宾，俯盛仰衰情易新。
孤怀直欲共倾倒，衣上元无一点尘。
又不见三千珠履春申君，十年天禄扬子云。
极目平原草萦骨，秋月春风愁杀人。
五湖归去辨之蚤，击鼓撞钟犹恨少。
险语缓丝一剑休，九衢相视空草草。
荆州万里控上流，歌舞翻风甚飞鸟。
回首苍梧隔暮云，南狩不归何可叫。
解后相逢情更亲，刍狗畴能夸已陈。
欲书醉语致多感，好事今无载酒人。
班班微阳度密竹，啧啧寒雀喧荒榛。
韦郎所纪十无一，安得遗老酬咨询。
蹭蹬难堪随末俗，健论爱君如剪竹。
宁人负我无负人，咄咄老瞒徒四目。
直弦易断曲未终，凤髓难容断谁续。
白首胡君到孤独，在何分金齐鲍叔。

文质相乘徒野史，拔山塞海终军死。
早时妄作不朽计，掇拾余疏自纲纪。
跳梁甃缺固无有，白首何堪堕牛李。
冥行触柱犹欲前，布袜青鞋从兹始。
春风罾头问时鱼，莫雨洲中吟白芷。
尔来蹭蹬十二年，尚向牛角惊鬭蚁。
亭亭日没见初月，宛是角巾逢绮里。
万顷烟波渺天末，十丈霜松腾涧底。
几从窈窕泛斗槎，终愧婆娑参珮蘂。
晚来鹊话颇不凡，俄报翩翩航一苇。
元龙豪气不少除，楼卧超然遽思起。
问途直指三峰去，盘马楼前万人喜。
亟发健句压欲倒，似不见容已无齿。
便期脱帽洒风腴，豫宿寒舂絜云子。
定应一笑非等闲，更想笔端如泻水。

搔发满爪垢，扑衣满襟尘。
百年信几时，吾生苦纷纭。
黄河源从天上流，忽然河底为沙丘。
张良身不满三尺，从使沛公君列侯。
淮阴小儿亦何者，俛首无辞出胯下。
晨炊蓐食为得计，一饭千金岂无价。
相君之背贵莫言，前趋鼎镬何等闲。
使为故主已枭首，奏事犹如冕旒前。
轵深井里有屠者，荆歌壮士不复还。
伯乐相马只相骨，咄咄常情迷贾鞭。
春来万事不欲语，惟愿沽酒不着钱。
大铛长杓酌还引，日日如此过百年。
相家新有检正官，谓我落魄早见怜。
东轩小桃间梅蘂，清香秀色能相先。
不将贵势略雅旧，脱巾取酒容流连。
瑠璃盆深花透过，爱花移向花边坐。
时时飘蘂落盆中，冉冉天仙空里坠。
醉后草书疑有神，墙间怒角拿飞云。
扫秃千毫兴未尽，惆怅粉壁何时新。
盆空不记上马去，晓来但见衣巾污。
古人名节堆故纸，多少沉埋不知数。
明朝花落在须臾，莫遣高门无入路。

反衣狐裘矜绿里，月落宵行易沦委。
崎岖身世等秋蓬，皎皎吾心淡如水。
青云有路谁引目，肯学荒疏辍洗髓。
经营一饱困南北，未易功名输故纸。
尔来投迹间诸彦，白雪每容参下里。
何殊溺者得尺素，聊谢箕翁徒洗耳。
大官供庖事铅椠，时引古人同净几。
枉老王郎特我贤，华衮相先惭溢美。
清风冷落劳怅望，谁谓云间见黄绮。
因收倦绪聊纺织，半是弃余安足喜。
一片箫韶送下天，游遍华胥如唤起。
从此修途可问津，岂复龙头却蛇尾。

顾我从来奈烹煮，况复颠风并怪雨。
出门未必趁鸿鹄，闭门何曾下縿缕。
比来重作坐禅僧，日与虚空相晤语。
初非小智肯自私，终谓大国不可怒。
倦途倾盖得吾人，独喜山行逢豹雾。
仅愧依融累岁留，犹胜投闳经宿去。
东州胜事久欲讲，老滕元将效怀祖。
岂知敏手骤输君，使君方咏罗敷女。
愿侍一笑作先容，试觉醍醐分酪乳。
宁州别乘吾所畏，屹然万弩不得注。
寄声到眼不须论，毕竟生涯谁能主。

造物于我终何功，寓形宇宙一粟同。
由粟而形则可物，自形而我如飘风。
我初与子未束发，长我一岁今皆翁。
间关世故忧愁集，悔不相向但盲聋。
迩来梦寐亦惊噩，无异船鼓挝冬冬。
逢场作戏固聊尔，随缘应责畴能充。
边城氛埃蔽天赤，春物岂暇寻青红。
颇知别乘甚相得，共玩双翠临雕笼。
酒阑起舞屡脱帽，笑指落月如悬铜。
何当容我作鼎足，未易归马催匆匆。

忆昔榱题杂梁栋，怀璧握珠容抱瓮。
大宛天马本不羁，𢬍耳辕驹援就控。
捞虾摸蟹力易尽，搏虎擒蛟杀方痛。
君时正射晁董策，直把黄金变铅汞。
顾我衰迟特相子，许我过比仪韶凤。
回头已数六端午，几向梦中自占梦。
迩来欲述陷肤语，岂谓书词情愈重。
琅琅楚虞奏未缺，杳杳燕鸿目频送。
壮君已赴宣室召，老来未弃蟭螟动。
诗成新月半侵帘，更听楼头角初弄。

我生固有地，物物皆可口。
身行半天下，荐饥无不有。
读书恨未博，每索多掣肘。
一逢可意人，似对灵和柳。
老来益落寞，永日类中酒。
北舟得二妙，洗尽平生垢。
参军欲陵春，记室寒挂斗。
雍容送落日，百衲为抖擞。
崎岖等外惊，瞥眼自妍丑。
真乐极胡越，谁可论不朽。
昔人固欣慕，仅欲操箕帚。
堂皇几千仞，未易窥户牖。
逡巡即千里，转盼百年久。
一笑且低回，朱颜今皓首。

别子又春杪，幽怀谁与讙。
返复事远途，缭绕如理绵。
家山虽入眼，尚疑隔晨烟。
破闷得子诗，鸣鸡还到船。
追随日苦短，容易悲长年。
犹能共一辙，植足临天旋。
下泽政有味，万户自我捐。
唯有不舍心，常如俯奔川。

浮云无定着，乍合还分离。
廓开万里天，好是无云时。
我怀苦萧屑，多感不自拾。
奈何情所亲，容易成南飞。
秦人虽受宝，睨柱谁瑕疵。
空能九宾赏，终负连城归。
此道固有命，如君应未迟。
且从淮上游，霜浓蟹螯肥。
载取一樽酒，里门相扶携。
笑语欲难背，古人良可期。
开编若对面，谑浪尤相宜。
皎皎澄汉月，森森琼树枝。
燕地重郭隗，吴儿轻陆机。
晓来犹薄露，会见高风披。

吾友范君谊，宛似丘迟诗。
点缀花映草，草长鶑乱飞。
咏诗知吾人，因人想其诗。
不知胸中宽，西域方鞭笞。
昔为守御策，坚壁不容锥。
今作进讨计，万里入鼓鼙。
相从惜日短，既别恨见迟。
虽无老成人，仿佛颊頳儿。
每见挽手语，问我将何为。
我非浊子者，我友实似之。
典刑不可见，况复堂上奇。
边城气候晚，四月犹夹衣。
青灯照冷坐，素目披重帷。
孤怀苦萧屑，人事终难期。
何当命典刑，一笑相淋漓。

乌延一挥手，岁月如奔流。
谁知头半白，重见须双虬。
面冷庞一铁，气雄吞九州。
门庭外虽设，毫发终无留。
此时可见者，如君实难求。
人固不易亲，而我独见酬。
半年话畴昔，论极非谬悠。
但云置是事，可质为冥幽。
功名本何为，入手如上钩。
我每壮其言，心肯屡回头。
别来已七月，怅望逾三秋。
近闻复来此，只尺不相投。
元戎奉天讨，知与造化谋。
化城两驰突，直控咽与喉。
乂斩万余级，少快姑𫏐休。
此锐且就养，彼生岂容偷。
君谓乃吾射，含笑缠臂鞲。
今秋取天祁，明年入兴州。
遂复都护府，再见万里游。
汾阳异世勋，子政如缀旒。
未或便相袭，且作仲升侯。

古人偏爱竹，种不虚一席。
相将共忘年，敢惮培且植。
君家占何方，容易来秀色。
薙草出明轩，翛然耸修碧。
剪梢畏风摧，留叶期凤食。
从兹两茧足，闭户忘所适。

冥行眼忽明，乃是到临颍。
倦马倚风嘶，冻仆望门逞。
初非敢此期，势逼岂容倾。
是身虽无难，从者固当省。
主人颇料理，灯烛分炯炯。
炽炭解噤颐，重帷护寒领。
招魂几剪纸，感惠非尚褧。
粲然一笑开，那复嗟断梗。
我生且莫落，随遇辄自警。
转盼已归空，区区徒画餠。

元丰初得君，赐袍色可摘。
雍容戎马间，爽气凌秀色。
十年不相逢，颔须已有白。
京尘化人衣，岁月动阻隔。
夏屋如深山，排日许连席。
坐中多可人，一笑每堕帻。
人皆指为夸，我辈日所惜。
于今已三见，爽气若初得。
同言胡乃尔，前致作娇客。
边城久不雨，旱气几烁石。
俯仰数刻间，咫尺便南北。
寄声不敢辄，问讯莫我获。
但问深闭门，鸱坐较定力。
双林旧家风，庞老真消息。
莫作分别想，认子却为贼。
造门会有日，聊复铦戈戟。
准拟诘朝见，无或但坚壁。

隠居何必在山岩，境界全归指顾间。
能把轩裳为外物，便应风月胜酡颜。
地连紫禁千重邃，石绕清泉五色斑。
从此梦魂犹可到，定知衰废不容攀。

蹭蹬生涯可否间，强扶衰绪欲观澜。
蓬生虽讬麻方直，器就宁嗟木是蟠。
晚寄乡闾端有谓，时容鸡黍共论欢。
连城未荐难为璞，莫与坚珉一眼看。

窣堵波寒对水东，坐来初报夕阳钟。
回环桑柘疑无际，咫尺云烟隔几重。
听讲有心陪寂寞，杖藜何日许从容。
主人境界诸缘尽，应笑规规着画龙。

行来思住觉城东，粥饭随缘早晚钟。
安得心田荒万有，便惊眼界失千重。
笑谈喜接真摩诘，衰病休嗟老曼容。
馊饮残羹应不惜，聊分水墨为成龙。

应供都城今几春，屡陪香火是前因。
偶来清瀵堤边住，重见东林社里人。
青眼略容谈近事，白头同喜得闲身。
自言此去寻思大，便好乘时继后尘。

一接深言一点头，离骚致处未为幽。
不嫌坏路容连步，且欲他年作旧游。
翰墨抑扬虽已晚，林泉栖止会终收。
孤云祗恐元无定，候我归来共此丘。

饥时啮饭困时眠，任运腾腾信自然。
岂谓故人投此况，先来佳处作闲仙。
寓怀何必开三径，得句胜如食万钱。
只恐里门惊内史，不容同占好山川。

平日刳心欲致君，异时携手但论文。
兴来只有归田赋，老去何如背水军。
占胜已惊无不尽，卜邻应许镇相温。
形容岂敢轻酬酢，谢傅风流自出群。

窥豹曾容见一斑，孤高凛凛固难攀。
早应拔宅朝元去，犹有遗踪在世间。
舒啸款谈虽可想，赏风吟月未终闲。
诸郎莫为功名老，须信移文下北山。

十仞惊湍拂面寒，恐人如在百胜竿。
飞云舞鹤形容处，英爽端疑共此看。

何须叹世鹿皮翁，得句真能发笑容。
谁谓祖风无与寄，寸莛终愧触洪钟。

万国衣冠拱醉容，钧天梦断失云龙。
多情尚寄当时约，宛似阇黎饭后钟。

我昔同登法云地，道场不异耆暗山。
指出后身自在通，当日曾闻新受记。
秀眉明目坏色衣，谁其写成比丘相。
只这便是紫金容，在在处处咸恭敬。

西庵老人，谁不赞叹。
东辙西蹊，路头坐断。
维三昧力，化身千百。
北雨南云，青天霹雳。
岂待形容，何处不见。
须知闹市里，便是百草头荐。

不勉而中，不思而得。
从容中道，是为极则。
胡来胡现，汉来汉现。
随所运用，莫非方便。
在迩求远，知深昧浅。
头上安头，以口为眼。
以相而现，略无异同。
一有所扣，则犹撞钟。
缘不我契，漫尔形容。
稽首导师，如日方中。

不勉而中，不思而得。
从容中道，是为极则。
胡来胡现，汉来汉现。
随所运用，莫非方便。
在迩求远，知深昧浅。
头上安头，以口为眼。
以相而现，略无异同。
一有所扣，则犹撞钟。
缘不我契，漫尔形容。
稽首导师，如日方中。

野老形容，公子刷砑。
谓俗则数珠挂于臂上，谓僧则髭须满于颔下。
以我为牛则为之牛，以我为马则为之马。
不妨随俗流通，何必分真辨假。

饮不以鼻，投不以趾。
虽梦亦然，理自应尔。
吾师东坡，尝有是语。
天机所同，惟伯时父。
东坡形容，伯时位置。
曹韩少陵，俱落第二。
吾私淑诸，限隔九泉。
笔头落处，几至潸然。

翰林李谪仙，埋骨青山下。
平生爱此山，老去终不舍。
放逐鹓鹭行，追随鸡黍社。
文采今尚存，英风满松槚。
寥寥五百年，好尚世所寡。
韩子荆州后，为求袭良冶。
乃祖当时辈，异代同潇洒。
结堂山之阳，真趣非少假。
秀色来天外，远势包平野。
烟岚浮翠黛，揽之不容把。
徜徉盘谷游，屡请秣吾马。
时无谪仙人，登临谁赋者。
九原如可作，一奠招魂斝。

深院相过笑语同，选仙清乐得从容。
由来本是桃源侣，常占三清最上宫。

寺官官小未朝参，红日半竿春睡酣。
为报邻鸡莫惊起，且容归梦到江南。

跫然虽复喜斯行，开豁拘怀赖俊英。
上国擢材初改辙，众心督战亦乘城。
何时奏籍瞻霜简，且复安眠听雨声。
异日尚容休沐会，未惭相约太癯生。

岭表骚然避贼锋，番禺当此每从容。
故知封豕非无意，自是金城不可攻。
海峤百年忻受赐，承明三接正酬庸。
山阴岂足劳公久，能活千人尚有封。

翠眉连娟舞袖长，春风自对理容妆。
染丝绣作双鸳鸯，欲飞不飞在罗裳。
耳中明月珠，肘后锦香囊。
凭高欲有寄，所寄在远方。
追风还君立路傍，岂不有地能相当，请著一鞭尘土黄。

妾本倡家子，笄鬟擅容止。
名隶倡籍中，生倡即倡死。
物势本从权，情恩亦遂迁。
一朝官长怒，独抱锦衾眠。
日暮倚高楼，青丝系白马。
岂不谢殷勤，汪汪泪盈把。
万感自有因，无容遽相亲。
请君促金勒，妾愿看飞尘。

妾本倡家子，笄鬟擅容止。
名隶倡籍中，生倡即倡死。
物势本从权，情恩亦遂迁。
一朝官长怒，独抱锦衾眠。
日暮倚高楼，青丝系白马。
岂不谢殷勤，汪汪泪盈把。
万感自有因，无容遽相亲。
请君促金勒，妾愿看飞尘。

置酒未容虚左，论诗时要指南。
迎笑天香满袖，喜公新赴朝参。

春皇赋上瑞，来宁黄屋忧。
下令走百神，大云庇九丘。
风声将仁气，艳艳生瓦沟。
寒花舞零乱，表里照皇州。
千门委圭璧，晓日不肯收。
元年冬无泽，穴处长螟蟊。
两宫初旰食，补衮献良筹。
有道四夷守，无征万邦休。
耆年秉国论，泾渭极分流。
辍耒入班品，逸民尽归周。
股肱共一体，间不容戈矛。
人材如金玉，同美异刚柔。
正须众贤和，乃可疏共吺。
改弦张敝法，病十九已瘳。
王指要不匿，蚀非日月羞。
桑林请六事，河水问九畴。
天意果然得，玄功与吾谋。
此物有嘉德，占年在麦秋。
近臣知天喜，玉色动冕旒。
儒馆无他事，作诗配崇丘。

少年迷翰墨，无异虫蠹木。
诸生程艺文，承诏当品目。
床敷设箱篚，赋纳忽数束。
变名混甲乙，誊写失句读。
昼窗过白驹，夜几跋红烛。
钩深思嘉鱼，攻璞愿良玉。
谈天用一律，呻讯压重复。
丝布涩难缝，快意忽破竹。
圣言裨曲学，割衮缀邪幅。
注金无全巧，窃发或中鹄。
翟公辟廱老，薪槱茂棫朴。
御史威降霜，行私不容粟。
吏部提英鉴，片善蒙采录。
博士刈其楚，铨量颇三复。
因人享成事，贱子真碌碌。

翰林尚书宋公子，文采风流今尚尔。
自疑耆域是前身，囊中探丸起人死。
貌如千岁枯松枝，落魄酒中无定止。
得钱百万送酒家，一笑不问今余几。
手挥琵琶送飞鸿，促弦聒醉惊客起。
寒虫催织月笼秋，独雁叫群天拍水。
楚国羁臣放十年，汉宫佳人嫁千里。
深闺洞房语恩怨，紫燕黄鹂韵桃李。
楚狂行歌惊市人，渔父拏舟在葭苇。
问君枯木著朱绳，何能道人意中事。
君言此物传数姓，玄璧庚庚有横理。
闭门三月传国工，身今亲见阮仲容。
我有江南一丘壑，安得与君醉其中，曲肱听君写松风。

军容百万转风雷，独料王师不战摧。
三箧飞书公对狱，元丰天子照奸回。

诗来清吹拂衣巾，句法词锋觉有神。
今日相看青眼旧，他年肯作白头新。
文如雾豹容窥管，气似灵犀可辟尘。
惭愧相期在台省，无心枯木岂能春。

雨昏南浦曾相对，雪满荆州喜再逢。
有子才如不羁马，知君心是后凋松。
闲寻书册应多味，老傍人门似更慵。
何日晴轩观笔砚，一樽相属要从容。

群猪过饮尚可醉，疥手轑瓮庸何伤。
柳家兄弟太迫窄，狂药不容人发狂。

公择醉面桃花红，人百忤之无愠容。
莘老夜阑倾数斗，焚香默坐日生东。

画阁传觞容十客，透风透月两明轩。
南楼槃礴三百尺，天上云居不足言。

势压湖南可长雄，胸吞云梦略从容。
北船未尝睹巨丽，复阁重楼天际逢。

衡门低首过，环堵容膝坐。
四旁无给侍，百衲自缠裹。
论事直如弦，观书曲肱卧。
饥来或乞食，有道无不可。

石生涯于寒藤，藤耈造于崖树。
鳌插翼而成鹏，隘六合而未翥。
我来兮自东，攀桂枝兮容与。
倚嵌岩兮顾同来，谓公等其皆去。

去日樱桃初破花，归来着子如红豆。
四时驱迫少须臾，两鬓飘零成老丑。
永怀往在江南日，原上急难风雨后。
私田苦薄王税多，诸弟号寒诸妹瘦。
扶将白发渡江来，吾二人如左右手。
苟从禄仕我邅回，且慰家贫兄孝友。
强趋手板汝阳城，更责愆期被诃诟。
法官毒螫草自摇，丞相霜威人避走。
贱贫孤远盖如此，此事端于我何有。
一囊粟麦七十钱，五人兄弟二十口。
官如元亮且折腰，心似次山羞曲肘。
北窗书册久不开，筐箧黄尘生锁钮。
何当略得共讨论，况乃雍容把杯酒。
意气敷腴贵壮年，不早计之且衰朽。
安得短船万里随江风，养鱼去作陶朱公。
斑衣奉亲伯与侬，四方上下相依从。
用舍由人不由己，乃是伏辕驹犊耳。

食贫自以官为业，闻说西斋意凛然。
万卷藏书宜子弟，十年种木长风烟。
未尝终日不思颍，想见先生多好贤。
安得雍容一樽酒，女郎台下水如天。

宫槐弄黄黄，莲叶绿婉婉。
时同二三友，竹轩凉夏晚。
驾言都城南，以望征车返。
何知苦淹回，及此秋景短。
愁思令人瘦，举目道路远。
西风脱一叶，荐士闻乡选。
简书催渡河，宾客不得展。
亲忧对萱丛，妇病废巾盥。
言趋厌次城，鞭马倦长阪。
枣林蔽天日，交阴不容伞。
仰看实离离，忆见花纂纂。
异乡怀节物，不共斟酒盏。
举场下马入，深锁严籥管。
诸生所程书，捃束若秸秆。
蜜灯坐回环，丹砚精料柬。
披榛拔芝兰，断石收琰琬。
纷争一日事，声实溷端窾。
天球或弃遗，斗筲尚何算。
西归到官舍，尘土昏案版。
寒窗穿碧疏，润础闹苍藓。
诗书鹊巢翻，帷幔蛛丝罥。
果知兄未来，光阴坐晼晚。
昨蒙叔父报，亦叹音书简。
薄言使事重，激切被天遣。
逋流一方病，责任媲和扁。
咨询怀靡及，不遑暇息偃。
嚼冰进糜餐，冲雪踏层𪩘。
严霜八月飞，貂狐无余暖。
念嗟叔母刘，穷年寄甥馆。
尚怜公初黠，诱掖到昭宛。
庭坚薄才资，行又出町疃。
浮云与世疏，短绠及道浅。
匠伯首暂回，大樗终偃蹇。
学宫尸廪入，奉养阙丰腆。
学徒日新闻，孤陋犹旧典。
小材渠困我，持斲问轮扁。
大材我屈渠，越鸡当鹄卵。
未能引分去，恋禄幸苟免。
平生报一饱，从事极黾勉。
岂如不见收，放身就闲散。
思伯卧江南，无心趣轩冕。
庞翁迹颇亲，黄蘗门屡款。
斋余佛饭香，茶沸甘露满。
逢人问进退，余事寄一莞。
仲父挟高才，甘为沟中断。
青黄可牺樽，荐庙配瑚琏。
季父有逸兴，未尝入都辇。
临流呼钓船，拂石弄琴阮。
雍容从朋交，林下追游衍。
田园虽足乐，及时思还返。
阴寒木鸣条，望损倚门眼。
南枝喜鸣鹊，尺素托黄犬。
又以窀穸留，归期指姑洗。
寄声问僧护，儿发可以绾。
妙言对宾客，称渠万金产。
尔来弄笔砚，墨水恶翻建。
大字如栖鸦，已不作肥软。
鲁论未彻章，正苦诸叔懒。
新诗开累纸，欲罢不能卷。
远怀托孤高，别思盈缱绻。
秋月明夜潮，柘浆冻金碗。
疏杵韵寒砧，幽泉流翠笕。
吟哦口垂涎，嚼味有余隽。
传示同好人，我家东床坦。
风烟意气生，挥毫写藤茧。
猎山穷鹑𫛪，罩海极虾蚬。
银钩乱眼膜，嘉句濯肺脘。
且言伯在野，朋友必推挽。
五泰列清庙，圣绪今皇缵。
真儒运斗枢，道化迪天显。
朝论惜才难，逸民大搜狝。
岂闻任方物，包贡遗羽簳。
招车必翘翘，前席思謇謇。
王甥欲好怀，高意恐难转。
长篇题远筒，封寄泪空潸。
遥知云际开，灰飞黄锺管。

宫槐弄黄黄，莲叶绿婉婉。
时同二三友，竹轩凉夏晚。
驾言都城南，以望征车返。
何知苦淹回，及此秋景短。
愁思令人瘦，举目道路远。
西风脱一叶，荐士闻乡选。
简书催渡河，宾客不得展。
亲忧对萱丛，妇病废巾盥。
言趋厌次城，鞭马倦长阪。
枣林蔽天日，交阴不容伞。
仰看实离离，忆见花纂纂。
异乡怀节物，不共斟酒盏。
举场下马入，深锁严籥管。
诸生所程书，捃束若秸秆。
蜜灯坐回环，丹砚精料柬。
披榛拔芝兰，断石收琰琬。
纷争一日事，声实溷端窾。
天球或弃遗，斗筲尚何算。
西归到官舍，尘土昏案版。
寒窗穿碧疏，润础闹苍藓。
诗书鹊巢翻，帷幔蛛丝罥。
果知兄未来，光阴坐晼晚。
昨蒙叔父报，亦叹音书简。
薄言使事重，激切被天遣。
逋流一方病，责任媲和扁。
咨询怀靡及，不遑暇息偃。
嚼冰进糜餐，冲雪踏层𪩘。
严霜八月飞，貂狐无余暖。
念嗟叔母刘，穷年寄甥馆。
尚怜公初黠，诱掖到昭宛。
庭坚薄才资，行又出町疃。
浮云与世疏，短绠及道浅。
匠伯首暂回，大樗终偃蹇。
学宫尸廪入，奉养阙丰腆。
学徒日新闻，孤陋犹旧典。
小材渠困我，持斲问轮扁。
大材我屈渠，越鸡当鹄卵。
未能引分去，恋禄幸苟免。
平生报一饱，从事极黾勉。
岂如不见收，放身就闲散。
思伯卧江南，无心趣轩冕。
庞翁迹颇亲，黄蘗门屡款。
斋余佛饭香，茶沸甘露满。
逢人问进退，余事寄一莞。
仲父挟高才，甘为沟中断。
青黄可牺樽，荐庙配瑚琏。
季父有逸兴，未尝入都辇。
临流呼钓船，拂石弄琴阮。
雍容从朋交，林下追游衍。
田园虽足乐，及时思还返。
阴寒木鸣条，望损倚门眼。
南枝喜鸣鹊，尺素托黄犬。
又以窀穸留，归期指姑洗。
寄声问僧护，儿发可以绾。
妙言对宾客，称渠万金产。
尔来弄笔砚，墨水恶翻建。
大字如栖鸦，已不作肥软。
鲁论未彻章，正苦诸叔懒。
新诗开累纸，欲罢不能卷。
远怀托孤高，别思盈缱绻。
秋月明夜潮，柘浆冻金碗。
疏杵韵寒砧，幽泉流翠笕。
吟哦口垂涎，嚼味有余隽。
传示同好人，我家东床坦。
风烟意气生，挥毫写藤茧。
猎山穷鹑𫛪，罩海极虾蚬。
银钩乱眼膜，嘉句濯肺脘。
且言伯在野，朋友必推挽。
五泰列清庙，圣绪今皇缵。
真儒运斗枢，道化迪天显。
朝论惜才难，逸民大搜狝。
岂闻任方物，包贡遗羽簳。
招车必翘翘，前席思謇謇。
王甥欲好怀，高意恐难转。
长篇题远筒，封寄泪空潸。
遥知云际开，灰飞黄锺管。

少小尚狷介，与人常不款。
置身稍雍容，遇酒辄引满。
自是鹤足长，难齐凫胫短。

谢公遂偃蹇，南阳无旧庐。
天与解缨绂，元非傲当涂。
庖丁释牛刀，众手斫大軱。
白云曲肱卧，青山满床书。
妙质落川泽，果然天网疏。
故知今人巧，未觉古人迂。
筑场岁功休，夜泉鸣竹渠。
胸怀郁垒块，此物谅时须。
儿能了翁事，安用府中趋。
孙能诵翁诗，乃是千里驹。
人生行乐耳，用舍要自如。
我方神其拙，社栎官道樗。
公犹忧斧斤，睥睨斲樽壶。
万古身后前，芭蕉秋雨余。
少年喜狡狯，叱化粒成珠。
谟功可歌舞，学古则暖姝。
所好果不同，未可一理驱。
眇思忘言对，安得南飞凫。
鄙心生蔓草，萌芽望耘鉏。
离筵如昨日，春柳见霜枯。
未辱锦绣段，时蒙双鲤鱼。
忆昔参几杖，雍容觑规模。
引接开藻鉴，高明通事枢。
门生五七辈，寂寞半白须。
谈经落麈尾，行乐从篮舆。
看竹辟彊宅，阅士黄公垆。
雪屋煮茶药，晴檐张画图。
幽寺促灯火，青毡置摴蒱。
遶床叫一掷，十白九雉卢。
蔡泽来分功，袁耽必上都。
开旗纵七走，破竹殄群胡。
成枭烛为明，挟长朋佐呼。
终饮见温克，所争匪锱铢。
谁令运甓翁，见谓牧猪奴。
事托丈人重，乃爱屋上乌。
旧言如对面，形迹滞舟车。
风帘想隠几，天籁鸣寒梧。
尚喜读书否，还能把酒无。
邺城渺尘沙，冠盖若秋蕖。
相过问寒温，意气驰九衢。
楚客虽工瑟，齐人本好竽。
永怀溟海量，北斗不可斟。
胜夜亲笔墨，因来明月珠。

汇泽为彭蠡，其容化鹍鹏。
中流擢寒山，正色且无朋。
其下蛟龙卧，宫谯珠贝层。
朝云与暮雨，何处会高陵。
不见凌波袜，靓妆照澄凝。
空余血食地，猿啸枯楠藤。
高帆驾天来，落叶聚秋蝇。
幽明异礼乐，忠信岂其凭。
风波浩平陆，何况非履冰。
安得旷达士，霜晴尝一登。

庐陵政事无全牛，恐是汉时陈太丘。
书记姓名不肯学，得纸无异夏得裘。
琢诗包纸送赠我，自状明月非暗投。
诗句纵横剪宫锦，惜无阿买书银钩。
蛮溪切藤卷盈百，侧理羞滑茧羞白。
想当鸣杵砧面平，桄榔叶风溪水碧。
千里鹅毛意不轻，瘴衣腥腻北归客。
君侯谦虚不自供，胡不赠世文章伯。
一涔之水容牛蹄，识字有数我自知。
小时双钩学楷法，至令儿子憎家鸡。
虽然嘉惠敢虚辱，煮泥续尾成大轴。
写心与君心莫传，平生落魄不问天。
樽前花底幸好戏，为君绝笔谢风烟。
已无商颂猗那手，请续南华内外篇。

诗题怨鹤与惊猿，一幅溪藤照麝烟。
闻道省郎方结绶，可容名士乞归田。
严安召见天嗟晚，贾谊归来席更前。
何况班家有超固，应封定远勒燕然。

从学晚闻道，谋官无见功。
早衰观水鉴，内热愧邻邦。
比邻有宗侯，治剧乃雍容。
摩手抚鳏寡，藁砧磔强梁。
桃李与荆棘，称物施露霜。
政经甚缜密，私不蚍蜉通。
吏舍无请赇，家有侯在堂。
府符下盐策，县官劝和羹。
作民敏风雨，令先诸邑行。
我居万夫上，阘惰世无双。
此邑宅岩岩，里中颇秦风。
翁媪无恙时，出分如峰房。
一钱气不直，白梃及父兄。
簪笔怀三尺，揖我谓我臧。
向来豪杰吏，治之以牛羊。
我不忍敌民，教养如儿甥。
荆鸡伏鹄卵，久望羽翼成。
讼端汹汹来，谕去稍听从。
尚余租庸调，岁岁稽法程。
按图索家资，四壁达牖窗。
揜目鞭扑之，桁杨相推掁。
身欲免官去，驽马恋豆糠。
所以积廪盐，未使户得烹。
八月酾社酒，公私乐年登。
遣徒与会稽，而悉走荻篁。
吾惟不足遣，夙驾略我疆。
邑西軱戾地，是尝婴吾锋。
龈龁其强宗，彼乃可使令。
夙夜于远郊，草露沾帷裳。
入磴履虎尾，扪萝触虿芒。
借问夕何宿，烟边数峰横。
松竹不见天，蟠空作秋声。
谷鸟与溪濑，合弦琵琶筝。
税驾乱石间，岩寺鸣疏钟。
山农颇来服，见其父孙翁。
苦辞王赋迟，户户无积藏。
民病我亦病，呻吟达五更。
韵为诵书语，行歌类楚狂。
举鞭问嘉禾，秣马可及城。
惜哉忧城旦，不得对榻床。
洒笔付飞鸟，北风吹报章。
书回银钩壮，句与麝煤香。
浮蛆拨官醅，倾壶嫩鹅黄。
山气常蓊{勹盍}，此物可屡觞。
蓣药割紫藤，开笼喜手封。
味温颇宜人，芼以石饴姜。
举杯引药糜，咏诗对寒江。
寄声甚劳苦，相思秋月明。
我邑万户乡，其民资嚚凶。
欲割以寿公，使之承化光。
反以来寿我，中有吞舟鲸。
铜墨俱王命，职思慰孤惸。
何时赌一掷，烧烛咒明琼。

排江鬼瞰室，贯朽粟红陈。
君行谁为容，款门定生嗔。
谅无绨袍故，尽是白头新。
天涯阿介老，有鼻可挥斤。

公退蒲团坐后亭，短日松风吟万籁。
黄葵紫菊委榛丛，雪梅靓妆欲无对。
遣骑相呼近酒樽，言君晓鼓前征旆。
苍崖按辔虎豹号，野水呼船风雨晦。
昨日归来有行色，未曾从容解冠带。
府中夺我同官良，简书趣行将数辈。
王事君今困马鞍，田园我亦思牛背。
安得归舟载月明，鸬鹚白鸥为友生。
一身不是百年物，五湖无边万里行。
欲招蓑笠同云水，念君未可及吾盟。
富于春秋貌突兀，睥睨满世收功名。
参军虽卑狱司命，多由阴德至公卿。
顉颐折额秦相国，不满三尺齐晏婴。
丈夫身在形骸外，俗眼那能致重轻。

避世一丘壑，似渔非世渔。
独吟嘉橘颂，不遗子公书。
笋蕨园林晚，丝缗岁月除。
安知冶容子，红袖泣前鱼。

松柏天生独，青青贯四时。
心藏后凋节，岁有大寒知。
惨淡冰霜晚，轮囷涧壑姿。
或容蝼蚁穴，未见斧斤迟。
摇落千秋静，婆娑万籁悲。
郑公扶贞观，已不见封彝。

循吏功名两汉中，平生风义最雍容。
鱼游濠上方云乐，𫛳在承尘忽告凶。
挂剑自知吾已许，脱骖不为涕无从。
百年穷达都归尽，淮水空围墓上松。

会朝四海登图籍，绛阙清都想盛容。
春色已知回寸草，霜威从此霁寒松。
饮如嚼蜡初忘味，事与浮云去绝踪。
四十九年蘧伯玉，圣人门户见重重。

处士孤怀少往还，平时一刺字多漫。
能容著帽挥谈拂，可见高人礼数宽。

人生俱行役，何能如聚鹿。
浮楂在江湖，邂逅一相触。
天边数年别，故人有陈叔。
谁云区区叶，车马肯来辱。
清樽听夜语，常灺三四烛。
剧谈连古今，天汉泻崖谷。
高材叹加壮，所向动乖俗。
我官尘土闲，强折腰不曲。
饱饭逐人行，君来方拭目。
汝颍无奇士，仆夫催结束。
嗟如秋窗晖，来少去苦速。
蚤吾接雍容，爱德心不足。
岁晚托懿亲，清义迺愈笃。
落日送河梁，鸣蝉度乔木。
岁寒赠君何，唯有南溪竹。

西风吹天云，顷刻异秦越。
叔子从天东，忽与同姓别。
饯行在半涂，一食三四噎。
遥遥马嘶断，芳草迷车辙。
引襟满眼泪，回首寸心折。
母氏孝且慈，爱养数毛发。
诸儿恩至均，如指孰可龁。
汝今始归人，绵绵比瓜瓞。
中畦不灌溉，芳意还销歇。
黄鸟止桑楚，南山采薇蕨。
择归既甚明，寡取迺为悦。
我开贤女传，须己为汝说。
在宋有伯姬，洁身若冰雪。
下堂失傅母，上堂就焚𦶟。
吾尝嘉惠康，有妇皆明哲。
戮力事耦耕，甘贫至同穴。
彼于视三公，其犹吹一吷。
雍容二南闲，此妇真豪杰。
男儿何有哉，今壮而善耋。
逢时秉钧轴，邂逅把旄钺。
富贵多祸忧，朋党相媒糵。
等之彀中游，巧者未如拙。
勿以贫贱故，事人不尽节。
母仪尊圣善，妇道尚曲折。
葛生晚萋萋，𫄨绤代裘褐。
女工既有余，枕簟清烦暍。
谁言淮蔡远，曾不以日月。
跂予升高丘，伫望飞鸟灭。
善怀诗所歌，行矣勿惜别。
皇皇太史笔，期汝书英烈。

公家常匆务，退食用寝讹。
相思虽劳勤，书问不能多。
时雨光万物，开云见羲和。
乾坤有美意，畎浍未盈科。
凯风吹南荣，官槐绿婆娑。
鷾鸸将其匹，来巢自成家。
于物无讥嫌，人亦不谁何。
眷言生理拙，无地牧鸡鹅。
丈人春秋高，雏鷇勤摩挲。
在公每怀归，安得借明驼。
畏涂失无乡，酌海持一蠡。
平生朱丝绳，寂寞长生窠。
故人累累去，宰木上女萝。
生存半白首，会面阻山河。
赵侯秉金玉，不与世同波。
从容觉差晚，鄙心寄琢磨。
外物良难必，岁寒不改柯。

元礼佳少年，俊气欲无敌。
文章诗最豪，溟涨助笔力。
三年叶公城，于我固多益。
恨无荆鸡材，使君有羽翼。
此行省亲闱，彩服耀春色。
从容文字闲，固未旷子职。
蕲春向鄂渚，曾不三四驿。
吾师李武昌，金声而玉德。
诚能勇一往，所进岂寸尺。
江南后生秀，居多门下客。
愿君从之游，琢磨就圭璧。
斗酒清夜阑，缺月挂屋壁。
鸡鸣马就辔，少别安足惜。
人生共一世，谁能无行役。

韩生高才跨一世，刘项存亡翻手耳。
终然不忍负沛公，颇似从容得天意。
成皋日夜望救兵，取齐自重身已轻。
蹑足封王能早寤，岂恨淮阴食千户。
虽知天下有所归，独怜身与哙等齐。
蒯通狂说不足撼，陈豨孺子胡能为。
予尝贳酒淮阴市，韩信庙前木十围。
千年事与浮云去，想见留侯决是非。
丈夫出身佐明主，用舍行藏可自知。
功名邂逅轩天地，万事当观失意时。

杨公父子孙，俱出文昌宫。
朱轓与别驾，同最治民功。
当年竹马儿，市上白鬓翁。
相语府门前，郎君有家风。
筑室俯飞鸟，我来岁仲冬。
人烟空橘柚，梅花破榛丛。
延客煮茶药，使君语雍容。
畴昔识二父，只今天柱峰。
故开堂北门，突兀在眼中。
千秋万岁后，野人犹致恭。
借问经始谁，开国华阴公。

仙人持玉照，留在灊西峰。
一往不返顾，尘痕废磨砻。
想当光溢匣，云山叠万重。
有井洌寒泉，照影互相容。
得名未觉晚，学士古人风。
持节按九城，乐此水一钟。
税车束上饭，谈笑考百工。
金瓶煮山腴，茗椀不暇攻。
苏侯亦静者，疏凿济成功。
排遣尘滓行，石奁清如空。
能令水源浊，鱼虾来其中。
生子岁月多，往往隠蛟龙。
玉照不见影，盘桓蜗螺宫。
一朝揭源去，枯渎草蒙茸。

灵宫苍烟荫老柏，风吹霜空月生魄。
群鸟得巢寒夜静，市井收声虚室白。
少年抱琴为予来，乃是天台桃源未归客。
危冠匡坐如无傍，弄弦铿铿灯烛光。
谁言伯牙绝弦锺期死，泰山峨峨水汤汤。
春天百鸟语撩乱，风荡杨花无畔岸。
微霠愁猿抱山木，玄冬孤鸿度云汉。
斧斤丁丁空谷樵，幽泉落涧夜萧萧。
十二峰前巫峡雨，七八月后钱塘潮。
孝子流离在中野，羁臣归来哭亡社。
空床思妇感蟏蛸，暮年遗老依桑柘。
人言此曲不堪听，我怜酷解写人情。
悲歌浩叹弦欲断，翻作恬淡雍容声。
五弦横坐岩廊静，薰风南天厚民性。
人言帝力何有哉，凤凰麒麟舞虞咏。
我思五代如探汤，真人指挥定四方。
昭陵仁心及虫蚁，百蛮九译觇天光。
极知功高乐未称，谁能持此献乐正。
贱臣疏远安敢言，且欲空江寒滩静。
渔艇幽人知我心悠哉，更作严陵在钓台。
吾知之矣师且止，安得长竿入手来。

杨侯济北使君子，幕府从容理文史。
府中无事吏早休，陟厘秋兔写银钩。
驼峰桂蠹樽酒绿，樗蒲黄昏唤烧烛。
天南星移醉不归，爱君清如寒水玉。
葳蕤韭荠煮餠香，别筵君当归故乡。
诸公为子空青眼，天门东边虚荐章。
为言同列当推毂，岂有妒妇反专房。
射工含沙幸人过，水章独摇能腐肠。
山风轰轰虎须怒，千金之子戒垂堂。
寿亲颊如木丹色，胡麻炊饭玉为浆。
婆娑石上舞林影，付与一世专雌黄。
寂寥吾意立奴会，可忍冬花不尽觞。
春阴满地肤生粟，琵琶催醉喧啄木。
艳歌惊落梁上尘，桃叶桃根断肠曲。
高帆驾天冲水花，湾头东风转柁牙。
飞廉吹尽别时雨，江愁新月夜明沙。

四体懒不佳，百虫夜相煎。
呼灯探床头，忽得故人编。
一哦肺渴减，再读头风痊。
清切如其人，石齿漱潺湲。
园林秋郊静，桃李春昼妍。
雍容比兴体，百物落眼前。
仍仍愁时语，听猿三峡船。
梅黄雨扑地，水白雁横天。
叹息夜渠央，屋角月上弦。
把卷著床头，我知其人贤。
昨日河间令，横胥不顾钱。
如臂使十指，从我伸与拳。
淹留落闲处，坐研考二篇。
更使有闲日，歌嘲拾兰荃。
何时造化手，端为铸龙泉。

故园相见略雍容，睡起南窗日射红。
诗酒一言谈笑隔，江山千里梦魂通。
河天月晕鱼分子，槲叶风微鹿养茸。
几度白砂青影里，审听嘶马自搘筇。

春将祠事出门扉，宫殿参差缭翠微。
清晓风烟迷部曲，小蹊桃杏挂冠衣。
叶公在昔真龙去，王令何时白鹤归。
糟魄相传漫青史，独怀千古对容徽。

孔氏文章冠古今，君家兄弟况南金。
为官落魄人谁问，从骑雍容独见寻。
旅馆别时无宿酒，邮筒开处得新吟。
黄山依旧寒相对，岂有愁思附七林。

平时游此每雍容，掩袂今来对晚风。
白首同归人不见，黄山依旧月明中。

云容天影水中摇，分坐船舷似小桥。
联句敏于山吐月，举觞疾甚海吞潮。
兴来活脔牛心熟，醉罢红𬬻鸭脚焦。
公子翩翩得真意，马蹄尘里有嘉招。

才甫经年断来往，逢君车马慰秋思。
幽兰被迳闻风早，薄雾乘空见月迟。
每接雍容端自喜，交无早晚在相知。
深惭借问谈经地，敢屈康成入绛帏。

造物生成嵇叔懒，好人容纵接舆狂。
鸟飞鱼泳随高下，蚁集蜂衙听典常。
母惜此儿长道路，兄嗟予弟困冰霜。
酒壶自是华胥国，一醉从他四大忙。

英雄并世不相容，割据山川计亦穷。
沟水已东全入汉，淮阴谁复议元功。

刘侯才勇世无敌，爱画工夫亦成癖。
弄笔扫成苍角鹰，杀气棱棱动秋色。
爪拳金钩觜屈铁，万里风云藏劲翮。
兀立槎枒不畏人，眼看青冥有余力。
霜飞晴空塞草白，云垂四野阴山黑。
此时轩然盍飞去，何乃巑屼立西壁。
祗应真骨下人世，不谓雄姿留粉墨。
造次更无高鸟喧，等闲亦恐狐狸吓。
旁观未必穷神妙，乃是天机贯胸臆。
瞻相突兀摩空材，想见其人英武格。
传闻挥毫颇容易，持以与人无甚惜。
物逢真赏世所珍，此画他年恐难得。

子瞻堂堂，出于峨眉，司马班扬。
金马石渠，阅士如墙。
上前论事，释之冯唐。
言语以为阶，而投诸云梦之黄。
东坡之酒，赤壁之笛。
嬉笑怒骂，皆成文章。
解羁而归，紫微玉堂。
子瞻之德，未变于初尔。
而名之曰元祐之党，放之珠厓儋耳。
方其金马石渠，不自知其东坡赤壁也。
及其东坡赤壁，不自意其紫微玉堂也。
及其紫微玉堂，不自知其珠厓儋耳也。
九州四海，知有东坡。
东坡归矣，民笑且歌。
一日不朝，其间容戈。
至其一丘一壑，则无如此道人何。

有美一人兮，临清秋而太息。
伤天形之缺然兮，与有足者同堂而并席。
傥尝获罪于天兮，使而至于斯极。
夫阴凝而阳化兮，冲气饪而为和。
骈拇所以为少，枝指所以为多。
谓天任汝以道兮，曾是形畸而貌独。
天厌弃汝兮，修汝德而谓何。
中无所考此耿耿兮，独溯风而浩歌。
歌曰父耶母耶，人乎天乎。
才之为祥，固不若不才之全乎。
非天地之私兮，又非父母之愿也。
慨伏思而不得兮，梦漂漂而行远。
逆真人于轩台兮，请端策而征衍。
遇水盈之坎坎兮，得山麓而为蹇。
虽御良而马服兮，犹往蹇而来连。
艮之初六来告休兮，艮其趾而无咎。
如风日之过河兮，人谓守水而为耗。
知水性之循环兮，曾何损益之足道。
蚿百足之狂攘兮，夔踸踔以行地。
蛇虺蔓延不自好兮，谓风蓬蓬而无似物。
怜物之无穷兮，目尚为心之仆隶。
夫精于形器之表兮，视四体百骸其在外。
予将执汝手兮，游乎浩荡之会。
凭天津而濯发兮，揽日月以为珮。
嗟不知去来之为我兮，天下莫予之为对。
恐路远而多岐兮，聊赠汝以指南。
将雍容于胜日兮，尝试为汝而妄谈。

西风悲兮败叶索索，照陈根兮秋日将落。
仿佛兮梦与神遇，顾瞻九泉兮岂其可作。
俄有悲秋之羽虫兮，自伤时去物改，拥旧柯而孤吟。
四郊莽苍声断裂兮，久而不胜其叹音。
平生之梗槩兮欲萧萧而去眼，将绝之言语兮忽历历而经心。
谓逝者有知兮，何喜而弃此去也。
谓逝无知兮，谁职为此梦也。
凭须臾之不再得兮，哀此言之不予听。
回廊窈窕月皓白兮，无复曩时之履声。
擥平生之余制兮，芗泽其犹未沫。
虽飘飘其日败兮，吾不忍改其此佩。
愁薨薨其中予兮，如醳酒之不化。
欻别离之几时兮，谁与此夏日冬夜。
自我先兮一无穷，在我后兮亦一无穷。
六七十便了一生兮，何异木末之有狂风。
待外物而造适兮，固不若放之自得之场。
彼庄生之一缶兮，亦何异荀氏之神伤。
吾固知藏于天者至精，交于物者甚粗。
饮泣为昏瞳之媒，幽忧为白发之母。
忧来泣下不可安排兮，如孟津之捧土。
彼寒暑之寖化兮，天地尚不能以朝莫。
目茕茕而不寐兮，夜亹亹而过中。
虽来者犹不可待兮，恐不及当时之从容。

灵宫窈窕兮寒夜永，篁竹造天兮明月下影，木叶陨霜兮秋声动。
我以岁莫起视夜兮，北山饮予斗柄。
幽人拂琴而当予，曰夫子则锺期，尝试刳心而为之听。
若有人兮亦既修，宴衽席之言兮不知其子之齐圣。
嘉孝子之心终无已兮，不忍忘初之戒命。
人则不语兮弦则语，客有变容而涕洟，奄不知哀之来处。
悲乎痛哉！葛屦翦翦兮𫄨绤凉凉，衣则风兮车上霜，天云愁兮空山四野。
竭九河湔涕痕兮，忽承睫其更下。
嫠不忧其纬兮，恤楚社之不血食。
尽子职而不我爱兮，终非父母之本心。
天高地厚施莫报兮，固自有物以至今。
雉雊鸡乳兮，麋鹿解角。
天性则然兮，无有要约。
哀号中野兮，于父母又何求。
我行于野兮，不敢有履声。
恐亲心为予动兮，是以有履霜之忧。
古人之骨朽矣，匪斯今也。
蹙然如动乎其指，浩然如生乎其心也。
声音之发，钩其深也。
枯薪三尺，惟学林也。

万里莓苔地，不见驱驰踪。
唯开文字窗，时写日月容。
竹韵漫萧屑，草花徒织茸。
披霜入众木，独自识青松。

桃花人面各相红，不及天然玉作容。
总向风尘尘莫染，轻轻笼月倚墙东。

背负肩任几百斤，山蹊寸进仅容身。
先难后获应如是，重愧端居饱食人。

日月天回十二章，诏移清跸幸胶庠。
六龙稳转桥门曲，多士横穿锦仗行。
俎豆威仪瞻阙里，东西风教自周王。
太平谁谓初无象，四海形容在一堂。

楚宫女儿身姓孙，十五绿鬓堆浓云。
脸花歌笑艳杏发，肌玉才近红琼温。
仙源曾引刘郎悟，天教谪下风尘去。
策金堤上起青楼，照水花间开绣户。
山阳天下居要冲，春行处处皆香风。
花名乐府三千辈，惟君第一娇姿容。
画舫骄马日过门，过者知名求见君。
侍君颜色肯一顾，方肯延入罗芳樽。
遏云数声贯珠善，惊鸿舞态流风转。
不是当朝朱紫人，歌舞筵中难得见。
朝英国士相欢久，学诗染翰颜兼柳。
卫尉卿男号富儿，黄金满载来见之。
朝欢夕宴奉歌酒，春去秋来情愈厚。
青丝偷剪结郎心，暗发深诚誓婚偶。
深更不与家人露，藏头掩面随郎去。
千里相从人不知，鸳鸯比翼凌云飞。
帝城风物正春色，与郎遍赏游芳菲。
郎去高堂负父意，父亲惜子情难制。
六礼安排迎入门，且图继嗣延家世。
铨行补吏任忠州，整袖长江同溯流。
瞿塘滟滪遍经历，二年惟爱居蛮陬。
解官入京重调转，空闺独坐居京辇。
伤离感疾时召医，无何楚客皆闻知。
急具高堂报阿母，母怒大发如风雨。
来见娇娘大嗟怨，怒声肆骂千千遍。
扶夺上马去如飞，争奈郎踪相去远。
回到娘家三四春，双眸盈疾愁见人。
蕙心兰性欲枯死，盘金匣玉都埃尘。
阿母养身今已报，从今所得多金宝。
誓心不嫁待郎音，烟波万里难寻耗。
迩来泛迹渡金陵，住近仪真江外亭。
北提征辔过花院，分明认得娇娘面。
旧家云鬓慵理妆，泪裹罗襟金缕溅。
灯前相顾问行年，一别音容何杳然。
君今三十未为老，昔时青发今华颠。
君容若入襄王梦，我才曾试光明殿。
秋江夜醉话平生，坐抱琵琶船上宴。
娇娘娇娘真可惜，自小情多好风格。
只恐情多悮尔身，休把身心乱抛掷。
君不见乐天井底引银瓶，瓶沉簪折争奈何。

楚宫女儿身姓孙，十五绿鬓堆浓云。
脸花歌笑艳杏发，肌玉才近红琼温。
仙源曾引刘郎悟，天教谪下风尘去。
策金堤上起青楼，照水花间开绣户。
山阳天下居要冲，春行处处皆香风。
花名乐府三千辈，惟君第一娇姿容。
画舫骄马日过门，过者知名求见君。
侍君颜色肯一顾，方肯延入罗芳樽。
遏云数声贯珠善，惊鸿舞态流风转。
不是当朝朱紫人，歌舞筵中难得见。
朝英国士相欢久，学诗染翰颜兼柳。
卫尉卿男号富儿，黄金满载来见之。
朝欢夕宴奉歌酒，春去秋来情愈厚。
青丝偷剪结郎心，暗发深诚誓婚偶。
深更不与家人露，藏头掩面随郎去。
千里相从人不知，鸳鸯比翼凌云飞。
帝城风物正春色，与郎遍赏游芳菲。
郎去高堂负父意，父亲惜子情难制。
六礼安排迎入门，且图继嗣延家世。
铨行补吏任忠州，整袖长江同溯流。
瞿塘滟滪遍经历，二年惟爱居蛮陬。
解官入京重调转，空闺独坐居京辇。
伤离感疾时召医，无何楚客皆闻知。
急具高堂报阿母，母怒大发如风雨。
来见娇娘大嗟怨，怒声肆骂千千遍。
扶夺上马去如飞，争奈郎踪相去远。
回到娘家三四春，双眸盈疾愁见人。
蕙心兰性欲枯死，盘金匣玉都埃尘。
阿母养身今已报，从今所得多金宝。
誓心不嫁待郎音，烟波万里难寻耗。
迩来泛迹渡金陵，住近仪真江外亭。
北提征辔过花院，分明认得娇娘面。
旧家云鬓慵理妆，泪裹罗襟金缕溅。
灯前相顾问行年，一别音容何杳然。
君今三十未为老，昔时青发今华颠。
君容若入襄王梦，我才曾试光明殿。
秋江夜醉话平生，坐抱琵琶船上宴。
娇娘娇娘真可惜，自小情多好风格。
只恐情多悮尔身，休把身心乱抛掷。
君不见乐天井底引银瓶，瓶沉簪折争奈何。

楚宫女儿身姓孙，十五绿鬓堆浓云。
脸花歌笑艳杏发，肌玉才近红琼温。
仙源曾引刘郎悟，天教谪下风尘去。
策金堤上起青楼，照水花间开绣户。
山阳天下居要冲，春行处处皆香风。
花名乐府三千辈，惟君第一娇姿容。
画舫骄马日过门，过者知名求见君。
侍君颜色肯一顾，方肯延入罗芳樽。
遏云数声贯珠善，惊鸿舞态流风转。
不是当朝朱紫人，歌舞筵中难得见。
朝英国士相欢久，学诗染翰颜兼柳。
卫尉卿男号富儿，黄金满载来见之。
朝欢夕宴奉歌酒，春去秋来情愈厚。
青丝偷剪结郎心，暗发深诚誓婚偶。
深更不与家人露，藏头掩面随郎去。
千里相从人不知，鸳鸯比翼凌云飞。
帝城风物正春色，与郎遍赏游芳菲。
郎去高堂负父意，父亲惜子情难制。
六礼安排迎入门，且图继嗣延家世。
铨行补吏任忠州，整袖长江同溯流。
瞿塘滟滪遍经历，二年惟爱居蛮陬。
解官入京重调转，空闺独坐居京辇。
伤离感疾时召医，无何楚客皆闻知。
急具高堂报阿母，母怒大发如风雨。
来见娇娘大嗟怨，怒声肆骂千千遍。
扶夺上马去如飞，争奈郎踪相去远。
回到娘家三四春，双眸盈疾愁见人。
蕙心兰性欲枯死，盘金匣玉都埃尘。
阿母养身今已报，从今所得多金宝。
誓心不嫁待郎音，烟波万里难寻耗。
迩来泛迹渡金陵，住近仪真江外亭。
北提征辔过花院，分明认得娇娘面。
旧家云鬓慵理妆，泪裹罗襟金缕溅。
灯前相顾问行年，一别音容何杳然。
君今三十未为老，昔时青发今华颠。
君容若入襄王梦，我才曾试光明殿。
秋江夜醉话平生，坐抱琵琶船上宴。
娇娘娇娘真可惜，自小情多好风格。
只恐情多悮尔身，休把身心乱抛掷。
君不见乐天井底引银瓶，瓶沉簪折争奈何。

罢归关令存遗宅，羽驾真人有旧丘。
水石自含仙气爽，烟云常许世人游。
悠悠天道推终始，扰扰尘缨滞去留。
君看一官容易舍，老来栖止占山陬。

楚泽隠巫山，翠壁开鸿蒙。
万流束长峡，怒浪日簸舂。
朝晖澹高唐，岩阿閟彤宫。
罘罳散烟雾，荣光绕长虹。
恭闻云华君，少阴体冲融。
受道紫清阙，飞化凌三空。
徜徉江海上，千骑驰苍龙。
羽节回天津，央央弭层峰。
凄恻下土人，昏垫无所容。
宝书授神禹，百灵倏奔从。
蛟螭委鞭策，山川奠西东。
九州免为鱼，遂成万世功。
嗟余晚闻道，蓬心蔽倥侗。
维舟垂崖边，再拜望遗踪。
嶙峋山头石，云衣尚溶溶。
缥缈玉瑛台，如在指顾中。
童律不可问，至言谁击蒙。
仰首天坛下，松柏悲回首。

神龙在重渊，群鱼喜回环。
自矜龙族类，安佚无后艰。
晓戏腥浪余，暮游浮沫间。
轻则远拂渚，深之下穷湾。
或掉其尾萃，或昂其首颁。
或扬鬣锋锐，或耀鳞文斑。
众虾亦恣睢，不虑器质孱。
跳骹弄牙须，翕习事狠顽。
渔师畏龙威，不敢数往还。
操舟变色过，战汗常盈颜。
虽有网与矢，岂容垂且弯。
鱼虾尚忿愠，出没如嫉奸。
一朝风雷动，波荡若银山。
神龙舍渊去，恍惚达九关。
鱼虾不自喻，固欲严追攀。
奔冲竞上击，细大不肯闲。
须臾云雾息，堕落如见删。
或委顿砂砾，或摧伤草菅。
里儿争择拾，穷血弥望殷。
渔师啸其徒，气貌特愉憪。
漉渊尽取之，不复计锊锾。
鱼虾虽有悔，已死谁悲潸。

诗老海上去，三年断音尘。
初非乘桴行，正以廪食勤。
梦想不悟远，声容藐难亲。
忍无一纸书，不寄故国人。
昨日见其子，来归自东滨。
能言别后意，憔悴不可闻。
一被吏责绕，心肠载愁轮。
忘餐蹑偷党，阅月驰空村。
劳事欲歌咏，匆匆未成文。
遂于笔砚间，章句绝所陈。
亦复病肺渴，寻常废清樽。
唯余满颔须，增进玉雪痕。
伊昔坐学舍，萧条恨长贫。
题诗日数首，大醉必继旬。
仰望官禄户，谓如隔天云。
岂思曳尾龟，胜却居槛猿。
不肯空谷卧，愿为监绶奔。
毫厘一失差，千里岂得论。
嗟我实蹇拙，平生畏侯门。
乃无诗老愁，何耻鸟兽群。

弄水石桥西，退荫百尺松。
看山同羽人，初问五星峰。
为我袖手指，当前秀蒙笼。
平排五青尖，似拱寥阳宫。
自外虽峛崺，其高莫能同。
固知天下名，有以形类通。
不然天精纬，讵或聚此中。
他山冈阜名，顿拔亦俊雄。
民耕牛羊践，称谓谁与宗。
维此古洞府，群仙屡从容。
烟霞庇草木，题号更峻崇。
融结俱土石，灵凡异遭蒙。
想当有初物，岂自知所从。
嗟嗟蓬荜士，何用羡帝公。

霞光满西山，古洞在其下。
石老只嵌空，泉寒亦飞泻。
有居容冠褐，无路纵车马。
游人务周遍，强往不敢舍。
森森南荣树，飘叶扑香灺。
过尽去来人，谁为爱闲者。

有田山陂间，年历六七过。
买园丘墓侧，畎亩十丈大。
于焉拟柴荆，垂就又垂破。
岂无速成意，煎逼少财货。
淹留寄他门，一跌防百蹉。
诗书相娱老，儿女既翦鬌。
何必随羁游，无屋覆高卧。
昨来钱可贷，似有鬼阴佐。
乡闾喜吾归，惊咤竞告譒。
一茅曾未结，群盗忽譀{讠閜}。
旌旗蔽枌榆，弓箭拥篱舍。
连甍被焚荡，万室逃斫锉。
吾衰当此时，林下若为坐。
苍茫依井邑，买舍宁敢惰。
迎家郡楼南，庭户困堀堁。
庇风惟古壁，容足乏高座。
平生灌园心，一旦入顿挫。
譬如千钧弩，激发不中埻。
力穷坠泥沙，岂免埃{土盍}涴。
浮沉非所善，耿介诵楚些。
邻叟异吾徒，轩咍不垂和。
殷勤怀我友，契阔似弃播。
早以声气同，中为章服裹。
牛刀到芥羽，蜀锦拭奴唾。
虽云不等闲，无虑系𫐘轲。
能无挂冠计，尚却采薇饿。
低回颇贤劳，自比蚁行磨。
闽州富风物，盈轴积文课。
时时寄吾庐，恨不共制作。
相思匪朝夕，饥渴各无奈。
忽闻有归期，忻快亟自贺。
呼童治盆瓮，酝醷忻秋糯。
支持醉梯媒，伤吊俗类{纟羸}。
仁人不吾诳，早晚应沃輠。
延颈望东桥，何当见绅拖。

西村灌园生，好尚只坟史。
偶为冻馁驱，放浪离桑梓。
初谋旅人食，岁月涒滩纪。
城西谒郎官，辞业入惊喜。
题门辱皇甫，啖炙烦周𫖮。
积渐近攀援，依稀召訾毁。
郴阳不果往，刘馆聊凄倚。
俛仰秋夏交，飘然动行李。
凌云古空谷，中卧幽真士。
寄书使来前，得共考经旨。
依从得所好，不分严霜委。
宵话酒干樽，朝游屐磨齿。
春风忽浩荡，客兴又迁徙。
邑里有名卿，相寻走函纸。
淮南官未赴，盱上船犹舣。
禄廪见賸余，羁栖请依止。
萧条出门去，四月大江水。
荏苒向枞山，愔沉傍书几。
侯鲭岂无味，旅疾或多鬼。
讽诵难呻呼，辛勤一期矣。
天书问乡贡，侮角士争起。
却治举场文，归参白襕子。
征鞍遂南首，故园冲炎晷。
把卷诣棘闱，骈罗聚千趾。
文章虽草草，论荐亦舋舋。
还与同籍公，西行望旒扆。
于时冰雪恶，进步忧披靡。
迤逦达浚郊，徘徊经腊祀。
春官未相识，退作暴腮鲤。
惆怅问乡程，东随汴波驶。
南京{忄毛}懆饮，泗郡崩奔泚。
稍赴建康城，筋骸倦如死。
故人能俯接，未许论亨否。
到得爽气严，艅艎始东拟。
悠悠豫章岸，速至日无几。
进叩凌云扉，图谋备驱使。
同心颍川友，曾共长安米。
解榻苦招延，幽轩为余启。
归来坐高馆，两见柳垂蘂。
出有冯讙车，居多穆生醴。
为文万许卷，共学十余第。
放论逼玄虚，摛辞谢狂斐。
邦君颇投分，巨室能更视。
师友足成名，贫穷岂常耻。
虽怀招隠咏，敢废事君礼。
况乏一廛家，宁忘抱关仕。
须眉保方秀，时命固当俟。
蚖肆伏神龙，山梁叹雌雉。
徜徉亦何者，游衍姑从尔。
篮舆走仙都，皂盖绕仙寺。
掀呀赤松笑，颓塌豫亭醉。
极有挽袖情，非无送钩戏。
神锋正轩揭，贤诏已蒙被。
辞学属吾徒，天衢合伊迩。
败军犹鼓勇，韬略助轻恃。
自负七札豪，旌麾必摩垒。
高心不虞祸，群吠忽满耳。
绛灌怒如雷，魋仓众于蚁。
纷纭莫沮遏，回避但嗟唏。
大暑北路尘，匆匆二千里。
仓皇忍饥渴，迫若畏流矢。
又见朱雀桥，重寻保康市。
追随国庠试，玉石混臧否。
皆谓连城珍，无劳病瑰玮。
谁援周宣手，反弃中乡芑。
颠沛翅便垂，思山对蟾胐。
迢遥马鞍峡，滂湃虎林涘。
倍道怯粮空，逢人类囚罢。
朝天两朱阖，寂寞徒还篚。
无数吊唁声，伤怀泪如洗。
时情看成败，自昔有冰毁。
将军匿风棱，县尉乃凌抵。
云泉岂不好，消息视天理。
即速肥遁装，劳君屡牵褫。
宾筵堕盈昃，卦气尽壬癸。
虽往省松楸，仍来仰盆锜。
人皆贱屑越，己独念摩揣。
会得卜终焉，尤难在轻只。
赍咨灌园业，早晚工力庀。
譬彼蒙笼枝，初培就根柢。
求田阔陂侧，问舍长林尾。
此计或有涯，成家倍为美。
侵寻见冬暮，我马议驾彼。
请婚无高堂，授室藉媒氏。
风流愧王谢，族望惭昭芉。
尚恃五噫才，诸余庶忘弭。
人伦喜修正，鳏党成离仳。
驩快见芳时，承前语惉懘。
啼鹃聒窗户，野思兼耘耔。
计较理锄耰，踌躇背床笫。
栖迟抚州路，独复操尺棰。
却整半老容，临泉照清泚。
比邻旧时叟，相见意不菲。
儿孙喜诗书，扬簸借糠秕。
潭潭翠冈下，其屋亦佌佌。
虚徐事毛锥，脱略辍金耜。
盘飧得笋蕨，满腹餍青紫。
或酌山泉醪，醇香溢吟觜。
逍遥度晨夕，次第遗轩陛。
秪欲养疏慵，谁能论钦企。
柴薪渐营度，且阅灌园技。
必可了余生，功名付尘滓。
安排聚鸡栅，编织钓鱼{累}。
刬草种筼筜，扶栏栽枸杞。
多年此谋熟，愿与尺鷃比。
平昔侥幸非，从今定休已。
书边夜来酌，酩酊乱终始。
夜半睡魄醒，追惟到前此。
悲哉二千日，倏忽象转跬。
中间事变繁，何啻亿及秭。
讙愉漫颜面，愁痛彻骨髓。
若不悔先迷，将何异虫豸。
向来与君住，成熟至汝尔。
计成合初终，三回倒吾指。
当时盍簪辈，今者隔彼己。
朱张既分明，陈夏浪同轨。
咨余逼衰晚，谋望只寻咫。
打并矜衒名，都卢让辽豕。
吾生大魂梦，世路万疮痏。
作诗解君颐，恨少月露体。

说儒论四方，以北为背明。
盖言幽阴位，有向即非亨。
遂令口耳儿，恶北如近刑。
安知壬癸交，于此兆万灵。
天元气始降，坎水首五行。
理数渐推迁，至兑乃秋成。
余阴与初阳，分此朔易庭。
故为始终地，变化容可轻。
不但天道尔，人为亦该并。
帝王宅九垓，辅相罗贤英。
德虽若伊周，稽首为公卿。
如其恶北面，谁以臣庶称。
吾知讲析师，苟以巧自矜。
何能乱达识，止可欺愚冥。
吾来坐书屋，轩楹有北名。
题诗非赋咏，聊以说儒憎。

愿君勿斲木工手，请斲财户眼与心。
时平力赡侈不彻，有见必欲相摹临。
试言贱工目所击，窃窃富室清溪浔。
偶来公府证讻讼，适见栋宇雄深沉。
归损多赀换堂室，唯恐壮丽微差参。
逡巡子弟到京国，新值器服夸如今。
买真购法不议价，持还逞诧争歌吟。
一家矜尚一乡慕，自此籍籍师奢淫。
当时溪西鄙朴老，颇出厉语聊讥侵。
为言人生倚衣食，繁手未必加淳音。
百年荣落岂易保，身后志业须胜任。
华榱不可孕金谷，盛服几许忘釜鬵。
不见声容赫赫家，晚来衰谢无遗簪。
乃公营求嗣孙毁，弓剑往往同芒针。
人情护近不庇远，厉语一出争诟擒。
况我孱微食技业，得不骩靡依余阴。
区区小材盖如此，天下谁与制尺寻。
安得高梯切阊阖，上叩帝膝敷诚忱。
尽取人间富财户，免使僭偪难{奭斗}斟。
工手何辜可毋斲，自然风定无惊林。

何山老翁鬓垂雪，担负樵苏清晓发。
城门在望来路长，樵重身羸如跛鳖。
皮枯亦复汗淋沥，步强遥闻气呜咽。
同行壮俊常后追，体倦心烦未容歇。
街东少年殊傲岸，和袖高扉厉声唤。
低眉索价退听言，移刻才蒙酬与半。
纳樵收直不敢缓，病妇倚门待朝爨。

界山馆下平街路，行客无穷朝接暮。
十年二十四回过，每觉人烟不如故。
初寻此地谒高士，廛里讙愉忘迫遽。
固嫌饿子辱闾阎，乃有善人尸管库。
歌声酒气等闲满，鱼尾彘肩容易具。
半无宾客味群书，盈耳只闻论富庶。
一来奔走绕淮汴，高士亦趋城市去。
南蹄北辙不可留，虽有暂经难久住。
前冬适自故园出，忽见疮痍变其处。
岂能糠秕保黄台，乃忍沟渠叠童孺。
官条既改驿亭破，儒者不存书屋蠹。
萧然巷陌但荒埃，听说流亡不知数。
昨朝又自剑池返，遭值故人车马驻。
相看问讯十年间，涕泪沾襟如水注。
当时饱腹今半殍，近岁朱颜多已腐。
一杯虽举屡噫鸣，永夜不眠犹恟惧。
哀哉天运不易识，安得各齐金石固。
凌晨复过高士门，回首荆榛带霜露。

太学诸生初入官，绿衣新尉古余干。
科场得志已容易，下邑徒劳不足难。
萑泽察奸行缭绕，缿厅参论坐盘桓。
羽仪更养文章去，他日云天见孔鸾。

寄食官斋过一期，登临容易此阶梯。
四时光景非无乐，千里忧伤却自迷。
旷望可能舒感慨，幽吟长是写酸嘶。
从今风物多清暇，免被书生掩泪题。

凤凰亭上倚层轩，桃李分香到几筵。
曾与故人同一饮，试思前事已三年。
歌懽旧兴知何在，衰飒新愁祇自怜。
纵使春风容病迹，亦贪窗下枕书眠。

江州双酎到篱东，快杀陶家寂寞翁。
田野放怀容易老，篇章写意敢言工。
渐生耳外熏烘热，转觉杯间潋滟空。
何必篮舆依五柳，久来身世醉乡中。

高丛猎猎画檐西，曾听寒声惨淡吹。
午枕有怀疏雨后，夜灯无语恶风时。
二年成别应多恨，此日凭高动所思。
人世不堪谋虑远，眼前容易得伤悲。

当年勇慕古人风，坎𡒄无由到泽宫。
力命不容相鬭竞，光阴从此便和同。
身如孟氏兼三乐，家似昌黎厌五穷。
莫为明时颇惆怅，著书亦是济时功。

春雷动地竹牙生，社雨淋冈蕨臂擎。
田野杯盘容我饱，牛羊鼎俎为谁荣。
能无智虑随天转，未有工夫与俗争。
苦忆南园江健令，解于忙处用闲情。

汉唐相望向千年，此地追崇祇五贤。
器业不同流俗浅，声容终得后人传。
壁间碑版敲新墨，砌下莓苔长野钱。
何似淫祠专祸福，歌吹士女日諠阗。

二阁从容访古今，诸儒葵藿但倾心。
君臣相对疑宾客，谁识昭陵用意深。

胶西丈人头皓白，避世不作诸侯客。
黄帝老子是其师，短褐补肩人不识。
呜呼相国起文吏，能解干戈谋社稷。
诸田喋血腥未已，封裹疮痍与休息。
三齐儒生多说士，强读诗书谈治国。
席间众口乱如发，乡饮明堂尽陈迹。
丈人西来貌甚野，杖藜柴车面黧黑。
坐言治道本无事，要尔苍生自安适。
尔能高卧知大体，男子耕耘女蚕织。
用之天下如掌上，况尔区区城七十。
相君再拜受其教，舍以高堂奉颜色。
相君已死君不来，千五百年人叹息。
眈眈新堂作者谁，密州太守文章伯。
太守高吟醉太白，年谷常丰无盗贼。
三牛倒曳九仙木，大斤截落琅琊石。
修梁巨柱屹如涌，磊落巍峨称公德。
太守思公公不见，辟户张筵望南北。
诗成鬼神相对泣，文就龙蛇惊辟易。
公今存亡讵可问，况今自有神仙骨。
五嶷山高近城郭，太守有堂奚不宅。
我欲写公之意于鸣琴，又欲画公之容于四壁，太守胡不置我于其侧。
我欲奋飞无羽翼，注目高歌泪沾臆。

气象皇州近，川原暮霭中。
沙平千里白，日入半城红。
出处形容改，驱驰岁月同。
身名行可料，天地一衰翁。

傍腊春犹远，佳辰气自和。
慈颜亲事少，寿相比人多。
姊妹新为会，儿童预作歌。
莱衣容醉倒，始奈锦茵何。

月老庭除白，火明山顶高。
酒容无俗客，诗兴任吾曹。
促席暂讙谑，思家还郁陶。
坐闻钟磬响，那免话离骚。

破屋风千穴，棂疏日一竿。
长巾笼短发，旧褐怯新寒。
道路形容改，悲啼骨髓干。
乾坤非不大，无地得闲官。

容卫千官出，攀号万国同。
新名西下垒，空定北郊宫。
天泣时零雨，神游恐御风。
孤臣如在列，应许抱遗弓。

神考当天日，宫闱祝燕禖。
日符元有感，坤轴欻先摧。
追册音容閟，攀号吉葬哀。
行知九虞祭，钦圣仗同回。

缅怀章懿事，圣孝代相传。
比上钦慈册，还同明道年。
玉衣晨不整，帐殿日相连。
闻说词多感，哀容可动天。

道孤存白眼，骨朽任黄泉。
不与今人合，空为后世怜。
文章还误己，穷达竟归天。
遗藁知犹在，应容手自传。

事业观前辈，河汾出异人。
擎天为柱石，盖代服经纶。
早岁登黄阁，群公会紫宸。
指挥平大盗，咳唾福生民。
契合由天意，威行静塞尘。
饱闻鸣鸑鷟，久已画麒麟。
阴德归宗社，昌言启圣神。
功成绝能口，道在不谋身。
自昔规模定，于今风俗淳。
立廷山不动，容物海无津。
文力挥南斗，台光拱北宸。
英姿元岌嶪，雄略只逡巡。
慷慨遗轩冕，光华被缙绅。
十年三册命，四海一师臣。
贵极多齐物，名高却任真。
气完神洒落，骨老石嶙峋。
正殿需云合，初筵醴酒淳。
异恩非故事，全美劝朝伦。
高卧鹓鸿集，忘怀鸟雀驯。
鬻熊心益壮，尚父德逾新。
行色严舟御，荣光照席珍。
二疏翻小节，九老尽佳宾。
坐上文章士，田间道义邻。
曹刘不难致，园绮会相亲。
颖脱居尘外，逍遥占水滨。
孔光灵寿杖，山简接{罒离}巾。
贱子登门晚，微官侍坐频。
倦游心落拓，多难骨酸辛。
怀古悲寥廓，低颜任屈伸。
邹裾羞扫地，墨突自营薪。
饿死犹思洛，当年偶过秦。
填沟知幸免，弹铗更何因。
宦况淳于贱，交情鲍叔贫。
废书顽度日，逃饮病酬春。
请谒衣冠弊，留连体貌均。
不堪名碌碌，尚辱诲谆谆。
器小甘无用，词繁耻重陈。
彩衣围鹤氅，寿酒吹鱼鳞。
江海新归计，乾坤旧化均。
终篇怀感激，肝胆觉轮囷。

吏情临老盍偷闲，异县人风倦往还。
古屋半摧元是冢，重冈相带不成山。
升平是处容糊口，应接非心祗强颜。
早晚骑鲸跨沧海，欲抛簪笏寄人间。

明光寓直偶然同，八百儒衣度汉宫。
下笔春雷从地起，举头帝座在天中。
条陈不啻三千牍，品藻今惟六七公。
况是篇章容易得，好令编集附唐风。

三年爱山来几回，携筇蹑履真悠哉。
片石可枕云可偎，愆期不到萦吾怀。
中藉高僧还有才，能与佳胜为良媒。
汲泉煮茗何欢咍，松边竹下容琴杯。
我嗟官满今还台，欲去不忍须重来。
殷勤殷勤孰与偕，寒猿老鹤声相哀。
山有情兮韫琼瑰，愿泉无穷兮滋九垓。
它时再赏登崔嵬，约师把手忘形骸。

越山岝{山/客}凌苍穹，北山独秀夸卧龙。
集贤学士辞青琐，高牙新拥千骑雄。
昼看卧龙峰，夕隠蓬莱宫。
双旌倒影射日红，心闲不厌来山中。
排虚屏障环四封，翠积琉璃千万重。
乍见烟霞西复东，倏听海鼓鸣冬冬。
照湖一望光悠溶，寒波百里秋瞳眬。
茂林修竹交青葱，峥嵘楼阁疑天通。
使君况复气摩空，高吟万字才不穷。
醉倒犹索黄金锺，下笔凛凛生清风。
幸当圣世民俗丰，莫惜樽俎频雍容。
但忧政成被追锋，白云幽鸟不得长相从。

冠带桥门路，雍容俊士关。
微言尊噩噩，小道屏闲闲。
礼乐高千古，诗书到百蛮。
斯文知未泯，璧水尚如环。

媪神臂阴关，一水下辰卯。
青玉走万岑，收来不容稍。
荡为无涯津，谽谺究深窅。
谁乎张嚵咽，吞嚼争一饱。
复疑刺秦魄，环柱怒方拗。
直前孰长驱，横骛孰侵钞。
或来浩无旁，或去削如剽。
长年雷车轰，尽心转蓬扫。
舂容送日月，汩{氵即}乱昏晓。
老蛟非无须，一掬擅囷窌。
鳊鲂杂鳅𫚥，嬉沫佐阴傲。
翩彼晋高真，羽驾殄遗狡。
直下锢三泉，所补决非小。
今无垂涎忧，过者色犹愀。
苍波耆旧空，断石风烟老。
琳宫跨崚嶒，像设俨缃缥。
尔来南北帆，坐阅几飞鸟。
我作六月游，未觉烦暑到。
抚旧感徂迁，商功愧论报。
方寸洗濯心，得君此同调。

媪神臂阴关，一水下辰卯。
青玉走万岑，收来不容稍。
荡为无涯津，谽谺究深窅。
谁乎张嚵咽，吞嚼争一饱。
复疑刺秦魄，环柱怒方拗。
直前孰长驱，横骛孰侵钞。
或来浩无旁，或去削如剽。
长年雷车轰，尽心转蓬扫。
舂容送日月，汩{氵即}乱昏晓。
老蛟非无须，一掬擅囷窌。
鳊鲂杂鳅𫚥，嬉沫佐阴傲。
翩彼晋高真，羽驾殄遗狡。
直下锢三泉，所补决非小。
今无垂涎忧，过者色犹愀。
苍波耆旧空，断石风烟老。
琳宫跨崚嶒，像设俨缃缥。
尔来南北帆，坐阅几飞鸟。
我作六月游，未觉烦暑到。
抚旧感徂迁，商功愧论报。
方寸洗濯心，得君此同调。

西风凉客衣，弭檝沧江浔。
晚吾事潇洒，聊复此登临。
云容不碍秋，清樾有余阴。
烦心洗东波，寸目明遥岑。
樊笼脱鸟窘，摇落吊蛩吟。
莽墟阅今昔，长慨抚孤镡。
故楚冠剑尽，物情几浮沉。
怀哉岁将月，无为空滞淫。
持语朱陵翁，须矣吾抽簪。

翩翩外黄儿，片玉驻青春。
鏖兵彼项籍，菅艾视吾民。
从容出谈笑，桑梓脱沉堙。
翻咄蹈海客，胡为苦逃秦。
射戟与弄丸，解粉竟劳神。
生子不蚤慧，惜哉襄城人。

秋风来从越天末，痛洗玻璃出明月。
云陴隠起玉龙眠，下有舂容万涛雪。
独茧之纶欹一叶，半酣老渔棹歌发。
客心寸许了无多，底事临风吹欲折。

文章盛自元和间，谁其杰者柳与韩。
二公秋鹗擅神俊，天使侧翅摧夸谩。
卷收万象付寂默，神怪鬼篡皆殚残。
诗书并驰可终古，岂止唐世论不刊。
陋儒睢盱百年后，掺笔仡仡愁脾肝。
问津谁当语博望，初步竟笑非邯郸。
纷纷缃缥洒飞砾，埋没理诣非一端。
之子清才如振绮，绿发照春容激丹。
乡评旧许擅螺水，文战曾是鏖桑干。
自云从事二公者，用意能到众所难。
新诗遗我章江曲，百首洗出青琅玕。
苍梧云生逼齿润，溟海月借吹衣寒。
由来青萍止三尺，天末斗牛曾上干。
流尘不隔自为快，宁与折铁论凄酸。
何由鞭鲸肃吾驾，看子切云重整冠。

君来通川居，朱门荫重屼。
近闻值霖雨，匝舍野水淙。
平地忽浩瀚，顿足疑涉江。
猛风利如刀，触纸无完窗。
朝釜鱼头生，飘注旋抆缸。
仰收堕案书，俯拾短焰釭。
痴儿临缺湫，往往骇影双。
我亦有此患，漏榻遶屋扛。
块如失群鹄，感愤愁眉庞。
孤膺纷填噎，更甚两肘撞。
辱君大句投，华旗揭修杠。
直欲却以心，不容苟且降。
森披汉殿戟，缥缈梵天幢。
苍惶短兵接，岂暇辄淬𫓩。
区区苦吏役，展骥曾非庬。
强亦歌巴歈，跛鳖惭骊駹。

时平循良用，墨绶纷委蛇。
夫子西南英，三十朝绅拕。
爰来慈众儿，一掬芝眉和。
里闾无愁叹，卒岁知婆娑。
牛解等是刃，恩染谁非波。
神闲略朱墨，日永余弦歌。
及瓜赋归欤，去去可奈何。
舂容云涛里，一叶翩经过。
羹鱼饭香籼，凉衣送长哦。
三年种桃李，留得春阴多。
邓挽徒虚语，祢翮方云摩。
行哉尚良食，吾君正卷阿。

樗翁卧南郭，宛是逍遥乡。
朝餐止半菽，暮偃仍绳床。
如松生硗陵，不害材资良。
少也顿绝羁，骎骎躞云庄。
十出九不售，髭根半秋霜。
他时转蓬子，顽嬉过其傍。
那知胸腹中，固自储琳琅。
我曾耳清警，洒落皆天潢。
谓宜神明相，衎衎臻乐康。
胡为乞刀圭，弥年对清漳。
曼容隠成僻，照邻废堪伤。
睡虎与蛰虬，儿童勿轻尝。

东篱粲佳英，依约圆钱帖。
西渚傲霜筼，潇洒狻猊鬣。
居然容膝地，况与蓬丘接。
始余供烦使，浪谓素意惬。
一当骇物机，局缩如跧折。
客尘不制人，脱去苦不捷。
谁谓一日间，堮倚发蹀躞。
椒浆泪玉沥，蠹简披往牒。
兀尔自忘怀，少复进专辄。
流年苦蹉跎，念咎真脱叶。
皤皤彼禅客，趋尚未易蹑。
正应发再驾，万念兹一摄。

黎明出故垒，得此空王宫。
结庐知何年，十里峦冈重。
居然谢埃{土盍}，{穴/叫}窱开房栊。
簁篱漏初日，云木凉高风。
直疑天边秋，六月到此中。
壁端故时笔，磊落空生容。
诈言竺干客，燕坐长年逢。
我来偶拭目，滞念为一空。
野僧强留连，稻饭延高舂。
王程迫星火，持语勿恼{忄农}。
方惭简书畏，何计栖狂蓬。

松种龙蛇子，栽培近著行。
有时窥北榻，不日暗东冈。
泪落终含韵，轮囷未竟长。
故应容足地，投老慰荒凉。

落落将家子，堂堂儒者宗。
虹蜺蟠志气，天地贮心胸。
骨秀霜含树，神清瀑挂峰。
才应过八斗，业已足三冬。
灯壁曾闻凿，萤纱屡听缝。
书从蒲叶写，诗向锦囊封。
醉把乾坤揖，吟将风月供。
挥毫珠错落，吐论玉铮𫓩。
逐逐儒林虎，昂昂墨海龙。
文逾韩吏部，学切郑司农。
雨露恩将及，风云运正逢。
海深鲲定化，霄远鹤须冲。
汝乃今王粲，予非昔蔡邕。
敬蒙修客刺，特辱造宾墉。
遂辟膺门纳，因施孺榻容。
礼贤台再筑，待客黍频舂。
磨讲诗千首，欢谐酒一锺。
笑谈风对起，论难剑交锋。
篇什回环数，缄题往复重。
共将诸子探，同把异端攻。
闻见输君博，赓酬愧我慵。
便当思阁笔，何敢更撞钟。
堂舍经宵会，琴堂累日从。
并行花县密，同坐柳阴浓。
出处汉四皓，情怀楚两龚。
淡闻君子水，久见大夫松。
正喜陪谈柄，应难别去踪。
短亭情黯黯，南浦恨匆匆。
负笈游洙泗，担簦往辟雍。
相如行有日，非久客临邛。

侧听秋闱榜，君名又不传。
病龙频失水，倦鸟久惊弦。
有意期行道，无人肯荐贤。
长沙伤𫛳日，西狩获麟年。
失意应常理，嗟君最可怜。
双亲堂上老，三釜养中偏。
须有千茎雪，家无二顷田。
甑中尘屡起，囊乏磬长悬。
草木荒三径，埃氛满一廛。
鹑衣伤子夏，蜗舍病焦先。
雪冷袁安卧，风清靖节眠。
谩夸五色笔，不及一囊钱。
抱玉冤谁雪，沉舟恨自牵。
翼摧云外鹄，身绊驾头鹯。
愤气高冲斗，悲号下入泉。
未甘为败将，犹拟奋空拳。
文丧思投笔，胶稀欲绝弦。
悲弹三尺剑，闷钓五湖船。
迁摈当修史，雄闲合草玄。
张衡四愁什，杜甫八哀篇。
膑刖兵书作，丘穷易道编。
文人从坎坷，才子本迍邅。
得失诚由命，穷通莫怨天。
不须吟泽畔，何用饿山巅。
豹匪终藏雾，龙非久在渊。
鹄侯高定中，杨叶细须穿。
子况千人敌，身仍百善全。
平生于传癖，终日被书癫。
容貌堂堂也，胸襟落落然。
文章追贾马，德行继渊骞。
吐论昆仑决，挥毫组绣联。
字奇称草圣，句巧号诗仙。
身瘦文弥古，家贫节更坚。
士流瞻若斗，学者慕如膻。
自合升朝右，宁终死道边。
此来虽蠖屈，前去定鶑迁。
邹黍当重秀，韩灰决复燃。
焚舟收后效，破釜雪前愆。
诚愿穷犹鬭，何甘废中权。
未应豪杰士，憔悴老螺川。

念子多屯踬，秋闱又背驰。
南阳龙卧久，东鲁凤何衰。
刖足冤谁雪，伤弓翅已垂。
有文须夺席，无地可容锥。
破落三间屋，荒凉四壁篱。
平生萍荡漾，活计叶离披。
磬挂囊多乏，尘生甑少炊。
饥寒妻拟弃，憔悴嫂贻嗤。
行古时稀合，身孤世早知。
尽应嫌学僻，无不笑书痴。
读已周千卷，攀犹滞一枝。
鹢因风紧退，兰为雪深萎。
卞璞羞空献，齐竽叹失吹。
未为横荐鹗，又作曳泥龟。
东国频遭黜，西山独忍饥。
皇皇行泽畔，寂寂卧漳湄。
应下伤麟泪，还牵感𫛳悲。
著成孤愤传，吟就八哀诗。
道丧谁开眼，愁来自皱眉。
迍邅真命也，险阻屡尝之。
清庙含三叹，明时动五噫。
野歌成匪虎，矶钓本非罴。
事故多如此，心休苦怨咨。
都缘名是累，须用道为医。
破闷无如酒，消忧莫若棋。
勿同杨泣路，休效墨悲丝。
得失皆由分，穷通自有时。
海深鲲化早，天远鹤冲迟。
子况多能者，身怀可致资。
九河流剧辩，万马走雄辞。
学似钩龙巧，文如吐凤奇。
五车书并览，三箧记无余。
解辨鲁鱼惑，能分亥豕疑。
博闻探禹穴，多见识曹碑。
行止珪无玷，周流玉不缁。
经明人尽仰，才大士争师。
名价关西振，儒风稷下移。
生徒居若市，来者被成帷。
天道如将复，人文未丧斯。
定伸膏泽志，入侍帝王墀。
豹匪终藏雾，蛟非久在池。
青云如借路，蹇步足通逵。
定补千裘腋，宁由五羖皮。
冠弹思贡禹，舌在忆张仪。
已往虽非悔，方来尚可追。
此生当富贵，未死属男儿。
顾我诚荒斐，蒙君爱保持。
杏坛齐出处，槐里久参随。
情荷椒兰契，言蒙药石规。
琢磨朝切切，讲诲夜孜孜。
小大钟容叩，高低仞许窥。
开谈发吾覆，飞辩解人颐。
较艺思焚砚，交锋拟树旗。
奚斯睎考甫，子贡服宣尼。
共有亨途约，俱怀远到期。
精诚甚胶漆，酬唱越埙箎。
本谓同游处，何图有别离。
身从来岭表，音逐隔天涯。
荏苒年光换，回还气候推。
暗惊时倏忽，屡见月盈亏。
故国书迢递，他乡路崄巇。
登高魂欲断，眺望力应疲。
侧望魁乡荐，夫何摈有司。
临风心恻怛，开榜泪淋漓。
场屋非收子，文闱更荐谁。
主盟宁至当，提掖岂无私。
尽指珠多颣，咸疑玉有疵。
叩天身患远，叫帝泣嗟卑。
写恨凭精卫，声冤付子规。
彼苍不可问，徒积故人思。

念子多屯踬，秋闱又背驰。
南阳龙卧久，东鲁凤何衰。
刖足冤谁雪，伤弓翅已垂。
有文须夺席，无地可容锥。
破落三间屋，荒凉四壁篱。
平生萍荡漾，活计叶离披。
磬挂囊多乏，尘生甑少炊。
饥寒妻拟弃，憔悴嫂贻嗤。
行古时稀合，身孤世早知。
尽应嫌学僻，无不笑书痴。
读已周千卷，攀犹滞一枝。
鹢因风紧退，兰为雪深萎。
卞璞羞空献，齐竽叹失吹。
未为横荐鹗，又作曳泥龟。
东国频遭黜，西山独忍饥。
皇皇行泽畔，寂寂卧漳湄。
应下伤麟泪，还牵感𫛳悲。
著成孤愤传，吟就八哀诗。
道丧谁开眼，愁来自皱眉。
迍邅真命也，险阻屡尝之。
清庙含三叹，明时动五噫。
野歌成匪虎，矶钓本非罴。
事故多如此，心休苦怨咨。
都缘名是累，须用道为医。
破闷无如酒，消忧莫若棋。
勿同杨泣路，休效墨悲丝。
得失皆由分，穷通自有时。
海深鲲化早，天远鹤冲迟。
子况多能者，身怀可致资。
九河流剧辩，万马走雄辞。
学似钩龙巧，文如吐凤奇。
五车书并览，三箧记无余。
解辨鲁鱼惑，能分亥豕疑。
博闻探禹穴，多见识曹碑。
行止珪无玷，周流玉不缁。
经明人尽仰，才大士争师。
名价关西振，儒风稷下移。
生徒居若市，来者被成帷。
天道如将复，人文未丧斯。
定伸膏泽志，入侍帝王墀。
豹匪终藏雾，蛟非久在池。
青云如借路，蹇步足通逵。
定补千裘腋，宁由五羖皮。
冠弹思贡禹，舌在忆张仪。
已往虽非悔，方来尚可追。
此生当富贵，未死属男儿。
顾我诚荒斐，蒙君爱保持。
杏坛齐出处，槐里久参随。
情荷椒兰契，言蒙药石规。
琢磨朝切切，讲诲夜孜孜。
小大钟容叩，高低仞许窥。
开谈发吾覆，飞辩解人颐。
较艺思焚砚，交锋拟树旗。
奚斯睎考甫，子贡服宣尼。
共有亨途约，俱怀远到期。
精诚甚胶漆，酬唱越埙箎。
本谓同游处，何图有别离。
身从来岭表，音逐隔天涯。
荏苒年光换，回还气候推。
暗惊时倏忽，屡见月盈亏。
故国书迢递，他乡路崄巇。
登高魂欲断，眺望力应疲。
侧望魁乡荐，夫何摈有司。
临风心恻怛，开榜泪淋漓。
场屋非收子，文闱更荐谁。
主盟宁至当，提掖岂无私。
尽指珠多颣，咸疑玉有疵。
叩天身患远，叫帝泣嗟卑。
写恨凭精卫，声冤付子规。
彼苍不可问，徒积故人思。

岧峣飞观决层云，主意全倾合坐宾。
谈笑龙冈下白日，衣冠麟阁识功臣。
欲穷人目逢山好，未老秋容到酒醇。
忍对南鸿问寥廓，沉冥谁是蜀庄珍。

箯舆曾约下山颜，白足尘缘等是悭。
贪为水云留物外，劣容纸墨到人间。
银潢一掬愁枯肺，金钥千重想上关。
病客此身似笼鸟，何时毳衲对斓斑。

拔迹朝闺太早生，不容余蕴付功名。
肯缘簪绂重回首，似共林塘别有情。
恰恰冥鸿如素志，来来弊屣薄浮荣。
留赀无有公何恃，赢得桑榆慰此行。

诸方喉舌卷舂容，直指慈幢信长雄。
翳尽全开扪海月，清多平挹洗天风。
相望震旦传衣后，别寄西儿妙斲中。
好把沃洲论五老，冁然重此得支公。

佩剑携书入帝京，秋容如画照行程。
三千道路虽迢递，万里烟霄绝坦平。
丹汉风高鹏翼健，晓天霜浅马蹄轻。
好将掷地金声赋，夺取前春榜上名。

底事遑遑不见容，秋来又见走西东。
四时花月搜吟内，万里江山险阻中。
归去但应存舌在，愁来莫更笑途穷。
从今贾马休谈咏，恐起霜天刮面风。

云卷公余迹，锋藏用外神。
故将容足地，聊学坐禅人。

蝶正冶容蜂正狂，鶑如羞涩燕如忙。
低枝莫搭秋千索，留送婵娟出短墙。

直取浩歌论纂纂，肯容三爵径油油。
送花明月怜人杀，怗体红波凝不流。

漾漾云{舟星}躐尾行，北来风力大粗生。
与君更向春容里，暗听虾蟆数击更。

心逐云容初欲远，身同春物乍欣生。
不缘旅泊蹉跎去，一任江波岁月更。

乾坤变化造万物，十有一月生黄锺。
黄锺资养太和气，上贤禀受为三公。
至音铿锵仪凤凰，播在简册成文章。
权衡度量立大法，朝廷四海声洋洋。
往时霜木立如束，原野焦枯无紫绿。
自从缇室一阳生，半夜萌芽动寒谷。
登堂请献眉寿杯，愿同律管容葭灰。
玉铉金鼎调盐梅，年年阳德先春来。

禹迹从容陟，虞华舄奕重。
辰韩颁秘籍，湟鄯抚新封。
洮颒方凭玉，髯胡忽挽龙。
凤冈盘王气，柏殿邃真容。
洛照当阳水，嵩回入抱峰。
伤心守陵女，犹认上阳钟。

禹迹从容陟，虞华舄奕重。
辰韩颁秘籍，湟鄯抚新封。
洮颒方凭玉，髯胡忽挽龙。
凤冈盘王气，柏殿邃真容。
洛照当阳水，嵩回入抱峰。
伤心守陵女，犹认上阳钟。

代邸基元命，唐侯福万邦。
五云深紫凤，九地转银江。
白玉形容册，苍烟扈从幢。
由来阊阖路，望绝帝瞳双。

君不见太白之精下人间兮，昔人号尔谪仙翁。
君不见不为苍生起兮，谢安携妓山之东。
玉堂主人绣衣客，邀我载酒金莲宫。
小亭环立千竿竹，参天百尺系阴重。
岸巾散发对此坐，一日无君谁我同。
夜来霜压北枝重，剩见钟云数尺峰。
玉实幽香仪彩凤，日华转影筛金栊。
孤干未甘春雪折，青阴不逐秋风红。
长随桧柏老刚劲，不羡桃李争鲜浓。
我爱此君有直节，肯学蟠木求先容。
我爱此君岁寒志，长笑霜井落青桐。
大夫老松邀我侣，三品顽石徒夸雄。
不作湘江儿女泣，苍梧云散愁盈胸。
夜深明月满亭户，此君入我怀袖中。
故人来兮七贤至，开门满坐生清风。
此君此君听我语，藏器于身兮，终奏太庙歌黄锺。

平明彩杖幸琳宫，紫府仙童下九重。
整顿珑璁时驻马，画工暗地貌真容。

𫛸鴂鸣时众芳歇，华堂梦断音容绝。
风惊玉露不成圆，一夜芙蕖泣秋月。
金纹捍面紫檀槽，曾抱花前送酒舠。
庾郎江令费珠璧，小砑红笺挥兔毫。
风流云散令人瘦，忍看麹尘昏锦绶。
楚水悠悠更不西，上天破鉴空依旧。

东方有美人，容华茂春粲。
抱影守单栖，含睇理哀弹。
声意一何切，所欢邈云汉。
徒然事膏沐，孰与徂昏旦。
微诚浪自持，嘉月忽复晏。
巧转度虚棂，飞红触幽幔。
岁岁芳草滋，夜夜明星烂。
合并会有时，索居不必叹。

君不见相如容貌穷不枯，卓氏耻之分百奴。
一朝奉指使筇筰，驷马赤车从万夫。
仲元君平更高妙，寄食耕卜霜眉须。
两川人物古不乏，数子风流今可无。
参军少年饱经术，期作侍中司御壶。
老披青衫更矍铄，上马不用儿孙扶。
一朝忽解印绶去，耻将诗礼攘裙襦。
悬知百年事已定，却笑列仙形甚臞。
东阡北陌西风入，瑞草桥边人叫呼。
想见红围照白发，颓然醉卧文君垆。

左手持蟹螯，举觞属云汉。
天生此神物，为我洗忧患。
山川同恍惚，鱼鸟共萧散。
客至壶自倾，欲去不容间。

宝历开新岁，春回斗柄东。
漪生天际水，冻解日边风。
浩荡依蘋起，侵寻带雪融。
江河霜练静，池沼玉奁空。
鱼藻雍容里，云霄俯仰中。
更无舟楫碍，从此百川通。

风流公子四难并，更引清漪作小亭。
润及玉阶春涨雨，光浮藻井夜涵星。
卷帘几砚成图画，倚槛须鬟入镜屏。
何日解衣容借榻，卧听螭口泻泠泠。

仙山游观甲寰瀛，不比人间自雨亭。
歌断瑶池云杳杳，酒行金谷水泠泠。
珠帘卷雨惊秋近，罗袜凌波笑客醒。
月下珮环声更好，应容挥麈伴公听。

冠裳盖座洒清风，轩外时闻韵箨龙。
人面春生红玉液，银盘烟覆紫驼峰。
天涵秋色山山共，树搅乡思叶叶重。
便欲买船江北去，为怀明德更从容。

数日音容隔，人琴遂已虚。
门生应有谥，国史可无书。
旧室悬蛛网，遗编走蠹鱼。
定无封禅草，平日笑相如。

林声摵摵动秋风，共蹑丹梯上卧龙。
路隔西陵三两水，门临南镇一千峰。
湖吞碧落诗争发，塔涌青冥画几重。
非是登高能赋客，可怜猿鹤自相容。

寝瘵当老秋，入夜庭轩空。
天光脆如洗，月色清无缝。
风飙戾戾轻，露气霏霏重。
檐花伴徐步，笼烛窥孤讽。
缅惟情所亲，佳辰谁与共。
夫子淮海英，材大难为用。
秉心既绝俗，发语自惊众。
麈尾扣球琳，笔端攒䗖蝀。
雄深迫扬马，妙丽该沈宋。
浮沉任朝野，鱼鸟狎鲲凤。
与时真楚越，于我实伯仲。
尔来居邑邻，颇便书札贡。
上凭鸿雁传，下托鲤鱼送。
二物或愆时，已辱移文讼。
人生无根柢，泛若凌波葑。
昧者复汲汲，晨暝趋一哄。
阴持含沙毒，射影期必中。
自匿嫫母容，对客施锦幪。
溘然一朝逝，万事俱成梦。
形骸犹汝辞，利势犹君动。
思之可太息，伤之为长恸。
所以古达人，脱身事高纵。
我生尤不敏，胸腹常空洞。
彊颜入规模，垂耳受羁鞚。
行谋买竿栧，名理就折衷。
但恐狂接舆，烦君更嘲弄。

古人去后音容寂，何处茫茫寻旧迹。
君看草遍北邙山，骼骴犹来丘垄积。
那堪此地日黄昏，长途万里伤行客。
只知恩爱动伤情，岂悟区区头已白。
莫嫌天地少含弘，自是人心多褊窄。
争名竞利走如狂，复被利名生怨隙。
贪声恋色镇如痴，终被声色迷阡陌。
休言七十古稀有，最苦如今难半百。
闻道蓬宫仙子闲，红尘不染无瑕谪。
日月迟迟异短明，三峰秀丽皆仙格。
女萝覆石蔓黄花，芝草琅玕知几尺。
桃源长占四时春，漾漾华池真水碧。
乘槎拟欲扣金扃，巨浪红波依旧隔。
归来芳舍与谁俦，老鹤松间三四只。
唳天声动彩云飞，对我时时振长翮。
骖鸾未遇且悠悠，尽日琴书还有适。
纷华任使投吾前，争奈此心终匪石。
拜命怀金谁谓荣，低头未免拾言责。
从兹俗态两相忘，笑指青山归路僻。
同人有志觅长生，运气休粮徒有益。
须知下手向无为，莫学迷徒赖针炙。

上帝图书府，传观诏特容。
嘉宾苍佩玉，盛馔紫驼峰。
散帙牙签乱，开函锦袭重。
君羹如可请，愿备北堂供。

东归行路叹贤哉，碧落新除宠上才。
白傅林塘随画去，吴山花鸟入诗来。
唱酬自有微之在，谈笑应容逸少陪。
除此两翁相见外，不知三径为谁开。

汉宫选女适单于，明妃敛袂登毡车。
玉容寂寞花无主，顾影低回泣路隅。
行行渐入阴山路，目送征鸿入云去。
独抱琵琶恨更深，汉宫不见空回顾。

百尺楼高燕子飞，楼上美人颦翠眉。
将军一去音容远，只有年年旧燕归。
春风昨夜来深院，春色依然人不见。
只余明月照孤眠，回望旧恩空恋恋。

寄栖容幕燕，覆节等醯鸡。
欲雨风多北，穷秋日易西。
官书便夜读，家报索亲题。
早晚骖騑入，重门坼印泥。

栖霞山后峰，天开一岩秀。
中有坐禅人，形容竹柏瘦。
饥餐岩下松，渴饮岩上溜。
爱步岩室前，白云起孤岫。

仙掌凌空沆瀣秋，大田多稼似云浮。
天边霁景芙蓉阙，江上残芳杜若洲。
东观群儒宣宴乐，南荆遗俗重嬉游。
宸章忽降容瞻睹，疑是神龟负九畴。

芳兰滋九畹，萧蒿亦旁植。
威凤翔丹山，鸱枭犹接翼。
雅琴歌南风，蛙鸣不容息。
骊珠媚清川，鱼目光激射。
薫莸岂同器，云壤自悬隔。
咄咄来逼人，薨薨止于棘。
发迹由屠沽，操心希桀跖。
天形固残毁，吏曹尝摈斥。
狠羊远刀杌，黠马委衔策。
心同溪壑险，恶比邱山积。
天听本聪明，神道尤正直。
当用御魑魅，岂令为鬼蜮。
舂喉鲁阳戈，钩颈子云戟。
肉委饿虎蹊，尸投穷髪北。
饥鹰砺吻啄，猰貐磨牙食。
魂气絷酆都，膏血涂荒碛。
去草绝本根，决疽恣针石。
所居必污潴，遗种尽刳剔。
渠魁已殱殄，非类弥怵惕。
稂莠既芟夷，善苗渐滋殖。
君子益知命，视履如平昔。
小人竞革音，灭身在漏刻。
尧民率可封，汤网从此释。
永跻仁寿期，共造华胥域。

豫章南国一都会，夕拜东台最上流。
捧诏暂辞青锁闼，携家便泛木兰舟。
褰帷听讼民谣洽，解榻延宾主礼优。
只恐征黄在朝暮，西山灵药未容求。

金鸭喷香绕烛台，轻云散尽月光来。
三千宾客连宵醉，十二城门彻晓开。
何幸紫微容托乘，更烦红袖与传杯。
明朝犹自放朝谒，心喜当关不见催。

谢公别墅枕城闉，萧洒都无紫陌尘。
五色丝纶贪草诏，一园桃李阻寻春。
早朝禁漏犹传点，下直残阳已满身。
除是禁烟容洗沐，直须偷暇赏芳辰。

凤池容出沐，蜗舍喜端居。
罢草芝泥诏，闲看紫素书。
曲肱销永昼，行药遶前除。
鬓换二毛近，林凋一叶初。
香街连甲第，席户望朝车。
暂别同心友，还嗟会面疏。

汉相沙堤连甲第，石家金谷有名园。
雍容陌上临邛骑，潋灔斋中北海樽。
过闰已惊春色早，离城殊少俗尘喧。
无由一寄南窗傲，相望迢迢西掖垣。

早年通籍苍龙阙，近日移家仙掌峰。
方朔上书殊未报，平津开阁杳难逢。
骚人章句多怀古，陶令田园且养慵。
近郭离筵黄叶满，旧山归路白云重。
洪崖饵术修丹灶，叔夜援琴对酒锺。
应待软轮征入觐，受厘前席始从容。

几年索米住京师，新得东堂桂一枝。
宰邑弦歌循吏政，还乡鸡黍故人期。
于公阴德知终大，万石家风喜不衰。
毛义动容初捧檄，太邱积德旧刊碑。
甘棠二纪民犹爱，苦蘗三年吏不欺。
桑梓经过身昼锦，庭闱扶侍鬓垂丝。
元方惠化传遒铎，令伯欢心献寿卮。
邦境中分同鲁卫，政声相应似埙篪。
尝思竹马游从日，又见风鹏奋击时。
执手勉君勤素业，归来更直凤凰池。

蘋末风轻不动尘，承明朝罢见闲身。
从容退食收芝检，迢遰驱车访玉人。
酒贳十千那惜醉，丹封六一已应真。
春塘丽句偏相寄，传诵朝来满缙绅。

洞门生异竹，冉冉接同亭。
石迸狂鞭怒，霜封密叶青。
实应容凤食，杖欲变龙形。
逋客归何日，岩阿已勒铭。

家住武夷峰，眉间道气浓。
风尘久为客，雷火近成龙。
试吏江城僻，宁亲岭路重。
一廛期没齿，乐土定相容。

鼎邑闾阎有古风，清谈为治自从容。
官联殿省通朝籍，路过津桥入县封。
柳荫天街时案辔，云生少室好搘笻。
龙门旧有题名处，石壁苍苔駮几重。

太极垂裳日，中原偃革初。
楼船秋发咏，衡石夜程书。
好问虚前席，徴贤走传车。
蓬莱侔汉制，煨烬访秦余。
䌷绎资金匮，规模出玉除。
纷纶开四部，秘邃接千庐。
饫赐双鸡膳，亲回六尺舆。
华芝下阊阖，白羽拥储胥。
望气成龙虎，披文辩鲁鱼。
清光无咫尺，玄览亦踌躇。
群彦挥铅笔，微生滥石渠。
嵇康真懒慢，谢客本空疏。
讲学情田埆，谈经腹笥虚。
月评依许劭，文体慕相如。
雅饮欢娱洽，清言鄙吝祛。
弥旬容出沐，终日喜群居。
抚已惭鸣玉，归田忆荷锄。
池笼养鱼鸟，章服裹猿狙。
圜府愁尸禄，天阍愧弊裾。
虚名同郑璞，散质类荘樗。
国士谁知我，邻家或侮予。
放怀齐指马，屏息度羲舒。
寡妇宜忧纬，三公亦灌蔬。
危心惟觳觫，直道忍蘧蒢。
往圣容巢许，先儒美宁蘧。
晨趋叹劳止，夕惕念归与。
秦痔疏杯酒，颜瓢赖斗储。
如谐曲肱卧，犹可直钩渔。
矫矫龟衔印，翩翩隼画旟。
一麾终遂志，阮籍去骑驴。

太极垂裳日，中原偃革初。
楼船秋发咏，衡石夜程书。
好问虚前席，徴贤走传车。
蓬莱侔汉制，煨烬访秦余。
䌷绎资金匮，规模出玉除。
纷纶开四部，秘邃接千庐。
饫赐双鸡膳，亲回六尺舆。
华芝下阊阖，白羽拥储胥。
望气成龙虎，披文辩鲁鱼。
清光无咫尺，玄览亦踌躇。
群彦挥铅笔，微生滥石渠。
嵇康真懒慢，谢客本空疏。
讲学情田埆，谈经腹笥虚。
月评依许劭，文体慕相如。
雅饮欢娱洽，清言鄙吝祛。
弥旬容出沐，终日喜群居。
抚已惭鸣玉，归田忆荷锄。
池笼养鱼鸟，章服裹猿狙。
圜府愁尸禄，天阍愧弊裾。
虚名同郑璞，散质类荘樗。
国士谁知我，邻家或侮予。
放怀齐指马，屏息度羲舒。
寡妇宜忧纬，三公亦灌蔬。
危心惟觳觫，直道忍蘧蒢。
往圣容巢许，先儒美宁蘧。
晨趋叹劳止，夕惕念归与。
秦痔疏杯酒，颜瓢赖斗储。
如谐曲肱卧，犹可直钩渔。
矫矫龟衔印，翩翩隼画旟。
一麾终遂志，阮籍去骑驴。

甲族传仙李，遗言在濯龙。
后宫皆率职，外戚早辞封。
彤管流阴教，金根盛国容。
真游一何遽，罢望九疑峰。

肃肃清庙，昭事祖祢。
粢盛苾芬，四海来祭。
皇灵格思，令容有睟。
降福孔偕，以克永世。

礼备乐成，乾健天行。
帝容有穆，佩玉锵鸣。

金奏在悬，群后在位。
天威煌煌，向明负扆。
玄覧穆清，弁冕端委。
盛德日新，礼容有炜。

偃伯灵台，功成作乐。
以昭德容，以清戎索。
万邦会同，群慝箫勺。
尽善尽美，侔彼韶箾。

肆类云毕，淳熙漙将。
雷雨丽泽，云物效祥。
礼容济济，天威煌煌。
大赉四海，富寿无彊。

酒以成礼，乐以侑食。
露湛朝阳，星环紫极。
淑慎尔容，既饱以德。
进退周旋，威仪抑抑。

短梦残妆惨别魂，白头词苦怨文园。
谁容五马传心曲，祗许双鸾见泪痕。
易变肯随南地橘，忘忧虚对北堂萱。
回文信断衣香歇，犹忆章台走画辕。

平生苦战忆山西，拊剑临风气吐霓。
戟户当衢容驷马，髯奴绕帐列生犀。
新丰酒满清商咽，武库兵销太白低。
髀肉渐生衣带缓，早朝空听汝南鸡。

玉女壶倾笑电频，白榆晴影接星津。
神光奕奕云容薄，谁见凌波袜起尘。

孤舟孤鹤与孤云，湖上深居自不群。
高卧可能容一榻，青山西岸且平分。

郡闲思退隐，嘉致望云秋。
旧客容谁访，新诗许我留。
棋窗寒日短，琴幌夜灯幽。
青琐无归梦，期僧话沃洲。

霜钟侵漏急，相吊晓悲浓。
海客传遗偈，林僧写病容。
漱泉流落叶，定石集鸣蛩。
回首云门望，残阳下远峰。

梵容分古像，唐语入新经。

君家祝融水一方，平生书闱食可忘。
云河漱润搴瑶芳，天帝璧府雠书郎。
驰骋千载凌子长，神清骨秀颜色苍。
书淫传癖笑舆狂，十年此会同都堂。
上楼吟春碾旗枪，诗筒吴歈赓楚羌。
一律校文公否臧，日饱大官沆瀣粮。
朱鸾入网空南冈，贤书奏牍纷满床。
朝出粉闱暮帝旁，骎骎天路群龙骧。
病鸱帖帖乃污隍，白云陇望因俶装。
放歌长林声激扬，佩兰思馨虽朋亡。
云出鸟还聊自偿，羽扇麈尾随经囊。
龙眠乃是无何乡，朝游不辞麋鹿行。
归卧展图观骕骦，宪贫颂古时歌商。
徜徉兴罢住云房，焚柏翻经究法王。
冉冉暗度岁月光，山头草青还叶黄。
洞明已死闲骨香，凡志未就嗟凉凉。
亲颠向白每称觞，旨甘鞭后难翱翔。
朅来窃食天中央，古人千岁空相望。
同文锁密御史霜，得公再集评文章。
亦说种松辋口庄，使我梦蝶栩栩忙。
便欲负郭占农祥，门开傥容倚孔墙。
想挽北斗下挹浆，箜篌更对高秋张。

长安重行乐，寒食及佳辰。
联翩出游宴，闾巷无居人。
动静各有趣，拂我朱丝尘。
分将幽独心，守此濩落身。
斯岂众所然，独子何殷勤。
叩门随谒入，俯仰色甚真。
从容一笑粲，不觉倾盖新。
念昔各从宦，宿亳为近邻。
溢言相引重，嗟我曾未闻。
乃知国宝拙，不悟王绥仁。
高谈喜未定，佳句意益珍。
几有按剑感，惊怪惠好频。
子方赴吏集，朝暮旅食贫。
不忍拜马足，会且扫朱门。
独肯闲见我，惟子欲何云。
乃言人生世，取舍理莫均。
譬之平地水，东西南北分。
感此重拜嘉，幸子长相亲。

秋风涨川谷，小汊亦容舠。
落照收长缆，随流试短篙。
隔溪闻鼓枻，临海试观涛。
解赋南州浦，前身何水曹。

今日朝元仗，千官两掖门。
从容鱼藻宴，供奉柏梁尊。
厌服貂裘敝，愁看桂酒温。
谁知广文淀，水面箔为藩。

病如漳浦卧，一腹果然浮。
不着三升饭，能容万斛愁。
水声回别浦，山影到中流。
遣兴须凭酒，殷勤为汝留。

溪小才容舴艋舟，一樽聊复寄春流。
纵横不用施篙棹，自在教随水上鸥。

已喜仲容连骑去，更思小陆度山来。
赋槐白士愁颜甚，唤取溪傍一笑开。

俯仰家人看墨踪，和研亲炷宝熏浓。
诗情过笔当千里，妙思凝香欲万重。
山盎泄云倾白酒，越罗霑露浥黄封。
从来粉黛宜灯烛，妙手凭谁写醉容。

风高收雨急，日薄过窗微。
梅萼初迎腊，春溪欲染衣。
形容今日是，游衍昔人非。
节物关愁者，归鸿正北飞。

幽闲古城阴，结屋清溪曲。
溪流湛回映，上有青青竹。
漫郎欣得之，绿发咏空谷。
高风及前修，胜趣随远瞩。
恶客徒扰人，立谈非我欲。
麾去宁汝嗔，真意聊自足。
或言不当尔，往往相谤讟。
答云岂吾私，恐作林泉辱。
源流别泾渭，臭味同草木。
肯当百事胜，容此一物俗。
独余嵇阮辈，荡桨戒臣仆。
浊醪浇古胸，日没还秉烛。
仆忝瓜葛后，意气颇相属。
平生几两屐，共老三径菊。
行年事无定，此计诺已宿。
径须买牛衣，儿亦荷书簏。
从子竹间游，溪鱼剁寒玉。

辽海来稀顾蝼蚁，仰霄孤唳留清耳。
从容雅步在庭除，浩荡闲心存万里。
乘轩未失入佳谈，写真不妄传诗史。
好艺心灵自不凡，臭秽功名皆一戏。
武功中令应天人，束发辽阳侍帝宸。
连城照乘不称宝，黄图孔诰悉珍真。
百龄生我欲公起，九原萧萧松薿薿。
得公遗物非不多，赏物怀贤心不已。

非篆非科璞已雕，形容振振与萧萧。
曾因忠厚方周德，坐想訏谟览舜韶。
汉德已衰还应孽，鲁邦既弱不为妖。
虚斋自是惊人玩，不胜雄狐逐怒雕。

纵目天容旷，披襟海共开。
山形当槛走，云影度江来。
世界惭双足，生涯付一杯。
横风多景梦，壶领酌泉回。

神强体健颊犹朱，犀虎轻抛忆旧庐。
明月满船常伴画，素风传世莫非书。
涌金门外秋长老，有美堂前锦不如。
预想容观春色好，灵龟舞鹤引安车。

逶迤一水出苕丛，碧底无沙冷照容。
独倚溪桥看风月，西山紫翠暮千重。

长虹潜贯幽岩窟，绿烟更染秋波骨。
不容俗眼觇神功，只向菱溪作灵物。
少室仙人领一麾，至诚发遍山中奇。
雄雌亭亭两挺出，宛若碧玉含春漪。
朱栏碧甃拱山麓，翠雾彤霞掩幽谷。
能将肤寸起清泉，几见峰前春雨足。
迩来新饰紫微宫，奇诡搜索林泉空。
五色磊磊可补缺，三品往往惭收功。
紫衣使者御天敕，肯教閟此苍苔色。
菱溪脱迹飞上天，回看幽谷空云烟。

银蟾倒挂摇清辉，当中桂子初低垂。
飞空已历万古尽，下照不使秋毫欺。
转盼冰轮涌东海，长天一派成琉璃。
栽培不畏雪霜苦，剪拂岂容刀斧为。
明河无声驾飞叶，紫府有陌驰修枝。
姮娥爱惜日已久，玉阶亦贵秋风吹。
宁论匠石可斲削，还恐风雷堪出治。
列真洞府秘不得，紫微宫阙藏其私。
金童来授玉女捧，投之宝箧那能窥。
每当方士脱凡骨，赐予一根朝帝墀。
入手既觉袨服羽，照人端不羞朝曦。
乃知不是风尘物，握出风尘真所宜。
迩来地不爱此宝，名喧东鲁夸珍奇。
千金欲易不可得，横纹错落青丝披。
胡为夫子远寄我，意以华豪惊绛帷。
低头拜赐亦已厚，我欲效报君须知。
三年大聘猎英俊，扪膺吐气生虹蜺。
揉蓝彩服俯可取，携将直上青云梯。
翱翔欢呼起拜舞，仰瞻日彩生尧眉。
鸡人忽报洞天晓，看取飞升变化时。

重柯交荫动尘容，蓬阆仙家住水宫。
道士神升金阙下，天君光降玉虚中。
朱鬃笔定超凡箓，碧简书传避世翁。
三夕临风醒病骨，钧天冉冉梦魂通。

纵目天容旷，披襟海共开。
山光随眦到，云景渡江来。
世界惭双足，生涯付一杯。
横风多景梦，应似穆王台。

既发我明，既达我聪。
合变体经，神化无穷。
长毓儒雅，蓄砺兵戎。
无思不服，物有其容。
夙夜不怠，济我丰功。

黍稷无恶种，方苞藉良农。
淳化混无外，殊疆蔼同风。
海滨昔未洽，盗弄潢池中。
胜残无善政，矧日劳兵戎。
龚叟达事变，嘉言契清衷。
𫓧锧何所施，钩鉏日成功。
鸡豚被封域，桑麻翳垣墉。
天子念循良，召对明光宫。
醉客雅轻事，临歧愿追从。
厚意难重违，归轩相与同。
终藉哲人语，清风傃渊冲。
小人徇其末，所得竟无庸。
君子喻其大，道义在所攻。
联裾治水衡，迟暮何从容。

鲋鱼在涸辙，所志斗升水。
斗升不可得，安望长江鲤。
朝登禹门浪，回首风雷起。
高才忽细行，脱略外讥毁。
乡闾不见容，县令邈难迩。
悠然挹斗酒，西游咸阳市。
一言悟时主，倾注超园绮。
献纳无间言，经纶有余美。
平步蹑云汉，瞬息致千里。
贾生终如遗，资用岂不伟。

兰芷生幽薄，浥露搴华姿。
芙容隔秋江，扁舟满江湄。
丈夫抱材用，但愿君王知。
宁生击牛角，载歌南山词。
词终脱裋褐，缨佩暮萎蕤。
人事非有定，斯言或难持。
翩翩李将军，鸣弦压由基。
余威震戎虏，谈笑静边陲。
桃李曾无言，嘉声满黄扉。
心知堪万户，乃谓生匪时。
烽火照甘泉，未能包虎皮。
目视汉飞将，弃弃轻如遗。
颇牧已黄土，忉忉勤缅思。
如何中林士，坐视青云期。

贾生流落处，寒日照山郭。
江湖行欲尽，客意正寂寞。
毂击逢蔡侯，旧交宛不若。
立谈露底里，贞意销垠堮。
握手笑登舟，杯盘已纷错。
初言叙交契，次问何漂泊。
苦道行路长，舂陵亦墝埆。
仲冬才薄寒，秋水虽已落。
湘山尚重叠，湘水亦浩漠。
水深莫暮止，路远宜晨作。
委曲话津途，纤悉指栖托。
前修共科名，分义曾不薄。
此道久沦替，后生多落寞。
颂君古人风，不为一杯酌。
我舟尚南迈，君马方西跃。
各指天一涯，何以慰离索。
平凉古名镇，扼控开戎幕。
绿发照青衫，从容预经略。
从军古所贵，清世尤多乐。
已见六翮修，行看上辽廓。

土木谢雕华，结构趣闲敞。
四座来风月，中庭容几杖。
庭喧海潮至，窗暝山云上。
萧散寄官曹，欣兹会清赏。

春华杂丹素，芳心馥椒兰。
蝴蝶采其荣，交飞密为团。
轻须卷丝绪，弱翅剪冰纨。
栩栩婉有容，飞飞闲可观。
深丛密依倚，曲径恣盘桓。
日昃芳气消，露晞黄粉干。
繁华未零落，幽意已阑珊。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

南枝碎玉飘溟蒙，春光次第海天东。
紫囊夜发香中瑞，芳蹊不用夭桃红。
开谢忍从风日下，形容聊寄笺毫中。
珠玉交辉色璀璨，埙篪迭奏声和同。
园林光价远莫拟，造化机权疑未公。
会须折向玉峰去，追随鸣珮摇天风。

太平兴国古佛刹，小院得名如意轮。
何人默识原地脉，凿井正会甘泉津。
阔容三尺白银瓮，深可二丈青丝缗。
夏凉未觉冰雪冷，味美不啻醍醐珍。
寺僧知爱不忍惜，汲引无间都城人。
鸣钟声歇更漏促，天鸡初报扶桑晨。
侧肩接足负担者，排闼争凑苍苔唇。
丝瓶上下掉孔急，语笑嘈杂春雷振。
永日迢迢既云暮，健夫噏噏皆嚬呻。
万人已喜用周给，一泓依旧清奫沦。

浣纱溪上浣纱女，野服山花照寒水。
含嚬惨淡不胜愁，犹使东邻骇西里。
山鸟渊鱼无定识，俯见潜逃仰惊起。
矜花眷月春复秋，长恐朱颜成暮齿。
君王抡选入吴宫，吴宫寂寞无桃李。
芙容一笑君意倾，宰嚭言行子胥死。
姑苏台榭游麋鹿，阖闾城阙生荆杞。
蛾眉倩盼应自成，筑宫教习胡能美。
当时掩抑无人顾，今日为君除国耻。
君莫怪𫘧骥盐车弭耳时，谁人不作驽骀比。

飞廉鼓橐开氛雺，玉龙盘礴堆苍岫。
云崖左壁出高墉，环回占尽东南秀。
高瞻牛女提封阔，下瞰闾阎烟火富。
紫青岩壑敞屏帏，金碧楼台错纹绣。
城西半规日欲落，天东一缕云如镂。
人间未觉桂华升，林梢先见金波溜。
冰轮冉冉经箕斗，碧落沈沈失星宿。
清光不断万象呈，目极尘寰了无覆。
扶桑欲晓天鸡唱，玉珮丁东咽残漏。
西南松桂碧参差，寒金碎玉高低透。
春和二月融青宙，红紫千花簇繁囿。
香洁蜂蝶夜不知，暗和清影凝罗袖。
暑雨晚随虹影断，炎威夜逼余辉逗。
南湖拂拂起轻飔，鉴光千里冰纨皱。
星流一叶高梧下，玉刻千峰晚山瘦。
桂子香凝零露漙，兔毫冷咽飞泉漱。
六花舞绝平川壤，万树玲珑缀莹琇。
冻云收尽一轮寒，光华上下清交鬭。
明眸朗鉴古难偶，许谢登临亦虚觏。
胜地埋藏祗自奇，千年林下输猿狖。
儒家宗主中郎裔，早掞春华甲英彀。
量阔难穷渤澥远，德馨未羡椒兰臭。
青云有路早徊翔，要津策足频驰骤。
旒扆倾衷聆玉振，经纶溢耳𪭢金奏。
暂虚法从牧远民，大旆高牙会稽首。
庖刃从容经肯綮，鹄卵无劳鲁鸡伏。
探幽索隠有余工，逸胜遗奇落精究。
意匠经营谁与相，壶中风物真天授。
霜斧晨开蔽日林，虹梁晚结飞云构。
轩窗四辟洞无物，林岭旁来远如走。
佳名一字既惟新，宝墨八法曾非旧。
鹊返鸾徊美无度，龙跳虎卧雄相凑。
何地通宵得佳致，谁人忘寝临觞豆。
西园物色难重逢，秉烛诗词漫三复。
华堂有月终年好，月下樽罍溢醇酎。
坐令越绝山水佳，日添光价高难贸。
五云溪上纶竿手，误指王圻揽缨绶。
画虎年多愧未成，屠龙伎巧伤难售。
清时支离逐斗粟，乐国凄凉寄圭窦。
结巢未忍息南枝，倚辀何计登华厩。
片帆随牒西南迈，尘满儒衣色多垢。
文丽难忘反楚骚，魂交尚冀亲南狩。
昔人富贵志已得，越吟清切伤微疚。
今人徒劳情若何，玉壶慷慨临风叩。
飞盖早容陪后乘，曳裾屡许登文甃。
烟波满眼始凭凌，谈笑回头难邂逅。
吴会他年见桑梓，荆湘数稔包霜柚。
鸣珂应在白沙堤，茇舍徒瞻碧棠茂。
萍迹漂漂渺难系，蓬心慅慅纷奚就。
九疑三五夜晴时，为想堂前皎如昼。

飞廉鼓橐开氛雺，玉龙盘礴堆苍岫。
云崖左壁出高墉，环回占尽东南秀。
高瞻牛女提封阔，下瞰闾阎烟火富。
紫青岩壑敞屏帏，金碧楼台错纹绣。
城西半规日欲落，天东一缕云如镂。
人间未觉桂华升，林梢先见金波溜。
冰轮冉冉经箕斗，碧落沈沈失星宿。
清光不断万象呈，目极尘寰了无覆。
扶桑欲晓天鸡唱，玉珮丁东咽残漏。
西南松桂碧参差，寒金碎玉高低透。
春和二月融青宙，红紫千花簇繁囿。
香洁蜂蝶夜不知，暗和清影凝罗袖。
暑雨晚随虹影断，炎威夜逼余辉逗。
南湖拂拂起轻飔，鉴光千里冰纨皱。
星流一叶高梧下，玉刻千峰晚山瘦。
桂子香凝零露漙，兔毫冷咽飞泉漱。
六花舞绝平川壤，万树玲珑缀莹琇。
冻云收尽一轮寒，光华上下清交鬭。
明眸朗鉴古难偶，许谢登临亦虚觏。
胜地埋藏祗自奇，千年林下输猿狖。
儒家宗主中郎裔，早掞春华甲英彀。
量阔难穷渤澥远，德馨未羡椒兰臭。
青云有路早徊翔，要津策足频驰骤。
旒扆倾衷聆玉振，经纶溢耳𪭢金奏。
暂虚法从牧远民，大旆高牙会稽首。
庖刃从容经肯綮，鹄卵无劳鲁鸡伏。
探幽索隠有余工，逸胜遗奇落精究。
意匠经营谁与相，壶中风物真天授。
霜斧晨开蔽日林，虹梁晚结飞云构。
轩窗四辟洞无物，林岭旁来远如走。
佳名一字既惟新，宝墨八法曾非旧。
鹊返鸾徊美无度，龙跳虎卧雄相凑。
何地通宵得佳致，谁人忘寝临觞豆。
西园物色难重逢，秉烛诗词漫三复。
华堂有月终年好，月下樽罍溢醇酎。
坐令越绝山水佳，日添光价高难贸。
五云溪上纶竿手，误指王圻揽缨绶。
画虎年多愧未成，屠龙伎巧伤难售。
清时支离逐斗粟，乐国凄凉寄圭窦。
结巢未忍息南枝，倚辀何计登华厩。
片帆随牒西南迈，尘满儒衣色多垢。
文丽难忘反楚骚，魂交尚冀亲南狩。
昔人富贵志已得，越吟清切伤微疚。
今人徒劳情若何，玉壶慷慨临风叩。
飞盖早容陪后乘，曳裾屡许登文甃。
烟波满眼始凭凌，谈笑回头难邂逅。
吴会他年见桑梓，荆湘数稔包霜柚。
鸣珂应在白沙堤，茇舍徒瞻碧棠茂。
萍迹漂漂渺难系，蓬心慅慅纷奚就。
九疑三五夜晴时，为想堂前皎如昼。

晓来风信从东转，风中春气生微暖。
陇头残雪已全销，麦苗渐见青青满。
土脉膏疏日舒缓，锄犁但觉塍畦短。
桑叶生阴布谷鸣，可使流光容易晚。

枝头巧语声高低，波光葱蒨深柔荑。
烘𤇭日暖金鳞动，渔舟荡漾沿芳堤。
淡红片玉满流水，中有谁家桃李蹊。
刺棹沿洄忘远近，山重水转迷东西。
金豪瞥见林中犬，玉羽旋闻陇上鸡。
相逢巾屦如图画，惊闻有客争邀携。
穿花行到花尽处，华铺昼敞同攀跻。
帘栊炫熀鬭金碧，楼阁玲珑凝紫霓。
琼杯石髓甘如醍，碧桃莹腻堆玻瓈。
殷勤历问尘寰事，闻说兴替声如嘶。
自言畴昔避闾左，乡邻负抱谋岩栖。
入山惟忧山路浅，穿云涉水随麏麛。
山深遂与人境绝，回首但见云萋萋。
年年桃花又桃实，不闻刘项鸣钲鼙。
当时祇恨弃桑梓，此日却悟凌丹梯。
酒阑历览烟霞外，天风淅淅鹓雏啼。
尘羁世网远心目，年龄便可乾坤齐。
俗缘如瑕涤不去，荆布还念糟糠妻。
思家欲归归却悔，忆路重来来已迷。
碧砌朱栏无处觅，溪长烟草寒凄凄。
玉京云路今何在，千年图写传缯缇。
高堂众客一经目，尽愿乘景骑狻猊。
祖龙虐政猛于虎，疗饥消渴资黔黎。
霜髯黄口不相保，四海惨戚如牢狴。
当时人世无居处，往往云壑为中闺。
窜身幽侧宁所乐，骨肉苟免资尘泥。
种桃为食不如黍，岂恶刍豢忘烹刲。
全家邂逅登金箓，此事渺忽无端倪。
清时汪濊下膏泽，浸润生齿如孩提。
日长不使𫗦糠秕，饭炊雕胡胾𫘝𫘨。
岁寒岂独完裋褐，雾縠衣裘云锦袿。
翦除败类毓良淑，宛若嘉谷纯无稊。
干羽雍容绝征戍，春来处处操锄犁。
今人不似秦人苦，寄身何用武陵溪。

秦吏方摇毒，君王独得名。
国虽为地小，忠亦自天成。
秘殿仪容粹，玄堂草木荣。
兴亡何足道，青竹有嘉声。

轮奂非谋己，标题庆有亲。
盈庖欣釜粟，照座得言纶。
集富称觞客，宽容戏彩人。
遥知映阶砌，丹桂及芳春。

交游敦久要，赏鉴谢先容。
自愧非王粲，人惊得蔡邕。
垩漫犹在刃，舟壑已遗踪。
不见星躔处，空瞻马鬣封。

少报羽人衣，年耆道更肥。
未容青雀至，俄驾白云归。
海上蟠桃熟，人间晚露稀。
空留墨妙在，鸾鹤自翻飞。

幽寻兰若已多欢，更踏崇山望远山。
高阁路余心未惬，秀岩目尽兴初还。
陇云凝素晴犹阔，篱菊分金暖尚悭。
飞盖不须容易去，且偷闲暇笑谈间。

雨余庭下紫薇芳，帘幕风清发早凉。
细叶密攒红縠皱，纤枝交曳彩霞长。
清都旧许分星号，西掖曾容对省郎。
怅望日边承露掌，何时相与照秋光。

一声浑化未来宫，当日联飞真乘龙。
策足津途趋要切，掞庭华藻称纤秾。
青云荣贯谁同得，白首朋樽此幸逢。
乐事晚生曾未识，强赓佳句想形容。

声华籍籍冠诸公，三十年前浙水东。
造次谈经皆振玉，从容遇事尽成风。
心游迥出青尘外，名品横飞碧落中。
留钥宪台虽重寄，方看平步入鹓鸿。

至足无求触处同，小斋和气日冲融。
几筵已得啸歌地，赤白何须绘画工。
况有午檐容爱日，曾无北户召寒风。
清心迥出尘埃外，讵见高堂数仞崇。

分宜浪迹学希夷，岂合将身涉事为。
无外纵知皆是幻，有中宁免强随时。
懒于中散人谁觉，贫过原思已自知。
若有一廛容定省，肯将尘鞅自羁縻。

勋业平阳重，才华子建先。
高风延世济，大笔得家传。
事至皆游刃，辞新尽应弦。
从容登桂籍，慷慨躐英躔。
不下文弥蔚，曾磨质更坚。
鹓鸿倾义路，旒扆赏辞编。
善诱恢师范，良图{忄双}幕莲。
雄鸣声阔达，高举势腾骞。
中外资裁制，交游喜荐延。
入趋兰省秘，出拥绣衣鲜。
封域三苗旧，江山五岭连。
楚风轻有素，蛮俗混难铨。
飞挽归丰羡，经营出静便。
霜威严不试，镜照朗无前。
玉石胸中判，龙蛇度外捐。
冥心投至理，寓兴起新篇。
不羡怀沙洁，羞称赋𫛳贤。
团茆方息驾，隠几欲忘筌。
杯水澄朝彩，炉香炷久烟。
有余论墨妙，无问及筳篿。
华实湖湘外，声名日月边。
泥封俄迅激，竹律未周旋。
畏景明流石，薰飚穆泛弦。
星车躔岭徼，虎节起湘川。
雨露恩无外，乾坤施不偏。
远民伤侧陋，天子重生全。
桂水秦开郡，璇玑舜继年。
平反须利器，跋履屈华鞯。
贱子曾昂首，清途想侧肩。
希声元寂寞，坦履素蹁跹。
世路谁为偶，台僚窃备员。
机心宁及俗，直道尚侔天。
宜幞为郎被，难加出将鞭。
神栖南郭隠，心醉北窗眠。
大匠微无弃，幽芳早见搴。
斲轮惭妙手，倾盖胜华颠。
莫叱王遵驭，空矜郭泰船。
云移难就荫，蚁慕漫求膻。
越峤暄凉异，周班旦莫联。
行看践槐棘，应纪纫兰荃。

彼美司刑士，言辞越幕宾。
斑衣登彩舫，罗袖拥雕轮。
重过千年会，轻捐万壑春。
拂樯风习习，泛楫水鳞鳞。
仰念当朝律，高还治古淳。
嘉猷皆建置，弊法不因循。
食餠无容画，观龙必贵真。
进贤非积累，怀宝免湮沦。
徒步升黄阁，元台出渭滨。
昔年书旧史，今日在严宸。
志士休歌凤，鸿儒罢泣麟。
不愁长待价，祇恐未能仁。
盛世当千士，明公第一人。
词场无大敌，桂苑绝前尘。
雅誉多材艺，雄居要路津。
规为真大器，荐擢易常伦。
绀发年方壮，清光日向亲。
横飞朝鼎鼐，跬步职丝纶。
学问功无愧，经纶志必伸。
善将兼海内，泽可下天民。
既得风云便，应为柱石臣。
已知材似杞，惟贵寿如椿。
猥似卑凡质，同居晏粲辰。
问年虽鲁卫，语士迺齐秦。
敢谓苗堪揠，惟知竹有筠。
毛公方喜檄，原宪不忧贫。
春至宁栽柳，秋来未忆莼。
况逢春眼见，何虑白头新。
戮力尊贤轨，虚怀慕德邻。
愿言登左右，无或弃轮囷。

雄镇扬州域，前闻越绝灵。
天文直牛女，地势压沧溟。
霸业虽陈迹，王图乃旧经。
遗风终朴素，弥世慎仪刑。
纡绶皆英彀，乘轩尽德馨。
迄今无僭滥，自古底安宁。
硕德居华旦，清资应列星。
司城新进秩，别乘旧扬𫐉。
妙誉高藩翰，嘉名蔼阙廷。
自堪剖符竹，犹此驾箳篂。
裨替无遗恨，平反得所听。
威仪严肃穆，文雅焕青荧。
裁决真穿缟，经纶甚建瓴。
属城尝乏守，茂绩可书屏。
完士终何感，丹心独愿铭。
沦埋脱吴阪，知赏谬柯亭。
述业知晞骥，多闻愧识鼮。
成风非匠石，合舞谢庖丁。
滥拟窥场藿，叨曾食野苹。
禹门俄暴鬣，陶梦辄摧翎。
捧檄终堪喜，弹冠讵可停。
未能餐沆瀣，安敢卧清泠。
山薮容樗栎，川河纳渭泾。
不教长在涧，还许预充庭。
破竹期迎刃，提刀更发硎。
有缘重奋迅，何虑复伶俜。
稳步封崤底，长驱过井陉。
旋瞻丹阙凤，密觏宝阶蓂。
先哲犹嘲白，微才乃拾青。
既霑新籍桂，无负故囊萤。
寒谷逢阳律，幽姿得震霆。
心诚期秉石，踪迹免如萍。
矩范兹亲觌，徽音此窃聆。
执鞭欣有自，整驾恨难扃。
杯水遮雕辔，壶浆拥彩舲。
鸣钲发兰沚，叠鼓起蘋汀。
庞骥虽云展，黄陂未易形。
虔刀方电发，孔榻任尘冥。
伫见宵人伏，行观病者醒。
驰心逐旌旆，引领瞩郊坰。

寂寥不见李膺舟，时倚西风叹逝流。
小吏忽来传秀句，春容顿觉满山幽。

栽松累石状孱颜，万仞形容数尺间。
会得秋毫非至细，可能留意羡他山。

晓来骑马出郊原，却忆年时此按田。
流景已过三十里，如何容易又经年。

兵家制胜旧多门，赠答雍容亦解纷。
缓报一双文锦鲤，坐归十万水犀军。

山列翠屏围碧落，水流鸣管绕平田。
郗家池馆萝芜后，金谷形容自渺然。

塞上风埃扑眼多，飞泉欣见此岩阿。
冰丝不断银潢脉，珠滴长圆月窟波。
暂转杯觞闲屈曲，忽为霖雨下霶{雨/沱}。
形容好景须诗笔，万古苍崖始一磨。

由来世谛即菩提，吾道元东祖自西。
恰似苍圆好头相，可容破裂作阿梨。

万象森罗古此峰，传来几世朗公容。
知音会遇无先后，今日依前旧日踪。

翩翩云间鸟，翠羽光葳蕤。
结巢占远林，意与深静期。
盲飚忽号怒，万木无停枝。
欹摇不容息，簸荡孤巢危。
遐睇昆仑冈，玉树蔚仙姿。
溟海皆震荡，秀立影不移。
空怀高举心，感叹鼓翼迟。

有客山中来，遗我双云松。
身虽咫尺长，势有百丈容。
空庭土花碧，不种夭桃红。
春悲香魄尽，秋怨绿枝空。
喜见石上根，移从最高峰。
爱植朝暮勤，待看凌霜风。
何时旧山云，出随渊中龙。
沛然洒好雨，助我栽培功。

理容本求妍，造次遽成丑。
兢兢早夜思，犹或失于偶。
放而不知察，美种杂稂莠。
吾居日三省，参也吾所友。

交际知其心，莫良占辞气。
声音施施然，已拒弗肯至。
忿戾无少容，安能喻美意。
人惧有失言，恝尔绝于世。

渊明喜闲放，自号葛天民。
我眠君且去，人谓此语真。
无机物莫猜，鸥鸟犹狎驯。
欲眠何遣客，一念已生尘。
岂如庞德公，相对忘主宾。
陈生性嗜酒，大白举浮身。
众中时酣卧，常贮满腹春。
澒洞更何物，知容几辈人。

乡农不寓兵，经费半非古。
天下虽无事，禁虣必备武。
浚郊开王畿，屹然根本固。
钩陈拥帝居，百万环貔虎。
军声潮海惊，牙帐屯云聚。
临难责死力，温饱当有素。
投身占尺籍，张口坐待哺。
梁野川渎交，掘泉不见土。
种沙禾穟短，官租阁王府。
国用取东南，舳舻引吴楚。
浩浩九十州，连樯输太庾。
秋风满汴渠，栉比不可数。
登陛献岁额，供亿足赢数。
储偫如丘山，司农视新腐。
老幼无馁腹，谁复问旸雨。
天子念大计，置官忧败蛊。
苟非简帝衷，未肯轻付与。
诏书忽西下，秦台更使斧。
精忠感帝聪，异宠褒圣语。
实资经济术，尽委浩剧务。
狼荒极海壖，蜀江出荆渚。
提封半禹迹，综错均周赋。
际天耸风威，列城归刺举。
西北敌骑飞，今犹急宸顾。
百姓疮未平，何处易星驭。
国事有重轻，先后存渊宁。
本根势有重，暂辍营调度。
大庭访众议，舍公孰可去。
惟公德宇深，完养无惊惧。
砉刀发新硎，音中桑林舞。
远画垂后世，耻为目前虑。
冰雪浄聪明，泾渭包肺腑。
纵横富万术，一一廊庙具。
出入未尽展，舆论嗟龃龉。
岧峣云间阙，晓曦媚金羽。
双旌过对扬，当契君臣遇。
拜赐亲天光，高议愿一吐。
从容动凝旒，必叹相见暮。
庶几慰美俗，丹衢翔阔步。
萧条耕岩客，窃食惭无补。
蹒跚世揶揄，拳曲逃规矩。
旧学谩屠龙，巧伎羞刻楮。
芘赖托商阴，濩落容魏瓠。
附骥仰后尘，荐鹗玷过誉。
宴坐接乌九，妙谭奉犀麈。
重借鹩枝栖，不责马曹误。
摧颓已半生，踊跃临晚路。
今朝对行色，悲风激林莽。
乱山雨报秋，荒野阴多雾。
孤禽失侣鸣，回飞气如缕。

乡农不寓兵，经费半非古。
天下虽无事，禁虣必备武。
浚郊开王畿，屹然根本固。
钩陈拥帝居，百万环貔虎。
军声潮海惊，牙帐屯云聚。
临难责死力，温饱当有素。
投身占尺籍，张口坐待哺。
梁野川渎交，掘泉不见土。
种沙禾穟短，官租阁王府。
国用取东南，舳舻引吴楚。
浩浩九十州，连樯输太庾。
秋风满汴渠，栉比不可数。
登陛献岁额，供亿足赢数。
储偫如丘山，司农视新腐。
老幼无馁腹，谁复问旸雨。
天子念大计，置官忧败蛊。
苟非简帝衷，未肯轻付与。
诏书忽西下，秦台更使斧。
精忠感帝聪，异宠褒圣语。
实资经济术，尽委浩剧务。
狼荒极海壖，蜀江出荆渚。
提封半禹迹，综错均周赋。
际天耸风威，列城归刺举。
西北敌骑飞，今犹急宸顾。
百姓疮未平，何处易星驭。
国事有重轻，先后存渊宁。
本根势有重，暂辍营调度。
大庭访众议，舍公孰可去。
惟公德宇深，完养无惊惧。
砉刀发新硎，音中桑林舞。
远画垂后世，耻为目前虑。
冰雪浄聪明，泾渭包肺腑。
纵横富万术，一一廊庙具。
出入未尽展，舆论嗟龃龉。
岧峣云间阙，晓曦媚金羽。
双旌过对扬，当契君臣遇。
拜赐亲天光，高议愿一吐。
从容动凝旒，必叹相见暮。
庶几慰美俗，丹衢翔阔步。
萧条耕岩客，窃食惭无补。
蹒跚世揶揄，拳曲逃规矩。
旧学谩屠龙，巧伎羞刻楮。
芘赖托商阴，濩落容魏瓠。
附骥仰后尘，荐鹗玷过誉。
宴坐接乌九，妙谭奉犀麈。
重借鹩枝栖，不责马曹误。
摧颓已半生，踊跃临晚路。
今朝对行色，悲风激林莽。
乱山雨报秋，荒野阴多雾。
孤禽失侣鸣，回飞气如缕。

摇摇墙头花，浅深争灼灼。
容冶不自持，飘扬成轻薄。
只知朝为春风开，不知暮为春风落。
人心爱春见花喜，看花却嫌花结子。
别愁常乱空中絮，年光付与东流水。
今朝还是见花开，明日清阴满绿苔。
寂寞流鶑归去后，忍看落日上高台。

宝伽如来出海山，隠身自画如来像。
三日开门孤鹤飞，满壁晬容现殊相。
一首千臂眼在手，一一手执各异状。
日月山岳星宿明，钟鼓磬铎琴筑响。
矛戟戈剑利兵锋，缾钵螺巾宝锡杖。
左右上下满大千，应机妙用不可量。
金光宛转遍沙界，亿万人天尽回向。
昔闻如来发洪誓，慧目无边破诸妄。
我今祝愿果初心，销灭含生多劫障。

华林园中千金堤，铜龙吐水天泉池。
八公山下刘安台，城郭周围杂花开。
流金宝剑为秦出，彩鹢羽觞浮洛来。
着处祓除务是日，西关千人万人出。
修修美竹带林高，激湍远照崇山碧。
主人济南旧词伯，芸阁铅丹事书册。
载酒展席俯长流，一饭未尝留俗客。
拂地低回舞袖翻，箫管哀吟动魂魄。
天晴初暖云自娇，风柔徐动花无力。
气酣倾倒不自惜，屡顾空尊有愁色。
岂学飞蚊一饷乐，论文清心听鸣镝。
诗坛誓众军令严，立表下漏不容刻。
神意惨淡諠谑寂，叠简摇毫辞举白。
欲征故事入新语，挚虞追叹惭束皙。
山阴衣冠交履舄，千载风流传不息。
茧纸墨妙龙凤飞，远近家鸡皆敛翼。
明年此会恐难得，俯仰之间已陈迹。
来者兴叹感斯文，后之视今今视昔。

众人有钱竞沽酒，嗟我独醒坐搔首。
荒径蓬蒿深映门，茅舍三间傍疏柳。
南山奔腾呼欲来，云散山容一笑开。
何似齐山江上客，菊花须插满头回。

沧溟酌蠡天窥管，龟兆何长筮何短。
什百倍蓰情不齐，斛龠釜锺难槩满。
东西地缺如断玦，西北天倾犹倚伞。
山{羊历}何由蔚豹班，荆鸡岂解伏鹄卵。
虽许驽骀可累驰，所贵镆铘能立断。
东陵瓜地久已荒，南山豆苗岁常旱。
日随群影尘满衣，愧窃太仓米盈碗。
默嗟世事意难期，却怪古书语多诞。
往来迅景急川流，怅惘无闻归鬼纂。
今年短发飒惊秋，余日骎骎岂容筭。
逸骥空勤足未舒，寒灯静吊影为伴。
数朝忽喜挹高风，烦心执热逢清澣。
仰观眉睫意可见，巳许交臂心无懒。
飘零铩翮感鸾悲，绳墨呈材愧樗散。
须思汲古得修绠，却步归愚识夷坦。
惟君早岁叹淹回，白雪调高和宜罕。
谏垣密疏藁常焚，琐闼旧风笔不款。
云间遽与鸳鹭分，邑里新歌襦袴暖。
与我晤语若合契，锄去陵谷无隙窾。
因君相见慰蹉跎，再激平生嗟已缓。

法云说法元非法，六月洪炉舞飞雪。
宝香一瓣下天来，须弥座上金光发。
三界风雨动雷音，八部人天归象设。
昔年关西旧夫子，今日淮南大檀越。
扬眉师利倾千偈，隠几维摩无一说。
试开门户立家风，顿超初地无生灭。
百川万折必朝宗，东南到海无分别。
紫陌红尘拂面来，铁壁不容通水泄。
众形毕现明镜静，浮云飞盖秋空澈。
眼见亿万归弹指，境落毫厘差永劫。
野犴不是师子儿，磨了觜头三尺铁。
全湖巨浸一浮沤，结果开花今几叶。
昔人卷帘仰天笑，得道固应由慧业。
一言可尽千语迷，不如静看水中月。

掣电机锋不容拟，已逐惊飚落千里。
人生万事孰为大，世上百年能有几。
余蔬残肉岂能饱，包束乾坤归一指。
今朝斋钵挂空墙，山前山后松风起。

淮阳闭合欲偷闲，新捧除书墨未干。
五日御风方假翼，两河试郡别移官。
生缘有定随流易，世事无端用力难。
今日得陪门下客，一枝容息便心安。

末途潦倒愧知音，幕府重来岁月侵。
狂见请缨憎往策，礼容著帽感虚襟。
白头久厌戎衣窄，黧面空嗟寒色深。
东望故山今有约，清秋应得访云林。

黄牛白马渡惊滩，两目盲飚更险艰。
天地容身惟一榻，江湖骇浪动千山。
豪商竞利能争捷，阴鬼多私故作悭。
叹息邻家田舍稳，柴门深掩日高闲。

东郊日日唤春催，得意晴天浩荡来。
病客强因寒食起，新花不为老人开。
尘埃边叟抛书卧，鼓吹山翁倒载回。
欲问湖光几时浄，试容扶杖独徘徊。

城下清溪照病容，溪边开席豆笾丰。
故应举酒殷勤处，欲慰疏花索莫中。
短发萧萧羞帽侧，强颜咄咄学书空。
青山行卜他年乐，深结茅庐访德公。

聊为五斗陶元亮，却爱三龙邴曼容。
蕙帐晓空惊怨鹤，客衣夜薄感寒蛩。
江边朝露半红叶，天际晚晴多碧峰。
漠漠长空何处尽，双凫飞去晓云重。

少轻纨绮袭箕裘，力学从容与我谋。
择友卜商能胜赐，舞风曾点自殊由。
去乘汴水春舟疾，行过龟山楚客留。
千里有声如寄我，须寻临潏旧林丘。

谢公高志渺浮云，对弈从容静世纷。
坐客偶然谈小草，无言徒愧郝参军。

南山深，云冥冥。
苍松长，寒枫阴。
紫檀椒堂白玉庭，千年桂树落子青。
吉日矣辰良，浴兰兮佩芳。
穆将愉兮神君，沛荃旗而来翔。
青霓叩额通绿章，鸿龙开门宫中香。
望君御兮前渚，再拜兮起舞。
时不可兮再得，聊徜徉而容与。

荒园老墙百堵破，北邻刘子南邻贺。
今朝两望不相过，端怯衡阳芒𪨗涴。
吾庖无鱼未必饿，晏饭糠核烦脾磨。
吾床何容凡物坐，书为睡媒即床卧。
彼子刘子何所作，方学商声哦楚些，细君戛琴与之和。
相忘之乐在江湖，最灵者人情不无。
此日可惜难再图，秋风西来莫挽吾。
后日相思几千里，书不尽言徒耗纸。

九江贤令尹，千载两相望。
昔也陶彭泽，今之章瑞昌。
拂衣置五斗，高兴挹羲皇。
避俗陶无悔，达生吾与章。
渊明三迳荒松菊，我携一瓢寓僧屋。
渊明乞食踵人门，我卖神丸办蔬粥。
渊明为酒接休元，我每移书谢州牧。
渊明纸笔课儿曹，我子长歌紫芝曲。
萧闲门户十三年，尚畏尘缘生处熟。
行将卜隠包家山，誓与苍生炼大还。
愿君门外诛榛菅，来者勿拒容跻攀。
镜湖遗老老且孱，犹堪护鼎诃神奸。
功成拔宅自仙去，唯余井臼留人间。

庆湖遗老坐诗穷，强仕之年百病攻。
谁谓南昌禄隠翁，伏枕呻吟四壁空。
相思限此江西东，寄声每托江头风。
斯言近俳聊一笑，江水方清饥可疗。
人生奇偶类探筹，造物岂容人数料。
君初试吏或当然，我太半生真不调。
昔不愿起家百日登三司，今不愿还家六印金累累。
但愿官粮办亲养，归来尚余三径资。
邻墙晏起访安否，尔酌我歌尧舜时。
咄嗟此愿良难必，吞声食蘗甘如蜜。

良工得玉蓝溪窟，相璞命形心匠出。
螳螂倔彊疑有骨，颈系一环犹莫屈。
镜湖老狂厌袍笏，素裰𫄸縚须此物。
价比连城不容乞，王孙辍好人所难。
何以报之明月盘，薰炉波面山巑岏。
吾乡美笴鹍鸡翰，闽瓷兔碗霜毛寒。
称是头贡双龙团，聊送公斋增冗长。
短歌粗可评珍贶，吾方野装事游放。
跼步臞颜曳藜杖，薄暮微吟江汉上。
彼渔丈人误相访，谓似三闾大夫样。

西风吹晚雨，饥雀噪寒丛。
文举对谈客，坐惭觞豆空。
咄嗟宦游子，贫病略相同。
斗俸折腰得，醉钱常不供。
君看北里儿，高堂燕歌钟。
虽夸酒无算，饱德何由丰。
吾岂乞墦者，不为妻妾容。
永怀冰蘗操，未愧屠酤雄。

公舍踞阴沟，维蚊得所在。
朝昕灭声迹，曛暮相期会。
挟是党与繁，岂资躯力大。
饥心过狼贪，毒喙甚蜂虿。
侜张巧中人，勇悍将何奈。
贫无绡葛裯，拙计燃萧艾。
徒自取熏蒸，举家更嚏咳。
烟销尚鼓箑，夜久御益懈。
坦腹恣交攻，烦痒如搔疥。
神疲复梦悸，少不容清快。
如何造物工，种此生民害。
安得长风驱，投诸四荒外。
断之严霜诛，并命不可贷。
丑类傥一遗，余孽行当再。

王姬乘凤去，春色一朝空。
昔怨绮罗月，今无松柏风。
千年见白日，狐穴入幽宫。
玉镜古尘满，落梅谁复容。
峨峨当隧碑，宝刻一何工。
文擅色丝美，但书膏邑封。
惜非丈夫烈，不得传无穷。
好在故时物，清漳流自东。

新凉泻轩槛，草木带秋声。
阔水倒岚影，洗磨刀戟明。
百虫暮吟动，一鸟归思轻。
晚律骇徂景，羁怀念劳生。
去国亦已久，己年今复庚。
官仓容雀耗，世路忌蜗争。
顾我实荒浪，误抛樵与耕。
竹木微迳在，奚独古人行。

前日去薄官，驱车望城阙。
情亲周与郭，契阔多年别。
征袍未及解，径造郊扉谒。
存问审安娱，芝眉尉怀渴。
家饱具羹炙，笑我犹饕餮。
野色夜苍茫，松阴步微月。
悲风应长啸，洒面若冰雪。
狭室烛花青，坏炉拥驼褐。
欢呼讲旧好，邻梦憎惊聒。
念昔初冠年，朋从事颠蹶。
匆匆一回首，身志成老拙。
居诸信遄迈，又值阳生节。
春物行可期，良游须屡结。
妇家酒醅美，升斗容丐辍。
斟酌挹东君，手选时芳折。
樽前有余乐，身外无所切。
欲寻玉清路，难访金丹诀。
修短三万朝，黄尘共埋灭。

壮发忽种种，华年今复穷。
客怀少安适，况乃京尘中。
病肺厌斟酌，疲筋谢过从。
闲坊税老屋，车马无来踪。
日俸才百钱，盐齑犹不供。
夜榻覆龙具，晨炊熏马通。
出门欲贷乞，羞汗难为容。
安得一扁舟，浮家乘兴东。
江山此深隠，终老为田翁。
春秧二顷苗，秋获期百锺。
稚子课樵汲，壮妻兼织舂。
行歌沧浪清，卧快柴桑风。
神明养内观，忧患无旁攻。
有客闻此言，诮余何不衷。
兹行果勇决，谁揽冥冥鸿。
安知禄籍间，去就如樊笼。
微尚良自信，所悲君不同。

中春雨收霁，与子登丛台。
形胜宛然在，太行西北来。
无情百尺土，千载未摧颓。
四顾发悲啸，凄风振颐颏。
凌高气象变，似不容徘徊。
下出破禅刹，断碑生紫苔。
严公赋怀古，复使后人哀。
西寻王氏园，一径趋城隈。
老竹未萌笋，繁花如雪开。
惠然丘少年，逸躅欣攀陪。
小榭罗宴豆，开帘按俳诙。
招呼缈缥人，晚镜催妆梅。
水调唱金缕，云罍浮玉醅。
倾觞敢惜醉，忘著接{罒离}回。
明日遂分首，旧游安在哉。
我为东徐官，客鬓栖尘埃。
君调南康吏，江山役清才。
西风吹去雁，尺纸为君裁。
我已困摧辱，壮心如湿灰。
行将隠名姓，采药孙登嵬。
异日傥相过，衡门翦蒿莱。

集仙昔荣养，卜筑循兰陔。
深径万株合，清池百亩开。
飞梁荫菡萏，攒栋跨崔嵬。
淮海㔉红药，潇湘移翠栽。
岱松珮萝茑，海石糊莓苔。
车马远惊聒，鱼鸟忘嫌猜。
病客倦舟檝，寻春此裴徊。
闰年物候迟，前日已闻雷。
薄景未晞雪，东风新破梅。
主人京洛旧，杖屦容参陪。
指我艮隅地，方营秋月台。
眼明壁间字，醉墨题东莱。
短句颇清绝，早推能赋才。
殷勤卷白苎，为尔拂尘埃。
安得一携手，更倾林下杯。
酒阑话平昔，岂复顾形骸。
行役浸相远，人生信悠哉。
薄暮重回首，长哦归去来。

篷卑每碍帻，仓狭才容席。
凄酸拥膝吟，奈此风雨夕。
欣闻钟漏旦，怀彼南城客。
欲往从之游，塞涂没吾屐。
方君慕栖遁，顾己淹行役。
后夜岁云除，畸辰良足惜。
何当斥氛闭，新旸被东陌。
壶觞殿两骖，聊取一日适。

少陵昔避地，幽栖凤皇川。
始愿获其所，赋诗此终焉。
眷彼美林麓，荫膏腴上田。
阳坡饶垂珠，阴谷繁玉延。
长镵勤采㔉，服食攀飞仙。
兵祲夺和气，力耕无善年。
林坰开冰雪，旬浃断庖烟。
呜呼歌七章，暮节西南迁。
环堵久芜没，斯亭名尚传。
茂宰怆怀古，增崇殊过前。
雕甍揭长帘，下容十客筵。
嫩岚隔春丛，清竹鸣夏蝉。
风月有高兴，写之武城弦。
狂客属尪废，驽筋难强鞭。
何暇远登览，但哦鲸海篇。
尚苦八口累，依稀同曩贤。
余龄寄幻境，未断东西缘。
江淮米价平，一舸去悠然。
幸此岁丰乐，浮游吾所便。
异时访陈躅，复使后人怜。

望晓谒琳宫，荒庭雾气浓。
曾陪羽林仗，如待景阳钟。
薄宦情无几，劳生梦不容。
樵朋与渔伴，它日会相从。

吏役初无补，端令乐事妨。
不知春遂去，但爱日何长。
薄雨梅含核，温风麦擢芒。
须容退食暇，一枕梦吾乡。

晚度孔明谼，林间访老农。
行冲落叶径，坐听隔江钟。
后舍灯犹织，前溪水自舂。
无多游宦兴，卜隠幸相容。

好住楚公子，山林何处逢。
官身须自乞，俗眼可相容。
叔夜懒犹锻，伯鸾佣且舂。
多惭方禄隠，尔汝傲吴侬。

不见步兵今一秋，年来复与仲容游。
苍颜白发惭衰暮，纵饮狂歌作辈流。
顾我宦情真漫浪，为君行计几淹留。
能寻三月皇州约，拍手同登卖酒楼。

泛泛流萍滚滚蓬，偶然南北偶然逢。
一樽通济桥边酒，两夜临濉驿外钟。
行矣风波宜尚慎，归哉尘土不相容。
事功早立须知退，学稼它年访老农。

声迹相闻忽此逢，杖藜萧散一相从。
平生诗酒真吾事，何处江山不尔容。
芳草自生南北路，孤云难系往来踪。
异时荒戍长回首，风送石城楼上钟。

渭北人游楚水东，论诗说旧偶从容。
乡关此日几多远，春酒与愁相胜浓。
且免牛衣愧妻子，莫将羊酪诧吾侬。
哀王孙赖弥天释，肯学扬州饭后钟。

夜衔舟尾昼联樯，齐发都门到楚乡。
我欲尘埃投衮衮，君方湖海去茫茫。
伤心客路逢寒食，回首家园但夕阳。
想见步兵应访问，仲容无复竹林狂。

支郎风味喜相亲，乘兴来寻雪后春。
夹径竹阴疑碍马，隔江山色似招人。
岂无暇日容高卧，如有闲田愿卜邻。
预约东城二三子，岁时相过莫辞频。

我访故人不待招，沧江谓广才容舠。
离城五点寒更急，著岸两竿晴日高。
别来书尺正坐懒，老去鞍马何堪劳。
明年淮上更携手，醉步卧虹千丈桥。

寒麦田畴雪糁花，暮潮洲渚水吞沙。
凫鹥长作渔舟伴，桑柘深藏老圃家。
浊酒纵贤谁与醉，青山有价不容赊。
南来学得沧浪唱，却著征衫袖马挝。

南国风流百不存，石头今是给孤园。
山连雉堞犹侵路，潮送渔舟自到门。
方丈定容居士病，贝多应待客儿翻。
悬知后日逢迎际，桃李春风两不言。

游宦几人达，不知强健归。
未容夸昼锦，几见化缁衣。

梅梁巢已空，去此复何从。
勿惮归飞远，冰霜不尔容。

扰扰尘笼下，容身亦自贤。
横尸道边子，共笑直如弦。

蒹葭被洲渚，凫鹜方容与。
但闻歌竹枝，不见题鹦鹉。

浮生欲寄酒杯间，马上谁容一日闲。
不是登高粗能赋，老夫真负尔江山。

雀罗门巷不容车，杖屦相过一试茶。
后日相思会乘兴，五云溪上是侬家。

昔年室迩叹人遐，少日相逢别日赊。
聊寄归心天北雁，会乘高兴斗边槎。
雷惊白昼龙蛇起，风荡青春草木华。
谁念渠伊独憔悴，岂容平世赋怀沙。

陈物纷然眼界中，长年何与偶书空。
沧浪难为俗子唱，络纬漫催贫女工。
风月少容休吏役，烟波长与济途穷。
功成身退非吾事，犹办扁舟东复东。

西戍角声清且哀，东城鼓动殷然雷。
雨阑伏槛月可待，风横檥舟君不来。
得酒未容欢独伯，把书端与睡为媒。
雪堂敛谷急还舍，更约头陀黄菊开。

轻舠蓦水帆如弓，一伸臂顷来江东。
聊持美酒致吾子，方事彩衣娱汝翁。
悬榻可容它客坐，闭关正与无月同。
夙兴行乐竟何有，醒醉阴晴皆梦中。

元凯有言君盍知，借书还书皆可嗤。
家传五载亦勤矣，吾与两雏当共之。
吏役岂容方外驾，古人端在个中期。
聊分副本天随子，辑缀来归是一奇。

带郭荒山百匝牢，跻攀几见病猿猱。
官粮可数才鸡肋，吏事悬知倍马曹。
芸阁有书行且召，萱堂须养未容高。
庆湖老子何堪别，隠几僧坊更寂寥。

淮海多才士，徒希马少游。
谁容老芸阁，自谶死藤州。
状貌披图爽，阳春掩卷愁。
湛郎长鬣尔，殊不嗣风流。

凛凛英风万世孤，忽瞻容貌涕洟俱。
遗谋不愧生张说，异事犹烦鬼董狐。
黑白已分归节义，丹青长慑在奸谀。
不烦摇扇苍蝇去，一片寒冰挂座隅。

睿谟赐宴预英良，翠辇鸣鞘出紫房。
阆苑群仙环帝所，洞庭万橘荐秋香。
芬芳殽实容饕腹，咫尺天威许捧觞。
日暮归来自天上，恍然尘虑顿消忘。

叶落风不起，山空花自红。
捐世不待老，惠妾无其终。
一死尚可忍，百岁何当穷。
天地岂不宽，妾身自不容。
死者如有知，杀身以相从。
向来歌舞处，夜雨鸣寒蛩。

密雨吹不断，贫居常闭门。
东溟容有限，西极更能存。
束湿炊悬釜，翻床补坏垣。
倒身无着处，呵手不成温。

余力唐虞后，沉人海岱西。
不应容桀黠，宁复有青齐。
灯火鱼成市，帆樯藕带泥。
十年尘雾底，瞥眼怪凫鹥。

黄里含真意，春容带薄寒。
欲知谁称面，遍插一枝看。

家世山东饱耕稼，晚托一舟顺流下。
渔沟寒餠不下箸，推柂转头更五夜。
平明放溜出清口，霜落潮回雾连野。
平淮一梦三十里，有日无风神所借。
似怜忧患满人间，百孔千疮容一罅。
文章末技将自效，语不惊人神可吓。
子女玉帛君所余，寄声白鸟烦多谢。

冬暖仍初日，潮回更下风。
鸟飞云水里，人语橹声中。
平野容回顾，无山会有终。
倚樯聊自逸，吟啸不须工。

城郭春容晚，因行可当游。
飞来双蛱蝶，目尽一浮鸥。
峡崄山将合，江平水却流。
同来端兴尽，且为小迟留。

秦郎淮海士，才大难为弟。
蔚然霜雪后，不受江汉洗。
春畦不满眼，采掇到芹荠。
多病促余年，秋光欲辞抵。
儒林文人行，掘起三界底。
出入银台门，为米不为醴。
白头容北面，斯文分一体。
愧我无异闻，口阚不得启。

早知汝颍多能事，晚以诗书托下寮。
大府礼容宽懒慢，故家文物尚嫖姚。
只将忧患供谈笑，敢望功名答圣朝。
岁历四三仍此地，家余五一见今朝。

生世何用早，我已后此翁。
颇识门下士，略已闻其风。
中年见二子，已复岁一终。
呼我过其庐，所得非所蒙。
先朝群玉殿，冠佩环群公。
神文焕王度，喜色见天容。
御榻谁复登，帝书元自工。
黄绢两大字，一览涕无从。
似欲托其子，天意人与同。
历数况有归，敢有贪天功。
集古一千卷，明明并群雄。
谁为第一手，未有百世公。
庙器刻科斗，宝樽蟠华虫。
缅怀弁服士，酬献鸣𪻐瑢。
插架一万轴，遗子以固穷。
素琴久绝弦，棋酒颇阙供。
向来一瓣香，敬为曾南丰。
世虽嫡孙行，名在恶子中。
斯人日已远，千岁幸一逢。
吾老不可待，草露湿寒蛩。

赤手取鱼如拾块，布网鸣舷攻腹背。
岂知激浊与清流，恐惧骈头牵翠带。
居士仁心到鱼鸟，会有微生化余鲙。
宁容网目漏吞舟，谁能烹鲜作苛碎。
我亦江湖钓竿手，误逐轻车从下濑。
生当得意落鸥边，何用封侯堕鸢外。
不如此鱼今得所，置身暗与神明会。
径须作记戒鲸鲵，防有任公钓东海。

诗成笔落骥历块，不用安西题纸背。
小家厚敛四壁立，拆东补西裳作带。
堂下觳觫牛何罪，太山之阳人作鲙。
同生异趣有如此，缾悬瓽间终一碎。
流水长者今公是，雨花散乱投金濑。
人言充庖须此辈，慈观更须容度外。
赐墙及肩人得视，公才槃槃一都会。
有怜其穷与不朽，我亦牵联书玉海。

衾裘夜宿方丈屋，风灯微茫照溪谷。
杖屦朝行百丈山，林风清泠摇佩环。
道人八十更聪明，耳边犹爱松风声。
风前饱食松下卧，梦里光阴等闲过。
世间贵人多白头，未容白首送林丘。
左足拘挛右臂缓，荣华只得傍人看。
信知佛法有天乐，扫除疾痼何须药。
山林于我却有因，愿言筑室为比邻。
不辞弃世伴幽独，犹恐山僧嫌近俗。

久病多愁易老身，尘容衰鬓不长新。
早须置我山岩里，不是麒麟合上人。

小径才容足，寒花只自香。
官池下凫雁，荒冢上牛羊。
有子吾甘老，无家去未量。
三年哦五字，草木借辉光。

烦君临问我何堪，剩欲从君十日谈。
老退不应称敏捷，颜苍宁复借红酣。
世间公器毋多取，句里宗风却饱参。
陋巷远孙还好学，未容光禄擅东南。

堤沙泥尽未及尘，江波不动风生纹。
虎头鱼尾不知数，朱旗一点来奔云。
春容已老有余态，祓禊虽古无前闻。
踏青摸石修秘祝，落日带雨催行人。
听诗对月两不厌，颇觉过目徒纷纷。
君不见天宝杜陵翁，屈宋才堪作近邻。

密叶已成荫，高花初著枝。
幽香不自好，寒艳未多知。
会见垂金弹，聊容折紫緌。
粉身非所恨，犹复得闻思。

仙人弃余粮，玉色已可欺。
小试换骨方，价重十冰磁。
灌以长白虹，渺若江海弥。
浮之端不恶，举者亦何辞。
但愧闻道晚，早从雁门师。
律部无明文，可复时中之。
汝阳佳少年，三斗出六奇。
家有持杯手，两好当一施。
风吹酒面仄，月度杯心迟。
百年容有命，一笑更须时。

谢公中年后，畏与亲友别。
数日怀抱恶，每笑冠缨绝。
生有四方事，死当一语决。
前笑今则悲，吾衰拟何说。
着鞭何必先，倒笔不容掣。
鞭尔辕下驹，万里一改辙。

阙然车马不闻音，行路艰危已备更。
求舍问田真得计，临流据石有余清。
江山满目开新卷，韦杜诸人得细评。
闲处著身容我老，忙中见记识君情。

积雨断行路，重江未安流。
胡为冒艰险，迫此米帛谋。
岁晏风作横，未宽为子忧。
卒然托异县，所得如所求。
主人如古人，待士礼亦优。
人情乐新知，岂不怀旧丘。
我贫无四壁，爱尔胡能留。
子也尚不容，吾代诸公羞。
勿云百里远，已作千山愁。
念子舍我去，谁复从我游。
诸石吾未识，因子卜可不。
能此已可尚，终焉致绸缪。

骥𫘧方怀远，松筠忽有秋。
雍容名士数，终始法家流。
凛凛惊千载，堂堂閟一丘。
能令羊季子，不肯过西州。

学舍论交二十年，白头相对固依然。
才难孰为吾君惜，果满宁容我辈先。
熟路长驱聊缓步，百全一发不虚弦。
故怀未尽还成别，饱惯人间不更怜。

百念皆空习尚存，稍修香火踏空门。
槌腰摩腹非春事，割爱投闲覆玉樽。
白发情多犹可染，骖鸾兴尽却乘鲲。
上界纷纷足官府，也容河鼓过天孙。

雨花风叶未宜春，私柳官渠白下门。
每度清溪嘲短发，时容使席近芳樽。
雄蜂雌蝶元非偶，野马游尘不佐鲲。
若许成功当封赏，请看子子与孙孙。

堕絮随风花作尘，黄楼桃李不成春。
只今容有名驹子，困倚栏干一欠伸。

断墙著雨蜗成字，老屋无僧燕作家。
剩欲出门追语笑，却嫌归鬓著尘沙。
风翻珠网开三面，雷动蜂窠趁两衙。
屡失南邻春事约，只今容有未开花。

百工营材先利器，市道居货如作赘。
书生活计亦酸寒，断塼半瓦宁求备。
端溪四山下龙渊，郁积中州清淑气。
金声玉骨石为容，河江屈流云作使。
滑如女肤色马肝，夜半神光际天地。
诸天散花百神喜，知有圣人当出世。
没人投深索千丈，探颔适遭龙伯睡。
辘轳挽出万人贺，千岁之藏一朝致。
琢为时样供翰墨，十袭包藏百金贵。
北行万里更众目，寇卿好事不计费。
南邻居士卿之孙，丰悴相从不为异。
似怜陶瓦磨灶煤，辍赠不减前人志。
人言寒士莫作事，鬼夺客偷天破碎。
龟玉韫匵与无同，锦衾还客弃佳惠。
众所欲得当有缘，天独于余可无意。
敢书细字注鱼虫，要传华严八千偈。

与世相违孰自量，资身无策漫多方。
逢场作戏真呈拙，误笔成蝇岂所长。
名字不归青史笔，形容终老白云乡。
可须五斗轻千里，赖有斯人未肯忘。

郑公龙变不容亲，犹有先生不绝尘。
定力不为生死动，始知天地有闲人。

度暑无好怀，凭危略幽致。
衣冠蔚如林，从我才一二。
兹山昔深登，岁月谁得记。
尚有名胜流，不与金石悴。
孰知千载后，我与子复至。
烟昏倏见灯，洪发恐无地。
领略章句手，割据英雄志。
兴坏容一瞬，今昔当几喟。
围山缺西北，放目不可制。
归怀纳清境，夜榻成良寐。
零落壁间诗，岂特彼所愧。
会逢南过适，不问西来意。

二祧从孝祀，五典载虞嫔。
显号追先志，阴功见后人。
承颜亲不待，罔极痛如新。
未有如椽笔，光容可得陈。

彤管书阴教，黄图载德容。
汉宫元梦日，代邸近乘龙。
乔岳已遗服，青门启故封。
从今祠百世，清庙配商宗。

法筵应供赖三车，堆案抽身辍算沙。
破暑好风开乐国，脱尘新句散余霞。
僧奁手汗空留迹，佛几堆红拂委花。
客舍黄粱未应熟，且容秋蝶梦南华。

得失媸妍只自知，略容千载有心期。
恨君不识金华伯，何处如今更有诗。

多方作计老如期，百疾交攻遽得衰。
晚有胜缘逢异士，生须快意阙前知。
迫人鬓颔纷纷白，临事回迂种种迟。
分我刀圭容不死，他年鹤驭得追随。

倦看世态久低徊，且置穷通近酒杯。
未忍一身闲处著，暂容双眼醉时开。
为呼阿武扶头起，拟与山翁倒载回。
好在东篱旧时菊，无心准拟白衣来。

仰高当日诵成规，想见风流盛一时。
鲁国故知臧有后，孔庭早见鲤能诗。
侵寻末路同倾盖，邂逅清谈为解颐。
愿借湖山容膝地，为令松菊寄吾衰。

黄堂窈窕庆佳辰，密坐雍容合搢绅。
广乐充庭如在梦，欢声著物似逢春。
瞻天已祝无穷寿，尽醉为期莫计巡。
平世难逢身易老，岭梅初破酒方醇。

远洞容徐步，繁英故压枝。
锦衾堆襞积，春事向离披。
作意真成误，寻芳似较迟。
预为来岁约，及早共瑶卮。

乐哉侯之堂兮，高门桀兮兰锜。
切云冠之峨峨兮，四牡矫兮戾止。
夜悠悠其未晨兮，纷侯庭之徙履。
云容容而承楣兮，日澹澹兮阶戺。
雨雪晛其将流兮，黄宫动乎子美。
爰俶生之煌煌兮，又尚兹夫介祉。
严若植其姣服兮，侯何须兮堂际。
进蕙帱予称觥兮，芬予席之兰茝。
朱颜忽其满堂兮，五音昌兮来会。
藐姑射之绰约兮，愿悫保而为使。
洵侯堂之可乐兮，与日月其无圮。

山坡陀兮下属江，势崖绝兮涛波所荡如颓墙。
松郁律兮其高百尺，旁枝虬骛葛蔂之。
仰不见日兮下可依，吾曳杖兮吾僮以吾之书随。
邈余望兮水中汦，颀然而长者黄冠兮羽衣。
轩颐坦腹涛石箕坐兮，石亦有趾安不危，四无人兮可忘饥。
仙人偓佺兮自言其居瑶之圃，一日一夕兮飞相往来不可数。
使其开口而言兮，岂惟河汉无极惊余心。
默不言兮，蹇昭氏之不鼓琴。
憺将翔兮山海，与日月兮常在。
若有闻兮梦中仇池我归路，此非小有兮噫乎何以乐此而不去。
昔余游于葛天氏兮，身非陶氏犹与偕乘。
渺莽良未可兮，仆夫悲余马怀。
聊逍遥兮容与，晞余发兮兰之陼。
余论世兮千载一人犹并时，歧又有歧兮余行诘曲欲知余者希。
峨峨洋洋余方乐兮，譬余击舟于水。
鱼沉鸟扬亦不知，何必每念辄得应余若响，坐有如此兮人子期。

苏公士冠冕，复似郭有道。
知士未达间，趣操保耆老。
精钢试九火，劳倦容不槁。
为州第饮酒，况此年岁好。
藏锋避世故，轻敌丧吾宝。
时来用毫末，勋业自世表。

张侯经济术，见遇未容心。
扬子执戟老，蒋生开径深。
予亦拙造请，素怀爱园林。
闭门鸟雀喜，朝日上骎骎。

淮浦见之子，春风初策名。
颇讶谪仙人，有籍白玉京。
晚遇广文直，老交心愈倾。
同升芸香府，偶坐华发生。
斯人自龙性，意变难章程。
耆酒不疵吝，身如秋叶轻。
自言士处世，何必冰雪清。
交游满台省，毁誉半王城。
不肯效俯仰，畏高侮鳏惸。
常思老伊颍，紫蟹羞吴秔。
我辄抵掌和，音同磬随笙。
小人奉慈亲，皆尝小人羹。
寒衣妇补绽，学绩女娉婷。
日欲江海去，心期杨柳青。
众木构大厦，豫章倚孤撑。
如子足医国，可容移疾行。
丹书紫皇告，玉篆五岳形。
何必陶隠居，吞霞养纯精。
访道自素约，谐心期暮龄。
但恐牵俗缘，志大功不成。
息交屏妻子，此语不须惊。

闭门围火谈，开户雪一尺。
黄昏具杯酒，知君远行役。
君家三兄弟，颇谓各无敌。
容父学知方，大道通四驿。
吉父尤颉颃，天池观水击。
仁父少而奇，乃是夜光璧。
李侯有此子，便可卧安席。
家居乐与饵，聊以止过客。
岂无一束刍，空谷不可食。
宵人操宠利，徒手捕蜴蜥。
公等宁复然，乌黑鹄自白。
屠龙业有用，未厌所从僻。
富贵念昔时，城东雪中迹。

穷邦迫秋成，霖雨厚土湿。
邅吾上涞水，濞汹三峡疾。
邦人送之子，岸潦饮马膝。
凄凄属方升，澹澹惊并集。
冲湍顺涂路，游波汇原隰。
安知禾黍腐，转觉蛙黾急。
何由干此潦，问天借九日。
萧萧荆棘晚，亹亹霜霰密。
之子向南州，铜章宰一邑。
何须念宋远，古谓跂余及。
扬舲堤柳尽，把盏淮山入。
封圻吴楚徼，郡县秦汉袭。
开门驵侩哄，辏浦篙帆翕。
平旦书百函，交衢客三揖。
新湖容鼓铸，甲令贵绥辑。
之子搴词科，闻诗不读律。
古来学为吏，颇自吾儒出。
足民与知方，求由有政术。
鞭笞麏鹿骇，亦恐日不给。
先君卓鲁后，之子况早立。
焚香闭合坐，啾耳从潗濈。
官忙尚偷闲，文字要嶪岌。

飞楼压城城跨野，黄河逶迤避条华。
城南鸟道拱高岩，入谷车箱不容马。
解鞍初步石苔青，细泉鸣遶竹间亭。
肩舆直上十八折，维以采丝双巨𫄠。
我行枉矢复蛇蹙，三步一呼劳我仆。
前旌已作鹤穿云，后队方如蚁缘木。
千条倒涧淙大壑，百丈层冰冻垂瀑。
无云而云苍翠横，无风而风{乔亢}{虚亢}声。
崖穷东转路忽平，长杨老柏森成城，朱栏碧砌上窈冥。
莲花三峰只对面，仙人玉女如相迎。
却临北岭望吾郭，万瓦一垤令人惊。
孔侯翛然顾我语，高真之居隔风雨，下视人寰如此许。
此中岂但蛮触微，千古纷争几是非。
我言人处世，此见释氏义。
人食地上谷，足固不离地。
我今正在阿堵中，与君安得生两翅。
却忆隋文驾六龙，意比姬满朝河宗。
当时万骑留山麓，登临已卷长江东。
翠微宫里亦如此，依然古殿对乔松。
何况山中携妓裴御史，犹唱当时霜月空。
与君江南厌山水，香罏双剑俱梦中。
异乡同宦对绝景，令我不指东飞鸿。
立戒兵厨酿春酒，要看雪尽山花红。
不须堕泪似羊守，且可骑马同山公。

开梅山，梅山开自熙宁之五年。
其初连峰上参天，峦崖盘{山敛}阂群蛮。
南北之帝凿混元，此山不圮藏云烟。
跻攀鸟道出荟蔚，下视蛇脊相夤缘。
相夤缘，穷南山。
南山石室大如屋，黄闵之记盘瓠行迹今依然。
高辛氏时北有大戎寇，国中下令购头首。
妻以少女金盈斗，遍国无人有畜狗。
厥初得之病耳妇，以盘覆瓠化而走。
堪嗟吴将军，屈死{犭斤}{犭斤}口。
帝皇下令万国同，事成违信道不容。
竟以女妻之，狗乃负走逃山中，山崖幽绝不复人迹通。
帝虽悲思深，往求辄遇雨与风。
更为独力之衣短后裾，六男六女相婚姻。
木皮草实五色文，武溪赤髀皆子孙。
侏离其声异言语，情黠貌痴喜安土，自以吾父有功母帝女。
凌夷夏商间，稍稍病侵侮。
周宣昔中兴，方叔几振旅。
春秋绝笔逮战国，一负一胜安可数。
迩来梅山恃险阻，黄茅竹箭霪雾雨。
南人颠踣毙溪弩，据关守隘类穴鼠。
一夫当其厄，万众莫能武。
欲知梅山开，谁施神禹斧。
大使身服儒，宾客盈幕府。
檄传傜初疑，叩马卒欢舞。
坦然无障塞，土石填溪渚。
伊川被发祭，一变卒为虏。
今虽关梁通，失制后谁御。
开梅山，开山易，防獠难，不如昔人闭玉关。

三郎少日如乳虎，代父搏贼惊山东。
硬弓长箭取官职，自说九战皆先锋。
将军拳勇馈不继，痛惜灵武奇谋空。
城头揶揄下俯走，壮士志屈羞填胸。
平生山西踏霜雪，洪府下湿号儿童。
闻名未识二十载，初见长揖东坡公。
锐头短后凛八尺，气似饮井垂檐虹。
只令不语当阵立，望见已是千夫雄。
往年身夺五刀剑，名玉所擐犀札同。
晨朝携来一府看，窃指私语惊庭中。
红妆拥坐花照酒，青萍拔鞘堂生风。
螺旋铓锷波起脊，白蛟双挟三苍龙。
试人一缕立褫魄，戏客三招森动容。
东坡喜为出好砺，洮鸭绿石如坚铜。
收藏入匣人意定，蛾眉稍进琉璃锺。
太平君子尚小毖，戒惧邾小毋荓蜂。
舞干两阶庶可睹，跳空七剑今何庸。
我为苏公起扬觯，雅歌缓带聊堪同。
从公请砺归作砚，闻公尝谏求边功。

瑶池始波县圃风，邓林飞叶云搅空。
人间栎社几黄落，晓窗洗黛悲青铜。
常嗟彭祖悔杖晚，不见王母桃花红。
安知帝怒削龙伯，舆峤已没归墟中。
楚人方复感时节，申旦不寐同秋虫。
虚堂气入枕簟肃，熟寐不复闻嗈嗈。
大言身塞不得仰，了语无异鸿毛烘。
天如旋磨人蚁却，更千万日劳何功。
汉南种柳人笑尔，江潭凄怆雕形容。
小楼遐观午夜阒，凉月不尽山无穷。
一身逆旅过万物，千古昨梦如惊蓬。
胡床收虑暂一息，杲杲已上扶桑东。

晁庄寂莫依东山，王庄负郭容往还。
东山刺蓟深一尺，负郭家近饶盘餐。
穿鞋戴笠随麦陇，旱日炎炎烟燎颜。
贱贫辛苦事当尔，君屋鳞鳞三百间。

邺城旁缺通清沟，城南之水城中流。
白沙涨陆最宜果，万梨压树当高秋。
去年花开往独晚，不见琼苞肠欲断。
隆冬骑马傍高原，却恨枯枝寒日短。
忽然变化何处来，一夜东风吹雪满。
晴川极望百亩开，三山银阙正崔嵬。
杂花不容一朵间，照眼冷艳云为堆。
堂中置酒对己好，千葩万蕊谁能绕。
暖景氤氲一片忙，蝴蝶飞来落青草。
人间浩荡看春光，岂徒田猎心发狂。
向人惨淡迫归兴，落日岘山催羽觞。
故园桃李春蹊没，惜哉拔去无奇术。
明日重寻傥可期，暴雨流阶不能出。

美人窈窕家南国，可与副笄亲黍稷。
平生寂莫凤将雏，惭愧木桃犹报璧。
石城三桨为谁催，万里清江凌不测。
王门酒肉傲胜诡，岂有邹阳仍下客。
危词欲洗大夫冤，千载独怀吾祖贤。
不量腹小文籍博，颇似井蜺轻饮川。
丈夫趣舍无南北，情亲非为墙屋连。
子真正用卧谷口，乃有高名諠日边。
胸中傀磊契何所，自笑柴愚得参鲁。
借令好问忘足茧，狐腋岂堪黄犬补。
吾身栎社真寄耳，趣取无用安足数。
无心俎几彘盘辱，拳曲不羞人厌睹。
土山出火石为融，羲和当午车隆隆。
通渠束带过者寡，乃独葛巾终日同。
倾囷倒廪用饷我，我为牙羽陈编锺。
蝉声入耳廪节改，别我整骖无愧容。

雪堂蜜酒花作醅，教蜂使酿花自栽。
堂前雪落蜂正蛰，恨蜂不采西山梅。
漫浪饮处空有迹，无酒可沃胸崔嵬。
不知几唤樊口渡，五见新历颁清台。
邓公昔叹不可挽，素衣未化京雒埃。
山中相邀阻筇杖，天上对直同金罍。
只今江边春更好，渔蓑不晒悬墙隈。
百年变化谁得料，剑光自出丰城苔。
老儒经济国势定，近臣献纳天颜开。
蜀公亭上别公处，花柳未逐东风摧。
尚容登堂谭落屑，不愧索米肠鸣雷。
因知流落本天命，何必挽引须时来。
九关沉沉虎豹静，无复极目江枫哀。

日边传诏天街暮，草草西城车马聚。
官曹一见故情亲，宴语识君心志古。
成安长孺澶渊守，昔君羁游所为主。
我穷亦号成安客，文采初无君一缕。
胸中万顷复谁同，正有君家贤叔度。
官事留人何鞅掌，广文杨柳花飞户。
好书老未置铅椠，学经晚始羞章句。
乘槎况自风格有，病颦那可形容慕。
成诗莫惮继日传，青骢御史呼归去。

建隆以来论人物，得士与古相低昂。
人才历数仁祖世，后生嵬琐无复望。
老成寂莫典刑在，杜公玉立映班行。
少时学问圣贤说，松柏岁寒观老节。
得官乌府不须臾，正色空闻动帷闼。
铄金众口未必然，天与名城慰萧屑。
王师顷缚山西酋，朝廷却怀西顾忧。
凉州旄钺何足恃，岐陇须公勤传邮。
平生经国有雅意，乘流得坎惟所值。
作官施设要近民，金马严徐等儿戏。
诏书宽大人乐生，吏安为弛威不行。
金城那可无粟守，尧舜与民宁并耕。
茶盐资国何必古，俗儒徇名不知务。
精神折冲在本强，要以雍容在苍遽。
知无不为公自期，岂弟君子神所私。
秦山渭水照车马，属城列县观威仪。
此行属任良不恶，金鱼新佩明光墀。
谁言直谏居内少，淮南盗铸烦抚绥。
时平王度日金玉，岁晚汲公还见思。

黄子人谈不容口，岂与常人计升斗。
文章屈宋中阻艰，子欲一身追使还。
离骚憭栗悲草木，幽音细出芒丝间。
阳春绝句自云上，折杨何烦嗑然赏。
横经高辩一室惊，乍似远人迷广城。
隔河相和独许我，枯枿亦有条之荣。
廖君不但西南美，谁见今人如是子。
多髯府掾正可谑，蛮语参军宁素喜。
君不见古来皆醉𫗦糟难，沐浴何须仍振弹。
斲冰无处用兰枻，芙蓉木末安能攀。
只无相报青玉案，自有平子愁关山。

诸公辩壮悬河口，唾落纷纷珠百斗。
井陉酣战我已悭，赤帜忽立无由还。
唐公断后不容北，腹背未殊秦宛间。
明光侯印悬天上，下有死夫缘重赏。
书生懦志安足惊，饥死索米长安城。
献君赐帛等优笑，覆醤未知传纸荣。
泮宫先生诚国士，可是同年予二子。
杂吟未减听匏竹，能使穷愁发孤喜。
君不见新声欲至旧声难，十指劳君千万弹。
平生不遇感知己，过此身外谁能攀。
它年常侍幸见访，不因豆落悲南山。

穷邦无以餬吾口，岁岁荒山收橡斗。
商歌白石不胜寒，非为荆州三往还。
天下无人知我意，得君相合一言间。
三书丞相何烦上，再见客卿宁用赏。
愿闻关中季布名，何得此声梁楚城。
论心四子谁许我，百金一诺兹为荣。
唐公才非今世士，不见圣人见君子。
我今正似逃虚空，闻人跫然已心喜。
君不见玉川月蚀诗律难，不独虾蟆遭骂弹。
凭陵百怪付公等，青天蜀道宁容攀。
它时邹湛名亦好，常在我知因岘山。

田里冯生宁屑去，湖海陈卿时肯来。
诗书好在家四壁，蒲柳蓊然城一隈。
骑上下山益疏矣，鯈从容出何乐哉。
市桥十步即尘土，晚雨萧萧殊未回。

太华玉莲甘适口，我欲求之青壁斗。
昆仑不睹睹大宛，何异学射中涂还。
平生傲世予南阮，臧否未容留齿间。
七贤远迹冥鸿上，咸也复幸青云赏。
归来浊酒厌独倾，疲马却走诸任城。
红桃白李晚寂莫，黄菊独暴秋阳荣。
谪仙酒楼余旧址，明月年年飘桂子。
不见山东故小吏，斗酒双鱼谁共喜。
恸哭穷涂自古难，不应更待雍门弹。
瓜田今岁初自垦，柴车后日复谁攀。
东阿下望有归意，且为子建留鱼山。

束装清晓来江浦，瘦马羸童犯山雨。
解鞍入寺闻钟声，堂上僧斋日初午。
故人聆我足音喜，纱帽相逢坐东庑。
别来几日颔生须，相见惊疑更问语。
念昨与君俱随书，贫贱不为人比数。
侍郎门馆乏容悦，举子文章惭莽卤。
瞽言强献亦何有，君去东州我之楚。
可怜今日江头路，草草逢君具鸡黍。
我贫无策未容饱，君禄虽微不犹愈。
如今未可计得失，且作新诗致醇醑。

束装清晓来江浦，瘦马羸童犯山雨。
解鞍入寺闻钟声，堂上僧斋日初午。
故人聆我足音喜，纱帽相逢坐东庑。
别来几日颔生须，相见惊疑更问语。
念昨与君俱随书，贫贱不为人比数。
侍郎门馆乏容悦，举子文章惭莽卤。
瞽言强献亦何有，君去东州我之楚。
可怜今日江头路，草草逢君具鸡黍。
我贫无策未容饱，君禄虽微不犹愈。
如今未可计得失，且作新诗致醇醑。

上合井泉甘若醴，蓬山点茶竹阴底。
庚伏恩容午课休，宫殿初凉朝雨洗。
身闲出饮官不嗔，日长睡足长精神。
未惭便作蠹鱼老，拔毛济世知何人。

春雨翻成雪，朝罏未觉炎。
拂檐惊乍响，缀袖喜初霑。
庭薄宁堪迹，空繁讵可瞻。
正怜风共起，终恨雨同渐。
疏箔光来细，重扉气入严。
形容樗栎隠，意象岱嵩添。
孤洁怜墙仞，虚明快屋檐。
栖枯偶猜蝶，穿隙暂疑蟾。
诗案闲飘楮，妆帷误洒奁。
萦盈仙缕结，琐屑女针铦。
屐上长干足，颐间甪里髯。
手龟良欠药，肤粟重遭爓。
池忆秦龙死，河怀汉马潜。
三章满尝吊，两骑望能占。
有德群污化，无威众动恬。
坚凝我无必，皎洁尔何嫌。
僵卧安非介，甘餐武亦廉。
妍辞犬子简，拙兴客儿盐。
抟作隋珠灿，垂为纣箸尖。
公车贫笑跣，洹水梦忧歼。
氅鹤清宜绕，衣狐窭莫兼。
且当除讽渴，未暇怯樵痁。
戒婢当迟埽，呼奴更出觇。
揽来真可数，消去岂堪拈。
便洗埋灰釜，行操割亩镰。
它时玄尚白，今岁突应黔。
漕府君黄绶，儒宫我绛幨。
寒吟无与律，贫病不须砭。
玉饭流脂滑，金羹割尾纤。
山阴子猷兴，归去为谁淹。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

筑圃名亭尽可人，东皋百卉故先春。
丘原满目皆安在，桃李成蹊又一新。
薙草烦君开蒋径，漱醪容我著陶巾。
青门瓜好平生事，欲遣朱轓便卜邻。

楩柟要是晚方成，雄朔遗风世共惊。
屑去未惊容必去，逃名还自得高名。
歌行元白辞涛壮，书画锺王笔势精。
乘马辎车何足算，不将稽古愧桓荣。

琅邪太守鲁儒英，典校还高刘更生。
已似诸荀并才子，复如群窦占诗名。
尚吟河水怜孤侄，应与乡人痛伯兄。
老鹤长鸣近天汉，可容丛灌和骊庚。

君好作官容我隠，我专筑室待君归。
古来奇特俱安用，老去疏慵自不违。
五府交书何怪密，双林白社未嫌稀。
先君门户观之子，葵藿吾今遁益肥。

冲寒到郡待花开，花未开时却遣回。
敢意三年容我隠，只如千里访君来。
二崤毂击何为者，五老云霾安在哉。
更约劖诗猿虎谷，它年重过埽莓苔。

河南少尹古臞仙，销尽新缘窘旧缘。
草字更无千载圣，谈言自有一家天。
远游轻世唯何甚，少贬求容否不然。
选壮坐狂俱龃龉，社樗元自可忘年。

见我淮南初召西，重来学馆尚栖迟。
未容小隠通三径，聊可卑飞共一枝。
饮罢玉山方突兀，赋成笔陈已淫夷。
霜荷叶叹青衫旧，闻子修身自畏知。

政成欢诵沸田莱，留钥雍容更上才。
缭郭平湖从昔好，倚天朱槛为谁开。
曳裾况是他年旧，倒载何妨尽日陪。
自有登高能赋客，可容清坐咏南台。

政成欢诵沸田莱，留钥雍容更上才。
缭郭平湖从昔好，倚天朱槛为谁开。
曳裾况是他年旧，倒载何妨尽日陪。
自有登高能赋客，可容清坐咏南台。

笑倚东风几百般，忽疑洛渚在江干。
玉容可得朝朝好，金盏须教一一干。
送目汉皋行已失，断魂巫峡梦将残。
七闽溪畔防偷本，四照亭边更著栏。

君诗容易不着意，忽似春风开百花。
上苑离宫曾绝艳，野墙荒径故幽葩。
惬心刍豢非杂俎，垂世江河自一家。
头白昏昏醉眠处，忆君频夜梦天涯。

冷屋寒舟两处怀，一封归信隔年开。
愁容顿与河冰泮，佳思先随岸柳来。
射雉便甘忘我矢，画蛇何怪夺君杯。
端知雪里清吟好，未减山阴兴尽回。

溯风何敢祝淮神，青律飞灰气自醇。
顾我衰容唯𣨼酒，因君佳句始知春。
山中桂子年年好，观里桃英日日新。
延对彤廷须努力，詹生学问及昌辰。

船头勾曲洪涛外，船尾长芦白雾中。
千里山容初上日，一江帆影尽乘风。

时平未用入山深，岁晚何妨木秀林。
闻说熊罴参后乘，可容牛下有哀吟。

去年不见蜡梅开，准拟新年恰恰来。
芳菲意浅姿容淡，忆得素儿如此梅。

彭蠡宫亭浸全楚，号呼喷吐出喉中。
此间旷荡无穷水，何处还容地火风。

休说江南青未了，一庵一径可容身。
宦程正迫西风急，未是庐山𥩟足人。

虚庭下拜初形肃，秘殿瞻容更魄惊。
何必囊函窥至妙，始知尘垢负平生。

云容叆叇，舒卷长空。
乍雨乍晴，为祥为瑞。
敷荣万物，积翠千山。
大事皎然，辉腾今古。
英灵衲子，使合知时。
蒙懂禅人，云何话会。
数片白云生宇宙，普天无处不垂阴。

是法住法位，世间相常住。
南山叆叇生云，北山滂沱下雨。
通身是口，阿师比拟。
徒夸唇觜，把定放行。
目前火急便还家，莫认殊乡为故里。
官不容针，私通车马。
幸对人天，何妨诘问。

迸破莓苔地，亭亭出短篱。
箨随风雨解，根有岁寒期。
凤管终须奏，渔竿莫可窥。
傥容常守节，定见化龙时。

绛帷燕侍每从容，一听微言万虑空。
却愧犹悬三釜乐，未能终此挹清风。

土屋枕荒陂，周回仅容席。
环堵异营窟，犹遗古风质。
功虽劳版筑，身自有余力。
依户凿圆窦，寒光度如璧。
户开迎温风，冬墐可栖息。
胡为栋宇丽，但免风雨厄。
安居自宽暇，见者徒逼仄。
寄言邻舍翁，各自适汝适。
慎勿慕华屋，浇漓非至德。

孤丘锁千岑，层阁跨云起。
永怀霜露思，时未荐醪醴。
钦宗贵收族，蛰蛰神亦喜。
故令傲霜根，骈枝复连理。
黄侯渥洼种，一跃不容拟。
庆源如归墟，万壑自奔止。
终见君子乡，乃是鸣珂里。

结庐依林丘，回峰争盘纡。
下阚清池渊，凭轩数游鱼。
飞阁出云表，浮烟袭簪裾。
中有傲世士，脱略自谓愚。
高义轻籯金，贻谋有诗书。
青编富充宇，散秩罗琼琚。
鳞鳞壁间题，一一露珊瑚。
嗟予久昏塞，荒蹊少耘锄。
昌黎已隔世，将焉问夷涂。
道逢北山公，荷锸时与俱。
皎皎河曲叟，朋侪共欷歔。
高斋一来游，豁然心神舒。
篱东有余址，谁能薙榛芜。
结茅可容席，一瓢来此居。
寄谢陶彭泽，何必爱吾庐。

迢遥武夷翁，霞衣烂朝日。
作亭依云根，旷望兹焉息。
仙游去不返，孤丘已陈迹。
身虽隶编齐，贻谋有遗则。
庆流终必大，名亭以为识。
伊昔晋公堂，三槐手亲植。
扶疏满庭阴，貂蝉映圭璧。
默视天人际，召应齐吕律。
闾门容轩车，兹理固可必。
终见童氏里，鸣珂声赫奕。

寻仑上层岗，随冲出高原。
烟火一里余，鸡犬遥相闻。
瘠壤仅容席，讼牒徒纷纶。
齐魏两蜗角，况复三家村。
举世竞豪末，薄俗宁足论。
吾衰过元亮，欲辨已忘言。

君不见马伏波，后车薏苡珠玑多。
又不见章台秦璧非有疵，相如谬使秦人疑。
匡章不孝通国非，世无孟子知者谁。
惜君高材兼众美，完德从来速招毁。
含沙怒欲阴中之，刚引泾流污清泚。
轻云卷尽天日明，容光窍穴无潜形。
刮磨玉莹冰雪凝，楚人谩费涂丹青。
齐庭有鸟久不鸣，会须一举天衢亨。
北溟欻起风雷惊，修鳞巨鬣随波轻，不须回首顾潜鲸。
好乘扶摇九万里，奋迅六翮飞南溟。

君不见庆历承平道如砥，驰车八荒同一轨。
虏人鸱张怒螳臂，百万云屯若封豕。
又不见朔方横流涨天起，腐麦蛾飞木生耳。
扶携道路杂老幼，操瓢沟中半为鬼。
关河日夜刁斗惊，嫚书乘驷来渝平。
兵间持节得英杰，谈笑坐使羁长缨。
青社环城万区屋，发廪分曹具𫗴粥。
饥羸枯颊陡生光，丛冢不闻新鬼哭。
臧孙有后天匪亲，闾门容车何足论。
朅来濉上见犹子，雄姿宛有典型存。
骅骝已渡渥洼水，朝燕暮越应千里。
行看玉勒驾銮舆，濯足瑶池从此始。

函关崎嵚走秦鹿，天下并逐争群雄。
抉云翻空鳌足折，黔黎窜伏如寒蛩。
武夷山深水清泚，避世犹有高人踪。
龙泓东注海波涌，玉女翠拥秋云松。
赤霄真骨写虚壁，通泉凡笔惭非工。
藏舟浮梁跨绝壑，隠见似与天潢通。
当时鸡犬不复见，窠岩依旧烟霞笼。
我来秋杪月既望，尚有幽菊埋榛丛。
天容洗浄雨新霁，云幕四卷清无风。
掀篷进棹穷异境，注目想见流残红。
回船杖屦蹑幽径，松竹窈窕环琳宫。
翠琬温辞耀华衮，金榜大字缠交龙。
自怜病骨挂尘网，幔亭高会何由逢。
解衣归卧玉琐碎，仰看明月穿疏篷。

忆昨相逢凤山趾，驹隙骎骎余半纪。
君趋乌府近清光，陆海惊涛涨天起。
云帆大舸半摧溺，舣岸得全诚偶尔。
我时捧檄赴京渚，放浪江湖一浮蚁。
谈书考古老无用，哺啜糟醨咀糠秕。
东归虽复有民社，为米折腰良可耻。
市朝纷纷真羿彀，朔干燕弧不容拟。
投身中地竟谁免，未信棘端能捍矢。
重楼百尺卧玄德，问舍求田不须鄙。
早岁结邻初有约，齿豁头童今老矣。
筑田预想傍田庐，负耒耦耕何日始。

平湖浄无澜，天容水中焕。
浮舟跨云行，冉冉躐星汉。
烟昏山光淡，桅动林鸦散。
夜深宿荒陂，独与雁为伴。

身游羿彀偶相逢，安得初终若駏蛩。
道学未容窥阃奥，吏师应许叩邻封。
萧条此意君谁问，落拓微官我更慵。
卢白回旋真戏事，傍观无用气填胸。

纤纤晚雨洗秋容，庭树萧然策策风。
万籁自鸣群物外，四时长在不言中。
坐临流水襟怀冷，卧对浮云世虑空。
寂寞一廛吾自适，客嘲从更议扬雄。

朱甍碧瓦照孤城，杖屦翛然野色清。
縠卷水风轻荡漾，珠翻荷雨自亏盈。
胜游已觉非人境，妙语宁须味玉英。
愿借金篦聊刮目，不容幻翳有纤萌。

清时投迹在嵚崟，一穴晴光破晚阴。
刺草未容忘魏阙，故应长有子牟心。

万锺身外一牛毛，斗禄纷纷漫自劳。
穷涸宁为{犭宾}獭笑，未容仰首试鸣号。

行藏须信执中难，时措应容道屡迁。
一目全牛无肯綮，騞然投刃用方安。

绛帷燕侍每从容，一听微言万虑空。
却愧犹悬三釜乐，未能终此挹清风。

此身如幻病何伤，白日无人景自长。
寄傲南窗容膝地，时时飞梦到羲皇。

一番微雨一番晴，淡淡春容照眼明。
庭外幽花自开落，飞扬无处觅残英。

访古求书二十年，二王真迹几人传。
每寻同好得消息，闻韶忘味心拳拳。
诸家真赝可屈指，缇巾入手分媸妍。
道山东观富奇古，世人想望如云天。
此生尘俗分不到，九重有路来无缘。
岂知司存预符玺，芸台高议开宾筵。
翰林入坐中执法，未容凡吏陪诸仙。
酒阑接武上秘阁，皇居紫禁凌非烟。
晋康法书在宝椟，傍架牙签一一穿。
紫衣黄门许一见，忽开复闭严关键。
右军尽善历代宝，八法独高东晋贤。
宏文旧物印章在，开元小篆朱犹鲜。
草行无穷少真楷，硬黄色浄昏麻笺。
凤翥龙翔斜复直，烟霏雾结断还连。
溟涨笔力老转剧，临池尚叹张学专。
言奴得法号神俊，逼人体势殊翩翩。
自方家尊聘豪翰，骎骎欲过骅骝前。
崇虚鹅群最真迹，万里古色星日悬。
笔干墨淡不可拓，拙手添晕难磨湔。
小玺肥书两贞观，每角一字居四边。
南朝妙鉴各题检，怀充在后前僧权。
争妍取势押缝尾，磐石卧虎推满骞。
琅琊世谱今乃识，宝章十代何蝉联。
忠良贼孽无去取，茂宏处仲同一编。
其间楷真特萧散，南平秘法传僧虔。
卷杪题官记年月，方庆疏封在石泉。
当时盛事今不泯，曾看崔序传遗篇。
想见举朝推好尚，小锺发论头风痊。
髹奁别贮古杂迹，历代作者堪比肩。
叔怀陈人有晋法，伯英汉帖疑吴颠。
诚悬送瓜特枯硬，欧取方险虞劲圆。
虞文发愿乃合作，壮古遒丽功力全。
世间此帖岂有二，孔庙破石人犹怜。
阿武章草五字句，画松分行如直弦。
牝鸡司晨足才致，蛾眉文墨争蝉娟。
青绫高标卷二十，淳化刻在诸帖先。
仲尼夏禹谢太傅，山涛汉章东晋宣。
体凡格陋漫收掇，一手临写烦雕镌。
二王妙迹半遗落，宝章虞柳俱见捐。
无盐刻画废西子，骐骥不御蹇着鞭。
永熙圣学贵斯事，讨论王著何备员。
百年文物盛于昔，继文真主方御干。
岩廊道业仰夔禹，太平黼藻宗云渊。
宝书传世久未辑，明时盛事犹缺然。
谁能借辨达聪听，愿求精识重评诠。
收遗去陋再刊勒，鸠工不费数万钱。
嗟哉百卷顷刻过，安得放意徐穷研。
归来欲说急记取，瀛洲回首情悁悁。
心存默想尚可记，以指画被夜不眠。
休论顽仙与才鬼，但得典掌甘终焉。

鲜鲜中园菊，粲粲篱东畔。
的的秋水莲，袅袅西风岸。
迢迢白衣人，皓皓涉江腕。
重阳尊酒亲，雾夕容光烂。
物生各有宜，不计年华晏。

辩士祠边半岭松，不容凡木乱江风。
筇枝拄到峰头阁，天籁都归十八公。

太白仙人白玉篇，逸才清思两难全。
如今貂尾容相续，只恐巴吟不足传。

射策明光最上游，干霄直气接云浮。
平生所闻任定祖，十年坚卧岩壑幽。
胸中经济几韬略，价高连城人不酬。
急流勇退莫予武，旁观谁为君王留。
归来万事了无愧，罪我知我惟春秋。
海沂之康谈笑事，分毫未展帷幄筹。
倒屣能延吾党士，此客标置高南州。
翰墨从容千万字，韵高不作河西讴。
各持吾素报吾主，为公不必须孙刘。
嗟我已衰人不数，去来乘雁双凫鸥。

客里登高意若何，笑扶藜杖兴还多。
叶金委地谁能布，山剑横天不受磨。
随遇可无挥翰手，感时空有断肠歌。
尚怜把菊烟尘外，自镜衰容半欲酡。

病来谩喜折钗股，老去尚怀双脊龙。
他日扁舟会乘兴，摩挲圭璧小从容。

春丝惹恨鬓云垂，媚态愁容半在眉。
早是思深难语别，可堪肌瘦不胜衣。
眼前有恨景尤速，门外无情车载脂。
自笑不如天上月，尊前犹有见郎时。

人间一叶梧桐飘，蓐收行秋回斗杓。
神官召集役灵鹊，直渡银河云作桥。
河东美人天帝子，机杼年年劳玉指。
纤成云雾紫星衣，辛苦无欢容不理。
帝怜独居无与娱，河西嫁与牵牛夫。
自从嫁得废织纴，绿鬓云鬟朝暮梳。
贪欢不归天帝怒，谪归却理来时路。
但令一岁一相见，七月七日桥边渡。
别长会少知奈何，却悔从来欢爱多。
匆匆万事说不尽，烛龙已驾随羲和。
河边灵官催晓发，令严不管轻离别。
空将泪作雨滂沱，泪痕有尽愁无歇。
我言织女君莫叹，天地无穷会相见。
犹胜姮娥不嫁人，夜夜孤眠广寒殿。

老人攀花复藉草，春力着人如醉倒。
未容作计试留春，东风已与人俱老。
东君惜春不惜花，千红万紫委泥沙。
已教白日张锦绣，更欲平地兴云霞。
我欲呼客无酒肉，摘花插头悲发秃。
安得酿酒万瓮屠千羊，花间醉饱踏春阳。

洞箫奏兮瑶瑟御，日不足兮继以夜。
吾宁独此湛乐兮，嘉予美之宜修。
披浮云出明月兮，挥众星不与谋。
既成言以命予兮，顾永予之光明。
岂独谓不然兮，托东风以惠声。
嗟言独何容易兮，有倾身者鬼神。
中怀着而必见兮，卷兰舌而交信。
予虽不执子明烛兮，光辉其舍予。
两相审者不媒兮，予既获子于鼻息。
舒子声以歌兮，凤凰将闻而振羽。
结子佩而起舞兮，星斗视子而上下。
独翩翩其不可留兮，君之居可知而不可得。
春水涣涣兮，予独饮君河之曲。
鸟鸣群飞兮，其下芳草。
柳舒舒其可揽结兮，桃李始就其膏沐。
行者怀兮别者思，酌君酒兮寿君以不衰。
抚君舟之悠然兮，将浩渺以浮航。
三江震泽兮，舟师告惫而一息。
引日星之煌煌兮，吾独望子于南极。
想子其下兮，鼓圣涛而鞭蛟龙。
使宓妃不敢巧笑兮，皇英敛衽而来从。
南风之来兮，入予裾悦余心。
独条畅而清婉兮，曰是为故人之风。

帝治下土兮远于民，抚御万方兮周无垠。
物类亿千兮莽蓁蓁，出入日月兮运星辰。
广必有容兮潜奸昏，不上愬兮帝曷闻。
岁庚申兮斗建巳，旬逾十兮雨不施。
秀者燋兮实者悴，麦莽莽兮不出块。
旧谷既没兮待新以食，夺其所望兮民忧以惑。
舍耒而兵兮夺攘剽贼，急不知虑兮求生顷刻。
民幸帝兮诏云师，气朝升兮敛阳晖。
孰鼓风兮震川岳，上者扬兮旁者剥。
云虽仁兮不得施，野童童兮草木摧。
熟扬尘兮蔽朝日，纷霏霏兮冒万物。
昏迷蒙兮浩恍惚，了者瞀兮失南北。
瘗根茎兮腐葩实，世惨错兮泽蓬{火孛}。
霍霍然兮侵万室，飘雨尘兮以旦以夕。
民曰谁为兮尸是有物，其名曰魃兮旱是司。
恶润忌泽兮盗阳威，淫视槁木兮疾华滋，憎饱妒饫兮幸民饥。
亢不伏兮风以助之，惨怀柔茂兮尘埃是吹。
来炎火兮烂炜煌，驭回禄兮骖毕方。
朱旗旐兮绛帷裳，坦无畏兮乐洋洋。
朋疫疠兮友疾殃，徒甚剧兮党甚强。
慢帝威兮分害戕，窃祠祷兮傲驱攘。
民赖帝仁兮以衣以食，上帝孔昭兮愬无祸责。
幸帝震怒兮降魃罪疾，无俾在世兮幽沉深溺。
雷伐鼓兮电扬旗，雨卷壑兮云张帷。
泛游泽兮湛甘滋，充槁瘠兮奋枯萎。
禾黍茂兮蔬果肥，岁既登兮民饱嬉。
康帝民兮恩甚思，幽斯魃兮宥无期。

我昔为诸生，奉书谏议公。
后来辱称奖，礼数宾客同。
决科甫弱冠，年少气如虹。
归来陪后乘，不责醉后恭。
孤舟梁宋郊，旅态萃百穷。
拜公睢阳府，笑语若春风。
人事不可期，俯仰异吉凶。
平生丹灶术，马鬣哭新封。
十年得吾弟，怀旧涕沾胸。
清平守家法，眉宇肖德容。
交臂是非外，为僚兄弟中。
东轩语长夏，葵竹罗青红。
西舍雪夜欢，玉颜醉瑶锺。
欲饮径相就，三更叱阍翁。
鲸吸绝遗滴，山颓信倾峰。
搜抉尽醤茹，楂梨倒筐笼。
通宵两沈醉，午起头如蓬。
人生定当尔，事去挽惊鸿。
河梁系君马，一笑喜相逢。
怜君碧纱幌，夜泪哭苇丛。
我方困虀盐，酸寒官辟雝。
同寻旧游地，尘壁罥丝虫。
啼鸟古寺间，夏阴小园空。
酒市逢好好，琵琶失{王灵}珑。
歌舞一分散，宾僚亦西东。
忘情犹一叹，齐物论非通。
官冷隠朝市，端能信予慵。
人生当富贵，子盍自磨礲。
便当隠五车，一一贮心胸。
功就螘作垤，丛成蛇化龙。
北郊分袂归，作恶惊儿童。
长谣代晤语，发子一笑哄。

咽咽幽谷泉，萧萧秋竹风。
岂不爱孤洁，但伤愁且穷。
吕子南国秀，沧溟贮其胸。
出试辄不偶，低头避儿童。
离家五千里，客饭苦不丰。
冷落卧寒斋，苦吟和秋虫。
昨者投我诗，九叹阅未终。
欲知作者心，但视读者容。
文章出贫贱，此事今古同。
但愿子富贵，不愿文日工。
今日告我别，出门若惊鸿。
各在天一方，何当复相逢。

高堂断四听，鸣雨晓未止。
堂空雨声大，滴滴清我耳。
朝眠引幽梦，遇我同心子。
谈笑未容周，梦开坐千里。

足蹑青玉磴，跻攀不知劳。
回头瞰木杪，始觉所历高。
孤鸟去灭没，奔溪深怒号。
白日当画梁，青云送微飚。
坐久神虑平，微凉清骨毛。
但警尘垢容，俯仰近赤霄。
古壁有遗字，昔人嗟寂寥。
南风不知暑，古木常萧萧。

桃李欲开时，长安春正好。
晴空倚阊阖，朝日散驰道。
云收龙蛇榜，烂烂金碧晓。
清都不容尘，虎士守洒扫。
家无当关警，襟袂免颠倒。
何惭驱款段，吾事不须早。
儒生近卜祝，本自异时好。
圣朝尚文雅，诏使窥鸿宝。
平生一杯酒，江海送吾老。
静喧非人事，不得守怀抱。
跳梁干造物，乃取镆铘诮。
委怀随所遭，千叶才一笑。

寒极则有暑，晦久则有明。
开辟迄今兹，此理信可凭。
炎炎者易灭，巍巍者必倾。
圣智无奈何，况此愚昏氓。
设罗以猎兽，切骨陷其膺。
重势以镇物，悬绝压其肱。
纵使贲与育，力有不获呈。
物情千万变，可尽得经营。
不如寂寞士，葛带而兰缨。
无求复无忧，容貌甚和平。
况兹积雨余，秋气日姿清。
悠然有佳兴，美酒时一倾。

秋风吹衡茅，寂历如荒村。
独立无与语，悲虫鸣草根。
老木经疾风，枝叶仅得存。
疏荫不满地，白日耿当轩。
北城有黄仲，眸子清不浑。
时能出秀句，宝铁雕玙璠。
念将舍我去，为吏国西京。
荒凉古中牟，昼夜轮蹄奔。
青衫给吏役，怀恶未易论。
强颜诡应接，有抱谁能言。
从容来去间，无厌走黄昏。

冷气侵吾髀，趋拜剧苦艰。
仁哉神农氏，遗药驱恫瘝。
持钱取之市，易得如茆芫。
繁枝与芳叶，尽取无可删。
贮之白缣囊，渍以壶酒宽。
七日以供饮，跛曳皆翩跹。
呼儿谨盖藏，用此九转丹。
平生误信书，安坐得老邅。
方书岂尽信，柳子固无言。
事固有然者，岂容尽欺谩。
疾走非吾愿，且复补羸残。

清冬万境肃，墙户益萧然。
薄寒惟可饮，短景不容眠。
贫厨烟火暖，尘釜亦烹鲜。
且复养口体，何劳更问天。

风雨连江气，十月如深冬。
坐曹日暮归，密室温炉红。
惨惨庭下日，骚骚窗外风。
三杯容我醉，万事听天工。

结发为夫妇，少年共饥寒。
我迂趋世拙，十载困微官。
男儿不终穷，会展凌风翰。
相期脱崎岖，一笑纾艰难。
秋风摧芳蕙，既去不可还。
滴我眼中血，悲哉摧肺肝。
儿稚立我前，求母夜不眠。
我虽欲告之，哽咽不能言。
积金虽至斗，纡朱走华轩。
失我同心人，抚事皆悲酸。
积日而成时，积时更成年。
山海会崩竭，音容永茫然。

江边古祠吴甘公，往来祭祷严且恭。
我离匡山已经宿，舟挽不进篙工慵。
沙边朝服遥致祷，浇酒未竟天回风。
一帆百里至还作，不徐不疾来雍容。
我生久已甘困滞，神亦何事特哀穷。
但疑神理与人异，意诚词直无不通。
林皇夜泊若平地，疑有鬼物驱蛟龙。
天明旗脚向北指，舟子笑语开船蓬。

诗翁爱花复爱柳，长歌高吟半酣酒。
自言二物天下奇，爱之不厌形于诗。
嗟予所爱翁未见，我昔东游穷海甸。
波涛四绝大岛中，上有太古不死之长松。
千人袢延坐其下，仰见翠叶迷苍穹。
巨鳌竭力负不起，鹏栖仅借卑枝容。
人言海若此其圉，鳞甲百万屯蛟龙。
又云海怪久不死，守护山麓蟠其躬。
天空海阔风力壮，敲戛簸荡声无穷。
轩辕张乐奏未已，笋{虚}百万喧笙镛。
鬼神不欲人屡见，护以万叠青山峰。
爱之未免困寂寞，坐见雨露霑蒿蓬。
东皋吟翁天下才，海岳秀气天所钟。
岂惟文章继骚雅，胸中术业窥夔龙。
如何坎轲滞茅屋，失所因与兹松同。
诗翁勿爱花与柳，软弱但解争纤秾。
春英零落化为土，夏叶狼藉工巢虫。
娇儿姹妇最入眼，丈夫所志当英雄。
何当与君涉海去，结茅松下甘长终。

淮流赴海何时穷，我生飘泊西复东。
山中老僧旧相识，惊我非复当时容。
三年历遍百忧患，迁就汲汲如飞鸿。
人生易老古所叹，如我安得颜长红。
尘埃漫灭旧题壁，枝叶已拱当时松。
我方奔走师已老，更念别此何时逢。
眼看故旧怀抱好，宴坐不觉听山钟。
长淮月高人语绝，惟有塔铃鸣夜风。

昨者飞雹几破屋，颇说四郊妨麦熟。
十日霖雨一日晴，泥潦漫漫不容足。
凄风寒凉肃肌骨，五月更衣初秋服。
草木伤摧亦可怜，造物凭陵竟何欲。
阴阳错行成疫疠，君子慎疾防寒燠。
荒凉穷巷幸无他，更劝高眠饱𫗴粥。

颓垣苍苍锁乔木，草满荒庭不容足。
坏檐破壁秋雨余，蛛网萧萧风满屋。
黄衣道人出迎客，野态生疏脱拘束。
围棋尽扫一堂空，烹茶旋煮新泉熟。
弹琴对客客卧听，悦耳泠泠三四曲。
离骚幽怨松风悲，流水潺湲履霜哭。
日斜携手步空廊，鸣鸠相呼竹间宿。
黄昏门闭人语绝，空殿幽幽掩微烛。
我生资身最淡薄，每厌烦歊幸幽独。
何当不踏朝市尘，长伴高人种松菊。

我生仕宦求糊口，敢惮水浮兼陆走。
朅来京口见花落，归去西风未吹柳。
山寻北固初知路，水饮中泠未盈缶。
徒劳结束解书剑，未觉尘埃生户牖。
瓜洲澄江晓如镜，照水自觉秋容瘦。
因公忽致旧酒壶，恍如梦觉南柯守。

石棱如刀不容步，上挽垂藤下无路。
风寒雨滑徒旅愁，舍马杖藜泥没屦。
跻攀颠坠不容发，目眩心寒惊反顾。
亦知垂堂有遗戒，身仰微官欲谁愬。
萧萧茅屋映绝壁，门外汩汩清泉注。
解衣就火不能暖，旋拾山薪伐溪树。
山翁生未食醯醢，脱粟寒蔬度朝暮。
人间平地固不少，何用崎岖守磨兔。
秋声四起山霭夕，坏屋疏篱睡无处。
披裘结束相劝归，过尽重云下山去。

石棱如刀不容步，上挽垂藤下无路。
风寒雨滑徒旅愁，舍马杖藜泥没屦。
跻攀颠坠不容发，目眩心寒惊反顾。
亦知垂堂有遗戒，身仰微官欲谁愬。
萧萧茅屋映绝壁，门外汩汩清泉注。
解衣就火不能暖，旋拾山薪伐溪树。
山翁生未食醯醢，脱粟寒蔬度朝暮。
人间平地固不少，何用崎岖守磨兔。
秋声四起山霭夕，坏屋疏篱睡无处。
披裘结束相劝归，过尽重云下山去。

程侯治楚我独知，去时民作婴儿啼。
归来明光见天子，还把一节来江西。
年来屡下宽大诏，赤子未免寒与饥。
恩如忧病政如药，知病无药何由治。
朝廷法度寄吏手，付授得所乃合宜。
事如黑白初易睹，敢以容悦相蒙欺。
此行委寄意不浅，列城数十受指挥。
任官轻外最弊法，省阁无补真何为。
遥知敏手多暇日，不废樽俎环蛾眉。
从君多乞歙州纸，岁晏天禄供吟诗。

西方金仙千岁身，天上伐木役天人。
阎浮檀光照世界，作此无量胜妙因。
九龙宝地赤精宅，涌出宫殿压风轮。
化人南来为守护，震动六种走鬼神。
锦幪老人常住世，燕坐说法无冬春。
故人萧公作尘土，白莲花叶光如新。
妙道无边世眼窄，真心遍通人智贫。
可怜端居弊宇宙，几见疑惑谈伪真。
檐牙森森铁凤啄，殿颜眈眈金兽蹲。
官冷何妨近香火，时容绝胜洗埃尘。

我来之初季春月，门外李花如积雪。
杜门燕坐度长夏，庭树秋风忽骚屑。
西驰大火不复燎，急雨凄风争应节。
紫貂暴日知有待，画扇依墙将怨别。
蒸云积潦渐收拾，恶木烦芜稍摧折。
不知此事谁主张，跃马奔车忽回辙。
嗟予行世蹈坎埳，仅免豺狼膏齿舌。
三年闭户饿江岛，脱粟无余衣百结。
近者皇天忽悔祸，雨施云行咸澡雪。
复官还职遍海内，争脱囚冠鸣佩玦。
老夫龙钟众人后，一舸循江信沿涉。
风波历尽见故乡，亲友相逢惊白发。
道人已老见我喜，静扫高堂容憩歇。
佛龛日近得香火，僧饭时容供粗粝。
读书小技漫勤苦，安禅大观无分别。
久便闲放轻禄利，已脱忧危傲缧绁。
天时进退古不忒，人事兴衰今屡阅。
酒浓村店足斟酌，鱼美长淮恣哺啜。
从今万事付天工，致安民庶看夔契。

我来之初季春月，门外李花如积雪。
杜门燕坐度长夏，庭树秋风忽骚屑。
西驰大火不复燎，急雨凄风争应节。
紫貂暴日知有待，画扇依墙将怨别。
蒸云积潦渐收拾，恶木烦芜稍摧折。
不知此事谁主张，跃马奔车忽回辙。
嗟予行世蹈坎埳，仅免豺狼膏齿舌。
三年闭户饿江岛，脱粟无余衣百结。
近者皇天忽悔祸，雨施云行咸澡雪。
复官还职遍海内，争脱囚冠鸣佩玦。
老夫龙钟众人后，一舸循江信沿涉。
风波历尽见故乡，亲友相逢惊白发。
道人已老见我喜，静扫高堂容憩歇。
佛龛日近得香火，僧饭时容供粗粝。
读书小技漫勤苦，安禅大观无分别。
久便闲放轻禄利，已脱忧危傲缧绁。
天时进退古不忒，人事兴衰今屡阅。
酒浓村店足斟酌，鱼美长淮恣哺啜。
从今万事付天工，致安民庶看夔契。

来书才一纸，离别意何长。
应为相思苦，还能细作行。
水浮新恨阔，花想旧容芳。
欲问人何处，青楼在帝乡。

鸟去晴云外，帆归芳草边。
平淮分绿野，春树接低天。
残枿寒余烧，新青雨后田。
年来千里目，容易泪双悬。

凤历开三叶，中原正偃兵。
端居思道妙，顺动展精神。
函谷传经后，涡阳旧宅新。
龙蟠泉不竭，丹养桧长生。
鸾鹤迎黄屋，烟霞避翠旌。
琳琅千佩玉，貔虎万屯营。
邃殿仙容俨，灵庭盛礼行。
书留河上语，碑勒大夫名。
歌罢秋风晚，弓遗药鼎成。
句陈严旧寝，辇道接新耕。
日落重楼影，天寒暮鸟声。
异时怀往事，千古有余情。

山深疑路断，古寺忽开门。
乔木风霜急，荒崖云雨痕。
朝霞明翠霭，秋雨濯岚昏。
幽鸟不避客，闲云时入轩。
重萝深更绿，碧涧浅无浑。
宝地黄金布，飞泉白玉喷。
庭闲卧驯鹿，果熟引王孙。
禅静石为室，客迷桃满园。
每悲尘世幻，方信梵王尊。
野实饥堪荐，阳崖冬自温。
便当安寂寞，何事走歊烦。
清梵晨斋启，高松夜枕喧。
逢人休问道，得意已忘言。
直指曹溪路，劳将贝叶翻。
功名叹不偶，岁月去如奔。
久分疏轩冕，宁辞友玃猿。
从容岩客话，粗粝野僧飧。
即是平生乐，心期何日论。

斜日归钱暑，秋容淡太虚。
闲云工变易，片月自清孤。
淹泊年华老，凄凉岁事余。
时违自朴拙，兴懒日萧疏。
阮籍慵耽酒，文园病著书。
簪缨非草野，江海得樵渔。

紫雾氛霏阊阖开，团团明月上天来。
香车百两天街晚，清跸一声仙仗回。
灯隔画帘时闪烁，风穿高幕故徘徊。
太平日久多闲暇，簪笏从容侍燕杯。

无地从容解郁陶，寄怀林野散尘劳。
含风槐柳参天合，足雨桑麻映露高。
五斗得官迷簿领，一廛何处𣃁蓬蒿。
致身富贵须年少，顾我衰迟已二毛。

荦确山行穿翠微，石云秋露湿秋衣。
朦胧小睡还成梦，讽咏新诗且疗饥。
千里归来人事改，四年辛苦旧容非。
祇应亭下青云盖，依旧苍腰耸十围。

灵祠孤绝压城头，下瞰清濠一曲流。
尽日风埃昏几席，有时箫鼓祭春秋。
西瞻太昊祠千树，北望封君土一丘。
旅客登临一长望，春心容易起骚愁。

溪清山秀隠神仙，乘鹿真人去几年。
天地壶中无客到，方书肘后有谁传。
秦皇采药迷蓬岛，汉武烧金得紫烟。
真境寥寥在何处，未容尘世妄攀缘。

饮冷寒中不自知，故应病骨易尪羸。
老人素懒何妨病，太守兼容得自私。
雨汗欺风元自湿，火云挟日故行迟。
江楼清绝真孤负，正是斋居禁酒时。

爱酒苦无阿堵物，寻春奈有主人家。
未容黄蜂酿成蜜，已怕恶雨不容花。
云间明月无可揽，海中蟠桃良未涯。
浮名误人不得脱，黑发减来那得加。

与君骑竹即同游，抱子相看发已秋。
莫惜往来勤马足，未须容易转船头。
君方搜句窗间岫，我已悬情天际舟。
抱椠石渠无所欲，劳君时致管城侯。

刺举威寒江国东，自惭多病幸优容。
喜来丈室谈何妙，往拜高轩愿莫从。
宛水春生初绉縠，锺山雪尽见蟠龙。
新年强起寻芳物，零落宫梅白一重。

风荡云容不成雪，柳偷春色放冲寒。
湖边艇子冲烟去，天畔青山隔雨看。

红杏墙头最可怜，腻红娇粉两娟娟。
晓来并逐东风尽，容易分飞又一年。

尘埃容易点吴衣，泽国秋来信息稀。
想见淮南初木落，秋云秋水雁初飞。

逢秋种菊尚殷勤，隙地侵寻欲过邻。
便好采花供服饵，形容已似泽边人。

半世辛勤守黄卷，白头容易过青春。
枕前亦觉春晴否，试问东邻晚起人。

春风吹梦到淮南，一夕从容尽笑谈。
睡觉始知经岁别，洛阳新柳已毵毵。

行云浓淡日无辉，轻雨飘飘点客衣。
马上漫郎醒复醉，一杯容易送春归。

惊鸿瞥过不容攀，病眼淮边楚望寒。
独卧孤舟对杨柳，春风终日在樯竿。

容易得愁即不去，苦教春物唤愁生。
遣愁饮酒大拙计，遣谁蹙眉为慢声。

二年江海转萍踪，白发苍颜换旧容。
新月窥帘风动竹，宣城今夜又闻蛩。

衙斋无事雨初晴，山泽有容春向深。
何物东风吹不散，祇应多病谪官心。

蚕老麦枯田舍忙，谁令四月雨浪浪。
未容乌鸟私遗粒，鸣蚓跳蛙欲满场。

纸阁芦帘小榻安，一裘容易却轻寒。
谁惊午枕江湖梦，风落晴窗柏子干。

荒山岑寂晚鸡号，独闭衡门守一瓢。
风雨似秋君莫怪，容愁逢处易萧条。

偏憎游骑香蹄污，最称佳人素手团。
方丈老翁容膝外，出门四顾尽漫漫。

欲知归期近，屈指不满手。
岂无儿女心，惜此良邂逅。
蔡郎吾未见，心已想雄秀。
那知风雨夜，听此龙剑吼。
八荒一骥子，万马空在厩。
锺山浄名老，为子不惜口。
颇闻国士荐，固自君所有。
惟应功名地，他日容老丑。

桑弧蓬矢射四方，婴孩立志长可忘。
莫学儿女漫弄芳，豪气当视交河郎。
边城入望千里长，臂韝时架角鹰苍。
搏捷仍放韩卢狂，麕鹑日暮随登堂。
往来绝艺精飞枪，余勇犹足吞顽羌。
读书谁谓谷胜臧，盛时万锺远馈粮。
水输长川陆登冈，垂弓在櫜弩在床。
蔽捍入阵牌居旁，天马驯工披甲骧。
受降濬筑修城隍，刀头不惜千金装。
三十六将皆鹰扬，故境可容尺地亡。
子颇自负当夙偿，况复武库逾书囊。
惟我与子旧同乡，友生固自腾雁行。
更欲扬鞭向骕骦，岂但传经如卜商。
不见汉时张子房，身才六尺佐时王。
功业能依日月光，素书一卷初逢黄。
异时破贼玉书香，当使相继来西凉。
时臣称贺持寿觞，鸿鹄一举横飞翔。
光阴应须及未央，不侯可忍点鬓霜。
少年天子坐建章，宠待穰苴不顾庄。
严兵待时虽未忙，黠虏授首先有祥。
王师会看傅城墙，郊迎父老携壶浆。
去病当时凯乐张。

浪浪檐前雨，昼夜来不极。
青苔生空廊，蜗涎被四壁。
出门无所往，端居守笼翮。
鸣呼林中鸠，聒聒方自得。
林花扫余姿，高柳沐佳色。
悠悠三月残，春物行欲息。
感之欲何奈，取醉遣朝夕。
穿泥得新笋，紫箨裹新白。
从容妇子语，草草田野食。
明日还复然，慵顽已成癖。

北风号空庭，山雪鸣急霰。
是时我与子，倾盖初相见。
相逢两恨晚，语罢喜复叹。
明灯照红炉，杯酌方烂漫。
刘公摩霜鬓，气若初捷战。
喜我两人交，深杯手持劝。
纵横恣谈笑，一醉便侵旦。
想子病酒容，蓬头不能饭。
那知会日少，告别不容恋。
出门送子归，惨若失侣雁。
终朝或不语，妻子怪相问。
别来三得书，日月去如箭。
栗亭在何处，山川浩千万。
吾将理南棹，遂我江湖愿。
两如随风云，那复计聚散。
迟君秣骊驹，别我过穷县。

北风号空庭，山雪鸣急霰。
是时我与子，倾盖初相见。
相逢两恨晚，语罢喜复叹。
明灯照红炉，杯酌方烂漫。
刘公摩霜鬓，气若初捷战。
喜我两人交，深杯手持劝。
纵横恣谈笑，一醉便侵旦。
想子病酒容，蓬头不能饭。
那知会日少，告别不容恋。
出门送子归，惨若失侣雁。
终朝或不语，妻子怪相问。
别来三得书，日月去如箭。
栗亭在何处，山川浩千万。
吾将理南棹，遂我江湖愿。
两如随风云，那复计聚散。
迟君秣骊驹，别我过穷县。

吾居最易足，容膝便有余。
平生一亩宫，游宦乖所图。
谪官求便安，僦舍柯山隅。
洒扫勤汝力，真成野人居。
栖鸿媚夜渚，待旦志在涂。
栖迟聊复尔，本不计忧娱。
惟此东窗下，可以陈图书。
三酌便陶然，何者为吾庐。

山深草木多，春夏废翦剔。
北原有高溪，经岁不蹑屐。
阴根走重险，飞蔓密如织。
交柯不容鸟，老枿顽若石。
由兹废登眺，幽致莽萧瑟。
杖藜每独往，驻立为叹息。
穷秋九月衰，霜过万叶赤。
北风始驱除，蒙翳遭搏击。
乘时集吾徒，斤斧必谨饬。
攀缘穷翦伐，上下恣搜剔。
霜芒落劲节，巨㔉剖坚植。
蛟龙脱鳞须，犀兕遗骨革。
薪蒸不足道，椽栋固委积。
纷纭一日劳，既暮岩薮辟。
寒篁露幽翠，佳木呈秀色。
高台忽平敞，快步失荆棘。
巉巉女几峰，次第见晴碧。
遥村暮烟合，乌鸟寒寂历。
纵横目前景，指顾归咫尺。
兹焉遂忘返，渐可携尊席。
人间有能事，功效在勤力。
恶深当痛治，秽尽善斯得。
经年滞穷谷，庶以娱朝夕。
题诗寄初终，抚事心有激。

石公神仙狂，脱落隠诗酒。
余情到翰墨，落笔闻宇宙。
峥嵘龟山殿，风雨梁栋旧。
煌煌三佛榜，铁柱贯金纽。
开张宫室正，浑实山岳厚。
井水骇龙跧，螘封观骥骤。
欲知分毫初，一釂尽数斗。
墨池毡作笔，神运不知手。
从容解牛际，萧散善刀后。
古来精绝艺，所贵神气守。
呜呼涡水侧，爽气一培𪣻。
微工付浩劫，念此终销朽。
乾坤一大幻，妄计金石寿。
惟有龛中人，吾生兹稽首。

高台面南山，独立望空阔。
东风悠然来，吹我鬓中发。
独游动远思，览物念所悦。
伊人在千里，山水不可越。
玉音坐契阔，容华有消歇。
悲哉音莫致，杂珮空自结。
群飞云间鸿，北羽俨成列。
爱日崇令德，嘉好当无绝。

清溪萦洄流碧玉，散入缘冈万竿竹。
照春四合锦绣林，干云直上风霜木。
主人吾宗行珪璧，解组归来鬓犹绿。
祇知林下酒盈樽，不忧门外车推毂。
灵心内守消冰炭，洗眼旁观看荣辱。
造物乘除真有理，却将康健还无欲。
嗟予放浪已半世，斥逐不去缘微禄。
六年一梦百忧患，踏雨褰裳过林麓。
杀鸡为黍固留我，我自奔忙不皇宿。
乃知风月为君好，颇觉禽鱼憎我俗。
楚鱼楚稻贱如土，老去容身一茅屋。
他年杖履请卜邻，与君静话烹粱粥。

驱童晨摘承露花，荐以玉盘濡井华。
谁云离本即憔悴，持玩入手意有加。
为之致酒就几案，影落酒底杯浮葩。
平生看花常不足，肯使容易亲尘沙。

漠漠阴还合，迢迢日自长。
云容将雨露，山意自风霜。
栏甲青辞土，园枝笑倚墙。
薄寒能几许，春雨满池塘。

荏苒岁云暮，空山朝夕阴。
可堪连日雨，并作晚秋霖。
萧飒三川合，凄凉八月深。
衰荷啼卧水，怨叶泣辞林。
径滑蓬蒿长，庭荒苔藓侵。
远声连促织，疏滴和清砧。
灯暗残更梦，闺寒向晓衾。
沾衣贫路客，啼苦失巢禽。
天接岗峦近，云连草树深。
川容千仗肃，溪力万艘沉。
红湿梨垂颊，黄沾菊破金。
苑荒怀古恨，楼远望乡心。
碧涨池中浪，青藏云外岑。
客城阴燐走，败舍湿蜗寻。
骑省惊衰飒，荆州叹滞淫。
恨饶经暑扇，冷入补衣针。
懒学书高阁，驱愁酒细斟。
离忧殊未阕，怅望一长吟。

官居苦岑寂，容易过花时。
绿暗野初秀，红乾风更吹。
燕游心未展，归去意犹迟。
浩荡云山外，新诗寄我思。

野笋空阶短，蒲芽出水齐。
柳垂萦鹊重，花袅带蜂低。
桑弱蚕登箔，池晴燕啄泥。
官闲无事役，地僻断招携。
目极榛芜地，心伤桃李蹊。
萎花辞雨泣，幽鸟别春啼。
白发惊身老，高楼对日西。
运逢诗将健，路入醉乡迷。
烧醑倾新腊，轻罗换旧裾。
香纨裁暑扇，密幄彻寒闺。
乔木阴垂屋，清渠冷接溪。
惜芳幽閟{圭鸟}，催梦怨黄鹂。
高会思前日，酣歌到晓鸡。
驾羊君自幼，倚玉我惭黳。
谁解藏车辖，归来信马蹄。
还家门寂寂，过雨草萋萋。
气合非容易，官拘坐阻睽。
孤吟唯酒对，愁立见乌栖。
学懒因循过，诗成取次题。
相思不可望，烟霭暮凄凄。

潇洒倪夫子，新城面北堂。
庭前无狱讼，客至有壶觞。
昼静尘埃绝，春余花草香。
为君题素壁，容我醉中狂。

后院人稀到，荒池半是苔。
好花随地有，幽鸟自山来。
靡靡香草合，阴阴夏木催。
昭亭有佳色，每至不容回。

何日离燕碛，来投江上洲。
高鸣云际夜，冷度雨中秋。
缯缴远须避，稻粱寒未收。
春风归翼便，容易一冬留。

交友不在眼，逢君怀抱开。
主人容客醉，樽酒犯寒来。
老境侵霜鬓，羁愁付酒杯。
身闲不易得，相与且徘徊。

楚望迷千里，孤城草树浓。
凭临点衣雨，容易落花风。
人事年年改，风光处处同。
未能忘出处，徙倚更书空。

图书陈秘奥，樽俎肆雍容。
玉殿朝回客，蓬山深处峰。
探囊图轴旧，题壁姓名重。
盛世年年事，新篇莫厌供。

川舟真有待，勿叹滞塘坳。
自古荆榛地，岂容鸾凤巢。
君才宜柱石，我志老衡茅。
从此延风月，新诗与细嘲。

重入修门一见春，衰容仍是卧漳滨。
归来未解累囚服，挥去真同下坂轮。
痛饮久无连夜醉，白头何啻二毛新。
□□□□□□□，□□□□□□□。

畏途戒十一，饮食玩死地。
防患迷轻重，达者笑不智。
古人慎寝食，爱生良有待。
从来天下图，不易无名指。
甘飧冒物禁，中夕得颠沛。
坐令妻孥忧，惫腹委如带。
赖知仙圣术，杳杳存一气。
船轻晓眠足，扣齿无余滞。
艰难众所虞，君子谨容易。
永怀青精饭，聊欲屏俗嗜。

秋云晦清晓，密雨散回风。
修然有嘉思，盥栉临青铜。
扫地静如眼，妙香散浮空。
黄葵丽不骄，幽菊静有容。
无车惊门雀，幽巷连蒿蓬。
老知饮无益，静觉书有功。
晚木多美实，凉风惊候虫。
问津竟何效，真愧圃与农。

谁云世不容吾道，自是穷常逐我曹。
未能下帷授老子，且复痛饮读离骚。
雨多园圃一惨淡，秋霁山川开泬寥。
裹饭送君吾岂敢，黄云{禾巴}䅉连东皋。

上合井泉甘若醴，蓬山点茶竹阴底。
庚伏恩容午课休，宫殿初凉朝雨洗。
身闲出饮官不嗔，日长睡足长精神。
未惭便作蠹鱼老，拔毛济世知何人。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

城南远人迹，虫响最先秋。
河汉横疑近，星辰烂不收。
露浓枝上月，风驶苑中筹。
下直身田野，相忘世马牛。
市声城郭夜，遥色草茅幽。
寂莫容还往，文章得献酬。
天依阊阖转，斗直未央留。
清洛东输海，夷门北拱州。
寒灯知苦织，浊酒识穷愁。
饱食容高议，苍颜愧薄游。
黑貂寒事早，青史素心遒。
附骥容吾钝，黄金试络头。

少年红颜女，敷芬对芳树。
盈盈淡艳妆，清歌杂妙舞。
凝睇倚高楼，桐丝试一谱。
世间知音稀，谁识姱节素。
清贞守幽闺，不作凡子妇。
容华委西山，良人来何暮。
空床思悠悠，明月正当户。

宇宙同无穷，景物各有趣。
心目要领略，未始为细故。
山僧彻障蔽，便得江山助。
远迩入盼睐，左右供指顾。
千容与万态，不约相与遇。
何须更登眺，便可休杖屦。
一览既无余，怀抱良以悟。
欲图无妙笔，欲咏无奇句。
聊为揭佳名，于焉赏心寓。

行人征辔路西东，霜叶翩翩舞乱红。
晓色冥朦溪浸月，阴容黯澹马嘶风。
浮生信若萍随浪，远意徒惊鸟在笼。
万事欲穷须握手，尺书相问愧匆匆。

我爱新安好，新安胜事多。
秋容明远眺，夜响答清歌。
寺映离离叶，城通瑟瑟波。
黄山敌嵩阜，三十六嵯峨。

石崇富贵篯铿寿，潘岳容仪子建才。
但愿东风齐着力，一时吹入我门来。

满坛明月化宫春，千古依依杨柳津。
碧沼不容生俗物，玉毫宁复示俦人。
幽寻已与三玄约，静乐谁知一点亲。
世外清游堪准拟，轮蹄无迹辗香尘。

金鼎玄珠夜半功，纷纷五彩满房中。
只为日月交加合，却被龟蛇取次攻。
乍见容仪方恍惚，久看相貌即朦胧。
殷勤为报阳人道，此个真空不是空。

阿尔多淫上帝嗔，罚为狐兽尾随身。
只言五百年方变，岂谓三千日化神。
雷火不知何处用，犬牙同此作教亲。
冤魔眷属狐狸肖，变化妖容惑几人。

刘晨阮肇事多非，今日凭君子细推。
谩使仙宫由色欲，却将紫府贮奸欺。
洞中清浄难容杂，穴里幽冥易变奇。
大是世人迷不悟，几人丧命为狐狸。

人有金丹可返魂，常流迷道不知吞。
朱禽若启岩前地，白鹿须投海底门。
欲得必先调气马，由来宜急锁心猿。
善男善女寻真诀，莫把形容化土坟。

静坐焚香念念中，念中须见己形容。
生成本藉铅中汞，变化端由火里龙。
二八莫辞频采造，一三还用苦交冲。
此中有路通天去，可把尘踪继赤松。

昔劫因缘今劫会，昨日颜容今日改。
世间沧海尽桑田，慎勿重来呈傀儡。

高挂朝冠返故乡，静延真侣创新堂。
不容闲草依阶砌，已许归云宿栋梁。
爱客定须添酒病，惜春应未减诗狂。
肯同阮巷分南北，松竹交阴隔藓墙。

邱壑未应容谢傅，衮衣行见命周公。

避兵穷岭海，我岂文休孙。
慨彼鸣凤郊，化为逐鹿原。
北吹战尘腥，南接瘴雾昏。
森然一彗孛，敢近六龙暾。
转舟大藤峡，脱死鳄与鼋。
缆袅苍崖树，落日衔未吞。
忽得素书尺，若窥黄裳坤。
招我以隠沦，雉泽遗尘樊。
游心太易初，攟逐万化根。
耿光百世后，乐此不亡存。
宁知虎符下，拥公万旌旛。
英威祖豫州，非心折王敦。
从容谢东山，逆气沮桓温。
自昔国其国，治忽信有源。
岂容社稷镇，端老孤独园。
至人心淑清，一为斯民浑。
胡骑却长啸，晋史徒清言。
武侯挥白羽，亦有军务繁。
要封鲸鲵观，复睹宸极尊。
功成去冥冥，与我俱鸿轩。

避兵穷岭海，我岂文休孙。
慨彼鸣凤郊，化为逐鹿原。
北吹战尘腥，南接瘴雾昏。
森然一彗孛，敢近六龙暾。
转舟大藤峡，脱死鳄与鼋。
缆袅苍崖树，落日衔未吞。
忽得素书尺，若窥黄裳坤。
招我以隠沦，雉泽遗尘樊。
游心太易初，攟逐万化根。
耿光百世后，乐此不亡存。
宁知虎符下，拥公万旌旛。
英威祖豫州，非心折王敦。
从容谢东山，逆气沮桓温。
自昔国其国，治忽信有源。
岂容社稷镇，端老孤独园。
至人心淑清，一为斯民浑。
胡骑却长啸，晋史徒清言。
武侯挥白羽，亦有军务繁。
要封鲸鲵观，复睹宸极尊。
功成去冥冥，与我俱鸿轩。

氤氲蟠巽隅，峥嵘干斗魁。
芜城佳气缅，茂林朱槛开。
竹月静荫扃，松风绿摇杯。
开轩清流度，隠几遥山来。
恪公昔优游，弭节此裴回。
言念平生容，翻然九泉哀。
张老颂赵寝，雍门悲孟台。
歌榭奄凝尘，燕阁郁生苔。
侈靡一转盼，金碧复成埃。
独无不忘者，安用尔为哉。
恪公古遗直，劲气腾九垓。
岂惟甘棠爱，将与故国偕。
传家有元凯，上客尽邹枚。
聊兴胜士想，愧无能赋才。

卫懿恃昌富，乘轩鹤有禄。
贵鹤贱用民，身残国颠覆。
楚子惜名马，终焉葬人腹。
爵封东山松，侯比渭川竹。
时轻官秩紊，辟妄作威福。
无益害有益，褒赏逮禽畜。
所美非美然，恩泽及草木。
或讥将军柏，无乃狃此俗。
曷膺千锺养，曷被三品服。
不为朝廷力，窃号委空谷。
余知将军心，非悦世人目。
千年抱贞操，劲节无屈曲。
不为岁寒凋，守此万仞绿。
天武累此名，冥不知宠辱。
虽不助柏敬，岂意慕轸毂。
吾侪之小人，悟主惟欲速。
盗功仍苟容，岂耻无道谷。
潭潭居紫府，沉沉据华屋。
贪恩谋子孙，占俸及僮仆。
膏肓病天下，天下思食肉。
朝为四辅重，莫作三危逐。
笙箫金谷宴，翣柳北邙哭。
尚方属镂赐，朝服东市戮。
君看古功臣，牖下死为祝。
将军如有心，应哭世愈蹙。
拔萃真不群，虚名岂其欲。
胡不观其旁，满山皆朴樕。

真人造区夏，民瘼傒以苏。
戎衣振不格，力举覆地盂。
桓桓神武威，自信人未孚。
当年群啸聚，剑立犹称孤。
天旋地机转，旷谷吹埙竽。
曈曈东方日，扬光扶桑隅。
文明烛无疆，煌煌中天衢。
曾孙太平君，稽古追唐虞。
求贤用吉士，隠沦来真儒。
股肱协帝躬，腹心怀良图。
庶事正絜矩，嘉言规典谟。
欲将醍醐酪，沾濯疡垢肤。
又虑天下事，学古太殊涂。
众说折圣经，丹青久将渝。
世称渊华者，春秋华实敷。
考之笃诚谌，荧熠皆穿窬。
况复口耳学，擿埴冥索途。
终身不知道，死矣如蟪蛄。
无心时雨化，蠲逖狂狷迂。
法言立定论，章章如璠瑜。
专经务笃实，使士知所趋。
欲皆抱道义，如孔丘之徒。
士各重良贵，岂若乘风凫。
亦有倔彊辈，索足行深涂。
如经风过耳，不美七尺躯。
斯人虽云存，众昧不容诛。
振振文风声，得与帝载俱。
先生住毗陵，才望振国都。
时方尚雕虫，如紫色夺朱。
独专性命学，已与众欲殊。
穷年志专一，立节如仲舒。
几年困礼闱，舆议久已需。
锦衾烂𫄨帷，羁绊縻於菟。
满衣京洛尘，马病仆亦痡。
前年彤庭下，射策关雕弧。
如何扛鼎力，不胜举匹雏。
官卑府参军，知命安呜呼。
青云有伯乐，俯识千里驹。
锋断吹毛羽，气节凌辘轳。
究之性天遗，溟海不可{奭斗}。
遂言黼座前，此材诚楠楰。
方今构大厦，不可同朽株。
嘉言沃宸衷，顿首帝曰俞。
汝其姑试之，育士师东吴。
东州士气懦，劲草惟蓬蒌。
循循教不倦，启发亲持扶。
义方达远迩，来学皆奔驱。
瑞凤止美竹，飞翔鸣高梧。
贤哉师道尊，丘轲居鲁邾。
巍巍数仞墙，深邃不可逾。
宗庙百官富，不见空跿{句}。
三年就傅训，弦诵惟歌歈。
或谓我自然，孰知如蒲卢。
济济榛楛茂，皇州忽云徂。
士民惜其去，夹毂争挽軥。
老叟遮道留，实篚携浆壶。
谓言感恩惠，成我妻与孥。
去矣不忍还，望尘犹懽呼。
尝闻有美玉，不琢邻碔砆。
美质逢利器，欲切惟锟鋘。
子时才力薄，治邑民欢娱。
季路在大国，止可治转输。
古有孟公绰，知宏才有余。
优于赵魏老，不可为大夫。
皇皇鲁圣人，道困将乘桴。
才单敢兼人，道蹇罹罿罦。
先生天与才，贯溟包五湖。
昔否今已亨，天扉有携揄。
行行近清秘，召见延英庐。
一言悟明主，钦哉帝云吁。
朕方在颍邸，乡誉时已怃。
何其数年间，下国犹劬劬。
朕意在教育，如芑生新畬。
往惟教东邦，朝野多美誉。
往矣勤勿怠，洁白相连茹。
或然何其嘉，宿愤得以摅。
上苟膺宠光，不日升朝裾。
待诏金銮殿，著书文石渠。
不见颍阴叟，拖绅腰金鱼。
河湟少年将，五载登台枢。

客梦还松陵，寒江渺烟雨。
异时醉吟地，依然记洲渚。
三高平生欢，仿佛递宾主。
十年扁舟兴，一夕暂容与。
此乐曾未央，覆瓿俄惊鼠。
隙月鉴我帷，破窗风自语。
展转谁晤言，僮隶聊尔汝。
吾生独何事，寤寐仍羁旅。

佳人寓云端，饵霞服灵烟。
举手谢时人，信尔非我缘。
谁令山中瓢，酌此阛阓泉。
舍尔芝兰芗，一染渐余膻。
铅黄强为容，孰竟谓子妍。
眷焉反初素，此道自古然。

蛾眉备百姓，怨女填六宫。
捐躯委崖谷，陨生因尔容。
匹妇多白发，妇怨实无终。

奔腾龙峤麓，深壑断如截。
石栈架寒溪，盘陀卧精铁。
从衡布方楚，片段发文裂。
平如中唐甓，罅密不容泄。
南岩尽奇险，万状森罗列。
或如巨兽蹲，或类巴蛇啮。
哀泉泻飞磴，流沫常喷雪。
山骨静无尘，泓澄碧潭澈。
鱼龙不敢宅，中有千古月。
壮哉天地间，此险讵劳设。
乃知山水心，自欲为胜绝。
我陪胜士游，兹名因不灭。

束发从政事，佩绶曳长裾。
守令有民社，裂地皆分符。
问之尔何由，必曰因业儒。
自致或世赏，因儒升仕涂。
一朝希斗禄，辄与故步殊。
佞夫专媚灶，要路事驰驱。
俗夫抗尘容，勾校迷墨朱。
自谓尚市道，不若效贾区。
何必念故业，易地有蘧庐。
嵩阳敞儒宫，远自唐之卢。
章圣旌隠君，此地构宏居。
崇堂讲遗文，宝楼藏赐书。
赏田逾千亩，负笈昔云趋。
劝农桑使者，利心巧阿谀。
飞书檄大农，鬻此奉时须。
垣墙聚蓬蒿，观殿巢鸢乌。
二纪无人迹，荒榛谁扫除。
桑羊固可烹，县令亦安乎。
今主尚仁政，美利四海敷。
仁贤任阿衡，天地一朝苏。
已责复蠲敛，肉骨生膏腴。
疲民悉按堵，此地尚荒芜。
淮西高夫子，为政多美誉。
百里政肃雍，民不困追胥。
愤彼释老子，遗宫遍山隅。
吾儒一何衰，废迹可嗟吁。
连笺叩洛尹，移文讽使车。
义有子衿耻，功将泮水俱。
兴衰虽在天，此意良可书。
却思鬻此者，于儒与何诛。
又思昔县令，亦昔儒之徒。
兴儒有美意，无忘高大夫。

汝阳使君如孙武，文章绝人喜军旅。
要知谈笑能治兵，戏教红妆乐营女。
白{叠毛}新袍锦臂鞲，条脱挂弓腰白羽。
彩错旌旗照地明，傍花映柳陈部伍。
须臾观者如堵墙，仿佛如临矍相圃。
一人中的万人呼，丝管呶嘈间钲鼓。
臂弓上为使君寿，遍及四筵乐具举。
使君一笑万众喜，堂上酒行堂下舞。
锦段银荷翠玉钿，意气扬扬皆自许。
傥令被甲执蛇矛，恐可横行擒赞普。
大胜吴宫申令严，两队宫娃啼且怖。
阖闾台上呼罢休，将军虽贤亦觕卤。
岂知使君不忘战，聊以戎容娱樽俎。
夕阳卷旗去翩翩，使君要客登画船。
美人不暇别妆洗，战士结束围华筵。
皆疑征南汉将帅，楼船下濑方凯还。
军中不应有女子，偏裨校尉何其儇。
使君湖光照楼观，一碧不辨水与天。
渐看暝色著疏柳，已见白蘋浮暮烟。
银汉斜横北斗淡，明月碧玉疏星联。
舟人罢唱时弄笛，艇子趁鱼行扣舷。
隔浦荧荧见渔火，意中竹篱青旆悬。
虽无荻花与枫叶，全似送客湓江壖。
亟令周娘作新曲，周娘琵琶京洛传。
不惜千呼与万唤，便时转轴仍拨弦。
冯夷阳侯或静听，穹龟大鱼或后先。
且言白傅时落寞，草草会遇仍嫣然。
使君闻名满台阁，虎符熊轼聊周旋。
风流乐事虽可记，皆过孙白二子前。
会看和戎竟先列，铁骑百万临三边。
报功女乐赐二八，粉白黛绿皆婵娟。
青云乞身归旧里，汾城故地依林泉。
琵琶亭中望汝海，无忘饮中今八仙。

昔闻吉梦占罴熊，今见得子如阿戎。
先正举世称至忠，垂庆百世皆万锺。
山川秀气久结融，今复俾君生此雄。
五侯七貂十八公，当有八元为八龙。
愧我尘埃非太真，难使此儿名作温。
劝君大作容驷门，作诗聊代添金盆。

平生不为轻薄游，故亦未作相逢行。
寻常木彊畏犯义，直欲端彦规后生。
有客性不羁，谓我何泥固。
太上立德次立功，痴儿乃为功名悮。
颜回穷冻终何成，东山饿夫适自苦。
君不见白杨依依北邙墓，断碣灭裂碍行路。
髑髅物化今何为，剑钺虽存委为土，痴儿胡为不早悟。
我闻是言笑不顾，抠衣布武出门去。
杳如乘鸾向烟雾，精神流离不自据。
想像仿佛若神遇，果见姣姬拾翠羽。
縠袂障日扬轻素，芙蕖倒影碧波媚，薄云映日光未吐。
冶容异公行，联娟美无度。
惊翩翩，下烟渚。
游翔嫷，将高举。
为怜牵牛久独处，欲解明珰赠交甫。
临行惠我不语意，定驾星𫐌为暮雨。

中秋月，风露凄清光倍洁。
皓气澄霄万象沉，孤光散彩繁星灭。
中秋潮，江海鲸波此日高。
倒卷东溟荡平陆，逆撼九江翻怒涛。
治平初年岁执徐，越王国邸生英儒。
虎腰燕颔岩电目，凤准犀颅冰雪肤。
九天月华为爽气，识照古今窥圣秘。
胸中洞达不容尘，莹似太华无滓濊。
浙江潮头为骏声，名满宇县高峥嵘。
词源落笔波涛动，冯夷阳侯皆震惊。
裕陵求人如不足，搜选群材起岩谷。
网罗英雄至四海，晚获天麟在王族。
除书令上芸香阁，中秘校雠专笔削。
辞荣宁作卿寺僚，外迁肯入诸侯幕。
人嗟官冷久淹回，我知解养王佐才。
圣朝方欲相宗室，黑头作公坐三台。
年年特班谢明主，宝床礼物来傍午。
两军戏伎候掖门，马首迎归入公府。
我虽无能世或取，尚可与君为诏语。

次公不许画麒麟，孝宣妙选知名臣。
拜公之像想风度，乃是云台子颜之文孙。
元丰天子建原庙，玉宇万栋临端门。
累朝名臣俨冠剑，列圣御坐开乾坤。
修廊秘殿锁春色，仿佛音容皆骏奔。
相君相业皆元元，旗常彝鼎定书勋。
仪形在殁侍神考，英气噩噩凝天阍。
嗣皇方思服盛美，欲考辟公观列文。
君传兹图落人世，世人遂得知瑜璠。
吾知袁公固有后，能平楚狱竟无冤。
召公甘棠犹不伐，卫武之德谁能谖。
君不见温公之像满人间，愿广此图令并传。

蚤悟多金累，惟修俭与仁。
考终虽罔愧，直道未容伸。
地想流谦德，天惟赉善人。
昭昭锡繁祉，馀庆在振振。

朅来游汝海，初识鲁公真。
盛德宜蒙祀，英姿俨若神。
典刑虽异代，勋绩在蒸民。
忆昔艰难际，生逢历数屯。
羯胡来蓟漠，戎马度咸秦。
河朔皆朝虏，平原独挺身。
蜡书通帝所，羽檄论邦邻。
许国心无二，孤军气复振。
弟兄同义烈，生死剧酸辛。
已怪酬庸薄，那闻左降频。
江湖销岁月，省闼牾经纶。
相国心多忌，军容愤复伸。
同朝缘妒媢，啖贼俾邅迍。
辄堕奸邪计，刚期跋扈驯。
咥凶令履尾，纳谏为婴鳞。
假手虽云智，挤贤太不仁。
茹毡苏武馁，决眦蔺生嗔。
误问长安使，宁为叛将宾。
一时全大节，千古仰清尘。
缅想神如在，推迁迹已陈。
谋谟存汗简，字画遍苍珉。
论世吾求友，之人德可亲。
讵云黄壤隔，犹胜白头新。
端欲希忠义，常期齿搢绅。
今虽逄圣旦，止愿作良臣。
惟冀尊王室，宁思秉国钧。
傥令冠獬廌，犹可画麒麟。
古寺今如昔，泉扃夜不晨。
何人同李翰，纪事比张巡。
感慨瞻遗像，潸然泪满巾。

青冥联翼鹄，志节傲云机。
凶变家多难，年荒岁愈饥。
运乖生事拙，贫病壮心违。
蚤岁忧虞少，今春弟妹归。
气悲縻骆马，心感动摇徽。
命矣无伤已，时哉叹式微。
自从中夏瘦，半减去年肥。
气槩摩天鸷，文华耀日翚。
饮川容鼹鼠，障日让犁犩。
南亩时躬稼，虚堂昼掩扉。
有秋缘力穑，高节本知几。
路入东城远，人行北道稀。
树头云蔼蔼，草际蝶馡馡。
古岸连樊圃，秋城秀蕨薇。
断洪流滓泞，独木过欹巍。
{禾罢}䅉香纷馥，菰蒲绿映围。
访君非旦旦，相见亦依依。
为问奚为乐，言他复谓譩。
孝思诚辟色，傃隠始深讥。
不见前贤者，何尝虑世非。
浩歌行拾蕙，雩咏浴于沂。
俨雅诚诗社，凄凉近钓矶。
夜阶鸣蟋蟀，秋砌响蛜蝛。
竹坞留残月，林虹带落晖。
龟翻朝露叶，鱼动落莲衣。
诗句时评品，曹刘幸发挥。
鲛人龙颔宝，海客蚌胎玑。
子意将全美，余心久所睎。
众人皆卷舌，高论独其颀。
掩月蟾蜍泣，飞霜蕙草葳。
鲸鱼翻海浊，水碧带鱼飞。
正可夷崧岱，公何愧隠扉。
刚明文豹节，升降二龙旗。
月满星藏彩，霞升燎有辉。
愁魔攻肺腑，危坐复歔欷。

曲玉回辉莹可观，秋冰壁立动涵澜。
每嗟许国酬身晚，忽觉余光照胆寒。
映座未容华表客，整簪空慕鵔鸃冠。
云车一去桥山晚，宝镇于今下古坛。

殊重平生邴曼容，退身能勇自为雄。
盛衰付与枕中梦，福禄犹嗤塞上翁。
松菊渐荒三径合，鹤猿悮怨故山空。
苍苔满地尘凝席，惟有萧萧蕙帐风。

风驾已驰供御品，霜郊未卷喊山旗。
七闽地产犹为宝，两府官高故不遗。
须藉水帘泉胜乳，也容双井白过磁。
东堂退食公宫晚，金鼎新烹欲沁脾。

早讶年年狂士来，每来亭上独徘徊。
山应又喜添知己，去后山容似死灰。

百万防秋去，军容凛将闱。
请排云鸟出，尽猎犬羊归。
老息阴符读，慵便直裰衣。
邓侯多衮兴，时命不予违。

文书汗牛马，栋宇切昭回。
剸玉君曾试，吹竽我亦来。
鉴精真有赖，诗妙不容陪。
只忆归山去，霜畦𣃁芋魁。

一尉东南屈指中，雍容车骑旧儿童。
郎君扇枕家中晚，侍史焚香省户空。
十里浮梁晴卧蝀，一江春水浄磨铜。
三年官满东吴去，为具扁舟破浪风。

江头新晴好天气，江上儿郎櫂船戏。
掉船往来西复东，画桡掠水如飞鸿。
清晨太尉自领客，荡漾幕帟翻春风。
欲标不但与民乐，约束部曲藏军容。
只今浔阳贼围绕，天子耀兵未诛讨。
渠侬幸自惯水战，驾水楼船救江表。
朝廷逡巡领诏书，太尉不日归西枢。
试问兵钤元节制，藉留岁月还何如。

我昔京口居，屡为南山游。
古寺满修竹，平田漫清流。
四升崇邱望，培𪣻见五州。
人生如艺田，要待岁晚收。
内惧寡道力，眇然念前修。
六合不为狭，五亩亦为谋。
何妨傍城邑，心远地自悠。
漕水应潮涨，堂下可遭周。
叶落固有余，柿栗不外求。
生理如此足，岂谢岩谷幽。
奈何不勇决，一毫辄绊留。
余性本拙戆，涉世易悔尤。
微官如涕唾，容易思罢休。
三龙亦驰骋，诗好意则不。

州城西南五里间，如渡巩洛趋秦川。
土囊行尽跨山脊，云涛万顷江掀天。
江南六月黄埃起，岭上行人多暍死。
车声踯躅正烦冤，石缝甘寒冽清泚。
兹山蟠伏信有灵，穷幽访远恨未能。
山农告异指南麓，夜有虹气如长绳。
朝携长镵剃草棘，应手铿然逢钜石。
深藏疑有仙鬼护，完好不受沙土蚀。
十夫募工挽使前，举身汹汹争相传。
置园辉泽被草木，隅坐咫尺生云烟。
自笑年来有师癖，摩挲剔濯穷朝夕。
嵌形空洞出包藏，玉质青温相灵璧。
沙痕洗尽圭角光，卷崖透壑通中旁。
缕分浅黛泫微雨，翠剥苍藓晞朝旸。
我昔扁舟临古汴，千金价市搜寻遍。
兰皋西鏁靳家园，方丈瀛洲眼中见。
君不闻米家砚山入禁中，蕞尔卷石谁为容。
乃知此亦有显晦，万事默默由天公。

翁拥麾幢我为儿，剽闻窃睹皆兵机。
其中袭击不容瞬，飙行电掣犹逶迤。
戎人长驱越大河，天下震惊观阙危。
肉食之谋殊未臧，我愤切骨其谁知。
慨然奏疏金马门，力陈盟赂损国威。
严尤下策尤可笑，晁错上书亦奚为。
道路荆棘初剪除，花如步障吾东之。
八年闭户尺蠖屈，一旦渡关匹马驰。
行行侧身听戎捷，忽闻募士诏遣归。
浓书大墨榜教诏，曰敌悔过今退师。
羽檄向来召貔虎，乃咏出车歌杕杜。
櫜兵销刃兵犹怒，却把鉏犁农歌舞。
君王神武今艺祖，尔如不归污我斧。

我虽养佛胎，未必有仙骨。
如何羽衣人，而亦容我宿。
岱岳若宗社，徂徕隐敌国。
沈沈两山间，真会驾白鹿。
仙子啸清风，玉女佩金箓。
扰扰人间人，悠悠欲五欲。

我见刘颍川，昏困不暇寐。
忽遇便娟儿，白日思寝被。
此头各未白，相逢当有地。
讵惜草草别，但嗟言负意。
是时菊正花，迸散青铅泪。
摇策如骑电，到国何容易。
莱衣媚家府，芳樽延国士。
相知问阿侬，为言只尔耳。

闻道去年大雨雪，今年园林着花迟。
梅已寂寞桃浅深，胶序闭门那得知。
故人南来将二季，屋里衣香生春姿。
黄蜂紫蝶自颠倒，从容却话初别时。
二季未几能许大，我曹讳老宁非痴。
酥酪醍醐俱可口，何但疗我渴与饥。
本朝亦有江金紫，谁道陈留人物衰。

春花擢翠干，秋花披芳丛。
丛花都且闲，天质不为容。
宁谢儿女赏，本自能凄风。
持之奉君子，令德晚更崇。

今年蚕母连万箔，屋边桑叶浑不着。
彷徨何计救戢戢，出弃陌头空涕泣。
前日初眠不敢语，今日贱之如粪土。
不容身老吐一缕，回首室中殊乐苦。
何敢愿天不我与，亦太无情彼蚕母。
芙容锦帐醉新妆，那知有恨如许长。
相公日恋北门乐，迎候马前君莫恶。

今年蚕母连万箔，屋边桑叶浑不着。
彷徨何计救戢戢，出弃陌头空涕泣。
前日初眠不敢语，今日贱之如粪土。
不容身老吐一缕，回首室中殊乐苦。
何敢愿天不我与，亦太无情彼蚕母。
芙容锦帐醉新妆，那知有恨如许长。
相公日恋北门乐，迎候马前君莫恶。

徂岁若飞羽，去矣不可招。
谅积寒暑多，我发觉翛翛。
是身一枯木，引忧自焚烧。
河山再游宦，乡国梦魂劳。
友朋不敢思，得意在本朝。
弟妹天一方，披衣泣中宵。
介拙取如此，罪侮肯相饶。
眷言此邦人，不与我逍遥。
五日无羊俎，十日无鱼庖。
懒我蔬菜惯，妻儿嗔呶呶。
亦有寝食地，肘申瓦叹摇。
政自不容膝，如彼风后巢。
当此仲夏时，何以谢炎歊。
前闻严君平，气和生凉𩙪。
但恐此语欺，古道久可嘲。
平生鄙潘岳，怀县复郁陶。
靖节真吾师，一去何超超。
终期不自堕，赋诗畔牢骚。

西峰掩映东峰明，倏忽起灭令人惊。
九野雨足龙上征，六月正乃会玱珩。
雷电断绝风来轻，鼓倡鼙和铃箫笙。
虹霓舒斾云摇旌，万龙夭矫宿峥嵘。
天门大开仙子迎，不比它邦时雨行。
中天有洞遗珠缨，我昔酌泉探幽清。
尚疑不然今信诚，安得问讯骖骑鲸。
脱去禁令朝玉京，相羊容与俯四瀛。
下呼我友何营营，寒饥暑渴亦已更，胡不同我此长生。

昭陵人物一朝盛，晚有醉翁为拟伦。
譬如群凤粲羽翰，来下千里仪九成。
凤归乐绝天寥寥，人间坠简空垂精。
可但光华开日月，要识忠愤耸幽神。
虎头本是当时客，教子传孙无粟亭。
昼吟夜诵翁文耳，池蛙何容聒正声。
得之不待金错赠，好守门律如时令。
君家此叔定不痴，莫厌家鸡外勤请。

罪斥云一纪，常亦守官箴。
置身江海畔，放言麋鹿岑。
大吏不呵谴，小吏自堪任。
虾菜日异馔，著书敌南金。
岂无二三子，善叩响不沈。
更逢四高士，语妙何愔愔。
俯揽尘土影，仰摅冰玉心。
苦辛虽在昔，菑获实于今。
归榜不忍速，故庐尚可寻。
金闺朝𫐖轕，荃壁梦萧森。
领阔贻尔诮，新贵使我喑。
饥寒一丈室，奔走九秋砧。
长坂马难健，败絮虱易侵。
池西别故旧，税驾雕山阴。
白翟无曩迹，赫连有脱镡。
幸哉廊庙术，勇不夸纵擒。
誓表前日来，父子恩更深。
战士老腐粟，癯儒适懦襟。
羊肥卧沙种，酒美西凉斟。
农武自先烈，五律勤窥临。
礼乐被远俗，三叹斥哇淫。
勉旃不再辱，聊尔容华簪。
敛迹有余愧，难闻弦诵音。
尚喜屋山阿，双泉如鸣琴。
远明桑苎翁，品茶疑未谌。
洞中有仙者，得度人骎骎。
长生非敢望，却粒实所钦。
肠空不贮愁，虑绝发奇祲。
何劳东皋计，即日返幽林。
难忘平昔兴，一为梁甫吟。

山以石得名，土惟山之贼。
如何云此山，土石相充斥。
土上而石下，无良跻有德。
土实最下底，位高忝厥职。
或云三千年，此土化为石。
顽阴不坚阳，如寄暂容迹。
因知造化功，不出纤毫力。
君子自苦辛，小人多羽翼。
念从开辟来，久矣莫变革。
吾其奈此何，唧唧复唧唧。

先生穷著书，宁比近术赦。
天故使之贫，赤手唯书籍。
或者窥残篇，律吕起韶夏。
微意有子传，光烛不邻借。
大臣荐曰才，留守劝征驾。
讲席出正涂，肯以眇跛讶。
生平畎亩心，愿被草木化。
卧龙终佐汉，扪虱聊倚华。
二君独何居，耿耿心中夜。
不悟伊吕间，安容管葛亚。
璞玉讵连城，祇堪双则价。
何事揶揄鬼，疾病寻舋鏬。
井臼每苦烦，药食则不暇。
不药得中医，默符覆器□。
哦诗便无恙，乞酒宴茅舍。
弥荷天地恩，性命永其贳。
饥鹰侍中辈，死矣一饱乍。
顾我与君侯，更愧东山谢。

四明白发船司空，喘息使君如不容。
自尔怕道四明守，问今何人休吓侬。
丹阳丞相苏公子，气和体正如家公。
坐令山水生清思，云南云北挥毫中。
江瑶海扇不入箸，肯以腥醎水驿供。
百家之产归一器，诏下扫除勤耕农。
皇威海外詟蛟蜃，丽人大舶安得通。
元年新政见此守，丞相苏公真有后。
过家上冢问阿兄，四海澄清眼明否。

庚暑既云初，甲运将复浃。
正当相火行，如持溽土□。
炎炽及云霄，烦燠况仆妾。
皇天不胜毒，一日思自惬。
箕毕靡遑舍，巢穴徒更詟。
两脚压嶙峋，风威振巀嶫。
滂沲驱鬼神，庭除觅舟楫。
扶摇百年木，斩馘一瞬捷。
岂容壶蚁蠧，谅搜芥龙厌。
我屋茅何支，彼田禾已躐。
简编恨枯槁，纵横恣涾浥。
泉酌便无情，汤饼谁为馌。
亟欲㧑𫄨绤，从此正经蹀。
矫首凌鹤翔，奋身脱鸢跕。
宁知不亹亹，俄觉复烨烨。
强阴难节制，衰阳易威胁。
蕴隆增几倍，怫郁起重叠。
蝗阵暂侜张，谷根自安贴。
蜩狂噪百尺，鸠惭劳两颊。
我亦闷赋诗，欲语而胆怯。

吴楚江淮接海涛，百龙有职驱鼋鳌。
空中甍桷森然见，天上云霓不得高。
穆穆冕旒严帝制，纷纷牲币自神皋。
不知岳帝从何帝，要是天曹各有曹。
南极祝融炎剑戟，东方太皥却旌旄。
若容羲仲篡羲叔，亦许帝舜囚帝尧。
牛斗吾乡如失位，奎娄鲁野岂専朝。
人间职分已颠倒，愿正天纪尊嶤嶤。

顾陆笔墨森威仪，身后犹为道子师。
欲观道子观顾陆，陆孙定自有天资。
或言苦学龙眠者，不颂世德夸义儿。
肯为俗人落吾笔，王许支公实我知。
倘非从容接笑语，安得生气今如兹。
湖光万丈明珠满，对此佳客申愁眉。

促织复促织，尔实借我职。
语我以诗书，觉我以道德。
胡然久不鸣，似知不如默。
默而如见容，实惟已失则。
不见容而疑，岂不云大惑。
智或神于蓍，梦有不待卜。
秋风日已高，太白光如植。
予岂默默时，杀身徇吾国。

促织复促织，尔实借我职。
语我以诗书，觉我以道德。
胡然久不鸣，似知不如默。
默而如见容，实惟已失则。
不见容而疑，岂不云大惑。
智或神于蓍，梦有不待卜。
秋风日已高，太白光如植。
予岂默默时，杀身徇吾国。

许州秀才周若蒙，星官占罢泪无从。
欧阳公死不过夏，天上文星已告凶。
常秩王回暨姚辟，排斥先儒不少容。
回第曰向窃笑之，问学文章众所同。
识此二事王氏孙，酸枣先生称祖翁。
先生易老净肇乐，晚奏象系明光中。
清净之化浃百年，寡欲爱民自祖宗。
潜仁蓄德流必远，譬如乔岳生寒松。
天之生材弗浪与，不世其美安得雄。
君之积学万石簴，笔力仍关千石钟。
遑遑欲谈谁听此，秋江好渡多柔风。

九死性命存，乃到海陵仓。
海陵何所有，麋鹿昼成行。
多仓多麋鹿，今也恨难忘。
爰从本朝来，人物上国光。
容我迹其间，性之因翺翔。
性之笃忠信，又复能文章。
一世所趋附，在眼独不忙。
困于州县吏，敛翼弗许张。
蹉跎谁识之，心胆空堂堂。
我不自揆者，荐之三府傍。
相公意似顺，众口极雌黄。
我斥不得容，为子增慨慷。
子行群贼中，妻孥道路长。
挂帆扬州湾，闻我病在床。
不寻枉渚来，或谓子不刚。
活我以简策，饱我非稻粱。
告别闽岭去，波浪春风狂。
既欲杀风母，又欲射天狼。
四海俱已震，何处一身藏。
挥泪与之子，关雎哀不伤。
禄山倾社稷，朱泚侮君王。
于今无此孽，但可正皇纲。
文章出号令，忠信被农桑。
之子抱此器，用之斯民康。
吴酸宜勉强，无烦忆粟浆。

九死性命存，乃到海陵仓。
海陵何所有，麋鹿昼成行。
多仓多麋鹿，今也恨难忘。
爰从本朝来，人物上国光。
容我迹其间，性之因翺翔。
性之笃忠信，又复能文章。
一世所趋附，在眼独不忙。
困于州县吏，敛翼弗许张。
蹉跎谁识之，心胆空堂堂。
我不自揆者，荐之三府傍。
相公意似顺，众口极雌黄。
我斥不得容，为子增慨慷。
子行群贼中，妻孥道路长。
挂帆扬州湾，闻我病在床。
不寻枉渚来，或谓子不刚。
活我以简策，饱我非稻粱。
告别闽岭去，波浪春风狂。
既欲杀风母，又欲射天狼。
四海俱已震，何处一身藏。
挥泪与之子，关雎哀不伤。
禄山倾社稷，朱泚侮君王。
于今无此孽，但可正皇纲。
文章出号令，忠信被农桑。
之子抱此器，用之斯民康。
吴酸宜勉强，无烦忆粟浆。

漠漠秋阴好，遥空见故乡。
可堪高叶病，无赖晚花香。
枕静泉声细，帘疏风影长。
肯教容易雨，吟兴动何郎。

校艺来从鲁，闻韶昔在齐。
幸容葭倚树，驩会食甘藜。
礼数延文士，雄豪动武奎。
严凝池上雪，灿烂谷中霓。
喜见双头锦，争求独角犀。
化金思点灶，画酒愿分篦。
气壮如观海，言危拟去梯。
且思竭马力，焉敢效牛蹊。
萧统闻香臭，刘郎善品题。
铅黄方晏集，风雨惜分携。
永遣愁城破，休教眉宇低。
故乡吾自乐，归去逐群鸡。

何事谢玄晖，临峦且怅齐。
想非逢锦绣，应祗见蒿藜。
今日三千牍，昭天十六奎。
煌煌鸣佩璐，灿灿动旌霓。
服众称擒虎，超群许拔犀。
品轻龙尾砚，时様凤头篦。
弃若文公席，危如墨子梯。
只宜驰大路，争可访幽蹊。
我亦惭强韵，君能出巨题。
笑言容委曲，良宴幸招携。
黄菊开应满，清霜压莫低。
谁人倾鲁酒，更复啖韩鸡。

是非真未定，楚客莫咻齐。
侈美珍炰鳖，粗疏鄙饭藜。
评文归藻鉴，得宝应参奎。
萧洒裛尘雨，清明避日霓。
露华鸣老鹤，月魄射灵犀。
儒雅元簪笔，风流且带篦。
辛勤无黑突，腾跃有丹梯。
自顾迷辕驾，焉能识路蹊。
从容金谷集，酬唱汉江题。
好是频徴策，相看便解携。
尘埃随日起，穷悴使人低。
桀犬惊尧犬，家鸡笑野鸡。

驱驰疲朔马，邂逅见吴僧。
便觉秋容净，弥怜客恨澄。
青山寻旧赏，白社语新灯。
他日扁舟去，侬家一笑能。

当世容谗贼，他年奈我何。
文编兴旧学，诗价重东坡。
木檞开能几，子规啼漫多。
罗池碑字灭，犹解彻庭莎。

欲谈无应莫吾容，悔不居身可否中。
尽日小斋何所乐，芭蕉宜雨竹宜风。

于越茫茫羁旅久，函秦落落笑谈中。
曲江烟月新春梦，寒食人家故国风。
此际一樽曾邂逅，他时相见更从容。
丈人笔力知强健，何事书来不吐虹。

汾阳勋业重彤卢，凉霍同封不世模。
贫士岂知燕玉暖，幽眠莫共腻香疏。
从容耻与石为弟，寤寐欣逢仙降书。
若是双流参六贵，锦围绣被又焉如。

旅梦何为喜别嵩，移云当日自栽松。
公孙勋业忽垂意，逋客烟霞岂不容。
笑语若同游下泽，鸡豚亦共卧高舂。
莫夸有力先归去，恐愧朝蝉与暮虹。

贯日白虹可奈何，书生容易笑荆轲。
美新伾党临遗冢，惭愧绝无狐兔过。

平生心迹笑元龙，今日城边比蔡邕。
岂是白头著书地，聊当涕泣自从容。

白头关塞走匆匆，曾玷山公启事中。
妙论微言思落日，荒山穷谷梦悲风。
八哀欲赋嗟无语，三径宜归恨未容。
却愿扫除西域去，预羞麟阁画邉功。

果公消息太茫然，六尺堂堂只眼前。
斗极新春年八十，烟霄故国路三千。
毎惭鉴薄朝多语，待学情亡夜不眠。
此世难期再相见，试容抒思序真诠。

匆匆中夜辔，候馆若为容。
山转时藏月，河分不割风。
凭谁能警梦，总自解书空。
省内吾难倚，诗书更使慵。

去年过却京尘里，今日无烦叹白头。
且喜归来收客梦，何妨无酒破春愁。
闲鸣庭树鸟声乐，远使疏泉山影浮。
晚得花开逢岁闰，可容结侣到丹丘。

绿阴飞雨作秋容，衰病呻吟高枕中。
何事公孙健骑马，黄金帯客好相从。

留君谈笑且从容，白发红尘阿那中。
踉跄行藏莫相笑，枯鱼垂泪恨无从。

何妨少日不能容，讵玷山公启事中。
庭下秋风收不得，欲雕琼树未听从。

悦己曾增巧笑容，舞鸾归歇鉴花中。
人间遇乐便作乐，何用行军问所从。

行乐洛城为第一，暂劳使节持还家。
桥头铺遍中秋月，楼上吹残九日花。
谁听高谈擒虎豹，且容浊酒傲烟霞。
从君一笑知无分，短髪长途倍叹嗟。

河滣依棹得风期，秦树湘云枉梦思。
也好归来君富贵，未容言语我悲伤。

辟谷终无术，求田早自慵。
病能添旅思，雨善起秋容。
本色官犹阻，非时好孰从。
封侯如可觅，要自愧长公。

神州锺鼓浃年丰，灯熖红绵照景龙。
况有玉楚荣广内，不劳金甲老边封。
同云出洞如人意，孤宦临岐敛病容。
何事儒先诗思苦，欲抛万卷作三农。

十遇荒饥一遇丰，人间不见壁间龙。
既悭雨泽空仓厄，仍广车舆小子封。
俗吏教条徒自愧，滮池云物幸相容。
怪来不与秦湫诅，应许多藏汉大农。

人人讲德自元丰，何处荀家有八龙。
白羽不施宁洗甲，赤云常见预乾封。
无烦禾黍如茨稼，自足鹓鸾琢玉容。
稽首宝香通列毕，倾心御籴走良农。

何人醉酒在新丰，暮雪琼飞骖玉龙。
云借威棱如直指，风排倾倚似斜封。
堂堂不及侏儒饱，烈烈徒多憔悴容。
久负梁园能赋客，且遵汉诏善勤农。

乐只康州得娄丰，鼓箫欣喜有池龙。
鱼由米穴多争出，泥在函关广费封。
镇玉无时非北渚，磨圭在处是南容。
胡然最爱田畴事，即日归休学老农。

一舍终朝得自容，强如平昔慰途穷。
炉心捜火分香烬，砚首融冰护笔锋。
愁极偶逢醽醁酒，梦回犹待景阳锺。
庙堂未肯图兴复，四海九州思会同。

同时先后避风尘，异县相看意更亲。
不武可知难陷阵，片文安得易容身。
游兵去喜添新恨，燕子来惊问故人。
何处有诗能自胜，赖君揖客赏阳春。

流落归来少故人，婆娑白发强容身。
雷霆能断王敦首，宇宙犹多庾亮尘。
以国与盟非所志，在边不战岂其仁。
兼资文武唯高子，谁识中原有虎臣。

自喜白髯翁，深居看岁穷。
雪迷石岭上，月在草堂中。
樵客晓来市，田家夜半舂。
岂期胡骑到，无地得相容。

井臼无供戢羽贫，未知何地老容身。
更无一卷文书在，七录家藏许卜邻。

长江无月令，氛祲日胚胎。
北阙望不见，东风呼弗来。
后皇本图治，上帝肯遗才。
为问缙绅士，何容赋七哀。

四顾荒荒孰我容，百为深省亦何从。
江山风雨愁皆满，天地波涛恨未穷。
宁使衰容添白发，难将世态入青嵩。
飘然已作东游计，康乐翻经待厥终。

四顾荒荒孰我容，百为深省亦何从。
江山风雨愁皆满，天地波涛恨未穷。
宁使衰容添白发，难将世态入青嵩。
飘然已作东游计，康乐翻经待厥终。

妙句之来墨妙同，信知吾道未全穷。
岂容短棹千年恨，不贮长江五月风。
眷恋孔鸾嗟叹外，磨研胶漆笑歌中。
为予留取沧浪道，使挈儿童学钓翁。

羁离已三岁，几处幸容身。
有梦延秋雨，无言问战尘。
伤今多难日，忆我太平人。
雨露随行在，公卿几番新。

药裹白头翁，孜孜离乱中。
道从前日证，愁与昔年空。
食足思同饱，时危耻自容。
愿将经济策，上疏大明宫。

咄这枯槁形容，平生太煞揭斗。
电光石火之机，两舌一还无口。
真截根源不肯谈，爱引禅徒荒艸走。

白云深处路难通，拟问踪由已涉功。
挂角羚羊无影迹，从容还落正偏中。

黄山之巅百尺松，虬枝偃盖连群峰。
山神守护魑魅避，道人剪伐天为容。
扪崖踸踔篝火远，绝壁晻霭凝烟浓。
玄霜霏霏玉杵下，捕麋煮角当严冬。
阴房风日不可到，律琯吹尽灰无踪。
小书细字著名姓，黄金照耀图双龙。
守臣再拜选进日，九关有诏开重重。
老儒偶得实天幸，千金更买无由逢。
上人澹泊何所好，工书草隶如飞蓬。
苦来求我惜不得，一酬十载相过从。
君不见玉堂词人紫垣客，拜赐舞蹈黄罗封。
长安纸价犹未贵，江南江北山皆童。

金盘满贮华清水，看浴兰芽玉雪容。
自是迺翁怀直道，还为健妇有家风。
树从此日栽成后，酒到他年酿熟中。
剩买嫁资挥百万，不悉婚与贵人通。

先生骨老劲如松，柴米辛勤只自供。
每笑燃萁何太急，应怜舂粟不相容。
虽能有弟同斯乐，忍使在儿继此踪。
已约伯兄同卜筑，连墙投老愿相从。

中令有清德，风流二百年。
举家惟食粥，绝口不言钱。
里闬容吾老，庭闱赖汝贤。
陶丘过范蠡，莫泛五湖船。

惯习儿童喜，从容父老懽。
桔橰看俯仰，稼穑愧艰难。
荷叶生池岸，蒲萄落井干。
求田如得此，当为驻征鞍。

败叶扫还飞，秋容肃粉闱。
青钱如已选，白璧会须归。
燕坐书横案，孤吟月满衣。
还同潘散骑，鱼鸟性都违。

古人往矣名空存，尔来冠带谁其伦。
语言渊骞行跖𫏋，俯仰不愧何缤纷。
先生道义完且洁，去彼取此非今人。
事亲不但彩衣戏，刻木省定长悲辛。
抛官却扫醉经史，胸中宁复留纤尘。
履穿袍敝突不墨，辞币与粟甘清贫。
自从秀髪到白首，造次于是如一晨。
当知有昊悯浇散，先生故出援斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什数百计，覃思成诵惊余神。
恍如听乐周太庙，黄锺大吕皦且纯。
又如典瑞出圭璧，璀璨满目非玞珉。
伟哉固足信万一，仿佛相见容彬彬。
吾皇图治急遗逸，空谷相望推蒲轮。
先生高卧焉得遂，细扎匪日颁严闉。
奈何缰锁脱无计，洒扫犹阻致此身。
愿言师法不少懈，庶几有立逃湮沦。

滔天洚水非凡灾，平地汹汹生风雷。
帝尧哀民作鱼鳖，咨禹平之时懋哉。
未暇雍容堂陛上，和羮以尔为盐梅。
禹知休戚系予手，汲汲岂获怜婴孩。
疏凿高低捐四海，校量势力天须回。
尔时菏泽次第及，导引一股从东来。
就中不独豫州利，八荒赖以川原开。
农桑处处酬愿欲，鸟兽蹄迹还蓬莱。
此泽虽微与有力，掲之载籍悬星魁。
禹归上天已万祀，遗利犹今分九垓。
帝里虎士不知数，朝昏待哺张其腮。
转输粟布自东部，浃日何啻浮千桅。
始知寸胶无足用，安危须仗经纶才。
君不见黄河泛滥金堤摧，縻费皇家几亿财。
华衣肉食皆妙选，年年议论喧中台。

山河融结皆奇状，此丘之形谁与创。
一成为敦再为陶，二帝昌时已询访。
至今禹贡名字存，气势仍容菏泽傍。
普天率土此其中，杂遝舟车来四向。
分茅开国南面尊，屡致千金谢齐相。
尔来日月几春冬，兴废相寻人物上。
纷纷万事已尘埃，此丘迤逦初无恙。
平生苦死嗜登临，准拟携笻事疏放。
冷云寒日满荆榛，蕞尔令人重凄怆。
会须东走泰山颠，纵目乾坤更何障。

后悔宁可追，称误岂容数。
试观古来人，何以为先觉。
一日三省躬，此事在力学。
年光捷霜蹄，我心羞龌龊。

豫章控江南，山高水沄沄。
锺此千里秀，君家贤弟昆。
文采映诸父，鸾凤争腾骞。
伯氏晚相遇，许我游其藩。
聪明置不用，道术臻忘言。
妥然稠人中，容貌白玉温。
求之古君子，端若李仲元。
一尉聊尔耳，谁识君所存。
霜风惨黄叶，雪雨埋朝暾。
柴车竟行哉，我心忧聋昏。

无双蔼嘉誉，夫子真黄香。
磥砢傲松桧，人间自炎凉。
平生翰墨中，赤增戏萧娘。
颍川今何时，鼓翼端来翔。
西湖谢尘土，危楼更斜阳。
幽期得高士，一笑歌沧浪。
新诗落圭璧，岂异连城偿。
胡为独缰锁，不作逢潇湘。
杖屦行清秋，从容酬所望。

落笔文章真宋玉，八面纵横欺炙毂。
潜藏头角卧南阳，刖足岂是王骀辱。
每嗟愚贾谩操金，他日辛勤只书簏。
丈夫事业会惊人，谁知范叔成张禄。
相逢怜我再虀盐，不羡高门厌粱肉。
追惟吴国旧时踪，山澹晴烟水输渌。
几年嵇阮作参商，漠漠茂林空自竹。
懽然一笑换凄凉，端遇牛公容杜牧。
尔来日月更中天，未应寂寞餐秋菊。

策府名卿厌鸣玉，朅来南阳朱两毂。
胸中云梦吞八九，终然不贮闲荣辱。
坐令政事邈前人，容易端如探筐簏。
去年持刃今扶犁，所至熙熙丰谷禄。
华堂梦断燕丝簧，笑谓邹枚不如肉。
公虽饮少客自醉，但见银缾倒轻渌。
明明天子正搜贤，真贤继踵还符竹。
勋劳矧已疏屏风，八命难淹一州牧。
愿公快向百花洲，更集宾僚勤把菊。

勿叹卞和犹抱玉，勿嘲扬雄未丹毂。
由来识拔须待时，厄穷不是男儿辱。
相逢相别竟匆匆，赖有好诗藏敝簏。
居然成诵想英标，杀马无因愧持禄。
还家青镜览形容，鞍上岂徒消髀肉。
故人要我泛西湖，万顷弥漫浸天渌。
坐中寂寞欠车公，只应冒雪歌黄竹。
从今尘榻扫南窗，日俟高车起耕牧。
悬知乐事与众分，把盏追论灯下菊。

豪商破浪随东风，辘轳相继沧溟中。
回环极目渺无际，万石之载裁飘蓬。
一朝六鶂不得进，十舟八九成虚空。
一舟邂逅脱鱼腹，开帆岂暇论西东。
大明出没夜复旦，何许清越鸣晨钟。
舟人侧耳正惊喜，忽瞻水际排奇峰。
落帆沉矴泊古岸，介然荒径云间通。
鄞川书生托舟尾，见之踊跃追猿狨。
扶疏怪木进十里，突兀古院题天宫。
入门长廊转寂寂，堂上高拱厖眉翁。
左右侍立满三百，谈玄演义声玲珑。
相逢问劳悯流落，旋启虚室栖行踪。
纷纷袍布欺腊雪，独此锦帐朝霞红。
黄金白玉荐丰馔，药苗蔬甲青茸茸。
主翁自言避巢寇，朅来不与中原同。
于今天子果谁氏，语罢默默如盲聋。
日遣二子共游处，因得细诘开冥蒙。
皆云我辈号处士，名字非列神仙宗。
三等三百奉一主，上等第一裴休公。
提携峻陟几千丈，笑秦亭上聊从容。
秦皇可笑笑不已，声撼亭角摧穹隆。
徐福曼倩亦何在，前后石壁犹房栊。
举头指似蓬莱岛，霜雪直上磨苍穹。
波涛作势撞山脚，鲁有神圣躬磨砻。
欲令异物知所畏，周遭水面盘蛟龙。
书生名利浃肌骨，尘念日久生心胸。
老翁照见辄微笑，血盆再入宁易攻。
蓬莱有路尔常睹，此别旷劫无由逢。
吾今舟楫助尔往，尔其登览庶可穷。
日轮迎晓傍山出，水声先沸惊寷窿。
赤光散合动天地，顷刻气候分春冬。
高低殿角屹相向，一一镌凿非人工。
穷晨不复值仙子，卿云瑞雾空蒙茏。
询之处士盖有谓，近世人迹几相重。
鸾骖鹤驭厌凡肉，矫然远举归鸿蒙。
先生吕翁独于此，一年三四眠松风。
书生尘念竟不断，主翁但问何所供。
人参如人更长大，愿乞数本扶疲癃。
翁言此物有神护，特经海道须罹凶。
良金美玉亦至宝，尔诚欲之吾当从。
殷勤教告岂一事，尤戒卧语详初终。
楞严秘密偈四句，奉以周旋宜恪恭。
书生再拜起沉矴，转盼已入鄞州封。
还家妻子久黄壌，单形只影反匆匆。
却思投翁事清净，天南天北惟飞鸿。
茫然进退真捕景，一生颠倒终狂童。
君不见秦皇汉武操利势，自许神仙力能致。
海边方士日从横，毕竟千非无一是。
书生径步蓬莱巅，况乃天人勤指示。
若为名宦苦死坚，失脚青云坠平地。
仙兮仙兮一何异，求不求兮两莫遂。
我虽忘情亦欷歔，仲尼之门非所议，率然作诗纪其事。

闽中男子多儒衣，龙骧虎视惟四夔。
门前蓬藋老风雨，籍籍声名天下驰。
尔来半作古人去，亦或霜鬓甘伏雌。
独随日月上星斗，即今先生侍丹墀。
先生胸次真武库，无所不有世莫窥。
早年剖符勤抚字，晚年赐环妙论思。
朝廷远览得治本，务先长育英豪姿。
凌云大厦岂一木，要在钜细皆其宜。
先生彬彬掲模楷，仰膺帝可端为师。
鸾飞鳯举遍台阁，辟雍祭酒终不移。
下帷庄坐对沉燎，诸生自耻専浮词。
斯文与天共澄霁，肃驾圣域无多岐。
他时合抱挽梁栋，论功较德谁高卑。
先生胡不长风宪，豺狼在念略狐狸。
坐令饮恨深发喜，簪缨无复藏奸欺。
先生胡不同翰墨，形容尧仁晓天涯。
鲁官典诰从此复，大哉王言非寄私。
先生胡不秉枢极，以道揆事如蓍龟。
河防民役有定论，简拔贤俊去嫌疑。
吏员一一底乃绩，二虏拜手受指㧑。
东西南北几万里，匹夫匹妇违寒饥。
人言太平亦无象，但见父老同儿嬉。
胡为五湖入清梦，忽焉幽兴落武夷。
千钧一发谁挽得，径约赤松歌紫芝。
长安车马竞回首，颇似巨源辞位时。
通德高门想如昨，溪风旦暮犹有期。
冷然杖屦远俗物，此心惟许江鸥知。
巍巍北辰拱天子，还淳直欲跻皇羲。
人才未登常侧席，鹤书毎毎空山茨。
金瓯况复旧名氏，只恐先生难自怡。

岩廊未旋归，故国聊自晦。
尘表澹崧高，胸中妙天对。
丰年随政还，嘉雪遍境内。
从容陟九层，指顾纷百态。
经纶动初心，枯槁入长慨。
虽陈北海樽，终念东皋耒。
只应沙路干，依前符帝赉。

鼻端漫故蝇，心与天地远。
声容天地前，长似西湖晚。
判合亦何常，从古车轮转。
君不见儒衣壌壌趋白头，几人管鲍情相收。
我岂季子难之邹，行矣同听黄栗留。

争携懃意烹春风，终焉臧谷同一踪。
莫言不落第二月，须知所好非真龙。
窃香安得青琐趣，效𪾸颇惭西子容。
此言虽小有大喻，冯君转达裨时雍。

凤园佳人孤凤起，草木无光春披靡。
红亭碧沼政高深，借问何由驻双履。
王涂开泰日月中，玉堂仙翁是知已。
瀛洲蓬岛未横飞，且向籍田聊尔耳。
北道仲容休说贫，东山太白谁比拟。
云汀荷芰供远凉，遶砌青青更兰芷。
丞相上马台阁空，长鞭往往城南指。
君身虽不作羊膻，自然尘表门如蚁。
清谈秀句得豪英，合抱他年郁松梓。
要须万口一同声，文恪风流今有子。

秋容未觉成萧飒，修竹疏桐阴四匝。
先生归驾挟西风，堕我南堂似凋叶。
对床邀月入高谈，梦想从来谢三接。
是非火作正炎空，忍与纷纷竞牙颊。
莫欺鸥鸟不知人，须信天机在眉睫。
妙哉托处无何乡，一念能回百千劫。
君诚有意涉其流，请为安行具舟楫。

从容白露前，转盼一岁隔。
念我方促装，夫君复来客。
疏篁生晚音，霁月澹秋色。
此会岂易谐，未用询长陌。

使君出吾乡，门墙扫尘务。
诸生拥经来，翕然影响赴。
维时夫子贤，独入青眼顾。
河南拔贾生，千载一高步。
尔来十五年，终然阻鹓鹭。
如星不丽天，而乃西南雨。
晚逢使君车，亦复此邦驻。
从容平生欢，万事散朝雾。
江山飞雪霜，冉冉岁云暮。
我来踵规模，夫子故长路。
使君有高情，肃以豆觞寓。
宾僚集清夜，健笔落佳句。
行矣勿稽迟，青云答知遇。

龙凤小团分禁户，往往称珍减前语。
元丰天子妙风雷，万古埃尘洒新雨。
壑源春贡识此心，不比豫州常枲纻。
卿云密密拥蜿蜒，御府仅能千百数。
匪颁台阁裁几人，恩逐味增沦骨髓。
帝乡仙去鼎湖空，井閟合门犹玉乳。
龙髯虽在龙莫形，只有云留瑞民伍。
叶家所得最非常，好事殷勤始容取。
故人分赠不遐遗，怜我哀摧病方愈。
莆阳英爽杳难攀，品目纵横谁捍御。
仰惟笔削到茶经，亟以将诚归许与。
诗来寒谷歘然春，坐觉辉光满禾黍。

韩范天下贤，褒贬不妄出。
舌端有春秋，所与惟其实。
一举十五丧，富贵所难必。
公孙贱且贫，兹事乃能毕。
心追古人高，迹付今人述。
二老首形容，昭劝无终日。
伊予特后闻，叹恨颇自失。
东望天山平，风松正萧瑟。

男儿数偶奇，不必苦嗟咨。
颜子犹箪食，荘生亦布衣。
百年容易老，万卷卒难窥。
致力宜为者，腾骧自有时。

刘郎爽气晓霜晴，阳子高怀宝鉴明。
虽幸竹林容入会，每惭布鼓独无声。
一杯葵藿真佳趣，五鼎牛羊谩宰生。
廊庙他年调爕手，不妨潜室且和羮。

万卷藏书肯自闲，沉涵圣道欲晞颜。
片心既与人寰远，逸驾宁容俗士攀。
嗟我曳裾胶扰处，荷君置榻寂寥间。
藜羮玉麈清何限，每到斜阳不忍还。

诗成七步有家风，底事淹留岁已穷。
应笑枚皋太容易，欲令句似长卿工。

使星明处是天河，习习轻飚生芰荷。
自有芝兰随后乘，更容簪履侍鸣珂。
未甘城鼓促清赏，聊与汀鸥分素波。
异日定应如此少，云雷行欲起龙梭。

置榻初相得，膏车忽起行。
秋风无限事，麦酒不胜情。
原宪何曾病，丘明竟有声。
从容湖上语，他日看功成。

炼石曾闻补就天，如何淫雨尚绵绵。
只应知我班荆意，欲使从容夫子前。

骥尾曾容蹑后尘，柳花榆荚古河滨。
天衢事业已腾世，山驿诗篇知几春。
梅萼故应如异日，风骚仍得慰幽人。
须知犹是枯株在，早晚吹嘘近紫宸。

汉江汹汹不知休，江上谯门鼓角秋。
匹马崎岖随国事，同心邂逅得儒流。
何妨蟋蟀床头急，况是芭蕉雨脚收。
别乘端容共萧散，从今相与傲浮丘。

风尘作恶败清游，杖履无光久自羞。
约我晚来寻小艇，与君愁破对高楼。
山分远翠凝衣重，月借澄辉扑水浮。
不是严城不容与，径随双鹤宿沧州。

故人知我久忘情，不假苞苴远寄诚。
金范晬容窥往制，丝传流水得遗声。
邻鸡破晓炉边静，霜月储清席上横。
香散曲终谁会意，与君相望一高城。

天宇梅边静，春光破蚁封。
岭云犹过雁，冰浪欲飞龙。
玉镫随新约，茅檐祗故容。
何当卷书去，相与豁尘胸。

姑射冰肌不黄土，洛阳玉容更青春。
嗅风影日了无语，知我此心能几人。

诚意通群祀，朝来忽已飘。
六花纷汗漫，千里入均调。
赵璧光凌日，隋珠暗掷宵。
老农愁自判，稚子喜来娇。
化育知难诘，形容岂易描。
白盐聊比拟，黄竹谩讴谣。
谈柄迷修麈，朝衣夺素貂。
丰穰归嗣岁，收拾谢枯樵。
浅露先生履，深齐惠可腰。
思添韦应物，狂助盖寛饶。
民食逃艰粒，宸心定解焦。
楼高天构玉，池迥地疏瑶。
爽韵陪松桧，严声陋鼓箫。
亡羊空道路，失鹤但云霄。
抚运年将往，侵人鬓欲凋。
题舆真健笔，险句压寒绡。
重愧非名士，兹焉缀下寮。
主宾参沔渡，杖履集山椒。
故事梁园在，风流楚国遥。
琼瑰争报复，宇宙一漂摇。
莫讶春来晚，春来待此消。

荆山汉水雪边春，满眼风流见古人。
领略此心谁与尽，从容高义势难亲。
静摇庵影竹如昨，清弄池光梅欲新。
知子相忘忘未得，禅床推倒就车轮。

藏拙堂深不浪开，夜光容我卷书来。
梅花傲雪初无语，斗柄催春忽自回。

万死犹轻罪有余，恩容循省但流居。
潇湘二水相逢处，无复波涛今自如。

钟铭勋业今何在，土偶形容尚俨然。
惟有老僧心不改，殷勤歌呗作三年。

平乐舂陵地接连，岭南岭北异风烟。
罪分轻重当如此，坐阻声容空自怜。
天上恩书来有日，湖边归路约同船。
东门取醉邻居耳，已办金鱼当酒钱。

莫把形骸碍此心，此心真体杳难寻。
太虚仅此一沤发，方寸能容万象沉。
无佛无人谁是我，不来不去妙常今。
更须知有全提在，拄杖从横云雾深。

道人新自象州来，殿院从容得屡陪。
坐上拆书归有日，愁容忽作笑颜开。

道人新自象州来，殿院从容得屡陪。
坐上拆书归有日，愁容忽作笑颜开。

王质烂柯事，传闻不在疑。
百年容易客，一局等闲棋。
此著有谁见，无言祇自知。
石桥南畔路，依旧日斜晖。

天晚雨初霁，隔溪闻碓舂。
山僧归夜月，幽鸟落长松。
风静砧声急，花欹露气重。
良宵思沅芷，尊酒话从容。

芳袍麟殿赐蒲茸，道胜年来谒慵。
贝叶罢翻双凤阙，石房归掩五芝峰。
朝贤远乞裁诗稿，海客争传出定容。
后代何人续僧史，好将安远比高踪。

五马雍容出镇时，都人争看好风仪。
文章一代喧高价，忠直三朝受圣知。
帐下军容生剑戟，门前行色拥旌旗。
云笼古戍黄榆暗，雪满长郊白草衰。
出去暂开貔虎幕，归来须占凤皇池。
鬓间未有一茎白，陶铸苍生固不迟。

五马雍容出镇时，都人争看好风仪。
文章一代喧高价，忠直三朝受圣知。
帐下军容生剑戟，门前行色拥旌旗。
云笼古戍黄榆暗，雪满长郊白草衰。
出去暂开貔虎幕，归来须占凤皇池。
鬓间未有一茎白，陶铸苍生固不迟。

鬓发尽皤然，眉分白雪鲜。
周遮延客话，伛偻抱孙怜。
无病常供粥，非寒亦衣绵。
假温衾拥背，借力仗搘肩。
貌比三峰客，年过四皓仙。
唤方离枕上，扶始到门前。
毎爱烹山茗，常嫌饤石莲。
耳聋如塞纩，眼暗似笼烟。
宴坐羸凭几，乘骑困亸鞭。
头摇如转旋，唇动若抽牵。
骨冷愁离火，牙疼怯漱泉。
形骸将就木，嚢槖尚贪钱。
胶睫干眵缀，黏髭冷涕悬。
披裘腰懒系，濯手袖慵揎。
抬举衣频唤，扶持药屡煎。
坐多茵易破，行少履难穿。
喜婢裁裙布，嗔妻买粉钿。
房教深下幕，床遣厚铺毡。
琴听怜三乐，图张笑七贤。
看嫌经字小，敲磬喜声圆。
食罢羹流袂，杯余酒带涎。
乐来须遣罢，医到久相延。
裹帽纵横掠，梳头取次纒。
长吁思往事，多感听哀弦。
气注腰还重，风牵口便偏。
墓松先遣种，志石预教镌。
客到惟求药，僧来忽问禅。
养茶悬灶壁，晒艾曝檐椽。
怒仆空睁眼，嗔儿谩握拳。
心惊嫌蹴踘，脚软怕秋千。
局缩同寒狖，摧豗似饱鸢。
观瞻多目眩，牵动即头旋。
女嫁求红烛，男婚乞彩笺。
已闻捐几杖，宁更佩韦弦。
宾客身非与，儿孙事已传。
养和屏作伴，如意拂相连。
久弃登山屐，惟存负郭田。
呻吟朝不乐，展转夜无眠。
呼稚临床畔，看书就枕边。
冷疑怀贮水，虚讶耳闻蝉。
束帛非无分，安车信有缘。
伏生甘坐末，绛老让行先。
拘急将风夜，昏沈欲雨天。
鸡皮尘渐渍，𫠜齿食频填。
毎忆居郎署，常思钓渭川。
喜逢迎佛会，羞赴赏花筵。
径狭容移槛，阶危索减砖。
好生焚鸟网，恶杀拆渔船。
既感桑榆日，常嗟蒲柳年。
长思当弱冠，悔不剩狂颠。

元白旧裁制，规模传至今。
凌霜重高节，容物贵虚心。
岂倦关河远，宁辩雨雪深。
雅言如见托，终为报知音。

范蠡无西施，胡以破吴国。
吴王轻社稷，为惑倾城色。
夫差强变弱，勾践雌成雄。
岂惟陶朱策，实赖西施容。
西施语复贤，褒贬何昏蒙。
便说倾吴罪，都忘霸越功。

结宇平湖滨，放意且闲逸。
陵峰时采药，服饵蠲故疾。
藜藿可供餐，茆茨可容膝。
浮生贵适性，何须次奢佚。
清景况在目，万事安能恤。
水天争冷落，林峦共盘郁。
有时泛舟归，闲门晒残日。
径荒人迹绝，庭静精怪出。
春羹漾紫莼，冬盘列黄橘。
坎井亦已乐，尺蠖谁云屈。
外境莫我惑，贞心长抱一。
涅槃终极典，虚堂每谈述。
不顾知者希，庶欲己无失。
齐物鄙庄周，见性师妙吉。
翛然混生佛，湛尔无虚实。
知音来不来，时时扫幽室。

松柏异众木，岁寒陵严霜。
兰茝异众草，林深发幽香。
须知君子道，不为穷困伤。
须知君子言，唯为仁义彰。
夫君真儒者，言行何优长。
文宗轲兼雄，志嫉墨与杨。
攘袂叱浮伪，百感生刚肠。
峨冠事礼容，群小畏矜庄。
去年游霅溪，相逢秋气凉。
倾盖既如旧，寄宿林间房。
开怀黜二霸，议道归三王。
月席屡更仆，风轩时飘霜。
相遇分既洽，相别情弥伤。
今年住孤山，夫君又来杭。
泛舟频相寻，道旧皆夕阳。
君惟儒家流，才术况汪洋。
终期正礼乐，勿事和尘光。
青云即奋飞，庶见儒风扬。

闭门业文翰，谁谓溪山陋。
闲卧贵道肥，谁谓形容瘦。
斯言欲无玷，内省庶不疚。
深识浅江海，宽量窄宇宙。
邻女少学嚬，海夫多逐臭。
时来松下坐，清风满怀袖。

佳人磨拭频，常恐尘埃侵。
皎皎夜月明，澄澄秋泉深。
徒分妍丑容，不鉴是非心。

静院无来客，相怀日又曛。
数峰寒有雪，一榻静眠云。
几叹淳风丧，宁容俗态群。
终期一相访，对坐议新文。

讲退临流独倚筇，尘埃无处寄闲踪。
青山归去心长在，白髪生来事转慵。
门径草深梅雨歇，像龛灯暗水烟浓。
相知唯有摇松客，时辱音书慰病容。

律藏精持世所稀，淡然高趣自忘机。
禅开静室苍苔遍，饭起闲窗独鸟归。
雪岳夜钟清度枕，水轩秋月冷侵衣。
吟拿讲罢无他事，人外时容扣竹扉。

伯阳道德释迦心，夫子文章尽可寻。
饱食暖衣都不顾，可怜容易过光阴。

界江千万山，石壁惟清幽。
中有忘机人，超然乐岩丘。
仓亭号观风，嘉景自成收。
群峰呈晚碧，长溪泻寒流。
视听足怡情，万事安能求。
尝言徂暑天，登时疑清秋。
云容既冷淡，松韵还飕飗。
扰扰九衢尘，谁知高静游。

才高淹下位，圣代尚遗贤。
贾谊方流涕，杨雄正草玄。
开琴逢皓月，试茗选清泉。
箧有文编在，时容后学传。

聚气成此身，假缘暂寄世。
可怜自在性，本无烦恼系。
傍水与登山，翛然有深诣。
日在林下游，暮在林下宿。
供饮岩畔泉，充庖槛前菊。
半月一剃髪，半年一洗浴。
但得恣疏懒，何曾有荣辱。
新秋雨初霁，圆月照我屋。
扶病起看月，坐久偶成曲。
人生天地间，性分各自足。
捧檄何必喜，途穷何必哭。
容彭不为长，颜杨不为促。
四者俱如梦，何为自羁束。
彼笑我太狂，我笑彼太俗。
彼我更相笑，是非无实录。
不如长默默，恬淡过昏旭。
渊鱼与林鸟，各得随所欲。
举头谁是友，风月与松竹。

故乡勾践国，解印挂帆归。
吟苦容虽瘦，官情道自肥。
堂幽山屐在，厨冷甑尘飞。
莫向云门下，高歌便采薇。

夜久闻横笛，寥寥景更赊。
天容垂极岸，月色冷平沙。
静引乡心远，闲惊旅鬓华。
哀音殊未已，可处落梅花。

经岁人不到，腾腾养疏拙。
心期物外闲，缘向沤中绝。
入室容清风，升堂许明月。
空庭何所有，冷落唯松雪。

新种孤松一尺余，淡烟疏竹便相宜。
闲来且玩凌霜貌，身后谁观合抱时。
冷碧岂容尘染污，贞心宁共草凋衰。
夜深庭际清风起，细韵难教俗耳知。

林下羸羸一病躯，四旬欹枕减肌肤。
闲来试照秋泉看，金镀形容雪染须。

京尘拂尽一囊轻，归思飘然入杳冥。
五两风高飞榜急，八重山秀倚天青。
供花林鸟窥禅熟，闻咒潭龙起蛰醒。
他日可容攀社侣，篮舆终待叩松扃。

江墅幽居好，身如醉伯伦。
浮名抛可得，荒宴罢何因。
酩酊乘篮舆，逍遥岸角巾。
人间莫回首，容伪不容真。

龊龊幽遐地，栖栖会遇人。
穷愁艰理胜，羁旅易情亲。
岂意当漂谪，兹谐卜并邻。
温温窥表粹，晏晏奉嬉嚬。
直道谈端辟，横流语下堙。
绮文何斐叠，瑰行亦璘玢。
敦分初投漆，交言乍饮醇。
操心忠义合，开口肺肝陈。
共昧随时理，俱成迷患因。
祸来非造次，语及自酸辛。
众奋漂山舌，孤縻坐狱身。
诋诬惟腷臆，锻炼正逡巡。
囚任桐棺跃，冤宁斗剑伸。
君牵成狠翟，我患构奸秦。
巧纵铦刀笔，幽争𫍬鬼神。
精诚怀皎日，悲愤贯高旻。
素誓端清检，期无取玷沦。
斩刍尝鼓箧，卧藁先书绅。
侧璧疑曾辨，钩金法所循。
得情奚示喜，伏念不忘旬。
粗评三章直，何辞一马贫。
决曹诚自任，司举仰谁论。
膺破藏奸柱，纲埋翦暴轮。
存心固慨慕，有位敢希遵。
骥𫘧程初发，虹蜺气未振。
沮磨圭失色，萋菲锦争新。
肯或奇虚刃，翻成害实宾。
木招孤秀伐，珠掇暗投嗔。
跖𫏋同非圣，敦犨众忌洵。
棘心终妒蕙，蓬首不羞螓。
冶媚皆狸貉，跳梁并狡{夋兔}。
不无嫌虎据，的是恶鹰瞵。
合力邪攻正，连谋伪訾真。
蝇声移栝榻，蚁漏垫嶙峋。
抵玉为凡砾，摧松作弊神。
椎埋眢直堕，排陷堵潜填。
卑湿终投谊，愁忧遂放均。
吁辜賖盖幕，照覆隔蟾踆。
流落穷山崦，夷犹积水垠。
望家惟𫕥泣，向国祗低颦。
艰毒天崩杞，邅危岁在辰。
庭帏偏屺岵，伯仲邈𤩽琎。
愧未鸱夷死，渐如浑敦嚚。
睢盱摇尾兽，宛转曝腮鳞。
已叹栖迟郡，尤居寂寞滨。
土风传细碎，心事遘凶屯。
城郭周□援，人烟簇野津。
贾樯通劲越，商颿彻瓯闽。
谿妇收菰米，村娃货竹薪。
回头波渺渺，动足石磷磷。
再见来巢乙，频闻入市寅。
满林垂啸狖，当面走惊麕。
水寺传将久，沙禽渐欲驯。
无心从碌碌，任志守谆谆。
早作慵洮盥，宵眠独叹呻。
机床闲笔格，窗牖乱书筠。
旧葛那支暑，贫炊莫续晨。
未尝游井闬，况复出城闉。
悒悒危肠溃，昏昏病目𥆧。
梅蒸衣醭黦，瘴触面黧皴。
未免鸡猜鹤，徒希鹊庇鹑。
素鹅求庾悦，碧鹳事韦诜。
讵识开三雅，奚谁指一囷。
欢无官局事，病免府趋尘。
避路深藏拙，忘机独任纯。
鸢轻饥鸑鷟，驽诮瘦麒麟。
瑕谪连城宝，惊疑照席珍。
泥蟠蚖肆若，涂曳蝘嘲频。
机弛千钧絭，刚摧百炼镔。
愠忧宜悄悄，谗吠更狺狺。
渐豆多闻耳，全胶欲语唇。
已甘锺律哑，难鬭釜雷震。
近叹非辜者，还称被谴臻。
堪持言自解，姑以命相询。
顿觉穷通外，殊惊得丧泯。
岂烦怀鲁汶，并说忘岐豳。
兹共追随日，时逢物景春。
杂花明浦屿，细草染郊畛。
绣羽来穿柳，妆鬟去采蘋。
画船江泛泛，铜鼓野鼘鼘。
荷芰卷生渚，芜菁秀出𪤚。
丛暄茶正发，秧暖稻初匀。
远去寻芳径，闲留坐翠濒。
小蛮聊倒榼，独茧暂垂缗。
烟杪闻啼魄，沙壖过祭㺍。
道宫披古碣，僧阁凭雕楯。
滞迹惭鱼鸟，归怀谢茗莼。
谁怜秦逐客，自耻晋缧臣。
学忆居州里，文曾力组紃。
曾仓祛秕稗，任苑薙荆榛。
壮节轻宗悫，奇才轹卞彬。
赋毫摛藻绘，诗墨洒玭琳。
始角词场胜，争驰羲毂辚。
战瘤知景陷，盟手敢他捘。
勇俟邀圭爵，功期取鼎茵。
乡书先鹗祢，省荐半龙荀。
艺窃登廷试，名叨擢帝宸。
阙严趋紫贝，陛峻拜苍银。
变化初飞壁，埏和却在钧。
三年纡选调，一命就陶甄。
冗骤司囹圄，卑才服瓀珉。
上寮非遂霸，同列异超珣。
介立旁无援，阴排密有夤。
堤防虽少戅，坎坷亦多逊。
缴已能伤雁，罘仍未放麟。
逾年留异域，肆会奉严禋。
仰问苍苍理，难穷荡荡仁。
良图君未聘，薄命我方湮。
蓬藋何当返，兰荃自可纫。
肴苏调旨膳，舂税给租缗。
寄傲邱名麦，遗荣野号莘。
退藏师李谧，贵显让颜竣。
蹑迹三高士，追狂六逸民。
耕皋营酒秫，樵谷访琴槆。
畚土封花墢，诛茅出果榛。
园中持铫锸，林下设罝罠。
至理鹏齐鷃，浮生菌等椿。
未甘捐粪土，所幸曳丝纶。
南面同尧禹，岩廊即甫申。
固应容一叟，鼓腹得还淳。

岩窦宵寒拥山帔，月高古木霜禽睡。
西庵禅者来扣门，别我凌晨下层翠。
欲留不可留，写意不及意。
屈眴迢迢安足云，花偈联联太容易。
君不见刘阳叟，绝希冀，送人只道无他事。
行行会有知音知，何必清风动天地。

永夜潜思槁木身，蓬仙门馆渐经旬。
虽干清政为高客，争奈白云无主人。
岩泻瀑泉机未息，雨零寒叶梦犹频。
此时贤宰容归去，古像焚檀祝有因。

武陵山水何秘邃，元化功兮不容易。
坛曾善卷韬龙光，洞亦桃花副麟趾。
仍思昔日吾祖浩浩提纲宗，消息旷断寰宇空。
又闻高大舜让公器，祥瑞却生芦苇丛。
人由境兮冥道德，境有人兮分玉石。
臻禅本自偃殊方，忽向其中诞孤迹。
迢迢海甸来寻我，一十二年同冷坐。
羽翼抟风今是时，拂尽天云乃飞过。

君不见行路难，亦容易，握草为金不为贵。
难曾平地涌波澜，易复到处列祥瑞。
堪笑堪悲能几几，天上人间立高轨。
兄弟十字越参星，一义同心淡秋水。
因忆韶阳古风骨，石火雷光迟出没。
隔身之句是程途，扣门之问非窠窟。
殷勤报君君记取，方外周游看爪距。
虎狼丛不遇知音，剔起眉毛便归去。

瘦藤轻屦藓衣并，路过危峰截杳冥。
若到金华拂云雾，不应容易见文星。

吏散帘垂思莫穷，山光溪影恣相容。
谁夸靖节偏栽柳，自笑隐居高听松。
丹阙尚遥芝检密，讼庭闲列藓花重。
岩间野客虽多病，终再携筇谒士龙。

公余纵目望江山，万化穷来罔象间。
闻说圣君将下诏，未容清澹与僧闲。

范阳居士来鄞水，动地仙飇向人起。
乳峰直上云霞开，步骤大衢到如此。
茫茫尘世谁知交，当场问我非相饶。
禅家毕竟无他事，古雪岩前曾未消。
俄然怅望辞丛室，荷负难兮泪深溢。
远幸流方且莫论，再得从容又何日。
迢迢故国殊存想，冷碧柯山分指掌。
况有觉雄华藏师，归去百城共游赏。

双莲亭上送行客，菡萏清香散秋色。
野兴断山云片高，孤影澄江月华白。
希声险绝堪谁知，大道机存曾未可。
纵辟天常立下风，安教类变丛流火。
君不见梁兮阖国难滞留，千古遗恨空悠悠。
君又不见魏兮小桂生寒翠，一花对雪开无休。
微禅亦并联芳驾，德星文星仰萧洒。
物外情深不等闲，环中趣别非轻舍。
相访从容为我言，屈指多求更何者。

云根石圹，容身待老。
南来北来，闲且寻讨。
五叶一花兮堪对谁，寥寥万古兮空知有。

促膝论心十二年，有时忠愤泪澘然。
不闻一事拳拳救，但见三台每每迁。
天地岂容将计免，国家能报乃身全。
它时会有相逢日，解说何由复自贤。

基构于今政十年，不容山竹暗行鞭。
森然五笋自何出，盛矣文邦相与传。

榕树能容故得名，枝条环布若高城。
何当种满弥天去，永使青青芘万生。

无书可借即捐书，日月云烟见未除。
言与不言俱是着，损之又损亦非如。
琴边酩酊何关酒，濠上从容岂在鱼。
为报冰华老居士，吾今无欠亦无余。

何暇从容白丈人，火边绠缶定纷纷。
徙薪曲突非无策，自是当时藐不闻。

鸾台凤阁并门居，同荷先皇奖眷殊。
谏草悠悠空皎日，年华忽忽几青蒲。
朝廷择帅君来越，乡里容身我念吴。
万事循环总如此，目前何必较荣枯。

继述嘉谋圣主知，拂衣缘底便言归。
往而能返非难事，安不忘危是识机。
西子扁舟藏国艶，鲈鱼一箸出江肥。
公乎有地相容否，才脱拘挛去似飞。

青天无碍本来同，休向江边动别容。
师似碧潭吾似月，东西南北总相逢。

东国论交处，于今马鬛归。
江山愁欲变，冠剑歘成非。
事业知谁睹，声名只自飞。
苍苍不容问，落日掩晴晖。

玉容捐委画楼尘，一死甘酬石氏恩。
古庙有碑旌节义，西风无主逐香魂。
孤村夜静鸣归鹤，双岭云寒唳断猿。
试向绿萝寻旧迹，断碑遗井见清源。

使君未知我，得自吞毡翁。
我未识使君，已闻伯夷风。
十年诗卷里，未面先从容。
顷我客东都，寄声谢老农。
绣衣南州来，是尔使君公。
为尔扫菜色，无襦当夜缝。
东都逆旅人，零落如霜蓬。
一廛愿为氓，归势鸟脱笼。
既登君子堂，倒戈避诗锋。
紫芝秀眉宇，东野凛长松。
怜我骨硉兀，槽枥骈儿童。
秣以玉山禾，不置凡马中。
去年溪城月，使君马如龙。
呼我载后车，诗月相朣胧。
朅来桑麻间，午梦回村舂。
使君亦留犊，往听长安钟。
相望渺云海，烟雪迷西东。
遥传摛彩笔，秀句争考功。
那知古槐畔，苦语如秋蛩。
一笑答云山，万事付喑聋。
吞舟亦失水，蚍蜉登背胸。
拂钟虽不铮，缀履岂所工。
天高白虎殿，日永明光宫。
去参鹓鹭群，勿羡高飞鸿。

二年锦衣城，坐怅朋游落。
双瞳不敢白，但向湖山著。
顷当舍之去，眼界垂落寞。
忽逢昔所倾，人事岂容约。
西行追画鹢，北首望金雀。
斯人玉树明，映我蒹葭恶。
平生函牛鼎，顾可作鸡臛。
干将久在冶，宜有当槖籥。
大器不匆匆，一飞要寥廓。
佳哉妙五言，珠琲相磊硌。
长城矗金墉，铦锋露霜锷。
向我宁可当，倒戈为之却。
我生已数奇，世味寒冰薄。
兹行聊尔耳，外物矧可略。
所喜得公游，昏愚烦发药。
不重千金裘，为公了杯酌。

上士垂暮年，不受烦恼攻。
欲修沙门果，坐怪须髪空。
言有摩尼珠，自照迷妄踪。
当来滞碍心，如以巨物摏。
妻子昔所爱，今断如溃痈。
欲作大医王，遍救喑与聋。
长安坐寂寞，饥腹听午钟。
行归洗黄尘，誓将扫青松。
一蠡渡长淮，东望迦叶峰。
我走名利场，未可谈从容。
软语感屡发，为我清心胸。
上士无住着，此别何由逢。

公言雅知我，良胜我自知。
往年得为僚，税驾清江湄。
觉君有胜致，真率仍天资。
定交倾盖间，快语明肝脾。
我生七不堪，百谪将安之。
官长笑不骂，儿童容遨嬉。
掾舍等禅房，竹树含幽姿。
其间有闲味，共此非君谁。
驾言写予忧，欲致车已脂。
往披五老云，下采苍山芝。
翛然送日月，万虑忽若遗。
朅来两溪上，邂逅寛所思。
微风送白蘋，藻荇摇寒漪。
水清不受钓，鱼细安可骑。
亦复可怜人，鸥鹭相委蛇。
君岂鸥鹭群，鹓鸾往追随。
所遭即定分，固有何庸麾。
我生傥可用，岂惜山英移。
荣华如食荠，贫贱亦尝饴。
顾今适当还，捃拾聊充饥。
从君借蓑笠，破雨收江蓠。

伏金避老火，遁日干商霖。
天地岂不寛，八荒一釡鬵。
此身沍寒乡，骨冷势陆沉。
忽疑同然灰，终得空汗襟。
闻有不热符，莫致癸与壬。
平生习云水，两足便幽寻。
佩绅接轸处，念往汗益浸。
乃独款公关，热行犯诃吟。
忘公鼎轴家，谓是缁帷林。
有风静险躁，无愠烦鸣琴。
置我弟子间，岂不容鲁参。
公如天下雨，焦卷听雷音。
謦欬走旱魃，噫欠停流金。
胸中三绝编，宁独自洗心。
坐使人意消，烦促变清深。
南山当朝隮，暂卷乃至今。
万物抱暍意，油然徯层阴。

子桑闭门十日雨，何人裹饭相劳苦。
忽窥晴色入疏帘，径向孤村寻老圃。
不知双凫念云水，欲下雀罗风送起。
未容倒屣见王孙，岂是扬锤嫚公子。
长安秋雨乃复来，山阴夜雪仍空回。
他时乘兴幸告我，请扫门前红叶堆。

水沙卧瓮青𦈌羃，浮蛆欲上真珠泣。
蒙漫昆山清露零，洗下云腴和玉汁。
小槽决决秋泉语，老盆艶艶春光湿。
不妨力饮荐寒英，只忧秋老金肤涩。
先生何翅七不堪，袍𫖇裹缚肩骭急。
醉乡礼法稍寛闲，倒著接{罒离}犹许入。
南楼老子冰雪肠，咳唾珠玑纷可拾。
未许王郎见短歌，已容赵壹唯长揖。
迩来铃斋作禅观，锦瑟间多山玉立。
欲留一斗向吴兴，何日南楼和月吸。

西风初起无人乡，云深万籁含清商。
山容便与新秋净，稻花已作丰年香。
断蝉抱柳咽残月，卧霞排雾通朝阳。
过桥寺影出疏木，入户竹色来低墙。
蒲团纸帐两寂寞，独有老桧磨风霜。
东堂老子喜睡人，来借一榻乐未央。
含风涟漪开玉脊，小屏晚绿横潇湘。
梦寒支枕风入髪，过眼冉冉茶烟苍。
红薇花阴煮玉醴，满瓯飞雪置我旁。
平生世味总如水，老大纵健肝膈凉。
翛然此意不可道，卧看石竹凝孤芳。

冻云不凝层冰活，阿香推车上空阔。
龙蛇梦惊鳞甲暖，霰雪影断清光夺。
玉帝手持发生机，驰召东风俾回斡。
东风驾言正月头，先驱持律吹九州。
劳苦万物抱憔悴，嘘呵太和如汗流。
草根暖回土膏动，僵冷尽起寒威收。
习习熙熙远相属，原隰龙鳞吹小绿。
韶光渐深人不知，但见新新自相续。
珠玑零露日缤纷，要助东风力作春。
向使不来慰枯槁，正应合抱皆樵薪。
眼明初破玄冥黑，咄嗟万物回颜色。
何但桃李著荣华，未遗兔葵并燕麦。
万物之命悬东风，谁云兰台敢争雄。
披襟受之不容易，群公不有归我公。
我公人英国尚父，代天与天通肺腑。
夔龙土苴直唾弃，有作自令物鼓舞。
为时生公岂非天，身任重大宁偶然。
气压千官山不动，德行四海春无边。
东风功成看万汇，雨露涵濡宁惜费。
我公经纶亦如春，惠养元元作元气。
万口祝公如一辞，愿公颜朱髪常黟。
那知东风共无边，年年会与青春期。

女夷争名亦早计，凌寒破腊回春意。
不待梅花送消息，细风平日先妍媚。
野塘冰鱼翻暖绿，官桥烟柳摇寒翠。
佳人青鬓耐时节，彩幡初贴宜春字。
唯有朱颜不我留，岁月翩翩定容易。
柳车载穷安肯行，若华翳日何当试。
忆昨狂心逐蝴蝶，踏月追春藉花睡。
如今佩犊老东冈，杏花菖叶催田事。
眼看风光搔白头，斜阳抱来空多思。

广文无毡风撼颊，冻坐慈恩书柿叶。
乞米珍题矫龙鳯，望粥娇儿闹鹅鸭。
不须欧家管城子，镂象雕犀作袍帢。
娥眉曼睩初丰容，一笑自粲非宝靥。
当时临池亦苦矣，烟苍雨暗漫襟袷。
几何白骨变黄泥，安用玉轴留华箧。
要当约略记姓名，作底碑傍坐疲苶。
我今姓名亦懒记，几砚尘埃卧羊鬛。
君诗求字得我惊，索金悬磬真所乏。
归田当赋觅桃诗，岂有来禽青李帖。

幕中墨客随车后，架上牙签遮坐右。
唯留笔研乃自𫔎，岂惜车茵容吏呕。
青霞老去云海深，旧游尚见翻涛手。
寄声秀句风入怀，坐念清标月当牖。
天公厚我过穆生，何止餍韩仍饫柳。
请同韶濩公勿疑，老马由来识途久。
近缘嗜酒识圣贤，已付长酣无可否。
公当紫绶日垂腰，我已秃襟时见肘。
慕公澄挠等清浊，叹我雕污终粪朽。
诗从子建岂易亲，句语怀英那肯偶。
清风自已入公脾，我如恶木何劳吼。

秋容正摇落，山意恰凄清。
冰彻万缘冷，云随两屐轻。
冥鸿那复下，膏火莫重明。
天地邮亭尔，百年真倦生。

短褐风霜可奈何，懒求长袖舞阳阿。
九迁行辈青云满，百谪形骸白发多。
束带壮怀浑龃龉，角巾闲约亦蹉跎。
山公有意相题目，季绪无容独诋诃。

骑驴何似贾司仓，行李唯余古锦囊。
秋后恰容鹰脱架，春来会有燕投梁。
清时无用材虽拙，白日能闲策亦长。
惭愧平生负三尺，一成泉石欲膏盲。

及榻青苔叠乱钱，端知肮脏倚门边。
蒿莱岁晚荒三径，殽酒人疏问一廛。
懒慢容教著帽进，传呼惊起藉糟眠。
分庭未觉题舆宠，下士徒知公子贤。

吏最年来三再书，野梅官柳映归途。
不容车下牛将犊，犹说桑间雉领雏。
万里摩霄看鹄举，一城卧辙作儿呱。
东邻病骨谁料理，十驾相追肯少须。

俗状尘容欲养成，犹惭岫幌不吾扃。
任慵读律知难入，忍睡看山辄暂醒。
兰茁有时应吐秀，茗根无味强通灵。
朝霞夕菊全堪饱，肯绐侏儒学岁星。

籍甚诗名世所传，耳孙今始出遗编。
发扬风教三纲正，包括乾坤一气全。
峻拔孤峰当□□，□容幽涧落春泉。
超然远思追前古，好续委蛇二雅篇。

两眼追霜鹰，铁石悬肺腑。
何为向北风，送子泪如雨。
平生珍古交，及今未多数。
相逢汉江曲，聊作蘋鸥聚。
我疾子不憎，人弃子或取。
庄舄尚资越，茅兰植当户。
坐与斥鷃争，秋蓬塌云羽。
尝笑祢正平，飞毫赋鹦鹉。
身为机上肉，手复乱挝鼓。
老瞒畏口实，假手待黄祖。
早知时不容，敛板就公府。
社栎名散材，长年谢斤斧。
文豹皮为灾，安所逃缯罟。
我亦惩祢生，严律绳步武。
闭门收旧学，不管唇舌腐。
子今落穷边，武库泣降虏。
过客无只轮，捷布恐旁午。
黑云压孤堞，残月走夜麈。
四邻递阴风，隔壁啸乳虎。
非但饮徒旷，愈觉诗思苦。
参军新妇贤，眉颊生媚妩。
慰子远行役，举桉头自俯。
已闻富书囊，到即充栋宇。
异时宝弓剑，弃置贱如土。
承平诸将老，谁复师尚父。
可怜高合生，落笔辄杕杜。
宛然琼瑶姿，寒光照玄圃。
再入乌衣曲，观者但如堵。
襄阳佳山水，檀栾结邻坞。
蚤晚折简来，为子脱簪组。

自惭井底蛙，边幅徒自饰。
行遇南山虎，引首叩白额。
前后履尾者，鲜不毙其侧。
长啸激虚籁，阴风昏月夕。
裴旻抱弱弓，萧萧失寒魄。
李广落神镞，往往中微石。
嗟无食虎气，徒尔中区窄。
半夜欲编料，当场浪呼索。
有力但足畏，亡机尚可测。
正将余生轻，无乃狂病发。
贵身非千金，保家空四壁。
王老恰如虎，吞吐不动色。
过口虽幸免，探穴反有得。
祗知抱睡难，谁谓向墙迫。
新诗来相攻，口语颇籍籍。
遭逢摩诘后，骚雅甘伏役。
今虽不负丞，固已愧仙职。
愿交要忘年，憎慵妨割席。
求逐松云飞，距容剑岭隔。
诗成仍属君，南窗惊鼻息。

欻行西山隈，茄荻风飕飕。
阴岩有积雪，竟日无行辀。
滩声下层檐，写出千古愁。
断墟灯火光，惨月神鬼讴。
巇岑泣哀猿，短筿驱归牛。
顽云笼远峤，退水拓新州。
蟾肤累石拳，龙影卧松樛。
顾惟衰病姿，畏作魑魅俦。
若有负郭田，肯抱穷年羞。
昔怀截犀坚，今成绕指柔。
况复僻陋地，可是英俊游。
山祠钟送夜，水国笛横秋。
薄雾晨欺鬓，斜阳独倚楼。
眸寒碧冥鸿，叶小沙际舟。
渔师猎鱼去，数获惟芒鲰。
射生持虎归，熟视俱老彪。
时世贱两目，东家如寇雠。
长沙卑湿国，洛阳年少留。
太白窜夜郎，退之谪潮州。
才大难为庸，不死即长囚。
官职虽差池，志意相夷侔。
自匪迁逐客，而有迁逐忧。
田塍古丈人，来为寒士谋。
胡不近长安，远土终悠悠。
回语古丈人，两泪不能收。
从古长安儿，侠气侵云浮。
十九白如瓠，危帽钳轻褠。
奚奴扶宝带，杂遝骖骅驑。
饮彻金张家，醉留骕骦裘。
又恐银瓶欹，指㧑营糟丘。
出阁讯花童，如何为麦麰。
已不愿学孔，何时当梦周。
杏韀照金龟，粉叶夸银钩。
缓急乘一障，夜亡狄山头。
扫清玉门尘，澄澈黄河流。
如彼行道人，颇有挟此筹。
咀嚼兰蘅芳，芜蘼梗其喉。
夜光有先容，白日无暗投。
足钱便得已，谁卜公与侯。
归来挥囊金，饱穷泉石幽。

洞庭始波秋风起，舟人怨遥心在水。
眸寒不见潇湘云，天碧江沉一千里。
西洲莲老谁愁红，兰桡欲采悲秋容。
采得秋容咽无语，白日长安在何处。

洞庭始波秋风起，舟人怨遥心在水。
眸寒不见潇湘云，天碧江沉一千里。
西洲莲老谁愁红，兰桡欲采悲秋容。
采得秋容咽无语，白日长安在何处。

富贵贫贱无巧拙，时来火光递生灭。
世路不容一井寛，哑哑跳蛙笑东鳖。
残杯冷炙勿复道，故交惟有西山雪。
呜呼七歌兮歌章毕，死血埋坟色应碧。

北窗玩韦编，穷年见三绝。
持文鬬时英，胜不待口舌。
以此起门户，鹡鸰同好音。
何物弟兄贤，令人笑书淫。
车中莹连璧，世外无南金。
当时声名卑贾马，嗟今位出稠人下。
我归政欲质经疑，礼失尚容求诸野。
争名国寄涎蜗角，得少失多人不觉。
浑无钩距肖子都，大有诙谐胜方朔。
平时出山游锦官，马蹄踏君门前道。
江长舟自横，迳荒人莫扫。
不须苦洗霜根发，星星复出如秋草。
龙华美酒贱如水，一酌令君变衰老。

西南世家无十族，吴范生儿长食肉。
虎头犀骨初长成，闭门教草三千牍。
传来旧物凌云笔，楷字君王无第一。
墨池染尽俱拙人，柿叶学成几失实。
闻道甘棠阴已密，相共政声同一律。
玉壶盈尺不消冰，清峻照人常惨栗。
归侍安车幅巾叟，石建板舆怜白首。
二年赢得倚栏干，醉看红梅霜雪后。
草玄故人偏嗜酒，试拼黄金追百斗。
芋魁桤木的然成，丙穴郫筒依旧不。
行舟牵挽由来有，十倍青衿折杨柳。
未容学舍鞠园蔬，岁月用陶燕许手。
驽骖无取休推毂，二十四蹄肥苜蓿。
近时牙颊惜春风，吾曹易效穷途哭。

瑶磩桂楹香雾浓，贵人罢直承明宫。
高楼内集庆生子，酒面油膏红复红。
嵩云入洛秋容晓，水冷青洲兰蕙小。
露蠲仙掌生寒光，翡幄华帐飘晚凉。
虬电蜿蜿护飚驾，吹笙子晋从天下。
泬寥缑氏空月明，世间唯识王司稼。
野人荐公千百寿，大椿骨健龙腰瘦。
紫芝老艾副椒浆，请公倒尽长生酒。
天庙明堂迟飞栋，杜宇数惊铜辇梦。
锦城虽好不如归，中散年来忆双鳯。

百岁才容山鬼知，九渊那许季咸窥。
事明告我肯三渎，谋既协人何两疑。
曳尾讵堪从太史，刳肠犹叹漏神蓍。
试看左顾怀恩处，莫记巢莲睡足时。

孤宦轮蹄消岁月，谁缘清赏慰蹉跎。
曾行轩户昔无处，见在江山今得多。
雪色云容通剑阁，镜光池溜属天河。
本来一段真奇绝，不肯关情奈俗何。

秋叶春风自一村，主人高谊揖公孙。
未容急去须投辖，却恐重来不置门。
歌彻晓云归曲席，酒醒残月照空樽。
何时下客腰悬印，西向偿君一饭恩。

冷浆庭巷四时秋，巧拙时情不解谋。
远客病容诗共瘦，故乡野水泪通流。
稍辜破镜刀头约，尽失苍蝇骥尾游。
他日江湖看生计，鸭头春浪一扁舟。

共愁明月照空杯，莫逐时人溺死灰。
百日酒随山客尽，一年春逐海棠回。
门无辙迹草自长，燕不世情贫肯来。
豆饭芋羮容易继，明朝花落不重开。

{走参}{走覃}云阵暮天低，家在云天西畔西。
雪片未容欺白髪，貂裘不管污黄泥。
梅寒花晚休吹笛，水瘦江空莫照犀。
便有绨袍怜过客，不如春酿亟封题。

博山灰冷一星寒，散乱文书少读残。
夕饮清冰消热易，梦为胡蝶过家难。
潘郎桃树参差见，沈老腰围隐约寛。
雅量故应容懒拙，功名同向镜中看。

吴江冰散水溶溶，乍见山花襭眼红。
六日春容归汉苑，千年桃树倚天风。
预留黄阁朱衣吏，令侍商丘白髪翁。
元圃长生新酿熟，一杯相属月明中。

欲挽行人入醉乡，残春岐路日偏长。
花容贴雨蜂儿静，麦浪翻风燕子凉。
心计已高刘晏幕，恩波终戴召公棠。
去思正伴东溪水，听得潺湲更断肠。

漆园梦过感天涯，坐客元非借齿牙。
小杜阿房终是好，沈郎雌霓不容差。
岂羞东郭先生履，行谢关西孔子家。
五斗折腰闻道晚，未穷摛藻胜春花。

徐卿才力已无双，几日飞书约渡江。
岸石有纹欺锦绣，野芦无数认旌幢。
酒投渤澥难招偶，诗筑长城欲受降。
玉麈清谈更通昔，定容寒月半侵窗。

晓禽聒起坐薪床，梳裹斑丝短短苍。
瓮面拨来蛆子白，花心飞出蝶须黄。
游蜂声沓晨衙退，细篆香萦碧线长。
已约邻家来小饮，是中容得次公狂。

翠羽颁书出紫皇，残春岐路日初长。
花容帖雨蜂儿静，麦浪翻风燕子凉。
八叶世家方越古，二王振鹭已成行。
行行才业知多少，千里吴天水满塘。

无限秋容入跨鳌，使君山色两相高。
半生笑尽迎逢辈，俯仰随人效桔橰。

篷窗几点落梅花，旋觉春容放草芽。
莫上江楼发归兴，断霞衰照起寒鸦。

芳樽到日恰清明，似与嘉辰默计程。
拟助林园延胜赏，肯容桃李落繁英。
老来官爵浑无味，闲里杯盘却有情。
见说使车临岱麓，倘能相过共飞觥。

秃髪管城书不中，麝煤满砚随轻浓。
烟云变怪本无定，丹青故匪能形容。
解衣盘礴无人久，妙迹于今复何有。
挥毫要使真宰泣，叹息初非痴绝手。
辽东有人丁令威，去家得仙人暂归。
上界繁做异丘壑，安得长林大麓长追随。
联翩大轴要予写，敲冰不在鹅溪下。
吾既不能为乔松直干摩苍天，又不能为小童一线飞纸鸢。
万里江山入平远，唤取画师阎立本。

诸仙深窟宅，石门限尘寰。
空洞初不碍，风扉敞云关。
高广几何许，百夫可回环。
谁托遗迹在，溟蒙烟雾间。
羽驾此来往，朝贡想清班。
西风翠屏近，藤萝莫容攀。
因循再阅岁，建见亦以艰。
旧闻剑门好，形势摧夷蛮。
今兹固殊特，独冠江南山。
少陵惜未到，我语凭谁删。

楚山中到三峡开，长江浩浩从西来。
奫沦巨浸吞万派，淫预杰立高崔嵬。
鲸波回薄山羊角，征鼙掺叠鸣春雷。
蹴石岩壁势益狠，怒涛骇浪争鸣豗。
舟师绝叫不容瞬，风满孰敢施樯桅。
龙骧蒙冲量万斛，梢𣸣撇漩如枯荄。
昔闻有神司正直，江潭祠宇留山隈。
羞牢酾斝荐诚恳，幽鉴冀蒙神所哀。
跋柁鼓檝驶东骛，忽忽已过巫阳台。
巴徼炎瘴昼如雾，汤燖赫日昏风霾。
欻然晴皎射峭壁，翠光冶滟无纤埃。
联娟岚光落衣袂，飞云容与风{风委}{风委}。
祝融之祥古亦有，神之报与良丰哉。
嗟余陷阱岂无谓，九死宁知祸有胎。
触机直前靡顾后，壬人资从或嫌猜。
燎原之势既炎烈，垂涎膏血如狼豺。
盻刀阴顾肆舞勇，胁肩谄笑如诙俳。
违道奸径躐禁橐，尽网异议为梯媒。
旋踵已为鬼瞰室，俄惊白骨到苍苔。
人胜有时天亦宜定，肸蚃疏网常恢恢。
险夷百折坚一节，君恩浩荡天昭回。

楚山中到三峡开，长江浩浩从西来。
奫沦巨浸吞万派，淫预杰立高崔嵬。
鲸波回薄山羊角，征鼙掺叠鸣春雷。
蹴石岩壁势益狠，怒涛骇浪争鸣豗。
舟师绝叫不容瞬，风满孰敢施樯桅。
龙骧蒙冲量万斛，梢𣸣撇漩如枯荄。
昔闻有神司正直，江潭祠宇留山隈。
羞牢酾斝荐诚恳，幽鉴冀蒙神所哀。
跋柁鼓檝驶东骛，忽忽已过巫阳台。
巴徼炎瘴昼如雾，汤燖赫日昏风霾。
欻然晴皎射峭壁，翠光冶滟无纤埃。
联娟岚光落衣袂，飞云容与风{风委}{风委}。
祝融之祥古亦有，神之报与良丰哉。
嗟余陷阱岂无谓，九死宁知祸有胎。
触机直前靡顾后，壬人资从或嫌猜。
燎原之势既炎烈，垂涎膏血如狼豺。
盻刀阴顾肆舞勇，胁肩谄笑如诙俳。
违道奸径躐禁橐，尽网异议为梯媒。
旋踵已为鬼瞰室，俄惊白骨到苍苔。
人胜有时天亦宜定，肸蚃疏网常恢恢。
险夷百折坚一节，君恩浩荡天昭回。

仙府沈沈日开，霓旌鹤驾几徘徊。
青云有路容人到，煮茗浮觞不忍回。

枯槁形容七十余，见人无力出禅居。
萧然丈室常扃户，一炷清香万虑除。

草庐卜筑小如巢，翠竹离离槛外交。
邻米乞来分鹤饱，医书编就借僧钞。
经年闭户穷幽讨，晴日携筇出近郊。
为问练湖高隐地，可容杯水泛堂坳。

侬家牧个白牛，年来可纵可收。
不用鼻头絭索，任渠放荡林丘。
风清月莹，踪迹难俦。
香严鞭杖，巩放绳头，跨入白云深处游。
直得通身无影象，时吹木笛有来由。
小牛儿，莫容易，浅草平田且随意。
勿令逐队上高坡，筋力未能登崄巇。
傍水依山养，令头角完备。
叱，岂不见狸奴白牯解作师子游戏。

平生作许奇，三匝绕茅舍。
白髪右掖门，朝参随万马。
觉也铁脊梁，儿子笑诸方。
时时容子美，来过赞公房。
袖书仆射府，打包鹿门去。
独有田恊律，知渠逸群句。
余方在泥滓，妄意水传器。
他年著行纒，一钵有能事。

君名讵要书黄纸，儿曹安能相汝尔。
平生胸中著丘壑，何曾辄作数日恶。
看渠老死争名场，肩摩毂击非侬郷。
从来俗子贪著帽，露顶心知寡同好。
可不与饭惟有卿，白眼未分遭题评。
苏郎六印蚕作茧，剧饮浊醪适吾愿。
此事未容人遽知，百丑千拙人笑之。
胜处岂徒论得髓，觌面端如传器水。
典刑真有阿度风，世上眼目无王龚。
沧波老树我亦爱，闻说津头有船卖。
斯人要是江左人，径入坐床宁肯嗔。
星星种种旋非故，禅板蒲团只如许。

饱闻会稽道中好，未似隐几来归舟。
衰鬓犹堪扶槛笑，长江故作拍天流。
知容遥集几两屐，绝胜元龙百尺楼。
时换薫炉办幽事，孤鸿落处有汀洲。

忆昨南宫战，鶱腾实妙年。
操戈万人废，受铠百城连。
器敌南溟大，姿逾白璧坚。
一官聊负弩，四部合磨铅。
取友何蕃俊，论交鲍叔贤。
未聆歌出谷，俄忽愧沉渊。
识字今奚补，能诗昔谩传。
且酬持钓手，那问买山钱。
轩冕亦姑尔，林泉宁偶然。
鸣蛙当鼓吹，短褐等貂蝉。
蹭蹬甘垂翅，虺尵罢着鞭。
纫兰徒自好，怀瑾复谁怜。
末路成悲咤，微躯任弃捐。
尘埃避乌几，香火付华颠。
泫露滋篱槿，飞霜堕渚莲。
幽畦方寂历，寒蝶正便嬛。
挥麈晚洲外，骑鲸高浪前。
尚思终夜语，独想对床眠。
雁逝闻号月，渔归觉扣舷。
剧谈容促膝，痛饮或差肩。
江阔尊罍净，楼空云水鲜。
解衣寻窈窕，脱足弄潺湲。
柁转峰峦碎，帆收橘柚圆。
扪萝且扶惫，曳策毎争先。
茗椀遇清赏，齐盂逄旧缘。
偶拈居士句，尝悟祖师禅。
风雨侵芳栋，荆榛翳石田。
病宜篮舆稳，懒任角巾偏。
饭共长腰米，羮分缩项鳊。
故情才款款，只影遽翩翩。
落木非淮树，残霞只楚天。
感时肠屡绝，望远涕频悬。
古堞哀笳动，平沙倦翼还。
野流晴衮衮，汀日淡涓涓。
岂谓游梁驾，来看下峡船。
讵惭门有席，敢叹坐无毡。
陶谢格弥老，欧虞体更妍。
定应随驿使，时到草堂边。

沿磴穿岚造竹扉，一轩幽敞坐忘机。
池镵琼骨容清泚，凭槛时看翡翠飞。

天地不爱人，生此人之苦。
吁嗟实微物，身不及毛羽。
利嘴善噆肤，令人失眠睡。
长夏五六月，执热不通噫。
此物于是时，翾翾夸得势。
一聚动亿万，翳空如坌壒。
当昼即散伏，得夜乃纷会。
每见灯火集，不容设帱盖。
初若猬毛戢，次第缘罅隘。
稍稍傍耳飞，嘤鸣欲相卖。
挥拂不敢停，得便时一嘬。
所欲未涓滴，已见盈腹背。
舍命不畏死，忽遭一拍碎。
顾我七尺躯，岂不容尔细。
蜂有毒在尾，尔有毒在喙。
畏尔众口多，不比蜂一虿。
安得厉金商，扫荡聊一快。

天地不爱人，生此人之苦。
吁嗟实微物，身不及毛羽。
利嘴善噆肤，令人失眠睡。
长夏五六月，执热不通噫。
此物于是时，翾翾夸得势。
一聚动亿万，翳空如坌壒。
当昼即散伏，得夜乃纷会。
每见灯火集，不容设帱盖。
初若猬毛戢，次第缘罅隘。
稍稍傍耳飞，嘤鸣欲相卖。
挥拂不敢停，得便时一嘬。
所欲未涓滴，已见盈腹背。
舍命不畏死，忽遭一拍碎。
顾我七尺躯，岂不容尔细。
蜂有毒在尾，尔有毒在喙。
畏尔众口多，不比蜂一虿。
安得厉金商，扫荡聊一快。

嫁君苦太迟，别君苦太早。
官行有程期，不得暂相保。
妾有嫁时衣，金缕光葳蕤。
送君即远道，数日望君归。
君去竟何许，君归竟何长。
昔为胶与漆，今为参与商。
朝看云间雁，暮看水底鱼。
雁鱼过几许，何处寄君书。
有食不下咽，有衣不被体。
夜回九转肠，日下千行泪。
阶前萱草长，奁内粉黛空。
萱草不解忧，粉黛为谁容。
人生若朝露，颜色岂长好。
况乃怀忧愁，忧愁复易老。
及春不开花，结子待何时。
君在须早归，妾在长相思。
妾不愿君富贵，妾只愿君贱贫。
贱贫足相保，富贵多弃旧。
妾不愿君成功，妾只愿君早归。
早归及年少，功成妾已老。
君去妾二八，容颜花莫如。
肌白不着粉，色红不施朱。
即今君尚未酬勋，妾年二十已有余。

嫁君苦太迟，别君苦太早。
官行有程期，不得暂相保。
妾有嫁时衣，金缕光葳蕤。
送君即远道，数日望君归。
君去竟何许，君归竟何长。
昔为胶与漆，今为参与商。
朝看云间雁，暮看水底鱼。
雁鱼过几许，何处寄君书。
有食不下咽，有衣不被体。
夜回九转肠，日下千行泪。
阶前萱草长，奁内粉黛空。
萱草不解忧，粉黛为谁容。
人生若朝露，颜色岂长好。
况乃怀忧愁，忧愁复易老。
及春不开花，结子待何时。
君在须早归，妾在长相思。
妾不愿君富贵，妾只愿君贱贫。
贱贫足相保，富贵多弃旧。
妾不愿君成功，妾只愿君早归。
早归及年少，功成妾已老。
君去妾二八，容颜花莫如。
肌白不着粉，色红不施朱。
即今君尚未酬勋，妾年二十已有余。

晓色初明野，云容尚隠林。
蒿莱三径拙，鸟雀一枝深。
忧患他乡泪，淹留故国心。
平生丘壑趣，衰谢愧同襟。

飘零同逆旅，生死异前途。
恩爱此生断，声容昨梦余。
幻身今堕甑，戏事已陈刍。
寂灭真为乐，劳劳得尔如。

平生已作老蓝川，晚意贤关道可传。
一篑未容当百涨，独将斯事著余篇。

谁教作雁破群飞，一舸南游遂不归。
乍见音容悲且喜，不知魂梦是邪非。
陟冈望远心犹在，携幼还家意已违。
泪眼重寻丘壑去，可堪犹采故山薇。

谁知方丈与瀛洲，尘世纷纷漫白头。
不到嵩山最高处，世人容易揖浮邱。

明月丽青天，群星隠晶耀。
愿与君为友，容光无不照。

使乎不辱命，临机贵专对。
安禅捋虎须，着着超方外。
不唯明窗下安排，掇向绳床拶崄崖。
拈椎竖拂奋雄辩，金声玉振犹奔雷。
九旬落落提纲宗，衲子济济长趋风。
解粘去缚手段辣，驱耕夺食犹雍容。
秋风忽作要归去，了却武陵一段事。
勃窣理窟乃胸中，行行不患无知己。
临行索我送行篇，要棘蓬与金刚圈。
短歌须要十数丈，长句只消三两言。
金毛狮子解翻身，个是丛林杰出人。
不日孤峰大哮吼，五叶一花天地春。

一即一切，实际理地。
一切即一，本来无物。
拈起也，咤咤沙沙。
收下也，绵绵密密。
三界长时独露，十方无处容身。
孤峰顶上倒行，十字街头横卧。
目视云霄则且置，鱼行酒肆作么生。

太史声名重，江楼昔有言。
诗清排屈宋，意古挹羲轩。
飞栋苍云合，窥鱼白羽翻。
台高萦水府，气爽返梅魂。
市远风埃洁，川腴草木繁。
沧浪初出日，瓠落可浮樽。
曲岸疏帆影，枯槎隠烧痕。
秋容天漠漠，春意雨昏昏。
地易规模在，碑新典则存。
溪山重入座，先哲岂虚论。

两月寓昆山，耳目厌烦闹。
饮啄落樊中，多嚬少嬉笑。
岁节簿书稀，慧聚富清峭。
愿偷一日闲，进步访殊调。
石台出神功，殿宇自梁诏。
胜境布高低，虽难亦容造。
平阁翠屏轩，苍然插峰峤。
满眼岁寒物，将迎若盟要。
新阁亦虚明，隠显入凭眺。
乾坤指顾闲，孙登一长啸。
迤逦上月华，老碧倚烟奥。
夜半谁有力，负鳌族嵩少。
层层转上方，冰岩隠诸妙。
嵌崆本自然，不凿混沌窍。
方寸有泓泉，清彻宛秦照。
几次菖蒲风，为解众生躁。
别有古道场，数级下移趠。
石佛梦中来，天手造容貌。
于此稍盘桓，平昔恨难到。
欲掷下山筇，尽作雾中豹。
奈何苟禄身，未得从吾好。
他日龙眠山，相期有耕钓。

两月寓昆山，耳目厌烦闹。
饮啄落樊中，多嚬少嬉笑。
岁节簿书稀，慧聚富清峭。
愿偷一日闲，进步访殊调。
石台出神功，殿宇自梁诏。
胜境布高低，虽难亦容造。
平阁翠屏轩，苍然插峰峤。
满眼岁寒物，将迎若盟要。
新阁亦虚明，隠显入凭眺。
乾坤指顾闲，孙登一长啸。
迤逦上月华，老碧倚烟奥。
夜半谁有力，负鳌族嵩少。
层层转上方，冰岩隠诸妙。
嵌崆本自然，不凿混沌窍。
方寸有泓泉，清彻宛秦照。
几次菖蒲风，为解众生躁。
别有古道场，数级下移趠。
石佛梦中来，天手造容貌。
于此稍盘桓，平昔恨难到。
欲掷下山筇，尽作雾中豹。
奈何苟禄身，未得从吾好。
他日龙眠山，相期有耕钓。

金阙山头辟一轩，轩闲身世两超然。
阶临霭霭张公市，檐接青青广乐天。
风聒近林容虎啸，雨腥低洞有龙眠。
坐看起处分明甚，不羡王维到水边。

寒帚高悬绝点埃，贮藏秋色枕山隈。
僧眠石室衣生雾，客步莎庭迹印苔。
占竹鸳雏容得老，采花蜂蝶枉教来。
澄怀观道如痴者，兀坐忘归忽自咍。

杜子数相见，求我揽结诗。
揽结在何处，云在彭蠡湄。
彭蠡夙所庐，今犹梦见之。
一星水中央，众流浩渺弥。
雨瀑下日夜，五老上云霓。
佛事俨相望，往往幽人期。
君今构其下，敞亭览翠微。
水声枕簟俱，山容杖屦随。
胜事君所独，世人那得知。
为我谢五老，客子行亦归。

江风飘已尽，庭树但苍翠。
如何欻到眼，余容殿春事。
恭惟太夫人，指挥扫芜秽。
咄嗟丹槛开，芳蕤生意气。
矧乃叠石根，端有尘外致。
何必风人萱，愿言树之背。
畴昔杂荆杞，只今照阶戺。
吾人剪拂功，是事亦不细。
物理庶可推，倚杖一歔欷。

春风吹桃李，欻然满中园。
群动不遑息，蝴蝶纷飞翻。
我亦感兹时，步屧遶林间。
容华岂不好，持久良独难。
置酒休其下，聊复罄余欢。
君看桃与李，成蹊亦无言。

鸡鸣深林里，犬吠幽径中。
不知谁子宅，乃是仙人宫。
竹柏荫清浅，楼观上虚空。
芝草隠翳郁，璇树翠青葱。
升堂见仙伯，欢然燕笑同。
侍立十余辈，玉女桃李容。
告我存三一，使我寿无穷。
吁嗟人间世，局促何所通。
愿言归白水，更议登阆风。

君不见豫章城南门，中有潘氏之名园。
台基迺是孺子旧，地势直与东湖连。
百常之观上造天，曲琼四面珠箔悬。
春拍绿波南浦外，朝隮爽气西山巅。
方塘曲径洞天远，万草千花未曾见。
春风向暖一披拂，薄人花气江城遍。
潘郎吟诗春风里，拄杖穿花还复倚。
大名今代庞德公，采药鹿门终不起。
潘郎事亲爱客同，平生百味樽不空。
我来休驾啸竹风，主人闭门语雍容。
掉头长歌子潘子，愿言三径相终始。
或云丈夫不如此，但恐亦复不免耳。

家世唐公子，风流汉议郎。
左轓空老大，南纪竟凄凉。
畴昔数相见，音容耿未忘。
如何欻窀穸，浩叹使神伤。

积雪未消惊白夜，欻思小艇钓云沙。
排檐故作纤纤笋，著树还开万万花。
最觉素娥相映发，不应青女妒容华。
麦如马尾年年在，枵腹鸣雷莫怨嗟。

乌隼经行处，蜗牛窈窕深。
会稽虽奉计，彭泽自无心。
禅寄跏趺坐，风披徙倚襟。
莫言容膝地，不废掉头吟。

容膝柴门觉易安，数椽喜枕寺东山。
雁飞不到吾来此，燕亦知归客未还。
梦断霜钟年欲晏，愁听蛮鼓鬓先班。
自公退食门长掩，未必邻僧似我闲。

闻说岩隈閟宝坊，后车无客自徜徉。
人如冬日熏肌暖，句与官梅触鼻香。
随蝶未容寻枕上，观鱼且喜得濠梁。
梦魂飞过水东去，落日寒山一带长。

高楼杰阁对岧峣，滴露流萤夜寂寥。
剥啄叩门知有兴，从容拂榻慰无聊。
殿藏北斗惟看柄，松碍南山不见椒。
乘月傥能同步履，杖藜逐我莫辞遥。

抱关击柝何为哉，田园将芜归去来。
雄辩接公如豁雾，清狂诮我作颠雷。
朋欢已许胶投漆，光价无容赐望回。
欲整羸师聊一战，知君岂复事邹枚。

冰井曷无水，为与火山对。
真宰福梧人，命名适相配。
炎炎火之性，所至能为害。
冰焉压其气，转否还高泰。
祥光每发时，州人同福赉。
乃至井若冰，其义故有在。
我来酌冰井，其美同沆瀣。
初疑蓬岛脉，又雅林泉派。
井窦倘依然，古基尽亡昧。
半为土烟没，半为石缺坏。
于时初下车，未暇整颓溃。
州城百舍敝，缔创岂容怠。
旧者为之新，露者为之盖。
卑污易以高，狭小易以大。
于公无所侵，于私无所贷。
一诚与规划，黾勉及三载。
始来想井基，指示经数辈。
引绳取其直，立标正其界。
开凿三尺余，适与古基会。
西偏甃坚完，界不差井怪。
三隅仿佛见，砖师且徐缀。
此井信有神，州人亦嗟怪。
井前为开池，引水成沟浍。
所防三伏天，饮者成群队。
井名未磨灭，自我发沉晦。
□□□□□，所虑规模隘。
堑崖基坎穴，伐木除荒秽。
装点自天成，可为州胜概。
碧塘寺之腹，青山寺之背。
环翠既控引，泉水亦襟带。
三宝杂装严，七宝旧豪迈。
对面瞻神霄，出门远阛阓。
登临益增价，顾盼无凡态。
往往市人来，如在琼壶内。
往往士人来，如出尘笼外。
我常引客至，五马随双旆。
暂脱簿领巾，忽然无障碍。
怡神八极远，濯体清风快。
临池似山涧，酩酊常所戒。
屡作谢公游，敢望苍生待。
虽无异政绩，薄有循良最。
寄语此冰泉，为我留遗爱。

东陈君义欲传闻，雕鹗鸾凰果逸群。
青竹题诗才倚马，画船槌鼓气凌云。
赏心自向明时得，乐事应容下客分。
敌饮会须翻玉海，背河决胜看齐军。

诗坛棋战两无双，分得壶中日月长。
只恐明时搜隠逸，不容高蹈老沧浪。

岱宗分秀萃灵岩，殿阁峥嵘叠嶂间。
师感青蛇寻胜地，泉因白鹤贡禅关。
松梯十里藏归路，僧梵千声响夜山。
暂脱尘缨聊息驾，未容心逐片云闲。

宗门一句，明明独露。
孰辨端倪，胡为指注。
指注不真，镜像空尘。
空尘何立，镜像谁入。
当机则应，头头非剩。
触处俱宣，句句通玄。
门门宾主，互正互偏。
含容透脱，千江一月。
无在不在，谁憎谁爱。
焕尔既明，森然不碍。
不碍既明，金刚眼睛。
穷幽测显，神妙体灵。
妙灵不住，无生不生。
是宜超越，所以纵横。

全指即亡指，应机何有机。
此庵容法界，当处洞真归。
寂是用还是，生非佛亦非。
南方休更问，一笑豁离微。

颓俗不可挽，我思陈孟公。
胸中一噫气，浩荡沧海东。
初余亦拙谋，堕身尺度中。
昔为吾家驹，今为客子蓬。
人生百年耳，过鸟欻无踪。
何至自矛盾，身与众敌逢。
仲尼固玄圣，道大自不容。
落落少年场，谁复识吕蒙。
古今一丘貉，同赴三尺封。
乃知常满尊，慰藉吾人穷。
君诗苦相厄，欲抗辄丧雄。
但恐百钱债，负我葛陂龙。

化工辔六龙，风雷共推轨。
谈笑却冰雪，咄嗟办桃李。
纷纷西园英，转眄即填委。
独余四种梅，冰玉自标致。
岂争滕薛长，未与管晏比。
微风挽寒条，草木竞披靡。
蜡梅异天质，芳香辈兰芷。
多叶美无度，胜韵洗贪鄙。
红梅拂晓妆，深浅自有体。
单白亦闲淡，冷艳照流水。
初如王谢郎，雍容各簪履。
出处岂皆同，一一竟可喜。
此花固不凡，俗眼自多眯。
栽培或一遇，得此辄遗彼。
君家独兼有，班压万红紫。
况当顿有前，朝暾媚窗几。
我无笔五色，为此了众美。
安得九转丹，暂起来阳史。

秋容散古原，秋声满寒条。
幽人开晓梦，喔喔鸡戒朝。
骑马西南隅，不知道里遥。
我行将何之，我友昔见邀。
斯人非世人，与世不相聊。
几年赋归欤，塞耳树上瓢。
谁知翰墨功，百倍巴蜀饶。
方杨妙天质，两玉不易招。
粟马来会盟，此义久寂寥。
主人喜开尊，杯殽初刻雕。
及乎启丹台，座上皆闻韶。
委积山海奇，浩荡江汉朝。
此囿无郊封，烂漫各𫇴荛。
归来蒲深望，老大犹虚骄。

飞来之峰可图写，画工摇笔不敢下。
玲珑八面尚能摩，万古冷泉那可画。
赵公胸中有泾渭，爱山自得山水意。
向来与客到峰前，亭上酌泉赏泉味。
我客峰边一蔀室，关门无事辄终日。
公来剥啄自敲门，𫏐解跏趺为公出。
池上烟光初过雨，岩花胶轕开无数。
曳杖惟愁猿狖惊，笑谈复恐蛟龙怒。
闻道公归朝玉京，王事不敢宽作程。
想公拜舞升天廷，雍容奏议详而明。
知公不独称安宁，疏民利害通民情。
吾君忧民精且诚，愿公中和辅太平。

西湖气欲吞吴楚，山作重围如捍虏。
回环楼阁骇鱼龙，挺拔浮图逼云雨。
西湖英游天下传，湖光山色当圭田。
何须西土方为浄，不待吴门自是仙。
雪花飞时妙无价，梅影横斜端可画。
荷气薰人六月风，月华彻底三秋夜。
阴容霁色风且雨，晓光暮碧寒代暑。
阁中气象顷刻移，诗人不是无心赋。
竹阁使君遗迹空，草堂居士但闻风。
百年光景电划水，湖山无限生有穷。
爱君长才犹袖手，岂宜苦为湖山久。
君不见向来阁上旧游人，富贵功名古无有。

器之高谊已下世，安当我友埋金沙。
倚松卧病无一钱，俗医如山闯利多。
天寒岁暮山谷里，二老不作如我何。
谓天盖高不无意，间生贤者为帝裔。
不容声色眩耳目，但许诗书养梗柢。
少年所学无不有，精研往往穷渊薮。
不知用心能几何，妙悟自然绝师友。
德成而上艺为下，此言端为中流者。
须知豪杰盖不然，以德养艺斯又全。
若分上下为优劣，千金安得称神仙。
德为本质艺其饰，表里相资乃我德。
欲知公子志甚深，已著千金追旧迹。
世人有艺初无德，为骄为傲为残贼。
杀人取财不知惧，犹夸庸妄肆诞惑。
须知公子本无我，一切有求无不可。
平生高见隘古人，焚弃经方见何左。
老僧年来学禹步，跰{鲜}鉴井不能去。
还丹一粒能几何，从此游山不知处。

道人竹瘦松柏刚，饱更风雨惯雪霜。
堂堂自住一法界，岂与萧艾相短长。
利刀割水风吹光，以空坏空竟谁伤。
君不见湖边飞来两白鹭，终朝容与水云乡。

百年过雷雹，谁丧复谁得。
邯郸一枕梦，蜗角两战国。
道人脱世网，便卷百丈席。
分明老胡裔，仿佛眸子碧。
向来数道场，众挽不容释。
金言无自晦，如反衣狐白。
道人笑不答，我心固匪石。
迩来燕雀豪，颇须鹰隼击。
达人有舒卷，大士等喧寂。
何当为众起，孰谓今非昔。

诏可观光夹路民，雍容禁卫见宽仁。
天光湛湛乾坤净，玉色温温草木春。
虚驾老臣人望重，降舆新第圣恩亲。
属车未御钧天奏，只有欢声满后尘。

一见晁公子，雍容前辈风。
规橅俗吏外，步作古人中。
环佩千官合，梯航九驿通。
空虚循吏传，谁为荐诸公。

曾将千古较穷通，芥孔能容几许空。
借问折腰辞五斗，何如折臂取三公。
四时但觉风雨过，一饭奚须刀匕红。
要识坏魔三昧力，更培根墢待春风。

驻车决遣底匆匆，求宿西湖北面峰。
旋掩竹窗移短榻，徐敲冰瓮瀹长松。
名高政恐为深累，道大由来自不容。
顾我与公无二患，孤灯相对两疏慵。

一夜花飞殿暮冬，晓惊银色现前峰。
增肥幻质饶冰柱，埋没虚名叹瓦松。
素纸不书思雪老，白圭无玷忆南容。
知君岂乏扁舟兴，哦罢新诗兴已慵。

不待山腰转箨龙，一函寒碧自深中。
未容濠上观鱼客，聊许双林照影翁。
雨后蜗牛群饮月，春余水马竞追风。
井蛙海鳖难栖泊，会看长虹下晚空。

小轩容膝趣清深，只有溪风夜月侵。
络石静移春后蔓，凌霄危露雨中心。
松窗旧草秋蛇帖，棐几谁赓雪子吟。
他日幽人问佳致，茂林修竹似山阴。

佳节山家事事休，一庵容膝自优游。
残梅韵胜窥篱落，满月光寒上陇头。
不待玄沙行乞火，何须投子更携油。
夜深自倚蒲团困，谁问渠侬马打球。

肘后神方济物深，得之于手应之心。
好山不惜能分客，岁晚当容支道林。

卷衲下苍壁，夜光容暗投。
人追道林辈，诗入杼山流。
风吹蒹葭雨，雁横江汉秋。
须烦紫藤杖，聊与白云留。

铜棺之南山复山，扪萝绝壁藓苔斑。
只今何处可容足，乞我石房云一间。

平生冰雪姿，七星罗心胸。
岂无有丝毫，上裨天子聪。
而不自荐达，胡为乎泥中。
沈疴政无赖，安得君从容。
其子亦可怜，风味如乃翁。

先生筑高隠，趣好清且独。
云龙峰上石，跋草自錾𣃁。
发窍号阴怪，穷根揽坤腹。
山灵不敢爱，鞭叱满崖谷。
危跻已穿履，大载几折轴。
直欲起岩岩，未容买碌碌。
心营合天造，指化出神速。
突兀傲中巅，凭陵勇双矗。
兽蹲目睥睨，龙攫腰回蹙。
缩脰立幽鸟，擎颅卧孤犊。
鲸鳞老廉利，相角怒撑触。
轩昂鹤引咮，赑屃鳌跂足。
腾空快高思，排峭惊醉目。
伊余朅来游，步百吟周复。
愿从乞其余，伴我东墙竹。
猿鹤莫相嗔，此客意非俗。
常令月色照，敢使尘土辱。
日待风雨来，起看空遶屋。

还家春已晚，风雨误归期。
饮啖嬉儿笑，形容吠犬疑。
江山犹似梦，巾箧谩多诗。
未负东园醉，桃花正此时。

辞章泛滥昔称雄，飘泊文园偶未逢。
旧典铙歌归制作，盛时郊祀待形容。
久无青眼怜高卧，新有宫词落九重。
异日锦衣还故里，却寻莲社日相从。

惜花如曼容，蠹实害心腹。
养之近胎祸，动绝。

广文新决科，恩袍鬭春绿。
香名满众耳，要路策高足。
阿房得第五，中眉嗟志目。
平明趋省门，容仪耸旁瞩。
廪薄虽屡空，润身非润屋。
朅来锁南宫，迨此东风燠。
吟哦夜不休，立侍窘童仆。
诗成字字清，华星点秋肃。
中含不尽意，往往念归沐。
遥知卧鸱夷，独酌慰斋宿。
云谁可与饮，邻有三不速。
篇卷正沉迷，当以从事趣。

红紫春争妍，那复俟秋宰。
兹花如端人，凌飙振辉彩。
英英剪轻云，粲粲络珍琲。
天清月色留，日淡霜华在。
高标比松竹，芳气压兰茝。
飘零饫夕餐，韡韡富晨采。
中有神仙滋，收功逸而倍。
调丹杂樗楮，服之毋豫怠。
能驻好容颜，延龄向千载。
事著抱朴书，刘生岂予绐。

公不见金谷楼台插寥廓，珠玑映出琉璃薄。
满甑青螺甲第空，富贵回头惊旅泊。
又不见渊明三径似元卿，蓝缕茅檐仅容著。
心知侈汰非远谋，寄傲南窗安所托。
二子薰莸古至今，遗臭传芬皆自作。
中郎天机湛秋水，涵泳源流漱芳酌。
小斋容膝思易安，顾盼俗缘嗟自缚。
琴书对眼助清闲，杖履从人笑疏略。
红尘一点不到处，只许炉香度帷箔。
吁嗟淡静世所艰，此味要之属丘壑。
能以膏粱甘寂寥，道德高风信玄邈。
真长标置自非凡，区区乃念东山乐。
见嗤逸少固所宜，讵识此生如寄壳。
会须掩关友松菊，俗子扣门从剥啄。
挥残麈尾虽可佳，弄绝韦编良不恶。

公不见金谷楼台插寥廓，珠玑映出琉璃薄。
满甑青螺甲第空，富贵回头惊旅泊。
又不见渊明三径似元卿，蓝缕茅檐仅容著。
心知侈汰非远谋，寄傲南窗安所托。
二子薰莸古至今，遗臭传芬皆自作。
中郎天机湛秋水，涵泳源流漱芳酌。
小斋容膝思易安，顾盼俗缘嗟自缚。
琴书对眼助清闲，杖履从人笑疏略。
红尘一点不到处，只许炉香度帷箔。
吁嗟淡静世所艰，此味要之属丘壑。
能以膏粱甘寂寥，道德高风信玄邈。
真长标置自非凡，区区乃念东山乐。
见嗤逸少固所宜，讵识此生如寄壳。
会须掩关友松菊，俗子扣门从剥啄。
挥残麈尾虽可佳，弄绝韦编良不恶。

宗派源流远，家声竹帛垂。
灵晖锺岳渎，吉梦袭熊罴。
夙擅乡评美，寻膺国士知。
文章追往哲，学识判群疑。
试若穿杨叶，科如摘颔髭。
绣衣趋观阙，霜简照轩墀。
谏拂龙鳞逆，身探虎穴危。
忠猷耸鸳鹭，直气慑狐狸。
要路淹风鹢，丹心比日葵。
使台专漕挽，帅阃肃边陲。
久郁公台望，初还辇毂时。
缿筒争讼息，囊櫜寇攘衰。
莲炬惊宵漏，花砖候晓曦。
暂分方面寄，复演禁林词。
廊庙先图任，枢衡遂倚毗。
雍容承昼接，密勿奉畴咨。
已冠中枢府，犹虚百斛姿。
两轓将画鹿，五总旧名龟。
儒效流弦吹，王功镂鼎彝。
更增箕翼寿，馀庆在庭芝。

良月当初吉，昌时叶半千。
气锺奎壁粹，寿禀角亢全。
殖学优前哲，香名自妙年。
文章魁桂籍，风采冠樱筵。
要路谐先据，清班阅屡迁。
芸书雠甲乙，黼坐谒温宣。
丹陛趋文石，彤庭咏绮钱。
云梯滋稳步，风翮正孤骞。
清切陪华跸，雍容进迩联。
夜归惊宝烛，晓直候花砖。
余力兼京辅，能声映简编。
寇清桴鼓绝，讼息缿筒捐。
入谢虽言迈，徂齐遽式遄。
词林俄再入，政辖遂详延。
鲠议违时去，丹心许国坚。
赐环朝帝所，曳履上星躔。
枢宪仍图旧，岩廊庆得贤。
珥珰鸾渚上，鸣佩凤池边。
默识通伦类，先几炳眇绵。
龙辀迎舜日，鳌柱拱尧天。
夹毂占轓鹿，飞冠兆冕蝉。
鹤龄偕集木，龟算等巢莲。
丙魏君臣契，韦平父子传。
功成五福具，永作地行仙。

比来维日捧诗筒，久废吟哦觉懒慵。
韵险不容更属和，意勤须索强随从。
深思往往花盈睫，得句常常汗浃胸。
万事始知关习否，赓酬本合类撞钟。

诸人行李处，非我君不能。
我今凭子力，还与汝同心。
彼我无差忒，超然绝古今。
千差非止水，生死自平沉。
对容谁不妙，拂袖省知音。
不堕机前路，明明定浅深。
其如未觉了，彼我徒自侵。

世人不识我，求我以形容。
形容不相似，徒观纸上龙。
若要识得我，问取主人翁。
主人好家业，物物要安藏。
六兄夸艺术，三母足温良。
南厅善书算，北库多财粮。
住来但觉久，懒去问张王。
君若一识得，与汝同屋梁。

世人不识我，求我以形容。
形容不相似，徒观纸上龙。
若要识得我，问取主人翁。
主人好家业，物物要安藏。
六兄夸艺术，三母足温良。
南厅善书算，北库多财粮。
住来但觉久，懒去问张王。
君若一识得，与汝同屋梁。

一别海山中，十年春草绿。
相思在方寸，颜容皎如玉。
音书杳不来，桃李繁且熟。
唯有意中人，使我眉头蹙。

祇论亲切不论时，回笑诸方陷虎机。
一句未容开口对，片帆先逐便风归。
头头有路堪行履，物物无差莫弃违。
不见黄梅足奇士，卢公却得祖师衣。

毗耶离城居士家，环堵十笏容河沙。
八万四千高座众，咄嗟已办熏天花。
迢迢不到迷是障，念念常入心无差。
须弥卢山四大海，我见如一粟与麻。

展脚缩脚饥鼠啼，合眼开眼重露晞。
觉来始了梦时事，梦处宁容觉后知。
瞬息黄粱犹未熟，翩翻蝴蝶正狂飞。
披衣独坐日正午，试问何如半夜时。

妙色非身，形容乃普。
阎浮未下，双林已睹。
旷济功深，六年行苦。
尘沙相好，万亿刹土。
众生心浄，佛日常午。
正念蒙光，迷人外取。
雕檀写{叠毛}，像未孩乳。
今兹范模，传从乃古。
象步出山，智珠河吐。
水月顿澄，豁开觉户。
瞻之仰之，岂敢自侮。
常在不灭，此言手舞。

廓然无圣，俨尔有容。
明明绝眹，密密垂踪。
昔也怀宝，枯木藏龙。
今其示人，巨岳乔松。
龙吞万类，松茂三冬。
神而不改，风云必从。
吾形既得，尔道自锺。
褒斜路险，汉水朝宗。

沧溟一滴咸无际，厚地纤尘广有余。
何事陋容人写得，祇缘踪迹在龙舒。

道虽光明，形则山野。
提折脚铛，住深兰若。
拙韵无取，陋容谁写。
常在左右，觉元侍者。

似即疏，比仍失。
廓尔空，皎然日。
顾丹青，写容质。
谁使之，省寻觅。

开田说大义，后人莫容易。
百丈总持门，淡而还有味。

一竿一笠一蓑衣，急水滩头下钓丝。
钩上锦鳞容易得，芦花深处月明归。

容颜甚奇妙，光明照十方。
我适曾供养，今复还亲觐。

不动龙门内，行参古佛机。
亲逢渠面目，肯话自容仪。
凡圣心平等，高低路坦夷。
丹霞烧木佛，院主落须眉。

君命重宣降薜萝，不容静处萨婆诃。
襕衫席帽寒酸甚，又向人前唱哩啰。
去年梅，今岁柳，颜色馨香依旧。
人渐老，水长流，无心道合头。

更欲投何处，仙山不可窥。
欲寻吴许迹，默与绮园期。
裹饭随妻子，清秋问路歧。
神真有汲引，逸驾或容追。

浥露出南郭，遵涂眄西岭。
幽寻不惮远，陟𪩘造殊境。
悬瀑泻天路，高斋跨参井。
麻姑固神人，上下凌倒景。
逸驾不容追，遗踪抟尘影。
仙坛独岿然，藓蚀此山顶。
古屋鸣鸺鹠，污池浴蛙黾。
葛颜有异闻，源委邈难省。
空余丰碑字，欻若猊骥骋。
永言赏心遇，所乐尘务屏。
濯缨欲师孔，斲鼻还思郢。
安得斯人徒，置论挈裘领。
圣真岂远而，炯炯金在矿。
九渊孕明月，七返閟神鼎。
至道如可求，汲深愿修绠。

山丹丽质冠年华，复有余容殿百花。
看取三春如转影，折来一笑是生涯。
绮罗不妒倾城色，蜂蝶难窥上相家。
京国十年昏病眼，可怜风雨落朝霞。

玉女何时见，兹峰独挺群。
古容余佛座，虚室但𬬻薰。
林隠投壶电，山藏出岫云。
自惭非屈宋，欲赋不成文。

诗题：胡伟《宫词集句》句首：不应青女妒容华。

文殊头白，罔明头黑。
女子冶容，瞿昙是贼。
山僧不犯锋芒，直下并赃捉获。

悟心容易息心难，息得心源到处闲。
斗转星移天欲晓，白云依旧覆青山。

遁迹隠高峰，高峰又不容。
不如归锦里，依旧卖青松。

王子遗我诗，五言若长城。
谁谓永嘉末，复闻正始声。
咄嗟千人废，雍容一坐倾。
端能励节义，何必五鼎烹。

丸丸松柏林，结根临古道。
未逢匠石徒，岁久空合抱。
圣人建明堂，良材日登造。
左右乏先容，地遥安可到。
愿言励岁寒，不改雪霜操。

不通泮宫籍，端居常屡空。
贫知俗益薄，老觉书有功。
寂无裹饭客，门前翳蒿蓬。
平生眼底人，粗知吾困穷。
招呼城南游，饭我枵肠空。
亭午得一饱，哦诗和秋虫。
扪腹步南湖，缓带披凉风。
渐见波心莲，颇忆新妆红。
徐酌穆生醴，宛如和露浓。
三咽不知味，百盏无醉容。
但可胜茶汤，留饷东坡翁。
儒生本酸寒，独处罹百凶。
不谒魏元君，粗免恶少攻。

梅清不受尘，月浄本无垢。
微风更解事，排遣香入牖。
倏思阿明语，清与此花偶。
天资已超轶，况得善师友。
洞然胸明白，欲扫不容帚。
客来相视笑，不知语出口。
平生憎俗人，未语辄先呕。
不逢屈突生，宁食艾三斗。
乃知我辈中，如师亦稀有。
但想月中梅，作诗清如昼。

鄙夫拙生事，日晚儿号冬。
白驹穿瓮牖，曲肱起犹慵。
懒惰百无营，有酒时复中。
孰知廊庙具，征骖犯寒风。
行役岂不苦，王事不我容。
劳佚虽有命，造物似不公。
仰羡冲天鹤，孤飞邈难从。
赖有云外山，所至如迎逢。
是中有深意，高怀可默通。
何当浮大白，一醉百念空。

岁晚穷愁催急晷，吾人学道心如水。
共访延陵季子孙，呼儿酌酒烹双鲤。
新有扬雄宅一区，旧闻孟母邻三徙。
卜居清旷慕长统，近市喧嚣惭晏子。
但得门容长者车，何须声有尚书履。
他年羔雁列君庭，吉士恐为君子使。

谪仙独立风埃外，函丈席间藏法界。
食前不愧孟子讥，容膝尚笑陶生隘。
若知北斗可藏身，定是须弥堪纳芥。
不容广坐九百万，谁信维摩室本大。

谪仙独立风埃外，函丈席间藏法界。
食前不愧孟子讥，容膝尚笑陶生隘。
若知北斗可藏身，定是须弥堪纳芥。
不容广坐九百万，谁信维摩室本大。

长安少年清似玉，腰垂黄金双鬓绿。
吹嘘气焰高岑楼，胡不容公置一足。
脑脂遮眼卧三年，满榻秋风对修竹。
户内殷殷金石声，牙签插架三万轴。
笺诗作传起凡例，断简残编纷在目。
题舆粤国正秋风，石瘦水清山诘曲。
先声霹雳挟仁气，父老欢呼胥吏肃。
莫思莼菜赋归欤，天上要公调鼎𫗧。

旧闻诸李隠龙眠，伯时已老元中少。
一行作吏各天涯，故人落落疏星晓。
西山影里识君面，碧照章江眸子了。
向来问道渺多歧，只今领略归玄妙。
老凤垂头噤不语，古木槎枒噪春鸟。
身在幕府心江湖，左胥右律但坐啸。
第愁一叶钓鱼舟，不容七尺堂堂表。
我今归卧灵谷云，君应紫禁鶑花绕。
相思有梦到茅斋，细雨青灯坐林杪。

妙净光云覆八荒，经行聚落得清凉。
阎浮檀水心无染，优钵罗花体自香。
赤舄未容趋北阙，绿槐先已兆东墙。
应真外见中和色，岂在眉间一点黄。

薄有田园百不忧，诗书自乐更无求。
形容风月三千首，笑傲林泉四十秋。
岂意骑鲸寻李白，真成梦蝶化庄周。
谁能倒激西江水，洗我胸中万斛愁。

碧瓦朱甍午影凉，软风翻袂送清香。
荷花也似知秋近，故敛羞容避夕阳。

竹风烟静午阴凉，饭罢呼童启北窗。
试拂横床供昼寝，且容幽梦绕清江。

江南绿水幕，塞北黄金台。
方当汉道隆，威灵畅九垓。
从军岂不乐，顾我非其才。
十年尘土中，满胸贮黄埃。
主人恩义重，弹剑思一来。
居官自忝冒，揣分岂邅徊。
免识翰林孙，一见青眼开。
不许执手版，便容持酒杯。
题诗远寄我，欲及未开梅。
北枝寒已甚，正待使君回。

月固不可得，客亦未易逢。
相看且一笑，剧饮须千锺。
石交事绮语，辩口如剑锋。
血指遇巧匠，青蒿倚长松。
平生所欣慕，今夕获从容。
我出元白后，敢蹑李杜踪。
竞夸词激烈，已觉醉蒙茸。
虚文矜画虎，利口极雕龙。
谁能望尘拜，初不希侯封。
云披蟾影白，露浥桂香浓。
河汉淡无色，乌鹊迷所从。
要为青女约，从使蜚廉攻。
渡河天女懒，捣药玉兔慵。
秋凝霜悒悒，晴解云重重。
论功有词客，误晓惊惰农。
兴从庾亮发，景为仲宣供。
夜气凄以冷，斗杓横复纵。
文章余所短，翰墨子之丰。
酒渴思朝汲，肠饥闻夜舂。
宁尽杯中蚁，勿听床下蛩。
思涩惭追骥，篇成类采葑。
我眠君且去，莫待鼓冬冬。

小阁仅堪容一席，西望诸山天咫尺。
兴来踏雪共登临，径醉何曾论斗石。
风前少皞陈堂堂，万骑衔枚替戾冈。
倾河倒汉天上落，蓝宝荆珍尽卷将。
海边属国寒到骨，帘里寿阳花满房。
恨君闭户不好奇，三人醉倒君不知。
须怜暖律易消铄，行见芳洲生杜若。
肯捐冻死求一适，聊畏思归老庄舄。

昔在江东作重九，斩新凉气生杯酒。
右军有宅山最高，岁岁与客登其首。
菊花弄蘂天未霜，吴儿琵琶能断肠。
半天语笑中夜里，山下人家惊走藏。
禹穴探书无所得，笑指燕然疑可勒。
燕南新筑黄金台，乃复招我何为哉。
五年醉倒南楼上，楼上黄花无处放。
将军喜气自生春，尽释风霜作和畅。
美人低按小秦筝，坐中劝酒一再行。
风前孟嘉帽欲落，席上孙郎句已成。
一生散诞无羁束，到处容容尸斗禄。
况复今年值众贤，珠玉在侧真可怜。
重阳更欲登高去，莫遣风流减去年。

岁穷于冬春未涉，雪入田中余润接。
鹰鹯欲击胆方张，狐兔正肥心已怯。
忽呼小队试周旋，直并西山穷射猎。
将军约束金鼓震，令尹指麾豺虎慑。
平原浅草阵横斜，后劲中权旗晔晔。
林空肯使逸禽飞，泽竭不烦追骑蹑。
正堪大嚼出馋涎，安用千金酬笑靥。
风毛漠漠任教吹，雨血纷纷谁所喋。
不容杜曲随李广，顾肯桑间问灵辄。
庙谟不战方两阶，边尘已静休三捷。
酩酊如余乃醉仙，雄豪似子真儒侠。
明朝得隽傥相过，买酒尚堪吾倒箧。

昔年讲学城南馆，君余二十我方冠。
读书兀兀敝精神，刺口纷纷谈治乱。
集英赐第偶追随，慈孝题名容齿间。
欲将步武踵夔龙，肯以功名论管晏。
一时意气若风狂，二纪光阴如梦幻。
青眼全稀苦贱贫，白头太早伤忧患。
塞上逢迎心骨惊，尊前太息容颜换。
哀哉田叔墓已拱，老矣朱公人所慢。
分甘位下莫相怜，赢得身强聊自谏。
君去方趋魏阙朝，我归乍解军书绊。
河南河北地比邻，春后秋前花烂熳。
兴来命驾岂吾难，会访蓝桥容一盼。

昔年讲学城南馆，君余二十我方冠。
读书兀兀敝精神，刺口纷纷谈治乱。
集英赐第偶追随，慈孝题名容齿间。
欲将步武踵夔龙，肯以功名论管晏。
一时意气若风狂，二纪光阴如梦幻。
青眼全稀苦贱贫，白头太早伤忧患。
塞上逢迎心骨惊，尊前太息容颜换。
哀哉田叔墓已拱，老矣朱公人所慢。
分甘位下莫相怜，赢得身强聊自谏。
君去方趋魏阙朝，我归乍解军书绊。
河南河北地比邻，春后秋前花烂熳。
兴来命驾岂吾难，会访蓝桥容一盼。

昔年讲学城南馆，君余二十我方冠。
读书兀兀敝精神，刺口纷纷谈治乱。
集英赐第偶追随，慈孝题名容齿间。
欲将步武踵夔龙，肯以功名论管晏。
一时意气若风狂，二纪光阴如梦幻。
青眼全稀苦贱贫，白头太早伤忧患。
塞上逢迎心骨惊，尊前太息容颜换。
哀哉田叔墓已拱，老矣朱公人所慢。
分甘位下莫相怜，赢得身强聊自谏。
君去方趋魏阙朝，我归乍解军书绊。
河南河北地比邻，春后秋前花烂熳。
兴来命驾岂吾难，会访蓝桥容一盼。

官曹寂寞坐兀兀，囊无一钱贫到骨。
欲归未得住也难，客子秋来颇萧瑟。
并州人情薄于纸，覆雨翻云而已矣。
我顽不顾柰我何，得酒陶然且欢喜。
府中别驾名公孙，往时阀阅推其门。
皎如双璧照闾里，至今文彩风流存。
诸郎往往皆汗血，超然别驾尤奇绝。
满前豪杰多少人，独向我曹相暖热。
幕府辕门一事无，五白争枭半夜呼。
但知得醉乃已耳，颇复有客如此乎。
俗多我责君不然，君今去我真可怜。
微官缚人不可脱，五斗看来成几钱。
君还朝廷用决矣，错节盘根谈笑里。
当权得意莫相忘，要须容此狂狷士。

将军胆气凌秋天，百札曾将一箭穿。
倒床忽作儿女眼，悲啼出泪如涌泉。
会稽令尹形悍坚，新买蛾眉费万钱。
未容纤腰小回旋，径烦药饵亲调煎。
山阴大夫祖文渊，弯弓射贼口垂涎。
壮士亦苦头风偏，河润九里风化传。
坐令丞簿相牵联，请医买药争后先。
剡中有宰正鸣弦，携琴忽泛子猷船。
入城卮酒不下咽，但饮柴胡如吸川。
沃洲公子黠可怜，斩关夜遁呼不前。
道中挥断九铁鞭，抱病谁复能轻便。
铸钱短簿非凛然，捧心欲效西子妍。
青衫从事世所捐，亦遭病鬼相傍缘。
戏成嘲语如怪颠，一读坐使沉疴痊。

故人高隠处，近在郭门西。
数仞檐楹敞，满城门户低。
便当容驷马，何止卜幽栖。
更请开三径，时来过苇溪。

花飞何事急，纨细不胜裁。
睡起明书幌，妆成湿镜台。
多情调玉烛，作意耻金罍。
授简何容易，相如欲到来。

往昔陪尊俎，从容接话言。
骨虽如鹤瘦，语尚作春温。
一梦人琴失，流年日月奔。
空余华屋处，愁绝向谁论。

往日调商鼎，当年筑汉坛。
从容作霖雨，谈笑斩楼兰。
每恐风流尽，空余琬琰刊。
承家今已矣，清泪一汍澜。

天上纷纷地上匀，搀先来作塞垣春。
不忧病客衣无褐，要助诗翁笔有神。
且可留连遮瓦砾，莫教容易杂泥尘。
悔将布鼓雷门过，谢罪从今欲自新。

天府春来接步趋，立谈意气偶相符。
诗名高似三都赋，句法严于八阵图。
数仞未容窥阃奥，一斑犹喜见皮肤。
不嫌俗客尘埃甚，时许篇章到我无。

眼看簿领眩生花，共指墙阴待日斜。
水部诗名今独步，河梁句法旧传家。
未容碧海归深阔，应许阳春办咄嗟。
莫为琼瑶生校计，古人初不废投瓜。

文章华翰九天开，二妙同时在一台。
高会竞看文阵合，后堂新许客星来。
评诗故自当归逊，在寝何容敢望回。
已请杏花留一笑，不劳羯鼓横相催。

山接青天欲荡摩，秋风骚客独经过。
怪来诗句无容和，端为烟岚发兴多。

巨石引飞梁，奔泉泻纤缟。
行攀石上藤，坐听林间鸟。
兹游既物外，此地即天表。
旷然脱尘嚣，率尔慕轻矫。
道逢餐霞人，邂逅惬幽讨。
绝粮三十年，颜色长美好。
云此岩上芝，可得终岁饱。
盛谈山中趣，似欲容吾老。
平生苦因循，学道真不早。
忧患日煎熬，精神岁消槁。
况为官拘挛，而与事缠绕。
悲欢相乘除，失多殊得少。
君言会可思，待我婚嫁了。

纤云卷尽见秋容，古木交阴一埽空。
雪压群山晓来雨，叶侵缺甃几番风。
欲归未得人将老，屡送还来鬼亦穷。
赖得子卿佳传在，整冠时读慰飘蓬。

芝阴旧是神仙宅，驾鹤泠风著前籍。
青冥倒影不可寻，闲有遗灵表奇迹。
往时瑞草出西楹，蟠茎引蔓缘屋壁。
蓊郁青葱浄点尘，覆被仙容周幄帟。
通人备考神农经，无说无名终不识。
传之于今三十年，目睹耳聆犹历历。
迩来复见古砌下，冰结池面坚铁石。
中有锁细百千状，贯玉联珠相倚植。
𬬻形塔影最明察，俨如天匠穷雕刻。
堵观魄动骇且疑，试为求端一推核。
有道致祥闻自古，谅由叶气潜薰炙。
川珍岳贡惟恐后，器车丹甑何由惜。
舜廊渊默正垂衣，鸿塞清夷方偃伯。
宜哉殊像发重□，□应兴龙靡差忒。
至圣谦冲美不居，瑞合图书禁笺册。
草茅爵跃赋巴□，窃与尧民喧壤击。

亭下一杯水，澄泓如有容。
不因求得雨，那信有神龙。

携手日不足，暂聧心已悭。
况复共理策，相从山水间。
晴江照远岫，晓镜堆烟鬟。
玄蛟忽汹涌，大浪堆银山。
吾郎气吞纳，为之发冲冠。
诗材入意底，妙斲寄毫端。
我衰如病骥，蹩躠那容攀。
且乞置是事，不语循刀镮。

自怜滚滚抗尘容，深入云山得梵宫。
拂榻欲为庄叟梦，披襟聊挹楚王风。
条松老干森森直，古麓寒泉脉脉通。
衲子久能严戒律，炉香深炷掩房栊。

凡语必忠信，凡行必笃敬。
饮食必慎节，字画必楷正。
容貌必端庄，衣冠必肃整。
步履必安详，居处必正静。
作事必谋始，出言必顾行。
常德必固持，然诺必重应。
见善如己出，见恶如己病。
凡此十四者，我皆未深省。
书此当座隅，朝夕视为警。

开元太平久，错处非一拍。
就令乏贤人，何至相仙客。
直道既雕丧，曲江遂疏斥。
汲黯困后薪，贾生罢前席。
金鉴束高阁，铁胎空数尺。
妙处难形容，英表良髣髴。
摩挲许国姿，尚想立朝色。
同时反弃置，异代长叹息。

卢橘杨梅乃尔甜，肯容迁谪到眉尖。
因行采药非无得，取足看山未害廉。
辨谤若为家一喙，著书不直字三缣。
老师补处吾何敢，政为宗风不敢谦。

山前腊雪想纷纷，风到南讹尽处村。
瓮面不容存酒子，床头几欲爨桐孙。
园林呼舞知衰怯，窗户奔驰觉眩昏。
咫尺潮阳五袴国，可能分我一襦温。

四十缁成素，清明绿胜红。
形容千虑后，门馆一贫中。
白日时时别，青芜处处同。
此生唇舌里，啼鸟暮春风。

闹窄良难入，闲寛足见容。
竹根收白叠，木杪得黄封。
问学兼儒释，交游半士农。
行歌村落晚，落日满携筇。

昔别方初节，相逢各素秋。
君归卧龙国，我脱堕鸢州。
霜鬓含多事，尘容帯倦游。
行藏端可见，岁晚莫登楼。

闲把流年指上轮，朝来七十五回春。
一杯愿荐乔松寿，四海方依社稷臣。
血气未嫌辛菜冷，颜容犹称彩幡新。
清诗小字传观处，满座惊呼觉有神。

炭寒火冷灯微明，虗檐泻雨如倾瓶。
酒酣耳热身体轻，抚膺大吼黄锺声。
怒目直视如流星，拔剑击柱傍人惊。
丈夫宁可五鼎烹，安得容此呑舟鲸。

元气脱形数，运动天地内。
东坡未离人，岂比元气大。
天地不能容，伸舒辄有碍。
低头不能仰，闭口焉敢欬。
东坡坦率老，局促因难耐。
何当与道俱，逍遥天地外。

黄金转手尽，郊居掩清昼。
山容凉肺腑，竹意浄怀袖。
入门编简香，无复更铜臭。
君看道南院，岂识元德秀。

参军坐厅事，据案嚼齿牙。
引囚到庭下，囚口争喧哗。
参军气益振，声厉语更忉。
自古官中财，一一民膏血。
为吏掌管钥，反窃以自私。
人不汝谁何，如摘颔下髭。
事老恶自彰，证佐日月明。
推穷见毛脉，那可口舌争。
有囚奋然出，请与参军辨。
参军心如眼，有睫不自见。
参军在场屋，薄薄有声称。
只今作参军，几时得骞腾。
无功食国禄，去窃能几何。
上官乃容隐，曾不加谴诃。
囚今信有罪，参军宜揣分。
等是为贫计，何苦独相困。
参军噤无语，反顾吏卒嗟。
包裹琴与书，明日吾归休。

富乐之名谁所留，建安年中刘豫州。
拥兵入蜀万貔貅，孱璋送国来迎头。
军中酾酒椎千牛，炙如巴山酒如涪。
酒酣握手登高丘，极目紫芋蹲春畴。
富乐之名此其由，君闻此说还信不。
当时兵起四十秋，拆屋不足供诛求。
生灵嗷嗷鼎中油，山中胡为乃尔优。
想今富乐万倍刘，端能容我逃穷愁，山僧笑言客罢休。

久客念吾土，毎叹江山非。
及兹受代去，亦复无家归。
仕宦几半世，奔走遍九围。
竟无置锥土，安此容膝扉。
还当僦屋居，况有囊金挥。
处乡亦何有，去国空依依。

标致自清流，知名二十秋。
诸儒堂上席，群客帐前筹。
南渡衣拖绣，西来幕建油。
食葱逢屈突，封户识荆州。
襦袴三巴国，櫜鞬九郡侯。
道兴期变鲁，文盛拟从周。
讼矢虽关聴，宾壶不废投。
未妨登衮衮，暂屈布优优。
望府多奇士，华颠愧督邮。
崎岖缘底事，憔悴此重游。
举目江山是，翻身岁月遒。
客愁移带眼，乡思咏刀头。
技痒论文在，心阑触事休。
那堪趋冉冉，祗是判悠悠。
揣分宜长引，忧贫复少留。
长裙何处曳，门馆傥容邹。

持节三千里，提封一十州。
天文占使入，地上觉钱流。
吏有言前信，农无赋外求。
事投余刃毕，政举大纲休。
惠泽坤维润，威风井络秋。
利源干复溢，民瘼痼还瘳。
德以柔刚济，材兼巨细收。
道兴期变鲁，文盛拟从周。
即给中台笔，行抛外计筹。
孤生真自幸，微禄每容偷。
未可长闲去，须为寸进谋。
祗应青白眼，能为辨薫莸。

奎毕夜腾辉，英灵出帝畿。
陶门八翼后，却桂一枝巍。
使斧今持铁，经编旧绝韦。
政将儒雅饰，学造道心微。
士论宜金马，君恩且绣衣。
德醇浑可饮，才俊不容晞。
盛世方连茹，孤生耻食薇。
初从漆雕仕，全拙汉阴机。
荠舌犹余苦，莼心未得归。
大椿祈不老，乌鹊正求依。

洞中于世本无求，一落人间几见秋。
和月看时迷濯濯，隔云听处认呦呦。
未容鹤客矜风韵，应许猿翁作品流。
莫把奇毛惊俗眼，恐妨归去旧山幽。

三年泮水振洙风，俯接诸生屡改容。
岭雾因时难隐豹，岩云有便得从龙。
久钦才调无双手，今喜声名达九重。
拂袖汉阳休更问，丈夫事业出心胸。

上皇御天功最盛，生民温饱卧安枕。
醉凭艶姬一笑适，薄夫议之无乃甚。
长安遮天胡骑尘，潼关战血深没人。
哥舒臣贼不足惜，要脔国忠如脍鳞。
苍黄去国食不暇，马嵬赐死谢天下。
反身罪己成汤心，奈何犹有讥之者。
取非其子又遽匆，灵武君臣无怍容。
何须呜咽让衮服，自控归鞍八尺龙。
谁磨石壁湘江上，揩拭云烟溅惊浪。
龙蛇飞动忠义词，颜元色庄俨相向。
与君来游秋满眼，闲行古寺西风晚。
道人兴废了不知，但见游人来读碑。

野夫加于人一等，玉骨春容含秀整。
已惊词源倒三峡，会看声名重九鼎。
江南尽处山作堆，雨余青碧数峰开。
那知万壑千岩处，风帽蹇驴能独来。
凤凰鸑鷟未入眼，今识鹓雏犹恨晚。
兴阑掉头不肯留，出门去袂聊一挽。
君家富贵若骑虎，拥鼻未免非虚语。
何当解带食太仓，时时携被宿玉堂。

雪里梅开何草草，欲问清香无处讨。
回看水际竹丛边，寂寞闲愁洗妆早。
东坡戏作有声画，竹外一枝斜更好。
但恐金须容易堕，额黄虽妙难长保。
笑笑先生独爱竹，雪壁风梢麝煤扫。
应为冰姿不可传，醉里相忘亦颠倒。
惭愧高人笔下春，解使孤芳长不老。
从来病眼错黄昏，隔雾相看更相恼。

朱门连属南昌郡，东湖褒贤拔高峻。
西山卷帘入栏楯，富贵遮人不容进。
我初见之不敢瞬，吴家诸郎特风韵。
戏语嘲之终不愠，笔锋落处风雷趁。
冰华百番一挥尽，红妆聚看眼波俊。
一堂喧阗客懽甚，大厦吞风檐月近。
君看渥洼本龙孕，俗马那能著神骏。

赵州饱丛林，懒墯亦惯便。
起步作欠伸，藏经终一遍。
投子犹可骇，手足未舒展。
但于数字中，演出五千卷。
两翁古禅伯，措置令人羡。
安知尘尘中，法轮常自转。
无数妙章句，函匦金碧昡。
芥子瑠璃瓶，历乱齐发现。
颇怪老龙华，底事别营建。
幻出诸鬼物，奇状分百变。
疾驰并推毂，过目等飞电。
万众初错愕，熟视生悲恋。
譬如观写照，笔下出眉面。
争贵纸上容，活者反弃贱。
乃知像教末，妙理蔽浮浅。
要令齿发辈，种性受熏炼。
元禅今南归，酬此夙所愿。
我作送行诗，败墨磨破砚。
诗成一大笑，相顾春风软。
会看出谈笑，错落照深殿。
想见午梵清，随喜时遶漩。

器禅鄱水来，一钵自笑傲。
偶然家此山，十见青林槁。
寒骨耸诗律，枯笔作行草。
韵如绛阙容，日月不能老。
伊余曾闻名，再见遂倾倒。
情高付无求，语妙知有道。
兹山得君居，便觉山愈好。
何时卜东岩，邻径云共扫。
时时从君游，吐词觅遗藁。

黄尘踏遍江南岸，矫首无言对河汉。
故山有屋埋深云，一夜归心掣不断。
山舟日夜去无休，挽绳欲系惭无由。
纷纷世态真一梦，顾我所为如直钩。
绿锦江头识谅禅，倾坐高谈象帝先。
疑君即是僧太白，不然无乃真弥天。
仙风袭人欲轻举，天容道气出眉宇。
拥坐衣裳堕不收，山水怀云轻百补。
我今老倦亦慵参，去死正如三眠蚕。
相看一笑有佳约，他日同归五老庵。
人生真若屈伸肘，萍浮梗泛因邂逅。
料君有胆大于身，未应捜索因诗瘦。
闲亭夏木初垂阴，相逢还得同携手。
未见千首万丈光，先看七步才八斗。

三月江南春不浅，谢家池上开花苑。
层坛迸破碧瑠璃，嫩蕊簇成红婉娈。
一枝两枝和雾白，素娥月下逢姑射。
十朵五朵照水红，仙姝并立瑶池东。
人生遇景须行乐，莫使余香散帘幕。
白雪难逃鬓上斑，金樽且对花前酌。
醉则傲羲轩，醒则歌尧舜，荣辱是非都莫问。
风云际会自有时，忠义果然天不困。
君今还作天涯客，凭栏正遇群芳拆。
不插群英醉上林，人谓少年真可惜。
明年再献平戎策，顺风高举摩天翼。
大手亲提却日戈，刈除天下闲荆棘。
古人养花如养贤，我今说花心亦然。
栽培直欲助真宰，扶持造化工陶甄。
时人莫以花为浼，大都自是人情改。
若使人情长似花，相看颜色年年在。
谢安道辈真难得，不容蒿艾生墙侧。
不劳巧手写丹青，不学世人画墙壁。
灵苗自有天然格，门外溪光长泻碧。
更向溪光种碧桃，宛然便是神仙宅。
谢家池馆胜瑶台，浅白深红次第开。
为报赏花君子道，何须东海觅蓬莱。

老踪沧海珠，道价压千古。
暮年还东吴，岂不以亲故。
世衰道陵夷，学者例顽鲁。
处处如尘沙，纷然不容数。
但夸谢公子，乃翁堕江渚。
坐令乳臭儿，高论不少惧。
安知覆渔舟，甚愧编蒲履。
大师京国来，秀色见眉宇。
笑谈出流辈，亦自有佳处。
怀亲不能休，饮食忘匙箸。
醉翁乡里贤，安角诵翁语。
人老尚康健，春寒与秋暑。
念之凭高楼，白云入瞻顾。
浩然有归兴，掣肘径驰去。
遥知到螺江，社林闻布谷。
迎门一调笑，讙极但摩拊。
童头想怀橘，衣椹应戏舞。
聊用慰其心，高追古人步。
此诗语散缓，细读有奇趣。
譬如食橄榄，入口便酸苦。
勿示痴道人，被骂吾累汝。

宰肉社树阴，岂无天下志。
用材朴楔间，已有经纶意。
欲观临大事，必自小者耳。
彭侯伟杰姿，要是千乘器。
小邑试牛刀，不满一咲喟。
仇亦何所为，睡足时隐几。
原多深夜耕，门有昼眠吏。
三年爱等母，百里平如水。
政化不自知，草木发奇瑞。
论人或多舛，唯天不容伪。
耿泉岂知忠，元乳岂知义。
应之捷影响，物有固然理。
此堂湿青红，宾从时毕至。
应为文字饮，砚席生佳气。
□□□□□，□□□□□。
□□□□□，□□华裾翠。
吏民起献觞，愿酬太平醉。

荷山锦水灵秀锺，半千嘉运生英雄。
李郎年少韵洒落，天容道骨轩仙风。
下帷默与贤圣对，钩深索隐皆旁通。
肝肠盘屈疉丽锦，心胸洞彻光玲珑。
文章气焰长万丈，那应笔梦生春虹。
桂枝未折白月窟，麻衣尚走红尘中。
岩僧素有孝基眼，观人虽众无如公。
昂霄耸壑跬可待，行行不用啼途穷。

韵如春水初含风，秀如兰芽新出丛。
人间何从有此客，坐令衰老忘龙钟。
新词锵金纷满眼，妙语屑玉霏无穷。
读之置卷欲仙去，风度绝似欧阳公。
儒生寒酸不上眼，江南风流翻手空。
那知此郎蹶然起，笔端五色回春工。
只今陛下固天纵，文章星斗悬高穹。
天生尧舜稷契主，君宜置在明光宫。
雪中呵手研破砚，诗成一笑天开容。

锦江风晚吹征裘，幽人诗思遏不休。
心知无处可告诉，掉臂直上齐云楼。
凭栏展目时一快，万山奔走趋帘钩。
回头下视茫茫者，龟囚蚕缚令人愁。
楼中夫子神仙流，道容玉颊红光浮。
少年读书浩江海，回春妙语生笔头。
致君终使尧舜上，大作一雨苏林邱。
深山野僧拙笔语，作诗欲赠烦冥搜。
艰苦思索得个字，谨用持上君牢收。
谢安昔与支遁游，及其贵也加绸缪。
高风气识正相侔，他年身退百无忧。
复来把臂登此楼，轩渠一笑三千秋。

吾闻彼上人，不惰不精进。
观其吐词气，人品极爽俊。
迩来效丹霞，裂冠铲须鬓。
高才固难容，世议久迫窘。
想于龙象群，眉宇发奇韵。
渊才干国器，美若兵厨酝。
平生至孝节，初不愧虞舜。
相逢大梁城，连榻尽底蕴。
如开衡岳云，仰此摩天峻。
此诗为渠作，崖略见笔阵。
把玩立东风，料峭应花信。
明窗小字临，握管腕不运。
爱君透真境，迈往无顾徇。
脱身索寞滨，洗我岑寂愤。
掉头一长哦，语卒意未尽。

我昔游东吴，曾过南山寺。
一识山中人，知是黄龙子。
超然精悍姿，晓日出尘滓。
坐令平生怀，未吐心已死。
别来今十载，岁月乃如此。
近闻归南都，老色更丰美。
遥知君见时，机妙乳生水。
道眼真鹅王，拣辨不容拟。
应怪纳饭师，赶逐倒脱履。
万象争惊吁，虚空笑启齿。
却归下板头，破衲蒙冻耳。
他日重相逢，烦君再指似。

生计居然成脱略，投老南来看衡岳。
禹谿久留困霖雨，低摧闷若剪翎鹤。
朝来南寻度坡垅，针水秧齐鸟声乐。
风光融融一都会，鬼祠雄深抱山脚。
梯空延缘止巉绝，瘦策扶衰意超豁。
拂云苍杉杂锦石，紫藤绿蔓相连络。
石桥下视隔人世，但觉岚光翠如泼。
亭泓无波自绀碧，涧草有香空错莫。
忽惊梵宇堕林梢，宝势飞翔照深壑。
欹斜万础盘苍崖，十步一楼五步阁。
冰柱琼窗不知数，旒苏一一垂帘箔。
犀颅道人相笑迎，冰雪形容无住着。
午梵清圆林叶动，天花细雨无时落。
凭高且复息疲颈，心清别殿鸣风铎。
云开千里上眉睫，吴楚江山见浓薄。
{山耆}阇如有女正色，春不洗妆秋拂掠。
紫盖颀然似矜妒，半出晴烟翠棱抹。
永怀堂堂武津老，天骨开张耳重郭。
三生来游等儿戏，灵山一会俨如昨。
他年遗迹旧岩下，拴索犹存众惊愕。
解云此山增智力，鹏飞天风转羊角。
江西驹儿快腾踏，青原麒麟亦超卓。
折足铛中过一生，野蔬数根陈五合。
故庵遗塔尚依然，行诵神交付冥漠。
影不出山岂难事，准拟茅斋就林缚。
退之南迁曾过此，好语夸词杂嘲噱。
自谓忠诚动岳灵，望碑字字犹精确。
但余佳处不可状，浪秃霜毫秋色阔。
东坡唾笑成文章，山川胜处多奇作。
暮年亦为儋耳游，不一过山山愧怍。
为君试将说禅口，掉头长吟拥山衲。
心胸便欲捏荒怪，落纸雷捶散风雹。
要将杰句酬佳景，未怕山容作颦頞。

生计居然成脱略，投老南来看衡岳。
禹谿久留困霖雨，低摧闷若剪翎鹤。
朝来南寻度坡垅，针水秧齐鸟声乐。
风光融融一都会，鬼祠雄深抱山脚。
梯空延缘止巉绝，瘦策扶衰意超豁。
拂云苍杉杂锦石，紫藤绿蔓相连络。
石桥下视隔人世，但觉岚光翠如泼。
亭泓无波自绀碧，涧草有香空错莫。
忽惊梵宇堕林梢，宝势飞翔照深壑。
欹斜万础盘苍崖，十步一楼五步阁。
冰柱琼窗不知数，旒苏一一垂帘箔。
犀颅道人相笑迎，冰雪形容无住着。
午梵清圆林叶动，天花细雨无时落。
凭高且复息疲颈，心清别殿鸣风铎。
云开千里上眉睫，吴楚江山见浓薄。
{山耆}阇如有女正色，春不洗妆秋拂掠。
紫盖颀然似矜妒，半出晴烟翠棱抹。
永怀堂堂武津老，天骨开张耳重郭。
三生来游等儿戏，灵山一会俨如昨。
他年遗迹旧岩下，拴索犹存众惊愕。
解云此山增智力，鹏飞天风转羊角。
江西驹儿快腾踏，青原麒麟亦超卓。
折足铛中过一生，野蔬数根陈五合。
故庵遗塔尚依然，行诵神交付冥漠。
影不出山岂难事，准拟茅斋就林缚。
退之南迁曾过此，好语夸词杂嘲噱。
自谓忠诚动岳灵，望碑字字犹精确。
但余佳处不可状，浪秃霜毫秋色阔。
东坡唾笑成文章，山川胜处多奇作。
暮年亦为儋耳游，不一过山山愧怍。
为君试将说禅口，掉头长吟拥山衲。
心胸便欲捏荒怪，落纸雷捶散风雹。
要将杰句酬佳景，未怕山容作颦頞。

范韩醉倒眠荒丘，撼之不应民始愁。
天生公副天下望，雷霆声名塞九州。
立朝严冷传铁面，坐令鼠辈惊鱼头。
上前论事伤太直，逆鳞投笏来南陬。
长沙共渡一水碧，中流笑语惊沙鸥。
湘西古寺夜对榻，高论自破千人浮。
华藏法界在掌握，遇缘即宗甘自由。
世惊海隅在万里，我视阎浮同一沤。
坐中忽举毗卢印，印海印毛皆遍周。
大哉此法本无碍，从公一游容我不。

我寻流水行，忽入霜华谷。
山阴见幽人，目带湖山绿。
语温如春风，韵秀自拔俗。
暗惊枯木堂，栖此一枝玉。
遥知夜窗深，雪响乱修竹。
宝书掩残红，佳眠正清熟。
逸想在西兴，清梦不容逐。
觉来念行处，小诗欲收录。
诗成写乌丝，银钩夺人目。
棐几著牙籖，兴来还自读。

何郎西州来，逸气扫秋晚。
平生贮书腹，中有文武胆。
材如骆宾王，其直亦不减。
上书论国事，忌讳失料拣。
居然为逐客，安免投手板。
世方例皮相，我亦作白眼。
闭门古寺中，一榻聊医懒。
迩来偶病渴，意绪觉萧散。
颇怀当垆人，楚岫屡欲铲。
我从山中来，携被夜假馆。
地炉拥红金，妙语容细款。
凛然忠义气，不肯受盘绾。
正恐复一吐，与民作温暖。
坐觉舟壑走，岁月不可挽。
人生一梦耳，勿作镜中叹。
何当结后期，相携游汗漫。

进公事业颇拔俗，欲凭妙语招遗魂。
文章种性欠疏理，焦芽故态何足论。
心知高人笑谀墓，抱羞无地容逃奔。
佳章忽来生喜气，风轮载我登昆仑。
徐观笔力作波险，正与醉素争弟昆。
山高水深世听莹，爱子赏音知道门。

韵如风蝉蜕尘垢，气如春容在杨柳。
风流翰墨俱细事，自是吾家道门友。
十年契阔挂梦寐，一见令人忘白首。
况在祝融眉额间，青碧连天雪晴后。
冷斋拨炉闻夜语，雪灰消尽红金斗。
君才合在台阁间，簿书堆中不应有。
且置玉堂风雨笔，来试牛刀霹雳手。
民奸吏滑本有神，到君难藏如鼻口。
卧驼忽起便过人，再拜当为乃翁寿。
此诗乘怒勿示人，愿君低回为遮丑。

汝江软碧摇寒空，环江玉色罗五峰。
神奇融结孕千载，于是代出文章公。
荆公道德辈孔孟，致君勋业伊周同。
君侯才气真不减，行看接武隆休功。
妙龄人夸好风节，气压颍汝何其雄。
曾经大笔战文阵，豪俊莫敢撄其锋。
老师硕儒玉堂上，争看洒笔回春工。
果然一日盖天下，声名熠燿驰华戎。
都城立石传万口，士林矜气横长虹。
岩僧废弃谁比数，亦复诵咏懽填胸。
迹微自恨不及识，向风每觉劳双瞳。
天公恤此慕善者，因遣识面山水中。
坐令平昔心变灭，譬如尘净余清铜。
自夸问道陕西老，道人况亦参禅宗。
与君于法实昆弟，姑留十日游从容。
拙诗别君无崄句，何从赏我双颊红。
他年揖让对明主，回顾此会成虚空。
蹄轮冠盖塞门巷，容我剧笑应无从。

汝江软碧摇寒空，环江玉色罗五峰。
神奇融结孕千载，于是代出文章公。
荆公道德辈孔孟，致君勋业伊周同。
君侯才气真不减，行看接武隆休功。
妙龄人夸好风节，气压颍汝何其雄。
曾经大笔战文阵，豪俊莫敢撄其锋。
老师硕儒玉堂上，争看洒笔回春工。
果然一日盖天下，声名熠燿驰华戎。
都城立石传万口，士林矜气横长虹。
岩僧废弃谁比数，亦复诵咏懽填胸。
迹微自恨不及识，向风每觉劳双瞳。
天公恤此慕善者，因遣识面山水中。
坐令平昔心变灭，譬如尘净余清铜。
自夸问道陕西老，道人况亦参禅宗。
与君于法实昆弟，姑留十日游从容。
拙诗别君无崄句，何从赏我双颊红。
他年揖让对明主，回顾此会成虚空。
蹄轮冠盖塞门巷，容我剧笑应无从。

小槽横捧梳妆薄，绿罗绾带仍斜搭。
十指纤纤葱乍剥，紫燕飞翻初弄拨。
梨园曲调皆品匝，敛容却复停时霎。
日烘花底光似泼，娇莺得暖歌唇滑。
圆吭相应啼恰恰，须臾急变花十八，玉盘蔌蔌珠玑撒。
坐客渐欲身离榻，裂帛一声催合杀。
玉容娇困拨仍插，雪梅一枝初破腊。

小槽横捧梳妆薄，绿罗绾带仍斜搭。
十指纤纤葱乍剥，紫燕飞翻初弄拨。
梨园曲调皆品匝，敛容却复停时霎。
日烘花底光似泼，娇莺得暖歌唇滑。
圆吭相应啼恰恰，须臾急变花十八，玉盘蔌蔌珠玑撒。
坐客渐欲身离榻，裂帛一声催合杀。
玉容娇困拨仍插，雪梅一枝初破腊。

可师有奇骨，吐语愕众口。
秀如出盆丝，媚若春月柳。
旧咏雪梅词，便觉落渠后。
抱疴亦同粲，视身一尘垢。
卧看东溪云，悬瀑激窗牖。
庐山久无僧，殿阁空华构。
谁知千岩胜，竟入此郎手。
我痴世不要，冷落如弊帚。
但意君可夺，独能容我不。

意行忽出门，欲留聊植杖。
云开飞来峰，岿然眉睫上。
气势欲翔舞，秀色无千嶂。
万物皆我造，何从有来往。
大千等毫末，古今归俯仰。
心知目所见，皆即自幻妄。
如窥镜中容，容岂他人像。
颇怪胡阿师，乃作去来想。
此意果是非，一笑声辄放。
且复临冷泉，举手弄清涨。

眼高四海语英发，自应文章有家法。
金陵地肺山川骄，要君诗句时弹压。
东来藉甚名誉传，景星瑞鸟人争先。
忽惊华气倾坐客，但觉人品春湖前。
一杯春露容同啜，更看归舟登一叶。
遥知笑语散惊鸥，万顷烟波上眉睫。
念君怀中有卿相，何时摸苏一唾掌。
要看儒林万口夸，文公诸郎能世家。

锺山对吾户，春晓开烟鬟。
白云峰顶泉，绀碧生微澜。
经年未一酌，对客愧在颜。
两翁亦超放，瘦策容跻攀。
大千寄一瞬，境静情亦闲。
是时天惨憺，佳处多遗删。
立谈共嘲谑，豪气破天悭。
临川冰玉清，风流继东山。
兹游适所愿，但恨无弓弯。
东阳邱壑姿，痴绝胆亦顽。
孤坐巉绝处，掉头不肯还。
天风吹笑语，响落千岩间。
归来数清境，但觉毛骨寒。
从君乞秀句，端为刻斓斑。

我不识公衮，时时见醉墨。
爱其吐词气，人品极英特。
君看句中眼，秀却天下白。
前辈风流尽，尚复余此客。
世议隘不容，道山归未得。
三年谪湘楚，妙语敌山色。
归来大江南，声价长籍籍。
我亦不羁人，梦境聊戏剧。
要当径寻君，已办登山屐。
想见一秃翁，攫攘吾辈侧。

君家兄弟万人杰，何止才容夸两绝。
忆昨江南山尽头，西津渡口曾相别。
君时惨然缞制中，行将扶护归吴越。
我亦买舟还故山，社燕秋鸿那忍说。
客中不觉舟壑走，迩来飘忽经岁月。
毗陵那料又相逢，喜君美髯冰玉颊。
竹轩堆髻话临川，清论无穷如锯屑。
意消已觉在秋乡，坐令五月失炎热。
归来喜甚不成寐，起步空庭听风叶。
念君姓名悬睿想，吴江未可停舟楫。
欲看騕袅付王良，相鼎烦君为调燮。
平生无求任所见，往往撩人面红冽。
恃君犹作故人看，此诗聊当名纸谒。

西湖招提三百六，佳气如春在眉目。
一番雨过吞青空，万顷无波鸭头绿。
望湖楼阁独自登，烟霏向背攒寒谷。
想见襄阳孟浩然，此中有句不容续。
道人生长西山阿，骨清气明韵拔俗。
久居京国压尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

西湖招提三百六，佳气如春在眉目。
一番雨过吞青空，万顷无波鸭头绿。
望湖楼阁独自登，烟霏向背攒寒谷。
想见襄阳孟浩然，此中有句不容续。
道人生长西山阿，骨清气明韵拔俗。
久居京国压尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

出狱未两月，单身寄孤馆。
别甑容搭馏，酬以涤椀盏。
那知复入狱，亲旧无半眼。
但余半月粮，何以供岁晏。
摩挲没柄杓，准拟吃官饭。
来生空敛眉，其室亦喟叹。
丛林明白老，寰宇洪觉范。
所至神物护，尔辈见不惯。
我说此偈已，万象俱称赞。

凶衰不祥忧患变，卧念余生真自厌。
向时衣裓识天香，朅来唾痕余瘴面。
故人诃讥岂忍闻，新交推挤不容喘。
子独心翔异众人，追逐南来不辞远。
重逢难取梦中物，一懽且喜身俱健。
忽忆南荒海外时，敢料北山松下见。
莺唇清滑柳困顿，醉人春色初醇酽。
莫凉香雾满村落，轩包到榻眠山店。
我已归休万事足，但余老眼遮黄卷。
静时颀绍痛诫我，先须从此焚破砚。
念子怀亲渡大江，枝叶行复登淮甸。
分携一语有精神，行藏直使珪无玷。

道人去我久，书问且不数。
闻余窜南荒，惊悸日枯削。
安知跨大海，往返如入郭。
譬如人弄潮，覆却甚自若。
旁多聚观者，缩项胆为落。
僻居少过从，闲庭堕鬭雀。
手倦失轻纨，扣门谁剥啄。
开关忽见之，但觉瘦矍铄。
立谈慰良苦，兀坐叙契阔。
谁持稻田衣，包此剪翎鹤。
远来殊可念，此意重山岳。
悃愊见无华，语论出棱角。
为余三日留，颇觉解寂寞。
忽然欲归去，破裓不容捉。
想见历千峰，细路如遗索。
相寻固自佳，乞诗亦不恶。
而余病多语，方以默为药。
寄声灵石山，诗当替余作。
便觉鸣玉轩，跳波惊夜壑。

念昔谪海南，路尘吹瘴风。
未即弃沟壑，尚在拴索中。
亲朋半天下，万里不一逢。
髯胡岂有罪，乃肯与我同。
情亲等昆弟，使令惟西东。
时为解我语，道大自不容。
邵阳雨中别，涕泪落无从。
我伴有形影，渠归无仆僮。
三年锻百巧，遂成喑与聋。
今日复何日，岳寺闻楼钟。
聚观迎万指，登睫排千峰。
黄泉天复见，白骨肉已重。
髯虽未对面，音问已喜通。
夫子佐岣嵝，有道如葛洪。
笔力扛九鼎，奇语出遽匆。
长篇春争丽，送我归新丰。
且约老南岳，幅巾追瘦筇。
拊手辄大笑，此计随虚空。
山林当付我，君事侯与公。
麒麟未易系，健鹘那可笼。

新岁压已至，旧岁去不迟。
我尚留不住，石火那能追。
不知岁所在，凫雏喧水涯。
父老相邀迓，年年知此时。
梅花只落尽，又见春水肥。
我本无欣喜，何尝有戚悲。
想见君饮酣，一举时一辞。
春容尚能老，此身那不衰。

新诗夜读寒更尽，兄弟尽容窥所蕴。
此诗未暇数奇趣，谈笑先看押难韵。
家在筠溪白石滩，后堂分得玉千竿。
遥知华屋青灯夜，想见对床风雨寒。
湘山晓学愁眉浅，思归凭高意凝远。
贯珠妙语肯寄我，暴富人惊呼北阮。
何时促诏紫宸对，草制千言倚马待。
才高合在明光宫，忍令流落江湖外。
我渔意不在金鳞，湘浦华亭一样春。
苑头佐舟未干没，问法僧来寂寞滨。
古师政与人意合，有问自应忘所答。
一波才动众波随，光遍千灯无坏杂。

霜清已高掲，水清见游鱼。
橘洲颓晚照，属玉行烱如。
我穷世不要，老并湘江居。
君独念故旧，时时容借书。
我亦循陈迹，驱莽如磨驴。
诗成辄自省，壁月挂清虚。

翰墨场中见奇杰，行书半杂欧与薛。
此诗押韵如射雕，应弦而落人惊绝。
词惟达意非有作，公虽不怪傍人愕。
嗟余平生事苦吟，吟笔今真为公阁。
涣然成文自湍走，如水与风初邂后。
颀然绿发映华裾，人间此客何从有。
我诵此生真一寄，禅林枝稳容栖止。
敢将丑恶酬绝倡，狗尾续貂堪笑耳。
坡谷渊源有风格，光芒万丈余五色。
吾闻龙蛇所由生，必也深山并大泽。

湘西今日云生早，岳麓雪晴看愈好。
朱栏青琐寄木杪，下临绝壑青松道。
知谁沙步泊渔舟，舟中应容寂音老。
爱山谁复如君者，一幅湘西和我画。
分身亦欲看京华，要使痴儿惊羽化。

霜须瘴面豁齿牙，门前小舟尝自拏。
茅茨丛竹依垅畬，君来游时方采茶。
传呼部曲江路賖，迎门颠倒披袈裟。
仙风照人虔敬加，秀如春露湿兰芽。
和如东风吹奇葩，马蹄归路冲飞花。
青松转壑登龙蛇，路人聚观不敢哗。
诗筒复肯来山家，想见戟门兵卫遮。
湘江玉展无纤瑕，但闻江空响钓车。
嗟予生计唯摝𫚥，安识醉墨翻侧麻。
喜如小儿抱秋爪，宣和官焙囊绛纱。
见之美如痒初爬，爱客自试懽无涯。
身世都忘是长沙，院落日长蜂趁衙。
园林雨足鸣池蛙，诗成句法规正邪。
细窥不容铢两差，逸群翰墨争传夸。
坡谷非子前身耶，沅湘万古一长嗟。
明年夜直趋东华，应有佳句怀烟霞。

君不见功名欲致砚磨鐡，桑公人间驹汗血。
五季干戈争夺中，低摧几不保臣节。
又不见相如赋工合骚雅，九重偶有赏音者。
及见但为上林令，断国反在淄川下。
长笑两事俱外物，自怜不是封侯骨。
独爱华亭百袖师，小艇横蓑一竿竹。
久住湘江谙水脉，掲蓬惯看湘西月。
闻道公眠画戟丛，相寻长恨城闉隔。
去年卜居城北地，客心每有悲笳碎。
惭愧诗筒走老兵，病眼那容见新制。
老来情绪那忍说，夙瘴乘之觉疲薾。
此生梦幻姑置之，半掩残经香篆灭。
湘中清境享已饫，湘山多情慰心素。
年来更欲学睦州，古寺闭门工织屦。

诗眼爱云泉，玉骨含富贵。
精神画牒开，怒威亦和气。
材宜侍至尊，广殿俨剑履。
胡为檐隙间，仅止容膝耳。
譬如横海鳣，蛣屈见脊尾。
卷而为一发，寓此涔蹄水。
何当黑月夕，戏逐风霆起。
悬知王氏轩，又补湘中记。

少节暮年名太重，诏书致之坚不动。
当年捧檄良为亲，安知坐中有张奉。
茅容避雨依树丛，旁人夷踞渠独恭。
朝来杀鸡本供母，从教床下拜林宗。
两翁高行今谁继，吴侯作堂深措置。
镜中勋业姑置之，自广其心养其志。
传闻绝似广陵公，从来孟陶风味同。
未能侯门烦倒屐，想见窗户开青红。
夫人年高视听捷，扶持不用如华妾。
十分金叶寿千龄，笑看醉红潮玉颊。

我庵湘山麓，君家湘江尾。
共看湘山云，同饮湘江水。
君有负郭田，饱食骄穉世。
小儿探井臼，大儿了租税。
我独生事拙，𫗴粥每不继。
君如李大夫，时时容乞米。
永怀湖山堂，风物自闲美。
楞严初读罢，篆冷空窗几。
微风拾残红，幽鸟妨春睡。
苍苔满门巷，榆柳阴覆砌。
杖策亦窥园，悠然望层翠。
岁时无营为，祭奠修家礼。
自觉去幼安，正复不远耳。
遥知读此诗，忻然开笑齿。

大圆镜空越数量，是中岂容男女相。
风橐俱声未易分，前身后身翻覆掌。
种石王生砚出芝，人亡物在何足奇。
请看襄母千里至，庭竹骈根生瑞枝。
人言亲少而子老，异事相传争绝倒。
心法之妙传以麤，此理难与俗人道。
云居的孙难共语，辩如建瓴空气宇。
不将双脚踏城闉，郤侯诗句能写真。

乱峰踼卓不容数，宝构翔空盘万础。
沩源水作青莲香，攧雷溅雪出烟雨。
住山老如大雄虎，暗谷行藏文彩露。
说禅不费丝毫力，以空为印印诸祖。
道人乃是小于莵，气已食牛难共语。
悠然踪迹似孤云，羡侬先我山中去。
会当出钵螺顶间，见此颀然秀眉宇。

云踪不容挽，乃曰堂可贮。
知谁爱岳色，欲以遮藏故。
岳山冠世境，自昔庐诸祖。
道德无鲜陈，世相有今古。
君看马驹儿，乃是僧中虎。

元和八司马，子厚独奇伟。
谪官无以敌，妙语凌山翠。
山以囚自名，谿以愚为字。
醉心谿山间，胜处无不至。
至今永州祠，大类罗池祀。
生存伍猿鸟，遗像土偶侍。
经游香火罢，感叹追前事。
才高出不容，起坐终夜喟。

先生绛阙姿，名字占仙籍。
妙年取荣名，翰墨乃其职。
而云赋归欤，戏语吾不逆。
醉翁昔仙去，人间暂休息。
文字颇横流，士气久不怿。
公实不出后，议论有精识。
冰壶含青春，不容一尘隔。
吐句如善射，字字皆中的。
佳丽增奇峭，欹侧多醉墨。
高辞敦故旧，读之气横臆。
阅深似退之，顿挫杂抛掷。
如春餙万物，妙用无罅隙。
故人困长哦，其节不容击。
自昔闻公家，诸郎居连璧。
道学进未艾，庆泽流无斁。
纷华脱髪弃，酌古分阴惜。
泛观得其要，云升复川益。
孝友如机云，争攘笑丕植。
闻风方对食，不觉起投䇲。
神交梦成趣，意合气自激。
庐陵在何许，纵望手加额。
那知湘江上，握手笑堕帻。
妙处无陈鲜，倾盖如夙昔。
归来看屋梁，喜极心更惕。
弟兄定世家，富贵已寻逼。
而我世憎嫌，暮景桑榆迫。
相从可忘年，顽鲁幸勿责。
一懽难把玩，转顾成陈迹。
闭门工寝饭，且复适吾适。
遥知不吾诧，颇尝有此客。

先生绛阙姿，名字占仙籍。
妙年取荣名，翰墨乃其职。
而云赋归欤，戏语吾不逆。
醉翁昔仙去，人间暂休息。
文字颇横流，士气久不怿。
公实不出后，议论有精识。
冰壶含青春，不容一尘隔。
吐句如善射，字字皆中的。
佳丽增奇峭，欹侧多醉墨。
高辞敦故旧，读之气横臆。
阅深似退之，顿挫杂抛掷。
如春餙万物，妙用无罅隙。
故人困长哦，其节不容击。
自昔闻公家，诸郎居连璧。
道学进未艾，庆泽流无斁。
纷华脱髪弃，酌古分阴惜。
泛观得其要，云升复川益。
孝友如机云，争攘笑丕植。
闻风方对食，不觉起投䇲。
神交梦成趣，意合气自激。
庐陵在何许，纵望手加额。
那知湘江上，握手笑堕帻。
妙处无陈鲜，倾盖如夙昔。
归来看屋梁，喜极心更惕。
弟兄定世家，富贵已寻逼。
而我世憎嫌，暮景桑榆迫。
相从可忘年，顽鲁幸勿责。
一懽难把玩，转顾成陈迹。
闭门工寝饭，且复适吾适。
遥知不吾诧，颇尝有此客。

退之倔强迁掲阳，道经衡山爱青苍。
逸群骏气不可御，顿尘初控青丝缰。
朝云偶开岂有意，妙意放浪高称扬。
我生少小善诗律，读之坐令身世忘。
朅来结友本上座，南游私喜初心偿。
橘洲看雪已清绝，更櫂野航浮碧湘。
忽惊万峰上云雨，走栋飞檐云雨旁。
知谁凭栏俯落日，跳丸一笑千嵒光。
紫金鸡含一粒粟，磨塼作镜传遗芳。
小庵自披慈忍服，十方普熏知见香。
巉巉玉骨撼不应，但诵妙偈声琅琅。
只今般若台前路，过者拳拳加敬庄。
我寻遗迹恍自失，譬如一苇航渺茫。
三生为扫坐禅石，往事令人思建康。
绍隆佛种有神足，九旬妙义谈汪洋。
当年以法施穷乏，无数珠玑曾斗量。
而今但有楼观好，再拜顾瞻空涕滂。
我公王事获胜践，自谓此乐非寻常。
情高赋诗亦感慨，十年出处何明详。
竹轩莫凉暑雨过，风檐把玩情激昂。
初如冰轮涌东崦，漻漻云幕方高张。
俄如奇兵出不意，铁衣雪刃森堂堂。
细窥如春在花柳，芳心皱眼开包藏。
魂惊豪气立毛髪，风樯驾浪犇龙骧。
韵如玉色映晴昼，清如碧瓦粲晓霜。
适如醉乡识归路，醇如烧春浮玉觞。
意公前身是太白，醉貌宜披云锦裳。
芳津浣匙饭云子，美液浇齿尝琼浆。
吾闻高辞殆天得，宁论结髪翰墨场。
酸寒鸟迹无足道，坐令藉湜仆且僵。
皆言笔端有五色，不然古锦纒肺肠。
夜阑掩卷耿不寐，空庭曳履心彷徨。
譬如三伏黄尘道，坐令炎焰欣清凉。
又如病鹤长侧脑，仰看千仞孤鸾翔。
嗟余胆大亦欲和，韵险恍疑登太行。
何时坐隅乞诗藁，襟量悬知容攫攘。
吾恐斯文将断绝，长哦披髪下大荒。
儿曹乃欲犯矢石，洪钟何异施莛芒。
公如珠玉在渊石，荣辉草木皆煌煌。
读其诗律似仙曲，不杂人间笙与簧。
我非赏音空叹息，拟欲学之嗟未遑。
遥怜与僧登绝顶，意适暗惊人世忙。
诗成气焰如项籍，叱咤千人谁敢当。
自嫌白髪世不要，万回歌舞聊佯狂。
盘珠岂有影迹露，雾豹不欲文彩彰。
那知湘上偶邂后，气岸欣逢许子将。
霜鬓须面一破笑，城隅古寺眠闲房。
心知贵贱不同调，且复抵掌谈江乡。
□□暇日陪杖履，对公岂敢谈文章。
兹游正类羊叔子，湛□与山俱不忘。

云开见楼阁，峰顶知有寺。
众峰让高寒，盖是出其类。
娲山下僧谭，笑走魔外戏。
忽于一毫端，集此大千界。
曹溪正脉深，不断盖如带。
流而至衡霍，百川蓄汇浍。
廼知般若台，自昔分灯地。
清游亦不恶，俯仰忆前事。
宝构出灰烬，人逝时亦异。
永怀韩潮州，夜与千峰对。
仙去三百年，音容浮如在。
妙语落人间，断碑卧榛桧。
公亦潮州□，□势翩已似。
低摧夙昔心，惨憺经游意。
林高句天成，□□鄙组绘。
刻之苍崖阴，与山增胜槩。

已甘老死长松下，赏音乃有如公者。
谬当大匠许才能，名器从来岂容假。
但欣一笑说江乡，意气平生要倾泻。
先生之诗自豪放，寒陋心知鄙东野。
此篇粹然有精思，百锻良金方出冶。
汗颜缩手置袖间，对公谁敢言骚雅。
自怜华髪住江村，地偏心远过从寡。
茆檐扪虱鸟声寂，故絮悬鹑成磊苴。
右耳已从前月聋，更欲忘言到喑哑。
多生垢习磨未尽，公诗又欲临窗写。
何当看公醉岸帻，约束万象闲挥洒。
眼寒独立梁宋郊，一尾追风睇犇马。
读罢新诗发长叹，春色惊回阿练若。
浪秃宣毫和不成，自笑才悭真注瓦。

岁晚湘水滨，黄尘似河朔。
江流涸欲尽，缾罂汲余浊。
闹闻双旌出，千骑烁山岳。
雪云卷山去，天宇献辽邈。
娇鸦集风枝，冻鹤时俛啄。
谭兵杜牧之，赋诗果横槊。
山虽非故人，识面亦已数。
文章固余事，正尔全三乐。
太丘令国器，谠议久扬榷。
长吉有美才，崭然见头角。
君看分韵诗，夭力那容学。
嗟余老山林，辈流殊龌龊。
宁料寒窘中，见此三卓荦。
和诗无杰句，钝涩费磨琢。
穷略似孟郊，必劣追韩偓。

碔砆世既以为玉，芝兰那知不为莸。
人间万事醉不理，携被来为林壑游。
雪花成山过惊浪，五展暮天开橘洲。
篙师绝叫风掠耳，萧萧两鬓空飕飗。
松声盘空上烟翠，顾陟佳处毎迟留。
袖中出诗愕坐客，涔蹄乃尔容吞舟。
东坡句法补造化，山谷笔力江倒流。
两翁连联竟仙去，暮年见子忘百忧。
念当明日江南路，幕阜倚天佳气浮。
故人问我今何似，为道摧颓如慧球。

伞盖山前曾卓锡，晋安王初造禅室。
水火定成人未知，部曲不前马辟易。
床边卧虎如睡犬，王虽及门不敢入。
冰雪亲瞻道德容，再拜平生愿心息。
两泉俱出雌雄龙，玉壳灵龟蛇五色。
聦禅笑傲贤王喜，鱼龟乃能就掌食。
高风干没五百年，依旧云山如夙昔。
雨中来游春已老，忽见江南少年客。
坐中偶生乡井心，想见禅山倚天碧。
清境幽闲欣可名，偶然得句因题壁。

雪车比毛车，弱水谁欲度。
飘然凌空去，中疑载青女。
□风为通衢，走毂不容驭。
大胜短辕犊，更烦长柄麈。
□□广寒宫，构基非下土。
天公亦薄相，镂冰以为柱。
傍□□银床，谁与挥玉斧。
仙妃倚之笑，疑是漆室女。

思虑不及处，但曰刹那际。
不曰刹那际，宁当有三世。
于此刹那中，尚不容拟议。
安得有死生，一切诸怖畏。
苦乐欣厌情，及分心境异。
是名颠倒想，不名随顺智。
如人游梦中，所历经千岁。
及其梦觉已，不过食顷耳。
稽首愿悲幢，发此不传秘。
愿分无尽灯，酬此四弘誓。

正中妙叶如何会，罗仙隐身露衣带。
芙蓉克家桐城孙，海上闲名闻至尊。
天书夜到道林宫，大钟横撞山{王冬}珑。
山容光泽鸟声乐，一番佳气生岩丛。
曹溪宝林甲天下，楼观翔空盘万瓦。
梦中先已逢祖师，异世曾同香火社。
人言骨清辟瘴雾，隘词一律撩人怒。
大阳直裰果有灵，所至自有天龙护。
寄语山头锡杖泉，久枯遽涌宁非天。
老师不作奇特想，已脱圣凡情量缠。

湖容秋色磨青铜，夕阳沙白光蒙蒙。
翩翻欲下更呕轧，十十五五依芦丛。
西兴未归愁欲老，日暮无云天似扫。
一声风笛忽惊飞，羲之书空作行草。

李侯何以悦其亲，戏著彩衣觅梨枣。
闲骑竹马画堂前，慈颜一笑自忘老。
毛义捧檄难忘客，茆容杀鸡终得道。
爱公纯孝配古人，甚欲卜邻安井灶。

希夷先生海门住，久不见之想眉宇。
梦中相见荔枝村，觉来一枕芭蕉雨。
行藏顾影应自笑，世事吞声不容数。
从欲若士为远游，莫作云中隐身去。

争歌来为民父母，百里民心始安堵。
外台选才第荐之，何必知贤夺而去。
当持马足卧车辙，报汝百年终有别。
蹄涔不着横海鲸，簿书那容万人杰。

行尽崇冈与峻岭，今朝又入缘云径。
世尘已觉蜕埃轻，道心遂作燖鸡净。
小轩容膝俯千里，磨钱作镜江山映。
平生林壑竟成癖，南来独觉兹游胜。

一笑形骸外，便能携手行。
云容与山靥，今日眼偏明。
共坐松下石，仰听松上声。
古人亦何远，安用社中名。

世事回头惊破甑，年华脱手堕空盆。
机锋火聚不容蚊，持帆未欲乘风去。
扪虱闲为抱膝蹲，掌中诃子是乾坤。
压寨词锋盘屈剑，吸川酒胆倒垂霓。
脱巾露顶笑狂时，任意清闲饥得食。
关心名利醉登巇，浊流心念已澄泥。

贵出贤王裔，宗连母后因。
秋容漱毛骨，春色照簪绅。
报国忠诚著，惊人句法新。
惯看青禁月，屡梦玉关尘。
博古知无敌，穷经亦绝伦。
后宵通七夕，今日是生辰。
佳气凌湘浦，非烟压楚闉。
绿醽浮白螘，绮席绕花轮。
寿缀诸天献，词容野客陈。
不凋蟾窟桂，难老海山春。
已作瞻双阙，行看据要津。
功名先入手，图画在麒麟。

贵出贤王裔，宗连母后因。
秋容漱毛骨，春色照簪绅。
报国忠诚著，惊人句法新。
惯看青禁月，屡梦玉关尘。
博古知无敌，穷经亦绝伦。
后宵通七夕，今日是生辰。
佳气凌湘浦，非烟压楚闉。
绿醽浮白螘，绮席绕花轮。
寿缀诸天献，词容野客陈。
不凋蟾窟桂，难老海山春。
已作瞻双阙，行看据要津。
功名先入手，图画在麒麟。

节序春将半，风光过上旬。
人间识英物，地上见麒麟。
冻雨晴还暗，非烟夜达晨。
懽声动湘楚，和气满簪绅。
孝友疑无比，恢疏亦绝伦。
一身浑是德，终日不违仁。
梦已游青禁，行当侍紫宸。
立朝知大体，博古见全醇。
诗妙终联鼎，文高类过秦。
公廉清似玉，刚正凛如神。
幕下名流集，堂中绮宴陈。
贯珠歌白雪，浮蚁皱红鳞。
自幸承颜旧，仍容造膝频。
何时渡弱水，同看十洲春。

去袂不容挽，子规真滑唇。
烟村相送处，风物更撩人。
麦浪空翻日，花房尚锁春。
遥知到湘浦，卢橘恰尝新。

旋螺堆空青，重叠不容数。
夕阳穿贯之，浓薄自呈露。
数点没烟鸿，一声伐云斧。
殷床钟未消，流萤自开户。

草树分明天远大，酒阑登赏更从容。
眼寒数点雁横雨，耳热一窗风度松。
光滑纸开秋色阔，淋漓墨泼暮烟浓。
欲倾蛟室琼词句，试借温江卓笔峰。

气与秋容一倍清，出尘风骨自天成。
逢僧论性人皆说，指佛高谈母亦惊。
已觉君家锺善庆，从来我法付豪英。
他年勘遍诸方老，古寺编蒲更道情。

小轩明快照岩阿，得道幽人喜气多。
但视世间如水镜，方知梦境有山河。
佳眠不碍林光入，清坐何妨夜月过。
我亦思归老丘壑，结邻西崦肯容么。

祇今冢木上云雨，想见音容无恙时。
竟作怀归恋云舍，空余泪眼看风枝。
功名未洗终天恨，岁月难忘罔极悲。
已觉夜林无触鹿，但看几砚出灵芝。

闻说高怀照雪霜，道容一见自清凉。
今随生死晦心月，空使湖山蔼德香。
故纸不堪看竹笼，凝尘那忍拂绳床。
安门弟子真持远，独为斯人未始亡。

密林病叶强翻红，已觉清秋夜气浓。
懒复小窗邀独秀，却应归梦挂双峰。
水分淮甸当悬席，路遶匡山可振筇。
若见虎溪谿上月，为言相忆作衰容。

头白逢人宛似新，自嗟世态不容真。
君才廓落宜无合，我语刚强屡被瞋。
千里来寻非爱雪，一时行乐谩游春。
邻居冷淡应相笑，数夕温然语话频。

篇篇俊逸间清新，老阅群才始见真。
秀却采莲溪畔态，豪吞指壁柱边瞋。
肺肠旧信能纒锦，文字今知解鬭春。
笔力肯低容我和，诗成无惜寄来频。

数峰烟翠叠黄昏，忽见松间窈窕门。
好境未将佳句写，幽怀先与故人论。
隔林每恨音容阻，此夕相逢笑语温。
雪意不成应有月，夜深同看涌金盆。

湘山名与故山齐，寺在沙村断岸西。
系马槐根秋雨歇，倚栏云际暮猿啼。
公宜谈笑光台阁，我合摧颓老涧谿。
袖有新诗如泻出，逼人骏气不容羁。

殷床钟静自垂帘，庭树无声欲雪天。
山寺凄凉容我宿，地罏深暖枕肱眠。
铜瓶秋蚓为谁泣，蜡烛春花亦自妍。
夜半梦回闻骤雨，十年踪迹一茫然。

勘破诸方剩得闲，归来岳寺掩深关。
我行浅麓惊回地，君在翔鸾杳霭间。
契阔独期当再见，峻严争说不容攀。
勿矜出岫无心久，弱羽冲风亦欲还。

秦郎毛骨玉壶秋，望见令人忘百忧。
便觉宗之未潇洒，肻容如晦独风流。
来为南岳翛然别，去作东华烂熳游。
想见醉围红粉处，雪笺佳句挽银钩。

漂泊孤踪一转蓬，语音虽在变形容。
瘴乡猿鸟今为伍，螘穴王侯昔梦封。
海阔盲龟登木孔，山高纤芥落针锋。
公归不得参行驭，心折淮南紫翠重。

秋光满鬓万事死，惭愧眼明牙齿牢。
野寺闲眠听风雨，海山犹梦渡云涛。
事非白傅方惊鼎，迹隐庖丁已善刀。
一径莓苔三十载，未容此老独奇豪。

画架双裁翠络偏，佳人春戏小楼前。
飘扬血色裙拖地，断送玉容人上天。
花板润霑红杏雨，彩绳斜挂绿杨烟。
下来闲处从容立，疑是蟾宫谪降仙。

画架双裁翠络偏，佳人春戏小楼前。
飘扬血色裙拖地，断送玉容人上天。
花板润霑红杏雨，彩绳斜挂绿杨烟。
下来闲处从容立，疑是蟾宫谪降仙。

无言桃李已垂阴，小雨南风自满襟。
佳客偶来持茗碗，宝书看罢整瑶琴。
未容丝竹陶闲适，尽把云山付醉吟。
图画麒麟他日事，不将行乐负初心。

行尽湘南尽处山，爱公高韵不容攀。
会当拭目瞻双阙，应笑寻幽到百蛮。
甚欲解鞍休荦确，更能揎手弄潺颜。
定知醉看千岩晓，大字题名石壁间。

迂阔庵成又自夸，要令妙语发天葩。
未容临济终仆地，正赖云门已出家。
少日浪曾参泐水，暮年端合在丹霞。
赠君革屣游山去，勘破诸方一笑哗。

步尽长廊觉倦游，丛蕉出屋小轩幽。
壁间诗在红埃满，窗下香残碧缕浮。
喜有绳床容我借，更因茗碗为君留。
忽惊林杪湘山露，谁作江天数笔秋。

宴居端若寄虚舟，三峡词源日倒流。
惯与衣冠游泮水，坐看图史认瀛洲。
胸中耿耿观澜术，物外悠悠涉世谋。
莫谓縦横止容膝，济川林叶此中求。

湘容岳色中秋后，古寺闲房小寝余。
扫径帚粘新落叶，开窗风掩读残书。
吹云又作他山去，种漆何时伴我居。
洞上闲名犹在世，未应容易与人除。

湘容岳色中秋后，古寺闲房小寝余。
扫径帚粘新落叶，开窗风掩读残书。
吹云又作他山去，种漆何时伴我居。
洞上闲名犹在世，未应容易与人除。

惊风急雨中秋后，回首长沙杳霭间。
迎送初辞大藩府，逍遥来看小庐山。
故人情义千钧重，行客生涯一叶闲。
明日旅亭劳昼梦，孤峰标格不容攀。

独凭危栏眼力穷，当年胜践想遗风。
歌喉云杪殷余韵，笑靥尊前发醉红。
世相难逃朝夕改，山容不老古今同。
议郎笔力回春色，摹写都藏画牒中。

势密连空若推下，随风起舞不容追。
门闲走犬无深巷，树暗栖鸦有剩枝。
旋拨地罏通宿火，却呵冻手写新诗。
轩窗秀发惊清昼，万壑春归说向谁。

孟夏南风草木薰，民歌庆节喜传闻。
今朝雪乙呈双瑞，后夜冰轮满九分。
材业牛刀试小邑，家声天派落层云。
吞舟岂久容涔足，禁殿论思政要君。

一生纯德无遗恨，千字埋名有逸辞。
墓隧嫩泉谁种玉，书斋子砚自生芝。
音容已作终天痛，岁月真成罔极悲。
拥鼻功名知不免，空将泪眼看风枝。

临济十世孙，泐潭克家嗣。
一唱主中宾，不容留意地。

石火机锋上，那容着意根。
透情名出世，离念是知恩。

归路山花发，欣然折一枝。
动容扬古路，不堕悄然机。

此堂常说法，亦是主中宾。
无地容啖啄，缘渠彻骨贫。

瘦容无住着，举手评来宾。
不是无言说，虽穷不讳贫。

君住青鸾谿上，我留石佛峰前。
捉手粲然一笑，秋容□更撑天。

夜冢髑髅元是水，客杯弓影竟非蛇。
个中无地容生灭，笑把遗编篆缕斜。

四夷八蛮想风采，灶妇乳儿知姓名。
寄语袖中调鼎手，未容扶杖独经行。

油然无定似云闲，今在江南尽处山。
肤寸顾吾真可度，奇峰如子未容攀。

饱参衲子一千指，古格丛林二十年。
想见升堂提祖令，道容水雪照人天。

昭默老禅最高遁，孤风闻说不容攀。
烦君倒用彭泽印，折简招之应出山。

卢能岭上容君看，弥勒楼前借汝观。
成佛捷途当举足，不须平地致艰难。

行藏独许青山见，议论犹容乱石闻。
勿谓衲盲贫胜我，谿分明月谷量云。

暗中树影平生意，水底鱼踪病后机。
想见道容无住着，倚藤闲看暮云归。

凝伫残阳眼力微，孤云偶伴野僧归。
形容万古沩山色，正赖晴岚与夕晖。

韵倾瘦字试乌丝，苦语偏多别后思。
青𪩘君能容易去，白鸥愧我负幽期。

朝霞散绮仗天容，无际山岚分外浓。
风土萧条人迹静，林蹊花木自鲜秾。

停蓄幽怀万顷波，一倾要及少年时。
正当清啸寻君去，已办登山绿玉枝。
别后梦归关不住，得归车已走先锋。
催诗疥子捞春瓮，有味难言却皱容。

江山千里笑谈中，暖热寒泉出伏龙。
却看秋容能拂掠，夕阳无语敛眉峰。

分外浓甘黄竹笋，自然微苦紫藤心。
东坡铛内相容摄，乞与馋禅掉舌寻。

赤髭病客烟瘴面，漆瞳道人冰雪容。
俯槛夜残看落月，不知脚下有千峰。

客情容易到双眉，干没晴湘夜月晖。
风露满庭人未寝，飞萤故入小帘帏。

剑戟光芒星斗动，虎方肉醉山岳恐。
层崖断处一庵深，宴坐不言百神悚。
临济仆地掖而起，眼盖丛林气深稳。
觌面堂堂不覆藏，个中无地容思忖。

世界撮来如粟米，根尘劈破似虚空。
骄嘶铁马追风去，锨鬭泥牛跃浪中。
十圣撼揺无缝罅，三贤摸索堕盲聋。
长因此日容瞻仰，面目分明岁岁同。

不涉春缘正月六，衲僧拾得聚头看。
大家宜著音容想，一笑风吹牙齿寒。
欲问死生口门窄，更分僧俗眼皮寛。
湘山雪尽千岩晓，赠以之中墨未干。

纲宗壁立大崔嵬，魔外闻风胆自摧。
万古知音今日是，三关鏁钥一时开。
从教意气纵横去，终解形容寂寞回。
寄语儿孙著精彩，黄龙手段似南台。

今年十月十六日，老汉行藏世不知。
石女梦中无死地，空花落后记生时。
无声三昧重闻举，入骨风流说向谁。
妙叶当机休拟议，电光翻影不容追。

无所住生心，佛语祖师意。
何人赏此音，空弦闲妙指。
清歌饯余年，坚卧答万语。
了知空花间，无地容生死。

汝意有言，枯杌作鬼。
我心不生，髑髅则水。
乃知妄觉，一法成二。
湛然圆明，百千一耳。
稽首大士，应物而形。
随其小大，如谷答声。
千臂执持，千眼观照。
以无心故，受用俱妙。
臂如青春，藏于化身。
随其枝叶，疏密精神。
唯此瑞相，四十二臂。
不越径寸，庄严毕备。
清凉宝月，或慈或威。
如欲举足，花轮乘之。
碧螺之间，有佛俨容。
如蟭螟虫，巢蚊睫中。
隐于石间，显出蚌蛤。
以无碍慈，不择清浊。
我观震旦，种性猛利。
由闻思入，甘露灭地。
愿加被我，障尽心开。
如观世音，无碍辩才。
我说此偈，万象合掌。
何以无碍，敲空作响。

须眉如画颀而美，风神如秋气奇伟。
平生归宿东北方，长劳动中寂而止。
翛然跣足散衣行，智智用中不乖体。
帝王家生得自在，寿量不书绝终始。
虎受使令心境空，女为伴助憎爱弃。
冠巾传心即俗真，方隅示法即事理。
只将枣柏荐斋钵，我来阎浮非著味。
自然光明生齿牙，我谈辞章皆实义。
佛子授汝以显诀，一言便足超十地。
随顺无明起诸有，若不随顺有离异。
圣贤酪生凡乳中，只由观照戒定慧。
是谓大士同体悲，令我顿入一切智。
作大佛事遍尘刹，华藏界中容顿辔。
以空为坐礼十身，以愿为舌说千偈。
如以花说无边春，如以滴说大海味。
稽首世间妙莲华，愿常清净出泥滓。

以如是观，觉知见闻。
性等太虚，卓然而存。
示其身世，如空忽云。
应缘上洛，寄名李氏。
在龆齓中，俨大乘器。
坐必跏趺，行必直视。
十二落髪，二十受具。
能于诸佛，放身命处。
解衣盘礴，从容笑语。
江西指佛，即心最的。
初亦不然，回首乃识。
如眼照物，了证无惑。
燕坐并汾，声动天壤。
有所问诘，戒莫妄想。
两朝致敬，累召不往。
终不得已，别道以行。
盖视死生，洞若户庭。
出入去来，物莫能撄。
众生拘囚，如蝇唾污。
公如香象，卓立回顾。
摆坏缰锁，自在而去。
公之所养，一至于兹。
人英僧杰，龙章凤姿。
谥曰大达，宪穆之师。

淮山深处，容我卓锡。
树下经行，岩间宴寂。
六十余年，胁不至席。
天子三诏，掉头不应。
知不可致，南向加敬。
山揺海惊，天空地迥。
后代儿孙，则反于是。
如乳中虫，贪嗜世味。
我寻其迹，为陨涕泪。

维摩杜口，释迦饶舌。
动容顾瞻，非默非说。
虽宣一字，不露点墨。
稽首汾阳，千圣同辙。

缘生诸法名体绝，如空字身水鱼迹。
是无相门缘寂宗，一切智智差别海。
公于是中如法船，泛然出没无所畏。
使诸游者心泰定，种种惊怖成虚空。
平生神兵双不借，玄机不动万象惊。
而公宴坐不言中，诸有求心如古井。
钝根阿师终听莹，法味迷醉如惺惺。
矍然奋迅为一戏，句里明人揳出揳。
紫金锁骨眠空山，吁嗟音容不可觌。
当知其声如雷霆，稽首慈明常出现。

欧阳之学，师宗于世。
其徒喧阗，攻我以喙。
童首儒林，气索力屈。
公于是时，粹然一出。
天縦之辩，武库纵横。
璜玑捍我，如护目睛。
义如串肉，理如析薪。
一时名誉，耸动缙绅。
世尊举身，毛孔俱笑。
如公语言，笔下皆妙。
六物不坏，未易致诘。
岂其践履，明验之力。
宗教之衰，河坏山摧。
冠巾缁衲，其寒如灰。
拂拭尘翳，见冰雪容。
拜起而喟，涕落无从。

槁容而毳衣，殆不逾于中人。
而于祖道颠危之秋，勃然而中兴。
知我亦何幸，自幼及壮。
出入其户庭，俯仰其藩篱。
而其道德之精华，未能略窥其毫微。
譬如戴天履地于终日，而其高明深厚所不能知。
惟闻孔子之殁一百年而生孟子，释迦之寂二千岁而有禅师。
拜手稽首，堂堂乎三界之依者耶。

奉持毗尼，珪璧无玷。
研味般若，金刚有焰。
有万其众，感以无心。
如象牙雷，如磁石针。
住持此山，垂三十白。
殿阁化成，儿孙戢戢。
高明广大，不可形容。
稽首寄老，后身宝公。

望之翛然，冰枯而天粹。
即之渊然，云闲而水止。
意坐石而情无住着，故杖瘦藤而欲起。
人言即俗复即真，出尘之相加冠巾。
非因引法忤圣主，我宗僧俗两不存。
五位正宗将仆地，以手挈之阅人世。
屹然万仞捍狂澜，荷负大法当如是。
纷纷鄙夫拜公像，譬如蝼螘见龙象。
惊魂已化千微尘，岂特形容先沮丧。
火刀直裰谁得之，醉李故时捕鱼师。
岭梅已熟莫咬破，核子乞与宁馨儿。

天骨岩岩，美髯玉頬。
冰雪在躬，霹雳为舌。
轩昂万僧，众星中月。
视其心胸，山包海容。
大沩小兴，振其家风。
丛林百世，见者肃恭。

遍界难藏，而应缘震旦。
通身是眼，而现形宰官。
粲如景星，矫如翔鸾。
贩夫灶妇，欣闻悦观。
医国法门，笔端三昧。
奋迅出入，游戏自在。
居然不容，世议迫隘。
梦游海南，御风骑气。
觉来浙东，有口如耳。
且置是事，聊观其一。
戏以称性印，印毛印海。
光生佛僧，沮却魔外。
惟我可与此道人游乎大华严毗卢法界也。

幅巾椹衣，杳然深靖。
坐藓石床，横玉麈柄。
松声度曲，笑作风听。
是故有琴，弦索不整。
人徒见其神和气平，颓然委顺。
至于垂绅正笏，守法奉命。
则活人之色严毅劲正，特不受富贵所吞，而有山林之韵。
究其心胸，山包海容。
表里不隔，八窗玲珑。
盖游戏人间之出世，扶持洞上之宗风者也。

余观此老，神光浑圆，道骨粹刚。
唾零功名，眼盖侯王。
何为须髪沧浪，被此朝章乎。
岂非如茅容杀鸡，毛义捧檄。
但欲致慈母之一笑，安知有佳客之在旁也。
所以袖补天之妙手，秘医国之奇方。
独游戏于富贵，如蝶栖宿于花房。
占百年之闲适，寄一梦于幽香。
千花百卉，金马玉堂。
丽风日之醇酽，遍雨露之恩光。
遥增击而栩栩，亦何异一丘一壑之相羊耶。

异哉此瓢，修吭矬身。
弗生爪蔓，生陶家轮。
我疑其中，藏十洲春。
昔有列仙，杂于市人。
屋檐悬之，自旦及申。
辄入其中，偃仰而卧。
而楼居者，见之胆破。
遂从之游，推挤莫可。
挽而同登，相向而坐。
如四老人，会商山果。
唯简素公，道貌天容。
岂其人欤，出处略同。
道山岿然，弱水之东。
何时来归，泠然御风。
而以此瓢，挂之瘦筇。
我作妙语，天葩粲红。

龙津剑窟古南州，阁势横空占上流。
山色镇留春色在，水光长带宝光浮。
风檐绿筿寒珠箔，雨岸红蕖隐钓舟。
祗恐枫宸促归觐，未容潇洒老沧洲。

短檠移爝光，败席扫虿蜇。
轩昂仅容膝，良愧生事拙。
妙语契深心，澄浑皎寒月。
何当日相寻，尚陋温伯雪。

漫士谁当识姓名，朅来微宦称单平。
卑栖已分轩无过，高谊良惭盖始倾。
负米未容辞五斗，屠羊安得羡三旌。
夫君信欲光蓬陋，浪掷新诗一羽轻。

雾缠晓色风冷冷，沧波漾縠旌旗明。
画船叠鼓不可挽，一城攘攘心为倾。
城中老人为余语，我公道来能几许。
朝家借不恤吾人，以我公归欲焉处。
惟公立德清而通，惟公御下严而容。
文章光彩莹万古，二十八宿罗心胸。
高标不受俗尘涴，唾手功名犹坎轲。
恩深谩结千里愁，见晚端闻九重贺。
官僚有士辕下驹，感激剪拂铭肌肤。
瑶池一夕看奔逸，惆怅未易追亨途。
云龙风虎倏际会，回首可须论治最。
要将椽笔压西清，不负声名燕许大。

春容未动柳梢头，宠赐初惊远自鸥。
蟹眼翻云连色起，兔毫扶雪带香浮。
出尘香味端谁品，无滓肝肠可耐搜。
青琐夜长应不寐，珊瑚重见万金钩。

月照星河织女机，春风花草弄晴晖。
楚宫台榭堪寻访，□见容斋数日归。

平生惟一女，宝惜岂珠玉。
夫妻递襁抱，犊软舐未足。
上天胡忍予，谴罚不容赎。
沉疴遽汝萦，微息竟莫续。
痛哉伤我神，恍若失飞鹄。
追惟百牵肠，展转损心曲。
忆昨将汝归，万里自荆蜀。
篮舆共先后，百步能我瞩。
汝母惜可知，拥坐甘蹐跼。
长途亦云劳，不觉度炎酷。
今后当远行，□门述蹢躅。
相看怀抱空，将领但妾仆。
心折疑巳碎，泪甚冲风烛。
念汝生少啼，起卧洁絣褥。
谓当非凡孩，岂料两岁促。
意余积不厘，汝故弗为属。
长江漂玉尘，兹事未免俗。
遗踪仅何有，肠断髪球绿。
情知东门达，敢取西河辱。
要识父母心，吾诗尚堪录。

我有茆庐傍林麓，负溪映光千顷绿。
灵峰钟磬敞金莲，绝涧松篁泻寒玉。
萦回窈窕廓以容，正可标名取盘谷。
肥鱼香稻不须致，苦恨风悲无静木。
霜蒲昜折柳经秋，萧飒髩毛眵两目。
闲云不雨空出岫，谩说幽兰自芬馥。
低回还笑杜陵老，尧舜君民厚风俗。
青萍飞跃鳯鸣翔，要待干旋坤转轴。
只今舆马非我事，拄杖芒鞋巾一幅。
时时照弄摩尼珠，金色祥云满天竺。
年龄亦复惊晼晚，不暇栽松惟种菊。
清冷池上景物新，幸得君诗三反读。
向来巳分得奇祸，岂料更容侥静福。
天光下济诏语温，未遣安丰惭考叔。
市朝宗古恶风波，公棹惟怜初不欲。
经营蛙角吓腐鼠，往往竟同蛾赴烛。
须知幻境本来空，况乃隙驹光景促。
逍遥物外复何疑，苟简场中无自足。
昨宵星月蘸虚碧，行散遶堤方恨独。
朅来共语君勿迟，想见风尘厌追逐。

我有茆庐傍林麓，负溪映光千顷绿。
灵峰钟磬敞金莲，绝涧松篁泻寒玉。
萦回窈窕廓以容，正可标名取盘谷。
肥鱼香稻不须致，苦恨风悲无静木。
霜蒲昜折柳经秋，萧飒髩毛眵两目。
闲云不雨空出岫，谩说幽兰自芬馥。
低回还笑杜陵老，尧舜君民厚风俗。
青萍飞跃鳯鸣翔，要待干旋坤转轴。
只今舆马非我事，拄杖芒鞋巾一幅。
时时照弄摩尼珠，金色祥云满天竺。
年龄亦复惊晼晚，不暇栽松惟种菊。
清冷池上景物新，幸得君诗三反读。
向来巳分得奇祸，岂料更容侥静福。
天光下济诏语温，未遣安丰惭考叔。
市朝宗古恶风波，公棹惟怜初不欲。
经营蛙角吓腐鼠，往往竟同蛾赴烛。
须知幻境本来空，况乃隙驹光景促。
逍遥物外复何疑，苟简场中无自足。
昨宵星月蘸虚碧，行散遶堤方恨独。
朅来共语君勿迟，想见风尘厌追逐。

信马来并州，并州在何许。
太行如登天，憔悴欲谁语。
青衫百僚底，屏气不敢吐。
谓当哭途穷，何但折腰膂。
忽逢元紫芝，仰视得眉宇。
敢论通家旧，窃欲比文举。
使君况不凡，高论倾肺腑。
能容丞掾醉，不问车茵污。
念我丘壑人，老矣事簪组。
端如赴缧囚，坐受狱吏侮。
感公怀抱开，一笑忘羁旅。
虽知抱关恶，未忍赋归去。
相从仅满岁，公已歌杕杜。
秋风忽零乱，吹尽西山雨。
定应摧行色，不遣车轮阻。
天街早飞鞚，鹓喈喈看接武。
青云岂难到，少展垂天羽。
区区亦自怜，从此归农圃。

快哉楚王风，庶人安得共。
西陂浩无价，不计吾侪用。
永日不可暮，穷居厌尘哄。
出门有佳诣，咫尺窥潭洞。
危楼俯木杪，大厦森高栋。
户牖交梧楸，蒲荷接蘋葑。
闲持枕簟往，遽起江湖梦。
醒然凉肺肝，习习吹衣动。
世间贱易得，清风谁与重。
劳生不自觉，至乐那容众。
北窗与君享，世网念少纵。
肉食固肥甘，轻尘没飞鞚。

逝水不可复，百年行中分。
自嗟齿髪故，晚境桑榆邻。
节物谩消长，枯荄不知春。
轩裳叹鸡肋，雀鼠盗廪囷。
学艺晚愈拙，弹冠力难陈。
澹然忘出处，任此无心云。
世路羊肠险，恐遭象齿焚。
何如老山泽，憔悴非逃秦。
嵩少幸咫尺，云泉许容身。
平生余嗜好，舍旧当谋新。
安心本无法，妙理契析尘。
优哉真卒岁，岂复悦华纷。

一生拙自谋，老去复谁谏。
二年此流落，汝岂宜仕宦。
三黜固不辞，难堪妻妾讪。
四海将安归，面垢风裂骨骭。
五鼎不愿食，诚言岂容赝。
六韬素无奇，破敌未有间。
七十古所稀，田园当早办。
八骏方并驱，瑶池朝与宴。
九牛亡一毛，安用蓬蒿鷃。
十室请老焉，佩弦吾敢慢。

沟渎嗟寻常，固为吞舟厄。
风无九万里，焉载垂天翼。
老人卧箕颍，初非厌簪绂。
时哉莫吾容，道大俗隘迫。
虎兕歌旷野，鸾凤栖枳棘。
苍生谩怅望，吾道何欣戚。
卜筑殆将隐，门无翟公客。
高踪蹑巢由，援手谢卨稷。
我观造物意，申甫为时出。
未应兹伟人，独不裨衮职。
功名世所趋，富贵亦过隙。
岂知难老福，天以寿有德。
亭亭南涧松，不羡栋梁索。
方兹阅寒暑，宁欲顾匠石。
世间出世间，此得无两得。
回首承明庐，摩挲看铜狄。

微雨止复作，柴门蓬蒿积。
城隅得幽迳，违淖洷蹑屐。
吾邑有君子，官居似禅寂。
惟闻弦歌声，不见愠喜色。
公庭绝笞棰，东阁乱书帙。
萧然拂尘榻，容我不速客。
清风扫烦溽，浅沼弄寒碧。
小饮起纵棹，荷翻珠的皪。
我本江湖人，久负云役。
钓竿未入手，越吟同庄舄。
君行赋杕杜，我分安蓬荜。
他时剡溪船，永谢言游室。

至人寓迹尘凡中，杖头挂壶来何从。
长房俗眼偶澄澈，一笑市井得此翁。
试窥壶中子无物，何处著此千柱宫。
毘耶华藏皆已有，不独海上栖瀛蓬。
我闻须弥纳芥子，况此空洞孰不容。
何人误持一嶂出，恍是九华巉绝峰。
令人却信刘郎语，当年霹雳化九龙。
谁将真形写此石，太华女几分清雄。
终当作亭号秋浦，刻公妙句传无穷。

老鹤过海仍将雏，澹然如将没齿疏。
人生如寄何足道，富贵贫贱隙白驹。
飘流仅以虞夫子，饥坐弦歌古儋耳。
不堪秦岭望家山，敢有玉关生入理。
广文才名三十年，困穷直到寒无毡。
将军夜行遭醉尉，曲逆解衣尝刺船。
岂知雷雨来说渥，归路江山宛如昨。
饥人但觉秕糠美，忧患始知田舍乐。
梦中犹记鱼相濡，庄叟屡困监河枯。
聊因竞病歌归欤，宁复灿烂悲穷途。
知君笃学真为己，不从世好惟耽此。
作诗颇似建安风，取友更同鲍叔义。
我闻得士朝廷尊，搢绅所寄惟斯文。
象犀珠玉本安用，犹使四海争趋奔。
高人处世诚难矣，绝俗惊愚空目眯。
坐令瑚琏废清庙，涧毛何由荐天子。
我羡平生马少游，不愿沟渎容吞舟。
夜光明月请自閟，按剑或恐疑轻投。

野人劝我凿地𬬻，才能容膝便有余。
土床屈曲方六尺，墐涂何必髹丹朱。
广文无毡与客设，蒲团但学僧跏趺。
破铛折脚自然煮，中有至乐人所无。
我游东南古佛刹，潭潭大屋干浮屠。
环床接席如坐井，白灰盖火深模糊。
贵人尽卧红氍毹，春风习习生四隅。
牵衣留客长夜饮，一石屡醉狂淳于。
我家环堵真癯儒，鷃鹏无羡安枋榆。
劳生养此梦幻躯，谁能华睆慕大夫。
时从村叟交跖语，炔焰爬搔味醍醐。
床头一榼自取饮，醉后耳熟时歌呼。
坐想颍川十日雨，尺薪如桂求里闾。
此时无人知我乐，惜哉不与二仲俱。
我兄何时结茅庐，小窗请试新规模。

君不见郑崇门前闹如市，此心不碍如秋水。
又不见翟公之门空设罗，翻为交情生愠喜。
岂知靖节弃官归，五斗难堪折腰耻。
结庐何必在山泽，方寸湛然遗远迩。
君家小园才数亩，竹柏萧森间桃李。
幽亭容膝审易安，不羡华堂失梓杞。
平生少游真吾师，自欲浮沈老闾里。
故应从事三迳乐，更效子綦今隐几。
君看六凿无天游，妇姑攘夺无穷已。
远人无累超物表，云梦胸中吞芥子。
纷纷朝市我无与，毂击肩摩同一轨。
高情缥缈谢尘寰，怅望云山友黄绮。

孤云去来无常踪，流水曲折无定容。
纡余散漫随天风，流行坎止忘西东。
南岳道人曰普融，壁立万仞疑少通。
山林市朝能两空，未觉芥蒂于其胸。
脱身尘埃寓高峰，澹然遗世无冥鸿。
岂知绝物非中庸，忍饥学仙啖柏松。
住山出山偶然中，人不吾舍吾其从。
浆馈未足为污隆，要与后学开盲聋。
我方处世知铅舂，自知冠冕久不工。
愿言香火他日同，二老会当林下逢。

句芒司春懦不职，纵使玄冥氧凌轹。
三冬肃杀归尔时，长物岂容长凛栗。
北风吹水冰成梁，急雷盖地云翻墨。
坐令贫士高掩扃，安得重裘代𫄨绤。
春泥漫漫薪不属，破灶无烟愁四壁。
饥吟拥鼻涕流澌，皲指结衣僵欲直。
水南水北多高士，去作达官金马客。
朱门碧瓦照通都，耻著麻衣羡狐白。
问余何为不录录，反老抱关守甔石。
十日春寒何所觊，坐想朝阳生屋隙。
愿将挟纩同斯人，杜陵大厦无由得。
南荣炙背直万钱，燠燠此衣安且吉。

谬玷英髦齿故乡，西溪云日晓苍凉。
樽倾北海佳辰至，乐入熏风昼漏长。
未放巾车陶令去，且容拓戟少陵狂。
他时傥与安昌客，还许门生到后堂。

果为才名困广文，天涯从仕老仍贫。
一廛未有归耘处，五斗聊为束带人。
众弃已甘栖广莫，先容那复慕轮囷。
幅巾他日衡茅去，纨袴儒冠总误身。

电扫天骄到海边，长城千里静无烟。
虚弦固自落惊羽，大手何劳试小鲜。
收拾风浪开幕府，从容谈笑卧中坚。
愿观横槊诗千首，锋镝消磨变力田。

春事依稀见一班，山花灼灼强施丹。
能容丞掾歌呼处，信是平阳度量宽。
溪上有人归独晚，夜阑秉烛若为欢。
但筽草檄催诗债，何必重寻落蘂看。

萧萧素髪插人头，世上功名得汝求。
神马尻舆安所税，寸田尺宅早归休。
结茅但使才容膝，解剑还须便买牛。
更慕少游乘下泽，不妨闾里自沈浮。

谁闻鬷蔑言，执手为改容。
此道久寂寥，世态日方浓。
昔翁守颍尾，轩裳心已慵。
感怀督邮老，独蹑二疏踪。
脱屣太仓粟，归谋田舍舂。
浮云悟此理，可必禄万锺。
已矣衡门下，哀哉马鬣封。
箕裘付诸子，介胄轻边烽。
坐看一战霸，此言天心从。
翁诗墨犹新，我涕交颐胸。
重寻笔砚盟，愧乏好语供。
子非终穷者，时节会自逢。

菽水奉甘旨，亲安吾不贫。
平反一笑喜，公子情何真。
想见斋容膝，端居廓无邻。
萧然十室间，吾力尚可陈。

瘴海不知秋，幽人忘岁月。
祇记庭中花，几度开还枿。
忆昔移居时，始是青荑茁。
殷勤主人惠，浸灌寒泉冽。
颜色日鲜好，条枝争秀拔。
意无后人翦，喜托先生苃。
海康接儋耳，云水何田蹑。
俯楹独四顾，怅此波涛匝。
闻道海门松，僵枝出繁叶。
困穷不足道，喜有千人活。
不似玄都花，蔌蔌那容折。

火云涌晴空，矗矗尽奇𪩘。
午汗麾白雨，俯仰无从遁。
招提据高冈，万木森偃蹇。
凉飚落冰雪，爽籁发丝管。
朱侯真好事，十里过南坂。
怜我堕深甑，相将振余喘。
栏干俯屈曲，巾屦容跣袒。
风苖翠浪翻，海屿青螺远。
况兹接尊酒，笑语倾怀悃。
浮云识醉歌，彩羽惊檀板。
新凉知几日，已觉秋风转。
事业愧初心，明时羞冗散。
主人勤使事，暌阔心不展。
双凫归未归，红日林梢晚。

忆昨秋风时，持檄走东越。
棘围琐深严，莲塘漾空阔。
嘉与二三子，雄辩探理窟。
清尊日从容，高堂俯轩豁。
思家资善谑，望远严诗律。
海蚌割明莹，荆璞略玷缺。
双瞳眩丹青，万纸叠冰雪。
敢辞穷日力，要使驽骥别。
谁怜今夜里，还对中秋月。
当时席空阶，清影数毛髪。
杯盘已零乱，浩歌弥激烈。
朋从渺湖海，岁月苦飘忽。
穷阎抚往事，惊梦谁与说。
清砧送逸响，寒螀共幽咽。
旧游知谁在，想见宾筵设。
泠然广寒宫，共此白银阙。
题名满四壁，世路非一辙。
北轩风雨多，长恐银钩脱。

斯人今何在，古冢号寒木。
简编漫遗言，风采不可复。
龙眠真伟人，千载识高躅。
神交入心匠，醉墨烂盈幅。
萧然出尘意，岂独旧眉目。
仲容还好事，收拾珍笥椟。
世人浑未见，惠然投我欲。
乘田元不耻，折腰亦何辱。
行藏固有在，今昔岂余独。
新诗第甲乙，三径森松菊。
少陵曾未知，浪疑公避俗。
我生痴钝杀，野性等麋鹿。
长恐探道浅，轻比抵鹊玉。
人生适意耳，何苦自羁束。
低头拜公像，尘土方碌碌。

吴子守西河，彊敌能远遁。
功名岂不伟，事亲有遗恨。
云孙亦何为，总髪能自奋。
论兵得家法，绝域屡得隽。
三釡乃吾志，九迁何足论。
一朝弃官去，悍卒亦惊叹。
官长欲挽留，归涂已强半。
皇天照忠孝，爵禄亦如愿。
彼师乃曾子，弃绝等仇怨。
子从何人游，卓尔有独见。
父子今一处，甘旨应手办。
垂垂对黄发，衎衎日欢宴。
客来为从容，觞豆无早晏。
古今入商略，亦有一笑粲。
人皆赠渠诗，素壁供挥翰。
吾丞岂真聋，尚缺此一段。
君亲恩弥重，报效不可缓。
始终能自勉，高义薄云汉。

阳复日虽长，岁暮气犹惨。
马曹縻管库，兀坐长战颔。
岂无红罏炭，欲取终不敢。
亦有兵厨酒，只指弗容染。
蹉跎为禄仕，黾勉从吏检。
晨趋析毫分，暮色俄黯黮。
天公复衒巧，六出纷如糁。
自惭非安道，谁肯泛清剡。
殷勤绛帐客，竹舆甘顿撼。
可是乘兴来，正坐怜𡒄坎。
驼褐点白玉，乌帽从风飐。
长衢得回驾，寒光照肝胆。
湿薪嘘白烟，孤灯袅红焰。
荒斋聊一笑，俗境洗瑕黡。
江梅写春意，粉面谁妆点。
疏影落清尊，劝人倾潋灔。
念君齐鲁秀，文字垂琬琰。
俛首江汉间，为人作模范。
府中多豪隽，渌水浮菡萏。
珍烹穷水陆，何独嗜昌歜。
仁圣今在御，威柄方亲揽。
君看盈尺瑞，端自天心感。
太平容冗散，万一逃汰贬。
追随有余日，相与乐闲淡。
人生随所遇，何者为夷险。
要当反自味，岂特尝橄榄。

阳复日虽长，岁暮气犹惨。
马曹縻管库，兀坐长战颔。
岂无红罏炭，欲取终不敢。
亦有兵厨酒，只指弗容染。
蹉跎为禄仕，黾勉从吏检。
晨趋析毫分，暮色俄黯黮。
天公复衒巧，六出纷如糁。
自惭非安道，谁肯泛清剡。
殷勤绛帐客，竹舆甘顿撼。
可是乘兴来，正坐怜𡒄坎。
驼褐点白玉，乌帽从风飐。
长衢得回驾，寒光照肝胆。
湿薪嘘白烟，孤灯袅红焰。
荒斋聊一笑，俗境洗瑕黡。
江梅写春意，粉面谁妆点。
疏影落清尊，劝人倾潋灔。
念君齐鲁秀，文字垂琬琰。
俛首江汉间，为人作模范。
府中多豪隽，渌水浮菡萏。
珍烹穷水陆，何独嗜昌歜。
仁圣今在御，威柄方亲揽。
君看盈尺瑞，端自天心感。
太平容冗散，万一逃汰贬。
追随有余日，相与乐闲淡。
人生随所遇，何者为夷险。
要当反自味，岂特尝橄榄。

东南独耆德，湖海老门生。
未厌遗簪旧，频烦倒屣迎。
音容忽冥漠，岁月又峥嵘。
梦入鄞江路，依稀晚柝声。

荣养方南国，安舆更北辕。
从容对孙子，闻问及平反。
无复承颜乐，犹余在耳言。
会看坟上柏，千尺倚高原。

永嘉竹阁谈空相，自是僧中第一流。
尽放衲僧来聴讲，也容禅子不相谋。
二林三峡曾经耳，万壑千岩试举头。
提取浄瓶涓滴许，有时散作五湖秋。

离家不道多时别，在路俄惊两月阑。
漫有传筒将委曲，祇容书历报平安。
文园虽得相从乐，明月长思一处看。
早晚征鞍过天姥，寄声草草具杯盘。

云房相与话浮生，此乐须知未易名。
释子命题良有自，老人琢句得能清。
倚天楼殿三吴胜，落日湖山万古情。
诗社若容追故事，未饶五字有长城。

吴郎人物最雍容，不坠家声浙水东。
辇寺昔曾酬雪唱，道山今独倚秋风。
簿书又报三年满，樽俎何当一笑同。
卷尽暮云天更阔，放教醉眼送飞鸿。

先友相从古所惇，杖藜当日喜盘桓。
云泉何啻千年别，尘土长怀一笑懽。
但扫劳心身后事，何须天地掌中观。
果容怜念如前约，卜筑从今始苟完。

前日匆匆问起居，此心耿耿复何如。
身从驿骑三千里，人在天涯八十余。
自是浮云有南北，谁知明月满空虚。
半生俯仰今尘土，安得从容扣草庐。

当年平翠看青嶂，枕上长教卷画帘。
今日清陂堂里宿，寒波万顷浸银蟾。
人间好景无如此，物外清游岂易兼。
富贵功名非我事，尚容山水乐无厌。

关塞相逢眼便青，从容犹得问平生。
高谈大抵多忠义，先世元来好弟兄。
但得朝廷收阀阅，不论文武尽功名。
河堤奔走非吾事，去去神京信意行。

洞里桃花无数开，玉人不肯放春回。
未容梅福休官去，应怪刘郎独自来。

大手从容静塞尘，人间犹诵病参军。
诗家态度公能继，还见春空蔼蔼云。

鸣琴余暇即湖山，飞鹢传觞缥缈间。
只恐双凫朝帝所，不容长伴老人闲。

客到需堂日已曛，从容樽酒话情亲。
欲来却去知何事，笑杀当年访戴人。

平时仰止在高山，要以亭名乐内颜。
颠倒一生浑是梦，寻思百计不如闲。
心斋肯与尘污染，陋巷宁容俗往还。
坚守箪瓢心不改，恐流乞祭向墦间。

材大多不容，论刚苦难受。
儒玄阅三朝，伟冯今白首。
胸中有藏室，设张动掣肘。
人言专城乐，聊结新安绶。
独喜众毁言，不及河东守。
三年四宝堂，红梅倾白酒。
出处固有在，儿辈浪奔走。
岂复恨典签，得州大如斗。

羲和无停轮，年鬓日夜改。
惟有金兰心，岁晚依然在。
颇忆四门馆，研席同诸生。
聫名理朱穆，结驷留阳城。
缟纻初定交，车裘容共敝。
骏马驰春风，休沐章台市。
年少未涉道，惟论场屋文。
鼻息拂霄汉，心期勇风云。
春闱锁儒仙，试席两心竞。
阆仙时乞灵，孤懿肯移病。
喜君先得桂，时我犹飘蓬。
鳯凰黄鹄叹，振手国门东。
离群十周星，为僚一都会。
涵牛鼎烹鸡，邑小非材配。
理县不用谱，政如密与蒲。
糗水代厨传，木索闲庭除。
肯怜冰子穷，夜冻午不粒。
绨袍累故人，口腹烦安邑。
更迂长者辙，来顾空宇中。
坐令羁官兴，不复叹秋风。

萧公老寺主，亦复知寻真。
大同筑精舍，招延羽衣宾。
园囿廓数里，严更纷徼巡。
东宫奋鸿笔，纪事传坚珉。
山基半吴境，高与帝所邻。
伟哉古石室，空洞容千人。
当年许远游，自此升玉宸。
至今雪山草，灵苖杂荆榛。
幽池湛寒水，亦说栖龙鳞。
灵物有变化，谁能穷其神。
窥临拟仙去，未信隔两尘。

荒鸡号将晨，不改风及雨。
高贤两投分，定交从臼杵。
心期久弥坚，胶漆比孰愈。
有初顾隙未，卖友起中古。
五交有形状，孝标能训诂。
邈哉弹冠契，王阳知贡禹。
乘权献巧妍，失时辄轻侮。
管鲍贫时交，此道弃如土。
孟尝唾其面，愤懑聊一吐。
翟公书其门，薄夫常接武。
蹇予不知量，拔士偏寒苦。
见欺多校人，核实失子羽。
归来蓬蒿园，吊影甘穷处。
知旧弃如遗，那复见比数。
谁知荆州丞，厚德能克举。
任安穷不去，平仲久更睹。
诗文连慰藉，词锋设宾主。
剡藤快展读，如坐对谈麈。
惜哉华国文，乃以观蒙瞽。
舂容写河汉，寒窘笑三语。
才凡特俎豆，德薄更藻斧。
玉卮实无当，深恐累称许。

乱后等蓬转，风雨摧敝庐。
寄身菰城南，诛茅缚幽居。
家山在何许，清梦时一如。
南鸟毎怀越，北马常嘶胡。
天狼今未落，中原犹羽书。
归欤不即赋，此心耿朝晡。
一廛肯相容，卜室终桑榆。

皦皦常易污，容容毎多福。
为嫌狙赋三，乃作龟藏六。
平生经纶手，都在十围腹。
似闻纱笼人，尽力欲推毂。
柬之今已老，鹤头来要速。

访我金溪船系柳，一杯醑我真天酒。
腾装欲赴清油幕，才得伸眉俄振手。
家声文采照东南，洛师吴郡乃所监。
羔𫄸继辟不容避，聊脱黄帽穿征衫。
元戎器业光鼎轴，百万貔貅为部曲。
仰分忧顾新登坛，慎柬英僚佐推毂。
平生韬略摅一朝，伫看烽静无氛妖。
将军三箭天山定，千群塞马嘶风骄。

先生夜不眠，爱月真痴绝。
呼儿饮文字，桃黍聊一雪。
清光入酒堕胸次，照见万卷非涉躐。
商容颢气寒彻骨，况是冰轮圆不缺。
中宵影倒万顷池，上下金盘两澄彻。
广寒灵媛多飞琼，烟凝露暧收群声。
鱼冷跳波闻静岸，鹊惊遶树当前楹。
辞直道山来膝上，郎君吟兴纷纵横。
诗成父子定知已，门有佳儿真寜馨。
不须灵液玻璃碗，一梦瑶台亦非远。

虎头千古丹青杰，谁言黠中有痴绝。
手挥五弦真胜诣，颊染三毫更超越。
自言四体媸或妍，顾与妙处无相关。
炯炯双瞳点圆碧，笔下顿觉神明还。
程郎言语妙天下，画复通灵能变化。
扫除俗骨画如诗，摹写天机诗似画。
竹斋溪屿数相从，似蒙儃儃窥尘容。
诋呵众史露拙迹，疑有心画藏胸中。
寒乡鼠目麞头子，葛帔练裙谢龟紫。
幼舆政自丘壑人，试为写传岩石里。

君不见绿槐荫夏摇千门，移秧遍野缲盈盆。
天公忽作弥月雨，忧岁上勤黄屋尊。
我家茆庐劣容膝，随水倾摧非瑞室。
街衢生鱼堪佐饔，檐霤垂龙欲穿石。
仰天又见兴油云，干雨误点波连村。
马牛不辩固其理，蛙黾同处何容论。
休叹栖苴接飞翼，林端会见宾红日。
木饥水毁傥时运，救灾行看恩洋溢。

君不见绿槐荫夏摇千门，移秧遍野缲盈盆。
天公忽作弥月雨，忧岁上勤黄屋尊。
我家茆庐劣容膝，随水倾摧非瑞室。
街衢生鱼堪佐饔，檐霤垂龙欲穿石。
仰天又见兴油云，干雨误点波连村。
马牛不辩固其理，蛙黾同处何容论。
休叹栖苴接飞翼，林端会见宾红日。
木饥水毁傥时运，救灾行看恩洋溢。

积累三冬学，淹通万古程。
孤高吴子札，该洽蜀君平。
曹事今司李，官封近接瀛。
公侯阶有渐，五斗未容轻。

素节清霜重，金苞照座隅。
根深容四老，品贵入三都。
骚客真宜友，侯封未易奴。
旧时书两庙，感亊涕沾濡。

危亭耸山巅，萦纡一径穿。
林深将蔽日，涛怒欲浮天。
江北迷堤树，淮南起饷烟。
结庵容寄傲，从此息攀缘。

琐闼枢机地，储闱羽翼人。
𫈵仪容典备，校历闰余亲。
云路箕乘说，泉台岳返申。
荀龙行济美，交旧独伤神。

嗜学唯何甚，飞声实久如。
郎星频省户，卿月转周庐。
桂奠房祠酒，芸残册府书。
音容千古外，坟槚閟南徐。

未肖甘泉像，先疏曲阜封。
春秋绵六纪，甘毳极千锺。
远日朝廷趣，容车郡国供。
吴人交恻楚，相杵夜停舂。

始见穿帘隙，俄惊照屋山。
春容先苑树，夜色误城关。
砧积疑铺练，盆消若盗环。
酒醇怀泛蚁，诗敏过求鹇。
滉漾迷珠泽，便娟掩玉颜。
人饥毡共咽，马冻荐难悭。
势急因空乱，形移任地班。
舞深争巧黠，啭细弄幽闲。
淮右提师入，山阴访友还。
江湖禽影断，弦木未须弯。

弱水无风到海山，慈容亲觐紫旃檀。
亭亭宝刹凌云近，湛湛清池漱玉寒。
橘熟独垂红万颗，竹迷曾莳碧千竿。
热官步武何容到，散秩须知第一官。

弱水无风到海山，慈容亲觐紫旃檀。
亭亭宝刹凌云近，湛湛清池漱玉寒。
橘熟独垂红万颗，竹迷曾莳碧千竿。
热官步武何容到，散秩须知第一官。

门前舆马已纷纷，犹尔痴迷校艺文。
山色未容飞盖赏，市声时得隔墙闻。
裴头黄尾皆前定，王后卢前谩自分。
颇忆安居卧斋榻，净看香雾起微焚。

兴贤赐第集英春，劝学应从孟母邻。
黄甲科名新赫奕，青云岐路肯因循。
暴鳃昔恨登龙晚，饮羽今惊中鹄亲。
云陛开陈三道要，寜容举首属他人。

执热何从避火云，山居岑寂背城闉。
昂霄木老清阴厚，针水秧齐翠剡新。
鲊熟惯醒虞匠酒，扇轻堪障庾公尘。
凉飚拂衽容吾共，自意无怀以上人。

宠辱循环厌宦情，盖头茅屋手亲营。
清泉横道疑滋穴，翠袖围居似化城。
不拟身名炫俱泰，且图心迹遂双清。
半庵闲地如容我，便足徜徉了一生。

嗣宗旷达早相逢，更喜林间识仲容。
林萼集中陪唱和，幽栖谷畔许过从。
云飞陇首高情远，枫落吴江好句重。
梁栋他年知有用，斋前楚楚一株松。

褰帷岩邑特从容，忆惜鸰原会一同。
乐孺共营兰荐膳，劬劳争报棘吹风。
绣衣握节新恩重，彩服承颜往事空。
三纪光阴真插羽，依然小市夕阳中。

披云初获接音容，贤胜风规自不同。
懔懔威明将使指，恂恂孝悌训民风。
竞传清唱纸腾贵，争识皇华巷欲空。
尚有壁间真墨彩，匣藏留在给园中。

世传三穴起长风，此理诚难识所从。
觉性未能参七祖，禅扄聊欲访千峰。
桃溪溯日红霞烂，麦陇酣春翠浪浓。
簿领回回清兴少，乍寻岩壑愧尘容。

秀野班春过梵宫，贤僚况复肯相从。
风缘御寇来幽穴，云为渊明出远峰。
柳色直将波共绿，花光疑与酒争浓。
一庵此境堪肥遁，寄语山灵幸见容。

山城岑寂偶分麾，聊欲藏瘝一再期。
岂有声华如所誉，得非朋旧猥相欺。
久钦黄髪嘉猷壮，初喜青天宿雾披。
尚恨匆匆还执别，不容重醉习家池。

词场弱岁以文鸣，落落寒松见老成。
剧郡神君频结课，中台郎位早飞声。
当年威令千人废，此日精神一座倾。
欲试闲窗鸿笔健，春容诗轴灿琼英。

西笑惟携插架书，雍容车骑不求都。
观光鳯阙前踪在，寄恨鸰原往事徂。
喜见教忠跻显仕，勉从迎养涉修途。
新诗清婉追棠棣，乐孺当年共究图。

离吴州好冠西畿，左竹才交赋式微。
云𪩘遐观空杳霭，春郊细履负芳菲。
薄游颇似桑三宿，重到谁惊柳十围。
诺画诸僚皆府望，不容坐啸久焉依。

一年春好是清明，万事都归笑矣行。
卵色天容供远兴，縠纹波面惬闲情。
门生陪从无参佐，野服徜徉束珮缨。
午困乞浆先馈少，已无形梦不须惊。

未有归资可买山，一封程奏便求闲。
睢睢去后容争席，碌碌羞来肯抱关。
幻界已知都是梦，真心自要识无还。
尊前衮衮听名理，坐遣穷愁一破颜。

方叹流尘生范甑，何图香黍溢颜箪。
将军尚未封侯贵，推去那容学井丹。

眺望云岩每惜归，溶溶溪练照斜晖。
双凫容与还如我，因恋沧洲更不飞。

洞府桃花出泛泉，只容刘阮见飞仙。
丛条叠颖嫌逋客，好去人间莫浪传。

滩声留客不容归，更尽西山一寸晖。
要看冰轮升紫磨，遶枝寒鹊自惊飞。

甚深真谛不容声，溢水𬬻峰照坐明。
悟般若人居般若，钟鱼都是妙香城。

幽寻连日至如归，款听清谈木屑霏。
好乞一庵容一社，只消枳落与松扉。

清波澄澈复萦纡，照影湘缨得自娱。
寄语溪光容笑傲，人愚那敢便相愚。

俗耳未容听滴沥，水瓶聊遣挹泓澄。
晴轩小酌煎新茗，纱帽笼头似管寜。

载酒轻尘论礼堂，区区好事愧原尝。
糟丘未辨陈喧老，壑谷宁容伯有藏。
盎盎新香浮蚁面，陶陶煖息助龟肠。
物微意重君毋诮，炽絜泉甘器亦良。

醪敷映玉浪吹香，未饷征君敢独尝。
瓮下无人容借饮，壶中有客共深藏。
歌呼仅可供頳颊，酩酊那忧共腐肠。
好似东皋求待诏，三升日给酝偏良。

石窦定神鹓，控隘潭水际。
神灵浮槎入，想到珠宫憩。
岂似武陵源，尚容人避世。

一道出遥岑，潺湲古到今。
雪天声泻玉，月夜影摇金。
岁旱施功大，民情被泽深。
容成与轩帝，仙迹可追寻。

汹汹澜无际，滔滔势欲东。
百川容莫量，三岛杳难穷。
天淡祠堂古，云低客路通。
暂来回首懒，归辔逐西风。

宗盟一派落三川，人物风流类谪。
自小飞声灿星斗，至今挥翰起云烟。
过家徙倚东山外，弭节雍容锦水边。
信道儒冠真贵重，疾驱负弩令君先。

太上初传位，安危俛仰间。
从容回万乘，指顾复三关。
汉北尘沙迥，闽中日月桨。
谁知千载后，遗恨在燕山。

巨力曾扶国步安，功成犹未鬓毛斑。
天心正佑宋无极，人意讵容公久闲。
裴令纵能娱绿野，谢公可是老东山。
何当鼓櫂轻千里，款奉清谈宴俎闲。

地僻宜逃暑，官曹幸颇闲。
虚传力士担，始信蜀妃山。
岭雪青霄畔，城烟密树间。
清谈容款接，妙句独难攀。

桂林山水冠衡湘，蒙亭正在漓水傍。
清流洄洑眩波光，高崖古木争苍苍。
下有菱荷满横塘，面面风来面面香。
新诗一咏酒一觞，爽气浑如秋气凉。
酒阑岩下踞胡床，汲泉煮茗沉烟长。
从容谈笑声琅琅，水光山色增辉芒。
东山兰亭各一方，风流兼追谢与王。
回头尘事皆茫茫，为计不若行乐良。
恨我到此情难忘，遥指白云思故乡。

虬髯少年龙鳯姿，手提一剑平九维。
瀛洲学士十八辈，如雕虎啸清风随。
到今丰姿传粉绘，皎如琪木参琼枝。
秦王功高盖天下，脱略世故容小疵。
数公不语意有在，敬宗流辈宁何知。
倘收王魏文学馆，事如辰嬴当早谏。
美哉贞观犹有恨，洗苏众像一长叹。

往年君别去，上马愁凛冽。
今年见君面，挥汗惊执热。
吾曹雪点髩，忽忽值晚节。
云何会心侣，乃作如许别。
昨朝闻扣门，梳髪不暇结。
开门问无恙，欲语声屡咽。
君家娇小女，可念真玉雪。
朝嬉绕君傍，忽作泡幻灭。
念我溪堂老，谁能续此绝。
嗟哉溪涧毛，琐细不容撷。
相逢颜未开，苦语心已折。
吾人要解事，视世一蚁垤。
共将烦恼缘，一付广长舌。
君归数过我，不厌酒屡设。
人生浪自苦，岂不愧前喆。

君不能黄冠还乡乞鉴湖，又不能拏舟送米烦胡奴。
白头真负平生志，妙年毫端敌万夫。
向来恶少虎负嵎，职当疾走编其须。
袴𫖇不是老者事，腰间羽箭吾初无。
挥杯劝影古寺底，日有野老争携壶。
颇遭官长劝归欤，妇能右摈儿左扶。
但令妻病足鹿脯，何忧儿寒止熨襦。
莼丝作羮塩未下，鲈鲙切玉秋不癯。
华亭自昔托鹤唳，蕙帐后夜闻猿呼。
不羡人间冶容子，团圆十五正当垆。

君不见韩潮州，银作饮盏夸工倕。
镌花镂松太琐碎，何言豪士亦尔为。
又不见六一翁，尝吟鹦鹉红螺诗。
华堂一釂岂不乐，清歌劝酒须蛾眉。
吾侪山人宁有此，竞折圆荷为饮器。
细倾初作露珠圆，满引忽惊云液碎。
鼻中寂寂闻妙香，舌本徐徐识真味。
采莲当殽花当妓，岂有登临百金费。
安得城西十顷塘，水光容裔暑风凉。
时引碧筒如象鼻，仍看翠盖立霓裳。

吾年昔始冠，已有一髪白。
作赋数百言，嘲骂等戯剧。
只今寻旧作，一字不复忆。
恍然如梦寐，了不见往迹。
但有髩间丝，冉冉如堪织。
南方地平湿，壮岁多老色。
行年四十二，髪鬒那容惜。
洗苏将拔白，讳老嗟何益。
一染复星星，此语记阿客。
人生光景促，倏忽如敲石。
诗成亦寤语，感叹初无得。
后应不识今，今已不识昔。

大门江南英，诗名重当时。
儿时得其藁，同辈争诵之。
不及拜诸门，常恨生苦迟。
只今诸孙子，籍甚皆能诗。
大篇每投我，孰非黄绢辞。
我诗不成句，落笔为众嗤。
如人食土炭，嗜好终不移。
君何独赏味，与众真异驰。
相望巷南北，不面令我思。
歌声亦若哭，此意谁当知。
阿大一门杰，相为尘外期。
风流竹林会，应许仲容随。

渊明归去浔阳曲，杖藜蒲鞋巾一幅。
阴阴老树啭黄莺，艶艶东篱粲霜菊。
世纷无尽过眼空，生事不丰随意足。
庙廊之姿老蓬荜，环堵萧条仅容膝。
大儿顽钝懒诗书，小儿娇痴爱梨栗。
老妻日暮荷锄归，欣然一笑共蜗室。
哦诗未遣愁肝肾，醉里呼儿供纸笔。
时时得句辄写之，五言平淡用一律。
田家酒熟夜打门，头上自有漉酒巾。
老农时问桑麻长，提壶挈榼来相亲。
一尊径醉北窗卧，萧然自谓羲皇人。
此公闻道穷亦乐，容貌不枯似丹渥。
儒林纷纷随溷浊，山林高义久寂寞。
假令九原今可作，举公蓝舆也不恶。

渊明归去浔阳曲，杖藜蒲鞋巾一幅。
阴阴老树啭黄莺，艶艶东篱粲霜菊。
世纷无尽过眼空，生事不丰随意足。
庙廊之姿老蓬荜，环堵萧条仅容膝。
大儿顽钝懒诗书，小儿娇痴爱梨栗。
老妻日暮荷锄归，欣然一笑共蜗室。
哦诗未遣愁肝肾，醉里呼儿供纸笔。
时时得句辄写之，五言平淡用一律。
田家酒熟夜打门，头上自有漉酒巾。
老农时问桑麻长，提壶挈榼来相亲。
一尊径醉北窗卧，萧然自谓羲皇人。
此公闻道穷亦乐，容貌不枯似丹渥。
儒林纷纷随溷浊，山林高义久寂寞。
假令九原今可作，举公蓝舆也不恶。

人言曲误周郎頋，岂谓周郎真好古。
长歌短调各风流，说尽心招及眉语。
颇闻汲古用修绠，乃知余事工律吕。
君躯三尺胆如斗，欲窥唐虞探邹鲁。
顷来长安阔画眉，时人半额相媚妩。
天姿洁白恶丹铅，独有溪头浣纱女。
要知学者用心处，不追时好乃如许。
君家有井千尺深，容我时攀辘轳否。

公才真霹雳，令德故从容。
未锡九环带，俄倾千丈松。
清香销燕寝，遗札陋登封。
身后累累印，纡青已二龙。

无复幽姿淡淡妆，胭脂深染薄罗裳。
芙容影里避三舍，石竹丛中许擅场。

佳园昨夜变春容，清晓惊开玉一丛。
素质定欺云液白，浅籹羞退鹤翎红。
似闻金谷初无种，欲画鹅溪恐未工。
底事余花避三舍，孤高元有史君风。

酒曹怀璧暂投闲，俄许朱轓未赐环。
殿阁凉生应在眼，宫门驺唱合趋班。
鳯皇观德翔千仞，虎豹窥人碍九关。
只恐苍生倾望久，未容投绂老家山。

桠槛欹檐一古梅，几番有意唤春回。
开花自许清香入，布叶不容炎暑来。
日射冷光侵几案，风摇翠影锁莓苔。
游蜂野蝶休相顾，木性从来不染埃。

煌煌衮绣𥩟归周，卜筑宁容便退休。
济上风烟移仿佛，浙东山水占深幽。
清樽□□□□□，□□□□□□□。
□□□□□□□，知公志在复神州。

银花火树已春容，贝阙珠宫十二重。
席有嘉宾樽有酒，车如流水马如龙。
旌旗影暖烘宵烛，笳鼓声喧侵晓钟。
行乐岂关吾辈事，梦回推枕起犹慵。

君家近市，所见天咫。
庭户之间，容光能几。
莼蒲之中，江湖之涘。
云碧万顷，长空千里。

横舟千古枞阳水，一径沿容达观台。

向使不死贼，未必世能容。

水部有耳孙，湖海胸中浩。
小陆复何人，相逢岁亦早。
并游苏黄门，我曹不容扫。
梧桐生朝阳，要须闻鸣鸟。
云中遣冯唐，据鞍未渠老。

曜灵运行春，蘅若被原野。
客子具归骖，暄风挽羸马。
属国贤耳孙，当代豪长者。
胜游参羊何，重客或屈贾。
木末仲宣楼，华榱大兰若。
徐步幽屡寻，销忧日聊假。
手无垂露资，发兴为君写。
晚过岱宗吏，寥阔存大雅。
牺樽追三代，琴筑观九夏。
粲粲悬牙签，照眼不容舍。
归酌顾建康，我实陪樽下。
雄豪先竞病，迟遁濒喑哑。
匪惟称行乐，性灵赖陶冶。
他时傥重来，更结离骚社。

柴门临江皋，炎蒸颇云极。
金稚无壮心，火老有骄色。
慈云办甘雨，电扫不容隙。
劳生天边月，躔次饱更历。
缅怀程夫子，热客难造席。
涵濡被童蒙，肥瘠各有适。
瓌材构露寒，挥斤由匠石。
不邀里闾敬，人自观至德。
鄙夫极荒芜，何能臻壸域。
弱龄再鼓衰，櫜弓避勍敌。
萧然専一丘，非关与尘隔。
董生悲不遇，而我异休戚。
高林收晚霭，归鸟俱敛翼。
诗成独微吟，长怀矫云翮。

海内政不苛，民望罢危苦。
剧贼藏祸心，全吴俄歗聚。
僣号着赭黄，窃发遽如许。
喧然大点兵，移檄插毛羽。
推毂遣军容，壮士皆貔虎。
府县调急夫，骚动烦里旅。
富室赍金璧，细民携妇女。
岩谷远遁逃，股栗畏刀锯。
寒儒守松楸，效死安忍去。
南风吹捷音，破竹闻吉语。
圣朝乾坤大，鼠辈敢予侮。
妖氛已荡尽，和气满南土。
但愿勤民瘼，治安每危惧。
昨抱心腹疴，砭剂得良愈。
要于匕箸间，毋忘伏枕虑。
诸公颇皋夔，临轩跨尧禹。
鄙夫刍荛言，庶或资小补。
倚松一长吟，停云洒朝雨。

知人实未易，定交良独难。
胜已谢容悦，有来期必端。
明公迈往姿，劲气摩谏垣。
确讱金石贯，博极溟渤宽。
遗经起凡例，射策凌孔鸾。
睥睨汉庭右，言激壮士肝。
耻作子公书，肯弹贡禹冠。
小试不尽妙，银章楚江干。
抱牍雁鹜行，欲作故时看。
弹治非柱后，缩手心胆寒。
何尝扰狱事，民自以不冤。
如卿未惭老，此语垂不刊。
虚怀望三益，阅此贤士关。
要须得伟人，阔步未登坛。
拜公丈人行，摄衣许跻攀。
反蒙补我劓，况复亲芝兰。
会心在简要，我言真觉烦。
章成谢不敏，猥并劳一删。

寻壑逐飞鸟，持觞送归鸿。
不解世俗书，稽古何所蒙。
久矣川效珍，矧兹山不童。
应容陶隐居，佳眠听松风。

会心诚独难，托契复何有。
曩哲有遗言，定交于杵臼。
此风颇沦胥，射利一相就。
口血宁未干，转眄忽卖友。
夙心何由敦，聊与眷眷偶。
是中白头新，嘉德真耐久。
恍如对华觞，心醉不在酒。
誓言山若砺，此好那容朽。
商𩙪振庭梧，明河挂箕斗。

商飚吹菰蒲，船官双停桨。
中有陈太丘，堂堂道弥广。
容我拜床下，凛然增妙想。
碧洞名家儿，侍立资开爽。
取琴为我弹，襟怀自恢朗。
兰芽弄徽弦，岩谷发佳响。
迺翁琮璧姿，风气日豪上。
一言犯台鼎，放逐金波涨。
郎君翠眉低，沉忧杂悲壮。
沧海连三山，攫醳共消长。
生雏有如此，十年违色养。
推手且罢休，夕岚横莽苍。

孟夏始三气，暑还自何乡。
稍稍切肌骨，病著径卧床。
云从瓯峰来，将雨送微凉。
容与过朝市，殷勤洒林塘。
幽窗多僧气，颇带山茶香。
缥思随归云，冉冉列禅房。
此物方料理，阴崖容伏藏。
火老恐愈浊，熏煮犹未央。
会当笺山灵，时来呵不祥。

孟夏始三气，暑还自何乡。
稍稍切肌骨，病著径卧床。
云从瓯峰来，将雨送微凉。
容与过朝市，殷勤洒林塘。
幽窗多僧气，颇带山茶香。
缥思随归云，冉冉列禅房。
此物方料理，阴崖容伏藏。
火老恐愈浊，熏煮犹未央。
会当笺山灵，时来呵不祥。

爱山勇成癖，岩壑罗心胸。
政使诣幽绝，何如天际逢。
春雨云断续，蔽亏欧岌峰。
如我金石交，渺然旷音容。
眼边出突兀，烟霞更葱茏。
方营五字赏，鸟下醉吟中。

郑袖椒房宠，音容胜莫愁。
多情上官郎，朝夕侍冕旒。
从来秋水好，见谓绕指柔。
何堪女媭骂，竟与冯夷游。
至今荆楚儿，奋舟竞长流。
重华改前度，归翮起南州。
莫作古时恨，静听群歌讴。

曾骑铁马入重城，敕下传闻六国清。
犹握金鞭问归容，夜深谁共御街行。

断际全机继后踪，持来何必在从容。
巨灵抬手无多子，分破华山千万重。

池上有时钓，闲忘侍从身。
波平方浸月，吏退閴无人。
藻映鲂鱼尾，风摇独茧纶。
一亭容膝地，雅饰免荒蓁。

东南亘群山，形气成断续。
兹山穷崭绝，孤峙越之腹。
郁苍瞰城闉，胜秀为民福。
所宜禁樵苏，主者在严肃。
不知平昔时，谁氏来班录。
私庖计薪爨，无时伐良木。
官膳利货财，弥年翦修竹。
忽忽事斧斤，丁丁响川谷。
万叶坏密幄，千竿倒寒玉。
轮囷无完枝，檀栾鲜遗族。
戕贼殊未厌，峰峦翠将秃。
鹤侣怨且惊，云容惨以恶。
非唯挫生意，仰乃伤雅俗。
王者有仁恩，行苇亦沾沐。
嗟嗟若人者，忍不思化育。
今予剖信符，于兹憩丹毂。
谓山岂无灵，胡为人所黩。
呼吏对泉石，申禁护林麓。
庶几养翘英，勿使罹残酷。
来者贤使君，斯言愿为复。

右殿当年欲葺时，槎牙高桧碍檐榱。
人间斤斧难容手，天上风雷为转枝。
烟色并来春益重，月华饶得夜相宜。
真皇一驻銮舆赏，从此声名四海知。

琼台卜幽隐，金液炼真精。
冰雪形容古，烟霞意思清。
谈玄通至道，养素达长生。
被诏离仙窟，安居入帝京。
唐虞回圣眷，巢许让高名。
抗节辞丹陛，归心恋赤城。
再眠琪树影，重听瀑泉声。
朝客多攀饯，天章复赠行。
令猷光史策，逸态傲公卿。
珍重青云外，逍遥乐太平。

水面红鲜耻绛唇，寻常侍从有天神。
整齐绀髪云千缕，端丽慈容月一轮。
素舸欲沉威济物，霜刀曾断福霑人。
世间多少诚心者，智烛惟求照耀身。

天花环绕瑞云随，整救湮沦万类时。
贵贱若能勤行愿，死生常得睹容仪。
狻猊番掷琼台角，鹦鹉回翔宝树枝。
永劫只将权实化，有情皆使入无为。

桃李栽成艳格新，数枝留得小园春。
半红半白无风雨，随分夭容解笑人。

予念天之生，生本空疏器。
五岁禀慈训，愤悱读书志。
七岁辨声律，勤苦会诗赋。
九岁执公卷，倜傥干名意。
乞荐乡老书，幸会春官试。
折桂愧巍峨，依莲何气味。
性拙绝不佞，才短无余地。
前年会知己，荐章实非据。
宁见民说平，空荷君恩寄。
瞿塘抵巴渝，往来名揽辔。
孤舟一水中，艰险实可畏。
群操百丈牵，临难无苟避。
𣸣向江底发，水在石中沸。
槌鼓称打寛，系纫呼下纬。
善恶胡可分，死生何足讳。
骑衡与垂堂，非不知前喻。
临渊与履冰，非不知深虑。
我今縻搢绅，善地谁人致。
城狐与社鼠，巧佞谁从庇。
奴颜与婢膝，丑直谁从媚。
妻儿夐限越，容颜几憔悴。
致身霄汉人，呝嚱尽贤智。

先天密命启祯期，侯日灵文降紫闱。
恭馆靖尊妙化，帝居斋祓拥纯禧。
勒鸿昭姓增梁甫，报本祈年款魏脽。
真御下临彰日监，嘉生诞降示天随。
丕承宝绪增寅畏，惠迪灵猷务肃祇。
国阳郊报尊天位，钦奉后祇将合祭。
仁里爰瞻严父祠，徐銮式徇黎萌意。
攸司经始兮载严，象物应斯兮绍至。
荧煌先道兮珍符，焕衍参涂兮藻卫。
真场合奏兮笙镛，灵阯钦柴兮圭币。
三气晬容兮仰觌，八景飞舆兮降格。
青祺简简兮渊冲，瑞命禳禳兮山积。
合饮谯城洽睿慈，仁风溥畅宣和怿。
制畿睢水焕先谟，惠露汪洋敷润泽。
纳贾陈诗兮总旧章，念功继绝兮昭明德。
近甸回衡景念新，太宫归格物华春。
太和充郁层霄外，协气周流率土滨。
穆穆天章腾圣域，巍巍道荫庇生民。
体元化，叙彝伦，顺则兮穹旻。
观秘奥，守精真，谨度兮声身。
四貉兮来同，千龄兮应会。
甘实兮积中，英蕤兮发外。
皇哉曼寿保丕基，青简遐昭帝者仪。
道冠周诗心翼翼，功逾夏载日孜孜。

子房天授汉，不战道尤尊。
秘法盈编受，危机借箸论。
避封昭止足，辟谷厌尘喧。
莫讶萧规茂，从容有绪言。

群书架寒壁，庶事得从容。
花木移诸寺，云泉借数峰。
积阴春作雨，瘦竹老成筇。
应笑南阳士，明朝久卧龙。

洛书初罢讲，汉苑特开筵。
将许陪旒扆，先容阅简编。
神宗遗札启，真祖宝文宣。
密坐瞻尧日，凝心听舜弦。
赐花缃叶缀，劝酒玉卮传。
恩重天难报，肌肤岂易镌。

流年难驻且从容，莫厌多情事万重。
深院晚因留客锁，小栏春为惜花封。
家山久驻偷归梦，庭桧清含入夜钟。
更有薄游长记得，翠钿遗处绿阴浓。

切云层阁倚龙城，霜素缇油聚壁经。
严召近臣容侍从，载赓宸唱乐清寜。
神宗燕翼垂贻训，地宝昭彰显瑞形。
芬馥芸香飘紫禁，荧煌金刻照彤庭。
龟陈洛画开瑶检，弦泛薰风出黼扃。
自庆孤生逢旦暮，愧无嘉颂赞明馨。

真场荐鬯方回跸，泰畤钦柴既受禧。
璧散九行颁宠宴，翠緌三接庆昌期。
露晞朝景彰慈渥，风扇微和表圣时。
羽籥动容分广砌，旍旗交影上丹墀。
琼跗拜赐承天意，綷羽来仪识凤姿。
向晚柏梁传睿唱，帝台春箭更迟迟。

睿藻昭回侔列纬，时龙顺豫体苍旻。
岂同周穆临瑶水，凯乐雍容浃庶民。

徘徊独鹤翻清景，容曵孤云下绛霄。
朝市山林本无异，前贤出处尽逍遥。

春光容与晓风高，花映金涂见羽毛。
莫讶绿杨留不住，内园新雨熟含桃。

曲槛横栏百宝装，春风容冶看人狂。
孤松瘦柏无颜色，只有青青待雪霜。

上到天门最高处，不能容物只容身。

福唐太守天下才，好事求奇竭中楮。
有时劝我静祛怀，到处寻幽闲笑侣。
一朝薏苡足人疑，万里珠玑同梦睹。
树墓休提孤剑鐞，星垣忽见清弦古。
好物终难寂寞留，高门即是从容所。
几年何地各分飞，此地当歌忽胥遇。
还记当头洒泪人，同是从前旧承顾。
中郎一见厚难忘，柯亭有竹君知否。

闲约诸公扣隐扃，江天风雨忽飘零。
方怜春满王孙草，可忍云遮处士星。
蕙帐未容登末席，兰舟无赖寄前汀。
湖山早晚逢晴霁，重待寻仙入翠屏。

云汉昭回泮水边，诸生拜舞鳣堂前。
老翁七十荷衣绿，弟子三千桂魄圆。
乐正足伤何必虑，伏生口授尚能传。
墨池载酒容他日，门外侯芭也可怜。

江梅疏雨弄晴曛，割取江东一信春。
剩得耐寒惊蛱蝶，竟来占醉倒纶巾。
未容作赋重招屈，岂敢含毫论过秦。
何日大梅梅子熟，从渠高浪白如银。

春衫试吏楚江𣸣，真以文昌思不群。
未暇等陶辞小秩，何妨慕谢始精文。
壁间妙句流黄素，松下英姿大壑云。
但恐承明赖公等，不容蛮府作参军。

君合雍容供奉班，彤墀紫仗近天颜。
悮随手板落趋走，却望家山思燕闲。
使君铜狄悲游岱，令尹玉棺今赐环。
樽前回首二十载，更话幽禅未易攀。

忆昨舍边松雪明，于今偃盖入青冥。
何时容我携长镵，翻动龙蛇取茯苓。

渫井寒泉彻底清，不容私地有蛙鸣。
修除何独充庖易，要看箨龙将雨行。

良工刻削类方城，煮茗细看秋浪惊。
未许儿曹轻度量，岂容奴辈笑彭亨。

我觏之子秉周礼，要使诸儒识汉仪。
侧席求贤天子圣，未容泽畔吊湘累。

酴醿夺目表春余，闲雅雍容亦甚都。
睥睨园林众芳歇，持觞耐久作欢娱。

赤伏符兴运，长生帝应期。
骏功光祖考，大道仰君师。
皇极三才建，春台四海熙。
高高天辅德，荡荡物由仪。
政叶阴阳叙，恩均雨露施。
机缄神不测，橐籥化无私。
黄道星循轨，璿玑日转规。
农祥朝自正，膏泽夜还滋。
耕首天田稼，蚕先茧馆丝。
云谁知帝力，初弗夺民时。
嘉种今仍降，来牟此独贻。
上方轻赋敛，人益劝耘耔。
陆播颜宁汗，谿秧手任龟。
雨旸常不过，高下两俱宜。
垅静无稂莠，场登足秬秠。
地腴从再易，仓富必千斯。
已觉饶储偫，何妨饱滞遗。
滴珠香社酿，舂玉滑晨炊。
廪廥连淮上，帆樯塞汴湄。
人和通斔斛，家积等京坻。
岁事丰如此，天心喜可知。
肃霜时既届，夷则律初吹。
坐弛输边粟，先共飨帝粢。
遂蠲阳馆荐，将迓泰坛厘。
要与民同乐，还开宴示慈。
紫清三境邃，玉府九重披。
仙掌擎宵露，宫楼上晓曦。
明河临睥睨，魁斗下罘罳。
鳌负蓬莱殿，鲸喷太液池。
隔城花隐隐，夹路竹猗猗。
帝所迷从向，壶中入并随。
睿谟深宝构，延福表云楣。
象纬层霄逼，堪舆一气移。
风帘珠的皪，霜瓦碧参差。
流步来清跸，飘香度赤墀。
袍光明霁色，扇影弄凉飔。
御坐花巾拥，云韶紫袖垂。
仙音锵杳眇，颢气变融怡。
师保周兼召，钧衡稷与夔。
万几当暇豫，一笑奉畴咨。
介弟荣华鄂，多男茂本支。
维城扶庆运，联璧秀英姿。
嘉橘争先睹，瓌橙复共持。
琼浆封盎盎，金弹间累累。
禹服分三壤，湘江接九嶷。
移根来上苑，荐瑞自柔祇。
托质依天咫，怀馨脱海涯。
生成因道荫，造化岂人为。
严靓侔衣鞠，鲜浓类染栀。
阳乌飞啄卵，崖蜜熟凝脾。
不数千头富，应容四老嬉。
桃嗤西母献，萍辨楚人疑。
沆瀣漙凉叶，琅玕折晓枝。
雾霏先噀鼻，香润已熏肌。
君赐来相续，皇恩厚不赀。
觞行筵秩秩，乐阕漏迟迟。
户响铿铜兽，庭阴过玉螭。
画廊寻宛转，杂珮步逶迤。
预许留关钥，重升促履綦。
再中占汉日，八彩望尧眉。
器宝森罗列，虹辉粲陆离。
截肪传盏斝，盈尺捧舟彝。
碧落天之秘，蓝田地所奇。
连城宁复贵，旷代未尝窥。
冰莹玻瓈瓮，云承翡翠卮。
万丝萦玛瑙，五色碾琉璃。
起立纷行缀，环观略等衰。
欢悰溟渤隘，饮兴岱嵩卑。
御手飧频辍，宫缾酒屡酾。
翠钿来婉娈，珠袂列葳蕤。
阆苑花常烂，姑山物不疵。
流莺歌缓缓，幺凤舞僛僛。
别按新传曲，仍听绝妙词。
共看宾醉止，那问夜何其。
莲炬光相属，星联弁欲欹。
酡颜回紫闼，归路跃金羁。
讴咏声盈耳，铺张说解颐。
肇从书契数，卓冠简编推。
天纪承轩后，河图受宓羲。
文心仍翼翼，舜善益孳孳。
圣治宁人继，淳风邃古追。
飞轮诸福至，投札九州驰。
震叠汤声赫，威怀武烈丕。
款金符誓牧，篆鼓兆搜岐。
神力天山箭，祥飚太一旗。
燕云恢北落，灵夏慑西陲。
曩岁蒙推择，新邦往抚绥。
宸篇丽云汉，儒服拥旌麾。
乘鄣逾千里，留屯阅再期。
丹衷忘险阻，白首分捐糜。
井邑今安业，衣冠颇变夷。
买牛从汉吏，牧马绝胡儿。
田熟营平老，兵休定远疲。
钧天犹梦到，魏阙倏来思。
紫诏遄三节，红尘踏九逵。
载前宣室席，复侍迩英帷。
饮御陪胥乐，勤归独念兹。
喜霑鱼藻惠，许赋柏梁诗。
愧乏凌云笔，徒倾向日葵。
扬休称万寿，永御太平基。

呼龙种玉夜相先，亲祷那凭太史占。
天借春容装苑木，晓催风片舞宫檐。
胜游独许梁宾友，高卧谁寻汉孝廉。
垅麦青青无近远，三农知自帝恩霑。

维南国禋祀，崇丘五云鲜。
路转楼居出，林深步虚传。
辎𫐌上真侣，鬟髻太古仙。
绿章下秘祝，宝此一掬泉。
至今争晨门，奁香走填然。
帝子留绣盖，宫嫱掷金钱。
吾宗初意行，跂马税芝田。
醒心影娥池，了了壶中天。
呼儿话西游，乃未得汝年。
先生笔扛鼎，小友语更妍。
斯文到真处，栀蜡漫贾鞭。
赓酬就俄顷，惊绝图书渊。
觅句念宗武，爱奇容子迁。
游山本庭户，可但巢其巅。
眼中摛文地，坐待步武连。
幽寻赋异日，端为续胶弦。

我本可笑人，略已近俗士。
侵寻久未觉，大似城门轨。
永怀北山路，相去不容咫。
云烟迷旧隐，鸡黍悮幽子。
极知田二顷，足了仕三已。
世缘成错料，悔不妻法喜。
只今无置锥，四海寄生理。
因循插手版，俯仰邺城里。
朝来对爽气，或以古人拟。
颇复废将迎，陶泓弄幽泚。
翩翩取自适，岂问书费纸。
推移从短檄，此念初不起。
园林齐地近，人物何郎似。
无因睹白雉，漫自手弓矢。
任侯十年旧，邂逅慰行李。
新诗多态度，誉我伤溢美。
君才老益豪，笔倒三峡水。
我将观浩渺，万事问伯始。
是间好看客，风味化邻里。
亦知崔亭伯，更欲就礲砥。

外家东眷裴，典学不观徼。
初来接诸彦，半发士龙笑。
贤科两过阁，万字出戏调。
尽记十二题，博洽古人肖。
亡书问安世，多识数华峤。
刘蕡廷策讦，罢去终弗燿。
纵横五车读，未捷一律剽。
生涯日萧索，更甚东陵召。
当时邯郸公，似是洛阳少。
文润淮南草，诗赓苑中钓。
殿庐忽厌直，郡合或坐啸。
相从宾客老，莫逆肝胆照。
严诗见杜集，殆极天下妙。
𫛳来蒲州坐，永隔宣室召。
门生状董晋，寒笔信雄峭。
岂惭吴季札，墓剑挂遗鞘。
嗟予乃裴出，母贤如德耀。
授予其父书，勉使起应诏。
此文载编末，疾读快欲叫。
耆旧成鬼录，零落真可吊。
但闻康靖第，万物閟家庙。
子孙同蠹鱼，奇字饱咀噍。
始予识京掾，已叹才业劭。
叔兮秉周礼，庄若客位醮。
官闲恣讨论，灯火亲夜烧。
固疑言语工，未睹寸管掉。
高篇晚发伏，疲兵血争漂。
予拔中山毛，载颖从八窍。
携持托抱关，免以不敏谯。
规容曹参随，敌敢杨雄料。
宁忧无肉瘦，政恐俗难疗。
冥搜废曹务，招隐慕芸𦰏。
子行择所向，山水足观晀。
慎勿厌家鸡，造请历权要。

秋虫不量翅股微，几欲唐突鹓鸾飞。
高梧嘶风食沆瀣，何似死鼠鸱鸢肥。
颜家事业更清绝，耆旧去眼知音稀。
贤哉鼻祖井故在，执瓢便足忘君饥。
一官晚悔登龙断，经岁不出关荆扉。
蓝田之山石韫玉，白虹千丈晴霏霏。
退之壁志见仿佛，二松阅世应百围。
丞聋未换渠莫恶，郴江仙伯容抠衣。
侧闻亲嫌又龃龉，漫恐髀肉摩鞍鞿。
戏人造物亦薄相，咄咄此士将安归。

我本江湖人，市朝岂无心。
偶然堕世网，如鸟思长林。
交亲岂不多，之子德我深。
赐沐有余闲，一马时相寻。
茅亭容膝耳，九衢可窥临。
挂壁出古图，惊笑靡自任。
笔墨粗可识，佳处疑非今。
佳哉王摩诘，风味我所钦。
自状钓鱼图，苇间相拏音。
有如渼波游，一杜挟两岑。
坐令黄尘中，思落清江浔。
秦子诗思古，清新间雄沈。
示我五字句，月杵鸣秋砧。
回杯劝摩诘，对画手自斟。
我羡子高趣，子聆我微箴。
譬如影与形，妙在同一阴。
我时坐其旁，清风溢幽襟。
归来步长廊，缺月户半侵。
丹青已过鸟，齿颊犹哦吟。
烦公有声画，相我无弦琴。

日边高拥瑞云深，万井喧阗正下临。
金碧楼台虽禁籞，烟霞岩洞却山林。
巍然而适构千龄运，仰止常倾四海心。
此地去天真尺五，九霄歧路不容寻。

月色镕银烂不收，萧然风露欲中秋。
天河澄淡星芒小，云海溟蒙夜气浮。
台影迥无群木碍，琴声清入素商流。
高吟此地容吾知，长啸西山想独游。

不论与汝小一月，政自容君数百人。

玉颜知复为谁容。

词源倒峡势奔侵，绠短那容汲万寻。
望属沧浪惊鹤唳，志存流水识琴心。
挥毫句句囊盛锦，拜赐人人袖有金。
不日都俞在庙庙，更听虎啸应龙吟。

我欲观太华，一笑凌险阻。
灭迹恨未果，衰容遽如许。
东南岂不佳，泉石閟灵府。
未访潜山源，且寻天目乳。
一峰拔地起，离立谁敢侮。
千岩绝附丽，万壑失媚妩。
有如人中杰，羞与绛灌伍。
翠箬藏丹砂，石洞飞白鼠。
游人倦登陟，异境何由睹。
振衣临绝顶，云外听天语。
仙人傥予迎，从此遂轻举。

丹即筌蹄道即鱼，忘筌得道证空虚。
莫坚守抱无为一，扑碎空虚一也无。
妙有灵丹常赫赫，含容法界自如如。
随缘应感长清静，九载金刚不坏躯。

小儿私化权，令行错穷冬。
淫疡薄皴肤，欲战垒块胸。
道人寖不平，怒髪忽上冲。
馋夫犹收痂，义士唯吮痈。
快无仙爪爬，滥有苦剂攻。
坐令费讥诃，沾汗文字中。
虎头笔有神，众妖避其锋。
似闻以意医，请用三杯通。
阿兄言更深，细述葆炼功。
二说俱可人，而子将何从。
酒醇傥消忧，气厚定保躬。
自然四体胖，那复百病凶。
吾闻柳州语，祸物人犹虫。
旻苍厌呻呼，疴痒应汝容。
疾去会有时，未为吾道穷。
汝自多识者，吾言犹匆匆。

乱山云溟蒙，修径石盘错。
声闻住世果，窟宅遍岩壑。
我行适遇雨，风籁响天乐。
石桥定鬼设，险滑不容脚。
临流辄生怖，政堕葱韭恶。
犹欣昙华供，尚及荐杯勺。
分尝不敢余，稽首谢发药。

富者余金玉，所畏盗贼攻。
贫人迫饥寒，无奈四壁穷。
我今仰官给，政在贫富中。
虽无两者忧，归兴忽已浓。
同僚相掩覆，幸此东郭踪。
独念素餐者，幽暗弗汝容。

君新御祥琴，哀调写苫块。
夕衣怆纯素，忍复向彩缋。
春风苦撩人，浪信翦刀碎。
试寻桃李枝，红白已平配。
嗟予老亡聊，屋角委冠珮。
出门如鬼絷，久不历阛阓。
怜君佛屋底，喜客妙占对。
家田半收秫，掀簸出舂碓。
不妨酿春酒，莫及春事退。
要观空洞腹，容我数百辈。

云斾萎蕤霞作裾，风静半天河有无。
同槃夜结合欢带，织女新嫁牵牛夫。
古今此会从容少，百合未谐甘草草。
预知仔细属明年，续断犹胜弓弩弦。

箴图高警戒，风雅妙形容。
宝训闻钦圣，徽名并显恭。
宫车陪素仗，园寝祔新封。
绝胜昭灵后，空归浣水踪。

丰容腾偃月，骨相本天人。
潜邸恩辉旧，中闱典册新。
梦犹惊燕玺，光已揜钩陈。
不忍瞻行殿，蛛丝网暗尘。

水曹笔力若新硎，冷屋无人诗自鸣。
取别未容长草草，相看岂合但平平。
百年王谢见人物，少日机云真弟兄。
且向陶丘问消息，他时湖海莫寒盟。

好生恶死心，人畜无差别。
刀砧才见前，愁苦不容说。
鹑诗颇哀鸣，牛拜弥惨切。
嗟吁人不悟，一至身殂灭。

世上聪明人，必欲闻其过。
不知是业牵，却云合恁么。
因果镜中容，容岂非是我。
阴报最分明，不论官职大。

因果如影响，毫发无差错。
啖炙僧肠穿，指熊樵臂落。
兽面心有仁，人面心有恶。
天地终不容，立见身消烁。

更有一般僧，因果殊不顾。
心里似屠沽，口中呵佛祖。
心口不相应，佛祖岂容侮。
投子与赵州，肯踏名利路。

流注真常几万回，虚空无去亦无来。
个中何地容生死，打破当堂明镜统。

布施门开非一朝，云山千里肯辞劳。
尘中欲听无生曲，座上先横智慧刀。
贴肉汗衫容易施，有心道者却难消。
愿公福似鄱台塔，一层高了一层高。

当年吴越日相攻，蚁鬬蜗争不少容。
范蠡西施伎俩尽，青山依旧白云中。

旋转茅茨蔽雨风，土床蒲荐自雍容。
荣枯过眼人间事，尽付山僧一笑中。

吃粥吃饭过，听风听雨眠。
莫将安乐法，容易与人传。

寻师问道岂徒然，休似痴夫饱睡眠。
白日西倾如箭息，红颜暗去若绳牵。
断肱立雪思吾祖，刺股悬头效昔贤。
此语叮咛须记取，莫教容易过流年。

庵小不能容汝住，湖边相送颇依依。
身心欲得长坚固，记取重围吃菜时。

焚香礼拜莫匆匆，目睹心存对圣容。
忏悔多生尘垢罪，愿承法水洗心胸。

时光迅速急如流，一别慈颜几换我。
坟墓乡关空杳杳，死生岐路两悠悠。
充饥乳哺恩难报，寄体怀担力莫酬。
想像音容无觅处，春风特地使人愁。

危亭耸观与云侵，胜概何劳杖屦寻。
回合江山真有意，去来鸥鹭本无心。
欢声洋溢均千里，好句清新抵万金。
四海倚需经济手，岂容长对白头吟。

外家文采到诸郎，凛凛词锋未可当。
伴我何辞共戎马，怜君聊欲濯糟浆。
残年落寞风尘际，永夜从容银烛光。
祇恐扁舟吾欲去，病慵无意薄淮阳。

荒林寂寂鸟飞飞，旧事那容数一圻。
山色自怜云泱莽，暮寒犹作雨霏微。
谈余故喜珠仍在，境胜端知玉有辉。
问取塔中黄面老，此生何处是真归。

密覆荒茅已数重，中开别户更相容。
苦无公事妨人乐，多有清闲借客慵。
南浦潮平分賸水，北山路近得青松。
怪翁归意何能缓，新筑高台见卧龙。

刘氏磐石宗，略分天下半。
斯文独更生，落落分族冠。
探书到千古，极意在理乱。
故宜萧长倩，忧国共长算。
我怀崇兰君，多学真一贯。
束发踵癯儒，长檠媚空案。
胸中行秘书，领略能默断。
埋光久不暴，玉石终自判。
中年立周行，杞梓见修干。
雍容视出处，未可亟招唤。
坐令护都水，不特美先汉。
荷囊侍丹扆，正讶归稍缓。
为弃天闲，一往谢羁绊。
黄垆闭白玉，万事风雨散。
讣来为失声，涕落伤老伴。
孰知锦囊心，无复银钩腕。
柯山渺何许，日月忽已换。
平生浑金质，反复要熟看。
至宝琢寒泓，谁？抚遗玩。
尚有千字碑，临风寄长叹。

韫玉于山，烨然不枯。
我观此容，非山泽儒。
却顾何为，东山之陟。
如何淮淝，乃折此屐。

一世所驱，颠倒轩裳。
是身何依，独委支郎。
从容三人，亦蹑其后。
人谁无言，联一举手。

风曳山妃带，云穿木客衣。
青松容袅袅，红叶半飞飞。
月为幽人罢，春从旧处归。
明朝碧峰外，试与绊斜晖。

生别万里余，会面终有期。
死别不转眸，一朝千古非。
白日光在天，玄阴閟泉扉。
盈盈闺中秀，土化成枯骴。
冠笄共甘苦，谓见素髪垂。
那知死生变，不待桑荫移。
室有病时菌，箧有嫁时衣。
了了眼中事，闲妆静容仪。
垂杨手曾折，为我当春稀。
迅流无回波，落英无还枝。
空房閴无迹，新坟草离离。
伤心北门道，同来不同归。

秋容澹青山，爽秀雨皆足。
清溪照千仞，空翠疑可掬。
何年顾兔窟，桂子堕山腹。
老香散深林，屑玉缀黄粟。
朝来客衣动，一叶下空谷。
客心如棼丝，日月共烦促。
胸中尚磊块，陶写赖新渌。
要当酒千锺，浇我愁万斛。
顾有独醒人，修然倚枯木。

琅琊山中水，韵入三尺桐。
琅然醉翁操，发自玉涧翁。
流泉不成音，写寄十二宫。
醉翁不可见，妙语聊形容。
尝闻三峡泉，上与天汉通。
请君记余响，相彼玉佩风。
此声倘可继，那复有此公。

昔年京江夜，飞梦投云山。
仍追谪仙老，啸咏层崖巅。
左盼俯无地，苍峦生紫烟。
当时赋幽赏，妙境竟莫宣。
今我来自东，扶桡漾荆川。
饱闻张公洞，怪绝骇所传。
聊从二三子，一结青山缘。
北灵敞奇观，下瞩壶中天。
恍然惊昨梦，了了堕我前。
仄径缭危栈，重扃护灵渊。
奇礓互圾倚，侧洞时钩穿。
初疑天台聚，纳此一室间。
夸娥运神化，不隘亦不颠。
又疑清都客，翩然下云𫐌。
幢旄俨行立，导从森蝉联。
丹梯香雾湿，玉室珠璎悬。
撑虚一柱屹，戴重三能骞。
铅灶久已冷，青骡那可鞭。
香坛望八景，东晨开五便。
坡陀忽度险，宛转漫无边。
或深如列厦，或迮才容肩。
高跻乍扪顶，偊步欲垫泉。
不知行远近，一步目九迁。
噫嘻此天设，端在太古先。
恨无少陵手，写之黄绢篇。
聊书梦中梦，投笔一粲然。

凉风入高梧，冷翠滴幽露。
新娥欲西流，绰约一回顾。
中宵汲冰华，爽气拂庭户。
萧然视天宇，目送流萤度。
微云澹河汉，云汉亦容与。
宜搜静中境，安得此佳句。

半生走三吴，问舍如捕风。
敢辞百尺楼，高卧愧元龙。
向来江道人，卜宅湖山中。
安知三十年，忽如化人宫。
苍云翳修竹，飞阁凌春空。
主人两鬓霜，驱车大河东。
岂念五亩园，方作万里封。
而我志幽独，长年羡冥鸿。
翻无容足地，茅茨翦蒿蓬。

向来霜秋句，俯仰岁一终。
人间有寒暑，方外无穷通。
青青千丈松，不改冰雪容。
坐阅蒲与柳，飘萧随雨风。
寒松老益高，蒲柳老益衰。
流萍况无蒂，复与飞蓬期。
却扫计不早，出门欲何之。

山川不舍骍与角，亢鼻孤豚殊不恶。
委身投笔事氐羌，何异天球荐房闼。
人心如面各不同，蛇头蝎尾吾安容。
脂韦肯效箕帚态，拔剑撞斗真才雄。
少年食牛有余气，大笑文章几女工。
立谈宁与子虚比，危冠欲入明光宫。
功成筑室依故丘，作书重壁垂千秋。
宸奎一扎呼不起，闭门老死如黔娄。
尔来养生如养胃，未羡昴精刀笔吏。
疲神毕虑子所诃，凤觜鸾胶谁汝试。
昔贤忘心身亦空，身如丘井心如风。
君言作解皆魔鬼，蒲柳松筠同尽耳。
三星在霤能几许，张拳且击关南鼓。
游龙作御云生翼，轸地盖天从莫逆。

太湖隐吏迂且顽，手扳柱颊看西山。
笔床茶灶向何许，往来洞庭林屋间。
旧闻西门彻悬霤，故整烟艇寻苕川。
却惊天柱矗云表，势与太华争擎天。
幅巾跨马及晓鼓，逸思自觉奔春泉。
其谁从者二妙士，金庭老客南昌仙。
齐驱共语失长道，但见平阪连桑田。
篮舆后继独不语，鼻息栩栩山耸肩。
岗回涧曲若无路，万叠老翠漫秋烟。
三山对起锁诘屈，仅容蹄辙通人寰。
羊肠移险在平地，九疑山色荒联绵。
穿松酌水寻二洞，低隐岩腹高山巅。
山巅石室如列厦，接肘可置千宾筵。
最怜西洞隔凡处，凝乳络壁留空圆。
我将拂袖去不返，戏击雷鼓挥神鞭。
三华宝衣立可致，九赤班符何足传。
只将尻与驾神马，岂顾家火烧凡铅。
又疑灵物之所宅，卵孕变化蟠蜿蜒。
金龙玉简投不满，恐复下与东溟连。
我嗟何地非圣处，火聚正坐青云𫐌。
目前阊阖昼自启，电顷已超天地先。
正缘一念重山岳，障硋何啻重城坚。
就令信脚到仙宇，凡骨至死包腥膻。
胶胶世网浪自纒，会当去之如蜕蝉。
谁能白衣傍金马，且复锦袍乘钓船。
金庭客，南昌仙，他年与我乘八景，举手少别三千年。

户枢不容蠧，展转夕与朝。
死水不赴壑，浅于杯所胶。
人生戒甚逸，起我少自劳。
呼僮续长绠，落落鸣桔橰。
携瓢傍修竹，灌洒绕百遭。
念此十二君，离群自江皋。
移栽一年余，已长数尺梢。
斋前雨霜丛，岁久根已交。
交根纒箨龙，卷叶不复摇。
聊苏夏日畏，未谢春雨膏。
萧萧便生凉，霍若云雾消。
却坐井边石，清泉濯双骹。
官闲但数数，听以老圃嘲。
岂敢运甓比，漫欲滋枯焦。

会意不在远，巢枝良有余。
居然胜林境，鱼鸟皆欣娱。
危城俯回谿，归航数风蒲。
幽蹊接遐观，褰裳欲凌虚。
却顾容膝地，清阴绕扶疏。
念此晨日长，言旋更踟蹰。
翰林留新句，体骨超黄初。
深藏恐飞去，照夜空江湖。

有舍仅容膝，有门不容车。
寰中孰非寄，是岂真吾庐。
不作大耳儿，闭关种园蔬。
茅薝接环堵，无地可灌锄。
不作下榻翁，一室谢扫除。
平生四海志，投老河鱼枯。
愿从素心人，不减南村居。
萧然冰炭外，傲晲万物初。
坐视蛮触战，兼忘糟粕书。
聊呼赤松子，伴我龟肠虚。

世间潢潦生蝌斗，闻说西池岁时久。
不应朝满夕已除，秋至先衰等蒲柳。
知公旁观久技痒，聊试他年膏苗手。
泥涂不忍海波臣，畚锸故烦牛马走。
尝闻汝水行地底，出没川原无不有。
溅溅忽作写盘珠，盎盎俄承注床酒。
清涵荇藻更姿媚，明烛须眉见妍丑。
巢莲永无龟曳尾，雨花定有鱼颁首。
使君佳政尽如此，说尹遥知不容口。
何由步屧逐春风，作社慇慇就田叟。

公昔奉阡陇，二毛不胜簪。
扶杖事耘植，咿唔杂呻吟。
耿耿霜露感，遑遑蓼莪心。
浮云为愁容，鸟兽亦哀音。
徘徊动行路，下比元与任。
宿草今已长，新松郁森森。
尚有五芝秀，荧荧烂如金。
为公赋南陔，凯风吹我襟。

行云本无心，虚舟但乘流。
主人非逋客，不使芳杜羞。
鸣驺入山谷，黾勉赴所求。
明知廊庙具，岂为猿鹤留。
朝来尺素书，联翩自岩丘。
平安喜筠柏，宁论橘千头。
岂无木石居，吾非若人俦。
既与世同乐，那容不同忧。

卜居林塘静，禽鱼乐融融。
阳和一披拂，照烂黼绣工。
柔条罥繁枝，幽香来晚风。
谁谓武陵远，临清千树红。
俯仰村郭间，从容圣贤中。
暮见月圆缺，余光入疏栊。
朝乘日车作，坐守四壁空。
遥想赵与江，屈身薄书丛。
正类鹳雀碧，未为覆盆烘。
禄隐寄簪笏，神游在方蓬。
时时望西山，把酒一笑同。
茗碗倾石鼎，山蔬出筠笼。
不妨问中圣，何暇赋恼公。
赵子五车腹，春秋富终童。
居然出其类，俨如黄髪翁。
江子事超旷，町畦漫无封。
但见磊砢姿，温温若春浓。
人生迭相笑，伧父嘲吴侬。
鸱夷与井缾，忧乐殊初终。
且当从所好，迂辔若为容。

卜居林塘静，禽鱼乐融融。
阳和一披拂，照烂黼绣工。
柔条罥繁枝，幽香来晚风。
谁谓武陵远，临清千树红。
俯仰村郭间，从容圣贤中。
暮见月圆缺，余光入疏栊。
朝乘日车作，坐守四壁空。
遥想赵与江，屈身薄书丛。
正类鹳雀碧，未为覆盆烘。
禄隐寄簪笏，神游在方蓬。
时时望西山，把酒一笑同。
茗碗倾石鼎，山蔬出筠笼。
不妨问中圣，何暇赋恼公。
赵子五车腹，春秋富终童。
居然出其类，俨如黄髪翁。
江子事超旷，町畦漫无封。
但见磊砢姿，温温若春浓。
人生迭相笑，伧父嘲吴侬。
鸱夷与井缾，忧乐殊初终。
且当从所好，迂辔若为容。

青山照长淮，气象一方冠。
清光堪溶溶，洛尾杀湍悍。
斯游今一纪，回首若朝旦。
尘容故如昨，凡骨终不换。
但于憔悴余，生死知一贯。
归田食不足，乘障力难捍。
折腰委吏间，亦岂愧儒缓。
自君弹冠西，吾事足悲惋。
坐看秋空云，已复澹河汉。
鲜欢杯杓干，绝学编策断。
西山虽爽气，乌帻安敢岸。
思君笑言乐，目送归翼乱。
朝来得新诗，一一锦绣烂。
尘膺久结约，邂逅百忧泮。
何当索此身，久矣次山漫。

王生一言善，从容水衡丞。
无功乐佳酿，能令浊流清。
顾我老且奇，微官代躬耕。
正当急跨马，问讯桷与楹。
观公成风手，一引朱丝绳。
简书可少置，颇哀此无能。

赏音真两难，邂逅多契阔。
一朝间容刀，三岁歌采葛。
古人抱修能，初不露锥末。
诚令处囊中，谈笑堪式遏。
岂无识玉人，顾恐铄金夺。
遂令缁衣好，敛迹裁自脱。
画蛇杯已疏，志鹄弓遽拨。
徒嗟湖海上，髪白齿牙豁。
怀公剧梅林，念至失焦渇。
临风赋新谣，忧思不可掇。

忆官古龙舒，妙境开禹甸。
漱流探九井，曳屐穷四面。
借居龙溪上，窗户列岩𪩘。
客怀剧棼丝，撩乱不可剪。
时时出登临，款段胜屈产。
如持古神捶，破此牢愁键。
地灵多草木，灌蔓森秀软。
尝闻左宫仙，蘂笈发珍瑑。
摛辞叙山精，丰绮信无{忄典}。
几寻青冥㔉，时作芙蓉搴。
云琅未云剖，月醴忽以泫。
回观豨苓辈，市积空{山蹇}𡶴。
至今阿连功，焜燿华阳典。
宁当柙而藏，正恐知者鲜。
岂同西一方，但取一笑莞。
力驱三彭仇，况比黄金腆。
芳腴散灵柔，坐使百疴遣。
故人山中来，雅素过何点。
应知藜苋腹，岂复禁茗碗。
轻翔不可独，分送勤折简。
新诗出强韵，趣步不容挽。
微吟复小啜，气味清而婉。
何须养生论，药石问中散。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春阳入花骨，疏叶皆昌丰。
蓬山足松桧，不作倚市容。
小桃三四花，擢秀冰雪中。
頩颜澹无言，绰有林下风。
无人对清赏，似笑华髪翁。
老来懒寻芳，挂杖无青铜。
不知春色深，但怪风日融。
颇闻西郊路，欲作朝霞烘。
何须逐流水，有马如游龙。
骑驴哦新句，醒醉同一空。
当年玄都观，葵麦栖残红。
却顾此幽绝，萧然对繁秾。

梦觉纸窗白，幽禽语匆匆。
传呼动林野，楚歌已三终。
故人忽在眼，四牡来城东。
闭门雀可罗，绕舍森蒿蓬。
如何不我遗，臭味固所同。
昔别全盛日，华戎文轨通。
岂意丧乱后，晤言复相从。
知君饱新得，敬慎过南容。
肃然气深稳，隐如匣藏锋。
向来夸夺境，变灭毗岚风。
访旧半鬼录，荣衰等虚空。
顾我老且病，齿摇头欲童。
念子方颍脱，如锥出囊中。
会如金仆姑，犀兕贯七重。
光华得肤使，周咨广尧聪。
黠虏将革面，天方诱其衷。
皇明并日月，尘雾不得蒙。
遄归侍帏幄，海岳增深崇。
傥因东飞翼，一访白髪翁。
时哉不可失，决去如惊鸿。

李侯使东南，谈士不容口。
倾仓饱元元，倒屣先九九。
虚怀无故新，尽下商可否。
摛文真鸑鷟，考异自科斗。
临人武城宰，荐士河南守。
当从古人求，敢用时辈偶。
如何二毛初，蒿里浇絮酒。
悲歌不成章，千古一挥手。

焦生老儒冠，耳目接前辈。
词源如春水，浩浩涨清渭。
长篇极舂容，岛可青琐碎。
人生各有趣，相笑等醒醉。
胡为嗜文章，不作速化计。
明珠枉投赠，怀袖欲三岁。
今晨雪寒门，剥啄惊熟睡。
轩昂开剧谈，良足慰幽悴。

久客颇自厌，长歌胡不归。
束书方有适，捧檄定焉依。
尘里音容改，山中信息稀。
十年长漫浪，深觉负荷衣。

长啸溟波又一游，眼中壶峤接沧洲。
紫薇垣近三台象，银汉槎浮八月秋。
七制还须补天笔，二帆聊展济川舟。
从容归奏承清问，膏泽东南四十州。

不向东林社，聊分玉井莲。
淤泥超黑业，定叶异青钱。
八法那能染，三车固可捐。
从容共鱼乐，吾意已忘筌。

临汝音容近隔，源明生死俄分。
可但一朝千古，真成聚沫浮云。

潮海当年共陆沉，山林投老得追寻。
清溪宛转千山静，乔木阴森一径深。
法界含容居士室，庵基坚固祖师心。
山王终恐归廊庙，回首清游叹竹林。

赠行新句比阳春，朝奏当年竦缙绅。
素业异时应有待，玄谈高处亦无论。
平生肮脏皆华首，阅世崎岖信损神。
只恐鹤书还赴陇，未容公作独醒人。

北山之北寄柴扉，茅屋参差倚翠微。
老罢那知还作客，春来无奈苦思归。
淹留恐复荒三径，潦倒宁堪扈六飞。
乘雁双凫成底事，不应容易裂荷衣。

肮脏衰颓岁月侵，冰墟谁复顾山林。
闾阎揖让潜夫老，车骑雍容重客临。
表里丝纶曾滥吹，推扬巴俚久知音。
时来解带挥谈麈，正始微言得重寻。

郁郁千山麓，常嗟涧底松。
老应从禹贡，清不受秦封。
偃蹇龙蛇蛰，埋藏冰雪容。
地偏难耸壑，根固独凌冬。
天近知才大，辰来有栋隆。
山苗应见笑，穴蚁莫相攻。

山近云多态，身闲梦亦幽。
纸窗先得晓，布被最知秋。
海眼来阴冷，云根逗暗流。
结茅容我卜，投老为君留。

入梦无黄石，收身赖赤松。
濯冠临皖水，执简叩灊峰。
司命开琳阙，明光下玉龙。
高灵心拱卫，江海势朝宗。
清夜垂星斗，空山答鼓钟。
云车来绛节，风马上丹封。
楼观参差见，岩崖转仄容。
山川瞻胜异，蘋藻荐严恭。
凡骨应难换，幽人岂易逢。
他年华山藕，安用葛陂筇。

长啸西风一散襟，重阴疏影静相临。
水通笠泽秋容净，竹种玄池野思深。
石磴扫云留晚步，松蹊随鹤尽幽寻。
旧游回首成春梦，太息凭谁写寸心。

射策兼收燕颔生，不须文檄似常清。
惊弦戎虏从容下，聚米山川指顾明。
岂但执戈堪武卫，还因舞羽继仁声。
汾阳千古知无匹，怪底麾旌不浪更。

金闺人静月华生，玉宇风微晓露清。
深拱北辰三素远，静看东壁几星明。
嫱嫫岂易欺轩鉴，韶濩那容奏郑声。
闻说壶天春日永，恍疑鳌戴欲番更。

胥门老蔡定凡仙，会有神人与作缘。
自笑尘容滞穷骨，不如鸡犬上青天。

一壑回环十二峰，茅茨送老白云封。
如今尘里看图画，却愧当年邴曼容。

泉石膏盲老更慵，岂堪华发抗尘容。
千岩万壑空图画，遗我壶中第一峰。

野人谈舌久不掉，上客高轩何日过。
又恐柴门不容辙，旋锄幽径剪庭莎。

燕处超然老复丁，等闲高树脱尘缨。
知君已悟长生理，不作容成作广成。

长怀杜陵老，遐想靖节翁。
二子不并世，千载余清风。
君为南国秀，志气陵苍穹。
盘屈不得伸，妙略参元戎。
归来侣渔樵，香火陪琳宫。
卜居牛斗墟，筑室瓦砾中。
依然植五柳，仿佛余四松。
南窗有幽意，寄傲膝可容。
拊床寒月侵，曝背微阳通。
琴书乐忘忧，尊中常不空。
吾乡有诸杜，源流自祁公。
归欤有成言，葛巾永相从。

向公天下士，慷慨有祖风。
亦复对行殿，密议禆天聪。
君臣意气合，每进尝从容。
飘飘青云志，顾肯贪天功。
荣涂拂衣归，安坐芗林中。
作堂榜企疏，进退聊比踪。
父老非故乡，何必囊金空。
俗轨竞奔驰，世路方尚同。
善为子孙谋，但务田园丰。
伟哉此二子，遐举希冥鸿。
富贵如浮云，声名压岱嵩。
千载继者谁，我友向伯恭。

我少事远游，出门如野鹤。
藩篱脱鸡群，乘风纵寥廓。
一往四十年，平地起山岳。
世缘真梦幻，电过不可捉。
南来几万里，顾笑恍如昨。
昔如云释峤，今若龟脱壳。
朅来容江上，风物喜淳朴。
岂无乡土恋，浮念起即觉。
汝归暂欢颜，所念路悠邈。
朝行避烟瘴，夜宿傍城郭。
賸夸鱼米贱，勿说风土恶。
嚬送与笑迎，但可付一噱。

北归已度梅花岭，洗尽瘴尘愁欲醒。
一枝何处最奇绝，镜里形容水中影。
西湖处士语已妙，东坡先生句尤警。
三篇自可追少陵，一赋谁复传宋璟。
老人新从海外归，枕冷灯清愁夜永。
使君怜我老无伴，折赠欲令娱晚境。
夜寒相对默无言，耿耿此心如古井。
主人皓首自能歌，倒载花前拼酩酊。

木落秋容静，时平国势雄。
望云心自远，采菊兴谁同。
诗酒浮生过，功名一笑空。
留连凭痛饮，冠帻任高风。

晚堕容江侧，蛮蜑且杂居。
怀兄频有梦，忆弟懒观书。
忧国心徒切，谋身计已疏。
归田傥有日，握手喜何如。

未容春色到园林，寂寞莺花困久阴。
积潦坏墙低易补，晓寒侵被破难禁。
门闲賸欲偿诗债，裘敝犹堪当酒金。
昨夜东风扫群翳，放回天地发生心。

不慕轩裳慕隐沦，直将富贵比浮云。
竹沟引水通银汉，石甃澄澜起縠纹。
湖上三间容我卜，溪边一派与君分。
枕流漱石平生事，黜陟从今了不闻。

蕴藉风流绝世稀，妙年词赋迈云机。
汉庭留滞冯唐老，越国雍容贺监归。
方喜锵金翔禁闼，忽惊埋玉掩泉扉。
伤心里巷从游地，独对秋风泪湿衣。

羡君忠孝两无亏，出处雍容自造微。
供帐都门疏受去，怀章郡邸买臣归。
君恩已荷全家饱，治绩行看百姓肥。
回首文昌旧游地，相从渐觉故人稀。

吏役无因棹酒船，一杯萧寺破茶烟。
文章雅健追前辈，交旧凋零感暮年。
闻道岩廊勤注想，岂容琳馆久回旋。
好风吹寄凌云句，无数珠玑堕我前。

一犁甘泽应虔恭，顿觉山川返旧容。
宿霭酿成千嶂雨，迅雷惊起九渊龙。
水生洲渚寛溪女，润浃郊原慰老农。
衰病不知春过去，强持杯酒略相从。

爱君凛凛有英风，刮目相看为改容。
榻解久悬延孺子，楼登百尺卧元龙。
货因缕积成良贾，学务深耕鄙惰农。
已约三冬重过我，尽携书史日相从。

频把光阴惜寸分，十年阅尽世中人。
衰容暗换图中象，和气潜回海底春。
香袅金炉沉水暖，茶烹石鼎乳泉新。
丹元息息添真火，肯使空花翳五轮。

海山深处住多年，容貌虽衰齿尚坚。
长使玉泉归绛阙，毎留真火暖丹田。
感君特地贻干栗，知我犹能咬石莲。
土物欲寻香翠报，近来行市正增钱。

全家卜筑面孱颜，变态烟云坐卧看。
丘壑时应携妓女，阶庭还见产芝兰。
水涵山影千寻碧，路转松阴十里寒。
杖策它年容叩户，尽驱佳处入毫端。

红蕉开尽槿花飞，载酒登临到落晖。
秉烛更期寻胜侣，不教容易放春归。

群红飘尽绿阴浓，醉里看花若梦中。
篱外野桃如有意，为予回首略从容。

秋容野色拥帘旌，森木中间结小亭。
斫尽枯荷露清浅，夜深来看一池星。

半亩茅亭倚壁开，中安五寸黑香台。
小窗容膝频招客，呼出丁香佐一杯。

幽人一枕梦魂清，风鼓寒潮夜有声。
海色天容本澄静，年来应为不平鸣。

直缀还縚岸幅巾，三年海外见来频。
鬓髯若为添霜雪，始觉衰容更逼真。

城上胡笳枕上闻，却愁羌笛起孤村。
冰容不入丹青手，玉骨那忧瘴雾昏。

变化形容似老儒，南来权作白髭须。
祗应坐上无鹰犬，走作人间老野狐。

冰容幽胜肯争妍，独树亭亭近水边。
不但色香俱第一，品流宜占百花先。

家用好处寻难遍，日月当门只卧龙。
欲尽南山岩壑胜，须来亭上少从容。

枯木摧残色境空，西风独占水芙蓉。
瑶池饮散红妆闹，洛浦人归翠盖重。
日影透帘香掩苒，月华侵坐客从容。
闲花琐细能长久，免被移栽太华峰。

熙陵尝赋钓鱼篇，意属磻溪旧所传。
治世代天今六相，中兴扶日跨群贤。
已栽桃李满天下，更卜林泉占海边。
不似东山携妓女，一觞一咏度长年。
一从奉得去年书，报道江山已定居。
应料于今台岳畔，还同自昔辋川图。
君臣终始如公少，将相声名自古无。
何日雍容陪杖屦，松风山径竹篮舆。

自从朱邸翊元良，圣学磨砻日就将。
嗜饱岂容登鼎俎，剪桐争肯戏圭璋。
经筵犹有八图在，御座俄惊一鉴亡。
恤典隆名虽宠渥，何如大政细平章。

采取须教密，诚心辨丑妍。
事难寻意脉，容易失寒泉。
师指青龙汞，配归白虎铅。
两般都会合，水火炼经年。

闻道三茅五洞门，翛然来往御风仙。
云深骐骥那容步，松古龟蛇莫问年。
邂逅江头披雾语，寻思岩畔枕流眠。
自怜天柱曾孙老，句曲清游合有缘。

堆架缣缃粲蔀居，眼前长物埽无余。
避嚣肯要邻人卜，论友先寻上世书。
汲古不须忧绠短，随波聊复任舟虚。
勿欺文室才容膝，六合神游有日车。

踞石休茧足，掬泉洗赪容。
于何脱冠履，共指云外峰。
翳彼园屋小，钩帘苍翠重。
庭空燕雀乳，树老莓苔封。
露泫过墙竹，风凄横涧松。
欣然曲肱卧，鼻息春醅浓。
推床上马去，孰是陈元龙。

我老不足惜，余年苦匆匆。
愿为名山游，何必问所终。
一舣若溪櫂，星杓几回东。
长年秋雨边，醉卧听船蓬。
故人幸弭节，相见宿昔同。
酒酣说经过，授我书一通。
云自天末至，诸贤盛游从。
临分出新诗，句法何舂容。
凛若临大敌，谁能触其锋。
携持数千里，不愧行橐空。
篇末亦及予，依依古人风。
读罢百忧失，衰颜为成童。
归来北窗下，自写团扇中。
君方著绣衣，行佩金印重。
朱弦付君赏，宁循牙旷聪。
我病拥僧衲，深惭服非衷。
还观了无取，此意何当蒙。
心知坡陀卑，难并衡霍崇。
尚喜盛山卷，兼收醉吟翁。
他年定抚掌，秋蛇间云鸿。

儿辈病元亮，斗筲羁曼容。
何时跨鸿鹄，食藕莲花峰。
小槛再游历，轻寒裘未重。
人家当卮黍，不愧千户封。
愿因琴高生，傥见乔与松。
从兹毁车马，永绝世味浓。
岁晚复来此，清阴期箨龙。

我有辟邪镜，得之咸阳宫。
其阴为天池，一母将九龙。
旁书负图字，土蚀如旋虫。
缄以骇鸡珍，妙极倕之工。
请言照远近，十里秋毫空。
岂不鉴脂泽，所贵肝胆通。
问谁为此器，太古非人功。
客闻重叹息，意欲窥灵踪。
高台不辞倚，恐客难称容。
绳穷匣半启，四室来悲风。
日车当昼留，羞涩如顽铜。
森然髪上指，凛若临霜锋。
我还抚客手，此岂世宝同。
挥涙两无言，掩镜鞶囊中。

化人谒帝游清都，俯视宫室如积苏。
那知神仙隐朝市，云窗雾阁在一壶。
古来志士守环堵，宅弥万里乾坤俱。
君今官冷百僚底，世人未识文於菟。
故营容膝尺度足，卷藏风月吞江湖。
客卿笔墨共游戏，维摩床坐同跏趺。
钩帘终日屏尘事，卧听秋雨鸣菰蒲。
伊余想像未得往，一读妙语清而腴。
遥知坐稳肉生髀，满壁但挂归来图。
功名富贵会相迫，恐此骨相山林无。
平泉绿野看他日，莫忘筑室愚溪愚。

虎头不复傅金粟，魏武之孙聊可续。
如何三昧画中王，解使天机照人目。
含毫不动先有情，万态了了随经营。
偶然得意洒春色，日辅月角须臾成。
精神还仗精神觅，笔下区区徒刻画。
故知巧匠盘礴时，万里丹青减容色。
君不见齐梁大士天所开，幼僧不许僧繇猜。
师今幸有印泥手，貌取当年黄面来。

放船出郭溪浑浑，乘潮夜到吾家门。
潮头细卷落花雨，湿橹不惊春梦魂。
君家难忘复易识，依然井径当丘樊。
向来恶子下窥处，绕屋但见清阴繁。
飘零怀抱少倾倒，一见故人如故园。
嗟予何因得之子，旧事请自锺陵论。
锺陵当日盛游集，往往前辈风流存。
啸歌虽容阮籍逸，人物不数王融谖。
我时三十君始壮，矫矫两鹤俱乘轩。
大儿洪徐小儿向，此外余子何劳吞。
龙沙买酒醉秋月，倒床但听长江奔。
只今相去能几日，世事反复那胜言。
一官得谪大如屋，五年乞米供朝昏。
颇疑造物乃知我，欲使晚节穷弥敦。
君看静躁不同者，王孙顾肯还为猿。
饮酣起步青松根，共瞻佛宇诸峰尊。
席边正喜泉漱壑，风外已复乌啼村。
个中好着我辈人，寄与石上留洼樽。

忆昨容衣未祔姑，哀深反哺白头乌。
佳城欲见千年日，旅殡先求五父衢。
汲汲素冠蒙雾雨，翩翩丹旐历江湖。
竟成窀穸干戈后，此事哀荣世所无。

平楚尽积水，长淮多奇峰。
萧条月曜夜，浩荡风鸣冬。
客行未可归，敝裘那得重。
寒气搜病骨，清潭貌衰容。
远游有滞念，将老无欢悰。
故国渺万里，去此嗟谁从。

昭君十七进御时，举步弄影飏蛾眉。
自怜窈窕出绝域，八年未许承丹墀。
在家不省窥门户，岂知万里从胡虏。
丰容靓饰亦何心，尚欲君王一回顾。
君不见班姬奉养长信宫，又不见昭仪举袂前当熊。
盛时宠幸只如此，分甘委弃匈奴中。
春风汉殿弹丝手，持鞭却趁奚鞍走。
莫道单于无复情，一见纤腰为回首。
含悲远嫁来天涯，不知夔州处女髽。
寄语双鬟负薪女，炙面慎勿轻离家。

往在东堂时，唯汝年尚少。
木枪鬭群儿，竹弓射飞鸟。
今来跨鞍马，昂然丈夫表。
入门恍莫识，与语意方了。
脱汝来时装，夜阑酌清醥。
当歌喜未定，感旧色已悄。
念我三年官，自裹衣中𪎊。
东去尽勾吴，北行薄全赵。
汝亦上岷峨，大江穷浩渺。
一年两附书，皮筒到家少。
那知此相遇，乾鹊果前兆。
我性本齐缓，汝资诚楚慓。
相逢各相规，一月语连晓。
忆汝初结髪，读书先尉缭。
谓须壮执殳，单于垒时挑。
岂期尚羁旅，但存双目了。
我恨缘诗穷，赁屋隘而湫。
尚容三尺床，使汝眠奥穾。
二升籴禄粟，丑婢羮荼蓼。
时时得鹑兔，傍灶亲燔燎。
才为十日欢，邻里厌烦扰。
朝来着戎服，数匝丝绦绕。
辞我出门去，归袖风矫矫。
还家对寒食，渚宫闻雉鷕。
想见阿颂君，把卷倚丛筿。
弟妹乘羊车，堂前走相嬲。
何当总见之，缓我归思杳。
汝归与俱来，繁台及秋杪。

昔在焦居士，野宿蜗牛庐。
今津又继之，结草王城居。
容膝审易安，盖头无复余。
心澄动境寂，意远陋室虚。
我家数亩田，荒荟自垦除。
茆檐正如此，日入归荷锄。
一朝寓华屋，慨然念村墟。
疵物傥有激，投老同归欤。

君家夫人林下风，长斋绣佛鸣金钟。
侍儿百指亦清浄，凌晨梵呗声摩空。
潭潭大第依乔木，日午卷帘按丝竹。
古调犹歌于𫇭于，丽词不唱新翻曲。
有美一子天麒麟，孟嘉外孙见渊明。
扫地焚香坐弦诵，不闻梵呗连歌声。
俗子何由共杯酒，容我叩门呼小友。
欲求百万钱买邻，倒囊只有诗千首。
安得一把茆盖头，榆林从君父子游。
敢期丝竹娱下客，但喜白业同精修。
秃襟短帽纷纷是，眼明见此裦衣士。
和诗论道有余闲，为语故家遗俗事。

海上仙山邈云水，神居缥缈凌虚起。
风餐露宿不知年，八极浮游一弹指。
何人纸笔作此图，细看尚恐冰为肤。
便欲凭轩问连叔，却愁挂壁惊肩吾。
虽有此图传自古，矫矫真容那得睹。
万里中州不少留，晓发咸池暮玄圃。
而今玉殿开珠宫，鸾旗鹤驭纷长空。
神兮早御飞龙下，愿赐千秋年谷丰。

纷纷月彩动，炯炯霜容开。
不睹散清影，宁知花底来。
平明忽天风，磵谷空苍苔。
惆怅有余馥，繁英安在哉。

此君少日青而癯，尔来黑肥如瓠壶。
缩肩短帽压两耳，无乃戏学驺侏儒。
人言腹大中何有，不独容君更容酒。
未须常要托后车，滑稽且作先生友。
少陵匏樽安在哉，次山石臼空飞埃。
茆檐对客夜惊笑，麹生叩门何自来。
老向人间不称意，但觉渊明酒多味。
乞取田家老瓦盆，伴我年年竹根醉。

桃花如昭君，服饰靓以丰。
徘徊顾清影，似为悦已容。
数枝有余妍，窈窕禁省中。
何如武陵岸，缤纷落天风。
我梦泛舟去，春流濯凫翁。
岂知限重门，风摇铺首铜。
忆汝初破萼，时当楼雪融。
亭亭怯余寒，赖此赤日烘。
蓬山十载梦，翚飞左升龙。
重来迹已换，一扫凡花空。
髪有今岁白，颜无故时红。
三嗅三叹息，繁英为谁秾。

藤床瓦枕快清风，破闷文书亦漫供。
乡信未传霜后雁，羁怀生怯晚来钟。
淹留已办三年计，流落应无万户封。
犹有壁间诗句在，他时谁肯写尘容。

海气昏昏又啸风，一杯扶病要时供。
三年闭户儿童怪，千古闲情我辈锺。
若得黄甘应手种，更求青李莫函封。
疏顽自笑将安适，寄谢江山好见容。

使君直气旧凌空，帐下森森已八龙。
倒屣休迎王节信，同舟未许郭林宗。
我无草舍容朱毂，君有诗声抵素封。
危坐正衿殊不惯，归从短褐醉千锺。

京口寻山毎见携，鹤林问法更追随。
本无物累那成癖，肯借人书未必痴。
食粥往年容乞米，一樽今日细论诗。
邗沟好去春风暖，莫忘椎冰共载时。

野岸黄榆三万栽，枯根断处水容开。
隋堤二月春如许，看取柔条拂面来。

霅溪居士买山图，碧玉峰前碧玉湖。
中有一丘容我老，暮年居士肯分无。

直道居中少，长才举最频。
初闻挽红粟，又往破黄巾。
代北犹屯虏，山东有未臣。
看公为世用，容我任天真。

见子京江尚少年，大梁重见已翩翩。
顷来更觉文章进，他日宁容老病先。
梅谷旧题幽谷引，橘陂新和渼陂篇。
常惭散吏空称赏，不敢吹嘘上九天。

扫地焚香元自喜，傍门骑马向来慵。
田园此去须安枕，海岱今年不举烽。
已分痩藤扶病骨，生憎明镜写衰容。
两公故是经纶手，只问腰金早晚重。

排闷径须沽酒饮，贮愁端为作诗慵。
连声倦听城头角，落点惊飞塞上烽。
闻道久闲金騕袅，有时高卧绣芙容。
年来自说无尤物，已结维摩按两重。

开心未用饮门冬，老去何妨万事慵。
胡虏近闻归绝漠，洛阳无复化为烽。
休官昔愧陶彭泽，受禄今惭邴曼容。
谁似侍郎春思乱，解言花影日高重。

此时造化何容易，终日飘零似等闲。
截断琼田余白水，放开琪树出青山。

昭代群龙用，名家奕世昌。
储精生辅佐，挺秀诞忠良。
郁郁充闾瑞，荧荧照室祥。
莲花雄址峻，竹箭庆源长。
硕德宜廊庙，英材合栋梁。
公清凌颢气，严肃厉秋霜。
莲宝符千载，威名瞻赡八方。
量陂吞玉海，言派泻银潢。
功业彝章显，谋猷棣萼芳。
检身金井洁，落节翠{土离}骧。
列郡依仁牧，千英服智囊。
精忠裨主圣，膏泽致时康。
邓禹重兴汉，汾阳再造唐。
公心平国是，戮力振朝纲。
斧钺安南服，威棱振北疆。
温恭谦节著，仁惠德风扬。
鸑鷟金昆盛，貔貅虎旅强。
望风辞印绶，当路悚豺狼。
电扫除妖孽，雷驱息叛亡。
一心仁以厚，五福寿而臧。
论议留青简，勋庸纪太常。
鸿恩非易报，盛德固难忘。
便合持枢极，那容著海乡。
庄椿祈不老，辽鹤𥩟来翔。
愿向中书府，年年荐寿觞。

真人邈何之，恍忽不可见。
洞居独嵌空，壁留明珠溅。
藤萝含冥蒙，竹柏鬬葱蒨。
至幽合人心，远翠落江面。
野老乘篮舆，使君肆清燕。
日影砌下倒，云容坐间变。
大木岩欲倾，邃壑路微转。
峥嵘施屏风，点缀成彩绚。
虽云急行乐，胜赏殆亦遍。
欲归重盘旋，拂石看古篆。

雪曳山容改。

畴昔城南隅，莲叶秋田田。
从公觞玉醪，醉墨看云烟。
我乃世背驰，公独肯顾怜。
追思十年梦，仅熟一觉眠。
念当老扁舟，生理师计然。
不意菰芦中，复见琼瑶篇。
笔力如置阵，弥缝认先偏。
从容步武间，左右方若圆。
又如清庙音，三叹闻疏弦。
安得化为云，追逐飞上天。

夜来清商入梧桐，策策不已鸣霜风。
故烟一碧万烟树，惨淡已有伤秋容。
嗟哉造物本何意，安得永赖长养功。
我独冷眼阅荣悴，心与日出清霜融。
子奚不来助我喜，瓮头春风生麹米。
人间有酒谁不醉，知其天者我与子。
我身虽无双羽翰，欲将梦到三神山。
借尔八尺龙须席，蘧然一觉俱飞还。

中台缥缈神仙居，退朝往往联飇舆。
追随五城十二楼，鞭鸾笞凤相嬉娱。
一一气貌清而腴，下哂山泽皆臞儒。
虚堂夜直冷不寐，博极天上人间书。
去取小雅大雅诗，赓续二典窜禹谟。
尘凡岂得追步趋，梦境欲到犹趦趄。
望郎何事飞轺车，东浮江淮绝句吴。
天令贱子得所图，邂逅实始迎郊墟。
公不鄙我置坐隅，假以色笑安且舒。
乃知仙风自恢廓，不邀我敬怜其愚。
从容自喜吐杰句，屏息侧听仍嗟吁。
朱弦疏越清庙奏，一唱三叹音有余。
何刘沈谢气力短，郊岛辈行不足奴。
惟公妙年擅场屋，一日声价腾八区。
诸公贵人交荐达，帝以见晚惊严徐。
要津已复更步武，簪笔会直承明庐。
颇闻细书问良苦，便觉风信催旋舻。
公归傥辨报明主，物色士类供时须。
班公驺仆我不如，山林钟鼎端异途。
何王之门曳长裾，半生鼓瑟从吹竽。
逝将争席朋樵渔，正恐不免饥见驱。
间关老矣尚耿耿，所觊肝胆从公输。
他时门下有此客，中夜弹剑非无鱼。

东风催行舻，旍旗转修扛。
千骑如登仙，我心岂得降。
嗣学初元年，德意孚万邦。
不战屈丑虏，威声疾奔泷。
眷言帷幄旧，分符隔涛江。
尚书古司戎，名实尚谁双。
折冲要从容，谈笑空酒缸。
帝曰汝遄归，谋国资敦庞。
无庸斗大州，洪钟受微撞。

公来临我邦，天意若见私。
从容坐席间，风化已四驰。
民曰吾二天，士曰得我师。
庶几少淹留，子弟公教之。
如何如不顾，公岂要我思。
不见溪上山，旦暮发妍姿。
及兹有行色，风日含凄悲。
公亦何负渠，欠渠百篇诗。

蘋洲景物最恼客，无赖山色只供愁。
短棹从渠系烟雨，春容并在水南头。

长松舞高寒，落涧泻清泚。
笙簧响天上，金石鸣地底。
云容何润泽，下有隐君子。
乐此山水音，清若变流徴。
怪我从何来，尘土两目眯。
寇戎在江浒，荐食心未已。
赤嚢走边报，朝暮异忧喜。
安知隐人乐，胜绝有如此。
古来成败事，不入山中耳。
愿言晚相收，置我岩壑里。
酌泉得醒心，茹术可不死。
况有载酒人，半道同栗里。

客里杯觞不易逢，越王宫好莫匆匆。
春容雨打风吹后，山色朝来暮去中。
京国昔从秋序别，斋厨犹忆饭时同。
清时更作他年约，七塔三山梦已通。

缓缓游春且莫催，而今挥麈短辕回。
一百五日天气近，二十四番花信来。
赌墅未容窥谢傅，即心聊复探黄梅。
归来索共梅花笑，老眼如何得暂开。

今古时清罚自清，由来谳狱赖儒生。
将军误怪狱吏贵，廷尉今称天下平。
万态讵容逃水镜，此心真欲似权衡。
公家世德高门阀，更看阴功踵令名。

清晓传呼振戟衣，泮林云日炫旌旗。
风尘贴妥投戈后，色笑雍容劝学时。
先世流芳今有继，圣衷图旧正畴咨。
王褒愿草得贤颂，可但中和宣布诗。

七年诗酒恨难同，未省相看作么容。
多病襄阳长瑟缩，古心冬夜更龙钟。
已知昔者非今者，莫问渠侬胜我侬。
手剪西窗深夜烛，细听吴语话心胸。

阙里躬祠通古昔，升平礼乐信光明。
威仪复见周多士，迂鄙何求汉两生。
佩委霜侵裳绣冷，庠开风振戟衣鸣。
使君肃穆神心格，更看雍容佐国衡。

虞氏隋唐后，当时尺五天。
风烟鼻祖宅，翰墨耳孙贤。
筇屐容相蹑，杯觞得共传。
济时吾老矣，看着祖生鞭。

山泽形容忌太臞，石林风范独何如。
时时宾客倾家酿，个个郎君读父书。

老奸屏气不敢出，雅俗雍容歌乐康。
五日京兆何足数，三年子产转难忘。

谈经析理老逾工，家学诸郎得马融。
心远自无流俗驾，语真端有古人风。
每容晚进壶觞共，尚许残年杖履同。
凄断松杉封马鬛，不堪持酒酹桥公。

骑鲸仙人本仙胄，不应暴落饥蛟口。
长庚却复下人间，岛瘦郊寒皆缩手。
篇章迈往无故初，不共曹刘辙俱蹂。
此邦虽陋江山雄，异时间出欧阳九。
公今诗句满江山，似觉衰容得春酒。
笔端猎猎生风雷，胸次煌煌焕星斗。
生儿了事正作痴，亦恐痴儿未能了。
顷年胡骑猎夷门，兵拏不解谁当剖。
大臣荐公来洛阳，舌翻波涛惊朝堂。
飞龙借马出建康，丑虏夜走尘沙黄。
是时帝坐八绮窗，拟歌风起云飞扬。

明妃辞汉出宫门，丰容靓饰朝至尊。
至尊左右皆动色，明妃欲语咽复吞。
三千蛾眉塞天阍，帝独不识王昭君。
顾影徘徊复良久，尚冀君王一回首。
当时自倚绝世姿，不将赂结毛延寿。
可怜朱网画香车，却来远嫁呼韩邪。
不如归州旧村女，三幅罗裙两髻了。
陌上花开大堤暖，细雨春风归缓缓。
宁从禁籞落胡沙，长路漫漫碧云断。
忽看汉月照毡裘，泪湿弹丝锦臂韝。
龙眠会作无声句，写得当时一段愁。

平昔君家瀛阁老，少日结交名誉早。
眼中忽失如此人，尚喜诸郎美风调。
前年寄书识英妙，经歳初酬君勿诮。
后会相逢应可期，顾我形容未枯槁。

西望岳阳烟雾里，闻有玺书天上至。
增秩何年下鳯凰，初无草动风尘起。
我生飘泊任西东，孤军敢犯千人锋。
郢中白雪岂容和，牛铎辄应黄锺宫。
郡楼把酒题诗处，笑命骚人等奴虏。
不忧突境有狂夫，立遣偏禆生䌸取。

秋江水净磨碧铜，秋山先作归意浓。
况逢星火羽书急，立马不复能从容。
船中载书三万轴，鸣铙插帜摇秋空。
前年群盗尚蜂午，眼底日压旌旗红。
行春兼督貔虎士，破贼屡奏明光宫。
今年岂料烟尘起，赤白提囊走边吏。
县官飞符急索租，谁能急了官中事。
不如置笏还县官，头巾脱挂西林寺。
诗句留传天地间，时有人来问奇字。
功名正恐未免耳，此役由天不由己。

苍崖翠壁前人居，犹识当时屋上乌。
应念前人余泽在，飞阁突出青山隅。
山前老父相叫呼，为起里门高着栌。
葱葱瑞气已充闾，他日要容高盖车。

雨罢新花明晓日，竹阴琐碎错黄金。
墙头过尽双飞蝶，叶底巧啼何处禽。
玉女洗妆匀浅淡，老龙脱箨著青深。
柔姿敢并高标立，直节时容粉面侵。
爱客分明莫来折，坐舆径造不妨寻。
桃花落后春事已，唯有清风满竹林。

蛮域经年住，飘然见古风。
新编文似锦，高论气如虹。
杖屦容追步，箴规有发蒙。
方期亲謦欬，吾道又将东。

步屧穿花径，香风吹客衣。
地偏穷谷暖，雨过乱莺飞。
草色连空阔，僧居入翠微。
田翁泥人饮，数肘不容归。

叔父今谁贵，中郎一世豪。
渡江人物盛，容驷里门高。
冠盖荣吾党，芝兰见汝曹。
兹游兼问学，鼓箧莫辞劳。

新暑池亭上，竹风吹我衣。
残花经眼尽，好鸟傍檐飞。
水面澄阴阔，橘林香气微。
傥容携茗具，来此避炎威。

潘才如海渺无堤，肯顾衡茅竹里扉。
闲钓一溪春水绿，尚容三寸白鱼肥。
忽传铜虎天边下，共探骊珠夜半归。
此去烟尘犹未静，何时马迹破苔矶。

谢公雅量含邱壑，夙有江湖万里情。
迺肯屈身登野艇，更容著帽进书生。
诗成绝壁烟霞动，雨过晚云楼阁明。
句法谁堪敌康乐，毫端应挟雪霜清。

鹊印铜钩几世传，门中人物自超然。
高文大笔无双誉，紫府丹台第一仙。
会见黄眉三洗骨，谩劳青史再编年。
西林恐未容归隐，将有追锋下九天。

囊封初上九重关，是日清都虎豹闲。
百辟动容观奏牍，几人回首愧朝班。
名高北斗星辰上，身堕南州瘴海间。
不待他年公议出，汉廷行召贾生还。

卧听萧寺五更风，错打当年饭后钟。
不愿绨袍怜范叔，独缘蔬馔识茅容。
黄旗接武来招盗，皂盖行春且劝农。
如此偷安欲持久，荒谋诞计恐无庸。

访我林间一病翁，数椽茅屋贮清风。
华裾织翠来天外，挥麈谈兵伏坐中。
回首此时增感慨，出门何处问穷通。
北溟待看鲲鹏变，坳水蹄涔讵见容。

一麾初出银台路，手把漳南玉兽符。
闾里高门容驷马，旗旄夹道拥前驱。
两科名姓惊天地，西掖文章似典谟。
诗卷从教传海贾，钓竿未肯拂珊瑚。

闲举酒兵挑一战，愁城欲下战方酣。
且烹北苑龙香茗，暂脱东禅鹘臭衫。
有志干时君自许，无钱使鬼我何堪。
江湖寂寞生涯尽，对客不应容易谈。

少年携艺试东都，一鼓无成怒奋须。
便把龙韬取官职，欲随鹏海混程途。
清言自可容平子，文笔谁堪答挚虞。
要使貂蝉出金鍪，腐儒宁不愧操觚。

一梦惊回四十年，升平楼下听胪传。
共攀玉兔月中桂，认得铜驼陌上仙。
忽遇旗旄行县邑，先驱貔虎访林泉。
王孙自是经纶手，容我沧江卧钓船。

宴坐壶中日月闲，相逢无复话吴山。
如君岂是哙等伍，置我当容平子间。
喜遇故人持节钺，犹能跋马问荆菅。
扁舟后会重寻处，更刺滩头转一湾。

当涂人物尽豪英，平日相逢眼自青。
倾盖欲交天下士，披云如仰斗间星。
向来道义多耆旧，尚有风流继典刑。
更待里门容驷马，不应空顶佛名经。

公荣自可不与饮，子美何时得细论。
正遇题舆陈仲举，岂容无礼灌将军。

南岭浮云过北岭，东溪流水入西溪。
秋容清澹石骨露，更看明年浪拍堤。

西风黄叶深林下，忽有新兰动地香。
公子夜寒谁对语，应容幽客到书房。

峰头乌帽翠云裘，三百年来无此流。
余论更容平子否，犹胜湛辈岘山游。

羡君将入银蟾窟，容我归耕谷口村。
遥想明年春殿下，胪传先出九重门。

雪压寒梢玉作容，岭头相见又东风。
人间欲问春消息，半在竹桥溪影中。

耆旧风流绝后尘，尚容晚歳接冠巾。
英豪取友半天下，论议常倾一座人。
横槊阵前工草檄，结庐江上老垂纶。
只今遗像髯如棘，犹足堂堂耸缙绅。

仰高虽未接华裾，清论时容著野夫。
挂剑未能临死穴，隔江何处奠生刍。
凄凉陶令松三径，寂寞扬雄宅一区。
插架尚余三万轴，传家宜有凤凰雏。

寂然其容，万法不起。
色固无求，不怒不喜。
人自即之，其门如市。
忽然探囊，辄起人死。
本自无生，死亦何理。
公能起之，如月在水。
应物现形，本无作止。
我复赞之，亦游戏耳。

眨起眉毛钟已成，不容着手勒钟铭。
一铺岭上新功德，只欠将来点眼睛。

佛固不可求，会处岂容说。
苦作如是言，为谁略饶舌。

面册面友风雨散，山鸟山花澹薄交。
一榻氍毹容独卧，满盘杞菊是兼肴。

阳和散逐管灰浮，节物那知人倦游。
无可奈何霜后冷，急推不去眼中愁。
康衢结束新裳杂，飞盖追随贺客稠。
犹有祢衡漫一刺，侯门如海未容投。

风烟回首钓鱼台，巾褐从容小殿开。
自是玉皇香案吏，外边休奏客星来。

易照水姿容，非复我登楼。

崩云四合千嶂重，奔电一掣十里红。
土囊叱吸万窍风，江翻石走昏相蒙。
疾雷破柱鞭老龙，百贾颠沛市井空。
银河倒倾千丈谼，鱼鳖欲取山为宫。
洪涛舂天怒相攻，大舸吹簸如飞蓬。
醉卧掀舞一叶中，洗我云梦芥蒂胸。
忽然变灭何匆匆，雷公收声电改容。
霞舒雾卷萦长虹，绀碧万顷磨青铜。
溪边结网南巷翁，白发黄馘射两瞳。
赤鳞腾出无留踪，刻舟求剑何时逢。

川逝日已远，蓬漂久未归。
异乡惊岁换，宿草变春晖。
魂梦差参是，音容想像非。
遥怜小儿女，恸哭纸钱飞。

花落不容惜，犹残叶底春。
稀红闪余映，乱绿鬬尖新。
飞絮高度竹，游丝远趁人。
窥帘闻好语，双鹊喜津津。

霜葩翳老青，粲粲石壁下。
琼树一时新，肌冰敌姑射。
光风泛月彩，芳气袭兰麝。
幽人三嗅泣，采玩不盈把。
芙蓉强争妍，刻画粉黛假。
对之若为容，惭红面如赪。

沙际漾浅碧，竹外欹深红。
晨光发秾丽，醉脸酣春融。
欢华不满眼，荣悴一日中。
娟娟泣朝露，槭槭陨夕风。
顾我非灵仙，丹砂驻君容。
举酒酹其根，明年何处逢。

龙媒去尽马群空，一曲阳春在郢中。
浩浩百川齐赴海，蓬蓬万窍总号风。
谁怜楚国沈湘客，独有商山避世翁。
闾里应容投缓急，风波千里一舟同。

绘出金盘放箸空，一时酣咏醉乡中。
羽觞聚泛兰亭月，璆佩锵鸣阆苑风。
颠倒白纶容老子，淋漓紫绮看仙翁。
诗成快写鲛人室，万颗骊珠讶许同。

山色洗眼青，遥见紫翠重。
江光照肌白，𫖃作冰雪容。
问谁三间茅，散我九节筇。
江声过席上，山影落杯中。
主人乐忘归，卧听鼓角雄。
检点屐齿痕，斓斑尚苔封。
寂寂春萝月，萧萧秋桂风。
何日赋归来，庭柯抚孤松。

龙扰已可屠，瓠坚今可攻。
不辞千金费，莫计五石容。
藏器古有待，用大难为工。
平生不龟手，伫此一战封。

古县水山国，万室蟠其中。
环成千嶂合，并合不泉通。
我公擅一壑，曾云生荡胸。
放神八极外，坐驾两腋风。
峨峨十二环，半出帘幕重。
修眉画新就，一抹翠扫空。
欣对惬平生，似为悦已容。
百金置酒地，窗户浮青红。
高陵拄笏见，采菊篱下逢。
坡陀迳千丈，横绝垂天雄。
日丽莺谷晚，沙喧燕泥融。
悠然命巾车，往往载客从。
大句琢天巧，朱弦奏三终。
溪山久寂寥，高辞擅无穷。
天王驾群英，长辔系九戎。
安知横山下，一榻似老龙。
功名方鼎来，龟祥兆飞熊。
勒石诵中兴，浯台两穹崇。
西州归谢傅，东海表太公。
千年丁令威，骑鹤还故宫。

落日催行客，马上振短策。
触途眉见赤，堕俗眼生白。
安知青林中，有此江上宅。
决眦破天藏，荡胸纳空光。
一奁注寒晶，表里洞八窗。
风水自吐吞，喷云忽满江。
臞翁目如电，坐阅东海变。
酒酣跨赤鲤，谒帝通明殿。
霓裳月中闻，罗袜波上见。
垂老寄渔商，家风在潇湘。
虚舟自不系，倦鸟宁复翔。
一榻如见容，拄杖挂钵嚢。

三椽容膝地，一枕曲肱眠。
手把故人画，起行梦相牵。
明河天上落，一派堕我前。
溶溶注银海，浩浩泻玉川。
老眼眩欲迷，今在第几天。
堂堂通德门，种德今百年。
斋房九茎芝，岳井十丈莲。
连枝挺奇秀，见此两谪仙。
诗成粲珠玉，纸落生云烟。
一飞看昂霄，云中雁行连。

白首重来一梦中，青山不改旧时容。
乌啼月落桥西寺，攲枕犹闻半夜锺。

半篙渌涨狎鸥边，万点青尖拄笏前。
水色山容鬭清好，吴中关市有巢仙。

雪浄山容改，风回野意新。
草根清漠漠，沙尾碧鳞鳞。
有客推门版，呼童整角巾。
风流杨柳似，一噱散千颦。

为山在进篑，学海自盈科。
但见拳石小，才容一苇过。
骎骎拔地起，千丈青坡陀。
漫漫拍天流，万顷翠错磨。
勉斋何为者，直意慕山河。
高视俯遗垤，孤清镇颓波。
巨植蟠杞梓，修麟窘蛟鼍。
谁能探高深，潜珍有随和。

读书过眼亦千年，脱帽挥毫涌百泉。
句出惊传龙菌蠢，赋成争诵蜺连蜷。
铜池茎叶三山秀，玉井根株七泽连。
容貌魁梧端可想，不应诗瘦自臞仙。

日下残红敛，烟升积翠重。
鸥轻波浩荡，鱼乐自从容。
野馌迎秋获，邻讴相夜舂。
田翁有真意，一笑酒中逢。

真境闲自见，衰容老更浸。
却无愁可解，祇有病相寻。
莫引千钧髪，须存一寸心。
澹然无愠喜，龟息自深深。

万炬红莲陆海中，车如流水马如龙。
九街画鼓春声满，百柁琼艘蜡味浓。
底事狂雷翻地轴，叵堪笑电破天容。
冲泥蹋雨寻归路，竹杖芒鞋取次供。

覆雨翻云一霎中，雷鞭击柱起乖龙。
推愁正倚三杯酽，破睡那能一枕浓。
桑下持鉏如许健，席间失箸若为容。
诗翁只作啼婴看，万斛珠玑唾手供。

尚见暗尘随驷马，忽惊飞电扰群龙。
玄云合沓涛头上，白雨浑酣乳面浓。
淡碧鳞鳞生晓涨，小红漠漠放春容。
只应便作寻芳计，好把鸱夷载酒供。

虎鼠同游十二宫，何妨蛇蚓杂蛟龙。
荧煌宝树繁星合，泛艳金茎湛露浓。
海鸟定知惊矍铄，濠鱼且乐共从容。
贾生欲系单于颈，应费朝家五饵供。

编筏沿村径，囊沙壅市门。
苍鳞封老干，黄耳上陈根。
屋破容身窄，天低望眼昏。
谿边高树杪，犹有系舟痕。

老蔓牵檐角，青芜点石棱。
风生长柄麈，花落短檠灯。
危坐才容膝，欹眠但曲肱。
胸中九云梦，芥蒂亦何曾。

玉梯一蹴傍天阍，历历星图手可扪。
翠湿佛衣云漠漠，香凝僧幌雨昏昏。
曾轩下瞰三吴小，灵阜高齐五岳尊。
大句舂容两相敌，暂陪尊酒得重论。

籍甚金闺彦，从容玉帐筹。
垂堂惩后戒，徙突慕前修。
忽作隋珠弹，真成赵璧投。
宁辞广武械，竟脱楚仪囚。
蹇叔言犹在，殽函骨未收。
云何即长夜，不复见焚舟。

石梁茆屋雨苍苔，春风一笑冰容开。
微澜浸月卧疏影，一枝的皪横江海。
含情不语立雪久，飞步欲去凌波回。
纷纷红紫莫浪出，我欲楚些招归来。

野水半篙碧，酿成归意浓。
繁霜挟夜气，微露点秋容。
嚼蜡有何好，尝胆聊自攻。
翛然发深省，不待五更锺。

青莲花出古娃宫，华殷亭亭月满容。
风籁一声传夜壑，云幢千丈荫苍松。
曲池漫漫悲禾黍，古隧冥冥出鼎锺。
落纸烟云供醉笔，吾宗文采擅雕龙。

肝胆寥寥楚越分，鼻端不落郢人斤。
倚门肮脏无如我，从客雍容孰似君。
一榻方尊徐孺子，千篇不数鲍参军。
从今更欲论奇字，载酒重来问子云。

风尘蹭蹬悲游子，鸡黍招邀愧老农。
盗取青毡无旧物，书凭黄耳有先容。
乞怜不辨齐门扫，投老宁堪楚市舂。
回首故山劳梦想，楼高百尺卧元龙。

莫遣声名夸俗子，且将筋力伴耕农。
五湖鱼鸟非先素，一坞山林肯见容。
翠出短樊供小摘，香浮大甑饱新舂。
邻翁莫怪频来集，门户如今有八龙。

凭高玉辇每从容，中路尝闻憩六龙。
尘外有人如到此，便须行彻最高峰。

蟠桃初熟玉京春，圆屋如规户牖新。
尽是瑶池高会客，岂容尘世饮中人。

策策日干禾，萧萧风晚木。
秋容全未老，岁事十分熟。
寺古断行迹，林幽聊税足。
遥闻击壤响，知是先年曲。

雅颂形容各训笺，后妃基化国风先。
卷分二十求深旨，亲著全经正论篇。

玉容初起𣨼春慵，鬓軃秋蝉不解拢。
十二宝阑闲倚处，花间应避落残红。

绮堂嫔御坦春容，𫏐止连绵组绣功。
却取诗书共披阅，终朝歌演二南风。

禁掖乘欢饮兴浓，笙歌围绕尽芳容。
玉人相对赓酬劝，忽奏葵花一宝锺。

上春精择建溪芽，携向芸窗力鬬茶。
点处未容分品格，捧瓯相近比琼花。

燕馆余闲玉漏沉，华容芳质尽知音。
不将箫瑟为贪靡，竞鼓瑶徽数弄琴。

弓矢寻常锁太清，三山相对射侯明。
乘闲自习和容艺，金椀时闻中的声。

白檀象戏小盘平，牙子金书字更明。
夜静绮窗辉绛蜡，玉容相对煖移声。

朝来和气巳氤氲，碧瓦朱甍照眼新。
永昼更添莲漏水，晴曦容与蘂宫春。

平明彩仗幸琳宫，紫府仙童下九重。
整顿珑璁时驻马，画工暗地貌真容。

报本精禋自国南，先期清庙宿斋严。
层霄初扩同云霁，暖吹俄回海日暹。
十万军容冰作阵，九街鸳瓦玉为檐。
肃雍显相同元老，行庆均厘四海霑。

羽卫森严锦绣成，夜寒璧月有余清。
皇坛奠玉横参近，柴燎升烟宿雾晴。
晏粲九天风露迥，雍容群辟珮环声。
执绥更喜多仪肃，盛事应传伯仲荣。

淮田一废不复秋，五夫扶犁当一牛。
番兵大入郡不守，青窠未熟官来收。
狐狸昼啸荆棘里，此事最贻廊庙忧。
羽檄征牛牛蔽野，问言万里来容州。
容州价贱苦易得，四蹄才堪一剑易。
来时草青今草黄，道路既远多死伤。
沙场草浅食不饱，夕阳时见乌衔创。
江北江南几阡陌，几牛能满千家仓。
愿言田父各努力，会见西风禾黍长。
将军官大马亦壮，肯使胡儿窥汉疆。

淮田一废不复秋，五夫扶犁当一牛。
番兵大入郡不守，青窠未熟官来收。
狐狸昼啸荆棘里，此事最贻廊庙忧。
羽檄征牛牛蔽野，问言万里来容州。
容州价贱苦易得，四蹄才堪一剑易。
来时草青今草黄，道路既远多死伤。
沙场草浅食不饱，夕阳时见乌衔创。
江北江南几阡陌，几牛能满千家仓。
愿言田父各努力，会见西风禾黍长。
将军官大马亦壮，肯使胡儿窥汉疆。

天孙晓织云锦章，跂彼终日成七襄。
含情倚杼长脉脉，灵河南北遥相望。
天风吹衣香冉冉，乌鹊梁成月华浅。
青童侍女骖翔鸾，玉阙琼楼降华幰。
明朝修渚旷清容，归期苦短欢期远。
昔离今聚自有期，天帝令严何敢违。
犹胜姮娥窃仙药，一入广寒无嫁时。

贞妇生江南，少小称丰秾。
委身事良人，相与欢笑同。
良人去不返，两鬓常蓬松。
谓言有膏沐，未识谁为容。
日日上山望，水远山复重。
藁砧竟不来，望望终无穷。
一朝化作石，僵立由天公。
天公表坚贞，令与山始终。
仙衣绣藓晕，宝髻摇花丛。
滔滔日月逝，此石存高峰。
清名阅千古，劲节摩苍穹。
恨无采诗官，作诗颂遗踪。
用之邦国间，庶以消淫风。

四序相推迁，日月倏已逝。
春风入猗兰，光艶照罗绮。
一朝霜雪至，容华苦憔悴。
佳人惜朱颜，结褵奉君子。
安知远征途，中道成弃置。
昔持鸳鸯锦，裁成合欢被。
今织回文机，中有相思字。
相思日夜切，尺书无雁寄。
谁能知妾心，脉脉含远意。

凤兮凤兮胡不归，胡为四海求其雌。
其室良迩知者谁，邂逅相遇君独知。
彼美人兮伟容仪，愿与君兮相追随，归丹山兮栖高枝。

交亲不相知，笑我营小筑。
人生如风灯，一灭不容续。
胜负棋一枰，信手安用覆。
与君共此世，百岁但信宿。
进退均有求，要各随所欲。
君轨趋朝市，我履在林麓。
胡为浪相笑，吾计念已熟。
客来不与辨，聊用铭我屋。

长空青云昼风卷，雨余凉生开病眼。
垣衣洗雨绿生光，芍药翻阶红照晚。
幽人却扫惊半夏，独杜衡门心颇远。
提壶劝酒意甚劳，花间伏翼终日号。
大枣如爪安可得，竹叶岂宜空蟹螯。
何当如淮注石斛，天南星移碎红烛。
锦纒更命刘寄奴，回雪香柔体如玉。
人生富贵不早休，乌头成白空自愁。
浩歌自驾木兰去，范蠡实能知远游。
君不见赤车使者将君命，五加皮币不少留。
一朝逐客便当去，王不留行空泪流。
又不见浪荡子长负羁槖，石下长卿无住着。
贾论空高远志孤，屈草初成奇祸作。
何如独活考涧槃，不遇自然同此乐。
嗟余知此解马衘，蜗庐僻在陵阳角。
谁能更朝紫真坛，丹砂岂解驻衰颜。
五色神符亦安用，菖蒲谩说能引年。
玉泉泠泠漱虚壑，独寻鹤虱负朝暄。
故人远引羁旅夕，寒水石畔思清言。
何时从容乃如此，烟蓑去作牵牛子。
平生甘遂丘壑贫，常有忧怀思洗耳。

酂侯昔微时，刀笔一小吏。
起依日月光，勋业高百世。
道大原不容，功高亦为累。
所以韩彭徒，累累就庖胾。
萧何于是时，身任天下寄。
坐安刘帝心，赖有东陵计。
东陵固明哲，避地有深意。
此物原不凡，世俗岂知味。
此味当自知，未可语儿辈。

仲容无双天下士，草木自应殊臭味。
嵇康似鹤在鸡群，子阳如蛙真井底。
小巫神气惊大巫，一见敛颜羞欲死。
眼无皂白敢妍媸，口有雌黄谁{言翕}訾。
借令卷舌终自羞，吾颡峣然宁不泚。
伯仁大腹号空洞，步兵醉语无臧否。
君方二子不啻过，视我当如发蒙耳。
浪将五字比长城，要为庖丁作余地。
人言政似韩潮州，欲借新声与侯喜。
苍颜槁项日摧颓，回雪流风更雄伟。
乃知愚知本相悬，何啻人间三十里。
我诗颇似西台书，时虽可喜终可鄙。
人言嫫毋不自怜，捧心成颦亦成耻。
少年有意慕黄初，岂料永嘉闻正始。
诗坛新拜少陵侯，颇笑棘门儿子戏。
劝君此语勿浪传，俗物还来败人意。

功名本是儿时事，过是悬知终少味。
向来欲度骅骝前，无命能居百僚底。
未容晚辈识风流，顿遣前贤隔生死。
党狱十年犹未开，谗口嚣嚣苦相訾。
且将皮里著阳秋，敢复眼前分浊泚。
颜之厚矣终自羞，论少卑之人亦否。
路逢俗士呼与言，公独未知其趣耳。
无人为吊楚客魂，谁肯更作将军地。
此心此语只自知，闻君足音惊且喜。
词倾三峡颇壮观，气吞云梦真奇伟。
时从雾豹得一斑，行看飞黄日千里。
如君人物尚淹留，此事宁非肉食鄙。
枘方虽自与凿乖，瓶竭那知是罍耻。
一生恨未识荆州，万事政须咨伯始。
忘形已自到尔汝，论事何妨杂嘲戏。
人生一笑不易得，莫遣征航有归意。

飞尽杨花京洛春，又将一舸到江滨。
聊凭浅碧浮烟水，为洗软红随马尘。
紫蟹黄鸡秋渐近，东阡北陌酒将醇。
只今我与君同梦，他日君容我卜邻。

虎谿大士轩虽小，龙阁老翁诗更新。
积翠但令常到眼，软红元不解随人。
抗容俗里自得计，望拜马头渠岂嗔。
只好与君供一笑，世间何事可关身。

金陵朱世英官长沙，或有画箕踞而坐者号大着肚。
旧有赞颂皆鄙语，朱为题小诗其上以易之。
其尾云“但将贮酒三千锺，莫话容卿数百辈。
”余爱其语有味，更作此诗以广其意。

世无陈太丘，民隐念谁诉。
儿饥不肯乳，咿嘤复谁慕。
殖禄膏妻孥，居官付羁旅。
何心书下考，绝意蹑高步。
张侯名家郎，作吏得奇趣。
提携念疲劳，忧勤急朝暮。
散作千家春，一洗五里雾。
簪缨被余辉，草木饱朝露。
官闲理朱丝，云静落飞屦。
当期卓子康，扬镳各分路。
飞书恐到来，筑屋宁久住。
诗成梯几间，酬酢语交互。
酒杯方流行，喜甚捷官渡。
歌诗载懽谣，鞭棰息嗔怒。
翰墨良从容，流冗自奔赴。
声今诧父老，名亦借童孺。
觞豆落明珠，万壑疾东注。
宾从俱邹枚，含毫各惊顾。
战须老将鏖，兵思勍敌遇。
主人方燕喜，饮至非草具。
人生俟河清，俯仰有新故。
寄言三不欺，令尹勿轻忤。
民今知己疲，着艾岂胜炷。
锋传固应须，轺车少当驻。
鲁山久寂寞，冠虎宁有数。
苦恨郭林宗，未遇黄叔度。
名尝仰韩老，雅意良默喻。
何当奉周旋，看君琢幽句。
愧无脱手弹，可逐马中兔。
只今钓斜川，临流与谁赋。

欲成冻雨又吹残，香稻垂垂不救干。
谩对醨云讼风伯，还将火伞付炎官。
未容涨绿浮烟艇，且看晴云转玉盘。
谁与天工论赤地，尽倾银汉作波澜。

慈固必能勇，刚亦能近仁。
内荏色徒厉，定知非仁人。
强公本仁者，笑语生阳春。
散为三年泽，不及千里民。
庬恩出岂弟，雅量含清醇。
应容盗取毡，肯叱吏吐茵。
谁知乃中刚，临难气益振。
前年摄虎符，折冲如有神。
邻封堕贼手，齿寒已亡唇。
孤城危累卵，夜卧寄积薪。
清诗见横槊，高会开重闉。
群奔窜狐鼠，万刃抗一身。
岂但虎渡河，遂使盗入秦。
至今忠义士，不数远与巡。
嗟我挟策子，缪作升堂宾。
忠风激中肠，别语聊重陈。
公议谁能掩，伟绩终难湮。
阴功及黎庶，天语形丝纶。
富贵当自兹，照眼功名新。

娄黥无骨可封王，生事全凭药一囊。
闭户翻经头已白，开门延客酒初尝。
竹从春后知无数，花自山来别有香。
未有数椽容我老，聊分一榻借君凉。

汉室承平久，侯邦拱卫尊。
勋华垂日月，展错动乾坤。
开辟规模大，纷更制作繁。
民劳箕敛日，虏痛凿空痕。
鸣镝侵榆塞，穹庐指鳯阍。
羽书飞始急，鱼鼎沸初浑。
内禅皇图远，春宫晓日暾。
群妖悉葅醢，黄髪半腾鶱。
公入登丞辖，忠称自諌垣。
论思知蹇蹇，属意本元元。
蠖濩资扶掖，奇庬力引援。
犬羊盟易失，虎兕敌仍存。
转战知何已，风尘忽再昏。
仓皇趋帐殿，奔北弃弓鞬。
倾日心应折，瞻天眼欲眢。
徽音求太姒，基命本姜嫄。
大物归明辟，苍生荷国恩。
推符迎代邸，结绶拥尧轩。
灞上真人出，涂山万国奔。
回天功不世，徙突事堪论。
已复安西土，犹烦护北门。
要须调鼎手，为洗泣隅冤。
万杵坚城垒，千兵列戍屯。
贼锋忧寇钞，原燎畏烧燔。
坐啸初何事，渠凶不足吞。
持平本寛大，余事到平反。
论说波澜阔，提携礼数蕃。
时悬徐孺榻，亦置穆生樽。
有客安圭筚，忘机在鸟猿。
疾驰看騕袅，妙琢愧玙璠。
始下横经帐，还攀欲去辕。
月楼空窈窕，风旆舞缤翻。
竹帛勋猷著，丝纶诏册温。
磻溪未容老，琳馆且辞烦。
閟计今犹在，忠怀不易谖。
白麻终拜相，左衽待称藩。
巨蠧消奸宄，良农植本根。
抗章陈上策，补衮要嘉言。
镇薄敦流俗，疏壅究治源。
微生有荣耀，洗眼在山樊。

往忆乌衣郎，北走彭门道。
六年隔音容，万事挂怀抱。
相思枉停云，尺纸开小草。
为言清夜梦，莞尔同一笑。
黄楼渺天末，路远何由到。
我亦仰屋梁，恍若落月照。
神交见颜色，此理固良妙。
抚事思少年，相期在嵩少。
是时海内安，王师未征讨。
尚有丘壑姿，可寄沮溺傲。
一从胡鶵骄，斯民困征调。
一死抗贼徒，奇祸发词藻。
造物苦见憎，与俗坐殊好。
微躯此栖迟，长夜悲静悄。
苍狗变浮云，世事那可料。
伤心埋白玉，急景转飞鸟。
幸此好事人，遗编为倾倒。
老眼倏巳明，权门益慵扫。

修途苦悠悠，行迈日靡靡。
间道避群凶，弛担倦行李。
重冈颇峻极，一上三十里。
荆榛塞旧蹊，设险防贼轨。
凿空破狼石，猿径仅容趾。
俯身视悬崖，骇汗如流水。
回首问仆夫，仓皇谋进止。
邓公固忠臣，王阳真孝子。
经营能几何，蹈历乃至尔。
佳晨怀故乡，绝顶步屐齿。
醉帽落清樽，浮香嚼金蕊。
岁事行晏阴，四郊复多垒。
浩歌归去来，吾行且安俟。

朝弹雍门琴，暮歌梁父吟。
秋容日欲老，客愁秋更深。
问言愁何许，万里怀归心。
昔在洛阳日，颇遭胡骑侵。
骨肉尽奔迸，岁月良侵寻。
譬如痛定人，当痛难重任。
辞亲就薄禄，夜寝无完衾。
家亡河间书，囊鲜鸿宝金。
谁能援一臂，使子无陆沉。
老骥得平坂，惊鳯翔长林。
佳名一朝白，高义千古钦。

避地今犹雪，移家春复深。
岂无花到眼，可奈鸟惊心。
茶动容时摘，兰香得细寻。
山中有幽事，青犊未成禽。

夜雨喧旅枕，晓径深春泥。
奔流自山来，转眼忽渺弥。
微生抱羁蹇，老病凌欹危。
青山岌当前，客意恍若遗。
空崖倚天立，怪石从云垂。
云间笙箫声，隐约天风吹。
斯人已仙去，孤踪邈何之。
钓石屹中流，谁来把纶丝。
一水绕山麓，浅碧涵涟漪。
长年抗尘容，照水羞华髭。
羡门不可遇，惜哉吾巳衰。
人生不学仙，万冢空累累。
于今岂未可，抚事聊歔欷。

祝融当权不可夺，海水欲沸山欲裂。
黄头父老见事多，谓有此身无此热。
老人何得怨天公，山堂日日多南风。
乌纱欹帽剪云叶，白鬓吹雪飞蓬松。
已挹蔗浆浇热恼，更注井花回睡容。
人生如此亦不恶，饱食安坐初何功。
蒙尘况驻奉天辇，避暑望幸骊山宫。
蕃兵入汉作巢窟，战骑横戈岁驰突。
旌旗耀日红蔽天，铁甲烘云气销骨。
安得壮士如恶来，上诉帝阍关钥开。
尽泻天河作飞雨，四海八方无一埃。
秋禾不槁敌不来，我亦高枕喧春雷。

卧疴初肃霜，小间倏玄冬。
老境知几何，半落呻吟中。
医师固楚产，砭灼矜神功。
巫师杂荒怪，呼吸生雷风。
江乡郁毒雾，御湿无鞠䓖。
况复窘行役，六月伤蕴隆。
寒热遂百战，药石徒屡攻。
槁项与黄馘，苶然非昔容。
逮兹脱九死，更生本苍穹。
今晨颇欣悦，步我菊篱东。
无谁与共语，梵诵庶可终。
忧乐有乘除，涉世殊穷通。
幸兹未暝间，有乐聊复从。

锄荒巳出墙根路，剪绿仍分雪后栽。
便与数椽容我老，当留一径待君来。

灵岩胜绝天下稀，开凿乃自太古出。
山名初岂有显晦，胜处要须诗黼黻。
自从梅老登列仙，尤物谁怜久埋没。
具茨笔力扛九鼎，坐遣清诗入山骨。
据龟食蛤谁与游，绛节云车到仙窟。
云间招手疑有无，月下吹箫真仿佛。
飞云杳蔼风吹香，翠润空蒙雨垂湿。
谁从洞口看金书，想对神清时独立。
我家灵岩山脚底，识面何由恍如失。
虽无幽梦到三山，尚有明珠容什袭。

张侯诗似岭云闲，飞鸟何心只愿还。
醉里有官如物外，眼前无客似山间。
来听春枕连宵雨，看画秋屏着色山。
老去此身无处用，固应容我作跻攀。

天容黯惨悲风吹，寒日欲出寒云垂。
千门昼闭人迹绝，万里长空鸟不飞。
豺虎号寒声怒急，行人指堕毛为立。
易水风高燕地寒，白头书生望云泣。

杰观凌寒江，朱栏俯平野。
群峰江上来，屹立罗万马。
山容多态度，显晦入模写。
朝云结烟鬟，翠色远相射。
夜月横修眉，娟娟亦闲雅。
天生此尤物，政复为闲者。
冯夷翻怒涛，汹汹激风榭。
神女亦将云，时从楚台下。
造物出奇杰，娱客助挥洒。
时方苦积潦，百里无十舍。
我虽非官曹，对酒那忍把。
人生急行乐，有味如啖蔗。
悲喜有乘除，归愁耿长夜。

重廊阴阴与天隔，下有井泉余百尺。
乍垂修绠已复寒，深注花甆不胜白。
山城夏旱百井眢，盥濯从谁问涓滴。
暮年来此看老黥，日倚银床卷深碧。
炎官火伞空自张，玉川清风已生腋。
翰林醉熟呼不醒，宫中谁赋花娉婷。
中人传诏玉起立，井花吹面诗还成。
诗成白雪真同调，咫尺回姿妃子笑。
此郎自是醉谪仙，肯作官家诗待诏。
北窗老子贪昼眠，蓬头突鬓良可怜。
但将饱睡答长健，安得新诗追昔年。
我生无誉亦无毁，老去功名薄如纸。
日向山堂洗睡容，空费君家一壶水。

闻说寻山屐，闲穿近郭村。
眼明山净绿，心爱水清喧。
幽事付余日，狂歌终放言。
地经殊代远，名为老僧存。
境胜醒朝梵，蔬甘饱夕飧。
僧应只灵运，客或是文园。
觅句闻吴咏，投文吊楚魂。
梦时惊远籁，背喜曝微暾。
历井窥云窟，穷山绕石根。
蹇驴当复跨，促席未容温。
儿辈休嗤点，吾曹自引援。
浊醪聊共把，蠧简付重论。
归和山中句，挑灯老眼昏。

我卜我居，于城之隅。
缭以群山，带以清渠。
日出扶桑，月翳金枢。
朝云夕烟，变灭卷舒。
乔木丰草，蔚其周庐。
群书在床，浊酒在壶。
蹒跚簪裾，亦复晏如。
淮水之游，谁脂我车。
逮其归而，四壁其徒。
柔柯既剪，稚竹日疏。
山为改容，木为槁枯。
吾亦浩然，言念归与。
今我来思，为之踌躇。
扊扅在门，鞿靮在涂。
驾言曷归，杜门寔娱。
寒止皲瘃，饥止瘠臞。
人谁不死，焉识其余。

上章分得鉴湖春，贺老前身恐是君。
常病薫莸难共器，岂容鸡鹜可同群。
已无若若累累意，颇坐奇奇怪怪文。
稍许白头亲杖履，少年功业付终军。

风与秋容一様清，云随风尽十分晴。
江从采菊亭前过，月到双梧顶上明。
塞草又黄人亦老，霜须浑白酒还倾。
不应造物知愁极，故着玉蟾娱老情。

衰容迫迟暮，驱车厌行役。
路逢玉孱颜，庶用慰愁寂。
谁知九鳯群，夐与秋水隔。
落日自凄迷，转盼失虗碧。
幸兹登临间，会遇晚乃获。
玲珑八九峰，模写在寻尺。
欎云开层巅，飞瀑挂苍壁。
凛然削寒玉，秀色粲可摘。
缅怀融结初，岌嶪自开辟。
悬知孤客恨，为了爱山癖。
聊将小岩峦，入我寻山屐。
何时解尘鞿，卜筑在泉石。
遂当挹诸峰，罗列归几席。

昨日北风如箭疾，城南一燎三百室。
城西片瓦不复存，今日风高火仍急。
池鱼已作沸鼎焦，槁木那容飞鸟集。
糗粮不峙恐民流，楼橹俱空忧盗入。
传闻此火颇异常，宋卫陈郑实同日。
城中有屋无二三，道路横尸十六七。
三州飞报急上闻，诏书亟下隆寛恩。
既令折劵已逋责，复振仓廪苏穷民。
东南无事官失职，火政不修户无耤。
坐令恶少恣焚烧，更以深忧贻玉食。
小人何幸独晏然，饱食怀惭面仍赤。

老去舍轻舠，小室坐悬磬。
六月不出门，端居阅晨暝。
安知咫尺中，有此大殊胜。
今晨穿北垣，万象忽辉映。
太虚本无穷，眼力恐自竟。
遥岑蔽清樾，了不赴将迎。
翠幕空繁柯，烟鬟入幽凭。
双峰始幡然，起应高士聘。
长瘦有余光，名与天地亘。
马鬛亦已颓，蓬颗没微径。
兹山与周旋，安得往修敬。
斗酒时自浇，先生醉初醒。
落月挂长松，悲风绕危磴。
徘回想音容，仿佛听嘲咏。

东风吹雪满征鞍，夺我濒湖一笑欢。
老病不堪频送客，乱离容易莫求官。
故人知有山公在，游子应怜范叔寒。
留得余年可相见，不须回眼泪阑干。

虎额一山同避贼，草堂三月更通家。
音容久隔头俱雪，云雾相看眼各花。
晚厌微官犹曲糵，早知豪气已聱牙。
北扉青琐真如梦，且复西谿踏钓沙。

月明惊鹊未安巢，生事如僧止一包。
但得有门容看竹，不知何地可分茅。
愁来漫载盈鸱酒，老去难穿中鹄髇。
独有诗缘难洗尽，强随春鸟作啁嘲。

江静云恬眼界空，危亭高枕丽谯东。
风来雨后凭阑处，山在人间拄笏中。
春去平芜随处有，鸟啼斜日满林红。
伯仁空洞浑无物，容我清樽一笑同。

老去空嗤守钱虏，我亦无钱买田亩。
未容残月喘吴牛，空对杏花耕宿雨。
昨宵夜诵偶连明，今日晨炊忽停午。
长腰闻有尺素书，腹饱先悬待椎鼓。
浣花老人殊可怜，忍饥更索饥肠语。
故人禄米肯长供，司业酒钱时亦与。
平生无句可惊人，未审何由坐斯苦。
几时去作多田君，满田{禾罢}䅉多黄云。
长年饱饭作谷伯，且免劳人勤指囷。

念我昔年少，刚介颇成癖。
多钱嗤守虏，饱饭嘲谷伯。
有口能雌黄，反眼辄青白。
阿奴恃火攻，未必出下策。
一笑当尊拳，仅得贷鸡肋。
只今真老大，须髯已如戟。
折肱成良医，忤物知何益。
要令空洞中，下视沧溟窄。
峣峣固难全，容容聊自适。
知雌在守雄，外曲当内直。
此理吾已明，师独未之得。
愿言戒覆车，聊用铭子壁。

春事无多日，江村有数家。
等闲飞燕子，容易落梨花。
草色过薄雨，柳阴暝淡霞。
诗成不归去，暝立看栖鸦。

三年波浸白湖门，佛屋新分水北村。
窗可近书真窈窕，室才容榻颇深温。
妻孥共社同香火，鱼鼓催人作晓昏。
雪颔已疏怜我老，云踪无定与谁论。

老日那容惜，晴光到眼休。
蚕知今日浴，麦复几时收。
黄犊分青草，花凫趁绿沟。
谁能更归得，已是一春留。

东平不复叹涂穷，有侄贤如阮仲容。
净观庵中诗作社，水西山下酒分锺。

妙画心传岂学能，是中真乐不容声。
讥评尽入雌黄口，写得吾心不要名。

平生高目看儿童，晚喜低头拜鲁公。
政恐父师千载后，未输丞相百年中。
投诸魑魅知何事，碎得狻猊有底功。
长遣忠臣泣遗恨，谩营华屋照丰容。

青腰载雨入菰蒲，旋斫渔竿学钓鱼。
小向湖心作容与，天教来此伴舂锄。

月欲离沧海，云犹暗夕楼。
天教双病眼，重看后中秋。
玉色依然在，霜华只自羞。
一杯遥酹汝，容易莫西沈。

人间编削要研摩，富贵声名不奈多。
似我岂容窥玉海，如公真合上銮坡。
依光日月心应在，回首湖山意若何。
白鹭洲前留不得，却归京洛拥鸣珂。

羞对湖山照病容，浮家全似陆龟蒙。
扫除故里三年梦，邂逅幽人一笑同。
酒会驱愁常恐薄，诗能穷我不须工。
两家好客今安有，为作缁衣补国风。

造化出尤物，余芳若为容。
遥知补陀山，天香落岩风。
题评付大手，妙质烦天公。
捧心陋嫫母，彼美唯孟庸。
但恐两无情，一笑花遂空。
赖此绝世姿，堕君幽句中。
相识苦恨晚，著语今复仝。
愿偕九畹兰，结根永相从。
可怜金钱花，亦荐白玉锺。
勿遣倡条滋，乱我风露丛。

人间建业江山地，天上星郎水石居。
拟作扣门看竹客，可能容我小踟蹰。

山云未成雨，敛藏方寸间。
会当不崇朝，一雨膏人寰。
人言隐雾豹，依约在南山。
试从管中窥，何止见一斑。
人生患无才，富贵天岂悭。
二士伟人物，万里来间关。
行陈治安策，遂拜咫尺颜。
岂容十里湖，长吟对烟鬟。
愿君如鸾鹄，摩霄共追攀。
云出豹亦变，何止铜与纶。
举首望长途，分当落榛菅。
鹏飞君方高，鸟倦我亦还。

寒窗有意过我无，雍容车骑子甚都。
更当为作子虚赋，王郎文彩今相如。

水满双鸳沼，花开玉井莲。
亭浮幽渚外，人渡小桥边。
白羽参差在，跳珠次第圆。
风高与芬馥，露重借嫣妍。
青板钓鱼老，朱栏听雨眠。
时从客容与，宁借鹭联拳。
何日回征棹，归来赋短篇。
共邀池上月，同看水中天。

素秋倏欲杪，鹑火亦已中。
霏微值零雨，黯淡悲西风。
出庭落叶下，古木寒条空。
何年琢翠𪩘，洞穴窥玲珑。
歳久人迹绝，乱石拥前峰。
稚松绝可怜，崛强榛菅丛。
但恐岁欲晏，霜雪日夜浓。
物理有变灭，人生苦龙钟。
异哉清切地，兹焉得从容。
聊为商声讴，独和寒窗虫。

清跸声中下辇来，景钟初动八音谐。
登歌已奏迎神曲，天步雍容上午阶。

圣学渊源贯九邱，雍容元祀得迟留。
明庭未款宸心肃，云驭先回晓月浮。
三礼秩宗归大圣，一言悟主付千秋。
已通爟火亲祠事，更有何人敢告猷。

住作山中居，懒甚不出屋。
谁知五斗腰，须用作钩曲。
索米无如何，问舍岂不欲。
空怀西谿鱼，红鳞脍寒玉。
不知坐中山，修眉为谁绿。
敝裘裹粗缯，随分了寒燠。
傥忍作海夫，虽臭亦可逐。
如其不能然，未可叹沉陆。
此事谁当论，唾面恐自速。
如君秀芝兰，非世闲草木。
交盖久已倾，谈舌未易缩。
不知人谓何，此念吾已熟。
年来有新游，妙语敌岳麓。
县知南屏谦，颇为调茗粥。
何人余羊羔，金帐意有属。
浅斟醉糢糊，低唱声断续。
谁同白傅春，楼下雪中竹。
更题竹上诗，伤神想幽独。
但恐世间求，此乐未容复。
况乃𥬞云姿，自是千里足。
行看锵八鸾，何止刍一束。
应怜老病翁，短髪悲曲局。

后皇开玉堂，仙官俨成列。
奕奕峨长缨，珊珊鸣珮玦。
中有一真仙，容华灿冰雪。
维时值中原，格鬬弥岁月。
帝命下抚摩，聊用究施设。
王纲坠莫举，独以一手挈。
至言等药石，黔黎尽生活。
帝曰伊谁能，何以报殊烈。
爵之白玉浆，奏以云门阕。
徘徊上璇穹，千秋拱云阙。

旧识君家小仲容，步兵今复此相同。
谁教楚楚青云器，来照𩭹𩭹白雪翁。
庐阜故山休入望，武昌官柳正摇风。
只应黄霸归朝日，已在天边尺一中。

蔚宗草香传，水沈贵盈斤。
标置何必高，有德当自薫。
士成稍蕴藉，往往嗔斯文。
人生顾安用，浪为此纷纷。
我静偶获趣，君意良复勤。
摩娑辨款识，共玩古曹纹。
青烟既司寒，小孤方插云。
诗应神所授，句与炉争芬。
悬知我辈事，俗子未必欣。
不容芝兰室，杂以蒿艾荤。
政恐千年后，余臭尚有闻。
惟爱青云士，亟拜黄屋恩。
未知谁氏子，肯对香氤氲。

衣冠数人物，伯仲高人间。
我于鸿雁行，畴昔奉往还。
挂名华萼集，遂尔不复刊。
暮齿慨晼晚，得州近荆蛮。
恨公识面迟，又复容追攀。
高风薄云汉，秀句横笔端。
乃知同气中，文采真斑斑。
谁将郧城水，换取蓬莱山。
要公抚凋氓，天意岂等闲。
玉阶有余地，行归鸣佩环。
上最不待久，唾手未苦难。
念我老已熟，无鬓堪成班。
江头忽三月，坐见春物残。
相逢喜倾盖，往事论险艰。
一饮未彻席，扁舟渡惊湍。
情钟惜易别，易别成永叹。
可怜堂下水，故作声潺湲。
风流倏云散，人生岂长欢。
愿公寄尺书，细行勿轻删。
仍烦巧匠手，着意镌坚顽。

谁谓灵泉易感通，解令少妇却愁容。
道人应为众生说，此事如何著得侬。

青裘短袂瘦躯长，拄杖横担古锦嚢。
变尽形容人不识，家僮应怪贺知章。

花里飞来粉翅疏，香罗扇上得形模。
只缘容易无人爱，但说滕王蛱蝶图。

数枝临水见纤娥，新采红蓝染袜罗。
传语薫风莫吹去，且容留眼看微波。

长虹截天雨初断，孤日翻光上银汉。
忽从海底出三山，就中蓬莱正奇观。
黄金涂阙射日光，白玉飞栏入天半。
青童舞女各媻姗，手执云幢影凌乱。
想得神清洞府君，应榜春皇侍香案。
群飞白鹤徒尔为，化作苍狗何劳看。
神仙出没不久长，碧落天宫岂容玩。
荆王晓梦只须臾，神女乘鸾逐云散。
人间幻化无不尔，空复欷歔一长叹。
老人假寐忽举头，但见明星光有烂。

长天望油云，槁黍待甘霔。
一雨有丰凶，死生分旦暮。
颇闻两州民，岩谷多啸聚。
有司幸眼前，白对急追捕。
斯民如婴儿，慈母仰调护。
岂容使之饥，而反贻以怒。
救饥当未然，为食须早具。
不雨三月余，开口久待哺。
岳牧事遨游，傲聣曾莫顾。
遂令出偏师，往往勤远虑。
人亦甚畏死，阶乱岂无故。
汉有大司农，为国最知务。
谁知部使者，出纳反坚固。
输金买朝粮，仅得鸟一嗉。
尚尔吝弗予，民隐独何愬。
几何不为盗，悔过苦无路。
富儿家多金，封财亦良裕。
积金谋子钱，切骨被疽蠧。
闭粜不肯售，叩门如蚁附。
忿气生一时，万死有不惧。
政坐守宰痴，申令苦不素。
有时出万斛，官为复常赋。
大或旌义闾，小或赐朝酺。
民情非木石，岂不遵劝谕。
岁事小不登，彛伦坐成斁。
无良二千石，万事成缪误。
况乃六月师，金甲困暴露。
天道有报施，人情均好恶。
会当明诛赏，典刑正王度。
庶几令远氓，因此出沈痼。

念昔得左鱼，相逢各萍梗。
我方事米盐，君亦厌簿领。
岂曰吾无徒，其实但吊影。
殷勤共杯酌，邂逅得俄顷。
坐中老於菟，神色甚凶犷。
一躯垂豕腹，两眼张牛猛。
酒行殊未阑，幽事颇遭梗。
人生聚散多，快意复难逞。
只今几何时，我居已深屏。
君亦乘归舟，久别劳问省。
长言出新诗，小酌共昼永。
平生发硎刃，妙割无肯綮。
岂容金九傍，卧著函牛鼎。
庙堂重汲引，尽取无短绠。
会当从隗始，岂复杂哙等。
愿君飞尺书，早发慰晚景。
功名要激昂，人事勿暖冷。
为我谢黄郎，无路勤造请。
熟醉倘有味，高卧不须醒。
仍烦织筠笯，丹砂寄圆顶。

藁砧高义赫穷阎，内子宜家恊鳯占。
茶乳未容收浄供，蛛丝早已上香奁。
坐中有客思分髻，林下无人解拟盐。
他日诸郎尽台阁，会刊佳传贲幽潜。

闲云泄泄日晖晖，林斧谿舂响翠微。
天气乍晴花满树，人家久住燕双飞。
邻村社后容借酒，客舍新来未绽衣。
遥忆东郊亭畔柳，归时相见亦依依。

圣主宽仁念小臣，江湖未许去垂纶。
眷言剑阁出车远，用锡枫宸湛露春。
燕豆恩光浮四坐，旌旗喜气动三辰。
顾余滥辱皇华命，更获从容遇故人。

云𪩘分佳茗，风潭矗怪松。
书疑黄石授，税可紫芝供。
抵玉那惊鹊，探珠欲近龙。
晚来听近雨，乞水濯尘容。

君不见子列御寇居郑圃，四十余年人莫睹。
外游不若务内观，食豨如人忘尔汝。
又不见玉川先生洛城里，闭关不出岁逾纪。
狂吟大句语惊人，劝之请谒辄掩耳。
古来贤达贵安闲，岂务奔走尘埃前。
深居简出悔吝少，治心养气精神全。
我念奇穷自平昔，险阻艰难多所历。
十年京洛困虀盐，五载江湖负羁靮。
比沭天恩处闲散，琳宫赋禄容家食。
老僧参罢返林泉，病马力疲栖皂枥。
扫除一室空复空，收还魂魄安其躬。
衣冠深藏罢应接，杜门却扫闲奴僮。
放怀书史得真乐，坐忘乃与希微通。
不须疑我何为尔，亦有文字如长虹。

鳌禁凝严地，雍容侍北扉。
花砖朝直晚，莲烛夜分归。
玉节恩虽异，金瓯事已非。
飘零旧僚友，华髪老渔矶。

一叶扁舟一席风，梦回已听景阳钟。
夺袍有意趋文阵，鼓箧无言拙笔锋。
好把犂锄傍东郭，难陪衿佩集西雝。
只缘未富三冬学，饮墨何须见愠容。

涉世崎岖三十年，栖迟琳馆祝尧天。
桔橰不用身谋拙，梨枣先栽气守全。
何幸童乌新忝命，应容老鹤渐归田。
嚢金未足营三径，搔首东风一慨然。

清真淡薄正相宜，肯使赪容透玉肌。
自倚怀冰难受染，何妨凌雪独先时。
烟迷远树依稀见，风度回塘取次吹。
闻说江南春信早，凭君折取最繁枝。

一种幽香取次宜，耻同桃杏献琼肌。
为嫌脂粉污真色，谁道冰容不入时。
寒透芳心能底痩，风欺弱质等闲吹。
清樽何惜花前醉，莫待飘零空折枝。

少时占毕共辛勤，晚岁飘零寂寞滨。
未分尘埃蒙琬琰，岂容蹭蹬老麒麟。
文因饱学多多辨，诗为穷愁日日新。
五十专城虽不晚，汉廷诏令要词臣。

螭坳执笔侍清光，天阁峨峨耸百常。
便合挥毫演纶綍，何劳琢句鬭琳琅。
峰峦对户千重碧，{禾罢}䅉连云六月凉。
鳯阁鸾台有虚位，未容诸葛卧南阳。

十年出处略相同，名在丹台第几重。
欲富未能求五牸，为贫聊且受三锺。
寒灰复焰惭安国，穷鬼何知笑伯龙。
泛宅浮家苕霅上，一觞一咏可从容。

破腊开花苦恨迟，雪中辜负赏心期。
铅黄犹见涂娇额，獭髓应难补病肌。
泪滴玉容空寂寞，妆成半面已离披。
莫教点缀苍苔地，要对残芳釂屈卮。

遍覆包容等太空，乾坤都在范围中。
须知一点灵台地，妙湛圆明未易穷。

京华契阔已再冬，扁舟野岸欣相逢。
天寒水远飞霜风，谈笑坐觉回春容。
年逾七十两颊红，真气上溯泥丸宫。
剖符南海窥祝融，欲求丹砂访葛洪。
问予执笔侍九重，胡为谪堕溪山中。
迂愚久合亲耕农，君恩未报徒忡忡。
飘零孤迹随断蓬，他日相忆看云鸿。

沈沈幽穴閟云烟，玉宇琼楼锁洞天。
自向壶中飞日月，更于物外起山川。
刘公隐后今谁继，张湛仙来不记年。
紫府若容幽客到，诛茅欲卜隐屏前。

百丈清潭合两溪，澄波莹滑碧琉璃。
神龙端向潭中睡，何事能容网罟垂。

寒梅几树开前村，靓妆绰约归仙魂。
横斜影落石溪浅，皓洁色洗烟岚昏。
幽香暗动松竹径，清格自羞桃李园。
穷冬万里霜雪积，独得一点阳和温。
冰姿最宜夜月白，玉彩更炫朝霞暾。
明妃失意去朔漠，阿娇无宠扃长门。
芳容寂寂谁复顾，雅意耿耿今何言。
天涯相对且相乐，为尔吸尽黄金樽。

东君也解惜芳容，故把冰花密密封。
索索响寒窗外竹，亭亭戴白岭头松。
只惊满眼飘风絮，不觉濒谿卧玉龙。
身在天涯归未得，浇愁直欲倒千锺。

百花烂漫如冶容，颇讶陡然春色浓。
那知忽作三尺雪，草木洗尽群芳空。
六英飘舞片片好，谁与刻削嗟神工。
谿山恍在玉壶里，楼观飞出瑶台中。
却怜极目皆皓素，不复零落伤残红。
幽人栩栩应梦蝶，落絮漠漠方黏蜂。
虚堂兀坐清入骨，欲期汗漫游鸿蒙。
剡谿访戴久寂寞，安得一御泠然风。
年来端恐诗道穷，幸予佳句时争锋。
客愁已剧更赋雪，半夜吟苦天地白。

华藏千函得纵观，庄严聊使道场安。
巧遮斜日青松架，旋植新花红药栏。
弹指宝楼开处速，游心法界到时寛。
含容万象犹余地，须作毘卢丈室看。

屹然高阁虚且通，溪山增秀来薫风。
皆云闽境似此少，岂但为最沙阳中。
栋楹显敞制度巧，饰以黝白非青红。
七峰倒景蘸层碧，十里平津流向东。
连山松桧郁葱蒨，一溪烟雨寒冥蒙。
沈沈月彩照清夜，漠漠云影摇苍穹。
眼光到处色皆翠，凝结至今劳化工。
几年落寞顾眄地，拈出始知观覧雄。
开筵置酒共临赏，正暑景物生秋容。
画船笳吹助清咽，津岸击鼓声逢逢。
世间万事非偶尔，成此一段传无穷。
我归三子子归我，毕竟假合谁之功。
人生会合自可乐，且须吸尽玻瓈锺。
他时追忆如梦寐，一笑胜游回首空。

有病自当医，无垢何须洗。
六解一亦亡，动容皆中礼。
谛观新卷叶，成此清净耳。
悟道得圆通，教体真在此。
虚含十方界，遐迩初无里。
铿然助发机，妙响非外宄。
天人种种声，和会归一已。
奈何物蔽之，问药安可止。
通以智慧刀，濯以功德水。
是病速须除，慎勿听邓子。

白鹭孤飞映碧峰，皎如片雪落轻风。
徊翔意态虽容与，心在清波寸鬛中。

鳞鬛从容戏碧漪，拈槌击拂更无疑。
闻经听法都休说，自是鱼中有导师。

秋风入虚堂，凄微带烟苇。
堂中拙居士，湛然如止水。
默坐观是心，自觉无纤滓。
不知读何经，但说舍利子。
心清闻妙香，天花散芳蘂。
含容河沙界，方寸知几里。
神光常在目，妙响不离耳。
处处获圆通，谁云钻故纸。

嘉葩含团香，气至辄自开。
置之白玉堂，可慰君子怀。
少有高世心，壮年此志乖。
君门植梧桐，参彼鸾鳯栖。
谋身一何拙，堕此百尺泥。
却笑东方生，取容事诙谐。

落魄刘郎仗众谋，无心将将却成优。
谁言大度能容物，旧怨还封羮颉侯。

轩冕岂足恋，田园诚可欢。
村村自花柳，物物寄游观。
旧事不复忆，吾生良易安。
南窗审容膝，归去学鲵桓。

计偕西去不容迟，暂聚还分与愿违。
丹桂一枝应俯拾，青云万里看横飞。
我方谪宦陪鸠杖，子欲成名戏彩衣。
努力争先龙虎榜，发挥家学慰庭闱。

谪堕闽山款栋闳，日亲髙义慰平生。
忘年许结看经社，乘兴时参在野旌。
三径髙怀穷水石，七峰佳气入轩楹。
舫斋谈笑龟鱼惯，翠阁吟哦卷轴成。
方幸游从陪杖屦，敢将踪迹叹蓬萍。
寛恩宥罪千钧重，小艇浮溪一叶轻。
北阙未应容接武，东皋从此遂躬耕。
宁亲幸惬区区志，去德还深恋恋情。
般若光中无聚散，毗卢海里任从横。
愿公更展垂天翼，拭目鹏抟九万程。

华构何年玉斧修，规摹宏丽属贤侯。
治成不废登临乐，望远宜穷水石幽。
千里烟云瞻北阙，四时风景冠南州。
山如蟠踞成龙虎，剑有雌雄射斗牛。
天倚笔峰排玉笋，仙留篆石浸银钩。
二川俯瞰丁为字，万室傍连蜃结楼。
樽俎幸容陪胜赏，笙歌更觉助清游。
朝云暮雨滕王阁，明月清风白鹭洲。
梦草惠连留句法，游山安石继风流。
尚能执笔从公赋，却恨归鞍不可留。

当年狂直叩龙墀，谪堕闽山省旧非。
须信寛恩若天地，才周岁律已容归。

忆昨退朝门下省，槐影扶疏清昼永。
琐窗一枕梦仙山，觉来毛骨犹清冷。
谪官道出武夷山，风景翛然似梦间。
碧溪九曲山万叠，况值密雪妆烟鬟。
寛恩今日容归去，笑指洞天寻旧路。
霜晴日暖白云深，遥望幔亭天一柱。
羽人导我游仙谿，翠壁苍崖晚更奇。
浩歌快饮纵回櫂，星月耿耿风凄凄。
晓来换骨岩中看，玉润金坚余片片。
三姝骈立映彤霞，二水交流萦素练。
征鞍欲去更从容，仙境灵迹岂易逢。
他日追思不可到，梦魂还过七闽中。

忆昨退朝门下省，槐影扶疏清昼永。
琐窗一枕梦仙山，觉来毛骨犹清冷。
谪官道出武夷山，风景翛然似梦间。
碧溪九曲山万叠，况值密雪妆烟鬟。
寛恩今日容归去，笑指洞天寻旧路。
霜晴日暖白云深，遥望幔亭天一柱。
羽人导我游仙谿，翠壁苍崖晚更奇。
浩歌快饮纵回櫂，星月耿耿风凄凄。
晓来换骨岩中看，玉润金坚余片片。
三姝骈立映彤霞，二水交流萦素练。
征鞍欲去更从容，仙境灵迹岂易逢。
他日追思不可到，梦魂还过七闽中。

青葱秀色一轩中，俯瞰梁朝万本松。
顶蹙风云疑偃盖，枝蟉雨露若蟠龙。
四时郁郁宁雕叶，千载亭亭不改容。
却笑宗人生岱岳，佞秦先得大夫封。

纡余非我妍，濩落非我拙。
与子两相依，生来无间绝。
俯仰随顾指，岂是事容悦。
因光长周旋，处阴暂暌别。
况复同物化，子坏我亦灭。
冥冥长夜台，念之五情热。
愿子卫生经，无使精脑竭。
千载永相从，彭殇孰优劣。

云涛万顷连天雨，波上双凫自容与。
风髙江阔烟水寒，日暮相将何处去。

竺教流传入中土，以相求之无自可。
达磨西来直指心，拟议之间已蹉过。
皮髓谁分深浅机，祖祢翻贻子孙祸。
锺山禅老真可人，髙唱宗风震江左。
学流云集欲何为，佛祖要须自心作。
宰官倥偬牒讼间，偷暇相从还作么。
也知襟抱素相亲，更把篇章迭酬和。
词严义密读难晓，字顺文从识皆妥。
应怜孤陋方杜门，亦欲追随良未果。
故将佳句寄幽人，此意勤渠滋愧荷。
谈空摩诘无一言，听法文殊非两个。
若将情解议真如，明眼人前应看破。
世间万法互低昂，正若旋轮与推磨。
随时俯仰乃善谋，就中拙者无过我。
九折羊肠欲着鞭，万里沧溟思纵柁。
只今行年四十余，已觉衰颓多坐卧。
平生作具何所施，尽以付之一弄火。
回光返照默自参，妙湛本然无点涴。
公方齿壮志气豪，正可立功同魏颗。
胡为亦复味禅那，坐视轩裳如絷锁。
莲社庄严清净池，丈室含容髙广座。
他时共结香火缘，心期耿耿当非颇。
为余稽首问勤师，如师材德诚磊砢。
钓龙罗凤大江滨，法器谁为语无堕。
庭前倘有立雪人，我欲因风致三贺。

棣萼相荣华，鸰原同急难。
富贵何足羡，名节在所完。
吾家诸弟昆，擢秀森琅玕。
虽无金朱乐，顾有道义欢。
故人岂不多，谁念范叔寒。
卜筑九峰下，庇此拙且顽。
山光入户牖，溪水清不湍。
我屋虽无华，容膝审易安。
田畴半莨莠，念兹岁方艰。
虚室味图史，小圃蓻茝兰。
萧然寂寞滨，庶保余龄闲。
哲弟富才业，壮志思昭奸。
勉哉振此道，吾方闲处看。

李侯嗜学古，余事皆远屏。
昂昂鸾鹄姿，岂与凡禽并。
捧檄来南州，初识浙江境。
寻盟款吾庐，不待日中定。
从容叩所得，响答如汲井。
时方罗俊乂，宁久淹簿领。
清秋雕鹗飞，大道骅骝骋。
词章尤激昂，笔力可扛鼎。
虚堂纵谈笑，霜月挂金饼。
夜阑言愈微，至味嚼佳茗。
古来会合难，岁月积俄顷。
愿子谨所之，万里路方永。
吾衰老闲旷，轩冕志已冷。
栖迟丘壑间，此兴良自肯。
他日来相遇，梁谿寻钓艇。

儒生乐事信同风，端抱前言当鼓钟。
公正说诗笺七月，我方学易纬群龙。
艰难盛事原衣食，忧患余生问吉凶。
去圣寥寥千载后，何时挥麈得从容。

丘园命驾未应回，三径还同蒋诩开。
盘谷初能容蕙帐，钧天无复梦瑶台。
稚年尚忆嬉游处，老境相从归去来。
幸有西山供醉眼，不妨吟望思悠哉。

暂停征櫂此从容，叹息前贤结构雄。
心眼乍随天宇阔，笑谈不觉酒樽空。
江光隐见轩楹里，山色虚无烟雨中。
种柳仙翁何处去，年年疏翠自春风。

汤汤淮泗滨，实为至人居。
至人骨已冷，灵响初不渝。
巍然窣堵波，金碧耀云衢。
突兀三百尺，势欲凌霄虚。
乃知天人师，宜有神明扶。
忆昔岁乙未，奉亲由此途。
开关瞻晬容，端相不可诬。
清秋日当午，为现摩尼珠。
蝉聮宝铎间，悬缀如流苏。
万目共瞻睹，稚耋驩惊呼。
重来念旧事，感叹涕澘如。
再拜礼双足，如师真丈夫。

造化𬬻锤巧，山谿矿镤良。
精金付欧冶，妙手铸干将。
淬砺呈锋锷，飞腾辨耿光。
青黄司火候，爪髪助祈禳。
桃氏几时献，龙文难久藏。
鳞皴识松理，乙屈认鱼肠。
黯黯青蛇色，炎炎赤帝祥。
提携起三尺，驾驭牧群狼。
弹铗悲冯子，夸镡悟赵王。
神功归不试，利用运无旁。
赠客千金直，方人百炼钢。
还须玉具饰，何用蒯缑装。
讵使妖腰喜，当容节士狂。
纯卢非娬媚，巨阙太坚刚。
郁勃冲牛斗，蛇蜒接混茫。
畴能宝于越，俱议刻艅艎。
抆拭资神土，珍藏閟宝房。
斩蛟诚壮勇，剸象见铦铓。
韩信归髙祖，朱云赐尚方。
雄材元倚仗，佞胆已飞扬。
浑脱公孙舞，缦胡庶士伤。
吴钩能曲折，蜀汉有文章。
六赐恩何厚，三名怨未偿。
先知吼蛟兕，摩钝凛冰霜。
犬子尝思击，猿公莫敢当。
翁归备文武，季路戒彊梁。
疾视真何事，要盟或可臧。
镵天隳彗孛，适野走徬徨。
麾拂飞雷电，轩昂变雨旸。
刺强同匕首，定乱岂长枪。
叔向排当御，昭王畏拙倡。
买牛今欲老，铸鏄岁方穰。
徐国留吴札，鸿门蔽顶庄。
拄颐真贵盛，击柱妄披猖。
曜儹山妖见，秦兴水怪彰。
万人犹可敌，一吷未应敭。
不动惊公胜，为夸异伯阳。
断匜犹未妙，穿屋始非常。
止水涵晶莹，疏星点角芒。
聊须为武备，何必事戎行。
要并宗臣履，休同小盗裳。
冲星怜杜子，斫地叹王郎。
不假蒙须便，真成刃手创。
新硎如可发，故物未应忘。
黠虏称兵急，王师击鼓镗。
氛埃期扫荡，心胆为开张。
未斩楼兰级，那销黔首疮。
几回开匣罢，但欲引杯长。
聊复防身佩，毋为跃水亡。
报君吾志毕，以尔倚扶桑。

雪著谿山澹复浓，行舟疑在玉壶中。
云藏半岭深难见，冰塞长川邈未通。
赖有僧房容假榻，未应尘迹叹飘蓬。
劳生梦幻成何事，万古闲愁一笑空。

一夜凝寒雪意浓，禅房睡美不闻锺。
起看银色三千界，更忆瑶台十二重。
戴白苍官尤觉好，折腰青士若为容。
暮晴透出寒蟾色，为照溪头群玉峰。

一气升沉谁所肇，陨星为石古不少。
群川会处渺无涯，坠此精坚镇江表。
坐令释子开梵宫，栋宇规摹浮玉小。
窈窕楼台四面通，汹涌波涛千柱{亻袅}。
我来端是好幽奇，一叶飘然陵漭渺。
初疑牛女在银潢，更讶灵槎经毕昴。
星房月殿夜沉沉，水色天容秋杳杳。
恍如清梦到天门，欲驾𩙪轮憩蓬岛。
尘世喧嚣那易得，幻境去来何日了。
心闲境寂付幽人，衲被蒙头任昏晓。

五峰秀出如五老，须髪苍然长美好。
问之不肯道姓字，俨若子房从四皓。
商山采芝亦已久，汉庭辟谷何其早。
优游相与定储皇，携手江湖共幽讨。
化为峰石寄山巅，下视尘寰真电扫。
衣冠想像犹伟然，容貌至今初不槁。
祗应明月见当时，间有白云来问道。
逝将筑室近峰前，岁晚相依得相保。

羽人之宫邻五老，杖屦欣然事幽讨。
那知一夜雨翻盆，山路难行愁滑倒。
世间违意常八九，万事皆然宁自保。
山灵岂是秘幽奇，欲结清欢故相恼。
传闻景物冠庐山，小殿飞楼更精巧。
古潭摇荡明月光，绿萝青松覆烟草。
屏风九叠云锦张，古来诗句谪仙好。
山中道士不出门，玉杵金丹手亲捣。
我方放浪谢冠裳，未觉山林迹如扫。
真游傥有不尽缘，容我他年来访道。

贾生公辅器，弱冠游汉廷。
髙论帝王略，妙极理乱情。
出意对诏令，惊倒诸老生。
从容画筹策，籍籍飞英声。
是时汉初定，颇杂秦霸称。
力还治古制，物物与正名。
改朔易服色，庶几礼乐兴。
仪章悉草具，舆议当公卿。
岂知绛灌徒，谮毁如建瓴。
天子疏不用，谪去长沙城。
翩然渡湘水，投书吊屈平。
弃鼎宝康瓠，铅刀钝青萍。
微言岂悼屈，聊复以自评。
长沙地卑湿，安得寿且宁。
及观𫛳鸟赋，颇觉生死轻。
晚奉宣室对，夜半前席听。
文帝岂易遇，所言略施行。
虽不位卿相，儒者良已荣。
梁王坠马死，泣涕亦伤生。
受任乃如此，孤忠本精诚。
奈何君臣义，浇薄返不明。
缅怀古人心，使我气拂膺。

祢生抱逸韵，乃是古之狂。
负才颇傲物，齿少气方刚。
怀刺游许下，漫灭竟摧藏。
肯从屠沽儿，借面与吊丧。
伟哉孔文举，国宝借路傍。
上书荐一鹗，欲使观翺翔。
振翼云汉间，永垂虹蜺光。
飞兔与腰袅，灭没不可望。
观其慰辞荐，器识岂易量。
平生轻魏祖，纵口成否臧。
召令为鼓吏，阅试当改装。
蹀{习}初散步，掺挝作渔阳。
声节既悲壮，容态随低昂。
岑牟与单绞，裸袒易故裳。
却来坐军门，画地声琅琅。
曹瞒黠如鬼，嗜杀犹虎狼。
缩手不敢动，送与刘及黄。
娱宾赋鹦鹉，节奏陵笙簧。
援笔不加点，粲然已成章。
髙才竟为累，兰麝空余香。
至今鹦鹉洲，葭苇秋苍苍。
丑哉杀士名，千古不可忘。

子美以诗鸣，今古无对手。
当时谪仙人，长句颇先后。
精深律切处，故自非其偶。
而况郊岛徒，何敢窥户牖。
有如登岱宗，众山皆培𪣻。
又如观武库，剑戟靡不有。
髙辞嫓丘坟，古意篆蝌蚪。
苍苍雪中松，濯濯风前柳。
云烟纷卷舒，雷电划奔走。
澹然众态俱，沾丐随所取。
平生忠义心，多向诗中剖。
忧国与爱君，诵说不离口。
饥寒窘衣食，容貌村野叟。
自以稷契期，此理人胜不。
中兴作谏臣，戎马方践蹂。
上疏救房琯，亦足知素守。
一跌不复振，造物意岂苟。
欲使穷吟哦，専志如蒙瞍。
辛苦盗贼中，妻子或颠仆。
布衾冷似铁，晨爨乏升斗。
冒雪𣃁黄精，呼儿理鱼笱。
萧条秦陇间，不废诗千首。
依严遂入蜀，幕府备宾友。
草堂浣花溪，颇复事南亩。
乱离又飘泊，累若丧家狗。
云安麹米春，巫峡风土陋。
扁舟下瞿唐，留滞湖湘久。
家事竟何成，丹诀空系肘。
凄凉耒阳县，醉死竟坐酒。
虽烦微之铭，不返鄠杜柩。
谁将樽中渌，一酹泉下朽。
诗篇垂琳琅，长作蛟龙吼。

金寇初犯阙，太岁在丙午。
殊恩擢枢廷，愧乏涓埃补。
两河未奠枕，杖钺出宣抚。
乞身缘谤谗，窜谪旅湘溆。
明年丁未夏，被命尹天府。
颇闻环京畿，四面尽豺虎。
金汤虽可恃，忧在人不御。
见危思致命，入援裒义旅。
旌麾亘江湄，畏景触隆暑。
忽传元帅檄，果有城破语。
銮舆幸沙漠，妃后辞禁籞。
皇孙与帝子，取索及稚乳。
礼文包旗裳，乐器载笋簴。
金缯罄公私，技巧到机杼。
空余宗庙存，无复荐簋簠。
凄凉苍龙阙，寂寞玉华庑。
畴能供衘粟，谁与献肥羜。
无从执羁靮，安得生翅羽。
号恸绝复苏，洒泪作翻雨。
继闻宣赦书，宝位居九五。
神明有依归，率土尽呼舞。
皆言汤武姿，勇智天所与。
向来使贼营，英气詟骄虏。
建牙出危城，帝命纉鸿绪。
不然艰难中，何以脱猰貐。
兹雠不戴天，兄弟及父母。
尝胆思报吴，枕戈惩在莒。
齐侯何足称，句践不须数。
周汉获再兴，宣光定神武。
愿言觐行在，玉色亲黻黼。
丹诚遂披陈，秘策得宣吐。
谋身虽拙计，许国心独苦。
片言傥有合，丐骨归垅亩。
飞帆过金陵，鼓柁适淮浦。
遥传告大廷，命相比申甫。
顾兹斗筲器，何以动尧禹。
深惟特达知，感慨激肺腑。
如何日月光，可以萤爝助。
舍舟行汴堤，驱车赴延伫。
伤心兵火余，民物亦凋痩。
中使乘驲来，茶药宠赐予。
拜恩丘山重，坐使瘵疠愈。
行行近南都，戈甲震金鼓。
将佐迎路傍，往往多旧部。
冠盖如云屯，赐燕金果圃。
谢免径造朝，泪落湿殿础。
初称宗社危，天地同愤怒。
次陈国多难，实启中兴主。
末言樗散材，初不堪梁柱。
鼎颠将覆𫗧，栋桡必倾宇。
况兹扶颠危，正赖肱与股。
大舜举皋陶，小白相仲父。
耕莘与钓渭，端不乏伊吕。
惟当博询访，考慎作心膂。
封章屡恳辞，帝曰莫如女。
往作砺与舟，不复容伛偻。
叩额宸扆前，臣敢论伪楚。
易姓建大号，厥罪在砧斧。
奈何坐庙堂，乃与臣等伍。
更效老猎师，十事听裁处。
天子亮精诚，一一皆可许。
因陈御戎策，用此敢予侮。
河外须救援，屏蔽资捍拒。
问谁可驱策，因荐亮与所。
京师当一到，九庙陈鼎俎。
却为巡幸计，不可去中宇。
南阳光武兴，形势亦险阻。
西通关陕区，东与江淮距。
三巴及岭海，宝货可运取。
据要争权衡，黠虏谋必沮。
募兵益貔貅，买马增牧圉。
号令新帜旗，仗械饬干橹。
军容久不振，整顿就规矩。
潢池盗弄兵，群恶相啸聚。
偏师命剪除，快若猫捕鼠。
余寇悉款降，分隶归籍簿。
搜裒将帅材，赏罚颇有序。
经营年岁间，庶可事大举。
灭敌还两宫，雪耻示千古。
却隆太平基，不愧宗与祖。
岂知肘腋间，乃有椒兰妒。
含沙初射影，聚毒阴中蛊。
规模欲破碎，谋议渐龃龉。
固知鲠峭姿，自不敌媚妩。
恨无回天力，剔此木中蠧。
安能破铜山，但志燃郿坞。
时危敢尸禄，抗疏愿引去。
涕泗对冕旒，非不恋轩宁。
君臣以义合，无使赭舂杵。
帝度不可留，乃听上印组。
扁舟返东吴，却理梁谿橹。
多言更萋菲，贝锦成罪罟。
尚荷皇天慈，薄谴居鄂渚。
我来雪霏霏，及此岁将暮。
崎岖山谷间，避寇如避弩。
行尽江南山，始踏湖北土。
风烟愁浩荡，鸿雁拆俦侣。
沉吟白云飞，怅望黄鹤翥。
晴川俯汉阳，葭菼满鹦鹉。
家山渺安在，幽梦到别墅。
三年再谪官，缭络万里路。
浮游幻境中，尘迹叹仰俯。
翠华尚蒙尘，吾敢念门户。
但嗟机会失，事势契先误。
今年寇益横，春夏蹂京辅。
万骑略秦关，余毒被陈汝。
五陵气葱葱，中原郁膴膴。
弃置不复论，弥望皆莽卤。
旌旃满江淮，寇钞连齐鲁。
六飞竟何从，秋晚尚江浒。
何时包干戈，礼瑞奠璜琥。
斯民安田畴，余谷栖廪庾。
四方道路通，舟车走商贾。
吁嗟乎苍天，乃尔艰国步。
譬犹大厦倾，着力事撑柱。
居然听颓覆，此身何所措。
又如抱羸瘵，邪气久已痼。
不能亲药石，乃复甘粔籹。
膏肓骨髓间，性命若丝缕。
安得和缓徒，举手为摩拊。
驯致海宇康，苍生有环堵。

金寇初犯阙，太岁在丙午。
殊恩擢枢廷，愧乏涓埃补。
两河未奠枕，杖钺出宣抚。
乞身缘谤谗，窜谪旅湘溆。
明年丁未夏，被命尹天府。
颇闻环京畿，四面尽豺虎。
金汤虽可恃，忧在人不御。
见危思致命，入援裒义旅。
旌麾亘江湄，畏景触隆暑。
忽传元帅檄，果有城破语。
銮舆幸沙漠，妃后辞禁籞。
皇孙与帝子，取索及稚乳。
礼文包旗裳，乐器载笋簴。
金缯罄公私，技巧到机杼。
空余宗庙存，无复荐簋簠。
凄凉苍龙阙，寂寞玉华庑。
畴能供衘粟，谁与献肥羜。
无从执羁靮，安得生翅羽。
号恸绝复苏，洒泪作翻雨。
继闻宣赦书，宝位居九五。
神明有依归，率土尽呼舞。
皆言汤武姿，勇智天所与。
向来使贼营，英气詟骄虏。
建牙出危城，帝命纉鸿绪。
不然艰难中，何以脱猰貐。
兹雠不戴天，兄弟及父母。
尝胆思报吴，枕戈惩在莒。
齐侯何足称，句践不须数。
周汉获再兴，宣光定神武。
愿言觐行在，玉色亲黻黼。
丹诚遂披陈，秘策得宣吐。
谋身虽拙计，许国心独苦。
片言傥有合，丐骨归垅亩。
飞帆过金陵，鼓柁适淮浦。
遥传告大廷，命相比申甫。
顾兹斗筲器，何以动尧禹。
深惟特达知，感慨激肺腑。
如何日月光，可以萤爝助。
舍舟行汴堤，驱车赴延伫。
伤心兵火余，民物亦凋痩。
中使乘驲来，茶药宠赐予。
拜恩丘山重，坐使瘵疠愈。
行行近南都，戈甲震金鼓。
将佐迎路傍，往往多旧部。
冠盖如云屯，赐燕金果圃。
谢免径造朝，泪落湿殿础。
初称宗社危，天地同愤怒。
次陈国多难，实启中兴主。
末言樗散材，初不堪梁柱。
鼎颠将覆𫗧，栋桡必倾宇。
况兹扶颠危，正赖肱与股。
大舜举皋陶，小白相仲父。
耕莘与钓渭，端不乏伊吕。
惟当博询访，考慎作心膂。
封章屡恳辞，帝曰莫如女。
往作砺与舟，不复容伛偻。
叩额宸扆前，臣敢论伪楚。
易姓建大号，厥罪在砧斧。
奈何坐庙堂，乃与臣等伍。
更效老猎师，十事听裁处。
天子亮精诚，一一皆可许。
因陈御戎策，用此敢予侮。
河外须救援，屏蔽资捍拒。
问谁可驱策，因荐亮与所。
京师当一到，九庙陈鼎俎。
却为巡幸计，不可去中宇。
南阳光武兴，形势亦险阻。
西通关陕区，东与江淮距。
三巴及岭海，宝货可运取。
据要争权衡，黠虏谋必沮。
募兵益貔貅，买马增牧圉。
号令新帜旗，仗械饬干橹。
军容久不振，整顿就规矩。
潢池盗弄兵，群恶相啸聚。
偏师命剪除，快若猫捕鼠。
余寇悉款降，分隶归籍簿。
搜裒将帅材，赏罚颇有序。
经营年岁间，庶可事大举。
灭敌还两宫，雪耻示千古。
却隆太平基，不愧宗与祖。
岂知肘腋间，乃有椒兰妒。
含沙初射影，聚毒阴中蛊。
规模欲破碎，谋议渐龃龉。
固知鲠峭姿，自不敌媚妩。
恨无回天力，剔此木中蠧。
安能破铜山，但志燃郿坞。
时危敢尸禄，抗疏愿引去。
涕泗对冕旒，非不恋轩宁。
君臣以义合，无使赭舂杵。
帝度不可留，乃听上印组。
扁舟返东吴，却理梁谿橹。
多言更萋菲，贝锦成罪罟。
尚荷皇天慈，薄谴居鄂渚。
我来雪霏霏，及此岁将暮。
崎岖山谷间，避寇如避弩。
行尽江南山，始踏湖北土。
风烟愁浩荡，鸿雁拆俦侣。
沉吟白云飞，怅望黄鹤翥。
晴川俯汉阳，葭菼满鹦鹉。
家山渺安在，幽梦到别墅。
三年再谪官，缭络万里路。
浮游幻境中，尘迹叹仰俯。
翠华尚蒙尘，吾敢念门户。
但嗟机会失，事势契先误。
今年寇益横，春夏蹂京辅。
万骑略秦关，余毒被陈汝。
五陵气葱葱，中原郁膴膴。
弃置不复论，弥望皆莽卤。
旌旃满江淮，寇钞连齐鲁。
六飞竟何从，秋晚尚江浒。
何时包干戈，礼瑞奠璜琥。
斯民安田畴，余谷栖廪庾。
四方道路通，舟车走商贾。
吁嗟乎苍天，乃尔艰国步。
譬犹大厦倾，着力事撑柱。
居然听颓覆，此身何所措。
又如抱羸瘵，邪气久已痼。
不能亲药石，乃复甘粔籹。
膏肓骨髓间，性命若丝缕。
安得和缓徒，举手为摩拊。
驯致海宇康，苍生有环堵。

藐姑容化现阴馆，句漏砂封六乙泥。
五练夜穷青玉枕，七明晨采碧云梯。
冠霞高扡浮丘袂，握体深藏鬼谷奚。
知有山西驻龄药，何妨相赠一刀圭。

鉴湖清澈秦望高，涵虚逗碧供吟毫。
当日醉眼倚空阔，三江七泽才容舠。

歌吹欢娱夕，衡门可属垣。
九城寒漏彻，三市宝灯繁。
酒想嵇山醉，诗惭谢乐翻。
如容陪后乘，那避八驺喧。

清晓融风肃桂堂，郡寮多暇舞筵张。
台高已验云容媚，日暖悬知刻漏成长。
溪子弩寒千命中，兰英酒熟百传觞。
官曹事集神都近，预拜需函庆一阳。

禀生值尧年，率性在庞厚。
安巢一枝上，岂曰鹑居陋。
颍波人洗耳，曾不污牛口。
谅兹耕耒暇，凿饮隈林薮。
含饴鼓其腹，帝力予何有。
遂令千载外，此地存遗甃。
泓然逼乔木，宛若栖嵵旧。
乡人揭题榜，行旅谐瞻觏。
我来观古迹，愕立徘徊久。
凄其望清风，不获见师友。
愿言{奭斗}一勺，拭面洗心垢。
翘勤慕高躅，感慨陈卮酒。
思齐胡可望，庶以宽容瞀。
夙驾恨长途，凭高重回首。

主父仲舒容不得，未知宾阁是何人。

数亩池塘一小亭，从容书札户常扃。
闲开松菊花三径，时贮参苓酒一瓶。
望去春痕青到水，飞来凫羽白连汀。
是谁日落吹长啸，犹有行人不忍听。

柔梢繁白玉钿封，忍尽娇心恨几重。
姑射真人冰作体，广寒仙女月为容。
江南春信香犹在，楼上晨妆粉不供。
可惜东风晴未暖，洛川流雪更无踪。

愧君来款关，话别憩林间。
不待风销暑，聊因酒发颜。
沧洲即欲往，清躅暂容攀。
居者羡行者，寄声思越山。

贤侯谢郡归，从游乐吾党。
林泉富余地，卜筑疏陈莽。
是时春正中，来燕音下上。
若贺大厦成，喜留众宾赏。
得名因笑谈，挥墨粲题榜。
所夸贤豪盛，岂上池榭广。
人心乐且闲，鸟意颉而颃。
吟樽敞花轩，醉枕酣风幌。
轻云薄藻栋，初日丽珠网。
红袂生暗香，清弦泛余响。
林深隐飞盖，岸曲迟去桨。
波光栏槛明，竹气衣巾爽。
虚容凉樾入，影与文涟荡。
晨飚转绿蕙，夕雨滋膏壤。
嘉辰喜盍朋，命驾期屡往。
觞咏陶淑真，世俗岂吾仿。
得以为胜游，萧然散烦想。
公子固好士，世德复可像。
今此大基构，不图专奉养。
美哉风流存，来叶足师仰。

南溪约幽寻，西岭极遐观。
初阳色朦胧，残雪光汗漫。
相望楼殿间，宛在云霄半。
泉声减琤淙，山势欲飞窜。
岩寒雨花霏，谷暖烟絮乱。
幽鸟度乔林，惊猿折枯干。
决决涨溪流，辉辉披野岸。
兰芽吐尚微，冰乳凝未泮。
佛屋对峰尖，禅庵倚崖断。
轩窗爱虚豁，赤白从漫漶。
行敲玉玲琅，松溜珠璀璨。
寜将琼砾分，未省兰蒿判。
行幽兔迹深，瞩远鸦翅缓。
登宜阮孚屐，隐称嵇康锻。
结游贤躅多，镵石清诗烂。
极目穷跻攀，投隙违羁绊。
荣观太帝书，暂憩飞仙馆。
石立翠屏张，霞收丹锦散。
觇坐客炉拥，负暄僧衲换。
选胜唯务得，陟危寜复惮。
谁乘泛海槎，直欲傍银汉。
况有凌云才，何妨举风翰。
景多苦冥搜，欢觧惬佳玩。
乃情慰悬想，昔传非谩谰。
题舆真莫俦，刻烛愧非伴。
玉局共藏机，瑶琴越操缦。
谣谚喜年丰，评文同月旦。
大笔肆滂葩，小巫成泚汗。
造适寓林泉，贪萦任冰炭。
通侻去末礼，从容占奇段。
促节歌更新，衔杯酌无筭。
敢谓良会难，堪为画图看。
感慨非独醒，赓酬毎三叹。
翔步虽异途，清懽归一贯。
洒落似青冥，拘挛岂狴犴。
绝顶所见稀，清狂兹兴罕。
立饫谢珍鲜，行庖后樵爨。
唯恐三节来，难留千骑𫘣。
何时金鳌客，重亲玉皇案。
回首念斯游，驰精杳无畔。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以藂生陋，唯其秀出宜。
迁非拔茅进，爱岂揠苖为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土培忧压嫩，竹插为扶欹。
疏密齐行列，芳华递疾迟。
纤茎簪间导，繁蘂珥交垂。
恐践禽须逐，防侵草必夷。
养完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

托载东城隅，选胜名园地。
不问主人来，聊适寻春意。
簪花照席光，藉草连袍翠。
烟霏远树迷，风腊繁英坠。
促行潋滟觞，少驻雍容骑。
四者信难并，安敢辞沉醉。

赏遍林泉去未能，却来溪口访岩僧。
为观远景尤奇处，更陟危亭最上层。
云吐前峰疑霈雨，泉飞别涧旋凝冰。
陋容憔悴烦躬笔，待结钱唐九老朋。

虎丘岩畔识泉根，股引琼腴此处分。
品绝未应容易得，地灵难使等闲闻。
声寒夜杂林间籁，气润朝随谷口云。
十和清篇盈丽轴，强牵己句不成文。

闽海云霞绕刺桐，往年城郭为谁封。
鹧鸪啼困悲前事，豆蔻香销减旧容。

才地渊宏笔力恢，三年粉社幸游陪。
八吟丽赋凭高得，三咏雕触选胜开。
三苑早容收朴樕，兰池尝许试虺尵。
海棠风里甘棠政，只恐星趋节召回。

开尽夭桃落尽梨，浅荂深萼照华池。
都缘西蜀盘根远，岂是东君属意迟。
烟惨别容曛宿酒，露凝啼脸失胭脂。
须知贾相风流甚，曾许神仙品格奇。

阴虫思衰草，羁雌啼空林。
盛秋授寒服，独夜捣清砧。
影孤随月瘦，肌薄怯霜侵。
平生托义分，梦想在容音。
山头怜化石，陌上重辞金。
安得两黄鹄，因之传此心。

圣皇多才复多艺，包牺徒云造书契。
坦然制作侔日星，焕有文章贲天地。
太宗飞白入于神，玉堂四字标奇势。
宝跗一学造其精，圣祖神孙知善继。
万几余力表全能，三纪体仁成至治。
金壶贮墨奉严禋弦，往年大揭明堂门。
素龙鳞角俨欲举，白凤翅翼行将翻。
八会辽邈不可见，六书细碎何足论。
仁慈原庙多珍榜，河汉黼黻辉朝昏。
天公常敕六丁护，在在处处祥烟屯。
迩英叨籍侍清切，浴兰每岁逢佳节。
鲛人海底织冰绡，宫工天上裁纨雪。
弥纶宝箑已珍华，泛洒神毫益精绝。
纷如薄雾翳灵芝，淡若轻云拂初日。
免令常侍登御床，就降王人颁睿札。
玉玺封题光姓名，孤臣拜手欢且荣。
旸炎扇暍昭慈眷，夙夜安民彰圣情。
九门才传妙墨出，三殿已觉薰风生。
标章有愧参鸿硕，视草无能裨圣明。
短歌莫尽形容美，微志聊依颂叹声。

松韵笙竽径，云容水墨天。
人行春色里，鶑语落花边。
修竹三间屋，清泉二顷田。
了无官府事，鸡犬莫登仙。

闭户无还往，端居废礼容。
花为贫富焰，燕是旧过从。
持屐对人蜡，绽衣看妇缝。
非同叔夜傲，切莫怪疏慵。

紫陌年光天上回，东风吹雪放新梅。
燕鸿却背南云去，楚鸟还迎社日来。
半绿萍醅浮腊脚，残红桃艳弄香腮。
山公知有登高兴，樽下容谁献寿杯。

八十磻谿用钓翁，丈人冰雪在颜容。
乞身未及调缘鹄，济世何当起卧龙。
先觉令名侔大蔡，后雕遐福集寒松。
怜才好客还依旧，终日清谈绿酒醲。

吴下新居树石中，绿岩香叶一重重。
潺湲枕上闻流水，缥缈檐间见好峰。
山客对棋闲觅劫，野僧留话几侵钟。
由来止足前贤事，他日何惭邴曼容。

岁晚苍官鬓髪青，回风披拂自悲鸣。
不容逐客多归梦，故作江湖波浪声。

黄菊已槁余微馥，白菊初开叠罗縠。
秀容丰淡却嫣然，故伴幽人慰愁独。
吾闻此种南阳多，千花万蘂争骈罗。
郁葱佳气久萧瑟，怅望菊潭今若何。

言以多穷默取容，不如体道守其中。
道非言默所能载，毕竟两端皆是空。

未展垂天翼，聊寻避地山。
宝坊资小隐，彩服奉慈颜。
乡邑兵戈满，轩窗紫翠环。
遥知排遣处，祗在倡酬间。
离索嗟时久，诗篇喜使还。
故情尤觉重，佳句不容攀。
洒落吴笺湿，韬藏古锦斑。
开缄惊璀璨，逼耳听绵蛮。
陋质尘黄合，髙材困绿纶。
青衿同婉娈，华髪怅斒斓。
顾我方遐弃，如公岂久闲。
何须叹飘泊，吾道属多艰。

三年奔走未容归，敝尽东周季子衣。
断垅连冈平野阔，扁舟短櫂寸心违。
凌晨白雾霑裳湿，薄暮彤云夹日飞。
回首梁谿杳何处，翠烟空锁钓鱼矶。

石廪巉天堆祝融，遥看山色有无中。
寛恩异日容归老，先到衡阳回雁峰。

北苑龙团久不尝，修仁茗饮亦甘芳。
夸研鬭白工夫拙，辟瘴消烦气味长。
江表露芽空绝品，蜀中仙掌可同行。
从容饭罢何为者，一椀还兼一炷香。

素淡丰容不自持，飬成妙质亦多时。
不知巧倩东风里，含蓄清香欲待谁。

地角潮来未五更，阴云解駮作霜晴。
星河明润天容睟，风浪喧豗海气清。
粗见鲲鹏潜化理，岂无犬马恋轩声。
远游不作乘桴计，虚号男儿过此生。

神清遂仙游，境寂恣遐躅。
羽人入我梦，轩户霭松竹。
髙吟谪仙文，逸韵响金玉。
觉来残灯荧，倘恍犹在目。
归途历容惠，问津非素卜。
将游四洞天，就彼白云宿。
岂无葛稚川，妙论资灌沃。
试求龙虎丹，一使鬓毛绿。
斯言傥可珍，长揖谢浮俗。
却笑昌黎翁，强项宁诘曲。

路入容南境，风烟自一方。
山空云苒苒，春动水茫茫。
紫府丹砂秘，幽村碧树芳。
肃然有佳致，作个是炎荒。

闻说容南久，安知客路经。
沉沉洞天近，湛湛古湫渟。
日落峰峦翠，春回草木青。
丹砂如可问，当卜老岩扃。

葛翁求令为丹砂，今我来从海上槎。
秪恐山灵嫌俗驾，未容归客卧烟霞。

叠嶪髙岩耸八峰，云间紫翠郁相重。
故应洞穴通勾漏，更爱林峦接大容。

承平文物何富哉，宝章万笈藏蓬莱。
余篇散落士夫手，名笔往往牙籖排。
连年戎马扰河洛，锦标玉轴随飞埃。
李侯好事不忍弃，万里艰棘携南来。
炎荒相遇一笑粲，出以示我逾琼瑰。
欧虞颜柳邈已远，兰亭况复昭陵埋。
空遗妙迹刻琬琰，不若古楮存烟煤。
君谟近世称第一，笔力与古肩相挨。
醉翁工夫不在字，名望自足尊舆台。
芙蓉仙人有典则，沧浪逐客气不衰。
胸中磊落难屈折，故使心画奇而巍。
东坡行书骋姿媚，山谷草圣穷萦回。
二公文翰照千古，俯视凡马皆驽骀。
米颠碌碌不足数，运笔尚有从横才。
迩来非是无点画，追时取好如俳谐。
陆书楷法虽小学，古人用意何其能。
君看篆籀写韵语，精巧岂易容追陪。
今人万事不如古，矧以毫墨争雄魁。
嗟余病废卧都峤，何止我马云虺尵。
感时抚事百忧集，对案不复能持杯。
明窗展卷慰岑寂，坐迁旧观双眸开。
梁谿书室插架处，念远更觉增驰怀。
世间雅好无出此，绝胜宝玩琴藏雷。
于今此物未易得，愿言什袭传云来。

海山荔子冠炎荒，颇恨遄归不得尝。
犹喜容南三月里，轻红初擘一枝香。

遭遇登黄合，平生志寝丘。
燋头无寸效，失脚落遐陬。
一去苍龙阙，三惊白露秋。
贾生时欲恸，平子不胜愁。
鄂渚何曾到，兰江未许留。
孤城逾地角，绝岛在鳌头。
父子同双影，箪瓢付一舟。
飘零已知幸，奇绝敢言游。
望断归来鹤，情孚不下鸥。
波涛从汹涌，鼓角助清幽。
忽奉日边令，容还峤北州。
天恩方肉骨，厉鬼漫持矛。
力拯中兴业，深防不戴雠。
当车虽怒臂，见险莫扶辀。
往事追何及，来功勉或收。
舍垣宜葺补，风雨正飕飗。
离索何其久，吟哦谁与酬。
管宁终著帽，王粲且登楼。
阻绝江南信，淹留海上洲。
归心良耿耿，去路尚悠悠。
见说鲸奔网，仍传盗聚蟊。
不知供羽卫，今有几貔貅。
瓯越亦远矣，江淮已定不。
视天真懵懵，知命罢休休。
水有朝东性，嫠非恤纬忧。
吾徒强餐饭，肉食自深谋。

碧落嵌空群玉峰，烟霞深锁翠微重。
乳羊不作黄羊色，放箸能回冰雪容。

昊穹运宸极，示人文灿然。
万象森布列，七曜纷回还。
体物具六扰，面朝别三垣。
德隆乃循轨，政错因失躔。
日月有薄蚀，星辰或相挻。
晕适与佩玦，精祲光属聮。
灾祥本人致，销弭术在焉。
譬犹五藏病，察色推其原。
讵有使之者，一气兆所先。
应病投药石，厥疾尚可痊。
恬不加料理，瞑眩知何缘。
愈病当以药，弭灾当以言。
苦言逆人耳，龟䇲穷根源。
甘言悦人意，无乃有后艰。
虚心行正说，天道咫尺间。
太戊正厥事，桑谷反为妍。
宋景知爱民，法星退亦遄。
精诚所感格，应效犹衡权。
尧舜曰钦若，七政齐玑璿。
周公戒成王，敬德享历年。
奈何后世士，导使不畏天。
为子傲厥考，获罪安祷旃。
论议肈熙丰，猷为终政宣。
皇天岂无意，儆戒良拳拳。
长星逾万丈，赤气夜缤纷。
是为兵革祥，厥异古未闻。
台谏既钳舌，太史亦讳论。
事始初破睦，衅成继开燕。
至今为厉阶，祸难相连延。
迨于靖康初，储皇御乾坤。
胡雏遽犯顺，铁骑凌天阍。
虽含恭俭姿，顾乏英伟臣。
邪正相杂揉，盈庭事纷纭。
机会一朝失，安危自兹分。
愚儒不远虑，贼退已安眠。
岂无绕朝策，谁著祖生鞭。
彗孛扫紫微，急怒如戈鋋。
谀臣秘其事，犹欲饰以文。
逾月始避殿，何以应乎干。
黠虏再称兵，东都满旌旜。
金汤失险固，豺虎肆噬吞。
八骏狩沙漠，神州遂崩奔。
坐令鸱枭徒，盗据黄屋尊。
上帝眷明德，中兴属吾君。
建炎继大统，威令赫以新。
四海望膏泽，攘戎拯斯民。
光明日初出，照烛穷天渊。
阴云忽蔽塞，寰宇陡蒙昏。
迄今四寒暑，天变何其繁。
日中有黑子，翩若燕雀翻。
赤氛环斗枢，黑祲如突烟。
三台日离拆，帝座亦屡迁。
连年盛夏寒，雨霖日聮绵。
昨宵偶晴霁，仰视青霄端。
五纬失躔次，荧惑仅如钱。
太白扬其辉，入镇光相联。
灾变不虚发，天心尚周旋。
岌然国势蹙，人谋益回邅。
飘腾寇骄横，搏逐逾鹰鹯。
前年蹂关陕，杀气摩东川。
去年破山东，轻骑犯淮壖。
今年扰江湖，深寇台与温。
东南几藩府，接境遭刘虔。
将帅望风遁，巨贼摩其肩。
屠戮到稚乳，焚烧无尺椽。
翠华亦飘荡，泛海御楼船。
士卒颇携貮，谁与守四边。
内变不能弭，何以御外患。
哀哉烝黎心，戴宋何其坚。
肝脑涂草野，不忍负国恩。
乃知祖宗德，渗漉深渊泉。
如何廊庙谋，略不加矜怜。
堂堂艺祖业，挥斥极八埏。
谁陈退避策，一一欲弃捐。
儿戏失两河，甘心丧中原。
虽为东南行，初不治篱藩。
东晋有江左，保守百余年。
问谁居腹心，王导与谢安。
强藩总重兵，控扼摧凶奸。
坐待天下定，此理恐太漫。
胡不法光武，奋起由空拳。
劳身马上治，介胄被霑汗。
履危救民死，国祚乃复传。
正如大厦倾，扶持极艰难。
一日葺一日，旧业傥可全。
略不事撑拄，摧压何由完。
厥今谁股肱，前辙或未悛。
尚容狐鼠辈，寝庙恣穴穿。
但为一身谋，真若蚁慕膻。
风雨正凌暴，不顾栋宇颠。
宵人用必危，范子何其贤。
嗟我素愚拙，三朝荷陶甄。
愧无徙薪策，徒有燋头愆。
罪大幸不死，归途极洄沿。
废食念宗社，伤心痛元元。
不知狂言发，感愤成此篇。
何当采诗人，为致冕旒前。
虽膺斧钺诛，暝目无所冤。
史䲡以尸谏，一语不敢烦。
君臣同修德，庶可回苍圆。

久客若飞蓬，年年气味同。
犹欣容榻地，更得化人宫。
郁勃炎蒸极，巍峨栋宇雄。
疏林碎摇月，虚馆迥含风。
万户轩楹外，三山指顾中。
灵潮自朝夕，大舶各西东。
怅望关河远，苍茫云海空。
余生寄闲旷，任运学庞翁。

旅泊不求安，小憩南台宫。
轩楹尽北乡，盛暑堕甑中。
开垣追微凉，山顶罗千松。
烦襟忽破散，濯此万里风。
群山递环遶，云物增奇峰。
江潮信有期，来去初不穷。
啸咏得所托，幽禽亦玲珑。
青霞蔽落日，皎月生于东。
清光入疏林，照我鬓髪松。
壮年几何时，倏忽成衰翁。
愿餐日月华，为驻冰雪容。
二子皆静者，翛然此相从。
灵丹论秘诀，妙理谈真空。
兵戈满寰瀛，此乐岂易逢。
犹恨迩城市，时来车马踪。
逝将选幽僻，诛茅寄蒙笼。
灌溉荔支园，可敌万户封。
屋前修竹合，屋后流溪通。
风月应更好，清欢永相同。
稚川晚闻道，尚冀刀圭功。

睢阳一别五经春，邂逅相逢瘴海滨。
华髪知公因国事，苍颜顾我久埃尘。
绨袍念旧故人意，药裹关心多病身。
入觐从容见知旧，为言秪欲老垂纶。

忆昔湖南全盛日，郡邑郷村尽充实。
连年兵火人烟稀，田野荆榛气萧瑟。
我初入境重伤怀，空有山川照旌节。
试呼耆老细询问，未语吞声已先咽。
自从虏骑犯长沙，巨寇如麻恣驰突。
杀人不异犬与羊，至今涧谷犹流血。
盗贼纵横尚可避，官吏贪残不可说。
挟威倚势甚豺狼，刻削诛求到毫髪。
父子妻孥不相保，何止肌肤困鞭挞。
上户逃移下户死，人口凋零十无八。
九重深远那得知，使者寛容失讥察。
今朝幸睹汉官仪，愿使斯民再苏活。
我闻此语心如摧，平生况有阳城拙。
行移州县遣官僚，尽罢科须治奸猾。
巨蠧推穷付囹圄，社鼠城狐扫巢穴。
削平群盗拊疮痍，报政何须待期月。
祖宗德泽感人深，周汉正赖宣光哲。
中兴之运期有在，庶以涓微助溟渤。
少陵酷爱舂陵行，千古知心有元结。

衰年万事懒，此志有谁知。
偶尔出何意，泛然归不迟。
休为𫛳鸟赋，幸及荔枝时。
水石日在眼，旌旜非所思。
携琴傍松径，置酒俯莲池。
粲粲水花净，萧萧风叶披。
忘言聊隐几，得趣剩围棋。
天地惨将暮，风云徒尔为。
物华去苒苒，草色自离离。
密勿猿鹤侣，迢遥丘壑姿。
亲朋有情话，图书皆吾师。
扫室仅容膝，说诗真解颐。
多惭鹓鹭羽，且咏鹡鸰诗。
逸少誓独苦，孔君休乃宜。
平生沧海约，岁晚鹿门期。
喜近清秋节，那为宋玉悲。

濠上观鱼适意时，从容鱼乐独心知。
何须更问鱼非我，能见鱼游复是谁。

未许浓华独占春，故将浅碧鬭清新。
冰肌绰约疑姑射，玉质丰容似太真。
不与天香缘底事，秪应国色已无伦。
殷勤池上亲培植，从此芬芳冠七闽。

海邦临抚忽频年，恺悌宜民德化宣。
久恋阙庭心自往，乍归帷幄席应前。
盐梅好去陪三事，风月还须记九仙。
圣主从容问幽仄，为陈衰病老林泉。

海上从容慰所思，相逢已恨十年迟。
未登台省陪群彦，且向江湖把一麾。
顾我留为鸥鸟伴，羡君归赴鹡鸰期。
樽前听彻阳关唱，明月依然照别离。

嘉客同游海上宫，髙僧问道得从容。
乍惊暑退灵源洞，最爱庭开大顶峰。
杰阁初成切星斗，飞云时到绕杉松。
我来未尽登临兴，更待秋髙灏气浓。

悼亡何事觉神伤，端为音容不可忘。
举案素闻敦节操，题桥今见共龙光。
锦囊屡庆宸恩重，丹旐俄嗟蜀道长。
髣髴灵游元未远，无人解致返魂香。

时危念人杰，济物须材雄。
寻常龌龊姿，讵可收奇功。
英英宗夫子，邈与古人同。
抱器实磊落，秉心郁精忠。
彯缨仕州县，山立不妄从。
青松虽未髙，已足凌蒿蓬。
涉世多龃龉，失官久龙钟。
擢居河朔郡，烟尘正昏蒙。
今上在藩邸，持节使虏中。
力争不可往，髙牙建元戎。
王室遂再造，廊庙当畴庸。
同朝共排媢，一麾江汉东。
见我论世故，慷慨泪沾胸。
荐之守留钥，付以节制隆。
惠政附疲瘵，威声慑奸凶。
金汤治城堑，楼橹欻以崇。
出师京洛间，屡挫黠虏锋。
邦畿千里宁，夸说百岁翁。
抗疏请还阙，北伐归两宫。
辞直志鲠亮，天子为动容。
奸谀更切齿，恨未能关弓。
乃同归鄛人，感愤殒厥躬。
皇天不憗遗，吾道何其穷。
骅骝竟委离，冀北群遂空。
梁摧大厦倾，谁与扶穹窿。
安能百身赎，坐为四海恫。
人亡国殄瘁，天意真懵懵。
中原气萧瑟，洒涕临西风。

秋原郁郁见佳城，尚想音容涕泗横。
痛惜山颓与梁坏，愧无玉润继冰清。
丧贤初值龙蛇岁，忧国空余金石诚。
赖有阶庭兰玉在，芬芳端不坠家声。

去岁如今会豫章，从容谈笑共衔觞。
岂期便作终天诀，尺素开时神内伤。

菩萨游戏于神通，六道四生咸可入。
为欲化导诸有情，故于异类而出现。
谛观此雀甚微渺，每食一粒栖一枝。
卑飞不出蓬蒿间，远举安知鸿鹄志。
而能坐脱与立亡，依彼金容及香火。
屹然而化不震动，如以木石镌刻成。
非诸菩萨威神力，孰能现此希奇事。
我观三界诸众生，惟人实具大智慧。
妄想颠倒造诸业，失身沦入横生中。
重为毛群轻羽族，破碎一切诸蠕动。
虽云妙觉不销亡，无那沉迷益玄远。
菩萨慈悲哀悯故，化身与彼为导师。
缘终寂灭显示人，使知佛性无有二。
佛子若有瞻礼者，愿言悉发敬信心。
勇猛精进趣菩萨，皆具如是菩萨行。

华屋千楹，贪夫所娱。
一念休歇，袤丈有余。
是轩廓然，含容太虚。
森罗万象，体自如如。
道人何为，于焉宴居。
动静语默，随时卷舒。
盖将即此以善已而，又以示其徒者欤。

如玉之温，有睟其容。
如山之峙，有主其中。
论事有蓍龟之审，知人如衡鉴之公。
金百炼而不耗，水万折而必东。
置死生于一拾，会理事而皆融。
吾不知其谁氏之学，混儒释而为宗。
兹其所以为了翁者欤。

赤城自昔佳山水，游宦何曾论道里。
朅来五载着闲身，天假衰年幸如此。
偶逢人面即成亲，信美那知非我里。
相从晚得世家贤，风流未泯典刑全。
豫章杞梓杂兰玉，向来人物常推先。
一门卿相有三四，功名并列青瑶镌。
憔悴祗今余此老，北阙荐书谁复草。
忘怀骤喜肝胆倾，学道故宜容鬓好。
江湖历走到海滨，可怕鲸波风浩浩。
平时所宝非琼瑰，生涯都付瓶与罍。
客至辄留尽欢适，玉山不觉欹崔嵬。
醒来默坐参佛祖，余酲宿障随驱排。
衡门我亦栖迟久，却视华途惭俊茂。
山中麋鹿会同群，客里妻奴得相守。
感君向我意甚真，杯酒招邀惟恐后。
往还况此足亲知，清谈雅集每忘疲。
尚书旧信心如水，京兆犹传政不私。
共寻泉石岂无伴，却上云霄知有基。
顾我终焉奚所欲，一丘一壑志愿足。
胜游非远闲日多，秋节正凉新酒熟。
东州西县君何求，请解行包停去躅。

常伯二卿俱擅美，宪台諌省各知名。
英词宜和南薰曲，雅意难追北斗城。
元礼风声谁得御，孟公姓字坐皆惊。
联肩接袂予何幸，一笑从容每尽情。

八座方登政事堂，一麾却佩郡侯章。
求闲宛转常虞谤，治剧从容岂厌忙。
老去昔游君尚记，梦回陈迹我俱忘。
相从且共衔杯乐，世路争名巧中伤。

万山回合处，葱郁钓台峰。
道义高千古，簟瓢敌万锺。
羊裘甘寂寞，凤阙肯从容。
勿谓狂奴态，清风激懦庸。

稽首宝陀山，观音大菩萨。
三十二妙应，垂福于人天。
慧日廓圆明，隐微无不照。
我等由宿植，于菩萨有缘。
曩善一毫端，菩萨悉能鉴。
今兹一何幸，联樯来宝山。
淑景德惠风，沧海如鉴净。
朝发东秦岸，须臾达莲宫。
僧饭洗钵时，相与瞻远峤。
□□跨巨浪，侧足骨毛□。
自念尘坌身，得伴清净侣。
同声讽密语，复念我师名。
注目渴慈光，忽睹紫金相。
崆峒石窟上，宴坐自在容。
云雾不蔽亏，跪礼得良久。
偕来无老稚，咸识应现尊。
赞叹且忻惧，得所未曾有。
我念现前众，中多大福人。
久新迎我师，所祷如响应。
为我忏众恶，遂亦见如来。
同办起心香，复陈一日供。
倘以昔善积，获此大吉祯。
愿敦未来因，永托如来记。
浮生如梦幻，孰处放教生。
戒杀多素羞，广阅如来藏。
分阴实可惜，栖迟必山林。
料理般若舟，长想菩提岸。
群生迷苦海，拯援使知津。
共发向上心，无□同佛会。

大悲观音开正面，官不容针通一线。
鼠拽葫芦有底忙，鬼争漆楣无人见。

疏雨洗空阔，髙标插青冥。
携笻一来登，长啸谢所撄。
清香翔远江，丹气舒翠岷。
雪岭浮夏白，澥云亦远青。
孤花袅危芳，初篁罗新荣。
手容五十里，飒沓为我陈。
陵坻漭变迁，物状几屈信。
念往思自远，感来意弥臻。
伤哉千里心，嗟尔百代人。
胡为轸其德，戚戚劳所营。
吾请以此辞，归来岩下耕。

读书岂不好，忧愤还自兹。
书中见古人，隐闵恻余思。
遇险理有激，寻分意多随。
娟娟感姱容，戚戚念幽栖。
曾是无间然，孰焉惬所宜。
览之不自聊，怅然起遥悲。
不如拨置之，浊酒聊一持。
先生颇多事，斯心昧前知。
亦复坐奇字，惨然亡所归。

太虚八境初无二，中有道人常洞视。
借问道人何等公，从志其名聂其氏。
华亭春酣战桃李，香气入帘人破睡。
凌波微步度劳尘，栀子同心传密意。
道人不动如澄水，看破新装小年纪。
回身向郎郎忍弃，愁眺月华空掩涕。
含羞转态春百媚，而我定心初不起。
世人悠悠初未知，故有冥籍还见记。
仪州判官临颍生，良原甲夜黄衣吏。
手提淡墨但仓黄，门列阴兵更奇佹。
昧爽堂皇势呀豁，玉带神君气高厉。
靖国再拜呼使前，案头吏抱百叶纸。
数行具书一善事，聂君夜却淫奔李。
由来胸中无浊见，前尘百暗心常止。
一室超然方隐几，入眼狂花乱飘坠。
定情岂复顾条脱，合欢未许同阳燧。
坐令密行动幽祇，棘使华年增一纪。
出门仍问紫衣翁，阴诛与世无差异。
百叶部中分次第，忠孝弃捐神所劓。
杀生之报定何如，朝生暮死蜉蝣尔。
踏翠裁红可怜妓，濯足琼浆被鞭棰。
房公湖边秋色里，阿孙图南前拜跪。
扣头授我如上事，愿谒英篇书所以。
我闻南曹北曹尺有咫，天知地知元密迩。
岂惟妙药彻五藏，况复宝鉴悬千里。
幽中谅有鬼能言，密处须防墙有耳。
诸生举止虽细微，动念观心实幽邃。
端知天上戊申录，记尽人间不平地。
东邻西舍总不知，却有鬼神知子细。
障碍为壁通为空，只有此心难掩蔽。
云何是中有明暗，至行通神裁一理。
道人两眼无赤眚，揩定人间几真伪。
赵骅已矣马元死，郡有隐德如君子。
嗟我诸生苦流转，奔色奔声复奔味。
其间贪魃尤阴诡，收索携提入馋喙。
都儿阿对共揶揄，笑杀官人常梦秽。
虽云幽暗巧规避，僮仆羞之那不愧。
哀哉诡谲王冀公，未省胡颜向祁睿。
我爱昔人尤简贵，寡欲清真有高气。
旷然澹处但真独，胸中岂复留尘累。
生死幽明了不期，是心默与神明契。
王忱绣被下庭堂，李约宝珠存含禭。
九原可作吾与归，敛膝容之想幽致。

鱼复江边春事起，万点红旗飏清泚。
主人元是刘梦得，载酒娱宾水光里。
酒阑放脚步涉碛，细石作行相靡迤。
卧龙起佐赤龙子，天地风云入鞭棰。
蛇盘虎翼飞鸟翔，四正四奇公所垒。
当时二十四万师，开门阖门随臂指。
几回吓杀生仲达，往往宵遁常骑豕。
海中仙人丈二履，相与往来迂玉趾。
笑云此公大肚皮，龙拏虎掷堆胸胃。
江头风波几劘荡，断岸奔峰俱披靡。
阳侯鏖战三峡怒，祇此细石吹不起。
晋大司马宣武公，常山之蛇中首尾。
幕中矹矹何物客，未有一客能解此。
千年独有老奇癫，见之敛袂三叹喟。
颇知此法自玄女，细与诸公剖根柢。
君不见风后英谋尽奇诡，龛定蚩尤等蜉蚁。
汉大将军亲阅试，四夷闻风皆褫气。
马隆三千相角掎，西羌茸茸落牙嘴。
而公于此出新意，盖世功名无第二。
不知何处著双手，建立乃与天地比。
河图洛书亦如此，堂堂孔明今未死。
我门生人如死人，老了不作一件事。
却被狝猴坐御床，孰视天王出居汜。
既不能跖穿膝暴秦王庭，放声七日哭不已。
又不能断脰决腹死社稷，满地淋漓流脑髓。
羡它安晋温太真，壮它霸越会稽蠡。
八年嫪恋饱妻子，洒涕东风肉生髀。
斑斑犹在杲卿髪，离离未落张巡齿。
爱惜微躯欲安用，有臣如此难准拟。
虽然爱国心尚在，左角右角颇谙委。
二广二矩及甄，春秋所书晋所纪。
况廼东厢与洞当，复有青龙洎旬始。
淫淫陈法有如许，智者舍是愚者蔽。
此图昔人之刍狗，参以古法行以已。
偏为前距狄笑之，制胜于兹亮其岂。
尔朱十万破百万，第顾方略何如耳。
嗟我去国岁月老，渺渺赤心驰玉扆。
可怜阿伾财女子，而我未刷邦家耻。
属者买舟泸川县，扣船欲泛吴江水。
赤甲山前春雪深，白帝城下扁舟舣。
胡为于此久留滞，细雨打篷愁不睡。
剽闻逆雏犯淮泗，陛下自将诛陈豨。
六师如龙贼如鼠，杀回屋瓦皆蜚坠。
距黍直射六百步，虏尸蔽江一千里。
哀哉狝猴太痴绝，垂死尚持虞帝匕。
那知光武定中兴，要把中原通爬洗。
君不见陛下神武如太宗，万全制陈将平戎。
倚闻献馘平江宫，坐使四海开春容。
六騑还自江之东，光复旧京如转蓬。
蜀花千枝万枝红，辄莫取次随东风。
奇癫眼脑醉冬烘，东向舞蹈寿廼翁。
醉醒聊作竹枝曲，乞与欸乃歌巴童。

路暗松杉密，天空雾雨开。
山容依槛转，鸟影渡江来。
汲水僧归寺，衔花鹿印苔。
年年蚕麦熟，贫道啜斋回。

古寺凭崇冈，苍烟荫乔木。
欹斜屋鳞比，缭绕墙带束。
何人辟层轩，延客寄遐瞩。
醉赏菊坡下，客意岂在菊。
念昔居此地，名世尽儒服。
师旷贤多知，苍史圣重目。
台成竟谁游，事去不容跼。
梁王髙帝孙，名字亦不辱。
当时盛歌舞，肯使后人逐。
陈迹今故存，新池为谁绿。
感叹世上事，反复如转烛。
请君听锺鱼，尚想吹紫玉。

剥啄龙门未厌频，履声容易出云津。
求羊径扫无它客，王谢堂前宴令辰。
心醉不知帘外雨，眼花唯觉坐中春。
留连更欲穷欢赏，惆怅金壶启夕沦。

檐桷纵横仅满筵，维摩病室故萧然。
焚香静扫床前地，宴坐超观物外天。
容膝不妨元亮醉，下帷谁识仲舒贤。
白头千里来相就，知是吾儿几世缘。

髙卧元龙百尺楼，饱看风月自忘忧。
虽无浊酒招陶令，尚有枯棋伴奕秋。
俗事可堪遮眼底，愁情终莫上眉头。
襟怀落落谁能测，方寸端容万斛舟。

不见梁王旧吹台，年来愁眼向谁开。
求贤廊庙无虚日，报国涓尘自乏才。
直指漫能迎櫑具，永怀宁敢咏金罍。
相看鬓髪霜千丈，自视文章水一杯。
晚岁可怜神气索，故人犹寄好诗来。
追还正始真堪喜，突过黄初岂易陪。
婉娈也知能度曲，葡萄应已酿新醅。
何时东阁容惊坐，一日那辞一百回。

老来心事不禁春，风物相撩入眼新。
苦索吟哦成底急，且休拘束任吾真。
有钱买酒须饶醉，无事看山莫厌频。
忧国只今夔契在，应容衰疾伴樵人。

一夕萱堂事已非，百年遗范在丰碑。
颁花玉殿春风暖，奉诏登楼夜漏移。
罢宴已闻修故事，回班那复见新仪。
音容寂寞应仙去，香火因缘只自知。

吾舅当朝杰，幽芳配德同。
典刑家法整，汤沐上恩隆。
鸾影悲尘鉴，兰芬泣露丛。
音容不知处，宰木夜号风。

彊健公先去，零丁我曷从。
同盟空白水，酷似有衰容。
休说鹓行梦，看成马鬛封。
泪流南望眼，愁绝暮云重。

生儿要路早飞腾，玉瑱金花宠屡膺。
天寿康宁逾九帙，佛心明了契三乘。
葭莩永叹音容阻，闾里空存孝义称。
追想潘舆从游处，青青烟草正愁凝。

五峰岩在白云间，岩下千山与万山。
莫向公卿容易道，恐伊来此一生闲。

背郭堂成乐趣真，碧油幢下海山春。
谁知种木十年手，元是擎天一柱人。
久矣威名彰草木，行须谈笑静风尘。
宁容巾屦长闲逸，即看金瓯宠数新。

望处疑蓬岛，天长碧海闲。
云霞收玉宇，烟浪涌银山。
茶人清谈里，风生两腋间。
诗成似西岭，高崄不容攀。

层轩高栋与云侵，照眼嵯峨雪满岑。
寒人栏干欺畏日，烟横图画失遥杯。
雍容樽俎开金地，模写风光要玉音。
万里岷峨今更重，太平藩翰作喉襟。

肤使中心若饮冰，合江宴集更思清。
凉风轻拂来幽户，暑雨乍收新霁晴。
萧洒虚亭迎野色，玲珑远水漱溪声。
公余自得高吟赏，还辔雍容带月行。

楼台影里荡春风，协气融怡物物同。
草色乍翻新样绿，花容不减旧时红。
莺唇小巧轻烟里，蝶翅轻便细雨中。
聊把新诗记风景，休嗟万事转头空。

柳丝拂拂弄东风，日色春容一样同。
嫩草破烟开秀绿，小桃和露拆香红。

鬬草寻花正及时，不为容易见芳菲。
谁能更觑闲针线，且𣨼春光伴酒卮。

去年年月愁何限，重上心来益断肠。
秋色夕阳俱淡薄，泪痕离思共凄凉。
征鸿有阵全无信，黄菊无情却有香。
自觉近来清瘦了，懒将鸾镜照容光。

病起眼前俱不喜，可人唯有一枝梅。
未容明月横疏影，且得清香寄酒杯。

览镜惊容却自嫌，逢春长尽病恹恹。
吹花弄粉新来懒，惹恨供愁旧日添。
生怕子规声到耳，苦羞双燕影穿帘。
眉头眼底无他事，须信离情一味严。

起来不喜匀红粉，强把菱花照病容。
腰瘦故知闲事恼，泪多只为别情浓。

一夜凉风动扇愁，背时容易入新秋。
桃花脸上汪汪泪，忍到更深枕上流。

为花结实自殊常，摘下盘中颗颗香。
味重不容轻众口，独于寝庙荐先尝。

自古兴亡本自天，岂容人力预其间。
非凭天与凭骓逝，骓不前兮战已闲。

文帝为君固有余，岂容流涕复长吁。
单于可击非无策，表饵陈来术已疏。

洽闻博识似君难，况复腾凌宗室间。
屡谏不容甘畎亩，七侯同日亦何颜。

忽得南来信，殷勤慰我心。
新诗怜后逸，清论忆容音。
目断乡程远，楼高客恨深。
三年重会合，依旧见荆阴。

客游跨两春，胸次饱尘滓。
无人抉河汉，为我一浣洗。
故人富清制，放笔如翻水。
此间渺无津，滂沛到笔底。
长须遣大轴，光彩照窗几。
我时食对案，惊喜失箸匕。
风雅间何阔，稍复闻正始。
涤除尘想灭，肝肺挹清泚。
早年上金闺，气劘诸彦垒。
风斤运无旁，四座羞血指。
骎骎跨骢马，奔轮不容柅。
负大难为力，得坎聊复止。
熙辰崇盛典，润色待东里。
风云吐愤郁，事业振奇伟。
余暇赋天台，金声追祖祢。

忆昨避寇乱，与君连一墙。
别来几寒暑，杳如参与商。
君与丧乱际，徜徉水云乡。
十年林下梦，不到声利场。
结庵劣容膝，不为大盗藏。
此怀那须澄，已作冰雪凉。
花竹供四时，饮水乐未央。
何当谢尘鞅，解缨濯沧浪。

我来春未动，兀坐秋忽老。
客怀饱世味，尘土不容澡。
尚余笔砚癖，俯仰半华皓。
中年得异书，夜讽或至卯。
尔来口生棘，妙语时耳剽。
故人吾臭味，囊帙富缃缥。
什袭秘不传，凛若璧在赵。
念兹访遗逸，从人掇残藁。
何当发其藏，囷廪一倾倒。
穷途百态恶，归思疾飞鸟。
终当馈所有，共此绝代宝。
岁晚同吟哦，乘风上蓬岛。

广文坐客寒无毡，少陵人来坐马鞯。
胸中富等千户侯，不使囊中余一钱。
嗟予久客贫到骨，兀坐长恐藜床穿。
才名未踏两公阈，穷愁何遽容争先。
画饼端知不糊口，笔耕辄亦遭无年。
愧无文茵荐佳客，促膝危坐如寒蝉。
君不见汉朝博士能说经，五十余席输戴凭。
又不见袁尚索席藉冻地，不意头颅行万里。
空榻萧然亦安穏，得失荣枯付天理。
金狨覆鞍容坠伤，祸福由来相伏倚。

广文坐客寒无毡，少陵人来坐马鞯。
胸中富等千户侯，不使囊中余一钱。
嗟予久客贫到骨，兀坐长恐藜床穿。
才名未踏两公阈，穷愁何遽容争先。
画饼端知不糊口，笔耕辄亦遭无年。
愧无文茵荐佳客，促膝危坐如寒蝉。
君不见汉朝博士能说经，五十余席输戴凭。
又不见袁尚索席藉冻地，不意头颅行万里。
空榻萧然亦安穏，得失荣枯付天理。
金狨覆鞍容坠伤，祸福由来相伏倚。

不羡高门聫甲乙，欲傍林泉老蓬荜。
田间筑室路三杈，亭子荫茅檐四出。
春霖竹牖上蜗牛，夏夜藜床吟蟋蟀。
茅亭虽小容舒啸，丘壑胸中故超轶。
晨窗晚迳足披风，细柳修篁长障日。
闭关已作柴桑趣，况有腴田供种秫。
客来共醉瓮头春，长啸一声百忧失。
遥想妖氛纒象魏，忍见风尘侵警跸。
勿忧苏门真避世，要似武侯时抱膝。
我纡郡绂病且衰，欲报君恩老无术。
簪裳未觉柴栅殊，鼓吹殆与池蛙一。
簿领几回迷老眼，况复伸眉纵狂率。
已惭成瑨功曹谚，空忆刘琨胡骑逸。
遐想东皋落成处，欲往从之足双桎。
梦君琢句俯清流，春草池塘到诗律。
便应投绂赋归来，肯待子平婚嫁毕。

秋雨厌烦浊，清诗静垢氛。
向来佳句法，不遣俗人闻。
和气回霜简，闲心付岭云。
只应明主眷，符水未容分。

咳唾成诗未许攀，腹中应着绮千端。
画蛇思巧因饶足，倚马才高肯驻鞍。
割肉固非方朔社，蒸壶曾入老卢盘。
小瑕不揜千金璧，能事宁容俗眼看。

为寮东越肯忘年，南越相逢两皓然。
杜守谬容居召后，杨文那敢在王前。
谁能狡兔营三窟，深羡神龙袭九渊。
便合从公下吴会，济时无术拟求田。

诗名宗党不虚传，又复舂容见大篇。
李蔡名甘居广下，照邻文合在杨前。
盘斜敢下长鲸钓，引路须烦老骥先。
纸贵韦郎一千首，不妨频觅浣花笺。

大篇作者鬭舂容，肯为明时叹不逢。
通塞任分蜗两角，唱酬应秃兔千锋。
光依日月从初载，名在蓬瀛第几重。
联辔盍归廊庙去，支离容我受三锺。

大篇作者鬭舂容，肯为明时叹不逢。
通塞任分蜗两角，唱酬应秃兔千锋。
光依日月从初载，名在蓬瀛第几重。
联辔盍归廊庙去，支离容我受三锺。

学道居惭邴曼容，典刑今向海边逢。
德容璞玉长涵润，才刃硎刀始莹锋。
养寿不忧潘鬓二，趣装行觐舜瞳重。
期公展尽调元手，盛取勲名勒景钟。

学道居惭邴曼容，典刑今向海边逢。
德容璞玉长涵润，才刃硎刀始莹锋。
养寿不忧潘鬓二，趣装行觐舜瞳重。
期公展尽调元手，盛取勲名勒景钟。

开函三复似南容，入眼清诗左右逢。
绝唱自应开奥窔，全提谁敢触机锋。
朱弦清越宜三叠，宝玉森罗富五重。
袖手吟边无好句，冥搜空恨五更钟。

秋空目断白云飞，过隙奔驹激箭驰。
爱日王符空着论，悲秋宋玉漫徴词。
问天拟决行藏计，择地犹难喜惧时。
负郭傥容供旨味，穷年衡宇足栖迟。

纷纷甲第照清都，谁信蜗牛亦自庐。
未厌嚣尘聊近市，不湏高大拟容车。
窥床夜月陪清冷，入户风埃痛扫除。
丰屋从来招鬼瞰，却因容膝得安居。

纷纷甲第照清都，谁信蜗牛亦自庐。
未厌嚣尘聊近市，不湏高大拟容车。
窥床夜月陪清冷，入户风埃痛扫除。
丰屋从来招鬼瞰，却因容膝得安居。

摧颓病鹤怕乘轩，归路风帆任渺然。
环堵故能容两膝，扫除荒径老斜川。

五年望张子，兀坐四壁空。
今晨千里来，如热濯清风。
笑谈不改旧，怜我衰病攻。
斯人旧豪气，颇似陈元龙。
只今更省事，终岁两頬红。
何知珊瑚树，却倚尘埃中。
晁侯夙所敬，见渠如见公。
网罗枝出脚，远逐冥冥鸿。
同会得玉郎，敲门夜相从。
殷勤一杯酒，目送西归鸿。
人生少如意，此乐难再逢。
君家老季鹰，高韵留吴淞。
风流远孙在，一櫂何时东。
不嫌道里远，为我略从容。

君无绮纨气，我有冰雪容。
相期五石瓠，共济万里风。
江山秀句在，内子空洞中。
还身视尘滓，当有一日功。

君才如长刀，大窽当一割。
正须砻其锋，却立望容发。
平生江海念，不救文字渇。
茫然揽辔来，六骥仰朝秣。
病夫百无用，念子故疏阔。
未能即山林，颇复便裘褐。
前时少年累，如烛今见跋。
胸中尘埃去，渐喜诗语活。
孰知一杯水，已见千里豁。
初如弹丸转，忽若秋兔脱。
旁观不知妙，可受不可夺。
君看掷白卢，乃是中箭筈。
不闻铁甲利，反畏彊弩末。
舆薪遵大路，过眼有未察。
君能探虎穴，不但须可捋。

老松搀天四无壁，小庵不劳容一室。
野竹入户芭蕉肥，下有无言病摩诘。
文殊妙对亦未真，身如浮云那得亲。
惊倒同行问话人，彼上人者何所云。
龙眠好事笔有神，不避世间狐兔群。
扫渠胸中千斛尘，多口阿师闻不闻。

长年更多疾，念尔不能忘。
梦去关山静，书来道里长。
形骸且憔悴，草木自苍唐。
古县疏还往，微官绝簸扬。
颇闻能吏事，仍不废文章。
客舍襄江下，人家筑水傍。
屡成千里目，虚断九回肠。
我老知无用，身闲欲半藏。
预愁章服裹，仍怯簿书忙。
事业烦诗卷，生涯在药囊。
得非嵇叔懒，宁似次公狂。
野桧多鳞甲，寒松半雪霜。
高天一雁远，小径百年荒。
每惜朱丝断，空怀素锦张。
旧交浑潦倒，此语更微茫。
欲判五斗米，先寻百本桑。
残羮得共啜，薄酒要同尝。
匣里出鸣剑，眼中除眯糠。
未容窥突奥，虚自倚门墙。
指点飞鸿路，何人识故乡。

黄金为楼玉为梯，画旗素锦生光辉。
不如一庵醉而归，倒卧侧立无东西。
君才于用无不宜，会稽竹箭梁山犀。
贾而不售君不疑，亦不自以为珍奇。
渊明妙处君得之，万古一首归来辞。
一庵容膝君所知，不用芥子藏须弥。
望风怀想三归依，眼前有睫见者谁。
世人纷纷不自治，何异羊质蒙皋比。
见豺而战忘其皮，墙头燕雀莫漫肥。
汝不仰看鸿鹄飞，伯夷去采西山薇。
想渠瘦亦不胜衣，不羡汝曹腰十围。

好诗无过亦无功，准拟还家赠阿宗。
会有江山与湔祓，且无尘土共从容。
大汪矫矫云间鹤，老谢森森涧底松。
回首百年俱一梦，暮年文采更谁从。

人皆笑君拙，我独喜君直。
拙则世所无，直则未易识。
昔者中丞公，事主以一德。
从容进退间，多士所取则。
朝廷九鼎重，冠冕万夫特。
尘埃困大路，此老难再得。
至今门下士，必以身许国。
孰知强弩末，而有百钧力。
贤孙后来秀，见我好颜色。
收功却扫中，欲任门内责。
空弮入善阵，匹马见勍敌。
不嫌不识察，但恨无此获。
欲赤莫如丹，欲黑莫如墨。
吾常持此言，以辨主与贼。
苟无牛羊害，则有天地塞。
君能但拙直，亦莫忘黑白。

还家日已短，况此独行情。
客路三年别，秋帆十日程。
小船携手上，斜柳纵篙撑。
岸失乖龙蛰，窗留素月萦。
重回召伯埭，虚住广陵城。
破屋仍坚坐，残莺只强鸣。
江犹渺漭去，草欲蔓延生。
水缩蛙蟆鬬，场空雾雨横。
土风沾疟疠，民俗混蛮荆。
岂识排门入，鱼无倒屣迎。
好诗思共读，薄酒念同倾。
枕席烦团扇，膏油乏短檠。
可无道里念，或恐梦魂惊。
惟昔交朋聚，相期文字盟。
笔头传活法，胸次即圆成。
孔剑犹霄炼，隋珠有夜明。
英华仰前辈，廓落到诸卿。
敢计千金重，尝叨一字荣。
因观剑器舞，复悟担夫争。
物固藏妙理，世谁能独亨。
乾坤在苍莽，日月付峥嵘。
凛凛曹刘上，容容沈谢并。
直须用款款，未可笑平平。
有弟能知我，他年肯过兄。
初非强点灼，略不费讥评。
短句箜篌引，长歌偪侧行。
力探加润泽，极取更经营。
径就波澜阔，勿求盆盎清。
吾衰足欿{土感}，汝大不欹倾。
莫以东南路，而无伊洛声。

十年走尘土，重上竹西亭。
草木新容态，江山旧典刑。
狂风扫毒暑，落月伴疏星。
认取扬州路，荒城一抹青。

尘埃障西风，草木被朝日。
篮舆郭北门，未厌来往疾。
僮奴懒不进，颇复费呵叱。
道人先我行，宴坐已一室。
殷勤劝客住，午饭当促膝。
炉烟窗纸明，鸟语树叶密。
却上平山堂，晚景更萧瑟。
澄江渺天际，妙句不容乞。
平生泉石念，固自有遗失。
何能从儿曹，十事九不实。
兹游岂不快，此老固坦率。
尚从文殊师，一往问摩诘。

并足经庭右，褰裳入座隅。
频容著帽进，雅称折腰趋。
燥吻应难湿，残杯莫强濡。
平生驷跛蹩，今日更长途。

尝闻洞庭湖，秋至清皎洁。
往来八百里，长风驾明月。
中有仙人居，容颜若冰雪。
我愿从之游，问渠传宝诀。
脱冠着霞佩，长与尘世别。

甘泉殿中芝九茎，不与百草同条生。
当时祥瑞已稠叠，薏苡亦未来争衡。
汉星不容矍铄翁，此物不与明珠同。
尔来万物更变化，薏苡宁甘死荒野。
故遣根苗霜雪白，炯若微月来清夜。
赵郎好事古亦无，俯拾傍观尽图画。
画师不辞粉绘费，遇时亦得千金价。
君不见古来异瑞与奇祥，何曾不致南宫下。

澄江虽近不容亲，亦是人间可喜人。
枯木岩前有岐路，一杯浊酒自成春。

阮公游宦喜东平，贺监从来忆四明。
但得从容饱粗粝，不须辛苦辨肴鲭。

新春款南园，积雨寒不歇。
起望海陵城，幸未还往缺。
闻公得安还，未放车轨折。
毫端倒江海，胸次湛明月。
东风片帆来，乃复为此别。
田园到荒芜，岁事有曲折。
不见南山松，高卧拥霜雪。
鬓髯凛可畏，此岂念容悦。
愿公考其然，一向鼻头说。

昔人三年学屠龙，技成不试身已穷。
安生不愿洴澼封，嗜好乃与屠龙同。
使世淬砺磨其锋，侧出逆曳求新功。
伋也中立无适从，随所欲用吾能供。
歙溪孕石南山松，四方万里时一逢。
病夫乍闲百念空，败毫破管尘埃蒙。
明窗浄几聊从容，眼无列宿罗心胸。
使汝得见文章公，展卷略书吾已慵。

渊明在柴桑，意亦惮远役。
岂无好事人，助子了耕植。
还家赋归来，破自悔平昔。
向时经由地，风雨晦行迹。
欣然倚南窗，谓此可容膝。
孰知刘檀辈，生有五鼎食。
流风未遽远，此士真有力。
伤哉谢太傅，辛苦至折屐。

日月开南极，山河拱上都。
圣朝频决胜，贼党莫狂图。
驿道传烽燧，官军下舳舻。
弄兵心已壮，渫血气犹粗。
腊月杭州破，驩声歙县屠。
迹虽连劲越，势欲动全吴。
剑戟排空上，刍粮夹路输。
予方在衰杖，意不保头颅。
岂谓除关传，都非验汉符。
坐看前乘没，谁救左轮朱。
守将仍安枕，乡豪肯弃躯。
百川归巨浸，一命仰洪𬬻。
抚事思同辈，低头失壮夫。
风雷蛰龙卧，名字列仙臞。
遇寇来淮口，迎家傍海隅。
未随霜雪死，甘伴甲裳趋。
每有妻孥问，宁知道里虞。
荒城补泥土，旱水著菰蒲。
交友多流寓，人烟乍有无。
相逢可恸哭，掩泪只长吁。
羽檄迹锋数，江船取路迂。
艰难脱纷扰，润泽到焦枯。
屡辱分金送，兼容折简呼。
同群见鸑鷟，猛兽伏於菟。
往往投僧饭，时时就客厨。
苦留春骀荡，勤对色敷腴。
不有沟中断，其如屋上乌。
身犹访安佚，意独离囚拘。
行李催归疾，生涯与旧殊。
裹粮违战地，举足值穷途。
悮厌韩城僻，虚随颍水纡。
旧书犹醤瓿，破屋但绳枢。
蒋诩空三径，杨雄更一区。
生平从学圃，老复厌为儒。
爱草骑驴稳，看云借杖扶。
几年供坎廪，尽室付崎岖。
触热医频唤，倾囊酒漫酤。
素冠穷偪仄，白髪鬼揶揄。
侧转骥絷足，往还狼跋胡。
众怜东郭困，自学北山愚。
取别方摇扇，成诗欲断壶。
疏篱倒禾黍，骤雨落楸梧。
苦语终难好，清谈却未须。
家犹近坟墓，晚或望桑榆。
今日祅氛涤，新秋暑气苏。
如闻旧巢覆，尽伏逆臣诛。
遣卒宽平贾，令民内半租。
文章元典则，刑赏旧规摹。
桀恶先函首，渠魁已献俘。
书地问安否，尚足慰驰驱。

北风作霜秋已寒，长江浪生船去难。
客愁不断若江水，朝思莫思在长安。
长安城外高十丈，此地岂容胡马傍。
亲见去年城破时，至今銕马黄河上。
小臣位下才则拙，有谋未献空惆怅。
汉家宗庙有神灵，但语胡儿莫狂荡。

乌云衔日日不出，骤雨飘风吼三日。
扁舟寸步不得行，坐叹轻鸥如箭疾。
我行去家秋复冬，故园回思春梦中。
客愁茫茫若江水，生计渺渺随征鸿。
三年京城共憔悴，一杯此地难从容。
长溪卷浪雪花碎，远山横空眉黛浓。
故人别我上江去，亦有书来唤同住。
破屋数间君有余，太仓五升吾已具。
严霜未放鹰隼击，盘涡恐致蛟龙怒。
片帆欲挂任篙师，君但徐行莫深惧。

峤南气常昏，终日如雾隔。
我来已经时，初不辨山色。
纷纷翳犯眼，黙黙悸动魄。
今晨忽晴快，如语见肝膈。
群峰插天青，野水恣意白。
深窥木杪静，细数鸟道窄。
天心岂无意，直欲慰北客。
才经盗贼扰，更脱瘴疠厄。
湖湘虽未定，势已初夏迫。
颇闻铁骑远，不复更追索。
我归当何时，俗事累千百。
便拟衡山前，今年饱新麦。
忧虑则未已，四海方逼仄。
群公献纳际，或肯任此责。
先当肃区夏，次用及蛮貃。
岂容肆蹂躙，岁必有大获。
天虽未悔祸，世岂无良策。
生人苟未尽，狐兔当有宅。

纷纷俗驾不容攀，尚喜郊居绝往还。
野寺并冬终日雨，客房无事一秋闲。
平生谈说舌犹在，病起雕疏髩已斑。
始悟庄周太多事，处夫才与不才间。

异亩同颖久未出，双觡共抵复何物。
今君何以得此花，和气所致无他术。
双莲共蒂中连理，相映同心出秋水。
秋水池塘晓自凉，双莲中含风露香。
飞燕姊妺不相妒，并骋逸艳来昭阳。
自然容质见高韵，不必粉黛呈新妆。
君家孝友闻近县，故使奇祥眼中见。
一洗东南战鬬尘，小人知之亦革面。
我来崎岖山岭间，忽闻双莲能解颜。
请君更画作图看，毋使恶木讥雕残。

胡马南来议击球，忽闻羌虏斩杨酋。
一年春事兵氛退，万国欢声佳气浮。
台阁如君须强起，林泉容我且归休。
汉家基业无穷尽，早晚留侯与运筹。

人生各有乐，所乐故不同。
吹竽与击缶，同在可乐中。
孰能识至乐，不计穷与通。
颜子在陋巷，肯忧家屡空。
朝从圣师游，暮归无近功。
忽然若有合，此乐固无穷。
当时二三子，因之开蔽蒙。
君生百世下，久已闻其风。
端居有遐想，客至聊从容。
四壁倚蓬蒿，万卷蟠心胸。
回视世所求，天道迷西东。
此乐既不远，欲往吾其从。

水生溪涨欲容舠，疾病因循厌作劳。
莫道深居便无事，午窗疴痒费爬搔。

自闻贼报离扬州，凖拟春来泰出游。
所恨溪山最佳处，不容老子便归休。

江浙音书绝不闻，每逢时节叹离群。
一秋多病常嫌客，短日无聊只闭门。
浅学未容窥易象，旧书懒复诵玄文。
莫言耆旧雕零尽，海内交游尚数君。

闲居病亦侵，世务每绝念。
犹怜二三子，从我久未厌。
书来不改昨，意苦辞亦赡。
问我来何时，期我早会面。
我行但谋食，欲去复未便。
要当相就居，同止山水县。
读我所传书，亦足满素愿。
开卷忽有得，如饮醇酒酽。
吾闻古志士，学也盖有渐。
欲升夫子堂，不摘屈宋艶。
倒篱望青天，岂必在窥覸。
他时倘从容，此语子可验。

晚来忽雨已如秋，竹枕欹眠得自由。
忽报诸郎例升进，颇容老子便归休。
人传胡虏三年旱，势合山河一战收。
顾我迂疏最宜病，祗应随处见莬裘。

总角相从四十年，如今衰病已华颠。
久无耆老可访事，尚喜交游不乏贤。
未使从容持从橐，却令辛苦上江船。
百城编户皆疲瘵，日望公来与息肩。

舟车来往闹回环，今日陪公得暂闲。
渐喜著身人迹外，胜如随众马蹄间。
萦纡细数溪头路，苍翠遥看雨后山。
正恐朝廷须旧物，不容常此面孱颜。

乘舟待潮发，一日到桐庐。
物色寒初甚，溪山画不如。
往来真是梦，亲旧不须书。
犹胜鸱夷在，时容托后车。

形容落魄犹须酒，疾病因寻久废诗。
忽见闻郎七字句，却如王谢少年时。

一任衡门可雀罗，时容欹枕听悬河。
因君小试屠龙手，要与午窗降睡魔。

纷纷俗事起如毛，病起南窗厌作劳。
正欲往来求饭饱，敢将辛苦治名高。
长闲似称三冬卧，旧学虚蒙一字褒。
他日相逢有余地，尚容衰晚鬬坚牢。

松桂在荆棘，所趋故不同。
虽云被剪伐，所至仰清风。
念子行古道，箪瓢生屡空。
我来则已病，不复能从容。
平生务躬行，圣处久收功。
坚坐想颜子，欲往吾其从。
丹旐忽已远，暮霭千万重。
论文一尊酒，坚坐更谁逢。

破帷冷落不禁风，疾病深藏称懒慵。
忽有梅花来陋巷，喜闻春信出初冬。
未须趁雪争先睹，尚恐冲寒不满容。
会约君家好兄弟，他年尊酒便相从。

往时诸李在江都，文采风流一代无。
每得清诗如小谢，已闻前辈许封胡。
好松久已埋深涧，老马今犹忆旧途。
令子相逢初未识，尚容衰晚见规模。

孔子六十时，入耳心则通。
所造不可知，谁能强形容。
当世设梯级，聊发百世蒙。
如何陋巷颜，年少两颊红。
出门请从之，便欲齐此翁。
心知路不远，试用一日功。
还家对箪瓢，此士正不穷。

人生所有疾，万种皆眼病。
由眼不得明，故视有不正。
指白以为黒，远迩皆未定。
如何少医膜，遂失本来性。
今君有妙手，与世脱机阱。
病虽有多端，但以一理胜。
不须望奇功，药病自相应。
吾观世间物，唯眼为至净。
不容著纤毫，况复计少剩。
自古大医王，其治有捷径。
不能添汝明，但要除此症。
镜有尘则昏，尘本不在镜。
尘去镜自明，岂必与物竞。
皎洁玉壶冰，澄澈秋月莹。
坦然望长途，欲往不待倩。
其说甚易知，在汝听不听。
请君明其然，说法我已竟。

学道贵积习，天地故相似。
不容有秋心，毫发在胸次。

荔子焦干久未尝，今年霜下始闻香。
幽岩阔略庵前事，容得先生为口忙。

不见程公二十年，上饶相遇各华颠。
平生气节名先立，老去安闲我未然。
即看归来上廊庙，未容休歇住林泉。
饱山阁上凭栏处，合得逍遥第一篇。

青山甚不远，每因尘事疏。
百念搅胸次，岂知山有无。
君无适俗韵，常似山中居。
出处本无二，梦觉固不殊。
不知此山堂，始性从何途。
未尝走道路，亦不用舟车。
溪流与山色，相对若有余。
此地甚闲旷，如君心地初。
行云映远树，中有此田庐。
如今遂安处，始验实不虚。
得非神所相，无乃道力扶。
亲朋在左右，不待折简呼。
往来一笑乐，胜有十轮朱。
何须从范子，辛苦泛五湖。
亦不学泪溺，远去斯人徒。
从容万事表，在我不在渠。
欣然理前梦，已胜在华胥。

谢公为时出，四海正仰渠。
雅志在东山，本末固不渝。
苻坚百万师，一扫谈笑余。
今公抱长策，岂止安石徒。
平生独往愿，结亭山一隅。
跻扳上修竹，已自胜巾车。
举手谢世人，不与汝同途。
出佐明天子，意欲无强胡。
行当复中原，即日还旧都。
岂容思昔隐，更作深山居。
小人病无能，悮入承明庐。
朝夕投劾归，为公先扫除。

去郡十五里，满山蔽青松。
朝来雨初过，萧瑟鸣悲风。
踏泥转溪曲，路尽山无穷。
层崖筑栏阁，宛在云烟中。
引水遶砌下，𣸣石常飞蒙。
寻幽到寺背，苍碧摩高空。
古甃冽寒泉，浅沙影重重。
伏流尚数步，暗与溪相通。
潺湲去何之，可折从此东。
会有到海期，岂计朝莫功。
我行因避贼，眺览聊从容。
徘徊未忍去，僧饭催撞锺。

早来取酒瓶已空，对盏不复能从容。
出门更值督邮苦，住鬲犹憎琥珀浓。

野水春未生，积雪晴已滴。
翛然六尺床，正可容一席。
诸公数往还，未厌诗酒溺。
短檠有新功，妙语乃破的。
鲙槃约纤红，茗碗乱晴碧。
虽无费百金，亦有饮一石。
尚念山堂老，病鸟藏羽翼。
生平余习在，种种见排斥。
荒城满泥潦，亦可试幽屐。
明当袖诗往，先尽一醉力。

一廛江上宅，毁撤自群凶。
卜筑劳心计，携鉏失指踪。
鸠啼□□景，花敛带愁容。
何日休兵革，重来依老农。

嬖孽开边隙，羌胡恃衅端。
天戈增照耀，国步向平安。
骑吹春容远，孤烽战气残。
妖星稍退舍，便览老怀宽。

宁饮山中泉，勿食城中米。
尘埃苦着人，何翅虱与蚁。
爬搔十指秃，败褐未易洗。
缅怀佳公子，珠璧不受浼。
藏身着幽处，阖户谢纨绮。
君看罗曲旃，何似容燕几。
不辜文字眼，未负锺鼎耳。
长安游侠窟，未晚看参觜。
纷纷万马蹄，门外自千里。

夭夭桃李花，春到已成蹊。
主人不好事，居然作藩篱。
容华坐消歇，芳心端为谁。
风雨日衰谢，覆水难再期。
物有幸不幸，难用一理推。
不见浣溪女，嫁与陇头儿。

王李风华旧得名，颇容偏左去求盟。
从来量比江河大，不取人间盆盎清。

汝州城南二十里，栖亩山前足山水。
老人中开谷隐堂，草屋疏檐对山起。
南横秀岭石官道，想像此堂容此老。
堂前茂林浮春烟，堂后池溏多白莲。
前池红莲开更早，正与茂林相对好。
开轩看莲看不足，远望少室如碧玉。
碧玉如屏掩此堂，老人与世已相忘。
胡马扬尘不容驻，万里奔波失归路。
客舟不顾生事窘，所至有堂名谷隐。
大榜灰飞小榜存，至今长在对衡门。
涧上丈人肯已冷，中原旧事空销魂。
老人本是山中客，四海为家无住宅。
家人清坐已忘贫，何曾更问堂宽窄。

汝州城南二十里，栖亩山前足山水。
老人中开谷隐堂，草屋疏檐对山起。
南横秀岭石官道，想像此堂容此老。
堂前茂林浮春烟，堂后池溏多白莲。
前池红莲开更早，正与茂林相对好。
开轩看莲看不足，远望少室如碧玉。
碧玉如屏掩此堂，老人与世已相忘。
胡马扬尘不容驻，万里奔波失归路。
客舟不顾生事窘，所至有堂名谷隐。
大榜灰飞小榜存，至今长在对衡门。
涧上丈人肯已冷，中原旧事空销魂。
老人本是山中客，四海为家无住宅。
家人清坐已忘贫，何曾更问堂宽窄。

间移书画舫，一叶足浮家。
潮涨添春雨，山明放野花。
遶烟依树断，飞鸟受风斜。
翻讶江潭客，尘容改岁华。

巷陌交道近，茅檐接复疏。
岸榆容系艇，篱竹许封蔬。
地僻常远市，檐卑牧鸡豕。
遶村杨柳花，沿溪芦荻水。
野老随分过，商榷桑与梓。

大道坦然兮殊不用功，殊不用功兮何必研穷。
豁虚离碍兮从空背空，不守自性兮虽同不同。
百无所依兮自西自东，照体独立兮满目清风。
廓落大度兮无不包容，全身异类兮触处皆通。

吾慕仲公理，卜居乐清旷。
兹焉惬吾愿，名堂以自况。
我无适俗韵，且乏肉食相。
何许寄吾生，栖迟翳穷巷。
境幽有经行，心远无得丧。
从容大化中，信是羲皇上。

若人胸次闲，能容书四库。
余地著山川，得酒欲飞去。
摩挲雪色壁，吐作无声句。
寒屯水际云，瘦立烟中树。
虽非桃花源，亦自有佳处。
未休蜗角兵，欲问樵苏路。
只恐山中人，笑我来何暮。

秋容淡薄晚烟孤，千里谁开水墨图。
欲借扁舟乘兴去，卧看月影弄风蒲。

嘉定壬申八月秋，翠虚道人在罗浮。
眼前万事去如水，天地何处一沙鸥。
吾将蜕形归玉阙，遂以金丹火候诀。
说与琼山白玉蟾，使之深识造化骨。
道光禅师薛紫贤，付我归根复命篇。
指示铅汞两个字，所谓真的玄中玄。
辛苦都来只十月，渐渐采取渐凝结。
而今通神是白血，已觉四肢无寒热。
后来依旧去参人，勘破多少野狐精。
个个不是真一处，都是旁门不是真。
恐君虚度此青春，从头一一为君陈。
若非金液还丹诀，不必空自劳精神。
有如迷者学采战，心心只向房中恋。
谓之阴丹御女方，手按眉间吸气咽。
夺人精气补吾身，执著三峰信邪见。
产门唤作生身处，九浅一深行几遍。
轩后彭祖老容成，黄谷寿光赵飞燕。
他家别有通霄路，酒肆淫坊戏历炼。
莫言花里遇神仙，即把金篦换瓦片。
树根已朽叶徒青，气海波翻死如箭。
其他有若诸旁门，尚自可结安乐缘。
有如服气为中黄，有如守顶为混元。
有如运气为先天，有如咽液为灵泉。
或者脾边认一穴，执定为呼吸根。
或者口鼻为玄牝，纳清吐浊为返还。
或者默朝高上帝，心目上视守泥丸。
与彼存思气升降，以此谓之夹脊关。
与彼闭息吞津唾，谓之玉液金液丹。
与彼存神守脐下，与彼作念相眉间。
又如运心思脊骨，又如合口柱舌端。
竦肩缩颈偃脊背，唤作直入玉京山。
口为华池舌为龙，唤作神水流潺潺。
此个旁门安乐法，拟作天仙岂不难。
八十放九咽其一，聚气归脐谓胎息。
手持念珠数呼吸，水壶土圭则时刻。
或依灵宝秘法行，直勒尾闾咽津液。
或参西山会真记，终日无言面对壁。
时人虽是学坐禅，何曾月照寒潭碧。
时人虽是学抱元，何曾如玉之在石。
或言大道本无为，枯木灰心孤默默。
或言已自显现成，试问幻身何处得。
更有劳形采日月，谓之天魂与地魄。
更有终宵服七曜，谓之造化真血脉。
更有肘后飞金精，气自腾腾水滴滴。
更有太乙含真气，心自冥冥肾寂寂。
有般循环运流珠，有般静定想朱橘。
如斯皆是养命方，即非无质生灵质。
道要无中养就儿，个中别有真端的。
都缘简易妙天机，散在丹书不肯泄。
可怜愚夫自执迷，迷迷相指画无无。
个般诡怪颠狂辈，坐中摇动颤多时。
屈伸偃仰千万状，啼哭叫唤如儿嬉。
盖绿方寸无主人，气虚气散神狂飞。
一队妄想争唱哄，以此诳俗诱愚痴。
不知与道合其真，与鬼合邪徒妄为。
一才心动气随动，跳跃颤掉运神机。
或曰此是阳气来，或曰龙虎争战时。
或曰河车千万迎，或曰水火相奔驰。
看看摇摆五脏气，一旦脑泻精神羸。
当初神祖留丹诀，无中生有作丹基。
何曾有此鬼怪状，尽是下士徒阐提。
我闻前代诸圣师，无为之中无不为。
尽于无相生实相，不假想化幷行持。
则有些儿奇又奇，心肾元来非坎离。
肝心脾肺肾肠胆，只是空屋旧藩篱。
涕唾津精气血液，只可接助为阶梯。
精神魂魄心意气，观之自是而实非。
何须内观及鉴形，或听灵响视泓池。
吞霞饮露服元气，功效不验心神疲。
演说清虚弄炉火，索人投状赍金宝。
敢将蛙井藐沧溟，元始天尊即是我。
虚收衔号伪神通，指划鬼神说因果。
今朝明朝又奏名，内丹外丹无不可。
欺贤罔圣昧三光，自视祸福皆懡{忄罗}。
招邀徒弟走市廛，醉酒饱德成群伙。
大道从来绝名相，真仙本自无花草。
教他戒誓立辛勤，争如汝自辛勤好。
一人迷昧犹自可，迷以传迷迷至老。
此辈一盲引众盲，共入迷途真忧恼。
忽朝福尽罪报来，获罪于天无所祷。
三元九府录其愆，迫魂系魄受冥考。
举世人人喜学仙，几人日日去参玄。
各自妄诞自相高，不务真实为真诠。
古人好语须切记，工夫纯熟语通仙。
言语不通非眷属，工夫不到不方圆。
我昔工夫行一年，六脉已息气归根。
有一婴儿在丹田，与我形貌亦如然。
翻思尘世学道者，三年九载空迁延。
依前云水游四海，冷眼看有谁堪传。
炷香问道仍下风，勘辨邪正知愚贤。
归来作此翠虚吟，犹如杲日丽青天。
扫除末学小伎术，分别火候炼药物。
只取一味水中金，收拾虚无造化窟。
促将百脉尽归源，脉任气停丹始结。
初时枯水依寒岩，二兽相逢如电掣。
中央正位产玄珠，浪静风平云雨歇。
半时之间见丹头，软似绵团硬似铁。
此时南方赤凤血，采之须要知时节。
一般才得万般全，复命归根真孔穴。
内中自有真壶天，风物光明月皎洁。
龙吟虎啸铅汞交，灼见黄芽芽白雪。
每常天地交合时，夺取阴阳造化机。
卯酉甲庚须沐浴，弦望晦朔要防危。
随日随时则斤两，抽添运用在怡怡。
十二时中只一时，九还七返这些儿。
温养功须常固济，巽风常向坎中吹。
行坐寝食总如之，性恐火冷丹力迟。
一年周天除卯酉，九转工夫月用九。
至于十月玉霜飞，圣胎圆就风雷吼。
一载胎生一个儿，子生孙了又孙枝。
千百亿化最妙处，岂可容易教人知。
忘形死心绝尔汝，存亡动静分宝主。
朝昏药物有浮沉，水火爻符宜检举。
真气薰蒸无寒暑，纯阳流溢无生死。
有一子母分胎路，妙在尾箕斗牛女。
若欲延年救老残，断除淫欲行旁门。
果将流形永住世，除非运火炼神丹。
神丹之功三百日，七解七蜕成大还。
聚则成形散成气，天上人间总一般。
宁可求师安乐法，不可邪淫采精血。
古云天地悉皆归，须学无为清净诀。
缚住青山万顷云，捞取碧潭一轮月。
玄关一窍无人知，此是刀圭甚奇绝。
夜来撞见吕秀才，有一丹诀犹奇哉。
却把太虚为炉鼎，活捉乌兔为药材。
山河大地发猛火，于中万象生云雷。
昔日混沌今品物，一时交结成圣胎。
也无金木相间隔，也无龙虎分南北。
不问子母及雌雄，不问夫妻及黑白。
何人名曰大还丹，太上老君吞不得。
老君留与清闲客，服了飞仙登太极。
更将一盏鸿蒙酒，饵此刀圭壮颜色。
任从沧海变桑田，我道壶中未一年。
悬知汝心如铁坚，所以口口密相传。
妙处都无半句子，神仙法度真自然。
速须下手结胎仙，朗吟归去蓬莱天。

嘉定壬申八月秋，翠虚道人在罗浮。
眼前万事去如水，天地何处一沙鸥。
吾将蜕形归玉阙，遂以金丹火候诀。
说与琼山白玉蟾，使之深识造化骨。
道光禅师薛紫贤，付我归根复命篇。
指示铅汞两个字，所谓真的玄中玄。
辛苦都来只十月，渐渐采取渐凝结。
而今通神是白血，已觉四肢无寒热。
后来依旧去参人，勘破多少野狐精。
个个不是真一处，都是旁门不是真。
恐君虚度此青春，从头一一为君陈。
若非金液还丹诀，不必空自劳精神。
有如迷者学采战，心心只向房中恋。
谓之阴丹御女方，手按眉间吸气咽。
夺人精气补吾身，执著三峰信邪见。
产门唤作生身处，九浅一深行几遍。
轩后彭祖老容成，黄谷寿光赵飞燕。
他家别有通霄路，酒肆淫坊戏历炼。
莫言花里遇神仙，即把金篦换瓦片。
树根已朽叶徒青，气海波翻死如箭。
其他有若诸旁门，尚自可结安乐缘。
有如服气为中黄，有如守顶为混元。
有如运气为先天，有如咽液为灵泉。
或者脾边认一穴，执定为呼吸根。
或者口鼻为玄牝，纳清吐浊为返还。
或者默朝高上帝，心目上视守泥丸。
与彼存思气升降，以此谓之夹脊关。
与彼闭息吞津唾，谓之玉液金液丹。
与彼存神守脐下，与彼作念相眉间。
又如运心思脊骨，又如合口柱舌端。
竦肩缩颈偃脊背，唤作直入玉京山。
口为华池舌为龙，唤作神水流潺潺。
此个旁门安乐法，拟作天仙岂不难。
八十放九咽其一，聚气归脐谓胎息。
手持念珠数呼吸，水壶土圭则时刻。
或依灵宝秘法行，直勒尾闾咽津液。
或参西山会真记，终日无言面对壁。
时人虽是学坐禅，何曾月照寒潭碧。
时人虽是学抱元，何曾如玉之在石。
或言大道本无为，枯木灰心孤默默。
或言已自显现成，试问幻身何处得。
更有劳形采日月，谓之天魂与地魄。
更有终宵服七曜，谓之造化真血脉。
更有肘后飞金精，气自腾腾水滴滴。
更有太乙含真气，心自冥冥肾寂寂。
有般循环运流珠，有般静定想朱橘。
如斯皆是养命方，即非无质生灵质。
道要无中养就儿，个中别有真端的。
都缘简易妙天机，散在丹书不肯泄。
可怜愚夫自执迷，迷迷相指画无无。
个般诡怪颠狂辈，坐中摇动颤多时。
屈伸偃仰千万状，啼哭叫唤如儿嬉。
盖绿方寸无主人，气虚气散神狂飞。
一队妄想争唱哄，以此诳俗诱愚痴。
不知与道合其真，与鬼合邪徒妄为。
一才心动气随动，跳跃颤掉运神机。
或曰此是阳气来，或曰龙虎争战时。
或曰河车千万迎，或曰水火相奔驰。
看看摇摆五脏气，一旦脑泻精神羸。
当初神祖留丹诀，无中生有作丹基。
何曾有此鬼怪状，尽是下士徒阐提。
我闻前代诸圣师，无为之中无不为。
尽于无相生实相，不假想化幷行持。
则有些儿奇又奇，心肾元来非坎离。
肝心脾肺肾肠胆，只是空屋旧藩篱。
涕唾津精气血液，只可接助为阶梯。
精神魂魄心意气，观之自是而实非。
何须内观及鉴形，或听灵响视泓池。
吞霞饮露服元气，功效不验心神疲。
演说清虚弄炉火，索人投状赍金宝。
敢将蛙井藐沧溟，元始天尊即是我。
虚收衔号伪神通，指划鬼神说因果。
今朝明朝又奏名，内丹外丹无不可。
欺贤罔圣昧三光，自视祸福皆懡{忄罗}。
招邀徒弟走市廛，醉酒饱德成群伙。
大道从来绝名相，真仙本自无花草。
教他戒誓立辛勤，争如汝自辛勤好。
一人迷昧犹自可，迷以传迷迷至老。
此辈一盲引众盲，共入迷途真忧恼。
忽朝福尽罪报来，获罪于天无所祷。
三元九府录其愆，迫魂系魄受冥考。
举世人人喜学仙，几人日日去参玄。
各自妄诞自相高，不务真实为真诠。
古人好语须切记，工夫纯熟语通仙。
言语不通非眷属，工夫不到不方圆。
我昔工夫行一年，六脉已息气归根。
有一婴儿在丹田，与我形貌亦如然。
翻思尘世学道者，三年九载空迁延。
依前云水游四海，冷眼看有谁堪传。
炷香问道仍下风，勘辨邪正知愚贤。
归来作此翠虚吟，犹如杲日丽青天。
扫除末学小伎术，分别火候炼药物。
只取一味水中金，收拾虚无造化窟。
促将百脉尽归源，脉任气停丹始结。
初时枯水依寒岩，二兽相逢如电掣。
中央正位产玄珠，浪静风平云雨歇。
半时之间见丹头，软似绵团硬似铁。
此时南方赤凤血，采之须要知时节。
一般才得万般全，复命归根真孔穴。
内中自有真壶天，风物光明月皎洁。
龙吟虎啸铅汞交，灼见黄芽芽白雪。
每常天地交合时，夺取阴阳造化机。
卯酉甲庚须沐浴，弦望晦朔要防危。
随日随时则斤两，抽添运用在怡怡。
十二时中只一时，九还七返这些儿。
温养功须常固济，巽风常向坎中吹。
行坐寝食总如之，性恐火冷丹力迟。
一年周天除卯酉，九转工夫月用九。
至于十月玉霜飞，圣胎圆就风雷吼。
一载胎生一个儿，子生孙了又孙枝。
千百亿化最妙处，岂可容易教人知。
忘形死心绝尔汝，存亡动静分宝主。
朝昏药物有浮沉，水火爻符宜检举。
真气薰蒸无寒暑，纯阳流溢无生死。
有一子母分胎路，妙在尾箕斗牛女。
若欲延年救老残，断除淫欲行旁门。
果将流形永住世，除非运火炼神丹。
神丹之功三百日，七解七蜕成大还。
聚则成形散成气，天上人间总一般。
宁可求师安乐法，不可邪淫采精血。
古云天地悉皆归，须学无为清净诀。
缚住青山万顷云，捞取碧潭一轮月。
玄关一窍无人知，此是刀圭甚奇绝。
夜来撞见吕秀才，有一丹诀犹奇哉。
却把太虚为炉鼎，活捉乌兔为药材。
山河大地发猛火，于中万象生云雷。
昔日混沌今品物，一时交结成圣胎。
也无金木相间隔，也无龙虎分南北。
不问子母及雌雄，不问夫妻及黑白。
何人名曰大还丹，太上老君吞不得。
老君留与清闲客，服了飞仙登太极。
更将一盏鸿蒙酒，饵此刀圭壮颜色。
任从沧海变桑田，我道壶中未一年。
悬知汝心如铁坚，所以口口密相传。
妙处都无半句子，神仙法度真自然。
速须下手结胎仙，朗吟归去蓬莱天。

精神冥合炁归时，骨肉融和都不知。
关节自开通畅也，形容光泽似婴儿。

一旦工夫尽志诚，凝神聚气固真精。
颜容如玉无饥渴，方显金丹片饷成。

此山罗汉极□常，当日威容俨在堂。
谁信盗中诚有道，智过君子实难量。

仙经何物堪却老，较功无如太阳草。
龙衔鸡衔名虽异，菟公羊公事可考。
苏君真是神仙裔，橘井阴功贯穹昊。
云笈书成数万言，银关珠宫用心早。
独知此物有奇效，福地名山为储宝。
不惮林泉新𣃁掘，斥去杵臼谢饰𢭏。
况从髙士论麹糜，更课公田收秫稻。
一朝灵液浮瓮盎，三冬浩气生襟抱。
且欣软饱得浇肠，漫说逆流工补脑。
眼碧那忧散黒花，发白故应还翠葆。
贾傅只嫌松醥陋，刘堕敢夸桑落好。
直须五斗论解酲，宁待三柸乃通道。
谁知万里落旄人，亦许匏尊自倾倒。
为君唤回雪窖春，八载羁愁供一扫。
曼倩宜分此日桃，安期莫诧他年枣。
何烦更采石斛花，巳觉容颜不枯槁。
根连石室喜入梦，句拟桐溪愧摛藻。
平生我亦爱书扎，朱髓绿肠勤探讨。
幸君汲引成此志，鹤驾骎骎望仙岛。
吞腥啄腐非夙心，岁晚兹言良可保。

风土南北殊，习尚非一躅。
出疆虽仗节，入国𫏐同俗。
淹留岁再残，朔雪满崖谷。
御冬貂裘弊，一炕且跧伏。
西山石为薪，黝色惊射目。
方炽绝可迩，将尽还自续。
飞飞涌玄云，焰焰积红玉。
稍疑雷出地，又似风薄木。
谁容鼠栖冰，信是龙衔烛。
阳曦助喘息，未害揺空腹。
惠气生袴襦，仍工展拳足。
岂惟脱肤鳞，兼复平体粟。
负暄那用诧，执热定思沃。
收功在岁寒，较德比时燠。
虽余炙手熖，宁有烂额酷。
矧当凝泫辰，炎帝独回毂。
玄冥真退听，祝融端可录。
嗟予亦何者，万里歌黄鹄。
偃仰对窗扉，妍煖谢衾褥。
壮怀羞灶媚，晚悟笑突曲。
因思堕指人，暴露苦皲瘃。
频年未解甲，蹈此锋刃毒。
遥知革辂中，旰食安豆粥。
陪臣将命来，意恳诚亦笃。
有奇不能吐，何术止南牧。
君心想更切，臣罪何由赎。
此身虽自温，此志转烦促。
论武贵止戈，天必从人欲。
安得四海春，永作苍生福。
聊拟少陵翁，秋风赋茅屋。

容貌与年改，鬓毛随意斑。
雁边云度塞，鸟外日衔山。
仗节功奚在，捐躯志未闲。
不知垂老眼，何日睹龙颜。

俯首举尾拳一蹄，掣缰欲嗅骄不嘶。
奚官耸肩两足垂，意皃自与造父齐。
鸡目麟鬐鳯皇臆，玉山禾逺未容食。
𥬞云追雹有余地，置之画图人岂识。
精神权奇孰可班，当在白兔青龙闲。
君知此马从何来，龙眠胸中十二闲。

三年北馔饱膻荤，佳蔬颇忆南州味。
地菜方为九夏珎，天花忽从五台至。
崔侯胸中散千卷，金瓯名相传云裔。
爱山亦如谢康乐，得此携归岂容易。
应怜使馆久寂寥，分饷明明见深意。
堆槃初见瑶草瘦，鸣齿稍觉琼枝脆。
树鸡湿烂惭扣门，桑蛾青黄谩趋市。
赤城菌子立万钉，今日因君不知贵。
乖龙耳仅兔一割，沙门业巳通三丗。
偃戈息民未有术，虽复加飡只増愧。
云山去此纵不逺，口腹何容更相累。
报君此诗永为好，捧腹一笑万事置。

三年北馔饱膻荤，佳蔬颇忆南州味。
地菜方为九夏珎，天花忽从五台至。
崔侯胸中散千卷，金瓯名相传云裔。
爱山亦如谢康乐，得此携归岂容易。
应怜使馆久寂寥，分饷明明见深意。
堆槃初见瑶草瘦，鸣齿稍觉琼枝脆。
树鸡湿烂惭扣门，桑蛾青黄谩趋市。
赤城菌子立万钉，今日因君不知贵。
乖龙耳仅兔一割，沙门业巳通三丗。
偃戈息民未有术，虽复加飡只増愧。
云山去此纵不逺，口腹何容更相累。
报君此诗永为好，捧腹一笑万事置。

绝域山川饱所经，客蓬岁晚任飘零。
词源未得窥三峡，使节何容比二星。
萝茑施松惭弱质，蒹葭倚玉怪殊形。
齐名李杜吾安敢，千载公言有汗青。

春容先督府，月色满江城。
灯赏无仙梦，斋居绝市声。
两年忧旱虐，八郡望秋成。
凭借刚风力，青章达九清。

江潮来去自有时，扁舟阁浅心如飞。
岸容霜竹青照眼，春信雪梅香扑衣。
天寒鄞江道路阻，岁晏钱清风俗非。
故园回首二千里，落日看尽行云归。

英雄仙去形骸薧，空有遗铭卧荒草。
谁将后事付平原，石刻长随天不老。
古来笔法多神逸，断碣尘埃谁复扫。
顾无清议蔼人间，末技纵工何足道。
往年好古搜奇迹，百过曾看争坐稿。
直词无复假军容，僣逆知公能辩早。
教儿祇欲传家法，挥金可笑欧阳媪。
岂知名义重丘山，遗屦终令鲁人宝。
此碑文墨两奇伟，千载漫郎犹有考。
当时谈笑傲豺狼，首领不求明哲保。
至今心画落银钩，逸若骅骝初脱皂。
先生年来好收书，兼爱此翁忠有余。
岂惟笔力求深造，定要声名不减渠。

木落秋容净，时平国势雄。
望云心自远，采菊兴谁同。
诗酒浮生过，功名一笑空。
留连凭痛饮，冠帻任高风。

狂风撼平野，沙砾眯两目。
笋舆我与君，道远疲征逐。
惊雷一夜发，暴雨溢川谷。
平明泥没趾，寸步不容续。
我生赋穷蹇，触处背天福。
风雨岂不好，行路非所欲。
中途聊息肩，村驿便可宿。
我劳固其分，端恐僵僮仆。
燎炉燃湿薪，傍舍酒初熟。
安能浣愁肠，但取充饥腹。
中宵耿不眠，明月忽挂屋。
揽衣起视夜，秣马亦膏毂。
人情易喜愠，天道有翻覆。
阴霁那可知，去去无欲速。

出处陶潜宅，兴亡炀帝堤。
窗扉容点缀，原野自高低。
地迥栖难稳，风高去易迷。
颠忙能几日，萍满水东西。

襟怀冬日温，容貌秋水净。
惠然肯顾我，蒹葭玉相映。
诗人固难肥，酒客亦多病。
善保千金躯，爱子清而劲。

秋月隔疏帘，光体终隐微。
卷帘试寓目，万里余清辉。
人生异肝胆，同一造化机。
君心乃余心，南北非相违。
三年迟君来，一见悟前非。
况乃度寒暑，葭玉容相依。
与君忘年交，没齿其庶几。
月色亦良好，君胡捐我归。

短柏森森团积雪，疏篁簌簌撼微风。
从前不道容斋好，此景而今落梦中。

江注天围尽，舟排浪阵轻。
岸容疏柳色，秋气断鸿声。
风日虽堪爱，云烟易妒晴。
鲈鱼如有兴，好在未知名。

六经学不传，谁能寻坠绪。
君家有师承，不数虫鱼注。
公子韦氏门，粲若五星聚。
胸中容万顷，一一黄叔度。
人情悦纷华，世路争驰骛。
取乐须臾间，转首已失据。
余生末俗中，蚤幸识夷路。
折桂从乃翁，频年麾不去。
冉有岂辞仆，樊迟亦能御。
雍容荆渚间，夫子步亦步。
初从言下入，筌蹄索鱼兔。
终遂义中行，良乐驱骐馽。
有时坐终夕，收视息浮虑。
了了不可言，明明有佳处。
别来能几时，心月翳云雾。
诸郎幸不远，寄语多予悟。
坐为尘事撄，空咏别知赋。
遥想玉华游，春梦如飞絮。

六经学不传，谁能寻坠绪。
君家有师承，不数虫鱼注。
公子韦氏门，粲若五星聚。
胸中容万顷，一一黄叔度。
人情悦纷华，世路争驰骛。
取乐须臾间，转首已失据。
余生末俗中，蚤幸识夷路。
折桂从乃翁，频年麾不去。
冉有岂辞仆，樊迟亦能御。
雍容荆渚间，夫子步亦步。
初从言下入，筌蹄索鱼兔。
终遂义中行，良乐驱骐馽。
有时坐终夕，收视息浮虑。
了了不可言，明明有佳处。
别来能几时，心月翳云雾。
诸郎幸不远，寄语多予悟。
坐为尘事撄，空咏别知赋。
遥想玉华游，春梦如飞絮。

舍南舍北梅，墙里墙外竹。
逌然寄其间，不见一物俗。
东风将小雨，夜涨春池绿。
俯槛数龟鱼，仰檐送鸿鹄。
交情石投水，坐客冰炤玉。
从容得此生，已矣万事足。
谁言南轩小，正可陋华屋。
但恐世故撄，不容长处独。

舍南舍北梅，墙里墙外竹。
逌然寄其间，不见一物俗。
东风将小雨，夜涨春池绿。
俯槛数龟鱼，仰檐送鸿鹄。
交情石投水，坐客冰炤玉。
从容得此生，已矣万事足。
谁言南轩小，正可陋华屋。
但恐世故撄，不容长处独。

纷纷轻薄欲谁从，爱子从来臭味同。
千里远来应念我，速须鞭马要从容。

从容绍圣末，直节更谁攀。
不见豺当路，悬知虎在山。
石渠聊试可，江国竟投闲。
尚冀调金鼎，那知去不还。

陋巷从容一事无，不因邻鬬出吾庐。
箪瓢岂是忘忧物，自是从容乐有余。

陋巷从容一事无，不因邻鬬出吾庐。
箪瓢岂是忘忧物，自是从容乐有余。

雷霆卷地滩声急，旌斾摇空树影寒。
千古西山留爽气，雨余容我倚栏看。

平生交友各飘蓬，只有丸丸雪后松。
万里归来还往绝，独君时许略从容。

昂昂劲气初无作，荡荡奇胸久息机。
容我醉时开谠论，一轩明月夜忘归。

有子才如汗血驹，新门高大可容车。
故应袖手藏深渺，怜我冰霜涉畏途。

老珃言道德，颇复求自已。
但于阁辟机，未免容或使。
列庄犹反约，申韩遂殊轨。
所差适毫厘，奚翅缪千里。

堂堂陆忠州，谈辩如倾河。
从容仁义途，步武寻丘轲。
一斥不复返，方书事研磨。
至今谏草存，沧溟遗一波。

扁舟劣容身，风浪困掀簸。
曲肱游华胥，梦断千山过。
纵横波间石，满目牛羊卧。
秋毫傥不支，巨舰忽已破。
篙师号神逸，却立变衰懦。
我岂未之思，悬知无可奈。
此生足惊忧，似为天所瘅。
那能一生死，且复耐摧挫。
日暮同济人，举酒纷相贺。
一笑尽余觞，歌罢无予和。

凝师八字源则丰，乐天说偈流无穷。
山谷眼明如日中，落笔惊电驰蛟龙。
谁其得之建溪翁，取人所弃岂俗同。
搜奇抉怪晋余风，嫉邪愤世髪上冲。
自我观之案两重，巧偷豪夺愿不逢。
好语传播人所攻，斯言有味当见容。

有乐宁尔忧，无忧乃至乐。
观身见物理，鱼乐岂子各。
万生扰为病，安静即艮药。
何以适其情，已定要无虐。
江湖与此池，等是泉未涸。
周旋苟得所，是处觉寛绰。
君看濒海民，兹物困剽掠。
纵横堕钩网，琐细入杯杓。
谁云沧海广，游泳渺无托。
乃知尺泽间，所乐逾纵壑。
我家一亩宫，隙地不容凿。
未能禁数罟，念此每怀怍。
陈公吏之师，养善息群恶。
爱民以及鱼，退念此盘礴。
鱼亦喜公来，出没供笑谑。
当年濠上游，天籁纷酬酢。
昭琴既不鼓，应问两俱错。
贤哉郑国侨，一物心无著。
但信悠然语，未悟已投镬。
悬知此鱼烹，不羡波间跃。
谁当较异同，我亦无今昨。

至公无辙迹，万变归诸正。
谁云学则然，要在成以性。
我公锺间气，异禀刚且劲。
一毫不容私，心境自澄映。
超然是非表，烛物眼常净。
还将溟渤量，一了百川竞。
由来仁者寿，兹理天所命。
欲知椿龄永，视此寛平政。
桂花弄小春，晚香适再盛。
年年几望月，影泛杯中圣。
尚书心如水，远裔有馀庆。
何以继清风，家声南北郑。

晚交谁似两龚清，冰雪情怀独老成。
扬秕在前容齿长，积薪居上看文鸣。

墙仞未容肩可及，豹斑时许管能窥。
相逢一笑无余事，明月满怀心自知。

龟山涉世若虚舟，触处忘怀得自由。
道大不容长役役，心闲无事只休休。

斯文初不间衡茅，但有玄经岂患嘲。
骐骥从他千里足，鹪鹩容我一枝巢。

霜风卷地号，达晓不成雨。
游云乍蔽亏，朝日翳复吐。
衢梁三日行，去往迷处所。
茅檐得小休，蔬饭不能举。
所嗟兵火余，白骨莾无主。
邻邦岁又恶，贾饭逐婺女。
遏籴彼何忍，楚越视心膂。
况欲贼取之，不救沟壑苦。
生逢尧舜代，短袖不容舞。
空余卫物心，持此欲谁语。
故人幕中杰，筹画多所补。
朝誉竞推先，丘壑终自许。
平生陈琳檄，解使头风愈。
容我七子间，泛爱果轻与。
此生听造物，未能狙公芧。
牧羊或可息，抱关亦易处。
要以一溉勤，聊润汉阴圃。

霜风卷地号，达晓不成雨。
游云乍蔽亏，朝日翳复吐。
衢梁三日行，去往迷处所。
茅檐得小休，蔬饭不能举。
所嗟兵火余，白骨莾无主。
邻邦岁又恶，贾饭逐婺女。
遏籴彼何忍，楚越视心膂。
况欲贼取之，不救沟壑苦。
生逢尧舜代，短袖不容舞。
空余卫物心，持此欲谁语。
故人幕中杰，筹画多所补。
朝誉竞推先，丘壑终自许。
平生陈琳檄，解使头风愈。
容我七子间，泛爱果轻与。
此生听造物，未能狙公芧。
牧羊或可息，抱关亦易处。
要以一溉勤，聊润汉阴圃。

簿书堆里只匆匆，过眼繁红夜雨中。
可念青春看又老，一杯无计略从容。

前辈风流晓露零，忽逢豪士壮心惊。
雷霆落笔千人扫，珠玉成诗万户轻。
应许翰林追敏捷，肯容开府鬬新清。
向来乞米无佳传，端欲投瓜趣报琼。

弄云微月淡回廊，十室连甍占上方。
谁道各无容足地，夜谈犹欲致时康。

甲子公今不记句，磻溪垂钓岂其人。
安心有道年年徤，出语无尘字字新。
鬬智莫争三十里，贪生何用八千春。
直须凖备新年醉，无地容锥未是贫。

青蒿何敢附苍官，要以陈根托岁寒。
万事忘情知我拙，一窗容膝许同欢。
也知坚卧元非病，况是无心可得安。
归去傥余饥溺念，岂能无意复缨冠。

季子观周乐，妙意传青简。
诸孙拾其遗，破具前人眼。
新诗如珠璧，字字无可拣。
故应意有余，不但音𪾢睆。
念昔我方壮，意轻三子撰。
自闻歌白雪，欲和色先赧。
中间各流落，念子忘寝馔。
阻寻千里盟，未卜一笑莞。
书来得佳句，奇字富瑟僴。
推先情已厚，感旧涕应澘。
周宣致中兴，土宇日益昄。
肤使尽苏张，九合宁须轏。
天才必有用，造物岂徒产。
椽笔傥容挥，斗印定当绾。
既去却须来，毋绝汉中栈。

逐客身无事，乘闲葺敝庐。
堂成因有室，水到自成渠。
地迥千岩秀，春回一气舒。
幸为时所弃，容我懒簪裾。

席门谁复顾寒儒，深愧频迂长者车。
更为穆生时设醴，应怜冯子食无鱼。
诸生久被弦歌化，盛礼谁将简册书。
从此邑人蒙劝奖，定知容驷有高闾。

午窗青梦接羲皇，茗碗无多置我傍。
此味若令儿辈觉，人间容有竹风凉。

不将朝服换斑衣，正以亲年慰所期。
却恐英名喧众口，未容莱子作儿嬉。

条山有佳色，不入俗子眼。
结庐傍洓水，永与山作伴。
一脚落宦游，坐叹千里远。
长恐山灵檄，重令猿鹤怨。
朅来河之湄，用意固不浅。
拟从水石行，稍释烟霞恋。
而于阛阓中，举首即相见。
相看犹有情，不改旧颜面。
自怜非故吾，抚心祗愧赧。
唯公绝俗姿，体道任舒卷。
笑揖浮邱伯，双凫脱羁绊。
步武招我陪，放歌容我乱。
窅窕空翠间，风驭蹑云栈。
山亦为君容，景态互明焕。
别去今几时，兹游倏飞电。
所思在岩壑，欲往不得便。
此身被官缚，事迫胡可缓。
东风涨边尘，羸马注长坂。
崎曲余百里，尽日期往返。
问途策而前，不复微吟款。
向来经行处，犹作生绡展。
怅念扪萝手，去敛趋庭板。
忽放微云开，顾我一笑筦。
出没高树端，退避还偃蹇。
俗驾良已非，尘容更增腼。
解鞍迫昏暮，假榻憩疲懒。
夜梦五老人，诘诟不容辨。
局促将安之，勇退在能断。
利害甚白黒，胡为两交战。
语已去飘忽，欲留不可挽。
那知有志士，居以贫为患。
求田亦本谋，他日当能办。
伏枥马告劳，投林鸟知倦。
岁时耕耨余，食息桑榆暖。
优游聊卒岁，谁复议樗散。
却坐洓水傍，适我结庐愿。

条山有佳色，不入俗子眼。
结庐傍洓水，永与山作伴。
一脚落宦游，坐叹千里远。
长恐山灵檄，重令猿鹤怨。
朅来河之湄，用意固不浅。
拟从水石行，稍释烟霞恋。
而于阛阓中，举首即相见。
相看犹有情，不改旧颜面。
自怜非故吾，抚心祗愧赧。
唯公绝俗姿，体道任舒卷。
笑揖浮邱伯，双凫脱羁绊。
步武招我陪，放歌容我乱。
窅窕空翠间，风驭蹑云栈。
山亦为君容，景态互明焕。
别去今几时，兹游倏飞电。
所思在岩壑，欲往不得便。
此身被官缚，事迫胡可缓。
东风涨边尘，羸马注长坂。
崎曲余百里，尽日期往返。
问途策而前，不复微吟款。
向来经行处，犹作生绡展。
怅念扪萝手，去敛趋庭板。
忽放微云开，顾我一笑筦。
出没高树端，退避还偃蹇。
俗驾良已非，尘容更增腼。
解鞍迫昏暮，假榻憩疲懒。
夜梦五老人，诘诟不容辨。
局促将安之，勇退在能断。
利害甚白黒，胡为两交战。
语已去飘忽，欲留不可挽。
那知有志士，居以贫为患。
求田亦本谋，他日当能办。
伏枥马告劳，投林鸟知倦。
岁时耕耨余，食息桑榆暖。
优游聊卒岁，谁复议樗散。
却坐洓水傍，适我结庐愿。

条山有佳色，不入俗子眼。
结庐傍洓水，永与山作伴。
一脚落宦游，坐叹千里远。
长恐山灵檄，重令猿鹤怨。
朅来河之湄，用意固不浅。
拟从水石行，稍释烟霞恋。
而于阛阓中，举首即相见。
相看犹有情，不改旧颜面。
自怜非故吾，抚心祗愧赧。
唯公绝俗姿，体道任舒卷。
笑揖浮邱伯，双凫脱羁绊。
步武招我陪，放歌容我乱。
窅窕空翠间，风驭蹑云栈。
山亦为君容，景态互明焕。
别去今几时，兹游倏飞电。
所思在岩壑，欲往不得便。
此身被官缚，事迫胡可缓。
东风涨边尘，羸马注长坂。
崎曲余百里，尽日期往返。
问途策而前，不复微吟款。
向来经行处，犹作生绡展。
怅念扪萝手，去敛趋庭板。
忽放微云开，顾我一笑筦。
出没高树端，退避还偃蹇。
俗驾良已非，尘容更增腼。
解鞍迫昏暮，假榻憩疲懒。
夜梦五老人，诘诟不容辨。
局促将安之，勇退在能断。
利害甚白黒，胡为两交战。
语已去飘忽，欲留不可挽。
那知有志士，居以贫为患。
求田亦本谋，他日当能办。
伏枥马告劳，投林鸟知倦。
岁时耕耨余，食息桑榆暖。
优游聊卒岁，谁复议樗散。
却坐洓水傍，适我结庐愿。

条山有佳色，不入俗子眼。
结庐傍洓水，永与山作伴。
一脚落宦游，坐叹千里远。
长恐山灵檄，重令猿鹤怨。
朅来河之湄，用意固不浅。
拟从水石行，稍释烟霞恋。
而于阛阓中，举首即相见。
相看犹有情，不改旧颜面。
自怜非故吾，抚心祗愧赧。
唯公绝俗姿，体道任舒卷。
笑揖浮邱伯，双凫脱羁绊。
步武招我陪，放歌容我乱。
窅窕空翠间，风驭蹑云栈。
山亦为君容，景态互明焕。
别去今几时，兹游倏飞电。
所思在岩壑，欲往不得便。
此身被官缚，事迫胡可缓。
东风涨边尘，羸马注长坂。
崎曲余百里，尽日期往返。
问途策而前，不复微吟款。
向来经行处，犹作生绡展。
怅念扪萝手，去敛趋庭板。
忽放微云开，顾我一笑筦。
出没高树端，退避还偃蹇。
俗驾良已非，尘容更增腼。
解鞍迫昏暮，假榻憩疲懒。
夜梦五老人，诘诟不容辨。
局促将安之，勇退在能断。
利害甚白黒，胡为两交战。
语已去飘忽，欲留不可挽。
那知有志士，居以贫为患。
求田亦本谋，他日当能办。
伏枥马告劳，投林鸟知倦。
岁时耕耨余，食息桑榆暖。
优游聊卒岁，谁复议樗散。
却坐洓水傍，适我结庐愿。

东风解放狂花飞，何乃尚容寒作威。
了无宾客共携酒，更有人家来索诗。
天高云漏不遮月，皎洁上下同澄辉。
亭前有树高百尺，为借惊乌安一枝。

但切思家念，那知行路难。
杯盘无作具，菽水自加餐。
竹老风声劲，山深夜气寒。
肯教孤枕梦，容易到长安。

三见江南白，端来伴酒樽。
作寒催岁暮，流润压冬温。
云卧山容湿，天低水汽昏。
东风犹有信，昨夜到前村。

虚怀无地著纤尘，独鹤孤云寄此身。
琴发清弹庐阜月，诗探妙意武林春。
少陵深契赞公语，惠远能知陶令真。
扰扰今谁同此趣，容车山下两闲人。

尘容俗状早知非，脱迹归来喜复悲。
陇上人遥千万里，江邉花发两三枝。
兵戈阻绝书难到，雪霰飘零雁去迟。
跋马东风一回首，落英还与泪纷披。

武陵归棹几重山，回首沧波锁暮烟。
一寸愁生千万斛，可能容易付湘弦。

于世无功懒据鞍，诛茅种竹老空山。
不应天与静中趣，自是人容拙者闲。

天边箭筈一门通，香隔云萝几万重。
好借岩风为披拂，移文有语笑尘容。

花飞便觉春容减，一阵狂风满地红。
可惜余芳留不得，夜深人静月朦胧。

疏跃马津亭未几何，宦游容易十年过。
飘摇空似随流梗，寂寞犹如挂壁梭。
西岭应余当日翠，南湖直减几分波。
输君尚得飞征盖，重向东园听楚歌。

惯见琳宫全盛时，朅来荒梗倍伤凄。
虚堂不复瞻遗迹，败壁才容觅旧题。
帝傅前修皆矩矱，云孙后裔合攀跻。
兴衰补弊应商略，徙倚修廊日欲西。

三佛形容总不真，眼中瞳子面前人。
若能信得家中宝，啼鸟山花一样春。

安居无相大伽蓝，莫问前三与后三。
个里不容生一念，龙蛇猿鸟自相参。

灵文一阅五千卷，感果当知越四禅。
应笑毗耶方丈里，却容天女问因缘。

三界无法，何处求心。
山容雨过，松韵风吟。
横眠倒卧无余事，一任莓苔满地侵。

萝卜头禅聒噪人，霜刀累切了无痕。
自古不通人咬嚼，只容衲子鹘仑吞。

玉鞭才举乾坤静，皇道私无显至尊。
贵极銮轝才指斥，将军正令不容存。

乞身知才疏，从容荷主圣。
叫阍如杜宇，不谓天亦听。
除书入手来，一洗百念静。
复疑是梦中，惊喜久乃定。
尚余折腰米，败我生尘甑。
要令襟见肘，始与家声称。
今兹火用事，日永南风竞。
林下听中兴，姑容老夫病。

乞身知才疏，从容荷主圣。
叫阍如杜宇，不谓天亦听。
除书入手来，一洗百念静。
复疑是梦中，惊喜久乃定。
尚余折腰米，败我生尘甑。
要令襟见肘，始与家声称。
今兹火用事，日永南风竞。
林下听中兴，姑容老夫病。

大屋连甍小容足，栋宇以来非一木。
豫章不是十围樗，受命于天何得独。
君莫厌老大蓬蒿间，应龙虹梁果非福。
虚堂昼静闻丁丁，溜雨枯皮在空谷。

汝已去闽岭，茶酒犹粲然。
买应从聚处，寄不下常年。
洗涤卢仝椀，提携陆羽泉。
无人分得好，更忆仲容贤。

昔在宣和日，雍容接俊游。
横经临璧沼，提椠上瀛洲。
去德俄千里，依仁复两州。
岂知垂老别，华屋落山丘。

近市三椽屋，斜阳一席门。
故人空厚禄，过我独高轩。
转刻求巾屦，忘形奉笑言。
性容安石缓，道许穆生存。
暝色遥岑合，归途涨水浑。
传呼听已远，依旧雀声喧。

雨近黄梅细不闻，破窗夜夜看星辰。
园林如许不行乐，鱼鸟有知应笑人。
盛喜晴天容卜昼，绝怜小坞解藏春。
何妨着我闲田地，坐看垂杨夹广津。

满城桃李望东君，破腊江梅未上春。
窗几数枝逾静好，园林一雪倍清新。
已无妙语形容汝，不用幽香触拨人。
迨此暇时当举酒，明朝风雨恐伤神。

妻孥挽我奉真祠，老子婆娑正坐谁。
受禄功无一毫末，休官事有十年迟。
尚容款曲悬车地，绝胜仓皇易箦时。
请祝圣人千万寿，小臣何敢望期颐。

从容吏隐间，游戏僧俗里。
孤月浪中翻，吾心正如此。

拟去竹坞间，煎茶炷新料。
从容二士谈，领会一语妙。

斫雪流膏乃如许，也容石蟹趁时新。

黄公丘壑人，阅遍山水奇。
晚观淡岩作，独许天下稀。
我初颇未信，及到乃愧之。
伟兹过奇特，骤睹心惊疑。
神灵蕴幽秘，无乃弗许窥。
扪苔渐深入，欢愕不自持。
穹窿但一石，𫐖轕周四维。
广容千人驺，高建五丈旗。
巨势裂地轴，虚窗豁天扉。
森然万幕张，郁若曾云垂。
危磴过别洞，绝壁浮烟霖。
幽房瞰窈窕，屏榻如砻治。
云霞起坐隅，翠岚着人衣。
顿觉从来山，榛莽翳土埠。
化石事茫昧，驱蛇知是非。
井臼俨遗处，芝田留旧畦。
云昔隐仙宅，此理固亦宜。
元柳迹不到，隐显当有时。
忆我半纪前，已与兹山期。
了然兰台梦，宛渡潇江湄。
今来恍如昨，始悟非人为。
宁嗟摈幽邈，持尔足自怡。
无穷轩冕客，有几能游斯。
天应出此境，以慰遐荒悲。

张许昭鸿烈，南雷贾共灵。
无瑕双白璧，有曜五华星。
怀哲音容在，伤时涕泪零。
向来丹凤阙，犹带犬羊腥。

我爱韩亭好，文公像逼真。
音容虽已往，英概恍如新。

惟昔号能吏，在公勤严明。
挟兹来共理，教化日流行。
堂堂陈汉州，所至树风声。
四美出天性，早擅循良名。
平心衡称物，敏手刀发硎。
奸黠胆欲破，隐伏无遁形。
千里归镇静，人神各安宁。
爱物及鱼鸟，游泳全其生。
舆言诵嘉政，不待三年成。
房湖天下绝，好景无阴晴。
退食来徜徉，风月搅诗情。
修竹如君直，流水如君清。
岂无宴赏心，对此乐事并。
国步正艰险，天骄尚纵横。
惜哉廊庙器，乃尔屈专城。
瓜期忽忽来，歳月令人惊。
车辙不容卧，去意一何轻。
金陵一水通，当宁思豪英。
况最郡守课，由来入公卿。
君才森武库，可当十万兵。
行矣佐中兴，力扶天柱倾。

我观靖康初，尘氛蒙帝阙。
君臣失上著，社稷几危绝。
君时沉布衣，抗疏何悲切。
言听豺狼诛，狐狸肝胆裂。
铁骑稍稍去，佞谀归一辙。
小臣更不容，排摈争媒蘖。
后来祸何如，欲语气先噎。
七年坐闭废，口舌宜钳结。
技痒不复禁，囊封仍论列。
朝廷果召还，爱士如饥渇。
魏阙心久驰，行色安可遏。
江山阻且长，忠信自平达。
露肘见天子，首荐经纶说。
邦荣身亦荣，无愧古明哲。

邪师挟幻术，念念皆狂图。
化出一切象，形容乃甚都。
佛光亦幻成，非有与非无。
烟霞异明晦，寥廓元太虚。
离娄塞其目，象罔得玄珠。
脱能如是解，安用空睢旴。
宇定天光发，岂关七尺躯。
痴儿生谤语，往往堕眉须。
乃知西方圣，勇猛真丈夫。
圣人与人同，此道谁不如。
归来但宴坐，反照自有余。

中原杀气昏，鱼鸟巢穴改。
城池失金汤，郡邑更守宰。
鸾旗狩吴越，朔骑满淮海。
维蜀限山川，无人识鍪铠。
五年愧端居，万里思行在。
官曹敢尸素，职事甘烦猥。
傥得容栖迟，奚暇择爽垲。
陋巷饱箪瓢，邻墙挹兰茝。
新诗出清奇，高论吐雄迈。
谈谐不知倦，气充无是馁。
藉君风飘飖，祛我云叆叇。
相期树勋名，戮力熙帝载。

壮岁已倦游，况今老大时。
素交久离索，劳思何可支。
夫子晚识面，迥非尘中姿。
高言风凛凛，直气山巍巍。
欲登公卿门，进退尚狐疑。
飘然至是邦，为言某在斯。
相见无别事，清谈白日移。
时时矜小技，挽我赋新诗。
自怜憔悴态，容德愧姜姬。
辱赠何以报，恨无琼琚辞。

草堂何处觅，云黯浣花溪。
栋宇已非昨，松竹尚依依。
荒坡卧颓日，寒浪摇清飔。
万象不禁写，吟哦想当时。
我公本天人，造化生肝脾。
道大世不容，远迹西南维。
波涛涌笔端，孤愤寄新诗。
诗中尽经济，秋毫未设施。
后人不知公，但赏琼琚词。
文章一小技，于道信为卑。

平生栖息地，往往旋修筑。
为怜双净眼，不肯受羁束。
官居凿小轩，容膝盖已足。
于焉得逍遥，内视聊自牧。
廓廓乾坤大，冥冥鬼神服。
是心不违仁，如种五谷熟。
乃知穷且贱，未必不为福。
朋僚饷新诗，句法惊小陆。
秀色增云山，荣光发林木。
何妨曵杖来，斯乐未敢独。
清谈可以饱，岂但蠲烦促。
非必酒与肴，佳客始能速。

我闻大隋名，梦寐犹记录。
得檄天彭道，喜气和可掬。
出城六十里，崎岖转江曲。
山门忽斗上，危步依笻竹。
崩石带烟云，异草罗涧谷。
寂鸟下窥人，累猿时挂木。
路穷才见寺，金碧焕双目。
祖师古定光，灯冷无人续。
开公生异世，大事如付嘱。
僧言山长阴，朝暮云容蹙。
兹辰为我晴，叠岫堆浓绿。
虚阁倚秋风，一洗尘土俗。
举手揖丹景，扛身跨白鹿。
十年劳问讯，亲到心始足。
坐久烛渐微，借榻云间宿。
山寒寐不成，窗外泉鸣玉。

奸谀同一辙，举世谁与归。
溪山有佳趣，此乐知者稀。
悠然远罾弋，鱼潜鸟高飞。
不作无根云，苍狗变白衣。
使君见几早，万事已觉非。
拏舟漾清波，策杖登高崎。
逍遥兴未已，烟霞收夕霏。
身从麋鹿游，心与尘垢违。
惜哉经纶手，把钓渭水湄。
冷眼笑纷纷，甘贻肉食讥。
强敌犹张王，屠灭烦天威。
要取虞渊日，咸池浴明晖。
愿君投缗竿，风云起苔矶。
雍容坐帷幄，密勿旋枢机。
莫学西山卧，穷年空采薇。

冬仲阴气骄，微阳尚潜伏。
草木惨无容，霜威日夜酷。
君子览时运，悠然守幽独。
吹律者何人，微暖还燕谷。
玉衡无淹次，天道旋反复。
低回伫春风，求友升乔木。

白衣心出家，从古推净名。
无疾现有疾，特地真机生。
佛欲遣人问，指示转分明。
宜是诸大士，辞屈不能行。
文殊末后往，万众心已倾。
箭锋相注处，妙义益峥嵘。
芥子容须弥，毛孔受四溟。
此理自灼然，学者疑且惊。
更谈不二门，法法俱见成。
一默岂无语，其声如震霆。

万法归一心，一心何所寄。
灵光自巍巍，无物不具备。
如来既先觉，要警众生寐。
倒说纵横说，莫非明此事。
上根可与语，惟有十二士。
问略答更详，玄关大开示。
下及三种观，真修岂容废。
定轮各差殊，均入清净地。
直须顿悟入，不落第二义。
圆觉与圆通，总是闲名字。

三苏皆天人，著作浩篇简。
少读鬓成丝，苦恨生何晚。
人言筦库卑，我自得疏散。
春风牵衣裾，兴发无近远。
禅堂俨真容，光炯破昏眼。
父子也而处，天畀岷峨产。
扬马争轨躅，孔孟发关键。
日月有尽时，斯文未埋铲。
邪说入人深，风俗颓莫返。
招得戎马来，中原恣蹂践。
缅思药石言，祸患已先见。
安得起其灵，一副苍生愿。

秾华桃李容，不染双眸净。
唯有爱梅心，梦中行庾岭。
安得移琼林，月下对清影。
坐想冰雪姿，萧然幽兴永。
我欲从君游，羁绊未能骋。
平生溪山怀，倥偬迷簿领。

调羹休羡最南枝，国香继踵开酴醿。
先容岂藉早梅力，到了自结东君知。
孤芳缭绕春虽晚，典型题在黄金盏。
一家风骨端不凡，故使天公独青眼。
中兴英主方急贤，屡辞温诏挽不前。
平生忠赤照肝胆，危论鲠谔能回天。
左蜀分符尚余略，浙路霜台亦轻著。
朝廷鼎鼐席尚虚，君家况是个中脚。
寒儒筦库埋晨昏，欲排阊阖嗟无门。
洗眼江淮看腾踏，妖气一扫清乾坤。

大火西流金用事，四海八荒蟠杀气。
风凄露冷雨涔涔，草木山川遍憔悴。
天公有眼老亦昏，妙手凭谁刮双翳。
一年佳月在今夕，可奈太清云点缀。
大威神力宰官身，开阖阴阳本游戏。
晚来微念入何许，顷刻氛霾变澄霁。
坐客惊起一凭栏，三峨新扫修眉翠。
瑶台飞镜贴寒空，流水无声光满地。
明吞万象却星辰，影落千岩走魑魅。
樽罍预设众初疑，唤得嫦娥乃容易。
良夜沈沈桂树高，兴发却嗟清影驶。
此时此乐不长有，一醉已拼那敢避。
更阑酒尽东方白，望舒迤逦还归辔。
我欲从之上广寒，挹取金波洗尘世。

朔风吹空高冈裂，忍冻幽人心似铁。
今朝云色一天同，片片如簁堕浓雪。
影摇寒水照曈昽，声泻黄芦听骚屑。
涧谷凝时麕鹿死，园林压处桑榆折。
乃知造物本均平，高下不论凹与凸。
登临四顾浩漫漫，千村万落青烟灭。
忆昔子卿使匈奴，不拜穹庐何勇决。
漠北酸寒十九年，鬓须脱尽形容薾。
故人今亦在穷荒，高风凛凛皆传说。
鸿雁南来好系书，应念邦家五情热。

阳金为魂阴为魄，百炼宁容垢腻蚀。
出匣风云凛凛寒，观者堵墙皆辟易。
发硎利刃思一试，佩刀匕首都弃置。
鲸鲵戮尽四海清，英豪始慰平生志。
长河乔岳暗风沙，高山大泽蟠龙蛇。
君家自有尚方赐，不须嫉世空吁嗟。
操舟渡江勿虞破，中流斩蛟平地过。
天下苍生奈若何，安石且起东山卧。

何物比君子，猗猗庭前竹。
直节虚心人不顾，高标雅态自殊俗。
千亩碧云虽未有，数竿清风也自足。
兴来寻访不知懒，到处敲门忘检束。
身居市廛心在野，山林痼疾今弥笃。
直舍初开露井寛，檀栾只欠森森玉。
君诗赠我何相知，摄衣起谢容正肃。
缅思竹林贤，自昔高品目。
当时昏浊乱一世，七子风流岂容黩。
众人皆醉我独醒，正似霜筠异群木。
不妨糟丘寄孤根，秋风相伴倾寒醁。
烦君更作长短句，为我商声歌此曲。

何物比君子，猗猗庭前竹。
直节虚心人不顾，高标雅态自殊俗。
千亩碧云虽未有，数竿清风也自足。
兴来寻访不知懒，到处敲门忘检束。
身居市廛心在野，山林痼疾今弥笃。
直舍初开露井寛，檀栾只欠森森玉。
君诗赠我何相知，摄衣起谢容正肃。
缅思竹林贤，自昔高品目。
当时昏浊乱一世，七子风流岂容黩。
众人皆醉我独醒，正似霜筠异群木。
不妨糟丘寄孤根，秋风相伴倾寒醁。
烦君更作长短句，为我商声歌此曲。

虾蟆胡为亦水族，形貌百丑谁尔怜。
天阴雨湿得快意，鸣声呷呷何嚣喧。
才离泥淖矜跳踯，脚手那解高攀缘。
一时蛙蛤结俦侣，纡青拖紫纷骈阗。
渔童网罩入市卖，痱磊成串不论钱。
有客殷勤劝我食，犀箸未下嫌腥膻。
煎膏软玉定虚语，猘犬所伤或可痊。
天生此物苦无用，污秽陂池宜弃捐。
如何月窟亦容汝，时放馋口伤清圆。
我愿蝈氏灰洒无噍类，免使成精飞上天。

世业工看卷，天资拙治生。
吏曹容小隐，廪禄代深耕。
痛饮中贤圣，高吟适性情。
妻孥随我惯，自不厌藜羹。

蜗居营盖了，一色草茅新。
庭砌才容马，斋房可授宾。
竹轩聊寄傲，蔬圃未全贫。
邻舍逢知己，过从岂厌频。

弱柳青垂缕，新蒲紫作茸。
风光明老眼，岁月养衰容。
涸思诗难巧，孤斟酒易供。
逍遥北山下，一榻傲羲农。

秋色平分日，开筵命月轮。
云容休妒客，天意解随人。
平地铺寒水，遥空绝点尘。
素娥来入座，端不负良辰。

斋馆萧然静，从容得昼眠。
梦魂随栩栩，昼腹任便便。
不把分阴惜，能令杂虑捐。
觉来神观爽，依旧阅陈编。

气候西南异，山川自一方。
暑残秋更热，雨过夜初凉。
灯火容缃帙，诗书有锦囊。
更深犹不寐，暗露袭衣裳。

矫矫明天末，谁将绛帐供。
阴云收薄翳，晴日放先锋。
道路看行旅，田畴验老农。
乾坤今日意，群目散愁容。

迟落前溪水，田家借一椽。
容身函丈地，阖眼湿薪烟。
马饲牛栏下，人眠狗窦边。
此行频窘涩，吾意亦安然。

童仆喧喧语，篮舆十里轻。
雨收沙路净，溪涨石滩平。
叠嶂千峰秀，残霞数道明。
秋容谁可状，一洗客心清。

一到平桥上，萧然浄客心。
两边风细细，四面竹森森。
更喜清流驶，宁容畏暑侵。
我来归不去，日永镇长阴。

小阁供遐眺，凝眸万景闲。
江流连旷野，林杪出遥山。
思远凭栏外，吟成倚杖间。
乾坤无尽藏，造物岂容悭。

炎暑何从避，城隅古刹幽。
故人今再会，胜地昔曾游。
云合天容暝，风来客意秋。
归途催暮雨，回首不能休。

人日访山寺，春风能借温。
柳桥通一水，柏径隐重门。
泉窦来何处，梅花别有村。
从容寻后约，假榻卧云根。

咫尺桃源路，乘闲许杖藤。
高谈六十劫，暗室百千灯。
邀月公挥手，眠云我曲肱。
洞门初不锁，俗客岂容登。

娈彼闺房秀，泠然玉雪容。
月箫难择对，石窌侈疏封。
涵泳诗书习，扶持扇枕供。
三荆方擢秀，云壑卧双松。

神龙一去渺无踪，落日孤云为惨容。
溪遶练光秋更白，黛横山色晚尤浓。
细看风物曾经眼，深达根源自点胸。
寄宿僧寮清不寐，一轮明月挂枯松。

卧溪古木势蜿蜒，伫立斜阳旅思寛。
湍没岸痕知涨溢，风生水面觉清寒。
静容桃李敷浓荫，暖放凫鹥浴短翰。
隐约渭滨真髣髴，行藏都付一渔竿。

西冈独上每春容，天接危亭四面风。
万室鳞鳞归眼底，一峰岌岌倚云中。
地灵人胜风流古，石秀山回气象雄。
曳杖频来无别意，喜观禾麦又年丰。

默默幽轩祗自知，天人一理未容欺。
檐光坐揖青山入，窗影闲看白日移。
休道嚣尘侵晏宅，由来表里湛黄陂。
思惟泯处全真现，存得灵龟笑朵颐。

倚杖从容日未曛，望中一洗两眸昏。
晴云放出千寻岭，乔木团成几处村。
东去西来长道路，春耕秋获换郊原。
无穷物象相吞吐，妙趣谁知在不言。

青门冠盖近迎春，物态天容旦暮新。
日暖御沟初破冻，雪消驰道未生尘。
晓烟暗绿金条眼，佳气晴浮碧瓦鳞。
唯有纸鸢堪一噱，掠天翔泳不由身。

丰年真可必，时雪降今冬。
飞霰纷纷集，同云羃羃重。
炉深添炽炭，寺远隔疏钟。
先压窗前竹，难分岭上松。
画楼欺酒力，幽径灭樵踪。
蓑笠看渔父，鉏犁慰老农。
穿檐寒正苦，布野润宜浓。
梁苑思重赋，袁门想半封。
龙沙犹张王，虎士莫骄慵。
吾土端无恙，天公久见容。

师今携锡下孤峰，似闻猿鸟含愁容。
胡不为言我常住，东西南北总相逢。

婢妾纷纷只谩争，美人后出更倾城。
东君可是多情思，留取妖容作饯行。

保形保生保命，戒色戒酒戒茶。
夜气若要长在，晚食尤宜减些。
养心莫如寡欲，存诚唯是闲邪。
辨得天清地浊，吞取日精月华。
寒灰便是发焰，枯根立可生芽。
学者舍本逐末，病眼执著空花。
罔穷圣道一辙，徒诵丹书五车。
正似炼和金矿，何殊嚼蔗吞查。
不知达人到此，元始浩劫为家。
燕坐能事毕矣，行遍海角天涯。
鉴明不受微垢，玉洁靡见纤瑕。
视轩冕如桎梏，弃财宝若泥沙。
曲江一轮秋桂，岂容雾掩云遮。
盘旋火龙水虎，和合阴汞阳砂。
真身自然腾化，驾凤高凌紫霞。
哀哉傍门小法，作用千种参差。
个个辛苦无成，白首空自悲嗟。

潘郎尝望尘，陶令亟避俗。
胸中定何如，清浊在一瞩。
河阳艶桃春，彭泽郁秋菊。
所好邈如许，二子殊品目。
诗人易评量，忍使混衡斛。
当使冰鉴磨，要遣须眉烛。
勿容脂粉姿，滥入珪璋录。
神仙真渺茫，浪说武陵谷。
不如临清潭，饮水乐自足。
谁令春雨红，点污秋株绿。
寒根岂无知，风霜怒应蓄。
令尹非安仁，腰带肯轻束。
脱巾漉酒浆，黄花泛新馥。

平生丘壑心，余事不挂目。
藜杖南山来，要使富幽瞩。
异哉小玲珑，蟠峙苍弁腹。
修藤结悬崖，飞溜响空曲。
伏石卧虎状，腾拏杂奔鹿。
砑然互吞吐，侧路劣容足。
拂拭古藓纹，字刻翳新绿。
标榜玲珑名，奇怪殆天属。
扪萝上绝顶，坦坦类平陆。
俯首瞰来踪，穹然在幽谷。
传闻昔逋客，诛茅此营屋。
清魂不可招，千载想遗躅。
我思造物巧，妙供幽人禄。
挥斤役山祗，斵此一拳玉。
云窗与雾阁，一一相亘属。
岂无部曲众，猿鹤即更仆。
岂无节旄贵，松桧自张纛。
此事久弃置，蛛丝网岩麓。
翩翩佳公子，心古韵不俗。
驾言脱华簪，兹焉卜幽筑。
终日面巑岏，世故岂容触。
指点空洞姿，喜气政堪掬。
挟策校昔游，健步念须续。
亦有招隐诗，薄暮不可读。

平生丘壑心，余事不挂目。
藜杖南山来，要使富幽瞩。
异哉小玲珑，蟠峙苍弁腹。
修藤结悬崖，飞溜响空曲。
伏石卧虎状，腾拏杂奔鹿。
砑然互吞吐，侧路劣容足。
拂拭古藓纹，字刻翳新绿。
标榜玲珑名，奇怪殆天属。
扪萝上绝顶，坦坦类平陆。
俯首瞰来踪，穹然在幽谷。
传闻昔逋客，诛茅此营屋。
清魂不可招，千载想遗躅。
我思造物巧，妙供幽人禄。
挥斤役山祗，斵此一拳玉。
云窗与雾阁，一一相亘属。
岂无部曲众，猿鹤即更仆。
岂无节旄贵，松桧自张纛。
此事久弃置，蛛丝网岩麓。
翩翩佳公子，心古韵不俗。
驾言脱华簪，兹焉卜幽筑。
终日面巑岏，世故岂容触。
指点空洞姿，喜气政堪掬。
挟策校昔游，健步念须续。
亦有招隐诗，薄暮不可读。

平生一字不疗饥，谁云穅核能瓠肥。
牙签玉箸五鼎食，是中有趣非钱痴。
万事颠倒绝可嗤，此腹却受将军讥。
吾宗酷似骑曹掾，俗物纷纭那复看。
眼中但有潇洒侯，高节亭亭真老伴。
山泽形容坐一癯，相要检校还丹书。
食薇饮水笑多事，知君此计诚非疏。

泉石有膏肓，料理费和缓。
风埃客子游，梦想略相半。
端如餍羊酪，投匕念乡馔。
怀哉小玲珑，旧赏记酣宴。
玉女下云窗，轻我年未冠。
诛茅老三间，此意已悬断。
少须草堂资，两足那可绊。
谢公爱东山，自结寻幽伴。
诗筒忽相先，纸价岂容贱。
流传从使君，感此归思乱。
撷兰蹑危根，漱石俯长磵。
野性等麋鹿，百嗜宁食荐。
揽衣中夜兴，测漏疾流盼。
扃步愧驽筋，卑飞伤短翰。
正使屐齿折，未救斧柯烂。
时节脱复徂，迟莫空浩叹。
何当脂下泽，去路郁交贯。

幻境如群狙，喜怒眩名实。
怜渠千劫迷，堕此一念失。
世路波涛翻，时事风雨疾。
胡为随物迁，坐此方寸窒。
使君超世姿，轩裳起儒术。
神交赤城仙，妙解穷隐密。
向来心泰然，初不计升黜。
危堂榜新颜，要以名自律。
窗扉敞深明，空华乱初日。
变灭惊须臾，蔽亏隔纤悉。
了知内观融，天光发虚室。
山林猿鹤俦，廊庙鹓鸾匹。
静躁涂或殊，出处心本一。
清都五城开，真仙罗辅弼。
行矣朝紫皇，启沃造前膝。
功名戏剧成，志愿谈笑毕。
它年容买邻，傥不傲蓬荜。

摇摇儿女花，挺挺君子操。
一见适相逢，绸缪结深好。
妾容似桃萼，郎心如竹枝。
桃花有时谢，竹枝无时衰。
春园灼灼自颜色，愿言岁晚长相随。

野航春入荻芽塘，远意相传接渺茫。
落日一篙桃叶浪，薫风十里藕花香。
河回遽失青山曲，菱老难容碧草芳。
村北村南歌自答，悬知岁事到金穰。

只着南冠不着缨，掉头防我问功名。
数椽茅屋有时漏，一墢野田无具耕。
酒地定能容胜践，墨畦终拟过平生。
扣舷归去蒹葭闹，后夜相思看月明。

林梢眇眇堕斜晖，剥啄还来扣隐扉。
门巷劣容居士𪨗，尘埃不到野人衣。
恰当夜甑黄粱熟，盛供春山紫蕨肥。
侍坐无人只山月，两翁相对自忘机。

雨余千里见秋毫，绿涨西陂涌浪涛。
桂楫兰舟惊送别，鸾篦象齿记分曹。
官游莫漫嗟流落，人事方将困驿骚。
亦欲江湖理烟艇，不知何处可容篙。

东观无人数伏虔，一臞尘土独凄然。
高情自欲侵天半，清梦何由到日边。
顾我书空嗟咄咄，知君扪腹笑便便。
登高怀远无穷意，故合春容赋大篇。

湓浦维舟访梵宫，香炉峰下暂从容。
重来不为二林景，永远禅师有旧踪。

心事空牢落，身名盍罢休。
得闲羞彊聒，避谤巧淹留。
老矣嗟如此，谁欤问以不。
傥容亲杖履，不拟向丹丘。

故国真如寄，余生宛若浮。
巢鸠不护鹊，池凤肯容鹙。
老木低春水，孤花带晚洲。
杯行应酹我，知复念幽忧。

木落空山不着行，寒梅长是占年芳。
未容霜女窥孤艳，定恐花神啬旧香。
竹杖穿林聊问讯，槿篱萦路巧遮藏。
谁能折寄江南恨，北客相看摠可伤。

法驾天临五学初，曾闻重席绝诸儒。
雍容久载从臣橐，晼晚犹分刺史符。
不使高材陪鼎鼐，却收清节傲江湖。
贱生无地从巾屦，独对遗篇想步趋。

惊闻义骨殒狐狸，怅失中朝一吏师。
广汉威名由擿伏，寛饶直气不容欺。
丹心共愤时多难，白首相期论少卑。
满眼西风空溅泪，何心忍读蔡邕碑。

一麾相望继芳尘，召杜风流主与宾。
芸阁去方思就日，竹符来及趁班春。
清谈款密看论旧，善政从容许告新。
早晚银台双诏下，共期持橐侍严宸。

地控三州界，池开十丈莲。
桑麻无杜曲，松菊有斜川。
别浦归帆远，他山晚照妍。
江湖春水阔，容与白鸥前。

自愧尘容去复来，骊山顶上看崔嵬。
谁人得向长安道，曾浴莲汤十二回。

蟠龙山名何所因，为言山作蟠龙形。
欲寻地志质诸古，适遇野老传于今。
伟哉造化巧经始，斵以斧凿初无痕。
四傍坦夷渺原隰，一径窈窕森松筠。
回旋屈曲隐头角，蓊郁葱翠含精神。
若蹲若踞玩清隐，不起不蛰司芳辰。
遥空水面素澄澈，萦若珠颗尤鲜明。
政当颔下不易夺，况复鳞逆谁敢撄。
我疑此龙蟠亦久，一日得志当求伸。
轰雷掣电掀碧汉，骧首曳尾凌青云。
会从古穴起灵霓，用作霖雨苏苍生。
岂惟厚泽沛寰宇，兼有余润清边尘。
乃知神物终变化，肯容玩肆甘沉沦。
嗟予避寇偶居此，坐见牙璋争起兵。
张皇旗帜亘长道，考击钟鼓辞严城。
共期元恶心胆破，不待迎敌神魂惊。
何知鼠辈怙同恶，相与蚕食徒经旬。
倾囊竭箧极侈欲，戢戈橐矢寻归程。
遂令强贼愈猖獗，绝流肆毒屈生灵。
未闻改辙事更举，但得饮气潜悲辛。
龙乎龙乎速奔逸，吾将与尔俱飞腾。
直上天池最幽处，嘘风吸浪陪鹍鹏。

地胜多乔木，亭幽阚古墉。
春梢经雨合，晚色过烟浓。
影落琴书遍，声穿户牖重。
鸾栖应不久，枳棘若为容。

彩旆摇霜宿鸟惊，旋将疾苦问民情。
从容会历三台遍，謦欬先看数路清。
红日尽头思玉阙，赤霞深处见瑶京。
信知子晋真苗裔，仙籍还居第几名。

忆昔游洛川，投宿龙门中。
远意托清梦，缑山访遗踪。
道逢王子晋，琼轮驾飞龙。
幢盖纷飒沓，导从千玉童。
行行蹑清尘，遂到紫翠峰。
整冠叩仙阍，获礼冰雪容。
琼觞酌霞醴，劳苦问所从。
授以龟台书，玉笈启灵封。
劝我勤修炼，他时会方蓬。
再拜领真诀，永永藏丹衷。
俯仰十载余，光景如飘风。
常恐年岁晏，难收梨枣功。
愿言坚此心，真缘傥潜通。
相与乘飞霞，谒帝青琳宫。

柳烟晨气酽，花露春容湿。
翠幕卷宫罗，翩翩双燕入。
无心补粟眉，闲对妆台立。
谁调紫鸾笙，晴响散空碧。

常怜避俗翁，寄傲谢簪绂。
三径竹虽存，苦乏杯中物。
采采黄金英，篱邉空𥩟立。
赖有好事人，陶然得酣适。
吾家颇种秫，压滓夜槽泣。
其如移菊晚，青蘂不堪摘。
念谁分秋香，泛此花瓷白。
高情歘相投，遣送劳一力。
风期宛然同，未易分今昔。
两株千万朵，冷艳光相射。
银盘何烂烂，承露带青碧。
月下更奇绝，碎影寒气逼。
桃红吐鲜妍，醉晕不容拭。
嘉名配黄花，姚魏真匹敌。
开窗对二妙，清意争先入。
却思陪语笑，坐叹溪山隔。
幸有真契存，满目共秋色。

成山对三山，残夜动海色。
英灵锺此翁，倜傥旧无敌。
高标驾空阔，劲气摧剑戟。
危言髪冲冠，忧国泪横臆。
当随赴陇书，聊挂游山屐。
从容冕旒前，指摘治乱实。
况闻群策用，伫待妖氛息。
名与年俱高，机会不容失。

成山对三山，残夜动海色。
英灵锺此翁，倜傥旧无敌。
高标驾空阔，劲气摧剑戟。
危言髪冲冠，忧国泪横臆。
当随赴陇书，聊挂游山屐。
从容冕旒前，指摘治乱实。
况闻群策用，伫待妖氛息。
名与年俱高，机会不容失。

五季词格卑，一往遂不转。
势如屋将摧，难用一木撁。
国家复古初，出力赖诸彦。
探元测天心，撷秀空芳甸。
气质既雄浑，采章复葱蒨。
炳焉同三代，风雅追未变。
旁收稗官说，笑{谍言=月}时一荐。
岂将𫚥蚬盘，尽易鼎俎膳。
后来失其源，多以怪相眩。
观涛遗巨浸，爱此一沤漩。
芝兰向芜没，萧艾方蔓延。
顾岂无可观，致远恐非便。
方今从雅道，英俊争就选。
当有紫鸾音，一洗时禽啭。
吾宗富清制，金璞饱镕炼。
高轩肯见临，大轴获初见。
盈前森欲动，贪读不知倦。
吴歈鬭妍媚，楚些发哀怨。
暗芳啼晓露，白月垂秋练。
肃肃天庙仪，迟迟洞宫宴。
建标凌倒景，胜气来酣战。
古人用意处，窥闯应已遍。
不然新诗中，安得众体见。
从来绝妙处，经眼不容眴。
歘起追其踪，险若挽飞电。
岂容随俗好，展转就萦纒。
公当英少年，笔力十分健。
更期策高足，勿受尘泥溅。
一朝奋余勇，名埸谁敢擅。
扬光云霓上，声价弥海县。
方知掣鲸手，不足临渊羡。

五季词格卑，一往遂不转。
势如屋将摧，难用一木撁。
国家复古初，出力赖诸彦。
探元测天心，撷秀空芳甸。
气质既雄浑，采章复葱蒨。
炳焉同三代，风雅追未变。
旁收稗官说，笑{谍言=月}时一荐。
岂将𫚥蚬盘，尽易鼎俎膳。
后来失其源，多以怪相眩。
观涛遗巨浸，爱此一沤漩。
芝兰向芜没，萧艾方蔓延。
顾岂无可观，致远恐非便。
方今从雅道，英俊争就选。
当有紫鸾音，一洗时禽啭。
吾宗富清制，金璞饱镕炼。
高轩肯见临，大轴获初见。
盈前森欲动，贪读不知倦。
吴歈鬭妍媚，楚些发哀怨。
暗芳啼晓露，白月垂秋练。
肃肃天庙仪，迟迟洞宫宴。
建标凌倒景，胜气来酣战。
古人用意处，窥闯应已遍。
不然新诗中，安得众体见。
从来绝妙处，经眼不容眴。
歘起追其踪，险若挽飞电。
岂容随俗好，展转就萦纒。
公当英少年，笔力十分健。
更期策高足，勿受尘泥溅。
一朝奋余勇，名埸谁敢擅。
扬光云霓上，声价弥海县。
方知掣鲸手，不足临渊羡。

使君机鉴高，圆妙等空有。
一超到真际，论古全无友。
岂更向鸿蒙，勤勤问何叟。
以兹了喧静，三三元一九。
佳哉府中园，松竹当花柳。
于中结圆庐，风月供户牖。
从来廊庙具，朝野注望久。
难从容膝安，广袤横数肘。
定烦帷幄筹，为指逐兽狗。
气吞西江水，吸尽才一口。
坐令世间人，仰之如北斗。
第功高汗马，许复更称首。
方知庵中人，元是经纶手。

云谿泻寒液，活碧瑠璃软。
山如物外人，排空势偃蹇。
溪山两奇绝，倒影蘸清浅。
惊风起蘋末，万窍助号喘。
谁铺翠织成，一展不容卷。

清晓意不惬，驱车向城东。
行行历谿谷，遂到青莲宫。
古塔跨虚碧，长桥卧晴虹。
水落见谿骨，云开露秋容。
疏竹摇晚翠，寒花缀幽丛。
访古但丘壑，令人气填胸。
登览未觉久，山遮半轮红。
白烟生汝水，横空正蒙蒙。
缅怀道化盛，山高水无穷。
坐令千万世，矫首希高踪。
浙江黄面子，应纤开禅宗。
妙哉铁牛机，谁敢当其锋。
杖林山下竹依旧，金沙滩头人已空。
可怜高坐寂寥久，萧萧古木号悲风。

凤凰山下瑞烟浓，湖海凝光秋正中。
流星驿骑如飞电，来奏吉语闻天聪。
龙舟移棹渡淮水，金车归来长乐宫。
诏书即日严法驾，出迎不惮劳清躬。
晓钟传箭金门开，翠华赫弈从天来。
绣旗拂云势偃蹇，彩仗照日光徘徊。
汉宫威仪重烜赫，天宇披豁无氛埃。
里闾纵观万人喜，秋城一变成春台。
高樯影转龙负舟，平河清浅乘安流。
临平山色映雕辇，草木光荣佳气浮。
龙舆照耀金开鳞，御幄对起高连云。
欢声喜气传万里，盛事创见超前闻。
煌煌仪卫回丹阙，万骑千艘乘晓发。
道傍观者皆鼓舞，帝力难名但欣悦。
由来孝弟能通神，圣主成功在得人。
谁云高高难感格，一德协谋天所因。
皇帝盛德动天地，丞相嘉谋无比伦。
昭然独断纳远策，重见元恺承华勋。
圣情孜孜天不倦，宫中预建慈宁殿。
绣栱云楣藏盛仪，广庭层陛宜清宴。
宝盛珍匣龙蟠拏，册写鸿猷金焕烂。
臣民观听尽倾耸，文物声明信葱蒨。
共知睿意已潜达，行见天心从宿愿。
果然悔祸答清衷，信使交驰邻好通。
宫闱大庆得所欲，惟断乃成全圣功。
唐朝二圣虽重欢，才自蜀道归长安。
当时歌颂中兴事，已自矜夸称至难。
德宗念母亦云切，宁受百欺诚意殚。
终然莫遇成永叹，屡诏访迎空百端。
以今准古孰难易，相去正如霄壤间。
殊方自与邦域异，一朝谋好銮舆还。
况复指期如素约，睟容克日瞻慈颜。
信知卓绝冠千古，其间仅有安能攀。
孝心锡类兆民赖，湛恩协气充人寰。
愿闻备乐播金石，刺经作制垂不刊。
扶桑晓色升红轮，阙庭瑞气朝朝新。
如川方至无穷尽，圣寿同过一万春。

涌地千楹排镂磶，朱楼跨空半天赤。
鬼神下瞰防祸机，坐使心猿困跳踯。
岂知高人心独远，不觅赢余但容膝。
寄傲南窗一事无，时见归云度晴碧。

三山远在虚无间，还有胜境居人寰。
琼楼贝阙知何许，统领分治皆仙官。
名称等级已素定，载在玉书垂不刊。
能兼洞天与福地，唯有玉笥余难攀。
忆昔扁舟中夜过，白月满空星斗寒。
起登船背聊一望，搀天但见青孱颜。
重岩众壑眇难辨，福庭想像依层峦。
那知虚堂宅幽邃，萧爽不容尘滓干。
超然物外亦不恶，要当心境俱清闲。
真机还向静中起，不碍默朝窥九关。
我生本来世味薄，欲养铅汞成金丹。
也知上界足官府，人间游览堪盘桓。
如闻方平持玉节，似欲历按诸名山。
相逢不问蓬莱事，试与乘风去共看。

大江之源发乎岷山，蓄余怒于瞿塘。
混众流以东下，渺翻空而汤汤。
天风下兮蹴缟练，白浪如山冲马当。
邈不知其所止，接云海之茫茫。
鱼龙并育细不遗，龙骧万斛浮若飞。
喷雪霓兮散雾雨，功利浩博难尽窥。
眷彼溪谷流，夫岂不清泚。
飞鸥堕影鱼依空，水溅溅兮石齿齿。
景趣信佳伤险狭，才可濯缨兼洗耳。
清乎清乎期及物，清不能容徒洁已。
知公博览眼不寒，筑室虽小识量寛。
圣朝拨乱收群策，难擅丘壑眈云山。
愿公为万里之长江，勿作细流之惊湍。

毗耶城中无垢师，丈室仅似蜗牛庐。
三万二千师子坐，同时容纳无赢余。
圎通境界不思议，一颗玄入随卷舒。
先生从来道眼具，深入不二离圏模。
粟庵宴坐观万法，不以诞幻惊群愚。
炯如白月挂圎碧，千江分影冰轮孤。
乃知芥子纳须弥，妙用岂以常形拘。
惜哉山人空索价，不悟心藏万卷书。

高城倚江凭峻址，层楼却忆高城里。
迢迢飞磴出尘氛，绣栱朱栏照江水。
四面云山千万叠，清原却与黄原接。
碧螺宛转峰最奇，透色连云俱岌嶪。
楼前正对白鹭洲，翠虬夭矫横中流。
回看井邑亦华盛，碧瓦鳞鳞光气浮。
崛起凌空何壮哉，岁久剥蚀霾风埃。
高情一见为叹息，因循恐致奇标摧。
才刃由来有余地，葺旧扶倾真复易。
坐令风月为清新，还使江山增胜气。
公家列屋人如玉，清唱不须吹管逐。
沉沉清夜绣筵开，垂下珠帘隔银烛。
放教帘外水仙听，传作仙家步虚曲。
识高器远追前人，不独文采风流存。
凭栏纵目莫厌数，即去飞腾登要津。
老来自觉诗思悭，况此清绝形容难。
恐公他时怀旧赏，犹堪展作画图看。

焦先但作蜗牛庐，真与蜗牛壳相似。
当时虽省营筑劳，把茅盖头已多事。
珏溪樵客意高远，几欲巢居如上古。
茂林深处即幽居，树作檐楹根作础。
经始全资木居士，竹夫人来共胥宇。
删繁聊藉刈禾镰，补罅不须修月斧。
山中熊馆作比邻，梦里蚁城真别墅。
葱帐不容逋客归，药房闲咏骚人语。
月钩斜挂褰云箔，霞绮高长当朱户。
瑶砌无尘透晓霜，珠帘隔雾连天雨。
洞门虽开亦非开，当空凿出高崔嵬。
凭虚公子见之喜，便约亡是公同来。
更容明月作不速，宾主谈辩声如雷。
画空题诗记真赏，要与幽人作榜様。
是中无欠亦无余，一任傍人说半藏。
莫言基址真牢固，夜半负之人莫悟。
玉川胆怯不须论，觑着地皮卷不去。
须防毗耶无垢师，擎向手中便进步。
要当石头具道眼，本自无来今不住。
饶他百倍有神通，到此一筹无用处。

焦先但作蜗牛庐，真与蜗牛壳相似。
当时虽省营筑劳，把茅盖头已多事。
珏溪樵客意高远，几欲巢居如上古。
茂林深处即幽居，树作檐楹根作础。
经始全资木居士，竹夫人来共胥宇。
删繁聊藉刈禾镰，补罅不须修月斧。
山中熊馆作比邻，梦里蚁城真别墅。
葱帐不容逋客归，药房闲咏骚人语。
月钩斜挂褰云箔，霞绮高长当朱户。
瑶砌无尘透晓霜，珠帘隔雾连天雨。
洞门虽开亦非开，当空凿出高崔嵬。
凭虚公子见之喜，便约亡是公同来。
更容明月作不速，宾主谈辩声如雷。
画空题诗记真赏，要与幽人作榜様。
是中无欠亦无余，一任傍人说半藏。
莫言基址真牢固，夜半负之人莫悟。
玉川胆怯不须论，觑着地皮卷不去。
须防毗耶无垢师，擎向手中便进步。
要当石头具道眼，本自无来今不住。
饶他百倍有神通，到此一筹无用处。

吴越中分江一派，两岸溪山扫浓黛。
茫茫云海迷烟空，方诸宫外天为界。
潮波吐纳谁使然，欲到先冲海门隘。
江浅洲长碍奔放，势益汹汹怒而噫。
方看隐起玉堤横，忽复飞腾雪花碎。
高浪翻空雷吼怒，黑沙崛起云崩壊。
山岳倾颓惊炫转，鲸鹏摩戛舞幽怪。
大声吹地恣淙淙，余响振天轰磕磕。
恍如白帝盛羽卫，风搅旌幢纷斾斾。
从以百万虎与貔，组练精明呼声大。
世间奇观独雄绝，坐令耳目俱松快。
津亭晚霭动遐想，樽酒相欢信良会。
木落山空秋气高，情多思远人寰外。
杜老扶桑有遗恨，韩子鲸鱼思饱脍。
豪气英风终不泯，海色天容自相对。
同来俱是蓬山侣，蘂简玉书名姓在。
东游不用浮海航，仙骥追风云作盖。
却须从此排阊阖，丛铃响杂飞霞佩。
通明殿里缀仙班，官府纵多君莫悔。

北风吹云肃天宇，蕙帐寒生月当户。
颓然就枕睡思浓，魂梦悠悠迷处所。
仙宫胜士肯见临，促席从容陪软语。
自言本事清虚君，学佛求仙两无阻。
云𫐌白日降遥空，天衣飘飘袖轻举。
方诸宫深云海阔，金碧禅房隔烟雨。
与君粗有香火缘，聊复东来相劳苦。
方游昆阆还无期，君住世间须善为。
尘劳足厌不须厌，等是实相夫何疑。
前身自是尘外人，端为世缘縻此身。
重闻妙语发深省，若更离尘佛亦尘。
方平羽节何时来，道宫佛庙随烟埃。
未须苦说扬尘事，东海波声正似雷。

江流滚滚青于蓝，山如阵马方{走参}{走覃}。
景趣虽从开辟有，登览正赖人谋参。
济川亭古伤险狭，石岸缺落呈嵚嵌。
可怜眼界方冗杂，风月为之久不堪。
使君才高蕴机鉴，妙思能发神所缄。
异时一见已经意，施设先后难相搀。
政成将去觐丹阙，一新栋宇何耽耽。
就增亭阁跨空阔，径从人境超尘凡。
波光挟日动飞栱，檐影窥江凌过帆。
栏危更觉明月近，浪涌正值秋风酣。
螺峰晚霭助遥碧，鹭渚归翼穿晴岚。
东望青原森欲动，祖意岂复劳穷探。
夜深定有水仙集，霓裳练帨垂毵毵。
云烟态度日夕异，词客赋咏劳雕劖。
公归指日登华要，雍容鸣玉横犀𥮾。
湖山高会驻清赏，尚应回首江之南。

白云山人机鉴高，了见万法栖秋毫。
龟肠蝉腹耐清苦，空山坐听鼪鼯号。
无心索价惊众耳，尚恐名出终难逃。
一朝解去薜萝服，鬋剔须发披方袍。
黄龙宗旨人难凑，涓滴不容消息漏。
一到禾山谒老方，全机不露三关透。
城中军马正纷纷，红尘涨空日色瘦。
问师触热有底忙，云向疏山聊宿留。
搜奇猎怪穷端倪，诗胆大于身数围。
勿忧平淡少人爱，此去定逢韩退之。
年来世味种种薄，文字习气黏如黐。
自信文通才未尽，犹堪重拟碧云诗。

腹稿欲成聊假卧，寒松疏磬仍相左。
不容开府占清新，云里江梅萼初破。
奇芬还似暗香浮，全胜光风泛兰些。
玉川昔访长寿寺，石壁留题如此作。
珊瑚炫转光夺目，含曦一读忘饥饿。
便堪高蹑诗将坛，纷纷谁可克参佐。
韦庄岂免赠巾帼，格嫩更遭脂粉涴。

灵根何年离众香，色相全似金容黄。
晓姿荧荧炫寒月，夜气耿耿凌风霜。
天真何曾资外饰，坐笑涂额夸宫妆。
广平当时应未见，独为梅花回铁肠。
赖有花仙觅奇句，东坡着意怜孤芳。
诗中写就无遗巧，安用学花熬蜜房。
多情偏爱被花恼，闻香心醉难禁当。
况复低垂深有意，欲教醉赏倾瑶觞。

霜铺鸳瓦茸茸白，红日破寒舒晓色。
小枝斜傍碧阑干，光透香融娇欲滴。
缘何便证紫金容，胜妙从来众香国。
时世梳妆嫌不称，岂假嫩黄拂宫额。
清润疑和玉髓膏，鲜妍似炼鸾蜂液。
团香掠蘂太辛勤，堪笑蜜房屯羽客。
更有一般超绝处，画史尽工描不得。
漏板丁丁夜向阑，金波浸影寒光溢。
赏奇自昔属多情，况复南人多未识。
恰及开时寄一枝，后时便恐香难拾。
须藉高才与发扬，妙句收归花萼集。

散策启柴关，春光满望间。
长烟连远碧，矮笋出新斑。
倦蝶飞还歇，啼莺意自闲。
晚云将小雨，容易暗前山。

龟洛隆周德，龙门赖禹功。
天开形胜地，云捧法王宫。
绣栱联霞绮，虬檐压霁虹。
山河纷凑泊，星斗映穹崇。
金界琅函秘，奎文笔势雄。
独高今古外，何止帝王中。
恭想重熙旦，追还太古风。
开怀容直论，崇俭自清躬。
俗厚刑几措，时和岁屡丰。
湛恩渐动植，大度纳华戎。
致治臻无事，持盈愈若冲。
皇居多暇日，宸翰写深衷。
誓保基图永，期跻寿域同。
含生蒙愿力，流泽浩无穷。

贤能摅逸志，振迹比蛟龙。
云雨时方得，烟霄路自逢。
濯鳞霑帝泽，拥足脱尘踪。
物外将轻矫，池中岂解容。
依乘应有待，际会合相从。
寄语怀才者，明时好奋庸。

庠序亲余论，京华获并游。
艰危心有托，感激义无酬。
岂谓音容隔，频惊岁月流。
今来拜遗像，泪雨不能收。

词格森严气不寒，华星灼灼出云间。
中兴喜见天方启，高议期追汉已还。
正值朝家求切直，岂容奇逸恋云山。
愿公淬笔参晁董，大对亲瞻睟穆颜。

兰殿光风转，椒涂淑气浓。
柳烟添晓翠，花露浥春容。

不怪天公赋与悭，应怜坚正长偏难。
三年桤木真容易，谁肯吟哦着眼看。

昭君生长巫山村，独负娇容似玉温。
恰似此花开腊后，芳心脉脉与谁言。

海甸秋深亦陨霜，不因寒苦减真香。
冰容本自嫌施彩，青女何劳抹晓妆。

芳丛不遣雪霜封，已是青腰独见容。
更祝春风重着意，行看拂槛露华浓。

抗章恳避公槐位，卜筑千岩紫翠间。
园锁幽深似仙境，堂开华丽远尘寰。
貂冠虎骑荣新宠，云阁琼台许暂闲。
帷幄谋谟待元老，未容高蹈占东山。

先生肮脏与谁同，直道何妨竟不容。
欲约故人酬素志，苦求晚节隐青松。
图开胜地诗篇重，客倦僧房野兴浓。
问舍求田端有日，从他百尺卧元龙。

暗里抽横骨，弥天句已彰。
明中坐舌头，匝地无纹彩。
混不容其迹，照不留其痕。
金乌子夜出乾坤，浓云停午生岳面。

寒明一点堕空林，朕兆依俙已触今。
目击正容成渗漏，青天白日转迷人。

偶穿谢屐邀东阳，踏破烟霞到上方。
远水波平缣素展，遥山雪尽画图张。
旋生蕙叶沿幽涧，未有花枝出矮墙。
冉冉翠眉舒弱柳，盈盈青眼缀条桑。
云庵共访霜眉老，瓦鼎初然柏子香。
书史满前真脱洒，轩窗无处不清凉。
南枝玉蕾标容瘦，北苑云凝气味长。
涤砚探题皆白雪，调琴奏曲尽清商。
三分春色行将半，一月人生笑上常。
莫羡蒿藜承雨露，自矜松柏耐冰霜。
利途波浪从教险，人世荣枯未可量。
且趁良辰恣行乐，时来衡陋自生光。

寂寞荒村景，凄其今日春。
趁时三盏酒，转眼一年人。
髪短胜添白，身闲亦耐贫。
韶光容易老，何事逐风尘。

高峰柱层霄，远水没平野。
当年居山客，半是爱山者。
桥欹欲沈崖，路险不容马。
慎勿夸世人，正要知者寡。

二年庐陵城，不踏安成野。
但闻古侯封，沃壤富书社。
剸烦或容容，书考乃下下。
韩君令安成，政事饰儒雅。
考实见功多，程劳用力寡。
邑南横长溪，春流夏湍泻。
舆梁久弗支，冬涉犹病骻。
韩君一咄嗟，民力竞输写。
修梁插晴空，野色集平瓦。
问君胡能然，一钱不入把。
因民乃利民，胡往弗宽假。
十年旌旗中，未得洗兵马。
羽书固所先，民簿乃付且。
谁知安成令，从政识用舍。
目前纵奔驰，心事日萧洒。
薛宣好男儿，正可上醇斚。
吾虽不预观，书以告来者。

古人重好古，今人徒赏今。
赏今拘近俗，何以劳寸心。
昔者臞面仙，分符此来临。
邦君舍华轩，老人独散襟。
从容尘领间，消息禅虑深。
道人本绝俗，猗兰故相寻。
风流右将军，寂寞支道林。
泉石诚膏肓，此病难与箴。
缾盂饱粥饭，巾{叠毛}替裳簪。
万家辞近市，寸碧依摇岑。
迩来四十年，何人发孤吟。
亦有好事者，杖藜访层阴。
鹅溪唤画像，金薤锵瑶林。
赏遇既落落，风神见森森。
此道果有继，不忧风雨侵。
谁言殊缁俗，二士邺与钦。

相亲即嘘濡，相忘即江湖。
事理去取间，情分乃异区。
周侯瑚琏器，晚乃掷道途。
异书窥蔡叟，潜论发王符。
夜讽恒至卯，朝饭或逾晡。
置之转徙流，奈此臭味殊。
置之翰墨场，勇往无於菟。
虽乏三寸舌，自保千金躯。
山巅富蔬菜，渚牙长菰蒲。
屈曲一径宽，于焉寄其孥。
非药亦非饵，问君何欢娱。
所乐麋鹿游，缁白初不渝。
我于闻道新，啮肺方噬肤。
喜翁新经过，已办煮瓠壶。
我有甑中尘，翁无竹里厨。
相见期一笑，良胜醉叫呼。
水花正充容，小{木戈}随轻凫。

五年萍梗踪，所向随波流。
请言初起时，皇舆向吴头。
触目多变异，论心鲜朋俦。
愿借谷生笔，惭非奕者秋。
忆昨元年中，紫墟拜松楸。
抢攘逃贼庭，敛退勇自收。
况知踳駮才，岂副英俊求。
摧折纵俯仰，旋涩难调柔。
放意山水间，恐合成穷捜。
人事喜乖误，奔茫赴南州。
每缘身外交，不惬心事幽。
有时尘壤际，独羡沧海舟。
平生欲往愿，梦想从之游。
近者明诏宽，汰核真良谋。
飞集任凫雁，纵遣无半留。
乃得陪髙人，一散百虑忧。
艰难健儿贵，武爵轻公侯。
吾徒合何如，甘分宜相投。
况彼四士者，髙清怀远邱。
雍容秦中吟，激烈塞上讴。
得失有如此，飘零晤良游。

淳风叹辽远，友道伤浇漓。
交情比一线，断续同羁縻。
仁惇既难合，义重亦不支。
寒谷少温律，衡门自寒扉。
亦闻豪侠地，风月满台池。
可怜伏雌客，出往无所施。
淮乡有病客，波浪逐沦弥。
中流失舟檝，宛在水中泜。
请叙先世德，缭遶穷方维。
始奉华阴组，继迹东南驰。
道有海内誉，经为淮上师。
闻风事钻仰，极力忘惫疲。
求精析晋豕，辨伪正褒漦。
大逐千里鹏，小察一寸鳍。
旌善类骋骏，诛奸如戮鲵。
鱼虫蛙虾蛤，琐琐俱不遗。
笔阵骥逸野，词锋江斩螭。
导江派海尾，疏源河凿岯。
立言经寓宇，刊行结防堤。
礼乐尊中国，春秋挥四夷。
书谣切颂帝，诗化淑歌妃。
德苑心潜远，文帷性自嬉。
谋心千古近，张目万人睢。
观范推难习，同肩叹莫追。
穷荣探沓默，测远极奫而。
奚事千张锦，真成一角犀。
听言真靡靡，观行自披披。
里荐书频上，天恩泽屡垂。
翼冲宜遂奋，羽困奈轻摧。
贱子承前绪，遗踪恨久违。
智髙思引望，愚下顾难移。
前业皆纷放，今怀孰怨咨。
志存宜自励，聪失仆安祈。
碌碌追香饵，规规拾腐劙。
戴盆思倬汉，屋蔀蔽朝曦。
流落真难似，衣冠愧未宜。
敢思千里润，但觊一环溪。
自分无修翮，何人整困泥。
及门初著足，投分乃知归。
衮衮窥儒海，汪汪见量陂。
风流饶洒落，矩度尽逶迤。
附尾蝇方借，余斑豹幸窥。
自从柸与共，不觉岁逾期。
饮德初难料，蒙庥久尚疑。
篇章时继续，杖屦屡追随。
乍履云衢便，俱亡客路危。
与钱宽剩酒，裹饭接残炊。
揣质恩奚自，知公德不漓。
煦濡三尺泽，和暖一囊衣。
盛事真惊俗，神髙解起痿。
老躯财脱病，稚子孰言肥。
慰荐增今喜，栽培任夙期。
此身如寄托，毕愿服耕耛。
悲此孤根弱，愁先百草萎。
名卿宜达理，直道不容私。
饮德宁辞醉，餐和不恨饥。
顿忘前事迫，复虑异时悲。
东阁虽开馆，淄川只下帷。
可能尝燕乐，独肯念贫羸。
肉骨非无药，还生信有医。
论情惟借口，此病敢言腓。
枯鲋长思水，官蛙幸给糜。
承庥宜足矣，去德如何之。
道义终祈合，形骸听易睽。
借筹难献策，罄竹莫陈词。
君子真雄观，幽人乏令姿。
甘贪宁守鲁，事大复贫齐。
已佩添年药，还吟起病诗。
命疏从我薄，情解为君怡。
聊述芜词拙，章成复自嗤。

一气如权衡，俯仰在缇室。
鼓行橐籥间，草木俱应律。
物物各有长，辈行皆屈膝。
谁能长百花，寒梅最先密。
自此启端兆，次乃排等秩。
微者或易伤，大者或不实。
剪除困陵暴，粪扫如扑抶。
骈开类争妍，粉败若老佚。
采撷既纷纷，弃置复郁郁。
大抵争春花，柔弱忌寒冽。
方知岁前梅，义勇过箭疾。
有如比红儿，观者亦呵叱。
有如当皱玉，却欲数梨橘。
又如奏金石，秋虫并啁唧。
又如持豨苓，便拟簉芝术。
又如白玉堂，光耀映蓬荜。
以此难著语，老眼徒屡熨。
前贤有题韵，灵还不容乞。
欲写文君容，相如口犹吃。
投章自清绝，报聘我战栗。
昨者得君诗，冬景当暖日。
猝然遇彊敌，不战势已屈。
堂堂既难当，惴惴良自失。
花前嫫姆陋，篆外青黄质。
鲁肃思一鸣，展禽恐三黜。
旧积已经年，佳情谅难窒。
勉力驾疲钝，着鞭追俊逸。
我于掌武公，踪迹亦旧物。
差肩固百千，及门或六七。
嘉谟传四海，吾君能细述。
余事付丙丁，词华须甲乙。
始信直道功，子孙定逢吉。
门户既未艾，青史当屡笔。
我思荐一言，君其试无忽。
藻身须英华，造道在经术。
学博贵守约，美质或矫拂。
古者亦有言，愚虑千得一。
川流子方兴，绝潢我易毕。
晴昊插繁华，从今好颜色。

一气如权衡，俯仰在缇室。
鼓行橐籥间，草木俱应律。
物物各有长，辈行皆屈膝。
谁能长百花，寒梅最先密。
自此启端兆，次乃排等秩。
微者或易伤，大者或不实。
剪除困陵暴，粪扫如扑抶。
骈开类争妍，粉败若老佚。
采撷既纷纷，弃置复郁郁。
大抵争春花，柔弱忌寒冽。
方知岁前梅，义勇过箭疾。
有如比红儿，观者亦呵叱。
有如当皱玉，却欲数梨橘。
又如奏金石，秋虫并啁唧。
又如持豨苓，便拟簉芝术。
又如白玉堂，光耀映蓬荜。
以此难著语，老眼徒屡熨。
前贤有题韵，灵还不容乞。
欲写文君容，相如口犹吃。
投章自清绝，报聘我战栗。
昨者得君诗，冬景当暖日。
猝然遇彊敌，不战势已屈。
堂堂既难当，惴惴良自失。
花前嫫姆陋，篆外青黄质。
鲁肃思一鸣，展禽恐三黜。
旧积已经年，佳情谅难窒。
勉力驾疲钝，着鞭追俊逸。
我于掌武公，踪迹亦旧物。
差肩固百千，及门或六七。
嘉谟传四海，吾君能细述。
余事付丙丁，词华须甲乙。
始信直道功，子孙定逢吉。
门户既未艾，青史当屡笔。
我思荐一言，君其试无忽。
藻身须英华，造道在经术。
学博贵守约，美质或矫拂。
古者亦有言，愚虑千得一。
川流子方兴，绝潢我易毕。
晴昊插繁华，从今好颜色。

人年八十百虑昏，丈人耳目方聪明。
他人到此筋力疲，丈人胜如年少时。
老中强健闲中忙，经卷丹炉肘后方。
金书千轴造理窟，赤城七篇谈坐忘。
我年三十始相识，丈人年已几六十。
往来出处三十年，体无作用神安然。
静窥了不见根底，我谓君心秪如此。
那知能事有别肠，笔下风光穷妙理。
龟溪道人古衲师，心辞声利常无为。
晨钟粥钵半炉火，午日茶瓯一局棋。
一朝共语小窗前，袖出小卷含风烟。
为言老路手作此，画出王郎访戴船。
明朝见我微笑语，漏泄丹青奈缁侣。
别有一段壶中天，果若知音定分付。
轻轻一轴数尺长，奇峰突兀烟茫茫。
其间细屑千万状，领略试为哦新章。
初画寒林宿鸟惊，山蹊渐晓人渐行。
四僧趁饭分先后，人立渡头沙岸口。
一舟闲泊石岸中，一舟半渡凌云空。
两舟一钓一垂网，上有雁落芦花风。
两桥近山转清绝，客携笻杖半卼臲。
定是当年鹤氅翁，神气飘飘犯寒雪。
山腰佛寺楼阁明，下有茅店临沙汀。
刹竿挺立照山影，风幡髣髴闻谈僧。
纷然万象争奇怪，缩地便移他境界。
才薄其如此画何，强写娇容捧心态。
昔闻大令驰笔锋，天门未借西南风。
众工索钱阳好语，吴起果被公叔沮。
翩然拂袖返田庐，将军妙手今为几。
乃知胸中千顷碧，来自传家万金直。
丈人丈人有余墨，莫惜逢场时戏剧。

汉宫沈沈凝紫烟，妾身一入知几年。
楼髙秋月照清夜，亭暖春花熏醉眠。
忆初送我辞亲戚，便拟光华列旌戟。
君门安得似人间，咫尺千山万山隔。
花月朝朝空暮暮，长恋朱颜不如故。
内家车子散金钱，安得此身霑雨露。
忽闻花宫选罗绮，单于来朝汉天子。
但言妾欲嫁单于，万一君王赏桃李。
大明宫内宴呼韩，出水芙蓉鉴里看。
徘徊顾影花颜靓，绰约丰容广殿寒。
当日君王喜且惊，欲留失信去关情。
若教不杀毛延寿，方信蛾眉画不成。
茫茫汉塞连沙漠，柳色阳关断肠处。
故乡阡陌想依然，马上琵琶向谁语。
命薄身存有重轻，天山从此静埃尘。
山西健将如君否，此日安危托妇人。
人生景物疾如驰，翻覆由来万事非。
莫笑巫山女粗丑，朝寻楚宫暮柴扉。
男儿莫厌款段马，女儿莫羡金缕衣。
君不见巫山歌舞赛神罢，野老至今怀秭归。

采花供课能满庾，不自营巢庇风雨。
垒土削板非爱君，君自归之若安堵。
一声衙集律令严，两股挟持筋力苦。
栋宇不牢偶堕地，尽见室家窥积聚。
王缘积久颇厚实，招寇慢藏谁自取。
山僧平日恐物伤，忍向么微施数罟。
岂嫌嚼蜡味太薄，一割未厌犹再鼓。
初犹忍恋纵追螫，俄困薰灼难力拒。
惊飞浪走触藩篱，往往散堕折肱股。
害身即是养身人，爱本为仇慈是虎。
尝闻释氏戒夺食，此道胡为今不数。
刀头得蜜吾何有，出力为君傍作主。
劝僧切勿苦有情，盍用慈悲铭肺腑。
且留余食供岁事，庶得春风容慢舞。
丁宁更喻众蜂王，自此亦可宽祖簿。

正名百物与神谋，祸福无门亦自求。
君独何心分象数，笔端无复见全牛。
探心取意陈前修，一字或可谈封侯。
逆知喜怒容点头，攻君乃是操君矛。
谣书失脚似可笑，杂今杂古近同调。
乃知人事亦天然，吾心或者司化权。

一风一雨天酝雪，溪上行人手吹裂。
主人扫巷作光华，满注金罍唤宾客。
酒酣耳热胆量宽，容我口开非偪仄。
天寒促膝政相宜，共道兴来连举白。
人心好客天亦知，平时思雪不可期。
寒消内热沃肺渇，瑶花满眼真瑰奇。
一尺呈丰有成验，三白谴厉徴前为。
不辞秉烛达曙光，别思共醉今何辞。
此身对酒愿长健，明年花发春迟迟。

学诗学礼子已文，种花种竹居不贫。
门闾正可务广大，如何一粟容君身。
结庵名粟亦何寄，口不尽言知有意。
鹍鹏羽翼自垂天，蜩鸴飞鸣有余地。
短长小大争长雄，舒卷不离方寸中。
小如一粟大江海，万形宇内宁非同。
君如推此充寥廓，回集尘端亦栖托。
放言切勿诮蒙庄，伯夷永名仲尼博。
更须谈理勿谈空，此道根原由守约。

明珠宝簿藏贝宫，姮娥取置空明中。
神仙法施仗秘咒，一粒变化传无穷。
水府仙人通妙诀，擘破寒泉弄明月。
左庚右甲养素胎，珠胜醍醐色如雪。
錬丹水底含太阳，世人错比煎硫磺。
丹成不合恋凡壳，雄鸡冠碎鸿头伤。
紫苞裂处呈芳髓，火候温温暗香起。
青荷犹著旧衣裳，玉质可怜供软美。
我家旧住长淮湄，花开十丈芙蓉旗。
年年割鲜唤同社，径醉忘却还家时。
何人缩地有幻巧，容我短棹追冯夷。

闲来得病绯衣客，著酒当茶桑苎翁。
谁知十室有二士，复得周叟同从容。
叟今行年余七十，七岁诗成鬼神泣。
即今吻合主盟坛，籍湜惊奔汗流急。
两君置阵亦严整，未许行人私越境。
有时争利逐辎车，掉鞅安行发机阱。
战者方酣见者真，走书取证石壁人。
石壁老人方睡起，岩前一笑桃花春。
迟君待我同徙倚，共催短棹东风里。

琅琊山青让泉白，上计使君封瑞麦。
田家煮麦烧秸忙，一笑相煎何太迫。
醉翁亭上绿缥囊，亭前庾积蟠蛇冈。
家家输送不扫场，谓取我廪金斗量。
賸钱沽酒追良伴，使君莫数星霜换。
愿君容我借三年，他日万钱供一饭。
山头飞雉鸣朝日，哺我老翁张射毕。
谁言田舍漫蹉跎，轻裘年少每相过。

世间百味俱有正，偶失酸醎俱一病。
须知论酒如论才，软美悦人严太劲。
韩青居士贵调和，田窦醉时籍福胜。
寂然二物俱有光，物外洞庭容借香。
共谈已造名理窟，一鞭亟入亡何乡。
了知此处有真趣，再听牖下鸣糟床。

僧催坐夏麦留寒，吴人未御𫄨绤单。
溪云谷雨作昏翳，思假快饮消沈烦。
商人远处抱珪璧，千里来从建溪侧。
报云蛰户起惊雷，鞭走龙蛇鬼神力。
色新茗嫩取相宜，留得一年春雪白。
先修天贡奉珍团，次向人间散春色。
僧窗虚白无埃尘，碾宽罗细杯勺匀。
寒泉一种已清绝，况此灵品天香新。
人间富贵有除折，静中此味真殊绝。
谁言僧饭独萧条，胜处谁容较优劣。

烟粘草露珠结窼，淮上人疑春未多。
扬州东部纷芍药，已与天地分中和。
双苞一色生同蒂，不是花妖是和气。
恩霑雨露力偏饶，来向人间自应贵。
栏邉鼓彻无奈何，欲留白日谁挥戈。
练缃聊记旧容质，犹得胜士长吟哦。
八姨不列真妃上，大姨稳作昭仪様。
无双颜貌却成双，背立无言似惆怅。
淮南通守别花眼，曾向花前倾玉盏。
左看右看俱可人，欲选娇娘倩谁柬。

风云扶日月，尧舜正衣裳。
壮烈周方叔，从容汉子房。
鼎彛酬钜业，典礼贲幽光。
怅望它山远，千年绿野堂。

秋容落落转头空，谁与元冥竞长雄。
侵剥老条无硬对，栽培玉树是家风。
漫夸鹤骨飞饶健，彊说龟肠语转工。
对此只宜常袖手，眀年春物共君同。

全家共寄一庵中，庖涤因连奥胙通。
穴不容身衔窭䉤，芥分余地结斋宫。
几瓯粥借邻僧饭，一瓣香寻祖佛风。
十笏比邱居有限，包罗眷属要无穷。

后山客馆报聘礼，野寺僧瓯当酒茶。
云未散屯知候雨，溪唯贪涨不容沙。
草间翁仲今尘迹，雪后江梅是故花。
一扫穷愁无不足，方知谋醉是生涯。

天有阴晴地有艰，一山如隔万重山。
偶逢冬少三余雨，况置身无百虑关。
岁熟役车容借客，闲来崖寺可开颜。
悬危既免逢饥虎，又得休公半偈还。

幽事相关略未衰，蚤乘芳露折鲜枝。
如何引惹伤残处，莫是喜欢攀折时。
人见花容如苦爱，花随人意亦相欺。
须知恩爱成烦恼，将命拼花欲怨谁。

花色芳菲酒力醲，坐中上客索千锺。
朱陈缱绻论前契，子婿牵联本一宗。
独为棋髙能假借，众同酒伴不阿容。
归来醉倒终无怨，此会心知不易逢。

平生髙士苦交疏，今见音容向一书。
输子一筹吟未足，加人数等盍分余。
供陪应觉山劳费，捃拾不教春自如。
诗社便宜张客馆，莫教游士叹无鱼。

生涯非富亦非贫，恰好容君放旷身。
种竹种松须傍水，有花有酒不求人。
功名梦幻吾无与，豁达襟怀德有邻。
半醉捋须天地窄，玲珑峰顶看红尘。

冬余春晚未收书，一棹相过两日余。
久拟从容来语旧，岂期盟约未寻初。
风随双鹿樵中隐，人似三闾泽畔居。
樱笋厨烟茶焙火，从来心事不相疏。

襟怀荦荦久沈沦，念子令人白髪新。
苏季揣摩虽未试，陈平容貎不长贫。
要须业履能追古，不信儒冠解误身。
早达才名未为贵，王杨卢骆愧前人。

三十年余病作魔，相思长恨隔关河。
僧窗开读君书至，丈室分龛我暂过。
忆尔音容如会合，感怀踪迹念蹉跎。
两篇价有千金重，若比千金更不磨。

折除官职是声称，利达文章不易幷。
联句每容分短韵，五言今始见长城。
将军庄畔伤沉甲，处士庐邉笑盗名。
我欲抱锄归问妇，揶揄未许饷春耕。

早冲料峭别岩扉，惜别音容意自知。
道上每因同客笑，箧中常恨少君诗。
饱参静定推先觉，苦炙虚空得下医。
菽韭盘空春睡起，伯仁还遇火攻时。

气血扶舆梦幻身，用多补少不调匀。
如今滴水滴冻客，便是贪花贪酒人。
髪白容衰争早晚，官荣家富费精神。
空花若解揩摩尽，方识人间一笑春。

自顾生来骨相屯，不容强觅彩衣轻。
荣华地位无多子，寂寞因缘已半生。
我拥素衾方自喜，君贻组句遂兼荣。
书窗对榻仍摇腹，谁道挑灯梦不成。

朝日团团上碧峰，蔬盘牢馔四时同。
园供小摘添幽事，雨打寒菘带晚浓。
可但拈香参玉版，直须进步礼黄龙。
溪堂炊甑容千客，不打阇黎饭后钟。

自想温容耳诲词，他乡已恨重分违。
送人作守乘轩去，结草为灵象俑归。
会合只如风过烛，花阴何异月澄辉。
相门子婿诸侯服，除却清名百事非。

余英初约转舡蓬，二载庐陵郡课同。
官簿纵居时俊后，诗名旧列昔贤中。
三斟屡酌前溪月，一瞬曾帆下渚风。
千里音容从此绝，梦随江水远朝东。

歌酬花意醉酬春，笑口相逢可厌频。
不饮正疑花怨客，典衣莫听妇伤贫。
天生尤物非为福，蚌有明珠亦累身。
墙里佳人墙外笑，冶容招悔岂无因。

绛萼红腮带露肥，烧林长近禁烟期。
且容北郭通邻径，若比南枝较发迟。
曲水岸邉寻旧事，卖花担上拣繁枝。
香鞯一色垂杨路，何似吴王宫里时。

已分都将命乞花，恩多成怨莫伤嗟。
玉容红泪犹堪忆，纤手拳头尽好夸。

泼黛长空月正浓，与师山路少从容。
莫贪豪侈牛心炙，来看孤圆马耳峰。

闲门岁满常驱迫，事外那容免剥肤。
为问赤城香火客，不知还欠药钱无。

东冈凖拟太丘来，竹洗尘根石拂苔。
好客风廊俱有分，只愁髙唱不容陪。

君有轻舠恰称身，我家亦有岭头云。
君云容易能分我，亦有吾云可寄君。

黄岩贡篚鱼俎赤，浮玉僧盘豆酱寒。
走送似呈花下客，看花容易别花难。

春风欲转非容易，选取一枝作先使。
试看欲发未发时，似与东君说心事。

秋木日动摇，秋容日修整。
况复白琳宫，焚香事幽屏。
胡为彼美人，犯此清净境。
仙官俨环珮，注目朝倒景。
岂容正法眼，泛爱冶色靓。
得非叶太清，宿念未灰冷。
北斗春已足，三山梦初醒。
曰鳞贵女子，俗目未可骋。
惯听步虚词，生便浮馆静。
那知羽衣人，文成伪心猛。
记语东方儿，偷桃不可幸。
共待月满除，萧萧散疏影。

秋木日动摇，秋容日修整。
况复白琳宫，焚香事幽屏。
胡为彼美人，犯此清净境。
仙官俨环珮，注目朝倒景。
岂容正法眼，泛爱冶色靓。
得非叶太清，宿念未灰冷。
北斗春已足，三山梦初醒。
曰鳞贵女子，俗目未可骋。
惯听步虚词，生便浮馆静。
那知羽衣人，文成伪心猛。
记语东方儿，偷桃不可幸。
共待月满除，萧萧散疏影。

入夏天不雨，溪流仅成派。
一夜涨梅霖，拍岸辄澎湃。
冲犯无堤防，奔腾起湍濑。
鸥鹭惊以翔，虾鱼鼓而快。
聒耳如殷雷，声势殊未怪。
晓风吹乱云，日出阴气退。
所谓暴集者，萦纡已如带。
浩浩北海若，遐想见尊大。
溟漠函万象，吞吐容百怪。
小哉此溪流，其涸可立待。
是以古君子，德量戒褊隘。

高槐记得绿阴垂，见公承诏趋丹墀。
今兹疏梅弄香粉，公坐鲠切还栖迟。
甘辞软暖定速售，此独难使壮者为。
苦言瞑眩上所急，出林之木风摧之。
嗟吁世路每如此，我常感激横涕洟。
贾生妙论逮伊管，绛灌之属犹可移。
长孺忠言岂真戅，其如御史能饰非。
到头至始天所惜，未肯容易登皋夔。
且今投置在闲散，药伤补败终见思。
公还故乡扫一室，古书名画四壁围。
宾客相过具杯酒，一笑万事荣辱齐。
虽然公岂忘世者，终念后稷由己饥。
吾皇尝胆愈思治，宣室赐对行可期。
当有今时张万福，懽呼再拜迎公归。

公喻如龙媒，秋游身有神。
暂此地上行，气压凡马群。
我喻如麋鹿，野性不受驯。
逼迫到城市，迩迩常畏人。
自知两相悬，无以追后尘。
故其拜典谒，旷废不及频。
时于清夜梦，论议容相亲。
公今瓜过期，行色催车轮。
穷达稍异趣，细欢复何辰。
悔不忘鄙陋，日为门下宾。
周旋奉诲语，药此伤败身。
追念已无及，扳缘宁有因。
但能侧两耳，听公登要津。
上固知倪宽，俗吏徒云云。

穷巷绝舆马，衡门翳蒿莱。
烦公赤墀步，踏我幽径苔。
念旧昔云有，此道今微哉。
俗薄风义重，稍压万古回。
衣冠冒暑至，笑语带凉来。
愧无一尊酒，临风相对开。
乃得陪杖履，崎岖访岩隈。
野寺生网虫，长廊阒颠摧。
晬容守孤殿，坐对寒炉灰。
公独屑琼草，芬馨荐中怀。
但念石佛古，岂顾多尘埃。
妙语入幽隐，髙情肆徘徊。
良觌若易夺，半规忽西颓。
溪分隔流水，归途恨难偕。
独立久瞻望，烟林绿洄洄。

故人官江滨，蔼蔼起清望。
因漂似木偶，千里远相向。
穷达怀异趣，雅故恐遗忘。
暨我即门墙，公喜不可状。
握手问辛苦，容我细伸吭。
凛然高义生，开怀出云上。
衔恩在双腮，图报心愈谅。
岁暮天益寒，江湖足波浪。
箧中乃得诗，安流反门巷。

盗火阿兰若，一燎无余屋。
独此龙宫书，入火变为玉。
琤然断甓中，幖帙犹可目。
众谓有哲匠，秘愿发心腹。
提斧入昆山，雕镌作奇福。
不然纸墨灰，委地安可触。
或谓刻楮者，一叶尚难速。
谁能俄顷间，就此千万轴。
吾闻一切法，万物皆具足。
法存形岂忘，法坏形乃覆。
彼既自断坏，智者莫能续。
是书佛所传，法性妙含蓄。
无尽如虚空，生灭自兴伏。
贞尝无动摇，坚固莫摧辱。
文字遂因依，清凉逼炎酷。
吾又稽儒书，如彼庄周属。
亦谓忠信人，水火不能毒。
矧此微妙语，天人共归宿。
岂容轻破坏，一槩随土木。
想当妖焰燃，人惊鬼神哭。
烟消火力寒，拨灰开韫匵。
告尔缁衣流，营修愈宜笃。
当求琅玕类，刳以函其牍。
勿谓字画泯，不可事观读。
目击道犹存，况复具轮毂。

我怀高卧心，而为贫所迫。
挽我赴尘贱，动与幽趣隔。
硗田能几何，旱穂正容摘。
岂便得收敛，半属租种客。
分争既不贤，烈日仍暴炙。
劳生可羞叹，皆为糠籺窄。
使得二顷肥，凶年不相厄。
岂复论锱铢，驱驰在阡陌。
自当杜衡门，清坐对书册。
余粟酿醇醪，笑似双鬓白。

日驭驾轮入东尾，望后黑月将浃旬。
惟时十月二十四，积庆高门生异人。
霏霏霜华翦寒梢，天地严肃无妖氛。
秘藏和气付贤者，粹然不受世俗尘。
观其玉润得嘉耦，羲之正恐为前身。
自从平步官职场，事业磊落难具陈。
东阳古郡号富壤，寇火之后风俗贫。
征财榷利日扰扰，藉公独与人为春。
坐令七邑再生育，此德重大无比伦。
吾闻造物甚昭爽，报公以寿当如椿。
我公骨相已奇艾，道气日日生精神。
他时雍容入廊庙，端以黄发为甫申。
题舆虽此暂留滞，随分亦可酬佳辰。
庭前香雾欲云起，可无一醉欢邦民。

弟见兄贤文学饱，意欲书卷穷探讨。
兄知纸上道不真，为弟谈禅说枯槁。
弟兄游戏作三昧，妙语生风洗烦恼。
头钻故纸大是痴，口祗谈禅痴不少。
冥冥道妙不容声，口语文书俱未了。
虽然公岂不解此，慧力绝人先洞晓。
暂借北山葛藤话，诱引群生入深渺。
云堂斋散归时想，自把万缘俱一扫。

牙城霜月红，稚耋拥晴昼。
百拜黄堂前，共上太守寿。
皆谓去年时，黠虏已深寇。
一炮惊江南，衢婺几失守。
徬徨千里心，窜逸欲相蹂。
公以活人手，衔金力营救。
信赏激忠勇，厚礼罗杰秀。
坐回虏马头，遁去如惊兽。
邦人未遑息，鼠辈复狂嗾。
郡兵无奇画，辙乱失领袖。
闭关守孤城，惴栗鹿在囿。
我公登高墉，威德即下覆。
仰见吾父者，欢舞悉解胄。
一犂春雨耕，乐业遂如旧。
生成荷终始，铭刻念前后。
公之所常活，庸可亿万究。
吾闻天地间，祸福靡虚授。
阴功满东吴，冥报岂容缪。
当能寿我公，炯炯如列宿。
下吏闻此言，喜跃倒冠绶。
中兴须钜人，理亦天所祐。
矧复有厚德，福禄宜愈茂。
自恨如漂萍，孤迹太冗陋。
邑佐虽贱役，不许久奔走。
行将罢摘尾，违远去左右。
敛板集公门，依依已延脰。

石漏摇空一片天，月岩之号古相传。
孤轮高洁谁为比，老树婆娑亦宛然。
山碍不容千里见，崖侵常蚀二分偏。
故知伪物谁叨冒，终竟天教不十全。

最幸平时省拜频，雍容常欲面生春。
鬓华虽觉年弥老，齿宿其如语自新。
两剑共埋知有日，一杯持奠阻无因。
泫然空落风前泪，终愧西山执绋人。

吾子泽天潢，努力能自效。
诗句如春风，容易亦新巧。
简编多圣贤，要在谨相效。
更愿观南山，其中藏雾豹。

髙士常徇俗，无心欲违世。
野鹤在鸡群，饮啄同敛翅。
昻昻望九皋，自有物外意。
下士求免俗，正恐俗难避。
嫫母学西子，象玉徒瑱揥。
低回虽敛容，不改凡冗气。
闻君开小阁，洁具髙风致。
随砚翰墨香，雨带春烟细。
尽将窗几闲，一洗簿书累。
汉有宏羊者，榷酤善言利。
流风至今兹，已作千古弊。
君方聊尔耳，升斗亦云寄。
顾我困埃尘，俛首甘俗吏。
均是为贫人，噫嘻勿羞愧。

余生得奇疾，傲世事矜倨。
错落气少合，指摘心不恕。
人亦谓可憎，不作朋友数。
自分与西山，终焉约良俉。
忆昨奉严召，孤迹踏朝路。
枫落吴江冷，此是识君处。
东厨窃余饩，西府共官署。
文书入同阅，茵冯出联驭。
从违一毫髪，所适无异趣。
重愧牛铎凡，不与黄锺迕。
霜蹄入天衢，先我呈远步。
所幸时从容，一笑或相遇。
君今持使节，忽此戒徒御。
分袂固良苦，余怀尚能布。
北方暗虏马，君相勤远虑。
正当收杞梓，留作庙堂助。
何为使吾子，千里治财赋。
苍璧白鹿皮，似亦失所措。
君如玉壶冰，透里无滓污。
清诗近道要，容易不肯吐。
人于寸管中，时见斑一露。
其如济剧手，妙敏难悉疏。
刀硎未轻发，千牛已神怖。
使图中兴业，吾知有余裕。
无乃上流势，貔虎夕屯聚。
三军傥不饱，难以责坚戍。
千金日致之，又惧民生蠧。
聊烦笑谈顷，非君可谁付。
长江八月风，帆饱舟楫具。
结束持行李，功名戒迟暮。
如闻豫章北，下接武昌渡。
公余一樽酒，时可对亲故。
孰与红尘中，轮蹄日驰骛。
嗟余蒲柳姿，领髪已垂素。
双溪有小园，清流锁烟雾。
年来枕邉梦，合眼见鸥鹭。
焉堪久劳役，短豆成恋顾。
不待相汰逐，幞被行亦去。
今兹怀别恨，密坐不能诉。
酒阑可无言，君行已称遽。

余生得奇疾，傲世事矜倨。
错落气少合，指摘心不恕。
人亦谓可憎，不作朋友数。
自分与西山，终焉约良俉。
忆昨奉严召，孤迹踏朝路。
枫落吴江冷，此是识君处。
东厨窃余饩，西府共官署。
文书入同阅，茵冯出联驭。
从违一毫髪，所适无异趣。
重愧牛铎凡，不与黄锺迕。
霜蹄入天衢，先我呈远步。
所幸时从容，一笑或相遇。
君今持使节，忽此戒徒御。
分袂固良苦，余怀尚能布。
北方暗虏马，君相勤远虑。
正当收杞梓，留作庙堂助。
何为使吾子，千里治财赋。
苍璧白鹿皮，似亦失所措。
君如玉壶冰，透里无滓污。
清诗近道要，容易不肯吐。
人于寸管中，时见斑一露。
其如济剧手，妙敏难悉疏。
刀硎未轻发，千牛已神怖。
使图中兴业，吾知有余裕。
无乃上流势，貔虎夕屯聚。
三军傥不饱，难以责坚戍。
千金日致之，又惧民生蠧。
聊烦笑谈顷，非君可谁付。
长江八月风，帆饱舟楫具。
结束持行李，功名戒迟暮。
如闻豫章北，下接武昌渡。
公余一樽酒，时可对亲故。
孰与红尘中，轮蹄日驰骛。
嗟余蒲柳姿，领髪已垂素。
双溪有小园，清流锁烟雾。
年来枕邉梦，合眼见鸥鹭。
焉堪久劳役，短豆成恋顾。
不待相汰逐，幞被行亦去。
今兹怀别恨，密坐不能诉。
酒阑可无言，君行已称遽。

春风吹杨花，杨花乱江湄。
中有使君船，双桡倚涟漪。
少驻一杯顷，容我成此诗。
人生天地间，用舍当听随。
栋干无衰气，匠石宁肯遗。
姑存万牛力，轻重惟所施。
方公在瀛洲，众论称瑰奇。
图书浩探讨，笑阅寒暑移。
取作南宫郎，渐欲为羽仪。
雍容入青琐，人以旦夕期。
承流急师帅，小试烦一麾。
淮阳正不恶，安用薄彼为。
第令牧民心，常如护婴儿。
休息戒扰动，饱暖毋冻饥。
清净乃要道，中庸亦良规。
桐江古佳郡，幽胜公所知。
一水绿浩荡，千峰影参差。
鸣鸠桑叶暗，雨过稲花垂。
不妨乘事外，时访严陵祠。
囊中得新句，因风寄所思。

春风吹杨花，杨花乱江湄。
中有使君船，双桡倚涟漪。
少驻一杯顷，容我成此诗。
人生天地间，用舍当听随。
栋干无衰气，匠石宁肯遗。
姑存万牛力，轻重惟所施。
方公在瀛洲，众论称瑰奇。
图书浩探讨，笑阅寒暑移。
取作南宫郎，渐欲为羽仪。
雍容入青琐，人以旦夕期。
承流急师帅，小试烦一麾。
淮阳正不恶，安用薄彼为。
第令牧民心，常如护婴儿。
休息戒扰动，饱暖毋冻饥。
清净乃要道，中庸亦良规。
桐江古佳郡，幽胜公所知。
一水绿浩荡，千峰影参差。
鸣鸠桑叶暗，雨过稲花垂。
不妨乘事外，时访严陵祠。
囊中得新句，因风寄所思。

我赋蜡梅什，吁嗟何独梅。
天衢谁谓髙，富贵容奸回。
世路可怜窄，岩穴定奇瑰。
刘蕡策如虹，李郃方为魁。
汉帝称盛礼，太史不得陪。
楚亦多大夫，灵均葬江隈。
天马絷四足，悲鸣谩徘徊。
楩楠遇拙匠，血指成弃材。
髙冈鳯呜姿，灶下随烟埃。
泛观无不尔，可叹化为灰。
我欲劝处子，无庸画红腮。
我欲劝朝士，无庸巧相媒。
时来鸡犬仙，势去金石摧。
置器戒如斗，酌酒当如淮。
陶陶醉乡中，壮心休自颓。
小视造物者，令与儿辈偕。
浩气塞天地，容易毋悲哀。

我赋蜡梅什，吁嗟何独梅。
天衢谁谓髙，富贵容奸回。
世路可怜窄，岩穴定奇瑰。
刘蕡策如虹，李郃方为魁。
汉帝称盛礼，太史不得陪。
楚亦多大夫，灵均葬江隈。
天马絷四足，悲鸣谩徘徊。
楩楠遇拙匠，血指成弃材。
髙冈鳯呜姿，灶下随烟埃。
泛观无不尔，可叹化为灰。
我欲劝处子，无庸画红腮。
我欲劝朝士，无庸巧相媒。
时来鸡犬仙，势去金石摧。
置器戒如斗，酌酒当如淮。
陶陶醉乡中，壮心休自颓。
小视造物者，令与儿辈偕。
浩气塞天地，容易毋悲哀。

昔我初至秦，使旨不到蜀。
延首锦城春，千里寄孤目。
逮公今出峡，贱迹仍羁束。
梦看使君船，翩翩转江曲。
西州去思者，何啻连万屋。
攀辕犹弗还，我意岂能足。
所怜蜀人病，羸骨未生肉。
公兮胡弗留，共与营糜粥。
自惟救护心，寝食对沟渎。
回顾莫有助，此志亦单独。
公兮那得留，峡水峻而速。
蚤去登堂庙，大作天下福。
病身鸡肋瘦，别恨容千斛。
势须更勉强，渭上几一熟。
郡县减苛赋，廪廥贮余粟。
便当乞身归，径去友麋鹿。

君似冰壶透里清，岂容随众话鉏耕。
自应才大难为用，无柰诗穷益有名。
祸此遗民缘俗吏，扶回兴业赖书生。
欲烦尽挽天河水，一洗当年海上盟。

何用生花曾入梦，岂须大笔要如椽。
自应优冠湘东品，斑竹容渠作比肩。

晓来自扫寒阶净，雨后又还黄叶添。
秋色庭前容不尽，随风萧飒过疏帘。

五月黄梅烂，书润幽斋湿。
柏子探枯花，松脂得明粒。
覆火纸灰深，古鼎孤烟立。
翛然便假寐，万虑无相及。
不知此何参，透顶众妙入。
静处动始定，惟虚道乃集。
心清杜老句，髙韵不容袭。
余馨梦中残，密雨窗前急。

山斋仅容身，寒到不嫌窄。
小窗压茅檐，虚静自生白。
寂寥贤圣心，颠倒文书册。
限以一帘垂，中外尘事隔。
时于髙树杪，野鸟翻冻翮。
南方得此冬，天用享孤客。
祗恐明朝晴，复作三春色。
长桥枫叶落，终有吴江忆。

新寒荡余暑，小雨结离愁。
行人向西去，江水自东流。
我趁孤船归，回肠车万周。
假寐桨声中，清梦何悠悠。
恍若傅两翼，飘然得浮游。
仙风入山骨，佳气遮林邱。
尘外人物古，云间楼殿幽。
自念此何许，而容区中囚。
旁有老人笑，谓予失初谋。
贪前慕垂饵，遂为香所钩。
今兹穷瘁身，抱病炎荒陬。
终岁骨肉念，百年离合忧。
俛默事迎送，嗟嗟亦良羞。
予欲从之拜，江波拍船头。
危坐记惝恍，熏心省愆尤。
玉玷容可磨，水跌那许收。

新寒荡余暑，小雨结离愁。
行人向西去，江水自东流。
我趁孤船归，回肠车万周。
假寐桨声中，清梦何悠悠。
恍若傅两翼，飘然得浮游。
仙风入山骨，佳气遮林邱。
尘外人物古，云间楼殿幽。
自念此何许，而容区中囚。
旁有老人笑，谓予失初谋。
贪前慕垂饵，遂为香所钩。
今兹穷瘁身，抱病炎荒陬。
终岁骨肉念，百年离合忧。
俛默事迎送，嗟嗟亦良羞。
予欲从之拜，江波拍船头。
危坐记惝恍，熏心省愆尤。
玉玷容可磨，水跌那许收。

茅檐竹屋吹山风，两山流水环西东。
如闭篷窗小舟坐，四面烟雨春蒙蒙。
块然拥被看周易，炯炯万象罗心胸。
瓶罂所容可半斗，妙理尽在皤腹中。
明朝晏起寒庖空，市小米贱升斗丰。
携篮挑荠奴勿慵，熟煮烂糁供乃翁。

机上红，江头红，其织其濯皆春风。
平铺岂是宝刀翦，怯日尚用轻烟笼。
何人不置芙蓉帐，置向山园寂寞中。
欲寻诗句赞天巧，乱花秀发诗不工。
一枝和露奉明牧，知我陋室非所容。
果然花去玉为报，琐细换得光玲珑。
颓然只拥公孙布，晓枕不知传鼓钟。

随缘禽在笼，观道蚁旋磨。
忽此作江行，开窗得虚坐。
回首城邑卑，极目天地大。
千山雨后绿，瘴烟不敢涴。
古木猿数枚，野渡僧一个。
蕉心黄渐肥，荔子红欲破。
浄练铺其中，到底只容柂。
烟消日乍出，四顾无所唾。
随行欠王维，笔墨愿借过。
收作小图画，素壁时横卧。

新竹日以密，竹叶日以繁。
参差四窗外，小大皆琅玕。
隆暑方盛气，势欲焚山樊。
翛然此君子，不容至其间。
清风如可人，亦复怡我颜。
黄昏开竹杪，放入月一弯。
绿阴随合之，碎玉光斓斑。
我举大榼酒，欲与风月懽。
清风不我留，月亦无一言。
独酌径就醉，梦凉天地宽。

小锸移根带藓苔，暑中相对亦佳哉。
素英吐处祗如玉，清思牵人全似梅。
浅绿翦罗和叶看，真香𢭏麝逐风来。
观君可与酴醿并，髙士宁容俗子陪。

荒园茅塞闭墙隈，多谢西邻借我开。
力课顽僮移断甓，小通幽径养苍苔。
种云无处容桤木，遮日聊须买竹栽。
十亩故乡松与菊，不须便望主人回。

帝恩容贷比天宽，天见孤臣涕泪潸。
数日得看书半卷，一身犹占屋三间。
团团便是故乡月，叠叠只如东越山。
第引沧浪澡心骨，尧云终自不违颜。

记得山居暑服轻，石榴低照酒尊明。
彩茸花里占诗句，角黍盘中脱锦绷。
老去容身惟有睡，午宜采药懒能行。
谩令门外𥮾蒿艾，且免炎乡瘴疠生。

茅舍柴门昼亦扃，松姿鹤骨向人清。
阖门𫗴粥千金重，九品冠裳一唾轻。
仁义到头焉用稼，声名真是岂其卿。
我惭瘦马冲烟雨，不得从容慕老成。

幽趣无人会，天宽物自容。
夔休怜踸踔，鱼勿为𪡋喁。
吟苦秋虫适，身闲沙鹭慵。
举头常见日，山水任重重。

我创新轩不费钱，小将屋壁敞东偏。
谁留止水涵千丈，今为陈人洗万缘。
树近直疑蓝作幕，月明方见玉为天。
个中岂敢容凡客，独与清风泛酒船。

山柳叶疏容夜月，古松枝劲起秋风。
定知明日便回首，百里牛矶烟雾中。

门前又结彩为山，千骑从容鼓吹间。
孰谓柴扉连竹坞，一灯和月夜深关。

半区茅屋裹疏篱，无地容盆作小池。
祇有案头翻笔墨，老翁仿佛似童儿。

长笑袁本初，妄意清君侧。
垂头返官渡，奇祸怜幕客。
曹公走熙尚，气欲陵韩白。
欺孤计已成，军容漫辉赫。
跨漳筑大城，劳民屈群策。
北虽破乌丸，南亦困赤壁。
八荒思幷吞，二国尽勍敌。
西陵寄遗恨，讲武存陈迹。
雉堞逐尘飞，浊流深莫测。
回首铜雀台，鼓吹喧黾蝈。

恨无六翮不能飞，一见慈颜戏彩衣。
跃马问鞍惊被执，式微空赋未容归。

小亭偪仄仅容身，开宴添樽有主人。
爽垲何妨当九夏，芳菲可惜过三春。
休嗟芍药随风陨，待看葵花向日新。
万里远来逢一饱，粗胜夫子厄于陈。

德星堂上排家宴，埙箎合奏延群彦。
彦清好士虚左迎，遂拉友朋来会面。
新礼将行要讨论，旧章欲举须淹练。
乃公功业世无有，剑履应须尊上殿。
冡嗣风流迈阿戎，眸子烂如岩下电。
纱笼名姓鬼护持，阁画形容人健羡。
先几顷献万言书，壮岁曾看百将传。
济世雄图任屈伸，穷途𫄨句殊精炼。
彦亨俊逸簉鲍昭，辞藻摛华如会弁。
升平方议戢干戈，粉泽岂宜焚笔砚。
大虑终蒙王鳯招，奇谋靡仗无知荐。
子适挥毫八体具，怒猊渇骥获再眄。
但当宝惜比兰亭，未可捐去同秋扇。
彦隆能挽两石弓，丁字不识櫜鞬便。
冲冠摇忆蔺相如，衣绣莫夸江次倩。
彦深和粹贵公子，醍醐味美夸珍馔。
一善拳拳早服膺，射策君门尝决战。
起家正可二千石，筮仕宁希百六掾。
坐中我是江南客，万里寻盟负恩眷。
下齐弗免田横烹，奔楚漫劳吴子唁。
藉酒破愁兹不胜，凭诗遣兴何曾倦。
匠巧旁观只汗颜，椟藏待贾宁沽衒。
可堪僵仆雪填门，无奈裂肤风劲箭。
范叔绨袍也自寒，须贾故人空恋恋。

祝寿开樽象乐和，傞傞态度屡婆娑。
动容咏德终宵乐，从此修文定止戈。

传闻二物出三洲，万里笼来地僻幽。
岂为写经求厚味，且图牵眼逐轻沤。
眠沙若得房公馈，见弹须防陆子谋。
已戒儿童莫相恼，比邻容得夜鸣不。

罗娑囚应释，鸡林厄洊阑。
途无埋鼻热，地有裂肤寒。
反国公复相，还家我问安。
如容陪骥尾，匪晚到余干。

云合日景暮，鸟啼芳意休。
闲芳閟佳境，倦客得深投。
主人定何人，方技家者流。
持廉不二价，博物要兼收。
丹砂出勾漏，杜若来芳洲。
卢橘上林夏，桂丛小山秋。
鱼虫傥适用，剥啄无虚求。
潜山仕途捷，隐居吾庐幽。
喧寂若两忘，容膝万事周。
佳名志华屋，他日或重游。

征南下车再寒暑，比屋罢民手摩抚。
使渠安业不扰渠，恐负来时天上语。
汉官题名当家谱，向来诸公孰为伍。
天下中庸有胡公，不畏彊御陈仲举。
年时丞相双旌举，南浦飞云作霖雨。
文昌戎政念得人，谁令两公归接武。
周宣中兴藉方虎，秦王学士开天府。
只今陛下更辛苦，要折遐冲付尊俎。
忍饥种麦未盖土，军民嗸嗸两难处。
从容宫漏未遽移，亦及渔樵人物否。

翰林逼华盖，天策视瀛州。
哀痛扶兴运，从容赞庙谋。
终篇常称惬，两郡却淹留。
更试平原尔，方看相且侯。

车马相逢地，龙蛇杂处中。
从容李洞长，游戏管城公。
堕履方圯下，跳壶已阆风。
还同贺水部，乘兴看行宫。

山北山南烟霭横，破烟啼鸟已催耕。
能来夜雨连床语，大似春风不世情。
琳馆陆沉吾已老，金门宠辱子方惊。
集贤学士应相谓，诗客形容太瘦生。

南部风流志，东山窈窕容。
诗笺元襞彩，史笔近书彤。
花月妖时见，闺房美间锺。
梦兰宵有证，吞蘂露添浓。
稍讶钗分髻，还怜镜隐胸。
吹箫仪彩鳯，遗策驻游龙。
会是云间堕，真成月下逢。
光风开豆蔻，钿履上芙蓉。
湘岸传虚瑟，昆廷学晚钟。
瓌姿随月满，绮思𣨼春慵。
乱絮飞何远，繁花影自重。
红裳明洛浦，白雨湿巫峰。
织女期清汉，宜男结绿茸。
丹书多避忌，银叶竟怔忪。
每遂西瑶宴，长防北斗舂。
屏深金屈戌，珮响玉玲珑。
阅古柔情极，䌷书逸兴浓。
烛还通德侍，研有雪儿供。

霞棬东西嶂，云横宴乐峰。
瀑泉三百丈，绝壁一千重。
玉茗沾香蕊，金兰忆醉容。
殷勤祝尊者，为我起乖龙。

铅山乃灵山，号为七宝库。
有时地爱宝，人杰时一付。
礼闱较文章，发为性仁赋。
盛美固不绝，且作忠孝路。
时凶盗贼多，炽焰不容捕。
长驱斩关来，提挥远相诉。
申生本医家，首冲众贼怒。
有子趋而前，悲泣湿衣袧。
愿代父之死，三刀色不怖。
贼曰汝子孝，解衣衬血污。
以此两全生，父子欢如故。
何不上明君，表旌当金铸。

三真驾鹤朝上清，金童前导双霓旌。
去如抟风不复返，至今雾雨愁青冥。
空山楼观才烟霭，山根水作青罗带。
道人绿髪映方瞳，呼吸岚光餐沆瀣。
瀛洲有路接蓬壶，欲往从之无飞车。
白浪如山海风恶，此时目断空愁予。
何如散髪一堂上，水色山容相荡漾。
赋诗把酒弄清晖，酒人奇胸诗益壮。
三真在天今几秋，瑶林琪树连琼楼。
会看云鹤下尘世，金石岩前寻旧游。

缑仙勇于诗，若醉得全者。
百川供微吟，不复事杯斚。
五车载胸中，万卷生笔下。
一一成丹青，遇物辄图写。
昨朝紫宸班，裳珮杂鱼雅。
捷书来九天，为遣雨师洒。
公时青绫卧，逸思动秋野。
霜风助凄清，露月供容冶。
坐令续貂人，得语若乖寡。
犹如策疲驽，倒步逐风马。
未施历块功，相望倚天社。

男儿骛功名，浪起四方志。
辙环百年间，正足消两髀。
达人坐进此，妙处不容喙。
卷舒周古今，俯仰小天地。
南窗有余清，松菊爽朝气。
岂独傲世怀，吾生真可寄。

冶容多妩媚，劲节自髙尚。
绝知尤物美，宁似此君放。
疏蕖望修竹，凛凛丈人行。
虽然合九奏，未必遗一唱。
移根拂云姿，作伴满月相。
客来与周旋，一洗眼中瘴。
烝哉太丘徒，风味晋人上。
五言落凡目，失喜狂欲恙。
渭川植千亩，玉井开十丈。
幷吞罗心胸，出语还自状。
我穷海滨卧，局促隐雾瘴。
远公有佳招，子猷得真养。
风庭散凫鹜，倘许共清旷。
茗碗烦屡移，早秫行可酿。

蜗牛负空躯，能避外物触。
微生寄寰宇，天地容粒粟。
岩栖小天下，俯仰心自足。
采薪百不忧，髙视贤版筑。
岂无潭潭居，违已讵所欲。

双旌耀林丘，小队喧笳鼓。
鞭鸾相招携，拂石共容与。
爱山晋羊祜，好士汉何武。
胸中补天石，笔下修月斧。
追游愧后乘，遇景诧先睹。
扪参或三叹，探穴聊一俯。
会意时目成，忘言但心许。
徐行讵敢留，有语不得吐。
真游未易再，外物何足数。
酒尽倘可继，君歌为君舞。

老怀不知春，但爱远峰碧。
乘髙恣遐观，未快双目击。
稍为松根坐，遂与参井逼。
女娲补天余，坠此百炼石。
摩挲苍藓痕，上有鸦沿迹。
引觞起自斟，盏面不容滴。
举头挽飞云，颇觉天半窄。
追随二三子，顾我独衰白。
向来舞雩春，胜践同今昔。
偶忘千岁忧，共此一笑适。

秦山破碎天上来，女娲仙去空崔嵬。
中悬鸣玉二千尺，下有百尺青铜开。
居龙变化出嘘吸，雨暗云昏鬼神入。
我来坐石秋水闲，云影扶疏落空湿。
浮丘容成不可俟，摩挲青壁著名字。
两翁下游会有时，访我锺陵五松寺。

湓江散吏来万里，借屋僧房冷如水。
支颐一束傥会心，容膝数椽真傲世。
大而无用涧底松，过者不顾道傍李。
卖刀买犊愧老农，汲水埋盆作儿戏。
画墁求饱人共嗤，怀璧虽珍吾不以。
宰公政明一善收，丞公声同众瑕弃。
着酒时浇磊块胸，传歌为洗淫哇耳。
坐中冰雪回冬臞，句里云烟发春媚。
我惭匪报正羞缩，君肯包荒过称谓。
葛藤更与话短长，菽麦安能辨非是。
但闻古来说厐公，搬柴运水不谈空。

长松瑟瑟摇悲风，方床冷枕鸣秋蛩。
短衾客子起孤闷，平明归思如春鸿。
我家君家各阳羡，梦寐不听闽山钟。
自从敌马饮江水，去住彼此随飞蓬。
那知万里一樽酒，碧云落日聊春容。
野林秋净山更远，楼殿突兀藏丹枫。
银钩玉箸光照座，髙歌大笑声摩空。
长亭着鞭莫太早，愁色正在登临中。
一身四海会面少，况我与子俱成翁。
径须留作千日醉，坐看春风舒小红。

胡床麈尾挥长柄，风和入座花容靓。
乍开还合晚照中，修竹佳人倚春暝。
此间此景乐最深，世路好恶君酌斟。
下车何必笑冯妇，投杼未免疑曾参。
江山信美来者稀，渊明独与田父违。
谁云宁食艾三斗，不如杯行莫停手。

横枝当案雪未融，夜窗印月影若空。
人怜太痩不奈冷，自抱幽独无愁容。
春风杂花岂不好，一笑难与孤芳同。
宁来作伴管城子，静炷沉水听号松。

密雾开深径，幽奇得重行。
水光沉树色，人语乱泉声。
仙去山容寂，龙游雨阵轻。
谁能筑云室，千古共凄清。

不寐池塘夜，萧萧夏木重。
亭虚风趁客，水净月随侬。
蛙喜鸣如吹，蝉饥语似蛩。
一区真自足，何地肯相容。

江尽溪流合，行舟落照催。
櫂歌来月浦，帆影上风桅。
路转山容改，潮平水色回。
兵戈满天下，飘泊壮心摧。

宝历迎新露荚残，水晶宫殿晓光寒。
日陪仙仗温风转，云护神驱瑞霭盘。
苇戟载颁均帝祉，桃弧一射致民安。
威容曾许云中见，又对彤墀得细看。

十年犹愧饱侏儒，却到淮山识旧途。
一櫂轻于堂上芥，此身闲似水中凫。
受风帆影随南北，弄日云容自有无。
不用乘桴泛沧海，半生全欲老江湖。

红药开时春可怜，烂云明锦破晴烟。
雍容近侍千花右，绰约翻阶四户前。
不分柳条开白眼，直愁榆叶散青钱。
我来偶落东风后，只有鲛绡处处传。

时序惊人翻手云，不禁风雨破除春。
岸容故故留花使，夜色明明助稼神。
异县逢人思故旧，长年作客见疏亲。
穷途自喜多闲日，虚费公家十束薪。

经旬长雨暗春山，小白枝头正可攀。
賸欲叩舷浮绿净，未容着屐上苍顽。
题诗过我工排闷，载酒留人肯破悭。
要及花时酬老大，笋舆从此不须闲。

是邦谁及大夫贤，无地容才试十全。
侧席賸闻求德友，深居那得隐臞仙。
张罗永日无过辙，解榻何人许对眠。
莫为时危闲矍铄，要看走马勒燕然。

秋来何必送将归，落日髙台意自悲。
一壑未容追汗漫，三锺犹得饱支离。
黄花对客如相笑，白髪寻人似有期。
时序不堪翻覆手，每逢佳处亦开眉。

幕上宁容燕作巢，土阶竹屋近诛茅。
深行乐地思招隐，早悟危机欲绝交。
溪响隔溪来枕面，月光先月到林梢。
为官拓落真吾事，何用纷纷更解嘲。

唤起骑鲸玉树埋，江邉琢语亦佳哉。
眼看云起山容改，坐觉春随花信来。
隔水村深寻径入，系船门窄待僧开。
个中有句无人道，更遣丰隆着雨催。

断取方壶壮郡壕，钩连野色上亭皋。
星移日转天容丽，江净山明地轴髙。
下榻筵宾供歗咏，凝香罢寝助风骚。
使君八九吞云梦，小展风烟遗我曹。

清于眀鉴绿于蓝，水色山容摠一般。
游子正怀羁旅恨，聊将目力解眉攒。

雨滋时物各欣荣，小立方塘看水生。
无数游鱼随去住，不容濠上有余清。

生涯自有餐霞法，归计新传种树书。
人境不应容拓落，五松山脚是吾庐。

万境全归一瞬中，山河日月尽含容。
若将明暗分迷悟，公案从今又一重。

世界重重一网中，澄溪上下见天容。
不知万丈寒光底，却到青冥是几重。

壮岁天衢上，舂容伯仲间。
握兰同省户，持櫜假朝班。
投老归乡县，从君卧故山。
并游零落尽，回首一潸潸。

雁荡闻名久，灵岩舍道边。
诸峰皆列岫，一柱独擎天。
卓笔岂容有，展旗非偶然。
眼前无障碍，自是洞中仙。

唤作如如已变名，廓然无圣岂容情。
其间妙叶皆同类，不有玄晖辨浊清。

高在绝顶，富在福严。
乐在天堂，苦在地狱。
谁知席帽下，元是昔愁容的。

文远修行不落空，时时瞻礼紫金容。
赵州拄杖虽然短，脑后圆光又一重。

睦州担板，那容眨眼。
阔狭短长，不须增减。

猛焰不容蚊蚋泊，大海那能宿死尸。
任是三头幷六臂，望风无不竖降旗。

一堆红焰亘晴空，不问金𨱎铁锡铜。
入里尽教成水去，那容蚊蚋泊其中。

稽首十力大导师，三界独尊无比况。
示现成佛转法轮，广演无边契经海。
众生心想念念殊，所转法轮亦差别。
法轮功德不可量，尽思竭力无能测。
有大经卷在一尘，量等三千大千界。
世有聪慧明达人，具足天眼悉知见。
破尘出经作佛事，不作实与非实想。
又以无边法界空，纳在佛身一毛孔。
须弥铁围及大海，一一包容无迫隘。
一毛既尔余悉然，导师方便亦如是。
念念普遍诸毛孔，念念克证金刚慧。
念念成就佛菩提，念念满足普贤愿。
而不生於戏论心，亦不住于深境界。
如梦如幻如水月，如优昙华出世间。
如是常转大经卷，了无能转所转者。
三世诸佛诸菩萨，声闻独觉及天人。
地狱修罗鬼畜等，一一皆承此经力。
我今复与诸佛子，各生殊胜难遇心。
还摄此经一归尘，安住毘卢法宝藏。

谓汝太惺惺，时复放淈{氵盾}。
谓汝太褊急，间或又容物。
既作人天师，开口便轻忽。
庄严贤劫中，且无如此佛。
寄语闻子清，莫信这个贼。

一千七百痴衲子，围遶这个无明叟。
细腻浑没一星儿，粗糙却有七八斗。
未尝寂寂入禅定，终日波波廊下走。
为人巴鼻亦好笑，更不容人谩开口。
盲枷瞎棒当慈悲，是与不是劈脊娄。
如斯主法作宗师，枉续牟尼子孙后。
本禅千万莫学伊，学伊和尔不唧溜。

郡务装怀日晷催，东园未睹一枝梅。
从容后赏输先见，汩没尘劳恨阻陪。
待雪最宜寒艳坼，迎春会有暗香来。
怅然归棹匆匆去，徒使临风忆共杯。

蜗舍不容膝，烦歊局寝兴。
岂惟倦束带，𫄨绤犹云憎。
清微跨城角，窣兀疑凝冰。
深池暮黯黯，远岫朝棱棱。
往岁与申子，宾朋日云蒸。
遂令栋宇陋，顾盻流名称。
先生今诗伯，气欲青云凌。
锵然出佳句，椒兰布畦塍。
邀我避暑游，意重愧难胜。
何当酌沆瀣，神明自清澄。
嗟彼浮名者，此亭岂易升。
踟蹰恐后时，摄衣请先登。

缥缈千层外，萦纡一径通。
飞甍明落日，巨栋挂斜虹。
赏眺资公退，招邀得调同。
九天开浩荡，万象入牢笼。
水色连晴碧，云容借晚空。
清乘庾公兴，快挹楚王风。
弁侧金罍倒，楼昏画角终。
明朝车马客，陡觉厌尘红。

土润伏新金，阳歊困亭午。
曦御驻征骖，朱光彻厚土。
鸟雀噪阶除，蛙蚓鸣草莽。
簿领抗尘容，茅檐庇环堵。
蜂虿乱绳床，蚊蚊隐雷鼓。
棕拂徒尔为，青蝇敢予侮。
避喧空百虑，对食但三吐。
举箑未摇风，挥汗已成雨。
那能整冠巾，谁复对宾主。
岂惟眩生花，坐觉气如缕。
南方有高楼，兀然蔽华宇。
抠衣倦跻攀，策杖愁伛偻。
俄顷叩云端，飘萧开洞府。
新凉飒尔来，旧暑脱然愈。
清池涌波澜，疏星穿牖户。
夜气袭冰霜，月明粲珪组。
乌鹊倦还飞，游鱼清可数。
珍菓走金盘，清谈挥玉麈。
群籁正嚣嚣，幽梦方栩栩。
何当食琼浆，一夕生毛羽。

中山控北陲，强弩号百万。
单于衔国恩，方且事逃遁。
谋帅得真儒，不烦一戟顿。
风流本江左，亹亹有余论。
幕府极妙选，参谋不容逊。
藉甚丞相孙，凌云气豪健。
所怀社稷计，尝愿窃有献。
蹭蹬三十年，羁旅颇自困。
因人作远游，实亦乖素愿。
谈笑青油幕，聊复可排闷。
嗟余谬从学，尘根苦迟钝。
一官联事久，矜式每自劝。
但觉有不如，未见有进寸。
公亦不吾厌，叩撃愧烦溷。
念当为远别，怅然亦多恨。
时方苦炎蒸，行矣期强饭。

夫子负异才，端若会稽笴。
平生怀刚肠，于世少许可。
文词类激昻，议论耻媕婀。
高名三十年，坐此常坎坷。
同时英俊流，往往步青琐。
归来乐箪瓢，琳宫得安坐。
小轩仅容膝，陋巷生堀堁。
唯余豪侠气，屡折每不挫。
却视利名场，终身系缰锁。
生虽华屋居，死或翳蓬颗。
固知宇宙间，所有终非我。
但当清吾心，余事等么么。

