巨侵层峦本自平，只缘人世强分明。
五侯门外悲观意，长乐坡头去住情。
学道不如忘有念，修身争是了无生。
三祗功业犹难及，谁信尘劳直下明。

祖教宗中有二门，十度万行称为尊。
初名止观助新学，后成定慧菩提根。
唯一法，似双分。
法性寂然体真止，寂而常照妙观存。
定为父，慧为母，能孕千圣之门户。
增长根力养圣胎，念念出生成佛祖。
定为将，慧为相，能弼心王成无上。
永作群生证道门，即是古佛菩提样。
定如月，光烁外道邪星灭。
能挑智炬转分明，滋润道芽除爱结。
慧如日，照破无明之暗室。
能令邪见愚夫禅，尽成般若波罗蜜。
少时默，刹那静，渐渐增修成正定。
诸圣较量功不多，终见灵台之妙性。
瞥闻法，才历耳，能熏识藏觉种起。
一念回光正智开，须臾成佛法如是。
禅定力，不思义，变凡为圣刹那时。
无边生死根由断，积劫尘劳巢穴堕。
湛心水，浄意珠，光吞万象烁千途。
抉开己眼无瑕翳，三界元无一法拘。
觉观贼，应时克，攀援病，倏然浄。
荡念垢兮洗惑尘，显法身兮坚慧命。
如断山，若停海，天翻地覆终无改。
莹似琉璃含宝月，倏然无寄而无待。
般若慧，莫能量，自然随处现心光。
万行门中为导首，一切时中称法王。
竭苦海，碎邪山，妄云卷尽片时间。
贫女室中金顿现，壮士额上珠潜还。
斩痴网，截欲流，大雄威猛更无俦。
能令铁床铜柱冷，顿使魔怨业果休。
和诤讼，成孝义，普现群生诸佛智。
边邪恶慧尽朝宗，蝼蚁鲲鹏齐受记。
偏修定，纯阴烂物刳正命。
若将正慧照禅那，自然万法明如镜。
偏修慧，纯阳枯物成迂滞。
须凭妙定助观门，如月分明除雾翳。
劝等学，莫偏修，从来一体无二头。
似禽两翼飞空界，如车二轮乘白牛。
即向凡途登觉岸，便于业海泛慈舟。
或事定，制之一处无不竟。
或理定，唯当直下观心性。
或事观，明诸法相生筹算。
或理观，顿了无一无那畔。
定即慧，非一非二非心计。
慧即定，不同不别绝观听。
或双运，即寂而照通真训。
或俱泯，非定非慧超常准。
一尘入定众尘起，般若门中成法尔。
童子身中三昧时，老人身份谈真轨。
能观一境万境同，近尘远刹无不通。
真如路上论生死，无明海里演圆宗。
眼根能作鼻佛事，色尘入定香尘起。
心境常同见自差，谁言不信波元水。
非寂非照绝言思，而寂而照功无比。
权实双行阐正途，体用更资含妙旨。
劝诸子，勿虚弃，光阴如箭如流水。
散乱全因缺定门，愚盲祇为亏真智。
真实言，须入耳，千经万论同标记。
定慧全功不暂忘，一念顿归真觉地。
定须习，慧须闻，勿使灵台一点昏。
合抱之树生毫末，积渐之功成宝尊。
猕猴学定生天界，女子才思入道门。
自利利他因果备，若除定慧莫能论。

祖教宗中有二门，十度万行称为尊。
初名止观助新学，后成定慧菩提根。
唯一法，似双分。
法性寂然体真止，寂而常照妙观存。
定为父，慧为母，能孕千圣之门户。
增长根力养圣胎，念念出生成佛祖。
定为将，慧为相，能弼心王成无上。
永作群生证道门，即是古佛菩提样。
定如月，光烁外道邪星灭。
能挑智炬转分明，滋润道芽除爱结。
慧如日，照破无明之暗室。
能令邪见愚夫禅，尽成般若波罗蜜。
少时默，刹那静，渐渐增修成正定。
诸圣较量功不多，终见灵台之妙性。
瞥闻法，才历耳，能熏识藏觉种起。
一念回光正智开，须臾成佛法如是。
禅定力，不思义，变凡为圣刹那时。
无边生死根由断，积劫尘劳巢穴堕。
湛心水，浄意珠，光吞万象烁千途。
抉开己眼无瑕翳，三界元无一法拘。
觉观贼，应时克，攀援病，倏然浄。
荡念垢兮洗惑尘，显法身兮坚慧命。
如断山，若停海，天翻地覆终无改。
莹似琉璃含宝月，倏然无寄而无待。
般若慧，莫能量，自然随处现心光。
万行门中为导首，一切时中称法王。
竭苦海，碎邪山，妄云卷尽片时间。
贫女室中金顿现，壮士额上珠潜还。
斩痴网，截欲流，大雄威猛更无俦。
能令铁床铜柱冷，顿使魔怨业果休。
和诤讼，成孝义，普现群生诸佛智。
边邪恶慧尽朝宗，蝼蚁鲲鹏齐受记。
偏修定，纯阴烂物刳正命。
若将正慧照禅那，自然万法明如镜。
偏修慧，纯阳枯物成迂滞。
须凭妙定助观门，如月分明除雾翳。
劝等学，莫偏修，从来一体无二头。
似禽两翼飞空界，如车二轮乘白牛。
即向凡途登觉岸，便于业海泛慈舟。
或事定，制之一处无不竟。
或理定，唯当直下观心性。
或事观，明诸法相生筹算。
或理观，顿了无一无那畔。
定即慧，非一非二非心计。
慧即定，不同不别绝观听。
或双运，即寂而照通真训。
或俱泯，非定非慧超常准。
一尘入定众尘起，般若门中成法尔。
童子身中三昧时，老人身份谈真轨。
能观一境万境同，近尘远刹无不通。
真如路上论生死，无明海里演圆宗。
眼根能作鼻佛事，色尘入定香尘起。
心境常同见自差，谁言不信波元水。
非寂非照绝言思，而寂而照功无比。
权实双行阐正途，体用更资含妙旨。
劝诸子，勿虚弃，光阴如箭如流水。
散乱全因缺定门，愚盲祇为亏真智。
真实言，须入耳，千经万论同标记。
定慧全功不暂忘，一念顿归真觉地。
定须习，慧须闻，勿使灵台一点昏。
合抱之树生毫末，积渐之功成宝尊。
猕猴学定生天界，女子才思入道门。
自利利他因果备，若除定慧莫能论。

祖教宗中有二门，十度万行称为尊。
初名止观助新学，后成定慧菩提根。
唯一法，似双分。
法性寂然体真止，寂而常照妙观存。
定为父，慧为母，能孕千圣之门户。
增长根力养圣胎，念念出生成佛祖。
定为将，慧为相，能弼心王成无上。
永作群生证道门，即是古佛菩提样。
定如月，光烁外道邪星灭。
能挑智炬转分明，滋润道芽除爱结。
慧如日，照破无明之暗室。
能令邪见愚夫禅，尽成般若波罗蜜。
少时默，刹那静，渐渐增修成正定。
诸圣较量功不多，终见灵台之妙性。
瞥闻法，才历耳，能熏识藏觉种起。
一念回光正智开，须臾成佛法如是。
禅定力，不思义，变凡为圣刹那时。
无边生死根由断，积劫尘劳巢穴堕。
湛心水，浄意珠，光吞万象烁千途。
抉开己眼无瑕翳，三界元无一法拘。
觉观贼，应时克，攀援病，倏然浄。
荡念垢兮洗惑尘，显法身兮坚慧命。
如断山，若停海，天翻地覆终无改。
莹似琉璃含宝月，倏然无寄而无待。
般若慧，莫能量，自然随处现心光。
万行门中为导首，一切时中称法王。
竭苦海，碎邪山，妄云卷尽片时间。
贫女室中金顿现，壮士额上珠潜还。
斩痴网，截欲流，大雄威猛更无俦。
能令铁床铜柱冷，顿使魔怨业果休。
和诤讼，成孝义，普现群生诸佛智。
边邪恶慧尽朝宗，蝼蚁鲲鹏齐受记。
偏修定，纯阴烂物刳正命。
若将正慧照禅那，自然万法明如镜。
偏修慧，纯阳枯物成迂滞。
须凭妙定助观门，如月分明除雾翳。
劝等学，莫偏修，从来一体无二头。
似禽两翼飞空界，如车二轮乘白牛。
即向凡途登觉岸，便于业海泛慈舟。
或事定，制之一处无不竟。
或理定，唯当直下观心性。
或事观，明诸法相生筹算。
或理观，顿了无一无那畔。
定即慧，非一非二非心计。
慧即定，不同不别绝观听。
或双运，即寂而照通真训。
或俱泯，非定非慧超常准。
一尘入定众尘起，般若门中成法尔。
童子身中三昧时，老人身份谈真轨。
能观一境万境同，近尘远刹无不通。
真如路上论生死，无明海里演圆宗。
眼根能作鼻佛事，色尘入定香尘起。
心境常同见自差，谁言不信波元水。
非寂非照绝言思，而寂而照功无比。
权实双行阐正途，体用更资含妙旨。
劝诸子，勿虚弃，光阴如箭如流水。
散乱全因缺定门，愚盲祇为亏真智。
真实言，须入耳，千经万论同标记。
定慧全功不暂忘，一念顿归真觉地。
定须习，慧须闻，勿使灵台一点昏。
合抱之树生毫末，积渐之功成宝尊。
猕猴学定生天界，女子才思入道门。
自利利他因果备，若除定慧莫能论。

祖教宗中有二门，十度万行称为尊。
初名止观助新学，后成定慧菩提根。
唯一法，似双分。
法性寂然体真止，寂而常照妙观存。
定为父，慧为母，能孕千圣之门户。
增长根力养圣胎，念念出生成佛祖。
定为将，慧为相，能弼心王成无上。
永作群生证道门，即是古佛菩提样。
定如月，光烁外道邪星灭。
能挑智炬转分明，滋润道芽除爱结。
慧如日，照破无明之暗室。
能令邪见愚夫禅，尽成般若波罗蜜。
少时默，刹那静，渐渐增修成正定。
诸圣较量功不多，终见灵台之妙性。
瞥闻法，才历耳，能熏识藏觉种起。
一念回光正智开，须臾成佛法如是。
禅定力，不思义，变凡为圣刹那时。
无边生死根由断，积劫尘劳巢穴堕。
湛心水，浄意珠，光吞万象烁千途。
抉开己眼无瑕翳，三界元无一法拘。
觉观贼，应时克，攀援病，倏然浄。
荡念垢兮洗惑尘，显法身兮坚慧命。
如断山，若停海，天翻地覆终无改。
莹似琉璃含宝月，倏然无寄而无待。
般若慧，莫能量，自然随处现心光。
万行门中为导首，一切时中称法王。
竭苦海，碎邪山，妄云卷尽片时间。
贫女室中金顿现，壮士额上珠潜还。
斩痴网，截欲流，大雄威猛更无俦。
能令铁床铜柱冷，顿使魔怨业果休。
和诤讼，成孝义，普现群生诸佛智。
边邪恶慧尽朝宗，蝼蚁鲲鹏齐受记。
偏修定，纯阴烂物刳正命。
若将正慧照禅那，自然万法明如镜。
偏修慧，纯阳枯物成迂滞。
须凭妙定助观门，如月分明除雾翳。
劝等学，莫偏修，从来一体无二头。
似禽两翼飞空界，如车二轮乘白牛。
即向凡途登觉岸，便于业海泛慈舟。
或事定，制之一处无不竟。
或理定，唯当直下观心性。
或事观，明诸法相生筹算。
或理观，顿了无一无那畔。
定即慧，非一非二非心计。
慧即定，不同不别绝观听。
或双运，即寂而照通真训。
或俱泯，非定非慧超常准。
一尘入定众尘起，般若门中成法尔。
童子身中三昧时，老人身份谈真轨。
能观一境万境同，近尘远刹无不通。
真如路上论生死，无明海里演圆宗。
眼根能作鼻佛事，色尘入定香尘起。
心境常同见自差，谁言不信波元水。
非寂非照绝言思，而寂而照功无比。
权实双行阐正途，体用更资含妙旨。
劝诸子，勿虚弃，光阴如箭如流水。
散乱全因缺定门，愚盲祇为亏真智。
真实言，须入耳，千经万论同标记。
定慧全功不暂忘，一念顿归真觉地。
定须习，慧须闻，勿使灵台一点昏。
合抱之树生毫末，积渐之功成宝尊。
猕猴学定生天界，女子才思入道门。
自利利他因果备，若除定慧莫能论。

去年初释褐，一命列蓬丘。
青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲凌云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚优游。
生逢世多僻，委顺信沈浮。
仕宦不喜达，吏隠同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不惰为箕裘。
二十中甲科，赪尾化为虬。
三十入翰苑，步武向瀛洲。
四十登宰辅，貂冠侍冕旒。
备位行一纪，将何助帝猷。
即非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉由侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功，安得专厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
借问尔与吾，如何不自愧。
戒尔学立身，莫若先孝弟。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
相鼠与茅鸱，宜鉴诗人刺。
戒尔勿旷放，旷放非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性，化为凶险类。
古今倾败者，历历皆可记。
戒尔勿多言，多言者众忌。
苟不慎枢机，灾危从此始。
是非毁誉间，适足为身累。
举世重交游，拟结金兰契。
忿怨容易生，风波当时起。
所以君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，蘧蒢与戚施。
举世重任侠，俗呼为气义。
为人赴急难，往往陷刑死。
所以马援书，殷勤戒诸子。
举世贱清素，奉身好华侈。
肥马衣轻裘，扬扬过闾里。
虽得市童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹当悯我，勿使增罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。

人生四大惣是空，何个不觅出烦笼。
造罪人多作福少，所以众生长受穷。
坚修苦行仍本分，禁戒奢华并不同。
今生努力懃精练，冥路不溺苦海中。
日逐持经强发愿，弘道回去莫难逢。
唯报往来游礼者，这回巡谒一层层。

能持净意作□家，解驾牛羊白鹿车。
嫌阑砌前栽树少，怕空不种后园花。
菩提上□因修得，佛果无生证有涯。
此处涅盘观境□，自然捷路到龙花。

东观时闲暇，还修喻蜀书。
双旌驰县道，百越从轺车。
桂蠹晨餐罢，贪泉访古初。
春江多好景，莫使醉吟疏。

吾兄失意在东都，闻说襟怀任所如。
已纵乖慵为傲吏，有何关键制豪胥。
县斋晓闭多移病，南亩秋荒忆遂初。
知道故人相忆否，嵇康不得懒修书。

圣主过幽谷，虚皇在蕊宫。
五千宗物母，七字秘神童。
世人金壶远，人间玉籥空。
唯余养身法，修此与天通。

隠隠阊门路，烟云晓更愁。
空瞻金辂出，非是濯龙游。
德感人伦正，风行内职修。
还随偶物化，同此畏轩丘。

梁王旧馆枕潮沟，共引垂藤系小舟。
树倚荒台风淅淅，草埋欹石雨修修。
门前不见邹枚醉，池上时闻雁鹜愁。
节士逢秋多感激，不须频向此中游。

长松修干列承明，虎盼龙盘气貌灵。
风度乍闻琴曲调，巢高初见鹤仪形。
枝笼陛戟寒生槛，叶带𬬻烟翠满庭。
涧底山头各生殖，托根争似在青冥。

一杯寒食酒，珍重送君行。
花影黎阳渡，春风浚水声。
泛舟无废事，骋骥有修程。
应用方无暇，何须怆别情。

满卷文章为世重，出尘心迹少人同。
腾腾自得修真理，不管浮生觉梦中。

中人事违，天眼中修定。
我本无根株，只将笋为命。

尽说灵踪妨画图，幽奇高尚义群居。
山林总是神仙隠，礼乐爰修周孔书。
解驾十年惟壮士，担簦千里结名庐。
功成霄汉非常事，对此那堪不我欺。

清明时节出郊原，寂寂山城柳映门。
水隔淡烟修竹寺，路经疏雨落花村。
天寒酒薄难成醉，地迥楼高易断魂。
回首故山千里外，别离心绪向谁言。

十样蛮笺出益州，寄来新自浣溪头。
老兄得此全无用，助尔添修五凤楼。

行年已老拟何如，手植园林十亩余。
婢仆尽能修药饵，儿孙亲教读经书。
趋时徇俗诚为拙，守道安身未必疏。
惟望多情蓬岛客，偷闲时访野人居。

移得修篁带嫩苔，欲教相夹小桃开。
何须一一依行种，但要疏疏满槛栽。
枝上挂衣闲就枕，影中铺簟好持杯。
蓬丘仙客偏怜尔，应为幽丛数数来。

彭寿殇龄共两空，幻泡缘影梦魂中。
缺圆宿会长如月，飘忽浮生疾似风。
修短百年先后定，贤愚千古是非同。
南柯太守知人意，休问陶陶塞上翁。

蜀路新修尽坦平，交亲深幸再逢迎。
正当返袂思乡国，却似归家见弟兄。
霑泽只惭尧綍重，溯流还喜范舟轻。
欲将感恋裁书旨，多少鱼笺写得成。

春霁江山似画图，醉垂鞭袂出康衢。
猖狂乱打貔貅鼓，稽懒慵修鸳鹭书。
老色渐来欺鬓发，闲情将欲傲簪裾。
苔钱遍地知多少，买得花枝不落无。

彤管先修女史箴，清才绝妙继词林。
玉纤亲出黄金赐，愈见中宫逮下心。

君家仙馆带村塘，气象清鲜雅趣长。
千里客来如海纳，一楼书静透山光。
门闾旌表芝泥贵，科篇联翩桂籍香。
帝里词人多景慕，谩题诗句满修篁。

马头闲觉入从容，叠嶂清秋度百重。
长见孤云能作雨，未应片水不藏龙。
花村几处连修竹，涧石谁家倚瘦松。
本若无心许明代，好寻巢许此韬踪。

何处堪依仗，经心便皱眉。
世情多诡诈，业重信愚痴。
取次招他谤，违非不自知。
貌恭无德行，祸福在修持。
小人以小善为无益而弗为也，以小恶为无伤而弗去也，此正在改过修持尔。
虚无知大道，极意思悠然。
摩日云中雁，潇湘水似天。
孤峰高远近，宝月莹团圆。
信解明开悟，青霄在目前。

何处堪依仗，经心便皱眉。
世情多诡诈，业重信愚痴。
取次招他谤，违非不自知。
貌恭无德行，祸福在修持。
小人以小善为无益而弗为也，以小恶为无伤而弗去也，此正在改过修持尔。
虚无知大道，极意思悠然。
摩日云中雁，潇湘水似天。
孤峰高远近，宝月莹团圆。
信解明开悟，青霄在目前。

铅汞精修炼，阴阳协物情。
花开黄道正，药就紫烟轻。
海峤浮云合，神光照室明。
彩霞高丽日，细意话长生。

恍惚人难晓，天仙语默玄。
修心无道理，终日自忙然。
我命真中趣，长生认宿缘。
机权饶使用，圣事不虚传。

知之修炼法，便是圣中人。
有象虚无境，邪缘不见真。
恒持功行益，响应甚平均。
浑然天地理，大道遍乾坤。

伏藏终不见，巧拙是兼非。
至道光怀古，周通隠圣机。
清天何物性，浊地故相依。
修炼真堪惜，疏慵有顺违。

形影随人得，精修道不迷。
研穷深理路，造化隠端倪。
云引龙吟穴，风生虎啸溪。
少知愚岂解，南北与东西。

金鼎精须炼，华池水火红。
坎离能匹配，男女自相逢。
曩劫知因果，生前道不穷。
若修方寸是，发意便周通。

修炼求真一，冲和本自然。
希夷光满月，响应真如弦。
苦学周知易，难穷语默玄。
成功兼积德，别有洞中天。

万灵通有感，臧否在名人。
志诚昭明德，清浄见于真。
奉道惟恭谨，修持愿本因。
广将求利益，苦乐救生民。

宿愿通贤圣，贪心勿强为。
眼前销恶趣，天鉴故无私。
如梦何光景，明神所在知。
精修观出离，解脱影相随。

不争多气力，容易可成功。
意马须调伏，如尘幻梦中。
任持从雅淡，乐道定雌雄。
修炼知勤苦，因缘自合同。

物情通万象，达者便忘机。
各具含灵性，狐疑有是非。
知天修福惠，如日莹光辉。
认取好歧路，恶去善相依。

达取真空性，成名有后先。
智劳如似梦，恬澹不论年。
闭口恒持默，精修更是玄。
消停须在意，安稳上清天。

矿炼真金色，菩提道果成。
仙人持忍辱，胥国福众生。
教法堪依信，勤修猛要精。
若能功行满，故是达三清。

百法还丹数，玄门各自深。
真空光似日，解脱本由心。
迷惑终无应，精修重古今。
循环岂暂息，七宝聚高岑。

一法归千法，真如即是真。
迷情终不见，达了悟知因。
海纳分他境，心平故可亲。
但明修炼路，善业尽随身。

天上与人间，贤愚不暂闲。
精修归至理，道大隠玄关。
圣境皆奇绝，凡情岂易攀。
群仙宽坦荡，却老尽童颜。

神仙上界道清虚，那个何亲那个疏。
修炼岂教人世识，归真本是太阳居。
三天定相玄中得，一气须闻妙更殊。
运偶不同他往日，老来自在见功夫。

时人不识理深玄，细意精修补业牵。
幻化杳冥随物性，虚无岂是乱相迁。
龙飞入位真堪仰，虎伏休闲有自然。
洞里烟霞何缥缈，神仙景致没休年。

道高人世礼周旋，语默如痴似不言。
冼涤要教心地静，狐疑勿类水萍翻。
经书说尽修真理，岁月休防罢引援。
雅合无为深见识，阴阳去住促寒暄。

十洲洞府养神仙，岁说桑田屡变迁。
老子商周为柱史，刘安拔宅上青天。
名山隠遁非堪守，炼药修真本自然。
想取仪形通感应，徒劳运智乱烹煎。

见他颜貌未知年，便说人间寿一千。
修炼要门皆的实，行持法度甚精专。
于身有益何般是，指口为明道理全。
更拟细穷方外事，无言无语上青天。

逍遥理路达三清，非是寻常取次名。
此语不宗凡见识，笼罗大象显昭明。
傍通照料周遮远，异境凡从智慧生。
言丈室中谁口默，真心传受一般平。
大道逢来是宿缘，终期定可访真仙。
山中修炼非州郡，城里无荒隠市鄽。
秘术岂教容易得，幽深还许递相传。
超凡入圣浑闲事，问取人间十洞天。

道法穷来理甚玄，知之修炼口亲传。
栖真有象藏乌兔，自在遨游本地仙。
赤水华池须是秘，黄牙宝鼎要精研。
灵胎变化无相克，龙虎升腾论汞铅。

乘云驾鹤自西东，修炼真人意气雄。
出离凡为高见识，周旋道理远怀通。
愚迷尽说皆非实，解者方知事不空。
宿业大都心外障，有缘岁月易成功。
八风雷动遶炎洲，巨海波浪四畔流。
鼠向此中毛骨异，布成将旧火燃休。
白银绛阙光霞丽，紫玉黄芝瑞气浮。
圣境山林人莫讶，延年皆是众仙游。

岂将容易话长生，辛苦徒劳业未精。
安肯便教贪上得，先须礼让后纯诚。
绛霄音旨人难解，白雪消停竖有横。
象外仙山诸境趣，若非修炼蹑三清。

彩云轻举压天津，舞鹤迎鸾自在身。
蟾影枝开三岛树，桃花风弄十洲春。
相传灵异无虚说，道理分明尽是真。
但信此中深护慎，修行所愿勿因循。

天非爱道许人修，学士愚迷不到头。
内境拟将何所用，杳知深邃故难求。
丹霞隠密堪依仗，雪月纵横入品流。
消息顿然潜世虑，凡岐圣路有刚柔。

知之修炼但辛勤，若志由来离六尘。
金鼎乍分红焰火，月魂高锁碧潭津。
深思五岭凡间路，好作三天物外人。
万里州通宽世俗，清虚境象善求真。

还元到即见真归，不是虚传羽化飞。
大道勿将闲设用，精修别得便忘机。
安排稳入龙宫内，变易终藏虎鼎威。
豁达乾坤神妙理，逍遥铅汞共相依。

鹤骨岩岩混世间，不侵寒暑似童颜。
精神爽丽方干典，举步如飞思虑闲。
起坐问他修炼法，乱将词理勿交关。
生来静却凡愚见，又说三仙有大还。

无为道大入幽玄，几许风光慕昔贤。
对境尽同闲见识，忙中皆是急相煎。
配匹直须宽雅淡，会有逢时不偶然。
修炼但教坚志气，参详稳审更周旋。

人心多是少相投，非识尘中上品流。
不见真宗归物理，难知妙道后先休。
生前内鼎宜烹炼，殊胜华池好渐修。
但见完全凭土德，能调火候药皆秋。

还知受气禀天然，百法方为事理全。
假合都来归至道，修持远大理通玄。
二仪交感成祥瑞，八卦刚柔被俗牵。
何谓此中生恍惚，直须款曲细精研。

玄门至道故无涯，自是人心所见邪。
智识未能通大药，岂将容易拟荣家。
千年圣境何虚谬，百劫曾修不用遮。
龙虎欲成堪炼鼎，勿为利路乱交加。

真空修炼永长年，不识还丹在眼前。
一得清来光宇宙，千朝须是用烹煎。
人间天上分明录，汞里花开岂偶然。
达取但教依理路，勿贪世利悮周旋。

逍遥自在何拘束，天地希夷无返覆。
勿把他心向外求，真宗理道相和睦。
人间天上尽修行，七宝山高混太清。
玉树玄珠明照室，命根悟者转增盈。
虚无入有何踪迹，非是神光化金液。
廓落方圆在杳冥，南来北去断消息。
灵元物象向天涯，古往今来圣事夸。
无碍智通精进心，研穷理路互交加。
奇哉离焰烹铅水，清静之中藏奥旨。
出没门庭景异常，十洲隠大神仙子。
绵绵若论太幽深，即是流珠不是金。
万卷经文兼在目，机关绝妙有浮沈。
开关寤寐来相逼，魄走魂归天地力。
风扫尘埃蹑紫云，睹其颜邈难别识。
勿生疑虑变阴阳，须信丹砂道理长。
若向此中明此义，十洲洞府蕴馨香。
康哉内景植仙桂，枝叶婆娑深根蒂。
真宗妙法审来由，修炼真空无涯际。
要知逆顺莫相非，广演周遮隠玄机。
先说艰难后始说，精穷运化遂相依。
瑶池浴凤通霄汉，金阙光舒何灿烂。
丹成可验不狐疑，常娥偷窃月中看。
春间花卉一齐开，天上优游谁肯来。
洞里烟霞牢秘隠，水精宫殿白皑皑。
昔日神仙皆烧炼，不说根由人岂见。
本是凡情枉谩劳，何年待得成九转。
密藏无使等闲知，碧落真如在两仪。
理外消停造化实，相逢遇偶勿怀疑。
直须意遣凡庸道，所以难言论秘奥。
先令顿悟了然空，方扣玄关驱烦恼。
从来教法甚分明，几许心迷事不成。
弃世比图闲自性，精修道路必长生。
归童返老超升界，正定威仪勿懈怠。
开闭善能若苦勤，奋迅光阴同一泰。
凡流学者不坚持，生灭门中故不知。
走缩阴阳无住相，非难非易细推之。
含胎十月无休歇，或作金兮或似雪。
认取还丹莫乱求，猕猴水底弄明月。

逍遥自在何拘束，天地希夷无返覆。
勿把他心向外求，真宗理道相和睦。
人间天上尽修行，七宝山高混太清。
玉树玄珠明照室，命根悟者转增盈。
虚无入有何踪迹，非是神光化金液。
廓落方圆在杳冥，南来北去断消息。
灵元物象向天涯，古往今来圣事夸。
无碍智通精进心，研穷理路互交加。
奇哉离焰烹铅水，清静之中藏奥旨。
出没门庭景异常，十洲隠大神仙子。
绵绵若论太幽深，即是流珠不是金。
万卷经文兼在目，机关绝妙有浮沈。
开关寤寐来相逼，魄走魂归天地力。
风扫尘埃蹑紫云，睹其颜邈难别识。
勿生疑虑变阴阳，须信丹砂道理长。
若向此中明此义，十洲洞府蕴馨香。
康哉内景植仙桂，枝叶婆娑深根蒂。
真宗妙法审来由，修炼真空无涯际。
要知逆顺莫相非，广演周遮隠玄机。
先说艰难后始说，精穷运化遂相依。
瑶池浴凤通霄汉，金阙光舒何灿烂。
丹成可验不狐疑，常娥偷窃月中看。
春间花卉一齐开，天上优游谁肯来。
洞里烟霞牢秘隠，水精宫殿白皑皑。
昔日神仙皆烧炼，不说根由人岂见。
本是凡情枉谩劳，何年待得成九转。
密藏无使等闲知，碧落真如在两仪。
理外消停造化实，相逢遇偶勿怀疑。
直须意遣凡庸道，所以难言论秘奥。
先令顿悟了然空，方扣玄关驱烦恼。
从来教法甚分明，几许心迷事不成。
弃世比图闲自性，精修道路必长生。
归童返老超升界，正定威仪勿懈怠。
开闭善能若苦勤，奋迅光阴同一泰。
凡流学者不坚持，生灭门中故不知。
走缩阴阳无住相，非难非易细推之。
含胎十月无休歇，或作金兮或似雪。
认取还丹莫乱求，猕猴水底弄明月。

逍遥自在何拘束，天地希夷无返覆。
勿把他心向外求，真宗理道相和睦。
人间天上尽修行，七宝山高混太清。
玉树玄珠明照室，命根悟者转增盈。
虚无入有何踪迹，非是神光化金液。
廓落方圆在杳冥，南来北去断消息。
灵元物象向天涯，古往今来圣事夸。
无碍智通精进心，研穷理路互交加。
奇哉离焰烹铅水，清静之中藏奥旨。
出没门庭景异常，十洲隠大神仙子。
绵绵若论太幽深，即是流珠不是金。
万卷经文兼在目，机关绝妙有浮沈。
开关寤寐来相逼，魄走魂归天地力。
风扫尘埃蹑紫云，睹其颜邈难别识。
勿生疑虑变阴阳，须信丹砂道理长。
若向此中明此义，十洲洞府蕴馨香。
康哉内景植仙桂，枝叶婆娑深根蒂。
真宗妙法审来由，修炼真空无涯际。
要知逆顺莫相非，广演周遮隠玄机。
先说艰难后始说，精穷运化遂相依。
瑶池浴凤通霄汉，金阙光舒何灿烂。
丹成可验不狐疑，常娥偷窃月中看。
春间花卉一齐开，天上优游谁肯来。
洞里烟霞牢秘隠，水精宫殿白皑皑。
昔日神仙皆烧炼，不说根由人岂见。
本是凡情枉谩劳，何年待得成九转。
密藏无使等闲知，碧落真如在两仪。
理外消停造化实，相逢遇偶勿怀疑。
直须意遣凡庸道，所以难言论秘奥。
先令顿悟了然空，方扣玄关驱烦恼。
从来教法甚分明，几许心迷事不成。
弃世比图闲自性，精修道路必长生。
归童返老超升界，正定威仪勿懈怠。
开闭善能若苦勤，奋迅光阴同一泰。
凡流学者不坚持，生灭门中故不知。
走缩阴阳无住相，非难非易细推之。
含胎十月无休歇，或作金兮或似雪。
认取还丹莫乱求，猕猴水底弄明月。

恍惚人难晓，天仙语默玄。
修心无道理，终日自忙然。
我命真中趣，长生认宿缘。
机权饶使用，圣事不虚传。

形影随人得，精修道不迷。
研穷深理路，造化隠端倪。
云引龙吟穴，风生虎啸溪。
少知愚岂解，南北与东西。

伏藏终不见，巧拙是兼非。
至道光怀古，周通隠圣机。
清天何物性，浊地故相依。
修炼真堪惜，疏慵有顺违。

知之修炼法，便是圣中人。
有象虚无境，邪缘不见真。
恒持功行益，响应甚平均。
浑然天地理，大道遍乾坤。

避罪胜修福，其为理一般。
资财丰利益，公道不欺瞒。
浊世贪荣禄，明时善政官。
遏强能抚弱，容此势情观。

天上与人间，贤愚不𫏐闲。
精修归至理，道大隠玄关。
圣境皆奇绝，凡情岂易攀。
群仙宽坦荡，却老尽童颜。

行止由修炼，辉光朗自然。
深山藏虎豹，大海隠龙泉。
鹤唳冲霄汉，龟生得寿年。
怡情含道识，浩渺九重天。

高山石室半空嵌，选取灵芝草尽芟。
法意要修心一等，道情焉用口三缄。
丹砂保重开清境，白发相宜倚翠岩。
曩劫缘中因种在，布衣鹤袖凤来衔。

修心慕道入玄机，方便门停次第依。
种性莫教拘执定，因缘去住不相违。
离他少欲阴功积，淡薄深来绝是非。
浮世利名常自遣，真空妄想一时归。

耳根清静本来修，万法从心不外求。
海岳动摇山色异，玄珠尽在眼中收。
持斋道士寻红药，醉卧仙人未白头。
麋鹿同群方可信，逢春但笑乐花秋。

道高人世礼周旋，语默如痴似不言。
洗涤要教心地静，狐疑勿类水蓱翻。
经书说尽修真理，岁月休防罢引援。
雅合无为深见识，阴阳去住捉寒暄。

大道逢来是宿缘，终期定可访真仙。
山中修炼非州郡，城里无荒隠市鄽。
秘术岂教容易得，幽深还许递相传。
超凡入圣浑闲事，问取人间十洞天。

彩云轻举压天津，舞鹤迎鸾自在身。
蟾影枝开三岛树，桃花风弄十洲春。
相传灵异无虚说，道理分明尽是真。
但信此中深护慎，修行所愿勿因循。

天非爱道许人修，学士愚迷不到头。
内境拟将何所用，杳知深邃故难求。
丹霞隠密堪依仗，雪月纵横入品流。
消息须然潜世虑，凡岐圣路有刚柔。

还元到即见真归，不是虚传羽化飞。
大道勿将闲设用，精修别得便忘机。
安排稳入龙宫内，变易终藏虎鼎威。
豁达乾坤神妙理，逍遥铅汞共相依。

无为道大入幽玄，几许风光慕昔贤。
对境尽同闲见识，忙中皆是急相煎。
配匹直须宽雅淡，会有逢时不偶然。
修炼但教坚志气，参详稳审更周旋。

人心多是少相投，非识尘中上品流。
不见真宗归物理，难知妙道后先休。
生前内鼎宜烹炼，殊胜华池好渐修。
但见完全凭土德，能调火候药皆秋。

还知受气禀天然，百法方为事理全。
假合都来归至道，修持远大更通玄。
二仪交感成祥瑞，八卦刚柔被俗牵。
何谓此中生恍惚，直须款曲细精研。

玄门至道故无涯，自是人心所见邪。
智识未能通大药，岂将容易拟荣家。
千年圣境何虚谬，百劫曾修不用遮。
龙虎欲成堪炼鼎，勿为利路乱交加。

何为禅定性心同，解说真如物外空。
几许修行缘上得，惑多妄想障于聪。
名彰道理千世永，善恶都归万法中。
应现机关俱寂默，始知明鉴照昏蒙。

我一囊盛宽世界，从头点取人数在。
万里山河宽更宽，一切众生智者解。
因缘殊胜是因缘，方便法门天最大。
天最大，无比拟，经文秘在无生理。
知之修炼是圣人，光阴急速流如水。
孤云野鹤笑龙吟，扣寂希夷求妙旨。
但知惭愧常亲善，更能通达解区遣。
辜负琴书得自由，勿令萦恨金刀剪。
离烦恼，大仙上品十洲好。
利他贵重无亲疏，便是菩提心至老。

自家未达莫来看，解者众生真是汉。
世涂烦恼一齐休，修取菩提心不乱。
天觉因明凡圣同，苦空圆满光不散。
含识缘中晓了难，爱河须渡达彼岸。
我见人见众生见，菩萨行持终不惮。
离贪嗔，绝情欲，定相安然无反复。
从头法归镇长开，郁郁黄花生翠竹。
天高地广遍周游，十方妙色能照烛。
七宝山高三界中，拔去浮云沈水渌。
离他一念是因缘，珍重贤圣皆知足。

天心即是道，佛心即是佛。
人生有善缘，修行岂废力。
悟来瞬息间，暧昧藏五贼。
非干智慧中，虚妄不可得，小乘尚执迷，大乘堪法则。
经教有明文，守白便知黑。

予持斋，常清浄，心田澄寂无争竞。
闻尔志念诵真经，明月窗中转孤影。
风自悠飏香满室，因地修行不可得。
善事是芝兰，恶事是荆棘，实实实实。

孤云野鹤镇常闲，随宜自在杳冥间。
杉松高拔千万尺，寒泉引望峭青山。
大道烟霞看更远，将临海峤叩玄关。
知之修炼凡超圣，岁月空深不易攀。

茅庵养道静深山，解笑光阴解驻颜。
谁能苦志离人间，孤云情僻岂容攀。
日餐松柏知其味，不问王侯朱紫贵。
修行但好倍精专，十洲洞府有神仙。

无为本从清静出，知之修炼皆寂默。
大道玄门几百般，不拘东西及南北。
观其形貌款共语，风云可变龙与虎。
灵源欲访不曾闲，捉得之时为伴侣。
日有魂，月有魄，业累袪除离死厄。
十二时中可逍遥，五行造化人岂测。
也曾嗔，也曾笑，世间心为求诸要。
长生之法在目前，天门地户无颠倒。

善恶由人作，修心勿乱为。
邪求无实事，如影定相随。
妄想终成伪，行贪未可知。
天生分异等，道德立尊卑。
日月须明照，声文垂大教。
非言患不及，长顺归仁考。
志广来遐迩，忠臣持节操。
腥膻戎自伏，洞达总机要。
遂性减予忧，玄门境象幽。
躬躬勤政理，化被遍恩流。
省己光阴速，一春度一秋。
输他闲取静，每藉更温柔。
智者审详意，聋听如梦寐。
玄穹平覆载，种种乾坤惠。
烦恼深无岸，量宽苞天地。
眼前一切类，孰非孰为是。

六铢衣帔是神仙，劫劫曾修不偶然。
大道目前人岂会，九天常有万千千。

性成孤僻爱清山，鹤唳云霄意自闲。
物外更将和气约，精修便得扣玄关。

从小莫颠𫍲，长大始成人。
经史须勤学，然可待尊亲。
勿谈他己短，但秪自修身。
所作行慈善，见者生钦羡。
好事审还听，憎爱去贪恋。
我即说分明，诫逸绝骄矜。
孺子受天荫，不织不蚕耕。
愿尔多聪悟，考顺于君父。
逆耳必从之，少欲减嗔怒。
谨守作童儿，缘是正愚痴。
重贵在心知，认取世间为。

贤愚善恶未尝休，是个众生信佛求。
真实持经堪郑重，非心不定谩劳修。

修行缘识近宗师，妄想真空各自持。
慕道终来归正法，无穷方寸莫教痴。

直修学道有科仪，里外缘中境不移。
莫放身闲堪谛信，乖违背道欲何之。

至道非凡要审知，当仁不必用迟疑。
修行忽若无灵应，还信神仙白昼飞。

紧峻焚修彼自知，天嗔不许乱施为。
真心实行终归德，善事缘多恶可悲。

浮生好道勿虚忙，炼药修行事久长。
轻举不由他假借，一登清境入仙乡。

心专慕道真空法，恬澹清虚好到头。
如此修行皆尽达，十洲仙侣道相求。

慕道焚修万法通，一心清淡奉真宗。
方知异境人难见，见即虚无事不空。

修持须是要精专，常恐他人业类牵。
莫把我言为戏弄，轮回断定不迁延。

救物功深好自持，知之修炼善心为。
神仙岂谓人间惜，自是迷流识见卑。

语言端谨易求寻，己是他非祸返侵。
忠信先修销大伪，何曾鄙隔圣缘心。

春色春兮景媚妍，薰风暖润物华鲜。
上林花结和香雾，絮压轻轻软似绵。
寰中运启大平年，文武须精百艺全。
弄影马骄难控勒，龟兹韵雅奏钧天。
仙仗仪排亲自注，电转星球来进御。
玄之寂妙得其玄，更重人前举止措。
靴衫束带两分行，七宝鞭擎呈内库。
一坦平兮殿球场，国乐调兮甚锵洋。
掀天沸渭轰鼍鼓，返朴纯诚𢽾三皇。
折旋俯仰怡情悦，乾坤日月尽舒光。
龙马徘徊多步骤，生狞堪羡困垂缰。
绣{革毚}红绦金蹀躞，銮铃珂珮水精装。
五云庆集鹤为驾，短袍新样甚风雅。
东西相望贺头筹，欢呼蹈舞金阶下。
隔宿合门宣侍臣，厩中令拣驯良马。
紫气盘旋分月仗，庭芜尽去平如掌。
趫捷雄雄镂镫轻，雷声唱彻迎空响。
俄然斗转俱浑霍，亦非骇目犹人作。
学之玄妙似通神，凤翼藏珠岂易落。
傍捎正击有多门，斜身用力轻敲斫。
我因闲暇自销停，对手临时相架阁。
深似交锋立战轼，匹马纵横藉筋脚。
孤星远迸向人飞。
云开瑞色天，清廓打三筹，公子王孙第一流。
声高唱好绣旗举，响亮欢声动十洲。
齐拜彤庭临玉砌，香随雾散堕鳌头。
奔驰系合班，供奉内臣侧。
祥烟澹荡俨清风，御筵开处浮春色。
弦管调高甚谐和，排优次第用心怕。
难中最难人健羡，困即𫏐来临玉殿。
苑花方盛重暄和，特会群臣开广䜩。
广䜩初启日迟迟，时饮醲醪红满面。
唯将煦育遍覃恩，狻猊喷袅龙香散。
四寒偃戈征将闲，丧胆犬戎寻不见。
牡丹澹兮白如雪，打球妙兮多指诀。
似展兵机演智谋，风旋两阴甚奇绝。
每争竞逐向前冲，星高陨坠相钩拽。
声传士庶万千家，济济锵锵耀辉华。
从人巧拙快予意，欢呼动地喜交加。
我缘寡薄非明主，礼乐风俗成规矩。
笑他左右尽狂心，文臣战将多如雨。
修持管笔故无疑，威慑遐荒用神武。
僚宰满面是香尘，一边得失亏先补。
车书混化霸丕图，姬周小世方为数。
休言落雁射双雕，中原静乱平胡虏。

修篁百个静无埃，忆共山僧竞日栽。
夭矫翠虬身欲化，婆娑青凤尾全开。
风含爽籁依朱槛，月镂青阴覆翠苔。
曾为檀栾冲雪看，玉枝相亚晓皑皑。

藻衮御中楹，详延得世英。
宾乡具三物，题塔冠千名。
玉擅昆山价，箎兼仲氏声。
平渊二龙跃，碣石一鸿轻。
慈宴尧厨洽，宸章禹律鸣。
入辞瞻翠葆，去候过朱樱。
赞治崤陵险，归宁蜀栈横。
都门百壶送，宿馆五浆迎。
帝所衔标隽，亲前戏彩荣。
勒铭知有作，叱驭肯辞行。
桂色窅窊秀，棠阴蔽芾清。
期年随诏入，修路接瑶京。

紫殿程书广，鸿都校籍成。
宸心眷儒学，慈宴诏枢衡。
供帐来金闼，胪传下玉京。
三山开秘宿，七阁敞修楹。
革履趋朝暇，华貂映席明。
弁繁星错落，佩杂玉锵鸣。
炉静飘芳蕙，图开识禁橙。
壶均天所酒，鼎荐帝余羹。
夏屋彰仁洽，衢樽乐治平。
丹楼晨唱近，碧树晓寒轻。
宇内年书有，人间月就盈。
非烟舒渥旨，爱日助皇情。
凫藻深欢意，鱼蒲溢颂声。
萧斯蒙湛湛，露彼仰英英。
故事留东观，崇恩自上卿。
何言挈瓶陋，亦玷举觞荣。
已重高门地，还歌食野苹。
微生徒枣钝，弱植但葵倾。
就日欣逢旦，瞻河喜见清。
更期纡翠葆，千载诧登瀛。

霁色初休雨，寒媒稍欲霜。
崦嵫惊日晏，嵔{山畾}喜年康。
菰米迎冬熟，萍醅破社尝。
霅声寄槛冷，卞色入楼苍。
弱援垂榴脸，幽丛亚菊芳。
牛羊驯沃野，雁鹜悦沧浪。
水市能为楫，田家乞有浆。
溪音挐竞去，村语醉相将。
自昔分天堑，兹州介水坊。
贡丝标禹土，错绣接吴疆。
佳丽南朝后，鲜明茂苑旁。
风华在安石，文物有东阳。
柳客诗名馥，颜公笔势翔。
山川为吐气，日月欲争光。
异代虚坟柏，逢辰滥郡章。
壤歌知自化，符守信非良。
勇爵思长剑，高谟乏智囊。
葵心拱宸极，藿食念岩廊。
西戍方疲陕，中原久患羌。
边人思李牧，天子问中郎。
臣仆今三世，腥膻彼一荒。
山西雄占陇，河曲斗分潢。
汉始城张掖，秦初地朔方。
限戎深得策，遮虏大为防。
小雅亡于晋，中兴属在唐。
太宗神且武，贞观粹而王。
都雍三才直，安西万里长。
声明冒葱雪，亭堠彻甘凉。
圣术初无敌，孙谋本克臧。
末涂亏继守，骏命亦颓丧。
上帝歆炎宋，真人奋大梁。
凿干分上下，操斗运中央。
杀气西刑马，妖氛北陨狼。
三关收朔漠，两镇复河隍。
龙虎其文炳，雷霆我武扬。
商球传圣弟，夏鼎授储皇。
托付神规远，弥纶治具详。
四维严幅正，八柄谨低昂。
地广蘗芽出，海深神怪彰。
遗雏偷啸聚，杂种学跳梁。
王者轻分土，仁人重纳隍。
犹如弃鳞介，不使易衣裳。
祸乱收凶器，升平隠上庠。
蹛林通好固，狡穴送诚忙。
圭瑞修欢聘，金行戢怒芒。
生民去汤火，塞土遍耕桑。
月窟颁正朔，云封刻美祥。
大璜贻燕翼，下武寖明昌。
区外蒙冠带，天中布典常。
三雍宣雅颂，九译走梯航。
仙致昭华玉，神来弱水香。
路车均奕奕，朱芾赐煌煌。
南面存亡国，西平拂肯堂。
虎臣无备御，狼子有包藏。
窃欲屯蜂蚁，私相署犬羊。
痴言天可上，愚谓日无亡。
传箭招庐帐，推锋逆颉行。
三河烦调度，六郡苦痍伤。
旅力虽疲曳，游魂尚颉颃。
寝谋思汲黯，禽敌想陈汤。
多士皆方领，孤生特面墙。
莂官尸礼闼，椠职玷文房。
无策均宵旰，何阶致富强。
分从高阁束，敢避要途当。
铃下居无事，樊中脱未遑。
鲈鱼知味美，鸥鸟信机忘。
濩落才何取，支离臂自攘。
虽贪纡紫乐，岂免顿缨狂。
感慨乘轩鹤，吁嗟拒辙螳。
山河赏吴起，社稷叹童汪。
华夏崇基本，朝廷总政纲。
弓偏宜举抑，琴缓在更张。
阳德销群慝，天元秉至刚。
偃兵诚未易，用武复何妨。
雪近思王国，云闲忆帝乡。
何时闻露布，称荐万年觞。

浴种宜蚕事，修禖尽燕祠。
资生迎木正，蕃衍纳春祺。

茂林修竹碧谿头，梵宇深沈锁翠帱。
从此崇山频企望，朝阳高处有松楸。

修曲少城偏，临秋坐眇然。
残阳鸦翅外，新月鸟行边。
隠轸齐侵地，苍茫鲁狩田。
登高何必赋，归意自悁悁。

岁籥行周矣，官斋坐悄然。
修篁全露节，衰柳不停烟。
霜苦云收阵，天斜月控弦。
寸心如斗柄，常在帝车前。

阳燎修鸿报，斋居祓至诚。
还登八觚畤，亲用一元牲。
瑞月随黄屋，鲜云抱紫营。
天香浮玉帛，霄籁避咸英。
陟配文交举，来同福备成。
均休敷恺泽，冠朔让尊名。
喜动吹莩气，欢流浃宇声。
空参尧壤末，试颂泰阶平。

帝揆三微历，郊严七里坛。
对修清庙飨，来接上神欢。
阊阖开金狄，钩陈扈玉銮。
轩游葩盖密，汉兆紫营宽。
电策千驺跃，云柯万戟攒。
清尘风命伯，占表日名官。
瑞羽丛斋邸，仙琼饮露盘。
启毛牲辨栗，啐爵醑浮兰。
合乐迎天籁，高烟破夕寒。
六飞回左御，双阙敞南端。
雍鹭翔宾绂，星鸡集赦竿。
即时恩作解，先此化胜残。
善颂康衢溢，鸿名宝牒刊。
贡图包禹计，王业咏豳难。
户有更钱复，朝无赏印刓。
史臣叨从祀，宣美愧濡翰。

駮议东曹重，修书秘府荣。
缘何厌庐久，便作偃藩行。
戒道熊文戟，腾装鹤膝兵。
尧云迷阙曙，淮雨破舟程。
竹契将恩远，江波共政清。
向愁窗岫好，谁赏谢宣城。

几曲鸣溪抱啸台，阴阴野气压浮埃。
林间幽鸟自相语，水上落花何处来。
逃相故畦无废汲，封侯修竹是元栽。
三川病尹妨贤久，终卜邻扉养不才。

谢病台阶别邃旒，更荣符钥守司州。
箧书已辩恩难报，台礼虽颁政未修。
漱石洛波鸣佩晓，插云嵩色绀屏秋。
烦君丽句催登览，欲便长随麋鹿游。

阙塞千岩入画图，八关修供柅征车。
半斤运泰贤将用，不二门深疾始除。
香钵净羞熏宝席，法螺仙曲逗晴虚。
从兹定许陪登觉，肯效区区栗里舆。

修邙才转便维嵩，都占黄河小曲中。
秋助峰峦相倚碧，日催梨枣一番红。
烟芜虽歇犹藏野，霜叶能飞不待风。
关辅俗淳无巧弋，天边何意有惊鸿。

修篁绿水已成阴，秀柏凌霜尽直寻。
今日思人还爱树，岁寒颜色岁寒心。

为眼不计脚，攀梯受微辛。
半天拍阑干，惊倒地上人。
风从万里来，老夫方岸巾。
荒荒春浮木，浩浩空纳尘。
夕阳差万瓦，赤鲤欲动鳞。
须臾暮烟合，青鲂映奫沦。
万化本日驰，高处觉眼新。
借问龛中仙，坐稳今几辰。
俗子书满壁，澹然不生嗔。
唯有太行山，修供独殷勤。

焚香消午睡，开画逢秋山。
皇都马声中，有此四士闲。
离离南国树，闪闪湘水湾。
悠悠孤鸟去，澹澹晨辉还。
屐上十年蜡，未散腰脚顽。
不如一诣君，坐此岩石间。
远峰如修眉，近峰如堕鬟。
书生饱作祟，眼乱纷斓斑。
一笑遗世人，聊破千载颜。
诗成即画记，可益不可删。

池光修竹里，筇杖季春头。
客子愁无奈，桃花笑不休。
百年今日胜，万里此生浮。
莽莽樽前事，题诗记独游。

三伏过几日，坐数令人瘿。
片云忽西行，庭树生光景。
须臾万银竹，壮观发异境。
天公终老手，一笑破日永。
龙公勿惮烦，事了亦俄顷。
修竹恬变化，依然半窗影。

虚庭散策晚凉生，斟酌星河亦喜晴。
不记墙西有修竹，夜风还作雨来声。

相逢汉江边，盗起方如云。
当时苍黄意，亦可无此君。
俗士固鲜欢，王孙终逸群。
清秋不可负，牖壁看修筠。
碧干立疏雨，丛梢冒斜曛。
引君著胜地，世事从纷纷。
何时微月夕，胡床与予分。
高吟呼天风，夜半笙箫闻。

修竹林边烟过迟，幅巾藜杖立疏篱。
恨无顾陆同携手，写取孙郎觅句诗。

幽怀忽牢落，起望登古原。
微吹度修竹，半林白翻翻。
日暮纷物态，山空销客魂。
惜无一樽酒，与子醉中言。

阴岩不知晴，路转见朝日。
独行修竹尽，石崖千丈碧。

阴风三日吹南极，二月巴陵寒裂石。
长林巨木受轩轾，洞庭倒流潇湘黑。
君不见古庐竹扉声策策，中有竛竮落南客。
曾经破胆向炎官，敢不修容待风伯。

耽耽衡山麓，翠气横古今。
济胜得短筇，未怕山行深。
路盘天开阖，风动龙噫吟。
峰恋惨淡处，照以布地金。
世尊诸天上，燕坐朝千林。
向来修何行，不受安危侵。
道人轻殊胜，来客费幽寻。
恍然结愿香，独会三生心。
山中日易晚，坐失群木阴。
勿唾此山地，后日重窥临。

心折零陵霜入鬓，更修短札问何如。
江湖不是无来雁，只惯平生作报书。

谏议遗踪尚可望，曳裾不必效邹阳。
但修天爵膺人爵，始信书堂有玉堂。

我本山中人，尺一唤起趋埃尘。
君为边城守，作意邀山入窗牖。
朝来爽气如有期，送我凭轩一杯酒。
丈夫已忍猿鹤羞，欲去且复斯须留。
西峰木脱乱鬟拥，东岭烟破修眉浮。
主人爱客山更好，醉里一笑惊蛮州。
丁宁云雨莫作厄，明日青山当送客。

修眉入幽梦，起费西南望。
终愿学柳文，买泉筑愚堂。
错磨高壁翠，日日在我旁。
忽在新野邹，行从泰山羊。
城中瞻使君，驾鹤高驰翔。
诗成堕人世，字字含风霜。
平生仰止勤，不但上下床。
顾许俗士驾，平参丈人行。
封姨岂嗔予，震怒挟阿香。
知公终可恃，不记当趋装。
清欢岂有极，夜色来苍苍。

楚王禁暴惭京观，汉世残民辟徼边。
伐叛从来非得已，修文自古属高贤。
禽鱼草木无垠惠，乡校康庄议论妍。
尽悴使君朝听美，不然海国岂安全。

苍隼卑飞亦将击，素琴不拟贵高张。
勾稽俛首亲朱墨，甘旨役心谋稻粱。
吏干能称追伯仲，朝端近例寘周行。
题名塔庙经坊市，俯瞷烟云越涧冈。
相勉三余牵着拟，助栽九畹待芬芳。
絷维骐骥初从轭，强劲蒹葭要饱霜。
县小官闲无甚责，秩卑俸薄又何伤。
公田私亩工夫遍，世阀前修在激昂。

著书前古老虞卿，何必穷愁学乃成。
驾说精心是家训，修辞肆笔体人情。
少年竦跃文章慕，老去冲融道术鸣。
流略从今皆指掌，粗令衰世不喑盲。

三芝羽人伫，五诫坏衣修。
农圃日用事，刍荛无几求。
林丘识真趣，城阙罢菟裘。
挥斥尘劳客，平生为道谋。

真态妖香自不言，斲冰修月妙无痕。
直须哜啜松风碗，岂患诗魔渴醉魂。

夷德贪婪汉财贿，莫惜金多能使鬼。
喷玉难拘伏波式，上驷超摇献天子。
子今叱驭湘南裔，桂岭下下复高高，鸟惊兽骇征人喟。
当官官事从容理，思马斯臧由此始。
电尾风鬃未平齿，绝壑踔山如历块。
执驱效牵髯校尉，槽枥经由书殿最。
谢公总统修戎备，二柄德刑兼两寄。
不矜吾党愈推能，宵旰潜心活国计。
杂沓英豪乘虎骑，日辟神州一百里。

身将抱瓮灌田畴，老大徒伤鬓已秋。
滞念生缘宁故我，济时及物勉前修。
勃磎行世终刚介，重惜尤人返自求。
塞马未尝矜得俊，湘猿不在较群猴。

三杯卯酝雨轻寒，鼓腹侏儒恃县官。
樵指汲肩亲课督，僧签禅榻谢雕钻。
龛灯危蕊挑停久，编秩雌黄点{黑南}干。
未许汉阴修浑沌，周诗三百近研观。

吴蜀跨万里，余老师非壮。
勉哉令修行，手书劳四枉。
性命吾基本，权谲初不尚。
萧条寂寞中，咄咄祛碍障。
面目认谁欤，湛研澈尽量。
云为远玄旨，比喻非实相。
爱河澄不波，苦海永无浪。
封执即黏缀，沦落嗟滉漾。
法流于河接，焦涸吁断港。
情尘欲忘世，疑网愆吾党。
凡心非道体，志帅凝不丧。
瞿昙与老君，一诀归至当。
邈乎卢老前，古初更遐想。
烧香傃霄极，痴绝坚愿望。
杳眇莲社远，早接渊明放。
保真未易了，伽语庶倚仗。

气升期汗漫，世法一黔娄。
启钥因师旨，咀芝从祖求。
肆言谐律吕，不梦本精修。
王室金堂迩，飘飘竹杖游。

史家汗简编年垂，掌武集贤筹政机。
君侯祖烈冠前世，内外贻厥真天资。
景灵审象丹青炳，端靖颙昂席庆基。
浙港之东早乘驿，卓尔群吏诸侯师。
云何士元淹骥足，留滞太史周南维。
渊源濡染由所自，甚美而度多文词。
猗欤两祖揭二柄，雹凸骞翔天下知。
奈何恬无进擢慕，钩引吹嘘众力微。
冷烟横雨秋涛外，滁邦山水停一麾。
贫交掺执空里巷，截{革登}那复留骖騑。
气宇前修令仪范，才具时侪高品题。
绿绮寻绎醉吟操，清流感慨神武遗。
侧听褒嘉最郡课，水衡促召夫何疑。
车轮继斲心自了，桑榆稍收宜赴时。
珍向高标警衰钝，鄙哉不敢多陈诗。

豁眼桃红思圣解，袭人兰郁比修能。
面脂靡曼负涂泽，绘彩化工夸斲冰。
蒨粲芳秾触吟境，艳阳风色嗾狂朋。
倾壶箫管黳蓬鬓，沈顿金觥雹凸棱。

阃室良规范，萱堂子职修。
仪形俨惇硕，积习肖风流。
畴曩乡邻援，凄凉川逝愁。
太丘纯岂弟，慈爱理能周。

文阵曾惊贤士关，青衿袖手仰登坛。
当年声价辉旸谷，晚节清贫奈岁寒。
地下修文屈颜子，人间谈易失丁宽。
传家赖有千人杰，三接天衢不作难。

星郎德望欲摩天，坎止流行任自然。
直道不回真铁石，高怀未老已林泉。
宗门夙了风幡动，杰阁聊修香火缘。
顾我驱驰成底事，羡公真是地行仙。

高岩去天尺五耳，下飞瀑布千寻水。
山间瘦竹映枯松，岁寒相对凛君子。
杖藜去去寻幽人，剥啄扣门公勿嗔。
凡骨膻腥傥不厌，愿供薪水看修真。
高人隐几语言绝，大巧深藏端若拙。
无乃误游天目山，偶见唐公冠带铁。

管中窥豹一斑耳，敢对江海更言水。
赖公不作扬雄尾，舞雩曾许随童子。
绨袍至今念故人，世人欲杀渠不嗔。
更将妙语为高价，坐令玉表欲侔真。
期公终始不相绝，回愚参鲁余亦拙。
异时报德但修身，那用张良袖中铁。

丹霞修何行，天花雨红英。
草莽化金碧，宴坐十年成。
落笔多奇语，酬唱皆名卿。
微言寄祸福，无心天籁鸣。
顷年来七峰，见我眼增明。
西来的的意，一语贯三乘。
坐令尘土人，弹指悟无生。
别来今许久，夜梦飞爽灵。
新诗忽入手，春风死草萌。
公以慧生定，我自明而诚。
相望虽千里，秋风共一清。
去去勿作念，明鉴无将迎。

前年十月间，胡兵满大梁。
小臣阻天对，血涕夜霑裳。
去年十月间，左省谪征商。
扁舟归无处，江浙俱豺狼。
今年十月间，叛卒起南方。
官兵且二万，一旦忽已亡。
一身幸无责，奉亲走穷荒。
天宇如许大，八口无处藏。
空山四十日，画饼诳饥肠。
朅来古招提，和气霭修廊。
迎门有禅伯，梵行照穹苍。
却念客无归，烧猪饭苏郎。
方袍二百指，祖灯其复光。
中有护法人，义气干天枪。
倒床得甘寝，不知冬夜长。
明朝曹夫子，破浪飞危樯。
入门郁春色，满船载琼浆。
高谈惊霹雳，佳句刻琳琅。
那知奔窜中，一乐得未尝。
何当扫阴雪，四海共春阳。
便携我辈人，浩歌归醉乡。
世事如奕棋，臧否均亡羊。
蓑衣可钓月，底处是金章。

朔风夜号空，于喁几枝木。
深山自春色，芳草不凋绿。
朋来得佳游，招提藏翠麓。
新酒赤如丹，竹萌肥胜肉。
一醉出门去，缺月挂修竹。
归路沙溪浅，危桥践寒玉。
夜过渭滨居，门庭故不俗。
对坐寂无语，泉声如击筑。
宗盟更可人，相邀勤秉烛。
开缄得捷音，豺狼俱面北。
回棹今可矣，赏心嗟未足。
西去有奇岩，佳名配王屋。
箕踞列十人，未充空洞腹。
更约林宗俱，来伴白云宿。

道绵绵兮用也不勤，道绵绵兮寂也不灭。
二乘困堕于空无，众生执迷于分别。
菩萨区区于进修，诸佛唠唠于演说。
一句子妙出三乘，一念闲功超万劫。
水月茫茫兮舟棹闲，雪云冉冉兮路岐绝。
明明灵灵兮唯己自知，大辩若讷兮大巧若拙。

作贼心，过人胆，历历纵横对机感。
保福云门也垂鼻欺唇，翠岩长庆也修眉映眼。
杜禅和，有何限，刚道意句一齐刬。
埋没自己也饮气吞声，带累先宗也面墙檐版。

桃华浪里振修鳞，一跃龙门看化身。
谛了十方三世事，无始的的自家春。

怒眉嗔目，枯肠空腹。
面冷莫触，气清可掬。
乘仙槎而棹星河，握玉斧而修月毂。
真见法以唯心，妙契神于即物。

鼻孔修直，眉毛低垂。
闲来一默，净扫余思。
秋水连天摩霁色，春风著木见游丝，撒开捏聚兮只个些儿。

药病相攻双去难，心华开发自家禅。
天真历历非修证，日用堂堂岂授传。
高步丹霄知得计，止啼黄叶信成权。
底时屑屑行泥滓，可笑蜗牛自涴涎。

畦衣我是出尘人，卜筑高堂与月邻。
床上金刀香剪桂，箧中玉斧冷修轮。
寒癯破梦无嫌病，清白传家不愧贫。
门外潮平船著棹，点头老兔静分身。

桂毂谁将玉斧修，风帘收卷许相留。
虚明窗户不知夜，清白身心长濯秋。
鹤梦巢寒松挂壁，鱼惊波动水浮钩。
胡床瘦坐摇香篆，浄照壶中一默游。

慰心佛氏未萧条，卓卓缁林有俊髦。
知见香熏舌本利，名言垢浄眼棱高。
锦云脚踏冷修月，仙峤牵颓闲钓鳌。
良遂肯从麻谷后，声光矫矫壮吾曹。

脱尽尘机真出家，平持心地是生涯。
法堂刬草堕僧数，舂屋传衣联祖华。
想变石头山下虎，悟空弓影酒中蛇。
寒枯只么清修去，佛种从今却较些。

修结僧缘清浄因，青油白茗与乌薪。
庞眉五百圣尊者，行脚一千吾上人。
云屋芳姿开菡萏，地炉煖气卧麒麟。
睡魔不至蒲禅稳，自照光明默默神。

节棱棱而老松之孤，心空空兮修竹之癯。
雪霜之气，丘壑之躯。
云水之去就，丛林之典模。
放开来底，相识也无。

丘壑精神，云水陈人。
心灯不夜，道树长春。
珠胎养乎老蚌，龙雷跃于修鳞。
烂烂光辉兮明白之窟，棱棱浪级兮桃华之津。
庄严三昧，游戏诸尘。

胡床一默，智游理窟。
偏正往来，离微出没。
上下混成也二仪之根，去来平等也三世之则。
有时随应诸尘，不可说似一物。
修证不无，污染不得。
震之东，兑之西，离之南，坎之北。
青州布衫，镇州萝卜。
当家行眼里有筋，本色汉舌头无骨。

修门一出十经春，相业时来自奋身。
袖手深谋终活国，挥毫佳句且惊人。
话言每许闻前辈，宾客何堪接后尘。
待扫欃枪洗兵马，两翁玄语记天津。

此生无意入修门，粗饱鸡豚短褐温。
卜筑几椽临水屋，经营数亩傍山园。
酒杯剩喜故人饮，书帙能遮老眼昏。
身世颇同猿择木，功名谁问鹤乘轩。

茂林修竹绿侵云，清到心君赖有君。
李主当年饱凉后，民间苦热几曾闻。

落花迷晓径，零露点秋畦。
节物惊衰鬓，登临忆故栖。
苍苔痕过履，修竹湿新题。
昨夜寒窗梦，相随叠嶂西。

秋色澹修渚，夕光明小楼。
溪虚烟漠漠，天迥雁悠悠。
短发存堪数，黄花插自羞。
青山本无事，敛黛为谁忧。

江空木落出遥岑，何处佳人独倚林。
不负雪期如有信，偶先花事本无心。
日低修渚云容薄，路转寒塘暝色深。
莫怪山翁数回首，暗香十里更相寻。

百里青山数曲溪，茂林修竹此高栖。
相寻似访壶中景，他日重来路不迷。

苍崖如壁立，神仙好岩居。
杖藜往佳招，还与胜境俱。
寻幽憩真馆，访古得遗书。
傍有千寻木，中藏蝉蜕躯。
终然跻绝顶，眼界聊一舒。
军峰散云雨，盱水带城隅。
始知众山小，端欲隘寰区。
达人等大观，笑彼形器拘。
天寒风景暮，归兴促篮舆。
幸兹及官闲，行色可徐徐。
前修傥可作，微禄亦何须。
眷言还故山，著论拟潜夫。

幽兰如君子，闲雅翰墨场。
春风晓畦暖，斜日半窗光。
竟夕澹相对，菲菲吐暗香。
掩关清杖屦，帘卷度修廊。
钗玉茎分紫，官梅花更黄。
岂惟堪纫佩，试伴菊英尝。
退处深林好，休移庭户傍。
自同凡草茂，无事莫相伤。

嗟余命偏奇，一生堕枯槁。
虽无青菁饭，颜色亦自好。
富贵点污人，修洁终可保。
居处既悠悠，衣食亦草草。
静观天宝间，脂泽逞淫姣。
冰山赫日来，随例须崩倒。
所得无纤毫，所丧不到老。
施施若无事，忧心惄如𢭏。

美玉藏精璞，明珠媚深渊。
天清气或朗，光景露涓涓。
或者辄按剑，奇才叹难全。
之子英杰人，声名何轩轩。
妙龄魁四海，终始皆称贤。
过眼不再读，悟心非口传。
文真翻手成，识超余子先。
森森列五岳，浩浩朝百川。
谓年未三十，当握造化权。
陶甄到唐虞，修洁偕渊骞。
谁云一戢翅，沈滞十二年。
众论今未谐，子心方藐然。
磨礲尽箭镞，刮洗成混圆。
上造羲轩外，下极宣政前。
讨论分本末，钩赜穷由缘。
遥遥数千载，恍然落眼边。
斯文天其兴，子能常踬颠。
试看桃李花，三春何暄妍。
未及瞬息间，飘零堕风烟。
青青乔松枝，霜雪弥贞坚。
子如识此理，聊卧白云巅。

曳屣出南郭，招提在高冈。
谁言林樾中，乃有此宝坊。
甘泉溢中庭，修桂荫层廊。
三秋此花开，清香驻高堂。
试问红尘中，那得六月凉。
门外江声急，堂中松韵长。
古殿俨像设，佛灯龛夜光。
不见堂中人，斗觉心悲伤。
人生本无定，乐处是吾乡。
吟余复何事，月落山苍苍。

朝市良可厌，不如归故山。
故山山色好，别来知几年。
威凤翔高冈，神龙潜深渊。
黄鹄志千里，皓鹤恋芝田。
吾意亦如此，志在山水间。
千峰列溪上，修竹满檐前。
樵唱归落照，僧钟鸣晓烟。
晚来闲览镜，白发冠颓颠。
回思人间事，百计不如闲。
吾言奚激烈，此事非偶然。

吏散兵休文案静，数竿修竹隔疏帘。
嗟予老矣欲归去，肯对江山叹滞淹。

若于君子能修敬，敬外无缘复有余。
子路不思三致问，病犹尧舜果何如。

要之恐惧常修省，乃是吾心所必然。
君子如云止三畏，又何终日却乾乾。

慧不厌修，福不厌作。
福慧双收，如虎戴角。
作既无作，修亦无修。
青山绿水，短棹孤舟。
格外之谈，迥出常流。

慧不厌修，福不厌作。
福慧双收，如虎戴角。
作既无作，修亦无修。
青山绿水，短棹孤舟。
格外之谈，迥出常流。

九旬禁足精修，今朝休夏自恣。
山僧不敢自瞒，于中罪过有五。
一不合说大脱空，二不合抛沙撒土。
三不合将龙眼核换人眼睛，四不合毁佛谤祖。
五咄，洎合错举。

今朝十月十五，有误诸人来此。
山僧口似匾担，说禅烦拄杖子。
一击忘所知，更不假修持。
黑蛇当大路，狮子逞全威。

庵枕青溪四面山，炉烟未断日初残。
高僧丈室修然静，案上楞严久不看。

乾坤莽回互，日月相荡摩。
百年才瞬息，万类总么么。
是身非吾有，造物如我何。
触事会心少，幽栖废兴多。
眷言意所适，乐此山之阿。
修篁擢新干，老木荣旧柯。
谷声传地籁，松韵答天和。
独石介而安，寒泉淡无波。
园蔬掇纤嫩，名果仍骈罗。
红绽著雨花，碧卷受风荷。
随意坐莓苔，𫄨衣挂薜萝。
得酒即酩酊，作诗苦吟哦。
啸长情浩荡，舞短影婆娑。
妻奴鹿门趣，黄绮商山歌。
崎岖路辞遥，迢递谁见过。
交亲忆同调，出处矢靡他。
每怜伤弓禽，因感赴烛蛾。
无心更□□，试艺趁投戈。
自觉此身浮，相看双鬓皤。
人事何时休，归来勿蹉跎。

甲子岁秋杪，负罪西南驰。
脚历山万重，身坠天一涯。
茅茨蔽聚落，培𪣻围孤埤。
何处有洞天，玄真之所栖。
维南颇挺拔，隐隐浮修眉。
采菊东篱下，悠然一见之。
欲往觉旌摇，兀坐嗟黏黐。
彼美二三子，知我多爱奇。
□□□□□，□□登翠微。
天公喜我来，阁雨云垂垂。
坤灵喜我来，林壑回春姿。
山禽喜我来，上下鸣嘤咿。
江梅喜我来，蓓蕾敷南枝。
高兴□幽寻，绝□□□□。
□□□如许，郁葱琐烟□。
谁遣衢聃徒，列此怪状为。
□冯贤主人，痛□弥年非。
我生逢百罹，不慕太庙犠。
况从夺袍简，欣若脱马羁。
投荒得胜践，□与□分宜。
清芬追六逸，余龄寄三危。
明时甘自誓，敢□□□词。
暂游已难得，短略仍易移。
山脚趣回驭，□□□□□。
□□意默契，欲下思惧迟。
准拟供冥搜，草木□□□。
□气知多少，凄入诗人脾。
暮途双迳松，归马四□□。
出没山光里，乌帽风披披。

曙风入修檐，宿霭度遥岭。
游子恋庭闱，延此须臾景。
临行懒加衣，上马晨烟冷。
歧路白日忙，气候清夜永。
前途寡亲友，所晤唯瘦影。
长风傥或借，逸翰当少骋。
不然早旋归，柴门保孤静。

疏风舞天际，坐觉秋容开。
新凉万金直，竟从何许来。
修梧脱老叶，槭槭投空阶。
故人渺云水，音徽谅难谐。
政恐岁华晚，便与人意乖。
脱巾漉初熟，聊以洗此怀。

羃羃护云衣，巉巉露山骨。
老木依苍岩，密布荫清樾。
乞我片席地，脱巾露华发。
横竹呼秋风，修藤步明月。
兹焉甘终老，梦断帝京阙。
何必学王郎，昂首但拄笏。

饭余日影转修廊，欹枕桐花堕小窗。
为觅春风洗残梦，要令诗思敌澄江。

小桃脱萼柳梢柔，春色无边破客愁。
好与永和修故事，一时人物尽风流。

我欲访蓬莱，长笑挹浮丘。
此身插两翼，泠然御飕飗。
楼台耸琼瑶，草木丛珠球。
周旋于其间，不知尘世忧。
愿言久未遂，俛仰今白头。
茅斋夜飞雪，碎玉敲风瓯。
平生鐡石肠，化作绕指柔。
年饥百无赢，接新待来麰。
君才似雕鹗，修翎正横秋。
冲天在不日，入侍岩廊游。

欲识农夫田作苦，久雨祷晴晴祷雨。
祷晴得雨雨得晴，此患到今传自古。
苾芬非是萧兰馨，诚心一发通三灵。
文昌俗吏亦何者，乃能致雨兴雷霆。
尔来旱气爞爞热，夜望天涯电光掣。
原田嘉谷半焦黄，何独枯鱼濡涸辙。
忽然一雨洗瘴昏，珠玉无边难价论。
坐令愁叹变欢抃，千岩万壑江流奔。
从今不厌商羊舞，十日一犂均下土。
漏邦寒俭酒味醨，且硙新茶其分乳。
庭前花草还青葱，想见黍稌纷芄芄。
吾君早晚复疆宇，屡丰将见追元丰。
天人大扺常相即，人若必天天可必。
愿修人事格天心，天若不从非所恤。
泰亨自复先朋来，时通端不忧尘埃。
新诗要非所宜辱，敢以木李酬琼瑰。
六年无蓄号不足，菜色定应缘半菽。
要令汸暴似海岳，岂但河沙论秉斛。
炎天赫日当流金，去国多年思转深。
只今淮北望霓切，须烦伊傅资商霖。

霜余菊暗荷叶枯，千头喜见君家奴。
离离丹实照绿叶，不减五松官大夫。
迩来万木冻欲死，东君信到梅花须。
一枝亚竹斜照水，便觉清香无处无。
李君江南我江北，正如员峤邻方壶。
操修迥与世俗异，政事赖有神明扶。
文书甚简民甚喜，老吏往往寒无襦。
项侯秀发西楚后，作诗语带山仙癯。
愿因徐辟见孟子，折简未敢先招呼。
异时鼎社遂酣畅，会使王衍悲黄垆。

画桥雕槛接招提，新有幽人榜秀溪。
十顷净明天上下，两奁光映水东西。
飞楼涌殿参差见，古木修篁咫尺迷。
此景此时君信否，绿杨阴里啭黄鹂。

里社安闲得久生，金华端不羡初平。
山林应有清修重，轩冕还将道义轻。
诗捷口占那复藁，酒豪盆酌不论觥。
一斑已幸窥秋句，囷廪他时冀倒倾。

迟日轻风过雨天，草青南陌欲生烟。
江湖节物登王鲔，村落归心起杜鹃。
已办寻芳游野寺，何当修褉泛溪船。
路逢少妇携笼去，为说蚕儿向雨眠。

照蔀辉辉碧夜光，贫儿那复苦悲凉。
得鱼始信筌无用，斵垩终期鼻不伤。
我类槁苖犹欠雨，君同修竹饱经霜。
诗成病眼昏加涩，欲写还忧细作行。

侍郎修好燕群公，雁塔题名二纪同。
谈笑静移杨柳日，杯盘清泛芰荷风。
鹏抟竞祝三旌贵，鲸吸相期百榼空。
此会明年应更好，马周行亦起新丰。

熊轼朱轓照野眀，知君今赴象山行。
荣观共作叹嗟语，静念独伤离别情。
畏景逼人才数日，修涂计此始三程。
至时应在中元后，好寄双鱼慰友生。

窗前修竹翠摩云，清閟题轩念昔人。
三纪重来惊隔世，一言相契定前因。
携尊得得纷亲友，抉藕累累萃里民。
祖意如来烦指似，迷舟何幸济通津。

诏修僧史浙江滨，万卷书中老一身。
赴阙尚留支遁马，援毫应待仲尼麟。
溟蒙雪影松窗晓，狼籍苔花竹院春。
还许幽斋暂相访，却惭陶令满衣尘。

支公兼有董狐才，史传修成乙夜开。
天子远酬丹诏去，高僧不出白云来。
眉毫久别应垂雪，心印休传本似灰。
若念重瞳欲相见，未妨西上一浮杯。

临淮终日鉴修眉，水外遥山尺五低。
我欲骑云叫阊阖，请将捕寇付平西。

更穷诗债应难欠，纵懒书淫亦自添。
水外修眉横翠𪩘，试凭张敞画浓纤。

淮水东来没踝无，只今南北断修涂。
东风却与人心别，布暖吹生遍八区。

断垣甃石新修叠，折戟埋沙旧战场。
阛阓凋零煨烬里，春风生草没牛羊。

先生溪上种修竹，呼吸溪光餐竹绿。
自应不同此君医，冰雪之胸元不俗。
我欲相从竹溪中，已办青蓑黄篾篷。
卧听肃肃摇清风，一洗满怀尘土空。
祇愁一夕风雷起，变化飞龙葛陂水。
凌云去去固无心，莫忘溪头舞烟雨。

清白声华正直风，数千余载誉增隆。
侯封忠洁缙绅外，庙外汩罗烟霭中。
新宇有功修已顿，旧碑无字读难穷。
他年我若官湘楚，愿采遗言问钓翁。

有生能几何，避乱不谋夕。
联翩二三子，晚步縦所适。
田野无人声，牛羊断归迹。
时看墟曲中，寒烟袅修碧。
雝雝南飞雁，北信杳难觅。
不知二圣君，泫然泪沾臆。
小臣真虮虱，持颠頋何力。
残腊行当除，青阳来已逼。
衰骸分填壑，公辈宜强食。

古来达士尽穷空，我愧修身道未丰。
痛饮不妨歌楚些，投闲何幸伴吾侬。

三十年前此寺游，木兰花发院新修。
如今再到经行处，树老无花僧白头。

师默修禅观，龙升虎自闲。
眼开俱是道，心定亦无山。
瘿木床三尺，蓬茅屋半间。
錬成真积力，策景到瑶关。

千步入修廊，犹闻碧雾香。
风翻宫襭紫，菊染御枹黄。
亭宇丹青老，笙歌岁月长。
上皇临幸少，书圃自翺翔。

闻说藏修所，凭山更接溪。
百花搀序发，万竹剪云齐。
地胜尘无染，廛居俗正迷。
二王诗绝唱，何用我留题。

步入山回处，茅櫩隐士家。
远峰奔渇骥，曲径袅修蛇。
纯翠千茎竹，交红一架花。
客来费清供，汲水自煎茶。

竹风荷气约朱明，路入渠阳暑尚清。
马耳萧萧悬堕月，鸡声喔喔勉修程。
何拘梅政夸年少，即泛莲漪赞老成。
莫把西湖浪吟笔，楚山空阔更关情。

芗林一谱传清白，以耐名轩更出奇。
修竹护窗梅夹路，岁寒消息独君知。

上苑啼莺春事休，吴中山水暂淹留。
黄梅时候千门雨，老麦郊墟一望秋。
村熟香醪清入脭，庭存修竹旧封侯。
数声牛笛长亭暮，试把羁情问马周。

修林阙处见溪山，地隔嚣尘居易安。
起早多因啼鸟唤，惜春细数落花看。
世无机事鸥盟在，门掩滩声鹤梦阑。
政坐清幽闻牧笛，一声吹断碧云寒。

履道坊南竹径修，绿杨阴里水分流。
众贤买得澄心景，独我居为养老秋。
若比陈门成已僭，苟陪颜巷亦堪忧。
无端风雨虽狂暴，不信能凌沈隐侯。

杨郎丘壑尚，草堂修竹林。
去郭十里近，而无车马音。
鹤怨不应闻，鸥盟政尔寻。
九畹兰荃富，三径蓬蒿深。
窗间焦尾曲，聊答清风吟。
英英彼白云，出岫得无心。
渊明既容膝，那复历岖嵚。
狂夫十年狂，客鬓吴霜侵。
因君发深省，杖藜合从今。
寄傲有余地，不妨成盍簪。

荆州刺史苏州似，可但超然五字诗。
试问清香凝寝处，何如夜雨对床时。
风流云散心方折，月落参横角更悲。
堂下为公理修竹，琳琅他日照幽姿。

春事有底忙，清和风已扇。
小雨出花竹，微寒生几砚。
直道毎多违，修门难自厌。
栖迟无与言，袖手看归燕。

古之学为已，今之学为人。
始乎芒芴间，扩充遂无垠。
克已而复礼，天下皆归仁。
尼父百世师，道妙圣且神。
天将为木铎，故未丧斯文。
贤哉颜氏子，至乐忘其贫。
语之而不惰，好学无与伦。
孟子养浩然，卓尔踵后尘。
万锺与千乘，不肯易其身。
茫茫自圣哲，六籍经几秦。
末学更多岐，学海无问津。
伊川二先生，身修道愈振。
当年从之游，不减洙泗濵。
至今士气盛，亦复民风淳。
柴子柯山秀，言厉即之温。
由来思无邪，果见德有邻。
潜心坐一室，淡泊遗嚣纷。
收视而返听，自得于见闻。
先生虽云亡，书在传日新。
得味极钻仰，恍如入室亲。
而我先君子，实预绛帐宾。
我亦闻绪余，往往书诸绅。
多言反成蔽，目击道乃存。
藜杖一幅巾，蚤晚来叩门。

昔从大小阮，日为林下游。
酒熟无孤斟，诗好不易酬。
形影一参商，书问缺置邮。
渇闻盛德事，仰止东家丘。
大阮今养高，誉望老更收。
小阮遂长往，岁月已载周。
人生一世间，所重惟交游。
而我忧患余，身事良悠悠。
阿戎远来过，整整仪矩修。
话言极敦笃，道旧何绸缪。
萧寺夜寒深，风雨鸣飕飕。
秉烛如梦寐，惝恍一夕留。
明发又告别，行色不堪忧。
赠言加餐饭，心折涕泗流。

倦游得兹行，颇惬丘壑性。
俗虑与秋澄，禅心随夜静。
灯前见修竹，月下闻清磬。
未作故山归，空吟长卿咏。

恨我生不早，不拜苏范岑。
伥伥斯文中，永叹一何深。
世家颍川上，万卷修竹林。
相望群玉府，清风犹至今。
合好一大事，遗训敢弗钦。
求之且弥年，齐大肯见临。
侍郎著清德，温厚如球琳。
吐而为文章，中有太古音。
嗣孙固多贤，玉立俱及寻。
近坦东床腹，执礼不免簪。
留连岁将晏，离索秋正阴。
往崇丘索志，用壮爵禄心。
一杯须重持，为子商声吟。
当复记衰懦，病懒何可箴。

我无锦绣肠，而居锦绣谷。
春风二三月，山花名踯躅。
芳鲜照寒涧，窈窕映修竹。
化工亦耐事，造物能委曲。
不知几猩唇，贷此色可足。
看久直欲燃，况乃手未触。
杖藜两幅巾，人物俱惊俗。
方观笔端妙，更对杯中醁。
念昔嵩少步，千层上云麓。
政似徐熙圗，写生开百幅。
怀归阻兵火，梦想如在目。
会当返升平，柴车驾黄犊。

家山凿龙似修眉，中有伊川寒更绿。
吾庐亦复远城市，舍下清流环几曲。
四时幽人共吟醉，饮若长鲸杯要覆。
三年芳草怨王孙，定有金钱无处卜。
南征际会竹林阮，兵厨况有酒百斛。
夫君笔力抵万钧，所当穿彻如强镞。
义形抗论及朝政，正容凛若冰霜肃。
因君远忆邹与张，畴昔之言皆可复。
二士揭揭庙堂器，用之艰难一夔足。
空令两行壮夫泪，回首尽向燕云哭。
我心之忧正谓是，夜中兴叹仰看屋。
相思歳尽书不来，念我衣单体生粟。

庾郎吾家千里驹，朝暮勤苦读父书。
少年绰有老成态，月旦考订评乡闾。
明当别我择贤妃，结束琴剑谁挽裾。
春空吹晴惠风畅，烟草弄色和气舒。
野桥融泄柳絮合，石岸惨怆鸣鶢鶋。
乘龙有期弗获饯，数椽政葺渊明庐。
旅愁冥思莫排遣，离恨挂臆难扫除。
况当春晚气暄淑，着体欲醉甘醴如。
修程所嘱盖养摄，礼毕早办双飞舆。
妇翁传道世大儒，习俗再使淳古初。
稔知贤舅继家学，子如从之师有余。
归来阿叔待审订，义路礼门从广居。

陆郎好古心不俗，雅似王郎爱修竹。
绿阴清昼坐焚香，想见人琴两如玉。
尺书招我我未暇，兴发从君醉醽醁。
秋风满院木樨繁，明月飞来花底宿。

剪水适从天上手，缀条不作世间花。
柴门有客方高枕，石鼎无人共试茶。
清借远山迎马出，润含修竹倚窗斜。
令人却忆前年盛，辇毂欢声百万家。

手追心慕漫悠悠，写向丹青入卧游。
绝胜山阴问陈迹，茂林修竹想风流。

门前春挂一壶山，修竹乔松不可攀。
落尽桃花无觅处，应随流水到人间。

天监我宋，受命以人。
咋为乱阶，以启圣人。
皇帝嗣位，其仁如春。
万邦欣载，共惟帝臣。
垂衣高拱，惟务俭勤。
恤民不怠，懋穑劝分。
卑宫勿饰，服御无文。
膳食取具，不羞庶珍。
内官弗备，简御嫱嫔。
抑损戚畹，登崇搢绅。
吏除苛绕，狱去放分。
刑罚不试，号令不频。
旰食宵衣，导率以身。
行之期年，天下归仁。
皇帝躬行，过于尧禹。
如天不言，乃帝之所。
内资禀命，外须训抚。
不有相贤，孰资察补。
天舍其衷，遗之硕辅。
实惟旧臣，乃吾肱股。
昔以梦求，今以德错。
皇帝曰咨，惟予与汝。
我唱而和，无或疑阻。
如手如臂，如心如膂。
如彼事神，汝为椒糈。
如彼琴瑟，相待戛拊。
相臣受命，于帝其训。
敢惮夙宵，以图淑问。
衣不及带，冠不暇正。
内事抚摩，外修好聘。
忍尤攘纷，徂惟求定。
皇帝之孝，克迈帝舜。
相臣佐之，兹惟无竞。
上感穹昊，下格殊邻。
以暴为恩，易顽以驯。
母后既归，东朝侍御。
天下载欢，若饥得哺。
天子躬俭，惟亲是丰。
未明求衣，朝长乐宫。
礼备家人，养以天下。
先意承旨，事无违者。
天子行孝，天下承风。
胥训胥效，比屋可封。
乃建中宫，以母四海。
诗首关雎，易称中馈。
天子之尊，亦资内助。
上奉慈颜，下式寰宇。
事亲底豫，化民致和。
始于壸阈，邦国是讹。
太学肇建，四方是极。
增博士员，导以经术。
有来英髦，充牣上京。
三年大比，以考其成。
异时之用，维公维卿。
石渠广内，图书之渊。
羽陵之蠧，断简之编。
是息是游，英俊在焉。
逸群之彦，比迹卿云。
怀材待问，发闻扬芬。
驰骋古今，上下典坟。
考正律度，是为景锺。
导和殖财，国用以丰。
不窕不槬，咸中典刑。
有涣其章，上公是铭。
兹器惟则，允为国经。
德爵之亚，莫尚惟齿。
班序颠毛，以为民纪。
乡饮既行，郡邑是遵。
洙泗之风，无复龂龂。
井田既坏，民困劫假。
乃正经界，以实多寡。
赋入既均，贫富不病。
非上恤之，孰拯其命。
诞弥之节，式宴示慈。
乐不计费，孰敢节之。
皇帝曰咨，费财无艺。
亲降德音，以禁肆侈。
天下欢然，称盛德事。
匪帝命之，臣子曷议。
著之令甲，付之史官。
永永万年，无或敢干。
人事既洽，惟神是事。
于庙于郊，各尽其礼。
其郊维何，蒇事圜丘。
帝御六龙，冕十二旒。
既新宫架，既备礼服。
有洁其牲，有温其玉。
合袪天地，侑以祖考。
乐奏六变，其音肆好。
问谁相祀，实维上公。
登降跪起，有肃其容。
天地并况，瑞物来下。
天子万年，以有神嘏。
其庙维何，可以观德。
德盛不祧，祀事不忒。
祖庙既饬，旅楹有闲。
原庙继作，以游衣冠。
若节春秋，皇帝戾止。
荐献有容，祖考咸喜。
礼成而退，祗奉不凟。
天子万年，永绥遐福。
天神贵者，莫尊太一。
置祠为民，其宫有洫。
既仿谬忌，道开八通。
皇帝临飨，威神是崇。
天人相际，福禄攸同。
国南千亩，是为帝籍。
天子肇祀，以祈黍稷。
我黍与与，我稷翼翼。
以享以祀，以为民食。
福禄绥之，万世无斁。
乃营吉壤，肇建高禖。
何以歆之，帝德不回。
瑞乙既至，后率所御。
以弗以祈，有秩斯祜。
千亿之祥，兆于帝武。
天锡皇帝，圣钦不迟。
事神保民，以莫不祗。
上帝临之，云何以报。
维年屡丰，诸福是效。
非维丰之，又布濩之。
东西北南，咸锡予之。
稼茂于野，粟积于仓。
礼义兴行，民俗以臧。
桴鼓不鸣，狱讼衰息。
人有盖藏，道无捐瘠。
和气所蒸，化为瑞物。
甘露零庭，近在郊邑。
有木呈祥，合枝共柢。
考传验符，远人不贰。
或剖其中，自然成文。
太平是告，希代莫闻。
丰年屡应，众瑞应图。
皇帝谦恭，不以自居。
图回庶事，益慎厥初。
君臣相戒，可否吁俞。
政过三代，言成典谟。
历选后辟，前载所无。
在昔中兴，周汉二宣。
夏康商宗，汉祖晋元。
咸用干戈，配天祀夏。
其臣歌颂，或列于雅。
方之皇帝，爝火太阳。
顾无歌诗，垂世用光。
词臣伏罪，无以塞责。
谁其诗之，以佐皇德。
下臣张嵲，过不自揆。
日官西掖，待罪文字。
敢颂厥美，以赞后功。
江汉崧高，不足比隆。

宋有天下，逮乎八世。
猛敌横生，侵欲不忌。
尧汤水旱，文景菑异。
数则使然，岂人攸塈。
皇帝承统，甚武且仁。
内销奸孽，外备殊邻。
濅明濅昌，师武臣力。
抵掌含怒，日思奋殛。
皇帝曰咨，咨女将臣。
慎守疆埸，以保吾民。
敌来则御，折北勿追。
姑修吾德，以待所归。
人亦有言，投鼠忌器。
矧彼狡焉，吾亲是质。
彼兵攸恃，我则德攻。
靡以岁月，徼天之衷。
彼虽刚戾，不可扰驯。
我视其欲，以舒吾仁。
始我有众，公卿庶士。
谓彼悍骄，庸知德义。
苟有诚信，金石为开。
豚鱼之孚，惟道之怀。
有唐睿真，亟诏求访。
恻怛之诚，宁甘百𫍬。
皇帝曰咨，予由是心。
彼虽我诈，我惟尔忱。
孝悌之至，神明可通。
惟彼不信，天诱其衷。
行人是来，言弃旧恶。
我奉慈母，归御长乐。
八月甲子，至行在所。
天子在所，天子郊迎，其从如雨。
老稚仰观，踊跃呼舞。
卿士相趋，肃穆伛偻。
天地感通，发祥颓祉。
卿云郁兴，轮囷离诡。
屏翳不惊，川后静波。
云飞渊泳，讙声相和。
玉虬沛艾，芝盖穹崇。
千乘雷动，万骑风从。
天子是侍，如长乐宫。
渤澥为杯，华嵩为豆。
举烽行炙，撞钟命酒。
既劳王爵，下逮奔走。
万岁称觞，献太母寿。
敷天之庆，周浃寰宇。
薄海内外，无或失所。
皇帝之孝，振古曷遇。
睿算无疆，永作民主。
人无疾疠，田多稷黍。
兵革不试，四夷款附。
太母万年，康疆燕豫。
皇帝之孝，莫与比德。
锡羡无疆，子孙千亿。
莞簟发祥，开统拓迹。
嶷嶷岐岐，诜诜翼翼。
有绿其车，有赤其舄。
太母万年，含饴燕息。
始归太母，小大具疑。
谓将我廷，胡宁以归。
皇帝之孝，先定不易。
爰有廷臣，协比我德。
有赞其决，无贰其心。
指期待蔇，天实我临。
曾无愆素，归御愔愔。
凡是讙嚣，尽为歌吟。
天锡皇帝，示将保定。
太平之休，繄此其证。
际天所覆，咸为我土。
含识之伦，我籍斯附。
充入旧贯，天临万方。
子子孙孙，永世克昌。

借屋得修竹，复近清江湄。
衡门独看雪，众物有余姿。
幽鸟下庭静，野泉通櫂迟。
既谐避世心，况与尘事违。
幸无井臼劳，未免亲锄犂。
已放西山烧，种粟方俟时。
此外复何作，闭门但成诗。

平生子何子，自赞如柳州。
昨缘功名迕，悮落西南陬。
借宅备三径，读书穷九丘。
身与苍梧闲，心同湘水悠。
时为鲍谢句，自作商声讴。
入户山嶷嶷，垂檐竹修修。
不携东山妓，居是东山流。
子长擅史册，传家称故侯。
矧君外王父，晚尝陈帝猷。
君传衣钵久，轩昂似前修。
勿以一跌故，便欲荣菟裘。
解手旧年永，寄书新岁稠。
君其自贵珍，遄归侍凝旒。

平生子何子，自赞如柳州。
昨缘功名迕，悮落西南陬。
借宅备三径，读书穷九丘。
身与苍梧闲，心同湘水悠。
时为鲍谢句，自作商声讴。
入户山嶷嶷，垂檐竹修修。
不携东山妓，居是东山流。
子长擅史册，传家称故侯。
矧君外王父，晚尝陈帝猷。
君传衣钵久，轩昂似前修。
勿以一跌故，便欲荣菟裘。
解手旧年永，寄书新岁稠。
君其自贵珍，遄归侍凝旒。

奉令事设险，兹山再经历。
岁暮阴云昏，雪后杉桂碧。
修篁亚路低，老木参天直。
下瞰穹谷中，众树纷若戟。
或为龙蛇鬬，或作熊虎踯。
阴崖不受春，冬带轮囷色。
古苔如绿毛，因依露犹滴。
阴风忽动谷，众籁久方寂。
傥非神物居，定有龙蛇宅。
山阴魏家平，百丈峙绝壁。
战楼摩云霄，武帐侵斗极。
钩援谅无庸，梯冲当弃绝。
虽无墨翟守，天险岂所敌。
揽胜心以愉，经险情屡惕。
抚事既靡愆，微驱谅安惜。
何当四海晏，诛茅此投迹。
诗成无与言，搔首三叹息。

野竹何修修，森然满山麓。
清溪漱苍根，夜雨滋寒玉。
干密风岂揺，林深鸟应宿。
苍山黄叶中，见此歘惊目。
经行一回首，何用慰羁束。

既游天汉地，复泛清汉流。
我本襄汉人，对酒集百忧。
是时云气昏，雪片迷汀洲。
沉沉百丈潭，坐看渔子游。
重裘悯浑脱，得隽怜深投。
舞空清渚迥，遍积修篁幽。
山川疑旧里，歌舞迷新游。
薄暮理归棹，中流任夷犹。
忽惊在乡社，谁辨阴成楼。
歘知非旧邦，汍澜涕难收。

日出雾犹重，微茫认山麓。
远目疑可穷，澶漫如夷陆。
韶序日已深，时禽啭幽谷。
青林不受春，景气润修竹。
日晴烟光乱，风澹水容渌。
闽岭农事初，荒泉被山曲。
耒耜没深泥，凫鸭讙相逐。
躬耕记往年，遭乱成羁束。
故园隔山河，桑柘犹在目。
丘陇谅荒芜，春归惟灌木。
囚拘怆兹晨，傥徉悲前躅。
缘情固攀援，理会何桎梏。
且寄终日闲，玩此春苗绿。

作客岁月久，新春生白须。
淹留竟何为，闭户犹翻书。
今朝天气佳，逍遥步城隅。
初旭野尚晦，青草含露濡。
好风如有期，微漪满平湖。
白日照原野，青山开画图。
晴林峰外稠，壊塔烟中孤。
山坳见修竹，游步得僧居。
地偏兰茝芳，气暖夭桃舒。
何年深宫姬，藁葬依浮图。
一往随化迁，岂复平阳车。
顾之三叹息，不饮定何如。

君不见绵州官府诚磊落，越王楼观翔寥廓。
又不见昔日荆州分上游，举世独传王粲楼。
蕞然土木何足数，托名胜士真难休。
何年此地有新构，杨公巧智人谁侔。
芟夷荒秽走狐鼠，一朝翼瓦飞城头。
轩窗四面瞰木杪，下顾众宇如敦丘。
卓然独立世尘外，高视物表心夷犹。
西山列翠拥云峤，汉水拽练萦寒流。
江枫染绛照林莽，芦花吐雪连沧洲。
秋高尽放远山出，点缀天宇浓眉修。
人间何处有此景，未识黄楼如此否。
杨公举世称贤侯，好客不减韩荆州。
仁风惠政已及物，退公余事归觥筹。
我来正值秋节晚，胜概一得从公游。
敢辞山路困行役，小舸舣岸聊淹留。
剧谈抵掌去苛礼，宾幕主人交献酬。
固知如此兴不浅，大白岂惜为公浮。
却思宾散城乌集，回首新亭风景愁。
聊摅累句写清赏，作赋能事迟曹刘。

夔州之山皆入云，夔女寝陋男不文。
山川历历应如旧，昭君屈平犹荒村。
三百篇后无继者，始作离骚绍风雅。
君门九重难叩阍，欲登阆风聊蹀马。
精衷写尽君不闻，徙倚怀沙泪盈把。
汉家靡曼盈六宫，明妃容与如春风。
琵琶何能慰行路，槛槛毡车随去鸿。
椒兰得得在修门，独任先生作放臣。
妃嫔无数贮金屋，秪遣王嫱犯塞尘。
万古江山虚秀气，二人贤色皆锺美。
天之生此谅应难，一弃单于一沈水。
远色苍苍难致极，吊古徘回泪霑臆。
二宅遗基自古存，石岩天深秋日昏。
沧波渺渺流遗恨，后人谁为赓天问。

才具称要腹，奋然吞八荒。
相期终用世，谁料秪为郎。
地下修文久，人间逝水长。
平湖游览处，山色旧苍苍。

宗庙玙璠器，皇家柱石臣。
策名存紫府，佐世值昌辰。
德懋膺宸眷，才雄处要津。
文辞追贾马，宾望并荀陈。
共贵丰年玉，咸推席上珍。
荐延言有味，发摘政如神。
既畏西门猛，兼怀郑产仁。
化民几变鲁，群盗遂奔秦。
峻节推邦直，高风耸佞人。
立身惟耿耿，谗口遂狺狺。
一出修门道，重尝未下莼。
岂同游泽畔，讵类卧漳濵。
逸兴倾醇酎，清谈岸角巾。
处屯常若泰，在屈每如伸。
忽下泥金诏，初回雨露春。
巾车趋象阙，鸣玉觐枫宸。
江汉终归海，风花复坠茵。
途长知𫘧骥，霜后识松筠。
道合明良旧，恩濡宠数新。
调元归大鼐，爕理属洪钧。
贱子独何者，龙门亦有宾。
承颜常数数，惠训每谆谆。
屡赏王蒙语，宁遗赵壹贫。
数言真可诵，一语足书绅。
他日承题品，今朝冀选抡。
知归如有地，拜赐遂无垠。
菅蒯虽何用，驽骀尚可驯。
傥能收散诞，幸免屡逡巡。
怅别瞻行斾，衘恩睇后尘。
祝公闻政日，着意念穷鳞。

荒山绝顶受春迟，几见冰花散陆离。
江国凝思唯把酒，云林注目又成诗。
修篁压路增幽意，初月临空耿素姿。
宁有扁舟可乘兴，柴门惆怅独移时。

天见已如摩勒果，佛求休待钵昙花。
万缘毕竟归空劫，举世徒劳筭海沙。
除幻已超白骨观，修真闲运紫河车。
时人欲识归投处，无尽光中是我家。

荒山雪尽水生烟，独发寒英媚远天。
乱蕊凝姿残照里，痩松含态晚风前。
疑将翠袖倚修竹，若献明珰傍广川。
丧乱自嗟容鬓改，攀条三嗅惜流年。

修竹青冥山翠合，圆荷枯倒水禽飞。
造门休问林塘主，暂借闲窗负暖晖。

杂英满树春欲过，修竹参云万余个。
头陀云顶出迎宾，恐是当时刘鐡磨。

白水环村漫漫流，天边浮绿远眉修。
春晴一试登山屐，愧乏新诗与惠休。

诗律遥追璨可流，安禅总不碍闻修。
劝君着意捜新句，准拟他年有惠休。

丧归荆楚痛遗民，修好行人继入秦。
不待金仙来震旦，君王已解等冤亲。

二苏翰墨仙，同谪百蛮里。
时有田舍翁，结茅住行李。
迩来三十年，闻名辄掩耳。
天定能胜人，稍复蒙料理。
公卿寻断编，台隶藏敝屣。
败屋亦见修，变故乃如此。
开轩画遗像，凛凛有生气。
却恨封德彝，不见盛时死。
兄弟对床眠，此意孤一世。
骑鲸傥相逢，笑人真好事。

论交常忆少年时，耐久如君倍足思。
金马不移孺子节，石麟肯负志公期。
经霜傲菊依幽径，漾月修篁种曲池。
六客衔笺烂似锦，莫嫌野鹤故来迟。

参禅无悟处，如何得安乐。
置之空劫前，即为空劫缚。
任运日用中，拶著无不错。
懵然百不理，奈此一络索。
勇猛积勋修，翻成大过恶。
端坐审思惟，不如更行脚。
东山老病汉，闻之为喜跃。
愿尔发足时，出门便蹈著。

修竹盈门，寒泉迸石。
此老何为，居之终日。
泉知说法，竹亦能禅。
洞山五位，临济三玄。

凡物得其时则鸣，鸣之大者唯雷霆。
使雷常鸣不以节，人忘修省孰震惊。
往时耆年深此旨，十度发言九度已。
更有宝云多口师，每见僧来面壁耳。
岂似而今文字禅，骈头并驾争后先。
愿公藏此千钧重，等闲不射射必中。

万行不修，僧祇不历。
千佛数中，位居第一。

修廊下夜沈沈，古殿中香冉冉。
要参过去灯明，只在如今一点。

修途初发步，步步要相似。
后步才到时，岂离最初故。
乃翁众导师，况是为之子。
欲取步骤同，努力无忽此。

优昙惟时迺现，余芳得暖争抽。
谁肯不萌枝上，折来一洗春柔。
小智劳乎刻画，钝根溺在熏修。
纵是根同体一，皆为蝶戏蜂游。
所以南泉一指，顿开陆子双眸。
披秀因斋庆赞，东山助出茶瓯。
不是云居安乐，绝胜黄蘗中洲。
更看年年二月，扁舟逆上春流。

赵州送人曾有语，有佛无佛俱莫住。
若是金毛师子儿，他家自有通霄路。
因记雪峰行脚时，九上洞山三投子。
被风堕笠渠不收，盖天盖地从此始。
两翁从此迹已陈，后世事之如事生。
道人即是后来秀，千里修途宜力行。
勿贤前辈辄自已，当与两翁争重轻。
我如老马虽伏枥，喜见此行犹更鸣。

此菩萨，从闻思修入三摩地，于一身现千手眼。
明乎无所不照，无所不明。
东山老汉，不免随泥作佛。
南无观世音菩萨，南无大慈悲菩萨。

登云阁上二诗仙，不共凭栏仅一年。
耳冷高谈增企仰，目惊健笔忆攀缘。
挼蓝环翠应依旧，转毂流光已屡迁。
只忆醉吟风月处，数竿修竹带轻烟。

吾生意行初不谋，泛泛何啻波中鸥。
携家来作闽海梦，三年客食天南陬。
我先人庐在何许，大江之左道阻修。
奉新家有手足爱，只身归扫先梧楸。
旋当来此营斗粟，南北颠倒无时休。
此心转与世事左，自作磨螘将谁尤。
安知不满达者笑，穷达一戏如观优。
咄哉吾语亦已堕，且与造物同浮游。

道人昔曳羌庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不踏江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗今我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

栖迟客异县，名氏藏丹丘。
希世非夙尚，素餐愧前修。
日耗大仓陈，一饱宽百忧。
眷焉抚平生，信亦无几求。
蒙笼小窗底，图史漫不收。
篝灯揩病眼，昏花乱蚍蜉。
愚儒未忘世，抚事非所谋。
不如遂捐书，卒岁以优游。
怀胶睨昆墟，浊浪排高秋。
知难有明训，吾其老锄耰。

手𣃁修芦著槛栽，使君公退几徘徊。
想当风雨翻丛急，疑卷江湖入座来。
未办松窗眠绿浦，且将屐齿印苍苔。
种成桃李人间满，应念孤根首屡回。

𬬻峰落日紫烟孤，江上扁舟失梦余。
乞我博山修净供，要知触处是匡庐。

仙人不奈笑凭愚，来读万签东老书。
劝作南窗傍修竹，时来借榻卧虚除。

西枢镇番禺，绍圣之初年。
覆露落南人，雅意极周旋。
六尊南海春，万里罗浮仙。
先生洗破觥，使者张空拳。
五十有六字，至今星斗悬。
君持泽国节，我赋囚山篇。
欣然故事修，要使家法传。
礼等百牢我，情均一觞天。
夜来灯有花，不忧爨无烟。
但恨语无味，何以追昔贤。

颇有客仓卒，初无具咄嗟。
家贫难办素，人众不烹茶。
此老来修供，兹辰并拜嘉。
小船横一笛，风引入荷花。

衙鼓声中百事休，独攀危磴看江流。
君修吏课中中考，我且山行上上头。
下视三千佛世界，高寻十二仙人楼。
闻思大士谁呼应，愿赐飞霖洗旱眸。

高爽清凉郡，登临佳丽都。
上连三蜀重，旁挟两淮趋。
天分光牛斗，溪行走舳舻。
新林天际浦，青草柳边湖。
丁令鹤归晚，琴高鲤疾驱。
高城布渠答，近市表浮屠。
龙具深耕雨，牛车富入租。
钟鱼广教饭，箫鼓敬亭巫。
祷请俱先诣，斋修必尽愚。
虔恭问杯珓，畴昔梦摴蒱。
桃李万家邑，鱼盐百贾区。
棋争三品胜，钱为七郎输。
湖上同皇甫，楼中记独孤。
五云裘可作，天马锦应无。
射的穿云白，莲房照水乌。
山精今及采，鹰爪得同拘。
右史隶题榜，太和存漏壶。
劘牙虞吏像，衣褐卯神图。
蝎走收宵螫，蜂讙保穴雏。
泉甘黄蘗旧，茶隽白云腴。
幽寂谷留马，凌歊舟若凫。
山登天柱石，沙暖句溪蒲。
洞启三天秘，滩愁六刺迂。
轻烟藏石女，微雨浴花姑。
半夜笛声起，临轩桂影敷。
谢公亭别范，孔子井犹洙。
舟起鹭前导，桥横龙未雩。
子安飞远近，杜宇诉朝晡。
示爽归田约，怀冰洒篆娱。
白公谢霞绮，荀媪进雕胡。
神王能旁达，心闲免外虞。
白龟飞入楚，赤马棹通吴。
孤枕喧鼯鼠，南亭听蟪蛄。
贡先红毯贵，俗尚褐袍麤。
蝉蜕裴丞相，聪明陆大夫。
刘诗送拄杖，班传出葫芦。
露柱从师指，金杯受赐殊。
汉书国史法，心要藏经郛。
鲋活有奇术，归还真梦驱。
苦心思懿老，一钵走元孚。
潜隠大中主，躬行外域膜。
储神天北极，系念水西隅。
内屏如来地，当阳造化𬬻。
千年犹可想，一绝定非谀。
昔在中书省，亲闻大禹谟。
土阶临黼座，文石上丝絇。
红绕当阶药，阴留一院梧。
不才持史笔，有愧但书厨。
卜筑随鲲徙，囚山与𫛳俱。
忘怀从北院，归命只南庐。
作赋先招隠，移文卒谢逋。
晚归真发覆，岂意辱嘘枯。
黄屋南巡岳，侯圭毕会涂。
时持莘野鼎，来采会稽菰。
圣主新更化，羁臣首辨诬。
书修天禄阁，游并道山儒。
汩没颜容改，因循岁月徂。
此生甘泛梗，余论许分符。
节近书云日，轮驱画鹿朱。
川华冰片合，山曲卧屏纡。
入腊占三白，登堂展七扶。
人家多露积，村鼓不鸣桴。
身奉三年最，魂收一纪逾。
可无人叹息，粗免鬼揶揄。
夜引星朝斗，晨瞻日出嵎。
两旗叹潦倒，五马忘崎岖。
严濑犹如睦，昆山恐是苏。
深怜百口逐，只办四方餬。
旋磨鱼千里，弥缝金十奴。
何如今守馥，犹愧旧官呼。
笏有看山拄，歌无击缶呜。
江山真肺腑，鱼鸟自葭莩。
正赖管城子，能招墨客徒。
李梅诗格律，斑竹政规模。
事省囚宽系，年丰酒易沽。
近分天驷监，遣牧决波𩨈。
苗狝申军法，蕃宣奉帝俞。
校旗推妙手，啮镞视张弧。
杼轧丝双茧，篁包米一桴。
遇风专戒火，听雨甚忧圩。
酒盏经旬把，歌茵特地铺。
赐金夸魏绛，顾曲少周瑜。
硕果园林密，春山雨露濡。
木瓜红镂体，银杏绿匀肤。
栗发风前罅，柑垂霜后株。
蚁侵梨酿蜜，盘走芡圆珠。
野蔌多将{艹秆}，春盘细剪蒌。
谁同九日菊，难得一枝萸。
水阅寻鱼鷘，沙连合阵鸬。
爱闲多闭阁，因事或操觚。
敏捷惭铜钵，工夫体辘轳。
僧谈曾接会，老境合师瞿。
窗月重重镜，松风一一竽。
饫餐佳境蔗，旋鲙早秋鲈。
本是烟霞痼，何疑山泽癯。
计难出柏马，收必在桑榆。
旧事论新事，今吾非故吾。
意中不足致，身外复何须。
朝市安能隠，田园久已芜。
斯言诚有味，端不减醍醐。

高爽清凉郡，登临佳丽都。
上连三蜀重，旁挟两淮趋。
天分光牛斗，溪行走舳舻。
新林天际浦，青草柳边湖。
丁令鹤归晚，琴高鲤疾驱。
高城布渠答，近市表浮屠。
龙具深耕雨，牛车富入租。
钟鱼广教饭，箫鼓敬亭巫。
祷请俱先诣，斋修必尽愚。
虔恭问杯珓，畴昔梦摴蒱。
桃李万家邑，鱼盐百贾区。
棋争三品胜，钱为七郎输。
湖上同皇甫，楼中记独孤。
五云裘可作，天马锦应无。
射的穿云白，莲房照水乌。
山精今及采，鹰爪得同拘。
右史隶题榜，太和存漏壶。
劘牙虞吏像，衣褐卯神图。
蝎走收宵螫，蜂讙保穴雏。
泉甘黄蘗旧，茶隽白云腴。
幽寂谷留马，凌歊舟若凫。
山登天柱石，沙暖句溪蒲。
洞启三天秘，滩愁六刺迂。
轻烟藏石女，微雨浴花姑。
半夜笛声起，临轩桂影敷。
谢公亭别范，孔子井犹洙。
舟起鹭前导，桥横龙未雩。
子安飞远近，杜宇诉朝晡。
示爽归田约，怀冰洒篆娱。
白公谢霞绮，荀媪进雕胡。
神王能旁达，心闲免外虞。
白龟飞入楚，赤马棹通吴。
孤枕喧鼯鼠，南亭听蟪蛄。
贡先红毯贵，俗尚褐袍麤。
蝉蜕裴丞相，聪明陆大夫。
刘诗送拄杖，班传出葫芦。
露柱从师指，金杯受赐殊。
汉书国史法，心要藏经郛。
鲋活有奇术，归还真梦驱。
苦心思懿老，一钵走元孚。
潜隠大中主，躬行外域膜。
储神天北极，系念水西隅。
内屏如来地，当阳造化𬬻。
千年犹可想，一绝定非谀。
昔在中书省，亲闻大禹谟。
土阶临黼座，文石上丝絇。
红绕当阶药，阴留一院梧。
不才持史笔，有愧但书厨。
卜筑随鲲徙，囚山与𫛳俱。
忘怀从北院，归命只南庐。
作赋先招隠，移文卒谢逋。
晚归真发覆，岂意辱嘘枯。
黄屋南巡岳，侯圭毕会涂。
时持莘野鼎，来采会稽菰。
圣主新更化，羁臣首辨诬。
书修天禄阁，游并道山儒。
汩没颜容改，因循岁月徂。
此生甘泛梗，余论许分符。
节近书云日，轮驱画鹿朱。
川华冰片合，山曲卧屏纡。
入腊占三白，登堂展七扶。
人家多露积，村鼓不鸣桴。
身奉三年最，魂收一纪逾。
可无人叹息，粗免鬼揶揄。
夜引星朝斗，晨瞻日出嵎。
两旗叹潦倒，五马忘崎岖。
严濑犹如睦，昆山恐是苏。
深怜百口逐，只办四方餬。
旋磨鱼千里，弥缝金十奴。
何如今守馥，犹愧旧官呼。
笏有看山拄，歌无击缶呜。
江山真肺腑，鱼鸟自葭莩。
正赖管城子，能招墨客徒。
李梅诗格律，斑竹政规模。
事省囚宽系，年丰酒易沽。
近分天驷监，遣牧决波𩨈。
苗狝申军法，蕃宣奉帝俞。
校旗推妙手，啮镞视张弧。
杼轧丝双茧，篁包米一桴。
遇风专戒火，听雨甚忧圩。
酒盏经旬把，歌茵特地铺。
赐金夸魏绛，顾曲少周瑜。
硕果园林密，春山雨露濡。
木瓜红镂体，银杏绿匀肤。
栗发风前罅，柑垂霜后株。
蚁侵梨酿蜜，盘走芡圆珠。
野蔌多将{艹秆}，春盘细剪蒌。
谁同九日菊，难得一枝萸。
水阅寻鱼鷘，沙连合阵鸬。
爱闲多闭阁，因事或操觚。
敏捷惭铜钵，工夫体辘轳。
僧谈曾接会，老境合师瞿。
窗月重重镜，松风一一竽。
饫餐佳境蔗，旋鲙早秋鲈。
本是烟霞痼，何疑山泽癯。
计难出柏马，收必在桑榆。
旧事论新事，今吾非故吾。
意中不足致，身外复何须。
朝市安能隠，田园久已芜。
斯言诚有味，端不减醍醐。

我闻如来有佛眼，结子成时速寄来。
从此慈悲修广目，得争开处便争开。

穰穰天酒被修篁，的皪枝间日射光。
岂为炎荒多热恼，故教灌顶作清凉。

四野绿回春补阙，乱山尘浄雨修容。

且月今朝半夏辰，修行道者有疏亲。
明头合暗宾中主，暗里含明主中宾。
暗暗未明位里真，明明不暗目前人。

几年压尘嚣，屡欲返初服。
鹪鹩安一枝，何必恋微禄。
潇洒此村居，茅舍带修竹。
田园薄有收，积书高过屋。
所以课子孙，利用聚吾族。
光大不可期，庶几守耕读。

昔年司马公，清德如伯夷。
箪瓢不改乐，又似吾先师。
平生一布被，天地乃吾知。
岂比平津侯，挟诈坐受嗤。
公今蹈前修，自适性所宜。
不受寒暑变，炎凉但相推。
彼美锦绣温，蒙覆真虎皮。
愧非三绝手，何以嗣铭诗。

青松出涧底，志已楝梁具。
平生饱霜雪，岁晚中寻度。
屈伸谅有时，穷达系所遇。
如君才与学，八面有余裕。
志修文自昌，身厄守愈固。
已甘韫匵藏，宁愿莫邪铸。
急趋冠盖林，万里便跬步。
时来则卿相，慎勿负平素。
霜繁千嶂晚，天阔三江注。
倘遇子陵台，为我一回顾。

黄堂无徒真面壁，休暇相招出城北。
千岩窈窕万松豪，把酒观棋得终日。
此邦前修邈难继，严范千古堂堂色。
用之折棰笞犬羊，否则持竿弄泉石。
我才濩落何足道，行藏未有资身策。
公当长啸起家声，云台高敞风尘息。

此亭得名从子厚，琬琰一篇传不朽。
我来相望三百年，误使承流称太守。
初无施舍慰民心，漫有诗歌諠众口。
东山妓女北海尊，歌舞春风醉花柳。
欲回面势直西南，更植修篁遮培𪣻。
卷舒云雨襟袖间，溅浣冠缨尘土后。
近闻王师频奏凯，狂虏不复窥庐寿。
吾君神武光宣上，将相宏略方召偶。
遄归北狩定有期，开拓中原岂无手。
顾予疏懒归意迫，当世功名息心久。
寄言怅望独醒人，欲报厚德乏琼玖。
遥山蹙黛酒如江，劝我日饮无何有。

堂堂感麟翁，耿耿跨箕尾。
已垂百世芳，何用东山起。
平生梦奠处，郁郁佳城启。
禅枝附奕叶，鱼粥常千指。
老龙卧颓波，秀木森嶷峙。
堆螺沃黛山，泻玉𪭢金水。
上人一锡拄，心寂倦他徙。
我亦希子文，仕已忘愠喜。
时来语道要，中立旁不倚。
而君乐幻空，说定不说止。
永怀先觉人，愧发汗流泚。
彝伦出笔削，一是无彼此。
修程不自勉，九十半百里。
相彼齅世芬，所向辄摇弭。
未知吾相马，异质遗毛齿。
更须求真龙，万古资一洗。

崎岖荦确梁复矼，頳肩四力流汗杠。
笋舆轧轧三十里，乃值道人游近邦。
倦躯且借禅榻卧，仰睇杰阁丹青庞。
泉湍夜挟风雨壮，撼床殷枕如涛江。
晴峦空蒙染佛髻，白月皓皓团僧窗。
高杉大松间修竹，烟旄雾盖参云幢。
要须酒壶缀羊羫，哀箫怨笛歌鬟双。
缅怀东岩谢太傅，提携靓艳凌崆{山凶}。
不学香山白居士，只与如满相敦厖。
想君闻之笑且{口厖}，西东分流岭头泷。
归来亦复有何好，方寸坐以钟鱼降。
留诗六反皆震动，鱼谁考击钟谁撞。

溪南溪西渺双溪，中有良苗绿千畦。
参差人家傍修竹，隠约负戴通山蹊。
南溪先生冰雪胸，虚堂坐咏荷花风。
西溪散人晞汗发，半夜泉头饮明月。
欲赏奇文析疑义，蕴隆当路不可越。
安得阿香轻着鞭，驱龙噀雨玄云边。
径携枕簟就公宿，对床饱听秋声悬。

过桥忽与平畴对，石路鳞鳞蹴蛇背。
登堂面势修竹林，百叠青瑶衬其外。
就中新著小轩奇，湩乳披崖草树滋。
苍牙砑然如虎饮，一泓寒碧湛琉璃。
雪花茗碗浮谈席，欲去泠然生两腋。
留诗聊足记岁年，更写轩题号泉石。

人墨两相磨，此语昔贤叹。
平生几两屐，何用积不散。
未忘文字耳，四宝且同案。
陶泓有润泽，毛颖称词翰。
论交楮先生，相厚不相贯。
直须造玄默，乃可发三粲。
南山太古松，盈壑凌霄汉。
煤珠贵轻远，胶结要坚捍。
修圭及圆餠，脱手千金焕。
寄君亦何意，往作文房伴。
君子万卷读，胸次春冰泮。
翻水即千篇，烨若云锦烂。
猎华将食实，以道自澡盥。
当年伏蒲疏，慨欲排世难。
民瘼今益深，山谷宁可玩。
请君携此宝，慎勿比医炭。
恭惟上隆宽，缮写臣谨按。
当从黝然处，凛有光芒观。
继君诸皇祖，勋德侑清祼。

南土梅不贵，往往薪槱束。
幸然傍寒厅，久亦未见录。
墙隈非所恨，自可凌冬发。
奈何瑶台伴，辱近紫姑闼。
佳人虽薄命，时运忽来复。
一朝蒙闵叹，移近东家屋。
孤根便静深，池上映天碧。
我为渠主人，梅是先生客。
且须创幽榭，賸与种修竹。
炎荒无雪片，且对冰花馥。
西施佩生麝，姑射步微月。
何当见旧官，应使中肠热。

茅容杀一鸡，留半置庋板。
奉亲须肉味，对客但蔬饭。
仲由身负米，岂顾人嗤莞。
参乎三釜乐，不羡千金产。
古今履诚信，薄俗行苟简。
竞敲声利关，汲汲组绶绾。
指兹为显荣，于义遑复拣。
贤如郭林宗，尚负牲牢赧。
孝衰百行失，岂特厚宾馔。
为人在我尔，谁以力自限。
今君修古道，田土亦未昄。
带经已能克，扶耒意无𪭾。
似闻收一稔，铚艾工日僝。
茂筠为载具，泛壑出{山蹇}{山产}。
归家鱼菽美，愉婉已在眼。
君非沮溺流，文字富编撰。
中扃务恬息，外慕正除刬。
晚交慰荒芜，切磋兼瑟僩。
何时还过我，望望车有栈。
梅花开正繁，飞雪待浮盏。

吾生惭松独，天赋比樗散。
学道才窥藩，圣门未容款。
老来忧患集，鵻草经湿暵。
衣带垂有余，樗腹无可坦。
跫然喜君至，肯就我乎馆。
一醉老瓦盆，宁用玻璃碗。
春风正骀荡，柳暗月欲满。
蚩蚩万物类，混化胎与卵。
吾侪幸襟灵，诗书足相伴。
浩然天宇内，未暇论修短。
扬雄正希颜，曾子岂顾管。
希声非折杨，下士每大莞。

欲结衡山茅，未买修竹径。
杖藜借危亭，面势五峰正。
何人纵恶木，墙外巧翳映。
挥斤快望眼，岳色涵空镜。
连岫忽生云，又厄登临兴。
吹开指顾间，独立西风劲。
天机进人事，众定两相胜。
不竞独此心，万象同一莹。

紫盖峰前万壑流，长松修竹与云浮。
欲分一半谁人可，子若能来亦易谋。

久閟天公泽，焦然品汇情。
遏云虹屡饮，击海电空明。
祷祀山川遍，薰修道释并。
帝心终闵物，国力未休兵。
帽覆乌龙顶，军移黑蚁营。
乍看云叶密，遥想浪花平。
早熟搀先刈，高荒趁晚耕。
归逋庭少讼，交润水无争。
喜气连城洽，余波集浍盈。
蕉心重自展，荷叶密相倾。
菊映兰兼茂，松连竹共清。
杯觞初料理，书帙尚纵横。
欲赋田园乐，犹惭组绶萦。
隠沦千古重，名利一丝轻。
钓客风流远，农师局次生。
庶几逃责罚，户户有坻京。

不羡飞仙术，仍修谤佛书。
知音鼓琴后，覆瓿草玄余。
龙象空相蹙，鸢鱼祗自如。
更烦君印可，底处认吾庐。

矫首元阳观，峥嵘度十年。
忽逢尘外客，因访洞中仙。
横蹑修蛇路，低看破衲田。
萦纡篁竹岭，窈窕碧松川。
抚石斋坛古，围棋烧劫迁。
谅无翻榼术，安得远庖烟。
擗尽苍麟脯，弹余别鹤弦。
晴香烘拆蕊，暝色绕归鞭。
太白浮桥上，孤灯炫马前。
黄冠纷雨散，紫盖杳云连。
鸟爪休爬背，鸾骖漫拍肩。
子真随处隠，何必大罗天。

沩山未暇往，石磴上云端。
初识清修路，遥怜菡萏寒。
野宽耕仅有，民殄政犹残。
总使林泉稳，那能寝饭安。

李杜词源广更深，数篇春涨渺云岑。
争如一首修楼记，妙写仁人出处心。

范公才具济川舟，翰墨居然第一流。
每向遗文窥远意，愿言忧乐继前修。

跨溪临岸各清真，上客来临景更新。
幽树好花修竹色，相鲜浮动镜中春。

韦公挟策漫荆榛，牧子亡羊也未真。
百叠乱山秋思杳，半岩修竹岁寒亲。
不须招手游莲社，且可冥心舍筏津。
山芋畦蔬正味好，饷君姜醢助芳辛。

无端世故若连环，独未忘怀{亩犬}亩间。
不问落花随水远，最怜修竹伴人闲。
非求垣屋须穷僻，自爱巾车得往还。
已谕耕奴多艺秫，免教华发变朱颜。

岩壑风烟可写忧，千竿筠玉净修修。
弟兄无故兼三乐，杯斚相欢第一秋。
岂似墨卿夸楚泽，最宜从事到青州。
胸中固自春风在，小试安能学太丘。

不因修筑废农时，欲以仁心翊化基。
野草从来丰可藉，量陂元自渺无湄。
登临有惬三檛鼓，衰病多惭一斗卮。
独喜高秋对黄菊，风吹乌帽看云移。

阙里三千盛，参乎一唯优。
古来宗德业，谁复继风猷。
晚派南丰衍，贤名内相尤。
高文推大手，奥学擅前修。
有美清江彦，胡为瘴岭陬。
宗盟标姓望，海若富源流。
侯馆甘鱼食，宾筵听鹿呦。
会须题雁塔，聊尔敝貂裘。
美玉宜深韫，明珠谢暗投。
自嗟鸢跕堕，空羡鹤夷犹。
三釜古云乐，一箪今漫忧。
但令心了了，那畏力仇仇。
系马竹云净，飞觞梅雪稠。
愧君相属厚，弱水讵胜舟。

一壶村酒要同尝，脯醢葅肴取次将。
谈话翠微修竹径，追随斜照晚风冈。
梅花淡淡传春意，柳色依依作岁阳。
只么往来成乐土，岂知身世落南荒。

迟日芳郊路，寒暄气已分。
共寻茅屋趣，一醉竹光云。
蕴藉潘怀县，清修郑广文。
衰迟亦何幸，并得友多闻。

未识堂堂玉立姿，已传薤露满山悲。
空余父执修恭意，谩继词流纪德诗。
诸子尽贤门益大，万家余地冢初累。
纷然尽夺三军帅，谁识公心死不移。

慈祥令淑禀于天，宗族闺门共仰贤。
中馈克修惟六二，义方能教亦三迁。
艺萱无复忘忧日，种柏行看合抱年。
旧欲升堂今已矣，大招成些重凄然。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

驾文螭兮翔九天，天路远兮中道还。
邈故国兮怀所安，心耿耿兮循江干。
纫秋兰以为裳兮，采杞菊以为餐。
望佳人之不来兮，暗修途之莫前。
瞰江流之无垠兮，仰苍苍而漫漫。
想荆门之遐阻兮，寿春杳隔于大渊。
痛灵修之独处兮，谁复与之寤言。
气填膺以拂郁兮，泪承睫而涟涟。
悼已往之修系兮，欲易道而改辕。
顾和璧之三献兮，冀识者之一观。
阻风雨之惨惨兮，而夜不得明。
哀时运之若此兮，余又何默默于久生。
宁怀沙抱石以自沉兮，庶赍志而下信。
虽世人之不吾悲兮，吾容能不悲夫若人。
吾愿托夷齐以为绍介兮，修请谒于黄虞。
吊巫咸于帝阍兮，友阳侯于子胥。
几江神之不我渎兮，吾容委质于渊鱼。
已乎已乎，其灵修终不得而见乎。

智士名不足，愚夫乐有余。
况复冬夜长，风雪迷通衢。
美人邀我饮，清酒开玉壶。
明眸艳红烛，流盻光四隅。
萦风转修袂，逸响缘绮疏。
龙香满珠阁，兰气生罗襦。
遗簪复堕珥，笑语相迎扶。
回头问公子，不醉将何如。

岁峥嵘以高逝兮，辰一往而不返。
夫君胡为乎，伏幽陵而连蹇。
邈佳人之怀余兮，策予马之不前。
亘川涂之修阻以纷错兮，积雪漫漫而蔽天。
期百舍之不息兮，命予驾而勉旃。

通夕袌寒衾，冥冥暗风雨。
披衣待平明，起履步庭芜。
遥遥望扶桑，延目上洲渚。
阴风驱层云，屯积亘山阜。
草木缠凄悲，杲日霾天步。
林鸟杂乱飞，修涂限商贾。
松竹互摧折，鸱鸮肆翔舞。
四海扬惊涛，鲸鲵竟吞吐。
谁云天地宽，宛足隘环堵。
殊乖夙昔心，块坐阒无语。
迟迟览衿带，栉沐正冠屦。
姑以勤余生，疏剔治园圃。
清晨劳寤歌，无乃思汤武。

阳乌出谷升蟠木，幂幂寒烟敛修竹。
狐狸窜伏不敢鸣，魑魅深潜翳林麓。
荷锄田父下东皋，金马门开转华毂。
何当羲御驻中天，赫赫明明光万国。

漪涟带修渚，远水明朝晖。
青山横倒景，画鹢掩斜扉。
游女逢交甫，陈思值洛妃。
菱歌随棹远，鸥鸟背人飞。
别有嘉游处，芳樽照舞衣。

修渚通阿阁，兰舟饰翠旗。
吴姬年十五，乘舟泛绿池。
菱花羞宝靥，皓腕发斜晖。
行歌櫂船去，不觉白鸥飞。

去年已生子，今年复生孙。
主人既昏乱，国破家亦焚。
宫馆变禾黍，万人无一存。
朝伏蓬蒿下，暮宿荆莽间。
岂不念俦侣，岂不怀玉山。
俦侣高飞毙缯缴，玉山迢递多鹰鹯。
又不见咸阳三月火不灭，吴宫万户飞灰烟。
春鸿社燕尚烧死，况复黄口乏修翰。
喜无挟弹儿，空城姑所安。

驾景络绝响，游目低阴虹。
灵光转修袂，羽节飘晨风。
抗手辞金母，偃盖东华宫。
高仙发空谣，逸响飞九重。
霞觞艳流日，叠舞歌玉童。
缘云上虚籁，笑语铿洪钟。
海水屡清浅，倏忽欣再逢。
不惜暂游诣，情款无初终。
欢余促归轸，摄辔翔斑龙。
投闲憩三素，保绩崇真功。

{果刂}竹有旧贯，剪伐未容测。
长身数竿足，丛薄徒累百。
稍令掩翳去，渐放修直色。
要知清明朝，恶者在所格。

北风号枯叶，漠漠天正寒。
弛担逆旅中，方税游子鞍。
吾甥遽相访，别久心万端。
意定话亲旧，或悲或可欢。
乃将十年心，只作累刻殚。
修涂困尘土，客庖无盘餐。
举杯少延款，荷子襟抱宽。
明朝复掺袂，老怀凄以酸。
漳山无瘴烟，漳水无惊湍。
侍亲友于乐，勿倦为戎官。
愿因南风期，时时寄平安。

投老台山麓，松篁筑靓幽。
行年今七十，抚事几春秋。
但喜亲情话，难忘为小留。
山川烦跋履，事事见操修。

帝出乘时叶小春，中兴复古付曾孙。
奉亲圣德躬仁孝，御极天章廓晏温。
书轨自应归正统，蛮夷先已侍修门。
凌虚志远吞寰宇，亿载端临四海尊。

无双佳誉久腾芳，暂解繁机下帝旁。
举世不能容直道，清时聊欲款江乡。
修涂按辔三秋雨，别殿陪祠一炷香。
顾我辱知门下久，语离清泪洒沧浪。

照世名流玉与清，公家勋业有繁缨。
格言追古如陶令，妙句锵金谢子卿。
卜筑靓深均里闬，山林佳绝得天成。
两篇奇语难修报，褒借飘飘愧此生。

销沈壮气已无余，尚有床头数卷书。
再命岂宜居旧物，三乘只合乐真如。
修门喜见平生友，穷巷何堪长者车。
顾我久寻方外侣，按摩颇欲献呵嘘。

罗浮真隠下珠宫，一粒丹砂魏武同。
岂但修龄还稚齿，因知韵语尽仙风。
潜真已信人非远，拔宅悬知理可穷。
分我刀圭他日事，红尘先拜紫髯翁。

朝回六出势飞浮，历乱初看积瓦沟。
漫以郢人歌白雪，曲烦从事到青州。
因知洗吻羊肪滑，可但倾肠鼠腹休。
纸帐熏炉今已矣，解嘲得免继前修。

强栽松竹养烟光，官舍公余喜晚凉。
习静关情惟挟策，爱闲修供只焚香。
自怜怯事如欣泰，止合抠衣扣子长。
断断此生今已矣，拟寻艇子学渔郎。

蜜勺琼浆荐羽卮，修门工祝俨相依。
蛾眉杂遝无穷乐，泽上迷魂底不归。

襄阳南出大路奔，小山曰岘名特尊。
山形卑堕不峻极，屹若巨首临江𣸣。
大山半空不成霍，绝水阙左非其亹。
砠巅赑屃戴危石，箕踞曼衍罗芳荪。
汉流长骛滨其足，东望弥迆皆平原。
槎头下瞰罟罶集，蔡洲近眺田园蕃。
何物兹山匪秀出，得使今古闻听喧。
自昔羊公好登览，山名直为贤者存。
鹿门望楚镇区境，凤林冠盖延山樊。
丹岩翠壁互幽胜，日月亏蔽烟岚屯。
公胡遗彼而乐此，谈者未始聊诊论。
吾谓圣达意超豁，高览便欲周乾坤。
孔登泰山小天下，阮升广武叹竖昏。
会稽探穴禹书出，之罘望海云涛翻。
此中风景亦虚远，极目见尽江山源。
东吴未定劳机策，置酒啸咏纾忧烦。
数顾润甫恤躬后，誓将百岁游清魂。
对公盛德与山永，正唯湛辈如公言。
今兹去公仅千载，凛然英气犹轩轩。
我来追古一长息，旧迹废毁成悲吞。
民豪占山童其木，嘉植不得容本根。
利取薪苏积稛絭，粥之陶瓬供烧燔。
羊公无庙忽不祀，但纵淫鬼歆牲蘩。
中庭有碑即堕泪，至今观者怀仁恩。
于民何诛不足问，非民忘德由官惛。
下教邑里复祠宇，叙诸祭典跻之元。
思仁爱树恭所茇，禁止樵伐修壖垣。
且欲王命得守固，誊言状事驰九阍。
书闻天子蒙报可，金石款刻垂后昆。
使民永念古遗爱，勖尔风化常丕敦。

兰菊被秋坂，危宇冠层巅。
杂树自隠日，修条争刺天。
石斜苔附秀，樛穷蔓倒悬。
撷英欲谁遗，伫立徒娟娟。

山阿彼有人，葺宇映修竹。
露箨新旧斑，风梢动摇绿。
此君自虚心，主公今实腹。

乞食古为耻，浮屠名自修。
黎明抱应器，禺中饫干糇。
果腹固其愿，之墦非所羞。
歉歉常不足，遑遑兹有求。
素饱聊安坐，调饥复来游。
顾尔殊灵辄，翳桑何用酬。

甘泉烽火照黄昏，候骑骎骎入雁门。
光禄塞前逢夜月，黄龙城下见愁云。
隠隠轻雷逐车响，颜行使者乐相望。
劳军细柳尊亚夫，持节云中赦魏尚。
自从天子乐休牛，故障遗亭岂重修。
李广不生高祖世，岂得今封万户侯。

沸蚁云罍溢，离鹍雪苑开。
吏催东府计，卿待楚人材。
旧隠周萝月，前期禹凿雷。
我惭芳岁晚，犹俊蹇修媒。

楚江南望见修门，灵鼓声沈蕙卷樽。
五日长蛟虚望祭，九关雕虎枉招魂。
兰苕猎翠凄寒露，枫叶摇丹啸暝猿。
贾谊扬生成感后，沈沙投阁两衔冤。

谒舍修容倦刺毛，纷纷朱紫笑银袍。
吴天破月愁归晚，楚俗伤春忌唱高。
江步挐舟双打桨，酒亭横帜一持螯。
平台邹马英游盛，霏霰连天待赋毫。

籍甚家声孰可俦，玉堂金马著清修。
已摅荷橐三千牍，行相枫宸十二旒。

交游之厚鲜如公，信越前修辈行中。
有弟方登龙虎榜，乃兄力践古人风。

我家颍水著元勋，千佛名经世有闻。
汝幸题舆接贤守，益修廉节报吾君。

八八光阴又四春，同柈殊少去年人。
不妨诸子频修供，莫厌击鲜休说贫。

清湘列岫拥烟霏，不见灵均吊楚妃。
一带僧园入修绿，待看岳麓雨晴时。

伯鸾远业列仙癯，聊欲藏修六艺初。
肯费精神作无益，要回清节入诗书。

平生端亮履清修，公退蘧然得少休。
栩栩尚忘飞蝶想，黑甜一枕更优游。

年来心目昏，稍息文字业。
晓拥台山云，时读修禊帖。
稚子来捋须，幼孙每持镊。
晚来微雨休，幽径无不涉。

北风忽卷热，山顶云已驰。
日影未容敛，雨脚俄骤垂。
一向得凉吹，四山横修眉。
暄寒本两陆，莫能测密移。

闲时谒坟山，小筑真隠麓。
怪来少清景，颇似阙修竹。
荷锄𣃁云烟，移种扶疏绿。
亭亭才数根，一扫群朴樕。

道德五千言，屡读殊隠奥。
颇能分句法，已自到微妙。
治国与修身，篇篇言上道。
讲解七十家，识者自知要。

手种亭下松，偃盖出云外。
攀条喜修干，为我发清吹。
晓庭风瑟缩，夜月金锁碎。
种久方来归，对之颜有愧。

老去情怀懒，翛然只此翁。
闲窗千里月，修竹一帘风。
事与孤鸿远，心将止水同。
故人如问讯，痴坐正观空。

叶落复叶落，冲飚黯寥廓。
重叠响瑟缩，翩翻下纷泊。
倦客行修涂，幽人倚高阁。
归来故山休，冰霜欲萧索。

维圣有作，绍隆兴运。
天经地义，宗尧越舜。
风俗惇厚，日星清润。
冰天桂海，咸祗成训。
皇矣艺祖，肇开宗祊。
用集大命，再造群生。
卜世卜年，周室与京。
德懋圣孙，区宇载宁。
龙潜出震，握符御极。
恭俭慈仁，已隆燕翼。
励精治具，群工惟辟。
斯皇圣德，以受方国。
躬秉要道，化成斯民。
问寝侍膳，克勤日新。
刑于四海，率土兴仁。
至矣圣孝，悦安严亲。
猾夏余种，久失我重。
稍恢雄略，尽还尊奉。
复修绛乐，亟续骞贡。
布昭圣武，式皇钜宋。
洪宣景命，爰振皇纲。
诏令谕旨，粉泽八荒。
宸奎逸彩，龙凤骞翔。
焕乎圣文，彬彬日彰。
诞敷武节，克柔强鸷。
风静边柝，烟沉晚燧。
穑夫力田，塞马垂辔。
巍巍圣功，允格康济。
光启元良，鹤禁建储。
遴择端方，赞翊诗书。
濬哲文思，日亲睿谟。
于赫圣明，有开令图。
当天执箓，了无玩好。
贵异献输，荡然一扫。
力敦嘉靖，询谋政要。
丕铄圣断，坐臻是奥。
从容总揽，用体乾刚。
文武一道，督以经常。
王化溥博，景风丕祥。
格天圣治，时雍时康。
咫尺威颜，豁达方寸。
日角珠庭，金声玉振。
穆穆皇皇，天仪明润。
洪惟圣表，万宇朝觐。
乃武乃文，止戈好生。
华夏蛮貊，底于丕平。
罔或反汗，克断惟明。
长策远驭，奕奕天声。
宝绪重光，密答纯祐。
既协皇极，昭报方茂。
尧父舜子，抚封增旧。
行复九有，亘万万寿。
大哉乾元，万物资之。
赫赫明世，吾君继之。
炽昌隆祚，惟皇造之。
亿万斯年，惟皇保之。

万行不修无事也，随缘放旷任逍遥。
昨夜人言风雨急，窗间只道海门潮。

有子贤仍贵，成家际盛时。
清修勤且俭，御下爱而慈。
忽忽辞荣养，哀哀见孝思。
几筵将启绋，惨淡晓云悲。

门径森寒柏，小桥穿□□。
澄江朱槛北，晚照碧岩□。
修架清泉逗，高楠邃□□。
虚廊面青壁，危栈跨□□。
绝顶舒平席，遥峰□□□。
□□俯星斗，襟袂□□□。
□□春膏浃，□□□□迷。
岭猿□谷。

乃祖飞英标万古，后来奕叶盛三吴。
传家孙达吾何慊，配食子陵德不孤。
秀句至今辉简表，故山从昔锁松梧。
他年我欲修清供，一盏寒泉一束刍。

修篁万个玉生烟，芳木千名花欲语。

凉风生层峦，炎日遮叠嶂。
我来兹地游，心焉乐清旷。
为吏即华颠，愧临士民上。
老丑畏近人，筋骸非少壮。
知止远卑辱，奚敢谓高尚。
龊龊方自持，良心未容放。
促柱有繁音，庞聒无清唱。
却暑御𫄨绤，自修终弭谤。
居闲无适莫，且免萦重恙。
俯仰心不惭，无言亦疏畅。

栽花未免惜花残，忙里应须护小栏。
何似长松与修竹，不妨耐久静中看。

茂松修竹昼阴阴，涧水幽流一径深。
未必山中无外事，须知静躁总因心。

少年轻远行，易发同尔汝。
红颜望中老，离恨尚如许。
妾身异金石，更涉几寒暑。
长天谁云广，不见收堕雨。
愁来津头望，信绝不得渡。
邻妇念幽独，艇子隔溪语。
落日下空江，修烟淡晴渚。
流恨满春风，西飞数归羽。

化工难回天地春，下遣第一天仙人。
前驱飞雪助幽绝，千里隔尽埃与尘。
何心百卉擅独秀，寒入万物无精神。
绰约肌肤莹香玉，借与东皇立花国。
开破天地发生心，引出世问凡草木。
品流不数广寒宫，为嫌月姊长孀独。
波上轻云掌上身，有来比肩皆尘俗。
须知尤物到绝言，从昔华词吟不足。
溪回路转一枝斜，可惜天寒倚修竹。
穷涂游子岁华晚，肠断夜投山馆宿。
古今幽怨不尽情，更入凄凉笛中曲。
荒山偶赋梅花诗，伫立花前香在衣。
伤心不忍别红紫，付与晓风零乱飞。

天公飞雪鬭梅英，未有东风便有情。
竹里藏春春不觉，水边见月月羞明。
神人自惜迷姑射，天女何妨伴浄名。
第一花中拈实相，谈禅说法大修行。

波清百尺见修鳞，水色天容自古新。
昨夜西江浴明月，冰轮玉兔绝纤尘。

浈阳富佳致，无以过南山。
山高雄地理，万丈亲云端。
攀援临绝顶，气象非尘寰。
神存古庙貌，台敞旧轩栏。
青石生龙文，凛凛常风寒。
纵目四无际，陡觉天地宽。
直北二江合，水势中分滩。
滩横水亦转，曲折束成湾。
群峰自西来，险绝如函关。
中虚左梵刹，地胜苾刍安。
梵修祝圣寿，额自九重颁。
旁有石一障，高下数亩间。
或列如屏风，或方如仙坛。
或立如驻马，或走如奔帆。
或侧如虎卧，或曲如龙蟠。
或严如卫吏，或罗如星官。
或伛如老人，而枯其形颜。
或俨如端士，而正其衣冠。
或堆如云霞，重叠而聚攒。
或涌如波浪，挛属而奔湍。
或倾而复举，如猎而兽跧。
或腾而不下，如射而禽翻。
或先后相续，如朝赴金銮。
或参差不齐，如兵方结圆。
或平为几案，而可罗杯盘。
或突出皋岸，而能垂钓竿。
或背若相恶，或向若相欢。
或声若磬响，或色若豹斑。
或累而成塔，或砌而成鞍。
或疏而分散，或密而弯环。
或巧而非怪，或钝而非顽。
虽偶不为配，虽单不为鳏。
虽近不相狎，虽压不相残。
有室可居佛，有灶可炼丹。
有洞可休息，有岩可跻攀。
爽气自有余，蒸岚不相干。
乾坤所开辟，断𣃁非斧刓。
游者可意得，名状不易殚。
通天与三峡，若是乌能班。
今时无王维，睥睨措笔难。
静想瑶池仙，岂不停翔鸾。
又疑桃源客，步虚潜往还。
我有英贤乐，冥搜思不悭。
题名或赋诗，鸠工妙手刊。
惜哉岁月久，几至遍圬漫。
山僧不好奇，仁者兴嗟叹。
爰有老仙翁，寻幽独忘餐。
尘土尽去除，林木间自芟。
特道方寸地，旧耕同一观。
小亭翼其上，游居兴不阑。
于此或围棋，纵横势万般。
于此或煮茗，江心汲澄澜。
于此或燕坐，尘虑一切拌。
谁知得真趣，消此白日闲。
胜槩益增重，清爽弥骈阗。
山石虽无情，似有待而言。
又况隠君子，寂寂初无传。
或隠于仕禄，或晦于岩泉。
知音一提拂，岂与山石肩。
尧舜吾君民，勋业垂万年。

乘兴挐舟到雪山，松篁门径望中宽。
翻思我佛修行处，景物虽殊道一般。

精舍傍修岭，道心随眼明。
山遗僧偃迹，水作剡溪声。
无雨竹亦润，有风松更清。
上方真可住，不用触归情。

地势东南尽，清江吴越分。
修涂杂川陆，游役念良勤。
相从二三子，心期同所欣。
逢幽不暂憩，何由解尘纷。
抗迹蹈奇石，扬情瞩流云。
崇林拥密翠，细草潜幽薰。
兰亭访旧游，昔尝览遗文。
有生怜共尽，兴怀岂惟君。
逍遥千载上，逸兴故不群。
风流咏觞乐，寂寂今无闻。

开图属英睿，失国由昏愞。
斯人异前修，拨乱旋致乱。
轻刑下益肆，厚爵臣弥叛。
聪明驰万机，精苦徒宵旰。
凤冕敬方袍，鸾旗游彼岸。
悠然弃从怀，临机复难断。
那知千佛力，不纾一寇难。
酒色覆商周，神仙荡秦汉。
趋亡固多轨，荒迷卒同贯。
微圣常鲜终，抚册三慨叹。

哲人叹逝川，志士悲廪秋。
流光不暂停，忽忽岁欲周。
凉飙袭迥野，飞霜皓盈畴。
华林失鲜辉，奔谿杀湍流。
万化傥日徂，吾生难独留。
而我苦不乐，彷徨复何求。
世途多轨辙，今行非昔谋。
徒遵耿耿意，龃龉固莫投。
时乎不再来，岂余敢怀尤。
王道炳日星，历聘疲轲丘。
归欤既改旆，浩然亦回辀。
寂寞宁子歌，栖迟长卿游。
客嘲徒自解，天问终不酬。
长揖未免烹，说难竟遭囚。
行藏或大谬，圣贤共悠悠。
含思疚愤积，念往川途修。
煌煌青春姿，蹉跎恐兹由。
谅非宏达观，那能齐百忧。

未须葺吾庐，且复修吾仓。
求安当卜居，求饱当聚粮。
营生力有限，先此计颇长。
去年稻盈畦，避寇不得将。
新芽雨后白，卧穗霜中黄。
鳏惸有饥色，寇衅余稻粮。
解衣易升斗，糠秕随风扬。
休嗟昔艰难，喜兹岁丰穰。
邻翁为人耕，贮粟不盈箱。
溪头廪与囷，累累已相望。

冻岫立高白，晓寒生太虚。
闭门翻巾幐，偶见良友书。
书中有长句，别怀陈郁纡。
吐凤词既绝，续貂理难如。
起望新乡云，一读三卷舒。
繁思搅中扃，赖此豁欲无。
鹄鸡有潜化，蓬麻岂资扶。
吾人交义深，不恨相见疏。
但恐德不修，心期愧非初。

携鉏引荒泉，偶步松岗北。
泠然毛骨清，楚尾见秋色。
稻气馥初凉，柽阴澹微日。
缅怀小斋居，棂槛增岑寂。
旷度灭知闻，微吟数峰碧。
若人端好修，珍驾动无迹。
深穷伊水源，峻陟衡山极。
终焉憩孔林，所乐惟自得。
延和数酌醪，侑静一编易。
向来辱倾输，洞见胸中白。
思亲道匪侔，既远情不怿。
矧余质冥顽，固未易刻画。
尊生有遐心，克己无全力。
以兹畏所知，负负常夕惕。
余波傥时渐，玉汝天其或。

晓山随意开，夏气含露澄。
扶筇过巇崄，飞仙亦凌兢。
松涛浄可漱，岚烟起如蒸。
巨崿转鼎鼎，危塍上层层。
悠然瞻眺地，仿佛记昔曾。
是乡虽穷深，泥泥秀色凝。
高扉静相对，招邀足嘉朋。
䜩席覆大斗，吟窗烨华灯。
于今安在哉，骨冷唤不应。
轩轩鸾凤游，惊飙失飞腾。
岂伊黄壤恨，兴言鲠烦膺。
含章不震辉，憔悴非所应。
虽微三字显，要许二豪称。
余衰怠好修，故态了不惩。
倏尔念离索，终焉愧瓌能。
噫嘻长风来，踌蹰素蟾升。
及时痛自策，迅彩不可凭。

方同倾盖乐，遽起绝弦悲。
道向清朝屈，心惟静者知。
阻修绵酒奠，谁序锦囊诗。
宣室空思贾，凄凉又一时。

呼儿急走送筠篮，敌暑惟应此物堪。
一握青瑶含秀润，满襟寒雪沍清甘。
搔园底用修邻怨，剪棘聊应益盗惭。
它日傥收遗瓣种，离离虎掌遍山南。

数丛修竹拥斋居，兴味翛然乐有余。
午枕睡酣窗寂寂，清风来去自翻书。

运属宣和末，干戈变故仍。
倦勤修内禅，流泽启中兴。
雎水千麾集，胡沙八骏腾。
尺书传讳日，寰宇泪如渑。

故人浮家檇李傍，为爱修竹分僧房。
霏霏玉尘梦千里，剡剡银钩书数行。
极知神潜鼻端白，祇恐喜动眉间黄。
烟波莫久费吟笔，好绘日月增天光。

浮暑熏人只欲狂，秋声未肯抹横塘。
倦看黄奶浑无味，醉着白𦈌如许凉。
扫砌政须修竹舞，荫花绝爱巨荷张。
紫髯不是轻风景，更拟回鞭向葛强。

归来十六见新元，种得黄楠绕旧村。
岂是翛然便遗物，吾衰不复梦修门。

尘事日败人，筋力随以劳。
三年梁溪上，俯仰如桔槔。
穷巷躬水菽，杜门匪禅逃。
修公岩壑人，臭味合我曹。
闲从茗碗集，有往不待招。
清芬落浄几，宴坐挥霜毫。
脱略畦畛外，寂寞期久要。
春风草离离，飞花照方袍。
朝来遽别我，明月挂一瓢。
笑指天台云，意气东南高。
去去不可挽，独鹤鸣九皋。
会看精进力，觉性一宿超。
全提法王法，众说障奔涛。
大千廓沙界，体现无丝毫。
异时药山偈，问道惭非翱。

野人仪矩初无华，况复破帽风檐斜。
先生有意念衰丑，折简远送新乌纱。
束巾试着出妨户，色若露洗凌晨鸦。
舍人样好信殊俗，朽质得此惭无涯。
白痴稚子强解事，竞道宜称相讙哗。
轻宽不但惬当暑，掉头曝背仍堪夸。
修容他日奉游宴，便可笑诮参军嘉。
从今旦暮戴公赐，闭关无事聊煎茶。

君不闻汉时遗荣两大夫，群公祖道倾京都。
去尘寂寞绝继踵，但见画手空传图。
君今心事能超古，早束衣冠挂神武。
掉头不待迫悬车，广受视君知孰愈。
世人分著金笼头，或贪微名鱼中钩。
宁如君脱宦海去，饱看遥碧临清流。
似闻远目增明处，宛如画出城南句。
款门何日赴幽期，坐挹云岑为君赋。
想当遐瞩穷天垠，吟怜修眉浓绿新。
应嗤争利推车客，不惜青山碾作尘。

汉家蒲车邀客星，严公高举鸿冥冥。
故人作帝且不屈，肯复俯首趋群卿。
姚江知是公卿聚，乡人尚敬陈山墓。
宁须封鬣卧麒麟，古陇荒凉名自著。
徐侯健令聊弦歌，草鞠犴圄庭张罗。
作堂县圃得面势，正见列岫青峨峨。
堂名不为游观设，标榜严公仰前哲。
令方冰蘗事清修，日企陈山思砥节。
世人慕贵不足论，下马泣拜汾阳坟。
令今但望钓翁冢，好尚与俗真莸薰。
往闻范公当守睦，严濑奉祠初结屋。
至今压水抗轩楹，高椓檐牙映乔木。
此堂徐侯能始基，后来继者知为谁。
垩丹他日傥漫漶，补理勿废兹良规。

君不闻诗人一席眠{隆}{穷}，夜泊建溪微月中。
犹能即事慰岑寂，隔帘朗咏看朣胧。
今君笑拥箳篂去，正有繁花明驿路。
修程百越渺风烟，发兴自应多丽句。
知君踔越是名流，朱绂聊烦佐上州。
贰政少安郎罢囝，却登要路赞皇猷。
西风略略摇征旆，过往题诗援离袂。
武夷鹤膝杖扶羸，寄我他时访松桂。

竹影扫秋月，乃是仙人诗。
至今幽隠士，想像沙塘陂。
开轩笑长风，坐看山月吐。
修篁出清姿，会作婆娑舞。
莫遣儿辈觉，此乐无人知。
谁家复多竹，风月同幽期。
幸当语竹弟，俗士久暌阙。
主人倘无嫌，为扫石上月。

郑君坐交穷，结柳穷不去。
无朋长独立，老大荒村住。
荒村扫人迹，取友惟西山。
当应爱山标，可望不可攀。
牵萝架风亭，嶻嶭揖高调。
修檐入危碧，阮眼坐相照。
嗟今轻薄子，对面生九疑。
宁如友真山，贞质终无移。
怜君意超超，愧我劳勿勿。
未共结交心，漫负心脾骨。

浮图谢朋亲，屏迹藏岩幽。
多规脱徭赋，岂必皆禅流。
自言佛遗经，垦土为愆尤。
不耕徒谷腹，何异鼠雀偷。
告之勿浮食，当须力锄耰。
前修举锹事，千载垂风猷。
奈何哑羊僧，百语不颔头。
皎公老禅伯，雅慕吾孔周。
其徒有如胜，用意非常俦。
欲开千畦田，更办两具牛。
率彼枯木众，躬耕食其秋。
释门有添丁，乃翁坐无忧。
与国助耘耔，疲甿庶其瘳。
此志良足嘉，感之叹绸缪。
昔闻白黑众，十万俱清修。
鸠金置千亩，给供无时休。
于今岂无人，胜也当寻求。
长途触隆冬，一衲寒飕飗。
朱门立雪久，欢喜无生愁。
作诗劝勇往，以俟岁晚收。

浮图谢朋亲，屏迹藏岩幽。
多规脱徭赋，岂必皆禅流。
自言佛遗经，垦土为愆尤。
不耕徒谷腹，何异鼠雀偷。
告之勿浮食，当须力锄耰。
前修举锹事，千载垂风猷。
奈何哑羊僧，百语不颔头。
皎公老禅伯，雅慕吾孔周。
其徒有如胜，用意非常俦。
欲开千畦田，更办两具牛。
率彼枯木众，躬耕食其秋。
释门有添丁，乃翁坐无忧。
与国助耘耔，疲甿庶其瘳。
此志良足嘉，感之叹绸缪。
昔闻白黑众，十万俱清修。
鸠金置千亩，给供无时休。
于今岂无人，胜也当寻求。
长途触隆冬，一衲寒飕飗。
朱门立雪久，欢喜无生愁。
作诗劝勇往，以俟岁晚收。

君向祁山去，修程几日期。
江天梅子雨，驿路橘花时。
知迫循陔养，宁辞纠邑卑。
美才无不适，鸾翮岂栖迟。

乐事惬幽讨，闲情便旧游。
梳风修竹晚，挂日老枫秋。
一饱桑门饭，百忘尘世忧。
萧条茅屋下，可以纵冥搜。

落魄尘寰触处然，深藏妙用散神仙。
笔端间作龙蛇走，壶里常挑日月悬。
漫假人伦来混世，只将酒盏度流年。
潜修功行归何处，笑指瀛洲返洞天。

昔年两岸柳，逢春正依依。
扁舟转河曲，风光随处宜。
弹指岁云何，秋风橘柚垂。
折腰得斗粟，未救臣朔饥。
儒宫一何有，惜哉壮观隳。
采采池中芹，乱葑迷涟漪。
萧条住槐市，庭空蔓草滋。
丹雘堕煨烬，草木含疮痍。
永怀千古人，杂佩思报之。
我乃但便腹，未免儿辈嗤。
斯辰况多艰，每怀废晨炊。
畴昔请长缨，唾手平龟兹。
西略收咸京，北伐空鲜卑。
坐令王室尊，国风无黍离。
力微不办此，千愁锁修眉。
承惠谢微官，一室投荒陂。
吴山险可攀，吴水清可窥。
胜概苦邀予，投绂今去迟。
王孙定伟器，尺璧无纤疵。
枯棋屡贾勇，佳篇仍致师。
一日不会面，悠悠勤我思。
大轴插牙签，细字攻毛锥。
朝廷罗群公，如君沧海遗。
勿学贫贱交，自比山林姿。
誓将友麋鹿，终焉寄锄犁。
况君秀眉宇，异世元紫芝。
新诗落我前，醉眼眩珠玑。
言多意无他，恋恋新相知。
男儿各行役，盍簪宁无时。
期君在岁寒，素心无自违。
君看千年柏，岂惮霜雪欺。
慎勿倚市门，美货当自怡。
怀璧忌暗投，按剑古所悲。
吴门三年淹，冲天在一飞。
征涂加餐饭，秋晚多寒晖。
求仙岂浪语，渺茫那可期。
行行快着鞭，献纳黄金扉。
勿作儿女别，泪下如绠縻。
我方戒多语，念念知昨非。
恨无锦绣段，酬君黄绢辞。

总角嗜学问，于心期可收。
岁月如逝水，倏忽二十秋。
纷纷何所得，俗士难与谋。
夫子四海士，不数韩荆州。
抠衣一尝会，颇轻万户侯。
祝子晚倾盖，缓急仍同舟。
伟哉廊庙器，价高自难酬。
相从半周星，会别嗟何稠。
班荆此话旧，落落志益修。
嗟我闻道晚，仅脱儿女忧。
一斑幸时窥，稍知辨薰莸。
执经滥同席，得子真良俦。
安得身为云，相陪汗漫游。
茫茫水东注，百川皆乱流。
驽骀饱束刍，市者常易售。
借问诸夫子，为功忌中休。
此语期同践，此外复何求。

晚来无计障风饕，美酒十千价未高。
成败两奁供夜战，醉醒一斗付春醪。
流杯指日重修禊，琢句如公可命骚。
多谢故人乐宾客，清欢十倍胜绨袍。

江势东倾剧建瓴，中流岩壑隠禅扃。
游僧谁渡降龙钵，过客争摸瘗鹤铭。
修竹捎云凌北固，桃花吹浪涨南溟。
上人劝赋斯山境，乞与微吟勒翠屏。

天宇修眉浮太华，晚晴浓绿新如画。
何似文君蹙远山，秀色可餐清更雅。
人知泼黛青孱颜，共喜眉宇修弯环。
不知是中石蕴玉，遂能发彩惊尘寰。
美人美人隔秋水，娟娟静淑金闺里。
其人如玉德满身，笑杀西湖比西子。
杜陵破帽随金鞍，心醉归来空掩关。
不须更问许玉斧，二十四山如髻鬟。

天宇修眉浮太华，晚晴浓绿新如画。
何似文君蹙远山，秀色可餐清更雅。
人知泼黛青孱颜，共喜眉宇修弯环。
不知是中石蕴玉，遂能发彩惊尘寰。
美人美人隔秋水，娟娟静淑金闺里。
其人如玉德满身，笑杀西湖比西子。
杜陵破帽随金鞍，心醉归来空掩关。
不须更问许玉斧，二十四山如髻鬟。

贤哉洛城翁，尘甑每贷粟。
饥来睨书案，臭味清可掬。
独抱古遗经，凛凛一川玉。
唯知耕宽闲，未暇井衍沃。
萧然跨𫘧駬，破漏数间屋。
谏议真可人，着意向幽独。
赠之三百月，鼌采照鲸目。
闭门予自煎，飒爽对修竹。
先生如玉川，诗书实其腹。
顾我亦何幸，此客良不俗。
新篇忽入手，阔蹑李杜躅。
华衮褒虽荣，溢美论非笃。
何时玉壶山，复得从所欲。
三碗浇枯肠，勿赋饭不足。

湓浦庐山几度秋，长江万折向东流。
男儿立志扶王室，圣主专师灭虏酋。
功业要刊燕石上，归休终伴赤松游。
丁宁寄语东林老，莲社从此着力修。

海县一廛市，天地一郛郭。
跼蹐碍高厚，而况自羁络。
末俗竞芒忽，讼纸霜叶落。
平心作巨帚，一扫付清廓。
无事我所得，超然解尘缚。
天浄镜磨垢，日炫眼刮膜。
野水照曳杖，山烟荐飞𪨗。
清朋璠玙姿，兴寄相领略。
世间出世间，秋风古兰若。
翠𪩘拂觚棱，紫苏滥关钥。
晨钟隠町疃，香雾散林薄。
竹密万夫静，树迸苍虬跃。
黏壁篆干蜗，檐丝下晴蠖。
蒲团便熟倚，茗碗快自瀹。
性与香火冷，身脱簿领虐。
理窟深探讨，迷津锐疏凿。
心期跨汗漫，知音付丘壑。
俯仰三十秋，痛被造化谑。
贫穷道味胜，老大世故约。
妄念春朝冰，不作间市疟。
出据廊庙地，入分禽鸟乐。
时来屈伸指，胸次何绰绰。
一官弛负担，五斗代菑获。
看山未害廉，尘迹讵可削。
倦鸟争暝树，短景转修阁。
一来固未厌，再至良不恶。
明日复命驾，便道过龙鹤。

文章盖代手，千载柳柳州。
落笔记山水，奇香撼琳球。
开卷一再读，宛若从之游。
历历爽心目，毛发为飕飕。
若人嗜清旷，步履素得幽。
揽胜得枢要，天地不可搜。
巉巉华山孙，藤萝护维陬。
绝顶葺荷盖，风月共夷犹。
物色自飞动，与我相答酬。
千里入睥睨，远眼纵莫收。
凭轩写清绝，文与境趣侔。
柳魂不可招，君几绍前修。
何当弃圭组，从君送清愁。

穷冬自萧疏，小垒玄云开。
使君掷虎符，行矣何遽哉。
父老相与言，未言心已哀。
自云好使君，抚我如婴孩。
天不为我旱，人不为我灾。
使君今已行，力挽不可回。
举手向父老，听我勿我猜。
赤骥万里足，瑶池倏往来。
伏枥方丈间，何其等驽骀。
丹凤隘寥廓，五湖看如杯。
修羽落樊笼，安得一毰毸。
骥非伏枥姿，凤当翔九垓。
使君禀天秀，磊磊真长才。
峡里三家村，胡为久徘徊。
况与艰运偶，中州涨胡埃。
天子急亲贤，搜访尽草莱。
一麾谅其微，千里良需材。
弃去自腾踏，为国除祸胎。
父老休嗟惜，功勋在云台。

旷绝无人境，超然乃真游。
如何许世俗，踏破苍苔幽。
我知大士心，月印千江秋。
示迹盖偶尔，雨罢云亦收。
层峦拥肺腑，修干骞龙虬。
巉岩近恐坠，窈窕翠欲流。
标指谅非月，索剑宁刻舟。
倚杖听松风，聊为信宿留。

兰亭久陈迹，修竹空自阴。
龙山亦凄凉，鲜花谁与簪。
英游旷千载，盛事新梅林。
四海冯黎州，未妨铁石心。
提携到诸子，遍赏江之浔。
亭亭姑射仙，玉立何森森。
谢氏六君子，对饮香满襟。
西郊访老龙，奇怪尤可钦。
宛然如先生，高卧岁月侵。
从兹饱薰风，佳实共鼎鬵。
正味悦天下，妙用无古今。
去去好着鞭，江南春已深。

此行安忍泛轻舟，无奈官差不自由。
痛望老人修浄业，莫教容易度春秋。

借宅开小轩，自移一丛竹。
悠然北窗下，意色都不俗。
晴影终日幽，风声杪秋肃。
最怜疏雨过，会有白云宿。
深培畏不寿，静对殊未足。
主人已虚心，坐客亦青目。
四村多修篁，玉立森如束。
不为人所爱，况复困斤𣃁。
天姿奚优劣，地远悬荣辱。
物情岂固然，世事同一躅。
何当寻怪石，小垒傍寒绿。
要收山林趣，密置轩槛曲。
西峰谩多奇，吾方倦遐瞩。

岘山之阳汉江浦，黄花九月迷村坞。
故人船上初识君，白酒黄鸡对樽俎。
坐中意气最相亲，便许论交输肺腑。
君时方壮我尚少，杯酒相逢各豪举。
欲倾沧海入壶觞，不觉风云先笑语。
烟尘回首暗乡县，避地偷生两羁旅。
西城邂逅正春风，南郑流离共秋暑。
扁舟东下一沾巾，汉阴渡头天欲雨。
君留蜀汉我瓯越，关塞悠悠路修阻。
每悔昔日但酸辛，欲寄好音谁付与。
日边失喜双眼明，一笑恍然相劳苦。
久经丧乱喜强健，语及艰难更凄楚。
离合悲欢二十载，往事伤心那可数。
酒后清狂不复能，鬓边白发今如许。
向来骥子未总角，今与爷长秀而膴。
文学崭然已老成，吾徒之衰固其所。
君材磊磊多大略，胸次纵横杂文武。
当年上疏请长缨，欲以忠信为干橹。
驰驱慷慨感知己，十年上佐留边圉。
一从捧檄傍红莲，几为临戎挥白羽。
元戎入觐载辎车，策勋进秩光宾主。
王卿合作水衡丞，庾杲复入将军府。
胡为侧翅尚随人，千里长城赖裨补。
汾阳僚吏多将相，家声盛事今犹古。
致身富贵真未晚，唾手功名不难取。
岂惟出幕看旌麾，会是封侯裂茅土。
炎歊六月三吴路，海气昏昏暗天宇。
骊驹已驾不可留，忧绪中来密如组。
亦如远送终别离，只有加餐相赠处。
双鱼莫厌远书频，从此西风日倾伫。

孤枕僧庵梦不成，披衣推户竹轩明。
一天月色连秋色，万树风声似水声。
小槛沉沉青嶂合，修檐冉冉白云行。
今宵伫立情何限，晓鉴霜毛两鬓生。

泉上新台紫翠环，暮春修禊俯潺湲。
汉流尚带桃花水，云气初披杏子山。
柳絮轻飏晴日暖，竹光不动午阴闲。
时和岁稔游人乐，一醉聊开病守颜。

丛石当轩峙，横池傍砌深。
还将修竹绕，半入古榕阴。
昼赏风澜皱，宵怜月影侵。
聊纾江海志，寄此小山林。

久雨不晴，务在丙丁。
修罗合掌，菩萨生瞋。
佛也不会，波斯转经。
拗直作曲，弄假像真。
好是明明说与，从教鸭听雷声。

阿呵呵，也大奇，折臂修罗舞柘枝。
急如闪电，疾如飞毛，{眘皮}翣眼迷痴，得便宜是落便宜。

大哉释迦文，生下便作怪。
南北东西行，点胸也忒杀。
弃舍轮王位，反受父母拜。
六载向雪山，精进修浄戒。
明星才出现，证道果能快。
分别说三乘，惹得一身债。
最后向灵山，拈花索买卖。
十万众人前，就中无一介。
独有迦叶波，和赃与捉败。
二千年前且放过，直至而今被佗坏。
坏不坏，主元在。
主既在，休厮赖。

神仙秘诀妙难传，秃头修罗打左拳。
夜半归来无觅处，忍饥高卧饭箩边。

神仙秘诀妙难传，秃顶修罗打左拳。
半夜归来无觅处，忍饥高卧饭箩边。

入魔王队，住邪见林。
修菩萨行，现夜叉心。
舌头拖地有谁识，鼻孔辽天无处寻。

步屧溪南探野梅，冲寒仍与故人来。
竹边嫩蕊为谁好，雪后恶云今日开。
照夜剩呼修月户，惜花须筑避风台。
中郎华发殊堪酒，更挽稽山贺监回。

云篆长悬纪岁年，凤池人去政声传。
风流继踵今诗伯，物色分留到绮筵。
南国甘棠有琪树，平居大屋尚修椽。
使君小试扶颠手，高义仍闻过昔贤。

十日元无两日晴，小园幽事最关情。
早披鹤氅看云出，晚踏渔舟趁月明。
夜雨洗来修竹浄，晓风吹入瘦松清。
野亭花径缘君埽，袅袅秋声动旆旌。

歌成薤露悲，秋草正离离。
昔异修文事，今同鬼伯司。
盾衰双日落，夷惠两风遗。
衰俗吾无恨，亲曾识紫芝。

修身以为弓，矫思以为矢。
立义以为的，亦云善拟议。
呜呼彼鸿渐，进德亦犹水。
我如驾其说，木舌畅所指。

初拜清扬日，菰城荻始芽。
家声璜出渭，骏气马生洼。
博识该三箧，宏才记五车。
高明挈日月，文彩炫云霞。
结友方倾盖，连姻复附葭。
凤𫐌银烛映，鸾扇彩云遮。
去作南阳别，俄成泽国赊。
浚都先玉辔，濉水会仙槎。
我止邗沟第，君归霅水涯。
枌关方弛檐，毳幕忽鸣笳。
茂苑依城堞，菁山隠谽谺。
林峦迷雾豹，鼓吹只池蛙。
宇宙焦先室，庖厨蔡樽茄。
旋闻翦蛇豕，却共注鱼虾。
经笥精蓝肄，辞锋试席夸。
棘闱排胜阵，枫殿趁朝赮。
联籍攀丹桂，连名拟墨緺。
枕溪同择胜，筑室共崇窊。
许迈通悬霤，何君住若耶。
奇礓争磊砢，嘉卉鬭纷葩。
风入黄芦浦，烟横白鹭沙。
鹢舟行櫂短，蚁酒酌尊污。
觅句文词竞，枰棋笑语哗。
山深陪杖屦，林僻预瓜茶。
歌放卑王豹，琴闲鄙瓠巴。
朝游趁奔鹿，暮宴起栖鸦。
溪上方霏屑，山阴遽及瓜。
殿诃纷候吏，罄折拥晨衙。
踊跃良朋贺，睢盱野老呀。
铜章轻掷置，银绂嗣荣加。
还与牛同皂，宁嗟凤在笯。
归来齐靖节，隠去类祁嘉。
鸩堇功名会，膏粱释梵家。
果因流菜叶，倏尔认桃花。
杜口伤鸣雁，持钩出睡蛇。
少多临济棒，生死秘魔叉。
蔬食期羹芋，蓬心正倚麻。
一朝牵吏鞅，琐质滥京华。
宫邸便清佚，官曹惧过差。
学无裨稚𫘤，儒或变淫奢。
仰德劳心膂，陈情费齿牙。
幸蒙鱼网细，数寄雁行斜。
凝望千岩阻，何因两桨拏。
身修谁琢切，诗病孰疵瑕。
缩地今无费，移山第觅夸。
愿怜鱼蓄榭，莫惜马频檛。
骥尾终期附，牛鸣幸不遐。
清标如会觌，羁旅失悲嗟。
悃愊烦青镂，凄凉倦绛纱。
聊须哦短句，缄印锦谿砂。

客寐失通宵，寒声动泬寥。
云容颓玉宇，雪阵搅层霄。
点点楷灰落，亭亭柳絮飘。
文窗斜击纸，老树巧装条。
堕岭筛寒髻，凌波洒碧绡。
风狂初索索，雨细渐瀌瀌。
入酒应愁冻，当炉觉易消。
萧森声势密，飘瞥路岐遥。
蓑冷翁仍钓，山迷客罢樵。
裁纨铺缟素，修月屑琨瑶。
市小琼楼合，时和玉烛调。
三章歌睿制，五板贺寒朝。
吠犬惊南岭，骑馿忆灞桥。
终南忧压脑，少室衒齐腰。
嗟我星霜老，经时鬓发凋。
摘蔬和冻煮，收叶带苏烧。
路滑难求马，衣单悔贳貂。
暖寒谁扫径，莫负紫金蕉。

行尽千山与万山，钟情偏在此烟岚。
海波神阙今饶六，仙女巫峰尚欠三。
雨润蒙条生翠滴，云封叠颖莹脂涵。
却思九坂修梁第，空使斯民命不堪。

岁曶曶其欲颓兮，久栖身于幽仄。
虑修名之不立兮，聊广遂于前画。
搴玉英以自修兮，结荣茝以佩之。
服芰制而荷衣兮，又饰之以江蓠。
望阆风之板桐兮，弱水弥以见隔。
造旬始而觐清都兮，求仙梯而未得。
沐咸池兮，晞发阳阿。
凿井耕田兮，姑击壤以歌。

岁曶曶其欲颓兮，久栖身于幽仄。
虑修名之不立兮，聊广遂于前画。
搴玉英以自修兮，结荣茝以佩之。
服芰制而荷衣兮，又饰之以江蓠。
望阆风之板桐兮，弱水弥以见隔。
造旬始而觐清都兮，求仙梯而未得。
沐咸池兮，晞发阳阿。
凿井耕田兮，姑击壤以歌。

头转狻猊身卧虎，斓斑苔藓苍颜古。
凿空融结宝月形，只露半规余未吐。
正观傍睨苦有恨，拟借天工修月斧。
桂树窅窊堕子香，未见姮娥来倚树。
姮娥只今居广寒，虹桥幻成愁阿瞒。
何如岩窦守孤洁，却视玉兔飞云端。
云端之月有圆缺，常在争如石中月。
寒光万丈照幽岩，石上云端两奇绝。

入仕已四纪，把麾还六州。
曾未见县令，有若渊明俦。
稍屈便引去，高致更风流。
醉卧衡门下，曾无寒饿忧。
独抱千金璧，未许人轻酬。
声名传不朽，千古仰前修。

君不见昔日泰山孙先生，蹭蹬穷途道未行。
读书有志破万卷，置锥无地可躬耕。
高堂亲老仰甘旨，未免道路长营营。
睢阳客舍一再过，牢落谁人如姓名。
文正范公真好士，一见宾阶喜气形。
深知先生非乞客，金在泥沙玉在荆。
底事穷年事奔走，厄贫废学诚可矜。
因留乡校周所急，奉亲为学使有成。
先生果不负公望，行益修兮经益明。
十年声名动廊庙，天下望之如日星。
一代儒宗君试数，谁不首以先生称。
向使不遇文正公，亦将因循埋没如腐萤。
吁嗟此风寂寞久，岂是{亩犬}亩无如先生之才能。
世人俗眼弃贫贱，胸中壮气空峥嵘。
吾家叔父特达士，汪汪伟量如沧溟。
比邻有蒋生，所志在穷经。
迫于饥寒故，无以赡亲庭。
不问师道己未足，聚训青衿已十龄。
锐志日已丧，尘事日已婴。
顾虽仅能供子职，而此术业何由精。
吾叔念之为慨然，一见自待如父兄。
恐子坐穷竟废弃，亟使就学趋准绳。
况有括苍胡夫子，传道吾里作世程。
执经座下子无忽，子之所须吾其应。
倾囷倒廪略无靳，阔视世俗亲疏情。
我闻此事犹叹息，俗士闻之应骇惊。
近来世道太浇薄，骨肉犹作锱铢争。
故虽有子尚不教，但欲黄金自满籝。
安能推其余，以及异姓忘爱憎。
伟哉吾叔贤，远继文正公之英声。
蒋生其勉之，无使后人独羡孙先生。

长空一夜飞瑞叶，正是人间苦寒月。
静坐遥闻修竹折，天惨云愁风更冽。
喜君试水烹春雪，却笑酒酣长耳热。

我住湖山岁月赊，年年长醉海棠花。
忆昨君来花未放，却言花放定相过。
亦欲花间同一醉，肯教垂老负阳和。
东风始动花始蕊，君已翩然到我家。
意君为花必少驻，那知事复成参差。
眼底垂丝先弄影，一时浮艳亦堪夸。
岂若神仙真态度，红妆翠袖肩相摩。
踌躇花下不忍别，回头彼此奈愁何。
匆匆直向剡溪去，急为饥民救札瘥。
万人既欲全性命，赏心乐事自应那。
待得明春来修好，因循又恐成蹉跎。
世间万事无不尔，不用逢春苦叹嗟。
如君年年走尘俗，深疑天不付芳华。
何似相随林下住，共将烂醉为生涯。
不但有花供笑语，还应有句助吟哦。

乞身未遂归岩谷，满面尘埃慵𫖃沐。
铃斋独坐更悲秋，喜见吾人驻车毂。
吾人别久正怀思，一旦渴心还慰沃。
天公助我作清欢，特遣仙花荐芬馥。
万枝琐碎屑黄金，几树阴森攒碧玉。
天然风韵月中来，颇鄙人间桃李俗。
秋高气爽人意佳，衰病无悰惟我独。
胡为却被此花恼，尽日檐前看不足。
况是欣逢磊落人，远追渭钓并岩筑。
须知天欲长吟哦，使向筠阳看修竹。
见花落笔作长谣，灿若珠玑千百斛。
我方触绪不自聊，得此细看还熟读。
明朝人去花亦残，只把新诗时反复。

吸尽百川还见底，头角惊杀鳣与鲔。
有时大瞋明月珠，照耀六合光不死。
沧溟浩荡极游巡，钩深匪惮穷涯涘。
今者修鳞何侧倚，岂是吞舟厌迁徙。
祇应喷浪云日翳，故此盘桓良有以。
朝发夕至固无难，在在处处期一视。
苟容肯向寻常沟，要养此身数千里。
圉圉洋洋信自如，涵泳嚅哜真得理。
从容讵止濠梁游，枯槁宁同车辙里。
至乐元非惠子知，入舟肯作周王美。
谪仙跨背应无由，昌黎鲙鲍诚虚拟。
终日相望谁得似，井蛙安足为跨跱。
得所一任笑㺍獭，旋体宁容咂蝼蚁。
清波孤虚有余泽，何必龙津夸锯齿。
蕞尔鳏鲕徒唯唯，春来秋化无暂已。
随阳上下一何劳，风波荡薄不自止。
謷乎大哉天独委，居然不与众鳞比。
高摩无为还已矣，肯向人求升斗水。
古来大鱼不池活，会须终作风雷起。
殷勤寄语任公子，收拾巨钓毋进跬。

卜得幽居山绕屋，四围景物何纷郁。
门前掩映百垂杨，墙里回环万修竹。
风来花气竞薰人，日出鸟声浑满谷。
檐前花树尽堪攀，砌下清泉常可掬。
暮年得此复何求，但闭柴荆理松菊。
客至草草具杯盘，随分烹炮荐鱼肉。
野人颇厌近腥膻，长苦春蔬餐不足。
固知竹箭已抽萌，玉箸琼簪破苔绿。
非君好事远寄将，安得今朝充我腹。
礼勤意厚已难当，仍出长篇相付嘱。
嗟予朴拙岂知诗，祇觉珠玑照双目。
朝吟夕咏自忘疲，虽欲安眠眠不熟。
起来烂煮饱枯肠，尽却韭葅并豆粥。
人生嗜好固不同，此味定知人共欲。
第惭作报乏琼瑶，恶语虽多漫盈牍。

黉舍修方毕，还欣祭服成。
豆笾罗庶品，环佩出新声。
已见威仪肃，更须经术明。
愿言俱努力，看即奋鹏程。

寒日传佳节，联镳出近坰。
预忧宾骑散，欲驻日车停。
坐上人颓玉，灯前酒尽瓶。
但知修故事，三日不能醒。

久矣斯堂废，重兴赖有公。
双溪修故事，五柳振遗风。
顿觉烟光好，端由气味同。
莫言官独冷，长在绿阴中。

圣主方将大有为，有如二老盍来归。
不应飞挽留江表，且使澄清向日畿。
四海英豪从古少，一时耆旧似君稀。
相将稳入修门去，直上云霄拱太微。

华发萧萧我与君，未能免俗尚驰奔。
相看已是成三老，得暇何妨共一樽。
我欲丐闲归故里，君行趣召入修门。
亦知聚首无多日，且把交情更细论。

天界仁贤镇一方，坐令歉岁作丰穰。
尽锄海上鲸鲵迹，顿肃庭中雁鹜行。
万室共知歌邵杜，千年重喜见龚黄。
修龄已逐阴功长，不待邦人献寿觞。

矫首江天正奉怀，一缄遥寄百篇来。
颇闻新筑草堂就，仍对旧穿花径开。
坐上好山长作伴，窗前修竹镇相陪。
嘉君深得闲中趣，千里何时共一杯。

连年踪迹滞江乡，长忆吾庐万海棠。
想得春来增艳丽，无因归去赏芬芳。
偶然担上逢人卖，犹记樽前为尔狂。
何日故园修旧约，剩烧银烛照红妆。

鸥鹭相疏雁鹜亲，簿书丛里度光阴。
尘埃已觉胸中满，霜雪还从鬓上侵。
尽室修途方在念，连宵苦雨若为心。
明朝傥得成团聚，有酒从教取次斟。

闻道诸君上玉京，一杯聊复话离情。
青钱既中三年选，黄鹄须看万里程。
欲向他时成远器，要从今日立修名。
吾君锐意图兴复，好把嘉言对集英。

簿书终日叹徒劳，俄喜相看有故交。
抱道尚稽怀印绶，安贫还不厌衡茅。
草庐谁识真龙卧，阿阁行看彩凤巢。
归去不妨深闭户，静听修竹晚风敲。

我爱青山欲细看，如何不在户庭间。
聊移野外玲珑石，来作窗前重叠山。
拄笏已堪供啸咏，杖藜还更得跻攀。
莫言道院过从少，亦有修眉相伴闲。

老大疏慵一腐儒，长年离索与谁俱。
杜门有意修黄老，开卷无心诵典谟。
不是穿林寻鹤鹿，即来临水伴龟鱼。
故人今日如君少，乘兴还能过我无。

应喜衰翁得挂冠，裁成妙语鼎来颁。
清如水上看修竹，秀似云中见远山。
已播政声来阙下，更传诗句满人间。
祇疑自此飞腾去，未许归来伴我闲。

闲穿修竹行，时把孤松抚。
身世两相忘，恍如居洞府。

古木修篁翠欲堆，小窗那更面山开。
谁知局促尘埃里，犹有山光入眼来。

插天修干已鳞皴，谁挽青枝架水滨。
却退炎威凉满座，都缘清荫布如云。

人生笑口苦难开，故事当修戏马台。
已许为君拼一醉，何妨今日且衔杯。

修垣蔽轩楹，如观坐井天。
高人为披豁，物趣俱森然。
柏桐伍蒿莱，混迹几岁年。
俄惊俯丹楹，况得依臞仙。
佳名一品题，好语万口传。
高参溜雨句，美并朝阳篇。
抡才稽往牒，横陈榱栋边。
论功及乃祖，屡荐薰风弦。
谦居髯松下，优在良梓前。
荆徐入贡时，曾不数樟楩。
固殊上林木，虞衡日量诠。
且异温室树，衣冠时遶旋。
此方安静僻，所欲唯生全。
植物贵遂性，凭君较愚贤。

朔雪没寒芜，严威等群木。
东君惜江梅，先与借微燠。
造物逞新奇，亭亭付幽独。
天然冰雪姿，不许铅华凟。
疏影浸澄波，斜枝度修竹。
奇标含春容，清致漫山腹。
夜月耿扶踈，寒风来馥郁。
素艳等琼瑶，真香笑兰菊。
昨宵风雨颠，遗英满平陆。
凭谁望苍天，荣枯何太速。
凌晨眠霜林，余芳犹五六。
不厌终日看，尚可供诗目。

道义年来胜，幽居兴倍长。
望随愁共远，懒与事相妨。
斜月光生座，修梧影转廊。
是心无起灭，世态自炎凉。

书带传家饱六经，飘飘词气海东青。
英名久合班朝列，丽藻行观掞帝庭。
修翮抟风上阊阖，巨鳞纵壑击沧溟。
投机亨会宁容发，愿报除书慰侧聆。

一区聊寄古墙阴，灯火萧条语夜深。
强对简编聊适意，欲参佛祖问安心。
青衫有约还轻别，白发无期苦见寻。
咫尺佳时修禊事，兰亭老笔为君临。

嗟见世间人，永劫堕迷津。
不省这个意，修行徒苦辛。

即心是佛外忘求，心佛圆明不假修。
云浄远山千点翠，水和明月一天秋。

有志从来不浪忧，只忧心不似前修。
敷菑未竟已头白，待获忘情在晚秋。
自觉才疏胜北海，又无经学震西州。
甘为稼圃南山下，长谢周公愧孔丘。

晨起步林丘，路经泉上头。
天边日色下，水底浪花浮。
沙浄蒲芽绿，风牵荇带流。
澄澜立白鹭，细浪逐轻鸥。
翠鸟来还去，修鱼跃更游。
动成春色好，愈觉道情幽。
田舍知何处，江湖兴未收。
徘徊不忍去，暝色冷如秋。

在昔蒙庄有至言，万物逍遥天地间。
大鹏斥鷃异禀赋，随性奚假人防闲。
怒飞未觉宇宙隘，决起那知世界宽。
洪纤有量莫相越，智巧不用常优闲。
默观万化尽如许，脱悟此理行非艰。
但当涵养取深造，工夫祇在澄心源。
心源澄寂固能应，视彼所寓皆居安。
佳哉蒙庄岂诞妄，所得实自吾孔颜。
远则兼善非附势，穷而独处非左计。
陋巷箪瓢依圣师，何殊禹稷游平世。
修仙欲生成大幻，佞佛欲死是干慧。
死生之说本同归，原始当求一言契。
了知吾道出世间，学渚深流不思济。
遂令前辈薄后人，直谓轲死真无继。
此生造化曷可轻，勿为名利思营营。
吹嘘呼吸勤吐纳，导引致寿先熊经。
后枯正藉一溉力，且使既老身康宁。
向上更须观一著，一之所起犹未形。
从渠海岱自更貌，何止一阅三千龄。
守一还期守真一，真一诚通能事毕。
吾之所取进乎技，解牛中得养生术。

奎壁忽堕地，晁董喧炎刘。
公生百世后，掉鞅从之游。
仙桂满月窟，何事玉斧修。
亭亭看直上，高压百花头。
昔我登麟阁，正喜挹风流。
参辰曳裾日，心旌倍悠悠。
纫阑作春佩，采菊供晨羞。
相期有义路，岁晚俱能由。

水晶宫殿黄金阙，玉斧修成大圆月。
漆光照胆毛发寒，依约峰峦见林樾。
谁人于此安四弦，流水高山寄清越。
初如孤鹤唳蓝田，渐若群鸾舞丹穴。
踈踈夜雨滴秋阶，忽然雪竹空岩折。
世间万态不可穷，弦中有口俱能说。
锦瑟华年过眼休，枯桐已为伯牙绝。
是间真意亘千古，千古仲容名不灭。
人生俯仰天地内，瞬息百年同一阅。
请君姑置是非事，来凭云窗听高洁。

壶天眇巨壑，微云映修林。
英英从何来，肤寸忽千寻。
早岁骤为雨，春空轻作阴。
会须搔首听，中有老龙吟。

季秋中澣日，淳熙隆四禩。
朝回揽辔间，中使俄传旨。
少须日转申，宣名陪宴喜。
预令扫玉堂，深夜备栖止。
悚惧跪承命，走驺亟穿市。
绛阙耸皇居，非烟常靡靡。
入自东华门，熊罴森爪士。
诏许乘肩舆，安徐无跛倚。
复古距选德，相望几数里。
修廓接云汉，岧嶤灿珠蕊。
中途敞金扉，恍若蓬壶里。
群山拥苍壁，四顾环弱水。
山既日夕佳，水亦湛无滓。
冰帘映绮疏，琼殿中央峙。
澄碧曜宸奎，神龙争守视。
舞蹈上丹墀，天威不违咫。
奉觞祈万寿，时蒙一启齿。
余波丐鼠腹，酒行不知几。
徘徊下瑶席，缓步烦玉趾。
从游至清激，锡坐谈名理。
泉声韵瑟琴，一洗筝笛耳。
皇云万几暇，观书每来此。
论道及帝王，直欲齐其轨。
尧舜禹汤文，前身无乃是。
臣言匪献谀，道实由心起。
既然明是心，要在力行尔。
登桥釂余罍，饮兴未容已。
金莲引双烛，再拜离阶戺。
玉音宠谕臣，此会宜有纪。
归涂感恩荣，占写忘骫骳。

姚马真人杰，英标贯伏犀。
修途随上下，软语杂高低。
扈跸俱多士，扬鞭过万蹄。
伊余兹滥吹，所喜发鹍鸡。

六阅淳熙禩，秋高日仲辛。
大君敷涣号，重屋荐明禋。
玉辂兴清庙，龙旗亘紫宸。
云阴连夜解，霁色一朝新。
周礼樽罍备，虞韶乐舞陈。
合宫天地并，侑席祖宗均。
峻墄登三献，修楹秩百神。
肃祗伸睿意，肸蚃降高旻。
宣室宜膺福，慈闱亟拱宸。
簪花驰万骑，归胙见双亲。
厘事超隆古，年龄肇亿春。
蓼萧覃有截，成命播无垠。
惠馂颁群后，恩波逮老臣。
祝尧非健笔，徒学华封人。

时节文章与盛衰，我公端合振中微。
玉锋修满姮娥月，天巧分残织女机。
正始风流回治世，豫章宗派得传衣。
知音久矣烦牙颊，一瓣炉熏心所归。

修竹丛中屋半楹，坐来天际数峰青。
定知俗物不挂眼，只许飞云过短棂。

云北人言是北溟，修鳞可驾上金庭。
高风已得扶摇便，聊向虚窗聚德星。

寿乡日月缓征辕，箕翼光芒万古存。
龟上碧莲波荡漾，鹤归华表影翩翻。
笑看曼倩三偷果，坐阅刘晨七世孙。
绿发扶踈受修日，是为天下齿之尊。

先王德泽深，士民皆修睦。
琢磨贵取友，为学不应独。
分宁非君臣，严光蹴帝腹。
人君尚择交，况乃为臣仆。
仕宦同恩荣，庠序同诵读。
萍蓬偶邂逅，里闬频追逐。
握手出肺肝，勤渠叙寒燠。
一旦临利害，狞然遂反目。
朱博先着鞭，索居叹萧育。
不见管夷吾，全交有鲍叔。
苏章太不情，恩雠在隔宿。
不见庾公斯，孺子生可卜。
嗟哉世间人，云雨徒翻覆。
得丧自有天，人岂能祸福。
险心怀五兵，寿命多短促。
君子坦荡荡，为之歌伐木。

生身天地间，所贵在修德。
众善既奉行，诸恶当屏息。
美利世同霑，阴功人不识。
冥心契上天，享祐无纪极。

朝来太史上宸廷，为说东鄞集寿星。
已把湖山供笑乐，更催歌舞看娉婷。
蓝田有玉应千岁，韦室专门祇六经。
接武定应成福禄，介眉何惜醉修龄。

东阁初开瑞霭凝，晓催簪履庆修龄。
风回秀发扶疏绿，喜入方瞳的皪青。
纱帽着花春不老，玉杯浮雪酒微醒。
今朝太史占鄞鄮，无限文星作寿星。

后院深沉景物幽，奇花名卉弄春柔。
翠华经岁无游幸，多少亭台废不修。

古寺春山青更妍，长松修竹翠含烟。
汲泉拟欲增茶兴，暂就僧房借榻眠。

黄伯著祀，公孙是云。
弥缝中道，协辅斯文。
藏修方异，渐渍其勤。
史词不忘，播为清芬。

侁侁申周，四科与俦。
逸驾文圃，鼓枻儒流。
冠珮既燕，言动允休。
邵陵得封，可想清修。

修贡年年采万株，只今胜雪与初殊。
宣和殿里春风好，喜动天颜是玉腴。

我贫如曲逆，瓮牖门垂席。
莽苍且三餐，鹏鷃俱自适。
功业薰天地，等是一戏剧。
高堂亲鹄发，甘脆尚谋食。
空余圣门事，黾勉愧强力。
前修皎日星，一一是标的。
未敢如求赐，自画兼愿息。

有子固可贺，无子谁为羞。
尧圣传世念，厉丑似己忧。
有子与无子，人事天为谋。
王家乌衣巷，叶叶追前修。
乃翁万卷书，一一手校雠。
厚恕命尔名，万金美田畴。
种德日复日，藨蔉期深秋。
字表名所出，远意孔与周。
陶公责端宣，晋人警师仇。
君家膝上郎，有如昔徐侯。
富贵二雏语，岂有卑微休。

林静有集鸟，水阔多潜鱼。
未能急期会，乃更谈清虚。
吾家柱下史，不读城旦书。
偶挟一语契，到官十日初。
仙人冰雪容，访我云霞居。
扫地荫修竹，引水浇芙蕖。
吏最果不足，丞负良有余。
深文到穴鼠，百巧呈山狙。
从今结绳内，只可禁网疏。
虽非胶西室，有此指南车。

葛楠合翠盖，上有菩提坊。
大江仅一线，风动云气祥。
地灵生俊杰，酝酿成文章。
墨池子云家，在蜀无他杨。
君家好兄弟，接武游名场。
我昔梦见之，青衫水仙郎。
修廉贯白日，孝义感雨旸。
官满喜可贺，彩衣得升堂。
迟君台阁归，侍立香案傍。
寄书问衰疾，老矣慰苍浪。

近别已不易，远别良更难。
莫作远近想，便觉宇宙宽。
聚散与出处，等以道眼看。
君去便乡国，我留为亲懽。
吴蜀视旅亭，随处寓以安。
谁能诧凡见，鷃翮齐鹏抟。
是家好门地，羽仪耀朝端。
竹西丞相客，冀北幕府官。
清庙瑚琏器，仙人承露盘。
谈笑翰墨香，芳佩杂茝兰。
雪山笏拄颐，碧玉高巑岏。
锋车促收召，买舟系江干。
瞿塘浪粘天，怒涛驾风湍。
西湖软红路，塔级层旃檀。
还来捧御床，剖腹呈琅玕。
前修席玉铉，旧事追金銮。
潦倒困灾患，名节空雕残。
不假子夏盖，敢弹贡禹冠。
隔阔如昨梦，道义期岁寒。
日边一纸书，时烦问加餐。

三年计日作放生，薄俸时分及鱼鸟。
别来湖山幽绝处，下者遨游上轻矫。
西归短棹送春波，忍见长鱼困萦绕。
修鳞戢锦纷半破，健尾舒红时一掉。
不惟咫尺迷藻蘋，正恐须臾觜葱蓼。
吾曹仁术随所用，圉圉洋洋谁不晓。
耻与鸡虫较得失，况乃牛羊分大小。
只今命脱猛火燃，不用口衔明月皎。
临流祝鱼从此去，弹指冤亲一时了。
要将头角动风雷，未厌藏身且深渺。

国风惆怅黍离离，只有周郎五字诗。
得见大巫今索矣，可怜小子孰裁之。
心如废井凭谁汲，语到修门未可期。
此别更须留好句，梅花窗外见相思。

阿筌千顷本胸中，学道分明画手同。
笔削来追麟获后，丹青为洗马群空。
登堂欲与修遗履，穴户何由返大弓。
尚有沧溟垂素壁，且防蝇误污屏风。

修程云水遶苍茫，马上春风薜荔香。
此去鸡豚思旧社，且凭鱼雁到他乡。
穷途偪仄风波恶，客路消磨岁月长。
别后空阶闻夜雨，令人还忆水曹郎。

进取虽狂我不狂，跨鳌今日郑公乡。
未偕西蜀三年计，来访东湖九月霜。
桃李山城漫红白，橘橙峡路看青黄。
修门万里逢严助，剩剖琅玕出锦囊。

修竿其钓莫钓，短艇似渔非渔。
款乃一声山水，杏林夫子琴书。

指谓名场结浄缘，修行随处护龙天。
只今挽下银河水，已污缁尘四十年。

数竿修竹荫庭宇，上有真禽百般语。
避人飞去却匆匆，惊落枝头夜来雨。

苍龙甲戌岁，修筑周公殿。
文翁至高君，学校已再变。
顺考兴平年，寔纪汉之献。
或云锺会书，入木字隠见。
自献而至会，朔历斗杓转。
会初入蜀时，意不止弱禅。
有如猿猱系，百巧欲伺便。
杀女不作难，机锋剧刀箭。
会书固出繇，家法素所善。
至学艾笔迹，暮夜走邮传。
老昭岂易欺，真伪猝难辨。
欺昭尔尚可，蜀士多秀彦。
当其下笔时，宁不愧颜面。
虽蒙黼藻文，不揜粪土贱。
周公傥有灵，白日下雷电。

目击泄天机，梅天散花雨。
稽首毗卢师，和南法身主。
风光遍大千，捏在毫端聚。
多劫修来是浪传，一念不生倾肺腑。
从此儿孙遍世间，活计清虚争检古。

渐渐鸡皮鹤发，父少而子老。
看看行步𨀁蹱，疑杀木上座。
直饶金玉满堂，照顾白拈贼。
岂免衰残老病，正好著精彩。
任汝千般快乐，渠侬合自由。
无常终是到来，归堂吃茶去。
唯有径路修行，依旧打之遶。
但念阿弥陀佛，念得不济事。

循行修竹林，爱此晚色浄。
萧然抱清节，每见敢不敬。
香闻遥风度，阴过微月映。
渭川游未能，吁嗟子方病。

我昔见德翁，其人直且温。
共知怀抱清，宜使乡党尊。
竟无蒲轮召，遂葬蒿里园。
张子极季发，乃是外诸孙。
谨厚甚似之，好修仍寡言。
功名在少壮，简编勤讨论。
剩观书连屋，愿闻策临轩。
方起宁氏宅，再兴文纪门。

我虽券内士，常思方外游。
未见夫铁脚，况逢通镢头。
癯然祇树老，隠此阴崖幽。
修竹不知夏，青松不知秋。
甚欲效柳子，冉溪买西丘。
又欲追白傅，香山寻石楼。
忽开化人书，书中有鸣球。
其鸣疑飞泉，清绝或可侔。
乃是寄我诗，恨我昔莫留。
观者勿疵瑕，谓以声音求。
句法传丛林，五言如汤休。

卫尉女公子，始生在开封。
君来谒卫尉，见之文褓中。
却后十五载，我乃卧厢东。
与君初会面，修髯郁垂胸。
席间致大{豆斗}，一举酒辄空。
相看每叹息，豪气如元龙。
今年凌云下，访我采蘋宫。
老妻发亦白，岁月犹转蓬。
人生能几何，羡此江无穷。
家有百壶泉，色作真珠红。
饮尽方可归，庐山正春风。

久闻光明山，下有太古雪。
大冬剧严凝，厚地愈融结。
峥嵘成层冰，千岁终不灭。
野翁因𣃁荒，得此走城阙。
初非人磨礲，真是天剞劂。
形模如圭长，颜色逾玉洁。
巨细皆晶荧，表里俱洞澈。
或疑普贤化，谁得昆吾切。
太阳一照曜，神光时发越。
诚宜置宴坐，相伴修白业。
可配寒露壶，清泠濯明月。

虚窗倚修竹，阴晴见佳景。
雨隙落余滋，风棂乱疏影。
室幽境自闲，心远地愈静。
丁宁护云根，留伴岁寒永。

修林出夏笋，戢戢如牛毛。
宁亡口腹味，所冀逃炎熇。
露节半含粉，风篁微解苞。
清阴日夜长，会见干云霄。

西风吹林秋日白，修桐叶雕𫕥寒碧。
霜余结实凤不至，野人取之出膏液。
山中老翁颇喜事，买膏燃光归照室。
旋收轻煤下玉杵，阴房掩翳烟不出。
泽麋解角麝荐香，严冬折胶天与力。
律灰吹尽无裂文，外干中坚介如石。
故人怜我贫嗜书，遗我一丸欣有得。
空堂无风尘亦静，朝阳压窗书绕壁。
起临墨池洗砚试，入手已怪光夺漆。
苍忙忽惊玄云晦，罨霭顿失寒松色。
徐嗟流落用失所，翰墨何由有勋绩。
从军豪气吾岂能，倚马翩翩磨楯墨。
傍人笑言君勿疑，著书固属穷愁客。

千林春入花梢红，空庭无树来东风。
手栽杨柳三尺许，芳意已在萌芽中。
官居难期十年木，聊尔移根伴幽独。
雨催细叶相续生，眉峰为谁出修绿。
君不见美人梦中春日长，翠帘风开卷春光。
饥寒病叟宁有此，苍苔破封对作行。
游丝飞空日停午，乳燕巢成寂无语。
柔条作阴未覆庭，影立东风不能舞。
明年我亦未成归，会见袅袅生新枝。
清阴渐满摇落日，度曲无力弓蛮垂。
人生于世无定着，身与杨花共飘泊。
他年莫忘桓将军，汉南重来看摇落。

讼庭鞠茂草，圜扉生网虫。
政成胡不乐，酒肴可从容。
人云倡优拙，公在宴寝中。
翰墨以自娱，落纸惊游龙。
壁间三大字，笔画元自工。
焚香日清坐，未觉尘事蒙。
窗虚度清光，帘疏卷秋风。
隠几众山碧，题诗秋叶红。
修篁发清籁，为公奏笙镛。
坐客怃然笑，此兴谁能同。
但闻太守乐，焉知清静功。

修枝密叶总扶疏，小摘登盘置坐隅。
翠盖高垂张葆羽，赤缯全皱裹明珠。
不劳汉候十五里，可压越人三百株。
欲与铨量立题品，岂惟当使橘为奴。

树合春城暗，江鸣夜硖喧。
艰难犹此地，漂泊更何言。
冉冉轻烟集，辉辉列宿繁。
巡檐望南斗，无路入修门。

修林遶屋尚扶疏，绀叶樛枝老不枯。
晴庑无风乌自语，秋场落日雉相呼。
一区未有子云宅，半世空看摩诘图。
终拟买田阳羡去，肯浮沧海远乘桴。

高阁前临野外村，坐看急雨洒山根。
黑云合沓奔崖暗，白水崩腾赴硖喧。
已快修渠通草径，稍清瘴土浄柴门。
晚来更报沧江涨，津北津南没旧痕。

鼻祖贻谋远，承家积庆长。
青箱元不坠，玉树久逾芳。
气验三嵎秀，祥占五世昌。
向来蜀父老，久忆汉文章。
试问风骚将，谁登翰墨场。
浮云玉垒变，秋草墨池荒。
大雅沦金石，斯文厌秕穅。
九成方命舜，三变必兴唐。
东壁初观象，南箕果降光。
终当荐清庙，始验出昆冈。
世喜韶音在，人皆肉味忘。
遥闻望帝国，重立郑公乡。
议论看前辈，春秋守素王。
谈经追服杜，下笔逼班扬。
价重连城璧，功高治水航。
词源倾滟滪，才刃剧干将。
思涌辞穿月，文成字挟霜。
高明齐日观，豪健敌风樯。
不但垂金薤，方期兆玉璜。
径宜排稷下，不用奏阿房。
退草三千牍，深窥数仞墙。
多闻正科斗，博识辨商羊。
乡党尊王烈，交游说郑庄。
弦歌化邹鲁，文物见成康。
壮岁观周乐，昭时笑楚狂。
风尘天下辙，日月魏中梁。
星列桥门外，霜寒璧水傍。
应书随汉传，鼓箧上虞庠。
大策先多士，高谈兀老苍。
诸儒甘折角，宗伯许升堂。
擢秀联龙虎，凌霄翳凤凰。
西黉聊偃息，北海暂徊翔。
绛帐师儒室，青衿弟子行。
至音消郑卫，俗学起膏肓。
德业方天纵，才名故日彰。
筑岩宜梦说，负鼎可干汤。
宪古兴华旦，搜儒列奉常。
鲁宫传礼乐，赵铎应宫商。
金纳诸侯酎，郊崇上帝觞。
朝仪修草具，庙乐纪芝房。
方刺封中制，将分岱岳祊。
守邦严典礼，范俗正堤防。
恩赐尚书舄，班齐骑省郎。
明光联执戟，建礼入含香。
鸣玉趋文陛，垂绅拱御床。
天临豸冠动，风凛兽樽凉。
禁省吟红药，朝廷少皂囊。
忧时惟贾傅，疾恶甚张纲。
伏阁曾留谏，埋轮讵畏强。
忠言深慷慨，直气欻飞扬。
屡乞开宣室，常思请尚方。
马皆贪立仗，凤独见朝阳。
直道难容黯，群臣惜渡湘。
虚心忘宠辱，知命信行藏。
徼道森长乐，周庐肃未央。
赘衣重入侍，交戟俨开张。
地有长城固，时无宝瑟僵。
鸣銮思禹穴，飞旆入雷塘。
仗狩崆峒远，旌垂少海黄。
方资清宿卫，乃遽释轩裳。
负郭俄回驾，专城再耀铓。
化移江北枳，讼决召南棠。
已去浮江虎，潜躯避境蝗。
使车更刺举，夷路看腾骧。
未即归前席，还闻出护羌。
不通五尺道，坐富十年粮。
念昔东南帝，多兴楚越疆。
聚星占晋国，厌气走秦皇。
往者何劳继，今王未易量。
布书垂象魏，仄席在岩廊。
大业虽中偾，神谋正外攘。
会须擒颉利，方拟殄烧当。
宇宙依秦树，山河接汶篁。
再令宫禁肃，必赖股肱良。
岂久留乘塞，行看入奉璋。
无安都护府，亟趣舍人装。
有客弹长铗，终年窃太仓。
乘龙安敢望，飞凤果为祥。
贪禄难投帻，登堂阻奉觞。
遥期千岁寿，坐见海生桑。

文正垂芳久，风流八叶萧。
名传庆历颂，功冠宝元朝。
人物追三代，仪刑正百僚。
后来登玉笋，故自有霜条。
配德皆乘凤，生贤必珥貂。
赋高梁苑雪，声振浙江潮。
已庆生金社，俄闻梦紫霄。
飚车度弱水，绛节下阳寥。
温润珠无颣，清修玉不雕。
成家自褵结，高节陋琴挑。
灵匹期河汉，仙槎近斗杓。
择夫得温峤，传业继班昭。
比物能吟絮，逢辰解颂椒。
早遵王吉俭，久去少君骄。
绛帐诗书在，朱弦律吕调。
行皆图史应，步节珮环摇。
林下风姿远，闺中礼法饶。
翟衣严象服，彤史嗣英飚。
夙御鱼轩驾，和鸣凤管箫。
清标矜竹润，盛德颂桃夭。
八桂知同秀，三芝等后雕。
他年看洗髓，终不羡云翘。

羽仪洁白如自修，风雨晦冥那失晓。
沙头鸥鸟不驯熟，雪里鹭丝太孤皎。
山寒夜半落叶深，闭门垂荑偎重衾。
闻鸡而起竟何事，我老看书不入心。
久无鬭志形如木，世上痴儿能舍肉。
白鸡之肉不可食，无劳断尾亦为福。
山僧穷独老无妻，想见爱养如婴儿。
得地羽毛愈应好，天年全得山中老。

木落孤城迥，苔封古寺深。
结庐依近地，隠几惬幽心。
细草秋仍绿，修篁晚更阴。
红尘门外路，六辔漫如琴。

酷暑避修竹，繁阴侵短楹。
形骸方枕簟，车马忽柴荆。
对酒情无极，哦诗韵更清。
昏鸦催别急，天末片云横。

修竹繁阴覆绿萍，压墙朱实鬭星星。
明珠落掌骊龙睡，丹壳归盘白马刑。
曾指画图夸北客，至今渍蜜动南溟。
可怜伧父流涎久，何日乌山始一经。

天意恢炎历，星躔降昴精。
典刑存大雅，领袖属名卿。
出入三朝旧，青冥万里程。
磨铅周太史，视草汉承明。
词采今宗匠，艰危急老成。
邃旒方侧席，高纛尚专城。
卜筑鄱阳外，悬弧晋水清。
先君桃李荫，比屋袴襦声。
昼永黄堂梦，春晴绿野耕。
日边稽召节，幕下及称觥。
盛业期伊吕，修龄颂老彭。
一麾难久借，四海欲休兵。

为怜山色好，百里赴幽期。
叠嶂生寒早，修林出日迟。
年华空晼晚，时事竟艰危。
咫尺故园在，题诗有所思。

丈夫贵成名，人子重养志。
志养非鼎食，名成要身致。
世上万男儿，二者少称遂。
乐哉张公子，此事有余地。
昔我游武林，始与张君值。
津津紫芝眉，落落青云器。
骅骝步康衢，雕鹗腾秋翅。
一官天南州，艰难已尝试。
悠然望白云，归来为隠吏。
轩裳非吾心，菽水重亲意。
筑堂九畹边，远取南陔义。
膳羞务馨洁，晨夕必躬视。
老人嗜国香，幽怀时一寄。
春风敷柔丝，色与恩袍类。
不效荆楚俗，纫之为佩璲。
不学会稽亭，徒然修褉事。
愿言倚玉树，同作庭阶瑞。
他年粉署握，永伴莱衣戏。

一水曳修带，千山罗峻屏。
客怀今古泪，人世短长亭。
岁月身将老，功名梦未醒。
长卿倦游久，归思满岩扃。

昭代干戈戢，炎辉历数长。
苍生久苏息，寰海屡丰穰。
社稷基新命，朝廷举旧章。
太平周礼乐，垂拱舜衣裳。
拜寿先长乐，传声出未央。
冕旒端黼座，仪物备明堂。
阊阖星辰外，旗常日月旁。
天颜春穆穆，云物晓苍苍。
雪色残𫛛鹊，韶音杂凤凰。
严宸分羽卫，荒服走梯航。
人正今行夏，民心旧戴商。
观光环万国，班朔首三阳。
列辟銮声哕，群工玉珮锵。
奉常陈雅奏，太史报殊祥。
于穆前朝盛，丕承奕世昌。
版图还大禹，风俗再陶唐。
已格无为治，犹怀不敢康。
几年修缛典，今日付吾皇。
所愿终寅畏，无忘每赞襄。
明良相际会，长奉万年觞。

年来群盗满南区，百指间关返旧庐。
杖屦不辞还往数，尊罍犹想笑谭余。
音容忽忽成千古，身世悠悠竟六如。
修短穷通一无恨，可怜经济尽丘墟。

□□云收出远林，两山不隔□□鸣。
层台迥出层霄外，霜□还同霜月平。
修竹可人无俗韵，疏梅能事□僧清。
宝□遍□虚空界，深夜犹闻梵呗声。

翰苑前资汉硕儒，苦心何翅十年余。
修成当代将来法，读尽生平未见书。
黄帊奏篇登御府，紫纶加秩下宸除。
近臣已是闻天语，鸾鹊催归定不虚。

郑侯兴言水于温，厥灾茫昧数莫源。
于时顽秋后中元，淫虹曳曳妖晕喷。
夜星不呈墨微垣，郁律撼怒排天根。
摆磨杂岳涛飞轩，豁惊瞥悚势荡浑。
凶飓埽宽震虚垠，瀿倾渎裂轴转坤。
腷膊万马来声喧，众鼓骇骇阗箎埙。
湠漫沏送无回沄，阴旄威纛空飞骞。
婴鲐漂沛趋冥门，带不不属隳巾裈。
啾呶直上声天冤，元驱鬼绁俱奔奔。
肉不拥掩张髀臀，母识子死翁号孙。
凌耶厉耶千山髠，而况下数鸡鼠豚。
泞淖飞溅疑翻盆，岸津水溽沸雕猿。
目材耳井其能存，我知其端义可援。
无乃水伯真少恩，翘翘抉抉凶凌屯。
手擘三山巨灵翻，大沤幕岛丛旗{夗/巾}。
天吴不仁闪双湲，主张龙孽龟鱼鼋。
牙眼怖鳄翼厉鲲，唅呀摆掉齿腭反。
禹手不胼息两跟，四载难乘驻厥轓。
汉家循河昔垫昏，侧身以蔽太守尊。
浙东之东孰于藩，赤子鱼头浸莫言。
帝阶修修辟重阍，媕娿欺天树幽怨。
沉家十万忍不论，谁欤广骚些其魂。
幸哉皇明煦朝暾，罗金走帛恩丘园。
我咨温人为周爰，河魁之应颠昆仑。
嗟嗟奚自理不烦，常盘喜鲜口吐吞。
剜元剔鬣命蜿蜿，毫发不备唏空飧。
以是眩客诏后昆，帝敕海若浇愁痕。
自今起仁略炮燔，纵彼川泳鳞鳍掀。
物不暴殄帝所敦，永嘉于于福以蕃。
呜呼愈也惟戒焚，我则解摘哀穷樊，其亦灭愧心可扪。

君不见昔贤声名渺云边，追慕茫茫千百载。
东山遗墨不尘埃，南海碑辞尚光彩。
是公胸怀冰镜清，当时玉署厌残更。
惟余清梦到古寺，因为亭宇加修名。
亭边古洞可治易，何必竹溪师六逸。
清音不断山不磨，人间衮衮成今昔。
往日中都朋党兴，贤者皆思御李膺。
元祐谏纸今最重，此亭返不蒙知音。
我闻胶西黄楼宾主列，赋就价喧君弟辙。
彼楼虽已陷幽都，名号犹为人记别。

凌烟漫说古丹青，玉立堂堂耸大庭。
仗内留班隆体貌，端门扈从看仪形。
槐阴匝地中书静，榆塞无忧外户扃。
乞与八荒安稳地，河沙一一是修龄。

野寺依修竹，鱼凫迹半存。
高城归野垅，故国霭荒村。
古意凭谁问，行人谩苦论。
眼前兴废事，烟水又黄昏。

漥山插曾云，古诗荫修柏。
琅玕缭疏垣，为供窗户碧。
地灵轻俗驾，尽扫尘埃迹。
一新堂殿容，共诧今胜昔。
朅来厕嘉践，深衣曳方舄。
荒□障□风，积润藓侵壁。
可人茶供甘，乳窦出寒液。
□龛明石像，断碑摸铁画。
湍江激崩岸，道路几更易。
群山碧参差，眼境多克获。
穷幽老不能，负我登山屐。
狂歌击唾壶，醉墨纷狼藉。

我昔从君伯氏游，短素长笺日唱酬。
凌云健笔驱山丘，欲追李杜参曹刘。
子今又复振风流，可人一气真吾俦。
明珠白璧蒙暗投，自揣无堪但增羞。
君家棠棣才俱优，吾知徐公百不忧。
更能勉力追前修，俯舍青紫何须求。

我昔居鹿岩，时来潜涧游。
西坡访觉老，终日为迟留。
高谈穷古今，满坐风生秋。
令我名利心，一听浑欲休。
论诗出古律，有唱无不酬。
篇章溢缣素，锦绣烂然浮。
此老岂易得，当于前辈求。
吾生限太晚，见师已白头。
儒释道不同，相从苦无由。
三年游金溪，兀坐颜常愀。
出门无游从，独赋临清流。
金溪可无僧，孰是西坡俦。
深房锁花木，妙供罗珍羞。
益作潜涧思，刚肠如转辀。
魂梦不自禁，夜夜飞山陬。
前日遇诸涂，一笑忘百忧。
相视未及语，归袖风飕飕。
别来能几时，不觉岁月遒。
闻师结莲社，旦莫事真修。
我狂似灵运，此志那能投。

炎正中微后，皇家再造年。
斯文天未丧，吾道圣相传。
黼扆端周冕，岩廊拱舜弦。
宸章丽朝日，奎画焕中天。
贾马朝丹阙，皇夔捧御筵。
云龙庆相遇，星凤快争先。
金马袍披锦，戎亭帐褫毡。
崇儒符汉武，复古慕周宣。
方议成均制，仍增博士员。
伫观旗茷茷，行贲帛戋戋。
词赋扬群彦，贤良策万全。
圜桥汉亿万，鼓箧鲁三千。
狂客休歌凤，骚人肯钓鳊。
文风畅蛮貊，士气压腥膻。
王化诚无外，吾邦素自偏。
鱼盐人竞习，刀笔世相沿。
甘学樊迟稼，纷求许汜田。
揶揄戏缝掖，膜呗奉真诠。
未振寒乡陋，那经杀气缠。
闾阎森白刃，庠序燎寒烟。
断简嗟何考，青衿痛自怜。
诗存伤瓠叶，礼废忆豚肩。
磬碎交州石，弓焚矍相弦。
水流空涣涣，草碧自芊芊。
有识思兴起，无知分弃捐。
桑弧谁复射，城阙孰思还。
弟子贫原宪，先生冷郑虔。
嗣音几泯灭，素业遂迍邅。
屡应三年诏，曾微万选钱。
龙门无几到，虎榜不多联。
愈赋徒伤感，郊肠厌炒煎。
儒冠空叹误，铁砚莫知研。
白日非偏照，寒灰自不然。
百年嗟委靡，今日幸夤缘。
令尹真人杰，同僚命世贤。
崔丞老文学，梅尉旧神仙。
乐善诚何笃，承流志更专。
下车伤弊俗，修泮慕遗编。
浮议畴能夺，良谋断不愆。
商财方萃聚，卜日肯迁延。
役命诸生董，基谋爽垲迁。
邓林搜蓊郁，淇竹翦婵娟。
秘殿雄千尺，修廊跨百廛。
虹梁挂天宇，云栋轶星躔。
缥缥飞鸳瓦，沉沉耀采椽。
沚茂春色早，坛杏午阴圆。
方沼分寒溜，明窗瞰碧涟。
前山昂马首，胜地夺龙眠。
瀑水灵源近，箫峰秀色妍。
规模何廓廓，气象更绵绵。
先圣风流远，新宫象貌鲜。
森罗龙衮列，肃穆雁行连。
剑珮星辰上，丹青日月边。
衣裳明黼黻，冠冕饰纮𫄧。
祀事修崇报，心斋务至蠲。
新仪仍再习，吉日已重涓。
漏箭催庭燎，鸾刀待饩牵。
充庭端弁服，夹道拥车骈。
秉笏趍帷幄，升阶省豆笾。
馨香登黍稷，肥腯荐牲牷。
蔬撷罗芹藻，鱼羞备薧鱻。
牺尊澄玉液，宝篆喷龙涎。
荐裸仍更貌，观瞻竞曲拳。
礼文稽戴郑，乐舞奏韶卷。
设礼筵初秩，登门屦已填。
盍簪联桂玉，纫佩杂兰荃。
饰喜捐丝竹，论文具管笺。
献酬咸偻伛，进退各周旋。
挥麈谈飞屑，濡毫思涌泉。
妙词歌郢客，醉墨洒张颠。
共喜从于迈，俱忘咏式遄。
武纷堂上接，衣拥坐隅褰。
父鄙金籯满，师夸腹笥便。
雩风开性柳，教雨长材楩。
鼓瑟求曾点，攀鳞至闵骞。
水平翻振鹭，天阔戾飞鸢。
鶑思友迁木，骅群尽着鞭。
草空收七壁，雀过堕三鳣。
道也将行矣，辰乎盍勉旃。
搜寻罗简札，点勘费丹铅。
洁浄穷爻象，温柔考注笺。
典谟稽古学，仓制究残编。
异教排韩子，遗绖抱玉川。
壮夫羞篆刻，童子悟幽玄。
道德勤钻仰，文章变俨骈。
科名真溷尔，翰墨盖游焉。
雪耻终兴越，成功必霸燕。
真成两阙里，别是一陶甄。
化出文翁表，功居范宁前。
声莘终不朽，琬琰岂须镌。
未学成鸠拙，穷居类兔跧。
肠枯无锦绣，门冷乏貂蝉。
箪食虽云乐，藜床已厌穿。
室空司马壁，食窘鲁公𫗴。
误拜殽陵赐，长怀渭水畋。
断弦音寂寞，抱玉涕潺湲。
览镜时犹在，焚舟志益坚。
燕归欣遇厦，鱼得敢忘筌。
愿赴功名会，终归造化权。
唯凭大炉火，早晚铸颜渊。

炎正中微后，皇家再造年。
斯文天未丧，吾道圣相传。
黼扆端周冕，岩廊拱舜弦。
宸章丽朝日，奎画焕中天。
贾马朝丹阙，皇夔捧御筵。
云龙庆相遇，星凤快争先。
金马袍披锦，戎亭帐褫毡。
崇儒符汉武，复古慕周宣。
方议成均制，仍增博士员。
伫观旗茷茷，行贲帛戋戋。
词赋扬群彦，贤良策万全。
圜桥汉亿万，鼓箧鲁三千。
狂客休歌凤，骚人肯钓鳊。
文风畅蛮貊，士气压腥膻。
王化诚无外，吾邦素自偏。
鱼盐人竞习，刀笔世相沿。
甘学樊迟稼，纷求许汜田。
揶揄戏缝掖，膜呗奉真诠。
未振寒乡陋，那经杀气缠。
闾阎森白刃，庠序燎寒烟。
断简嗟何考，青衿痛自怜。
诗存伤瓠叶，礼废忆豚肩。
磬碎交州石，弓焚矍相弦。
水流空涣涣，草碧自芊芊。
有识思兴起，无知分弃捐。
桑弧谁复射，城阙孰思还。
弟子贫原宪，先生冷郑虔。
嗣音几泯灭，素业遂迍邅。
屡应三年诏，曾微万选钱。
龙门无几到，虎榜不多联。
愈赋徒伤感，郊肠厌炒煎。
儒冠空叹误，铁砚莫知研。
白日非偏照，寒灰自不然。
百年嗟委靡，今日幸夤缘。
令尹真人杰，同僚命世贤。
崔丞老文学，梅尉旧神仙。
乐善诚何笃，承流志更专。
下车伤弊俗，修泮慕遗编。
浮议畴能夺，良谋断不愆。
商财方萃聚，卜日肯迁延。
役命诸生董，基谋爽垲迁。
邓林搜蓊郁，淇竹翦婵娟。
秘殿雄千尺，修廊跨百廛。
虹梁挂天宇，云栋轶星躔。
缥缥飞鸳瓦，沉沉耀采椽。
沚茂春色早，坛杏午阴圆。
方沼分寒溜，明窗瞰碧涟。
前山昂马首，胜地夺龙眠。
瀑水灵源近，箫峰秀色妍。
规模何廓廓，气象更绵绵。
先圣风流远，新宫象貌鲜。
森罗龙衮列，肃穆雁行连。
剑珮星辰上，丹青日月边。
衣裳明黼黻，冠冕饰纮𫄧。
祀事修崇报，心斋务至蠲。
新仪仍再习，吉日已重涓。
漏箭催庭燎，鸾刀待饩牵。
充庭端弁服，夹道拥车骈。
秉笏趍帷幄，升阶省豆笾。
馨香登黍稷，肥腯荐牲牷。
蔬撷罗芹藻，鱼羞备薧鱻。
牺尊澄玉液，宝篆喷龙涎。
荐裸仍更貌，观瞻竞曲拳。
礼文稽戴郑，乐舞奏韶卷。
设礼筵初秩，登门屦已填。
盍簪联桂玉，纫佩杂兰荃。
饰喜捐丝竹，论文具管笺。
献酬咸偻伛，进退各周旋。
挥麈谈飞屑，濡毫思涌泉。
妙词歌郢客，醉墨洒张颠。
共喜从于迈，俱忘咏式遄。
武纷堂上接，衣拥坐隅褰。
父鄙金籯满，师夸腹笥便。
雩风开性柳，教雨长材楩。
鼓瑟求曾点，攀鳞至闵骞。
水平翻振鹭，天阔戾飞鸢。
鶑思友迁木，骅群尽着鞭。
草空收七壁，雀过堕三鳣。
道也将行矣，辰乎盍勉旃。
搜寻罗简札，点勘费丹铅。
洁浄穷爻象，温柔考注笺。
典谟稽古学，仓制究残编。
异教排韩子，遗绖抱玉川。
壮夫羞篆刻，童子悟幽玄。
道德勤钻仰，文章变俨骈。
科名真溷尔，翰墨盖游焉。
雪耻终兴越，成功必霸燕。
真成两阙里，别是一陶甄。
化出文翁表，功居范宁前。
声莘终不朽，琬琰岂须镌。
未学成鸠拙，穷居类兔跧。
肠枯无锦绣，门冷乏貂蝉。
箪食虽云乐，藜床已厌穿。
室空司马壁，食窘鲁公𫗴。
误拜殽陵赐，长怀渭水畋。
断弦音寂寞，抱玉涕潺湲。
览镜时犹在，焚舟志益坚。
燕归欣遇厦，鱼得敢忘筌。
愿赴功名会，终归造化权。
唯凭大炉火，早晚铸颜渊。

炎正中微后，皇家再造年。
斯文天未丧，吾道圣相传。
黼扆端周冕，岩廊拱舜弦。
宸章丽朝日，奎画焕中天。
贾马朝丹阙，皇夔捧御筵。
云龙庆相遇，星凤快争先。
金马袍披锦，戎亭帐褫毡。
崇儒符汉武，复古慕周宣。
方议成均制，仍增博士员。
伫观旗茷茷，行贲帛戋戋。
词赋扬群彦，贤良策万全。
圜桥汉亿万，鼓箧鲁三千。
狂客休歌凤，骚人肯钓鳊。
文风畅蛮貊，士气压腥膻。
王化诚无外，吾邦素自偏。
鱼盐人竞习，刀笔世相沿。
甘学樊迟稼，纷求许汜田。
揶揄戏缝掖，膜呗奉真诠。
未振寒乡陋，那经杀气缠。
闾阎森白刃，庠序燎寒烟。
断简嗟何考，青衿痛自怜。
诗存伤瓠叶，礼废忆豚肩。
磬碎交州石，弓焚矍相弦。
水流空涣涣，草碧自芊芊。
有识思兴起，无知分弃捐。
桑弧谁复射，城阙孰思还。
弟子贫原宪，先生冷郑虔。
嗣音几泯灭，素业遂迍邅。
屡应三年诏，曾微万选钱。
龙门无几到，虎榜不多联。
愈赋徒伤感，郊肠厌炒煎。
儒冠空叹误，铁砚莫知研。
白日非偏照，寒灰自不然。
百年嗟委靡，今日幸夤缘。
令尹真人杰，同僚命世贤。
崔丞老文学，梅尉旧神仙。
乐善诚何笃，承流志更专。
下车伤弊俗，修泮慕遗编。
浮议畴能夺，良谋断不愆。
商财方萃聚，卜日肯迁延。
役命诸生董，基谋爽垲迁。
邓林搜蓊郁，淇竹翦婵娟。
秘殿雄千尺，修廊跨百廛。
虹梁挂天宇，云栋轶星躔。
缥缥飞鸳瓦，沉沉耀采椽。
沚茂春色早，坛杏午阴圆。
方沼分寒溜，明窗瞰碧涟。
前山昂马首，胜地夺龙眠。
瀑水灵源近，箫峰秀色妍。
规模何廓廓，气象更绵绵。
先圣风流远，新宫象貌鲜。
森罗龙衮列，肃穆雁行连。
剑珮星辰上，丹青日月边。
衣裳明黼黻，冠冕饰纮𫄧。
祀事修崇报，心斋务至蠲。
新仪仍再习，吉日已重涓。
漏箭催庭燎，鸾刀待饩牵。
充庭端弁服，夹道拥车骈。
秉笏趍帷幄，升阶省豆笾。
馨香登黍稷，肥腯荐牲牷。
蔬撷罗芹藻，鱼羞备薧鱻。
牺尊澄玉液，宝篆喷龙涎。
荐裸仍更貌，观瞻竞曲拳。
礼文稽戴郑，乐舞奏韶卷。
设礼筵初秩，登门屦已填。
盍簪联桂玉，纫佩杂兰荃。
饰喜捐丝竹，论文具管笺。
献酬咸偻伛，进退各周旋。
挥麈谈飞屑，濡毫思涌泉。
妙词歌郢客，醉墨洒张颠。
共喜从于迈，俱忘咏式遄。
武纷堂上接，衣拥坐隅褰。
父鄙金籯满，师夸腹笥便。
雩风开性柳，教雨长材楩。
鼓瑟求曾点，攀鳞至闵骞。
水平翻振鹭，天阔戾飞鸢。
鶑思友迁木，骅群尽着鞭。
草空收七壁，雀过堕三鳣。
道也将行矣，辰乎盍勉旃。
搜寻罗简札，点勘费丹铅。
洁浄穷爻象，温柔考注笺。
典谟稽古学，仓制究残编。
异教排韩子，遗绖抱玉川。
壮夫羞篆刻，童子悟幽玄。
道德勤钻仰，文章变俨骈。
科名真溷尔，翰墨盖游焉。
雪耻终兴越，成功必霸燕。
真成两阙里，别是一陶甄。
化出文翁表，功居范宁前。
声莘终不朽，琬琰岂须镌。
未学成鸠拙，穷居类兔跧。
肠枯无锦绣，门冷乏貂蝉。
箪食虽云乐，藜床已厌穿。
室空司马壁，食窘鲁公𫗴。
误拜殽陵赐，长怀渭水畋。
断弦音寂寞，抱玉涕潺湲。
览镜时犹在，焚舟志益坚。
燕归欣遇厦，鱼得敢忘筌。
愿赴功名会，终归造化权。
唯凭大炉火，早晚铸颜渊。

先子于公分颇深，晚年出处恨商参。
虽修北海通家好，未遂香山会老心。
尽道吉人俱未艾，谁知凶讣遽相寻。
三年落尽思亲泪，今日登门又满襟。

罗生黄山来，从我梅溪游。
齿发最年少，学问能自修。
短檠照深夜，细字书蝇头。
大业心欲潜，遗编力旁搜。
新文有佳趣，日进殊未休。
吾愧河汾翁，子学常与收。
行将拭老眼，万里看骅骝。
一叶下庭皋，大火当西流。
遥望河阳云，俄登李膺舟。
交朋重惜别，挽袖终不留。
吾肠百炼刚，亦作茧绪抽。
籍也不吾叛，寻盟定高秋。

食苹开燕副招求，梦草诗成宠士流。
要得异才联虎榜，亦容下客盗狐裘。
早修慧业钦灵运，妄赞元经愧子游。
刺史笑谈风满席，定应吹拂到瀛洲。

女蜗石烂若为修，四海咸怀杞国忧。
谁识山中真柱石，擎天功业胜伊周。

我昔自总角，识君先大夫。
闺门修子职，乡里号名儒。
仁者偶不寿，善人宜有孤。
肯堂能自勉，泉下慰榛芜。

偶作吾儿真梦寐，暂来人世误娄罗。
虽然修短由天命，致汝无辜我罪多。

载酒觞黄菊，登山臂紫茱。
重修汝南事，灾厄自今无。

精舍傍修岭，道心随眼明。
泉余偃公迹，山接剡溪城。
无雨竹亦净，有风松更清。
谁名上方阁，撩我欲归情。

修径入幽壑，梵宫摩碧霄。
仰头惊突兀，跬步怯岧嶤。
宝相石间涌，锺声云外飘。
明朝路南北，身世各尘嚣。

记汝初生际，灯花达旦然。
门阑增喜庆，翁妪最矜怜。
已过周天岁，行临志学年。
勉修愚鲁质，诗礼称家传。

万木萧踈怯岁寒，子修相见喜平安。
世间宁有扬州鹤，休讶平生肉食难。

遶舍种修竹，清风长满筵。
天姿本来净，不雨亦娟娟。

太学称多士，奇儿占上游。
贤书连得隽，舍选复居优。
善教由狐突，兴家出万修。
板舆游未遂，风树已萧飕。

幽亭阔方丈，修竹种千百。
有时人不来，影月为吾客。

我游醉乡中，常在软饱后。
谁修醉乡记，添我姓名不。

吾庐有修竹，滴翠凝不干。
天风一吹拂，终夜鸣琅玕。
黄杨亦嘉树，一瓮何团团。
日暮飞禽归，啾然欲求安。
嗟予欲何为，屡涉吴江澜。
一名竟未就，举弹空飞丸。
对竹赏佳树，聊系予征鞍。

性无有不善，兹言闻子舆。
学所以修性，杨雄著之书。
欲知人之生，灵台湛然虚。
习善裕乃身，习恶丧厥初。
下惠与盗跖，不生两门闾。
所趋一不同，相去霄壤如。
是以吾夫子，诗礼教伯鱼。
当时非义方，圣门亦萧疏。
我似杜陵翁，有儿最怜渠。
徒爱不知教，惧如馿与猪。
讵望登丹霄，折桂骑蟾蜍。
粗令有闻见，免为瓮中蛆。
丱角入小学，首诵仲尼居。
要知先孝弟，余力哉乎欤。
我家素孤寒，金玉苦无储。
旧业止青箱，辛勤二星余。
遗尔以清白，尔曹宜念且。
性情乃良田，学问为耘锄。
勿患远难致，跬步驰蹇馿。
勿忧年不逢，六经有新畬。
勿随奔竞流，伺候人庭除。
勿学田舍儿，黄金买冠裾。
在我能自修，不患无声誉。
我久困笔砚，退思老山墟。
拭眼看尔曹，庶使愁肠舒。
诗篇和韩公，座右宜书诸。
青春最堪惜，勉矣无踌躇。

性无有不善，兹言闻子舆。
学所以修性，杨雄著之书。
欲知人之生，灵台湛然虚。
习善裕乃身，习恶丧厥初。
下惠与盗跖，不生两门闾。
所趋一不同，相去霄壤如。
是以吾夫子，诗礼教伯鱼。
当时非义方，圣门亦萧疏。
我似杜陵翁，有儿最怜渠。
徒爱不知教，惧如馿与猪。
讵望登丹霄，折桂骑蟾蜍。
粗令有闻见，免为瓮中蛆。
丱角入小学，首诵仲尼居。
要知先孝弟，余力哉乎欤。
我家素孤寒，金玉苦无储。
旧业止青箱，辛勤二星余。
遗尔以清白，尔曹宜念且。
性情乃良田，学问为耘锄。
勿患远难致，跬步驰蹇馿。
勿忧年不逢，六经有新畬。
勿随奔竞流，伺候人庭除。
勿学田舍儿，黄金买冠裾。
在我能自修，不患无声誉。
我久困笔砚，退思老山墟。
拭眼看尔曹，庶使愁肠舒。
诗篇和韩公，座右宜书诸。
青春最堪惜，勉矣无踌躇。

良友不易得，清谈苦难闻。
前夕知何夕，我来访诸君。
共对灯烛光，芳尊细论文。
通家忝孔李，促席联机云。
杯盘略荷礼，气味同清芬。
一盏洗穷愁，三杯话离群。
春舟会稽别，秋袂钱塘分。
顾我与三友，新当败孤军。
飘零各南北，对酒无复醺。
客况饱牢落，时光负氤氲。
聚散实堪恨，荣枯何足云。
归来已三月，俗状日纷纷。
幸此同一笑，盘餐饤腥荤。
蚝山荐巨房，龟脚烹修裙。
良辰属严冬，败懽无蝇蚊。
痛饮竟长夜，高歌和南薰。
虽非韩孟张，所饮亦典坟。
何时脱场屋，南亩同耕耘。
昼为鸡豚社，夜策诗酒勋。
此言宜早践，勿待桑榆曛。

读书窥古今，掩卷成叱咤。
唐虞昔垂衣，禹稷起躬稼。
人材各超绝，王业迭兴谢。
典谟光日月，雅颂蔼兰麝。
孟轲论易地，颜回堪并驾。
穷达虽殊途，圣贤实同价。
避就乡邻鬭，泣笑疏戚谢。
甘心惟饮瓢，没齿不谈霸。
斯人嗟已亡，末俗遂多诈。
禄从枉道求，气为权门下。
争为邑犬吠，翻取猎师骂。
幽人思隠盘，高士欲耕灞。
予生苦多难，安迹殊未暇。
冬行皲两足，夜坐痹双髂。
黄卷徒自劳，青云未能跨。
借势乏王公，成名无仆射。
大学厌虀盐，亲闱疏脍炙。
眷眷日怀归，区区每求假。
飞同鹢过宋，闲若马归华。
陋巷怀哲人，短檠烧午夜。
对床有兄弟，通家足姻娅。
谈笑开芳尊，尘劳释征靶。
篇章日盈囊，卷帙时抽架。
咏歌同舞雩，叹息殊观蜡。
有田聊代禄，无谪不祈赦。
未为雄草玄，谩学愈苴罅。
啸傲穷朝曛，弦歌达冬夏。
头角姑自藏，齿牙谁肯借。
眠从弟子嘲，醉不金吾怕。
心知得失妄，眼见炎凉乍。
造物岂吾苦，交情勿渠讶。
马来未为福，火尽安足藉。
孝弟傥自修，长幼必能化。
力耕西畴禾，剩种东皋柘。
旨甘奉盘餐，温凊饰台榭。
斗粟鉴汉谣，一爨共崔舍。
仰效慈乌哺，俯笑寒鸱吓。
但令尊不空，莫厌客频迓。
风篁观掩冉，山禽听娇姹。
困穷乃吾幸，此祸不须嫁。

君不见天为元和开号令，先遣𪫺人窃朝柄。
奉天难平闲虎貔，弈客待诏来京师。
口中班班谈治道，贞观开元何足为。
党与纷纷自标置，远借伊周供佞媚。
望尘附火皆美官，怨修睚眦曾不难。
梯媒爵位由货赂，斥遂朝士因杯盘。
珣瑜卧第郢佑默，谁为唐室回狂澜。
朝攘利权未为怪，莫夺兵柄尤可叹。
仙李蟠根未当艾，十叶神器那容干。
禁中大义知谁主，东宫受禅同三祖。
越儿涕泣吴儿悲，从此豺狼不生羽。
刚明天子位初登，翦除元恶流凶朋。
八州司马才可称，节已扫地谁复矜。
子厚年少躁飞腾，身陷丑党罹熏蒸。
著文拟骚愁思凝，欲自辨白终莫曾。
王孙尸虫托骂憎，色岂不愧明窗灯。
所记先友时良肱，忍使柳氏家声崩。
吁嗟匪人何足凭，士勿妄进当战兢。
退之鲠直愤不胜，诗篇史笔两可征，永贞覆辙宜痛惩。

故旧别云久，话言犹未聆。
岁暮念愈剧，宵长梦形频。
忆昔始倾盖，相看俱妙龄。
参乎方越席，鲤也才趋庭。
乐泮共采藻，泛江同食萍。
玄深探羲画，狂妄窥麟经。
端能辨箕荄，未省分雷霆。
卷帙发晨架，膏油燃夜棂。
君才富八斗，我字识一丁。
轻愿苦窘幅，高屋钦建瓴。
低头愿为愈，割席终惭宁。
结游指寥廓，约泛航清泠。
骥足骋天骏，鳌头缗海腥。
涂远困尘鞅，棹回阁寒汀。
壮怀誓白水，愤气干青冥。
孤屿散形影，双溪隔沧溟。
耿耿月遥共，悠悠门独扃。
论文忆李白，对酒怀刘伶。
乡校鼓沂瑟，颂章赓鲁駉。
濯暑振风袂，破寒操雪舲。
胜游仿栗里，雅会修兰亭。
瓶罄沽瓮蚁，烛残照囊萤。
猖狂却大雅，酩酊还独醒。
槐市忽飞诏，英才先振翎。
短檠歌慷慨，长剑磨晶荧。
旧耻雪赤壁，奇功收井陉。
高价压群玉，新文丽繁星。
乡闾借光艳，庠序资仪刑。
随群袍暂白，唾手衫当青。
残生适孤苦，举足方伶俜。
文房泣遗泽，座右悲先铭。
犬马不填壑，凫鹥卒同泾。
射缟服彊箭，撞锺施寸筳。
惟求免场屋，讵望扬王庭。
师旋约奏凯，案就期脱囹。
势屈战徒力，命奇文不灵。
秋翼困燕雀春苗害蟊螟。
日念返桑梓，愿言和鸾铃。
溪山有偕隠，风雨无独听。
悬崖踏苍翠，怪石穿珑玲。
豹闲眠雾窟，鸟倦栖云屏。
世情自翻覆，交态长芳馨。
岁时觉荏苒，咫尺如飘零。
盈亏屡瞻桂，开落频观蓂。
欲去废负米，念来方祝蛉。
何时掺子手，一笑空吾瓶。
注目杳云雁，缄书附原鸰。
鄙吝伫涤胃，钝顽资发铏。
得得戒徒驭，迟迟趋阙廷。
犹胜炙手辈，奔走趋公厅。

火举南征破弱燕，拓开中土奠山川。
功成若更能修德，自可延年度厄年。

侯伯谁修二霸公，大夫专政自襄公。
堂堂鲁国车千乘，翻在三家掌握中。

诸儿帷薄可曾修，敝笱诗包两国羞。
何事春秋尤讳恶，祇缘能报祖宗雠。

君不见蜂目英雄吞四海，血祀初期千万载。
稽山木像弃长江，逆溯波涛鬼无馁。
鸟喙辛勤十九年，平吴霸越世称贤。
故国无人念遗烈，山间庙貌何凄然。
马守开湖利源迥，岁沃黄云九千顷。
年来遗迹半湮芜，庙锁湖边篆烟冷。
吴越国王三节还，尽将锦绣裹江山。
自从王气熄牛斗，庙比昭王屋一间。
迺知流光由德厚，祀典谁能如夏后。
九年洪水滔天流，下民昏垫尧心忧。
帝惧万国生鱼头，锡禹洪范定九州。
功成执玉朝冕旒，奔走讼狱归歌讴。
南巡会稽觐诸侯，书藏{鬼申}穴千丈幽。
蝉脱尘寰不肯留，千古灵庙依松楸。
吾皇盛德与禹侔，菲食卑宫恶衣裘。
思禹旧绩祀事修，小臣效职躬荐羞。
仰瞻黻冕怀远猷，退惜分阴惭惰偷。
嗟乎越山高兮可夷而丘，鉴湖深兮可理而畴。
惟有禹贡声名长不朽，告成世祀无时休。

良天逢十月，嘉节过三元。
汝父初生子，吾亲喜抱孙。
长成今若许，气习有余温。
雁序自相友，麟经可与言。
志宜存远大，学必探渊源。
但务勤修德，年龄不用论。

茂林修竹未成往，游目骋怀聊自欣。
畅叙幽情有齐契，一觞一咏细论文。

王谢兰亭久寂寥，茂林修竹自萧骚。
蒋侯近代风流守，曲水流觞意亦高。

畴昔相知似弟昆，那知半世死生分。
无缘更饮杯中物，想见能修地下文。
有愧乘车葬元伯，仅同解劔吊徐君。
他年黛色参天处，是子会稽山下坟。

好谿太守非常好，慈母端如孟母贤。
熊胆调成真器业，鱼轩游遍旧山川。
颜间日有平反喜，方外时修香火缘。
身世九龄家万石，定应含笑向重泉。

堂堂范公真天人，配我仁祖为元臣。
材兼文武怀经纶，先忧后乐不为身。
上与夔卨相等伦，正色朝端批逆鳞。
三黜愈光名愈闻，一麾东游禹所巡。
作诗怀蠡祠季真，卧龙山麓井久湮。
绠而汲之清且新，堂于其旁记厥因。
名标清白垂不泯，规尔官师意谆谆。
洗贪濯盗思还淳，人亡迹在嗟己陈。
断碑往往埋荆榛，后人不识真天人。
但能日饮堂中春，使君好事贤且仁。
治民律己惟公遵，登堂感槩怀斯人。
刻石绘像扬清芬，丹青炳耀如麒麟。
凛然如生见如亲，躬修祀事率幕宾。
手酌寒泉羞涧蘋，一酌清我僚吏民。
再酌为国清簪绅，要将清白风无垠。
庶俾范公遗志伸，公乎为仙为明神。
为泽为瑞为星辰，当宁焦劳思若人，九原唤起清边尘。

学问称博洽，向后无此刘。
太一然青藜，迟君天禄游。
给札试玉堂，故事久不修。
遴选先实才，闻之辄掉头。
我迺行秘书，肯随铅椠流。
三日扫虚室，伫想心悠悠。
张罗君不顾，窃食吾怀羞。
西风吹兼葭，倚玉嗟无由。

平生少相识，摸索能记刘。
东南小蓬莱，二年同宦游。
濯缨鉴湖水，佩兰以洁修。
自倚肮脏门，不撼富贵头。
西泛吴江澜，委身谩乘流。
回首望故乡，天高路遐悠。
慷慨君自喜，伊优吾亦羞。
乘桴倘有志，愿言呼仲由。

忆昔游莲幕，获登君子墙。
蓬莱醉秋月，龙凤啜天香。
台阁子将集，山林予欲藏。
新诗似修竹，风味更高长。

端慕颜回乐，真同陋巷居。
息心容膝地，得趣满床书。
檠短灯宵永，窗明日晷舒。
相看有修竹，心为主人虚。

拂云修竹遶吾家，竹里仍栽第一花。
好句更同林处士，月黄昏后影横斜。

年来游宦远松楸，越雪吴霜带满头。
乞得祠宫养衰病，白岩香火共僧修。

煌煌太白生东方，追逐残月生光芒。
太阳中天不肯藏，过午一点犹微茫。
太史占之此何祥，咸忧兵起人流亡。
金行用事多灾伤，大风地震水旱蝗。
有一于此宜预防，杂然并见何以当。
臣言天意未可量，滔天赤地兴尧汤，偃禾拔木悟成王。
宋景一言国乃昌，灾异不作忧楚庄。
吾皇修德应彼苍，去谗远佞任忠良。
推诚纳谏正纪纲，内修政事仍外攘。
誓雪国耻还封疆，强虏当弱吾当强。
天戒为福非为殃，愿勿徒以虚文禳。

煌煌太白生东方，追逐残月生光芒。
太阳中天不肯藏，过午一点犹微茫。
太史占之此何祥，咸忧兵起人流亡。
金行用事多灾伤，大风地震水旱蝗。
有一于此宜预防，杂然并见何以当。
臣言天意未可量，滔天赤地兴尧汤，偃禾拔木悟成王。
宋景一言国乃昌，灾异不作忧楚庄。
吾皇修德应彼苍，去谗远佞任忠良。
推诚纳谏正纪纲，内修政事仍外攘。
誓雪国耻还封疆，强虏当弱吾当强。
天戒为福非为殃，愿勿徒以虚文禳。

女娲石烂几经修，天漏犹余两派流。
离合无心元不静，朝宗得路却相投。
干云宝劔真同气，出荡神龙不异湫。
何用筑门防俗驾，林泉自是少人游。

六月西征遇旱灾，修途千里踏尘埃。
雷公俄唤阿香去，霖雨便随流火来。
天入沧浪游楚越，云翻{禾罢}{禾亚}忆温台。
绮霞亭上一回首，满目湖山壮矣哉。

手移修竹傍墙栽，老眼青青为竹开。
独坐书斋谁是伴，清风时作故人来。

鄱水芝山四望赊，雨余风物陪光华。
名园种果仍修果，妙手栽花似判花。
行见晋公开绿野，聊从子美酌流霞。
坐间宾主皆人杰，我质如蓬赖倚麻。

邂逅江湖两白头，公方东驾我西游。
韩张呼酒情虽重，孔李通家好未修。
庆朔诗高魏提点，秋香赋愧范饶州。
驿筒从此相来往，别后何妨却倡酬。

渊明旧隠名栖真，中有栖真闲道人。
庐山咫尺脚不到，开轩种竹清且新。
我到山中越三宿，似与道人缘分熟。
皇恩若许归故乡，拭眼重来看修竹。

渊明修静不谈禅，孔老门中各自贤。
送别虎溪三笑后，白莲流水两凄然。

十日庐山游，蔬肠作雷鸣。
对食有长铗，论文无麹生。
清浄似斋戒，迟留欲修行。
翩翩佳公子，怜我厌藜羹。
鱼酒致远意，诗篇慰西征。
姜新微带糟，鲊美香流罂。
今宵羊踏园，魂梦定须惊。
回首白莲社，姑作陶渊明。

迢迢修岭踏朱红，林壑深藏古梵宫。
一阁摩云锁宸翰，神光长照大江东。

九月十五夜，前年居故乡。
鸡黍修故事，兄弟自范张。
岂知今年秋，扁舟葭苇傍。
三日无人烟，雨细风悲凉。
浇愁一杯酒，苦语生悲肠。

小院藏修竹，柴门傍曲江。
系舟杨柳岸，诗句落僧窗。

水不经三峡，山犹过九盘。
数家修竹里，堪入画图看。

送客出西郊，天气为我佳。
穿林看修竹，偶与群贤偕。
邂逅适我愿，三杯写幽怀。
向来涛与戎，此乐何繇谐。

莫将逆旅视居官，宜作吾家活计看。
墙壁时时为修葺，安知劳苦是平安。

湛湛下修竹，味如饴蜜甘。
人言此为瑞，无德可能堪。

筼筜又复长纤纤，头角犹藏味已甜。
吾友子修三载别，不知稚子几根添。

桃李未吐梅英空，杏花嫣然作小红。
孤城绝塞也不恶，一株绰有仙家风。
高枝半出修竹外，醉脸略与江梅同。
夔州花木不多有，封殖嘉树知谁功。
春光忽到刺史宅，天气正在中和中。
不同浪蘂落瘴雾，自有甘露滋芳丛。
我来岁律惊两换，归兴遥指吴江枫。
曲江往事何足梦，愿为老圃安吾穷。
明年花开我何处，小园数亩箫台东。
苍苍烟雨记巫峡，酣酣诗句吟梅翁。

述志哀正则，陈词讽灵修。
读君九辨章，悲楚非悲秋。

六月修篁带雨移，丁宁护取岁寒枝。
十贤清节高千古，不是此君谁与宜。

芝兰道山旧，邂逅夔江边。
会合止半载，别离又经年。
君犹滞使轺，我忽移霅川。
东归不及见，西望心悠然。
尺书走健卒，追上江陵船。
殷勤赠远意，药百纸以千。
我老苦多病，得药年可延。
静思苦口味，奚止沉疴痊。
但非造楼手，误辱文房笺。
待将君诗文，传写千万篇。
书言作二记，付与夔人镌。
捍波记修垒，济渴记义泉。
深惭郡政谬，滥托雄文传。
君才高辈流，君誉蔼民编。
雅志在活人，何心肯流钱。
当宁正念贾，诸公咸荐贤。
定归玉笋班，慷慨旒扆前。
所陈必尧舜，那肯谈武宣。
早趣舍人装，行着祖生鞭。
我冠傥未挂，苕溪迟言旋。

解任古夔国，移官白蘋洲。
三峡虽幸免，大江尚堪忧。
黎明雾四塞，篙师请停舟。
尔祷于公安，吾祷学孔丘。
恺悌以为治，洁廉以自修。
神乎苟听之，庶不为神羞。
须臾日光漏，江净烟霭收。
愿如吾祖言，千里俱安流。

重入修门鬓已华，君恩犹未许还家。
木鱼声动催行李，蜡炬向人空自花。

卞山龙欲阻吾行，怪雨盲风不肯晴。
但得出郊修故事，此中亦可劝深耕。

去秋游道场，俯瞰何山路。
林泉虽在眼，未暇飞杖屦。
尘埃汩城市，遥望隔烟雾。
春光忽已半，播谷催农务。
欲作卞山行，偶逢风伯怒。
肩舆出城南，乘兴访幽趣。
山藏佛屋深，迹蹑陈朝故。
老松不记年，修竹莫知数。
鸟鸣说法池，花落在禅处。
书空何公堂，木拱安定墓。
青山看未足，回首日已暮。
小溪何处是，归诵苏仙句。

广厦初成万柱标，修梁巍跨玉虹腰。
况逢此日生千佛，定引群仙上九霄。
下笔蚕声纷战艺，出林鶑友竞迁乔。
清源人物从今盛，孝子忠臣满圣朝。

修梁欲举彩先标，声撼春雷鼓百腰。
谿蛰蛟龙欣得雨，桐栖鸾凤合冲霄。
清源水接南溟阔，紫帽山齐泰岳乔。
学不负人宜自勉，前贤勋业著三朝。

恳辞金殿得班春，藁箧相从素濑滨。
坐阁仍题修史笔，去乡犹是受经人。
浮云富贵心知厌，淡水交游老更新。
三叹来章深意在，肯容冠绶久生尘。

太极登徽册，鸿恩润庆图。
三秋少皡月，五日汉家酺。
硕惠东西暨，高年左右趋。
云雷方霈泽，酒食更成需。
慈宴周绵宇，宸嬉极上都。
风飞迎沛筑，尊满列尧衢。
鼍伐渔阳鼓，龙吟北里竽。
激波呈曼衍，跳索戏都卢。
虎瑟修旃映，鸱夷后乘俱。
瑞烟浮玉戟，灵旭射金铺。
篚帛侔王镐，童冠盛舞雩。
歌忘齐国味，辱免绛人涂。
紫宙纤罗廓，层穹协气敷。
万灵酣饫赐，朝野正多娱。

丞相怀嵩罢，因之名郡楼。
使君嗟久废，华栋郁重修。
人世兴衰换，山川处所留。
落成今日宴，感旧向来愁。
西北天根远，东南地脉浮。
云生兰叶橑，月近蒜条钩。
树杂猿呼暝，风长雁送秋。
此时如极目，归思恐难收。

久玷三云从，仍叨千石荣。
羸躯付多病，怯计会无成。
出守非严助，何年召郤萌。
风摧向阳藿，霜变度江橙。
画阁勤听讼，春畴力劝耕。
遂惭循吏术，姑促县官征。
害马直宜去，劳鱼实恐赪。
人心久忘战，朝议近论兵。
戍锁关南数，边烽陇右明。
将机犹嚄唶，贼胆尚纵横。
说士争操牍，谋臣屈请缨。
已闻疲转粟，安得但婴城。
且许和戎利，重寻挠酒盟。
安危系公等，指授尽时英。
幸有千金募，须容八阵精。
待衰曹刿鼓，长揖亚夫营。
刷愤宜修德，时巡况作京。
矢方射嶓冢，力欲斩长鲸。
宪纸言常屡，王涂日以清。
悉心前席重，直指佞人惊。
仗下霜余凛，班回佩倚鸣。
早调黄铉鼎，催献恶枭羹。
顾我罹飞语，于兹类倒行。
鬼神惭贾谊，唇舌避君卿。
直道今寥落，狂辞先猥并。
椎如莫邪钝，伥若小冠盲。
秦俗矜车甲，周诗赋旆旌。
会当濡橐笔，企咏二边平。

外家真大隠，亭圃枕城闉。
谈树能留客，飞鸥不畏人。
白云仙岭曙，修竹禊堂春。
溪远寻难尽，林幽趣旋新。
爱山仍作屐，裁縠便为巾。
僧赴禺中饭，樵归落照邻。
宅成翻忝相，里旧况依仁。
千骑过从数，连章刻翠珉。

岁晏修渔事，邀宾俯碧流。
鸣榔截横浦，丛糁聚寒洲。
舴艋争离合，鸬鹚巧泛浮。
鲂来比河上，鳊出似槎头。
雪脍供庖俎，梅齑促宴瓯。
言诗知有意，不为百金求。

修茎无附叶，繁萼攒庭首。
每欲问诗人，定得忘忧否。

修修稍出类，辞卑不肯丛。
有节天容直，无心道与空。

浅蒲垂蔓两厓深，闲刺烟篙到碧浔。
会待乘春留禊帖，茂林修竹似山阴。

朱游英气凛生风，濒死危言悟帝聪。
殿槛不修旌直谏，安昌依旧汉三公。

桐竹连云阿阁西，修茎浓叶蔽璇题。
本来鸾鸑排翔地，正恐羁禽不借栖。

袅娜修茎青玉攒，凫翁濯罢翠痕干。
湘君直寄江湖乐，要作风汀雨濑看。

雨罢天披雾，杓回夜向晨。
烟芜出郊路，灯火侍祠人。
破月斜衔桂，倾河淡扫银。
三时此修报，惭负驾崧轮。

汉家规地遍青蒲，绣扆恩深拜命初。
朱画车轓频出守，仙移院额别修书。
贡图星橘兼苞柚，宴箸金齑和鲙鱼。
奉计不应三满岁，荷囊法许从雕舆。

万里冰轮转斗城，薄帷开望暝寒轻。
金从佛国初移地，玉与仙家便作京。
乾鹊绕枝经下苑，汉刀持夜发连营。
谢郎莫恼修然意，欲把纤云点太清。

解律调元品汇春，青阳右个启初辰。
庖烟息禁农耕盛，蚕器增修岁务新。
迟日东门催柳色，微寒南陌敛车尘。
柏梁侍从瞻天什，拜手赓歌轧思频。

何事回真馆，标名作净坊。
金园存废趾，玉兔效殊祥。
跃汉劳罝网，环山莹雪霜。
来疑昆岫出，去讶月轮藏。
隠显经千载，薰修荫一方。
宝坛隳道祖，华榜耀空王。
奥域居全晋，灵祠接庆唐。
烟霞生四面，楼殿起中央。
暎日杉阴合，飘空磬韵长。
伊余闻胜槩，宁惜寄篇章。

天之有常度，躔次绝乖离。
地之有常理，沈潜无变亏。
人之有常道，高下遵轨仪。
三才各定位，万古永不移。
二仪设有变，修德可以祈。
人道或反常，其乱何由支。
昔在典午朝，国祚向陵夷。
日向中夜出，赫赫来东陲。
地向太极裂，中有苍鹅飞。
高厚灾且异，人妖亦繁滋。
始有竹林民，怪诞名不羁。
次有夷甫辈，高谈慕无为。
沈湎多越礼，阮籍兼辅之。
虚名能饰诈，光逸与王尼。
何曾有先见，不能救其衰。
张华徒竭力，无以扶其危。
至今西晋书，读之堪涕洟。
尔来历千年，炎宋运重熙。
东州有逸党，尊大自相推。
号曰方外交，荡然绝四维。
六籍被诋诃，三皇遭毁訾。
坑儒愚黔首，快哉秦李斯。
与世立宪度，迂哉鲁先师。
流宕终忘反，恶闻有民彝。
或为童牧饮，垂髽以相嬉。
或作概量歌，无非市井辞。
或作薤露唱，发声令人悲。
或称重气义，金帛不为赀。
或曰外形骸，顶踵了无丝。
麀聚复优杂，何者为尊卑。
遥闻风波民，未见如调饥。
偶逢绅带士，相对如拘縻。
不知二纪来，此风肇自谁。
都缘极显地，多用宁馨儿。
斯人之一唱，翕然天下随。
斯人之一趋，靡然天下驰。
乡老为品状，不以逸为嗤。
宗伯主计偕，不以逸为非。
私庭训子弟，多以逸为宜。
公朝论人物，翻以逸为奇。
家国尽为逸，礼法从何施。
我常病其事，中夜起思惟。
平地三尺限，空车登无歧。
重载历百仞，所来因陵迟。
万一染成俗，虽悔何由追。
众人皆若梦，焉能分其糜。
众人皆若醉，不知啜其醨。
天下皆病痿，俾谁就鲁医。
天下皆病狂，何暇灸其眉。
幸有名教党，可与决雄雌。
所嗟九品贱，不得立文墀。
贾谊惟恸哭，梁鸿空五噫。
终削南山竹，冒死指其疵。
愿乘九庙灵，感悟宸心知。
赫尔奋独断，去邪在勿疑。
分捕复大索，𪫺人无孑遗。
大者肆朝市，其徒窜海湄。
杀一以戒万，是曰政之基。
千奴共一胆，胆破众自隳。
无使永嘉风，败乱升平时。

善政遍修举，增完池馆清。
地含春气早，月映暮潮生。
石有群星象，花多外国名。
与民同雉兔，邀客醉蓬瀛。
翰墨资吟兴，云泉适野情。
镇应持左蟹，快欲鲙长鲸。
积霭藏楼阁，驯鸥识旆旌。
甘棠留美荫，高倚越王城。

曲江居岭厄，楚越封疆间。
异时置冶官，岁入不盈万。
将漕择材能，招徕委成算。
扇橐大野烘，凿矿重崖断。
闽吴荆广人，奔走通昏旦。
千夫即山铸，毕给未酬半。
三监居江湄，僦辇日充羡。
地官奏计最，遂为天下冠。
尝闻卜大夫，名声传史汉。
素履骋修程，逸足何由绊。

红尘倦客游，彩衣归故山。
凛凛朔风劲，携手江之干。
江声万雷震，帆影孤鸿翻。
修途南尽海，冰雪凄人肝。
不但川陆险，所思在承颜。
亲膳足甘滑，家居富林泉。
怀安实败名，无为乐丘园。
好爵縻英贤，早奋冲天翰。

彭蠡古来险，汤汤贯侯卫。
源长云共浮，望极天无际。
传闻五月交，兹时一阴至。
飓风生海隅，余力千里曀。
万窍争怒号，惊涛得狂势。
涌恐楚山拔，声疑夏鼎沸。
妖蜃吐浓烟，层台夸壮丽。
奔雷鸣大车，连鼓声粗厉。
岂诚阴阳争，长忧天地闭。
孤舟一叶轻，飘如斿在缀。
所以溯沿人，未尝贪既济。
逆犹上坂丸，顺比飞鸿翅。
直待浮云收，乾坤廓然霁。
湖光百里平，波色连天翠。
然后榜兰桡，以避蛟龙害。
进退甘迟留，克保无祇悔。
我愿修身者，体此操舟态。
动静惟时几，畏慎存纤芥。
跬足虽平易，尽心防暧昧。
长如履险时，终身不危殆。

解组趋宸阙，扁舟泛江练。
健𫇛雁齐鸣，轻帆云一片。
水阔烟难收，雨昏风易转。
曲浦逗留多，修程梦魂倦。
舟子怯风波，终朝股交战。
预忧雷电惊，先喜虹蜺断。
安知农夫望，只顾行人便。
愚儒有所思，自愧心如面。
追惟亡异才，承恩得为县。
盘错非所长，耕桑当勉劝。
十日愆一雨，灾恐延农畔。
靡爱币与牲，群望走之遍。
山川未应诚，兼晨不敢饭。
霈然得嘉澍，荷天如免谴。
何以迅流间，遽逐庸夫变。
江淮民荐饥，糟糠未充膳。
粢盛苟无害，岂将风雨怨。
玉烛长均调，寸进真君愿。

幽房寂寞时，香散轻袿衣。
可怜夜永不成寐，苦恨春残犹未归。
归来一见伸修眉，宝柱新声逐调移。
多少相思说不尽，泪满玉壶著自知。

万壑千岩鬭物华，搘筇闲访道生涯。
一坛星斗修真馆，数里云烟𣃁药家。
鱼戏竹溪寒影碎，路穿松坞翠阴斜。
桃源自有神仙宅，未信明河八月槎。

天上张才子，少年观国光。
高名一枝桂，遗爱六州棠。
出世才成佛，修文遽作郎。
长纱屈贾谊，宣室竟凄凉。

橘以金为重，橙因香见奇。
拜嘉欣熟早，报贶愧来迟。
好处君须记，良天我正思。
聊修往来好，更诵木瓜诗。

我昔未作南诸侯，雄文尝阅龙虎欧。
泉山风物得大略，梦寐先已登兹楼。
到官正要访遗迹，忽见破屋城墙陬。
欲修不敢遽土木，经岁此志方能酬。
贡闱之余材可办，农事之隙工乃鸠。
月逢建子飞破镜，酒呼从事来青州。
匆匆未暇众宾集，草草且与同僚游。
山川城郭壮哉郡，清源紫帽明双眸。
却惊云榭在地底，坐见日毂经檐头。
西山端可拄颊视，南海未用乘桴浮。
东瞻归路兴元亮，北望魏阙心子牟。
挥毫欲续仲宣赋，假日聊以销吾忧。

韩公学孔子，不陋九夷居。
诋佛讥君王，道大忠有余。
南迁八千里，文墨以自娱。
至今潮阳人，比屋皆诗书。
蓬茨得赵子，如获沧海珠。
临行赠以言，恨不与之俱。
德如昌黎公，圣人之徒与。
比周孔孟轲，不道迁相如。
韩公不可见，赵子今亦无。
潮人敬爱公，百世祀不渝。
英姿入山骨，凛凛苍眉须。
彼哉逢吉鏄，金章裹猿狙。
使君艺且贤，所至政绩殊。
下车首风教，庙修庭草除。
又闻新棘闱，轮奂归画图。
继坡当有作，大笔文辞驱。
恶诗愿勿刻，人方笑其愚。

南国久无雨，渴心欲生埃。
麦既枯且死，木亦黄而摧。
方春云已火，未夏蚊成雷。
刺史固有罪，斯民自宜哀。
真人及大士，久出应思回。
闭阳纵诸阴，愧无董生才。
林鸠厌呼唤，石燕徒低徊。
有日上扶桑，无云起阳台。
方修九渊祀，遽闻尺木催。
想惊阿香梦，疑噀栾巴杯。
夜中檐溜响，枕上愁颜开。
愿遍普天下，不止泉山隈。
莫作鼎湖浪，因风下崔嵬。
明朝贺雨诗，定自莆中来。

夫子钓不纲，仁心戒尽物。
君子远庖厨，孟轲论仁术。
生鱼舍子产，兽网祝天乙。
于牣文王沼，灵德寿周室。
唐置放生池，天下八十一。
至今湖州碑，辉耀鲁公笔。
我宋仁如天，神武而不杀。
华夏及蛮貊，卵胎暨化湿。
皆归好生德，惟恐一物失。
清源号佛国，此典胡独缺。
耽耽举子场，馥馥荷华隰。
诞节逢千秋，锡宴遍郡邑。
何以寿吾君，故事修遗逸。
鱼鳖族至微，端赖尺水活。
况兹十亩池，中含千里阔。
郭索行草泥，玄夫巢莲叶。
长须及众鳞，巨细各俦匹。
圉圉复洋洋，生意俱可必。
永逃数罟忧，咸被中孚吉。
中有六六鱼，聊兹友螾蛭。
一朝得云雨，龙门变凡质。
岁旱当作霖，莫忘池中日。

我来守清源，德星识二陈。
大陈如金玉，一室清无尘。
厌世不肯留，至今里称仁。
儒先贺州守，才气超等伦。
胸中包古今，笔下真有神。
唾手取甲科，齿发方青春。
声名满天下，文字惊缙绅。
劳人暂州县，平步当要津。
蹉跎忽至今，此志犹未伸。
真人奉香火，萧寺含悲辛。
讲席延诸生，黄卷诃古人。
异端斥佛老，吾道鸣孟荀。
聊籍束修礼，少资囊橐贫。
我忝二千石，二年牧斯民。
不能助玉川，耻与韩公均。
赠我诗与文，字字皆可珍。
宠褒恨太过，感激难具论。
愿公少自爱，行矣当致身。
门下有高第，庙堂手经纶。
房魏方得君，讵肯忘河汾。

少年一夕九起嗟，家贫亲老无生涯。
河东先生独青眼，慨然许我修通家。
三十年间同转首，王谢依然作甥舅。
时人咸笑孺子贫，杜老惟蒙丈人厚。
罢官闽峤初归来，登堂又荷倾金罍。
诗诵白圭感前事，情钟我辈衔余哀。
定向清朝力求退，呼宾剩设严冬鲙。
从公杖屦鹿岩前，明月清风赵欧会。

稽首补陀闻思修，千手千眼普供应。
世人两手及两眼，眼见手捉各随心。
多一手眼无用处，即与骈拇枝指等。
菩萨照用一时行，应以千心为主宰。
相彼方寸湛然地，不容二念那复千。
我谓菩萨如水月，一水一月同照曜。
方员大小虽不同，举手见月等无二。
我今续此妙色相，以为正念皈依处。
于一身心起多想，而作千手千眼见。
普愿大员镜智中，知我此念无间断。
所求皆应如谷声，请无不从亦如是。

漫有游随意，何曾语展眉。
琴台悲犬子，江路忆熊儿。
修竹萧萧寺，平芜浅浅陂。
年来底事业，访古但饶诗。

古寺来投宿，云岩第几层。
有诗堪供佛，无事且依僧。
小阁泉喧枕，修廊雨暗灯。
好峰看未足，梦绕碧崚嶒。

阴阳持权或赢缩，运气循环更剥复。
忽惊寒凛袭重裘，元是祥霙散平陆。
登山不觉屐齿折，索酒仍催葛巾漉。
萧条贫居马为二，瑟缩冻坐龟藏六。
挥毫谩诧句中眼，对案常逢食无肉。
未谋南亩五百弓，浪说朱轮三十辐。
且欣膏润入郊原，为拯黔黎出沟渎。
敢将固陋测帝心，概想生灵皆子育。
将春欲放草木叶，成岁先须天地肃。
伊余平生贪静胜，有此一廛从穆卜。
应怜此地久憔悴，端向吾庐增煜煜。
巧随高下缀琪树，任逐横斜落云屋。
尘缘顿觉一羽轻，诗句但惊翻水速。
坐令欢意荡愁思，仍遣时寒破常燠。
嵇康醉状耸危石，卫玠羸姿立修竹。
排来一一尽连璧，环立诜诜皆冠玉。
晚风徐韵仍佩环，枯木无心亦冠服。
晓连青女增粲粲，夜映金波兼穆穆。
遮藏春色失斓斑，漏泄梅花有芬馥。
掀髯一笑万事空，细读君诗倒醽醁。

少年词赋客，昔与山翁游。
暂抑骅骝姿，聊伴盐车留。
幽坡赏春色，明月同高秋。
君才如鲍照，顾我非汤休。
木桃时一投，琼瑶三四酬。
可怜横海鳞，尺水难沉浮。
飘然拂袖去，形影那容求。
早莫哦君诗，书空复搔头。
迩来三年余，拟君荐经由。
长篇忽见遗，顿觉驱烦愀。
君马何大驶，追踪谪仙流。
锦绣满肠胃，词人孰能俦。
故将西子容，来贻嫫姆羞。
行看复坐吟，终日如軥辀。
安得君书斋，移来近前陬。
论文与谈笑，一释老者忧。
春禽昼聒聒，窗风夜飕飕。
怀君不成寐，频惊节物遒。
君文已造妙，君德当慎修。
谒帝明光宫，随珠那暗投。

长者虽云殁，流风尚尔存。
宗盟修里巷，家法在儿孙。
马鬣迷新垄，鸠枝恋故园。
年年春色好，锦障为谁翻。

未应双井即尘埃，似此衣冠得几回。
国子先生还并驾，洪都新府却重开。
再三为问滕王阁，第一须登孺子台。
定向此中修玩事，江边不道故人来。

修水佳人白玉栏，花前何似妾容颜。
从来未省伤春意，犹自楼头画远山。

修文巷里莫春前，欲上旗亭问客船。
忽有短笺无寄处，渔梁却在泪痕边。

罗汉岭头罗汉树，开辟余工所钟聚。
百围直上摩紫霄，铁剥犀空自无蠹。
积年魔怪不敢栖，暂过鸾凰却回顾。
初晴偃干碍云霓，欲雨蟠根起烟雾。
声回浪吼东海鲸，影落云侵石桥路。
气陵太古化儿惊，势压群材梓人惧。
阳开阴闭资指南，地弼天承赖撑拄。
凡斤俗斧远遁逃，黛色苍皮未须疏。
岩灵树异如相语，杰叶豪柯翠云覆。
冰霜坐阅无古今，合抱云仍仰雄据。
岂同涧梓与壑柟，未历千年随草腐。
我来骇识天下奇，斗酒浇之共轩翥。
行人莫拟明堂柱，险径无来万牛处。
盛时要用真栋梁，宜使巇危可平骛。
指呼刊凿动六丁，匠氏仍烦修月户。
辅隆广厦蔽苍生，何止增华万年趣。
悬崖黯惨阴风吐，振谷徘徊忽号怒。
纤梢啸舞山雨来，石走雷轰鬼神怖。
未容造次搜奇句，五百尊师所呵护。

凌晨汲山泉，盥洗甫云暇。
徐行修竹间，小立疏梅罅。
尖风耿薄日，色影寒相射。
幽香定有无，纹禽踏花卸。

参云亭前罗汉树，非桧非杉独雄据。
苍皮剥落珊瑚寒，错节轮囷海花蠹。
修圆佛指叶沃光，刺历虾筒槎倒竖。
铜柯不受鸱蝮穿，翠葆还容藤蔓附。
藏牙敛翼方屈蟠，奋鬣张鳞忽驰骛。
突如破浪六鳌回，蜿若惊雷蛰蛟煦。
摩空飕飕永夏凉，薄雾惨惨晚秋雨。
白猿叫月时出没，紫凤栖烟乍飞举。
开花琐碎儿女笑，结子模糊罗汉具。
威仪庄肃初入定，向背跏趺欣共住。
蒙头大似安禅时，瞑目还同摩顶处。
得非天台五百仙，此地钵提曾得度。
偶然一念落树石，不觉形骸成布露。
何时收拾过石桥，未免根株伴龙顾。
更疑地主屈将军，开辟岩荒肇城宇。
剪除魔怪迎道猷，飞锡半千此焉驻。
神通堕在造化中，千载英灵飞不去。
犀坚久矣耐风霆，樗散非徒免斤斧。
盆山秀耸不足论，猊座婆娑通一路。
峥嵘下笑桃李繁，奇怪应须鬼神护。
使君自是名世才，善政报成多暇豫。
悠然领客上参云，篆隶传观酒深注。
平生好古邱壑会，指树轩渠命之赋。
我无文章光焰长，搜搅经时乏佳趣。
昨宵梦游兹树巅，环视谿山莽回互。
上云变幻舞龙鸾，下风清和写韶濩。
最高峰在樛枝底，方广寺随纤叶寓。
一枝一叶一沙界，应供各谈无义句。
启予一啸谁划然，八表泠泠树掀翥。

远思八表外，澹然何所凝。
苍岩窅空阒，修竹风泠泠。
秋老竹亦瘦，月上岩更清。
手持玉如意，天豁河汉明。

今日不知来日事，贪嗔痴爱度朝昏。
披毛戴角更相互，岂识修真般若门。

打折达磨西来脚，莫令有误本来人。
当处得心非向背，九年面壁寂光明。
庭中立雪憨痴汉，海里口干渴爱津。
如今大有心颠倒，梦寐胡诤学道人。
且向自心中体究，于斯如实更证明。
须观古德皆如是，万莫瞒心自发轻。
诳谤定招无间业，未全本觉且依经。
修行未了身依口，莫学提纲没量人。
对病用医须有意，指权归实救迷情。
迷悟不同谁解意，三乘犹尚未全明。
不契一乘为外道，经生持戒不知。
徒劳南北与东西，满口文章不合义。
不曾亲近正知见，色见声闻弄识神。
髑髅几度皮消殒，林下追寻没一人。
妄把玄诠为事会，五千救网变成尘。
看经须用钱财雇，佛事全凭铙钹音。
馂馅饼皮纱布绢，猪羊犬马折经金。
僧俗一同轮苦趣，辜负牟尼古佛心。
致使类多贤行少，仁慈鲜矣足孤贫。
荣华富贵千无一，菩萨神仙不降生。
如麻似粟人头面，杀盗贪嗔胜畜心。
不管刹那沉劫海，且徒眼下乐精神。
背善恶临无解处，烧香合掌告观音。
大慈大悲来救苦，须臾命断叹悲深。
一生不布纤毫善，悔惧双交没主人。
方知今死难思悔，黑业无边我自成。
寄语世间今未死，光阴莫负早回心。
何况出家亲悟者，喃喃直指古同今。
所以办心供作务，将勤补拙助元灵。
相逢来往无心见，大事未成戒行深。
只欲心空如及第，回头救接未归人。
始合老师弘大愿，先难后易叹吟吟。
十字街头不见客，孤峰顶上目群生。
助柴活计元如是，不负当时这老僧。

圆应牛，经劫没人收。
若不遇人，虚度春秋。
如今横穿鼻孔，水草皆休。
有时放，有时收。
随分纳些些，自性优游。
独奈何，劳别讨，混迹应不迷流。
不许犯他苗稼，也犁他田丘。
饱饮雪山肥腻，一顿更不他求。
眉毛眼睫，动转绸缪。
试问沩山水牯牛，有甚风流。
向左膊上书字，着甚来由。
任你千般引□，不肯回头。
不如卧云枕月，运气常周。
假使银蹄金角，气射斗牛。
居吾腹内，不得出头。
吞底乃刀山剑树，业到解散枯髅。
谁知体如巨海，妄起浮沤。
风击沤生，沤灭何愁。
湛然智海喻真牛，圆应头头岂用修。

出家无易事，了道亦非难。
各自要努力，如人担上山。
累劫负偿命，此生莫等闲。
遇时若不顺，展转落雠关。
佛与人方便，度人及登山。
布身而填险，为众代艰难。
荷担如来者，莫道不当番。
汝逆和尚顺，明朝报愈艰。
汝见有福者，拥从物如山。
在处皆如是，因修得世间。
若争人我相，不如快下山。
若酬自己债，岂用学烧丹。
相逢无别有，动不是风幡。
前后都还却，独坐大雄山。

此渡若非桥，不放众生过。
过去现在佛，并西来达磨。
皆是接群迷，直指人这个。
如今人不知，颠倒成患祸。
坚执有为功，善恶争扬播。
学道不识心，所以尘不破。
若悟即本心，永劫无退堕。
说法非干舌，山河大地和。
行脚不曾移，举步无空过。
如斯妙性空，方与人担荷。
大用这无心，非福亦非祸。
于中无妄作，不异阿弥陀。
法界无别物，一菩提为座。
修桥布路为含灵，转凡成圣如行货。
游戏菩提谁得知，只恐迷情却放过。
大丈夫，莫放过，提起眉毛来继和。
大家拍手渡桥来，方笑普庵只这个。
咄，开口全音只我闻，桃花含笑乱纷纷。
心非遍界真成妄，意浄情忘法法真。

普庵教化修浮桥，信心自肯大丰饶。
解脱皆因不思议，度人无量永逍遥。
秀江千古源何极，非干今日与明朝。
一生补处谁知有，万德咸欢寂体寥。
蚊子眼中藏刹土，红灯焰里热眉毛。
毫发虚空全不漏，海山相击浪滔滔。
石牛吃尽张公粟，木女垂丝钓巨鳌。
新罗国打西川鼓，东震旦抛北越刀。
孔自孔，毛自毛，针札不入大雄豪。
妄想颠倒苏公盛，未解撑船弄竹篙。
岂在文言多卜度，德山拄杖不敲槽。

古寺香华迥寂寥，焚修报国化迷流。
英贤到此须回首，拨草瞻风笑点头。

婆修盘头尊，曾礼大光明。
以杖画佛面，悔过复天真。

静坐取片时，妄想自家知。
心口两不同，修行不透机。
明朝与后日，作个野狐狸。
因果全不落，百丈一言迷。

无底瑠璃井，忽尔堕其中。
胜修万劫功，跳出跳不出，喑痖又盲聋。

咦，好辨心，以此三法为三昧，无量无边世不会。
我今修供佛众生，万圣千贤悉同共。
摩诃般若味真如，十波罗蜜同受用。
大家着力要精专，一粒微尘不许动。
为报龙天并八部，莫入厨中干打哄。
监斋使者在眼前，守护普庵无罅缝。
针札不入起馨香，十八元来佛不共。

无罪福，无损益，不消更念波罗蜜。
念来年久却成魔，返谤修行无圣力。

住相布施生天福，不用钻龟并买卜。
分毫不赚自家修，如影随形皆具足。

学人不了用修行，只应步步踏阴坑。
大光普照盲无识，非时不共野狐争。

大施门开无拥塞，何须远劫方修得。
只要无心直下休，一颗圆光非异色。

吾早曾经多劫修，大通智胜本因周。
因何佛法不现前，为伊不荐混迷流。

修行恐落断常坑，说有说无只管争。
教体未全言句落，意识心随声色行。

祇知犯重障菩提，彼者堪修我不宜。
龙女化身来警世，畜生驴马我同伊。

粉骨碎身未足酬，念渠多劫力勤修。
如今分付无人要，放体闲眠百草头。

大悟不拘于小节，猛焰炉中捞霰雪。
石头垂足示长髭，修行有甚相交涉。

镇长在，不是坐禅并礼拜。
实相元来岂用修，越古超今含法界。

千种言，修多罗教没蹄筌。
鱼兔得时非在说，商人到岸不须船。

迥出三乘不假修，别传一句普天收。
扬眉早是相轻忽，妙得无心了便休。

灵山话月，曹溪指月，禅可禅而成大过。
一念顿超没量人，六月雪哥向猛火。
参方侣，休打坐，学至无学得什么。
自从打破赵州关，收放纵横句不堕。
这雪曲，谁解和，举意万机无两个。
拈题颂古若河沙，须是金毛师子子。
这资深，被谁苦，梦中踢发千钧弩。
射过山河石壁空，枯髅烁尽无纤阻。
希奇希奇谁得知，心空及第心斋子。
古贤无限学无为，罕遇明心轮劫苦。
闻不闻，岂小补，识破天下老婆子。
箭锋相拄道应难，针芥相投万事闲。
不如佛祖只谈心，悲愍盲参往别山。
没弦琴，谁会弹，卢公便就指风幡。
直饶不是风幡动，不识真心转见难。
我意无尽非言说，离百非兮四句绝。
首观梁武梦胡僧，未达修山龙济决。
一百一十四重玄，大冶炉中捞片雪。
生不生，灭不灭，万法千机谁透彻。
普庵不舍一微尘，本末双彰□无说。
肯将法界作红心，一箭虚空浑漏泄。

普庵识心达理，不是胡言乱语。
教化三千大千，个个透泥入水。
应无所住生心，更不祭神拜鬼。
时中浄念法身，何假烧钱化纸。
不被邪魔所惑，各各尽淘真理。
亦非夜聚晓散，亦不远寻山水。
亦不发愿烧香，亦不弃离妻子。
不啖众生血味，便敬六亲九祖。
誓不饮酒猖狂，不入牢狱苦楚。
见利便不干心，处处如钦父母。
你争无明人我，我自无可作做。
修桥补路随缘，身作山河国土。
供养大地含灵，上愿皇图永固。
时时风调雨顺，日日民歌乐舞。
皆因自性天真，永不入他门户。
如今一物无求，不着邪魔祛使。
不离当处湛然，运水搬柴佛事。
何须打铙击钹，岂用槌钟击鼓。
饶舌合掌归依，早被参方取怒。
只心普遍莲花，何异西方浄土。
自古本自无迷，今本何曾有悟。
设有三乘五教，也似添盐和醋。
生死涅槃如梦，佛说无所作做。
更问达磨西来，他亦别无门路。
直指人心是佛，不可更移一步。
才有丝发是非，便入魔家邪户。
死中得活之人，诸佛龙天守护。
斩钉截铁丈夫，这个凡夫了事。
如今人赞神钦，万劫群灵仰慕。
到此若不回心，岂识摩尼宝库。
自利利他不竭，经劫且无怕怖。
披云啸月吟古风，透石穿山谈正法。
只个心如巧画师，只个身如无缝塔。
东村老婆是我娘，爷是南门张大伯。

仲元亨老，殷勤圆浄。
此中大事，雪曲高歌。
骑白牛儿，漫空唱唱啰。
这家也舂米，那畔争打禾。
且道乘谁力，天真大老婆。
近日南方诸道友，斩钉截铁自降魔。
运水搬柴无不是，神通妙用显摩诃。
一人办力诸天供，一会修来争奈何。
移根拔树非邪作，翻有为无万事和。
楼阁忽然横碧汉，人人功德无空过。
香积味凭知道者，须教不少亦非多。
个里不消重委嘱，分明只是这弥陀。

日当午，有巴鼻，莫似这汉打瞌睡。
精魄沉滞识神牵，堕入三途难出离。
我这里，不如是，眼若不睡诸梦除。
端然静坐没牵缠，纵横自在无萦系。
学道人，生惭愧，普庵万劫眼不闭。
鼻孔连天叫大哥，海纳细流通大意。
劝君修，休退志，坐断乾坤无别义。
一条脊骨炼纯刚，撑天拄地更无二。
这光明，全体是，充满山河崇富贵。
明月堂堂皎碧天，绝待灵明撒手去。
一事无心了便休，祖门一句普天取。
离相非空无别是，无声之乐响啾啾。

黄金布地非为富，白玉横街惹寇徒。
心地平坚尘不入，修罗万亿手难摸。

稽首一切智，圆通十方慧。
无上两足尊，法体含三世。
归命万德师，与慈启大悲。
溥度恒沙众，愿力难思□。
解空无比量，世出世间上。
了义修多罗，圆明真实相。
慧命久住持，阿僧历劫祇。
如今言下会，碎体报难齐。
我欲穷真法，法则非非法。
虽法非正固，要会无法法。
随文偈赞之，标宗立妙机。
通方闻便喜，声闻应皱眉。
红露穿碧海，是汝心非彩。
不是风幡动，如如无变改。
白日绕须弥，只今是阿谁。
共君一夜话，胜读十年书。

戒福修持众，罕得无心用。
众生肉为菜，讲论喧天哄。

圣贤皆一道，十方常浩浩。
当体即如来，何须苦修造。

四句难谈说，修多罗指月。
□若复见时，珍重了真歇。

修罗皆供养，天人咸戴仰。
不离此经中，念念来还往。

塔庙比摩尼，觉了不修持。
身中真舍利，只恐自狐疑。

若言佛有说，执指为真月。
月指两俱迷，昧修多罗□。

莫作转轮俦，用识不劳修。
眼前鉴觉破，华亭覆钓舟。

个中须得意，□□又生疑。
本不假修造，识破现圆如。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

镜面千顷阔，修眉一带横。
湖深有龙蛰，山静少人行。
似与真仙约，都无世俗情。
鸟啼猿叫歇，轩乐有余声。

修竹长林罗水车，梵王家近葛仙宫。
耳闻清磬是非静，心领菩提名利空。
啖枣尚知前世事，拈花还遇上机翁。
抽簪若得烧丹诀，莫负扶桑半夜红。

文简为州时，不求赫赫誉。
温恭君子儒，岂弟民父母。
黄堂能几年，清风霭千古。
愿公踵前修，特此相明主。

我歌白云篇，送君水云浦。
歌罢水云寒，伫立听鸣𫇛。
江湖昔在手，短蓑钓烟雨。
轩裳误羁馽，滥趋群玉府。
朱墨浪自妍，笔削竟何补。
高鸿堕秋枕，归梦纷莫数。
着鞭输子先，寤歌独怀古。
中年况作别，心事复谁吐。
故人分龙符，江色映修组。
话旧定何时，新知日旁午。

初阳散微和，晞露耿余明。
引花吸其精，助我养修龄。
人生凭化迁，日夜枯与荣。
聊为寂寞游，放此真率情。

水性能方圆，泉色常珪璧。
云山静有辉，琼液来无迹。
泉上修禅人，曹溪分一滴。
鉴止更澄源，纷纷万缘息。

兀坐起往念，新愁忽来侵。
郁郁不自怡，开尊独盈斟。
举杯对孤影，浩荡生幽襟。
百虑遂消散，无复萦我心。
修篁尔何情，风中来清音。
不觉日已晏，四面山沈沈。
超遥醉中适，颓然忘古今。
染翰记所寓，音属自成吟。

舍前舍后桑成林，锄垦不放青草侵。
东风满条新叶大，村家爱此轻黄金。
日暖春蚕大眠起，戢戢盈箱齐若指。
看蚕新妇夜不眠，蚕老登山满家喜。
阿姑嗔办缲车迟，小姑已催修织机。
杀鸡沽酒赛神福，今岁不怕寒无衣。

野迥半留日，云薄初护霜。
一倾萸菊酒，三肃翰墨场。
诸君党友贤，独我鬓毛苍。
满引虽云乐，分携亦自伤。
平生子刘子，趣归谒建章。
勋业定指取，富贵肯相忘。
古人重佳节，酬酢无余觞。
龙山丹叶飞，骑台白草荒。
但使修名立，岂识离绪长。
明年未可料，共饮西湖光。

袖寒倚修竹，暗起着人香。
联影黄昏月，亭亭上璧珰。

久修头陀行，但欠僧伽衣。
胡为走红尘，涴面不忍挥。
忽觉东州梦，又指西山归。
九峰富泉石，百里环翠微。
买山吾无钱，亦解守钓矶。
儿女苦牵挽，此身陷重围。
临分一太息，山中音信稀。

长贫我欲为巴叟，高咏君能继洛生。
自许一丘成小隐，仰瞻千载立修名。

北有高楼，偃蹇轶千门。
绮栊纳飞月，璧珰碍翔云。
上有弦歌女，哀声启莺唇。
谁能为此曲，无乃返香人。
一章三致志，修蛾有余颦。
不惜饶清响，暗惊梁上尘。
所悲听者心，中无泾渭分。
愿作南冥鸟，夕饮玉池津。

泽兰萱草比多言，谓汝分阴久夺鲜。
政恐淇园修竹劲，不如秦岭老松坚。

小室坐蒲团，死灰念不作。
所以护明珠，精修企先觉。

男儿三十富春秋，况复才华出辈流。
传家不坠右丞相，入幕少佐东诸侯。
梅花颇惜诗人去，草色正牵行客愁。
修禊兰亭访陈迹，应怀同醉仲宣楼。

析别梁谿七换春，海边相过意能勤。
袴襦不羡千金子，简策无惭万石君。
豪气掀雷须给札，他时修月待挥斤。
镂衢又揖东风去，情话无人可夜分。

小斋面蓬瀛，昂霄得双桂。
黄卷对圣贤，欣然有余地。
笔端妙言语，挟此波澜势。
荧荧百炼刚，自是青萍器。
冲星不我识，铅刀且争利。
于今修月手，益振陵云气。
明年广寒宫，声名郄诜似。
归来八桂乡，浮丘挹仙袂。

周人九府有圜法，汉京金布在令甲。
炊炭冶镕多乱真，纷纷轻薄如榆荚。
即山不复私下臣，张官置吏几王春。
君子谓之阿堵物，方兄不知何许人。
十羊九牧其弊近，谈何容易趣销印。
事权顿使归民曹，鼓铸伊谁察诸郡。
诏书恳恳修废官，诸公争言隃度难。
向来矫枉亦太过，畴咨英俊乘輶轩。
鼎新能事推心计，贯朽不须夸古始。
共瞻使者振绣衣，曾见真人兴白水。
荀卿自有富国篇，高视管萧宜并肩。
钱流地上小小尔，便合论思雨露边。

短檠长忆桂岩东，翰墨新来莫论功。
日日簿书成俗吏，星星鬓发逼衰翁。
公祠难缓三人带，小垒聊吟一马骢。
共饮昌蒲修故事，山肴野蔌是家风。

修竹林林贯四时，厖眉扶杖到期颐。
子孙长忆当年事，留取轩楹客赋诗。

官事何时了，凭高思豁然。
逐江开北户，望岫顿修椽。
繁卉浑相亚，新篁便可怜。
归心入春梦，已遶故山前。

万里修邻好，毡裘不乱群。
边锋方两解，春事已平分。
发轫鸡三唱，挥毫酒半醺。
问途殊未已，返顾羡归云。

觉来屈指数修程，历遍中原长短亭。
谁向城头晓鸣角，胡音嘈囋不须听。

台榭相望闻语声，茹芝观月有余清。
旁连小隐分三径，细数修篁限一城。
日日杖头思径醉，年年铛脚玩欣荣。
谁人知我归欤乐，趁此登临未惮行。

南北芝泉一涧开，穿花度柳势萦回。
不须元巳方修禊，才遇良辰便泛杯。
行止岂由人智巧，沉浮长与客惊猜。
急流一去谁难进，却有先游殿后来。

春情百尺牵，午影三眠过。
修眉漫成颦，细腰谁类我。

珍物再三投，英琼修永好。
以兹君子德，不作众人报。

廛中饶菜把，足以给盘餐。
不逐露葵去，定遭修竹弹。

有圃无修竹，其如借宅何。
宁忘三月味，不厌此君多。

籍籍台郎日，皋苏远拍肩。
疏陈三尺法，制可九重天。
不使金横带，俄惊酒渍绵。
平亭知有报，高盖拂修椽。

我家百笏门，族望甲乡国。
堂堂六世祖，名在碧落籍。
人曰吾故侯，善政光古昔。
后裔联簪缨，北原荫榆柏。
里居百余年，世出二千石。
当时丛桂中，鸣珂动城陌。
变故忽相仍，流荡兵火厄。
一经焚劫余，故里半荆棘。
奔腾豺虎群，逃避天地窄。
十年湖山游，幸不死锋镝。
朝穿云麓青，夜钓月溪白。
间关度阳九，阖室仅安适。
遽婴风树悲，呼天泪横臆。
坡陁东龙冈，怅望隔窀穸。
故乡渺归期，异县悲久客。
北辕吾未能，辽绝江海隔。
思我伯父贤，一别几更历。
寇至独不去，巍坐空四壁。
高标揖夷齐，九死出焚溺。
居为一乡望，后学所矜式。
泮水修复初，儒盟首开席。
我独随风蓬，孤陋阻规益。
明年秋鸿飞，槐花动行色。
庶遂升堂拜，情话输悃愊。
诗成喜不寐，兴逐飞天翼。

渡浮桥，黄流喷薄翻云涛。
骈头巨舰寸金纤，翼以巨木维虹腰。
戍河老兵三太息，顾语行人泪霑臆。
去年造桥民力殚，今年过桥车毂击。
只愁屡坏费修营，追呼无时困征役。
前月南朝天使来，欲令践此夸雄哉。
无何层冰蔽流下，三十六洪中夜摧。
当时白马津头渡，不下毡车上船去。
今朝缓辔扬鞭回，笑踏长鲸指归路。
但愿河伯常安流，斯桥不断千古浮。
他年过师枕席上，孰忧王旅行无舟。
适见黎阳山下驿，驿垣破处龟趺出。
丰碑大字天成桥，犹是宣和时相笔。

方开八袠庆修龄，又捧榴杯拜紫庭。
一岁一添长命缕，拟将万缕献慈宁。

修造未逾两个月，丛林便觉日荒凉。
今朝重整旧洪范，铁佛须教尽放光。

簿书有余闲，春日亦已永。
况逢佳节休，朱墨得暂屏。
名园跨江郊，危槛俯千顷。
平芜雨初匀，弱柳风自整。
芳寻寄萧散，意适忘醉醒。
持觞挹花色，散策步林影。
虽无歌舞妍，所爱亭馆静。
佳辰天气清，泉水助幽冷。
缅怀山阴会，修竹带崇岭。
应知佳客临，怀抱均一骋。
君看结绮地，茨棘翳眢井。
当时擘笺人，正复对此景。
江山几兴废，岁月侵老境。
但愿中圣贤，畴能计钟鼎。

青山如幽人，不肯住城市。
客从城市来，一见消吝鄙。
平时与周旋，况复非俗士。
我初见南山，秀色纷可喜。
谓言官尘埃，洗涤端在此。
经时未一至，引望若千里。
昨朝得休暇，佳兴难自已。
秋原丽新晴，景物为清美。
独游已不恶，更约二三子。
初从涧壑危，稍入岩石倚。
白云随杖藜，苍烟生屐齿。
主翁亦好事，结茆修竹底。
庭空百无有，屈曲但流水。
客来了不问，花草自红紫。
岂无一樽酒，欲饮还遽止。
归鞍不可速，吾亦聊洗耳。

我性天下懒，自谓世莫双。
朅来官中都，懒极济以憃。
有如千黑鱼，东西转桥矼。
又如橐驼卧，厌逐群吠尨。
鼻洟任纵横，胞转徒胮肛。
纷纷夸夺儿，见我语辄哤。
平生李公子，老大同乡邦。
奈何夺我有，收敛付一窗。
作窠寓以名，异音乃同腔。
金马可避世，何殊鹿门庞。
君看富贵涂，机危甚缘橦。
争荣仅锱铢，力欲九鼎扛。
金朱拥丹毂，视之亦蝼蛖。
爱君阳羡居，有田种兰茳。
溪山带城郭，松竹环旌幢。
连娟几修眉，清歌艳明釭。
客至即尽醉，不待金石撞。
尚余诗语工，词源倒三江。
好懒得真懒，使我心益降。
何时半作分，临流听琤淙。

吾州富佳山，修竹连峻岭。
居然缚尘埃，一见辄心醒。
岂知刺史宅，跬步閟清景。
古木盘城隅，石径幽且迥。
当年徐常侍，坐爱云水冷。
溪南群峰秀，矗矗锥出颖。
郑公闭阁暇，独步毘庐顶。
曰此气象殊，逍遥步方永。
唤客倒清樽，燃薰煮奇茗。
庭空无一事，宾吏绝干请。
佳处由渐入，斯语烦记省。
渊明尝有语，结庐向人境。
恍如白莲社，挥麈对宗炳。
谁云忙里闲，要识动中静。
我来款妙论，散策步林影。
心田豁丛茅，气马罢征骋。
他时记棠阴，老意亦深肯。

平生毛公诗，训传固已久。
纷纭齐鲁失，浪自开户牖。
至哉一言蔽，可用严墨守。
渊源见云仍，梦泽吞八九。
雕章与棘句，锦绣间琼玖。
嶷如犀始擢，粲若蚌初剖。
肉食乃闻韶，昼日或见斗。
三百篇未忘，七十子何有。
应如摩天刃，要是修月手。
时来岂无用，妙处端不朽。
君看夸夺儿，在后熟顾叟。
喧啾蛩负户，嘈囋蝉荫柳。
谁令口鸣悲，正使心欲呕。
岂无熊罴士，底问牛马走。
岧峣金闺门，豪杰自先后。
而君尚穷滞，履敝衿见肘。
才名三十年，肮脏惊白首。
我惭拜嘉赐，幼妇连虀臼。
相望百里远，曾未共樽酒。
期君颂中兴，步出次山右。

十年天壤间，久矣闻公名。
词华少陵系，臭味修水甥。
一著獬廌冠，谠论惊纵横。
九卿固美秩，不如偃专城。

高齐校雠谁作图，一时䌷书亦名儒。
网罗卷轴三千余，俗儒非真类迂愚。
雌黄是正定不无，虚文末学徒区区。
岂识治道通唐虞，文林高馆希石渠。
后来御览嗟何书，修文偃武事益诬。
转头邺城已丘墟，峨冠广袖长眉须。
丹书写此犹不渝，高鬟侍女曳红裾。
两骓帕鞍立奚奴，罢琴涉笔倾酒壶。
兰台供拟信乐欤，不知画手安用摹。
无乃逞巧聊自娱，千年视之一欷歔。
君不见文皇学士十八人，谋猷事业皆功臣。
瀛洲旧图应更真，诸君寻观为拂尘。

勇退湖山地，心期白傅论。
仙风占苍岭，乐土并桃源。
壮节传交旧，儒科付子孙。
修龄才八十，殄瘁只声吞。

忠孝全家法，清修极道腴。
雍容调庶政，谈笑靖边隅。
许国心犹壮，安时貌不枯。
修龄才七十，谁为隔黄垆。

忠孝全家法，清修极道腴。
雍容调庶政，谈笑靖边隅。
许国心犹壮，安时貌不枯。
修龄才七十，谁为隔黄垆。

翰墨英名多士先，经纶长策万方传。
久知燕许文章大，要自皋夔事业贤。
曲水兰亭修竹外，都门祖帐百花前。
去天尺五调元旧，肯使邦人借一年。

不随群艳竞年芳，独自施朱对雪霜。
越女漫夸天下白，寿阳还作醉时妆。
半依修竹余真态，错认夭桃有暗香。
月底瑶台清梦到，霓裳新换舞衣长。

迺翁持橐旧知名，两郡分符见典型。
禁闼方应驰俊步，中台俄忽随修翎。
故人零落风前叶，北客漂流雨后萍。
白马素车三巷路，泪兼腊雪洒林坰。

宝历千龄会，神槎八月流。
人知挺生杰，天欲中兴周。
文笔超三古，声名溢九州。
宏才自伊吕，余事岂应刘。
繄昔开黄阁，于今尚黑头。
裴公旋卧护，萧相暂居留。
舄奕稽山绶，光华绿野游。
银舆寿母贵，玉耳上公优。
嗣圣资爰立，昌时副聿求。
来归嘉季子，入觐伟韩侯。
今日恢王略，苍生跂庙谋。
中原尚纷扰，绝塞要怀柔。
胜算如先定，成机会可投。
洪源端欲泛，前箸匪无筹。
日月符羲驭，乾坤协禹畴。
行看静蛇豕，俱议息貔貅。
考有中书第，官无太尉酬。
两京期汛扫，九庙得重修。
祉福天方锡，勋庸世未休。
斯民纳仁寿，公寿几千秋。

潮阳初谪八千里，中令俄成十九年。
地下修文应泚笔，卫公精爽故依然。

官屋无钱可得修，雨来难免震凌忧。
墙基有罅相将踣，地杖无钉自在浮。
仆折松枝通夹溜，儿编竹叶学行舟。
衣衾漂湿浑闲事，且上书楼把画收。

雪后山更佳，冷松及修竹。
茫然枝上鸟，伴我梦亦熟。
阴崖得寒乳，夜半胜酒渌。
惜无同心人，共此一杯玉。

初疑山遥遥，不知日车永。
杖藜起衰病，适此氛翳屏。
北山喜觌面，倒屣客不领。
讙然呼断桥，快扫风柳影。
扁舟载幽具，二面纳倒景。
荷香已坐足，不待花破颖。
潜鱼出银刀，盈月上金餠。
琴间得新弄，棋醉有新警。
长笛者谁欤，喧静同一境。
行歌带亦适，还坐烛初耿。
吾曹困重阴，湿处混蛙黾。
忽逢天宇宽，况此星斗冷。
酒为河朔倾，大胜汲寒井。
诗成西园句，浩若转修绠。
君看万象色，回首森已暝。
吾欢岂异兹，瓶罄勿三请。

青山不世情，终日独我顾。
修竹岁寒姿，不受纤尘污。
开窗寄数椽，良以二者故。
出门欲求益，擿埴未识路。
屠酤难与语，余子安足数。
岂无王侯家，摇尾觊一遇。
自分踈懒性，初非俳优具。
由来势利交，朝且不保暮。
何如翳环堵，静对古人语。
从渠不我与，聊复吟梁甫。

人心非无常，自为外物禁。
喜怒烈火炽，宠辱铦锋森。
从兹失本然，至理而浮沉。
达人解其会，魔军讵能侵。
盘石可转移，明月犹晴阴。
卓然有所立，此道古与今。
颜渊无终食，孟子不动心。
充君名斋志，前修端可寻。

孔子昔当厄，良以桓魋故。
韩信伏胯下，将坛起徒步。
圣贤昔未遇，未免失常度。
固知天地宽，出门多龃龉。
贫贱势易陵，动息要衡虑。
绨袍恋故人，进食哀漂母。
小人不及夕，焉知鸿鹄举。
桃花倚春风，零落随夜雨。
流萤曳残光，未省羲和驭。
君子并松柏，挺干傲寒暑。
昭然揭日星，进与众瞻睹。
群儿勤修读，文行师邃古。
莫学小儿辈，啾啾燕雀语。
颜渊犯不校，万世共尊许。
孟子善养气，策功不下禹。
潢潦无根源，勿用遽歆慕。
吾言可书绅，审思宜在汝。

法官道家流，修奉有年所。
灵验感人多，时贤赠诗句。
一日来访予，三揖进宾庑。
函袖出异书，雷文加释注。
涤手遍披阅，因果皆有据。
纷纷秦汉后，死者略可睹。
权量巧心计，悖道忘君父。
贪淫蔑仁义，往往涴斤斧。
质经吾圣人，有理无其故。
迨乎震夷伯，隠慝才显露。
嗟乎三代前，朴实犹近古。
后者业虽炽，日甚造罪苦。
不然子之书，何迺遽有许。
自居田野间，兹事闻亦屡。
又知今视昔，已复不胜数。
蠢彼无知辈，徒诵孝悌语。
人貌犬彘心，埋头入秽污。
俯仰多厚颜，劬劳忍深负。
目前恣为乐，遑恤盈墨簿。
愿子持此书，镵石置通衢。
比屋得大诫，毋致烦天诛。
下愚终不移，自取任从渠。
有能用斯言，仙籍登不诬。
脱或秘弗示，与道终悬殊。
述此赠行色，子其信否乎。

乱石搜琮璧，修梧待凤凰。
地灵真间阔，世眼但寻常。
我友更谁子，平生唯此郎。
连城不当价，容易莫商量。

八百年前窆，功曹身姓余。
元嘉两行字，败甓八分书。
富贵念犹在，子孙今已无。
痴人不修省，视此意何如。

里闬推高足善良，不才何幸玷东床。
修容方喜超宾馆，奠雁翻成举酹觞。
晚铎飘声空有恨，酸风吹泪不成行。
诸郎头角多馀庆，褒赠行看为显扬。

双蔓正排空，云是玉真府。
采芝何许入，忽此驾修羽。

翚飞新楼台，像设旧金碧。
焚修人已老，倚杖对山石。

修绠何妨汲，羸瓶不自任。
从渠清彻底，伴我岁寒心。

膴膴周原二百州，欲图恢复岂难求。
既烦元老为时出，但愿宣王益内修。

世故翻巨浪，是身如孤舟。
黑风半夜来，掀簸卒未休。
谁能汹涌间，轻飞逐浮鸥。
稽首大导师，觉海名善泅。
请下一转语，为度历劫忧。
师笑了无言，此问难尔酬。
未可檝迎汝，子归当内求。
坚忍作维缆，巨防截横流。
中有不动者，东西听漂浮。
师今念故山，翩然去难留。
相送城东隅，黄叶堆别愁。
归来闭阁坐，念念期自修。
精进傥不懈，针芥或有投。
西风白莲开，束包随胜游。

内寇非阴阳，穷愁因缘之。
坚垒自却走，不药亦不龟。
夫子乐唐虞，短褐荫茅茨。
尘不上几闼，何物作伺窥。
或丐愈风檄，岂邀遣疟诗。
朝来就清爽，梳发修竹墀。
买酒约相过，胜地相扶携。
人生逾四十，浸与衰苶期。
君壮尚俘劫，我怯重嗟咨。
问丹勾漏迂，访道弱水疲。
绵绵抱谷神，闭门有余师。
鹤病无死骨，松瘦有老枝。

冲暑去何之，城南水竹园。
发箧得秘画，笔老不见痕。
作者非俗士，𪡋喁不能名。
王郎眼如月，指点见本根。
解衣而盘礴，主人固可人。
虚斋坐修竹，一面当暑烦。
斜阳送暮色，无数乌鸟喧。
漠漠芳树暗，涓涓流水浑。
星斗挂檐端，余影到清樽。
行觞令不虐，捉麈语不繁。
不知聊尔耳，佳处正难言。

火云忽改色，大雨卷地来。
淝水万貔貅，一战山岳摧。
须臾天宇霁，刮扫无纤埃。
佳月流清辉，琼瑶碎六街。
薄泥阻微步，庭除重徘徊。
清坐对石友，晤语修竹斋。
惜无名酒耳，孤咏畅冲怀。

导师生何年，人犹记此日。
香火缁俗会，风雨神鬼集。
我来恰秋深，迥迥原野阔。
群山势愈壮，老木气不折。
拄筇踏危磴，小憩马与仆。
屡休才及门，到寺已曛黑。
车从如沸羹，无地可插脚。
阇黎揖客坐，意象颇猝猝。
弛担得禅房，持钵叩香积。
倒床不复醒，梦与仙梵接。
明朝没阶趋，燎香望玉色。
丐福吾未能，修敬敢不肃。
是身如芭蕉，危脆不坚实。
绿发俄素丝，赭颜倏枯腊。
百年已长久，大抵俱化易。
稽首不动尊，向来何证得。
衲衣坐蒙头，万古一交睫。
傥非定慧力，枯骨已瓦砾。
物物具兹妙，抱宝诉空乏。
伐柯则不远，内照无别法。
一钵寄空岩，定当掷此帻。

吾家在何许，水泉修竹林。
鸥鹤失闲伴，跂予有遐心。
窗前小梅花，耐霜笑吟吟。
小待新酒熟，冷蘂劝清斟。

州闾我知君，楚璞未剖初。
家无两钱锥，腹有万卷书。
闭门饱葵苋，抚几咏唐虞。
儿乳腥未濯，才能辨之乎。
巍科似拾遗，却走我不如。
流俗校成败，往往遭揶揄。
岂知磻溪叟，空钓宁在鱼。
穷途有知己，一笑肝胆输。
羔雁朝在门，挽我不得徐。
鲸鲲依洪波，凤凰集修梧。
士贵得所托，往矣膏子车。
忠信行蛮貊，九夷圣肯居。
使君况儒将，奥学窥盘谟。
小诗迺余澜，已足吞五湖。
老羌弛弓刀，玉帐一事无。
举杯哦新篇，主宾兴不孤。
明日思君处，一千里平芜。

祝融职司南，凭宠不遗力。
呀呀三足禽，败羽悬枯腊。
釜鬵糜碎鳞，无地此身着。
楚炬方烘秦，汤征未自亳。
梦想千丈冰，快踏赤两脚。
少憩修竹林，泉水鸣{氵虢}{氵虢}。
岸巾对飒爽，污垢亦小濯。
蒯通据鼎耳，反唇乃幸脱。
叩头祝西风，驾言马可秣。
危喘已强支，旦夕恐不续。
俗情傲寒灰，赴热犬争骨。
灼肌岂暇顾，甘作蛾殒烛。
君看孟尝客，乃笑翟公雀。
呼儿进胡床，佳月可人白。
一醉无渭泾，举盏新酒滑。

先生不忧穷到骨，唯惜修名易埃灭。
平生窗几辛勤功，语及云程辄呜咽。
冷曹晨炊有不续，远道相从笑回曲。
微言不足温饱人，羡渠著斗量珠玉。
风霜岁晚念慈母，黄叶翩翩积行路。
烹鸡奉餐蔬自煮，繄我独无悲此语。
大厦千间要封植，期君当作垂天翼。
朋友之乐可乐不，昔人愿封万户侯。

朝暾拔山红一丈，露草烟林气萧爽。
出门华构照新绿，并辔宝珂喧碎响。
僮奴尚语林薄间，马蹄势已青云上。
琳宫百年傲风雨，气象雄深挟千嶂。
青山固是耐久交，老桧真成丈人行。
山童候门惊马嘶，道士叠爻知客访。
情亲肯自摘嘉蔬，兴发更遣沽村酿。
未妨意行穷胜践，不用心违叹仙赏。
双峰唤我却西去，穿迳萦纡转修蟒。
荒桥下马久𥩟立，孤塔怀人嘿惆怅。
多谢山僧供汤餠，腹犹果然虚雅饷。
只应探讨尽老释，坐觉仙凡绝天壤。
碎砾谁参水底禅，飞蜺空阁云间仗。
凌霄固有飞霞珮，尘蒙浊骨何由往。
归来闭户省初念，一炷炉香薰宿障。
题诗聊复纪胜游，永与名山镇龙藏。

东州十刹如西州，东州幽爽西喧湫。
登临在在有佳处，我来无事得纵游。
望川致爽两奇特，云烟流通东与北。
一为清淑一旷远，清者发兴远快目。
城西三刹跨一牛，五百云堂老比丘。
捐金乐施到樵牧，不知愿力何年修。
邓家名笔难再得，苦爱雍熙之两壁。
贵人摸拓不曾休，真是化身千百亿。
府公玉皇香案吏，帆薄三山风辄止。
来苏疲瘵十万家，卷缩灵河一杯里。
野人冠服裹狙猿，曳裾更欲之何门。
惭无杜老惊人句，空负陈蕃解榻恩。

湘峰峩峩湘水碧，万古鱼龙护冰魄。
荷衣芷佩凝秋霜，欲诵遗章发先白。
天生草木预何事，乃与骚人同一骨。
今人古人共磨灭，惟有芬香埋不得。
主人手植双桂树，宁为嬖玩娱燕席。
亦知兰鲍随所化，勉进修名比馨洁。
绕除霏霏风袭予，欲参灵螭驾寥阒。
陈辞重华吊屈贾，酌以芳辛起湮郁。
日暮美人期未来，雾湿烟低花蔌蔌。

诏书尝下大中朝，不闻称蜕但称樵。
犠樽弃沟俱害性，此理要以达观超。
封文为冢嬉笑怒，恚不人知防鬼妒。
高岸为谷谷为陵，磨灭可无千载虑。
向来述作等俳谐，传与不传何有哉。
六经排孔讳服郑，未胜咸阳一炬灰。
虚名误人箕斗尔，引调狙公嗔与喜。
已嗤地下有修文，更笑楼成能作记。

舟行常有性命忧，江风一动令人愁。
盘涡倒帆日方午，又作贾胡终日留。
淮山隔江看细小，淡扫修眉晚尤好。
岷峩行尽此江来，可是爱山心未了。

旧闻修觉寺，苇岸却维舟。
句法雄千古，山形尽数州。
野宽仍据会，江合却分流。
畏暑犹如此，吾方事远游。

高栖俛氛秽，华屋照沧浪。
列岫带修竹，小池环海棠。
晚杯鱼蟹富，春箸蕨薇香。
涉世真无意，吾今号漫郎。

嵩岱国之镇，凤麟天所生。
有人占宝气，无耳著修名。
斯道自神圣，尔曹聊重轻。
晋书定一付，一代听权衡。

郊行不欲经城市，厌见尘沙漠漠黄。
响树蜩螗凭晚吹，遶陂凫鹜占残阳。
青山与世久相绝，修竹于人未易忘。
下马招提揖僧话，始知尘境有仙乡。

静阅胶胶扰扰身，细从物理究亏成。
一人誉复一人毁，五鼎食仍五鼎烹。
怪木莫题居士字，修篁合著此君名。
西风又起尘千斛，望拜生憎白羽横。

圣世能收晁董策，孤舟来唱鄂君歌。
一看献纳元台表，可特修名在异科。

吾生意行初不谋，泛泛何啻波中鸥。
携家来作闽海梦，三年客食天南陬。
我先人庐在何许，大江之左道阻修。
奉新家有手足爱，只身归扫先梧楸。
旋当来此营斗粟，南北颠倒无时休。
此心转与世事左，自作磨蚁将谁尤。
安知不满达者笑，穷达一戏如观优。
咄哉吾语亦已堕，且与造物同浮游。

道人昔曳匡庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不蹈江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗令我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

江声床摇寒，山色窗拗绿。
归舟著沙边，客梦遶乡曲。
簪盍豁秋悲，筵开从夜卜。
黄花散疏篱，苍竹围破屋。
诗豪争击铜，谈剧屡消烛。
借君五言城，洗我万斛愁。
主人意无穷，客子去敢速。
杯宽怯鲸吞，词涩愧貂续。
注瓦亦倾银，联珠仍缀玉。
天迥月明洲，霜清风陨木。
飞齐水击鹏，挥退日斜𫛳。
臭味漆投胶，芬芳兰间菊。
味甘一脔尝，话胜十年读。
未用赋骊驹，方看举鸿鹄。
行当岁九迁，勿惮昼三宿。
妙语子蝉嫣，孤踪吾鹿独。
一老上星辰，三君进凫鹜。
平生仰高山，此夕霑賸馥。
飞龙十九章，金马三千牍。
傥非论石渠，定是雠天禄。
笔健翻狂澜，辩雄喷飞瀑。
抄传疲小胥，侍立倦更仆。
力举六鳌连，肘运千兔秃。
庖厨洗玉盘，萍豆鄙金谷。
岂无麟脯羞，亦有熊蹯熟。
不须罗膻荤，安用穷水陆。
搜寻到蹲鸱，饪饤兼苜蓿。
但畏酒樽空，宁知更漏促。
劝频难固辞，意厚敢虚辱。
一一罄缾罍，纷纷吐茵蓐。
茶甘旋汲江，火活乍然竹。
聊烹顾渚吴，更试蒙山蜀。
清风生玉川，石鼎压师服。
忍醉兴方新，语离情转笃。
明朝转船头，西风饱帆腹。
去橹响呕哑，归车声𫐆辘。
墨突谅难黔，曹装行复促。
便扬武林镳，勿恋番江筑。
圣神搅权纲，贤俊登肃穆。
君恩晋接三，臣职坤用六。
夷路合腾骧，上心资启沃。
吾道竟何忧，斯文欣有属。
执政犹股肱，天官乃眉目。
当阶红药翻，规地青蒲伏。
遥知此数途，历遍财一蹙。
长吟美且箴，细酌寿而祝。
端期千一逢，毋讳再三渎。
德进朝廷尊，河润京师福。
前修庶拍肩，能事当继躅。
君无废此篇，随车编卷轴。

策马国门南，行役感时节。
唧唧寒螀乱，皎皎层峦洁。
修途遵广川，衰林夕阳灭。
含情不忍语，眷旧讵忍别。
抱疴谢绂冕，寄情恋岩穴。
树临越海潮，山背吴门雪。
各勉畴昔心，音书戒辽绝。
傥讯幽栖子，杜关理丹诀。

修竹萧萧三两竿，公余时得静中看。
何须更避人间暑，满腹冰霜六月寒。

负衅得老穷，扫轨事幽屏。
跫然罗雀门，有客颀而整。
悲欢十年别，樽酒清夜永。
妙句时惊人，盈轴肯倾廪。
三日语未休，霜寒梦归省。
临流分别袂，波光照孤影。
重念吾故人，雪屋清灯冷。
刘子抱遗经，深井汲修绠。
曹子中庸学，天理穷性命。
老骥鼓不作，搴旗望公等。
天晴风日佳，何时过鼪径。
石鼎燃豆萁，冰葅煮汤餠。

修途转清溪，孤村带寒日。
潇洒竹间亭，意行成小立。
宾主莫谁何，悠然良自适。
俄有贵公子，胡骢摇宝勒。
下马相劳苦，呼酒道畴昔。
遂令麋鹿姿，颇为人物色。
佳实进霜坚，异酿引寒碧。
兴尽还独归，沙头寒月白。

小山丛桂隔墙阴，曲槛修篁别作林。
芳意不孤符有德，寒梢相近本无心。
春多得地生何幸，岁晚为邻分益深。
赖有高人发佳致，因成盛事寄微吟。

昔人厅下才旋马，今代公卿甲第高。
大屋修椽当日事，拾遗故宅转萧骚。

苍然者为烟，呀然者成壑。
赖此十八公，与之相领略。
中间制小亭，面势巧安著。
千山攒修眉，一水环青玉。
勃图映高标，觚棱翼飞角。
夜深或沈沈，月澹还漠漠。
趺坐者谁子，草衣复芒𪨗。
素发照晴昊，飘萧如野鹤。
傥非违世者，何以有此乐。
向夕下坡陀，清兴寄寥廓。
此境真可画，此意终难貌。

入门见修竹，兹士已可人。
不必问寒温，便可饮清醇。
此兴谅不浅，此意亦已真。
安得王子猷，相与共卜邻。

偶尔事修谒，篮舆经近村。
田夫不避客，袖手立衡门。

昔年曾踏软红尘，回首修门七换春。
官职不多还不欠，交情无旧亦无新。
有花日日招嘉客，问字时时接近邻。
且愿梅山新秫熟，许君长作醉归人。

明主尚书识履声，君持闽节复仪形。
八年可仕不谋禄，七秩及时斯引经。
肯把清名夸薄俗，只将厚德养修龄。
新诗祖送三千首，疏傅当时得宁馨。

诗人拥节古来稀，郊岛诗穷彼一时。
爱子篇章孤鹤唳，愧予门户两狼垂。
遥知靖节闲栽菊，不见仪休愠拔葵。
别去修门莫嗟惋，时来如摘颔边髭。

往岁事耕稼，正以饭不足。
今年不服田，賸有代耕禄。
种瓜与蓺蔬，未免课童仆。
四体不复勤，有愧前修躅。

修篁君子性，枝蔓谩相妨。
一自删除后，侁侁弟子行。

重入修门甫岁余，又携琴剑返江湖。
乾坤浩浩何由报，犬马区区正自愚。
缘熟且为莲社客，伻来喜对草堂图。
西厢屋了吾真足，高枕看云一事无。

烟草凄迷八月秋，荒村络纬戒衣裘。
道人大欠修行力，平地闲生尔许愁。

父子扶携返故乡，欣然击壤咏陶唐。
墓前自誓寜非隘，泽畔行吟未免狂。
雨润北窗看洗竹，霜清南陌课剶桑。
秋毫何者非君赐，回首修门敢遽忘。

旧观三峡图，常谓非人情。
意疑天壤间，岂有此峥嵘。
画师定戏耳，聊欲穷丹青。
西游过沔鄂，莽莽千里平。
昨日到峡州，所见始可惊。
乃知画非妄，却恨笔未精。
及兹下牢戍，峰嶂毕自呈。
下入裂坤轴，高鶱插青冥。
角胜多列峙，擅美有孤撑。
或如釡上甑，或如坐后屏。
或如倨而立，或如喜而迎。
或深如螺房，或疏如窗棂。
峨巍冠冕古，婀娜髻鬟倾。
其间绝出者，虎搏蛟龙狞。
崩崖凛欲堕，修梁架空横。
悬瀑泻无底，终古何时盈。
幽泉莫知处，但闻珩珮鸣。
怪怪与奇奇，万状不可名。
久闻三游洞，疾走忘病婴。
窦穴初漆黑，伛偻扪壁行。
方虞触蛰蛇，𫖯见一点明。
扶接困僮奴，恍然出瓶罂。
穹穹厦屋宽，滴乳成微泓。
题名欧与黄，云蒸苍藓平。
穿林走惊麕，拂面逢飞鼪。
息倦盘石上，拾樵置茶铛。
长啸答谷响，清吟和松声。
辞卑不堪刻，犹足寄友生。

老夫乘兴忽西游，远跨秦吴万里秋。
尊酒登临遍山寺，歌辞散落满江楼。
孤城木叶萧萧下，古驿滩声{氵虢}{氵虢}流。
未许诗人夸此地，茂林修竹忆吾州。

十年淹泊望修门，临水登山几断魂。
短鬓星星身欲老，小楼微月宿青村。

岁暮涪江水归壑，白沙渺然石荦确。
蜀天常燠少雪霜，绿树青林不揺落。
阑干诘曲临官道，烟霭参差望城郭。
打鱼斫脍修故事，豪竹哀丝奉欢乐。
乐莫乐于新相知，美人一笑回春姿。
四方本是丈夫事，安用一生无别离。

宦游处处是君恩，归去无期莫更论。
眼正修行新有力，心空忧患已无根。
钵盂分我云堂饭，拄杖敲君竹院门。
屈宋向来堪一笑，故乡何恋更招魂。

昔人何人爱岩壑，为山未成储荦确。
散落支床压酒槽，大或专车小拳握。
幽人邂逅为绝叹，修绠趣取寒泉濯。
峭峰幽窦相吐吞，翠岭丹崖渺聨络。
石不能言意可解，问我胡为怜寂寞。
人间兴废自有数，昔弃何伤今岂乐。
斯言妙矣予则陋，敢对石友辞罚爵。
为君宽作十日留，在眼便同真著脚。

一出修门又十年，辈流多已珥金蝉。
衰如蠧叶秋先觉，愁似鳏鱼夜不眠。
辇路疏槐迎驾处，苑城残日泛湖天。
君恩未报身今老，徙倚危楼一泫然。

玄冥行令肃冰霜，墙角疏梅特地芳。
屑玉定烦修月户，堆金难买破天荒。
了知一气环无尽，坐笑千林冻欲僵。
力量世间谁得似，挽回岁律放春阳。

万鲸传响彻修廊，唤起衰翁晓梦长。
万事可怜随日出，一生常是伴人忙。
驰驱深厌交飞盖，息偃何时静炷香。
四到锦城身愈老，更堪重入少年场。

修修万竹压康庄，碧玉掾围一尺彊。
雪节烟梢谁暇赏，马蹄车辙可怜忙。
帽邉忽堕吹香句，肘后旧传医俗方。
更觉清逰天所惜，坐来飞雨度横塘。

我游四方不得意，阳狂施药成都市。
大瓢满贮随所求，聊为疲民起憔悴。
瓢空夜静上高楼，买酒卷帘邀月醉。
醉中拂剑光射月，往往悲歌独流涕。
刬却君山湘水平，斫却桂树月更明。
丈夫有志苦难成，修名未立华发生。

乳烹佛粥遽如许，菜簇春盘行及时。
草木欣欣渠得意，乾坤浩浩我何私。
怀材所忌多轻用，学道当从不自欺。
旦莫置规君勿怪，修身三省自先师。

心地安平晓梦长，忽闻鱼鼓动修廊。
披衣起意清羸甚，想像云堂缹粥香。

城中望西山，爽气固可致。
不如山中行，衣屦染浓翠。
使若资高逸，鐡马奏横吹。
平郊何旷荡，修竹亦清閟。
既闻苏门啸，遂挹浮丘袂。
似嫌太清绝，开宴尽主意。
戏留楚台云，宝靥鬭姿媚。
珠贯按歌声，泉涌发诗思。
归来殊不倦，吏牍阅千纸。
却笑江左人，把酒辄遗事。
下客亦未衰，尚可提万骑。
安能学胡公，危苦寄鹤翅。

舣船涪州岸，携儿北岩游。
揺檝横大江，褰裳蹑高楼。
雨昏山半失，江涨地欲浮。
老矣宁再来，为作竟日留。
乌帽程丈人，闭戸本好修。
骇机一朝发，议罪至窜投。
党禁久不解，战尘暗神州。
修怨以稔祸，哀哉谁始谋。
小人无远略，所怀在私雠。
后来其鉴兹，赋诗识岩幽。

舣船涪州岸，携儿北岩游。
揺檝横大江，褰裳蹑高楼。
雨昏山半失，江涨地欲浮。
老矣宁再来，为作竟日留。
乌帽程丈人，闭戸本好修。
骇机一朝发，议罪至窜投。
党禁久不解，战尘暗神州。
修怨以稔祸，哀哉谁始谋。
小人无远略，所怀在私雠。
后来其鉴兹，赋诗识岩幽。

十年不踏东山路，今日重为放浪行。
老矣判无黄鹄举，归哉惟有白鸥盟。
新秧刺水农家乐，修竹环溪客眼明。
已驾巾车仍小驻，绿萝亭下听莺声。

暖彻衣篝蜡炬明，邻鸡喔喔促残更。
丈夫虽有四方志，客子终悲千里行。
月落龙蛇蟠木影，山空风雨起滩声。
上车莫恨晨霜冷，又得修途一日晴。

小破文书梦，闲成杖履游。
涧幽泉激激，院静竹修修。
病骨凉如洗，归心浩莫收。
船轻不载石，一叶乱沙鸥。

朝阳淡淡挂窗棂，桐叶无风忽自零。
不复扶头倾白堕，但知临目养黄宁。
新蔬带露来幽圃，修绠飞泉洒广庭。
一出文书又围绕，正应高卧尽颓龄。

少读封禅书，始知武夷君。
晚乃游斯山，秀杰非昔闻。
三十六奇峰，秋晴无纤云。
空岩鸡晨号，峭壁丹夜暾。
巢居寄千仞，鸿荒想羲轩。
风雨蜕玉骨，难以俗意论。
丹梯不容蹑，修蔓亦畏扪。
溯滩进小艇，愧惊白鹭群。
学道虽恨晚，养气敢不勤。
宦游非本志，寄谢鹤与猿。

道边小寺名前平，残僧二三屋半倾。
旁分千畦画楸局，正对一山横翠屏。
修纤弱蔓上幽援，坚瘦穉柏当前荣。
稻秧正青白鹭下，桑椹烂紫黄鹂鸣。
村虚卖茶已成市，林薄打麦惟闻声。
泥行扶犁咤新犊，野馌烧笋炊香秔。
十年此乐发梦想，忽然到眼难为情。
上车欲去复回首，那将暮境供浮名。

满镜新霜老可惊，十年烟陇废春耕。
黄丝黑黍有归梦，白发苍颜无宦情。
浮世不堪供把玩，安心随处是修行。
尚嫌未到无为地，酷爱朝钟暮磬声。

新秔炊饭白胜玉，枯松作薪香出屋。
冰蔬雪菌竞登槃，瓦钵毡巾俱不俗。
晓途微雨压征尘，午店清泉带修竹。
建谿小春初出碾，一碗细乳浮银粟。
老来畏酒厌刍豢，却喜今朝食无肉。
尚嫌车马苦縻人，会入青云骑白鹿。

晓传尺一到江村，拜起朝衣渍泪痕。
敢恨帝城如日远，喜闻天语似春温。
翰林惟奉还山诏，湘水空招去国魂。
圣主恩深何力报，时从天末望修门。

出茧修眉淡薄妆，丁东环佩立西厢。
人间浪作新秋感，银阙琼楼夜夜凉。

今年秋早凉，七月已萧然。
南轩修竹下，枕簟终日眠。
时将半残梦，听此欲断蝉。
推枕起太息，四序忽已迁。
功名堕渺莽，衰疾方沈绵。
新月独多情，窥窗澹姢姢。

湖塘西去两三家，杖履经行日欲斜。
蹙蹙水纹生细縠，蜿蜿沙路卧修蛇。
旱余虫镂园蔬叶，寒浅蜂争野菊花。
老去郊居多乐事，脱巾未用叹苍华。

超遥天马渥洼来，万里修途忍勒回。
爽气即今犹可想，旧游何处不堪哀。
梦中有客徴残锦，地下无炉铸横财。
欲酹一尊身尚病，鬛封春露湿苍苔。

风雨暗江天，幽窗起复眠。
忍穷安晚境，留病压灾年。
客助修琴料，僧分买药钱。
余生均逆旅，未死且陶然。

东吴春暮寒犹重，睡美不闻城角动。
身虽衰惰怕出门，江山尚入幽窗梦。
梦到青羊看修竹，道人告我丹将熟。
试求一黍换肝肠，它日重来驾黄鹄。

清泉遶屋竹连墙，回首微官意已忘。
小瓮带泥收洛笋，细鳞穿柳买河鲂。
黄旗万里无侯骨，红烛千锺有酒肠。
欲起九原谁可友，兰亭修褉晋诸王。

斯世元知少赏音，道存何恨死山林。
半生去国风埃面，一片忧时铁石心。
闲看断云成小立，偶穿修竹得幽寻。
故人已到梁州未，尺纸东来抵万金。

修禊洛之滨，湍流得素鳞。
多惭折腰吏，来作食鱼人。
水发黏篙绿，溪毛映渚春。
风沙暂时远，紫线忆江莼。

自我河桥来，清话殊未已。
亟言阅通畴，晨驾遂遵彼。
尺书忽见遗，经由皆可纪。
草草始辞家，匆匆渡河水。
前村客心速，入暮阴风起。
修路隘且长，疲骖未能止。
茅居聒夜舂，寒犬吠墟里。
明发西北行，岗峦逾迤逦。
丛蓁但蒙密，未见山中美。
谷开逢邑闾，岂谓连都鄙。
冠带一二同，麏麋左右比。
问子奚所之，俛眉聊启齿。
瞥往登天坛，烟云随步趾。
傍临日观低，却望嵩丘迩。
屑屑视尘埃，纷纷若蝼蚁。
便有林壑心，期将荣宦委。
我昔爱青苍，无时常徙倚。
今朝羡君游，胜事空耸企。
徒嗟黄绶身，莫接青霞轨。
安得凭羽翰，幽怀寄如此。

青云梯，尺木为阶行忽迷。
勤修道业生羽翼，天门九袭须攀隮。

出舟跳古岸，林外见修冈。
回头问榜子，前𪩘是芒砀。
其颠有高庙，松柏郁苍苍。
迤逦堆阜属，萧条茆叶黄。
千古收王气，一川平夕阳。
人家才四五，鸡犬自相望。
尚尔想新丰，谁复思沛乡。
临流一举酒，可以喻悲伤。

爱玩日已久，开笼为驯故。
点臆雪花圆，连袪浪纹素。
钩辀格磔鸣，{孛毛}{卒毛}翻翁去。
谁知烟渚深，绿水修篁处。

卜惟阳月吉，孝享礼方修。
斋幄严宫殿，群臣奉冕旒。
北风先集霰，夜雪竞侵帱。
羽仗天街立，龙笳象魏流。
翌朝升宝辂，夹道列华辀。
琳宇躬将款，珠尘密未收。
撞钟钧奏合，奠玉日光浮。
捧册叨于左，观仪得以周。
帝来清庙下，月欲大刀头。
既祼还初次，更衣戴远游。
黄麾转槐路，朱辇驾云虬。
武士罗金甲，中人著锦褠。
千官入称庆，万国与同休。
却出紫宸阁，俄登宣德楼。
鸡星传巽令，鹤驭作天邮。
肆赦通皇泽，深仁被九州。
巍巍百世业，坦坦四夷柔。
惠及高年叟，恩差五等侯。
力田仍给复，有道俾旁求。
何以歌尧美，兹同击壤讴。

古寺带修冈，青葱万竿玉。
春梢长旧林，夏雨湿新绿。
幽禽啸呼杂，晚照阴晴续。
解带欲忘归，壶觞欢自足。

上人南方来，手抱伏牺器。
颓然造我门，不顾门下吏。
上堂弄金徽，深得太古意。
清风萧萧生，修竹摇晚翠。
声妙非可传，弹罢不复记。
明日告以行，徒兴江海思。

高陵自可眺，况复更层楼。
峨峨众山翠，活活寒溪流。
新篁未扫箨，缘险已修修。
曲道出林杪，飞宇跨城头。
春余众芳歇，子结累蔓抽。
庭空野鼠窜，日暝啼禽留。
谁知郡府趣，适有林壑幽。
主人易吾土，惟袭是瀛洲。
伊我去闾井，尔来三十秋。
昔望白云下，今从轻轩游。

从来有修短，岂敢问苍天。
见尽人间妇，无如美且贤。
譬令愚者寿，何不假其年。
忍此连城宝，沉埋向九泉。

庭无十步广，有竹才百个。
子时哦其间，宾友或来和。
琴壶置于傍，图籍亦在左。
谁怜修修影，只畏寒日过。
谁怜青青枝，下有暗叶堕。
我期霰雪时，来听幽声卧。
应当为设榻，勿使赏心锉。
持以报主人，此兴不可破。

庄生述天理，老固当念佚。
举世用自劳，谁能以为必。
我公谢鼎司，嗣子都华秩。
代言辍帝右，作藩辅王室。
承颜向兹地，园宇乐永日。
佳树发已繁，修竹移未密。
春禽时弄吭，清景付吟笔。
朱金待金构，荣美安与匹。

薛君堂悬山水字，请我试作山水诗。
呼童磨墨慰君意，强作安得有好辞。
昔年曾是杜陵客，东城水上横此碑。
字方数尺形势健，岂似取次笔画为。
东城父老语于我，推本创自开元时。
不知当时何所用，费功镵刻为瓌奇。
我去长安十载后，此石谁辇来京师。
苑中构殿激流水，暮春修禊浮酒卮。
是时祠臣出不意，酒半使赋或气萎。
日斜鸣跸不可驻，未就引去如鞭笞。
脱我幸得预此列，玉阶立写从然萁。
今虽下笔不称意，已书满幅令君嗤。

我昔吏桐乡，穷山使屡蹑。
路险独后来，心危常自怯。
下顾云容容，前溪未可涉。
半崕风飒然，惊鸟争堕叶。
修蔓不知名，丹实坼在荚。
林端野鼠飞，缘挽一何捷。
马行闻虎气，竖耳鼻息嗋。
遂投山家宿，骇汗衣尚浃。
归来抚童仆，前事语妻妾。
吾妻常有言，艰勤壮时业。
安慕终日间，笑媚看妇靥。
自是甘努力，于今无所慑。
老大官虽暇，失偶泪满睫。
书之空自知，城上鼓三叠。

野田有修竹，丛踈饱于霜。
下上乏佳禽，左右杂枯桑。
岂无行路子，行路厌榛荒。
忽见此翠色，徘徊未能忘。
车马去何疾，回顾隔山冈。

汝水出山险，汝民多病瘿。
或如鸡精满，或若猿嗛并。
女惭高掩襟，男大阔裁领。
饮水拟注壶，吐词侔有鲠。
樗里既已闻，杜预亦不幸。
秦人号智囊，吴瓠系狗颈。
{月畾}{月鬼}常柱颐，伶仃安及胫。
只欲仰问天，无由俯窥井。
挟带岁月深，冒犯风霜冷。
厌恶虽自知，剖割且谁肯。
不唯羞把镜，仍亦愁吊影。
内疗烦羊厣，外砭费针颖。
在木曰楠榴，刳之可为皿。
此诚无所用，既有何能辟。
膨脝厕无首，臃肿异胪顶。
难将面目施，可与胎胞逞。
贤哉临汝守，世德调金鼎。
氓俗虽丑乖，教令日修整。
风土恐随迁，晨昏忧屡省。
傥欲便慈颜，名城不难请。

山林恨与亲友别，朝市不堪车马喧。
陈子调高无俗客，一廛却要近修门。

汉水方城一何壮，大路并驰车百两。
军书插羽拥修门，楚王正醉章华上。
璇题藻井穷丹青，玉笙宝瑟声冥冥。
忽闻命驾游七泽，万骑动地如雷霆。
清晨射猎至中夜，苍兕玄熊纷可藉。
国中壮士力已殚，秦虏东来遣谁射。

少年拜舞缀庭绅，曾见中天日月新。
金印终归妄校尉，白头仍是斥仙人。
修营香火三生愿，收拾风波九死身。
岂但渔樵与争席，海边沤鸟亦相亲。

五客围一炉，夜语穷幻怪。
或夸雷可斫，或笑鬼可卖。
或陈混沌初，或及世界壊。
或言修罗战，百万起睚眦。
余谈恣搜抉，所出杂细大。
风云堕皮帻，幽坎窥铁械。
群号起古聚，孤泣出空廨。
妖孤冠髑髅，掩袂弄姿态。
空𫐕伏逸囚，夜半出窃嘬。
虽云多闻益，颇犯绮语戒。
不如姑置之，投枕休困惫。
明当挂祠衣，仆仆愁亟拜。

信史新修稿满床，牙籖黄帊带芸香。
中人驰赐初宣旨，丞相传呼早出堂。
皇祖圣谟高万古，诸贤直笔擅三长。
孤臣曾趣龙墀对，白首为郎只自伤。

天恐红尘著脚深，不教经岁去山林。
欲酬清浄三生愿，先洗功名万里心。
石鼎飕飗闲煮茗，玉徽零落自修琴。
晚来剩有华胥兴，卧看西窗一炷沉。

梦里都忘两鬓残，恍然白纻入长安。
硾教纸熟修温卷，僦得驴骑候热官。
红叶满街秋著句，青楼烧烛夜追欢。
如今万事消除尽，老眼摩挲静处看。

世变真难料，吾痴只自嘲。
移山谋畚土，黏日欲煎胶。
得句题修竹，烹茶拾堕巢。
行年不须筭，断是死衡茆。

买得新园近钓矶，旋营茆栋设柴扉。
山经宿雨修容出，花倚和风作态飞。
世事只成惊老眼，酒徒频约典春衣。
狂吟烂醉君无笑，十丈愁城要解围。

暮秋风雨暗江津，不下书堂已过旬。
鹦鹉笼寒晨自诉，狸奴毡暖夜相亲。
典衣旋买修琴料，叩戸时闻请药人。
说与乡邻当贺我，死前长作自由身。

岌岌龙门万衲倾，翩翩只履又西行。
尘侵白拂绳床冷，露滴青松石塔成。
遥想再来非四入，尚应相见话三生。
放翁大欠修行力，未免人间怆别情。

巧说安能敌拙修，焚香黙坐一窗幽。
煌煌炎火常下照，浩浩黄河方逆流。
气住神仙端可学，心虚造物本同游。
绝知此事不相负，荆棘剪除梨栗秋。

暮年缘一懒，百事俱弃置。
今遂懒到书，把卷辄坐睡。
其余懒则已，感此独歔欷。
念昔少壮时，日夜痛磨砺。
誓言死为期，身在敢暴弃。
寜知未死前，殆欲负此志。
颜回称好学，扬雄乃识字。
勉哉慕前修，自画圣所讳。

老病与世绝，屏迹三家村。
我居一何陋，举手屋可扪。
客至不能迎，坚坐度朝昏。
一窗修竹下，超然傲羲轩。
外物自变迁，内景常黙存。
黄流不注海，浩浩朝崐崘。
妙道本自得，至言初不烦。
功成出绪余，犹足康黎元。

一念寜容事物侵，天魔元自是知音。
拾遗大欠修行力，小吏相轻尚动心。

意薄杨修唤小儿，孤舟自笑发成丝。
放开痴腹无非梦，拈起幽怀摠是诗。
霜下忽惊桐叶尽，滩生更觉水声奇。
余年那恨驱黄犊，除却为农百不宜。

短篱曲曲对开门，修竹阴阴不见村。
别浦回潮鱼沪密，孤舟春近雁沙温。
路逢行客时交辔，店卖新醅一举樽。
忽过乱山幽绝处，恍如白帝到东屯。

万化纷纷本一机，不为腐骨欲安归。
彭殇共尽孰修短，尧桀两忘无是非。
濡首极知当痛饮，剪翎那复许群飞。
江郊未解春寒恶，高柳吹花又满衣。

我虽生乱离，犹及见前辈。
衣冠方南奔，文献往往在。
幸供扫洒役，迹忝诸生内。
话言犹在耳，造次敢不佩。
残年趋死近，孤学与时背。
妄出更何求，终老事耕耒。
史君稽古学，力大障横溃。
广文亦伟士，名字震当代。
同舟肯过我，凛与前修配。
忧时抱忠鲠，论事极慷慨。
嗟予虽益衰，耳目幸未废。
何当卜邻墙，早暮聆謦欬。

虚堂四檐竹修修，朱夏正午如高秋。
八尺风漪云碧裯，一榻宽如禹九州。
屈信展转俱自由，息以两踵无与喉。
世方窘若鱼吞钩，我独超然鹰脱韝。
一物不向灵台留，非睡非觉以神游。
青城紫阁多朋俦，相逢握手笑不休。

放臣不复望修门，身寄江头黄叶村。
酒渴喜闻疏雨滴，梦回愁对一灯昏。
河潼形胜宁终弃，周汉规模要细论。
自恨不如云际雁，南来犹得过中原。

弊裘破帽发鬅鬙，宛似山房罢讲僧。
身病不禁连夜雨，家贫只挂旧年灯。
修椽柳外掀楼角，危槛云间露塔层。
自笑闲游本无定，兴阑随处倚枯藤。

黑云黯黯如翻鸦，急霰飒飒疑投沙。
初闻万窍号地籁，已见六出飞天花。
宁论异事吠群犬，且喜和气连千家。
穿帘投隙矜妩媚，平坑塞谷迷谽谺。
遥遥林塔出玉笋，渺渺江路蟠修蛇。
扣门方拟贳邻酒，篝火更欲寻僧茶。
悬知朝士集阙角，靴声入贺趋正衙。
吾衰久矣尚何说，所幸一稔均幽遐。

槁蔓残芜满幽圃，多具鉏耰课僮竖。
非惟吾圃要翦除，亦恐尔辈成惰窳。
老桂盘壑饱风霜，修篁当轩弄烟雨。
一松孤立信豪杰，两槐对植如宾主。
珍禽拣枝春欲动，蠹穴扫空吾甚武。
蘼芜芽蘗已暗长，甘菊根芽亦潜吐。
山姜涧蒲乃微草，露叶参差看仰俯。
世间安得有遗才，位置要须令得所。

未𣃁要离冢畔云，侩牛得食寄乡枌。
修身本欲善吾死，临事岂忘尊所闻。
时序管宁亲馈奠，江山庞老上丘坟。
饰巾家箦从来事，万种悠悠莫苦分。

德孙秀眉宇，慨然修初服。
枯肠贮诗书，十饭九不肉。
成童将觅举，想见袍立鹄。
先泽傥未衰，岂无五秉粟。
汝能记吾言，并以告阿福。
闭门勿杂交，一经万事足。

人生读书本余事，惟要闭门修孝悌。
畜豚种菜养父兄，此风乃可传百世。
我闻长安官道傍，至今人指魏公庄。
北方俗厚终可憙，一字不识勤耕桑。

积雨初收晓寒重，野人忽作清都梦。
宫墙柳色绿如染，仰视修门岌飞动。
元章久已葬岷山，安得翩翩并驰鞚。
春光如昔交旧少，肺肝欲写谁堪共。
颇闻天阍有疑事，通明殿下方佥议。
约君切勿负初心，天上人间均一是。

多年不蹋阳明路，今日重来院院行。
好在千秋冯观主，修廊一见眼偏明。

披衣清晓倚阑干，龟屋裁成二寸冠。
盆桧雨余抽嫩绿，研池风过起微澜。
爱书自笑心常在，去死悬知日尚宽。
回视前修似无愧，不教一字入长安。

奉常遗绪冷如秋，闭户知君颇好修。
千里可嗟妨晤语，两书犹喜免沉浮。
但令有竹能医俗，何患无天可寄愁。
一事却须常自勉，勿容凡子得同游。

岁尽霜雪稠，相望僵万木。
天岂私梅花，独畀此芬馥。
高标我自有，何憾老空谷。
人言和羹实，晚或参鼎𫗧。
哀哉世论卑，污我尘外躅。
谁能湔祓之，写真配修竹。

初入修门鬓未秋，安期千里接英游。
退归久散前三众，迈往欣逢第一流。
只道升沉方异趣，岂知气类肯相求。
龙钟不得临江别，目断西陵烟雨舟。

尧德被四表，其本在身修。
江河水稽天，发源乃涓流。
人忍于搏虱，习熟且解牛。
象箸与玉杯，漆器实其由。
斯须失兢畏，恶名溢九州。
始乎为善士，终可蹈轲丘。
孰置汝太山，孰挤汝污沟。
降福孰汝私，得祸孰汝雠。
圣狂在一念，祸福皆自求。
易箦汝所知，垂死勿惰偷。

桑柘相望雨露新，桃源自隐不缘秦。
稻陂正满初投种，蚕子方生未忌人。
酒借鹅儿成浅色，鱼凭云母作修鳞。
赛神归晚比邻醉，一笑犹关老子身。

天气清和修禊后，土风淳古结绳前。
村村陂足分秧水，户户门通入郭船。
亭障盗消常息鼓，坊场酒贱不论钱。
行人争看山翁醉，头枕槐根卧道边。

古井无由浪，浮云一扫空。
诗书修孔业，场圃嗣豳风。
惧在饥寒外，忧形寤寐中。
吾年虽日逝，犹冀有新功。

白首归修汗简书，每因囊粟戏侏儒。
不知月给千壶酒，得似莲华博士无。

文章有定价，议论有至公。
我不如诚斋，此评天下同。
王子江西秀，诗有诚斋风。
今年入修门，轩轩若飞鸿。
人言诚斋诗，浩然与俱东。
字字若长城，梯冲何由攻。
我望已畏之，谨避不欲逢。
一日来叩门，锦囊出几空。
我欲与驰逐，未交力已穷。
太息谓王子，诸人无此功。
骑驴上灞桥，买酒醉新丰。
知子定有人，讵必老钝翁。

社雨晴时燕子飞，园林何许觅芳菲。
江山良是人谁在，天地无私春又归。
残史有期成汗简，修门即日挂朝衣。
人生念念皆堪悔，敢效渊明叹昨非。

肉食养老人，古虽有是说。
修身以待终，何至陷饕餮。
晨烹山蔬美，午漱石泉洁。
岂役七尺躯，事此肤寸舌。

不嗔人作腐儒看，断简堆中兴未阑。
更事愈怀忧国切，苦心始觉著书难。
流泉激激人声远，修竹萧萧暑令寒。
四海诸公常共处，北窗何地著身宽。

并海宽闲野，清秋摇落天。
微凉供美睡，稳字入新联。
陋屋萧萧雨，修筒细细泉。
晚窗生酒兴，洗酌一陶然。

忧患无穷生有涯，惟须百事屏纷华。
人谁敢侮修身士，天不能穷力穑家。
频唤老僧同夜粥，间从邻叟试秋茶。
结茅林下从来事，瓦屋三间已太奢。

鸴鸠抢榆枋，枯鱼过河泣。
鹏鲲九万里，此岂汝所及。
丈夫志古人，绝世而独立。
远游马蹄穿，高卧剑锋涩。
其初所抱负，固自高嶪岌。
安能与儿曹，俯首就维絷。
君看折腰趋，孰若举手揖。
芝老尚可餐，修门戒轻入。

山阴道上柳如丝，策蹇悠悠信所之。
曲水已过修禊集，余寒不减试灯时。
贫犹自力常谋醉，病不能闲日赋诗。
谁道茅檐苦幽独，一钩新月是相知。

翩然一鸦升，倏尔一鸱下。
非惟饱残余，亦可免弹射。
巡檐攫脯修，入舍掠脍炙。
嗟汝无盈厌，坐是取驱吓。
物情贵能改，一眚亦可贳。
并语黄雀群，勿轻败吾稼。

修名宁复冀，余日苦无多。
已叹堂堂去，将如寂寂何。
编篱护香草，埋盎贮清波。
儿戏君无笑，相从且浩歌。

南陌东阡自在身，一年节物几番新。
鲥鱼出后莺花闹，梅子熟时风雨频。
冠盖敢同修禊客，桑麻不减避秦人。
夕阳更有萧然处，照影清溪整葛巾。

隐书有三景，字字当力行。
寸地与尺宅，可以久汝生。
溯流归昆虚，坚守临长城。
一旦告成功，河塞黄金成。
笙鹤适缑山，貂蝉朝玉京。
即今修行地，千古名还婴。

老疾今俱至，艰难亦备更。
个中无障蔽，何处欠光明。
一日能用力，三年亦有成。
修身在我尔，勉勉尽余生。

修身世世诗书业，营利明明市井人。
安得后生俱自好，百年门户本来贫。

周郎颀然市中隐，精神卓荦秋天隼。
忽来过我论五行，袖出诗卷如束笋。
人生一息不自保，况我耄期真待尽。
君今盛为谈未来，我亦听之俱可冁。
虽然此心犹未泯，何至死去同蠢蠢。
地下不作修文郎，天上亦为京兆尹。

落日林间箫鼓声，村村倒社祝西成。
扶翁儿大两髦髧，溉水渠成千耦耕。
家受一廛修本业，乡推三老主齐盟。
日闻淮颍归王化，要使新民识太平。

本慕修真谢俗尘，中年蹭蹬作诗人。
即今恨养金丹晚，且向江湖作钓缗。

修蔓丛篁步步迷，山村东下近鱼陂。
钓归恰值秋风起，棋罢常惊日景移。
病叶辞枝应有恨，候虫吟壁故知时。
残年我亦悲摇落，薄暮空囊又有诗。

舍舟步上若耶溪，寿栎修藤路欲迷。
僧院倚山驯栗鼠，野塘涨水下茭鸡。
草侵古路迢迢远，云傍行人故故低。
薄暮但寻遗毳去，山家正在鹤巢西。

厌住愁城徙醉乡，春风也肯到山房。
鸭头绿涨池平岸，猩血红深杏出墙。
淡薄相遭心已懒，修行无力梦犹狂。
更嗟著句多尘思，惭愧溪藤似截肪。

小硙落雪花，修绠汲牛乳。
幽人作茶供，爽气生眉宇。
年来不把酒，杯榼委尘士。
卧石听松风，萧然老桑苎。

禹祠巍巍阅千代，广殿修廊半倾坏。
屹然遗窆每摩挲，石长苔侵字犹在。
去年已愧曳杖来，今者更用儿扶拜。
聊持一酌荐丹衷，衰疾龙钟神所贷。

夜夜燃灯旦旦香，修行老尚堕微茫。
斋居自许尘心尽，遇事方知业力强。
两屦生云入灊皖，孤舟载月上潇湘。
道人行李君毋笑，惟是蓍筒与药囊。

法云古兰若，西走钱塘路。
帆影梅市桥，人语柯山聚。
吾家昔为邻，来往无晨暮。
十世三百年，散徙非复故。
修廊与广殿，亦已化烟雾。
经营久不倦，大体始略具。
钟鱼以时鸣，轩槛有幽趣。
中庭扫芜秽，断碣起颠仆。
老我绝世缘，随身惟两屦。
愿言治北窗，寂寞同子住。

荠糁芳甘妙绝伦，啜来恍若在峨岷。
莼羹下豉知难敌，牛乳抨酥亦未珍。
异味颇思修净供，秘方常惜授厨人。
午窗自抚膨脝腹，好住烟村莫厌贫。

朋旧凋零尽，新交得隽人。
文章谐律吕，议论足精神。
甚欲邀联骑，无如困负薪。
兰亭修禊近，为记永和春。

我欲游蓬壶，安得身插羽。
我欲隠嵩华，叹息非吾土。
会稽多名山，开迹自往古。
岂惟颂刻秦，乃有庙祀禹。
山形舞鸾凤，泉脉流湩乳。
家家富水竹，处处生兰杜。
方舟泛曹娥，健席拂天姥。
朱楼入烟霄，白塔临云雨。
修梁看龙化，遗箭遣鹤取。
茶荈可作经，杨梅亦著谱。
湖莼山蕨辈，一一难遽数。
终年游不厌，冰玉生肺腑。
诵诗有樵童，乞字到俚妪。
况复青青衿，盛不减邹鲁。
古诗三千篇，安知阙吴楚。
土风聊补亡，吾言岂夸诩。

修行力量浅，触事常寡悰。
端居本无事，奈此百忧攻。
今晨默自语，世岂不汝容。
漱濯临清流，啸歌荫长松。
缓步有夷途，远眺多奇峰。
野叟时相寻，村酒亦自醲。
于道忽少进，一扫芥蒂胸。
轑釜本常情，宁说饭后钟。

癸亥辞修门，拜赐散人号。
一出非本心，欢喜归祭灶。
故乡多名山，幸得遂所好。
舟舆虽难具，信步亦可到。
清溪无尘滓，奇峰有云冒。
雨垫林宗巾，风落孟嘉帽。
岂惟狂故在，望远亦未眊。
一醉傥可谋，敢爱将军告。

唤舟欲泛湖，出门日已暮。
顾景遂辍行，老病畏风露。
不如上南塘，萧然散予步。
季子挟书卷，仲孙奉杖屦。
夏秋多杜门，一出惊行路。
邻里相与言，穑事凛可惧。
群蝗飞蔽日，残啮到竹树。
惟兹数里间，若有神物护。
天菑幸独薄，岂以此老故。
老人亦自笑，病骨日欲仆。
鬼神彼何为，与世殊好恶。
相期勤自修，此幸岂可屡。

镜中衰颜失敷腴，绿鬓已作霜蓬枯。
两肩耸耸似山字，曳杖更有蛮童扶。
自惊何以致此老，亟欲修敬问起居。
徐徐熟视乃大笑，但记昔我忘今吾。
今吾虽惫颇神王，飞仙正可折简呼。
远游纵未从谿父，醉眼犹能隘具区。

中年畏病杯行浅，晚岁修真食禁多。
谢客杜门殊省事，一盂香饭养天和。

世事纷纭汝所知，欣然领略尚何疑。
穷居自是长年术，魔境常为定力资。
人但与游无德怨，酒皆可醉略醇醨。
兰亭宾主今何在，修竹依然似曩时。

平生绝爱山居乐，老去初心亦渐偿。
直道本知天可恃，旷怀真与世相忘。
径穿修竹衣巾爽，盘设灵苗匕箸香。
但恨相逢无鲁叟，浩歌小试接舆狂。

黄公天下士，遇主绍熙年。
议论前修似，声名九牧传。
巨舟夷险济，拱璧始终全。
勇退先诸老，荣归总十连。
旌旄照关路，冠盖盛离筵。
内阁恩光重，宸毫墨色鲜。
任方分斧钺，归即珥貂蝉。
病叟难为别，临期一怅然。

万里山河拱至尊，羽林铁骑若云屯。
群公先正不复作，故国世臣谁尚存。
河洛可令终左衽，𫇴荛何自达修门。
王师一日临榆塞，小丑黄头岂足吞。

人生孰无疾，治疾惟欲瘳。
疾瘳药不止，乃有过剂忧。
节食戒属餍，养气常致柔。
金丹无此功，往哉勤自修。

学当尽力去浮华，从事文辞但可嗟。
造道浅深看应物，修身勤惰验齐家。

三世如来同一哄，大士亦作补陀梦。
佛子无财可修供，尺纸寸毫俱妙用。
宝缨天冠俨四众，长年造极笔愈纵。
唯师鲁公为作颂，十方世界俱震动。

尽道衰翁懒，乘闲亦出门。
修琴来竹院，采药宿山村。
雪路鸣长耳，烟堤驾独辕。
残年常自在，何以报君恩。

长虹斗起蛟龙穴，朱碧烂干夜明灭。
太湖三万六千顷，多少清风与明月。
青鹢惊飞白鹭闲，丹枫未老黄芦折。
谁将横笛叫苍烟，无限惊波翻白雪。
洞庭林屋旧游处，玉柱金庭路巉绝。
水仙逢迎掺修袂，问我归计何当决。
去年匹马兀春寒，今此孤篷窘秋热。
人生意气得失间，轻重剑头吹一吷。
莫将尘土涴朱颜，却待丹砂回白发。

山郭官闲得烂游，弥年还往话绸缪。
西园剥栗催奴课，东院寻梅劝客留。
笔下修锋千首富，谈间和气两眉浮。
别来怅望何时见，谩上重城谩上楼。

十里山行杂市声，道傍无处濯尘缨。
宝林寺里逢修竹，方有诗情约略生。

孝至兰陔茂，身修梓里恭。
名场儿中鹄，姻党婿乘龙。
驹隙惊年运，蝉嫣有庆锺。
幽光定无憾，丰刻妙形容。

历历从何起，泠泠与耳谋。
人言衰相现，我以妄心求。
远磬山房夜，寒蜩陇树秋。
圆通无别法，但自此根修。

导江自海阳，至县廼弥迤。
狂澜即奔倾，中流遇铧嘴。
分为两道开，南漓北湘水。
至今舟楫利，楚粤径万里。
人谋夺天造，史禄所经始。
无谓秦无人，虎鼠用否耳。
紫藤缠老苍，白石溜清泚。
是间可作社，牲酒百世祀。
修废者谁欤，配以临川李。

相送不忍别，更行一程路。
情知不可留，犹胜轻别去。
二陈拱连璧，仙李瑚琏具。
周子隽拔俗，郑子秀风度。
嗟我与五君，曩如栖鸟聚。
偶投一林宿，飘摇共风雨。
明发各飞散，后会渺何处。
栖鸟固无情，我辈岂漫与。
班荆一炊顷，听此昆弟语。
把酒不能觞，有泪若儿女。
修程各着鞭，慷慨中夜舞。
功名在公等，臞儒老农圃。

绿英吐弱线，翠叶抱修茎。
矗如青旄节，草中立亭亭。
根有却老药，鳞皴友松苓。
长生不暇学，聊冀病身轻。

山顶嘘云黑似烟，修篁高柳共昏然。
鸟啼一夜劝归去，谁道东川无杜鹃。

夜雨洗烦蒸，晓风荐清穆。
云头隤铁山，日脚迸金瀑。
暑涂一日凉，远客万事足。
羁人正奔波，观者何陆续。
翠盖立严妆，青裙行跣足。
俗陋介南徼，物华入东蜀。
竹萌苦已青，荔子酸犹绿。
修芦密成篱，直柏森似纛。
泥乾马蹄松，路坦亭堠速。
暮投何人庄，窗户暗修竹。

夜雨洗烦蒸，晓风荐清穆。
云头隤铁山，日脚迸金瀑。
暑涂一日凉，远客万事足。
羁人正奔波，观者何陆续。
翠盖立严妆，青裙行跣足。
俗陋介南徼，物华入东蜀。
竹萌苦已青，荔子酸犹绿。
修芦密成篱，直柏森似纛。
泥乾马蹄松，路坦亭堠速。
暮投何人庄，窗户暗修竹。

朝罢东皇放玉鸾，霜罗薄袖绿裙单。
贪看修竹忘归路，不管人间日暮寒。

胜峰高哉摩紫青，白鹿导我登化城。
住山大士喜客至，兜罗布界缤相迎。
圆景明晖倚云立，艴如七宝庄严成。
一光未定一光发，中有墨像随心生。
白毫从地插空碧，散烛象纬天龙惊。
夜神受记亦修供，照世洞然千百灯。
明朝银界混一白，咫尺眩转寒凌兢。
天容野色鯈开闭，惨淡变化愁仙灵。
人言六通欲大现，洗山急雨如盆倾。
重轮叠采印岩腹，非烟非雾非丹青。
我与化人中共住，镜光觌面交相呈。
前山忽涌大圆相，日围月晕浮青冥。
林泉草木尽含裹，是则名为普光明。
言词海藏不胜赞，北峰复有金桥横。
众慈久立佛事竟，一尘不起山竛竮。
向来无法可宣说，为问有耳如何听。
我本三生同行愿，随缘一念犹相应。
此行且复印心地，衣有宝珠奚外营。
题诗说偈作公案，亦使来者知吾曾。
神通佛法须判断，一任热椀春雷鸣。

岷江漱北渚，庐阜窥南窗。
名山复大川，超览兹楼双。
何必元规尘，自足豪他邦。
使君秫田熟，新凉𥬠酒缸。
落景澹碧瓦，长虹吐金釭。
客从三峡来，噩梦随奔泷。
小留听琵琶，船旗卷修杠。
请呼裂帛弦，为拊洮河腔。
曲终四凭栏，倦游心始降。
明发挂帆去，晓钟烟外撞。

斗野丰年屡，吴台乐事并。
酒垆先叠鼓，灯市蚤投琼。
价喜膏油贱，祥占雨雪晴。
筼筜仙子洞，菡萏化人城。
樯炬疑龙见，桥星讶鹊成。
小家厖独踞，高闬鹿双撑。
屏展辉云母，帘垂晃水精。
万窗花眼密，千隙玉虹明。
薝卜丹房挂，葡萄绿蔓萦。
方缣翻史册，圆魄缀门衡。
掷烛腾空稳，推球滚地轻。
映光鱼隠见，转影骑纵横。
轻薄行歌过，颠狂社舞呈。
村田蓑笠野，街市管弦清。
里巷分题句，官曹别扁门。
旱船遥似泛，水儡近如生。
钳赭装牢户，嘲嗤绘乐棚。
堵观瑶席隘，喝道绮丛争。
禁钥通三鼓，归鞭任五更。
桑蚕春茧劝，花蝶夜蛾迎。
凫子描丹笔，鹅毛剪雪英。
宝糖珍粔籹，乌腻美饴饧。
撚粉团栾意，熬稃腷膊声。
筳篿巫志怪，香火婢输诚。
帚卜拖裙验，箕诗落笔惊。
微如针属尾，贱及苇分茎。
末俗难诃止，佳辰且放行。
此时纷仆马，有客静柴荆。
幸甚归长铗，居然照短檠。
生涯惟病骨，节物尚乡情。
掎摭成徘体，咨询逮里甿。
谁修吴地志，聊以助讥评。

圃芋今年紫，篱枫昨日丹。
开炉修故事，听雨说新寒。
橘社重游阻，楸行再拜难。
此时西望眼，衰涕不胜弹。

药炉汤鼎煮孤灯，禅版蒲团老病僧。
儿女强修元夕供，玉蛾先避雪鬅鬙。

南浦回春棹，东城掩暮扉。
儿修鸡栅了，女挈菜篮归。
风力虽欺酒，花香尚染衣。
衰翁牢守舍，肠断钓鱼矶。

芳春随分到贫家，儿女多情惜岁华。
聊为海棠修故事，去年灯烛去年花。

自将吴津骑，谁婴泰一锋。
旄头连夜落，京观隔江封。
舞武三成备，书文九译重。
修攘遗策在，嗣圣续车攻。

舞羽修文后，投歌讲艺时。
天章云汉丽，国典日星垂。
麟绝仲尼笔，猿啼神禹碑。
伤心河洛水，无处问龙龟。

村村篱落总新修，处处田畴尽有秋。
一段农家好风景，稻堆高出屋山头。

好风入修篁，槁叶舞而堕。
断续一蛩吟，高下双蝶过。
冻樾午阴圆，静极成痴坐。
老便几杖供，慵废诵弦课。
蒲团软易煖，困来百骸惰。
四傍无人声，谁惊短梦破。

盛族推山长，修龄号栎翁。
屏花春不老，日日是东风。

劝耕堂上醉高年，和气春风共蔼然。
大士亦修随喜供，夜来古井跃新泉。

君胡为兮远游，蹇行迷兮路阻修。
朝予济兮沧海，灵胥怒兮蛟跞舟。
暮予略兮太行，车堕辐兮骖决。
攀援怪蔓兮一息，雷昼阚兮山裂。
四无人兮又风雨，灵幽幽兮为予愁绝。
君胡为兮远道，委玉躬兮荒草。
与魑魅兮争光，与虎兕兮群嗥。
君之居兮社木苍然，衡门之下兮可以休老。
归来兮婆娑，芳满堂兮儛歌。
奉君子兮眉寿，光风荡兮酒生波。
云日兮同社，月星兮偕夜。
千秋兮岁华，弭予盖兮绁予马。
悲莫悲兮天涯，乐莫乐兮还家。

帝苑花秾记并游，万人回首看鳌头。
也知旬月应颛面，已逼云霄又作州。
别后闻公非故我，学林著脚到前修。
登门犹说同年话，未觉红鸾映白鸥。

初病杨花犹乱飞，即今梅子已黄稀。
卧惊节物遽如许，起得沉绵更解肥。
云寺耶溪招布袜，斜风细雨欠蓑衣。
半生不结修门梦，只梦家山唤早归。

吾生行路何时了，旧馆重来身渐老。
路旁松桂只十年，如今修修旧小小。
昨宵宿处又云边，来宵还似今宵然。
陈迹更待俛仰间，有酒不饮要称贤。

行春莫放一日一，修禊仍逢三月三。
忍遣晴光作阴雨，更将急溅涴春衫。

眼底无群子，毫端有百川。
修名如揭月，余事亦凌烟。
剩欲携藤去，相从听雨眠。
恐渠即霄汉，泉石罢潺湲。

学成不必要心斋，眼到前修脚自偕。
挽住春风还独笑，更无一物可装怀。

作郡才佳政，留中即好音。
还将著书手，拈出正君心。
岳麓风霜饱，修门雨露深。
登庸何恨晚，廊庙要山林。

不栽繁杏试晴红，不种垂杨拂暖茸。
堂下生涯无一物，月中修竹雪中松。

见说幽居似渭川，一川修竹雪霜寒。
如何翦得苍苍玉，乞与诚斋作钓竿。

故人昔同朝，与游每甚欢。
岂缘势利合，相得文字间。
有顷各补外，不见今六年。
我来荆溪上，敲榜索租钱。
故人复双入，飞上青云端。
我虽世味澹，羡心能恝然。
忽传故人去，得书墨未干。
又传故人亡，惊悼摧肺肝。
鼎贵良独佳，安贫未遽贤。
向以我易彼，安知不作难。
今以彼易我，试问谁当悭。
如何捐此躯，必要博好官。
顾谓妻与子，官满当归田。
我贱汝勿羞，我贫汝勿叹。
从汝丐我身，百年庶团栾。
妻子笑答我，修短未易言。
富贵必速殒，郭令当夭残。
贫贱果永算，颜子寿必延。
我复答渠道，薄命我自怜。
我福肯如郭，我德敢望颜。
造物本啬与，我乃多取旃。
借令彼不怒，退省我独安。
汝言自有理，我意不可还。

开地临广衢，崇崇十余亩。
新轩稍偏北，治圃亦西酉。
盎中植菡萏，水不过升斗。
小桂未得地，验活徒掐朽。
上乏幽禽啼，下多穴蚁走。
药苗虽无补，欲比山中有。
浇灌同一时，萌芽或先后。
松株不满尺，廊庙色已厚。
禀性久且坚，物理岂无偶。
棕榈仍未大，散叶才八九。
夏绿与冬青，各各自为友。
吾轩还处西，修竹尔后取。
两莫论是非，但可吟对酒。

塘蒲荫绿水，菡萏艳修渚。
想像华亭野，但欠鸣鹤侣。
同来三四人，趣向颇相与。
思见此清禽，无能觌翔羽。
城隅有大第，世本官吴楚。
尝同太湖石，不惜持金取。
欲作园林胜，园林宁暇睹。
今当问其家，借赏无吾拒。
果亦致之来，奋毛如喜舞。
虽生沧海心，翅重不得举。
还尔稻粱贪，崇丘在何所。

直道昔参辅，独将天下忧。
忠言悟明主，退请拜诸侯。
坐合政方举，移藩心所求。
蔡人迎且喜，许俗爱难留。
夹路车徒盛，分疆禾黍秋。
穆陵无夜闭，仁化自公修。

曰予非才敏，乃与世寡游。
三四洛阳友，过半已成丘。
晚节五六人，文行皆洁修。
韩氏棣萼盛，于我为薰莸。
君比众最笃，我唱君非酬。
昔我竹轩下，破窗风飕飗。
君时不厌过，逍遥谈未休。
颇为俗士憎，恬不防吝尤。
迩来我还都，君亦辞旧州。
旧州君所隠，安得此久留。
雪晴命驾归，使我生悲愁。
谁见潩水上，定更不惊鸥。

婚姻贵及时，周有摽梅诗。
雪后花争发，人归室且宜。
坐中传漏鼓，户外转星旗。
环佩遥闻出，当修庙见仪。

纫丝作长带，正胜茱萸纹。
冉冉仍垂绋，{帛炎}{帛炎}自有薰。
鲜华非称我，修饰未如君。
曾不日来取，贤哉知礼云。

修蔓屋头缀，大壶檐外垂。
霜干叶犹苦，风断根未移。
收挂烟突近，开充酒具迟。
贱生无所用，会有千金时。

颓颜早觉衰，乃藉药扶持。
及此季冬日，预修来岁宜。
鼎成无犬见，蜜炼有蜂知。
借问月中兔，长年何所为。

畋猎得封兽，割鲜为腶修。
易甘非爱日，不败任经秋。
可用资宾豆，何妨鄙荐{月肃}。
考之新月录，美脆胜庖牛。

悲哀易衰老，鬓忽见二毛。
苟生亦何乐，慈母年且高。
勉力向药物，曲畦聊自薅。
胡麻养气血，种以督儿曹。
傍枝延扶疏，修䇲繁橐韬。
霜前未坚好，霜后可炮熬。
诚非腾云术，顾此实以劳。

余喘不苟尽，顺俗来饭僧。
东岭有上方，修竹蔽觚棱。
下有苍石案，旁挂孤蔓藤。
系累向尘世，更住殊未能。

溪水今尚浅，涉马不及鞯。
岸口出近郭，野径通平田。
行行渡小桥，决决响细泉。
万木荫古殿，一灯明象筵。
长廊颜𫖳碑，字体家法传。
空堂裴相真，白髯垂过咽。
名迹两不灭，岂独画与镌。
高僧凿崖腹，建阁将云连。
秘此龙鸾迹，足使臣仆虔。
修竹间长松，森卫若被坚。
是必神物护，禹穴空岁年。
饭讫过山后，井傍携茗煎。
探幽偶转谷，忽视昭亭巅。
蔓草不识名，步侧时得牵。
幽禽声各异，可辨唯杜鹃。
似惊俗客来，聒聒两耳边。
弊庐隔城堞，畏暮遽言还。
道逢张罗归，鸟媒兼死悬。
遂同山梁雉，令我复喟然。
聊追一日事，书以为短篇。

贤行闻当世，尊隆异故常。
每令夫结友，不为子求郎。
夜月初沉海，姑星忽殒潢。
临门亲祖祭，悲吹起修冈。

朝廷久清明，贤相出贤牧。
贤牧又选贤，森森备官属。
是以邦政修，良农播嘉谷。
上无租赋逋，下有囷廪蓄。
往者河朔饥，奔送剧凫鹜。
富公镇青社，有来咸鞠育。
病者调药剂，起者饲𫗴粥。
老稚四十万，瘦骨生壮肉。
乡县将遣归，田园皆可复。
为之置长犂，为之置黄犊。
既完身上衣，又付橐中粟。
庭下再拜辞，望城皆感哭。
他人守一方，境内犹不足。
至今赵魏间，食饮常酹祝。
富公离山东，寇盗颇任触。
堂堂高平公，德业人所伏。
幕府得才谋，蝼蚁不劳扑。
上体忧勤心，扫灭得神速。
张侯三十余，莹若无玷玉。
八字分浓眉，纯漆点双目。
昨日奉辟书，气貌宁近俗。
言从必磊落，事果无出缩。
他时为书功，谁惜千毫秃。

自昔揭阳郡，刺史惟韩侯。
韩侯初来时，问吏泷水头。
到官谕鳄鱼，夜失风雨湫。
乃知抱正直，异类尚听谋。
潮虽处南粤，礼义无遐陬。
勿言古殊今，唯在政教修。
适闻豫章士，勇往登犀舟。
不畏恶溪恶，叠鼓齐歌讴。
远持天子命，水物当自囚。
更寻贤侯迹，书上揭阳楼。

每爱昭亭傍，清滩石可数。
两岸修竹林，孤城严晚鼓。
自辨越人言，难廋楚乡语。
郭门春聚船，江贾无多取。

昨日会饮我后至，谁欲比我为王戎。
笑知卿辈意易败，起诮便与俗物同。
似过黄公酒垆下，嵇阮不见修竹中。
杳尔山河隔千里，此心正有古人风。

当时交友都无几，欲问懽娱亦异今。
花接上林新木变，水分清洛旧池深。
嵯峨嵩色云常在，窈窕宫墙草又侵。
修竹千竿白家寺，昔年题处可能寻。

太守登车时，我病不能出。
遥期玩海棠，度险马屡叱。
唯畏行迈迟，恶欲及春日。
何为爱此花，曾非桃杏匹。
生红浓复浅，瘦蒂修且密。
湖傍几十树，雕盘拥新漆。
酒倾瑠璃盆，月上欢未毕。
县官同远宦，簿领无督诘。
刻意咏芳菲，追补李杜失。

西南产修竹，色异东筠绿。
裁箫映檀唇，引枝宜凤宿。
移从几千里，不改生幽谷。

麻畦无曲本，蓬质有樛茎。
所托修仍直，安能纵复横。
择邻闻旧母，益友记诸生。
萧艾从兹远，蒿莱不可并。
何嗟蒋诩径，孰念卫人行。
傥匪缘其地，秋风广漠惊。

忆在鄱君旧国傍，马穿修竹忽闻香。
偶将眼趁蝴蝶去，隔水深深几树芳。

终南下临长安城，峻栏高槛黄金嬴。
嵩山亦近洛阳陌，鲜车怒马一日程。
大梁平广匝千里，不见云峰来眼底。
其间自有高趣人，扫室呼工岩壑启。
初疑巨灵勇擘华，不比将军能聚米。
暗雨轻烟满室中，尘事如脂一朝洗。
又将余力作修竹，石上数茎风撼玉。
叶斜枝亚寒声尽，节老根狞生意足。
何须践苔眠绿阴，然后始为嵇阮公。
三贤歌咏已见意，舞女不须频整簪。

日光如镕金，涌上沧海流。
一朝复一朝，铸出万古愁。
大𬬻石破碎，世事安得休。
明月只照夜，时时如屈钩。
常娥与玉兔，𢭏药何所瘳。
大患不自治，更被虾蟆偷。
我思天地间，二物最取尤。
措置尚若此，细故曷用忧。
著书欲传道，未必如孔丘。
当时及后代，见薄彼耽周。
功名信难立，德行徒自修。
劳劳于我生，蒂挂同赘疣。
不如听邻笛，就其举杯瓯。
笛不烦教养，酒不烦取求。
从今醉至春，从夏醉至秋。
勿禁鸡{犭屯}鱼，间荐鹑雁鸠。
况多南方物，咸腥美咽喉。
计较无以过，试共阮籍谋。

昼夜风不止，寒树嚎未休。
人言雨杀风，雨急风未柔。
独扶慈母丧，泪与河水流。
河水有冬竭，泪泉长在眸。
予生五十二，再解官居忧。
昨者母疾亟，骨肉相聚愁。
橐中无一钱，缓急何可求。
母当临终时，嘱我贫莫羞。
随宜具棺敛，厚贷压人头。
死事定无益，生偿且无由。
泣涕听母言，心肠如剜钩。
小子虽不令，长养恩曷酬。
旦夕期速平，后事勿预谋。
愿母强药食，更延百千秋。
固云莫望我，我魂已飞游。
语毕忽奄逝，抚膺呼裂喉。
未能一物备，迷乱将安投。
艰窘见风义，乃有令朋俦。
致赙或钱帛，最力李与刘。
禁省及石渠，奠助日不周。
裴杨乞铭盖，文篆古复遒。
潭饶两大舰，朝索暮泛浮。
哀怜荷君子，才德惭未修。
三日违大梁，两宿此迟留。
聊书同些挽，试托楚人讴。

泊舟斫枯葭，歊火𦶟岸傍。
冒岭云冥蒙，漫江雪飞扬。
拖冰修网涩，出水朱鬐僵。
旷然起远怀，风旗转危樯。
千帆共辞浦，搀错逆水翔。
落星始前瞻，瞬目已后相。
𫚖鱼何时来，杨花吹茫茫。
沙草不可辨，雁立知汀长。
山头化石妇，忽变素质光。
岂复愿闻笛，莫逢桓野王。

魏帝昧远图，于吴求鬭鸭。
乃为吴人料，重玩志已狭。
江南有嘉树，修耸入天插。
叶如栏边迹，子剥杏中甲。
持之奉汉宫，百果不相压。
非甘复非酸，淡苦众所狎。
千里竞赍贡，何异贵争喋。

心存名山久，积岁未及游。
将过值风雨，路不通马牛。
丁壮四五人，篮轝时更休。
转谷逢烟火，下隰多田畴。
偃穟黄压亩，刈麻东盈丘。
始觉山门深，长松如腾虬。
直上百余尺，苍髯叶修修。
五峰迎人来，冷逼台殿秋。
石泉出云中，引入舍下流。
缘源至岩口，岩底鱼可钩。
天昏碧溪去，果熟青猿偷。
草树不尽识，自起诗人羞。
溅溅涧水浅，苒苒菖蒲稠。
菖蒲花已晚，菖蒲茸尚柔。
灵根采九节，试共野僧求。
逡巡能致之，衰疾无甚忧。
昔闻有释子，渡江用杯浮。
栖心向兹地，埋骨在林陬。
驳阴漏斜光，徒欲穷巅幽。
夜还南陵郭，几落猛虎喉。

梅要山傍水次栽，非同弱柳近章台。
重重叶叶花依旧，岁岁年年客又来。
虽爱千枝竞繁密，还嗟短发已衰颓。
郎官博士留车骑，拥蔽修篁为斫开。

幽人非爱山，出山将何之。
山居种兰蕙，岁寒久当知。
初艺止百亩，余地惜奚为。
先生无广居，千岩一茅茨。
四面祇艺蕙，中间才置锥。
锐绿纷宿丛，修紫擢幼枝。
孤干八九花，一花破初蕤。
西风澹无味，微度成香吹。
灯梦得幽馥，月写传静姿。
我欲掇芳英，和露充晨炊。
眷然恻不忍，环玩自忘饥。
岂无众花草，不愿秋不迟。
种时乱不择，岁晚悔可追。

去年上巳政南来，明日初三忽又催。
雨压云头浑欲落，风翻日脚急吹开。
莫因岭外无花卉，便对春光废酒杯。
只拣茂林修竹处，兰亭禊事足追回。

孤𪩘秀何似，碧莲含未开。
谁将修月斧，𣃁取一尖来。

城中长恨不见山，出城见山如等闲。
曹溪过了过岑岭，不惟山粗石仍犷。
山如可师癞满顶，石如陈三瘿联颈。
一路令人眼不开，眼开令人闷不醒。
乌沙未到一溪横，水清见底心已清。
大塘六峰争出迎，水精笔架琉璃屏。
两峰玉笋初出土，三峰冰盘饤角黍。
一峰新琢金博山，雾作沈烟云作缕。
忽然前冈平截断，万丈青尖余寸许。
山神解怜客子愁，平地跳出苍琳璆。
更借天公修月斧，神工一夜忙雕锼。
近看定何者，远看真可画。
山神自贺应自诧，古来此地无车马。

两山何许来，此焉忽相寻。
摩肩不少让，争道各载骎。
乔木与修竹，相招为茂林。
无风生翠寒，未夕起素阴。
天垂木末近，日到谷底深。
空山时自响，已动客子心。
行至幽绝处，更闻啼怪禽。

竹祖龙孙渭上居，供侬樽俎半年余。
斑衣戏彩春无价，玉版谈禅佛不如。
若怨平生食无肉，何如陋巷饭斯蔬。
不须庾韭元修菜，吃到憎时始忆渠。

朔云暗天垂到地，朔风裂山吹脱耳。
长江万顷一艇子，一夜雪寒不成睡。
诗翁晓起鬓髼松，缩颈微掀黄篾篷。
夜来急雪已晴了，东方一抹轻霞红。
江梅的皪开独树，篷间截入梅尺许。
老干新枝紫复青，花雕白玉须黄金。
满身满面都是雪，梅雪却与霞争明。
不知诗翁何处得霜锯，和雪和梅𣃁将去。
恐是并州快剪刀，不然吴刚修月斧。
下无根干上无梢，一眼横陈梅半腰。
东省拈出寒萧萧，至今花头雪未销。

水漱琼沙冰已凘，野凫半起半犹迟。
千竿修竹一江碧，只欠梅花三两枝。

吾乡李君磊嵬胸，夜持云梯倚秋空。
月中夺得修月斧，斫倒南山千岁松。
束归丹灶和玉桂，燧出绿雾霏鸾龙。
𢭏成玄圭与苍璧，洒作横枝岁寒色。
庾岭霜林和靖园，掇入生绡供戏剧。
幻松作璧璧作梅，豪气勃郁尚不开。
琼艘满釂梅雪下，吐出西湖有声画。

再入修门访旧游，故人相见喜还愁。
茂林修竹君髯碧，折苇枯荷我鬓秋。
莫把升沉着怀抱，古来贤圣几公侯。
一尊追送江东棹，梦逐清波弄白鸥。

再入修门访旧游，故人相见喜还愁。
茂林修竹君髯碧，折苇枯荷我鬓秋。
莫把升沉着怀抱，古来贤圣几公侯。
一尊追送江东棹，梦逐清波弄白鸥。

谪仙几代孙，今日临贺丞。
风月三千首，吾子岂未能。
长把修月斧，细雕玉壶冰。
天池羽翼就，即看垂天鹏。

葱岭书如积，银钩墨尚新。
前身虞学士，今代卫夫人。
曲水修兰禊，明珠采洛神。
更令添此帖，急就不须珍。

学子研终古，难将短浅求。
汲深欣得得，操绠要修修。
远酌源千载，长缫思万周。
初如泉眼隔，忽若井花浮。
意到言前达，词于笔下流。
昌黎感秋句，圣处极冥搜。

茂林修竹翠光中，那得披蓑一老翁。
白石砌成珠子径，黄茅裹却水晶宫。
夏凉冬暖非人境，雪打霜封即钓篷。
老子明朝便东去，更携瓦枕享松风。

修涂残暑仆夫劳，午憩茅檐尺许高。
忽有凉风飒然起，小松呼舞大松号。

人家点缀荻花林，水绕阶除雪湿衿。
最是疏篱与修竹，脚根半入小河深。

君入修门才一见，我出修门风刮面。
归来急问有新诗，句句举似君不疑。
殿门握手冠缨绝，炯如云破瞻秋月。
老怀勃郁久不开，为君倾豁情既竭。
君诗元自过黄初，古雅可敬丽可娱。
诗坛端是一敌国，乃不自惜下取予。
向来交游半生死，悼往喜今同彼此。
老夫懒性不便书，毛颖为君浴清泚。
圣贤何时同一中，纵谈社燕与秋鸿。
芒鞋藤杖寻春风，天竺灵隠九里松。
古来乐事天悭与，怪珍未必逢良贾。
即今又欲驾官船，淮水中流送归虏。
金山独上妙高台，再与海若相诙谐。
归时借手无一字，教君笑杀老诚斋。

金盘夜贮云表露，椒花晓滴山间雨。
一涓不用鸭绿波，双清酿出鹅黄乳。
老妻知我憎官壶，还家小槽压真珠。
江西担取来西湖，遣我醉倒不要扶。
更携数尊往淮上，要夸亲旧尝家酿。
祗堪独酌不堪分，老夫犹要入修门。

凛凛冰霜节，修修玉雪身。
便无文与可，不有月传神。

人道庄周梦蝴蝶，我言蝴蝶梦庄周。
庄周解飞蝶解语，说向蝴蝶应点头。
修辞斋中子巩子，年少诗狂狂到底。
蹇馿破帽冲达官，白眼清谈对余子。
东莱一翁印斯人，世人皆憎翁不嗔。
为渠落笔三大字，政自不妨诗入神。

旧时月过女墙头，风雨摧颓废不修。
地老天荒无处问，松声滩响替人愁。
祥刑使者来何暮，吊古诗篇清更幽。
收拾江山入怀袖，却归讲席进鸿畴。

桥坏仍泥滑，舟横隔水呼。
岸头危径窄，轿子莫人扶。
午漏相将里，秋阳未肯无。
明知近前店，暗觉展修途。

两岸沿堤有水门，万波随吐复随吞。
君看红蓼花边脚，补去修来无水痕。

儿郎辛苦莫呼天，一日修圩一岁眠。
六七月头无点雨，试登高处望圩田。

岸头石板紫纵横，不是修圩是筑城。
传语赫连莫蒸土，霸图未必赛春耕。

江西太守说谁子，只说吉州有新事。
棘闱照日动碧鳞，粉堞入云横烂银。
三年八邑邑邑熟，一任千日日日春。
君不见吉州太守清何似，白鹭江心秋见底。
除却太仓五升米，不曾遣人来向市。
四邻束修来相看，不将入家将入官。
清名袭人冰霜寒，随风一夜入九关。
帝曰桂林五千里，象犀珠玉生海里。
安得使者人人皆如此，金捐于山珠抵水。
却从吉州夺吾侯，一州夺与三十州。
梅花一笑迎汉节，桂花八株吹岭雪。
使星归去作台星，跳过郎星与卿月。

客子征行日，偏逢楚水秋。
一风来瑟瑟，万竹冷修修。
吹作清霜骨，声酣古渡头。
斑林寒欲裂，碧节爽还幽。
不复披襟快，长怀落帽愁。
少陵诗思苦，送别更冥搜。

要知诗客参江西，政似禅客参曹溪。
不到南华与修水，于何传法更传衣。
吾家亲党子罗子，只今四海习凿齿。
花红玉白几百篇，塞破锦囊脱无底。
三年簿领修水涯，夜半亲传双井芽。
定知诵向百僚上，不道长江与落霞。

要知诗客参江西，政似禅客参曹溪。
不到南华与修水，于何传法更传衣。
吾家亲党子罗子，只今四海习凿齿。
花红玉白几百篇，塞破锦囊脱无底。
三年簿领修水涯，夜半亲传双井芽。
定知诵向百僚上，不道长江与落霞。

又是一年修禊时，何须曲水泛金卮。
遍尝众酒少亦醉，坐到三更眠未迟。
上巳巧当寒食日，春风悭放牡丹枝。
白头父子灯前语，忘却江湖久别离。

近看丁香万粒攒，远看却与紫球般。
谁将玉胆蔷薇水，新濯琼肤锦绣襌。
浄界薰修尔芬馥，无人翦剔自团栾。
下元前至上元后，省得龙沉与麝兰。

吾友黄编修，用不究其挟。
有子传父书，潜心泣麟业。
胸中石渠剩，笔底秋鹰捷。
蟾兔赠一枝，衣钵续四叶。
不应千里来，乃欲一揖别。
恰当新酒熟，幸与故人接。
细酌且短檠，软语更长铗。
去去谒九扉，天路看高蹑。

今古诗人爱月圆，未堪商略玉婵娟。
修眉半璧各自好，团镜磨镰俱可怜。
一夜一般新样出，几回几换为人妍。
教渠也学金鸦扇，未必清光直一钱。

湘之山兮幽幽，湘之水兮舒舒，我来兮桂之阳。
春聿云莫兮，上下绿浄而交如。
鸟鸣兮花干，彼湘之人士兮咏游而鱼鱼。
长者兮矩步，童子玉雪兮趋亦趋。
挟策兮抱琴，若将游兮物之初。
野风兮修修，吹万而不可执兮，所过而敷腴。
长者顾谓童子曰：快哉此风，吾为汝援琴而歌之。
歌曰：沧浪兮濯缨，风凉兮舞雩。
微德人兮焉归，以斯道兮金玉。
予欲问津兮沂之水，其则不远兮，又焉知湘江之非欤。

荆之溪兮澹以幽，惠之山兮云侔。
思君子兮不见，莽草树兮修修。
面句吴兮东而坐，背朱方兮北卧。
齐楚岂不强而大兮吾王以妥，贤于国其无裨兮，不曰季子存而吴贺。
彼懵者之躗言兮，谓兆亡于让王。
弗丕承于考心兮，用永五湖之与三江。
祀太伯其忽诸兮，顾袭誉于子臧。
曾不知民无让而不立兮，自古皆有亡。
诹屺岵与锄箕兮，畴莫知其重轻。
若千乘暨箪豆兮，絜丰约而则明。
迨躬逢而利怵兮，亦几何而靡争。
谓吾札之不懿兮，札亦恬受而茹声。
思复思兮君子，乾坤毁而日月息兮，则君子之亦死。

有傅者岭兮，有玄者潭。
崒乎琼台与玉堂兮，天垂光而蔚蓝。
宝祲下蟠乎九渊兮，瓌彩上绚乎千岩。
羌旁砖𫐖轕而不漓兮，耿虹贯乎晴岚。
劬玉衡之望气兮，九载旭考而宵参。
曰西江之轸墟兮，孕双珍乎泥之潜。
匪珠胎之双止兮，则瑴玉其美兼。
帝令雷公以持斧兮，敕阳侯以发函。
逝将修贡于玉府兮，旅清庙而尔瞻。
夫何夔魖獝狂之予妒兮，肆为伯明之谗。
蹇诉帝以不好兮，未听六丁之穷探。
飞巨石以载震兮，汹怒涛以有严。
连璧毁于石韫兮，双珠裂于波涵。
卞和恸以叫帝阍兮，随侯泣以衣沾。
帝亦悲伤而末如之何兮，磔不若魑魅而不厌。
安得双珍之再芒兮，迥映乎西江之北南。

澄碧修眉固自奇，只愁门外苦喧早。
要知心迹双清处，须待人稀月上时。

公子翩翩正妙年，修能姱节本天然。
弟兄况自逢三益，事业悬知定十全。
厚意绸缪华映鄂，新诗绮丽月流天。
乘黄𫘧耳方争骏，应笑驽骀强自鞭。

仙人薄蓬莱，乘槎度河浒。
旧观桑田变，今访锺山古。
驾言出东门，恍若之帝所。
朝曦霁青霜，枫叶落红雨。
亭亭望浮图，隠隠插天宇。
坡垂北溟鳌，石卧南山虎。
遥闻饭后锺，绝胜紞如鼓。
恭惟布金地，草木谁敢侮。
孤芳破冰雪，喜见梅萼吐。
同游皆大雅，缁素竞先睹。
巾车似元亮，漱石杂孙楚。
相将挹灵泉，何用照牛渚。
西方化人国，未觉道修阻。
法筵盛龙象，一一会心侣。
茗碗散午梦，蒲团便软语。
悬知雨花社，重辩风幡舞。
相投甚针芥，味道真酪乳。
从来草堂灵，俗驾回吾祖。
况如云仍辈，么么那复数。
后车倘许随，未羡黄金坞。

诚斋诗名牛斗寒，上规大雅非小山。
向来志气薄黄散，忽为五斗辍万卷。
儿童笑君非良图，丈夫出处宁知渠。
吴公适为南州起，昔日河南今在此。
好贤荐士任以身，门下贾生子其人。
鄙夫料事倘不误，早寄重修滕阁句。

谈锋激烈剑芒寒，素蕴光辉珠在箪。
万里未行骐骥死，百围将半豫章残。
山中宰相今谁继，地下修文古亦难。
一读名章三太息，泪流何待雍门弹。

群玉西昆富典章，二星东壁粲辉光。
秋花迎杖千丛丽，法曲传觞九奏长。
虎将纵观修旧事，豸冠陪侍仰明王。
政修即是攘夷策，𤞤狁残祆岂足囊。

群玉西昆富典章，二星东壁粲辉光。
秋花迎杖千丛丽，法曲传觞九奏长。
虎将纵观修旧事，豸冠陪侍仰明王。
政修即是攘夷策，𤞤狁残祆岂足囊。

艺祖提剑开八荒，太宗混一垂衣裳。
真皇破虏神武扬，夷夏亿宁法度彰。
宝训成书纪宏纲，有典有则万叶昌。
忆昔壬午神龙翔，季秋庚子辰集房。
肇开讲席临青厢，赭袍玉斧光照廊。
台司夹侍书案黄，翰林进读天容庄。
微臣簪笔近御床，亲闻玉音义甚长。
君子小人初何常，非关时运弱与强。
祗系人主所否臧，当年记注此特详。
往来寒暑今一章，牙篦谬执心徬徨。
终篇正值恩德洋，道山肆筵酌天浆。
宫花压帽罗丝簧，砚来复古翰墨光。
马出帝闲真骕骦，闽山正焙随宝香。
君赐如天不可量，归美独愧词荒唐。
恭惟圣治超百王，夙夜基命不敢康。
文德既修狄可攘，俎豆永扫旄头芒。
三圣勋烈同炜煌，万年亿载娱慈皇。

古人足礼义，情动形于言。
四始虽不同，如委出一源。
朅从此道废，根浅枝叶烦。
众作日以工，大本日以谖。
君欲继前修，要当养其原。
第令思无邪，庶几三百篇。

修禊归来却踏青，临流谋野两关情。
不如省事游春女，挑菜渚边看水生。

青袍黄甲旧蜚英，紫绶金章晚更荣。
隠德家传辽北客，修龄人羡济南生。
墓中深刻同年笔，世上难磨异日名。
识面有时追往事，伤情无路奠佳城。

君不见汉京辟雍载黄图，博士直舍三千区。
分行数百曰槐市，下有诸生讲唐虞。
又不见本朝肇启迩英阁，稽古隆儒号经幄。
风清枝翠似交舞，日暖花黄时细落。
君家欣慕名书斋，伯仲方将与计偕。
桥门且陪亿万计，朝路终驰十二街。
义郴文章妙天下，引喻牛行相君舍。
勉君植德企前修，他日儿孙攀逸驾。

曾门尝佐虎头州，济美人犹羡督邮。
三仕今看孙又子，会持麾节继前修。

修竹凌寒剑戟攒，何如绮绣媚千般。
炉薰锦帐朝衣夹，花颤金钗舞袖禅。
少态山茶空艳艳，多姿梅蕊恨栾栾。
西清垂意君知否，应记青绫握旧兰。

何事新春胜旧春，阴阳顺序国安荣。
坤元永赞乾元大，月色常修日色新。

昔在西京日，名臣数次公。
人歌廷尉德，帝念颍川功。
出处君何异，修良誉亦同。
谁提班固笔，千古绍高风。

闻说名园尚修竹，花压颓垣笋穿屋。
雨痕半掩壁间题，饥鼠跳梁狐昼啼。
前人已为后人笑，后人更使谁人悼。
呜呼全盛几时奈衰何，古人兴废何其多。

凤凰山畔永思堂，山谷先生有旧乡。
修水年年流不尽，斯文长与日争光。

一再官锦城，咫尺望琳宫。
未始得得来，正望役役中。
今朝弄晴雨，策蹇随春风。
颇爱意象古，停骖小从容。
缥缈百尺台，突起凌半空。
凭栏俯修竹，决眦明孤鸿。
信哉神仙宅，不受尘垢蒙。
稽首五千言，众妙一以通。
静观万物复，岂假九转功。
区区立训诂，亦哂河上公。
痴人慕羽化，心外求鸿蒙。
要附白鹤背，往访青羊踪。

幽居定何如，颇恨未见之。
主人向我言，喜色融双眉。
修篁流翠阴，寒溪漾清漪。
领略非一状，幽妍发余姿。
空蒙雨亦佳，潋滟晴更奇。
岂惟二江独，意恐两蜀稀。
主人信妙士，得此固所宜。
天公閟好景，授受各有时。
岂无多田翁，偃蹇逝莫随。
素交怀老蒲，秀句纷珠玑。
安得招归来，为君赋清诗。
往者不可作，后生欲何为。

西川凿山三大像，突兀皆在江之湄。
修觉九顶见略尽，独此恨未瞻容仪。
朅来胜地了畴昔，轻轩瘦马相追随。
百尺金躯信雄杰，三乘宝阁何瑰奇。
燃犀不用照幽鬼，击鼓自合趋冯夷。
前人开创愿力广，下与舟楫扶倾危。
六月滩涛剧奔吼，一分性命争毫厘。
篙工落胆行者泣，弹指乞活天人师。
人心狎水水多祸，佛力在人人不知。
年来蜀产坐朘削，夜半有力真能移。
轲峩大艑去不绝，彩鹢破浪风扬旗。
慈悲但作布施相，江神虽怒将何为。

寂寞城南寺，三年寄索居。
折花修佛供，持钵乞僧余。
竟日无车骑，依时认鼓鱼。
九衢尘一尺，吾自有华胥。

修明国政保关山，岂在驰驱纵送间。
空使流人登剑阁，向风长喟笑庸孱。

城中少乐事，日日走尘土。
因循嘉节过，春物遽如许。
驾言游近郊，及此新过雨。
梨花雪飘零，麦脚浪掀舞。
伤心梅已叶，慰眼杏初吐。
荒凉入古寺，迢递行两庑。
耽耽巨入阁，擐甲硕且武。
出门诣支径，信马踏江浒。
小舟呼未至，危亭憩方午。
长江渺无际，远岫明可数。
舟中更奇绝，一视隘天宇。
深流风浩荡，浅岸石龃龉。
水凫贞自适，修竹不知主。
摇摇打鱼艇，丁丁造船斧。
林疏见官道，路转失前浦。
奇观非一状，四面皆可取。
斗酒不妄倾，佳处辄自举。
杯盘渐狼藉，野{艹敕}旋烧煮。
夷犹兴未尽，落日挂村坞。
归涂绕城隈，醉眼迷处所。
卧柳久知名，败屋费撑拄。
轻盈楚宫样，何事腰伛偻。
临风发浩叹，空响答人语。
吾亲俱老矣，君羹未尝睹。
聊为半日乐，少慰一生苦。
余年愿长健，彩服看儿女。
此外吾何求，穷通任天与。

两岩郁青苍，中有堂突兀。
回廊外环遶，修竹布行列。
悬崖上幽径，窥壁见遗碣。
面墙谁所筑，除去碍膺物。

吾闻荆溪南，有地仙所宅。
十年劳梦想，今日著脚历。
扁舟下湖{氵父}，水涨没砂碛。
结缆小桥傍，杖藜从所适。
平冈面坡陁，叠嶂堆襞积。
行行三两里，夹道乔木植。
其末几合抱，其高乃千尺。
风生万壑响，日照四山赤。
时摇树林抄，忽见屋宇脊。
宫门何峥嵘，南路颇修直。
长廊景曀曀，崩殿人寂寂。
寥落昔贤题，摩挲壁间墨。
扪萝上层岭，俯瞰得深窟。
危梯交枝撑，鸟道穿诘屈。
投身乍宽纵，跼步仍逼窄。
攀援愁颠跻，傲睨惊险僻。
悬崖朵颏颔，乱石拱剑戟。
白云何时横，乳溢或自滴。
中空正澒洞，了不见天隙。
冥行迷近远，伛偻犹擿埴。
巉岩岂人工，隠轸入地脉。
穷幽或篝火，俯跪仅容席。
仙坛尚故处，丹灶俨遗迹。
山虫鸣咿嚘，野鼠声啧唶。
传闻老父语，以往深莫测。
中有白玉堂，横绝巨石塞。
傍连洞庭野，欲去不可极。
潜窥目先旋，纵走膝无力。
邅回步西径，突兀出峭壁。
枞风高枝樛，藤蔓青阴羃。
芳草何芊绵，丹花亦狼籍。
踌躇古亭上，𫖯仰幽涧碧。
丁当下流水，磊磈欲落石。
虽云培𪣻高，气与嵩华敌。
其南有空穴，澹瀩殷幽黑。
阴风互吞吐，冷气森喷逼。
蛟龙久伏藏，金玉閟简册。
灵踪信茫昧，幻怪纷惨戚。
将无神物守，欲与世壤隔。
平生丘壑念，蚤岁泉石癖。
岂不思三山，所恨无六翮。
乐哉兹辰游，逸兴潜有激。
仙翁在何许，绿发尚如昔。
髣髴笙箫声，徘徊鸾鹤翼。
俗缘磨不尽，梦境坐形役。
何阶筑衡茅，幽讨穷日夕。
风云西北起，天地忽改色。
仓皇促归斾，造物岂戏剧。
良游易乖悟，真赏难再得。
寄语山中人，重来傥相识。

昊穹垂祐福群生，凉德惟知监守成。
禾黍三登占叶气，箫韶九奏播欢声。
未央秋晚林塘静，太液波闲殿阁明。
嘉与臣邻同燕乐，益修庶政答丕平。

秀色环亭拥霁霞，修筠冰艳数枝斜。
东君欲奉天颜喜，故遣融和放早花。

古寺春山青更妍，长松修竹翠含烟。
汲泉拟欲增茶兴，暂就僧房借榻眠。

惊涛渺半空，怒势突千里。
此岂水性哉，物有激之耳。
方塘寻丈间，一泓清且泚。
镜面烛须眉，水壑绝尘滓。
道人修浄观，此心如此水。
不从苦海中，更放波澜起。

柯亭之椽不复得，蕲州黄竹今尚存。
苍崖翠壁产修干，千顷萧索烟云昏。
羌人眼力发天巧，长笛裁成凤膺饱。
老龙余响出空星，欲喷炎天作秋晓。
西湖夜寂凉风生，山头一钩新月明。
商声凄悲羽声壮，行子忽忽难为情。
时无绿珠清音激皓齿，野王临风三弄亦已矣。
唯有愁端无古今，举刀不断东流水。
深闺兰灯照空床，笛声不如离恨长。
曲终人散一惆怅，回首江山非故乡。
万事浮云过寥廓，且醉杯中琥珀薄。
君不见玉管横吹黄鹤楼，江城五月梅花落。

百转细落修蛇蟠，两间螺髻巉青峦，其下碧涧流清寒。
天旋路尽不复去，环为绝嶂凌空攒。
伧儜左右更折旋，摄伏犀虎蹲猊狻。
忽然覆釜落山趾，化出宝宇中平宽。
石床曩事知有无，猖狂欲往心渺漫。
空忆盛时元壮观，鸣钟击鼓侵云端。
天魔禠魄不敢干，那知劫灾须臾间。
凄凉瓦砾荒丛菅，但存四壁空青山。
兴亡一去宁复还，独遣道者身苦难。
我喟而作坐长叹，乞为白云千岁闲。

吁嗟先晚季，寂寞慨前修。
斗仰公无几，云披我末由。
扁舟方楚越，华屋已山丘。
耆旧襄阳尽，归来涕欲流。

地偏境自佳，烟云遶孤屋。
寒声渺疏松，翠影澹修竹。
林深桂花晚，微风度余馥。
特用永岁年，聊足媚幽独。

摘山胜煮海，财货所源流。
建焙甲天下，赋入十倍收。
国计颇赖之，贡输何时休。
择人为提领，得贤从宛丘。
文章脱吏腕，风味登瀛洲。
佐职亦已久，再见春草抽。
郊原富枪旗，岁事日以修。
抚民端若子，疾恶信如雠。
驱车向凤山，父老观道周。
青春行画图，佳处时一留。
风前耳潺湲，雨后目纤柔。
酒酣已胜赏，珠唾挥钓钩。
咨予素么么，受恩犹未酬。
铭心虽甚坚，抚己徒怀羞。
平生困坎𡒄，暮年尚依刘。
投公一纸书，远寄粤王州。
书传得妙帖，想像寒食游。
终防好事人，豪夺或巧偷。

郁郁千丈松，谁栽荫修路。
年祀寖绵邈，斧斤时谬误。
皇华重怜恻，霜根辱调护。
他日比甘棠，流风继行露。

兰亭负崇冈，修竹翳寒绿。
嚣烦隔人境，爽气森佛屋。
薄暮行役罢，言就上方宿。
是时秋峥嵘，西风响岩谷。
越兰不可见，浩歌想余馥。
右军恨何许，禊序空三复。
夜久百虫绝，灯花媚幽独。
萧然四壁静，一洗尘万斛。
何当脱羁鞅，阴岩事卜筑。
聊复得此游，澹然心赏足。

薄云漏朝曦，积雨霁中夏。
白波涵磬湖，清影漾茆舍。
轮蹄绝还往，文史富闲暇。
畏友有机云，英标凛王谢。
喜寻范张约，偕命嵇吕驾。
岂徒贵密迩，聊亦重姻娅。
戏彩膝才容，亦好草可藉。
瓦碗荐谿毛，竹箸羞鸡炙。
剧谈掌屡抵，粝食咽亦下。
晚凉过古刹，明月耀修架。
蒲团语上方，篝火耿良夜。
凌晨一瘦藤，支径双不借。
长啸陟云岭，清吟探石罅。
嵚岑近明目，湍激深没胯。
别袂余力掺，归鞍子佣跨。
何时许重临，倒屣肃邀迓。

周侯人中英，为文若翻水。
苦节凌雪霜，香名馥兰芷。
考槃在幽谷，篁竹富清美。
竹边两桂树，碧叶光薿薿。
扁堂曰节香，欲以规业履。
竹桂日以茂，业履日以修。
一觞一咏知未称，愿续离骚赋远游。

子美堂工始上元，断手乃在宝应年。
顾我无能为杜役，有此屋庐差不难。
欲移修竹梅花亚，暮霭朝烟迷上下。
室远地偏来者谁，时有相思稽老驾。
平生愿足不愿余，底用虚名更著书。
虽无拄腹五千卷，且有山阳宅一区。
海内长句君最好，辱致新篇为善祷。
鸡豚社酒幸不远，来往他年成二老。

刘侯精神秋隼紧，高论悬河倾不尽。
至尊动色嗟谔谔，权幸切齿畏謇謇。
致君未觉贾谊疏，济时尚嫌马周窘。
三年博士向见治，万卷蟠胸一何敏。
歘然大起故乡思，自请题舆佐旟隼。
笑指江城欲载驰，轻弃斑列谁能挽。
羡君去骑日骎骎，顾我朝行犹蠢蠢。
语离宁惮十觞连，惜别不知双泪陨。
赠言见意乏珠玉，作诗饯行少铅粉。
从今数日待君归，握手修门未为晚。

子猷风味最诸王，墨妙文工眼如电。
惯吟疏雨滴梧桐，解道澄江净如练。
去年落笔中书堂，姓名高彻蓬莱殿。
至尊动色催除目，俾向兰台参俊彦。
要成远业待时须，故遣读书破万卷。
夫何归思动岷峨，自请题舆近乡县。
学省诸公怅别离，击鲜载酒开芳燕。
欲浇胸次数日恶，剩作林亭百壶饯。
落花送酒舞缤纷，乱絮催诗飞眩转。
临歧那用赋销魂，但要修门重会面。

小轩在官舍，不与嚣尘并。
清池浸窗槛，修篁碍檐楹。
几当迢迢夜，听此潇潇声。
怀哉对床约，辗转难为情。

月桂堂何有，池清桂影横。
画图宁办此，玉斧巧修成。
入夜境逾妙，才秋风又生。
饶阳岩石下，隠约欠分明。

修廊千柱压城阴，山并庐山胜二林。
六月檐楹无暑气，四时山水有清音。
鸟飞不尽上方远，鲸吼希闻别院深。
更欲题诗发佳境，泮林讲说总关心。

何年玉斧巧修成，半似明生半魄生。
易使飞乌来匝绕，难将老蚌较亏盈。
桂枝不逐秋风老，水影长随夜气清。
曾是广寒宫里客，旧游重访更含情。

谁将春色到山家，湖绿平堤草满沙。
细刻真酥水仙蘂，匀搓绛蜡海红花。
芳林得日鶑还啭，香径无风蝶自斜。
聊与后生修故事，未妨诗酒作生涯。

秋高身老少陵悲，不独云飞雁亦飞。
红叶色深偏照酒，黄花香重欲沾衣。
绝知落帽欢娱好，最奈登山伴侣稀。
强插茱萸修故事，未妨醉眼送斜晖。

东野龙钟夸白首，岩詹矍铄事清修。
胸中似有九云梦，笔下倒倾三峡流。
和我七言清有味，能令三伏凛生秋。
当年庐阜赏心处，恨不携公九日游。

昔年胪唱下彤墀，名压人头似牧之。
风动鳣堂昭武日，化行雉径敬亭时。
曾无簪笔朝端用，何以修文地下为。
我老不堪供执绋，独将双泪逗瑶卮。

古来佳节是中秋，今比重阳许燕游。
已觉冰轮无限好，不须玉斧更重修。
三飞惊鹊纷无定，一点闲云净不留。
况有阿连同彩戏，何妨呼酒互相酬。

钜宋中兴日，全闽极治年。
保厘须硕德，镇抚赖真贤。
燕寝何曾逸，儒宫最所先。
上丁将蒇事，仲月乃修虔。
铏鼎参罍洗，牺尊间豆笾。
低昂衮绣服，拜起冕旒前。
庭燎明如昼，炉薰滃似烟。
向风人引领，观礼士填咽。
阖郡讙声沸，熙朝盛事传。
僖公甘避路，常相敢差肩。
宜有新诗播，庸昭美化宣。
陋儒何幸会，典礼获周旋。
南纪非工部，中和岂子渊。
斐然形颂述，深愧采芹篇。

细雨轻阴修禊天，海棠睡足柳初眠。
凝香帘幕东风煖，小醉清吟锦瑟边。

忆得东风泛蕙兰，晓窗红树听绵蛮。
如何却到深秋节，尽日犹啼修竹间。

轩窗空洞惟修竹，风韵时时自琴筑。
学省萧然冷欲冰，两翁相对清如玉。

白练铢衣翠袂斜，洗妆不着脸边霞。
天寒日暮倚修竹，初见仙人萼绿华。

九锁閟仙关，长歌入翠峦。
青松飞羽盖，修竹动琅玕。
雪霁千岩瘦，云深六洞寒。
客来尘虑息，一笑倚阑干。

小园无事日徘徊，频报家人送酒来。
惜树不磨修月斧，爱花须筑避风台。
引些渠水添池满，移个柴门傍竹开。
多谢有情双白鹭，暂时飞去又飞回。

平生慕英游，望公真山斗。
一见开心诚，已落诸人后。
龙门岂甄择，大小俱容受。
联辔寻胜践，春风倚尊酒。
惟公对江梅，端若同志友。
玉色洗尘沙，幽姿出藜莠。
命客花下坐，相与沃醇酎。
非公无此客，譬诸草木臭。
向晚入深巷，苍根倚瓮牖。
始知水西头，卧梅胜卧柳。
有客三叹息，此树警老丑。
一笑客诚痴，万法要经久。
奇卉如尤物，过眼不必有。
惠我终日香，重来香在否。
但从此理悟，那复长搔首。
念公捧召节，修名当不朽。
舣舟未忍去，拓寻访林薮。
中心甚虚明，外慕厌纷纠。
杖屦循古岸，细话犹开诱。
再拜诵公诗，一洗刍豢口。

摄提之岁兮厥月惟寅，蓂谁商略兮六荚发春。
揆王初度兮箕横翼陈，纷吾先驱兮康护帝茵。
谓太平本无象兮，何为而生凤麟。
艺兰之九畹兮蕙茞同芬，河润九里兮其源骏奔。
春风兮桃李，芳菲菲兮袭人。
绶累累兮万石，孰前修兮后尘。
阆风兮县圃，归来兮隠沦。
芰车兮荷屋，倚桂枝兮轮囷。
闻韶兮屡舞，凤将九子兮其来下。
玉节兮旌幢，世世兮茆土。
职道德兮维垣，友夔龙兮方虎。
鼌骋兮扶桑，夕望舒兮延伫。
援北斗兮为觞，饮南山兮坠露。
制芙蓉兮裳衣，佩水苍兮陆离。
采芳馨兮杜若，遗云仍兮以时。
问乔松兮安在，将并驾兮焉之。
植大椿兮八千为岁，方蘗芽兮吾其庶几。

翳翳林莽，孰艺其兰。
东风人群，俯仰棘间。
薜荔既艾，辛夷未繁。
寂寥前修，嘘唏孔颜。
藉尔芳芷，医余国膻。
我怀斯人，碧梧紫檀。
荏苒岁月，纷兮白颠。
十步闻芗，五步不悭。
佩帏幽幽，骐骥在闲。
未春叩户，苜蓿满盘。

竹不解俗语，颇识天语香。
经年北窗梦，十倍西湖凉。
隠几湖上人，恰恰修竹长。
有时共竹语，风雨撼一床。
屋间恐飞去，著绣围上方。
念君爱臣心，如爱竹在傍。
亦如夜深月，照我冰雪肠。
闲官固自好，要地庸何伤。
约束万卷书，提携双锦囊。
日边有新宅，不种一亩桑。
朝回碧幢底，真上相宜堂。

蓬莱仙人双鬓霜，有蔬一豆酒一觞。
长歌劝客声激昂，车如流水门如航。
几生道德为腥香，今年入谢朝明光。
归心有如三宿桑，抱琴一笑江中央。
曰余此琴吾翕张，越山入手修眉苍。
不容散花来后堂，毗耶室空唯一床。
谁家金钗十二行，春风环佩鸣璆琅。
斯须吐握曾未遑，自谓山稳舟深藏。
不知有力来昏黄，如人裹饭不得尝。
吾宁万籁同敷扬，四时花雨仍纷滂，山高水深未易量。
可人啼鸟声绕梁，六窗濯濯如秋阳。
天人境界谁适当，我自袜线无他长。
唯余习气不可忘，有时睥睨如无傍。
炉薰茗碗供平章，一机直欲舂其吭。
战酣意定心泰康，依旧尔界还吾疆。

西湖湖水清可{奭斗}，孤山山人瘦有余。
梅花五更清夜梦，周易一卷前身书。
经年竹户与僧语，僧房绕湖三百区。
客来放鹤未忍去，更为修竹聊须臾。
衡山道士古须发，苦语不似公肤腴。
芙蓉为裳月为佩，荷芰结屋游龙车。
朝驰八纮莫四极，上挈太古中唐虞。
子房自是赤松后，渊明初无彭泽趋。
平生自谓公不死，意不一见成空虚。
买舟今夕定不寐，直恐长啸来清都。

春风如少年，白首仍当归。
无端故园雨，更不留芳菲。
啼鸟倦晴昼，绿阴却余晖。
行寻修竹寺，僧老青山围。
儿童惯看客，汛手来开扉。
白日转双毂，吾心无所依。
同来二三友，目亦掣电飞。
凭高下不测，从我其无违。

平生黄太史，翰墨四海知。
风流过修竹，自弃或若遗。
岂伊岁寒质，似我槃礴时。
此君不解语，风雨扶持之。
夜窗或荡撼，灯火皆疑危。
龙去恐□□，呻吟欲勤追。
摩挲古屋壁，想像还依稀。
怜公读书瘦，爱竹何缘肥。
饮尽三斗墨，半梢或相宜。
争如鸱夷子，一舸容西施。
岁晚意浩荡，江湖相倚毗。
云幢与烟节，异致仍同归。
多应黑瘦语，绝倒黄初诗。
君家百斛力，不解增双眉。
荣枯各本色，王林亦神驰。
我欲学挥扫，一年以为期。
胸中富千亩，二凤当来仪。
箫韶久不作，此恨常依依。
会须归故国，夜梦而昼思。
庭空月欲落，斯文还在兹。

修泉汲短绠，太山寄秋毫。
赤松未必尔，勇去还渠高。

何人熨冰纨，弄趁春昼晴。
东风有底急，不容縠纹平。
堤回柳阴直，鸥鹭时合并。
无端櫂讴发，惊飞度微明。
山固以画胜，湖应以诗鸣。
云烟小润色，草木同欣荣。
忆昔二妙俱，中有五字城。
打门看修竹，拄杖时一横。
鳞差几飞观，幽花亦多情。
老眼眩金碧，何年费经营。
应怜处士家，鹤亦太瘦生。
临风一长啸，荒田绝人耕。

霜飚何凄冽，岁晏同漂泊。
男儿志四方，宁久怨落魄。
怀忠思报国，结义重然诺。
死生贫贱间，交情今寂寞。
差观世态浇，未遇所立卓。
英衮卧东山，南极仰衡霍。
复期宇县清，重使混沌凿。
会见官仪修，再卜东邑洛。
否运行当倾，宇宙见开拓。
他年功名逼，岂但持禁橐。
堂堂苍须眉，形貌画麟阁。
如何决此行，径欲就邱壑。
五十非无闻，斯文犹木铎。
愿保千金躯，百鸟见一鹗。

僦屋东瓯城，爽气挹西山。
飓风忽作恶，柴荆不容关。
再徙得陋巷，藩拔井亦眢。
稍毕涂塈功，已觉容膝安。
庭前木亦嘉，修竹才数竿。
幽艳海榴红，翠幄霜苞丹。
明窗置棐几，荒畦整药栏。
儿曹颇解事，扫径见秋兰。
邻里来相贺，知我非热官。
使令勿狙诈，办此良独难。
未祭孙宝灶，且乐陶令闲。
今日我重九，一酌还酡颜。

试蹑登山屐，来寻云外峰。
题诗喜修竹，长啸倚孤松。
怪石疑蹲虎，深湫有蛰龙。
惭无济胜具，樽酒且从容。

昨夜中秋月，高唐妒素娥。
凭谁修玉户，未觉减金波。
练浄前溪水，银侵左界河。
浩然风露爽，通夕祗长哦。

密密修篁入槛寒，君来移取出檐竿。
结根久近幽人屋，觧箨宜为壮士冠。
曾共马兰同请客，不忧苜蓿但堆盘。
从今莫羡萧郎画，风月良宵仔细看。

客里光阴又一年，人情真复似怜蚿。
家贫尚有春名酒，才拙安能雪命篇。
弱柳经霜半凋落，修篁沐雨更便娟。
亲交岁晚无书札，常闭柴扉稳昼眠。

倦游再闰入都门，喜见隆兴诏令新。
功业讵堪铭日观，龙钟空叹倚天津。
题诗竹阁逢寒食，修禊兰亭及暮春。
我欲扁舟成泛宅，五湖烟月伴渔人。

拄颊看山暑顿空，修眉横嶂障晴空。
太真姊妹温泉浴，窦氏儿郎丹桂风。
古驿荒凉征骑速，里居好事古人同。
明年更有秋风便，淡墨联名冠法宫。

苒苒残年白发新，可怜蹭蹬老修鳞。
坐观沟渎寻常困，未使扬鬐化若神。

很石惊涛枕席喧，长江蛟鳄屡垂涎。
早知行路难如此，何似修涂稳着鞭。

病枕经年卧沃洲，满庭枫叶又吟秋。
书来如见旧人面，读了还添尘世愁。
忧国至今遗白发，穷经空自愧前修。
武夷休作相思梦，我已甘心老此丘。

不羡二十四考中书令，不羡万八千户冠军侯，千羡万羡朝来雨。
黄金白璧尚可求，去年大熟市无米。
官船载使资他州，千艘万舰日夜去。
今年天旱始知忧，高田已逐黄埃化，湖田五月种未投。
岂无飞车卷湖水，十日南风吹绝流。
城郭村原百万口，性命顷刻难为留。
如人奄奄气欲断，尚有微息出入三寸喉。
天公亦有万金药，刀圭一试沉疴瘳。
蔽藏赤日云晻晻，呼吸凉气风修修。
雨声未落人已快，便有生意还梧楸。
夜深稍稍到竹屋，晓起涓涓行瓦沟。
但看病草泫流血，想见羸秧新举头。
儿童亦知一雨好，牵衣挽胫宽人愁。
早禾已死不可救，晚禾未出犹堪收。
天公有意怜赤子，愿雨三日无少休。

运属宣和末，干戈变故仍。
倦勤修内禅，流泽启中兴。
睢水千麾集，胡沙八骏腾。
尺书传讳日，寰宇泪如渑。

我老愚难改，年深病不瘳。
乡闾仗才隽，科甲慰穷愁。
拾芥虽堪喜，看花且莫留。
归来修远业，可以张吾州。

玉观金桥无限诗，楚臣汉女不胜悲。
如今荡荡平平矣，却合融融泄泄之。
八陛加恩须大册，三朝修史待宏规。
回头莫忘巴陵酒，病渴多年少一卮。

素娥行处与谁同，玉斧修成几许功。
空里若安丹桂木，云中应有白银宫。
蟾行万里惟三足，兔满千山望一雄。
海阔天宽无处问，看渠朝暮自西东。

今日何居忽鼎来，眉心黄气十分开。
青帘稳下东三峡，绣斧相逢两外台。
抱病拾遗修破帽，罢官陶令觅残醅。
未知千古龙山下，有此重阳盛事哉。

多谢新诗起钝顽，扣门佳梦忽惊残。
句中解貌秋霖苦，读罢犹闻夜滴寒。
谁道贵游无世话，君今清尚更儒酸。
向来白贺风流在，勉立修名后代看。

飘飘南极上明星，浩浩东风入翠醽。
春最好时才中半，人难学处是修龄。
已开棠树千枝锦，尚欠蓂花一荚青。
更愿儿孙添晚景，早收丹桂媚慈庭。

夜阑修竹罢传觞，清晓诜诜辑燕堂。
浴冠舞童春服盛，秀眉𫠜齿颂声长。
博山细吐晴霏润，大斗高斟腊味香。
华发他年多胜事，凤纶重叠拜恩光。

日暮歌碧云，天寒思修竹。
佳人不可见，景入山更绿。

窥人半面出修眉，斜傍船窗作意低。
已被江妃偷画得，一湾清影卧寒溪。

身受傃轩诗，儿修涑水仪。
百年生也直，三叹古之遗。
处易疑孤峭，因难见惠私。
此风今远矣，吾涕自涟洏。

皇华万里赴临洮，亲向君王乞骑曹。
合为圣朝修马政，可容穷邑试牛刀。
横驱旌节半天下，自许才名一世豪。
早晚西来八千匹，九重何以答贤劳。

今年新拜李邕州，又见君为邵郡侯。
可是朝廷怜远俗，独于湖广用名流。
南轩学待真传绎，槃涧家须旧业修。
瓜戍少赊元不恶，自因二事合归休。

吾心本虚直，万象同一流。
坐遭云沙蒙，次序失九畴。
习空徒妄想，致察在勤修。
学问日以广，思辨日以周。
行行重行行，马迹遍九州。
始知亿万叶，一干本同抽。

蓝田鲜顽玞，邓林无曲茎。
春宗九秋月，性静所烛精。
柱史颜如春，和风蓄惊霆。
两家各有子，突过阮始平。
忽念笭箵翁，淹剧卧漳城。
兴来枉华裾，情深出英琼。
沉疴为之起，不觉语至暝。
眄怀薛仲章，刚肠久逾清。
吾衰俟三贤，潜心牧修程。

行行得好辞，忽忽疑昼梦。
朝餐手不释，夜卧心屡诵。
皎若朱丝弦，清于玉壶冻。
美人家三世，有笔修五凤。
诗从周汉学，不记梁与宋。
深沉大招赋，汗漫长杨讽。
玄机捩天关，远思弥禹贡。
诗人例空言，此士有实用。
经权粲衡石，事物森纪统。
上官畏争执，疲俗感哀痛。
情虽到真核，法必任宽纵。
有才人所难，既老心不动。
蕴玉讳求沽，韬弦耻争中。
自言州县久，差胜市朝哄。
岁晚无万牛，江空偃孤栋。
今年何因缘，诸使忽倥偬。
倒海觅珊瑚，搜山出银瓮。
似闻二星来，约与元帅共。
推君上周行，为国选汤众。
荐员每如此，物论宁不衷。
泛水拔红蕖，腾云上青鞚。
所悲贱子远，不及诸贤送。
投身伴鸮鹏，矫首瞻洛雍。
天乎祸吾宗，伯也困淹讼。
惟君援以手，此德不可颂。
但祈张夫子，早作汉郎从。
展尽黄石书，归来赤松洞。
此时从之游，必与我伯仲。

吾家里曲修家木，叶如海桐实如谷。
闻名谓是金作丸，见面恍惊珠夺目。
直将甘软换严酸，坐使筠笼荐金屋。
越山五月垂垂雨，鼎实无声渠甚武。
雕盘供蜜渍中干，犀箸下盐苏齿楚。
蔗糖煎实茗煎仁，枯腊犹堪诧儿女。
棱梅一种腰如束，岁岁年年官所录。
城中贵买谁得知，城外贱科人自哭。
君不见泸戎荔子翠眉须，从来尤物非人福。

谁家丑新妇，临水久徘徊。
月印修眉妩，风传古曲哀。
晓妆无粉黛，春服有梅苔。
应恨周居士，逃秦更不回。

莲幕斑衣底，何因有旅愁。
锦官城里客，云土泽边州。
夜夜还乡梦，年年异县秋。
鹡鸰怜羽翼，鸿雁忆朋俦。
便作刀头去，关山亦阻修。

短檠今幸好，文社得同修。
何处撩乡思，催君发棹讴。
路经行雨峡，签数报程邮。
客路看如许，交情可耐不。
殷勤江上水，长为送离忧。

自识杨夫子，于今十二年。
甲辰来右浙，丁未向西川。
逆旅初闻誉，抠衣亟致虔。
未能情款款，已觉志拳拳。
不谓攀天箐，仍逢泛水莲。
兹为元礼御，始执晏平鞭。
远客心危甚，仁人教竭焉。
精能嘉旧作，虚滥鄙新妍。
赠送时三复，经行虑十全。
趍隅残腊月，判袂暮春天。
度夏留巴国，开秋迓蜀船。
追锋承诏急，系缆为情牵。
漕席尊同右，辕门谒并先。
高登诸葛庙，朗咏少陵篇。
岁月催行李，云霄入峻躔。
侧聆参帝牒，俄见贰州权。
进退朝绅竦，恩威俗珥悛。
我分湘麓教，公返汝溪廛。
城郭当来往，书题审食眠。
误恩叨给札，假道惬登筵。
竟日留输写，忧时共涕涟。
岁丁昭奋纪，律值夹姑旋。
谬上鳌扉对，惭充玉府仙。
急惊寒暑变，遐想鬓毛迁。
吉语闻收召，枢筹赖绎编。
遂酬平昔愿，信有切磋缘。
崇礼明真学，修辞戒妄编。
河东来属尔，阳翟去翩然。
世道重开辟，皇情极聘筵。
复来嗟黾勉，同直幸缠绵。
有得皆令饫，逢疑必为蠲。
性情深灌埴，言行密裁朘。
指点吟哦字，铺陈献纳笺。
得师今以始，尚友昔无前。
贤念怀符竹，愚悰慕菽𫗴。
清班难共恋，良悟迫俱捐。
骐骥先辞枥，驽骀续跨鞯。
离群悲欲割，示训语期镌。
王宋摛文备，曾苏草奏便。
意精言凿凿，事析理平平。
养气归深厚，持身趣重坚。
吕公贤赞确，仲子戒辞专。
永寘盘盂里，终怀杖屦边。
此州多白粲，故部即青毡。
畏爱群心洽，纲条众目联。
弛张元有见，宽猛冀无偏。
郡有青原老，人如绿野贤。
年高能著述，身健早林泉。
故事堪频扣，成书为远传。
西江足鱼雁，秋浦正相连。

分原内史界，世系出苍姬。
修贡长沙国，文章似楚辞。
堵墙看献赋，旗影照题诗。
昼日三千字，春风第一枝。
相公如父子，侍讲是宗师。
忍把直言策，轻为阿世词。

江汉兵余八十秋，后生谁及见前修。
开元遗事无人说，正始诸贤何处求。
此老尚堪矜式在，吾侪欲为子孙谋。
不嗔拱立烦鸡黍，时复敲门系小舟。

临歧掺袂欲何言，罢酒开船色惘然。
万里重逢傥无日，一杯相属岂非天。
修鳞去蛰三池浪，倦翼归投万壑烟。
从此登临只西首，美人家在夕阳边。

江头水落雁初下，江上鱼肥酒可中。
秋浦到时应正好，昔贤题后恐难工。
三年禁直消长日，六月修廊饫午风。
天上素餐吾已愧，更来闲处理渔筒。

儿时梦到汉南州，四十头颅未省游。
此段风流愧人物，今年行役藉君侯。
仲山甫有遗墟在，诸葛公存旧事不。
欲借蹇馿驮醉帽，从公一一访前修。

一年两别故难堪，一世斯人况不凡。
发共素心明耿耿，骨如修节瘦蔪蔪。
日开黄道天三接，夜榜清湘月半帆。
各自青灯同晓梦，芒鞋踏遍武夷岩。

寿星合在角亢旁，为尔来临翼轸乡。
日向绣床添永算，云纵书观发嘉祥。
修程九万开荣路，曲礼三千阅寿觞。
冬弟春兄同此日，天教鸿雁自成行。

云气阴阴绕殿庐，雨声摵摵响阶除。
薰炉翠被延周蝶，黄墨朱缸订鲁鱼。
野性登朝常蹙踖，亲年须禄向踌躇。
叨陪大典论疑信，滥等诸儒课密疏。
汉殿修文开白虎，海邦张乐享爰居。
绮寮蕙草青霏入，瑶圃梅梢玉雪初。
史藁堆床殊未已，诗材满地欲焉如。
倦投东观中郎笔，起读西昆病监书。
节想清忠侔汲直，词钦雅丽出唐余。
高情炯炯轩裳外，长向金门忆饭蔬。

大戴笑汝无穴空双螯，小戴笑汝有筐如子皋。
太玄笑汝长郭索，入穴惭蟺升惭猱。
知心但有毕吏部，卧起与汝同酒糟。
后来爱者苏长公，亦祇许汝中山醪。
固知合向一丘老，安得上与三辰翱。
长公貌喜心未敬，虽羡微生犹恶饕。
我疑吴侬修稻怨，和秫醢汝偿民膏。
虽然因此得长醉，痛贬未必非深褒。
又疑毕叟妒刘掾，曾以螟蛉轻二豪。
故回左手就箕倨，持蟹藉糟成两高。

环山镇清渊，哲匠俨前矩。
怀哉万夫雄，犯此众鬼怒。
豪芒等一死，利泽均众甫。
至今越山下，尸祝配神禹。
我来问父老，三叹说乱缕。
湖高籍田丈，海下斗门五。
蓄泄官有程，水旱侬不苦。
垦田彼何人，竭泽祸吾土。
侵寻近百载，饥馑以十数。
丰穰岂不有，得失讵相补。
此病日以深，吾生亦云窳。
我为父老惭，今非昔人忤。
直无两汉吏，更说三王祖。
是诚我辈责，将柰汝曹愈。
且如去年夏，坐看连月雨。
如人窒其吭，满脰不得吐。
阳侯助之决，高岸化为卤。
时闻十万军，谁控三千弩。
向来禾黍场，歘作鱼雁浦。
哀哉百万命，政用一掷赌。
初犹虾蟹餐，稍复茈葛取。
木皮食且尽，骨肉侬得聚。
呱呱载涂巷，赤子弃不乳。
贸贸出闉阇，枯骸岌相拄。
见之不能饭，泪下纷凄凄。
排阍叫吾君，如子陟彼岵。
吾君甚仁圣，恩德天漾溥。
朝闻婴儿号，暮发曾孙廋。
已歌元侯夏，复授使者斧。
亟从武夷山，远聘白鹿主。
并遣周四人，来苏汉三辅。
白制后苑皮，红输太仓腐。
细书问流殍，真意及贫窭。
只今王尚书，匹马到公宇。
斋厨羞杞菊，宾榻罢歌舞。
臣心但宣布，吏职在摩抚。
岂无燕寝念，正恐王事盬。
百脉已膏肓，一寒才喣妪。
惜无厦万间，可给人二鬴。
人言太劳生，分勇方可贾。
畏贫不育子，何以为人父。
公意民自知，车行辄如堵。
金钱随手散，欢喜失尪伛。
老幼纷后先，手额慰觇睹。
人日城东南，丛祠客三五。
凭高望田场，入里访农扈。
此日异登临，晴天候繁森。
庶几麰麦秋，一饱到蓬户。
未惟四载人，庙食存簋{𥬞/皿}。
当时饥溺念，此意贯千古。
万生共血气，一念通肺腑。
儿啼通裂石，妇馌愧鸣鼓。
不知足生胝，但觉步成踽。
岂惟彼刘子，远绩洛川浒。
固应百世下，严祀无敢侮。
同僚具萧郁，再拜瞻殿庑。
杰阁峙百寻，修廊插千柱。
菲泉出山脉，可以佑牲脯。
园陵稽传记，嫔嗣按经谱。
同朝班岳牧，相逊列罴虎。
旧物见圭璧，所欠惟搏拊。
一特同德人，配食悉周普。
惟余嫡孙行，商箕与周武。
荥河出宝书，大法垂训诂。
传心顾不录，秩祀无乃鲁。
旁罗越君臣，泰岱临岣嵝。
婉彼西家姝，亦复具翁姥。
又疑黻冕尊，反作羽衣妩。
迩来坏梁木，颇觉侵藻黼。
前窥汗浃背，却立粟生股。
况当田里甿，正索父母怙。
未能称宗礼，何以速神祜。
兹游肃真境，精意赖明府。
鸠工葺崇缔，换客挹清酤。
评诗酌云瓢，论事落风尘。
同来五六士，冲珩间琚瑀。
野人边州客，强使袭章哻。
登山迹类湛，涉七句渐愈。
分题旅瑰彦，胜事得夸诩。
何以寿君佞，今年长禾稌。

邛州官多书，大字宜眵昏。
中有与可集，瑶琨贮金盆。
王郎以赠我，读之泪纷纷。
每到和苏作，姓诡字亦谖。
多称苏子平，或号胡使君。
家侯马之谱，其事盖有云。
是时党祸起，无敢交苏门。
子孙抱遗稿，涂改仍窜焚。
至今集中字，舛驳难具论。
最怜黄楼赋，一字今不存。
哀哉谁作俑，见此伤人魂。
君今当清时，往驾刺史辕。
万一布宣暇，再三修此文。

云壑有仙儒，同居不同道。
相与共寒暄，何劳问修夭。

涧边濯足时，修途倦烦燠。
振策欲寻源，山空无往躅。

白露坠秋节，碧阴生夕凉。
起步广庭内，仰见天苍苍。
东华绿发翁，授我不死方。
愿言勤修学，接景三玄乡。

初日丽高阁，广步爱修廊。
重门掩秋气，高柳荫方塘。
闽海冬尚温，晏阴天未霜。
坐悲景物殊，亦念岁时荒。
故园属佳辰，登览遍陵冈。
宾游尽才彦，萧散屏壶觞。
别来时已失，怀思宁暂忘。
宦游何所娱，要使心怀伤。

联车涉修坂，览物穷山川。
踈林泛朝景，翠岭含云烟。
祠殿何沈邃，古木郁苍然。
明灵自安宅，牲酒告恭虔。
肸蚃理潜通，神虬亦蜿蜒。
既欣岁事举，重喜景物妍。
解带憩精庐，尊酌且留连。
纵谈遗名迹，烦虑绝拘牵。
迅晷谅难留，归轸忽已骞。
苍苍暮色起，反旆东城阡。

晓发渔溪驿，夜宿囊山寺。
云海近苍茫，层岚拥深翠。
行役倦修途，投归聊一憩。
不学塔中仙，名涂定何事。

罗浮山下黄茅村，苏仙仙去余诗魂。
梅花自入三叠曲，至今不受蛮烟昏。
佳名一旦异凡木，绝艳千古高名园。
却怜冰质不自暖，虽有步障难为温。
羞同桃李媚春色，敢与葵藿争朝暾。
归来只有修竹伴，寂历自掩踈篱门。
亦知真意还有在，未觉浩气终难言。
一杯劝汝吾不浅，要汝共保山林樽。

沧波流不极，上有一亩园。
幽人掩关卧，修竹何娟娟。
虚堂面群峰，秀色摩青天。
静有山水乐，而无车马喧。
人言市门子，往往苍崖颠。
挥手谢世人，日中翔紫烟。
遗迹尚可觌，神交邈无缘。
慨然一永叹，耀灵忽西迁。
褰裳下中沚，濯足娱清川。

几年牢落旧村墟，此日修然水竹居。
病起试寻春迳草，客来聊煮雪畦蔬。
开樽细说平生事，信手同翻集古书。
适意何劳一千卷，新诗闲出笑谈余。

务学修身要及时，竞辰须念隙驹驰。
清宵白日供游荡，愁杀堂前老古锥。

仙人空山居，道意妙群物。
度世君则然，修身吾岂不。
飞行仰云路，趺坐探理窟。
独夜扣星坛，清斋具簪笏。

史君帘阁对修筠，起看名园雨后春。
便赋新诗留野客，更倾芳酒酹花神。
未酬管乐平生志，且作羲黄向上人。
祇恐功名相迫逐，不容老子卧漳滨。

当年共剪北山莱，修竹成阴手自栽。
书卷莫教春色老，柴荆肯为俗人开。
公能顾我传新句，我欲留公拨旧醅。
怅望南园芳树底，明年应放小车来。

忆昔南游日，初尝面发红。
药囊知有用，茗碗讵能同。
蠲疾收殊效，修真录异功。
三彭如不避，糜烂七非中。

执手何草草，送君千里道。
君行入修门，披胆谒至尊。
问君此去谈何事，袖有谏书三万字。
明堂封禅不要论，智名勇功非所敦。
愿言中兴圣天子，修政攘夷从此始。
深仁大义天与通，农桑万里长春风。
朝纲清夷军律举，边屯不惊卧哮虎。
一朝决策向中原，着鞭宁许他人先。

执手何草草，送君千里道。
君行入修门，披胆谒至尊。
问君此去谈何事，袖有谏书三万字。
明堂封禅不要论，智名勇功非所敦。
愿言中兴圣天子，修政攘夷从此始。
深仁大义天与通，农桑万里长春风。
朝纲清夷军律举，边屯不惊卧哮虎。
一朝决策向中原，着鞭宁许他人先。

卜居屏山下，俯仰三十秋。
终然村墟近，未惬心期幽。
近闻西山西，深谷开平畴。
茅茨十数家，清川可行舟。
风俗颇淳朴，旷土非难求。
誓捐三径资，往遂一壑谋。
伐木南山巅，结庐北山头。
耕田东溪岸，濯足西溪流。
朋来即共欢，客去成孤游。
静有山水乐，而无身世忧。
著书俟来哲，补过希前修。
兹焉毕暮景，何必营菟裘。

衡山何巍巍，湘流亦汤汤。
我公独何往，剑履在此堂。
念昔中兴初，孽竖倒冠裳。
公时首建义，自此扶三纲。
精忠贯宸极，孤愤摩穹苍。
元戎二十万，一旦先启行。
西征奠梁益，南辕抚江湘。
士心既豫附，国威亦张皇。
缟素哭新宫，哀声连万方。
黠虏闻褫魄，经营久徬徨。
玉帛骤往来，士马且伏藏。
公谋适不用，拱手迁南荒。
白首复来归，发短丹心长。
拳拳冀感格，汲汲勤修攘。
天命竟难谌，人事亦靡常。
悠然谢台鼎，骑龙白云乡。
坐令此空山，名与日月彰。
千秋定军垒，岋嶪遥相望。
贱子来岁阴，烈风振高冈。
下马九顿首，抚膺泪淋浪。
山颓今几年，志士日惨伤。
中原尚腥膻，人类几豺狼。
公还浩无期，嗣德炜有光。
恭惟宋社稷，永永垂无疆。

晓起清江弄小舟，晚风吹过赤冈头。
远峰自作修眉敛，万里那知客子愁。

抗尘几何时，猿鹤共悲怨。
岂知朱墨暇，乃适山水愿。
兹晨秋令初，休沐谨邦宪。
佳宾忽四来，英僚亦三劝。
驾言北郭门，谢此旟隼建。
散目山崔嵬，纵辔路修蔓。
凭栏快倒峡，跻壑困脱挽。
追攀林樾深，欢喜脚力健。
登高眺远浦，众景争自献。
何必仍丹丘，径欲凌九万。

蹑石度急涧，穷源得灵湫。
谽谺两对立，喷薄中怒投。
何年避人世，结屋栖岩陬。
嘉名信有托，故迹谁能求。
我来一经行，凄其仰前修。
邻翁识此意，伐木南山幽。
为我立精舍，开轩俯清流。
多岐谅匪安，一壑真良谋。
解组云未遂，驱车且来游。
嘉宾颇蝉联，野{艹敕}更献酬。
饮罢不知晚，欲去还淹留。
跻攀已别峰，窥临忽沧洲。
下集西涧底，沉吟树相樛。
玉渊茗饮余，三峡空尊愁。
怀贤既伊郁，感事增绸缪。
前旌向城郭，回首千峰秋。

昔日丰城剑，寒光射斗牛。
江山余秀杰，人物尚风流。
二妙今安匹，孤帆各倦游。
还家问师友，折节慕前修。

深寻两林间，清波贯华屋。
莲社有遗踪，草堂非旧筑。
修廊余故刻，好丑杂珉玉。
亦复记经行，深惭后人读。

维舟新历口，步上秣陵阡。
高丘忽嵯峨，宿草迷荒烟。
拜起泪再滴，哀哉不能言。
驱车且复东，借此虚堂眠。
念昔堂中人，经营几何年。
一旦舍之去，千秋不言还。
露井益清渫，风林更修鲜。
思公独不见，涕下如奔川。
感慨西州门，怆悢山阳篇。
晤叹日隠树，悲歌月当轩。
堂堂忠孝心，终古谅弗谖。
尚与吴门子，归来故山巅。

盘回山腹转修蛇，横入中峰小隠家。
好把穉杉缘径插，待迎凉月看清华。

远俗何劳问，威名旧已孚。
百城方仰泽，一节遽还都。
圣主勤修政，今年决破胡。
期公宁馈挽，注想在谋谟。

令尹古循吏，郡君今胜流。
平生余事业，晚岁极熏修。
穗帐真成梦，灵辰竟不留。
遗风被箫挽，未觉九泉幽。

山岫孤云意自闲，不妨王事似连环。
解鞍盘礴忘归去，碧涧修筠似故山。

病枕经年卧沃洲，满庭枫叶又吟秋。
书来如见旧人面，读了还见尘世愁。
忧国至今遗白发，穷经空自愧前修。
武夷休作相思梦，我已甘心老此丘。

陈场老子读书处，金榜山前石室中。
人去石存犹昨日，鶑啼花落几春风。
藏修洞口云空集，舒啸岩幽草自茸。
应喜斯文今不泯，紫阳秉笔纪前功。

圣心端似涉修蹊，俛首无言但疾驰。
学者须常存此意，自能遏绝为人私。

足蹑修门甫十年，惟余篇翰富流传。
横经趣得陈编外，草制雄夸落笔先。
争美冰衔尘不染，忍观华□□随迁。
忠输丹扆箴犹在，一鉴云亡共黯然。

有美人兮，蹇何为兮中洲。
鸣玉佩兮，冠云章而远游。
浮沅湘而西跖兮，因返睇兮层丘。
繄发轫之指期兮，歌予怀以送之。
粤大道之汩湮兮，嗟惟君兮何求。
唐虞远而不可见兮，凤鸟去兮周衰。
翟朱之诡行兮，邹人拒而劙之。
竺老氏之猖披兮，浸淫渝而益非。
思正气之所繇兮，度百世而固然。
岂日夜而忘之兮，曰夫子之所传。
发丝丝其不斩兮，哇淫蔽兮莫开。
讫大振于兹时兮，余将从乎洛之湄。
心郁郁而无告兮，顾众兆兮何知。
梏夜气而不存兮，外其良而四驰。
彼早兴而夕息兮，既日用而不能察也。
纷蠢蠢其倚靡兮，曰骛乱而莫之达也。
思存养而莫吾亏兮，所事天下而不忘繇。
致知以自强兮，至天下以□览。
余初其性之兮，稽□坟而载陈。
仁与人其并致兮，道乌乎而远身。
刚柔之弛张兮，一气缭转而无息。
矫吾奠夫两间兮，又阴阳而与为一。
超无极而混沦兮，精凝融而以神。
卒变化而不穷兮，周流通乎九垠。
悲空言之无所底兮，固将推乎余所行。
杂椒兰以并进君兮，终何乖异而不余信。
既鄙弃而不吴庸兮，徒渊潜以自珍。
岂不郁陶而思君兮，觊方来之以申。
时与时其未际兮，夷与裔兮得志。
□冠巾之易置兮，曾乐天而不云恚。
曾永慨以嗟咨兮，聊远举乎湘中。
即友声以自乐兮，盖将切偲以益其躬。
山九疑而在上兮，湘流奔其在下。
故仁智之所乐兮，遂倘佯而辞去。
超兮浮兮，心若谋兮。
眴兮眄兮，目横分兮。
鸾凤并驭，羌不得留兮。
时未适当适，吾何为东周兮。
乱曰：汩兮沅湘，生秋风兮。
商行激御，白云东兮。
树木萎落，山郁盘兮。
风车雨轮，旌摇摇其行兮。
委蛇噎抑，多修艰兮。
白首倚户，思结棘兮。
信莫乐兮，君乎无忘归兮。

六月苦炎蒸，山居昼方永。
泠然南风至，萧散荷气骋。
蜩鸣绿树阴，鱼跃横塘净。
高蔓展修条，幽篁茁阴颖。
良时倏回改，白发益蔽领。
虽无簪组累，要有贫贱{疒省}。
故交何寥阔，画戟光烱烱。
沧洲期未远，岁晏心独耿。
谁同兹寂寞，敛退自幽屏。
向夕牛羊下，过翮急似逞。
默默掩荆扉，明蟾在东岭。

忆我初识君，屈指今七年。
盐车著骐骥，驽蹇纷争先。
谓当对清闲，帝席半夜前。
稍使修世官，复近尺五天。
如何尚朱绂，亦堕岭海边。
前山春色多，佳树午阴圆。
散策履幽径，方舟下长川。
心目得开明，语笑为芳鲜。
但恨暝色至，不得穷攀援。
尚欲夜然犀，下照蛟龙渊。
清游渺难继，归梦苍山巅。
须君换鹅帖，更叙山阴贤。

伍君为涛头，妒妇名河津。
那知屈大夫，亦作主水神。
我识大夫公，自托腑肺亲。
独醒梗群昏，聚臭丑一薰。
沥血摧心肝，怀襄如不闻。
已矣无柰何，质之云中君。
天门开九重，帝曰哀汝勤。
狭世非汝留，赐汝班列真。
司命驰先驱，太一诹吉辰。
翩然乘回风，脱迹此水滨。
朱宫紫具阙，冠珮俨以珍。
宓妃与娥女，修洁充下陈。
至今几千年，玉颜凛如新。
楚人殊不知，谓公果沉沦。
年年作端午，儿戏公应嗔。

七年暑中行，道路万里赊。
今夕已七夕，我犹在天涯。
系船苍石根，人影散晚沙。
上岸是修竹，仄径如行蛇。
茅屋四五间，往昔佛所家。
经禅劫火尽，旧观初萌芽。
墙叠古瓦盆，僧披破袈裟。
喜闻拄杖声，扫地自点茶。
何以为我娱，冰雪汲井花。
一洗十日渴，分凉到童髽。
盈盈牛女期，不着雨洗车。
疏星银汉动，新月玉钩斜。
更呼老奚官，卷芦作鸣笳。
莫惊潭中龙，聊起栖树鸦。

五月问修途，今日一百里。
莫投彭泽县，愧此邑中士。
古观官道傍，借榻暂少憩。
折腰向道士，乞我五斗米。
聊为奴仆饭，明日更早起。

借雨寻山故自奇，幕中佳客肯相随。
清游端拜史君赐，此乐讵容儿辈知。
暗谷水来鸣杂佩，远峰烟断出修眉。
庾楼百尺江千里，遥忆凭高政索诗。

便合朝阳作凤鸣，江亭聊此驻修程。
南瞻御路临双阙，东望仙家接五城。
日上白门兵气静，春归淮浦暗潮平。
遥怜莫府文书省，时下沧浪自濯缨。

城西行半日，佳客偶相随。
古寺寻修竹，荒园读断碑。
三杯午时酒，一簇晚沙旗。
春色从今好，重来未可知。

风光猎猎上乌巾，不那西湖烂熳春。
借我绳床对修竹，为君一洗软红尘。

松韵笙竽径，云容水墨天。
人行秋色里，鶑语落花边。
修竹三间屋，清泉二顷田。
了无官府事，鸡犬慕神仙。

千年田，八百主，郎当屋舍没人修，不风流处也风流。

池光开净镜，山影展修眉。
石冷映碧色，烟轻生翠漪。
乞湖思贺监，观水咏宣尼。
照坐心神莹，徜徉殊复奇。

眷麓山之面隩，有弦诵之一宫。
郁青林兮对起，背绝壁之穹隆。
独樵牧之往来，委榛莽其蒙茸。
试芟夷而却视，翕众景之来宗。
擢连娟之修竹，森偃蹇之乔松。
山靡靡以旁围，谷窈窈而潜通。
翩两翼兮前张，拥千麾兮后从。
带湘江之浮渌，矗远岫兮横空。
何地灵之久閟，昉经始乎今公。
恍栋宇之宏开，列阑楯之周重。
抚胜概以独出，信兹山之有逢。
予揆名而诹义，爰远取于舞雩之风。
昔洙泗之诸子，侍函丈以从容。
因圣师之有问，各跽陈其所衷。
独点也之操志，与二三子兮不同。
方舍瑟而铿然，谅其乐之素充。
味所陈之纡余，夫何有于事功。
盖不忘而不助，示何始而何终。
于鸢飞而鱼跃，实天理之中庸。
觉唐虞之遗烈，俨洋洋乎目中。
惟夫子之所与，岂虚言之是崇。
嗟学子兮念此，溯千载以希踪。
希踪兮奈何，盍务勉乎敬恭。
审操舍兮斯须，凛戒惧兮冥蒙。
防物变之外诱，遏气习之内讧。
浸私意之脱落，自本心之昭融。
斯昔人之妙旨，可实得于予躬。
循点也之所造，极颜氏之深工。
登斯亭而有感，期用力于无穷。

弥旬积雨穗生耳，冬壑未渠收潦水。
围炉情话政尔佳，乃复归舟行万里。
三年百感卧湘城，风急鹡鸰原上情。
岂无他人意独真，每觉软语温如春。
少年锐气凌八区，晚以乐义称乡闾。
闻人有急若己如，天报两子双明珠。
小隠卜筑兰溪边，修篁乔木今参天。
是非荣辱不到处，卷书一榻清昼眠。
人言寿骨隠修眉，庆事鼎鼎供期颐。
岂惟宗族托轨范，政倚晚节增光辉。
有弟有弟复何为，杜门读书人谓痴。
故山未遂扫松愿，江头独立送归时。

弥旬积雨穗生耳，冬壑未渠收潦水。
围炉情话政尔佳，乃复归舟行万里。
三年百感卧湘城，风急鹡鸰原上情。
岂无他人意独真，每觉软语温如春。
少年锐气凌八区，晚以乐义称乡闾。
闻人有急若己如，天报两子双明珠。
小隠卜筑兰溪边，修篁乔木今参天。
是非荣辱不到处，卷书一榻清昼眠。
人言寿骨隠修眉，庆事鼎鼎供期颐。
岂惟宗族托轨范，政倚晚节增光辉。
有弟有弟复何为，杜门读书人谓痴。
故山未遂扫松愿，江头独立送归时。

尝嗜贵知味，短绠难汲深。
读书不能发，但自成书淫。
况复翻异说，潢流渺难禁。
岂知言意外，妙此惟微心。
初无古今异，岁月谩骎骎。
五峰讲学地，叹息风雨侵。
前时约同途，旧游怆追寻。
鸣凤不可见，修竹余清阴。
斯文天未丧，千载发韶音。
春风满天宇，鱼鸟自飞沉。
河流贯霄极，芥舟胶寸涔。
神交独吾子，妙处但微吟。
文会匪易得，未应归故林。
君无泉石癖，膏肓讵须箴。

驱车望衡岳，群山政参差。
微风忽南来，云幕为四垂。
炎官挟蓐收，从以万玉妃。
庭荧亦何有，尺璧仍珠玑。
奇货吾敢居，妙意良自知。
林峦倏变化，辙迹平高低。
乔松与修竹，错立呈瑰姿。
清新足遐寄，浩荡多余思。
平生湘南道，未省有此奇。
况复得佳友，晤言相追随。
茅檐举杯酒，旅榻诵新诗。
更约登绝顶，同观霁色时。

君侯起南服，豪气盖九州。
顷登文石陛，忠言动宸旒。
坐令声利场，缩颈仍包羞。
却来卧衡门，无愧自日休。
尽收湖海气，仰希洙泗游。
不远关山阻，为我再月留。
遗经得䌷绎，心事两绸缪。
超然会太极，眼底无全牛。
惟兹断金友，出处宁殊谋。
南山对床语，匪为林壑幽。
白云政在望，归袂风飕飗。
朝来出别语，已抱离索忧。
妙质贵强矫，精微更穷搜。
毫厘有弗察，体用岂周流。
驱车万里道，中途可停辀。
勉哉共无斁，邈矣追前修。

自子来见我，倏焉十六秋。
一闻沂上音，此意便绸缪。
中间岂不别，会合同转头。
今兹舍我去，万里不复留。
岂不能挽子，惧子为亲忧。
六月送归船，我思与悠悠。
爱子刚毅资，不作绕指柔。
愿子进问学，琢磨须自修。
居然知见广，百病会有瘳。
谁谓道云远，行矣当深求。

元祐不复见，太史今诸孙。
人物尚论世，典刑故犹存。
酣歌拓金戟，三年佐雄藩。
超然车马中，高韵独孤骞。
永怀白鸥盟，修竹满故园。
得句见眉睫，外慕何足言。
顾以感知己，跋马向修门。
朝开英俊途，王度待讨论。
小试翰林手，乘槎薄昆仑。
我懒卧衡麓，秋风撷兰荪。
交游叹益落，拭目看腾掀。
轩冕岂足贵，政尔名义尊。
执手念相闻，此意古所敦。

元祐不复见，太史今诸孙。
人物尚论世，典刑故犹存。
酣歌拓金戟，三年佐雄藩。
超然车马中，高韵独孤骞。
永怀白鸥盟，修竹满故园。
得句见眉睫，外慕何足言。
顾以感知己，跋马向修门。
朝开英俊途，王度待讨论。
小试翰林手，乘槎薄昆仑。
我懒卧衡麓，秋风撷兰荪。
交游叹益落，拭目看腾掀。
轩冕岂足贵，政尔名义尊。
执手念相闻，此意古所敦。

平生苕霅梦，邂逅此登临。
青山秀而远，溪水洁且深。
浮玉千古色，飞凤何年音。
小丘辟茺荟，修竹初成林。
居然得此客，领略还披襟。
已歌棠棣诗，更作伐木吟。
兄嗟弟行役，友念朋盍簪。
情深语更质，意到酒自斟。
荷风生泊莫，凉雨洗遥岑。
翻然放舟去，别绪故难任。
我行日以远，佳处长会心。
作诗寄余韵，并以谢幽寻。

旧闻齐山胜，抱病来登临。
苍然俯平湖，秀出几百寻。
穹石天与巧，修篁近成林。
高攀极巉岩，俯探穷窈深。
爱此坚贞姿，摩挲会予心。
忆行西湖岸，亦复多嵚崟。
颇恨人力胜，刻画时见侵。
谁知丑石面，乃亦变孔壬。
何如榛莽间，屹立长森森。
天然抱幽独，妙质逢赏音。
支筇到绝顶，孤亭指遥岑。
樊川有留咏，兀坐一长吟。

最好声音最好听，似调歌舌更叮咛。
高枝抛过低枝立，金羽修眉墨染翎。

秦帝观沧海，劳人何得修。
石桥虹霓断，驰道鹿麋游。
车辙久已没，马迹亦无留。
骊山宝衣尽，万古空冢丘。

持辔趋代北，妄意希名马。
代北马如云，由来重取舍。
王官待才能，高下不苟且。
行都未修饬，黄金谁变瓦。
吾当保吾真，甘归事田野。

平生天下友，常以道义求。
良朋既我遘，没齿无怨尤。
向来六七辈，非可取次俦。
议论吐肝胆，慷慨从窜投。
上能同所乐，下能同所忧。
出处乃一致，颜色无媚媮。
诗书每博约，文酒时献酬。
其间最达者，今已问喘牛。
我如沟中断，不入刀斧锼。
未忍舍素业，笔墨老更遒。
岂愿学葛藟，柔弱附彼樛。
但慕张平子，闲居吟四愁。
譬若种香兰，幸勿忧臭莸。
顾兹发向衰，仕路行将休。
自甘贫贱死，肯作儿女羞。
夷齐何其清，尚饿不食周。
末途逢元珍，果然知品流。
当时守南方，非是寡筭筹。
城空无一兵，有智欲谁诹。
直令韩彭处，奚所施善谋。
在法责固深，屈辱凡几秋。
无人一引手，落阱穷更幽。
乃以诗战我，𪭢𪭢排利矛。
用多以击少，左旋而右抽。
困蹙全夺气，奔降且无由。
孰意吾晚节，获奉君子游。
宴屡接其席，行屡接其辀。
遂使西归航，岸泊独淹留。
张侯喜闻馆，坐久月影收。
烛尽继以薪，夜分方还舟。
自古贤与愚，一一为冢丘。
定知不可免，安用计短修。
会须举杯杓，亦莫忘歌讴。

人言厨传繁，乃是郡久例。
一日苟不修，未免众吠睨。
饱尚谤所兴，饥必愠不细。
损之礼渐隳，存之礼未替。
心莫忽贱微，意莫徇贵势。
我将取是然，敢以为君计。

群处空山中，迹在深松下。
周穆得同狼，秦人指为马。
惊顾远世网，脱质去田野。
谁思充腶修，自是无全者。

大庾岭边无腊雪，惟有梅花与明月。
月光如水来向人，太守得闲杯耳热。
吹香入酒望梁宋，正是苦寒绵可折。
亦当念君君行南，南方无冰地不裂。
此身不到五侯门，肥羔酿酒槐槽咽。
玉色少年生颊春，解笑吟肠冷如铁。
冲风冒霰入广文，老与诸生开反切。
重嗟君远隔江湖，虽得丰甘牙已缺。
官娥执乐一千指，修颈慢肌衣错缬。
定逢宾客强排娖，舞彻六幺红袖掣。
人竞羡君君愈疲，夜归坐合思予说。

闻有白鹇梦，遂作白鹇诗。
诗记白鹇语，意公于鹤私。
公意无薄厚，尔将听我辞。
朝给一瓢水，昼给一盎糜。
曾不令尔渴，曾不令尔饥。
事事不异鹤，安得于鹤疑。
鹤鸣尔不和，鹤舞尔不随。
无以一供悦，饱食番顽痴。
公所念尔久，李白当畜之。
白固有篇咏，公偶未暇为。
遣尔心不平，谓此钝见遗。
我持尔此意，请公吟莫迟。
公便纳我言，濡笔洒淋漓。
书尔在南言，野羽霜雪披。
弄啄红豆实，飞上桄榔枝。
翡翠不敢顾，孔雀不敢窥。
将拟是白凤，修尾昼涟漪。
虺颈而鸡首，峨峨如有仪。
而今与鹤争，此识固已卑。
公初待尔厚，鹇兮知不知。

奈苑谈经者，兰台著作称。
吾儒不兼习，尔学若多能。
每爱前峰好，闲穿弊屐登。
定将修史笔，添传入高僧。

得君音信近，安稳在缑山。
不是国医误，宁辞蜀道艰。
终然有修短，犹免历间关。
便作千秋别，霑襟涕泪班。

士忧行不修，不忧禄不及。
之子久好学，何患名未立。
圣时开贤科，子独不肯入。
固非远仕进，服期难赴集。
南归慰亲颜，道路正暑湿。
悠悠几千里，赤日薄行笠。
暂憩青林下，赖有寒泉汲。
漱齿去尘埃，土风须渐袭。

朝游翔凤池，暮直中书省。
无由见颜色，况乃当畏景。
退朝八月朔，因得修造请。
高闳一何新，未归闾巷静。
版刺留姓名，不遑伫轩屏。
驱马返我庐，道逢驺从整。
敛辔莫敢行，顾望立俄顷。
还家稚子言，有车来炳炳。
传是紫微人，将回犹引领。
如何互相乖，徒自想形影。
更待秋风高，缓步时往省。

一送池阳守，颇怀当日游。
青山临岸尽，翠水入江流。
楚旧茅为贡，燕来雁报秋。
牧之登览处，故事待君修。

寒溪随山回，修竹隠深寺。
颇逢老僧谈，能忆先到事。
白栝圣君怜，绯花土人莳。
不到三十秋，依稀犹可记。

木枯鸟不巢，泉涸鱼不游。
我非鱼鸟情，贫缚路阻修。
高阳有令子，嗣世学已优。
前日来京城，问恤忍涕流。
今失王府荐，命奇言非雠。
家声喜未坠，辞我还海陬。
为酌一壶酒，叙怀心如抽。
子之伯父殁，遣奠固莫由。
岂欲寡恩义，力薄难置邮。
因寄缘睫泪，洒向君衣裘。

置从南海桄榔林，笼入西州鹦鹉地。
耸冠翕翼修尾张，鳞鳞团花金缕翠。
一身粲烂文章多，引声笙竽奈远何。
五侯池馆不可恋，桂树深枝自有窠。
凤皇楼头饶燕雀，入屋穿帘非尔乐。
非尔乐，去何之，北方佳人或歌咢。

世人作肥字，正如论馒头。
厚皮虽然佳，俗物已可羞。
字法叹中绝，今将五十秋。
近日稍稍贵，追踪慕前流。
曾未三数人，得与古昔俦。
古人皆能书，独其贤者留。
后世不推此，但务于书求。
不知前日工，随纸泯已休。
颜书苟不佳，世岂不宝收。
设如杨凝式，言且直节修。
又若李廷中，清慎实罕侔。
乃知爱其书，兼取为人优。
岂书能存久，贤哲人焉廋。
非贤必能此，惟贤乃为尤。
其余皆泯泯，死去同马牛。
大尹欧阳公，昨日喜疾瘳。
信笔写此语，谓可忘病忧。
黄昏走小校，寄我东郭陬。
缀之辄成篇，联以助吟讴。

月从东殿生，丛竹照修竦。
叶间清露滴，枝上寒禽动。
闲觉万虑空，静闻严鼓重。
官烛翦更明，相看应似梦。

有芸如苜蓿，生在蓬藋中。
草盛芸不长，馥烈随微风。
我来偶见之，乃穉彼蘙蒙。
上当百雉城，南接文昌宫。
借问此何地，删修多钜公。
天喜书将成，不欲有蠹虫。
是产兹弱本，蒨尔发荒丛。
黄花三四穗，结实植无穷。
岂料凤阁人，偏怜葵叶红。

同在洛阳时，交游尽豪杰。
倏忽三十年，浮沈渐磨灭。
惟余一二人，或位冠夔禼。
我今存若亡，似竹空有节。
人皆欲吹置，老硬不可截。
君自缑山来，别我不畏热。
言作潞从事，家贫禄仕切。
六月上太行，辛勤非计拙。
天当气候凉，清风自骚屑。
虽云数日劳，斗与炎蒸绝。
君本公王孙，才行实修洁。
锵锵发英声，莹莹如佩玦。
是为君子器，终见不渝涅。
相逢未易期，梦寐归鼓枻。

閟宫初告飨，驾辂已迎秋。
公衮惟时摄，斋庐用尔休。
椒浆兹往奠，鸾驭或来游。
任姒徽音继，邦家故事修。
前期严受誓，侵晓肃传驺。
鸡狗藏深户，蚊蝇响暗沟。
别祠缘相汉，旧礼效宗周。
萧气接庭燎，鼓声通市楼。
乐章分庙奏，牲物用毛柔。
木主升新座，牙盘列庶羞。
叩阶除剑履，宿羽动梧楸。
锡胙人移俎，焚辞漏昼筹。
豆笾将降陛，胥史剧奔牛。
事毕归乌巷，阴余晦彩油。
驱车多叱咤，负担起歌讴。
却直中书省，重瞻十二旒。
词供五更敏，诏示四方优。
密议存王体，斜封赞禹谋。
勤诚酬异等，润色阐嘉猷。
强拟邺中咏，我思康乐侯。

楚越封圻接，帆樯上下频。
商通洲橘熟，信到岭梅春。
白纻歌修颈，金盘馈紫鳞。
同勤太守职，龚遂汉名臣。

应见言风物，于今有贡蛇。
潜踪远蛙黾，饮露上蒹葭。
清洁一如此，伤残都莫涯。
君惟修职业，男耒女缲车。

依依堤边柳，泛泛水中舟。
舟行无远近，柳影不随流。
东风欲粉絮，相逐江上头。
正见𫚖鱼来，贯条尾修修。
使斫横刀脍，便销千里愁。
樯端燕暂语，即飞入高楼。
楼上饶客饮，共候风色柔。
明朝同挂帆，直过南徐州。
吴地多平湖，缆柂明镜秋。
芙蕖拂雨舷，女艇花底讴。
不羡乘五马，却逢罗敷羞。
此官当此时，莫忆尘中游。

炎暑盛三伏，驾言得清游。
城南才里所，便有山林幽。
崇莲炫平堤，修竹绿高丘。
方兹闵雨辰，亦有清泉流。
举网鲜可食，汲井瓜自浮。
丝桐发妙音，更觉风飕飕。
喜无举业累，独有讲学忧。
逮子闲暇日，微言要穷搜。
譬彼治田者，黾勉在勿休。
但勤穮蔉功，勿作刈获谋。
虽云千里别，岂无置书邮。
祝子时嗣音，慰我日三秋。

整驾欲南骛，乃复送公舟。
公行民所瞻，愿言勿淹留。
向来秉事枢，正色有忠谋。
坐觉国势尊，已验权纲收。
如何霖雨泽，偏使及南州。
新春紫诏下，闻者宽百忧。
谁升今重镇，百万宿貔貅。
控江抚长淮，声势接上流。
吾皇志经略，此地合绸缪。
不应万全策，岁月空悠悠。
先当植本根，次第施良筹。
未闻欲外攘，而乃忽内修。
幕府方宏开，人才要旁搜。
可不念葑菲，惟当别薰莸。
留钥岂淹久，即归侍前旒。
尽舒医国手，调瘵会有瘳。
还忆遐荒守，时能寄音不。

闭门谢客少过从，独倚修篁傲碧空。
忽喜千条发琼蕊，纷如万鹤出樊笼。
与君前日徘徊久，得句悬知惨淡中。
胸次本无愁可著，何为苦要酒兵攻。

庆席亲贤胄，心知道义尊。
如何著闲处，终不近修门。
三载成长别，微言未细论。
人琴俱寂寞，风雨闭丘园。

新凉修竹意愈静，初日芙蕖色倍鲜。
物态直须闲里见，人情多向快中偏。

江潭四月熟梅天，顷刻阴晴递变迁。
扫地焚香清画水，一窗修竹正森然。

篮舆呕轧上荒坡，奈此缘成修竹何。
历眼向来谁复领，买山未觉费金多。

知君日来修竹底，却课市楼朱墨程。
应是禅门嫌拣择，不论清浊要圆成。

平生求友人千里，永夜论心雪满窗。
为问蒲团听修竹，何如一舸泛清江。

茗事萧疏五岭中，修仁但可愈头风。
春前龙焙令人忆，知与故人风味同。

闻说年来更老成，清心寡欲厌纷纭。
固知造物有深意，端享修龄看策勋。

叠石小峥嵘，修篁高下生。
地偏人迹罕，古井辘轳鸣。

故人畴昔隠西峰，野寺幽房一径通。
无复老僧谈旧事，空余修竹满清风。
梦中寻胜忘南北，句里论心岂异同。
我欲壁间题唱和，他年留得诧南公。

忆昔初抱孙，双鬓飒已秋。
眼看与我长，岁月如许遒。
我以薄宦西，汝为守舍留。
梦辄来后前，岁律欻再周。
想今与迺父，长我更半头。
天姿粹而温，整整静不浮。
六经如取携，八面自优游。
落笔动万言，颇能如翁不。
如翁何足道，抗志须前修。
良匠有妙斲，惰农无厚收。
彼哉碌碌者，不源而计流。
吾言不虚往，过是夫何求。

儒冠几经秦，士贵始艺祖。
英俊承上意，不止工造语。
文风逮列圣，秀异弥博取。
即今再太平，比屋务稽古。
先生国元老，曩亦原夫举。
倚相能丘索，吉甫允文武。
后生藉膏馥，掉臂雄艺圃。
岂伊郐无讥，敢睨大国楚。
诸生观国光，名欲簉龙虎。
初非意敢料，顾为公所与。
蕙兰侈芳筵，肴核富雕俎。
酒行不待醉，阖坐喜欲舞。
妙句韦白前，拭目嗟未睹。
豪气倏贾余，举举陵天宇。
悬知三千牍，去作虹霓吐。
我坐广文毡，勤拙初不补。
看挥修月刃，稳送抟风羽。
传灯知道尊，食蔗记荼苦。
明年公东归，商衡傅岩雨。
附翼偕渠侬，远臣观所主。

淮乡富奇髦，敛衽让乃祖。
及今户相矜，十袭藏妙语。
遗泽有源水，岂直轮一取。
夫君典刑在，落笔更醇古。
白眼视公卿，矧肯睨豪举。
世味淡如水，进德吾孔武。
四壁但图史，一饱问场圃。
修眉冰玉颜，初服仍楚楚。
团蒲芥轩寂，索手系雕虎。
客来辄欣然，诗就宁漫与。
自云窥官达，束身着高俎。
肯思麒麟楦，强作沐猴舞。
见笑寒如冰，如睫不自睹。
君眼高一世，天光静生宇。
寓意文字间，轧轧茧绪吐。
后皇急幽侧，员阙多未补。
当仪振鹭群，亟下冥鸿羽。
乡来受廛地，幽屏良独苦。
蓬莱道家山，金碧上烟雨。
反君招隠篇，长怀报明主。

密雪何自来，雨祢云其祖。
史臣纪上瑞，外此可无语。
帝岂为诗设，偏为诗人取。
梁园谢家庭，丽句传今古。
玄冥老更事，厥职甚修举。
属者甫见白，今者复接武。
赋形想像殊，玉田琼作圃。
定知怀璧人，蹍足不向楚。
天孙事遨嬉，开关叱九虎。
剪冰几何时，下土均付与。
群仙燕青冥，酒所未彻俎。
狂撼白榆花，笑看风处舞。
林峦带城堞，变灭眩所睹。
安得鹤背游，一览了九宇。
颇烦孟光请，杯覆诗不吐。
海图拆曲折，儿女粗纫补。
明年麦秋好，落磨收鹅羽。
盍赓屡丰谣，少慰田家苦。
嘉应自丘祷，不待书闵雨。
饱饭对翻飞，此惠仍地主。

闭门雨两月，君来无旧新。
白眼睨牢石，骞飞不受驯。
落落含风松，纷纷栖睫尘。
惭非修月手，向君和阳春。

槐龙舞修影，颓景忽西没。
空庭漾金波，坐待月东出。
临风思传觞，沃此支离骨。
开门拜嘉惠，正得杯中物。

笔端吐阳春，胸次著云梦。
袖中匠石斤，规矩随意中。
君侯道艺乐，不许俗子共。
深堂埃{土盍}外，平日文字供。
默对八窗静，不但十年种。
妙语落人间，一一万金重。
平反与进修，并作旨甘奉。
只今衣五彩，颇亦笛三弄。
何人侍板舆，觞豆燕群从。
鸰原春事繁，雁影天宇空。
傍睨枭雉呼，或作邹鲁哄。
纷纷手翻覆，纳纳腹空洞。
汲直合居中，器博滞近用。
初计拔薤来，竟息憩棠讼。
翛然拥书坐，竹风助吟讽。
更听雏凤鸣，未妨蜚鸿送。
今皇志复古，俗有后宾贡。
斯文属耆儒，夏屋况巨栋。
江汉继崧高，谁当第嘉诵。
县知尹吉甫，缩手辟张仲。

中古避世者，或以饮自名。
世网未易脱，颠眩宁其情。
嗟哉竹林子，哜茹日瓶罂。
时既谢周汉，顾肯羡久生。
中圣怜徐邈，种秫想渊明。
卯金当涂高，委质吾颜頳。
偕我偶盛时，生亦未易轻。
况子淑茂资，天骥趣修程。
论才应时须，挺志为亲荣。
亲言铭肺肝，盍师陶士衡。

自我铭盘盂，覆杯远麹糵。
人或安清修，身亦享黄发。
柰何悠悠者，沈酗无虚日。
言之每逢怒，周诰存苦阙。
狂悖贻世戒，气血瞢中竭。
持觞劝客意，彼肯独夭折。
投辖车钤颈，抽肠擢其骨。
交游多若人，自重要勇决。
关须太虚闭，交继叔夜绝。
毋兴圣贤悲，濡首右臂折。

昔人厌俗心，宁取无肉瘦。
平时眼为青，绿士须客右。
立节自修竦，适用兼庇覆。
君家所居堂，音响不待叩。
千沟荫百椽，一一渭川秀。
公今王元之，好尚如授受。
记楼赋此堂，异声同一咮。
心谋耳目适，所乐壹能副。
昔人言外意，泥一乃百漏。
拘拘六者间，见未脱科臼。
我此小盘礴，万境欻通透。
徐步寒玉琤，长谣灵籁奏。
主人信清绝，此君旧幽茂。
并策超俗勋，醉墨点衫袖。

少日良束修，但识名教乐。
谁令忧患后，颇复近杯勺。
嚚号或跳梁，扶携取谐谑。
兴来偶一适，事过含余怍。
向非病鼎至，或未悟狂药。
不知黍麦毒，终乃蓳葛若。
腐肠自浸渐，履虺尚歌咢。
覆觞吾已后，遽觉今胜昨。
此衷天启之，相予固不薄。
卒岁办僧过，茗粥安淡泊。
时醉床头经，妙意翔碧落。

我本扶犂手，为儒父兄意。
全家饱官廪，发肤尽君赐。
一念三稽首，报答迄未议。
向来挹前修，谓可跬步至。
即今频频食，空负堂堂志。
尚当桑榆收，未可弁髦弃。
柰何不自爱，生理冒所忌。
致君荣吾亲，环省已不冀。
余年犹视息，旧学有造诣。
其次在立言，揆予敢辟是。
于世粗有益，就死可无愧。
噬将金玉女，凛凛戒失坠。

孰能下书帷，潜心如仲舒。
没没视息间，饱食仍怀居。
纷华或交战，进修顾趦趄。
屹立视侪辈，未脱同队鱼。
欲耕我无由，生计付束书。
推卷了无得，每嗟吾负渠。
日月驹隙过，抚事犹姑徐。
衰晚时用少，幸直女骂予。
拙怜官路涩，贫觉交情疏。
沈沈王侯宅，进步终踟蹰。
所悲名不称，暇计家无储。
一官劣自庇，晋如复摧如。
犂头足膏泽，良田本榛墟。
洪锺忍不扣，妙意谁为纾。
纤缺间众美，狐裘羔为裾。
而我空无有，一馈九叹余。
眼中今士龙，才业世舍诸。
椽笔将精骑，诗来真𢭏虚。
陈前眩锦绣，论报乏瑶琚。
应以巴人歌，跼蹐疑见祛。
逝将卖书去，近君营田闾。
更仆怀韦编，课儿肩竹舆。
有志竟未酬，南睇几欷歔。
爱我宁恶石，非子而谁与。
江山怅路长，冰雪迫岁除。
临风歌归去，平日赋遂初。
块处念离索，文会思乐胥。
寄语识自警，仆夫行膏车。

晴日暝复出，烟云尚飞浮。
东风解人意，松间作飕飗。
罢马不用鞭，正惬道涂修。
凉气濯毛骨，百疾洒然瘳。
萦纡草根泉，激激冰玉漱。
篱头蔷薇花，娜娜新妇头。
空林人语寂，野鸟时啁啾。
名山无窘步，春色况未休。
盘礴翠微寺，判作三日留。
曾非耽禅寂，聊此乐深幽。
文移暂见贳，清境与心谋。
晞发五峰影，濯足双涧流。

自我得苏集，玩阅几忘年。
汲甘乏修绠，适远疲短牵。
取一九不随，望若终茫然。
子齿始半我，用志超我先。
晶荧出秀句，妙斲遗雕镌。
此翁深堂奥，骈阗谁敢专。
潢污置不云，学海须百川。
怪子介且方，落笔盘走圆。
子真苏门徒，岂独长短篇。
平生修月手，不补衣履穿。
秦黄晁张陈，众星耿霜天。
世儒昂其首，指似如登仙。
子起斯人后，游刃牛无全。
邢娥望可知，众女空丹铅。
何时班荆地，解我心悬悬。
即今清夜梦，不止怀昔贤。

自我得苏集，玩阅几忘年。
汲甘乏修绠，适远疲短牵。
取一九不随，望若终茫然。
子齿始半我，用志超我先。
晶荧出秀句，妙斲遗雕镌。
此翁深堂奥，骈阗谁敢专。
潢污置不云，学海须百川。
怪子介且方，落笔盘走圆。
子真苏门徒，岂独长短篇。
平生修月手，不补衣履穿。
秦黄晁张陈，众星耿霜天。
世儒昂其首，指似如登仙。
子起斯人后，游刃牛无全。
邢娥望可知，众女空丹铅。
何时班荆地，解我心悬悬。
即今清夜梦，不止怀昔贤。

昭代儒者尊，青云坦修涂。
即今子陈子，尚歌于𫇭于。
满岁不自保，尔俗苦好诬。
向来抚字工，督课有不如。

少日试推敲，未脱蜂鹤病。
世间十全手，噬肯爱三请。
即今悔少作，草草生气盛。
逢人忍修缩，拜手博是正。
往往掉其臂，百叩不一应。
赑屃仰前修，萎惫不能劲。
从君父子游，似颇识蹊径。
使君唾隋珠，枚叟每后乘。
郎君撞烟楼，楚珩复相映。
两豪五字律，万象一清镜。
賸馥副群趋，余风振不竞。
邮城望迎銮，未敢惮奔命。
向来从渠后，无乃莹吾听。
回省多岐亡，满冀一语订。
此篇尤爱我，见推乃见警。
政使元白前，向君亦修敬。

少日试推敲，未脱蜂鹤病。
世间十全手，噬肯爱三请。
即今悔少作，草草生气盛。
逢人忍修缩，拜手博是正。
往往掉其臂，百叩不一应。
赑屃仰前修，萎惫不能劲。
从君父子游，似颇识蹊径。
使君唾隋珠，枚叟每后乘。
郎君撞烟楼，楚珩复相映。
两豪五字律，万象一清镜。
賸馥副群趋，余风振不竞。
邮城望迎銮，未敢惮奔命。
向来从渠后，无乃莹吾听。
回省多岐亡，满冀一语订。
此篇尤爱我，见推乃见警。
政使元白前，向君亦修敬。

少日试推敲，未脱蜂鹤病。
世间十全手，噬肯爱三请。
即今悔少作，草草生气盛。
逢人忍修缩，拜手博是正。
往往掉其臂，百叩不一应。
赑屃仰前修，萎惫不能劲。
从君父子游，似颇识蹊径。
使君唾隋珠，枚叟每后乘。
郎君撞烟楼，楚珩复相映。
两豪五字律，万象一清镜。
賸馥副群趋，余风振不竞。
邮城望迎銮，未敢惮奔命。
向来从渠后，无乃莹吾听。
回省多岐亡，满冀一语订。
此篇尤爱我，见推乃见警。
政使元白前，向君亦修敬。

严子从我时，修竦峙双鹄。
章绶裹瘦躯，此相胡宜肉。
当嗣溧阳尉，苦语叩哀玉。
宁当苏门翁，清啸答幽谷。

刘郎何所有，寒碧二百本。
方渠懋进修，藉尔伴萧散。
妙处鼻观领，翛然市声远。
朱墨五千卷，日力自缱绻。
久闻伯仲间，珠璧各椟韫。
一笑挹此君，方外得嵇阮。
饥凤吟夜良，斑犀散春晚。
惯尝推枕听，肯作芼羹挽。
长翁纪幽致，一字粲褒衮。
谱传渭川孙，石屹益州笋。
行当洊惊雷，龙跃闯天阃。
功名有咄嗟，世道计舒卷。
平昔对床约，里闬规息偃。
大屋俯婵娟，昼绣替前扁。

邑政易堕，我方在行。
挽袖柅车，交游至情。
两君玉峙，表表国士。
下榻倾倒，有贤公子。
我介三子，匪同而和。
提衡掖挽，交口孰何。
月堂之评，罙久未改。
匿瑕振过，兹焉有待。
卜夜之饮，辍骊驹章。
顾虽情钟，河鱼未康。
作吏则疏，羡人报政。
彼益者友，工药我病。
低昂达穷，冥心所遭。
独喜故人，往偕仙曹。
摇摇修程，烱烱初度。
眷言顾之，矫首云路。
胡不小留，共颓醉山。
胡不更仆，共谭孔颜。
西睇归帆，徙倚凄切。
去留之间，仙凡斯别。

载羽其觞，客遄于行。
归从我私，兹焉用情。
一奇搴秀，万金论士。
生世已后，识古君子。
宫倡羽随，至乐则和。
俚音间之，人谓斯何。
洁不容缁，薰不莸改。
言受此柄，劣副期待。
斯道在公，九报其章。
人徯时施，跻之阜康。
曾是伟人，而未闻政。
袖司命手，旁睨世病。
海濒埤污，苍山周遭。
觞咏翺翔，乐殊尔曹。
盍摅胸奇，焕我王度。
盍提公言，辟我贤路。
赫日中天，丽彼南山。
赓歌交修，不腼其颜。
有铅者刀，用或一切。
云龙从之，无重此别。

竹君亢宗擅楚墟，一一修耸山泽臞。
风流秀整与世殊，楚俗食息皆尔须。
薪之篱之且籧篨，笲筥箱篚{觚}篮笯。
沟瓦厥祖羹其雏，随索斯获掇诸涂。
今岁麦秋旱岁余，得麦仅足偿官租。
竹君悯农如士夫，着花结实千林俱。
密砌玉粒缀旒珠，株株撷取虽锱铢。
弥顷亘亩无闲株，硙磨蒸炊胜雕胡。
邻里乞索水火如，坐令颦蹙兴歌呼。
野叟好事能分吾，香清而洌甘而腴。
此君行能不一书，此惠及物旋就枯。
摩顶放踵忘其躯，所学无乃墨者徒。
老子苟禄天之隅，袖手无策苏{姰/子}孤，投匕三叹吾惭渠。

十五里近车不驱，净居之役良舒徐。
愁霖鼓寒妒春事，倏喜淡日行云衢。
涉患知乐闻自古，积忙得闲聊慰予。
崇堂修庑般礴久，庞眉鲐背纷前趋。
为催酒炙劳苦罢，细问里闾愁叹无。
怡然离席手加额，共说温饱沾妻孥。
频年丰登岂偶尔，圣恩及物天地俱。
卑官政拙民未厌，辇输肩负怜朱愚。
餠果在袖笑在颊，闯门稚子争携扶。
我亦僧饭对两雏，未妨清坐留斯须。
炉香翻频茗事竟，殿影已曀东廊隅。
复撚吟髭度盘纡，人声鸟语乐有余。

归袖翩翩去谁御，篝灯荧荧翳复吐。
取道言从草市西，问津更访修竹坞。
残梦欻过均州山，杀更尚数襄阳鼓。
盎盎屯云连远岫，剪剪北风斜细雨。
袖手缩颈寒可胜，羡杀昨宵宿僧宇。
伏龙一炊随分饱，小市居民无醢脯。
孔明栖遁此其地，有庙才余十里所。
侧望缚足欠一往，不得持杯吊忠甫。
鹿门三岘率如此，何者不为积阴阻。
行行野香间幽艳，晤对未用嗟无侣。
栎林森疏陂渌净，江梅水仙争媚妩。
殿秋迎腊太早计，花神今岁良夸诩。
黄堂交笔为尔吟，题品再三犹记不。
天涯骤作悬麻势，但听人家拥炉语。
寂寂关门唤不譍，青钱可能沽重糈。
夺炀争席吾敢校，定知楚俗轻羁旅。
土风人情管头好，不比阳阿辄相遻。
馈浆亦有白首翁，束缊乃得青裙女。
推枕每被荒鸡催，捉鞭动与寒雁伍。
东村西里无干地，上山下山泥溅股。
隶厮任辇起复僵，登顿连朝吾愧汝。
空荒颇怪人迹绝，撩乱俄惊雪花舞。
搅絮铺盐疑变幻，寒壑漫山太荧侮。
弥漫六幕眩明灭，梦汞两间迷仰俯。
山川映带巧装镂，林薮斓斑几纂组。
麋鹿决骤鸟乌骇，颉颃猎夫布置罟。
脚毛罥羽不遗力，割鲜倒瓶供快茹。
人间壮观今创见，城市蔽亏无此睹。
跨馿索句信能事，还忆词坛有盟主。
风云月露溢缃素，膏馥芳鲜存肺腑。
大笔轩轩轧时杰，新篇衮衮流乐府。
击节长哦风为传，吮漱天籁含宫羽。
雪神风师底颜面，解渠严冷聊夸与。
雾扫天开一弹指，烛龙扬辉上琼圃。
劳勤惬快初不意，倏忽起灭嗟如许。
及兹追悔前两日，浪唶萍蓬悲兕虎。
谷城重到昔所安，令君存旧犹比数。
黄昏剥啄门为启，盘卧肥羊榼佳醑。
他时回首追陈迹，可无甲子记毫楮。
岁乘赤蛇月就盈，中澣之后厥壬午。

清诗似奏韶乐音，林侯宿世孤山林。
疏云时漏凉月影，雏凤独啸修竹阴。
金华后山俨在目，非子谁复钩其深。
掩卷炷香三叹息，向来望若空潜心。

老子箪食师颜渊，忧世不合居民先。
今年不雨春破夏，惴惕亦复针毡然。
嗟嗟五月河无水，温饱之望疑已已。
一雨滂浪弥夜旦，龙伯至仁端起死。
国史未用书旱雩，人神幽显修交孚。
老子一饱危不给，恩私仰戴君大夫。
君恩如天不遗物，龙伯岂应甘蠖屈。
使君况是龙之友，偕儿同依赵卿日。

读书祇博双鬓斑，诗好岂解留朱颜。
平时无客怜辙鲋，触处有人嘲饭山。
相府略尝唤宜禄，木门不梦窥铜环。
多病但结药裹伴，得酒间发诗囊悭。
频频终慊鸒斯饱，浩荡拟逐江鸥闲。
未死更费屐几两，此生祇欠茅三间。
丁年悔不全吾高，正坐枵腹守不毛。
卑官糊口竟何补，捐弃什百收一毫。
执版仰看上官面，可复直气陵群豪。
夜剔残灯赋招隠，愁追交情广楚骚。
丰约仅足优龙具，污隆真可付马曹。
共嗟孔奋不自泽，政复所至无脂膏。
向来枯策苦伤生，涂穷却用陶性灵。
故人肯来问牢落，河畔罢吟草青青。
夫谁急草修期檄，夫谁大刻班超铭。
孽虏游魂须晷刻，燕然苍石高峥嵘。
横槊千篇月三捷，是责舍子谁当能。
可遽学我赋归来，临流欲濯襟袂埃。
老子期君旧不浅，看上要津舒壮怀。
乌惊兔急易寒暑，尧蓂不办供合开。
文字玩世请少息，盛时难得君念哉。
昔人听谋取一得，勿以老耄资笑咍。
君不见壮岁一跌子陈子，江湖毕世甘低回。

忆昔涂抹鬓未秋，著书初不缘穷愁。
交契往往第一流，爱且助之恩意周。
翳桑槃饭惊浪舟，如輠转毂需膏油。
疾需妙剂寒需裘，李郝砚席初绸缪。
陈赵进修警堕偷，出语凿凿珊瑚钩。
三臧笔底风雨遒，丁年出我便一头。
儒林丈人拔其尤，贤书政用谭笑收。
七子寂寂从我游，穷人累人君信不。
迄今里闬闻沈浮，玉音下天正旁搜。
南宫之行勿夷犹，巨鱼纵壑鹰辞韝。
雁塔岐路邻昆丘，捷音联翩走吾州。
壮志此去不啻酬，士抱奥学追前修。
噤不施世吾侪羞，肯卧少室甘沈幽。
肯闯侯门提蒯缑，贤科夷涂古共由。
论才君等谁与俦，可学老子拙自谋。
所向数奇老不侯，一樽上尽犹未休。
索句轧轧茧绪抽，不作儿女声悲啾。
倚须接武拱帝旒，付我一竿钓沧洲。

忆昔涂抹鬓未秋，著书初不缘穷愁。
交契往往第一流，爱且助之恩意周。
翳桑槃饭惊浪舟，如輠转毂需膏油。
疾需妙剂寒需裘，李郝砚席初绸缪。
陈赵进修警堕偷，出语凿凿珊瑚钩。
三臧笔底风雨遒，丁年出我便一头。
儒林丈人拔其尤，贤书政用谭笑收。
七子寂寂从我游，穷人累人君信不。
迄今里闬闻沈浮，玉音下天正旁搜。
南宫之行勿夷犹，巨鱼纵壑鹰辞韝。
雁塔岐路邻昆丘，捷音联翩走吾州。
壮志此去不啻酬，士抱奥学追前修。
噤不施世吾侪羞，肯卧少室甘沈幽。
肯闯侯门提蒯缑，贤科夷涂古共由。
论才君等谁与俦，可学老子拙自谋。
所向数奇老不侯，一樽上尽犹未休。
索句轧轧茧绪抽，不作儿女声悲啾。
倚须接武拱帝旒，付我一竿钓沧洲。

新居得翠微，景趣自幽奇。
白石群羊卧，修篁翠葆欹。
山光衔睥睨，云影傍藩篱。
席户无车马，禽猿不更疑。

县境拖修直，人家住土涂。
三方鲸浪涌，一岛虎头孤。
风物犹佳处，弦歌付老夫。
平生虫篆意，或许间忧虞。

广殿罗笾豆，修廓振珮环。
帝觞初拜手，仙驭不违颜。
瑞雾浮空下，灵风拂袂还。
定知龙宛宛，千祀拱南山。

人有褰裳去，时闲野渡舟。
知君问雕瘵，随处访深幽。
岁事方关念，村醪不破忧。
贳租仍己责，或可继前修。

筇杖陪随去，漂然不系舟。
云低山影暝，风定竹林幽。
病减柳臂感，老无蒿目忧。
吟诗如蚀月，玉斧傥能修。

雨露均皇泽，丹青焕帝猷。
恢图自天运，授圣与神谋。
方眕修龄梦，俄偕造物游。
姑山余四子，不复候琼辀。

词章有余力，老色叹侵寻。
况苦漳滨卧，俄聆正始音。
新篇惊间发，平处冠来今。
修月无前手，凌云得此心。
葩华分子细，矛戟骇阴森。
玉楮何劳刻，於菟不易擒。
竞传平水市，或博乐浪金。
妙斲风无迹，穷搜海并深。
与时犹落落，逼古谩骎骎。
幞被征尘暗，临流鬓雪侵。
徐驱怜老骥，决起羡惊禽。
善价渠能许，清愁可得禁。
不无青白眼，聊费短长吟。
顷岁欣相识，高山慰所钦。
周旋窥义府，衰朽谢书林。
适越惭荒陋，依刘耐滞淫。
交情向来密，诗病几时箴。
迟子迂轩盖，呼奴洁釜鬵。
萁炉足幽趣，玉唾涤烦襟。
斗酒穷檐日，招摇得共斟。

携书忆上上江船，撚指官曹欲二年。
白傅病多空自叹，老坡仙去却虚传。
人生修短庸非命，我判浮休不问天。
来岁过君定惊笑，尚堪诗酒与周旋。

抖擞胸襟一不优，迂临惟子肯绸缪。
访书笠泽心摧落，苟禄吴门路阻修。
老去欲追三径约，客来当办一钱留。
它年水北山南计，更挈诗瓢就我不。

灯夕胜游皆遻意，可无歌酒答丰年。
云藏玉斧重修月，乐奏壶仙小隠天。
雁阵低空危欲堕，龙公驱雨未成眠。
惟应铁锁银花句，落纸明朝万口传。

仰高排奡玩清圆，学力卑摧旧判年。
后进或夸金掷地，前修犹是斗横天。
晚规省语安衰病，暇复分题搅醉眠。
祇有君诗追古作，未忘缃素遣儿传。

客子修程未息肩，江山佳处小留连。
醉临庾亮楼前月，梦闯回翁洞里天。
形势盘萦蹲虎凤，轮蹄隠轸度丝弦。
登高欲赋还东望，楚些无因唤谪仙。

投老登龙借齿牙，可能病骥待挥挝。
清篇久矣窥修月，谹论琅然听粲花。
小却御屏书姓字，行当宣室拜亨嘉。
恩章衮衮从天下，浓墨疏行砌乱鸦。

修月于今第一功，后车九万蜀笺红。
诗供寒食鶑花课，袖拂平山杨柳风。
匝坐蕙兰歌似剪，生香笑语酒如空。
胡床不减南楼兴，今古风流正自同。

德风千祀蔼芳馨，生享修龄殁更荣。
早岁衣冠贤德耀，莫年门户寄升卿。
迹陈莫嗣登堂拜，匏系空驰执绋情。
里巷万人缌布会，一应如我泪河倾。

青林果熟星宿烂，修竹风来环佩鸣。
翠影扶疏僧宇静，吟余屋角见云生。

连朝飞雨暗群山，局步修廊广霤间。
会作闲人留十日，当令屐齿遍苔班。

人家往往琴堪劈，谁定如翁肯放回。
他日飚轮驷修翮，衘恩当复誓云来。

闻道广寒修月手，静看如鉴忽如眉。
即今扇里乘鸾女，解笑嫦娥不自持。

杰屋修垣著画图，连连胜士逸人居。
乘闲我亦无羁束，竹杖芒鞋信所如。

修程快著祖生鞭，胜日同乘李郭船。
自愧不能扶病去，郭南亭上看登仙。

别乘修程骥𫘧驰，书来犹肯记衰迟。
每思胶漆班荆地，敢忘风波在莒时。

行行抚事念前贤，修竹祠西碧嶂前。
不复船归下双鹤，空缘酒渴酌寒泉。

一昨波光修禊事，宾奁俯枕玉奁开。
重游鸥鹭应偷眼，定记曾陪杖屦来。

红药主人修月手，渌樽许为故人开。
肯教客子如王式，一听骊驹却悔来。

昔尚父之之国，尝寝甘而见讥。
怀与安其费日，亦馆人之或知。
岂以抱当世之志，而常后可为之时耶。
有美一人兮居今而与古谋，气飘萧兮好修。
邑中之晳兮独能闯阃宎于轲邱，扈芷蘅兮荃其佩。
椟骊珠兮匣干将而未试，虽未试吾何慊兮，顾簪裳犹可隠蜗庐。
般礴兮天地俨其盖轸，一世系望兮如苍生何。
君何心兮山之阿，{奭斗}甓社兮羞藻芹，无为此焉婆娑。

瞿昙住西域，说法度群生。
群生所依怙，目以不动尊。
惟其不动故，群动皆摄受。
是时波旬种，百千万眷属。
排拫摧毁辱，蜂发雨矢集。
瞿昙如须弥，蜉蠓如予何。
亦如太虚空，云翳自变灭。
砥柱中惊波，古今无少损。
不动而坐胜，妙力固如是。
子道已末法，衲子沈世纷。
竞为住院计，匪利即趋名。
就常不待招，逐有栈豆恋。
实师住神居，四众所归向。
云何得归向，以师清修故。
虽为众归向，不作患失想。
翩然挈瓶锡，去若释峤云。
亦如箭辞弦，势若不可挽。
自师扫积弊，群魔尚遗种。
瞿昙昔去世，政以波旬故。
师行不回首，彼魔所愿欲。
虽无末法病，或昧不动意。
请答四众心，请为神居地。
柅车折蜚锡，山立镇故栖。
须弥自无恙，太虚自空旷。
冲波沄沄去，砥柱屹不知。
群魔今末势，残雪行见晛。
我心寂不动，是瞿昙智力，是子大法权。
我不为子道，子道可槩举。
庸酌四众心，为子说此偈。
瞿昙设住世，与子同首肯。

才入度门寺，先观觉范诗。
昔人吟不尽，今日到方知。
地僻寒来早，高山月上迟。
池边老修竹，曾映董生帏。

明月出海底，先照彤庭墀。
正以合德故，争效朝宗驰。
须臾散精彩，普率扬明辉。
常时或显晦，所历随茫弥。
及兹秋中气，燎然光满规。
岂但碧汉澄，无复宿雾披。
如坐水晶宫，更泛碧琉璃。
凛凛栗肤发，炯炯析毫厘。
竟欲乘浮槎，试与穷垠涯。
或拟斫却桂，或云生桂枝。
蟾宫到者折，不生岂不稀。
玉斧修何事，倒即无倒期。
沉吟自绝倒，痛饮忘倾欹。
兹辰病因仍，良行觉支离。
始行浮云多，犹欲一口吹。
东床念斋夕，妙语寄相思。
词到律自协，意古趣更奇。
今虽减冰轮，犹照蘸甲卮。
寄声衖南翁，斯辰可无诗。
我欲资隽永，庶以得自颐。

春雪如过客，所止留莫住。
但见空中驰，机心逐鸥鹭。
度腊凛余寒，同云忽朝聚。
乍看鲛泣珠，渐觉柳飘絮。
少焉有矜色，琼枝鬭玉树。
登临须胜流，着我觉形污。
北山鲜明姿，爱客急修具。
坐间两荆州，翛然隠风度。
更著老弥明，清谈屋瓴注。
客醉主亦欢，主醉客即去。
剥啄凤沼来，忽得石鼎句。
便可当画图，却将醒眼觑。

官冷得酒钱，便欲糟床注。
不管门东儿，张颐须咽哺。
堪笑布裙妇，遮藏备修具。
君自不纡轸，何止倾盖故。

眷言太玉峰，本是仙佛宅。
端视俨若屏，侧睨展如翼。
洞府何渺茫，传闻见图画。
疆理虽东瓯，题品经谢客。
至今味篇咏，当时想游历。
顾我本萍泛，买邻寓栖息。
江山自呈露，卉木因种植。
凿岩得泉香，拓户见山色。
佳客入庭户，英气来几席。
幽葩芬石根，好鸟弦坐侧。
拄笏山之西，拏舟江以北。
明月浮可捉，疏星挂堪摘。
拂晨天宇浄，出海阳乌赤。
修岚烁紫翠，远目眩朱碧。
崚嶒双塔影，突兀古殿脊。
媚川溟渤宽，绝境天地窄。
前贤未尝亡，胜趣何有极。
兹时届清和，同社共推激。
肯为终日留，喜免重城隔。
长歌响林坰，妙语出金石。
尔汝合忘形，拘挛非远识。
莫嗔惊著汝，试问今何夕。
曹刘墙可短，丘崖肩可拍。
却笑山阴会，翻悲昔人迹。
喻指孰非是，计马谁失得。
明当新诗来，勿惮难韵迫。
趣归不匆忙，余兴犹襞积。
感君吐琼瑰，为我写胸臆。

西湖着明月，万象各偃伏。
夙昔湖上游，赓酬动盈束。
未有夜泛诗，此诺吾屡宿。
剥啄闻招呼，纵臾戒行速。
读君纸三过，洗我愁万斛。
行行正作意，在在堪刮目。
山光真起予，过雨俨新浴。
精蓝憩深幽，疏篁庇修绿。
棋声节风瓯，参差自成曲。
睡乍味觉甜，语软气能馥。
老僧与客忘，谛䌷楞严轴。
小立水花净，一堤良意足。
方舟晓兴动，篙人听回复。
薰风散金波，心境两愁独。
是中有妙句，万古无管属。
诗家高书记，前赵今鲍叔。
归来要推敲，遣饷到林谷。
陈榻初解悬，膺门契仍笃。
不遗太学蕃，王杨共高躅。
陆笑阿戎谈，足以侍几牍。
支郎更可人，啖蔬如啖肉。
而我厕髯张，形骸愧珠玉。
敢逃清白眼，仅免朱丹毂。
明朝软红中，清游梦应续。
未叹终滞淹，湖山已收录。

人生贵相知，不在相逢早。
庐陵说三孙，修名惬诸老。
伯也吾同年，久别心杲杲。
季也真可人，一见颜色好。
金石出几杖，握手屡倾倒。
屈魂虽尚醒，贾骨久云槁。
微君写穷愁，何以慰怀抱。
再见一尉更，取别何草草。
回视徒四壁，蝉声缀吟藁。
向来雕斲工，见辄迹如扫。
汲深无新泉，送子惭涸潦。
珍重皎洁姿，相期在斯道。

眷彼东篱花，忽作西灵塔。
又如船子泛，复似南屏阖。
园翁起童心，须弥欣芥纳。
分题要铿锵，饫秋振萧飒。
我合浮屠尖，工须画溪罨。
崚嶒玉崔嵬，团栾金匼匝。
俨然香色俱，间彼青黄杂。
天成具体相，人事因假合。
愿修衣裓供，用作布地蹋。
那将有漏身，久实无缝合。
转庵曾著语，竹院尝挂搭。
我有一句子，无问亦无答。

呜呼吾武子，天乎夺何速。
潇洒锦绣肠，秀润琅玕腹。
出口论世事，好语惊拙目。
孝友式里闾，急难骇僮仆。
曩于建业都，共庀主人属。
但不同姓氏，何翅如手足。
一日不晤对，尺简频往复。
中夜怀清姿，有梦堕修竹。
时予悼伉俪，感尔念鳏独。
别去几岁华，亦闻悲壶俶。
同病心相怜，异县情愈笃。
我欲托以妹，子不鄙其族。
两穷忽相值，一家有余睦。
去作建安县，振彼七闽俗。
岂不化彊梗，元不用鞭扑。
邑人歌载途，当路荐联牍。
彼守何坚忍，于民能迫促。
二年甘不考，百谪宁忍辱。
子方困吏鞅，妹忽沦鬼录。
入户悲方缠，出门湿如束。
骏足不受羁，盐车宜折轴。
讣来忽收书，痛甚不容读。
未令吾母知，可闻尔母哭。
人生会有终，汝死冤乎毒。
吁嗟先大夫，艰难脱荒服。
衣钵自桐乡，生涯去巴蜀。
清德诚可种，石田不能粟。
尔母今在堂，何以供水菽。
尔弟独当户，何以资耕筑。
三儿须教训，一女待鞠育。
自愧贫多累，未能分薄禄。
近拟乞州麾，因用致家塾。
此愿未吾遂，有身莫渠赎。
所居读书岩，旁依紫逻曲。
忆昔曾同登，相期共结屋。
今晨何为者，昨梦不可续。
平生乐哉丘，终焉埋此玉。
虽遣奠刍陈，不及墓草宿。
呜呼吾武子，临风泪盈掬。

金风著幕惊新秋，银河摇落光飞浮。
天籁既息虫声啾，书生白发不解愁。
挑灯夜诵疾于流，人生在勤业箕裘。
少不努力进厥修，老将噬脐孰怨尤。
悠悠天壤卑微休，安得独叹命不犹。
昔人忘食兼忘忧，何适非学息与游。
道不敢径川不游，朝吟暮讽夜校雠。
至理渐渍如膏油，好处心会非力求。
不特祇为科第谋，正使积书如邺侯。
手尚不触读岂周，张口云雾正自羞。
学与不学人焉廋，汝曹曾念及此不。
贤师学到无全牛，乃翁为汝相延留。
一官为援乏蚍蝣，欲餬汝口违松楸。
敢辞折腰向督邮，赋归无地堪耕收。
勉旃汲古到索丘，困来时复揩双眸。

忆昨得君和陶诗，床头细读人谓痴。
二南固自立墙面，十驾亦欲鞭驽疲。
退惭作吏了无补，正使得句安能奇。
有时拈笔弄纸墨，大似临敌收枪旗。
投老且愿共诗社，鬭健聊欲为儿嬉。
恨子寓舍苦迢递，有僧借屋无奔驰。
乞米不须烦送似，无储自足常宴如。
转庵与为方外旧，仆也何翅管中窥。
岂有修竹真可款，曷不宿雾及早披。
来诗赓酬特未已，追逐登临随所之。

骚屑寒威逼重幕，衲被蒙头慵蚤作。
不知一夜雪花飞，但讶五更风力恶。
摩挲病眼试凭陵，把玩清诗何洒落。
好语自足驱疟疠，嘉祥况乃销离瘼。
绝怜冰箸堕修檐，拨触风琴响朱箔。
一冬温煖忧麦蚕，万事乘除等凫鹤。
为言三凤今河东，曾约连驺出南郭。
山阴舟回虽兴尽，巫峡云归终幸薄。
方疑再往成渺芒，已拉群公溯寥邈。
九万扶摇不可希，随分榆枋吾亦乐。

朔风动地天欲雪，涧底孤松定皴裂。
忆梅已觉肠九回，赋诗敢爱肱三折。
帘疏香细度云前，想见娟娟媚晚烟。
主人吟哦伴幽独，醉墨不惜花袍溅。
人与寒枝共修洁，未遣调羹笛休咽。
贩马江头得句回，踏破蟾光敲镫铁。

老境惭年长，斋居惜岁徂。
难分阿戎炬，只拥玉川炉。
夜雨知时落，朝阳谪见无。
君王素修德，安意饮屠苏。

宿雨居然阁，顽云扫似开。
岚光湖上出，霁色柳边来。
铃鸽抟风转，筝鸢掣线回。
修廊闲勃窣，花影上苍苔。

地僻人为胜，居闲乐自知。
书声山响亮，琴韵水逶迟。
为药藤修架，因花槿结篱。
蓝田冷松竹，那得久怡怡。

铛坐萤窗夜，肩随鹗荐年。
科名虽独后，官业更无前。
剧县三千水，修门尺五天。
秋风满孤屿，难驻处州船。

林泉当丝竹，丞相巧安贫。
珍重承夫意，清修报主身。
指千随嗜好，体一写姻亲。
更有衔恩者，妻孥寄食频。

四面峰峦玉斲成，团栾真是梵王城。
名山胜绝兹为冠，墨客冥搜远作程。
清酌献茶修薄供，摄心归敬誓余生。
全家饱煖君恩重，佛日光中祝圣明。

襄阳耆旧流风在，幕府文书并省余。
勿以修涂愁泛宅，不妨胜处憩安舆。
碑存岘首堪怀古，诗忆槎头匪为鱼。
万里功名从此始，勉旃声价百砗磲。

詹事家中灵照女，圆月会下祖师禅。
一条见地如丝直，百架修廊尚结缘。
飞锡先从坳里去，掷杯聊当渡头船。
更于何处求真佛，说似檀那领现前。

石兄兄石不兄钱，卜筑山边复水边。
位置亭台依茂密，剔疏岩壑听潺湲。
拂云修竹还通月，擎盖高松不记年。
预恐陶君回俗驾，拟乘下泽疾驱前。

连朝晴霁有何营，静对修篁照眼青。
旌节花迎门外客，发扬荷傍水边亭。
双呼鸠语元无据，一个蝉声已可听。
鹊鹊飞来还送喜，吉丁新句遣家丁。

檐溜涓涓响涧涔，湿飞蝴蝶见深深。
乳鸦雏雀自酬答，老柳古槐惟蔚森。
同省三人惭未至，许身一字愧初心。
妤风隔院动修竹，随意题诗倾碧琳。

每思忝窃长知愧，何有行藏可待明。
壮不如人祇录录，老将及耄更平平。
故交契予情文厚，佳句驰来格律清。
拟策疲驽追逸步，却愁重趼趣修程。

此驿阅人多似我，于湖去后有谁来。
诗留版壁经年在，门对岩扃尽日开。
天上有文修白玉，人间无句对苍苔。
相逢莫问滔滔事，荷蒉曾过有意哉。

千载风云会，三生柱石缘。
罕闻流渚旦，同在降崧年。
天意开皇极，神谋属钜贤。
中和垂节后，嗜欲兆开先。
象应魁三近，声蜚第一传。
十年登鼎铉，四海入陶甄。
轻重朝廷寄，安危将相权。
朔方频借问，南国小回旋。
再入仪刑肃，周询眷倚专。
折冲声色外，燮理冕旒前。
照曜冰山泮，调和玉烛圆。
帝方张挞伐，天欲靖烽烟。
机会宁容发，功成即济川。
长城端有托，寿域定无边。
不用霞觞祝，唯应宝札编。
升平天下宰，阴德地行仙。
霁色归桃李，韶光并管弦。
深为修禊日，全似浴沂天。
但乐垂裳化，难酬补衮妍。
清风时入抱，聊写穆如篇。

夙借屏星映，曾怜坐客寒。
扁舟违逆水，方丈渺三韩。
分隔悬穹壤，心驰乏羽翰。
荧煌长在望，岁月凛奔湍。
凡骨思佺诀，师资待郢墁。
把文留箧笥，洗眼诵琅玕。
辙敢穷途恸，冠期结绶弹。
苦无苍玉佩，绝忆紫金丹。
往绝修门入，争先要路看。
飞腾宁有策，遇合自相欢。
献纳君王问，施行宇宙宽。
前星开尹幕，列宿炳朝端。
贺老聊为监，严公合从官。
调官因有便，典谒亦曾干。
不得瞻丰采，无由出肺肝。
姓名烦摸索，踪迹自蹒跚。
未有三千牍，那能九万抟。
抱关从苑候，失步向邯郸。
继忆专城去，俱兴敛惠叹。
第闻盘错旧，不见剸裁难。
帝眷从更治，民风要饱观。
甫传光礼乐，已著画衣冠。
浙水东西接，恩波昼夜澜。
去天邻杜曲，近日即长安。
儒腐真堪厌，才优特未殚。
少迟调鼎铉，即合侍金銮。
余子甘流落，遗编守故残。
若为百里宰，已判一生酸。
蜀道游虽倦，山阴兴未阑。
犹能风雪里，作意驻征鞍。

黄尘满金谷，山阴尚修竹。
所以盘洲景，未足趣已足。

睡来只有茶一碗，共啜何人眼暂明。
忽忆都钱范监库，种来修竹似渠清。

新来怀抱少人知，自入修门未有诗。
鸠自呼晴蛙唤雨，羡君湖上看西施。

冷蕊疏疏开可数，香风羃羃远能闻。
不因修竹遮拦得，一夜清寒定忆君。

未点苍苔已点衣，遽辞修竹翠相依。
若教笛怨歌催尽，宁受风吹雨打稀。

荣枯翻覆手，生死出入息。
那将有限身，苦作无俚画。
譬彼三眠蚕，已足三食力。
作茧聊自藏，随化各有适。
石椁翁固痴，锸埋儿作剧。
忆昨办同穴，物理念终极。
𣃁地号茧窝，开径延友益。
今闻梅山作，真得曹溪滴。
袖手将诗坛，忘形规寿宅。
达观接前修，美意非毒腊。
智愚虽相较，今古归一识。
何当访此老，同为逆旅客。

连雨疏篷不耐关，修眉如失更晴悭。
越王故国无人问，艇子穿花自往还。

梅黄收宿雨，山绿呈层巅。
高轩荫修竹，朱槛俯流泉。
雅致轶天外，俗物无眼前。
笑人声利场，蛾眉竞争妍。
半生政坐拙，州县空回旋。
自视甘寂寞，何心慕华鲜。
南坡吾菟裘，杖履有厚缘。
暇日领佳客，颇办沽酒钱。
愧无丝与竹，后堂欠彭宣。
何以侑谈笑，赖有兹山川。
送鸿烦远目，落雁惊虚弦。
门径回俗驾，山泽非臞仙。
剧谈交玉麈，醉吟飞彩笺。
榴花媚红皱，李实荐翠圆。
相忘恣谐谑，小谨略跽拳。
兹游无可纪，须君赋长篇。

雨骤频垂脚，山高故隠巅。
南坡疑断路，平地怪流泉。
猿鹤谁为伴，凫鸿亦堕前。
梅黄虽借润，榴火漫呈妍。
人世隙驹过，天形磨蚁旋。
云容愁暮合，霞彩望朝鲜。
已负杖藜约，宜修香火缘。
江山如得助，风月敢论钱。
今日苦不乐，此情谁与宣。
高歌怀杜曲，晚赋拟樊川。
屋破时悬溜，弓惊不受弦。
好邀沽酒伴，却羡泛舟仙。
竹色杯中绿，花光笔下笺。
左持还有蟹，右画更成圆。
自笑牛刀割，难安鸡肋拳。
补天非我事，聊尔继新篇。

讼牒日已稀，私幸庭无留。
胡不了租税，顾为此拘囚。
催科迫星火，对案亦包羞。
作苦念田家，岁莫得少休。
羔酒会邻里，盍归与妇谋。
刻期亦人耳，吾其反自修。

久雨苦不乐，吾庐亦未贫。
十旬兼美酝，千亩长修筠。
睡蝶频来梦，歌鶑皆恼人。
得君新唱和，懒病起精神。

风雨飘摇绀宇摧，百身古佛尽莓苔。
政须豪士修檀施，定自诸天打供来。
向晚钟鱼犹短气，只今龙象亦生哀。
道人莫惮朱门去，会有清莲一朵开。

衡鉴高悬已自公，修严官禁不通风。
樊墙便有河山隔，梦寐犹疑笑语同。
离索暂应疏酒盏，往来争敢递诗筒。
灯花预报杨园约，端的钗头缀玉虫。

金门误喜缀朝班，犹自尘劳债未还。
晓漏惊催门外鹄，春蚕空想管中斑。
群公神遇无全目，老我旁观只汗颜。
安得仙人修月斧，与君携手到中间。

经年不踏软红尘，偶入修门事事新。
本为湖山寻旧约，却愁风雨送行人。
多情黄菊空搔首，无伴芳醪可入唇。
今岁重阳殊草草，南坡归梦夜来频。

泮水分明记旧游，上丁祠事得重修。
音遗金石疑犹在，菜有蘋蘩信可羞。
老我今惭郡文学，诸生试觅汜乡侯。
缅怀安定规模远，杰阁城西最上头。

湖山梦想阻登临，柳色门前绿未深。
老去青衫谁着眼，向来白战尚寒心。
浇愁可欠杯中物，遣兴聊为洛下吟。
倒指启关春已暮，直须修禊继山阴。

宦路侵寻已倦游，功名何敢望前修。
谬纡州组三宜去，回视儒冠一忍羞。
畴昔尝窥循吏传，只今谁是富民侯。
夜来好雨催归棹，春水茫茫涨鸭头。

举杯邀月且留残，覆雨翻云意未阑。
自是阴晴难准拟，莫将怀抱逐悲欢。
灯前白发惊秋半，镜里清光有岁寒。
玉斧祇应修未就，素娥宁许等闲看。

别驾联镳喜在坰，不妨修禊继兰亭。
雅知社结池莲白，况复诗成水荇青。
问讯梅花才半树，渐看柳絮又浮萍。
风光流转须时赏，烂醉从今莫放醒。

名园天气更须新，况有弹筝甲用银。
舟欲暂回成邂逅，酒因同载作逡巡。
飞花一片休嗟晚，啼鸟千岩莫怨春。
未暇湖亭修故事，水嬉遍阅水边人。

老龙高卧古灵湫，唤醒须烦尺简投。
澒洞溪云随起雨，渺弥陂水急通沟。
定看田里还丰岁，且豢鸡豚作好秋。
可是蓝田修故事，为民精祷益同忧。

使君事业此权舆，军政留心尽返初。
尺籍伍符须补阙，连营列戍且群居。
更观坚利修兵甲，可但帡幪有屋庐。
我亦向来飞荐墨，况闻佳颂起阎闾。

玉帛修和好，边隅久晏宁。
狼贪素谿壑，鲸浪忽沧溟。
江汉危航苇，关河失固扃。
两淮先齮龁，四海渐凋零。
稍喜呻吟地，重霑庙社灵。
帝方恢祚运，公合在朝廷。
故国非乔木，闻诗饱过庭。
经纶一门事，风采四夷听。
共喜难兄弟，于今尚典刑。
陵云临北固，雪涕陋新亭。
清切郎官宿，光辉使者星。
深源观出处，李泌盛年龄。
人杰今为用，天骄盍暂停。
大弨弦白羽，雄剑发新硎。
貔虎三千士，刍粮十万舲。
少须姿宿饱，作气上青冥。
传檄收天府，偏师下井陉。
孑遗新雨露，幽蛰待雷霆。
命服期三锡，腰镮拥万钉。
归来觐旒冕，早晚焕丹青。
伊昔蒙倾盖，随群预掣铃。
初筵叨礼数，接武奉仪型。
载酒桃花浪，寻诗杜若汀。
一斑窥豹管，什袭换鹅经。
深汲无长绠，洪撞仅寸筳。
违离念芝宇，开落几尧蓂。
生计春冰薄，先畴露叶暝。
抱经羞画虎，娱老托原鸰。
忝窃空黄甲，衰残类白丁。
尘生悲破甑，晨起问储缾。
孤宦徒为尔，长饥未遽醒。
地寒谁援接，途远更伶俜。
咽绝空阶蚓，微茫腐草萤。
逮今施刻画，犹得振毛翎。
幕府今多士，峨冠总宁馨。
暴鳞呼斗水，病颡忆林坰。
薄用收鸡肋，微功蓄豨芩。
真成能肉骨，坐待脱拘囹。
自是权舆地，宜深肺腑铭。
宁闻量如海，不受一浮萍。

黄琉璃色縠波纹，持赠多惭李使君。
一枕凉风吹梦去，楚山修竹正如云。

三年大比抟鹏志，五日修途舐犊心。
齐夺锦标非分外，龟泉从昔庆源深。

大堤二月柳初舒，秣马飘然别故庐。
自取通才分剧邑，谁怜修路奉除书。
绿蕉丹荔千山度，瘴雨蛮烟百粤居。
此去县中花事好，早将佳绩报双鱼。

烟霞郁林峦，天地横机轴。
天巧出经纬，织来云锦簇。
木杪见浮屠，突兀隠渠屋。
夕照含幽微，曛红间深绿。
可望不可亲，白鸟时往复。
飞阁凌秋霜，危槛倚修竹。
崖阴分白昼，飒爽变幽谷。
隙地清绝处，他年犹可卜。
山水固依然，为我留苍木。

白云近空山，清风动修竹。
竹间何所有，曲涧声谷谷。
山迥何可穷，万里来悬瀑。
昔有君子庐，清标谢王屋。
北山兹正高，邦君见良烛。
吾党讵敢忘，封植此佳木。

茁茁桃与李，生花故城山。
修竹共娟好，流水相往还。
天远峰可续，人来心已闲。
殷红间苍白，晚吹催潺湲。
吾邑在何许，沧波对重关。
烟霞蔽落日，萑苇深前湾。
送客时已到，游人意长悭。
高风怒涛作，卷雪食饷间。
官禁不可脱，归哉望斓斑。

讼庭披诉者，道我似禅僧。
不悟无生理，安知最上乘。
修行心懒慢，溘睡日瞢腾。
说法还知否，宰官非所能。

社舞莫{女便}娟，当修晋白莲。
林梢开远嶂，花片落寒泉。
钟鼓铿锵甚，松篁影带妍。
如来本无象，长老亦逃禅。
昔者溪为虎，如今突𫏐烟。
万松晨迳滑，九曲夏云连。
畦町苗初实，池塘滴尚涓。
洁斋朝五日，清浄乐三年。
要祝南山寿，南山寿十千。

怪得寒风瘦，窗明积渐加。
起来裘泼水，逆视竹生花。
厚貌分群品，新装副六珈。
飘零飞落叶，转动绞回车。
无定从高下，忘形变迩遐。
郊坰铺毳罽，阶砌撒江沙。
洒壁侵修饰，填坑旋不漥。
屋头昂怪兽，山脊走长蛇。
万木枝都亚，中庭石尽遮。
狮符蹲陡踞，龙井喷增呀。
扑面轻盈甚，装衣点缀斜。
础闲开匣镜，碑仆插梳牙。
同色连千里，虚光合万家。
压灾时世重，为瑞老农夸。
势极云天际，威凌冻水涯。
凹兜坡崿岝，条突树牙槎。
客子衣裳怯，王孙酒力奢。
影浮垂绣幌，香带落梅花。
籭簸知神女，门屯想夜叉。
未能三十韵，旋瀹试烹茶。

春雨不知止，新晴旋复阴。
霏霺散秋毫，虚檐水鸣琴。
琤𪻐响疏窗，庭除有余音。
跬步莫可纵，苍苔看侵淫。
县斋知几秋，中堂漏相寻。
涓涓溅人衣，黯黯乏胜襟。
发策漫如渍，明眸暗沈吟。
翛然薄云开，风声到园林。
坐觉筠筀芽，罗鞭粲修森。
巾车过坊市，沟渠涨江浔。
言归转通渠，举头见西岑。
峰青雾衔白，何堪送迎心。

知止良独艰，吾兄独安止。
不止郊园外，只止尘埃里。
修为止至善，孝爱止为子。
眷言兄止之，得止以为喜。
至止内泓澄，非心止弗起。
止静有余欢，止中得妙理。
勿谓止为难，止躬徒正己。
止乎吾未见，致知知止矣。
兄乎止孰似，兄止无端涘。
艮止视兼山，止斯千万祀。

春风动乡情，灯火语夜阑。
遥闻流星递，铃响接悲酸。
愁人念世事，临食或忘餐。
我有无价珠，可以息争端。
致君昭代隆，坐使北顾宽。
何当内修治，迩服远自安。
呢呢儿女子，青蝇语喧繁。
长怀不尽忧，可若一笑欢。
有酒且强醉，莫等白露漫。
汾阳脱兜鍪，高祖溺儒冠。
此意讵未央，抱关乐卑官。
匡床足酣眠，红日出三竿。
眷言东瓯道，来归路曼曼。
非行徒尔为，寂默体用胖。
天地一大家，中庭树栾栾。

雾雨阁天愁，胡笳闹人耳。
不见霍票姚，只见黄尘起。
蒋城何岧峣，横流混淮水。
教战哄市人，旋栅荒残垒。
甲道轩修竹，亭观罗弓矢。
长城万里坏，衣带江谁恃。
櫜鞬道左立，一介来行使。
束带迎督邮，渊明尚深耻。

密雨作春社，袁山暂登临。
迎人多野花，对镜谐道心。
于以今日态，而开去年林。
平沙没浩荡，涨水相浮沈。
草绿湖万顷，峰青天一寻。
无情云自闲，此理吾难任。
故垒雉明玉，寒溪叠重岑。
朅来听流泉，可用资鸣琴。
新霁石磴滑，崩波马蹄肣。
不知日已暮，迂回树生阴。
归路尚修阻，时哉羡灵禽。

二千逆数到春秋，战国兴亡一转眸。
垒壁讵销埋蚌壳，劫灰宁烬斩鹅头。
坟缘开发金成范，殿为焚修瓦出沟。
哨矢燋铜伤我意，古来争战几曾休。

猎尽山东六暴强，修明律令起秦皇。
还思税驾知无地，逐兔应当尔许忙。

可怪梁朝几帝王，丘墟万里变农桑。
修文偃武如何故，町疃江陵尽鹿场。

聿修去天长，却泛宫亭水。
百世友渊明，放意匡庐趾。
为爱千金躯，不自知臧否。
非关走庭下，腰折惭小子。
少学怆难行，富贵丘所耻。
一为田园念，归思轻脱屣。
斗大印黄金，各各从所美。
二士志俱得，何其尚留此。

聿修去天长，元亮归彭泽。
把版岂难能，趋庭且非昔。
古之尽心者，乐以所求获。
云已废明民，宁当究安宅。
大舆辐可脱，无当卮何益。
君子之所为，百世空陈迹。

姈娉二美人，幽闲真种性。
色秀雪窗梅，衣冠丽修正。
岩岩韩稚圭，寂寞自清静。
虚室埽斋居，展禽当季孟。
神游问寒暄，不得窥信行。
怪力视茫茫，久要交善敬。
语之非异类，安民公有命。
盖闻楚灵均，汩罗陈死证。
二子终孝慈，双玉澄江映。
当初黄鄂人，荡桨追游泳。
端午化成俗，龙舸长奔竞。
事神微有道，角黍劳将迎。
非鬼且非仙，世士凭谁侦。

君不见谈天衍有言，九州之大惟一州，无论青冀并营幽。
我其放言学邹子，将子听之无我尤。
我骑一纸白馿子，趷梯趷塔走上南山头。
万里以意行，一息不暂留。
谽谺到空洞，且作秉烛游。
呼来混沌老蝙蝠，尔作精怪我则不。
从教激风怒窍拔木折石，一去旬有五日而后返，但是有户则可由。
积苏累块虽云巧，达观只与蚁壤侔。
我有五云车，驾以六苍虬。
日月行已揭，无人触虚舟。
何曾见尔悬旌鸣佩朗装欲飞动，玉柱校立直以修。
大挠甲子有穷尽，尔乃禄命难考求。
皇天大地仅若一鸡子，金乌玉兔衔得晓夜作箭浮。
我不知尔许事，政觉两耳风飂飂。
托死不复生，一死可作道者流。
况乃汉时五斗米师星河耿双眸，石坛一坐一千岁，坐视生灭水上沤。
水上沤，且罢休。
休无休于无作，乐无乐于无忧。
仙人与世人，寿夭如相酬。
清清爰静爰自正，此举独步不可俦。
信是神仙足官府，蜂房户牖封君侯。
我偶作此言，不比亦不周。
为何孙卿子，谓我阮与刘。
为我谢孙子，我才愧尔天一陬。
不如且饮酒，耳热徒歌讴，可以销遣绵绵不断万古之悲愁。
悲愁销遣几时尽，万古之后重有万古来悠悠。

驱车迳长坊，长坊劣容线。
缭遶狭邪间，相逢记君面。
君家人共知，共知不难求。
朱门飏疏柳，虹梁架芳流。
庭除清且闲，驰道直以修。
中堂真壮哉，黄户双蚩头。
亭亭丹桂华，灿烂明人眸。
主君三男儿，三儿例封侯。
大儿尹京都，中儿相凝旒。
小儿奉朝请，笼街进鸣驺。
三儿俱来归，青丝控骅骝。
三儿俱上堂，大人百不忧。
三儿俱入室，四座沈烟浮。
蛾眉尽妖艳，三妇不可侔。
大妇鼓鸣瑟，中妇弹箜篌。
少妇独凝𪾣，酡颜半娇羞。
丈夫且踌躇，世有此乐不。

罗敷秦氏女，皓腕洁如霜。
宝钏瑳明月，领巾疏以长。
柔桑正沃若，采采官路旁。
使君从南来，一见神已伤。
五马会且止，调之逢国王。
自名良家妇，狂夫汉中郎。
闺门甚修整，芝兰远芬芳。
奚为致此语，不是邯郸倡。
去矣勿复顾，风来语流香。
荡子踏归陌，驾言割人肠。

春兰有真意，穷居在中谷。
端不为人香，无言自幽独。
我家瓯浦东，筠扇锁修竹。
颀然彼粲者，夭翘散余馥。
五年客异县，对眼嚣尘俗。
百华尽妖艳，信美非吾族。
延陵𫏐游豫，佳期未云卜。
同心弗我忘，迎人见青目。
虽微九畹滋，风动情亦笃。
当门谓应锄，吾当为之哭。

上有青山，下有沧洲。
步有回波，面有红流。
吞吐风云，呼吸觜昴。
审能处之可销忧，退谷中人带笭箵。
山中缭绕茅舍旁，寒泉之流激琅琅。
双石西峰我在东，无情钩加此漫郎，性情荒浪气志刚。
东邻之人挥钩车，胎鳔孤{鱼菐}浪屋加。
钩纶相投不遑舍，聱齖会慑归吾家。
我蓑我笠聊自娱，没溺愧彼邻舍渔。
沙门招提宅谷西，金仙宫殿云汉齐。
撞钟击磬礼耶毗，子欲诣之持清斋。
个中有人坐无为，饥餐困眠气答酡。
抚掌咍然笑呵呵，吾昏将奈此子何。
漫歌八曲音清泠，风高水寒三叹声。
勿哦大洞修黄庭，谷中之乐寔难名。
长江北来，樊水流东，樊山水曲大回中。
儵儵之鱼泳油洋，钩舟渔人鼓鸣榔。
浩歌一阕清沧浪，终焉无求漫相忘。
大江之东丛石起，谽谺聚石江鸣水。
小回中间浪不恶，钓台嵯峨瞰城郭。
去来客船是中泊，漫成二阕回中曲。
豪人仲谋当汉衰，建安之际鼎祚移。
江淮万里吴帝之，冕旒十二龙卷垂。
辂车华葢日月旗，荒墟之中不可求。
宫室故处春草青，长刀大剑可治生。
我先田老相次耕，大夫劝相歌三成。
江北洲，西阳国，芜城桑柘弥阡陌。
妇可力蚕身力穑，四歌不用愁衣食。
一元大武牵何之，良田附郭吴东陲，牧童田父麻单衣。
叔闲修治木𫘝𫘨，从吾真者真吾儿。
西阳罢田饱饭嘻，五歌六歌神自怡。
李甥叔静荡两桨，弱翁将船欲安往。
大回小回闲钓鱼，送客便拟酣醺如。
酒徒之诮谓浪名，世俗交加漫不听。
行无恶客相逢迎，醉歌七终将八成。
杯樽杯湖上杯亭，浪翁杯饮醉少醒。
嬉然自打舴艋行，菰蒲芰荷出青萍，仰天大笑风泠泠。
杯湖西南为退谷，寿藤累累萦寿木。
涓泉奔注汇樊曲，醉耳琤𪻐乱鸣玉。
城中友生绾铜墨，身备四殊攸好德。
漥樽日醉主与客，挟以石门天地窄。
杯湖退谷人好游，可厌之类乃所羞。
忽焉草木成高丘，此游此泛生幽忧。
渊明之风继者谁，士源孟子接武来。
严霜皓雪春风熙，倒置日月寒温移。
来游者子充良知，子能得之可勿疑。
此道不迂不回遹，子能识之可游佚。
勉强行之今是古，谷中之人君踵武。
狂生作此谷里章，意追浪叟俱商羊。
松风飕飗兰草香，与君寿考终不忘。

上有青山，下有沧洲。
步有回波，面有红流。
吞吐风云，呼吸觜昴。
审能处之可销忧，退谷中人带笭箵。
山中缭绕茅舍旁，寒泉之流激琅琅。
双石西峰我在东，无情钩加此漫郎，性情荒浪气志刚。
东邻之人挥钩车，胎鳔孤{鱼菐}浪屋加。
钩纶相投不遑舍，聱齖会慑归吾家。
我蓑我笠聊自娱，没溺愧彼邻舍渔。
沙门招提宅谷西，金仙宫殿云汉齐。
撞钟击磬礼耶毗，子欲诣之持清斋。
个中有人坐无为，饥餐困眠气答酡。
抚掌咍然笑呵呵，吾昏将奈此子何。
漫歌八曲音清泠，风高水寒三叹声。
勿哦大洞修黄庭，谷中之乐寔难名。
长江北来，樊水流东，樊山水曲大回中。
儵儵之鱼泳油洋，钩舟渔人鼓鸣榔。
浩歌一阕清沧浪，终焉无求漫相忘。
大江之东丛石起，谽谺聚石江鸣水。
小回中间浪不恶，钓台嵯峨瞰城郭。
去来客船是中泊，漫成二阕回中曲。
豪人仲谋当汉衰，建安之际鼎祚移。
江淮万里吴帝之，冕旒十二龙卷垂。
辂车华葢日月旗，荒墟之中不可求。
宫室故处春草青，长刀大剑可治生。
我先田老相次耕，大夫劝相歌三成。
江北洲，西阳国，芜城桑柘弥阡陌。
妇可力蚕身力穑，四歌不用愁衣食。
一元大武牵何之，良田附郭吴东陲，牧童田父麻单衣。
叔闲修治木𫘝𫘨，从吾真者真吾儿。
西阳罢田饱饭嘻，五歌六歌神自怡。
李甥叔静荡两桨，弱翁将船欲安往。
大回小回闲钓鱼，送客便拟酣醺如。
酒徒之诮谓浪名，世俗交加漫不听。
行无恶客相逢迎，醉歌七终将八成。
杯樽杯湖上杯亭，浪翁杯饮醉少醒。
嬉然自打舴艋行，菰蒲芰荷出青萍，仰天大笑风泠泠。
杯湖西南为退谷，寿藤累累萦寿木。
涓泉奔注汇樊曲，醉耳琤𪻐乱鸣玉。
城中友生绾铜墨，身备四殊攸好德。
漥樽日醉主与客，挟以石门天地窄。
杯湖退谷人好游，可厌之类乃所羞。
忽焉草木成高丘，此游此泛生幽忧。
渊明之风继者谁，士源孟子接武来。
严霜皓雪春风熙，倒置日月寒温移。
来游者子充良知，子能得之可勿疑。
此道不迂不回遹，子能识之可游佚。
勉强行之今是古，谷中之人君踵武。
狂生作此谷里章，意追浪叟俱商羊。
松风飕飗兰草香，与君寿考终不忘。

瓦鼓垖垖，寘之诚台。
诚台有称，不革不铜。
不尚其{隆/鼓}，自天之性。
天性如之何，至质无华。
有称如之何，埏埴无加。
诚哉诚哉，其仪孔嘉。
瓦鼓垖垖，诚台之上，崇基有塽。
可据而居，可凭而望，汤其泱漭。
瓦鼓之垖然，称台址之隤然，抱峰崿之嵬然。
诚哉诚哉，纷会意之飔然。
瓦鼓垖垖，诚台之下，筠乡有楚。
扫地而居，修竹猗猗。
垖其反古，五亩之竹兮。
彼垖者鼓，在彼墺兮。
在彼墺兮，称此麓兮。
诚哉诚哉，会我独兮。
瓦鼓垖垖，在彼青林，有象无音。
称台观之嵚岑，称筠竹之清阴，乐称走之诚心。
岂无胡床，可将可坐。
岂无鼖鼗，可鸣可播，而垖鼓以无和。
诚哉诚哉，不加其埵。

我生之辰，六月甲戌。
师伯清尘，羲和纳日。
粤有氛祲，南自筚门。
轮囷扶疏，英如白云。
高减储胥，来循轨道。
面阻清池，岐分缭绕。
玦如堤立，不即我庭。
直建千房，视左为荣。
载明载灭，载高载卑。
甲夜筹三，侵寻以微。
外户如之何，秋空澄霁。
庭内如之何，静无纤曀。
我门我籞，岂伊异人。
何吉何凶，祥谶谁询。
发书占之，日音受征。
公正司辰，廉贞变起。
时维宽大，斗建移申。
律中参阳，干庚岁寅。
庚刑甲禄，三合离乡。
王墓加临，金刚火强。
白维王气，金方火死。
从革之占，庶乎近止。
我非瞽史，讵易谈天。
祸福由人，无论未然。
眷言常度，时曰休祥。
尚疑白眚，为沴为殃。
皇天降异，岂缘微物。
霆击飞霜，其何能忽。
我顾休明，阙然腼汗。
可无大戾，天为谪见。
妖星垂象，尚克陨之。
酒血红杯，亦既泯之。
卬绾阴诛，尚容改悔。
变见之来，庶无大罪。
皇天降威，谓我修省。
夕之朝之，敢忘申儆。
战战兢兢，念此天变。
蔚炳如之何，无思革面。

启愤兮申冤，诉衷情兮敶矢言。
叫苍天之无辜兮，指心以为正。
将求信于旬始兮，或咎繇之我听。
神羊不世有以触邪兮，其谁宜为政。
亲莫亲于手足兮，而为之诟病。
重莫重于君臣兮，而谗言以兴。
余服兰而佩芷兮，扈江蓠与蕙茝。
纫留夷而纬楬车兮，以为束带。
青云冠兮远游履，心旷漭兮横四海。
日月昭其清明兮，孰兴云雾。
余既有此高洁兮，羌谓余为卑污。
凤皇翔于九霄兮，燕雀与程其度。
苍蝇矢之乱白墨兮，人夫何为乎不悟。
于穆灵修之高厚兮，天与地其作配。
三辰焕其服章兮，揭招摇而为盖。
拂白螭之纯素兮，列苍龙于左辅。
朱鸟荧煌而先后兮，神龟昌扬而御侮。
东南海而西界羌兮，商于崇其北户。
愉昭明而震起兮，谌发挥于天下。
余日望其遵此途兮，放意咸池。
乘王虬兮俱奋飞，开阊门兮造东父，逍遥游兮太微。
何鸱鸮兮名凤皇，驾金车兮翱翔。
之桑间兮溱洧之侧，乐盘游兮三旬不息。
余心隠忧兮，惟灵修之故也。
靓修饰而娟娟兮，而以为恶也。
余静好而弗余亲兮，蹲踏蛾眉之妒也。
足顿地而不我知冤兮，仰天而不吾讣也。
省吾私而内不止疚兮，此固天之数也。
悲幽幽兮楚宫深，望漠漠兮楚云阴。
指天极兮清高，聊适我兮遐心。
吸正阳与沆瀣兮，于夕阴与清旦。
骑朝霞而御白蜺兮，以游以衍。
和六气而与居兮，不知我之为物。
升天入地兮，倏来往忽。
灵修可告语而献之兮，将我从而我咈。
重曰：皇苍愉和，物无它兮。
阴霭飞腾，俨惟瑕兮。
云收风静，恬静嘉兮。
悠悠我心，可如何兮。

启愤兮申冤，诉衷情兮敶矢言。
叫苍天之无辜兮，指心以为正。
将求信于旬始兮，或咎繇之我听。
神羊不世有以触邪兮，其谁宜为政。
亲莫亲于手足兮，而为之诟病。
重莫重于君臣兮，而谗言以兴。
余服兰而佩芷兮，扈江蓠与蕙茝。
纫留夷而纬楬车兮，以为束带。
青云冠兮远游履，心旷漭兮横四海。
日月昭其清明兮，孰兴云雾。
余既有此高洁兮，羌谓余为卑污。
凤皇翔于九霄兮，燕雀与程其度。
苍蝇矢之乱白墨兮，人夫何为乎不悟。
于穆灵修之高厚兮，天与地其作配。
三辰焕其服章兮，揭招摇而为盖。
拂白螭之纯素兮，列苍龙于左辅。
朱鸟荧煌而先后兮，神龟昌扬而御侮。
东南海而西界羌兮，商于崇其北户。
愉昭明而震起兮，谌发挥于天下。
余日望其遵此途兮，放意咸池。
乘王虬兮俱奋飞，开阊门兮造东父，逍遥游兮太微。
何鸱鸮兮名凤皇，驾金车兮翱翔。
之桑间兮溱洧之侧，乐盘游兮三旬不息。
余心隠忧兮，惟灵修之故也。
靓修饰而娟娟兮，而以为恶也。
余静好而弗余亲兮，蹲踏蛾眉之妒也。
足顿地而不我知冤兮，仰天而不吾讣也。
省吾私而内不止疚兮，此固天之数也。
悲幽幽兮楚宫深，望漠漠兮楚云阴。
指天极兮清高，聊适我兮遐心。
吸正阳与沆瀣兮，于夕阴与清旦。
骑朝霞而御白蜺兮，以游以衍。
和六气而与居兮，不知我之为物。
升天入地兮，倏来往忽。
灵修可告语而献之兮，将我从而我咈。
重曰：皇苍愉和，物无它兮。
阴霭飞腾，俨惟瑕兮。
云收风静，恬静嘉兮。
悠悠我心，可如何兮。

启愤兮申冤，诉衷情兮敶矢言。
叫苍天之无辜兮，指心以为正。
将求信于旬始兮，或咎繇之我听。
神羊不世有以触邪兮，其谁宜为政。
亲莫亲于手足兮，而为之诟病。
重莫重于君臣兮，而谗言以兴。
余服兰而佩芷兮，扈江蓠与蕙茝。
纫留夷而纬楬车兮，以为束带。
青云冠兮远游履，心旷漭兮横四海。
日月昭其清明兮，孰兴云雾。
余既有此高洁兮，羌谓余为卑污。
凤皇翔于九霄兮，燕雀与程其度。
苍蝇矢之乱白墨兮，人夫何为乎不悟。
于穆灵修之高厚兮，天与地其作配。
三辰焕其服章兮，揭招摇而为盖。
拂白螭之纯素兮，列苍龙于左辅。
朱鸟荧煌而先后兮，神龟昌扬而御侮。
东南海而西界羌兮，商于崇其北户。
愉昭明而震起兮，谌发挥于天下。
余日望其遵此途兮，放意咸池。
乘王虬兮俱奋飞，开阊门兮造东父，逍遥游兮太微。
何鸱鸮兮名凤皇，驾金车兮翱翔。
之桑间兮溱洧之侧，乐盘游兮三旬不息。
余心隠忧兮，惟灵修之故也。
靓修饰而娟娟兮，而以为恶也。
余静好而弗余亲兮，蹲踏蛾眉之妒也。
足顿地而不我知冤兮，仰天而不吾讣也。
省吾私而内不止疚兮，此固天之数也。
悲幽幽兮楚宫深，望漠漠兮楚云阴。
指天极兮清高，聊适我兮遐心。
吸正阳与沆瀣兮，于夕阴与清旦。
骑朝霞而御白蜺兮，以游以衍。
和六气而与居兮，不知我之为物。
升天入地兮，倏来往忽。
灵修可告语而献之兮，将我从而我咈。
重曰：皇苍愉和，物无它兮。
阴霭飞腾，俨惟瑕兮。
云收风静，恬静嘉兮。
悠悠我心，可如何兮。

启愤兮申冤，诉衷情兮敶矢言。
叫苍天之无辜兮，指心以为正。
将求信于旬始兮，或咎繇之我听。
神羊不世有以触邪兮，其谁宜为政。
亲莫亲于手足兮，而为之诟病。
重莫重于君臣兮，而谗言以兴。
余服兰而佩芷兮，扈江蓠与蕙茝。
纫留夷而纬楬车兮，以为束带。
青云冠兮远游履，心旷漭兮横四海。
日月昭其清明兮，孰兴云雾。
余既有此高洁兮，羌谓余为卑污。
凤皇翔于九霄兮，燕雀与程其度。
苍蝇矢之乱白墨兮，人夫何为乎不悟。
于穆灵修之高厚兮，天与地其作配。
三辰焕其服章兮，揭招摇而为盖。
拂白螭之纯素兮，列苍龙于左辅。
朱鸟荧煌而先后兮，神龟昌扬而御侮。
东南海而西界羌兮，商于崇其北户。
愉昭明而震起兮，谌发挥于天下。
余日望其遵此途兮，放意咸池。
乘王虬兮俱奋飞，开阊门兮造东父，逍遥游兮太微。
何鸱鸮兮名凤皇，驾金车兮翱翔。
之桑间兮溱洧之侧，乐盘游兮三旬不息。
余心隠忧兮，惟灵修之故也。
靓修饰而娟娟兮，而以为恶也。
余静好而弗余亲兮，蹲踏蛾眉之妒也。
足顿地而不我知冤兮，仰天而不吾讣也。
省吾私而内不止疚兮，此固天之数也。
悲幽幽兮楚宫深，望漠漠兮楚云阴。
指天极兮清高，聊适我兮遐心。
吸正阳与沆瀣兮，于夕阴与清旦。
骑朝霞而御白蜺兮，以游以衍。
和六气而与居兮，不知我之为物。
升天入地兮，倏来往忽。
灵修可告语而献之兮，将我从而我咈。
重曰：皇苍愉和，物无它兮。
阴霭飞腾，俨惟瑕兮。
云收风静，恬静嘉兮。
悠悠我心，可如何兮。

桂枻兮兰舟，去景兮悠悠。
维赤岸兮裴回，眷丹阳兮夷犹。
中肠郁结兮神情惝恍，思夫君兮聊淹留。
浮涔江兮放于沱汉，泛沦漪兮极其汗漫。
怅始异而终同兮匪它，回波澜兮顾复之岂远。
婉清扬兮采莲女，要美人兮北渚。
{扌监}芳蘅与若英兮备杂菜之芬馨，将日昃之与期兮指潜波而为盟。
羲和晻曀其西入兮暮云合而美人不见，怨芳心兮泣{艹麋}芜余以衍。
秋风起兮飙飗萧索，幽兰秀兮芙蓉乱落。
感北江之东注兮溯洄之宛宛，羌顺天而不极兮荡波之有沔。
鸣鸠雨而逐妇兮言归以霁，动人情兮吊孤影而零涕。
去灵修而自放兮余心不忍，回素首而不见其形兮于斯焉其逾逝。
乱曰：冶余容兮安闲自喜，荪窈窕而不我嘉兮何以。
苟承恩之不在貌兮苍天谓何，分此生兮已矣。

愁城结余之方寸兮，罗累千之雉堞。
缭其外惟怨水兮，如褰裳之不可涉。
揖输般俾攻以械兮，诉余曰罔克。
砺利刃而斩其关兮，碍重门而莫得。
登东丘而延伫兮，见沧溟之滉瀁。
深湛漫兮，受百川之漭漭。
朝与夕有汐潮兮，冉冉来而西涨。
江河之波倒流而西倾兮，溯崇丘而以上。
欻忽洄流兮已往，来孰使之然兮去谁与让。
曰夏后之勤劳兮，导川流之归王。
执玉帛而朝万邦兮，凌会稽而会计。
穆百神之受其职兮，罔或不至。
琐防风氏之恃修躯兮，朝宗敢后。
缺我{片斤}兮破齐斧，骨专车兮以徇于天下。
于越守东藩而奉其祀兮，盛侵淫于中世。
句践王兮始大，北争衡兮吴会。
栖会稽而几不免其身兮，惟种蠡之与谋。
朝尝胆以苦身兮，将反之于寇雠。
吴夫差之不仁兮，忍阖庐之余恨。
甘虫蠹心兮，尚不腼乎其面。
说妖女而筑姑苏兮，咈胥臣之闷闷。
乘鸱夷而蹈斤沟兮，不及夫椒之亲见。
麋鹿游于吴宫兮，火灾兴于探燕。
羌伯越于中原兮，通舟梁于梁宋。
痛曾孙之殒其绪兮，西面朝于云梦。
鄂渚豫章有虎狼之遗迹兮，曾不知其所重。
虚锺离而徕封豕兮，宁待我师之所控。
心招摇兮故丘，将蹈海兮袭沧流。
望鲸鲵兮山峙，蹇产吾心兮索然无气。

巴丘兮峥嵘，嵚岑兮洞庭。
秋霖兮阁泪，春草兮愁生。
巴之蛇兮修之，云英甲兮火晶。
戟微手足兮惟行，云雾飞腾兮匪翼。
知绌信兮天性，展转委蛇兮至行。
朝之游兮衡岳，莫饭流兮湘曲。
鹿焱起兮中洲，人之逐兮悠悠。
纷缭乱兮海波弗静，逐之颠者相望兮莫得持其腰领。
鹿冠元兮森槎千角，蛇衔取兮不畏触。
岁三迁而解甲兮骼髅具吐，羌有获兮故无取。
象巨牙之双植兮，肥腯顽健。
肉鸡兔虎龙而牛干兮，得鼠狶为首面。
性羊狠而马行兮，狗猴心而蛇变。
既备此十二神象兮，害于田其不远。
蜿蜒蛇之怒兮，吸无劳乎宛转。
虽有此修鼻骈齿兮，宁复餐而以卷。
不劳咀此齿牙兮，害以蛇除。
珠显灼而光明兮，不在短狐之毁誉。
游兰若兮芳洲，卧香蒲兮翔素流。
芷冈兮戏豫，丹穴兮优游。
何蜂虫之阴戾琐微兮藏形于暗，骑蛇头而啜之兮堕厥颐而脱颔。
阜堆骨兮名陵，风悲雨泣兮千龄万龄。
象种繁兮蛇既毙，欲吞之兮谁能舍。
鹿奔兮其复获，登蛇丘兮涕零零。

巴丘兮峥嵘，嵚岑兮洞庭。
秋霖兮阁泪，春草兮愁生。
巴之蛇兮修之，云英甲兮火晶。
戟微手足兮惟行，云雾飞腾兮匪翼。
知绌信兮天性，展转委蛇兮至行。
朝之游兮衡岳，莫饭流兮湘曲。
鹿焱起兮中洲，人之逐兮悠悠。
纷缭乱兮海波弗静，逐之颠者相望兮莫得持其腰领。
鹿冠元兮森槎千角，蛇衔取兮不畏触。
岁三迁而解甲兮骼髅具吐，羌有获兮故无取。
象巨牙之双植兮，肥腯顽健。
肉鸡兔虎龙而牛干兮，得鼠狶为首面。
性羊狠而马行兮，狗猴心而蛇变。
既备此十二神象兮，害于田其不远。
蜿蜒蛇之怒兮，吸无劳乎宛转。
虽有此修鼻骈齿兮，宁复餐而以卷。
不劳咀此齿牙兮，害以蛇除。
珠显灼而光明兮，不在短狐之毁誉。
游兰若兮芳洲，卧香蒲兮翔素流。
芷冈兮戏豫，丹穴兮优游。
何蜂虫之阴戾琐微兮藏形于暗，骑蛇头而啜之兮堕厥颐而脱颔。
阜堆骨兮名陵，风悲雨泣兮千龄万龄。
象种繁兮蛇既毙，欲吞之兮谁能舍。
鹿奔兮其复获，登蛇丘兮涕零零。

观吾生兮何为乎今之世，永悲伤兮耿耿夜长而鲜寐。
临清湘兮思逝无舟，伥欲行兮不济。
拟飞腾兮假羽翰于黄鹄，鹄已亡兮曾是余之能服。
将解衣而下游兮潜川不贯，惧射工之余中兮备蛟龙之刍豢。
登衡山之嵯峨兮柏松委靡，怨飘风之怒狂兮害于物理。
猿狖啸侣兮上获我冠，荆榛塞路兮下穿我履。
望苍梧兮将重华之云愬，巉九疑之不可辩兮又藐然其烟雾。
杀竹枝而求泪班兮思二妃之矩度，哀灵修之返无期兮荪舍兹将安寓。
首阳河渎远而不可适兮，视申子夷齐其有故。
将从此汨罗之水兮，傥务成之或遇。
悲女媭之婵媛兮，临流而止余。
涕滂沱兮，心悲江渚。
念我独兮，斯不可以久处。
心如石而莫转兮，吾其此介。
与子别兮余将于迈，褰余衣兮不我止，蹈清泠兮余乃已。
抱巨石兮怀沙，谌同流兮灏波。
其穷幽兮眇眇，皇合德兮太皓。

桑梓与君旧，来南更同州。
虽云漂泊地，坠好敢不修。
萧条霸陵饮，寂寞斜川游。
相从能几何，岁月仅一周。
未竟室中语，已促江上舟。
舟行不宜冬，烈风无时休。
非不欲挽君，恐郁活国谋。
惰农不自安，乃亦岁有秋。
力田苟逢年，一亩千锺收。
富贵今其时，君行勿夷犹。

高冠岌云霓，修佩缀兰茝。
潘洪已鬼录，尚喜之子在。
平生诗作魔，见子始追悔。
奕奕清圆句，极力有不逮。
政缘一饭先，厚礼辱始隗。
莫年专一壑，谤语溢四海。
逢人欲话子，恐子重得罪。
古学寒如灰，到此已千载。
非无力学士，始励终则怠。
子兮其勉旃，河清宁可待。

叹息朱夫子，新诗手自编。
正应前辈似，不厌老夫看。
驽马难言驾，修涂更赠鞭。
风声与富贵，他日定双全。

得自海南天，修来治历年。
聊为佛陀供，岂上焰摩缘。
俗垢元无染，心珠要自圆。
他年如许寿，不负赵州禅。

小室颇修洁，短窗亦虚明。
雠书岂不佳，念汝翻怆情。
忆昨乾元初，春风被檐楹。
炙背俯晴轩，铿然读书声。
忽起四方志，遽作千里行。
别来四寒暑，归计犹未成。
买桂炊白玉，崎岖客都城。
两鬓不受愁，应已白发生。
斗粟能几何，终年费经营。
短鞭望马腹，我亦饥寒并。
老怀少机械，世路多沟坑。
安得沮溺田，与子穷岁耕。

每憎鸡荩谷，自许凤鸣冈。
论事方刘向，修文遽卜商。
高名宁泯没，老意自凄凉。
叹息褚中惠，此生那可忘。

老笔倦场屋，今年方自如。
无为堕丹墨，可便废诗书。
妙质嗟谁似，修涂记此初。
摩挲和氏璧，吾语亦礛诸。

不须沽酒别陶潜，修竹阴阴翠满帘。
拂拭面前尘土案，与君相对课楞严。

秋霜草花落，梦君浮屠宫。
羁魂得清游，短章见深衷。
破屋仰见天，何人记卢仝。
相逢大槐国，一笑仍匆匆。
与君十年交，九年悲转蓬。
君行牛斗南，我在淮汉东。
修途缭山岳，此会何缘同。
伏枕自叹息，衰怀托西风。
啾啾篱间雀，冉冉天际鸿。
担簦亦何憾，吾生自当穷。
扁舟具蓑笠，久已藏胸中。
它年君来时，苇间寻此翁。

荷逊柳，短茁非修茎。
焉如子妙密，腾起敷层阴。
明月上，子勿障，主欲务遐观，清宇任昭旷。

集英殿下识乃翁，遗爱楼前又识侬。
参差两纪短一载，伏想鬓发秋蓬蓬。
道阻且修不可见，何喜老兄相会逢。
老兄颜色清而丰，娟娟秋水开芙蓉。
铁瓮城头拭硎刃，晚榜咫尺春旗红。
觚棱金爵面成背，半帆楚月迎淮风。
相思江西子王子，寻盟来与白鸥同。
江莎浓澹俄一再，庾楼却倚庐山峰。
吾宗乃有此豚犬，掩鼻急趋风露中。
老兄久厌臭来逐，是行不复尘相蒙。
亦欲柁牙把船尾，琵琶洲上携手吟青枫。

平生屈盘在空谷，高韵清修疏节目。
上凌幽岩冠松顶，下入寒溪扪石足。
观君眉宇含风霜，岂肯展转蛾眉床=。
西斋一榻浄如水，何如与我同卧起。
客子倦游思故乡，归心往来鸥鹭行。
梦中山川不识路，凭君推挽过西江。

眸子发孤照，太空无阻修。
万波争赴海，一嶂直当楼。
渺渺怜身小，茫茫觉世浮。
斜阳攲埤堄，随意数行舟。

太仓宇宙久陈陈，合与英豪共作新。
修造凤楼须有手，住持乌寺可无人。
千官礼绝三司贵，一士心归万国春。
藉与八风吹六翮，飞腾意度不无神。

落木寒声晚更悲，斜阳隠隠雾霏霏。
并塘官路青莎合，带郭人家绿树围。
莫遣风霜惊雁字，从教烟雨润凫衣。
接{罒离}吹动肩楼耸，却下修篁径里归。

一德风云会，千秋海岳灵。
中涵天度量，外峙玉仪形。
人物如三代，文章似六经。
嘉谋调药石，伟望振雷霆。
二水盘明镜，三嵎揭秀屏。
天心开俊杰，世路化畦町。
采石交绥急，参谋揽辔停。
舟中掬晋指，屋上建秦瓴。
帝座忧回喜，邦人醉得醒。
江声鸣历历，图画俨亭亭。
蜀道驰宣诏，函关寖启扃。
希文初遇吕，平仲卒逢丁。
直北烟都歇，居东雨载零。
野随裴令绿，竹为武公青。
宇宙倾风采，朝廷迟典刑。
三边频仗节，七府遍移厅。
坚重车方轨，光新刃发硎。
事融汤里雪，物转手中瓶。
杞梓充庭茂，芝兰满甸馨。
宝奁森漆栗，乐笼富参苓。
幽士宁悲𫛳，该儒总识鼮。
输怀情缱绻，接语步竛竮。
岩壑多空帐，江湖少带笭。
姚崇资倜傥，葛亮意丁宁。
秀气横连霍，洪恩沇溢荥。
德威驯虎兕，道力化蝗螟。
烽燧寒边堠，桑麻蔽远坰。
农熙牛{角戢}{角戢}，兵劲马駉駉。
雁泽宽心驻，龙沙侧耳听。
檄囊停插羽，纶阁缓摇铃。
周廪仍多黍，尧阶再产蓂。
长杨荒御宿，茂草鞠虚囹。
忽化双林火，俄流五丈星。
更生游佛国，中卫立仙庭。
陵寝稽朝洛，王师寖度泾。
萧何虽镇蜀，韩信未逾陉。
鹤踞新华表，鲸归旧紫溟。
月明空皎皎，风远但泠泠。
蚤岁蒙推奖，多时备使令。
盘餐传舴艋，茵吐溅篁箳。
追琢参群玉，调和作五鲭。
自从悲殄瘁，谁弗念伶俜。
道路纡修阻，音尘堕杳冥。
口呿惟墨墨，头点自惺惺。
发白心随老，灯青目不瞑。
有声号井络，无路挽车𫐉。
睿意思元老，徽章播大廷。
云台先邓禹，烟阁重房龄。
未解联温赞，何劳勒固铭。
孙多骐骥骨，子悉凤凰翎。
生死虽无憾，哀荣不忍聆。
一从云隔汉，两见水漫汀。
飞梦风翻絮，浮生浪卷萍。
西尘黯沈日，双照泪荧荧。

玉斧修成玉兔宫，萧萧无日不秋风。
九华紫翠腾空起，取次拈来在掌中。

昔日兰亭畅惠风，至今不与庶人同。
百金五字都休问，修竹清湍在眼中。

长史御风兮舍人蹑云，掾左右兮山高谷深。
昔渺渺兮何世，今茫茫兮何代。
王谢兮埃中，杨许兮尘外。
五明重云兮咫尺而阻修，东春兮西秋。
群芝兮递芳，术花参花兮似不仝。
人兮焉往，药香无歇兮人生不可以久留。

柴桑虽寂寥兮亦扶疏，不孤吾烓兮吾车。
纸笔梨枣兮物计，有酒兮聊可与娱。
洲寒兮桑落，久阻修兮江淮惨其如昨。
鹤怨兮猿悲，灌卉宿莽兮无依。
湓城倘可以且泊兮，庐山未趣夫来归。

鹭鸶，鹭鸶，三花两花干雪飞。
荷花浄红叶浄碧，轻来轻去掠寒霏。
或孤翔，或孤立，落日横波修影直。
呜呼此友兮弥相敦，水衰石老秋容深。

水鸦鹊，水鸦鹊，软荷搭水身可泊。
高荷修茎难著脚，一盘一窝足安乐。
灶有薪，甑有饭，芦人渔子事皆办。
呜呼此友兮宜相倚，溪风来定水香归。

山行已凄迷，而况步修岭。
飞仙不可见，谁复抚我顶。
怀人云峤长，倦憩石磴冷。
樵斧忽丁丁，弥觉清昼永。

天地有常运，成功须四时。
敛藏苟不至，生养犹浪施。
而况结夏屋，岂伊一人为。
向非来者贤，俯仰成弃基。
余氏本望族，旧业祖所贻。
流光被累叶，衍也复嗣之。
华堂小荒茀，新筑俄翚飞。
老木傲风烟，修篁拂云霓。
连峰累奇石，一镜开清池。
窗闲编简横，门外尘鞅希。
封胡几男子，晨夕相追随。
步趋朱与张，谈笑书与诗。
宁复绮纨习，所期君子归。
青桐韩家树，丹桂窦氏枝。
它年定俪美，吾言岂君欺。

诗翁老去百年灰，皮肤剥落真实在。
诛茅筑室傍幽林，泉石烟云动光彩。
酸寒不作郊岛态，尚友渊明向千载。
但欣妙语笔端生，不管流年暗中改。
邻家有景借修竹，野径无风馥芳茝。
人嫌柴门雀可罗，自倚奚囊富成海。
我闻公名嗟已久，向风每恨平生昧。
袖诗过我岂宜蒙，公才较丕几十倍。
要从柳州鬭雅健，未许公羊夸辨裁。
别来又见秋风高，抵掌论文几时再。
尊中绿酒已堪酌，篱下黄花行可戴。
幸无俗物恼幽人，祇可剧谈佳客对。
方侯况是社中酒，辨舌澜翻似秦代。
公来当为折简呼，园有佳蔬更同采。
雅集何须画作图，风流自可追前辈。

武林仓卒指归程，千里修途偶并行。
云散风流当日事，山长水远此时情。
栖迟顾我犹藏拙，邂逅烦君尚寄声。
尺素聊凭西去雁，梦魂今夜遶江城。

小雨浪憎春日迟，轻寒自与晚花宜。
节过岭外忆饧日，人比山阴修禊时。
雀舌味长初试水，猫头意懒任穿篱。
归途莫恨石头滑，山色波光总是诗。

挟术满天下，谁人解识真。
不因眼是鬼，那得口如神。
坚白三寸舌，雌黄一世人。
操修果无愧，方可问人伦。

海物难穷造化奇，后凋惟有岁寒知。
谁将修月黄金斧，斲就凌云紫玉枝。
直干岂容尘点涴，灵根偏与石相宜。
天然不假栽培力，肯逐春风盛与衰。

素羽称修洁，苍音听不禁。
田间宜养育，官舍莫栖侵。
博爱儒生量，矜全物性心。
从今传韵事，谁谓擅山阴。

山踞浙流顶，波声耸独尊。
帆樯移野浦，钟磬出烟村。
修竹凉风咽，巨鱼暑气吞。
层巅一矫首，海面见云根。

师友曾亡几，南轩足旧闻。
严陵忻请益，荆渚黯临分。
恸哭情方切，招魂志愈勤。
幡然均地下，应与共修文。

瞿塘一门江水倾，群趋激射随奔鲸。
舟车冠盖凑蜀道，孰问张丈联殷兄。
相逢来往问地主，太守讵敢忘将迎。
白崖候馆久茅𫈵，近即野处披榛荆。
屏修启剔作庐舍，夙戒里旅迟留行。
有如绶馆及郊劳，举国定制谁先鸣。
钱塘鄙人何所似，抵掌自视鸿毛轻。
食焉抑畏堕偷懦，泛观彼己同虚盈。
山溪水浒肆登赏，靡识杰阁夸峥嵘。
朋从簪盍得众隽，麈谭冰释欣初晴。
鼎新赞我筑斯馆，栋宇不贵朱连甍。
入门便足庇风雨，揭榜却借江郊名。
时哉莲幕有嘉客，落笔能令风雨惊。
联篇累牍溢我目，粲花丽藻舒我情。
人生悟合良快意，胡为四美嗟难并。
日光天际发丰蔀，此去可并依离明。
直排阊阖出滟滪，肃肃东首歌宵征。
循崖履坦竟无阻，为君留取能诗声。
此榜与诗傥不朽，此馆想同江水清。
我来岁月愧销缩，整缨辑屦图归程。
遗名肯复计身后，谨愿第虞槃水擎。
始终感慨遇僚友，遂事且喜相须成。
勉旃功业早期就，发轫自是天衢亨。

早结渊衷眷，英名擅四方。
献箴诚剀切，屡谏极忠良。
劝讲黄金殿，修辞白玉堂。
簪绅歆盛美，何事遽云亡。

过黎阳而遂西兮，烦嘉友之临饯。
道踌躇而屡顾兮，忽背驰而不可挽。
幸介弟之勤我兮，守权舆其益坚。
人情岂其恶逸兮，虑我修涂之易倦。
粲高原与平隰兮，冰雪凛其同践。
山负石以当迳兮，泥飞屐以相溅。
喜招招以卬涉兮，又风涛之交战。
几四载之皆乘兮，初不悟其巳远。
亦既降乎庐阜兮，县尹告以舟办。
谋不主于云梦兮，果若大江之为限。
分渚陆之异遵兮，弟亦曰予将返。
试往阅于千帆兮，前车近其当鉴。
挟忠信以临深兮，犹一觇而色变。
爱我者于是而委去兮，吾然后知所恃之惟天。
宁戒惧之遂忘兮，托命于南公之鸡犬。
舍亲戚与坟墓兮，初岂以易刍豢。
抑甚珍其所怀兮，每欲弃置而未忍。
行四方以经营兮，膂力犹幸其可勉。
荆又用武之国兮，庶几少施乎吾辩。
至天性之燥湿兮，盖终身陋巷而不厌。
非将老无闻之为病兮，且安往而不乐其贫贱。
独夫人之信此兮，跂予望之而不之见。
秋兰何时其可致兮，聊以报乎足茧。

国有四民，各分一职。
农次于士，盖尊稼穑。
日出当作，日入乃息。
用天分地，以足衣食。
菖叶初生，于是始耕。
务限既入，农事转急。
禾当播种，乘雨接湿。
高田大豆，榆荚为候。
三月区处，油麻穄黍。
时当警窃，图葺墙宇。
蚕沙麦种，四月收贮。
开渠决窦，以待暴雨。
月建在午，秧苗入土。
女工织作，三伏炎暑。
七月芟草，烧治荒田。
大麦小麦，上戊社前。
禾欲上场，九月涂仓。
缉绩布缕，十月多霜。
冬至埋谷，预试五种。
不宜者轻，宜者则重。
腊月粪地，治碓雕桑。
修治农器，向春则忙。
四时之务，展转相寻。
既有常产，当有常心。
鸡豚兼蓄，枣栗成林。
我念此州，土多冒占。
纷纷刬请，扰扰定验。
雨泽空过，失天之时。
生意不发，失地之脂。
身力不出，枉堕四肢。
于私无益，于官亦亏。
耕既不深，难行根脉。
耘既不勤，众草之宅。
粪若不施，谷不精泽。
收若不速，风雨狼藉。
若能开垦，处处良田。
若能灌溉，岁岁丰年。
古来开亩，广尺深尺。
长亩三条，于中种植。
渐锄陇草，爬土亩中。
苗根日深，耐旱与风。
又有区种，与亩不同。
方深六寸，种禾一丛。
七寸一区，匀如棋局。
区收三升，亩号百斛。
用力既到，所收亦多。
比之漫撒，效验如何。
凡苗之长，全在粪壤。
器欲巧便，牛须肥健。
其或无牛，以人牵犁。
彼此换工，惟在心齐。
游手浮堕，讥笑父祖。
一时之逸，终身之苦。
稍识文字，莫弄官方。
暂然得理，不可为常。
劝尔保身，孝谨无辱。
劝尔居家，省俭常足。
兄弟同心，勿营私曲。
年丰感谢，休厌米谷。
官租未送，莫尝酒肉。
不寻闲事，门户清肃。
粗然不阙，教子习读。
渐入士类，光庇宗族。
岁时礼节，亲邻往复。
孙曾济济，所谓受福。
古有茅容，鸡供母馔。
自将野菜，与客同饭。
张氏九世，同居相爱。
官家亲问，写忍以对。
郄公贫馁，甥侄孤遗。
饭藏两颊，以活两儿。
王丹在乡，亲行农野。
多载酒肴，劝赏勤者。
前贤所为，可以为师。
美哉农者，国之良民。
直道本业，必养其亲。
奸未必富，拙未必贫。
地道无穷，天有冬春。
筋力在己，日用日新。
俯仰求人，莫如求身。

篮舆东出雨初收，众山卷雾奔苍虬。
麦田蒙蒙连千畴，去年见种今见秋。
农家椀大即快活，使君不去能无羞。
春光欲尽谁挽留，千林薿薿新绿柔。
桐花远近淡无色，自开自落那关愁。
洞天为我暂晴霁，使我蜡屐穷冥搜。
天门发秀万马下，水口离立群峰稠。
瀑泉对面泻绝壁，宝剑却倚丹凤楼。
溪声喷薄雷震动，石色古怪神剜锼。
洞门谽谺风飕飕，香炉峰下蛟龙湫。
中峰特秀小为贵，左右旌节森戈矛。
几时秘奥一日睹，谈笑指示君知不。
精庐但欲占胜处，专事栋宇非良谋。
飞阁跨水纳佳气，突兀堂殿居上头。
轩窗高下有奇致，洗涤肺腑明双眸。
我将于此栖羽流，凤笙鹤驾应来游。
丹成一举凌九州，下视浊世如浮沤。
灵祠款谒路阻修，层岩曲涧邃且幽。
经营轮奂亦未就，挥金助尔何须求。
晚云漠漠鸣雨鸠，仆痡泥滑吾欲休。
虹桥列炬促归骑，城鼓已报初更筹。
追攀别乘聊复尔，乘兴何如王子猷。
习池不为倒载去，儿童不用拍手拦街讴。

虎夷长想蕙兰踪，螺渚幸修桑梓恭。
诗造本情天下诵，学传正统世儒宗。
三山过客日无数，四海闻人此一逢。
官烛行行送归路，半村无月海云重。

二千年前公案，今朝重为提撕。
同住大光明藏，无修无证无为，脑后依前欠一槌。

故乡未可归，异县难久留。
海深蛟鳄怒，安得乘桴游。
贫贱岂天意，自不曲如钩。
吾道未全穷，三岁依贤侯。
小鸡随孔鸾，顾影良可羞。
所喜臭味同，洁己从清修。
迩来苦多病，颇厌淮南州。
援琴操土风，大类南冠囚。
今辰天气佳，和风吹敝裘。
桃李竞颜色，谁能分劣优。
空搅游予心，浩荡生春愁。
新诗忽到手，盛意知难酬。
材生天地间，小大固不侔。
词锋未易当，如以楚伐邹。
玉季更多文，情义还相投。
他年内集时，尚记野人不。

神农书本草，有美生南州。
春华穗端垂，仿佛芙蓉秋。
青囊贮嘉实，璀璨安石榴。
香味极辛烈，果中第一流。
磊落入盘饤，和羹充肴修。
温中与下气，功用亦罕俦。
苞苴走四海，药笼必见收。
吾老苦病暍，淡味空频投。
作饮近得此，选择知独优。
碧井沈银瓶，斟酌得自由。
蔗浆已觉俗，茗粥良可羞。
乃知古圣人，收拾靡不周。
日遇七十毒，纵死夫何忧。
但吾赤子多，疾苦庶有瘳。
大或仁者心，当与天地侔。

南山苍髯翁，阅世几千秋。
终以明自煎，晚为松滋侯。
孙枝后来秀，劲直余风流。
亦学管城子，来从毛颖游。
故人使江南，江北停归辀。
持赠比岁寒，厚意岂暗投。
形貌若黄槁，风度犹清修。
轻健殊可人，不作绕指柔。
我贫得长闲，造物因冥搜。
诗成呼使前，脱帽明窗幽。
旁无赏音人，赖尔能点头。
无论及钱神，政恐为尔羞。

蜀人多巧思，组绣用功深。
生绡三尺余，成此观世音。
慈悲欢喜容，如出旃檀林。
莲花随步武，缨络缦衣襟。
手中杨柳枝，时布慈云阴。
誓度诸有情，能以音声寻。
由兹善幻力，使我生恭钦。
仰瞻大自在，本以一寸针。
众生与诸佛，其实同此心。
愿学闻思修，苦海脱浮沉。

主人颀然腰十围，一官会计同游嬉。
开轩环坐只图史，锦囊富有惊人诗。
迩来万事不挂口，世情尽付鼻中吼。
便腹无妨弟子嘲，着鞭未落少陵后。
纷纷逐臭皆群儿，我正黑甜曾未知。
鸡虫得失何足较，是身且卧黄琉璃。
博山生云香断续，当午清风度修竹。
门前吏立雁鹜行，童奴摇手眠方熟。
梦中了了欲何乡，宁复蘧蘧栩栩忙。
寒泉洗耳石砺齿，主人家住庐山傍。
他时但取青毡旧，归作春秋同社友。
北窗槃礴上羲皇，秫田多种酿壶酒。
奉太夫人千百年，兄弟对床听雨眠。

村迥客来少，山寒春到迟。
修塘留野水，插槿补疏篱。
旁舍闲相过，幽人旧有期。
出门看远烧，拄杖立多时。

道人爱山出天姿，自谓计黠人嫌痴。
独游名山看不足，每得胜处行为迟。
谁人能知物外赏，世上自有灵中奇。
一行作吏困汩没，便与好境相参差。
脱兔投林今适愿，穷猿得木吾何之。
芒鞋竹杖恣如往，烟蓑雨笠长相随。
青山愈好足力尽，此意未止驽骀疲。
路逢行人说大尹，正见谕蜀扬舲旗。
好贤招邀每虚席，问俗疾苦时褰帷。
才华落落清庙器，诗笔粲粲珊瑚枝。
胸吞楚泽八九尽，气压巫峡群山低。
大峰联娟争媚妩，苍壁徙倚供游嬉。
巴东巴峡古所重，作云作雨今胡为。
有情飞鸢送迎客，无数棹歌来去时。
昔日画图曾见者，何意忽此今逢兹。
迩来丰碑在人口，已与流水争东驰。
政用中和得大体，智出毫末非全施。
不与英声流上国，已有诗卷传江湄。
狼烽长闲士鼓腹，耕陇不见愁生眉。
都门髣髴记分袂，蜀道修阻常支颐。
持谒见公敢论旧，抚髀顾我清无缁。
樽俎频开闲共话，歌讴聊与民同嘻。
忽然晨旦往东壁，但见山月来峨嵋。
行吟何独壮三峡，在处山林来乞诗。

文昌老仙绝俗姿，爱山成癖非儿痴。
胸中况自有丘壑，槛结瑰异常恐迟。
坤维谋略出分阃，江山致助争出奇。
寻幽选胜上巫峡，断崖怪石悬参差。
十二峰前弭征楫，枝藤直上穷所之。
云烟变态千万状，过眼神动惊天随。
人疑跻攀欲力尽，公自乐此良不疲。
瑶华真妃似夙驾，风马昼下扬旛旗。
层峦好处起苍壁，丹霞望门开赤帷。
登坛定可拾瑶翠，却老未应无玉枝。
仰天一笑晲寥廓，俯视培𪣻丘陵低。
颇疑游龙出飞跃，恍若栖凤犹娱嬉。
乔松跨鹤远近集，云雨济人朝暮为。
坛罗野翠有余润，泉拖修帛无穷时。
一经盼睐便改观，阳台价重当由兹。
惜哉牙纛不久驻，鹢首未转樯乌驰。
轻缣素练欲摹写，画师难著五色施。
笔端机杼始潜运，悠然寄兴沧洲湄。
章成密简绣衣使，绣衣翰墨今白眉。
珠酬玉唱两相尚，三叹尽解骚人颐。
好刊苍珉示千古，磨而不磷涅不缁。
纷纷我辈小巫耳，健读数过徒噫嘻。
待从两公奠西极，安南嶷，收关河百二之险，劖岷峨万仞之嵋。
大书有宋中兴颂，东还更和巫山诗。

九华北兮濑东，石畏硊兮屈盘。
谁此游兮万顷，初禹凿兮何年。
窈其深兮莫测，微波涌兮沦涟。
民连甍兮渚居，矗百雉兮造天外。
涵青青兮几城，混金碧兮中边。
羌予行兮酷暑，修途邈兮回邅。
埃迷目兮眵昏，仆马瘦兮踬颠。
若有人兮扁舟，破菱荷以径前。
接予袂兮俱往，欲驾我兮登仙。
与汝钓兮空明，鱼杂龙兮藻荇青。
与汝浴兮靓深，悲风度兮秋涛生。
与汝游兮嵌岩，骇鸥凫兮争翾。
与汝望兮茫冥，若有无兮飞烟。
水一去兮入海，问此程兮数千。
指蓬莱兮一发，有安期兮偓佺。
紫贝阙兮珠宫，笑纷卑兮尘寰。
沆瀣饮兮芝餐，盍轻举兮蜕蝉。
嗟吾生兮穷屯，履平地兮奔湍。
心炯炯兮犹在，愿脱屣兮人间。
青枫老兮欲丹，露溥溥兮山寒。
吾何归兮日暮，寄此怀兮江之南。

出门厌嚣尘，入门倦占毕。
驾言城北园，滞思顿觉失。
方池环修篁，广陌卫行栗。
先雪梅已苞，后霜草犹茁。
上跻极高明，旁穿复深密。
主人真喜事，秀句屡盈帙。
招呼文字饮，及此三余日。
山林与钟鼎，零茂本非匹。
斯游岂偶然，书板记甲乙。

南风舞山木，几日天好晴。
骤雨洗空翠，当暑气倏清。
湖光散弥{氵淼}，宇鉴浮青冥。
鱼龙戏吹浪，草木摇芳馨。
祥氛郁华居，喜色生缇屏。
缇屏一何喜，别驾今甫申。
丰神禀崧岳，仙骨标蓬瀛。
间世出王佐，生贤果天心。
当时三更月，尚记七荚蓂。
居然熊罴梦，况乃星宿荧。
堂堂问礼家，岂但工梅吟。
西湖耿澄澈，泰山愧峥嵘。
德器重九鼎，材猷冠千英。
鸣弦了岩邑，展骥开修程。
岳阳千乘邦，楼观万古名。
形胜以人重，民安须政平。
谁问蕃宣功，正藉太守丞。
要令范公记，亹亹增清芬。
十行东北来，六月西南征。
心源不受暑，王命无留行。
邦人徯膏泽，邑尉觇车尘。
敛板慰所慕，执鞭欣且荣。
匪私一身遇，所冀千里均。
佳辰迫开府，善颂腾欢声。
纷纷祝龟鹤，恳恳祈松椿。
人情亶忱切，天理尤着明。
维仁必寿祉，称德斯钧衡。
福禄方鼎来，何者当拟伦。
茫洋洞庭波，中有君山青。
渟峙未渠央，功成更遐龄。

夫君貌瘠中甚腴，万卷抑塞蟠胸书。
文章有神贵有骨，小住金马论石渠。
青云可上不自喜，却下枳棘如栖梧。
勾稽五载信留滞，澹泊一意忘奔趋。
心研典坟略鞶帨，腕脱笺牍疲鸿鱼。
诸公要人遍知己，争欲迎致沾波余。
代来秩满不得去，恳恳至挽桓君须。
平生不愿受知广，高兴忽动歌归欤。
湘江水落清彻底，桂棹可理真良图。
人生适意贵自得，怀土不为西风鲈。
一杯别酒聊复尔，千里明月非人殊。
修身善世本一理，聚首分袂皆同区。
它时用否犹故吾，寄书当道今何如。

请君吟诗送我归，我归虽作半月期。
马头黄埃且百里，村店白酒占双旗。
只今柳丝东城路，万缕方作青青垂。
归来应未及飞絮，自取春色开修眉。

官事何时了，郊行亦兴佳。
不因修佛供，端为忆诗家。
歌櫂浮春浦，吟筇倚暮花。
翻思红蘂句，想像怨年华。

今代称纯孝，如公第一流。
事亲惟婉顺，厉志只操修。
德行浑无间，功名略未酬。
空遗千古恨，明月一山丘。

早擢蟾宫桂，声名第一流。
下帷潜大业，击楫志神州。
修短林中木，浮沉水上沤。
生刍今日奠，恻怆泪难收。

奇士如公少，居然得誉尊。
绩文追古作，献策达修门。
梁坏吾安仰，人亡道尚存。
伤心南野路，天迥暮云昏。

休论决处甚防川，刚道呼来不上船。
正使涓流鸣{氵虢}{氵虢}，终然修竹浄娟娟。
浮沈与世鱼潜跃，清浊从渠酒圣贤。
富贵功名皆自有，可怜邀月问青天。

肯为儒冠叹误身，直将富贵等浮云。
谈棋柯腐尘劳想，读易编摩世俗纷。
郑叟遽嗟年在己，卜商宁作地修文。
须知异日高人传，耿耿君平继有君。

朝游山南莫北隅，修竹之下手所披。
五步一顾立不趋，柔枝弱干千万余。
粲然笑倩多新奇，岁寒安用众穉为。
惊嗟怪怪丈人行，缟衣蓝缕冰斲肌。
莓苔雪片冻不飞，玉饰其末玑衡欹。
藐姑之仙下缥缈，苍虬为驾羽葆希。
三闾大夫从女须，枯槁婵娟却并驰。
张子爱之亦既痴，人不得觑以我归。
我生自视梅孰如，沧江独立儿女嗤。
年来稍稍学折枝，柰何复与此老期。

同里衣冠近阔疏，同年齿发多衰变。
美人宜在玉笋班，隠吏亦随花雨县。
有杭一苇逢迎可，每食双鱼甘旨便。
顾瞻周道竟何如，善为身谋吾岂愿。
清庙笙镛济济陈，碧梧鸾鹄深深见。
由来盛事岁月晚，谁到修途肝胆健。
杨花吹水酒摇波，一请加餐再无倦。

平原接翠微，修竹围绿浄。
乃于此中间，更以皓月映。
佳人笑隠几，万物独我正。
幸哉吾有母，侍饮得缾罄。

山阿著柴扉，陋甚谁盘桓。
美人此何求，钜竹数十竿。
日阅书百篇，尚觉日力宽。
欲从我借书，我书何足观。
辛勤抱遗经，及此鬓发班。
一语未领会，累日不自安。
虽更圣人手，亦恐众说谩。
况复秦汉下，曾莫修与删。
致之获麟前，存者今若干。
我无以裁之，望洋久空叹。
羡君方盛年，恣意涉浩漫。
又闻书少多，不系学缺完。
读书固匪易，用书良独难。
昨来荷堤上，尝试及孟韩。
此话如涓埃，此道如丘山。

瞻彼万仞岩，亭亭上烟霞。
其下寒渊水，清不容鱼虾。
闵予生好修，而居东海涯。
顾见泥中藏，日食百万家。
浮名太累人，未语众已哗。
为海不为渊，何道以自瑕。

万物各美恶，一室有面背。
去来故无恒，欣厌惟所会。
有能悟兹理，何必著幽邃。
后圃并山麓，修竹积空翠。
斧寻自何年，樊养特过计。
陈根独遭时，沃壤亦借势。
居然成独清，可以掩众媚。
亭院起中{不/几}，湖潦粲前际。
于时吾岂敢，谓此天作对。
新诗忽盛谈，俗状良内愧。
子方及归期，客复搅离思。
尚当封殖之，去日如始至。

徐子赠我旧宝犀，宣和国工所事治。
玄玉十截黄四垂，厚且半寸径尺围。
方廉整不刻毫厘，金饰诸末柔丹韦。
寘之止斋光陆离，天吴海若不敢窥。
奈何骨相堪蓑衣，自得此带逢百罹。
我服黑角二纪余，岁月几半蒙蛛丝。
识与不识皆歔欷，恨不披拂来隆墀。
湖湘老把乘边麾，次第三节登王畿。
修门再入留郎闱，上皇一见玉色怡。
阔步蓬山上坳螭，向者所恨今交讥。
惧沥肝胆得请归，自意永与渔樵嬉。
急诏适际潜龙飞，误恩狎至湛露斯。
古来逾分天不宜，百炊未满万事非。
还观椟中一解颐，吾腰安用尔带为。
徐子盛年修干支，才华不数纷纷儿。
请以带去藏待时，拖金县玉未可知。
招招车骑来何迟，苦勿留此令我悲。
君不见在昔十围终失之，终朝三褫事尤危。
况我昏睡谁护持，亦恐夜半神运蛟龙移。

徐子赠我旧宝犀，宣和国工所事治。
玄玉十截黄四垂，厚且半寸径尺围。
方廉整不刻毫厘，金饰诸末柔丹韦。
寘之止斋光陆离，天吴海若不敢窥。
奈何骨相堪蓑衣，自得此带逢百罹。
我服黑角二纪余，岁月几半蒙蛛丝。
识与不识皆歔欷，恨不披拂来隆墀。
湖湘老把乘边麾，次第三节登王畿。
修门再入留郎闱，上皇一见玉色怡。
阔步蓬山上坳螭，向者所恨今交讥。
惧沥肝胆得请归，自意永与渔樵嬉。
急诏适际潜龙飞，误恩狎至湛露斯。
古来逾分天不宜，百炊未满万事非。
还观椟中一解颐，吾腰安用尔带为。
徐子盛年修干支，才华不数纷纷儿。
请以带去藏待时，拖金县玉未可知。
招招车骑来何迟，苦勿留此令我悲。
君不见在昔十围终失之，终朝三褫事尤危。
况我昏睡谁护持，亦恐夜半神运蛟龙移。

岷峨山下筇竹杖，危者使安衰可壮。
秦皇汉武穷兵不可得，我独得之今丞相。
前年有旨还故园，其冬急召朝日边。
半岁驱驰数千里，赖有此杖常扶颠。
仓黄又别修门去，私室无人谨呵护。
夜半雷霆下取将，儿叫妻啼留不住。
我闻丞相下峡时，一物无有杖自随。
属当晏朝立仗久，怜我弱胫疲坳螭。
如今步屧随衰草，十步趑趄九步倒。
假如杖在欲用之，山精海怪震怒亦不保。
君不见杜陵桃竹欹，常恐失之君山湖上之风波。
梓潼使君之赠尚尔耳，况自丞相还如何。

山丹吹出青藜火，金蝶窥丛何妸娜。
朱槿更作猩袍红，夸道风人尝印可。
没利从旁粲然笑，奄有诸香谁似我。
素馨萧然山泽臞，至香不数脂粉腴。
众芳固自有酝藉，要是傍人之庭除。
何如琉璃千顷水，涵碧淤泥不解污。
芙蕖幽兰独自倚修竹，生来未始受诸触。
深知抱此竟安用，用多亦岂芙蕖福。
若以滋味属厌人，虀粉此身人不足。
今夕何夕新风露，入秋一雨天西顾。
止斋有兄永难老，止斋之弟爱莫助。
但以清白传之万子孙，岁供兰花美无度。

径蹊曲折屋参差，半是天成半自治。
修竹万竿人独立，我来搔首菊花期。

一年春事堕槐宫，却爱清和与政通。
乳燕黄鹂相倡和，落花修竹乱青红。
羡君有赋非占服，愧我无才可送穷。
细与论文一樽酒，它时还忆暮江东。

前修恨不为同姓，更有跫然喜似人。
岁晏得君颜面好，天涯从此尺书频。
政须有力同扶世，业已将名自绊身。
它日云台勋绩上，南阳应记旧比邻。

岳麓楼头卧，湖湘眼底空。
声名无处著，容止与人同。
白发何多日，轻帆不待风。
修门春漏浅，封事倩谁通。

长才自昔恨平时，三入修门两鬓丝。
瓮下可能长夜饮，花间却学晚唐词。
潸然北顾关河水，简在西清日月迟。
乘雁双凫沧海上，与君从此恐差池。

是间南极老人星，乔木修篁亦有情。
直向朱明为后殿，不随黄落入秋声。
儿孙衮衮看新出，兄弟团团得晚成。
笑阅世人心事短，却从黄老问长生。

岿然名节万人尊，诗落文昌帝九阍。
耄及卫公还失策，早如疏傅亦伤恩。
华文延阁如今少，神武修门自古存。
我与东楼最欣慕，掖垣灯火几同论。

牛羊日夕鸟知还，休说年时玉笋班。
四皓亦尝空老去，二疏不在共功间。
修书尚觉归期晚，隠几兼忘永日闲。
况有宸章长对越，昭回云汉不违颜。

不作修龄梦，天乎讵可谌。
白云新厌世，黄屋旧非心。
德业成千古，闾阎寝八音。
乌号在何许，霜重越山岑。

簪绂何能贵，声名幸自修。
凡今为我友，几半与君游。
翰墨千年托，松梧一夜秋。
令人怀昔日，烱烱梦丹丘。

少小修藏近市朝，亦非着意混渔樵。
不为御寇犹争席，好说渊明更折腰。
一饭重违凡子约，千金终却故人招。
送车几两交相唁，我独难忘最久要。

母曰余儿兮，吾莫知其何尤。
妇曰良人兮，吾曷为罹此忧。
兄弟不以是咎兮，朋友称其好修。
恭不得其故兮，庸强名之曰命。
相彼下堂而贻戚兮，或结缨以顺听。
万不同咸自取兮，曾二者孰失其正声。
鬼神之所仇兮，人直躬焉是病。
胥属镂忽堕其前兮，屈鱼腹以为阱。
奇祸作于牖下兮，顾奚悲而宜庆。
嗟子何伤兮，独余怀不能以自胜。
尚或相尔藐孤兮，天终焉其有定。

湖光拍天浮竹洲，隠然一面城之幽。
中有高士披素裘，我欲从之恐淹留。
探囊百金办扁舟，又烦我友着意修。
微风一动生波头，飞棹来往倦则休。
兀兀坐曹如系囚，吏余只有万斛愁。
一生安坐无几求，今日栖迟如置邮。
脱帽露顶固狂流，俯首折腰亦可羞。
誓将入海登之罘，弃置人闲绕指柔。
苍然暮色下羊牛，出处语默两悠悠。
九原可起柳柳州，燕坐相与未始游。

娇如花，美如玉，越溪女儿十五六。
光风入帘睡初足，起画修眉远山绿。
飞香走红三月心，一声白纻千黄金。
高堂客散灯火深，醉鬓斜钗夜沈沈。

子贱弹琴真是琴，我今无弦知琴心。
使我不得琴中趣，弦以修绠谁知音。
才术高低不自由，单父二子心则侔。
后人不得弹琴暇，勿以戴星为可羞。

我来丹丘乘贰车，送客往往万里余。
盛山使君别寖久，汉中郡丞新寄书。
公指四明喜邻境，典午何知成画餠。
扬旌忽作梓潼行，去路六千抑何迥。
余杭名家多俊奇，君于辈行尤白眉。
雍容晋韵足夷旷，百家到手无停披。
向来郎曹天咫尺，引身闽山接商舶。
贾胡叹仰清节高，雾中亲见越王石。
此行叱驭不作难，手遮西日又长安。
长安日近公应住，未放使星临蜀山。
不然一行亦不恶，潼川应如锦城乐。
邓侯功名凛如在，拾遗风采今犹昨。
流马木牛诸葛公，飞挽正欲修前功。
蜀民险远日凋瘵，摩抚要令畿甸同。
况公五绝追鼻祖，隶古真有两汉风。
归来富贵固未晚，为传此学川西东。

两龙争欲赴深壑，触破山骨成修梁。
滔滔共出一门去，凛凛直落千丈强。
初疑鞭石跨沧海，绝胜乘鹊横银潢。
要须高蹑前峰过，往叩山中真宝坊。

重来游仙都，止欲访独峰。
宁知一峰外，佳境无终穷。
何处颍川子，镜岩便相逢。
约我游白岩，轻舟借溪翁。
斋余寻宿诺，秋霁波溶溶。
清澈见石底，镵刻惊神工。
昨登初旸谷，但见石嵌空。
兹浮悬崖下，万石森巃嵸。
上有胜绝地，古语留郭公。
鬼神谨呵护，雷霆扫尘踪。
换船到白岩，修篁摇清风。
萦回进石屋，孤竹攒沙蜂。
洞府仙所閟，无由辨西东。
扣舷过岩下，数仞如崇墉。
石趾平如甃，奇怪遮苍穹。
更寻小蓬莱，俯瞰冯夷宫。
篙师进深窈，扪萝舍枯筇。
游子非不多，无人解从容。
我因一日留，幽寻极山中。
秋旻快排荡，日暖如春融。
归坐独峰下，石影横空蒙。
急呼醽醁清，浇此磊磈胸。
幸有济胜具，未能上金龙。
为君挥五弦，决眦送飞鸿。

十五年前送别诗，道山持节向江西。
今年又见送公别，大天拥麾镇闽越。
向来惜别固已深，今日掺袪尤动心。
尚书自是第一人，气义相许披胸襟。
南宫五表平明入，列辟传闻俱耸立。
寿皇圣孝冠百王，三复高文天为泣。
擢处螭坳宠数新，果然百日掌丝纶。
拭圭修聘称应变，握节不挠威殊邻。
直上银台尤振职，李藩气槩时批敕。
嗣皇锐意新百度，笔端真有回天力。
星辰听履冠文昌，急流勇退惊朝行。
望之正欲试冯翊，长孺宁肯薄淮阳。
孤拙自怜销壮志，三入修门空负愧。
荐人不进终不已，独赖当时言有味。
公在犹叹一居州，公去无人为王留。
公乎行归佐天子，肯作管晏卑微休。

十五年前送别诗，道山持节向江西。
今年又见送公别，大天拥麾镇闽越。
向来惜别固已深，今日掺袪尤动心。
尚书自是第一人，气义相许披胸襟。
南宫五表平明入，列辟传闻俱耸立。
寿皇圣孝冠百王，三复高文天为泣。
擢处螭坳宠数新，果然百日掌丝纶。
拭圭修聘称应变，握节不挠威殊邻。
直上银台尤振职，李藩气槩时批敕。
嗣皇锐意新百度，笔端真有回天力。
星辰听履冠文昌，急流勇退惊朝行。
望之正欲试冯翊，长孺宁肯薄淮阳。
孤拙自怜销壮志，三入修门空负愧。
荐人不进终不已，独赖当时言有味。
公在犹叹一居州，公去无人为王留。
公乎行归佐天子，肯作管晏卑微休。

君不见大鹏与鸒鸠，自适俱是逍遥游。
又不见大椿视朝菌，一修一短终期尽。
况乎秋豪为大泰山小，莫寿殇子彭为夭。
漆园老子超众作，立论虽奇定非矫。
凫胫从短鹤胫长，蛮触亦能成战场。
誉尧非桀两置之，读书博簺俱亡羊。
世人颠倒名利途，跻攀分寸争锱铢。
河伯犹惊北海若，井蛙醯鸡何足诛。
试同万众走城市，跃马徒行分贱贵。
却登高处望尘中，但见纷纷如聚蚁。
暂高犹尔况真高，神游八表非矜豪。
宁能高举去人世，勿以役役随滔滔。
是知达人有大观，蝶梦为周聊自玩。
翛然无入不自得，处若终身仕成漫。
吴侯晚到东海滨，饱谙世故无戚欣。
相逢一笑成莫逆，似知我亦个中人。

此山名大梅，驱车入山麓。
试问山中人，山名竟谁属。
禅家开道场，为说梅子熟。
仙家指为岩，曾此隠梅福。
或云古有梅，其大蔽山谷。
至今二梅梁，灵响皆其族。
他山抗惊湍，禹祠横殿屋。
三者尚谁凭，禅师有遗躅。
余皆不可辨，安得究图录。
但爱山又山，乔林间修竹。

濠梁自古扬州域，禹娶涂山城尚留。
锺离虽尝作楚县，子男之国书春秋。
卑梁争桑起吴衅，阴陵失道除汉雠。
嬴秦属之九江郡，典午置郡任愈优。
萧梁尤重北徐镇，高齐又为西楚州。
贞观割淮疆理失，元和加水号名修。
阳冰篆虎书户册，奇画于今照谯楼。
浮山筑堰谁与谋，漫引童谣为激沟。
役工沈铁不胜计，欲灌寿阳为废丘。
雾昏三日水怪出，一决空贻千古羞。
上格下格果何在，西濠东濠犹并流。
守边在人不在险，险阻如故事不侔。
元魏拥兵数十万，义之坚守窜其酋。
向来横涧一失据，凛凛重贻宵旰忧。
刺史旧带两城使，涡口两城今在不。
君侯妙年笔为投，名位讵肯卑微休。
世科高挹更膴仕，哦松壮志未足酬。
欲效金城上方略，宦游直到穷边头。
三光五岳气犹分，故疆慨想何时收。
邑事不足烦大手，往访古今资远猷。
老我无用重多病，为君相与数觥筹。
棋社冷落故人少，况复临风送行舟。
看君径赴功名会，努力自取公与侯。
又闻鱼台在近境，谁知鱼乐如庄周。
烽沈柝静若多暇，从容何惜观游鯈。

兰亭修禊永和中，群贤高会俱雍容。
右军作序亦寓耳，藁草乃致传无穷。
自言疑若有神助，他日屡书终不同。
历代传宝在秘府，尤其甚者唐太宗。
当时搜取极心力，模本一一攽群公。
惟此真迹最奇绝，萧梁开皇有遗踪。
亲御奎文赐元嘉，龙蟠凤翥何其工。
辩才所取秘昭陵，此本一洗凡马空。
崔家兄弟列清要，诲子况复称龟龙。
图书四部资校雠，当时尚有贞观风。
自云此为最善本，冰御臣液题甚恭。
李王深得拨镫法，笔力绝劲雄江东。
右军以来皆妙笔，名胜异代如相从。
病余扶惫行扫松，李君携来为发蒙。
平生多看旧墨本，一见使我开心胸。
摩挲叹息不自已，至宝盍入明光宫。
隠居怀宝正不恶，异气或能牛斗冲。
叩门有客勿倾倒，恐有御史来乘骢。

澧阳渺何许，远在天尽头。
顷为郡楼记，图志不可求。
王侯录故实，颇亦费冥搜。
忠以申明著，学有车公优。
外挹兰江水，下俯仙明洲。
读书记群玉，采药思浮丘。
况得子厚语，谓冠汉南州。
见谓颇详尽，丰碑照城陬。
可怜城与楼，百姓不知修。
乃知尚有遗，家传载邺侯。
张君将客授，盖尝叙其由。
为我谢澧人，聊以遮前羞。
君家世为儒，青箱袭箕裘。
太玄洎潜虚，探赜深可钩。
君才兼数器，博洽谁与俦。
南庙推第一，雕鹗快九秋。
得官愈嗜学，手抄不能休。
馆殿要人物，众宝登琳璆。
演纶及视草，如君真胜流。
兰芷生颜色，暂烦为远游。
君方俟瓜时，相依意绸缪。
樽酒接从容，诗篇更唱酬。
论文究今昔，析理到孔周。
老我澹无伴，掺袪不容留。
别乘澹庵子，倾盖当相投。
公余文字饮，能思故人不。

水余枯枿尚栖苴，催促征夫趁晓鸦。
细路缭山穿乱石，轻舆掠树得飞花。
柔桑弥望两三里，修竹深藏四五家。
径处不容行客恋，可怜一步一天涯。

千古兴亡一梦惊，就中物理似持衡。
茜花空染朝歌血，荒草犹祠羑里城。
但见反身知自咎，谁言修政欲相倾。
知音只有昌黎操，臣罪当诛主圣明。

休沐无官事，公庭且放衙。
城中寻胜地，道上引高牙。
潭府临芳径，东岩玩物华。
山林真敻绝，栋宇谢豪奢。
陶令亲栽菊，秦侯晚种瓜。
裴公余绿野，六一醉琅玡。
幽阪森三友，飞桥粲百花。
树深藏曲折，谷险路谽谺。
道院罗星斗，禅房供释迦。
鳌峰思御气，画舸想乘槎。
佳处城环雉，吟边路遶蛇。
登山携翠袖，喝道屏银檛。
井市花相映，湖陂柳半遮。
高歌惊野鸟，叠鼓乱鸣蛙。
陛级青珉滑，秋千彩旆斜。
丛篁穿嫩笋，芳草绽新葩。
静憩方开宴，徐行更试茶。
仙醪斟玛瑙，玉指奏琵琶。
清绝嚣尘远，苍茫望眼赊。
诗情弥海峤，饮兴渺天涯。
贤尹民同乐，名郎子克家。
才高修月户，笔妙补天娲。
挥麈风流胜，凭栏笑语夸。
追风惭款段，倚玉愧蒹葭。
逸韵迷春蝶，清欢接暮鸦。
舞茵收地锦，画烛照笼纱。
耋稚欣相告，舆台靖不哗。
微风朝趁马，好雨夜随车。
土脉兴原隰，霖膏润甲芽。
相将劝耕去，和气满桑麻。

但见云生谷，初无石似岩。
得名非旧观，买地作精蓝。
境胜环修竹，门深拥翠杉。
禅林自家处，莫问后三三。

南江舟檝饱经行，桥外人家最可人。
賸种寒杉映修竹，快沽村酒趁鲜鳞。
潮痕落草橹声动，日脚衔山凉意新。
酷爱老樟横卧处，他时来此坐垂纶。

斗口横安华盖山，茂林修竹路湾环。
琳宫迥出沧瀛表，羽士如游昆阆间。
东挹江山穷望眼，西临阛阓笑尘寰。
自知去此无多日，着意来寻一饷闲。

殿庐官烛对风帘，郎舍修篁共一檐。
别日苦多良晤少，掺袪不耐雨纤纤。

雕鞍去去不容攀，柳下门墙辍往还。
可但征商私龙断，不妨拄颊看巾山。
右军墨妙惟修禊，太傅才高亦抱关。
只尺亲庭毋苦恋，有人能伴适斋闲。

平日君多暇，如今我亦闲。
人归真得地，吏隠胜居山。
烟浪一千顷，茅檐三四间。
天寒倚修竹，空翠湿欹鬟。

平生学博更加详，和会三家尽较量。
一觉可怜成梦蝶，多岐终是易亡羊。
门前修竹连岩桂，道上芙蓉间海棠。
何似刬除闲草木，青松一色荫高冈。

云深宿雨未忺晴，短艇还来叩晓扃。
山溜拥谿侵石磴，天风吹雾暗空庭。
茵铺野草滋新绿，玉立修篁洗旧青。
老我时时假僧榻，梦魂直向醉中醒。

门外顿空旷，双眸豁太虚。
谁欤列佳树，正尔对吾庐。
蚤岁曾修业，衰年得定居。
买邻贤伯仲，衣锦旧门闾。
未办三闲屋，先栽数席蔬。
欢娱戏莱服，晨夕奉潘舆。
驷马容虽狭，斋郎住有余。
床金知已尽，瓶粟岂无储。
细草沿阶嫩，新篁得雨初。
窃希仁者静，未觉故人疏。
昼永翻名画，更长理旧书。
何妨抱琴醉，尽好带经鉏。
耋穉同甘苦，儿孙共卷舒。
眼花多掩卷，鬓雪不堪梳。
少饮毋求醉，徐行可当车。
此生千万足，祇愿老樵渔。

素蜺横卧作雷吼，日射细鳞银雪光。
安得此身如白鹭，修然终日在梅梁。

名族著岗头，幽闺女教修。
良人惊梦蝶，众子慕桑鸠。
物化了难问，壸彜谁为收。
于公有佳兆，衮衮看公侯。

妇职躬蘋涧，芳年誓柏舟。
壸彜全肃睦，梵行极清修。
贝叶开空性，神篦豁病眸。
飘然指归路，浄观日西流。

籍甚清湘守，修名所在闻。
宦途资畏友，家训仰严君。
归路飞丹旐，长空惨白云。
生刍不成奠，挥涕想江𣸣。

积善务增厚，求名惟恐多。
白圭宁有玷，古井竟无波。
议法资修定，监州极抚摩。
佳儿传素业，留眼看巍科。

玉立佳公子，哦松始戍瓜。
拳拳饬边琐，寸寸画江沙。
慷慨志忧国，清修僧在家。
送行诗尚湿，身世遽空华。

一介扣门，尺书在手。
不是长须馈鲤，乃知中夜忘牛。
拽杷牵犁，能耕百亩。
披毛戴角，方得五春。
是何西山之饿夫，辄挽桃林之处士。
拽转鼻孔，不解一鸣。
剖破藩篱，已行十里。
莫走沩山旧话，重修雪窦新图。
解若庖丁，恐遭游刃。
邬如谢大，且自煖心。
见角便知，必有伶俐衲子。
幪头径取，更烦明正官司。

一别虞妃去未还，愁云空锁九疑山。
世间多少相思泪，洒遍修篁染不斑。

晚霞掩映祝融峰，衡岳高低烂熳红。
愿学陵阳修炼术，朝餐一片趁天风。

烟雾冥蒙雨意垂，远山隠隠抹修眉。
急催行李投前店，似我当年在道时。

博山烟断懒重添，屋角无声雀去檐。
午梦欲成鸡唤醒，卧看修竹映疏帘。

名都一何绮，宇内第一州。
富贵习奢靡，{执/日}御乃其尤。
沈沈彼大屋，缭垣峻而修。
主人正恩幸，执事近冕旒。
金多不可计，势张渠得俦。
藻幄群艳女，雕舆盛华驺。
器用尚方亚，服食中禁侔。
园池亦何似，三岛与十洲。
称者不胜谈，观者徒眩眸。
迅雷忽下击，飞电仍穷搜。
方恃金玉坚，遽为烟雾收。
天道不可欺，崇替定难筹。
陈迹变陵谷，谁复为悲忧。

春泥少曾干，天漏几不补。
冥观赤乌飞，喜见长虹吐。
修竹来清风，孤光相媚妩。
心神濯冰壶，何必须起舞。
更欲寻断桥，前溪有饥虎。

有美人兮在空谷，肌肤冰雪颜如玉。
珠袖轻绡卷翠云，日暮天寒倚修竹。
自言久住黄金屋，舞遍霓裳羽衣曲。
昭阳春尽音信稀，伤心暗蹙眉峰绿。
百年日月双车毂，富贵荣华如转烛。
蓬海迢迢天六六，驭风归去骑黄鹄。

天子除戎戒不虞，修车备器会东都。
羽林忆昨厌弓矢，剡木弦弧儿戏尔。
我公号令何精明，武库森严耀五兵。
威震天骄奠京邑，繇汉以来真鲜及。

波澄青海无传箭，我公献纳纡皇眷。
修严武备选车徒，天下虽安不忘战。
车如流水马如龙，甲耀日兮旌蔽空。
搀枪荧惑不敢动，独任朔方无限功。
天威震叠军声壮，会见龙庭焚老上。
燕然碣石与天齐，为公重勒千丈碑。

大雅久不作，正音寂无闻。
金门栖霞仙，派续修水𣸣。
学海障鲸波，笔力杠龙文。
我诵锦囊句，十年思见君。
相逢一杯酒，和气蒸春云。
去我鼻端垩，君其挥郢斤。

明皇蠹妖孽，颠倒由禄儿。
真人奋灵武，群公任安危。
笑谈收两京，銮辂还京师。
庙社喜重安，钟簴曾不移。
词臣有元结，歌颂镌浯溪。
余生千载后，每恨不同时。
半世看墨本，长哦山谷诗。
鸣剑驰伊吾，有策噤未施。
十年客卫府，斗粟不疗饥。
君今联上合，婉画赞筹帷。
眷简隆三宫，复始可指期。
持以为君寿，勋名书鼎彝。
明年奉汉觞，重修前殿仪。
摩挲古崖石，更纪中兴碑。

寂寞东坡对竹楼，两公陈迹是前修。
津亭倚柁还商子，雪后独为江上游。

昔在童蒙岁，学礼暨诗书。
肃肃秉庭训，罔敢宁斯须。
积习将一纪，心目多勤劬。
本此修拙辞，阶之登仕途。
得以施所学，闻者谓之迂。
吾道固未行，或嗤为腐儒。
腐诚如所云，儒非吾敢居。
时英贱民政，亦诮官之麄。
嘉言屡诒勗，周旋画伟谟。
胡不事章句，清贵无加于。
我闻今学者，为人不自图。
六朝文物壅，化源由是枯。
华文愧不能，迷深甘守株。
古人不得见，临风重欷歔。

法昌今日开炉，行脚僧无一个。
唯有十八高人，缄口围炉打坐。
不是规矩严难，免见诸人话堕。
直饶口似秤锤，未免灯笼勘破。
不知道绝功勋，妄自修因证果。

菜园墙倒晴方筑，房店篱穿雨过修。
院宇漏时随分整，儿孙大小尽风流。

坐拥双旌甫浚郊，总戎曾未属鞬橐。
千金寡妙方移疾，二府交修敢惮劳。
处世机牙都不竞，摄生权柄急须操。
他时病起君恩报，始信林泉属我曹。

汉江千里清溶溶，惟此南夏奠其中。
因山为城峙险固，一国形胜何高雄。
嶷然巨首名曰岘，回压面势尊且崇。
东扼迅流疑引翼，西峙群阜如盘龙。
嵚巇峻拔不可拟，绝岸万丈凌长空。
下阚澄潭迥无际，旁睨比屋几可封。
天意造物岂虚设，控蛮镇楚舒隆隆。
自昔登憩且非一，此山振动惟羊公。
有志平吴运秘略，竭心卫晋推元功。
绥怀远迩人所服，开垦田畴时以丰。
慨然置酒适清旷，中郎幕府贤而通。
语公令望高四海，当与斯山永无穷。
自是绵绵岁历久，阅碑堕泪存遗踪。
亭祠浸坏讵可究，山归民籍木以童。
前知兴衰故有日，览者叹息追无从。
龙图王公守兹土，修举废坠诘初终。
感物思人但长息，剡章疾置闻四聪。
圣宸动色可其请，兹山复兴气象融。
耽耽大厦揭亭宇，肃肃真像严祠宫。
遂使灵光享血食，禁樵复祀资恪恭。
大抵有功及民物，盛德期兴天地充。
今之视古皆一致，休哉千载怀清风。

于维庆历，三年三月。
皇帝龙兴，徐出闱闼。
晨坐太极，昼开阊阖。
躬揽英贤，手锄奸枿。
大声沨沨，震摇六合。
如干之动，如雷之发。
昆虫蹢躅，妖怪藏灭。
同明道初，天地嘉吉。
初闻皇帝，戚然言曰。
予父予祖，付予大业。
予恐失坠，实赖辅弼。
汝得象殊，重慎徽密。
君相予久，予嘉君伐。
君仍相予，笙镛斯协。
昌朝儒者，学问该洽。
与予论政，傅以经术。
汝贰二相，庶绩咸秩。
惟汝仲淹，汝诚予察。
太后乘势，汤沸火热。
汝时小臣，危言嶪嶪。
为予司谏，正予门𫔶。
为予京兆，堲予谗说。
贼叛于夏，为予式遏。
六月酷日，大冬积雪。
汝暑汝寒，同于士卒。
予闻辛酸，汝不告乏。
予晚得弼，予心弼悦。
弼每见予，无有私谒。
以道辅予，弼言深切。
予不尧舜，弼自笞罚。
谏官一年，奏疏满箧。
侍从周岁，忠力尽竭。
契丹亡义，梼杌饕餮。
敢侮大国，其辞慢悖。
弼将予命，不畏不慑。
卒复旧好，民得食褐。
沙碛万里，死生一节。
视弼之肤，霜剥风裂。
观弼之心，炼金锻铁。
宠名大官，以酬劳渴。
弼辞不受，其志莫夺。
惟仲淹弼，一夔一契。
天实赉予，予其敢忽。
并来弼予，民无瘥札。
曰衍汝来，汝予黄发。
事予二纪，毛秃齿豁。
心如一兮，率履弗越。
遂长枢府，兵政毋蹶。
予早识琦，琦有奇骨。
其器魁櫑，岂视扂楔。
其人浑朴，不施剞劂。
可属大事，敦厚如勃。
琦汝副衍，知人予哲。
惟修惟靖，立朝𪩘𪩘。
言论磥砢，忠诚特达。
禄微身贱，其志不怯。
尝诋大臣，亟遭贬黜。
万里归来，刚气不折。
屡进直言，以补予阙。
素相之后，含忠履洁。
昔为御史，几叩予榻。
至今谏疏，在予箱匣。
襄虽小臣，名闻予彻。
亦尝献言，箴予之失。
刚守粹悫，与修俦匹。
并为谏官，正色在列。
予过汝言，无钳汝舌。
皇帝明圣，忠邪辨别。
举擢俊良，扫除妖魃。
众贤之进，如茅斯拔。
大奸之去，如距斯脱。
上倚辅弼，司予调燮。
下赖谏诤，维予纪法。
左右正人，无有邪孽。
予望太平，日不逾浃。
皇帝嗣位，二十二年。
神武不杀，其默如渊。
圣人不测，其动如天。
赏罚在予，不失其权。
恭己南面，退奸进贤。
知贤不易，非明不得。
去邪惟难，惟断乃克。
明则不贰，断则不惑。
既明且断，惟皇之德。
群下踧踖，重足屏息。
交相告语，曰惟正直。
毋作侧僻，皇帝汝殛。
诸侯危栗，坠玉失舄。
交相告语，皇帝神明。
四时朝觐，谨修臣职。
四夷走马，坠镫遗策。
交相告语，皇帝神武。
解兵修贡，永为属国。
皇帝一举，群臣慑焉。
诸侯畏焉，四夷服焉。
臣愿陛下，寿万千年。

于维庆历，三年三月。
皇帝龙兴，徐出闱闼。
晨坐太极，昼开阊阖。
躬揽英贤，手锄奸枿。
大声沨沨，震摇六合。
如干之动，如雷之发。
昆虫蹢躅，妖怪藏灭。
同明道初，天地嘉吉。
初闻皇帝，戚然言曰。
予父予祖，付予大业。
予恐失坠，实赖辅弼。
汝得象殊，重慎徽密。
君相予久，予嘉君伐。
君仍相予，笙镛斯协。
昌朝儒者，学问该洽。
与予论政，傅以经术。
汝贰二相，庶绩咸秩。
惟汝仲淹，汝诚予察。
太后乘势，汤沸火热。
汝时小臣，危言嶪嶪。
为予司谏，正予门𫔶。
为予京兆，堲予谗说。
贼叛于夏，为予式遏。
六月酷日，大冬积雪。
汝暑汝寒，同于士卒。
予闻辛酸，汝不告乏。
予晚得弼，予心弼悦。
弼每见予，无有私谒。
以道辅予，弼言深切。
予不尧舜，弼自笞罚。
谏官一年，奏疏满箧。
侍从周岁，忠力尽竭。
契丹亡义，梼杌饕餮。
敢侮大国，其辞慢悖。
弼将予命，不畏不慑。
卒复旧好，民得食褐。
沙碛万里，死生一节。
视弼之肤，霜剥风裂。
观弼之心，炼金锻铁。
宠名大官，以酬劳渴。
弼辞不受，其志莫夺。
惟仲淹弼，一夔一契。
天实赉予，予其敢忽。
并来弼予，民无瘥札。
曰衍汝来，汝予黄发。
事予二纪，毛秃齿豁。
心如一兮，率履弗越。
遂长枢府，兵政毋蹶。
予早识琦，琦有奇骨。
其器魁櫑，岂视扂楔。
其人浑朴，不施剞劂。
可属大事，敦厚如勃。
琦汝副衍，知人予哲。
惟修惟靖，立朝𪩘𪩘。
言论磥砢，忠诚特达。
禄微身贱，其志不怯。
尝诋大臣，亟遭贬黜。
万里归来，刚气不折。
屡进直言，以补予阙。
素相之后，含忠履洁。
昔为御史，几叩予榻。
至今谏疏，在予箱匣。
襄虽小臣，名闻予彻。
亦尝献言，箴予之失。
刚守粹悫，与修俦匹。
并为谏官，正色在列。
予过汝言，无钳汝舌。
皇帝明圣，忠邪辨别。
举擢俊良，扫除妖魃。
众贤之进，如茅斯拔。
大奸之去，如距斯脱。
上倚辅弼，司予调燮。
下赖谏诤，维予纪法。
左右正人，无有邪孽。
予望太平，日不逾浃。
皇帝嗣位，二十二年。
神武不杀，其默如渊。
圣人不测，其动如天。
赏罚在予，不失其权。
恭己南面，退奸进贤。
知贤不易，非明不得。
去邪惟难，惟断乃克。
明则不贰，断则不惑。
既明且断，惟皇之德。
群下踧踖，重足屏息。
交相告语，曰惟正直。
毋作侧僻，皇帝汝殛。
诸侯危栗，坠玉失舄。
交相告语，皇帝神明。
四时朝觐，谨修臣职。
四夷走马，坠镫遗策。
交相告语，皇帝神武。
解兵修贡，永为属国。
皇帝一举，群臣慑焉。
诸侯畏焉，四夷服焉。
臣愿陛下，寿万千年。

于维庆历，三年三月。
皇帝龙兴，徐出闱闼。
晨坐太极，昼开阊阖。
躬揽英贤，手锄奸枿。
大声沨沨，震摇六合。
如干之动，如雷之发。
昆虫蹢躅，妖怪藏灭。
同明道初，天地嘉吉。
初闻皇帝，戚然言曰。
予父予祖，付予大业。
予恐失坠，实赖辅弼。
汝得象殊，重慎徽密。
君相予久，予嘉君伐。
君仍相予，笙镛斯协。
昌朝儒者，学问该洽。
与予论政，傅以经术。
汝贰二相，庶绩咸秩。
惟汝仲淹，汝诚予察。
太后乘势，汤沸火热。
汝时小臣，危言嶪嶪。
为予司谏，正予门𫔶。
为予京兆，堲予谗说。
贼叛于夏，为予式遏。
六月酷日，大冬积雪。
汝暑汝寒，同于士卒。
予闻辛酸，汝不告乏。
予晚得弼，予心弼悦。
弼每见予，无有私谒。
以道辅予，弼言深切。
予不尧舜，弼自笞罚。
谏官一年，奏疏满箧。
侍从周岁，忠力尽竭。
契丹亡义，梼杌饕餮。
敢侮大国，其辞慢悖。
弼将予命，不畏不慑。
卒复旧好，民得食褐。
沙碛万里，死生一节。
视弼之肤，霜剥风裂。
观弼之心，炼金锻铁。
宠名大官，以酬劳渴。
弼辞不受，其志莫夺。
惟仲淹弼，一夔一契。
天实赉予，予其敢忽。
并来弼予，民无瘥札。
曰衍汝来，汝予黄发。
事予二纪，毛秃齿豁。
心如一兮，率履弗越。
遂长枢府，兵政毋蹶。
予早识琦，琦有奇骨。
其器魁櫑，岂视扂楔。
其人浑朴，不施剞劂。
可属大事，敦厚如勃。
琦汝副衍，知人予哲。
惟修惟靖，立朝𪩘𪩘。
言论磥砢，忠诚特达。
禄微身贱，其志不怯。
尝诋大臣，亟遭贬黜。
万里归来，刚气不折。
屡进直言，以补予阙。
素相之后，含忠履洁。
昔为御史，几叩予榻。
至今谏疏，在予箱匣。
襄虽小臣，名闻予彻。
亦尝献言，箴予之失。
刚守粹悫，与修俦匹。
并为谏官，正色在列。
予过汝言，无钳汝舌。
皇帝明圣，忠邪辨别。
举擢俊良，扫除妖魃。
众贤之进，如茅斯拔。
大奸之去，如距斯脱。
上倚辅弼，司予调燮。
下赖谏诤，维予纪法。
左右正人，无有邪孽。
予望太平，日不逾浃。
皇帝嗣位，二十二年。
神武不杀，其默如渊。
圣人不测，其动如天。
赏罚在予，不失其权。
恭己南面，退奸进贤。
知贤不易，非明不得。
去邪惟难，惟断乃克。
明则不贰，断则不惑。
既明且断，惟皇之德。
群下踧踖，重足屏息。
交相告语，曰惟正直。
毋作侧僻，皇帝汝殛。
诸侯危栗，坠玉失舄。
交相告语，皇帝神明。
四时朝觐，谨修臣职。
四夷走马，坠镫遗策。
交相告语，皇帝神武。
解兵修贡，永为属国。
皇帝一举，群臣慑焉。
诸侯畏焉，四夷服焉。
臣愿陛下，寿万千年。

于维庆历，三年三月。
皇帝龙兴，徐出闱闼。
晨坐太极，昼开阊阖。
躬揽英贤，手锄奸枿。
大声沨沨，震摇六合。
如干之动，如雷之发。
昆虫蹢躅，妖怪藏灭。
同明道初，天地嘉吉。
初闻皇帝，戚然言曰。
予父予祖，付予大业。
予恐失坠，实赖辅弼。
汝得象殊，重慎徽密。
君相予久，予嘉君伐。
君仍相予，笙镛斯协。
昌朝儒者，学问该洽。
与予论政，傅以经术。
汝贰二相，庶绩咸秩。
惟汝仲淹，汝诚予察。
太后乘势，汤沸火热。
汝时小臣，危言嶪嶪。
为予司谏，正予门𫔶。
为予京兆，堲予谗说。
贼叛于夏，为予式遏。
六月酷日，大冬积雪。
汝暑汝寒，同于士卒。
予闻辛酸，汝不告乏。
予晚得弼，予心弼悦。
弼每见予，无有私谒。
以道辅予，弼言深切。
予不尧舜，弼自笞罚。
谏官一年，奏疏满箧。
侍从周岁，忠力尽竭。
契丹亡义，梼杌饕餮。
敢侮大国，其辞慢悖。
弼将予命，不畏不慑。
卒复旧好，民得食褐。
沙碛万里，死生一节。
视弼之肤，霜剥风裂。
观弼之心，炼金锻铁。
宠名大官，以酬劳渴。
弼辞不受，其志莫夺。
惟仲淹弼，一夔一契。
天实赉予，予其敢忽。
并来弼予，民无瘥札。
曰衍汝来，汝予黄发。
事予二纪，毛秃齿豁。
心如一兮，率履弗越。
遂长枢府，兵政毋蹶。
予早识琦，琦有奇骨。
其器魁櫑，岂视扂楔。
其人浑朴，不施剞劂。
可属大事，敦厚如勃。
琦汝副衍，知人予哲。
惟修惟靖，立朝𪩘𪩘。
言论磥砢，忠诚特达。
禄微身贱，其志不怯。
尝诋大臣，亟遭贬黜。
万里归来，刚气不折。
屡进直言，以补予阙。
素相之后，含忠履洁。
昔为御史，几叩予榻。
至今谏疏，在予箱匣。
襄虽小臣，名闻予彻。
亦尝献言，箴予之失。
刚守粹悫，与修俦匹。
并为谏官，正色在列。
予过汝言，无钳汝舌。
皇帝明圣，忠邪辨别。
举擢俊良，扫除妖魃。
众贤之进，如茅斯拔。
大奸之去，如距斯脱。
上倚辅弼，司予调燮。
下赖谏诤，维予纪法。
左右正人，无有邪孽。
予望太平，日不逾浃。
皇帝嗣位，二十二年。
神武不杀，其默如渊。
圣人不测，其动如天。
赏罚在予，不失其权。
恭己南面，退奸进贤。
知贤不易，非明不得。
去邪惟难，惟断乃克。
明则不贰，断则不惑。
既明且断，惟皇之德。
群下踧踖，重足屏息。
交相告语，曰惟正直。
毋作侧僻，皇帝汝殛。
诸侯危栗，坠玉失舄。
交相告语，皇帝神明。
四时朝觐，谨修臣职。
四夷走马，坠镫遗策。
交相告语，皇帝神武。
解兵修贡，永为属国。
皇帝一举，群臣慑焉。
诸侯畏焉，四夷服焉。
臣愿陛下，寿万千年。

我来南山兴感悲，万物纭纭宰者谁。
众材丛卑无奇姿，直辕曲轮皆所宜。
大木磊磊节干奇，撑岩拄谷无处施。
我愿天子修明堂，坐朝诸侯会四夷。
柱要十围栋百尺，日责匠石搜访之。
千人用斧万人拽，大根斫断山崩欹。
五州追牛十县丁，载送上都天子怡。
轮般骇汗工倕走，有目未省曾观窥。
黄帝合宫尧衢室，周制九筵虞总期。
听政朝夕有攸处，阖门左右咸以时。
天子拱手四辅立，坐致四海为雍熙。
不用直弃用即大，短辕曲轮尔胡为。

吾尝观中夏，地平如砥石。
幅员数万里，车马通辙迹。
帝宅居土中，紫垣当辰极。
长江断其南，绝塞经其北。
东海西流沙，天为限夷狄。
三代千余年，天子虽务德。
实以险为恃，四夷皆潜匿。
汉唐德稍衰，地胜岂殊昔。
暂来还亟去，不敢窥城壁。
石晋一失谋，六州沦胡域。
天地破扃𫔎，山川无阻厄。
贻尔子孙患，固知非远策。
桓桓周世宗，三十纂尧历。
一岁破河东，刘崇丧精魄。
再岁复秦凤，不庭自柔格。
三岁出南狩，王师拯焚溺。
江北十四州，取之如卷席。
四岁征关南，曾不发一镝。
三州相继降，德声畅蛮貊。
李昪请臣妾，钱镠修贡职。
帝欲因兵锋，乘胜务深击。
直取幽州城，拓土开疆埸。
重收虎北口，复关闭寇贼。
是时战屡捷，六军气吞敌。
平吴如破竹，成功在顷刻。
惜哉志不就，暴疾生中夕。
帝宋承大宝，声名发丕赫。
全蜀献土地，举吴上图籍。
荆潭与瓯闽，助祭来匍匐。
开城纳江俘，御楼受晋馘。
区内一正朔，六州独割剔。
愤愤柳崇仪，才宏包旦奭。
生长在河朔，耳目熟金革。
旗鼓朝治兵，酒肴夜结客。
握臂说心诚，倒囊推金帛。
客以豪杰士，遇侯颇感激。
往来达厥诚，生死愿效力。
万德纳我说，洞然绝嫌隙。
事成已有萌，侯去何云亟。
豪杰夜空回，帐中屡叹息。
我览此二事，天意终难测。
抚卷一感伤，两眼泪潸滴。

古魏信名地，曹刘遗英躅。
李唐三百年，怅为干戈蹴。
建安风不还，南皮草空绿。
寥寥千余祀，风流今始续。
李杜二贤公，清猷镇雅俗。
诗名占唐代，二公本名族。
圣时还并生，声烈相薰馥。
朝廷倚金汤，天子恃心腹。
盛德系物怀，威望憬夷服。
千里无惊烽，三军安食粟。
休然德化厚，苍生坐蒙福。
先生服仁义，怀道轻爵禄。
非其人不取，一箪亦自足。
陈蕃知人明，文侯好士笃。
解榻延徐孺，过门轼干木。
今留二公馆，德修令问淑。
熙道富天爵，孝悌闻乡曲。
孔孟信可蹈，圣贤良自勗。
汉庭新射策，骤升校书局。
魏县方百里，君命往养育。
二公佐世杰，二贤不碌碌。
相与施礼让，物归不待宿。
相与讲道义，教行如流速。
贤人时遘会，间不容薄縠。
五百年一贤，今乃同时生。
千里犹比肩，四贤今连甍。
相聚诚可乐，相得良有情。
我愧孤且陋，徒抱此寸诚。
处干叹无首，在泰非汇征。
出门皆同人，坎坎于郊行。
独鹤远无和，栖栖在阴鸣。
安得双飞翼，一翥邺都城。

昔帝御中原，守国用三策。
上策以仁义，天下无能敌。
其次树屏翰，相维如盘石。
最下恃险固，弃德任智力。
驱马过潼关，览古泪潸滴。
开元帝道明，百蛮奉周历。
田野富农桑，边隅无寇贼。
紫宸日视朝，潼关夜常辟。
天宝君政荒，宫闱养虺蜴。
恩爱成怨疾，心腹生毒螫。
朝闻发渔阳，暮已卷河北。
鸣鼓渡潼关，矢及乘舆侧。
重门徒尔设，关吏安所职。
始知资形势，不如修道德。

鞭下不见血，顽石云不蒸。
鞭龙不至痛，六合雷不胜。
吾君与吾相，威德震八纮。
万物各修职，雨师独敢宁。

西掖门外驻征轩，修书院中倾别酒。
诸公磊落方具来，顾我衰迟亦何有。
祖侯衔使才北归，亟请甘棠复西走。
函关候吏齐引领，翰林主人惜分手。
高谈抵掌华屋头，赋咏题诗乐难朽。
飞觞举白至无算，击楫誓清不殓九。
着鞭壮士空后时，隠几先生仍丧偶。
定国能饮动论石，山公雅望潜增斗。
纷纷醉袂影就判，怊怅高阳一狂叟。

西风万里至，旷然天地秋。
暮雨生夕凉，百虫鸣啾啾。
楚山晓苍苍，楚水亦悠悠。
骚人试登临，感物增离忧。
所思在遐方，欲往路阻修。
香草有蕙茝，嘉树有梧楸。
白露委芳馨，雕零使我愁。
穷年倦羁窘，江湖思旧游。
纫兰制芰荷，飘泛一叶舟。
肆情云水间，意适何所求。

丽日照芳春，良会重元巳。
阳滨修祓除，华林程射技。
所尚或不同，兹俗亦足喜。
门外盛车徒，山半列鄽市。
彩堋飞镝远，醉席歌声起。
回头望城郭，烟霭相表里。
秀色满郊原，遥景落川涘。
目倦意犹远，思余情未已。
登高贵能赋，感物畅幽旨。
宜哉贤大夫，由斯见材美。

赤精流景铄，朱夏向清和。
绀宇修祠盛，华封祝庆多。
簪裳千载遇，钟梵五天歌。
远俗尤熙泰，皇猷信不颇。

秦德衰千祀，江滨道不修。
相传大堤在，曾是翠华游。
玉趾如将见，金椎岂复留。
怅然寻旧迹，蔓草蔽荒丘。

依山营废壤，结宇跨通沟。
派引平湖远，声分几曲流。
交阴覆修竹，照影下轻鸥。
此日群贤集，宁疏晋世游。

谿口相传地最灵，其间风物与人清。
钟声夜到江头尽，云气朝从槛外生。
几副轻绡供画笔，一林修竹寄闲情。
闭门终日无尘事，卧看南□自晦明。

修篁小坞潩水湄，略有亭观体甚微。
陪京上宰乐幽趣，闲乘斋舫临荆扉。
是时仲夏之晦日，日轮停午炎炎时。
披襟岸帻意自适，林下穆若生凉飔。
子猷爱竹不问主，鲁侯在泮因成诗。
妍词丽句溢累幅，金壶酒墨何淋漓。
公适东偏访颜陋，愚当北道承萧规。
魏人思公过召伯，一言一话无所遗。
畴昔篇章仅三百，至今琬琰罗珠玑。
跨山飞阁常逃暑，白醪满泛黄金卮。
沈李浮瓜信美矣，回船弄水曾无之。
遥瞻德星方聚处，正与两两交光辉。
颍川异迹冠天下，湖上胜景邻日围。
鹿舆桂檝亟游览，即见零雨东山归。

小院闲扃煦日长，静探琅简事虚皇。
依依柳荫银塘暗，习习风穿玳押凉。
碧合暮云连础润，绿攀奇树透怀香。
蒙山近得修真诀，辟谷常飡太乙粮。

修竹荫清溪，潺湲阙塞西。
石床平有藓，沙路润无泥。
粉白松围古，蓝生草带齐。
难留批敕字，救旱作云霓。

山僧知我思归意，为我临伊创草堂。
闻说绕阶丛巨石，更须当槛植修篁。
窗间东望乾元刹，门外南趋积庆庄。
便拟半移生计去，不知何似畅师房。

五里依仁宅，西邻数仞墙。
主人为屏翰，园吏占风光。
地胜金瓯小，林深锦襻长。
轻烟罩丛桂，幽鸟入修篁。
藓色沿茶灶，松阴覆石床。
一区诚可乐，三径莫令荒。
有木皆交荫，无花不并芳。
相期挂冠后，同此事琴觞。

畴昔常闻处士庄，林泉胜景甲山阳。
一渠寒水流清济，千仞浓岚耸太行。
枋口云归穿古木，燕川风过入修篁。
前贤旧业何人继，分与三贤作醉乡。

说幻缘知幻，言尘为觉尘。
觉知今亦遣，尘幻岂关身。
独体方无对，双修未是真。
因君祗夜颂，自愧小乘人。

美干非缘削治成，挺然修直体坚轻。
仙郎曲借扶持力，使助登山蜡屐行。

文靖居留日，于兹事胜游。
春塘虽有草，夜壑已无舟。
召伯昔所憩，魏人今再修。
不缘从众乐，争忍过西州。

北土久无临济嗣，宗风不振至于今。
方当魏俗依僧宝，须访尧山礼道林。
东去恳邀香象驾，西来顿识祖师心。
绀园变色慈云庇，蔀屋容光惠日临。
理事融通周法界，处时同就听潮音。
不分孔老为三教，欲使瓶盘作一金。
得度皆欣龟值木，当机尽许芥投针。
伽佗孤起开晨景，伊字齐修照溟阴。
独愧钝根非了了，宛同眢井自沉沉。
愿将天钵清凉水，浄洗昏眸与浊襟。

暮春修禊洛川游，丝管随登李郭舟。
仲损昌言俱未至，凝眸东望不回头。

九老唐贤形绘事，元丰今胜会昌春。
垂肩素发皆时彦，挥麈清谈尽席珍。
染翰不停诗思健，飞觞无算酒行频。
兰亭雅集夸修禊，洛社英游贵序宾。
自愧空疏陪几杖，更容款密奉簪绅。
当筵尚齿尤多幸，十二人中第二人。

春光垂欲尽，夏景渐增添。
郁郁松篁茂，萧萧风雨兼。
花心随絮落，屐齿被苔粘。
巧啭莺迁木，惊飞燕入帘。
虾须穿曲沼，虎爪度前檐。
坐久香销炷，吟多笔费尖。
云容方霭霭，日色未炎炎。
舞鹤倾丹顶，游龟散绿髯。
命宾常务率，出令更须严。
诗咏当阶药，书寻傍架签。
兰芬衣可袭，露润草俱沾。
贵近辞金马，编修赐玉蟾。
高懽惟自适，独乐未尝厌。
赤白曾咨丙，丹青每诮阎。
冲和缘养浩，寂寞为安恬。
身处贫无愧，心贪道不廉。
成文推大手，济用鄙轻缣。
视履循清节，祈恩陋杂占。
闻韶欣凤舞，在藻爱鱼潜。
鲈鲙思鱼艇，貂冠望酒帘。
圣时非吏隐，贤业系民瞻。
抚事惟公论，摛辞乃自谦。
保躬诚易退，康世义难淹。
颣句惭无取，酬言幸不嫌。

平生投分比金兰，莫逆论心最岁寒。
唱第枫宸陪骥尾，秉钧槐府并貂冠。
潘阳事契常修睦，相魏亲邻正讲欢。
冰井台边星陨后，百身何赎但汍澜。

常爱龙潭龟岛上，移床醉卧绿髯中。
茂林修竹皆如旧，惟叹人琴遂一空。

金兰取友务端良，仲损于余极久长。
蚤岁倾怀论管鲍，晚年修好结潘阳。
人琴忽起芝焚叹，箫鼓俄随薤挽伤。
不到寝门亲一恸，临风老泪独浪浪。

昼公文章清复秀，天与其能不可鬭。
僧攻文什自古有，出拔须尊昼为首。
造化虽移神不迁，昼公作诗心亦然。
上跨骚雅下沈宋，俊思纵横道自全。
禅伯修文岂徒尔，诱引人心通佛理。
搢绅先生鲁公辈，早蹑清游慕方外。
斯人已殁斯言在，护法当应垂万代。

平昔著书今粗毕，南还终欲隐罗浮。
初春况遇故乡子，终夜更夸沧海游。
但贵羊城风物好，岂辞梅岭路歧修。
应须相与葛洪辈，抗迹山林送白头。

窄窄山腰路，娟娟屋角花。
谿回蔽修竹，鸥暖戏春沙。

我佛生辰四月八，地涌金莲随步发。
天上天下独称尊，微妙真机俱漏泄。
雪山成道度众生，四十九年无剩说。
滔滔苦海架舟航，杳杳昏衢悬日月。
文仲宣义济阳公，曾向灵山蒙起莂。
示现人间长者身，日用机轮活鱍鱍。
一寿二富三康宁，总是前生修种得。
今生福上更增修，果报来生愈超越。
六门昼夜放毫光，万罪红炉飞片雪。
安然端坐白牛车，金锁玄关尽透脱。
殊胜功德利无边，宜尔子孙皆显达。
自知作佛更无疑，何必当来问弥勒。
龟峰末后为全提，铁卵生儿树上飞。

我佛生辰四月八，地涌金莲随步发。
天上天下独称尊，微妙真机俱漏泄。
雪山成道度众生，四十九年无剩说。
滔滔苦海架舟航，杳杳昏衢悬日月。
文仲宣义济阳公，曾向灵山蒙起莂。
示现人间长者身，日用机轮活鱍鱍。
一寿二富三康宁，总是前生修种得。
今生福上更增修，果报来生愈超越。
六门昼夜放毫光，万罪红炉飞片雪。
安然端坐白牛车，金锁玄关尽透脱。
殊胜功德利无边，宜尔子孙皆显达。
自知作佛更无疑，何必当来问弥勒。
龟峰末后为全提，铁卵生儿树上飞。

龙穴潜幽通海潮，璇宫突兀插云霄。
三千世界诸天近，百二山河故国遥。
寥落偏城连谷口，荒凉古寺倚山腰。
溪南可款门修竹，何况丁宁已见招。

醮阑星斗挂修甍，彩跸丹舆上玉清。
百尺坛空云弄影，一钩帘卷月输明。
灵香匝地寒无力，宝奏钧天静有声。
万里好风吹目断，松篁犹学珮环鸣。

孳孳善政被民编，謇謇嘉谟黼扆前。
万卷诗书门户壮，一生功业子孙贤。
梦回芳圃犹樽俎，泪落虚堂绝管弦。
我始卜邻君已逝，茂林修竹亦凄然。

跂逸驾兮前修，佩武符兮典州。
迹已陈兮德新，可敬而慕兮几春复秋。
意其存兮閟千万年之原，谓其逝兮乃在浮罗之颠。
奋忠精兮取义，贯羲娥兮烂然。
隘尘寰兮上征，挥八极兮为仙。
黄鹄脱骖兮素虬停驷，几弭节兮念遗民而来顾。
高弁苍苍兮清苕弥弥，公来游兮湖山增美。
游观罢兮来归。
有蒲与荷兮清泠之池，鱼鸟怀生兮欣欣焉。
其有依银钩虿尾兮，灿翠珉而陆离。
弦琴兮击鼓，羞羔豚兮酌醑。
跪起以荐兮愿公燕喜。
公燕喜兮吾民乐康。
却灾沴兮蠲除不祥。
云来兮万祀，烝尝兮不忘。

孤烟近见数椽屋，急水时行独木桥。
入眼异乡风景别，修眉一抹暮山遥。

寒泉一窦行修渠，日夜输来为纳湖。
荷花菱叶并篱落，平分十顷青玻璃。
锡山老湫暗流注，此泉疑自玉龙吐。
问公泉中何所有，明月可弄不可取。

治身如治玉，所贵无瑕疵。
玉美不愿市，身修岂求知。
人生为糊口，乃尔敛板趋。
渐失两鬓青，莫浣双袖缁。
勿用怀不平，弦急声易悲。

玉斧经年不暂闲，修成今夜月团圆。
老蟾是处光皆满，飞鹊如予意未安。
免与朋侪争翰墨，聊呼儿女具杯盘。
饮酣尚起飘然兴，欲访群仙到广寒。

隔岸好山罗数峰，遶檐修竹添深丛。
云溪有此兔一窟，将雏德曜随梁鸿。
一饥难忍出谋食，志郁不伸成怪松。
彼美湓城二君子，昔未识面先闻风。
一如龙媒气深稳，不骛捷径行匆匆。
管城之外别用志，懒哦五字吴江枫。
动中养定自有道，须岂不白颜甚红。
一如鹓雏出丹山，律吕节奏藏于胸。
即之肃肃又盎盎，意在寥廓观鸿蒙。
蹒跚勃窣我何者，亦许附在交游中。
少时浪迹鹿在薮，垂老能言鹦入笼。
心官鄙吝如腻垢，见此水镜一洗空。
霏霏伏雨湿杨柳，滴滴寒露凋芙蓉。
日月逝矣足可惜，梦魂不入槐安宫。
破觥暖浪侵浮蚁，小鼎生烟明宛虹。
为公更作商声歌，朔风惨淡吹葭蓬。
精金美玉有定价，叹息钜眼无坡翁。

十丈花开玉井峰，藤萝亦附灌木丛。
可怜浮食不根著，南北羁旅如燕鸿。
倦飞欲返返未得，梦魂时遶三径松。
故人相见发孤笑，执热一濯清穆风。
小倾家酿歌骊驹，有怀未吐行匆匆。
山寒不开北枝梅，地远谁树南荆枫。
欲谈此意无为领，拨灰消尽麒麟红。
未免随俗且折腰，薄以今古浇其胸。
六经之泽溉万世，譬如畦稻宵露蒙。
陈言有味可涵泳，环堵差胜朝市中。
退之一赋吾未许，二禽雅意岂愿笼。
乘轩执珪何有哉，日光熠熠尘飞空。
由来贤达多下位，高原不解生芙蓉。
龙鱼仙伯妙此理，垂云小憩来儒宫。
洞庭湘山入诗句，借与光彩胜赮虹。
百闻不及一见面，独对霜月搔飞蓬。
清光何事亦多阙，试为问之修月翁。

秋尽黄云涨南亩，修我囷仓筑场圃。
不堪雨脚如悬麻，坐见禾头欲生耳。
令君意与神明通，炉熏未断来天风。
吹开六出花数点，转盼杲杲扶桑红。
日下鸟乌声亦乐，村北村南争刈获。
白酒香浮老瓦盆，樵歌缓扣乌犍角。
有客携家来受廛，丰登未见如今年。
老农扶杖笑相语，只恐双凫朝日边。

焚香清坐对韦编，妙处悬知不可传。
三画分明寄玄旨，谁将修绠汲深泉。

少年困裋褐，妄意取圭组。
徒为出岫云，不作润物雨。
三年葭苇丛，凫舄堕江浒。
忧患鬓先凋，惊呼髀空抚。
过期释重负，揆日趋在所。
投簪诚未能，束担亦良苦。
汉庭士冀北，不可一二数。
顾我最平凡，辱君误推许。
皇明照百工，天高日亭午。
海岳虽兼受，涓埃谅无补。
汲汲为身谋，人生几寒暑。
轩冕既傥来，金璧又难贮。
试看辕下驹，何如黄鹄举。
莫待婚嫁了，径为松菊主。
大隠在城市，高人恋衡宇。
相期数过从，修绠同汲古。

东山林壑自盘旋，健步翩翩似壮年。
退不求名如避世，清而寡欲可成仙。
悬知身外浑无事，不羡壶中别有天。
珍重与君频问信，二松遗爱满修川。

南山雾豹隠，北海风鹏飞。
显晦不在人，屈伸各有时。
之子后来秀，蹑𪨗飘长裾。
俗眼变青白，论士相目皮。
父执谢艮斋，片言借吹嘘。
闻君方远游，行李将何如。
食梅不免酸，弹铗不免悲。
易尽床头金，难浣衣上缁。
白发倚门望，岂宜去庭闱。
林乌能反哺，人亦称其慈。
勿徒走踆踆，而更归迟迟。
志定学始进，身臞道方肥。
譬如汲深井，修绠斯得之。
持此为亲荣，玉润山含辉。
苦言当赠策，申以南陔诗。

灶臼依然在翠微，重重台殿锁双扉。
可怜千载碧杉老，不见两翁黄鹤归。
小倚修篁飞玉子，更升虚室奏金徽。
渺茫且置神仙事，输却清闲属羽衣。

羽客家何在，翠微有仙躅。
谁谓绛阙远，功行要纯熟。
小筑开壶天，燕坐媚幽独。
室中阅丹经，檐外养修竹。
竹清不受尘，人清不受俗。
意甚珍惜之，命名以苍玉。
此玉可种不可餐，檀栾秀色青于蓝。
琅玕碧树未足贵，直节虚心同岁寒。
风前历历戛球磬，雪里珊珊鸣珮环。
他年化作苍龙去，紫霄直上追鸾骖。

黄堂暂虚位，劝驾属守丞。
金石方遏密，不敢歌鹿鸣。
吉蠲置觞豆，少洽宾主情。
西风吹桂枝，马首将东行。
春官奏高第，天子开延英。
亲策降清问，健论摅丹诚。
解褐跻膴仕，何止为身荣。
二刘与三孔，至今流芳馨。
愿言踵前修，勉矣垂令名。

刚肠厌徇俗，老眼饱阅世。
读书学经纶，亦颇识一二。
妄意糟粕中，啜哜得馨旨。
终然不可用，落落多左计。
慨念古人远，莫救吾道弊。
修溪有短簿，今代习凿齿。
贻我琼瑶章，有美而无刺。
内视才具短，不能尺有咫。
赠言虽甚宠，借玉恐未是。
公等必飞扬，我老惟退避。

燕翼传丕绪，龙飞袭庆基。
万年新景命，三岁始亲祠。
修己崇仁俭，承颜洽孝慈。
和平调玉烛，静谧偃锋旗。
九庙歆禋享，三宫集寿祺。
馨香端可荐，降鉴本无私。
宝律迎长至，觚坛蒇上仪。
贡金来牧伯，执玉列丞疑。
祼鬯清宫后，燔萧太室时。
青城收宿霭，黄道焕晴曦。
六骥銮舆稳，千牛彩仗移。
声文搜旧典，誓戒儆前期。
陟配尊皇祖，灵承合大示。
陶匏浮泛齐，茧栗用骍牺。
皦绎圜锺奏，忱恂祝册辞。
夜分风籁静，天近斗杓垂。
圣意弥寅畏，臣心尽肃祗。
钦柴灵下堕，拜胙福来绥。
乐与民同庆，宁颛已受厘。
荣光浮翠辇，欢抃拥彤墀。
日骑屯方罢，云韶乐共随。
一声传入跸，万目望华芝。
丹凤端门耸，金鸡涣号施。
厖恩沾动植，协气畅华夷。
星拱班徐退，天容喜可知。
乾符宜永握，瑞牒遂停披。
嵩岳声洋溢，钩钤色陆离。
永承长乐养，恭奉未央卮。
锡羡均家国，储祥衍本支。
函生蒙帝力，击壤共春熙。

昭代多诸老，惟公有典刑。
上方思旧弼，天亦畀修龄。
竟委元成笏，俄传有道铭。
只期麟阁上，遗像拜丹青。

琳琅触目聚潜郎，假日相携入酒乡。
小凭笋舆穿野径，却寻萧寺涉修廊。
意行尘外襟怀爽，身坐梅边笑语香。
头白倦游休叹息，喜迎一线日华长。

觚棱挂晓日，浮鹢违都城。
今代朱伯厚，勇去投簪缨。
津津眉睫间，不见离别情。
问之何能尔，内重外物轻。
声利诱一世，漏尽犹夜行。
岂不厌逐逐，无由息营营。
若人着眼高，不受世网撄。
奋身许国久，艰险亦饱更。
乘传上蚕丛，拥旄到龙廷。
中朝豹尾班，讵可欠老成。
一旦念丘园，拂衣即遐征。
君相虽贪贤，欲留终不能。
班以内阁奥，秩之闲馆清。
皖山插天翠，淮水到海平。
婆娑山水间，可筑半隠亭。
鸡豚入新社，鸥鹭寻旧盟。
收身谢危机，至此全修名。
嗟我为糊口，偃蹇侵颓龄。
仰羡冥鸿高，俯惭晓猿惊。
青山不负约，行矣谋归耕。

桃花映面方留咏，藤刺缠身始悟禅。
短发镜中霜薄薄，修眉窗下月娟娟。

宦游碌碌本无奇，失脚归来莫皱眉。
只合一廛修穑事，岂堪千骑把州麾。
旱干偶得崇朝雨，秋熟应无卒岁饥。
耕凿熙熙皆帝力，丰年请为续周诗。

春深遶屋绿阴稠，却扫无人识冗侯。
独肯叩关相劳问，不妨挟册共藏修。

恩爱周姻族，宽和善里闾。
年高无悔吝，身没有名誉。
愿见今何及，从游旧亦疏。
若修耆旧传，言行可追书。

南山木叶赤，北山木叶黄。
秋色日夜变，白露将为霜。
玄鸟去已久，候雁方南翔。
携壶登高侣，满手萸菊香。
佳节不可负，而我病在床。
人老自多病，何为苦悲伤。
去年重阳日，贵孙在我旁。
知我爱敬客，拱立传壶觞。
十五未冠巾，总角颀而长。
望其有成立，门户生辉光。
前楼千卷书，可以识义方。
南亩千斛谷，可以充积仓。
一旦舍我去，冰炭交中肠。
万物皆有尽，死生理之常。
修短百年间，何必论彭殇。
岂不自开释，念之终难忘。
长歌意无尽，歌罢还凄凉。
悲风扣林木，为我号清商。

有子有子共七人，六子短命一子存。
后固无穷前万古，浮生修短何足论。
天属情钟在我辈，岁月虽久哀如新。
呜呼五歌兮三叹息，理不胜情难自释。

闻子能知算，逢予屡索诗。
诸公多妙语，老我更何辞。
久客丹心苦，修途茧足疲。
秋深风露冷，归去莫迟疑。

千古诗中老斫轮，久埋玉树去修文。
野人指点青山下，此是黄家鲁直坟。

城西去天才尺五，溯游从之不修阻。
西湖春水涨旧痕，葡萄盎盎浮春醑。
鱼成队阵影虚游，禽呼友朋声乐与。
船行是处有佳趣，芳草和烟迷断浦。
小桥曲径通深幽，疑在阆风与玄圃。
花飞犹有半妆在，柳长尚作画眉妩。
酒中之仙仅八人，把杯谁是湖山主。
楼台倒影俯清漪，密树摇风翠交舞。
妙处政自落笔难，安得君房妙言语。
只将剧饮饯残春，一醉忘形到尔汝。
黄香可人招不来，云烟落纸英词吐。
三年与君巴峡游，至今诗名播西土。
金华不生有嫡孙，一时纸贵人争睹。
维莫之春作兹游，绝忆苏仙赋东武。
从今风月三千篇，要扫冰溪九万楮。
芰荷立水更重游，当戒行厨治尊俎。

仙院分宵直，书庭接翼翔。
情忘海夫臭，语借令君香。
壮发犹藏葆，生刍已奠觞。
修文平日事，地下亦为郎。

半雨半晴山弄姿，湿云吹风不成痴。
蘼芜渐遍楚宫碧，葡萄未涨巴江迟。
西南大尹初涉境，山川效职加瑰奇。
翠屏窥窗故娟妙，松峦映掩相参差。
浮云击汰睨青壁，灵君一去今安之。
吟情浩荡隘宇宙，万景敢云骄莫随。
当年楚境半天下，孱王醉梦方昏疲。
珊瑚玉佩赤帝女，星髾羽盖蜺旌旗。
锡符赐荣岂无意，侍臣托讽褰帱帷。
尹今文采继骚雅，梦得诗魂羞竹枝。
吾行一百八盘上，钻天但觉天云低。
荒荒野驿虎豹怒，阴阴岭树猿猱嬉。
危登险陟倦三伏，口呿背浃嗟胡为。
岂知舟行有奇观，山灵秘惜留归时。
青帘白舫夙已具，芒鞋布袜将从兹。
胸中邱壑未尘土，头上岁月从驱驰。
虽无胜具逐支许，尚有乐趣同周施。
何当投劾便归去，发船打鼓清江湄。
更催尺一唤公觐，同看二六浮修眉。
常山蛇阵想鱼腹，建溪龙焙倾蟆颐。
摊钱昼浪看三老，杖藜晚岸寻名缁。
昔人汶岭寄书帖，更歌蜀道先吁嘻，未若尹外岳牧中丞疑。
惠爱春江之赴沧海，清明秋月之挂峨嵋。
尽驱三峡波涛笔，第入思齐访落诗。

我观挽强弓，去镞不可止。
弓力小有尽，所至亦无几。
又观鸿鹄飞，冲霄势难已。
天高羽翼倦，俄复知还矣。
何如我行舟，雄风东北起。
危樯张横幅，波涛涌前水。
青山掠窗户，白浪送舟尾。
快哉一帆速，何止万牛比。
飞蓬偶飐滟，稚子且忧喜。
众曰无彼惧，天借此风只。
鸣钲十数过，瞬目三百里。
嗟我出修门，江浙半经履。
轻舟纵壑便，未见捷如此。
颇闻顺逆势，殆似倚伏理。
逆境当反视，顺亦无自侈。
今朝进固锐，明日去还弛。
迟速本何常，付之造物耳。

农操豚蹄竞谋鬼，已信今年非昔比。
十日五日风雨时，好语急传儿女喜。
南来麦熟春事收，东郊日落人影稠。
骚人一见喜不尽，新诗预庆丰年秋。
悬知圣德回天地，荒政已修非罪岁。
目前更看牧羊人，不觉维鱼来梦寐。

永和九年暮春日，兰亭修禊群贤集。
含毫欲下意已先，媚日暄风佐摇笔。
当时一笔三百字，但说斯文感今昔。
谁知已作尤物看，流传人间天上得。
天高地远閟不示，仅许一二翻摹勒。
忽然飞上白云俱，径入昭陵陪玉骨。
识真之士已绝少，真者一去嗟难觅。
纷纷好事眼空眩，只把残碑慕真迹。
萧郎袖去明真赝，定武传来差甲乙。
如丁如爪辨形似，不丰不露分肥瘠。
人亡无复见风流，漫费精神疲得失。
临川先生天下士，古貌古心成古癖。
搜奇日富老不厌，如渴欲饮饥欲食。
有时瞥眼道傍见，倒屣迎之如不及。
牙签轴已过三万，集古录多千卷帙。
平生着意右军处，并蓄兼收一何力。
赏音本在笔墨外，何必此优而彼劣。
清波万顷浑一点，明月一轮云半入。
是中元不碍真趣，气象典刑尤历历。
知我罪我春秋乎，政尔未容言语直。
我方随群厚其嗜，门户弗彊才仅立。
几年冥搜政无那，剩欲流涎分半席。
阅公善本三四五，不觉长歌书卷侧。
羲之死矣空费公家九万笺，安得斯人写金石。

楼头一夜寒声促，但怪重衾惯藏六。
小窗起听枯叶鸣，更觉凝寒透肌粟。
乃知龙公修故事，幻作轻细巧翻覆。
抟空积势欺檐楹，过眼随风满坑谷。
云涛衮衮浩无际，顷刻庭前三万斛。
小山爱我已霜鬓，老尽苍崖垂布瀑。
儿童爱雪不爱身，堆削形橅笑盈掬。
风梢袅娜困无奈，一一扶头恣敲朴。
我来苕霅四寒暑，破漏怜渠数间屋。
无人推户起僵卧，漫把清风继前躅。
寒炉夜拨终不焰，冻笔呵吟已先秃。
人间忧乐有定分，邻家乃奏琵琶曲。
回飚落屑点翠袖，纷纷花映花奴肉。
杜陵老眼不禁寒，只有诗筒再三读。
请君早办雪儿歌，唤取诗翁醉醽醁。

秋雨成萧瑟，缃桃辱记存。
品高来禁籞，地远想昆仑。
幸有千年实，愁无五石樽。
欲修琼玖报，素手愧空言。

碧玉团枝种，青山撷草人。
先春迎晓至，未雨得芽新。
云叠枪旗细，风生齿颊频。
何人修故事，香味彻枫宸。

猛作修鳞想，观渔忆故濠。
横舟排雪浪，敏手夺银刀。
过熟偏宜酒，余鲜更带糟。
忍穷须忍口，老矣为渠饕。

不饮无何一味膻，听渠七字辄欣然。
念非公子谁堪比，可奈吾衰不待年。
料得诗魔排锦绣，却从笔力裹山川。
兰亭若未归修禊，更伴刘郎发秘传。

岷峨策足问修程，入对明光近太清。
五十年间多士赋，三千笔下一魁荣。
斯文焜燿由奎画，是处流传仰蜀缨。
我已夤缘观盛事，更看公等致隆平。

平堤修柏转林塘，飞盖同升吐凤堂。
后世有传由准易，斯文无复数他扬。
草玄大启天人奥，池色犹关翰墨场。
吊古怀贤尚遗恨，不然晁董可相颃。

与君执友共为郎，尚忆松江送客艎。
在昔清班方衮衮，至今衰草恨茫茫。
百年名世嗟天丧，一日修文在帝傍。
云槚风杉空挂剑，不胜老泪洒危冈。

古柏修篁万木颠，盘山百折叩真仙。
便疑脚踏如来地，已觉身游洞府天。
空翠遐观浮海日，偃云时汲濯缨泉。
我来只恨无仙骨，未必丹炉不再燃。

十年踪迹落修门，賸忆西湖菡萏风。
今日江城秋浦上，舞绡依约旧相逢。

倚风修竹叶滋繁，穿石湍流浪吐吞。
薄暮柴门人影寂，晓风烟树鸟鸣喧。

几度飘零满地金，移根堂下豁尘襟。
主翁自是曾修月，更为人间著翠阴。

已把年华逊得翁，满前依旧祖遗踪。
谢家固不多安石，阮氏还能几嗣宗。
今是昨非当谓梦，富妍贫丑各为容。
修然白发犹何事，祇好三人自一龙。

少年逐春心，作意酬花期。
壮大颇更事，举足先三思。
况有简书畏，本非倦游嬉。
姚子磊落人，自信了不疑。
应变似乃祖，未肯为猎师。
婉画多暇日，余事长于诗。
秀句摹胜景，清尊乐芳时。
对花不忍去，唯恐光景驰。
愧我但局促，洁心似毗尼。
门墙可罗雀，敢作扬雄麾。
高轩时过我，不遣俗客知。
幕中向无事，世路方坦夷。
要当休沐日，飞盖还相随。
灵祠花药丽，皎皎方含姿。
何妨修禊事，流杯宴瑶池。
我欲为亲寿，凭君折繁枝。

若有人兮下天陬，乘云戏作人间游。
飘飘逸气横九州，明光射策动冕旒。
一挥坐遣千人休，老生瑟缩徒包羞。
余子走僵汗且流，自顾跛鳖惊骅骝。
大儿文举小儿修，眼高四海非吾俦。
堂堂人物倾曹刘，冰壶玉尺悬清秋。
胸次二十八宿周，笔力乃与造化侔。
挥毫落纸蟠龙虬，残篇醉墨人争收。
蚤年嬉笑登瀛洲，螭坳凤阁增皇猷。
出典方面分顾忧，昔襦今袴欢成讴。
六州父老思故侯，往往在处甘棠留。
祠庭均逸心夷犹，祇恐富贵来相求。
公今起自曲江头，蒲帆十幅风飕飗。
微官拘缚如楚囚，虽欲从公嗟无由。
君王仄席勤咨诹，姓字当已覆金瓯。
入登廊庙参筹谋，勋庸并使书银钩。
他时东阁罗枚邹，贱子还许登门不。

贾傅年方少，词场屡策勋。
贤关驰隽誉，仕路蔼清芬。
德望三朝重，声名四海闻。
仙游向何许，地下亦修文。

际会中兴日，来归异姓王。
艰危从战陈，淑谨自闺房。
眼看儿孙盛，身膺福寿长。
平生修净业，一念即西方。

我学如亩浍，纤流未距川。
何如作难邑，衮衮膏火煎。
学力未纯固，诚不能不迁。
所丧逮寻丈，所补无尘涓。
是则百炼金，无复畏巨燃。
不闻曾氏子，兢兢而虔虔。
一贯融终始，虚明万虑捐。
此道甚简易，劳苦无禹胼。
体妙用亦妙，扬州十万缠。
不熟愧稊稗，未免世累挛。
使者临旧治，盛礼修同年。
所道惟政事，握手意留连。
车行眼偏瞩，粟畦暨麦阡。
父老亟来迎，喜色津津然。
我非当世才，亦复见谓贤。
临违语益稠，不觉膝自前。
更愿所以谙，教我理婚田。

合宫深敞匝修廊，万烛𪸩𪸩粲奉璋。
自有质文昭俭度，不须扬厉述齐房。

蔓藤扶我过东冈，与客同登妙法堂。
小院回廊春已暮，茂林修竹夏初长。
归欤未办买山计，健甚无庸却老方。
都市山林总无累，此生此世底须忙。

富贵不可求，名节可不修。
韩公三上书，所愿略不酬。
柳子百世文，莫洗一日羞。
要须外无累，乃免罟获忧。
青青最高松，藤萝所绸缪。
繁阴岂足羡，试看风露秋。

五马南中去，修途一月宽。
暮年忧国切，今日爱民难。
志大人无小，政平人自安。
端能扫蛮瘴，莫作偶然看。

赣岂无杰才，少有中我律。
君以谒求交，相见便相入。
赣岂无杰观，少有投我笔。
君以题求诗，相许便相及。
况加积业斋，亦入缘督集。
岂其夤缘深，姑以臭味密。
初知若久要，三岁如一日。
质稳不受浮，疑非自赣出。
辟雍诸伟人，大抵旧相识。
其高固天资，所揉亦气习。
谁使地块高，未放天马逸。
今听鹿鸣歌，催赴兰省急。
行时梅欲华，到时梅欲实。
愿言子如梅，华实俱蔚蔚。
笔头驱六丁，榜首争甲乙。
青衫拜白头，人子愿始毕。
修途莫之量，前辈顾所立。

月娥施朱小留残，天风吹上桂树端。
叶犹强项护故绿，花独多情染余丹。
夜来谁借修月斧，和根剟与凡世看。
世人不识天上种，醉眼恍惚魂溟漫。
我尝浪作折桂客，惊见似与丹窟般。
主人眠花熟风韵，等是姓朱俱可观。
况逢问字载酒客，不妨为花理杯盘。
赏者莫惮腕欲脱，花到夜深不禁寒。

渊中见潜鱼，床下闻鬭蚁。
从知聪和明，反累目与耳。
孔门三千人，十资九其慧。
竟失道之归，端为慧所使。
回以愚故专，首得一宗旨。
其次参好修，与回亦无异。
受裁鲁有余，学道心不贰。
顿悟圣授机，万理付一唯。

过从义要如胶漆，琢磨功要如金石。
二者于兹有一偏，虽过圣门未之入。
德裕耽儒今二毛，一轩洒落仅容膝。
诗书执礼不放闲，直谅多闻谁较密。
仲修国老曾鼎臣，各于三者得其一。
曳躧相迎下榻留，冒云蒙雾不知湿。
松梅竹里不知凋，形影神中冥莫逆。
问答小参文字禅，贾谊升堂马入室。
更能尚友古圣贤，兰移其气金移质。
一线溜作吞天涛，十丈花成盈掬实。
扩充未下反约功，轩今所揭乃其适。
颜渊复礼老归根，今揭吾知犹欠易。

崖谷崔巍千万状，舟人来往篙其上。
数十年间人已非，百千劫后石无恙。
吾生修短不自由，短中自有可以修。
五言七言句外意，千古万古江东流。

富沙耆旧江先生，方册之中久闻名。
今识其子长安城，中年状貌老典刑。
居官不翅冰玉清，未尝一出清之声。
临事不翅水鉴明，未尝一示明之形。
牛刀初割琴初鸣，市稀善获鲜善烹。
江华百里农桑甿，阴受令尹生与成。
尚不能窥岂能评，两部使者识理精。
循吏政出吾六经，一元动荡万汇亨。
不以能称乃真能，交章疾置闻朝廷。
明公归重盖如此，素履复修想俱伟。
立朝致主从今始，廊庙规摹宁出是。
贞观三钱一斗米，房杜传中无可纪。
事业文章非异轨，谁云解此不解彼。
学诗反几我开启，生平言行诗之理。
游泳于诗未知尔，国风雅颂兴赋比。
类发于情止于礼，六义同归一宗旨。
包涵万象无涯涘，骑馿觅馿殆忘己。
子归反听收初视，三百篇中参到髓。

等之土蒲同，他岂不云便。
顾宁图此君，曾不鄙吾县。
小折彭泽腰，仰看督邮面。
何以剸尔繁，胸次刚百练。
何以活尔癃，笔下丹九转。
堂上琴昼弹，境中枕宵奠。
那知彼魏相，不谓吾宓贱。
物议任物情，处之以无辩。
吾事尽吾心，持之以无倦。
木秀风必摧，水清石自见。
论定无后言，政成有公荐。
万万字民心，聊复书四卷。
概之六经然，意视文更善。
掇置黄麻中，专美学士院。
万万字民功，聊复碑一片。
概之舆议然，实视声更羡。
掇置青编中，专美循吏传。
行车气骎骎，卧辙心恋恋。
中牟满考回，太傅独班见。
采珠有相酬，怀玉毋自衒。
我以无聊归，兹其不胜羡。
已已长杜门，行行稳乘传。
相望道何修，相送足何殿。
缺然物将诚，聊尔诗当饯。

功名镜里犹黑头，谁子速之营菟裘。
四朝元老人姓周，扫三大字蟠蛟虬。
元老之门几从游，天上公子第一流。
十论较之过秦优，记室有劳无束修。
郊霈异恩小相酬，过而睨之海中沤。
从渠进进吾休休，胸中一壑复一丘。
酒发诗豪不宜搜，风月自与毫端谋。
木奴竹君岁所收，不翅汉家千户侯。
归哉老矣余何求，舐蜜啖蔗味悠悠，孤松野鹤无春秋。

北枝顽顿如不仁，南枝警敏如有神。
方当群有急归宿，忽自太无偷发春。
画画清修枝拔萃，点点精明花引类。
幻尽岁寒姿者天，吾宗所幻天相似。
溪边照水周逸民，檐下横窗晋诗人。
胸次还余墨外墨，笔端更写真中真。
把南金报犹轻议，举赵璧归非厌嗜。
只今随牒广之南，彼大庾山吾画笥。

天上张公子，名家更好修。
文章虹贯日，意气鹗横秋。
桃李春风发，桑榆晚景收。
丹心犹自在，素业未容休。

心变掌中卦，地翻天上星。
肩担一盘古，背负几玄冥。
鹤失含禾瑞，龟亡食墨灵。
拟修方士传，乞换左仙经。

万物无先我得春，谁言骨立相之屯。
御风栩栩臞仙骨，立雪亭亭苦佛身。
不放乔松为独行，犹容修竹作同人。
彼矜香色自孤者，不道未离香色尘。

天不与吾山水幽，却于何处小藏修。
清风吾有术堪召，俗物自无机可投。
朝市眼为方册制，利名心与曲国畴。
令尹功成民所祝，双凫归路在三丘。

羽仙尘外学修行，未蜕那知身已轻。
露里厌为无事饮，风前戏作不平鸣。

归欤无可答休休，小放吾心与目流。
山不去门如自售，云无留意似他求。
有如许柏得能古，都几何松若个幽。
更有疏梅修竹在，其他莫与子孙谋。

新池碧甃玉囘环，一水来从天柱山。
试作流觞拟修禊，兰亭风景坐追还。

人间丝竹竞哇淫，只有清流解洗心。
试论此山泉石看，茂林修竹胜山阴。

云汉昭回倬锦章，烂然衣被九天光。
已将德雨平分布，更把仁风与奉扬。
治道修明当正宁，皇威震叠到遐方。
复雠自是平生志，勿谓儒臣鬓发苍。

昔在庞德公，有足不入州。
鸾凤自有志，燕雀安可俦。
迺知金石坚，不逐万物流。
当时天下事，固为长者忧。
未易一木支，杀身何能酬。
令人为短气，哀哉融与修。

苏仙尽饮不满勺，平生愿求酒方略。
空山松桂不使间，必使捐糜效斟酌。
自言坐客有酣适，己虽独醒同醉乐。
是心可以付调元，叹息乡来湖海著。
迩来继有孙夫子，文高饮少俱苏若。
如何喜酿又相似，叔敖典型乱今昨。
谈间快说酒中病，鏖战如遇将军霍。
至其妙处殆神授，后稷播种神农药。
冬𥬠近撇不老泉，石室兰溪望风却。
我时篮舆适过之，静扫玉亭供偃薄。
呼童洗觞置我前，谓我多寡随人各。
讵须珠玉始修容，濡唇顿尔忘谐谑。
我云此乃酒御史，径取橄榄充咀嚼。
庶几正味两相类，祛我沉疴屏无作。
我家是邦陋随俗，白酒酿来才宿诺。
彼人固肯号茅柴，此意岂复知京洛。
阿连闻道愈于我，换米急抛居士𪨗。
不劳火齐挠妻孥，要与论功上麟阁。
祇今旬月计已熟，沾溉况自有夙约。
醉乡道路久生梗，愁城疆界思开拓。
便须健步速持似，预恐肴核穷搜索。
梅公不与俗子对，我亦竹门无锁钥。
但判醉倒更微吟，万事休休还莫莫。

十载依修竹，今秋始一辞。
琴书与俱载，风月故长随。
四海均为寓，旁观莫浪疑。
全家肯同住，未愧鹿门期。

祇道秋萧索，木犀能再开。
惊看倚修竹，便恐满苍苔。
花瘦非畴昔，香深有自来。
微吟真浪尔，细折为谁哉。

炎冷财分覆手间，化机于尔见深悭。
归欤君钓荆溪水，已矣我耕怀玉山。
几羡修翎辞世网，绝怜骏足老天闲。
区区莫有穷途叹，了了要从初地还。

山居面面皆修竹，雨重时惊入屋梢。
坐诵方斋旧诗句，人间那有续弦胶。

姑苏访虎丘，西庵作清游。
能谈著书人，老僧非黑头。
义兴望荆溪，景坡亦前修。
不能乘桴者，沧波没白鸥。

每逢田中来，必问田中事。
言者为蹙頞，听者为酸鼻。
皆云水节愆，所以陂修废。
田栽未曾了，旱势已复至。
承天无可说，有淀亦将既。
早禾以日论，晚禾尚月计。
饿莩已五六，疫死又三四。
自兹傥无雨，何以能卒岁。
时成道危苦，示尔应歔欷。

甥官楚西南，舅住天尺五。
安否候何如，岁月旷如许。
阿兄有书来，报道安舆举。
东阁故莫留，西湖要为主。
寥寥和靖君，遗迹堕榛莽。
咫尺到梅花，追随怅修阻。

江东去江西，道阻而且长。
怀我金石交，每瞻鸿雁行。
信州去衢州，道阻而匪修。
黄花遂九日，明月负中秋。
江东去浙东，江表邈剡中。
莫云岩壑异，固有丘壑同。
一出与一处，或嘿而或语。
行步涩如棘，欲飞恨无羽。
风高已木落，薄寒能中人。
室迩人甚远，不孤必有邻。

淅沥夜来雨，萧条林下秋。
因之忆我弟，重以思吾俦。
农工方鼎来，蚕事已告休。
得无阴寒妨，知复多寡收。
微官本为贫，中道成倦游。
洪波政稽天，险路新摧辀。
吾俦与我弟，既喜应见忧。
忧我困一箪，喜我归故丘。
付与有定分，短长宁自谋。
相期黄发保，共勉素风修。

我居怀玉山，茶山非一游。
每观文清竹，凛若人好修。
往来道嘉禾，诗曾长公投。
十年再建业，问劳加绸缪。
中歌殄瘁诗，尺疏去莫由。
虽微荆州论，感叹自不休。
今日复何日，兰溪系归舟。
典型君尚有，一见写余忧。

钱多论以屋，畜多论以谷。
我独何为者，个个数修竹。
竹个虽不多，是亦我所欲。
于以盗之防，盗防宁此足。

浮云晚陆离，巨浪朝澎湃。
橹摇虽甚亟，岸远不可届。
巴丘两日中，湖路千里外。
月上照遥山，修眉雨新画。

前年中秋月，痁鬼方见虐。
彻曙不得眠，搘炉亲煮药。
子时过桥来，劳我非赴约。
评诗杂精粗，有味胜大嚼。
去年中秋月，应候痁复作。
少休塘下寺，欲进悲足弱。
乔松接修竹，听雨仍落落。
徘徊亦忘寐，孤咏同纬络。
漂流到今年，高兴属快阁。
何期悼亡归，舟并南山泊。
前年呻吟地，追随恍如昨。
天公似怜我，为遣云垂幕。
那知千家墀，惨淡对杯酌。
不然适与值，用趣则相各。
人世夫何常，明年定忧乐。

下湖有隠人，卜筑自厥先。
官曾驾高车，屋乃无修椽。
究观诸郎贫，固知大夫贤。
籯虽乏黄金，家故余青毡。
其季我与游，于今几何年。
文得南涧赏，经从晦翁传。
味有陆子同，誉由吾辈宣。
其人可知已，忤俗何病焉。
今逢初度日，为颂初度篇。
君非黄叔度，殆似元鲁山。
见之意辄消，坐久归忘旋。
是资熏陶益，能使鄙吝捐。
冲风足披挹，好句宁引牵。
况复两玉儿，共嬉郎罢前。
潜鱼必求深，鸣鹤终闻天。
君当茂明德，食菊仍佩荃。
我亦愿黄发，挹袂仍拍肩。
濯足冰水流，振衣怀玉巅。
世苟混氛浊，神其歆吉蠲。
我老不足道，君乎斯勉旃。

我行上萧滩，惨淡无与适。
肩舆问何诣，扬雄一区宅。
地虽占城隅，野澹遶修碧。
主人谁何辈，盖代文章伯。
喜我过其庐，倒屣相应接。
似闻杜陵翁，一饭无俗客。
如何重留我，更道鸡黍窄。
谈间虽文字，往往先名节。
我语固多狂，公亦不我折。
为言古今人，耽诗信痴绝。
身名两弃置，死若堕霜叶。
公言盖有激，我亦因启发。
莫将梦中事，重对痴人说。
此语竟云何，梵志翻著袜。

妇有居冢亚，冢富亚则贫。
贫知敬尊章，富不亲补纫。
尊章爱贫妇，富妇谗生鬭。
谗巧伪若真，两妇俱遭诟。
贫妇自修饬，富乃计之得。
日复鬭其间，众谓贫当出。
尊章赖深慈，不纳富妇词。
贫妇亦勿疑，但瘽前所为。
才言有时辨，富妇何施面。
贫妇贫无归，尊章愿终眷。

向来已念修途苦，还家作况初无愈。
娇儿失乳索饭啼，病妻服药思鹿脯。
关心药裹诗自废，无复吟哦继朝暮。
与君定交且十年，相从未有如君许。
信知此药莫可常，后会惊心念风雨。
报侬安否比何如，莫以素书慵不具。

政尔喧豗浪如屋，忽焉熨帖纹如縠。
大船双橹鸣鹳鹅，小艇孤桡乱凫鹜。
金沙粲粲列宿明，君山宛宛修眉绿。
囊无东绢画无工，为写南征图十幅。

叔父风流元祐支，清贫远自相国时。
旧闻河朔人伟奇，元衡笔力犹可窥。
佳哉伯玉贤埙箎，小阮亦与竹林期。
兆民虽云非旧知，知之正自梅花诗。
伯寿憔悴儒冠衣，十年不调长苦饥。
经明行修后所归，非吾光远其谁推。
洪文学问方筑基，基成可保无倾欹。
嗟我误落东南陲，疏者迺亲亲异宜。
念我流转终年疲，去章已上归俟之。
或持酒肴或赠辞，亦或眷眷江之湄。
数面成亲还语离，前日之乐今日悲。
秋风飒飒衣披披，山长水远属玉飞。
高城望断日已西，望不可见令人思。

春芳凋兮喑杜宇，留得鸣鸠呼渴雨。
谁能使我病斯愈，矻矻深思诵诗许。
朝来剥啄有扣户，亟起褰裾犯尘土。
三王诗就俱送与，律应节疏如会鼓。
我家与君同郑圃，流落殊方繇丙午。
岂惟交友叹云翻，亦有弟兄悲豆煮。
羡君聚首共文书，怜我离形屡寒暑。
江南丰歉未可知，安得书来相告语。
已过有力健如犊，莫待无须行似妪。
我归当事力田科，君行宁后公车举。
会当过我南山南，门有修篁风屡舞。

官梅亲手种，山阁听僧修。
授简惭吾事，登高企胜流。
葭莩元有托，桑梓近临州。
愧我资身拙，从公但食谋。

忆昔重湖北，逢人问处州。
寄书宁尽达，觅使苦无由。
风月无离阔，山川自阻修。
那知远游櫂，又傍昔年洲。

今代韩夫子，频年刺两州。
官崇古常伯，地重汉诸侯。
父老记茂宰，山川皆昔游。
悬知里闾化，不待教条修。

昔到曾看竹，兹来待酌茶。
林深惊吠犬，路曲转修蛇。
爱客自不恶，教儿仍足佳。
半园如可买，欲种邵平瓜。

圣朝无阙政，贱子有私忧。
盗贼何多报，边防益弛谋。
循良宜择守，德政合交修。
怀此言无路，公今近冕旒。

闻道朱夫子，南山尽日留。
经行还阻见，会合信难谋。
湛辈我无与，颜徒君好修。
题名凡几字，好为刻岩幽。

桃李竞芳春，晨妆故斩新。
周遭遍晴野，络绎动游人。
闭户端无事，命车当及辰。
澄流带修竹，足以奉清真。

欲去未能去，暂留还此留。
参差乔木合，映带野塘幽。
父老记旧筑，孙曾非昔游。
惟余补陀像，香火得勤修。

还因今夜雨，忆著故山凉。
野水循除急，修筠出屋长。
萤光侵蕙帐，鼠迹乱书囊。
岂不念归去，怀哉方绝粮。

江右曾为氏，南丰与赣州。
推其本儒素，夫岂异源流。
迩日过遗宅，有逢皆好修。
公侯生积善，天道非悠悠。

长日胡为度，翻囊阅旧诗。
渭南虽乃祖，修水是吾师。
论自唐虞远，名繇屈宋垂。
相传均一体，所得乱他岐。
智凿空奇字，天成在达辞。
江山真末助，学问本深基。
性癖端渠似，穷工殆我欺。
谁能钓时誉，聊以慰朝饥。

忆昨初南渡，吾家住信州。
枢庭尝牧守，词掖旧淹留。
生世夫何晚，斯人不易求。
风流付篇翰，零落卧山邱。
尚友当论世，如公实并游。
近功称共学，为伪说横流。
白首无愆素，清名所得优。
百年安瓮牖，万里罢浮游。
太守尊徐孺，乡人慕少游。
成蹊自桃李，有臭别薰莸。
久矣闻风义，因兹速置邮。
碧云增怅望，石鼎怕冥搜。
王谢池台古，严黎钟磬幽。
林园小摇落，岩壑细雕锼。
岂曰忘征逐，怀哉困阻修。
駏蛩终有合，针石讵难收。

昔在思文献，今焉见典刑。
玉良中有韫，陂广外无形。
毓秀舒淮水，飞声出汉廷。
恩虽予符左，官来继毡青。
谕俗书阴德，传家刻孝经。
庶几相感格，于以称丁宁。
万象皆春气，斯人乃德星。
否臧斯列上，耳目岂途听。
松茂寒仍秀，兰幽远更馨。
不惟归盛美，并用祝修龄。

郢州清节著吾州，宜尔诸郎总好修。
过我山林忘僻陋，为君鸡黍乏淹留。
结交群从非一日，欲话令人翻百忧。
画舸曾同李膺载，竹林仍并阮咸游。

白鹭洲前堆胜楼，相望前后几监州。
枝梧合付陶谢手，啸傲亦须嵇阮流。
怪得江山还旧观，只应栏槛有新修。
登临愧我焉能赋，假日空成半日留。

风不能清友病人，睡常忘起更疲神。
世间自有宽凉处，胸次休怀偪仄嗔。
腕倦不胜持羽扇，头童端欲垫纶巾。
归欤旧隠连修竹，幽鸟窥檐席有尘。

竹外青原久不看，书来賸喜报平安。
修筠流水故亦有，高士韵人良独难。
杜老不应栖锦里，谪仙终合见金銮。
兹亭便与图经载，何况制名繇孟韩。

常州何乃又衡州，或谓兹行乃胜游。
锺鼓相闻寻岳寺，茝兰无数踏湘流。
是中夫岂先生乐，此段聊供幽子求。
岳麓相望唯石鼓，要令吾辈务藏修。

官曹常恐废书勋，赖是相看有竹君。
送笋但知修岁例，辱诗还喜继前闻。
馋涎肯为口腹计，幽处要期风月分。
我事且然成忤俗，奈何君复露奇文。

五日舟行雨间晴，晚逢寒日上晴林。
山因绝翳修眉展，水得无风坠镜深。
可恨飘零独南北，不如水鸟共浮沈。
向来止酒缘多病，新为清羸又一斟。

自昔旴江妙人物，未容修水擅玙璠。
狱平冤滞繇仁勇，众息讙哗赖德言。
谓继更生校中秘，却追子骥问桃源。
神仙天上多官府，盍乡蓬莱𫏐弭辕。

有客东来为我言，诏书传已下修门。
幡然要识朝廷意，易此方明父子恩。
物望祇今谁得似，道行宁负夙心存。
公其大作斯民庇，我亦耕桑安故园。

纷纷红蘂一番春，寂寂清阴几处新。
陌上风光属游女，林间觞咏听幽人。
经旬便作治聋饮，涉七还当修禊辰。
无事相过勿相远，具宜从率亦从真。

去岁修途度此晨，今年抱疾更漳滨。
官壶可醉难多致，城菊未开空屡巡。
忆我有诗朝在手，思君何处暮伤神。
遥知置酒登高者，回首西南只两人。

陶潜必遗俗患，侯喜新有诗声。
容我深藏蹇步，看君大展修程。

百个修篁一树梅，蕙盆兰斛共相陪。
客来不但翻书帖，兴至更能传酒杯。

玉山冰水是吾家，城郭屡过三姓茶。
满庭修绿谁人种，高节岁寒仍有加。

山南山北富深幽，羽服方袍占上头。
吾道才余白鹿洞，寂寥几载有新修。

少年志愿立修名，隠显悠悠略未成。
倚赖少陵诗不误，白间会有黑丝生。

我居何有惟修竹，一日真成不可无。
别后平安久无报，为予十日写成图。

今日之热不可触，闭门养疴适所欲。
振衣策杖一欣然，凉风为我生修竹。

蕙亩兰开梅吐枝，近来凡有几篇诗。
已令经纪江头竹，早晚为君修短篱。

卧看修筠不见梢，所欣轩户绿阴交。
蝉吟鸟语尽堪喜，不用先生自解嘲。

凿去为亭因得池，面池老柳蔽仍亏。
客来不用勤修供，乞与绳床令赋诗。

道人庭宇知何有，几个修篁一树梅。
说似庵门莫深闭，断无俗客此间来。

修眉画就莫求工，自昔常闻妒入宫。
不为无人芳自吐，也胜能白又能红。

小园春物比如何，想见花稠草作窠。
老去不能知许事，顾怀修碧可磨挲。

茅檐冷如水，落叶堆不埽。
林深日上迟，近午犹未冒。
忽闻咿哑声，篮舆远来造。
儿言此何客，貌古玉色膏。
心知定夫子，躧履仍著帽。
我居甚荒僻，好客鲜能到。
自非金石交，性不移湿燥。
谁能忘崎岖，于此修夙好。
贫家鸡黍窄，菜甲仅可芼。
属君又止酒，何以相慰劳。
寒窗数日款，但有相交导。
我姿虽不敏，敢不期勉蹈。
滔滔流俗中，往往皆媚灶。
看君闭户志，有力甚于奡。
衣单食不足，耻以饥寒号。
曰吾道当然，尚友古人操。
我虽因事归，未免斗食耗。
而君辱与游，何殊渭冲潦。
穷年语未卒，迺以将归告。
半百顾非遥，驱羸行往报。

官身肯听俗，人事直强亲。
开窗对修竹，笔墨得具陈。
俗子有时来，挥去防怒嗔。
相看久不厌，陈子清且真。
昨宵一雨余，村村农事新。
我亦思驾言，出门免冲尘。
是邦亦有园，以鸟视其人。
宁从穷巷居，鸡犬喧四邻。
刘君方授徒，曾君说人伦。
室屋不寻丈，猗猗几长身。
未嫌酒杯薄，政爱茗椀醇。
曾君索我诗，出语愧逡巡。
烦君隶书题，笔意堪嗣秦。
春游有如此，省费能全神。
但恨子胡子，招要不能频。

儒冠往往令人羞，夫君经明行益修。
岂惟吾州罕此流，他州亦复难多求。
迩来默默如有忧，君其莫遣胸次留。
是物能为人赘疣，不但萧然成白头。
闽山重行岁且遒，梅花落尽腊酒稠。
茅檐夜气侵征裘，一杯颇解思人否。
君家大阮真吾俦，许君能从竹林游。
福清政成早回辀，饱食相期趁麦秋。

还乡一过年，借屋两成迁。
旧阁爱晚碧，今居因地偏。
居然阙生理，复尔办行缠。
四十今如此，修名后若传。

不见水南梅，春风已四回。
纵传诗满纸，何似酒同杯。
已与修涂背，还寻旧路来。
计期犹促迫，到处勿徘徊。

红叶连峰雨，黄花独径秋。
一杯聊复酒，万斛不堪愁。
短发惊时晚，修名怯岁遒。
山中隠玄豹，江上失轻鸥。

纷纷阅投刺，往往尽冠儒。
岁晚见松柏，火炎知碔砆。
寒厅怜我独，玉趾赖君迂。
政尔如修竹，何能一日无。

草木政怒长，波涛方疾流。
雄辞杂蛟蚓，健笔走龙虬。
我句平无取，君才勇莫俦。
如何晦翁语，折节继前修。

幽事关人自启门，桂林残月似金盆。
眼中浑是旧图画，诗里却无新语言。
未恨此身常寂寞，厌随群动作嘲喧。
南山莫负平生志，手种修筠今有孙。

沙嘴萦分直更纡，望中不尽渺愁予。
晚来一雨便成雪，翠𪩘修林同一如。

疏篱半倒竹修修，下有冰泉断复流。
此地著梅故差胜，杖藜何惜屡经丘。

断崖修竹是吾庐，亦有梅花手自锄。
岁晚平安久无报，不知春到又何如。

潇湘艮玉质，浅黛拂修眉。
倚竹无人问，碧云添一涯。

宿雨洗清秋，行行早放舟。
团团正林杪，隠隠半岩幽。
永谢妖蟆食，宁须玉斧修。
少微并婺女，何事独名州。

我闻石洞今几年，一朝来系秋风船。
大船膖肛小船远，渔舟替涉幽涧泉。
拖舟上上抵砂砾，更与略彴相夤缘。
黄冠道士衣翩翩，殷勤为我临涧边。
相逢一笑挽登岸，忽见珍馆罗修椽。
谢公旧隠无处问，洗眼但看山中篇。
佳哉南国典刑在，大羹遗味朱丝弦。
当是发兴岂神助，两峰对面搀青天。
主人掉头谓不尔，尚能飞瀑千仞悬。
杖筇西下取微径，其境过清神凛然。
初疑穷冬蕴积雪，惊飚拥下阴崖巅。
又疑冰绡挂林杪，薄暮缥缈摇轻烟。
蔽空乍觉微雨集，堕地复作跳珠圆。
谢公得尔句偏好，我今其忍相弃捐。
山奇水怪世莫测，神龙定自藏九渊。
龙兮汝能水下土，胡为懒惰贪昼眠。
自淮以北皆故壤，犬羊烂熳疆域膻。
挽河莫假壮士力，奔雷走电一洗湔。
我诗虽乏漫郎语，强颜犹可供磨镌。
为君他日落此笔，千秋万岁令人传。

年方十五去游方，终日修行学道忙。
说我半生辛苦事，石人应下泪千行。

见说当持百尺梁，四围修竹翠云长。
正当盛暑都无热，不有薰风亦自凉。
那与人间同日月，直疑天上两阴阳。
有时更取龙皮浸，凛凛如飞六月霜。

旧时月过女墙头，风雨摧颓废不修。
地老天荒无处问，松声滩响替人愁。
祥刑使者来何暮，吊古诗篇清更幽。
收拾江山入怀袖，却归讲席进鸿畴。

轩裳本外物，轻重非所关。
俗子不识真，贪荣强跻攀。
苟求既得志，巧计仍朋奸。
谁知国士胸，取舍超人寰。
不忧节不高，任重忧力孱。
公家太史氏，阅世多险艰。
无心羡尊显，名塞穹壤间。
尚书续正脉，清泉泻潺潺。
操修不敢怠，粹美无可删。
垂垂蹑政途，念念思江山。
上欲登绝顶，下欲临碧湾。
勇退得所愿，喜见冰雪颜。
是中有真趣，景贶天所悭。
一朝归领略，拔萃玉笋班。
岂若嗜进徒，终身堕荒菅。
家声遂复振，旧观欣重还。
平生万事足，只欠素与蛮。
美官非我愿，宁复怜绿鬟。
却须富篇什，丽锦争斓斑。
九重念耆德，讵许长清闲。
强敌未殄灭，罢甿正恫瘝。
譬如建大厦，运斧无输般。
愿公勉加餐，暂归随赐环。

符竹剖千里，休戚系一方。
田里息愁叹，民安由吏良。
方今重兹选，俾近天子光。
临遣重丁宁，考察何精详。
吾兄富才业，敏锐锋莫当。
论事切时务，玉音屡褒扬。
都梁虽远郡，于今为边防。
帝曰惟汝谐，专城赖纪纲。
吾兄勤布宣，德意达穷乡。
朝夕念此民，启处几不遑。
世方急催科，下令严秋霜。
罢癃因鞭笞，男女失耕桑。
财货岂不足，众弊实蠹伤。
但能澄其源，府库有余藏。
无告深可悯，盻盻将流亡。
根本不护惜，忍以斤斧戕。
吾兄独反是，属邑赖小康。
愿言坚此志，益使仁风翔。
此邦介荆蛮，其俗气禀刚。
宜以宽治之，驯扰狡与强。
用法人固畏，中心要易忘。
十步有茂草，多士咏思皇。
况有贤师儒，德行侔珪璋。
熏陶亦既久，济济观趋跄。
儒风果大振，邹鲁相颉颃。
为政有先务，本固末乃昌。
规模欲传后，计虑宜深长。
天下久无事，武备弛不张。
干戈朽且钝，卒伍骄而狂。
教习不可缓，常若赴敌场。
军阵日修明，奸宄敢陆梁。
塞下忧空虚，积粟乃金汤。
郡事无不宜，休誉寖以彰。
吾君不忘远，大明烛无疆。
承宣有如此，促召归周行。
嗟予寡所合，幽居空激昂。
每怀济川志，自愧非艅艎。
吾兄舍我去，矫首遥相望。
我怀不能已，作诗述肺肠。
微尘裨高山，可笑不自量。
相期配古人，岂徒出寻常。
努力进此道，千古垂芬芳。
罔俾循吏传，专美龚与黄。

贤哉子路子，德性兼刚柔。
险难极变态，志节凛高秋。
访我大江滨，亟别挽莫留。
问子将何之，长淮理扁舟。
主人得仁贤，欲为经远谋。
男儿处斯世，器业追前修。
努力建硕画，勿贻师门羞。

农夫力耕耘，岁功必倍收。
吾儒用心苦，学业亦有秋。
圣贤有遗训，好古敏以求。
韦编至三绝，发愤穷深幽。
寝食俱相忘，此志何时休。
矧今后生辈，未脱童丱俦。
刻苦犹不足，讵可思悠悠。
而母早孀居，其穷未易瘳。
殷勤抚二子，不暇为身谋。
杂然万马群，望尔为骅骝。
翕如众乐奏，望尔为天球。
勿云年尚幼，岁月如川流。
及今不加鞭，壮大徒包羞。
轻璧惜寸阴，前哲勤进修。
勉尔务谨重，戒尔无轻浮。
人百己千之，庶解而母忧。

朱公胸次清绝尘，吴公当日心相亲。
风流蕴藉接前辈，寥寥斯世能几人。
达观名斋深有意，欲把前修相警厉。
只今吴公德弥劭，始信磨砻成伟器。
古人心广体亦胖，纷纷世俗争豪端。
己私未克欲求道，窥见一二皆童观。
达人大观观底事，天地为物原不贰。
痒疴疾痛皆吾身，彼我胡为分贱贵。
达观主人心地明，分符赞幕无亏成。
每言此身非我有，年来直欲非死生。
白发红颜难老态，福禄方隆殊未艾。
愿君善保千金躯，归觐紫宸锵剑佩。

浮世尘劳堕渺茫，真儒器业要韬藏。
谁知寂寞空山里，修省工夫未易量。

吾儒根本在修身，恬淡无为乐性真。
此性本无尘可去，去尘犹是未离尘。

狄公有记记蛮平，蛮不难平将贵精。
勉矣诸君修将业，请将平字作亭名。

修林平沼久荒埃，招领春风一笑回。
扫净莓苔分径岸，剩添桃李结亭台。
时因休吏文书了，忽作闲人杖屡来。
待与邦人同醉乐，一樽何惜少徘徊。

六六天头一轮月，玉斧修成广寒阙。
□边桂树影婆娑，不许凡人手攀折。
嫦娥嫁得月中仙，桂呈丹蕊月宫前。
香风散尽花结子，子落下土生风烟。
君家对月开轩户，占断风烟最佳处。
花开天上定闻香，乘风快问蟾宫路。

今夕知何夕，祥光发帝庭。
五云扶圣日，一点见台星。
廊庙须材久，丝纶洗耳听。
愿从来岁始，天上酌修龄。

映日龙輴动，喧天凤吹休。
桥仙融路碧，梧野结云愁。
万叶休符衍，三年孝制修。
臣民瞻祖载，恸哭拜江流。

停舟曲江浒，吊古谒遗祠。
岩岩始兴公，遗泽芬在斯。
堂倾风雨萃，碑断苔藓滋。
芳春□行旅，落日归文狸。
唐宫替无事，衡鉴方独持。
弼谐展嘉猷，谠论非□□。
雝雝朝阳凤，粲粲补衮丝。
侧闻卧病后，九庙烟尘□。
渔阳突骑来，中华混群彝。
信哉砥柱力，用舍同安危。
昭陵铁马空，仙李祚九疑。
维余兰菊存，千秋恒若兹。
我来荐微诚，再拜当前墀。
顾瞻庙貌间，风度犹可希。
武溪何茫茫，笔峰亦巍巍。
只今相业隆，孰与前修期。
临风一长叹，山雨来霏霏。

临轩策士岂徒然，嗣守丕基务得贤。
尔吐忠言摅素蕴，吾縻好爵副详延。
爱君忧国毋终怠，厚泽深仁赖广宣。
赐宴琼林修故事，朕心期待见诗篇。

暗訚诸生，振鹭来翔。
诗书礼乐，游息修藏。
勉尔行业，为时俊良。
毋毁于随，毋嬉于荒。
三岁大比，用宾于王。

通羊几岩壑，兹洞如修航。
泉声轰鼓激，涧气侵衣凉。
临流网银鲫，舣棹觞桂浆。
此中有真趣，其乐良未央。

本是修来四果身，风颠作逞混凡人。
能施三昧神通力，便指凡人出世津。
经卷无心看，禅机有意亲，醉时喝佛骂天真。
浑身不见些儿好，一点灵光绝胜人。

平明发余杭，扁舟溯清流。
登岸五六里，小迳穿林丘。
奇峰耸天柱，九锁岩谷幽。
云根立仙馆，胜处非人谋。
入门气象雄，金碧欺两眸。
弹棋古松下，啼鸟声相酬。
羽衣读黄庭，内景宜自修。
蓬莱隔弱水，九转即可求。
坡翁昔赋诗，刻石记旧游。
溪山增伟观，万古传不休。
我来吊陈迹，枯肠怯冥搜。
执炬入大涤，襟袖寒飕飕。
悬崖石乳滴，千岁无人收。
樵夫指岩窟，此处通龙湫。
方期过东洞，红日惊西投。
徘徊出山去，空使猿鹤愁。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

江左承南渡，浔阳控上流。
平时称用武，今日更防秋。
六代规摹古，三江险厄周。
高凭隆屏翰，下瞰握襟喉。
呼吸闻吴楚，封疆矗斗牛。
循良渡虎迹，神武射蛟游。
胜事余莲社，风光足庾楼。
倚天开峻极，倒影湛飞浮。
鼎败香山往，官轻靖节休。
义门十世美，将业二王优。
顷岁承平久，斯民习俗修。
究心依学校，服力事田畴。
狱净苔荒砌，山深麦挂丘。
共知忠义笃，肯陷矫诬羞。
不料腥膻起，能令日月幽。
云屯满赤县，天意卒鸿沟。
郡邑生荆棘，江湖识冕旒。
竟捐形势地，聚作虎狼陬。
昔计何胜辱，群生亦暂偷。
奇功思赫赫，内治颇悠悠。
法令中间弊，流移不可留。
未经真抚恤，还已困虔刘。
对垒缘淮甸，长蛇致虏酋。
雷声忽天狗，旗尾又蚩尤。
隔岸几航苇，孤城亦缀斿。
兵戈闲耒耜，战舰夺松楸。
天下虽同扰，江西又不侔。
宿师惟此地，履亩倍他州。
诸将纷纷是，攸司日日掊。
文符竞旁午，膏血罄诛求。
战鬭连年永，疮痍几日瘳。
孽牙中作梗，气习遂成媮。
情动穿墉鼠，风行借父耰。
秉彜均物则，失德自干糇。
近世凡临镇，何人解抚柔。
帝为辍近侍，人喜得贤侯。
父子文章伟，君臣契分投。
王言资润色，国是仗谋猷。
诗似丘传鲤，书如固续彪。
凤毛宜鸑鷟，骥种自骅骝。
增重依莲幕，尤烦借箸筹。
折冲皆婉画，赐履又分忧。
奕奕长江上，源源数路头。
若非烦柱石，何以镇貔貅。
南土惊新事，西清拥碧油。
春风回野色，江月静帘钩。
地借长城望，尘清奕世雠。
有生皆固结，无士不冥搜。
立国须才用，闻公锐意收。
龙门如可上，敢请与荀俦。

释越来妖艳，穷吴事俊游。
笑谈遗庙社，绘罽及山丘。
鹓宿离宫瓦，龙移别浦舟。
楯陈金制巧，床莹玉光浮。
破雨惊枫落，驰烟入虎流。
莼羹摘千里，荷盖拥长洲。
缓缓花开陌，弯弯月照州。
轻风香迳暖，微步屧廊幽。
红喜鲈堪切，黄嗔蟹不收。
池痕测朝夕，乡思属温柔。
祇顾山衔日，何知饵带钩。
味于重处减，心记捧时谋。
鲸鬣翻溟渤，金星犯斗牛。
六千君子锐，二八国人忧。
泰伯三称让，姑苏一战休。
共沉那有井，独坠苦无楼。
人去扁舟远，僧来野寺修。
宫乌今骇散，台鹿任鸣呦。
月为朱栏暗，山含翠黛愁。
烛残新别泪，泉咽旧歌喉。
一代仇人事，千年壮士羞。
东门抉眼在，怒气溢潮头。

去年祷雨旃檀林，慈云赐我三日霖。
今年包山小湖寺，更得因缘礼大士。
小湖气象似宝陁，怪石列岸腾嵯峩。
近山一抹横修蛾，远山点滴浮青螺。
四方上下皆沧波，清秋一片银为河。
风平如镜著水磨，有时粼粼纬碧罗。
倾覆变动一刹那，蛰雷震起千蛟鼍。
吾闻天形象鸡子，大地为黄白为水。
太湖沉沉九地底，小湖绝顶悬崖里。
信哉山泽通一气，激而行之或可使。
湖山固是人所乐，至人亦复酷爱此。
浮海而来开精蓝，莲以草化红台三。
愿分一枝入西土，令我灭度生其间。

重入修门已有期，趣装聊此著征衣。
帝思宣室名儒对，人喜玄都旧客归。
高节不难全晚岁，亨途未必尽危机。
愿公且为苍生起，莫向苕溪恋翠微。

忤世无如我，知音独有君。
时陪文字饮，议殄犬羊群。
未脱云间戍，先修地下文。
天心终吝此，不复更从军。

吴头望楚尾，两处各穷愁。
万事吾皆失，三冬汝自修。
人情千仞险，春事九分休。
梦断依然处，天涯一钓舟。

呜呼吕夫子，天姿素颙昂。
文献绍家学，刻意稽虞唐。
看书眼如月，洞照所未详。
云雾养豹质，彜尊瑑龙章。
椎锋裹头岁，蹑足游四方。
取友半楚越，笃志日自强。
着眼嚣尘上，口不挂否臧。
坚车遵大路，骖辔多王良。
笔阵万人敌，严严亚夫营。
既壮道愈焯，维斗揭太常。
朝路阅时变，有意夫明昌。
呜呼命非耶，一病俄殂丧。
百年能几见，痛在予衷肠。
恭惟经济学，日就而月将。
便便五经笥，笑视古锦囊。
订史参理乱，一一堪施行。
圣伏道绝塞，繄我为发明。
无心着师说，独逊时辈声。
盘礴九云梦，胸次莫与京。
炉烟对姬孔，脱落翰墨场。
耳目所纂辑，如春之发生。
退然避时誉，敛衽不肯当。
居忧寄萧寺，举俗载其名。
户外履常满，摄齐愿升堂。
树阴敷昼户，静对书一床。
是中亦何有，乃独不可量。
吾则不尔拒，岁寒永相望。
嗟丰幼甚愚，圣读初滥觞。
先生与之进，闻见昔未尝。
抠衣莫我旧，岁籥今几更。
山林有陈迹，尚想曳杖声。
精衷无渝泐，气序有翕张。
俯仰十数载，淹留竟奚成。
群趋竞场屋，意气无激扬。
荏苒去函丈，有愧弟子行。
册府罗鹭羽，寻拜尚书郎。
明堂资众木，待公举修梁。
丰时游庠序，门墙迩康庄。
偕我二三子，振袂时骞翔。
黄尘乌帽底，自觉神观清。
每伺趋局暇，进揖班马香。
先生为酬酢，讲贯忘暄凉。
于时萃英髦，王路均且平。
苏醒忧国病，斟酌鉴古情。
门外有过辙，颇怪来往并。
再岁感末疾，长江理归航。
江滨多送客，飞盖惊凫鸧。
走实厌众味，食鱼必河鲂。
岂其嗜野蔌，而置稌与秔。
敬愿持此心，不厌道阻长。
及归供洒扫，药饵常侍旁。
庶几秉一炬，上接星宿芒。
师门谢宾客，童穉亦叹惊。
唯有旧学徒，尚俾承余光。
神闲造冲邈，气定绝慨慷。
啸傲羲皇上，税驾无何乡。
今岁二月中，丰入须女城。
床下拜庞老，城隅有幽坊。
维时春气和，天宇新霁晴。
先生呼我俱，缓步临前楹。
露菊擢翠羽，风篁韵繁筝。
昼坐欣至夕，话尽一再更。
诲言皆砭石，易知复难忘。
委曲到肝鬲，如啜黄昏汤。
出门九徘徊，三复心遑遑。
提撕不予弃，感切涕泗横。
先世有遗书，故墟有山房。
尚冀疾有间，挈领提其纲。
敢以学为嬉，坐使素业荒。
誓当服明训，为衣不为裳。
笔著将脱稿，后生有宪章。
家传人诵之，岂但师张程。
研精固有造，栖迟讵无成。
呜呼寝门恸，兹祸谁使令。
天高不可诉，仰视空茫茫。
枯琴在东壁，遗履陈西厢。
未续千古泪，桂魄三阙盈。
慨昔身健日，浮言多谤伤。
黄锺自疏越，郑卫徒铮铮。
事定盖棺了，玄黄閟青箱。
堂堂那复见，薄奠摅寸诚。
斯文倘有继，师道其张皇。
矢心荐明蠲，精爽庶歆飨。

文书穷日几时休，得得寻幽到虎丘。
望处平芜迷远近，林端飞鸟去夷犹。
吴王事古遗人恨，西子名存逝水流。
从昔邦君多赋咏，可无一事继前修。

贾子好修士，躬耕鹿岩阿。
茂木俯青泉，幽处堪逶迤。
有室净棐几，图史参前罗。
独能取我语，标榜相巍峩。
我语不必记，子意故足多。
物之徇外者，迅若横流波。
当其一念觉，胼胝驻崩涡。
神丸起痿瘵，厚纩还暄和。
伦类苟通明，轨辙宁舛讹。
但忧所见弱，缭如附松萝。
舆薪岂不睹，奈此斤斧何。
勿令学高山，所至才献坡。
如于众稊稗，收拾同颖禾。
虽云善端在，坐悼良时过。
子先发曹掾，仁义躬濯磨。
活人不知数，一善禳众瘥。
每识饭牛下，有作宁戚歌。
至今乡里敬，墓柏垂霜柯。
子质复粹美，藻火兼佩珂。
中夜再三叹，警策自诋诃。
未合者参辰，已逝者江河。
所愿天爵尊，非必贵决科。

频年寄全吴，廨宇杂营保。
前厅久倾压，后舍岌欹倒。
常因霖雨后，壁坏不容扫。
跳蛙浴漏潴，野谷媚穿杲。
以兹违色养，先还愧亲老。
低头谩商歌，瞪视豁愁抱。
当身良易足，遗后非长道。
幸今修整毕，楹桷正完好。
晴窗闲昼永，夜榻初凉早。
友朋坐雍雍，燕雀鸣草草。
居室君子后，荜门固为宝。
矧伊泽国士，败栋威涂潦。
缪充使者属，职思振枯槁。
人之所歆羡，未必天能造。
卷藏姑罢归，蠹简说刚浩。

我乞来荆州，足未曾出门。
明明楚汉迹，莽莽风尘昏。
兹复罢著书，梵译专讨论。
颓然对白法，诸有不得存。
传之京口别，岁暮始穷源。
帆张飞动势，缆系栖泊痕。
相顾举杯酒，醉极沮漳翻。
儒生慕杰气，赤手诛鲸鲲。
将军建实垒，寸甓宜自攒。
于时雪五尺，遣卒问江干。
答言屈大夫，横肆群鱼吞。
岂如卫宁蘧，舒卷常温温。
闻此重嗟叹，恐堕祸福观。
荣禳用国宝，谁能免沉燔。
要令德性修，仍挽江海浑。
我今材力尽，拙计东南坤。
尚余春秋志，欲执左衽奔。
念子独奈何，葺屋补墙藩。
梅花一两坼，春意到草根。
倘见南枝荣，折寄随惊湍。

苍崖有顶我为庐，日君月妃崖下趋。
梳风洗雨耳目醒，玉帝诏许瞻宸居。
周公仲尼在左右，勘点六籍开凡愚。
曾经秦祸多散阙，郑笺毛传悲纷如。
精神感通若亲授，损益殷夏还其初。
忆君低回校天禄，高论自遣陈言锄。
况今卓绝离人境，妙悟岂可常情拘。
飘零每疑梦魂到，戃慌忽堕西南书。
韩吕之相以类聚，程张之师以道俱。
业调甘酸嗜秦炙，肯逐象罔迷玄珠。
分明愤发贯篇首，端的镂写传吾徒。
乃知山中新所得，慢简闲编皆弃余。
修林远岭秋映蔽，浓花近院春扶疏。
雕胡已馈豆笾静，黄独未𣃁筐篮孤。
垂竿桐江笑短弱，负鼎莘野嫌豪粗。
岷峨崔嵬留后拒，滟滪突兀催前驱。
莫嗔猿鹤不解事，与民由之诚丈夫。

朝纳棂上光，千帙乱抽翻。
夜挑窗下明，一字究本源。
旧师蚤传习，新友晚闻见。
邻里疏聚头，江海勤会面。
勿爱好鸟羽，勿玩芳树林。
书亦且置之，独自观此心。
茫茫未生前，寂寂已死后。
万变随云浮，朗月住中彀。
何物粲陈列，所从定何时。
孔颜虽去远，闻道命如丝。
白屋无怨难，朱门不骄易。
每留先人朴，不忝素士志。
雁荡袅长麓，南北峙两门。
委和被多稼，永祚延余昆。
红绿修岸容，冰雪浄空界。
蕙转兰亦回，谁赋书房外。

瞢头文之病，敖脚最所患。
轩其奋勇果，榻复堕衰懦。
伊人殆天力，卓地挺修干。
欻入岩云幽，倏出星极烂。
俨如姑射女，娣姒俱整粲。
皎如珊瑚树，尘垢拭杯案。
昔夸新龙首，伏吕较蚤晏。
又推旧菑川，耄老终佐汉。
况今未六十，急用岂为晚。
行当奏苦疏，朗压诸儒冠。

我昔髫年侍此翁，自甘穷僻古人同。
道修白业曾先悟，官近青云却未通。
庭长嫩蝌新戏雨，径存衰柳旧摇风。
世间荣落私情尽，留得清名是至公。

老我追随亦賸人，研轩标格久成尘。
意先远水常趋海，节与修篁自作筠。
谏苑旧知欣有信，漆坊新隠叹无邻。
梅花应待行时发，野岸山房探得春。

之河绕浦各纡萦，结束楼台稳更清。
全与好人修实地，任教流俗趁虚名。
儿应自了书林债，泪苦还滋墓柏荣。
今岁田荒望周急，乡村忆著倍关情。

寥寥夜角难禁夜，滑滑山鸡只记昏。
风景不随人老大，苍松无语对修筠。

身坠千峰不自知，尚修故事水之麋。
真居峻岭崇山下，又过绿阴青子时。
幻出流觞共顷刻，款留归棹展娱嬉。
史君澹泊随民乐，先赋丰年一首诗。

先生一去三十年，蘋藻聊修讳日虔。
雌剑忽寻雄剑逝，恰恰岁暮吾无钱。
乃知毫发有造化，此礼终与吾毋缘。
人生损益固常理，韩门仍被流俗牵。
凤毛辞采非不美，再拜焚香符水前。
驱邪院中诸将吏，或书或画纵横县。
网山有灵应大笑，安得师友尚流传。

斯翁千岁也何愁，七十真堪贺礼修。
多少人间贫病客，不贪天地久相留。

此来便拟见扬雄，席帽那堪走雨中。
漫刺修成还自袖，高门许入不能通。
姓名多谢曾相问，粮屦从今未解穷。
孟子休须嗔乐克，无车只等日轮东。

列岫开平野，修墙隠密林。
暗泉闻雨响，寒日觉冬深。
眼底孤村近，云边小树侵。
何须钱买屋，空寺足闲吟。

待聘先生二十六，弟子满堂修几束。
下床一面月几千，有客市廛钱别录。
为儿不诵杞菊篇，举箸欠鱼须要肉。
老夫弱冠奇一秋，飘零来问君平卜。
先生称我有隽才，满县青矜皆拭目。
一日仅能赴三饭，折简叩扉知几幅。
今夜酒移明夜醉，凌晨乞展黄昏速。
四边延我入师席，席则有余身不足。
高子行年已若干，更度四期心从欲。
月钱祗直晓点心，薪蔬尽此携儿畜。
抱书谁肯访吾门，看君有是犹霑禄。
井泉比旧百倍深，汲人绠短无麻续。
时去技精分愈穷，时来浅学难逃福。
贩商射利偶赢余，便诧巧谋能润屋。
莫待黄金当散时，舟车到处遭颠覆。

主翁不解饮，安事园池游。
从知莲社侣，所乐在清修。
我忆少壮日，未多禅悦优。
独醒对佳景，愁纹上眉头。
四方观唱礼，文辞旨趣幽。
我膝固不屈，弥陀暗相投。
叶吹光乱转，花覆实泉流。
此外无国土，静中反身求。
湛然真赏妙，谁肯寻糟丘。

才子治春秋，推寻命氏由。
果然佳偶遂，夫岂俗人犹。
话自文章出，身从勤俭修。
老夫欢喜见，旧与两家游。

庙食于莆李长者，变海为田散郊野。
福宜孙子百千年，家甲三山总文雁。
西城一位京朝郎，官虽未显善声扬。
伯曰孝纯遵义方，潘安容貌心蒙庄。
幼小抠趋父执时，挂口何曾闻是非。
到了交游如一日，肯学世情随盛衰。
我头半白言稍传，晚出要教识前贤。
睽远莫能修世契，拟将下笔无由缘。
喜今有便归乡多，吾侄春中偏饮和。
老去旧怀因称叙，吉人与就幸如何。
满眼各为君父子，谁忧平地起风波。

黍离不复雅，孔子修春秋。
扶王贬吴楚，大法加诸侯。
妄儒泥于鲁，甚者云黜周。
大旨既已矣，安能讨源流。
遂令学者迷，异说相交钩。
黎生西南秀，挟策来东游。
有司不见采，春霜滑归辀。
自云喜三传，力欲探微幽。
凡学患不彊，苟至将焉庾。
圣言简且直，慎勿迂其求。
经通道自明，下笔如戈矛。
一改不足衄，后功掩前羞。

当春种花唯恐迟，我独种菊君勿诮。
春枝满园烂张锦，风雨须臾落颠倒。
看多易厌情不专，鬭紫夸红随俗好。
豁然高秋天地肃，百物衰零谁暇吊。
君看金蕊正芬敷，晓日浮霜相照耀。
煌煌正色秀可餐，蔼蔼清香寒愈峭。
高人避喧守幽独，淑女静容修窈窕。
方当摇落看转佳，慰我寂寥何以报。
时携一樽相就饮，如得贫交论久要。
我从多难壮心衰，迹与世人殊静躁。
种花勿种儿女花，老大安能逐年少。

忆昔尝修守臣职，先春自探两旗开。
谁知白首来辞禁，得与金銮赐一杯。

一雨初消九陌尘，秉兰修禊及芳辰。
恩深始锡龙池宴，节正须知凤历新。
红琥珀传杯潋滟，碧琉璃莹水奫沦。
上林未放花齐发，留待鸣鞘出紫宸。

赐饮初逢禊节佳，昆池新涨碧无涯。
九门寒食多游骑，三月春阴正养花。
共喜流觞修故事，自怜双鬓惜年华。
凤城残照归鞍晚，禁籞无风柳自斜。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑朱泠。
鸾皇自埙箎，燕雀徒商参。
独翅耸琼枝，群舞倾瑶林。
病余霞云段，梦回松吹吟。
静嫌鹦鹉言，高笑鸳鸯淫。
金清泠澄澈，玉玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤凤沈。
风流超缟素，雅淡绝规箴。
相亲长道情，偶见锁烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
顾下八佾庭，鼓舞薰风琴。

汉郎清晓赤墀趋，楚老西来望集旟。
侍史护衣薰蕙草，辘轳要劔从骊驹。
阳春绕雪歌低扇，油幕连运水泛渠。
千里修门对涔浦，好寻遗玦吊三闾。

丝路萦回细入云，离怀南陌草初薰。
茂林修竹谁同禊，明月春萝定勒文。
燕忆铜鞮来不定，鸿归碣石信难分。
东风莺友应相望，懊恼孤飞不及群。

黄鹄刷金衣，自言能远飞。
择侣异栖息，终年修羽仪。
朝下玉池饮，暮宿霜桐枝。
徘徊且垂翼，会有秋风时。

汉诏崇儒术，虞庠讲帝猷。
丛楹新宝构，万杵逐欢讴。
照烂云甍丽，回环璧水流。
冠童仪盛鲁，蒿柱德同周。
舞翟弥文郁，横经盛礼修。
微生听昕鼓，愿齿夏弦游。

豳籥迎寒至，商飚应节流。
戎容修大狝，杀气顺行秋。
多稼登方茂，三农隙始休。
饮归军实献，誓众黻为裘。
索享仪非蜡，围田礼异搜。
国威思远播，神武畅皇猷。

岷蜀地千里，海棠花独妍。
万株佳丽国，二月艳阳天。
丛萼匀如布，修蕤巧似编。
彤云轻点缀，赤玉碎雕镌。
瑟瑟光输莹，猩猩血借鲜。
浅深相向背，疏密递勾牵。
轻蒨重重染，丹砂细细研。
蕊纤金粟拱，须嫩紫丝拳。
红蜡随英滴，明玑著颗穿。
初茎争袅娜，翘干共蹁跹。
绝代知无价，生香不减{栈}。
分灵应桂苑，锺粹定星躔。
木帝经邦相，花王入室贤。
祥飚加翦拂，卿霭共陶甄。
真宰阴推毂，句芒与着鞭。
不须忧薄命，好为惜流年。
赞翼施生柄，扶持煦妪权。
主张韶令正，调燮淑威宣。
和气高低洽，芳心次第还。
金钗人十二，珠履客三千。
云雨迷巫峡，风波怨洛川。
娉婷宜住楚，妖冶合居燕。
绣被通宵展，华灯彻曙燃。
横披前槛外，半出假山巅。
暗羡游蜂采，偷输蚁穴沿。
瘦嫌珊网织，柔怯女萝缠。
蓄恨凭谁讯，无言只自怜。
文君酒垆伴，杨子草堂前。
品格生来别，风流到老全。
繁中生怅望，众里见喧阗。
暄暖精神出，晴明意态便。
关关莺对语，两两燕高鶱。
天上宜封殖，人闲偶伫延。
共樱围别馆，与杏拥斜阡。
清暖帘争卷，黄昏幕尚褰。
低笼金𫐆{车录}，高映画秋千。
忽认梁园妓，深疑阆苑仙。
匆匆来蕙圃，远远别芝田。
羞隐暝蒙雾，轻如淡荡烟。
乍逢开羽扇，初喜下云𫐌。
髣髴回星靥，依稀带翠钿。
五铢衣宛转，七宝帐翩翾。
独立挨霓节，成行列彩旃。
困宜欹虎枕，步好衬金莲。
舞定休回袖，妆浓不傅铅。
盖张松郁郁，茵藉草芊芊。
馥郁兰供梦，扶疏柳伴眠。
躯轻弥绰约，腰细更便嬛。
娅姹常颙若，幽柔自洒然。
侍儿罗白芷，婢子列芳荃。
口口浓檀注，腮腮薄粉填。
解围施叶幄，买笑有榆钱。
旖旎环瑶席，婆娑匝玳筵。
娇依屏曲曲，泣对露涓涓。
南陌轻埃蔽，东郊夕照连。
几时休缥渺，从此识婵娟。
是处遗簪珥，谁家不管弦。
妒姬贪恐失，戏稚惜何颠。
折闪搔头褪，擎𪭢约腕揎。
戴遮鬟上凤，装压鬓边蝉。
汲引新懽聚，消磨宿忿蠲。
纵观须倒载，命宴必加笾。
翻曲教歌媛，更词送酒船。
乡心须暂解，病眼当时痊。
迢递来油壁，从容住锦鞯。
雅宜交让比，秾兴棣华联。
不愤参朱槿，宁甘混木绵。
酴醾潜失色，踯躅敢差肩。
素柰思投迹，夭桃耻备员。
梧桐愧金井，芍药滥花砖。
并压辛夷俗，潜排宝马蔫。
天恩无久恃，人宠莫长专。
布影交三径，敷荣遍一廛。
凝眸方晔晔，回首旋翩翩。
可忍惊飚挫，胡烦急景煎。
珊瑚随手碎，绛雪绕枝旋。
拂汉霞初散，当楼月自圆。
飘零随蠛蠓，散乱逐漪涟。
灼灼龟城外，亭亭锦水边。
抱愁应惨蹙，有泪即潺湲。
午影迷蝴蝶，朝寒怨杜鹃。
物情元倚伏，人意莫拘挛。
擢秀高群木，称珍极八埏。
未开独脉脉，忧落固悁悁。
别着新文纪，重寻旧谱笺。
共知红艳好，谁辨赤心坚。
实事陪朱李，根宜灌醴泉。
栽须怜竹柏，树莫绕乌鸢。
耻托膏腴茂，当随富贵迁。
为多犹底滞，因远尚迍邅。
客思易成乱，心期未省愆。
画思摩诘笔，吟称薛涛笺。
醉目休频送，诗情岂易缘。
薛能夸丽句，郑谷赏佳篇。
止感芳姿美，那怜托地偏。
山经犹罕记，方志未多传。
巧咏忧才竭，冥搜得意滇。
遐陬寡真赏，僻境忍轻捐。
抽秘惭非据，探奇敢让先。
援毫叙名卉，聊用放怀焉。

祝融高莫比，身到胜传闻。
日动洞庭水，风开衡岳云。
老僧冬离寺，群修夜归坟。
后洞连方广，山头路即分。

一石升天处，分明孝得仙。
今人修母冢，古宅抵官田。
云似飞来鹤，丹随汲上泉。
吾家数十里，回望忽凄然。

公说曹溪事，经今六百年。
庵基平地筑，碑记远人传。
种竹初遮日，疏岩只欠泉。
自当居鼎鼐，岂在学修禅。

山中白日无尘迹，只有啼禽在树头。
土蚁上鞋行径叶，楝花黏手掬溪流。
高吟未许常人学，清福多应积世修。
新茗一瓶蒙见惠，家童言是社前收。

端修修德在，门族盛如初。
常有人登第，今称尔读书。
南风舟去疾，西墅客来疏。
所著青衫旧，前官拟别除。

三洞耸奇秀，双溪泻澄鲜。
上有婺女光，照耀无穷年。
储灵复产异，人物相比肩。
君虽生后来，识与先辈连。
如筠挺修直，似玉抱贞坚。
策名甲科上，初仕瓯海边。
孰云簿领闲，文案方满前。
敏手信无敌，虚怀常坦然。
驾言指归期，通邑皆拳拳。
乃知为政者，何苦用心偏。
良才世所稀，华职当骤迁。
愿君养盛业，益使芳誉传。
明晨潮信来，挂席从中川。

岩崖产灵药，等闲人顾稀。
采掇获所愿，跻登倦忘归。
沃叶带露滋，深根涵土肌。
妍光媚幽笈，芳气盈我衣。
濯以清涧泉，曝之太阳晖。
制治拟如法，服食从所宜。
除疴养天和，仙方岂吾欺。
协彼古修意，庶用延将衰。
将衰傥得延，万事焉足为。

为官三载余，所得是清虚。
学就金丹法，修成玉检书。
乍归人客满，久出竹林疏。
怪我吟髭白，相欢相见初。

不耻身为令，惟存济物心。
离家春雨足，入境夏苗深。
吉字水初识，洞岩仙可寻。
知君修浄化，白日只弹琴。

绿树何稠叠，清风稍羡余。
枕萦云片片，帘透雨疏疏。
修笕通泉壑，残碑出野锄。
丘陵知几变，耕稼学陶渔。

病来形转瘦，老忘出家年。
对客多无语，贪闲懒赴缘。
一斋能过日，几世已修禅。
住傍观音阁，门前有井泉。

重上危楼意豁然，倚栏检点旧山川。
身离城郭尘嚣里，眼到云天杳霭边。
只恐老松添岁月，长教修竹障风烟。
回思灯火书窗下，偻指如今六十年。

春丁逢上日方中，涓吉修诚荐泮宫。
奠璧采璘诚可格，代庖越俎数徒充。
八音合奏东南少，一道相传今古同。
我辈因文须识本，浴沂好咏舞雩风。

邮亭临爽垲，杗廇架修虹。
我亦轮蹄客，心期访士龙。

扪萝通一径，修竹蔽中篱。
只有奎章在，龙神暗护持。

谁得陶朱术，修池一水宽。
皇恩浃鱼鳖，不复敢垂竿。

爱此楞伽士，勤修戒行成。
文龟亦知善，来听讲经声。

白露下百草，迅商薄修林。
幽人起长怀，感此节物深。
揽衣自徘徊，抚剑还悲吟。
丈夫各有志，莫作儿曹心。
涉远当疾趋，畏景须就阴。
愿言理轻车，去上南山岑。

朝来谩与儿曹语，欲看群峰插天宇。
携筇直上君子堂，出门复向东屯去。
东屯田舍翁，邂逅成宾主。
谓予始生朝，杯盘各碁布。
须臾剥啄者为谁，珠玉怀中来举似。
满堂宾客且停杯，看我莲桃罗十数。
感君厚意兴转逸，百斛琼浆当鲸吸。
造物亦何意，万品齐结实。
休论修与短，大是空中色。
但愿双桥茅屋成，款段从君岂终极。

篝火下修岭，褰衣涉清川。
夜投故人庐，洞壑藏真仙。
一水远萦纡，两山对蜿蜒。
但见烟云深，不识车马喧。
主人敬客至，杯酒罗堂前。
诸孙竞劝酬，烹羊杂鸡鲜。
同来二三人，妙语争春妍。
此会良独难，达旦不复眠。
鸡鸣秉烛游，到君新池边。
中有读书堂，藏书足精研。
把笔记姓名，徘徊怅无缘。
天明驱车去，去上层冈巅。
回首三叹息，安得数亩田。
结茅与君邻，啸傲终残年。

金玉其相一两花，遐心空为尔兴嗟。
山{樊/石}不用来修敬，只许江梅共一家。

实修名自来，犹影长随身。
惑者偏忌嫉，终之反累人。
况驰死后誉，何关一丘尘。
所以识达早，托醉全吾真。
归兴因莼鲈，口腹何足陈。
到今吴江水，秋至清粼粼。

推枕欣朝凉，开户畏炎日。
驾言城西游，滞懑去如失。
山空秋易知，石近云屡出。
穿松得古寺，随喜听讲律。
士女蜂蚁来，蟠香散经帙。
嚣思摄正念，颇识动化术。
蔬饭有余饱，徐行纵闲逸。
邻庵亦窈深，绿杉间疏密。
殿宇焕新筑，不待方丈室。
相留屏俗情，话澹喜促膝。
修筠入支径，池亭面崷崒。
从容十数刻，佳趣领无佚。
风床卷青簟，露井放寒𫄴。
藕花杂蒲稍，芳气远如一。
纷尘惬虚静，诗成任荒率。
殷雷唤飞雨，爽气定盈溢。
兴酣在景晚，归骑莫驰疾。
新霜更须来，携樽摘林橘。

吾亦爱吾庐，第一桂多种。
西香郁天地，不假风迎送。
花开与花落，真境未尝动。
群芳亦时有，幻巧云锦综。
廓然清浄观，岂复计疏壅。
红红白白处，政自见日用。
江山虽阻修，此乐朝暮共。
逢场任竿木，何许非戏弄。
一笑和君诗，是亦梦中梦。

修客衣襜如，喔咿守阍傍。
闻闲掩耳避，令人忆柴桑。
铦乎问水滨，其道尊空王。
坐来薝卜林，不闻有别香。

南极煌煌山川精，辉明渊耀为天经。
化成仙人渡沧溟，黑风不作鱼龙腥。
冉冉风气如云停，峩冠曳带从竛竮。
修髯炯目玉炼形，神光转映浮中庭，穹龟坐踞捐辎𫐌。
辽东令威姓维丁，翔空欲下摇霜翎。
予方厌世争腐腥，栖心元域全撄宁。
此图谁将揭素屏，细观混体通百灵。
诛馘飞毒命门扃，清音透顶闻雷霆。
披萝重冈𣃁松苓，我命在我同千龄。

何年商颢澄中秋，中光列籍稀校雠。
冰轮充满不复玷，玉斧弃置无烦修。
虾蟆遁走兔老黠，历历可认浑银楼。
扬光厌倦落凡眼，臭黄涨雾纷蜉蝣。
收芒转彩向林壑，孕秀石腹非雕锼。
夜深辉怪想出没，肯混瓦砾埋荒幽。
地神竦踊竞持护，山鬼睥睨潜惊媮。
扶疏桧影亦透入，非假幻化人能不。
谁将作屏伴几砚，窗日互耀摇双眸。
三山放翁实赠我，镇纸恰称金犀牛。
翁今钜宋清庙器，咸钟韶磬铿鸣球。
所学况不负天子，报国岂暇官资谋。
子虚赋传赐科第，始计兵说裨宸旒。
倾城宠易妒亦速，巴蜀寄宦瓯闽游。
仙风侠气愈卓越，锦袍玉局当朋俦。
平生专车祗文藁，江汉万古词源流。
昆仑坱圠大巧在，乃欲绘画真堪羞。
精神闻道尚遒紧，恨未面觌肝肠投。
此屏远送有深意，绝胜龟甲围香篝。
用张舍避立必直，铭戒要我参李尤。
拙诗酬贶忘不韪，是亦一痴何从瘳。
菱租鱼市仰高咏，乘舆未果随子猷。
来春流水鳜肥好，看我坐钓书船头。

修溪检校闲桃李，暗记苍苔唯屐齿。
野鸳时看立汀沙，个字分明尤足喜。
金驼银鼻岂关念，梦月当窗印寒水。
闺门瓜戍忽临期，交与铜章令涤视。
篆文春蚓红萦缠，背刻太平兴国年。
因记太宗全盛日，车书万里恢山川。
吴王纳地初改郡，钱塘国势犹依然。
治中选任不轻予，纵受往往皆前贤。
顾我何人来冒缀，迂愚缩朒仍孤悴。
买臣虽陋会稽怀，靖节殊惭彭泽弃。
职分犹得按西湖，岸址防侵除葑秽。
泛舟何事最官况，属玉䴔{青鸟}总徒隶。
无烦移牒水仙王，径写新篇就印章。
给露洗开千树色，支风吹发万荷香。
持归桂隠真堪乐，世界清凉似岩壑。
更将此印印渠诗，是我前生那得知。

江长九月秋气豪，霜明岸老天愈高。
群真下集水仙府，丁东佩玉闻云璈。
修涂随处惬奇观，况此楼殿临烟皋。
割牲酾酒祷灵贶，顺风挂席轻狂涛。
褊褼数鹤摩空舞，戛然长鸣更凄楚。
飞来木末独移时，不逐昏鸦乱洲屿。
人言马当船过难，我喜浩兴超然间。
便须击楫自此去，指呼万骑恢河关。

维崧之颠仙所巢，凡卉不敢争分淆。
千年双干腾老蛟，露月沐浴风枝敲。
雪霜贸贸青愈苞，天授非论地肥硗。
翼而翔飞足而跑，倘轻来此遭讥嘲。
伟哉两鹿义漆胶，生铁挺角铜为骹。
於菟可阱熊可庖，尔独不受人鞭捎。
如凤在薮麟在郊，俯仰自得盘林坳。
神雀亦喜辞黄茅，飞鸣岂复喧啁啁。
丹葩照映山灵教，欲衔献仙荐杯殽。
南园胸中洞六爻，大藩镇护无鸣髇。
报穰祝毕停迎猫，行取相印符竹抛。
长生阴德丹台抄，我欲歌颂追云璈。
往寿此画犹毫髾，阻修赖有精诚交。

当途老稚遮不住，京口屯云饥待哺。
平生四海庙廊姿，八处蕃宣俱暇豫。
绍兴元勋如日悬，承家有人光后先。
骥行万里要老大，天公已与青松年。
愚孙穷好祗林薮，日汲菊潭清酿酒。
欲往寿翁道阻修，遥问长江借升斗。
人间乐事唯逍遥，蓬莱方丈非迢迢。
诗成唤鹤衔将去，认取南阳卧龙处。

二月二十八，花开满林鶑恰恰。
春光谁遣插翅飞，雪色情知添鬓发。
暄风随我登古城，远树如簇山如萦。
一川渺弥青镜平，云翳不定天疑行。
去船住船纵复横，日辉迸射光晶晶。
逆听万古苍蝇声，眼穿故国唤不应。
鼎湖龙升朝帝廷，还领旧物苏函灵。
维先忠烈为列星，侍尧受命行专征。
今上移军复四京，实遵天时协群情。
不战自可屈人兵，版图悉更郡县名。
蛇荒鸟夷颁朔正，礼乐制度重修明。
漏泉沛泽江海倾，小臣笔力鸿毛轻。
愿书诏命奔驿程，涤洗罪眚哀孤惸。
霜露所坠皆驩盈，此意一笑从谁评。
旧游安期丹想成，未须遣鹤来相迎。
我方居园学长生，后五百岁归蓬瀛。

黄埃簸空吹赫日，白鸟不度喑蝉声。
先生出门数有碍，陋巷粪壤愁逢迎。
家山望断围修竹，常说携书伴鸣犊。
心无拣择自清凉，臭腐神奇总超俗。

欲薄交难古，心亲话许深。
更长银烛夜，院静石云阴。
冷梦多孱骨，修程费老襟。
松壶梅并插，投醉且高吟。

修竹有风处，道人无事时。
诸公难入眼，不用总如眉。
得价婆娑重，投闲懒散宜。
三年何足道，坚判百年期。

岁序推流感世浮，乐闲宜早向农畴。
修梧绿减俄过夏，短发丝添剥得秋。
千古是非归啸傲，一门酬唱胜交游。
祗因名句多难数，常笑区区赵倚楼。

笛簟疏明压砌窗，重阴经日闭修廊。
黄梅未长先愁雨，翠树将成拟纳凉。
藏袖好书多便看，伏瓶生酒渐堪尝。
谁能自缚无涯事，早办风漪百亩塘。

入门黄叶拥危桥，竹里山茶刺乱梢。
钓雪亭修人未坐，浮天阁废鹭应巢。
百年劳役终奚为，一段风流忍独抛。
寄语王家早营葺，他时相对我衡茅。

挺挺风规轶辈流，肯因官誉揜清修。
南宫妙画多时见，北固新篇去岁收。
每念小人同话此，曾知闲客到门不。
平生自笑迂疏甚，趋造才频更觉愁。

路转苍湾静者家，抱墙修竹舞檐斜。
佛灯镜照无尽像，书馆池栽成行花。
粗有田园真可乐，不维车服更何加。
晚来清致因闲取，非故邀君一煮茶。

人间睡正浓，月到修髯底。
三伏凛如秋，蒙头思衲被。

路转修林特地殊，九光霞气羃仙庐。
苍瑶不刻飞天篆，尽是三清玉帝书。

船出修门未有诗，直须凤口泛晴溪。
缘何触景方吟得，拙句频年不立题。

一径横穿藓翠封，满空声动玉琤淙。
林居岂是无修竹，未有清阴似此浓。

谁敲白石生热烟，举头见岭思回鞭。
修竹林间有寒甃，莫打渴乌教近前。

山腰路转涌苍蛇，山下修筠媚白沙。
正要澄江舒倦眼，莫教缘岸有人家。

意懒风前侧帽檐，落梅红在麦修纤。
归家说尽单行处，可奈温香翡翠奁。

隔竹红梅酷似桃，政宜修涧绿周遭。
武陵风景何时别，不绝人来意更高。

天教萼绿伴羊权，羞对尘颜粉黛妍。
不必修真事灵诀，与花端合共长年。

我生百无能，唯工说山水。
洞霄天一柱，真仙昔居止。
苍崖入九锁，修涧清彻底。
层林仰首看，冷雾随步起。
饶君俗到骨，至此换却髓。
一亭巧当门，乃是压涧尾。
便教宝玉做，思之未为侈。
道人喜客来，先引玩清泚。
源头放泉出，猛喷深壑里。
顷刻百万丈，宁论尺与咫。
冰涛卷雷鼓，滂湃力未已。
天然句满眼，润色谢东里。
拟议及思惟，望风当披靡。
回观翠蛟语，舞字最不死。
两诗故自妙，似觉泉在凡。
正须吾三人，作意共整理。
要令石点头，滔滔那解此。

皦皦志士心，玉壶冰露寒。
整冠默危坐，抚卷慨永叹。
胶扰天下事，岂逃吾静观。
是心本如水，风过成涛澜。
蚁或作牛鬭，雀常用珠弹。
万境各颠倒，何者为忧欢。
圣学有宗盟，口血应未干。
进修在覆篑，趋舍防奔湍。
正须极高深，乾坤见倪端。
规摹括四代，宗庙富百官。
譬如入玉府，璆琳杂琅玕。
逢原在左右，谅非登天难。

力穑良农必有年，先修人事乃言天。
士非学问无由立，勿道家饶负郭田。

厄穷那复值凶年，典尽贫家五亩田。
暂给箪瓢居巷内，且将经史向窗前。
潜心矻矻先修己，安命栖栖不怨天。
爵禄功名宜自取，尤当勉力务勤拳。

平生抱遐尚，抚剑远行游。
迹谢声利牵，心与岩壑谋。
东征泛沧海，南骛逾丹丘。
西登岷峨啸，北望关陇愁。
匡庐挽归辔，巫峡纡行舟。
剑阁最险壮，龙门更奇幽。
历览虽未饱，胜槩略以收。
尔来卧烛湖，清梦长夷犹。
家山维四明，名字横九州。
出门宛在眼，欲往辄不酬。
人事真好乖，山灵岂吾仇。
忽近益可笑，投老空自尤。
兹辰正芳春，会心得良俦。
赢粮幸易足，决策遂所求。
中宵雨声断，逗晓霁色浮。
天容极莹净，风气正和柔。
瘦筇挟篮舆，野服兼轻裘。
遥遥指林麓，欣欣听溪流。
试屐请贤岭，弭盖白水湫。
飞湍响淙潺，怪松韵萧飕。
艰然小羊额，喘若料虎头。
甓石访岁期，负樵歌道周。
百折快一眺，千里森双眸。
峰峦何绵联，脉络相缠缪。
化钧妙融结，神工巧雕锼。
长风动溟渤，洪涛簸瀛洲。
巨鳌出赑屃，游龙绕蚴蟉。
鲸鹏恣摩荡，虫鱼纷叠稠。
万怪各起伏，千帆递行留。
或坦若几席，或峩若冠旒。
或排若剑戟，或剡若戈矛。
或舞若鸾凤，或骤若骅骝。
或若戏狻猊，或若鬭貔貅。
俨然开明堂，玉帛朝诸侯。
赫然会岐阳，长围方大搜。
鏖战临长平，坚壁持鸿沟。
广野列车骑，中军严旆斿。
开辟洪茫茫，变化久悠悠。
愕眙不得语，形容那可侔。
仙树四十围，蟠根几千秋。
老干枯不死，新荣翠相樛。
飚驭定来止，桑田行验不。
遗迹信所闻，轻举当何由。
东南径崇冈，左右罗平畴。
人家散鸡犬，村坞来羊牛。
官征毕薪炭，春事动耝耰。
土腻少沙石，气寒无麦麰。
荒蹊夹桃李，密荫间梧楸。
是中可避世，何劳更乘桴。
骈岩下苍峭，别岫争崪崷。
熟知二刹胜，逝肯中道休。
杖锡既巉绝，雪窦仍阻修。
停云朝漠漠，刚风昼飂飂。
盘磴度方桥，广宇连飞楼。
珠玑错藻绣，金碧照雕髹。
撞钟食千指，鸣板灯百篝。
真成天上居，不涉人间忧。
周遭富佳致，徜徉得穷搜。
妙峰远色凑，锦镜波光浏。
两溪来活活，千丈落瀌瀌。
深瀑摽随凫，空潭隠灵虬。
倒窥凛欲眩，俯掬清敢漱。
涧草高下积，岩花零乱抽。
挂壁见猱捷，食芩闻鹿呦。
日长转𪾢睆，雾暗啼钩辀。
修竹奏琴瑟，细溜锵琳璆。
占晴喜哢鹊，畏雨愁呼鸠。
何妨共斋钵，且复荐茶瓯。
老僧颇好事，幅画肯见投。
随意宿山房，无眠听更筹。
念昔身万里，及此天一陬。
登临世界阔，俛仰岁月遒。
荣辱两蜗角，聚散一海沤。
尘鞅自束缚，名场相敌雠。
不念猿鹤怨，坐令泉石羞。
心期晚乃惬，俗驾我尚优。
胜具学支许，奇踪非阮刘。
时哉山梁雉，乐矣濠上鯈。
聊追兴公赋，不叹柳子囚。
招招知音子，为我商声讴。

平生抱遐尚，抚剑远行游。
迹谢声利牵，心与岩壑谋。
东征泛沧海，南骛逾丹丘。
西登岷峨啸，北望关陇愁。
匡庐挽归辔，巫峡纡行舟。
剑阁最险壮，龙门更奇幽。
历览虽未饱，胜槩略以收。
尔来卧烛湖，清梦长夷犹。
家山维四明，名字横九州。
出门宛在眼，欲往辄不酬。
人事真好乖，山灵岂吾仇。
忽近益可笑，投老空自尤。
兹辰正芳春，会心得良俦。
赢粮幸易足，决策遂所求。
中宵雨声断，逗晓霁色浮。
天容极莹净，风气正和柔。
瘦筇挟篮舆，野服兼轻裘。
遥遥指林麓，欣欣听溪流。
试屐请贤岭，弭盖白水湫。
飞湍响淙潺，怪松韵萧飕。
艰然小羊额，喘若料虎头。
甓石访岁期，负樵歌道周。
百折快一眺，千里森双眸。
峰峦何绵联，脉络相缠缪。
化钧妙融结，神工巧雕锼。
长风动溟渤，洪涛簸瀛洲。
巨鳌出赑屃，游龙绕蚴蟉。
鲸鹏恣摩荡，虫鱼纷叠稠。
万怪各起伏，千帆递行留。
或坦若几席，或峩若冠旒。
或排若剑戟，或剡若戈矛。
或舞若鸾凤，或骤若骅骝。
或若戏狻猊，或若鬭貔貅。
俨然开明堂，玉帛朝诸侯。
赫然会岐阳，长围方大搜。
鏖战临长平，坚壁持鸿沟。
广野列车骑，中军严旆斿。
开辟洪茫茫，变化久悠悠。
愕眙不得语，形容那可侔。
仙树四十围，蟠根几千秋。
老干枯不死，新荣翠相樛。
飚驭定来止，桑田行验不。
遗迹信所闻，轻举当何由。
东南径崇冈，左右罗平畴。
人家散鸡犬，村坞来羊牛。
官征毕薪炭，春事动耝耰。
土腻少沙石，气寒无麦麰。
荒蹊夹桃李，密荫间梧楸。
是中可避世，何劳更乘桴。
骈岩下苍峭，别岫争崪崷。
熟知二刹胜，逝肯中道休。
杖锡既巉绝，雪窦仍阻修。
停云朝漠漠，刚风昼飂飂。
盘磴度方桥，广宇连飞楼。
珠玑错藻绣，金碧照雕髹。
撞钟食千指，鸣板灯百篝。
真成天上居，不涉人间忧。
周遭富佳致，徜徉得穷搜。
妙峰远色凑，锦镜波光浏。
两溪来活活，千丈落瀌瀌。
深瀑摽随凫，空潭隠灵虬。
倒窥凛欲眩，俯掬清敢漱。
涧草高下积，岩花零乱抽。
挂壁见猱捷，食芩闻鹿呦。
日长转𪾢睆，雾暗啼钩辀。
修竹奏琴瑟，细溜锵琳璆。
占晴喜哢鹊，畏雨愁呼鸠。
何妨共斋钵，且复荐茶瓯。
老僧颇好事，幅画肯见投。
随意宿山房，无眠听更筹。
念昔身万里，及此天一陬。
登临世界阔，俛仰岁月遒。
荣辱两蜗角，聚散一海沤。
尘鞅自束缚，名场相敌雠。
不念猿鹤怨，坐令泉石羞。
心期晚乃惬，俗驾我尚优。
胜具学支许，奇踪非阮刘。
时哉山梁雉，乐矣濠上鯈。
聊追兴公赋，不叹柳子囚。
招招知音子，为我商声讴。

君王急搜罗，九土规混一。
蜀山甚疏远，去者今稍密。
夫君伟才具，文字尤炳蔚。
陆沈簿领中，尘雾昏玉质。
正应着台省，邂逅破回遹。
轻舟下三峡，春浪平如席。
揽观山川奇，感叹日月疾。
便好作谏书，胸愤吐堙郁。
薰风御炉香，天陛踏文石。
此时恨见晚，端不负畴昔。
或求西南州，为国抚贫瘠。
因以寿老亲，绣幰围画戟。
日边岂无心，迟子付异日。
离樽聊共持，愁思黯难释。
勇去仍趣归，修途护眠食。

别离一何久，迢递阻音形。
重上君子堂，相见眼终青。
君颜尚冰玉，我鬓已星星。
借问十载间，风波两蓬萍。
岭剑各万里，心目多所经。
归来且强健，恍然真梦醒。
可怜万修竹，清音玉珑玲。
萧条媚寒日，约略环翠屏。
相携复一笑，芝兰有余馨。
孤云自舒卷，野鹤来青冥。
平生阅群彦，十八九雕零。
吾徒亦何愿，毕景依林坰。
种秫令可酿，储粟常满缾。
琴书奉娱玩，足以陶性灵。
千载伐木篇，此意神所听。
往来亦奚惮，江浦堪扬舲。

靖康建炎事，尝闻诸公言。
志士日夕心，呜咽声气吞。
新亭五十年，尘埃尚中原。
君王大经略，梦想天河翻。
时情习安宴，未办酬国恩。
修攘亦有序，此事难遽论。
所要夙昔怀，勿以暮气昏。
为公一悲歌，风云澹乾坤。

陈侯七闽秀，六年客西州。
兰荃自芳洁，应世良优游。
平生耐久朋，政复未易求。
相期故不浅，抗节追前修。

玉叶宜家旧，金花锡命稠。
修龄开九秩，荣养指三州。
足矣真无恋，翛然去不留。
板舆行乐地，萧瑟桂花秋。

书卷平生事，篝灯静夜分。
韵钧奏韩柳，黼黻补卿云。
不鄙频挥麈，曾窥一运斤。
词人嗟不遇，地下早修文。

黟水衣冠盛，汪程甲一州。
世贤锺上寿，家范袭芳休。
右府尊章重，嫔闺法度修。
蘋蘩祗祀事，枌堇媚肴羞。
勤约饶经理，慈祥遍抚柔。
齐眉友琴瑟，断织戒箕裘。
郗桂遇辉赫，潘舆饱宦游。
金章严侍膝，彩服称遨头。
叠嶂双溪晓，千岩万壑秋。
平反间笑语，燕喜溢歌讴。
九秩童颜在，三朝宠渥稠。
一毫宁复憾，五福更谁俦。
鸾影合尘鉴，龙藏乐故丘。
高门余善庆，衮衮正公侯。

野桥高竹转修篱，问讯东风步屧随。
雨过天清水声急，山长云白鸟飞迟。
从来丘壑多幽兴，随分风流到小诗。
一榻烟霞须早计，莫教容易鬓成丝。

昔冠南宫淡墨书，当年万卷各名糊。
至今处子尚绰约，应笑老婆曾抹涂。
咏庆云图如着色，和薰风句更从谀。
行三十里余方悟，敢与杨修校智愚。

一径修篁百亩深，倚天乔木更阴阴。
红尘万事不到眼，好景四时长会心。
稳著亭台添远趣，透开风月自清音。
使君晋宋家人物，消得闲中此醉吟。

凌云胜槩压西州，又作龙泓尽日游。
数树寒梅香较晚，一坡修竹意藏秋。
酒间健笔能千字，胸次圆机综九流。
人境双清定难得，相从何处有羁愁。

脚力倦矣曷少休，侵晨更作升元游。
眼中已不见二百四十尺突兀之高楼，但见炊烟万灶宿貔貅。
上有啼鸦噪鹊如泣诉，下有藤蔓老树根据枝相虬。
想其结缔初，匠石巧与造物侔。
桷榱枅栱不知几大木，一木牵挽回万牛。
山川退听左右受约束，日月乌兔早暮东西流。
阿房之旗矗立矮如戟，临春结绮望仙三阁俱下头。
杯埦块潜培𪣻而已矣，蹄涔洞庭芥为舟。
拄撑霄汉弹压大千界，下历梁唐秦隋晋汉周。
一朝世故有翻覆，祸结祝融回禄与郁攸。
灰飞障天烟焰炽，一火三月烂不收。
遂使觚棱化草莽，丹雘成墟丘。
吾闻至人侈俭初何心，有茅一把盖头便可留。
何必穷极土木事妖怪，脧削赤子膏血敛以裒。
是故子刘子，不仙不佛亦不侯。
视鸾台凤阁为蘧庐，百万买宅亦梦幻泡影沤。
江西岂无家，白沙翠竹泉石幽。
茅檐曝日搔背痒，篱缺墙破手葺修。
如以天地为室庐，日月行住坐卧得自由。
不为朱门是，不作白屋羞。
有时骑鲸千里游汗漫，有时蛤蜊遽食龟壳秋。
彼升元阁者亟成而复坏，肠亦不能为之断，心亦不能为之忧。
造物何足云，此身自赘疣。
誉尧毁桀未必公是非，丘跖两窖蚁与蝼。
日斜诸公急下山，我有斗酒归去来兮相与劝酬。

今上聪明过尧汤，师王忠纯如魏王。
君上戮力殄仇虏，六月戈甲飞冰霜。
泗州已复汉正朔，议饰寝庙修洛阳。
草茅蝼蚁百无用，山林岂复中原梦。
敬须洗眼候河清，读公浯水中兴颂。

先生修廉隅，日日自惊畏。
老夫寄杯酒，狂亦非所讳。
酸咸虽不同，各自有正味。
切莫对痴人，说梦其词费。

已死奸谀老舐牛，非才讵可镇西州。
豺狼逐去群狐惧，鸷鸟虽多一鹗秋。
天下孤寒有生意，诸蕃元帅为清修。
太平更有当年事，未可廉纤只么休。

修廊行尽到山斋，中有高人百念灰。
门外不知春出笋，池边惟见地生苔。
内丹久炼龙长在，大药将成鹤屡来。
想见年年朝玉帝，眉间一点淡黄开。

畏暑倦杯酌，修廊散步行。
寺深藏古意，蝉老带秋声。
去就诸缘薄，穷通一念轻。
更寻水清处，为我濯尘缨。

僧房矮占一窗幽，不见当年叠浪浮。
湖已为田知幻化，律更以教示精修。
白莲何日还同社，顽石无时不点头。
可惜能诗张孟辈，却无一字此间留。

舍东修竹密如栉，一日洗浄清风来。
脱巾解带坐寒碧，置觞露饮始此回。
平林远霭开图画，西望群山如过马。
诗翁意落帆影外，孤村结庐对潇洒。
百年奇事笑谈成，向来无此苍龙声。
闲身一笑直钱万，剜粉劖青留姓名。

衣冠塞繁都，茂苑非夙昔。
双铺俯行渠，文简相公宅。
是家固多贤，满箧载春秋。
中有数亩园，颇复修风流。
新亭著高稳，佳木行清幽。
客来必置醴，井蛙挟其辀。
张灯看洛花，意作长门愁。
小却得一欣，冻壁缠蛟虬。
先朝补天手，翰墨皆其游。
再拜阅帝书，局促虞褚欧。
平生实好奇，两武布九州。
恍然驾阆风，坐我曲池头。
竹间是茶烟，松风助飕飕。
梅食亦登盘，按行感良俦。
枥马喧午枕，土毛撷晨羞。
似闻屋东偏，万指食锄耰。
行当卖书籍，买邻托羊求。
与公行灌园，第一营瓜畴。

吾闽天下选，人杰圣时蕃。
佐戴高前谍，承家裕后昆。
海门当剑立，洋屿焱鹏骞。
气色来回互，耆明有讨论。
蟠胸三万卷，落笔五千言。
地芥垂头拾，天瓢信手翻。
余阴润桑梓，賸馥到兰荪。
白日骐驎坂，青春桃李园。
扬鬐方泽国，插羽已天阍。
伊昔昌能谏，于今弘独尊。
夙惊山有虎，已验鹿随幡。
带草书签丽，金华讲舌温。
履声仍独上，驿置愈争奔。
有客迷途甚，劳公倒屣烦。
请先陈失马，次第说投猿。
漳水头堪白，融峰泪几吞。
嵌{山/欹}辞故里，觚角见修门。
到递吴蚕宿，留交楚雁番。
忽通狂客刺，俄返独缧魂。
望禄蒲生节，随人柳折圈。
天高难发口，地缩会移跟。
一昨哄堂暇，深知纳牖恩。
印刓聊小靳，缊束更能存。
日者叨堂贴，时哉会气元。
敢言矜騕袅，复自妒婵媛。
末学应须授，群经剩欲翻。
恐因鳣发发，复作兔爰爰。
光范宽无阈，阶符紫有垣。
极知专造化，稍许展寒暄。
国论图南纪，边防议北辕。
未将蟊火畀，忍使彗旗燔。
天步曾留跼，皇心重改幡。
房奁非久秘，药笼会深掀。
豆栈能忘秣，樗材傥入抡。
略容偷廪稍，重议洗乾坤。
举邑多狺犬，深心寓祝{犭屯}。
老身难矍铄，疾眼久眵昏。
合浦珠无胫，丰城剑有痕。
事多惭蹇叔，议敢及臧孙。
余日知安在，南村定北村。

拾遣诗视孔子道，豫章配孟颜后山。
自余众作等别派，彪虥狸豹虎一斑。
我修直笔公万世，议论不到甘謿讪。
中间杜老饶寒饿，陈也绝荤黄尚可。
天公雠施略相当，一字而贫更怜我。
去年臞庵太荒凉，釜中得鱼雷隠床。
了知诗祟力排摈，谁言锢疾蟠膏肓。
刘郎食饱嗜昌{蜀欠}，又一过目思手揽。
编诗更著顾痴笔，字字可丹藏石{石感}。
知君疗病我益病，心手相忘还展咏。
百年长病可得辞，两翁落唾皆可敬。
忽云身后无知音，此诗百变无邪心。
候虫时鸟足感耳，我思正在南风琴。
谁能首涂追四始，以经夹毂骚驾轨。
意所不快鞭曹刘，此时折汝一寸棰。
长安市上逢联璧，人持一箭与我直。
请君了却三万轴，再见坐我床下客。

少时重意气，裹剑师白猿。
神伤化碧血，泪尽如生元。
晚修漆园方，孔跖付一尊。
小山受岁晚，片云时归屯。
客来两团蒲，坐看茶烟翻。
渊明真可人，觞至辄忘言。

一区投老将焉卜，扬雄草玄那可续。
何似山中种修竹，白驹皎皎人如玉。
山深九夏无炎溽，往来不着市廛足。
主人心地一泓渌，调高和寡阳春曲。
时闻樵歌起林麓，趺坐道人方闭目。
读书万里归妙瞩，等闲莫蹑巢由躅。
何妨春酒瓮头熟，便约幽人来卜筑。
伯夷清风千载肃，堪笑荒凉旧金谷。

地僻广乾坤，身闲多月日。
耕凿太古民，天然自淳质。
未始泥神仙，阅世自长久。
日用饮食余，帝力我何有。
修竹三径幽，青山四时好。
何须万间厦，一廛可娱老。
园柑结新实，篱菊开晚花。
旋𥬠瓮头酒，不负老年华。
田夫与野老，一笑相逢迎。
只说桑麻事，安知市朝争。
年年愿今日，有酒可留客。
虽是无珍馐，随宜具肴核。
人言鹤发翁，翻作朱颜少。
把酒更何辞，一对西风笑。
环堵一亩宫，中有长生计。
秋月与春花，今年又明岁。
年高亲可庆，家贫儿包羞。
今年胜去年，粗有酒新𥬠。
岁月绵绵永，福禄日日新。
天开九龄数，眼见四世人。
共乐堂上亲，旋约山中友。
虽是盘无馔，未至樽无酒。
积善虽人为，康宁荷天宠。
但愧儒素风，日乏甘旨奉。
子孙虽未贤，粗肯诗礼亲。
愿言各努力，忠孝以立身。
人间无事日，箪瓢亦清欢。
但愿从今日，时时报平安。

忆昔吾先师，慷慨歌远游。
超忽凌八荒，咫尺视九州。
东将征旸谷，挂衣扶桑头。
西不畏羊肠，而以摧其辀。
南辕有遐眺，直指百粤陬。
北驾何所之，亦欲穷燕幽。
堕地弧矢志，壮岁无不酬。
肯学鄙丈夫，拘剪守一丘。
今日因送子，歌此临清流。
江深不可极，负重万斛舟。
慨然动高兴，不作贾胡留。
发足真自此，行矣万里修。
倘或跨疲蹇，路长殊可忧。
愿言自努力，岁晚当遂谋。
江山有会意，寄书传置邮。

忆昔同作康山游，杖屦历遍千岩幽。
知君已具看山眼，每遇胜处尝淹留。
从兹一去间何阔，倒指殆欲忘春秋。
不知此地复何地，但见大江东去流。
相逢恍然如隔世，尽洗积年离别愁。
首为袖出南岩图，着鞭先我占一丘。
南岩之高不可攀，俗驾欲到何缘由。
君乃结屋于其巅，避世拟追园绮俦。
雪飞霜瀑自天落，戟列万竹干云修。
客来煮茗话畴昔，酒熟春禽相劝酬。
自言得此已足老，岂复更怀身世忧。
无心偶作云出岫，良念棣萼情绸缪。
对床听雨有真意，肯放拂衣归去休。
登高一日展遐眺，洗眼九华云渍收。
语我南岩卜筑地，只放五老高一头。
丹梯万丈径可蹑，独恨未遂曾往谋。
我生亦有山水癖，欲见未见心先投。
长哦南山白石烂，梦寐沧江飞白鸥。
归与亟办买山计，甘与世好相盾矛。
采蕨可以忘朝饥，种橘自当千户侯。
眷言志事在{亩犬}亩，适我愿兮遑他求。
此时作书报同志，知肯远为题诗不。

人心殊嗜好，黑白互相形。
逐臭不自悟，荧荧飞青蝇。
一日对此君，炯然双眼明。
子猷虽借宅，绿阴仍满庭。
雅净两龚洁，高寒伯夷清。
可近不可狎，劲挺干青冥。
世人景先哲，绘画劳丹青。
想像不觌面，孔孟何由倾。
安知君子交，日日与相迎。
手种万苍玉，君家有典刑。
清风流至今，修好无渝盟。

吾道本公平，何尝分彼此。
总只在人心，浑然皆天理。
推原赋予初，所钟均粹美。
贤愚同一辙，所行无意轨。
由其气禀异，于焉有臧否。
清者洞然明，泓澄如止水。
浊者性天蒙，荡然惟纵弛。
末虽有善恶，反之即其始。
变化在乎人，虽愚必明矣。
日用无余功，自修惟克己。
近代朱文公，此道赖纲纪。
居尝语学者，虚名以为耻。
必先由博学，然后能约礼。
颜渊躬四勿，鲁参悟一唯。
吁嗟今世人，非不究经旨。
议论徒纷纭，反躬乖践履。
好恶徇私情，是非随愠喜。
体既杂真妄，用斯殊表里。
要在无间断，善端勤积累。
须臾不可忘，颠沛必如是。
坚持敬一字，方知道在迩。
我辈无他求，直须安汝止。

窗外修篁仅百竿，相看不待报平安。
何时得我身彊健，共尔青青到岁寒。

人杰须知本地灵，鹅峰挺拔湛溪清。
新添九桂丛芳茂，旁发一枝花更荣。
文社只今传盛事，宦途从此展修程。
归耕愧我犹无地，仅有青山一笑迎。

长廊睥睨来者谁，出门解后渠得知。
不言使者求遗书，只言浴茧当及时。
从容与语益款洽，论到翰墨尤瑰奇。
山僧技痒不自禁，稍出修禊兰亭词。
启函展玩未及竟，袖有黄纸天庭追。
口呿气褫僵欲死，一骑趣向咸阳驰。
虬须天子喜折屐，诏许两禁同观之。
龙腾凤集在御榻，平生触眼何曾窥。
自从茧纸归昭陵，宝气夜夜光陆离。
千年议论经几手，极力追仿分毫厘。
博闻强志子桑子，上下纂辑无或遗。
清臞不满六尺长，中有文字无津涯。
归君此编忽自笑，山东学究真黠儿，而今御史还书痴。

寒光转南陆，夕景上乔木。
层柯荫修径，疏密散金绿。
缅怀载酒人，萝蔓记遐躅。
行行出林表，烟莽际童牧。
时有种麦儿，挥鉏电翻覆。

翠峰嵯峨三十六，寒泉落空响哀玉。
岩花石路势萦纡，玉阑干护修筠绿。
雪髯老人负紫瓢，金丝麈尾遥相招。
红螺酌酒湛湛碧，坐倚苍石吹洞箫。
孤鹤来传天上诏，老人挽予偕一到。
飘飘高举凌青冥，直过罡风履黄道。
祥光楼阁倚峥嵘，神虎守阙森卫兵。
双阖朱扉忽微启，中有灵官来远迎。
绛衣持斧立丹陛，玉皇手中玉如意。
云璈风瑟自宫商，天声清越非人世。
帝旁青童传帝宣，文华宫中呼谪仙。
谪仙顾余笑且言，子宜亟返来他年。
探怀赠我五色笔，子当宝之慎勿失。
浓香氤氲迷帝所，长揖老人下西庑。
身从日月上头行，俯视斗杓分子午。
云气相随步武生，过耳但觉松风鸣。
觉来握笔纪佳梦，月明楼鼓挝三更。

江上兮青山，水既去兮复还。
引微风兮无澜，擢桂桨兮闲闲。
望美人兮来下，灵翩翩兮从女。
劈中流兮扬舲，雁邕邕兮遵渚。
玉衣兮画裳，御清气兮前青凤。
穆川后兮静波，湘君遗兮兰芳。
行贞兮昭昭，珰明兮玉娟。
天门兮为开，万夫哀兮惟女贤。
翠帷下兮沉沉，花饮露兮阴阴。
素鳞寒兮不动，寄风瑟兮瑶音。
涉江兮采蘋，剪绡兮蠲尘。
奉瑶华兮结辞，灵不见兮愁人。
愁人兮柰何，目眇眇兮微波。
路杳霭兮修长，其柰何兮夕歌。

秋兰兮青青，得道兮如素。
娟娟兮好修，行隠隠兮不渝。
夫人兮孰怀，美兰何为兮睹处。
秋兰兮英英，含章兮自明。
山中兮无人，其与谁兮晤倾。
悲复乐兮乐复悲，怅来者兮不可期。
悲莫悲兮有所思，乐莫乐兮心相知。
赠子兮杂珮，朝能来兮夕能会。
暮雨兮生愁，心缭悷兮何能慨。
讯苍苍兮如何，天不语兮云嵯嵯。
吐琬琰兮自通，宛清扬兮山之阿。
望美人兮不来，閴寥寥兮浩歌。
云裾兮风裳，引沆瀣兮朝阳。
澹自乐兮僾尚羊，岂无人兮而不香。

东崖紫云飞，西壁白雪炯。
洞口一何邃，人闲无此静。
松风翻瀑怒，梅月逼鹤警。
苔污断阙石，茶注彭亨鼎。
丈人极好生，生神最澄景。
且修黄房诀，夜向香心永。

已是成仙了，全然得道长。
石坚松结髓，山煖术生香。
近瀑衣裳冷，和云笔砚凉。
傍崖修碧宇，何日奏寥阳。

绝冥万丈深，积翠凌空危。
清涧月自浴，孤芳人不知。
石骨溜香髓，松苓涌凉脂。
忽然青云阴，见此白玉姿。
冉冉露痕重，漼漼雪花滋。
淑气注阳鼎，甘津灌华池。
开经拜修静，得道推安期。
聊欲燕其阳，饱食五色芝。

鹿采花修供，猿分石坐禅。

百世垂芳在一经，茂林修竹读书声。
园池日涉皆成趣，景物天然分外清。
聊复垂纶藏渭钓，等闲释耒起莘耕。
知君自有真良贵，岂羡斯亭锦得名。

淮南雪落云绕戍，王郎鸣鞭猎狐兔。
问君本是山阴人，何不扁舟剡溪去。
人生乐事将无同，知君此心如太空。
只今去踏龙尾道，也似寒江蓑笠翁。
鉴湖一曲荷花浦，君不归来花有语。
旧宅应添竹几竿，到家不觉秋如许。
十年雪里看淮南，聚米能作淮南山。
筹边妙处须急吐，政自不容修竹间。
人道长江无六月，日光正射青芦叶。
何以赠君濯炎热，雪即是诗诗是雪。

白天碎碎如析绵，黑天昧昧如陈玄。
白黑破处青天出，海月飞来光尚湿。
是夜太史奏月蚀，三家各自矜算术。
或云七分或食既，或云食昼不在夕。
上令御史登吴山，下视海门监月出。
年来历失无人修，三家之说谁为优。
乍如破镜光炯炯，渐若小儿初食餠。
时方下令严禁铜，破镜何为来海东。
天边有餠不可食，闻说饥民满淮北。
是镜是餠且勿论，须臾还我黄金盆。
金盆当空四山静，平波倒浸云天影。
下连八表共此光，上接银河通一冷。
御史归家太史眠，人间不闻锺鼓传。
白石道人呼钓船，一瓢欲酌湖中天。
荷叶摆头君睡去，西风急送敲窗句。

修内司人偏戏鼓，辇官营里独烧灯。
春风到处皆君赐，金柳丝丝满凤城。

昔游桃源山，先次白马渡。
渡头何清深，鸿鹄在高树。
白马亦洞天，昔人有奇遇。
洞门不可见，但闻水声怒。
瞻彼羽人宅，乃乘方船渡。
修廊夹五殿，重阁映千树。
规模象魏壮，回合绿阴护。
山椒望五谿，壶头入指顾。
故宫在其北，屋瓦带松雾。
古杉晋时物，中空野人住。
外围四十尺，内可十客聚。
我游瞿仙馆，坛上表遗步。
却下八叠坡，一亭众妙具。
两山抱澄潭，老木枝干互。
瞻前秀而迥，坐久凛难驻。
桃源独不见，僻在宫南路。
山行转深邃，狙猿纷上下。
石窦出微涓，令我意犹豫。
昔闻渔舟子，水际见洞户。
今看去溪远，定自后人误。
惆怅却归来，此游不得屡。
于今二十年，历历经行处。

向晚一鸠鸣，道人春睡足。
无处写幽怀，巡檐数修竹。

绿树何稠叠，清风稍羡余。
枕萦云片片，帘透雨疏疏。
修笕通泉壑，残碑出野鉏。
丘陵知几变，耕稼杂陶渔。

根在岩边结，枝从水际横。
此花殊近道，凡木欠修行。
密雪笼幽片，疏篁倚瘦茎。
那时香不浅，忆我话无生。

慈福修龄八十春，微阳才动宝书新。
天家庆事古无有，奕叶重光似显仁。

晚排阊阖披云雾，身蹑仙修游禁宇。
始知天上自清凉，不信人闲有炎暑。
庭前青松笙竽声，望处红蕖锦绣云。
月卿领客意缱绻，冰盘照坐光缤纷。
薰堂尽却蒲葵扇，瑶阶细展桃枝簟。
加笾新采波上菱，如珠更剥盘中芡。
老罢惭无翰墨功，臭味喜入芝兰丛。
二妙不偕阿凤至，四老但许商山同。
明当入直须随仗，夕阳未下催归桨。
重城街鼓已冬冬，举头桂魄层霄上。

春秋思报本，忠孝原有祠。
仪物修孔时，击鼓吹豳诗。

萧萧风雨声，一夜入修竹。
中有遗世人，归云掩茅屋。

汝生十七年，不离父母膝。
抗言求自试，立意坚且必。
父母不汝拒，汝志诚少匹。
束书下扁舟，挂席飞鸟疾。
书来报善达，授馆亦云佚。
进修不多言，祝汝慎非一。

桐川出幽谷，等彼江汉深。
修然一派横，清澈寒士心。
有时对日光，圭棱灿星金。
沙砾谩自苦，安能蔽清泠。
我行正寒风，欲涤如烦襟。
念彼濯缨人，千载求知音。

有酒且莫斟，听我歌一曲。
所歌无长语，江梅倚修竹。
炯炯寒露冰，皎皎白驹谷。
粲粲能赋人，日日对高躅。
诗如何水曹，发兴扬州牧。
味入傅岩翁，调鼎国受福。
桃李岂不华，入景混凡木。
偃蹇有长松，穷年相照瞩。

雨余春水压堤沙，柳未花飞蒲茁芽。
清流激湍石佛寺，崇山峻岭野人家。
大酉之山檀溪壑，秦俗未改书成车。
居夷骤得群贤集，惠风鼓动生精华。
去年可疑张进士，市人物色争矜夸。
今年舣棹无所适，坐看孤鹜齐落霞。
长官敏者唐吏部，八龙受种今渥洼。
两年分韵得此老，未觉景物相宠嘉。
世南弄笔好商榷，宴客自许穷珍鲑。
万金鼎至我亦喜，便欲染指鱼与虾。
汉司隶后最静者，家有白璧无点瑕。
扣之清越声韵响，满座失喜相叹呀。
怪予穷陋一不有，冠者八九乃独髽。
归而谋妇得斗酒，夜韭可剪鱼可叉。
偶欲占射酒似阙，自觉辈晚无肩差。
暗中曹刘不易得，屈宋未死甘押衙。
自从修禊卜师友，一洗万古况两蜗。
但恐朝家用贤急，去我便立文石花。
泮宫先生坐官舍，意此四子穷骄奢。
年前共得石居士，留客嵌空到日斜。

结屋明经好，经明身欲修。
平生仓廪实，不为稻粱谋。
宦路门方盛，容台志已酬。
莫言余八袠，犹欠少迟留。

万顷苍茫外，三年种植初。
路回深吠犬，藻密暗游鱼。
旧酒春同盎，新茶雪不如。
稍修遗老传，忘答故人书。

殄瘁连乡党，凋零及老成。
玉亡修水秀，星掩寿沙明。
不上论思直，空余馈𫗵名。
盖棺隆眷在，论撰见哀荣。

世路平平好，民庸处处高。
入朝宁却步，及物自忘劳。
系望人宗主，为仪国羽毛。
修文才下寿，天亦负英豪。

奉济传芳久，当年折柳情。
来赓工部句，去作锦官行。
诗妙将安仿，吾衰及此荣。
草堂修旧否，得见慰平生。

斯人千古閟音尘，绝妙肝肠好受辛。
四袠升沉悬日月，百年修短误君亲。
天边尚记丝纶手，地上今无磊砢人。
对此感怀非为此，赎之空拟百其身。

淡中着色似狂颠，心与梅同迹不然。
夺我焉支宁免俗，岂无膏沐独争先。
辨桃认杏何人拙，压雪欺霜政自妍。
只恐东君招不得，好修犹在竹篱边。

修竹围墙草护阶，赏花庭院已安排。
洛阳忠孝家何在，不贡姚黄更缅怀。

青青柔蔓遶修篁，刷翠成花着处芳。
应是折从河鼓手，天孙斜插鬓云香。

修己师曾子，为人谋必忠。
信诚交以道，传习熟加工。

知止于至善，修身止用诚。
五伦止此定，明德日新民。

浓阴阁雨未全收，屈指相将禊事修。
不必山阴寻故地，小溪曲水更清幽。

古寺何年斲，山空一片云。
乔松含晚翠，修竹洒清阴。
老衲朝阳缀，雎鸠带雨吟。
俗缘何日了，借榻浄尘心。

方振河汾业，云胡不假年。
斯文今已丧，此道后谁传。
秘馆藏新史，门人缉旧编。
未明修短理，昂首问苍天。

大厦开朱明，物态丰且硕。
薰弦发新奏，生意转无极。
间气清而和，融结赋有德。
碧梧挺幽干，旷度漫九泽。
富哉学古胸，仁义供服食。
浑朴希世珍，外温而内直。
骅骝开道路，声光日斯赫。
九关通籍初，南来坠双舄。
片心清彻底，杯水饯泥轼。
京兆入幕宾，去天不盈尺。
佳最入聪纩，行行陟文石。
邕为五管雄，地控西南域。
专阃难其人，弄印无以易。
袖却经纶手，天边树牙戟。
猩獠丛篁中，深栖而屏息。
夜月照铜柱，警囊声寂寂。
边人解带卧，危地成乐国。
屏风御墨鲜，早晚来召驿。
愧我朴樕才，潦雾甘远役。
题坐遇知己，孤根费培植。
崧高生申甫，好语諠井陌。
碧油塞云端，阻莫陪贺客。
歌咏淇奥诗，清修如圭璧。
他年玉班头，苍髯而赤黻。

拙直多忤物，孤根徒自危。
祈闲三扣阍，天远不我知。
尺书趣入觐，君命其可违。
火云正烧空，短篷气如炊。
修途久困顿，病骨尤支离。
奄奄尚残息，舣棹江之湄。
来登三元山，炎歊顿无威。
徘徊古亭上，好风吹客衣。
聊为三日留，食斯眠于斯。
涧泉{氵虢}{氵虢}鸣，四山翠屏围。
夜深松桂寒，朝瀣生林霏。
李君亦达士，与我真忘机。
乃于山之巅，预作佳城基。
生则此其乐，死则此其归。
采药求长年，华发世所希。
荷锸欲自埋，不以遗体为。
要皆非中道，识者之所嗤。
知命故不忧，李君其庶几。
触目此境界，陡悟昔者非。
更作首丘想，行色应迟迟。
还游仁寿庵，细玩渊明诗。
寓形复几时，皇皇欲何之。
富贵非吾愿，帝乡不可期。
自怜一身孤，蒲柳先秋衰。
百念尽灰冷，故园劳所思。
我有石壁山，亩计十有奇。
归去营一窟，曲肱送斜晖。
培植先人树，投老长相依。
清泉白石盟，甘心天一涯。

奎壁光芒久聚东，奏篇入献大明宫。
胸中抱负经纶业，笔下铺张造化功。
四海高名如日揭，一襟和气与春融。
谁知正大传家学，惟有擎拳体国忠。
华践峻登群玉表，清修屹立急流中。
校雠正对青藜月，关陕俄分画戟风。
自喜合簪方衮衮，不堪分袂大匆匆。
送君怅望云帆别，顾我凋残雪鬓蓬。
戢羽孤栖怜鹤病，脱身高举羡冥鸿。
星躔已应魁三象，天路须知尺五通。
箬水腊前新蚁绿，橘洲霜后巨螯红。
清谈岸帻聊游戏，献纳归班万口同。

万里修门道，谁传桂子来。
好将真积力，为作太平媒。
大易机缄露，中庸气脉回。
须知经济学，元不堕秦灰。

三朝备福尊寿乐，七秩修龄古更稀。
问寝龙楼家法在，鸡鸣步辇过慈帏。

老去无成久索居，尚能林下听除书。
百年门地推鸿绪，三月春江照隼旟。
云路修程惊折轴，昔游风谊记囘车。
绿阴春草佳城暮，无计亲陈野客蔬。

我屋修竹根，身闲境逾静。
维摩本无心，谁令示人病。
夕阳耿疏林，影落莓苔径。
伫立有所怀，高人傥乘兴。

清泉出石窦，白云卧山窝。
淋淫乍开霁，原野欢声多。
吾庐近西峰，其下林婆娑。
解衣坐磐石，持竿钓清波。
主人忘机心，鸥鸟亦无他。
东鲁与南郭，泰山等峩峩。
周子何人哉，自许不啻过。
一朝离草堂，山英遂横戈。
折辕不得还，如此俗驾何。
仰视前修翁，铅刀比太阿。
予弟山林人，心平气自和。
懽然乐箪瓢，笑彼荤膻罗。
好书不厌观，佳句时一哦。
烦赓紫芝曲，为我醉时歌。

未登春风堂，尝读春风诗。
春风不易得，令人每怀思。
一堂谁独无，所至皆有之。
奈何堂中人，此意多背驰。
听雨不对床，煮豆先燃萁。
宁赓粟布歌，不肯吹埙箎。
和气自此伤，怨怒无休时。
遂令君家堂，独立修江湄。
昔我尝宦游，兄弟轻别离。
自从失予季，忧闷鬓成丝。
仲叔幸无他，相从日怡怡。
数榻松竹间，颇与我辈宜。
浊醪无独斟，陈编有同披。
从今当杜门，共试春风词。
燕谷恐尚寒，暖律冀一吹。
君能不靳否，春风元不私。

去年今日西归客，曝背茅檐又一冬。
岁月催人虽迅速，简编于我却从容。
知名焉用诗千首，养病聊须酒一锺。
早晚杖藜修水去，故人有约许相从。

平生不量力，妄意希前修。
懵懵虽无见，拳拳未敢休。

息绵绵而不绝，心了了以常明。
静室我方燕坐，傍人唤作修行。

青青窗外几修篁，也学宫梅巧样妆。
说与惠连须著句，雪边春色到池塘。

眼前修洁独修篁，屡倩东风洗晓妆。
学舞腰肢困珠玉，可怜官柳在寒塘。

修水相望无百里，从来人物胜西昌。
弘斋自是朝阳凤，伯仲行看接翼翔。

绝怜修竹知人意，更爱双泉不世情。
回首旧游浑似梦，却因多难悟无生。

三伏已过二，九夏欲宾秋。
月林疏梧响，露圃幽花稠。
故人有晁子，高諠今前修。
胜地能馆我，衰疾于焉瘳。
山寂便午憩，井冽共晨滫。
坟素共偃蹇，几杖亦夷犹。
嗟哉作田苦，斛水车轮抽。
暮歌宛如笑，达旦不肯休。
新谷幸稍登，惧贻晚禾忧。
安得荡尘{土盍}，倒卷天河流。
生意浃万物，仁风扇九州。
老余亦苏醒，翛然脱笼囚。
眷言南山曲，仙袂追浮丘。

深居独痴坐，愁听鹎鴂啼。
起寻尘外游，绿阴已连畦。
撑舟泛湖去，万顷青玻瓈。
天风振云杪，飞步凌丹梯。
同游金玉人，旷荡追阮嵇。
更摛江鲍思，杰句竞吐霓。
刘侯冥鸿侣，松菊思故栖。
岂为稻粱谋，如彼凫与修。
维之永今夕，胜游共攀跻。
行将著清班，奇字从君稽。

嘉定四年日在房，赵侯来守南清漳。
下车百事所未遑，先务化原修泮宫。
发帑市材鸠众工，改偏易陋规模洪。
大门复旧正当阳，直挹名第真仙峰。
泮渠下疏清波溶，时与潮汐相流通。
两廊轩轩如翚飞，朱栏翼之森卫防。
讲堂岩岩峙中央，高明洞豁无暧曚。
东西两舍夹其旁，扉楹新厂标祠堂。
诸祠畴昔乱无章，从今一正峣相望。
东祀无极濂溪翁，浑沦再辟如羲皇。
二程从而大发扬，千载绝学始有光。
文公继之撷精刚，发挥大学明中庸。
善集诸儒粲朝纲，金声玉振真玲珑。
此邦况又旧游乡，流风遗泽尤洋洋。
合为四座俨颙颙，卓示师表开群蒙。
女令圣门知所从，无徒自弃甘面墙。
西祀唐人相国常，首变蛮俗趋文风。
配以周欧二俊良，破荒桂籍先传芳。
端明蔡公著清忠，始自莲幕起腾骧。
东溪高公拔上庠，劲节凛凛凌秋霜。
力摧秦桧锐锋铓，濒死奋不顾厥躬。
列为五像竦昂昂，论世尚友激懦慵。
要令片善有磨砻，无往不切进修功。
越惟明年神祝融，群工告备襡器藏。
侯曰轮奂美而彰，落成合与诸宾同。
释菜之礼久已亡，在泮饮酒仪亦荒。
今其举之始自邛，不宜草略宜周详。
时惟月琯中林锺，旬有三日方曈眬。
阖郡文武诸曹郎，下及生员隶学供。
庙廷叙立严班行，银青错间绯紫裳。
主人升自阼阶东，束茅灌献文宣王。
韭芹蔬笋罗芬芗，配食兖邹二国封。
跪伏拜起仪从容，精神昭格孚冥茫。
恭惟道德万世隆，参天配地相始终。
再诣东祠诸儒宗，荐以时器陈时饔。
粢盛醴齐烹羔羊，尊师一意照无穷。
三诣西祠诸贤踪，馈荐一视东祠丰。
岂应故事诚有将，示人友善何日忘。
祀事既毕登堂堭，峨冠列坐咸肃恭。
广文巍榻歌鲁颂，讲扬经义发童蒙。
卷经群趋跻而跄，旧堂序列环而重。
老少团拜敬而雍，申明孝弟消强梁。
更衣紫袖巾缩缝，旋复故坐举馂觞。
羞桃华瓜仍蕉黄，左殽右胾羹及粱。
五行大白益静庄，威仪秩秩无忀徉。
三劝和乐恩意浓，酬酢指逊交更相。
主人载笑色而康，方今太平无征攘。
幸与诸宾相庆逢，愿均饮醉文字中。
众宾欣谢且惭惶，此会旷典昔未尝。
今幸亲与沾霈霶，报之愧无圭与璋。
文班进请输肺肠，泮仪民则诗言飏。
风教基本今既崇，礼逊兴行道义充。
观听感德还降衷，自达闾巷无奸凶。
异时刺史入三公，又推此道柔万邦。
移风易俗归醇酿，均令天下跻虞唐。
武班进请披心胸，侯饮于泮为道长。
可屈群丑服淮羌，献囚献馘不告讻。
坐格飞鸮食我桑，赂金贡齿皆来降。
异时锡命侯弓彤，又相君德成安强。
樽俎自折万里冲，会同四海来氐羌。
诸生继进吐卑悰，惟申文武无异方。
加之俾尔炽而昌，加之俾尔寿而臧。
降尔遐福如陵冈，嗣续与国同无疆。
北溪野人狷且狂，躬陪盛仪喜莫量。
直述诗史为铺张，昭示来世惊盲聋。

嘉定四年日在房，赵侯来守南清漳。
下车百事所未遑，先务化原修泮宫。
发帑市材鸠众工，改偏易陋规模洪。
大门复旧正当阳，直挹名第真仙峰。
泮渠下疏清波溶，时与潮汐相流通。
两廊轩轩如翚飞，朱栏翼之森卫防。
讲堂岩岩峙中央，高明洞豁无暧曚。
东西两舍夹其旁，扉楹新厂标祠堂。
诸祠畴昔乱无章，从今一正峣相望。
东祀无极濂溪翁，浑沦再辟如羲皇。
二程从而大发扬，千载绝学始有光。
文公继之撷精刚，发挥大学明中庸。
善集诸儒粲朝纲，金声玉振真玲珑。
此邦况又旧游乡，流风遗泽尤洋洋。
合为四座俨颙颙，卓示师表开群蒙。
女令圣门知所从，无徒自弃甘面墙。
西祀唐人相国常，首变蛮俗趋文风。
配以周欧二俊良，破荒桂籍先传芳。
端明蔡公著清忠，始自莲幕起腾骧。
东溪高公拔上庠，劲节凛凛凌秋霜。
力摧秦桧锐锋铓，濒死奋不顾厥躬。
列为五像竦昂昂，论世尚友激懦慵。
要令片善有磨砻，无往不切进修功。
越惟明年神祝融，群工告备襡器藏。
侯曰轮奂美而彰，落成合与诸宾同。
释菜之礼久已亡，在泮饮酒仪亦荒。
今其举之始自邛，不宜草略宜周详。
时惟月琯中林锺，旬有三日方曈眬。
阖郡文武诸曹郎，下及生员隶学供。
庙廷叙立严班行，银青错间绯紫裳。
主人升自阼阶东，束茅灌献文宣王。
韭芹蔬笋罗芬芗，配食兖邹二国封。
跪伏拜起仪从容，精神昭格孚冥茫。
恭惟道德万世隆，参天配地相始终。
再诣东祠诸儒宗，荐以时器陈时饔。
粢盛醴齐烹羔羊，尊师一意照无穷。
三诣西祠诸贤踪，馈荐一视东祠丰。
岂应故事诚有将，示人友善何日忘。
祀事既毕登堂堭，峨冠列坐咸肃恭。
广文巍榻歌鲁颂，讲扬经义发童蒙。
卷经群趋跻而跄，旧堂序列环而重。
老少团拜敬而雍，申明孝弟消强梁。
更衣紫袖巾缩缝，旋复故坐举馂觞。
羞桃华瓜仍蕉黄，左殽右胾羹及粱。
五行大白益静庄，威仪秩秩无忀徉。
三劝和乐恩意浓，酬酢指逊交更相。
主人载笑色而康，方今太平无征攘。
幸与诸宾相庆逢，愿均饮醉文字中。
众宾欣谢且惭惶，此会旷典昔未尝。
今幸亲与沾霈霶，报之愧无圭与璋。
文班进请输肺肠，泮仪民则诗言飏。
风教基本今既崇，礼逊兴行道义充。
观听感德还降衷，自达闾巷无奸凶。
异时刺史入三公，又推此道柔万邦。
移风易俗归醇酿，均令天下跻虞唐。
武班进请披心胸，侯饮于泮为道长。
可屈群丑服淮羌，献囚献馘不告讻。
坐格飞鸮食我桑，赂金贡齿皆来降。
异时锡命侯弓彤，又相君德成安强。
樽俎自折万里冲，会同四海来氐羌。
诸生继进吐卑悰，惟申文武无异方。
加之俾尔炽而昌，加之俾尔寿而臧。
降尔遐福如陵冈，嗣续与国同无疆。
北溪野人狷且狂，躬陪盛仪喜莫量。
直述诗史为铺张，昭示来世惊盲聋。

前年邦人迎公来，人人喜公来何暮。
今年邦人送公去，人人恨公去何遽。
公在南漳甫三年，仁政率起百年慕。
在民条目皆可书，及人惠爱何胜数。
农歌田野士歌学，工歌市廛商歌路。
攀辕无愿以公归，断鞅必欲留公住。
天子爱民南北均，岂暇私漳一隅故。
命公乘轺使荆湖，历访民瘼清民蠹。
况曰古来用武地，直瞰中原正门户。
英才分布岂偶然，筹画端为恢拓具。
北视敌众纷蠢蠢，义槩宁无激衷素。
挽河洗兵特余功，不日入为圣明辅。
沃心迪德文太平，上窥周召参伊傅。
鲰生忝出陶镕下，日望清光日以阻。
阖门惟知自好修，何敢越分求攀附。
窃幸斯道有主盟，用舍行藏无所与。

育才为国寸心丹，修泮时闻锵八鸾。
绿引沧溟循道入，青徘名第对门看。
宸钩日焕龙蛇动，书阁云齐牛斗寒。
末学幸陪芹藻豆，讵耽秋菊夕英餐。

礼经岳渎视公侯，只谓祠仪一例修。
不识鬼神情状者，错将经意以人求。

六月连三伏，人间似焰炉。
依稀寒水玉，仿佛冷秋菰。
修竹芭蕉入画图。

个是净慈毛和尚，口言祸福有定当。
逐日随缘去赴斋，是谓两脚功德藏。
雕装千佛，布砌两廊。
判断一切魍魉鬼，主管五百罗汉堂。
至于修桥造路，与夫浴主街坊。
闻一切善事如蝇见血，闻一切恶事似蟹落汤。
有时随搂搜，若万回老子懽喜。
有时放歇蹶，若布袋和尚颠狂。
得一文钱不曾落地，合十爪掌常乃谢天。
只一味朴直，无些子壒尘。
所以打动好事檀那，画出这般面觜。
且道如何比拟，八月十五中夜凉，一轮月照西湖水。

心田法地有灵苗，不动金锄耕步休。
何事长松修竹下，风师雨客逐春秋。

既喜寒食晴，复值清明雨。
山空洗雨花，零落蔽泥土。
修林发新叶，青绿粲莫数。
虽云风日异，景物俱可睹。
犂鉏动远村，愈觉爱农圃。
形迹欣得闲，持醪醉为主。

南风满修竹，两贤凛如生。
残僧具汤餠，茗椀寒泉清。
归来涉城市，货殖何纵横。
溪明漾长桥，履此复畅情。
喧寂等一境，人世不足惊。
北窗卧微凉，神思才清平。

宝山最佳处，突兀三茅堂。
幽襟玩岩穴，散脚登崇冈。
梅亭虽未花，自觉草树香。
午阴布修干，禽鸟时来翔。
下视江海波，风烟渺茫茫。
贞石披妙词，摩挲有余光。
吾身已尘土，乃得闲相羊。
羽人复能吟，煎茗邀山房。
意胜神顿适，俗远虑兼忘。
乃知轩裳絷，自苦升斗藏。
饥饿非难忍，岁月空帝乡。
挥手下山去，余情满秋阳。

补篱去恶竹，修迳护幽草。
微风入庭榭，秋雨泛池沼。
荷香浸狂澜，林影动深窈。
宽平日月闲，湫隘天地小。

拖舟上寒濑，冥冥吹雨来。
连绵岸草合，断落山林开。
雁鹜杳灭没，凫鸥正沿洄。
舣舟见修竹，题句复寻杯。

暑雨过林壑，青青发幽香。
徘徊湖水边，路转山横岗。
朱门严古祠，中有水仙王。
配食者谁子，三贤坐高堂。
当年处士庐，郁然眇相望。
故侯白与苏，龙章照钱塘。
人生死即已，姓字何芬芳。
修名贵自立，隠德千古光。
文章发政事，百世胡能忘。
因看游鱼潜，更想冥鸿翔。
微官得休沐，况复五月凉。
兹游获胜践，不觉歌声长。

我觉日已老，梦寐思故山。
故山修竹多，春流正潺湲。
喜汝调官归，尚得年岁闲。
为我守坟墓，经理田舍间。
四时温饱外，寻幽可怡颜。
出入更择友，势利常怀奸。
因风频寄书，慰此双鬓斑。
潮横渔浦渡，水满龙山湾。
离眼望征棹，形滞心已还。
谁怜辇毂吏，青衫裹痴顽。

师门讲绝学，淡泊易荆榛。
锱铢利害牵，不暇能亲仁。
君侯志意高，面无三斗尘。
越从武夷来，邂逅京华春。
抵掌顾我谈，文彩天麒麟。
归哉吴阊门，太湖漾无垠。
修名恐不立，何必问屈伸。

文家渺江海，事物隘天地。
不患寡所识，要在索其至。
圣贤力已到，螟蜾世名利。
堂堂一唯翁，守约妙洙泗。
眷言汝少年，趣向已知意。
相从匝寒暑，愧我有事累。
归舟江风急，惜别重增喟。
约己能自修，它年幸相记。

三代之学废，专门竞成家。
经隔千百年，孔庙徒奢夸。
我朝跨两汉，斯文惟有涯。
天下书院中，赐书几五车。
石鼓亦佳处，湘流带长沙。
衡山为其冲，南国无以加。
猗与庆历盛，风化浃迩遐。
州县俱养士，开设始足嘉。
或困举子习，沉思实堪嗟。
公卿比涂出，歆艳孰敢哗。
淳熙二三贤，使节连帅牙。
葺彼旧遗事，丘记镇淫哇。
青春复来守，讲道方萌芽。
古意忽不嗣，政治由隆污。
只今数间屋，定知未倾斜。
如君肯交我，分教且及瓜。
杳渺上重湖，霜风动梅花。
它乡莫回首，空使望眼赊。
岁月信逾速，人事纷攫拏。
勉勉俪前修，无缪毫厘差。

一自离城府，经年欲从游。
岂曰秋气高，粲然在林丘。
酒熟未易饮，诗好未易酬。
幽窗展席地，宛转十日留。
才如不羁马，胸次贯九流。
𥬞云有霄汉，跼蹐不足忧。
驾言骊驹歌，散处非阻修。
鸿雁天南飞，时当寄绸缪。

三吴一都会，驾言舒我忧。
洞门俨雕戟，通术交华辀。
清晨皇居开，五云更飞浮。
阳光从东升，星月烂欲收。
垂绅奉明主，靡爵班彻侯。
上拟成康隆，下则皋夔俦。
弓矢既载櫜，礼乐次第修。
子惠四海民，庶几疮痍瘳。
眇欤虮虱臣，守藏独夷犹。
交旧未忍遗，乘轩为绸缪。
适歌慨以慷，鲁酒献且酬。
徂年倏已冬，秃发不满头。
如知山泽臞，昧昧徒好修。

三吴一都会，驾言舒我忧。
洞门俨雕戟，通术交华辀。
清晨皇居开，五云更飞浮。
阳光从东升，星月烂欲收。
垂绅奉明主，靡爵班彻侯。
上拟成康隆，下则皋夔俦。
弓矢既载櫜，礼乐次第修。
子惠四海民，庶几疮痍瘳。
眇欤虮虱臣，守藏独夷犹。
交旧未忍遗，乘轩为绸缪。
适歌慨以慷，鲁酒献且酬。
徂年倏已冬，秃发不满头。
如知山泽臞，昧昧徒好修。

去年中秋时，同上东大楼。
长风吹绿尊，溪光与云浮。
已而适异县，吊古寻隠幽。
岂伊邂逅懽，亦足写我忧。
严霜沍冬日，再会尤绸缪。
平生无是梦，一旦眼底收。
祇今孤山下，交游如故不。
萧萧丹叶飞，凭高眇离愁。
诸老日凋谢，畴知敬前修。
夫君从李吕，此意千载休。

读书了科诏，公子显扬谋。
岁寒松柏坚，高冢蔚而幽。
书棂耿冰砚，日屋岚未收。
上焉国脉寿，下焉民瘼瘳。
父母凛遗体，操持梦前修。
四载得重来，长言非燕游。
樵苏行迹稀，雨岩丁岭头。
共饭少徘徊，我志君勿求。

虚堂倚修竹，冷冷自苍翠。
东轩亦不恶，小山发丛桂。
残蝉犹啾啁，新雁已嘹唳。
抚几怜岁华，何用苦文字。
颜子曲肱眠，陶令日日醉。
鄙哉乘时者，急急死名利。
百年归山丘，等无身口累。

天命有生死，人事有盛衰。
亘古每如此，一致该百为。
墨翟非达道，徒尔悲练丝。
寥寥千载间，圣贤眼中稀。
悠悠水东逝，忽忽日西驰。
为学苟未至，于人犹可思。
发言一不善，虽马亦难追。
修身撰良辰，浩然排忧悲。

秋来事幽讨，发兴不能休。
此身幸未老，焉能营菟裘。
西山发秀色，南涧渟清流。
山水无尽藏，似足供我谋。
天然有奇妙，不待人力修。
光景逐昏旦，节物因春秋。
吏事非吾乐，世态非吾忧。
耕凿图饮食，蚕缲作衾裯。
更愿长丰登，庶几足所求。

商秋散惊飚，嘉客木兰舟。
停桡以遵渚，意邈语绸缪。
遗我鲍照诗，遐叹睇前修。
徂年易为急，悯默泾渭流。

卢仝五千卷，邺侯三万轴。
二人书虽多，颠倒俱在腹。
吾当思其然，岂肯泛然读。
李侯真名家，玉川惟破屋。
至今数唐贤，未易可追逐。
谁谓柯山西，魏氏追望族。
衣冠照楼观，再世新卜筑。
中有简编地，仍复种修竹。
斯远吾所敬，作记不碌碌。
发挥书林趣，足以濯心目。
伟哉父子间，抱负如韫椟。
要当大所施，致主锡民福。
想见翻经时，一下十行速。
先得我心同，闻韶心忘肉。

穷居寡所谐，懒顾形与影。
谁欤药石我，冉冉惊老景。
开奁发珍剂，更以珠玉并。
三叹得效方，因之倍修省。

风谊益零落，乌能论前修。
百年之江南，声利日夜流。
履道兄弟贤，几时已交游。
东里大父行，宿昔契分投。
伟乎竹隠高，俗但言句求。
可不拜其庐，何以记绸缪。
我衰尚三叹，微吟如殷忧。
传闻担簦趋，梅黄雨初收。
一襟清微风，步步紫翠浮。
舆篮试息肩，茅店板桥头。
村酒勿浪醉，回骖当熟筹。
所观书研真，所奉窗几幽。
岂比城府间，语嘿劳应酬。
肥遁理事长，故家文献优。
林密山更深，寻壑好经丘。
履道果再来，胥会诚良谋。

红云岛上茶，一叶开枪旗。
到今清梦飞，正焙水芽时。
世无桑苎翁，泉井空日滋。
当年游其间，停鞭尝午炊。
想像修贡珍，清风可忘饥。
故人持英荡，岂不一赋之。
应笑拾涧薪，白石煮作糜。
台高有揖客，更和别驾诗。

宴坐寂不动，笔砚亦当屏。
空虚四壁悬，况此夏方永。
世涂缘业多，荆棘万蓬梗。
痛扫终未除，中抱绝清冏。
老身伸缩余，妙处颇能领。
时舒腰脚顽，那复吊形影。
日长掩关卧，睡熟呼弗醒。
客来曾几何，间亦乏酒茗。
富贵今金张，功名更邓耿。
有味是桑麻，肥遁义尤迥。
朋从赵与尹，堂齐偶邻并。
欢言修敏家，俱可话闲静。
此趣人勿惊，吾诗聊自省。

能为博山游，想度丁公岭。
风乎两岩幽，泉石景逾静。
人谁无雅识，每每痼俗境。
书传所兴起，更复史集订。
于其游息间，趣味必隽永。
如君英妙年，宦达在俄顷。
因问知好修，何事不加省。
里居得往还，时亦具果茗。
诗来予和女，老意转苏醒。

何处寻吾诗，梅横修竹色。
搔头入混茫，挥手谢偪侧。
陶然漫饮趣，卓矣要笔力。
冰溪最高地，不可不造极。

山石漠漠明寒烟，望中一见心凄然。
平生玉斧修未圆，几年只在灵溪边。
长安人家杂尘土，惊怪转庵能断取。
知君诗眼留万古，不待四更看月吐。

倚船江头看修竹，谁家有轩号清足。
敲门应喜故人来，一饭从容可无肉。
春风桃李徒纷纷，独抱劲节惟此君。
自公退食且啸咏，他日得时能拂云。

暮烟和角带疏钟，修竹轩窗一枕风。
月淡天高云弄影，纱幮如水半曛中。
夜深便觉凉无暑，庭户惟闻草虫语。
参横斗转已三更，露气袭人欲轻举。

故人湖海谁知音，章泉病翁卧山林。
我思不见夜长寂，君往与同秋正阴。
修筠乱石一径静，风雨满窗清且深。
安得相从日上下，骚雅共倾陶写心。

风作连宵雨，山寒复昼冥。
酴醾花白白，杨柳叶青青。
令节空轻过，芳时惜易经。
清真王逸少，修禊写兰亭。

水石云山里，归来已九秋。
隔城如浅近，邻寺始深幽。
慧远逢修静，文渊说少游。
径荒殊不扫，风叶上牵牛。

才俊毋轻敌，精神急护持。
寓乡能取友，官路必修为。
胄监秋高日，礼闱春盛时。
龙蛇飞健步，好好对丹墀。

江山迎世父，芒种夏将深。
家道修遗事，人生怀好音。
衰荣元自古，雅俗况居今。
归兴寻幽隠，柴门月色侵。

闲意忽不惬，秋声隔市门。
千林空白昼，一叶下黄昏。
归马正修睦，捕蝗俄讨论。
愿丰穰虑歉，相望数家村。

盂兰盆会日，元自目犍连。
摄化应无量，追修亦有缘。
荒荒谁正令，的的漫单传。
业报众生苦，三涂对四禅。

病起何思虑，空斋读易时。
沉潜三画象，研究六爻词。
孔系诚难识，扬玄恐易知。
乾乾且修业，学处在观颐。

克保家声大，修明国论难。
退闲聊激懦，辞召岂图安。
入馆才郎省，高科合世官。
同门名士笔，留状后人看。

海内宗盟盛，振振乃好修。
伤心终契阔，回首近从游。
才学年方壮，声猷志未休。
人琴遽如许，歌罢玉溪流。

季蜕竟观化，忘机岂冯生。
闲亭非故步，佳叙是修名。
有子庶绵远，无官底重轻。
遥怜小水寺，松路郁深清。

小院春阴满槛花，淡红微绿自芳华。
檐前落日蜂儿聚，帘外东风燕子斜。
修禊人寻诗事业，清明天与醉生涯。
一樽莫负流觞意，梦到兰亭兴亦嘉。

看了三山白鹭洲，归来难老更何愁。
弟兄旧隠家风在，子侄世科官业修。
鱼计亭深云坞口，青毡堂迥水塘头。
何时容我陪情话，华发清樽事事幽。

一帆风雨转吴头，家在稽山事事幽。
小试鸣琴还满去，等闲结绶亦何求。
政声赢得多推美，学力须知转好修。
我与君心似相密，别离无计可消愁。

岁晚溪南见旧游，归舆常恨莫能留。
不堪别去人还远，犹幸诗来路匪修。
野外梅生花气动，门前冰拆水声流。
相思清梦章泉上，尽道才名光更优。

贤关有子上云梯，更著谈空说妙儿。
窦十郎于今可庆，庞居士在古为奇。
双全福寿人皆仰，三昧薰修我独知。
春日千花记初度，玉溪闲客为声诗。

江湖吹雁一声秋，便合如人酒拍浮。
南渡百年无旧事，中原积代有前修。
竞传家国恢疆土，必定公卿运策谋。
野处何尝知理乱，谈边遮莫话边愁。

推窗万松林，杂沓且修整。
何须抚盘桓，姑以集幽听。

闻道菖蒲节，龙舟一一修。
雨凉虽少憩，郡圃不妨游。

风箭急吹疏雨，云峰时转轻雷。
修竹小亭山下，乘凉犹记初回。

栽匀明日问青黄，惜水修堘意更忙。
少候根中新叶出，又看晴雨验朝阳。

愧我粗官耗太仓，及瓜而代合耕桑。
蚕筐阁了修秧马，老稚时时亦酒浆。

四明所修传灯录，谁以印将塞吾目。
凌晨万境不到处，佛见法见空逐逐。

丛生闲得把檀栾，岂待修治结束看。
笑倒街头夸卖者，陶家真意已摧残。

经行修竹小窗轩，闭户看书记昔年。
薄宦萦人尘眯目，空余栖遁此心坚。

达人贵适己，脱屣离王庭。
袖此转物手，悦我违俗醒。
睆彼岐山鸟，扬光来青冥。
岂其览德辉，而肯啄腐腥。
翻云吐嘉音，濯露洁修翎。
纷纷世网密，何由觌尔形。

浮荣安可搴，高蹈何恨早。
处则为远志，出则为小草。
修名随风翔，嘉遁若龙矫。
栖迟二十年，匣此不世宝。
灏露团红兰，凉吹发清昊。
因知吐芳讯，慰我夙昔抱。

碎琼揉香作肌骨，霁日吹红染肤色。
人间何处有此葩，一种风流初未识。
东隅月户编三千，夜修玉阙瀛洲前。
拂摇桂子偶坠此，雨露培植开韶妍。
史翁移根出葱蒨，雕斛持归翠微殿。
一朝丽质冠百昌，御墨分题落团扇。
何年流转江南乡，一本奚翅千金偿。
分枝接叶色已浅，纵有此花无此香。
绝爱西山佳丽地，蔼蔼修林倚清吹。
宁论斜日杏花酣，未许熙春海棠睡。
是时金气初高明，宇宙轩豁澄埃氛。
青霞绛雪互点缀，浓芬賸馥飘氤氲。
鹫峰繁黄今不数，破裓僧练裙女。
试看香御拥红云，肃奉虚皇游碧宇。
携持宝镜吹波金，寒光万顷空人心。
烦君控取红鸾住，便恐香魂夜飞去。

碎琼揉香作肌骨，霁日吹红染肤色。
人间何处有此葩，一种风流初未识。
东隅月户编三千，夜修玉阙瀛洲前。
拂摇桂子偶坠此，雨露培植开韶妍。
史翁移根出葱蒨，雕斛持归翠微殿。
一朝丽质冠百昌，御墨分题落团扇。
何年流转江南乡，一本奚翅千金偿。
分枝接叶色已浅，纵有此花无此香。
绝爱西山佳丽地，蔼蔼修林倚清吹。
宁论斜日杏花酣，未许熙春海棠睡。
是时金气初高明，宇宙轩豁澄埃氛。
青霞绛雪互点缀，浓芬賸馥飘氤氲。
鹫峰繁黄今不数，破裓僧练裙女。
试看香御拥红云，肃奉虚皇游碧宇。
携持宝镜吹波金，寒光万顷空人心。
烦君控取红鸾住，便恐香魂夜飞去。

天台高压东南州，秀锺千古生公侯。
君才槃槃第一流，学优颜闵卑由求。
天意端为斯文忧，妙龄掉鞅从英游。
笔力挽强回万牛，金玉精美价未酬。
文章从古天地雠，演起大业难延留。
腾骧万里须骐骝，行看大对悟凝旒。
擢冠多士骑鳌头，归来双亲喜气浮，充闾佳瑞乐事修。
烟霄衮衮殊未休，整顿乾坤摅壮猷。
策勋稷契伊吕周，请公为酬白玉舟。
他年名遂高千秋，却揖刘阮寻浮邱。

我来叩石洞，崭绝何从登。
天开一间路，崖列两连屏。
有水泠泠来，委蛇贯中行。
五丁修磴道，引步若余迎。
昏暮坐危阁，萧飕风雨声。
不知身何许，似有通山灵。
晨兴穷所历，石转泉逾清。
绝顶一带垂，方诸函明泓。
想当春夏交，雪练输浮轻。
欲去重倚徙，拳石提蒲生。
归与置窗几，聊以志余情。

涉海波涛险，登山足力疲。
胡为赤鉴游，海角山之涯。
崎岖乱石间，况复乘船危。
兹游固有意，访古伤今时。
荒陂存遗迹，缺处十丈余。
父老向我言，先畴为农师。
当时大父行，相与筑此堤。
堤成百物丰，师承及见之。
稻蟹不论钱，况敢论糠秕。
一朝坏不修，惊心伤鼓鼙。
田家岁作苦，土狭何由支。
忆昔禾黍地，石水数斗泥。
前功嗟已废，继者今其谁。
曾闻部使者，询问及故基。
水利固可究，具文怨徒欺。
又闻劝农吏，楚楚多奇姿。
朝游暮始还，山水穷清晖。
有念不及此，但见冠盖飞。
公家急相敛，星火惊文移。
农无地可耕，岁入何从规。
今幸长官贤，愿言拯我饥。
作书白太守，经营得如兹。
珍重父老言，岂为儿童戏。
皇华如观风，此老诚可资。

面面轩窗好，溪山不待招。
清风修竹径，细雨绿荷桥。
地僻人烟少，天恢景象饶。
襟怀无一事，终老乐箪瓢。

家住南溪欲尽头，茂林修竹几清幽。
菰蒲涨绿蛙专夜，树叶吹寒麦半秋。
修褉从教非节物，舞雩元自有风流。
明朝酒醒春犹在，更向长潭上小舟。

家住南溪欲尽头，茂林修竹几清幽。
菰蒲涨绿蛙专夜，树叶吹寒麦半秋。
修褉从教非节物，舞雩元自有风流。
明朝酒醒春犹在，更向长潭上小舟。

修麓长髯客，风仪野老边。
夕阳乌袖薄，细雨葛巾偏。
握手相从日，寒云未雪天。
酽醅𥬠不尽，鲊醢罄无捐。
共舸浮江北，联吟就几篇。
梅花知老矣，流水尚依然。
倚杖临皋别，东风白发前。
官途三载远，世事古人先。
疋布心曾许，交情后莫传。
萧萧瓜井暮，瑟瑟故庐烟。
衰病身如木，怀思泪欲泉。
磨诗终未稳，空向月婵娟。

森森壑源山，袅袅壑源溪。
修修桐树林，下荫茶树低。
桐风日夜吟，桐雨洒霏霏。
千丛高下青，一丛千万枝。
龙在水底吟，凤在山上飞。
异物呈嘉祥，上奉玉食资。
腊余春未新，素质蕴芳菲。
千夫{口砉}登垅，叫啸风雷随。
雪芽细若针，一夕吐清奇。
天地发宝秘，鬼神不敢知。
旧制遵御膳，授职各有司。
分纲制品目，簿尉监视之。
虽有领督官，焉得专所为。
初纲七七夸，次纲数弗差。
一以荐郊庙，二以瀹宾夷。
天子且谦受，他人奚可希。
柰何贪渎者，凭陵肆奸欺。
品尝珍妙余，倍称求其私。
初非狐鼠媚，忽变狼虎威。
巧计百不行，叱怒面欲绯。
再拜长官前，兹事非所宜。
性命若蝼蚁，蠢动识尊卑。
朝廷设百官，责任无细微。
所守傥在是，恪谨焉可违。
君一臣取二，千古明戒垂。
以此得重劾，刀锯弗敢辞。
移官责南浦，奉命去若驰。
回首凤凰翼，雨露生光辉。

南州冬日佳，风和霜气收。
出门访良友，散策寻清游。
负郭有野趣，荒草带寒流。
信步任所止，款扉得深幽。
初若隠者居，忽上云中楼。
揽以三层颠，恍与万象浮。
绿野宽作围，青山远相蟉。
凌然欲轻举，久乃思冥搜。
团团荔枝林，往往丛叶稠。
时于阴木间，略见碧瓦沟。
苍然晚烟集，红者枫树头。
𥩟立思转赊，顾盼目不周。
何意城中身，而对海上州。
要须千幅尽，未可一语酬。
时已梅萼春，景迈浙水秋。
远地得心赏，良会非宿筹。
黄柑况可餐，绿酒方出𥬠。
十年真契阔，再见方绸缪。
矧兹天一方，无异水上沤。
把盏不知暮，论文殊未休。
俄惊庭叶落，始觉昏鸦投。
独怜下弦月，未挂初旬钩。
绝景尚可揖，归途谅匪修。
何当雁荡间，相与老一丘。

长江欲趋海，日夜不肯休。
终然至海后，大小同一流。
君家学海名，旧有江上楼。
取义诚在斯，终始志欲侔。
云门接沧波，碧玉浩远浮。
一瞬便可得，垂则良易求。
兹道无小成，勉矣归藏修。

性懒修书苦，题诗寄海滨。
闽中今乐地，迁客旧名臣。
乍嚼槟榔涩，初餐荔颗珍。
园林春易老，乡岸雨难匀。
世虑千峰静，时贤一聘新。
闲居寻钓石，朝晚待归人。

玉陛传胪晓，身居第一功。
绝班知礼异，专局信儒崇。
贤俊科名上，邦家事业中。
规模垂广远，鼎鼐蓄含洪。
更化方今务，经时志已通。
莅人惟简直，修己在谦冲。
日旦清风发，江晴野雾空。
奉亲游宦喜，初向水晶宫。

王国重熙洽，邦基百世安。
深源混清浊，直道阐平宽。
学术知同贵，师儒颇异观。
修名褎兰省，旧格到蝉冠。
十载田庐隠，三年客授官。
括溪方水涨，江左尚春寒。
论议何时一，行藏此日难。
宿酲江柳绿，风物强加餐。

瀑水东南冠，庐山未足论。
飞来长似雨，流处不知源。
洞里龙为宅，溪边石作门。
修行谢康乐，庵有故基存。

西野芳菲路，春风正可寻。
山城依曲渚，古渡入修林。
长日多飞絮，游人爱绿阴。
晚来歌吹起，惟觉画堂深。

后院深沉景物幽，奇花名竹弄春柔。
翠华经岁无游幸，多少亭台废不修。

文皇当日伐辽东，授钥忠勋留禁中。
违命加诬非信史，新诗昭雪有奇功。
阴兵犹可歼凶悖，甘泽还能作岁丰。
他日或提迁固笔，删修订实望研穷。

明修栈道，暗度陈仓。
刻舟犹觅剑，夜雨过潇湘。

念昔童稚，泛然若舟。
惟我与君，孤诣同修。
博文约礼，匪遨匪游。
子方盛年，遽赴玉楼。

素志薄利禄，壮年荣林丘。
种树疏间泉，凿沼开中洲。
堤平水弥漫，径遶竹浄修。
梅坞夜月乱，松冈晓风飂。
犹以景象浅，欲广𪨷壑幽。
叠石类奇品，置身将侣俦。
磊块质伟特，嵌空神雕锼。
庐阜几上得，巫峰坐中求。
每想云气嘘，遂觉烟练浮。
曳杖日以乐，纵怀吟无休。
一朝失警巡，赤眉行盗谋。
夜半负之去，公然从狗偷。
检视所寇攘，嶙峋拔其尤。
此情实难堪，遣命穷踪由。
风声虽有闻，形势莫可搜。
吁嗟世道降，人弗士行修。
窃玦入志虑，攫金甘辈流。
不念溺所习，竟为前哲羞。
今吾理自喻，委心任去留。
甑堕虽不顾，璧归犹冀收。

素志薄利禄，壮年荣林丘。
种树疏间泉，凿沼开中洲。
堤平水弥漫，径遶竹浄修。
梅坞夜月乱，松冈晓风飂。
犹以景象浅，欲广𪨷壑幽。
叠石类奇品，置身将侣俦。
磊块质伟特，嵌空神雕锼。
庐阜几上得，巫峰坐中求。
每想云气嘘，遂觉烟练浮。
曳杖日以乐，纵怀吟无休。
一朝失警巡，赤眉行盗谋。
夜半负之去，公然从狗偷。
检视所寇攘，嶙峋拔其尤。
此情实难堪，遣命穷踪由。
风声虽有闻，形势莫可搜。
吁嗟世道降，人弗士行修。
窃玦入志虑，攫金甘辈流。
不念溺所习，竟为前哲羞。
今吾理自喻，委心任去留。
甑堕虽不顾，璧归犹冀收。

庾郎吾家千里驹，朝莫勤苦读父书。
少年绰有老成态，月旦考订评乡闾。
明当别我择贤妃，结束琴剑谁挽裾。
春空吹晴惠风畅，烟草弄色和气舒。
野桥融泄柳絮合，石岸惨怆鸣鶢鶋。
乘龙有期弗获饯，数椽政葺渊明庐。
旅愁冥思莫排遣，离恨挂臆难扫除。
况当春晚气暄淑，着人欲醉甘醴如。
修程所嘱善养摄，礼毕蚤办双轮舆。
妇翁传道世大儒，习俗再使淳古初。
稔知贤舅继家学，子如从之师有余。
归来阿叔待审订，义路礼门从广居。

烟梢修矗画檐低，春晓丛疏绿玉枝。
节立孤高虚静处，身持敬义直方时。
清风戛玉声摇佩，明月筛金影散墀。
寄语幽人勤爱护，莫教斵削俗髠知。

修修野竹碧琅玕，乱石悬崕剑戟攒。
贪看野禽穿绿树，不知船已过前滩。

女修玄鸟开嬴始，附庸于周自非子。
由襄寖强三十世，末命昭庄逾崛起。
杀降溅血长平坑，返戈尽篡天王城。
黩兵不戢恃彊大，物忌太盛终当倾。
邯郸贾人识奇货，发谋不惜千金破。
窈窕尊前歌舞人，腹中已孕秦家祸。
怙势陵威奋余烈，怨气愁声九州裂。
虎暴狼贪天使然，六国未灭嬴先灭。
天道何曾长助彊，岂知用柔能胜刚。
君不见后来项羽战无敌，却使山河归汉王。

觅来雏鹤养经年，认得呼名傍客前。
放去几随云过海，归来一片雪翻天。
翎梳修竹林间日，影照寒梅磵下泉。
眷恋轩墀应有谓，主人风骨是神仙。

国典斯为重，亲耕示不轻。
诏涓正月吉，躬率百僚行。
奉礼仪修献，司农器具呈。
储胥严武备，卤簿肃文明。
北阙班春早，东郊贺雨晴。
青坛晨气润，紫陌晓寒清。
玄武移天仗，钩陈出帝城。
停云依别殿，翔鸟避行营。
十二苍龙驾，三千白虎兵。
园花迎翠辇，田柳拂霓旌。
少皡陈圭瓒，先农荐特牲。
绀辕萦黛耜，苍佩映朱弦。
俯讲三推礼，祗勤万乘情。
艰难均土庶，次第及公卿。
海寓瞻秋稔，山川庆礼成。
岂惟知稼穑，况乃奉粢盛。
祈岁稽豳雅，因时昉舜耕。
顾严天下劝，非侈国人荣。
芸史观先烈，桑枢叹晚生。
何当蒇熙事，夷夏颂隆平。

修竹生烟晚逗阴，翠罗香袖怯寒侵。
恨同社燕身为客，怕剥秋莲苦在心。

世俗事无尽，养高心自闲。
蔬园通绿野，林坞带青山。
丹灶忘添火，云庵懒著关。
别应修省术，七十见朱颜。

城丘焕朝景，郊甸熙春阳。
谁能不行游，及尔聊徜徉。
华栋敞中园，珍潭注方塘。
惠风翼嘉殖，时鸟流音翔。
岂伊丹卉间，而有修干苍。
靡迤既徐步，萦纡亦深藏。
忆与仁里亲，攀翻玩幽芳。
抚迹已成故，斯人安可亡。
前洲起新涨，远岫收残光。
凭槛久怅望，江云眇何长。

隙驹日月驰，拱木霜露莘。
孤生望苍旻，永念负慈地。
内德不越阃，先铭欲存世。
以兹沥丹素，延首冀嘉惠。
大匠斡九京，篇成重覃思。
发函已百拜，陈庙复三喟。
石之表故阡，修麓出光气。
耿如瞻其亲，端用贻尔类。
道归统会阔，躬探玄颐秘。
云章开人文，天笔垂古制。
照照训典立，亹亹伦纪备。
遂登秦汉前，上与骚雅俪。
碑板落东南，贝玉失瓌异。
膏濡沦朽骨，黼藻被幽隧。
史职补王明，陋巷压高位。
余波扬懿则，惧忝弗克嗣。
士恢宇宙心，学竟圣贤事。
整驾期远造，为基戒中坠。
岳峻尚可攀，海深安可计。
勗哉奉格言，没齿无敢替。

时潦汇众川，朝暾耀中洲。
岸回挐音急，水抱禅宇幽。
竹树相覆带，云沙更荡浮。
估船乘波发，渔艇沿潭游。
他屿亦可登，爱此所览周。
东轩既延伫，西阁复夷犹。
归求种嘉橘，老欲守故丘。
贾谊何远去，屈原竟深投。
俗卑忌才高，世浊憎多修。
请将招隠作，往和沧浪讴。

捍川始成邑，巡甸遂建都。
千载倚修堤，三吴达高涂。
卫军弛马牧，令尹司官湖。
濬中深有蓄，丰外坚无虞。
往者水冒没，伤哉人愁吁。
雨常夏潦盈，旱必秋田枯。
民功念久隳，邦患谂预图。
忽惊华构敞，岂为纵览娱。
溪落露鲂鲤，草长戏鸥凫。
丹霞出云表，翠𪩘亘天隅。
缅怀谢公言，希迹岩栖徒。
且复与闾里，共守桑麻区。

天德不可名，煦濡在三春。
母恩不可报，爱慕极终身。
粲粲白华士，筑堂奉其亲。
堂前种丛兰，堂后植修筠。
列卿禁武近，出牧藩条新。
起居佩慈训，平谳宣皇仁。
属怀音书遥，曷慰色笑频。
驰神越海峤，竦睇彻昏晨。
鼎锺曾足多，滫瀡良未珍。
请将蓼莪义，一为君子陈。

湘中十七门，层层居中央。
经营自何代，传是汉定王。
穷力致远士，侧身思咸阳。
地褊乃后绝，炎灵久无光。
今非昔所望，林麓深青苍。
歌舞来其上，军营在其旁。
国人记本始，祠典修烝尝。
嘉节近楚俗，羁怀渺湖乡。
野菊岂不采，含英待秋霜。
风骚企高调，登览独成章。

神龙翔庆霄，威凤乘阳晖。
德隆昌运合，教薄英才衰。
圣武起王功，哲儒植邦基。
温纯州殿讲，深切玉璪规。
贤轨宁遽倾，休风倏潜移。
巧缘一州将，辍此万乘师。
退抱康世模，济川舍其维。
收士云麓深，会友雪岳奇。
闵曾行独显，吕葛策未施。
绝响旷孰嗣，素编烟今垂。
永眷游习地，载瞻燕居仪。
驾言往城南，翻动湘中思。
景迫昧见道，登堂惘如遗。
方池秋泉清，修径晨露滋。
荷老莫采折，草荒欲芟治。
徘徊重抚事，咏叹空复辞。

伐鼓发东津，弭楫游西林。
渺看汀渚隔，迥入烟云深。
修庑涧风凉，古殿山气阴。
晨彩发穉竹，夏音转幽禽。
寥寥放逐迹，落落羁旅吟。
奇翰动屋壁，高名照冈岑。
文精公侯小，道胜天人钦。
诚愿息世纷，傥期开士寻。
从之未可得，年鬓上愁侵。

溪头石磴坐盘桓，时见修鳞自往还。
可是水深鱼极乐，不须妄想要垂竿。

修眉浓淡里，寸碧有无间。

太初孰元，浑沦蒙密。
弥漫宇宙，一气沕潏。
孰知是时，无极有极。
天高地下，人生物出。
畴虽未分，易虽未画。
行乎其间，充满周悉。
炎黄启序，姬孔抉机。
陶为泰和，数千其期。
写为六经，万言具垂。
太史变法，汉唐续维。
迄于我宋，皇皇巍巍。
百代以下，上接农羲。
畏天若临，视民如伤。
消斥奸佞，登崇隽良。
急将宽兵，我武维扬。
选牧与部，仁风以翔。
节用裕下，根深本强。
身修国治，纲举目张。
由经而史，自皇而王。
以暨我朝，同此一纲。
天赋高妙，学力深详。
上而河洛之图画，近而我祖之宪章。
贯千古于旦暮，敛一心于混茫。
大哉斯学，夫岂经生学士析解章句而已哉。

厚德推吾党，修名霭列绅。
明经魁别幕，仗节聘殊邻。
南峤思良牧，西枢失重臣。
龙原高冢在，千古卧麒麟。

晖晖朝阳亭，亭前锺阜青。
岩阴尚积雪，光彩浮初晴。
亭下清溪水，滑流新泮冰。
双凫知随阳，亦逐流澌行。
亭中贤主人，快此景物清。
开门延客入，掬雪当泉烹。
凌蹙淮水涨，修鳞烂银瓶。
更酌秦淮春，配此玉豉羹。
了无一物俗，表里俱蓬瀛。
宇宙有佳致，心清境乃并。
甚爱主人贤，澹然遗世营。
不言饮人和，恂恂发天诚。
清处亦绝奇，亭亭秋露茎。
胸中足丘壑，城头亦林埛。
不与风月期，结屋谩茅菁。
却惭最下客，形秽识不灵。
宿怀幽深趣，侵寻尘坌撄。
一官冷于铁，痴坐如冻蝇。
唤来俎豆问，不知梅已英。
清赏可无传，陋语恐难征。
春风送鹏程，眷言寻此盟。

盛时考槃古逸民，湖山草木咸知名。
至今八篇烂古锦，岂特五字如长城。
长驱万骑到其下，束手按甲循墙行。
大邦维翰蔽骚雅，遐冲既折犹精神。
抗衡剧孟一敌国，弹压西子孤山春。
死诸葛走生仲达，送修靖邀陶渊明。
聚蚊莫及怒雷迅，老瓦不乱黄锺鸣。
清弹岂为赏音废，自芳更问林扉扃。
鸥盟未冷浪拍拍，弋者何慕鸿冥冥。
水流山空鹤态度，冰枯雪寒梅弟兄。
梅当成实自调鼎，鹤既生子仍姓丁。
乡来偶同赋招隠，老去亦各相忘形。
故庐夜夜月如昼，少微耿耿天无云。
千金傥可市骏骨，万古适足空凡群。
百身可赎但虚语，九原唤起知无因。
为公满酌井花水，酹一抔土公应闻。

有生分贵足，足患不自知。
知贵得所止，不止盈益亏。
盘磵隠沦友，图史森孙枝。
闲适寿且康，不止将奚为。
卜筑修竹间，养正是用宜。
惟其得所养，自乐颐之时。
初筮得上九，颐道皆备之。
静默战纷华，燕晦观群蜚。
对月喜秋霁，问柳知春归。
鸣鹤闻夜弦，振鹭惊昼棋。
池宽纵鱼乐，机忘悟鸥疑。
幽草时自妍，歌鸟时自窥。
钓则钩可直，艺则芳可移。
酒酣卧花底，不知吾为谁。
起来飞羽觞，万化同熙熙。
药圃雨新霁，徐步观耘耔。
眉津双解颦，心渊平弗欹。
酡颜渥且丹，老鬓秋不萎。
从它自逐逐，舍蔡观朵颐。

雁宕秀色连修眉，胸中岂止雁宕奇。
展旗卓笔在怀袖，文事武备皆称之。
剑南江山梓最胜，弹压江山须逸兴。
国子先生绣斧光，一道风烟入评品。
颇闻边警喧蜂虿，谈笑从容起凋瘵。
勿谓生平少作诗，古锦可容空载归。

防拓西南重，皇华赋咏优。
忍将忧国泪，来作听猿愁。
瘴扫乌蛮俗，吟残白帝秋。
修名磨不得，三峡自东流。

愆阳干岁事，斋殿轸予忧。
默为斯民祷，心从六事求。
同云俄蔽景，盈尺忽呈休。
淅沥千琼树，峥嵘万玉楼。
尘氛开紫宙，气象露皇州。
雕鹗精神劲，松筠操禀优。
边庭伤久戍，农亩庆来麰。
咨尔臣邻地，常期九叙修。

萧洒武夷秀，兹人美且偲。
治经通古学，应务富时材。
盍在修书选，行须造币回。
更研轻重术，归奏阜民财。

天上灵仙谪，人间秀气涵。
朱弦清庙瑟，美干豫章柟。
富艳三千牍，从容八十函。
典纯追古昔，雅正合周南。
温粹琼瑶润，滋醲稼穑甘。
微中缄海蚌，巧处吐春蚕。
璀璨龙宫出，精深虎穴探。
机衡成臲尯，嵩洛入烟岚。
寂忍修禅智，虚柔慕史聃。
骥辕曾未骋，鸾驭不停骖。
岩庙登何数，承明入独三。
可怜经济意，旧客记高谈。

固云志在修私怨，破郢其如不利吴。
由此夫差心遂侈，鸱夷岂得谓非辜。

溪堂月榭几分杯，暂住三峰约便回。
斋榻忽留青竹去，庭除不待玉棺来。
人间如幻宁同恨，天上修文亦用才。
碧秀烟云无限好，此生勿复望崔嵬。

三峰顶上五经秋，妙法白莲清浄修。
无数天花常自散，真空性水不停流。
病痴谁问维摩诘，俗眼徒嗟冉伯牛。
别有妙身诸相具，金刚坚固异浮沤。

仙术初修自性情，本除阴浊养阳明。
三田窈窈通虚白，一路层层彻太清。
寂不动中方见道，思无邪处好存诚。
君如欲到逍遥国，须自还元第一程。

萧萧霜草晓风秋，忆是当年最胜游。
车马自随寒日急，管弦肯入野云幽。
流渠水断鱼何往，高树阴疏鸟不留。
为问主人曾到否，自家池馆待谁修。

坤维五十郡，麾节忝师垣。
缓辔犹秦甸，前驱已劔门。
傥来增客气，重寄愧君恩。
昨夜岐山梦，三归修竹园。

旧学多闻富，咨周听德聪。
乾元纯用九，丰日正宜中。
治迹传英烈，神明溯阆风。
平居修五事，洪范在潜宫。

有所思，在斗墟之东华。
我欲从之路阻赊，寸心坐驰天南涯。
彼美一人骞且都，明月环珮云霞裾，蹇于翔兮不我留。
登高杳视令人愁，褰裳欲涉江湖修。
江湖修，不可过。
不可过兮奈若何，私自怜兮长啸歌。

有所思，在斗墟之东华。
我欲从之路阻赊，寸心坐驰天南涯。
彼美一人骞且都，明月环珮云霞裾，蹇于翔兮不我留。
登高杳视令人愁，褰裳欲涉江湖修。
江湖修，不可过。
不可过兮奈若何，私自怜兮长啸歌。

曲池秋水平，虚碧杳澄浄。
有𫚢从何来，潜据久已横。
鼓鬣作波浪，晴景占蘋荇。
贪吞无遗鳞，多折修荷柄。
西轩因纳凉，遶步恣哦咏。
时逢横水面，气意殊豪劲。
向非神守严，雨雾寻飞迸。
不揆入江海，且与蛟螭竞。
暇日呼罟师，搜摝穷泥泞。
泼剌出数尺，怒跳何健轻。
状丑足涎沫，刀几嫌腥硬。
遣童放西泽，不死傥知幸。
犹虑持私烹，诚嘱烦言令。
去去避钩网，再获谁尔诤。
遂取群小鲜，投中使沿泳。
上游若浮空，众沈疑落阱。
队行有孤出，如嫡从诸媵。
忽散何所惊，两合成相迎。
衔尾既竞速，依蒲亦少定。
庄濠念逍遥，严溪思隐行。
聊以贻后人，持竿助闲兴。

前年子渐死，予哭大江头。
今年师鲁死，予方旅长洲。
初闻尚疑惑，涕泪已不收。
举杯欲向口，荆棘生咽喉。
忆初定交时，后前穆与欧。
君颜白如霜，君语清如流。
予年又甚少，学古众所羞。
君欲举拔萃，声耦日抉搜。
不鄙吾学异，推尊谓前修。
今逾二十年，迹远心甚稠。
后会国南门，夜谈雪满楼。
青灯照素发，酒阑气益遒。
昨君握兵柄，节制关外侯。
予才入册府，俄作中都囚。
飞章立辨雪，危言动前旒。
时虽不见省，凛凛压众媮。
旋闻君下狱，六月送渭州。
渭州旧治所，昔拥万貔貅。
堂中坐玉帐，堂下森蛇矛。
令严山石裂，恩煦春色浮。
衅生无根芽，众言起愆尤。
返来入狴犴，吏对安可酬。
法官巧追拍，刺骨不肯抽。
削秩贬汉东，驱迫日置邮。
穷途无一簪，百口谁相赒。
诸子继死亡，清血渍两眸。
贸然几丧明，愤苦结不瘳。
君性本刚峭，安可小屈柔。
暴罹此冤辱，苟活何所求。
人间不见容，不若地下游。
又疑天憎善，专与恶报仇。
二坚潜膏肓，众鬼来揶揄。
弃局奔南阳，后事得所投。
心胆尚卓荦，精明已弥留。
生平经纬才，萧瑟掩一丘。
青天自茫茫，长夜何悠悠。
万物孰不死，死常在严秋。
君齿方盛壮，众期树风猷。
二边方横猾，四海皆疮疣。
斯时忽云亡，孰为朝廷忧。
予方编吴氓，日自亲鉏耰。
无缘匍匐救，兀兀空悲愁。
时思庄生言，所乐唯髑髅。
物理不可诘，此说诚最优。

上春游南峰，出自阊扉西。
崎岖缘田塍，时又涉狭磎。
午初至峰下，先读烂古碑。
僧庐颇新鲜，丹青见朝曦。
云昔支公居，石迹有马蹄。
逾岭到天平，上观石屋危。
苍壁泻白泉，对之已忘疲。
西岩列窗户，玲珑漏斜晖。
嵌然似饾饤，人力安可施。
朝餐下木渎，市物俗所宜。
琴台昔尝游，回首忆旧题。
南向又渡岭，盘屈麋鹿蹊。
折身趋宝华，未到闻法鼙。
松间见广路，平如隐金锤。
寺压两山脚，三面张屏帏。
夜阑宿虚堂，清甚无梦思。
西南登尧峰，俗云尧所基。
洪川不能没，上有万众栖。
中道舍篮舆，从者亦汗衣。
关陆巧步趋，健马莫可追。
自伤干躯大，两股酸不随。
岩雨洒磴滑，惟赖枯筇支。
四顾物象殊，虽困强自持。
竹木互支撑，小阁架险梯。
凌晨过横山，蹴蹋云霞低。
身如插翅翼，下见鸿鹄卑。
却视众壑林，密若荠麦齐。
童童或行列，改春发绿翠姿。
一方绀碧瓦，楼殿贴地飞。
右顾万顷湖，东与天相迷。
日炙白烟开，风驱银山移。
旁过折腰塔，铁轮尽颠堕。
近为震霆拔，火烈瓦甓糜。
未知天之意，摧此将何为。
迤逦瞰荐福，爱此路侧池。
清无一点尘，虾鱼潜琉璃。
宝积仰修竹，整如翠羽旗。
棱伽屋老朽，旧闻传者非。
北渡千丈桥，柱袅阑倾敧。
揽衣俯而趋，愁为溪风吹。
遇胜辄自留，仰啸巾屡遗。
永言喜谑浪，把酒先嘻嘻。
子履阅奇怪，瞪视惟嗟咨。
及还城中居，城人殊未知。
自疑身被留，𫏐此梦寐归。
纷然著鄙事，奔走争自私。
向者却是梦，反复又自疑。
神明日夜往，内顾行者尸。
何由摆尘坌，荣辱两莫期。
清泉与白云，终老得自怡。

孤峰涌沧江，突兀台殿积。
惊波四面起，日夜走霹雳。
阴壑滀风云，阳厓产金碧。
离披万年树，根抱太古石。
修廊围峻阁，窈窕压山脊。
宝像浮海来，珠缨冷光滴。
叩阑见鼋鼍，扬首意自得。
偃蹇互出没，日此饱余食。
又有翠羽禽，群飞喜宾客。
口衔绀蒂花，近我若相识。
开轩心旷绝，上下无异色。
气象特清壮，所览辄快适。
予心本高洒，误为尘土隔。
不知人间世，有此物外迹。
落日将登舟，低回空自惜。

修水崩腾落云端，倾入群山自萦转。
山回水抱三百里，邑号西安俯千磵。
四时夹磵花蒙蒙，数步行人不相见。
但闻千珂万马横阵来，石激惊湍自相溅。
忽然弥漫为平川，远近人家压清浅。
其间有亭号佚老，山水之间为胜选。
黄氏有子乐其亲，缔葺之勤由富善。
盖忧高年厌家事，力营此地欲自遣。
亲意虽知风物嘉，岂若有子常在眼。
君胡飘飘事远游，手龟面黎两足趼。
故乡不到已逾年，又非跼蹐牵仕宦。
何如轻舟早还家，日对白云奉游宴。

一迳抱幽山，居然城市间。
高轩面曲水，修竹慰愁颜。
迹与豺狼远，心随鱼鸟闲。
吾甘老此境，无暇事机关。

皇祐辛卯夏，六月朔伏暑。
始伏之七日，大热极炎苦。
赫日烧扶桑，焰焰指亭午。
阳乌自焦铄，垂翅不西举。
炙翻四海波，天地入烹煮。
蛟龙窜潭穴，汗喘不敢雨。
雷神抱桴逃，不顾车裂鼓。
岂无堂室深，气郁如炊釜。
岂无台榭高，风毒如遭蛊。
直疑万类繁，尽欲变修脯。
尝闻昆阆间，别有神仙宇。
雷散涤烦襟，玉浆清浊腑。
吾欲飞而往，于义不独处。
安得世上人，同日生毛羽。

戆老新成池上堂，因忆乐天池上篇。
乐天先识勇退早，凛凛万世清风传。
古人中求尚难拟，自顾愚者孰可肩。
但举当时池上物，愧今之有殊未全。
池东无廪贮余粟，池西无亭挥五弦。
中无高桥跨三岛，下压鳌背浮清涟。
其间合奏散序者，童妓百指皆婵娟。
平无三石展湘簟，静无双鹤翘丁仙。
雅无吴郡青版舫，游泛安便牢且坚。
吾今谋退亦易足，池南大屋藏群编。
一车岂若万籍富，子孙得以精覃研。
夹堂修竹抱幽翠，森森拥槛竿逾千。
池中所出粗可爱，芡盘菱角红白莲。
芍药多名来江都，牡丹绝艳移洛川。
及时花发池左右，香苞烂染朝霞鲜。
戆老于此兴不浅，间会宾属陈芳筵。
妖妍姬侍目嘉卉，咿哑丝竹听流泉。
宜城酿法亦云美，诗酒仅可追前贤。
狂吟气健薄霄汉，豪饮体放忘貂蝉。
酒酣陶陶睡席上，醉乡何有但浩然。
人生所适贵自适，斯适岂异白乐天。
未能得谢已知此，得谢吾乐知谁先。

忠臣重此过邛崃，经计才优帝命谐。
县弩清尘资远抚，史彤修职峻荣阶。
蜀天星入人先候，剑路铭昏藓半埋。
锦里万家迎使旆，壶浆应释去思怀。

西都为掾促征轮，南浦分携碧草春。
卿寺试才方命秩，天衢飞步已逢辰。
洛滨修禊浮觞散，水际看花第品新。
樱酪有期谁其荐，曲江应记并游人。

拥传修途倦，逢春旅思长。
远烟含树色，细雨起尘香。
陇麦成行绿，林莺并对黄。
扬鞭聊自慰，举目见韶光。

不有浮觞乐，谁知爱客深。
投醪当席意，修禊昔贤心。
自至疑仙术，虚来协道襟。
去留虽任物，斟酌孰窥阴。
阻挹斋中酒，空劳塞上吟。
清潭时一望，搔首莫能簪。

修禊春塘上，谁知物趣深。
万花开喜色，众乐出和心。
雨意随人住，杯情逐胜斟。
从兹穷塞地，佳节似山阴。

舍奠修彝礼，斋诚致吉蠲。
普天同日祀，圣道几人传。
穷厄当时教，雅崇万世贤。
蒙然如可寤，朝夕在拳拳。

别殿深严峻宠班，再烦开府扼秦关。
棠郊阴满修前治，蕙帐香销在故山。
天意未容贤者乐，官方唯许老时闲。
苍生况结为霖望，岂要穷边俗吏攀。

冒暑行宜早，修途不困人。
远风清逐睡，微露湿低尘。
好月看无尽，高吟意益新。
未鸡知渐晓，天角下星辰。

谁言智者不兼仁，请看新渠激硙轮。
本为酒材宽物力，更饶春月乐乡民。
阴晴天色将寒食，狂醉人心即蜡宾。
父老他年传故事，可忘修禊起兹辰。

君于荣利已恬然，此治韩城属荐贤。
惠政即随春共煦，道心常与月同圆。
门踈俗客禅诠远，亭掩修篁定力坚。
思退几人曾上籍，可容名记托新篇。

知君为邑解铜章，却复先庐坐葆光。
对境风幡俱不问，安禅心法两皆忘。
满庭修竹争高节，近砌幽兰称独芳。
若论厌喧遭拄杖，何如趣驾返周行。

两行修柏夹云根，引入莲峰直下村。
病骨醒魂安气母，幽亭收景厌山孙。
金堆望远千滩出，玉溜声喧万马奔。
坐叹尘劳无计住，却寻归路日黄昏。

北去川原极目平，修途尘敛雨初晴。
岁丰禾黍高低积，天晓云霞散乱明。
宵露尚漙香草木，朔风时紧撼旗旌。
病襟斗觉精神健，屈指乡邦近数程。

天云卷𪿫车，横波起涛头。
拔木如剪叶，况复一叶舟。
乡来不鸣条，酝藉仍风流。
今也贾余勇，浩荡隳前修。

帆挂之清远，潮来驾浊流。
火云方振虐，仙舄自生秋。
拔宅虽浮泛，逢山得款留。
一夔携骥子，几度访羊裘。
景尽孤台胜，题分庾岭幽。
风餐愁款乃，水宿贯钩辀。
文采休藏豹，诗盟莫冷鸥。
神明毋自鄙，蛮瘴不胜瘳。
单父鸣弦外，巴东野水头。
鼎锺余事业，一德配灵修。

老颜莹玉卢堂前，明年一百欠一年。
岁时罗拜各有序，四三千指诜诜然。
发白衣斑传冢嗣，子生孙了孙生子。
寸田种德日蕃滋，一气所钟至于此。
寿骨棱棱岁寒后，深拜伽梨问耆寿。
尽将回向南极星，化凶短折为修龄。

推恩保四海，寡恩徒自戕。
父兮不念子，悠悠我心伤。
父子至情天性也，戾岂自经沟渎者。
回天无药愈狂酲，朽索胡为羁六马。
邪心不作天不疑，皇恤江充刘屈牦。
灵修一悟倘可冀，抑免杀身伤父慈。
千秋一言机发弩，堕甑已非何所补。
归来望思兮胡不归，千古万古一抔土。

练挂河源夜欲流，略无云物碍双眸。
有时长恨菱花破，今夕何须玉斧修。
五载重逢余闰岁，百年几见两中秋。
更舒望海亭东啸，细把穷乡令节酬。

行云流水去仍还，多费清游少费闲。
缺处欲修前夜月，烧痕旋补去年山。
榻仍拂拭悬空壁，猿自归来守半闲。
寂寞东家老茅屋，平安几日到松关。

几望沧浪月，裴回独自看。
小亏修未了，忒满怕持难。
篆冷檀烟湿，衣单桂露干。
丁宁桥下水，明夜印团团。

寿域富万汇，楚楚惟灵椿。
彭固不可侪，聃亦虞遘迍。
天高杳难问，请以意自陈。
大年岂知止，小知宁无赢。
况夫朝有闻，幻变可得婴。
君家老孟光，及与膝上英。
洞窥天地先，一视蜾与蛉。
居然因其小，其余赞经纶。
青青修梧枝，尚有五色翎。
相参星辰履，共为黄河清。

镜里津津喜上眉，人情瘦瘠遁心肥。
环中小复事虚应，方外敢忘求实归。
客好洁羞南涧藻，家常草具北山薇。
难消闲里舒长日，修绠何须绊落晖。

元化钧陶铸，先生独铸颜。
不祥麾跃冶，至蕴剖藏山。
幌冷云垂地，名修玉缀班。
圜桥俨冠带，鹄立望公还。

心蟾光朣朣，性静湍不起。
悠哉小天地，万化渺无蒂。
清苕半洚水月庵，碧蟾夜夜先清涵。
曩曾借榻坐凉树，细数秋毫窥夜潭。
犹来清圆捉不得，何地容兹老豪逸。
修名与月俱不死，衮衮东流几时息。
乡来万州赋此诗，寥寥百岁无此奇。
诗在天西锦官寺，珠璧照人觉形秽。

草枯蓝田山，饮羽误入神。
归来落清梦，起冩赝虎真。
槎牙虎边树，霜虬蜕修鳞。
乡来一寸根，今者千岁苓。
冻雪压不低，华风吹不春。
落子大蔽牛，娄起厦屋倾。
日月弗知老，保此坚与贞。
年年姚家黄，角逐魏紫荣。
十里春风香，走杀陌上人。
夭妍极远到，不得一月程。
居然事颜色，只与朝菌盟。
安知有耆艾，落落仍亭亭。

华玉初痕陇树颠，朣朣俄顷散澄鲜。
已无纤翳浄如洗，犹有些儿修未全。
竺友啸闻青嶂外，胡床移近绿筠边。
怀人长恨千山隔，云淡天低鹤未眠。

画寿诗中境，人修地下文。
金兰三友合，泾渭两边分。
冻壑层欹盖，炎天独欠君。
莫嫌疏影瘦，及与欠清芬。

举子忙时节，秋庭桂子春。
暂分餐菊伴，来款种花人。
密影窥檐小，繁英趁月新。
发硎盘错外，树下看修轮。

鲜风嫩日养芳新，来会闲人九日盟。
相泽畔吟腾晓馥，就花中隠著修名。
碧浮賸嗅茱萸醁，黄落谁摇沆瀣英。
商素雅为仁者寿，荐甘{奭斗}碧辅清明。

曩说琛师迈往贤，不将大义答开田。
欲惩后世人尸素，敢昧前修自弃捐。
把似诞谩规信施，何如勤苦佐丰年。
镢头边事超今古，侥幸逢年是偶然。

破舆不窗帘不旌，短长后先白四丁。
旋牵毳衲裹秋鬓，月露点滴垂青冥。
平明驱入三家市，市人惊见左右视。
笑云非病亦非狂，不与人同与人异。
抑非湖海空橘陈，不老不死亦不灵。
不然天台石桥寺，丹碧剥落泥应真。
须臾一棹修门去，却遣破舆归凤翥。
谓言只借此样僧，非此样僧莫借与。

𫕥团华月锁重云，底处朣朣魄载新。
空使霜蟾同转毂，不容玉斧伴修轮。
身虽全节扃泉户，天亦何心死谷神。
窗外竹间梅数树，为谁消减雪中春。

导洛疏伊断在兹，度溪湔祓振荒祠。
人心未泯犹知劝，事力虽殚岂惮为。
清似山阴修禊后，煖于沂上咏归时。
熊罴祥叶期丰报，应有南康别驾儿。

经术修明可保邦，凛然冠佩陈堂堂。
竞传溪上诸贤聚，渐得门前一水香。
疏剪新篁看抱节，诛锄恶草戒侵墙。
美轮美奂从人颂，潜德虽幽愈耿光。

业从师授巧无师，孟子何曾负子思。
华月不从修处缺，景星还自望中垂。
伪从所恶生成党，判自持方不中规。
欲扣两端今已矣，忘言独与故吾期。

光动群阴敛，朣朣古岸斜。
缘空冰碾雾，分影璧沉沙。
圆转刚非缺，虚灵浄弗瑕。
修轮纷血指，玉斧在山家。

楼外与楼头，无如一叶舟。
风轻随月走，江远与天流。
好是今宵满，新于曩日修。
水云相汗漫，襟袖独飕飗。
皓采通千隙，寒芒洞六幽。
无枝空绕鹊，有约不惊鸥。
汉掌仍承露，秦貂未换裘。
弗须占蚌腹，已自压江楼。
欲放仪邻老，长随蟾兔游。
一年看晦朔，终不似中秋。

三吴富且庶，亦复多名流。
比屋充栋书，千斛衔尾舟。
季子有遗烈，列国古鲜俦。
人生五马贵，弹压如此州。
欲雨天作云，欲晴云翳收。
幕府非无贤，大田今有秋。
不知夫如何，夙夜常轸忧。
税亩济楮币，济鲜恐不周。
刮剔锥刀余，岂若仁义优。
藏富当在民，富民安用侯。
迤逦及间架，分毫相校雠。
陵迟必哀痛，噬脐将谁尤。
剥床既及肤，民瘼何时瘳。
公乎小留听，毋敛双眉修。
唐虞有神算，禹皋相协谋。
芝兰撷无遗，杞梓毕见搜。
四郊固多垒，岂在一己羞。
何如勉加餐，缓带姑小留。
道听怀好音，后苑摛词头。
未解颍川组，已覆黄金瓯。

素琼红玉晕轻盈，落落层层傍砌明。
大雅不收成谩与，定随姿态昧修名。

今宵较些子，犹自胜闲时。
圆缺有常守，阴晴无定期。
伊人纷好恶，嫌镜改妍媸。
玉臼药长在，霜蟾家不移。
金波仍眩转，掌露尽华滋。
连璧何妨晚，修轮莫问迟。
才逢桂殿冷，便结庾楼知。
十事九违意，浮生几展眉。
渊明十日菊，苏子一联诗。
不是心如月，安知月不亏。

勤俭工夫自足娱，又将余暇课儿书。
盍先撙节储修脯，莫放春风冷帐虚。

他日台纲整顿难，独观风旨弗他观。
修名夙振鸳鸾序，元服絻加獬豸冠。
已肆浊流堤衮衮，更教华月振团团。
都人快睹青骢马，不作从前款段看。

仁者胡为勇，全师不足加。
一身百夫御，三世四王家。
修竹老弥动，甘棠春自花。
白华诗欲补，有子振光华。

虚空讲得花狼藉，正坐膏肓必死疾。
西山一去杳无闻，空使修名光照日。
阿潜竭斗不如是，昼不暇食夜不寐。
凛然铁石乃其心，要出古人一头地。
只今猛省天平错，乌藤影动千山邈。
到家消息在途中，莫向途中小了却。

初祖传心到女流，后人应合奋前修。
若还再见阿閦国，一段风光扫土休。

一生舍利万家收，烈火何曾化铁牛。
一口气教渠自吐，数椽屋要别人修。

倚福修慧，深丹浓翠。
倚慧修福，砌锦层縠。
福慧两全，众彩明鲜。
紫不乱朱，缟不碍玄。
惟茜惟碧，参鳞差翼。
空王座上，一片如织。
善哉命妇，巧思精究。
劝化诸女，如出一手。
惟此命妇，诸善女人。
于寿域中，克康克宁。
女子有行，归宁母家。
载殒淑身，发明心花。

倚福修慧，深丹浓翠。
倚慧修福，砌锦层縠。
福慧两全，众彩明鲜。
紫不乱朱，缟不碍玄。
惟茜惟碧，参鳞差翼。
空王座上，一片如织。
善哉命妇，巧思精究。
劝化诸女，如出一手。
惟此命妇，诸善女人。
于寿域中，克康克宁。
女子有行，归宁母家。
载殒淑身，发明心花。

量才补职，修德养闲。
一动一静，妙转机关，辉天鉴地许谁看。

漆桶天然别，休将好处修。
听他百杂碎，特地一场愁。

从闻思修，错了路头。
将错就错，随流入流。
补陀山鬼窟，海月半轮秋。

从闻思修，入三摩地。
动静二相，了然不生。
补陀小白花山上，弗听流鶑啼一声。

馽空云带，补太虚缝。
秘以自传，公与众共。
卷覆大千舌于洋屿云门，不与摩竭同条。
袖掷大千手于梅州衡阳，不与浄名同梦。
至于三藏十二部，一切修多罗，洎百家异氏之书，杂然前陈，无断无灭，有元有统。
瞥转一机，五峰敛眉。
伎俩尽也，放下竹篦。

十方取土，曰清泰城。
又曰极乐，与苦浊邻。
厌苦知乐，不毫忽间。
一念勇往，即念而瞷。
惟忆惟念，匪疾匪迟。
忆而不忘，念兹在兹。
如求亡子，如丧考妣。
如疢需石，如渴需水。
以如是故，曾何远人。
人人亡羊，入生死轮。
法法惟心，心亦非心。
郑卫嘈杂，水鸟树林。
悠悠渐修，额额阐提。
同摄罔遗，妙在不疑。
疑则疑城，日劫倍蓰。
东隅既失，桑榆可冀。
粤若二仲，达圆顿机。
路壅般舟，手自剪夷。
池栽芬陁，社结名胜。
一十有八，是修是证。
天台嗣响，的传自衡。
和者如云，调高倡宏。
六朝逮今，衣冠缁褐。
愚夫愚妇，爰同此筏。
哂乃二瓠，载沉载浮。
即窒即海，善柳柳州。
见月因摽，执指成咎。
舍有相佛，观无量寿。

十方取土，曰清泰城。
又曰极乐，与苦浊邻。
厌苦知乐，不毫忽间。
一念勇往，即念而瞷。
惟忆惟念，匪疾匪迟。
忆而不忘，念兹在兹。
如求亡子，如丧考妣。
如疢需石，如渴需水。
以如是故，曾何远人。
人人亡羊，入生死轮。
法法惟心，心亦非心。
郑卫嘈杂，水鸟树林。
悠悠渐修，额额阐提。
同摄罔遗，妙在不疑。
疑则疑城，日劫倍蓰。
东隅既失，桑榆可冀。
粤若二仲，达圆顿机。
路壅般舟，手自剪夷。
池栽芬陁，社结名胜。
一十有八，是修是证。
天台嗣响，的传自衡。
和者如云，调高倡宏。
六朝逮今，衣冠缁褐。
愚夫愚妇，爰同此筏。
哂乃二瓠，载沉载浮。
即窒即海，善柳柳州。
见月因摽，执指成咎。
舍有相佛，观无量寿。

帝哀先生，为天下忌。
速反其辕，卒不慭遗。
遂骑箕尾，而分天章。
云汉昭回，衣被八荒。
载驱六丁，收拾文字。
神京遐陬，旁罗曲致。
落人间者，太山毫芒。
寒者绮纨，馁者稻粱。
取彼谮人，投畀豺虎。
既粱其饩，而纨其袴。
豢以人爵，俾敏厥修。
息公之谮，承天之休。

的的紫{木患}，茸茸素丝。
自幼至老，念兹在兹。
譬夫一龛，绕以十镜。
此灯长明，一印印定。
定则离念，反而自求。
于无求中，以敏厥修。
物初有终，法无有尽。
是故此珠，横绝煨烬。

思公不见兮我心愁，渺八荒兮远游。
严祀事兮岁修，几来下兮淹留，勤恤祈天兮惠泽周。
如父母兮子孙谋，非公休我兮我何以休，谁知公心兮不独桂人是忧。
蘅杜兮荐羞，桂醑兮芬浮。
临飨兮谁酢酬，胥乐兮和气流。
是感是慕兮无昭幽，惠我桂人兮百千秋。
菲荐毕陈兮歆斯鉴斯，歌鼓方洽兮送歌继之。
拥翠云兮祥风驰，乘雾毂兮扬桂旗。
秀峙兮莹澌，可游兮可嬉。
来何从兮去莫追，怅望不及兮天一涯。
化灾沴兮景贶绥，愿倏尔兮祀事孔时。

余幼好此奇服兮，岁荏苒而华颠。
闻若人之好修兮，搴众芳而独专。
结微情以陈词兮，鳞鸿杳以无传。
惟圣哲之茂行兮，在举能而任贤。
横江湖以扬舲兮，宁维楫之可捐。
烂晨光兮破群幽，清风发兮凉气飕飕。
琼珮兮锵锵，玉鸾鸣兮啾啾。
时不可兮骤得，君胡为乎此留。

吏道贵更事，君行非为贫。
勾稽戾初意，疾痛系斯民。
一日居须葺，他年政若神。
放船秋水阔，着眼看修鳞。

茂林修竹翠参天，一水西为尚折旋。
欲泛羽觞追往事，怅无嘉客继前贤。
短章回寄二三友，胜践堪寻八百年。
笑拂苍崖题姓字，为言曾此掬流泉。

家山目断古幽州，百口来归路阻修。
丁字无端轻介胄，蝉冠却羡出兜鍪。
箕裘忍坠先人业，甔石谁为客子谋。
不惜饥寒同一死，南来恐作北人羞。

眼底纷纷利欲昏，君心当与哲人论。
俗尘不染修茎露，世味逾轻太古尊。
期月此来当岁俭，寒冬何地不春温。
幡然不惮延陵去，季子清风百世存。

劝驾丁宁自汉兴，礼行郡国玉锵鸣。
使君珍重新开宴，多士连翩喜策名。
月窟一枝传好信，风帆千里送修程。
主宾后会君知否，紫橐青袍对宠荣。

间维有常度，曜灵无停辀。
翩翩叶辞柯，过眼绿已稠。
弱干不盈尺，忽已高岑楼。
念昔过庭日，朋来悉良俦。
我年未成童，子少无与侔。
我质本驽骀，蹇步畏阻修。
子如渥洼驹，猛气已食牛。
当时二老人，笑语懽且酬。
门户各有托，宁计才与不。
登门如昨日，星纪迹再周。
二老安在哉，体魄归山丘。
隔屋闻读书，玉树锵琳球。
呼灯使来前，秀气炯双眸。
问之垂九龄，属对解冥搜。
感此伤我心，泪下不可收。
来者日已长，逝者挽不留。
其间我与子，能阅几春秋。
宁复青衿佩，与子从亲游。
幸子齿犹壮，有母方白头。
刷翮凌青霄，足胜负米由。
而我风树悲，耿耿何时休。
四十已无闻，过是夫何求。
矧复病日侵，见面良可羞。
竹实不疗饥，芰制非寒裘。
躬耕苦勤劳，代耕多悔尤。
学仙竟谁成，百年等浮沤。
俛仰天地间，身世真悠悠。
时雨涨绿池，好风交平畴。
嘤嘤出谷鸟，泛泛川上鸥。
遇景适会心，旷望聊夷犹。

微生叹数奇，衰疾久见面。
遥闻乡大夫，今日潘怀县。
列宿罗胸中，可但书万卷。
抚字究衷曲，诛求无俗见。
已多锺子知，且上北海荐。
顾以疾自歉，往见身如绊。
缅想沧浪台，吏退足清燕。
诗坛建旗鼓，来往纷俊彦。
未修维梓敬，徒起临渊羡。
邂逅得披承，英风起衰懦。
腼颜谢不敏，多言几诞谩。
归来饬泓颖，秋暑尚严惮。
居然得新诗，大篇惊趣办。
瑟缩缀苦语，缄题寄回便。
何当重扣门，一奏白石粲。

大化赋群有，修短亦天只。
彭殇谁得失，鹏鷃均适己。
我今识其然，昏旦视生死。
青青竹篱下，不种桃与李。
老荠怙春柔，丛蒿荐芳旨。
耘锄藉人力，四时自终始。
属餍幸朝夕，过计胡为尔。
勿笑赵孟偷，甚矣吾衰矣。

投闲三十年，日与木石俱。
暮景际休明，搜罗逮樵渔。
洪造赐甄收，群公交荐书。
殷勤奉明诏，婉娈辞田庐。
一寒不自揣，五穷暗揶揄。
行行步京畿，迎劳多轩车。
眼青见故人，皆叹此老臞。
形容不自惜，奈此气昏愚。
席间迷旧识，笔底误新书。
十目所共睹，一语良非虚。
傥昧知止戒，不反田园居。
去去入修门，蹇步接天衢。
深虞眩闻见，狂易滋发舒。
吁天写真情，浩歌赋归欤。

向来肉食昧远谋，坐谈欲复千古雠。
良平不逐胜诡游，毛锥竟作书生羞。
楚山苍苍楚水流，甲光向日金鳞稠。
酒阑一笑看吴钩，将军意气倾九州。
先生身短智则修，百炼可使绕指柔。
安边端藉帷幄筹，泮宫还献馘与囚。
英声南来动冕旒，貂蝉未必生兜鍪。

老人抱瓮真拙谋，五利多方无一雠。
嗟予老矣盍倦游，犊鼻岂恤王孙羞。
舍西白鸟湛清流，舍东古木鸣蝉稠。
晚风徐来月一钩，从渠飞鸢堕炎州。
君门有诏道阻修，饥来聊复撷芳柔。
诸君行矣摅良筹，锺仪不虑南冠囚。
野人何自瞻前旒，所愿边封脱兜鍪。

由来道同相为谋，利交始合终相雠。
灌窦空如父子游，耳余莫刷千古羞。
臞张不与俗同流，常棣相辉华萼稠。
侯生得句鱼上钩，句法不减韦苏州。
王子简古师穆修，时亦枯枝蔓新柔。
坐谈不知改更筹，绝胜双鸟各处囚。
可能无策上凝旒，夕烽犹照万兜鍪。

我居市北子市南，中间万口喧春蚕。
子来自南我自北，缭绕东西厌匍匐。
块坐不言中有得，谷鸟一声惊昼息。
翻然却念友多闻，独有君家好弟昆。
啸轩团团朝至昏，古往今来入讨论。
兴来握手眇乾坤，一鼓平沙万马奔。
隔墙更唤符夫子，青眼相看忘汝尔。
金丸屡堕铜壶冰，欲竟书囊了无底。
不辞勇往问荀陈，修竹亭前一欠伸。
朝来好语闻行人，老龙驾雨上天津。

西岗水与洮湖通，修梁自昔横西东。
百年兴废人不同，谁其记者竹庵翁。
喜君架木续前功，朝曦夕照明垂虹。
地脉不断和气锺，纡朱曳紫还家风。
邂逅归来一亩宫，幽花野草迷青红。
躬耕会有年谷丰，笑咏五柳卑扬雄。
可但日高花影重，罗帷醉起酣笙钟。

昨日雅鸣绕庭树，道上行人色惊惧。
试呼行者问如何，身为户长催残税。
税残自昔称难理，三年尤非四年比。
加之逐保有逃户，每一申明官长怒。
人逃信矣田不逃，其奈逃田不知处。
厥初经界失区画，比近立租相什伯。
大家置产钱欲轻，小家鬻产价欲增。
上田只割下田赋，赋存田尽因逃去。
或因土瘠遂流移，岁久田侵人不知。
更有乡胥迫科抑，多推少割随胸臆。
民愚而神难尽欺，往往增入逃户籍。
以兹逃户日增多，户长蚩蚩奈若何。
向来差役多轻重，户长之中中产众。
比来里正多义役，各欲供须有全力。
搜罗中产无孑遗，户长人人家四壁。
官司祷雨遍明神，施行宽政蠲房缗。
房缗仅可宽游手，那得实惠霑农民。
千钱代输犹可出，今日方输又明日。
父兮母兮叫不闻，遗体鞭笞同木石。
日日雅鸣期会到，血洒公庭深不扫。
遂令着处听雅鸣，魂飞魄散心如𢭏。
和气致祥乖致异，已甘旱魃来为祟。
忽惊雅散鹊交飞，高枝报喜仍低枝。
万口懽呼声动地，府今尽放三年税。
曳铃走卒天上来，立张大榜当衢市。
黠胥骇愕顿两足，户长仰天攒十指。
疮痍未愈失呻吟，感激过深仍涕泪。
又说新租亦宽限，四年旧欠宁不尔。
亦知经赋难逭责，少纾庶可容催索。
使君从善真如流，仁人之言为虑周。
画诺一时良易易，几人共拜更生赐。
人意会同天意感，急足未回时雨至。
始知此术胜祈禳，开阖阴阳俄顷耳。
何妨甘泽尚愆期，我作此诗祷告之。
象龙可仆蜥蜴纵，蛟龙自起霹雳随。
谓予不信难强语，请验吾邦今日雨。
诗成欲谢更有祈，新租输送此其时。
分科本色归上户，细民勿使折纳迟。
四年逃阁尚充数，积弊那能仓卒去。
且应除豁见真的，孰恃强梁敢逋负。
若然民病八九瘳，闲暇何妨版籍修。
推排得人弊可见，逃租十失五可收。
更令义役广前制，户长里胥同一体。
庶几二役适均平，不使贫民偏受敝。
岂惟澍雨快一朝，纵有凶年皆乐岁。
报喜不惟乾鹊噪，丈人屋上乌亦好。

妇党君推重，乡评我弃余。
共嗟身计拙，直与世缘疏。
种竹沿修陇，栽花傍小渠。
南园重回首，浓绿上畦蔬。

积累承三世，清修自一家。
穷通渠已定，悃愊我无华。
秋野禾生穗，春园果着花。
平生行乐处，未必愧烟霞。

由来乐事在田园，归路无人早着鞭。
见一堂中谁是伴，亭亭修竹锁苍烟。

残胡失驭走群雄，人物争归掌握中。
河洛祇今修旧贡，凌烟端合首群公。

南云漂渺连苍穹，七十二峰朝祝融。
凌空栋宇赤帝宅，修廊翼翼生寒风。
朝家遣使严祀典，御香当殿开宸封。
愿四海，扶九重，干戈永息年屡丰。
五岳惟今见南岳，北望乾坤双泪落。

一室虚生白，中作满月形。
山中三万户，玉斧新修成。
时人指为月，云卧亦强名。
似月有圆相，不西沉东升。
浮云不能蔽，又无亏与盈。
是为大圆镜，由师心地明。
一圆走无碍，光芒照八纮。
可以破诸暗，可以续祖灯。
明透双峰顶，辉映慧云亭。
此镜实无台，请师问老能。

报恩千楹归一炬，佛也不能逃劫数。
宝坊化作瓦砾场，堪笑月庭来又去。
率翁修造凤楼手，第一能将无作有。
神工作舍鬼筑墙，鞭笞木石能飞走。
风斤月斧日纷然，行看华屋突兀在眼前。
好留一室馆狂客，早晚来参文字禅。

老貌非前日，清吟似旧时。
已无藏酒妇，幸有读书儿。
连岁修茅屋，三秋绕菊篱。
寒儒有奇遇，太守为刊诗。

扁舟到溪上，移杖即行吟。
问麦雨多少，探梅春浅深。
古屏今日景，修竹旧时阴。
畴昔同游者，遗踪何处寻。

懒不修书札，将诗问起居。
升沉元自异，故旧忍相疏。
学术有余用，班行不次除。
功名付公等，世道莫愁予。

淳祐第三载，正朝把一杯。
老夫真是病，贺客不须来。
择日修茅屋，当春觅柳栽。
新年莫多事，且放好怀开。

邦计伤虚耗，边民苦乱离。
诸公事缄默，三学论安危。
灾异天垂戒，修为国可医。
传闻上元夜，绝似太平时。

汝祖积阴德，汝翁多读书。
汝生天报施，汝死又何如。
修短有定数，贤愚莫问渠。
冥官闻恸哭，还许再来无。

高谈可听用心幽，灼见此翁非俗流。
鞍马破家还避世，田园得地肯封侯。
开窗修竹无由俗，绕屋青山总是秋。
门外短篱看亦好，黄金菊间碧牵牛。

清风为我拂尘襟，坐听先生说古今。
道谊欲灰伤世变，利名如海溺人深。
一言可重轻双璧，片善相资直万金。
闻道门墙不多远，明朝修敬到山阴。

平生癖习未全除，虚事经心实事疏。
为惜落花慵扫地，每看修竹欲移居。
逢人共作亡何饮，拨冗时观未见书。
争柰一贫随我在，思量不若把犁锄。

西州城郭虽然小，江汉规模壮矣哉。
大别山头观禹迹，楚波亭上望吴台。
萧萧修竹凤不至，漠漠平沙雁又来。
五马相邀共登览，欲酬秋兴费诗材。

逐日轮蹄走四方，来来去去为何忙。
无人肯问山林乐，举世争趋名利场。
以道自修身是宝，无求何用智为囊。
爱梅栽竹平生语，吐出清风六月凉。

掇取高科如拾芥，爱君才调望君深。
莫夸书判居莲幕，要把文章入禁林。
华屋修成官满去，好诗改定客来吟。
西窗共对萧萧竹，不负三杯话此心。

一溪盘曲到阶除，四面青山画不如。
修竹罩门梅夹路，诗人居处野人居。

山腰有路穿修竹，水面无桥涉浅沙。
夹岸人家尽农圃，秋风吹老木棉花。

古寺无风地亦凉，人家难得此修廊。
老僧贪说葛藤话，不觉山童上晚香。

𦈌布作方袍，因闲偶出遨。
秋风城郭净，寒色树林高。
鹿守禅关老，僧修佛殿劳。
再来思久住，人世事如毛。

日日雨霏霏，闭门无所知。
谩寻花发处，已过絮飞时。
替纸蚕生遍，修巢燕立危。
但催人老去，羞作送春诗。

迢递前朝寺，经过遂一游。
白云鸦树晓，黄叶凤台秋。
僧举开山话，人消在世愁。
殿廊经劫火，已费十年修。

南陆昼日永，北窗风气清。
端居玩时物，园林绿阴成。
新竹梢已繁，修梧叶初荣。
翩翩有幽禽，𪾢睆发清声。
岂无樽酒欢，抚景难自倾。
亲朋天一端，别我岁倏更。
衷丹寄秋毫，香煤染霜藤。
耿耿叹离群，拳拳怀友生。
珍重万金抵，契阔千恨平。
欲题尺书报，恻怆若为情。

东山种青松，西山种桤木。
三年已成林，十载盘空谷。
桤成供烹爨，松成架巨屋。
所用各两涂，成功异迟速。
早作起揽袂，庖人已炊玉。
盈车载束薪，轧轧鸣车毂。
万家争欲买，须臾无一束。
樵夫喜易售，不知山已秃。
朝夕手不停，采采尝不足。
人情贵适用，那复问荣辱。
落落青松子，岁寒抱孤独。
大可充栋梁，小亦宜桁楅。
奈何人不顾，偃蹇傲刍牧。
牵补芘风雨，无复思营筑。
有如命召公，往欲寻洛卜。
首当开明堂，号令于此肃。
明堂礼有制，伻图载简牍。
殷人崇以三，周制加其六。
广袤度尤严，所冀容群服。
奉璋列左右，天颜中穆穆。
规恢既宏远，制作难逼促。
当资合抱干，一柱扶天轴。
切勿用小材，小材必倾覆。
操斤走宇内，濯濯无遗育。
坚刚老不枯，允哉东山麓。
殷勤谢匠氏，所望一留目。
勿谓道里远，登载容万犊。
君王顾之叹，巨用必收录。
修竹操亦奇，谨毋遗修竹。

春风来户牖，春雨过庭隅。
揽袂送征车，去去不须臾。
借问何人斯，玉立美且姝。
庆历丞相孙，太学学为儒。
一日上震怒，大奸伏其辜。
议者不深计，但惟和是图。
直欲函其首，而往献匈奴。
君言国大柄，不过赏与诛。
况此非常刑，何言归之欤。
日月天之经，山河地之枢。
纲维在名分，臣子当力扶。
大义傥一失，自今难枝吾。
此事如君家，曾老姑之夫。
又如和议初，编修澹斋胡。
精诚贯金石，勇气激顽懦。
北庭闻此言，何敢更凶愚。
公卿顾之叹，识者空嗟吁。
有如此英才，一第岂足污。
便当司献纳，朝夕赞庙谟。
奈何遗之外，沈浮在江湖。
应聘入宾筵，万里来成都。
我昔闻其名，英声震八区。
今幸见其面，堂堂六尺躯。
胸中浩无际，万卷储经郛。
开口论世事，不讦亦不谀。
况兹当才难，所怀真所须。
奉檄过西鄙，敢惮历崎岖。
西州号陆海，剑外颇焦枯。
男耕饥不粟，女蚕寒不襦。
连年虽丰登，今其庶矣乎。
抚摩劝薄敛，劳来先蠲逋。
疾苦得上闻，欢声沸道涂。
褰裳韩信溪，去就想不拘。
徘徊萧何堰，万斛收赋租。
酾酒李固墓，九原傥可呼。
再拜武侯祠，武侯伊吕徒。
事业虽不就，千载悬规摹。
一力扶汉鼎，初若甚区区。
北震于曹魏，东连于孙吴。
驯致河洛间，南望携箪壶。
传记尚可考，遗迹应未芜。
曩闻张忠献，初官敛版趋。
殷勤严先生，赠言良非迂。
具云今汉中，二士山泽癯。
引之与为友，道义相涵濡。
以此忠献公，德业日敷腴。
驾言过汉中，愿毋疾其驱。
世固不乏士，安知今也无。
邂逅或相遇，提携与之俱。
引领星桥边，云间望归凫。

北溟有修鳞，其大无匹俦。
化而为羽翼，顷刻遍九州。
天地吾一体，日月吾双眸。
一饮万斛泉，一饭万头牛。
藏修丘壑间，昂昂亦无求。
尘寰何迫隘，飞鸣不自由。
虾蟹及蛙黾，孤豚及青鼩。
纷纷如猬毛，乘时恣喧咻。
其耳若不闻，其声转清幽。
其貌甚闲暇，其心亦休休。
长思日月明，西天云雾收。
东至于蓬莱，西至于昆丘。
北至于穷发，南至于不周。
宇宙渺一视，去息无拘留。
我欲效鹤雏，鸣和声相酬。
终焉附其翼，一旦凌空游。
使彼毛羽虫，垂头自怀羞。
此心如白璧，秋阳照江流。

北溟有修鳞，其大无匹俦。
化而为羽翼，顷刻遍九州。
天地吾一体，日月吾双眸。
一饮万斛泉，一饭万头牛。
藏修丘壑间，昂昂亦无求。
尘寰何迫隘，飞鸣不自由。
虾蟹及蛙黾，孤豚及青鼩。
纷纷如猬毛，乘时恣喧咻。
其耳若不闻，其声转清幽。
其貌甚闲暇，其心亦休休。
长思日月明，西天云雾收。
东至于蓬莱，西至于昆丘。
北至于穷发，南至于不周。
宇宙渺一视，去息无拘留。
我欲效鹤雏，鸣和声相酬。
终焉附其翼，一旦凌空游。
使彼毛羽虫，垂头自怀羞。
此心如白璧，秋阳照江流。

苍苍闽山高，悠悠闽水清。
厥初萃瑰琦，而世生豪英。
恭惟皇庆历，当天开文明。
风云千载会，罗列皆名卿。
当时郇国公，致身为阿衡。
勋德著庙社，云仍烂瑶琼。
迨兹中兴来，接武扶炎精。
先烈益以震，煌煌照天京。
蓝田得佳种，历世勤锄耕。
荏苒岁月久，斗杓符南撑。
得此希代宝，异奏如{音坙}韺。
堂堂粹德容，度量何恢宏。
俾之典风宪，官邪当震惊。
俾之职献纳，国论当丕平。
俾之领枢柄，边疆当不兵。
俾之坐庙堂，帝业当盈成。
翻怀千里绶，尺泽扬修名。
皇慈有远听，褒章畀一旌。
驱车振末俗，雅意先文盟。
贱子偶在泮，锡朋赋莪菁。
佳节庆亲逢，黄流酌金觥。
愿公接皋夔，愿公齐乔彭。
百年起世德，一旦收家声。
从容趋玉陛，怀哉一儒生。

衣冠推甲族，诗礼自深长。
雅意如诸谢，名章似晚唐。
乱流浮小艇，绕屋种修篁。
胸次浑如许，行藏已两忘。

豫章惊早世，修节凛风林。
松柏山中友，江湖物外心。
茂陵多异赋，梁甫又悲吟。
琢句藏深谷，他年尚德音。

族姓源江左，来归禹外家。
懿文吟柳絮，淑质咏桃华。
兰室双芽秀，萱堂只影斜。
他年修郡志，遗范照三巴。

仙源奕叶满皇州，人物于今第一流。
蹈履诗书宗孔孟，扶持日月继伊周。
更观河浒盘根出，已自风雩向上求。
异说扫除昌此道，方来勋业掩前修。

剑南剑北尽仪型，妙墨题名入画屏。
风卷渥洼来汗血，天开井络得茶星。
照人一点应神会，回首三年更眼青。
云外修程横九万，附渠飞翼上青冥。

西州文物起雷霆，四海一家仰聚星。
五凤翺翔横碧落，双凫朝谒堕青冥。
疑归天上修仙史，耻向人间驾说铃。
长叹良朋难再得，更忧吾道太雕零。

自修盟好讳言兵，竞喜丰年贺太平。
养得狐狸解猖獗，健儿还胜老儒生。

修门赫赫铁城长，雨后山川拥翠光。
大似锦屏饶富贵，至今人说状元坊。

雪岭六年修苦行，今朝打失主人公。
普天匝地无寻处，百亿分身是脱空。

萧寺倚岩郭，昔游几何年。
兹辰惬幽赏，杖屦从儒先。
稍穿苍藓径，旋入青萝烟。
山色若倒屣，松风自鸣弦。
目力眩奇观，步屧信所便。
俄登旃檀林，金碧耀修缘。
道旁老木拱，诗翁久飞仙。
蝉蜕万物表，蝶梦三生前。
至今二百载，相望箕斗悬。
缅怀文忠公，丰碑泯遗镌。
乐善如缁衣，后世两称贤。
山僧矜好事，华表新题璇。
向来委榛棘，时情任渠迁。
先生笑抚掌，此事从古然。
相逢一樽酒，劝君小流连。
江梅欲浮动，春光向妖妍。
同游二三子，舂容有佳篇。
归欤不知夜，霜雪净寒天。

路去丛祠修竹林，插天松桧卧龙吟。
翚飞朱阁阑干外，人在白云岩窦深。
落花半逐流水逝，黄鹤一去莫烟沉。
安得金丹蜕凡骨，一视往昔与来今。

佛身充满大千界，莲座玄谈海水翻。
融摄群修证圆觉，灵通虚彻卓然存。

悠悠我祖，始于轩辕。
既历高阳，秩秩大猷。
爰自伯益，舜赐皂斿。
中衍仕商，造父御周。
征彼徐方，营营有功。
邑于赵城，大河之东。
建仕晋国，耿光其封。
成宣谕日，畏夏爱冬。
岸贾作难，婴臼立孤。
襄子始大，常山得符。
于赫烈侯，懋建丕图。
肃侯武灵，兆配有虞。
西汉子都，生长河间。
暨于唐末，今族居燕。
卜迁大梁，世系绵绵。
厚德丰功，宜永其传。
中罹多难，西历江沱。
眷焉吾族，丰水居多。
百川有源，众条有柯。
庸修家牒，克俾无讹。
顾及伯仲，忧患更多。
瞻叹古烈，自怜其生。
厥生岂偶，三辰垂精。
德业未进，敢不战兢。
我心伊何，当念于初。
感彼霜露，怆然踌躇。
奉先如在，宗戚相依。
椿台萱草，高堂可娱。
惟忠惟孝，立身有本。
嗟尔后进，朂哉自勉。
万有能销，期道无泯。
温恭朝夕，云胡不谨。
显亲扬名，俾昌俾炽。
善保家声，期于不替。
尚念前人，留心谱系。
受天之庆，爰及苗裔。

家住栖贤云，泉石恣幽讨。
写出明视孙，眉目增媚好。
卯日行踆踆，衣褐坐芳草。
脱身文字祸，见机恨不早。
仰候月盈缩，修眉几回扫。
迷离望灵药，青松为三倒。
山人书姓名，欲使好事考。

府帖昨夕下，许奉半月急。
遂作兹山游，惘恍忧思失。
古迹堕榛莽，久久失修葺。
南唐石塔好，岿然对人立。
高碣缠蛟龙，奇画耐风日。
明旦丹阳路，万感当毕集。
说似石翁婆，皆须为余泣。

危亭对名岳，毕景扶钩栏。
白鹭伺察过，低昂若弓弯。
去岁负笈游，最住元符间。
栎林带修竹，清派流珊珊。
离留叫昼静，洞天生春寒。
伟哉老宗师，作屋云雨端。
竟为杀虫蚁，不活升龙鸾。
遗体但解蜕，故宫亦烧残。
今创已半旧，万柱扶玄坛。
遂以两不借，一筇履巑岏。
入宅问玉斧，采芝投金环。
墨沼篆结字，丹台气成盘。
将谓便隠遁，遽尔罹间关。
夷甫麈尾堕，荀令香炉闲。
再获望奇秀，恍然神观还。
如见大仙伯，被发绿映山。
两君控鹄从，俱著汉小冠。
俗累当复驰，煮药鼎欲翻。

山人袖携古琴来，形模拙丑腹破穿。
上两金字亦残漫，自云得自十年前。
十年前宿野店间，野店岑寂无炊烟。
只将百钱乞翁媪，回买湿薪煨涧泉。
老翁持出一木段，刀痕凿痕斧痕满。
秀才望见三叹羡，学琴以后何曾见。
此是成都雷氏为，揩摩雷字分明现。
持归修治调曲成，曲成他人不肯闻。
初弹羑里可释憾，再鼓广陵如雪冤。
将归古操次第传，龙入我舟何可怜。

相逢萧寺已累然，自咏离骚讲太玄。
极目旧游犹白石，伤心孤冢只苍烟。
儿从外舍收残稿，客向空山泣断弦。
帝所修文与张乐，魂兮应是到钧天。

都市今重到，文园更倦游。
依依返穷峡，得得上归舟。
往事深能忆，沈疴久合瘳。
行经古祠庙，应酹旧山丘。
梁甫遗馨在，降笺杀气浮。
白衣犹肯出，黄里不包羞。
一听巴人曲，多贻汉玺忧。
花蒙尘漠漠，苑抱水悠悠。
蠢尔狂童辈，俱为灭族囚。
坤维元自正，栈阁未应修。
管乐谁能并，卿云亦可俦。
时哉著梼杌，聊以畔牢愁。
硉矹重开险，销沉万垒秋。
堂留石室画，歌尚竹枝讴。
寒蚻催逋客，啼鹃识故侯。
屈沱尝角黍，岷岭看牵牛。
从此多谈䜩，逢谁共劝酬。
近前持砚削，成列抱箜篌。
近岁安枢相，宣威在益州。
君归如访谒，朝论必咨诹。
列圣方垂统，群公亦好修。
焚烧已郿坞，诛殛到讙兜。
虎豹参差束，魑魖次第投。
衣冠通海峤，干羽格蛮陬。
江寇何劳服，淮田亦粗收。
旌旃仍使传，炮烙任兜鍪。
玄象摧天狗，昌陵控玉虬。
嗟嗟几上肉，断断幄中筹。
贡锦资藩辅，缄辞告帝谋。
声名与勋烈，应逐汉江流。

都市今重到，文园更倦游。
依依返穷峡，得得上归舟。
往事深能忆，沈疴久合瘳。
行经古祠庙，应酹旧山丘。
梁甫遗馨在，降笺杀气浮。
白衣犹肯出，黄里不包羞。
一听巴人曲，多贻汉玺忧。
花蒙尘漠漠，苑抱水悠悠。
蠢尔狂童辈，俱为灭族囚。
坤维元自正，栈阁未应修。
管乐谁能并，卿云亦可俦。
时哉著梼杌，聊以畔牢愁。
硉矹重开险，销沉万垒秋。
堂留石室画，歌尚竹枝讴。
寒蚻催逋客，啼鹃识故侯。
屈沱尝角黍，岷岭看牵牛。
从此多谈䜩，逢谁共劝酬。
近前持砚削，成列抱箜篌。
近岁安枢相，宣威在益州。
君归如访谒，朝论必咨诹。
列圣方垂统，群公亦好修。
焚烧已郿坞，诛殛到讙兜。
虎豹参差束，魑魖次第投。
衣冠通海峤，干羽格蛮陬。
江寇何劳服，淮田亦粗收。
旌旃仍使传，炮烙任兜鍪。
玄象摧天狗，昌陵控玉虬。
嗟嗟几上肉，断断幄中筹。
贡锦资藩辅，缄辞告帝谋。
声名与勋烈，应逐汉江流。

孤山有何好，修竹隠楼居。
人在秋云杪，香凝午醮余。
芳林多落果，灵沼少惊鱼。
归棹闻歌咏，犹如学步虚。

精舍人归入内台，遗基处处有芳埃。
小儒更合修壶史，刊落干鱼说水苔。

香焰云头玉雪身，缓行微咏岸乌巾。
始从谷里看修竹，却向水滨逢丽人。
客子去时方得月，岭猿啼后便无春。
凤凰欲下箫声紧，狼籍瀛洲万斛尘。

宋元宪公王沂公，妙龄擢第魁南宫。
清华历遍升谏省，雍容二府亮天工。
却敛经纶来望郡，一镇天雄一镇郓。
政声洋溢彻宸聪，丹诏紫泥催入觐。
庙堂端委秉钧衡，致君尧舜风俗醇。
至今景祐皇祐治，振荡人耳如雷霆。
巍巍勋绩谁能继，三叹真贤生不世。
岂知今日元枢公，矫翼天衢更凌厉。
礼闱得隽冠群英，旋登言路撄龙鳞。
运筹帷幄参宥密，翻私雨露泽全闽。
生平出处总相契，左揆尚虚天有意。
宣麻指日下彤廷，整顿乾坤迈前美。
萱堂正富八十春，彩衣辉映衮衣新。
二公荣贵虽同辙，如此盛事真无伦。
先子姓名叨附骥，况复团司同典记。
遗簪堕履傥未捐，惠顾尚期逮孙子。
鲰生鼓箧趋贤关，朔风急劲修涂艰。
坱圠洪钧转一气，为借阳和先破寒。

修行极则到心安，静处忙中只一般。
谈笑打开新铺席，此身元不离蒲团。

一径入深竹，数楹临古沟。
更无人共住，极喜客来游。
白发长垂领，新茶绿满瓯。
自言门外寺，皆是老僧修。

君山那可上，四面是层波。
此地风烟古，前人赋咏多。
征帆冲雁字，官舍近渔歌。
况尔修真者，回仙必见过。

已送山民归旧庐，子今复去我何如。
渐成老大难为别，早占清闲未是疏。
小雨半畦春种药，寒灯一盏夜修书。
有人来问陶贞白，说与华阳何处居。

初夏腓草木，园绿胜春深。
微雨洒高栋，好风吹我襟。
徘徊花下径，独往玩层阴。
东西燕雀飞，寂寞鸾凤音。
人生积累资，培𪣻升高岑。
陈力正不能，前修愧周任。
何时歌物阜，薰兮入舜琴。
俯仰终所为，于以达吾心。

盘薄意无穷，藏修一亩宫。
竹鸣知过雨，花动觉微风。
闲作诗如画，长思色是空。
人言类摩诘，虽病有神通。

士有修身者，娟如女在房。
刈兰供作佩，采菊当为粮。
春树翻疑雨，秋花却耐霜。
从来舆涉意，晚棹转微茫。

长江无六月，大地绝纤埃。
暑向风前退，秋从雨后来。
问桐知叶落，修桂待花开。
畴昔扁舟兴，分明欲唤回。

屏迹甘衡陋，驰书捷置邮。
系匏成潦倒，行李当嬉游。
偶往无前约，明知不自由。
米盐嗔妇问，书剑惜儿留。
颇涉湖堤远，旋惊野店稠。
小梅溪侧寺，疏柳驿边楼。
放烧催青入，瞻山揭翠流。
鸡笼从势卓，狮卧得形修。
花面施家说，碑颜蠡庙修。
池冰鱼附藻，县早肉垂钩。
短景中俄昃，孤烟散复收。
数凫将子出，一雁落声幽。
古怪藤妨瓦，湾埼石碍辀。
度危还借步，揭浅更呼舟。
栗大封悬屋，萁香炒贮瓯。
气豪纷驱击，博负几喧啾。
月与星偕隠，云将雪共谋。
拾岩干窸窣，汲涧冷飕飗。
少饭粞为食，无衣纸作裘。
楮艰钱愈瘦，吏墨政仍偷。
桥幻僧伽佛，桁传岭海囚。
舞傩群画鬼，唱牧和村讴。
饤坐初尝蠘，比邻递解牛。
门符矜鸷诡，馆泊佐倡优。
麦种稀稀糁，机罗轧轧抽。
谢媒茶褐袄，迎妇柿红个。
酒味轻疑水，泥途滑过油。
骑都应赴禄，舆哭定包忧。
稍稍更墟市，迢迢隔坂丘。
土风随变易，人语欠温柔。
倚伏时皆有，文章理亦犹。
本原天意觉，去就物情求。
叔世谁青眼，当年早白头。
生涯潘令拙，旅次庾郎愁。
诗好霜侵鬓，谈高雪在喉。
极思闲似垛，只合懒于鸠。
命岂奔波注，官知老病休。
漫云予有罪，寡信彼堪羞。
久矣鸥盟杜，居然蝶梦周。
诘朝才婺女，曷日到衢州。

屏迹甘衡陋，驰书捷置邮。
系匏成潦倒，行李当嬉游。
偶往无前约，明知不自由。
米盐嗔妇问，书剑惜儿留。
颇涉湖堤远，旋惊野店稠。
小梅溪侧寺，疏柳驿边楼。
放烧催青入，瞻山揭翠流。
鸡笼从势卓，狮卧得形修。
花面施家说，碑颜蠡庙修。
池冰鱼附藻，县早肉垂钩。
短景中俄昃，孤烟散复收。
数凫将子出，一雁落声幽。
古怪藤妨瓦，湾埼石碍辀。
度危还借步，揭浅更呼舟。
栗大封悬屋，萁香炒贮瓯。
气豪纷驱击，博负几喧啾。
月与星偕隠，云将雪共谋。
拾岩干窸窣，汲涧冷飕飗。
少饭粞为食，无衣纸作裘。
楮艰钱愈瘦，吏墨政仍偷。
桥幻僧伽佛，桁传岭海囚。
舞傩群画鬼，唱牧和村讴。
饤坐初尝蠘，比邻递解牛。
门符矜鸷诡，馆泊佐倡优。
麦种稀稀糁，机罗轧轧抽。
谢媒茶褐袄，迎妇柿红个。
酒味轻疑水，泥途滑过油。
骑都应赴禄，舆哭定包忧。
稍稍更墟市，迢迢隔坂丘。
土风随变易，人语欠温柔。
倚伏时皆有，文章理亦犹。
本原天意觉，去就物情求。
叔世谁青眼，当年早白头。
生涯潘令拙，旅次庾郎愁。
诗好霜侵鬓，谈高雪在喉。
极思闲似垛，只合懒于鸠。
命岂奔波注，官知老病休。
漫云予有罪，寡信彼堪羞。
久矣鸥盟杜，居然蝶梦周。
诘朝才婺女，曷日到衢州。

朱园好在竹平安，地主相携到不难。
记取今年修禊日，三人于此向风湍。

柳长沙白草离离，万物东南渐絜齐。
自折桃花玩春水，人生修短总成泥。

两山正作修眉绿，一水犹如疋练横。
竟日书窗览今古，几年人世少豪英。

贞元朝士已无遗，白发当权更有谁。
六十还朝今八十，却归修史几人知。

秋花秋水两相宜，白发于秋更有期。
三十年来无世味，清修除是老僧知。

缚屋疏疏傍柳塘，诗肠浑不畏田荒。
今年天赐清修福，只咽梅花一味香。

皋夔周公佐中古，萧曹房杜兴汉唐。
因时因事修治效，不谈道学亦何妨。

黄叶逐西风，归心与俱起。
况复怀美人，相望一溪水。
闻名知几年，会面数月耳。
如何于其间，四旬还索处。
美人志前修，脂车日千里。
平生洁白行，尺璧绝瑕指。
持以照寒溪，溪澄疑有滓。

先君昔归老，手自植六梅。
结亭在人境，尺地阳春回。
岂无林塘胜，可以榭与台。
自云饱世味，一室足欢咍。
朝诗坐亭上，暮月行徘徊。
旁观笑不足，独酌兴攸哉。
清风去倏远，湫隘成鹿埃。
经营五亩地，得此城南隈。
凿池寿水遶，开堂壶山来。
修竹翠成幄，低花锦繁堆。
虽无亭馆巧，颇适疏散怀。
尽日避车马，一迳荒莓苔。
有惭邑大夫，政成此衔杯。
落叶风扫溉，山禽喜毰毸。
哦诗动深谷，草木声喧豗。
此邦渐惠泽，耆艾到提孩。
独此小园植，秋芳迟君开。
唯梅最辱爱，有句高崔嵬。
青玉不足报，愿公坐中台。
桃李满天下，绿野追唐裴。

六月不雨旸乌骄，飞蝗更剪深田苗。
农夫抱衾覆一亩，背裂口焦如火烧。
农夫农夫莫怨怒，更有无田可耕处。
昨日长淮禾稻区，白骨成堆今莫数。
金缯百万去安边，城壁不修唯坏垣。
人言犬羊盟誓坚，我愿夏日长如年。

延平山水窟，平生涉其粗。
距城五十里，岩壑难具模。
崔嵬通上界，突兀动地枢。
泉石自撞击，钧天恐难如。
或若轰雷霆，或若唾珠玑。
飞瀑自天下，循涯作清渠。
云是鬼神力，巧凿三丈余。
羽觞激如飞，聊助文字娱。
崇山回环合，有洞容入居。
觌面卓文笔，仰天真可书。
幽花与修竹，揜映释氏庐。
同游皆胜士，适值暮春初。
山阴未足数，直想风舞雩。
岂无休沐日，复洗红尘裾。

溪源数里近，半载始能之。
鸑鷟一峰耸，相参如有期。
昔人卓庵地，惜不谭伫尼。
我与五士游，正值暮春时。
修梁四三所，尽得庐阜奇。
清波映文石，珠玉光陆离。
贪者反不顾，留为贫窭资。
飞雪涌千石，宁为寒暑移。
触热褦襶子，岂知世有斯。
题名峻壁间，用惬异日思。

胡公是吾友，千载不改节。
长作松筠青，烟云任明灭。
岧峣占南面，硉兀压城阙。
西来群岫驰，尊敬不敢越。
余势抵东海，平夷复奇崛。
陈岩亦加礼，北坐拱相谒。
我楼于其中，往往愧时列。
汲汲企前修，庶几不见绝。

南山正相值，虚阁出林杪。
不待清风生，修然游八表。

修篁蘸方沼，常与此心通。
永昼一卷书，闭抛听泉筒。

延平李氏庐，仙翁扁盘谷。
虚堂纳水石，兰萱和修竹。
距城才咫尺，作吏愧真俗。
年余始一到，赖有客如玉。

疏林漏晓日，修竹起寒风。
锺鼓催朝暮，千年如此同。

茗瓯吹积雪，薰鼎拨寒灰。
觌面看修竹，披襟映古槐。
日长嗟侣少，风动喜朋来。
共此林泉兴，生涯水一杯。

胸次如冰贯九流，卫刀凛凛御千牛。
两年报政为闽最，不日成堂见令修。
有袴久腾南国咏，结絇行作禁庭游。
日边已有丝纶下，不使君侯惠一州。

祷雨当年百丈峰，森森夹径耸修筇。
甘霖尚想四垂合，清境无因一到重。
仙伯遗纵参佛迹，王公新咏张军容。
索诗尚及疏庸令，筳寸何堪击钜锺。

寿溪百里荐寒流，来护杨君少尹丘。
三复先公当日翰，重修处士旧时楼。
高山不减八千仞，往事空余五十秋。
辟作小斋教子侄，好将万卷著双眸。

仰瞻新像凛清秋，犹带当时体国忧。
听断直教心悦服，抚縻端自意诚求。
遂令百世思嚬笑，不但三年绝叹愁。
甲子一周遗爱在，后来多少踵前修。

千竿修碧净无尘，长伴先生自在身。
万卷旧书中夜烛，满怀和气四时春。
长年漱炼颜如玉，一字推敲句有神。
请践往时渔艇约，夜深共话两三人。

人生重五马，亦须在中州。
若弟虚慕名，不惮南荒陬。
何如贰近郡，责轻俸仍优。
亲老可近侍，取廉不嫌求。
勿信他人语，只足企前修。
我衰又多病，卧家将四秋。
小池有芰荷，迟子来共游。
作诗送行李，勇返勿悠悠。

久叨簪绂裔，初筮帝王州。
祖德期无忝，君恩要力酬。
存心惟敬谨，律己必清修。
千里书频寄，重亲鬓已秋。

一曲澄江两派分，满山修竹绿齐云。
矮窗风月侵帆腹，小径烟霞隠屐痕。
白鹭夜依花影宿，清猿时共𫇛声闻。
主人与客心如水，同倚阑干得细论。

老来浑不爱春游，来对兰亭烂熳秋。
亭下水非当日曲，山前竹似旧时修。
二三客子因怀古，八百余年续胜流。
试与山灵论往事，不知还肯点头不。

长忆儿时二老傍，元正岁岁有风光。
搀先礼数修人事，着好衣裳侍酒觞。
回首不堪追日月，感情空叹换星霜。
尚期我老如亲老，却看儿童作节忙。

笑携鸡犬入城居，无复游从叹阔疏。
河水通船堪载酒，桐阴近屋可修书。
饭香休忆辛田米，羹美何惭丙穴鱼。
我亦买山湖上住，效芹时拟贡园蔬。

绿树何稠叠，清风稍羡余。
枕萦云片片，帘透雨疏疏。
修笕通泉壑，残碑出野鉏。
丘陵知几变，耕稼杂陶渔。

一二三四月如眉，积累如梳截半规。
玉斧昼夜修不彻，修成团镜当空垂。
十眉有样列象几，梳裁春冰镜涵水。
瑶娥睡起拂菱花，扫黛插鬓云绕指。
敛袂亭亭天上妆，环珮隠体璆琳锵。
骖鸾跨鹤舞仙谱，子登弹璈飞琼簧。
天风飕飂冷到骨，银河澎浪溅罗袜。
一轮千古广寒深，折尽桂花应白发。

神山鼎峙沧海东，瑶池翠水环银宫。
朝霞夕霏自今古，飙车羽轮何憧憧。
文馆岧峣霄汉立，群贤飞珮翔鹓鸿。
人间风日总不到，逍遥宛在神山中。
苕谿闽山两仙伯，双槎贯月凌溟蒙。
分光东壁笔摛锦，携手西昆气垂虹。
承明厌直江湖去，回首云雾迷方蓬。
风萍既散俄复聚，赤帷朱轓巧相逢。
旧游共说横秋下，城隅胜槩髣髴同。
寓意瀛洲规小筑，轩楹突兀浮青红。
弱水休论三万里，玉楼未羡十二重。
洞门无锁棠阴昼，太华吹香藕花风。
夜藜吐耀来太乙，旨酒共饮烦壶公。
临汝自昔号仙窟，左有灵谷右峨蜂。
浮丘老翁跨白鹤，魏坛元君携青童。
欣闻琼宙出金柅，往往挽袂来相从。
祇恐济世缘未了，一麾一节难久容。
九天丹凤衔双诏，修门并辔摇冬珑。
不但十八学士同步武，风云廊庙两两登夔龙。
共办霖雨舟楫功，他年相与骑鲸追乔松。

玉壶一色天漫漫，乱雪飞春减却寒。
屑琼筛瑰塞宇宙，柳絮如拳辊作团。
却愁花木不禁冷，携筇问讯遍玉栏。
老柯樛枝幸亡恙，红苞半吐怯牡丹。
更怜修竹压欲折，扶持敲撼声珊珊。
似醉忽醒僵忽立，森然再植青琅玕。
群儿幻出两狮子，顷刻堆削了不难。
手持朱橘炯电眼，并刀巧剪金铃安。
老夫童心也自爱，卷帘移坐忍冻看。
一杯暖寒不可再，饥肠转雷未朝餐。

云收一点无，秋洗四山浄。
野水吞长天，凉月分两镜。
倚湖阁虚窈，缘石竹修劲。
孤斟领幽寂，新醪快村硬。
露冷欺病骨，更阑瞻斗柄。
欲去未属餍，倚栏成短咏。

入得秋来爽，何烦宋玉悲。
推窗对修竹，开卷课诸儿。
世事放轻著，人生无足时。
年多自当老，不用染吟髭。

数间低矮屋，不可以抬头。
嫌市尘埃浊，寻山泉石幽。
门松霜干古，窗竹露竿修。
办此一廛了，从今何所求。

道人云外住，小径入庵幽。
干老梅逾瘦，林疏竹自修。
拣茶相伴煮，补线且停抽。
此事如何说，下山归去休。

分得兰亭胜，今才二十年。
飞觞流石罅，曲水出天然。
古意欠修竹，清香足旧莲。
嶙峋裂奇怪，两兽卧山边。

岷江赴东海，牛渚镇中流。
古来济渡处，落日迷沧洲。
江东名胜士，清谈付悠悠。
氛埃更五闰，毒烈遍九州。
六龙起当天，爝火不敢留。
长绳系佛塔，铁缆济王舟。
执玉朝群后，职方登九丘。
民生三代后，不数李与刘。
太平二百年，内宁忘外忧。
一马飞渡江，王气东南浮。
谁为逆胡计，敢作明神羞。
饮水昧佛狸，投鞭效坚头。
萧萧杨林渡，寒日风飕飗。
烟雨出蒙冲，霜雪挥戈矛。
夜半虏帐惊，明日无胡酋。
笑谈折樽俎，心胆落毡裘。
诸夷戒谋夏，三边罢防秋。
时从老校问，吃吃谈不休。
创业道何盛，中兴德几侔。
禹绩渺千载，武功待人收。
天方厌此虏，吾忍忘其仇。
偷安固大患，幸胜非良筹。
外防固难弛，内政何当修。
两山点蛾眉，攒此千古愁。
小臣乏长策，何以裨前流。
请因受邑地，为赋艰难由。

大原发邹鲁，功德被九州。
迢迢数千年，伊洛乘其流。
去之又百载，武夷阐诸幽。
斯文代显晦，天意非人谋。
正脉远相续，何必并世游。
峩峩陵阳山，下镇西南陬。
师法自心得，如亲接前修。
一气妙亭毒，小大各有求。
惟此生息机，不隔春与秋。
皎皎冰雪姿，高疑揖浮丘。
太虚丽日月，纤翳无停留。
本根自深茂，况复加穷搜。
微言析脉理，要指会衿喉。
工夫自中积，应物乃其优。
汉庭高论著，周原出咨诹。
耿耿恻隠心，若将纳诸沟。
拳拳敬王义，敢有非嘉猷。
俯视不义贵，如比空云浮。
所虞素学负，岂愿清名收。
阊阖入云端，蜀天方阻修。
西上香炉峰，江流去悠悠。
问学久不明，风俗日以偷。
塞口谨勿言，令人但深忧。
世如大膏肓，终当待公瘳。
格天未易到，责己尤难周。
大学无已时，白首何当休。
陋质谢顽朽，居然费雕锼。
建德苦不勇，怀知若为酬。
四非去未能，用力信有由。
永当佩深训，无作明公羞。

大原发邹鲁，功德被九州。
迢迢数千年，伊洛乘其流。
去之又百载，武夷阐诸幽。
斯文代显晦，天意非人谋。
正脉远相续，何必并世游。
峩峩陵阳山，下镇西南陬。
师法自心得，如亲接前修。
一气妙亭毒，小大各有求。
惟此生息机，不隔春与秋。
皎皎冰雪姿，高疑揖浮丘。
太虚丽日月，纤翳无停留。
本根自深茂，况复加穷搜。
微言析脉理，要指会衿喉。
工夫自中积，应物乃其优。
汉庭高论著，周原出咨诹。
耿耿恻隠心，若将纳诸沟。
拳拳敬王义，敢有非嘉猷。
俯视不义贵，如比空云浮。
所虞素学负，岂愿清名收。
阊阖入云端，蜀天方阻修。
西上香炉峰，江流去悠悠。
问学久不明，风俗日以偷。
塞口谨勿言，令人但深忧。
世如大膏肓，终当待公瘳。
格天未易到，责己尤难周。
大学无已时，白首何当休。
陋质谢顽朽，居然费雕锼。
建德苦不勇，怀知若为酬。
四非去未能，用力信有由。
永当佩深训，无作明公羞。

浮云出处泊无情，来辄成违去辄明。
解后一时如失计，峥嵘千古却收名。
静修香火宁非愿，归对渔樵更觉荣。
旋汲惠泉烹顾渚，春风杖屦及山行。

乱山堆翠如削玉，中有幽人结茅屋。
柴扉寂寂掩苍苔，书院萧萧倚修竹。
闲云满堑白日长，咿唔朝暮声琅琅。
芸窗纸破漏月影，石砚水满涵天光。
风尘频动遍丘壑，此处怡然有真乐。
门静应无俗客过，茅深不怕秋风恶。
高人有才济当路，会见征贤日三顾。
愧我飘蓬石洞人，茅屋青山在何处。

吾师知地脉，杖锡此间卓。
分占神仙囿，敲出清泠玉。
锡飞已乘龙，泉洁可饮鹤。
林下几寒暑，池中不盈涸。
木石常借润，瓶罂随量足。
池无汲绠线，逗引走修竹。
渴心生尘埃，对此惬所欲。
洗耳听松音，漱齿汲山绿。
更携一壶归，为浣众生浊。
遥愧山中人，四时自斟酌。

见说当年老比丘，茶毗一臂作重修。
山头宝叔成新塔，泉下应贻父母忧。

弹指经年别彼阿，庭前庭后绿婆娑。
虽然陨箨无人扫，老木修篁古意多。

两角勍触蛮，八荒等兄弟。
人生天地间，贵在情义耳。
嘉禾二三友，一见倾底里。
春风散天和，非彼亦非此。
清淑温以直，常甫正而美。
东涉金沙雪，西挹钱塘水。
舟泛月双湖，辔联松九里。
冬春朔四换，追随实终始。
宣桥岁云暮，乃复得伯起。
颀然出玉山，臭味林吴似。
修门亦旬月，朝夕相料理。
饯我江上楼，楼栏豁天宇。
海山渺无际，呼吸入窗几。
长鲸骇高浪，卷舒在吾趾。
风帆擘天出，揖别苦无语。
共挽春江涛，洒作苍生雨。

飞蛾恋逐眼前光，身殒膏火空茫茫。
蛆蝇变化出复没，生死不离污秽场。
求之有道得有命，可把枯荣乱邪正。
进德修业当及时，去去光阴难语进。
汝为君子无腼颜，啜菽饮水尽亲欢。
不然正使位一品，九地含羞吾得瞑。

旧闻四月筀，不闻二月萌。
箨龙忽当门，头角何峥嵘。
朅来此地荒秽耳，远隔长林不相倚。
群穉犹埋粪壤中，挺然剑拔参天起。
人云瑞应非偶然，妙不可诘那可言。
孰前孰后孰为瑞，孰识此根天地先。
祇今孤秀骇众目，半脱锦绷耸新绿。
善守勿令风雨摧，他年满地皆修竹。

山溪清彻底，映日浮修鳞。
人间汤鼎烹，见此一掬春。
倚杖为欣然，长淮浩无垠。
寄语溪上翁，可以观吾仁。

道德文章一世师，只伤学术欠通时。
不思翻动熙宁祸，却欲重修作福基。

五曲云崖有许深，石门书屋著修林。
堂堂不泯清风在，一片寒潭印我心。

猗若人兮草堂，谷帘夕阴兮香炉朝阳。
表溟涬以为门兮，架虚空以为屋。
四海非无友兮，邀白云而同宿。
风露澹兮我琴，舞玄鹤兮龙吟。
与太古兮同音，尚灵修兮知心。

泛观天地间，一气如爨鼎。
半鼎沸正急，半岂独尔静。
从旁更益薪，既往漫不省。
畴当起沃之，辘轳转修绠。
长空堕旄头，胡命悬漏顷。
不戢方自焚，余焰燎吾境。
俶从淮汉扰，驯至褒斜警。
势欲合南北，事须得要领。
和固不可为，战亦未易逞。
中兴关人谋，而可倚天幸。
君侯富经纶，颇牧在禁省。
忧国如忧家，申旦抱耿耿。
袖中平戎策，直欲系其颈。
王斧下青冥，上游建巨屏。
秋高马正肥，慨慷溯巴郢。
鏠旗凛太一，福星映参井。
蜀从更化来，旧痛甫苏醒。
风寒不善护，遂与劳复等。
内势既{炙}盭，外兵且赘瘿。
但嗟车辚辚，未见旗整整。
胸中百万兵，气压貔虎猛。
凉飚送先声，鬼蜮已匿影。
自昔树勋业，莫先拔翘颖。
共功非众材，殆类无面餠。
孔明驻汉中，欲翦汉贼梗。
委心任费袆，屈膝拜许靖。
笑谈扼奸雄，老死不得骋。
至今出师表，日月光烱烱。
惜哉会潼关，不从魏延请。
公才几倍亮，谋略济忠鲠。
机会有可乘，临事勿吹冷。
秦陇咳唾定，归衮颛国秉。
颂磨浯水滨，铭勒燕然顶。
诸生笔如椽，须公一笑肯。

崇兰生深林，澹泊一点芳。
江梅倚修竹，酝藉万斛香。
气骨抱金玉，精神贮冰霜。
若以色见我，照红还海棠。

天上何人修月斧，巧将余刃斲巴山。
玉蜍清浸婆娑影，正在微云点缀间。

夔人壁栅未曾修，好事痴儿只浪游。
草树低迷风淅沥，於菟又在屋山头。

清晨薄采采，风露拍满篝。
汉中信可王，新都亦宜侯。
瓮菹氏诸葛，笼炊字元修。
骈头束翠凤，碎甲屠苍虬。
下箸万钱直，轑釜千户谋。
暑寒久不厌，暮蚤急易求。
相与共甘苦，倾盖成白头。
厚味五兵媒，文字荤膻仇。
移文东郭生，毋作肉食羞。

杨侯坐方丈，手转大法轮。
程侯客西堂，机锋圆而神。
两峰峙寒玉，出语惊天人。
如彼水中月，可望不可亲。
春从雁桥别，几见半破新。
魁磊孰与吐，欲就重华陈。
揽茝贯薜荔，初服修吾真。
木兰饮朝露，洗尽胸中尘。
诵君明月诗，逸气凌玉晨。
可能坐天禄，辛苦着剧秦。

嘉定甲戌冬，扫门古杨州。
一见握手叹，飞黄厄盐辀。
士忧不闻道，勿以穷故忧。
为圣为贤人，所贵天爵修。
万卷我有庄，子肯从我游。
良农不辍耕，嘉谷终有秋。
动心得曾益，雪案三年留。
一朝推使出，西风着兜牟。
莽苍淮月冷，低迷汴云愁。
正抱虎兕寝，孰脱鹰隼韝。
越在岁执徐，公来殿西头。
廷臣择自从，唤起骖玉虬。
暑发采石矶，寒登筹边楼。
孤灯语中夕，民瘼何当瘳。
明年护全蜀，后车旅枚邹。
熟聆老规模，剑须铸知收。
中间畀一麾，牢关控西涪。
相望几何驿，时许闻成谋。
积诚泮群疑，实践激众媮。
风涛澎湃中，竟济师德舟。
主人永终誉，客亦无穷休。
见谓汾阳门，走卒皆王侯。
骑火明桃林，诏催告辰犹。
仍挈旧司马，入詹翠云裘。
里江水齐稳，一叶随沙鸥。
道重富贵轻，目光送罗浮。
竿头要猛进，壶尾毋浪投。
此意造物知，筮得素履幽。
十年甘苦客，从我宜如由。
可归犹未归，魂断杨花洲。
六经孔孟学，其用为伊周。
天方昌斯文，敢告司鼎篝。

东风婉娩燕来双，禁漏无声万绿香。
宝鸭炷云朝太紫，玉蜍挹露校铅黄。
圣贤不断千年脉，宇宙长存一点光。
老鹤也知虚静好，夜深踏月上修廊。

物理无枯底有荣，一双玉树倚修楹。
长如拱璧天球在，元共交梨火枣生。
卜筑地连盘谷胜，赋归人占小山清。
昼阴最喜添新绿，时有佳禽自荐名。

两峰高峙玉，五亩秀含滋。
细柳未眠种，修篁方醉移。
雨将云出谷，水引月归池。
动静天机密，何人共一卮。

不提长剑斩江蛟，便揭修竿钓海鳌。
纵老无成犹自许，一溪流水两山桃。

去年为君来，明廷峙鸾鹄。
今年为亲归，蚕市苦思蜀。
扶舆出修门，万里宛在目。
大江六月寒，风饱帆数幅。
金山如幽人，杜蘅缭荷屋。
采石如壮士，铁骑明鋈续。
五老烟光开，九华云气矗。
如王公大人，冠冕而佩玉。
大孤狷介甚，赤壁清旷足。
黄鹤侠者流，隽放不容束。
英雄古荆州，霜月耿乔木。
寂寞三闾亭，风露落秋菊。
阳台峰十二，森拱峡江曲。
高标耸赤松，绝槩凛孤竹。
或如汉汲黯，抗直敢掁触。
又如唐真卿，峻絜不受辱。
瞿唐滟滪堆，一柱轧坤轴。
溃城睢阳孤，钩党林宗独。
水石明边酌，蘋蓼佳处宿。
宽作几月程，迎面峨眉绿。
世道淡有味，人生平为福。
江山无愧容，草木有余馥。
试剑信雄拔，易简更清沃。
虎蛇方横道，有此廉平牧。
相如驷马贵，长孺一翁秃。
明河隔黄姑，碧落杳飞鹜。
独复即无妄，多识廼大畜。
岁晏以为期，仁亦在乎熟。
木末老芙蓉，阑干深苜蓿。
邮签莫厌娄，瑟僴尉淇奥。

徂徕古君子，泾渭何太明。
一奸众稷契，诗作奇祸萌。
奸人挤之死，既死气未平。
锐欲剖其棺，谓北走犹生。
妻子坐冻馁，不断啼号声。
富韩各分俸，买田活其婴。
吾疏视彼诗，历数群公卿。
触怒非一竦，举朝眼瞠瞠。
所赖天子圣，不死五鼎烹。
斥归天目下，石田力躬耕。
田少食指多，读书饥鸢鸣。
此身不足忧，忧我身后惸。
富韩不常有，勉哉自玉成。
忍贫知好修，道在困亦亨。

晨鸡未号霜塞涂，前村后村递招呼。
长镵短篝采葛去，冰满髯鬓风无襦。
频年米贱置不问，高藤稠叶青扶疏。
但闻酒渴欲吞海，一片两片甘于酥。
山深土厚雨露足，造物巧为凶年储。
纸钱挂树跪致祝，地媪发閟何其都。
初疑大泽龙蛇蛰，又疑京观鲸鲵屠。
防风氏骨硕且大，母陀罗臂修而腴。
赪肩下山日未晡，候门迎路讙妻孥。
松明燃火塼地炉，且削且捣投冰壶。
细如桄榔滑如菰，白如人面柔如肤。
和以粉米随所须，餠饵其精饭其粗。
潦田不收野草枯，饥虎借此犹能驱。
蕨萁札耳皆可糈，征自葛始功莫逾。
小儿媚灶愁眉舒，大儿捧盎还嗟吁。
青青之麦何时须，长葛尽矣吾谁𫗦。
呜呼富青州，黄承事，古人有，今人无。
醉摩便腹视饿夫，以腹揣腹心安乎。

乃翁抱璞售无媒，去作修文地下魁。
换骨法从青子得，返魂香自绿阴来。
诗书根气春无尽，清白源流庆有开。
十二循环花瓣异，信知天理有时回。

夜气精神饱，春风笑语酣。
修篁森道北，丛桂郁城南。
雨露荣三釜，烟云老一龛。
泷冈阡上路，秋思薄晴岚。

万里一天碧，百怀双鬓秋。
凄其占后会，展也企前修。
风露昂藏鹤，烟波浩荡鸥。
书来如觌面，香满藕花洲。

生理鸱夷子，心期桑苎翁。
行厨修竹月，坐舰落花风。
雏好才孤凤，行疏忽断鸿。
吴松明远目，一点夕阳红。

何山如幽人，道场如大家。
穰穰衲子脚，剌剌骚翁牙。
挟隽控寒飚，搜光蹑晨霞。
危颠矫窣堵，平畴略污邪。
岩泉跑虎涌，径松髯龙拏。
锺梵破深寂，金碧开纷葩。
修廊步屐峻，杰阁望眼赊。
山势珮玦矗，湖光镜奁谺。
清苕杳霭入，古弁空蒙遮。
列翠不可唾，群籁无敢哗。
坐我旃檀林，酌之枪旗茶。
宇定岫出云，语妙天雨华。
吾生久堕甑，昔游惯乘槎。
夷犹庐阜阳，宿留岷江涯。
高曾凌峤栈，卑或搜崖漥。
昨梦难历省，此行足雄夸。
老亲八十健，闲俦二三嘉。
拍浮一叶眇，收揽万景奢。
富贵上蔡犬，贫贱东陵瓜。
未须笑落铎，谁能苦觰沙。
候门占噪鹊，旋桡趁归鸦。
奇事恐没没，举诗属僧伽。

修髯危肩老仙人，布袍革带乌靴巾。
胸中不着半点尘，天地万象胚𣍯春。
扇者橘，书者栗，瓢者术，缰而掣者葛，笠而鞭者拙。
中间厖然大者雪，从我两髯三髧一蹩躠。
馿何钝，奴何痴，前掣后鞭趣使驰。
麾鞭愈急行愈迟，掣缰欲断人馿疲。
但见尻秃秃，蹄局局，欲坠不坠止鸣木。
本无伎俩能喷玉，正可吞声春草绿。
先生御气存其神，下馿步行意更真。
从渠蹇材拗莫驯，超然目送八极辔凤骖麒麟。

麦黄蚕登簇，秧青雨催耕。
农家竭作时，无工搏蚊虻。
短杠雁鹜进，修𫄴蝼蚁行。
谟盖溪壑满，名言舆梁成。
吞声不敢怨，但愿天长晴。

柳暗鸦娇日正长，笔头风雨响修廊。
一帘芳碧双蝴蝶，也解寻人姓字香。

虚斋填东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观子所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接迳翮，去去翔霄旻。
清时有闻者，必也吾子云。

昌黎有名言，受恩异知己。
而况不识面，知心讵能几。
浮云日多变，交道冷如水。
握手遽下石，利害毫发比。
人情易燥湿，滟滪发九轨。
终然风雨晦，鸡鸣独无已。
世变方下趋，特立繄君子。
山谷未见坡，气味已相似。
希文非素交，永叔甘远徙。
敢谓世无人，前修可专美。
我昔闻君名，恍如读青史。
已乃知同时，深心爱敬起。
端平滥持衡，荐贤职当尔。
亟以闻九重，夜半下一纸。
雅志乐弦歌，公车犹尼止。
贤者固难进，夺情辞诏旨。
知贤未及用，上印返田里。
闲居事幽屏，黜陟不到耳。
宾朋有公言，声徽振商祉。
入则禆国论，挺挺中流砥。
出持皇华节，光风泛桃李。
从容五六载，平进付常理。
又闻交游间，荣落保终始。
不负杨临贺，真见其人矣。
夜梦加昼思，髣髴眉宇紫。
军将忽打门，缄书照窗几。
风檐屡开阖，襟期顿清泚。
有如峄阳桐，知音发妙指。
高情激孤笑，新意偿宿喜。
得一夔已足，失百参何耻。
老我岂私贺，善类知有恃。
看君广厦开，大芘天下士。

霜雰雰兮风乍力，草变衰兮蛩罢织。
思秋兰兮委萧艾，望椒丘兮聊止息。
怅佳人兮既远，纷吾美兮谁识。
忽有人兮好修，遗予佩兮春色。
茁琼芽兮九畹，带杜衡兮被石。
凛增冰兮峩峩，杳光风兮骤得。
卜兰居兮南坡，拂余龟兮食墨。

万里修程占学力，色丝黄绢新组织。
只今下笔追二雅，端如养气闭千息。
公子何自知寒梅，须知三长具精识。
亭亭玉雪瑞烟晓，爱日香浮彩衣色。
自然雅韵出天姿，芝兰那肯羡玄石。
我惭姱节对俚语，炊沙镂冰竟何得。
愿君写入遂锦堂，冷蘂疏枝陪淡墨。

续诗愧无修绠力，意绪中断轲母织。
掉头吟坐欲成寐，出吻悲鸣方愿息。
君诗爱梅笔不停，四叠阳关人未识。
冰壶交映雪同调，秋水为神月争色。
翛然未肯弟山矾，介如何必化松石。
诗坛置韵百夷姓，敌垒收功剧孟得。
须君为梅作佳传，问事玄冥烦史墨。

仕学优于服田力，公仪之家废葵织。
诗书为府道德林，乐在藏修洎游息。
浓薰班马有余香，暗摸曹刘岂难识。
插架牙签映隙曛，近竹芸编侵晚色。
诸生竞诧边腹笥，正音如闻孔堂石。
从知车马自稽古，须信熊鱼可兼得。
四科褒进惟尚贤，钦想昌黎方读墨。

长公本喜饮，半入野人腹。
南洲春梦婆，亦复开醉目。
尚想晋流丽，鳖饮更升木。
兴来索老兵，谁谓酌可独。
我亦爱客至，陶巾时一漉。
虽有彭泽田，种秫苦不足。
颇因病入务，瓢弃尚余绿。
岂无大雅朋，来伴离骚读。
广文粲檐花，和靖峙修竹。
交情如酎醇，秀句喜心沃。
觞政尝卜夜，谈闱屡更仆。
胡为阔宇芝，但忆颓山玉。
聊尔遣书瓻，安得洗愁斛。
昔夸圣人中，今愧平原督。
杯手助持螯，车涎笑逢麹。
青州岂乌有，白衣问黄菊。
如皋应解颜，对饮颇胜俗。
何时赤壁游，匏樽笑相属。
欲歌鹿鸣三，正苦龟藏六。
饮肯遗公荣，雨烦过御叔。
忻闻麦两岐，况有鱼百族。
小却揖二豪，觥船倒醽醁。

无诗不言酒，作赋真诳腹。
未破公子悭，况与佳人目。
壮心思击壶，圣杯赓啄木。
袖想胡旋双，妆记摇手独。
宾筵乏酬献，醴齐催泲漉。
祢衡办挝鼓，元崇方病足。
曾无列屋粉，空韵梳鬟绿。
百篇摘仙咏，十轴蒙溪读。
有美建安璩，竞爽淇园竹。
芒端寒燠转，胸次古今沃。
卧瓮嗤舍郎，祭酒可令仆。
时陈南北洗，颇醉东西玉。
虽微酝五斗，端有才一斛。
诗坛长齐盟，笔阵严总督。
方将喝银云，未肯平封麹。
宫宴看传柑，帝歌须和菊。
牛心固异撰，犊鼻且同俗。
尊酒日相逢，我歌君为属。
欢期践三五，酿顷亏十六。
酣畅嗟阮修，饮狂谢裴叔。
漥尊留古制，长勺分鲁族。
居然同老襟，浅斟醽水醁。

展也虞朝庶绩熙，合修厥贡暨熊狸。
兕容于野虽非地，豹泽其文似识时。
毛革正须供有用，血牙安事杀为嬉。
国侨惠政人谁犯，虎听多应谢子皮。

老我愧不学，无以祛六蔽。
短绠赴修汲，深浅忘厉揭。
每逢扑凸篇，如对葛答谜。
敌垒或致师，何以御柴曳。
书林倦回旋，笔径宜睥睨。
独自搔背痒，谁与解袜系。
误墨拙成蝇，饮酰痴聚蚋。
器成多苦窳，草创类茅𫈵。
未善文心雕，曷助葵足卫。
乐只正始音，尽发文冢瘗。
古意窥九嶷，词源决三澨。
英风韵风雅，噩噩规诰誓。
精刚拏健鹘，妥帖律狂猘。
解注卑虫鱼，献纳笑虾{制/鱼}。
读檄头愈疾，听语麋著箄。
风高补钓台，天朗摘兰禊。
合止按商角，刮磨出廉锐。
妙指曲不传，夺胎骨可蜕。
神针如运斤，拆屋去眼翳。
又如大医王，刲胃涤淫滞。
万象困搜讨，瑶金拔昆丽。
司文当执衡，却扫甘拥篲。
空山阔游从，思君愿言嚏。
芜词荐藜藿，香芼待姜桂。
翳桑急壶飧，毋为答饭毳。

圣君如尧舜，岂无巢与由。
计然亦何慕，五湖一扁舟。
之人久不作，侧席思岩幽。
尝闻鹿何君，清芬彻凝旒。
重华锡嘉号，见一光林丘。
谁谓雅道息，竞风日悠悠。
脱冠挂神武，有士归东州。
笑将金闺籍，猛博处士裘。
钧天为开颜，曰此夷逸俦。
大书继一字，虹光属奎娄。
宸章轶麟衮，正声出天球。
清名奖静退，下视古素侯。
睿谟广先宪，姱节追前修。
况今辑众隽，丞弼登虞周。
明时乐闲暇，出处自不侔。
赤城宅仙子，登陆方蓬洲。
君归访司马，坐忘春与秋。
方瞳照绿发，戏转黄河流。
烟雾肃逋客，隠者应辍耰。
款乃辅行色，春风生柁楼。

山川自高深，开辟由邃古。
长江泻岷峨，横亘截区宇。
东流为沔津，疏凿仗神禹。
襟带成奧区，都会称鄂渚。
环城得修冈，雄胜著台府。
上有江汉亭，凭高欲鶱举。
云谯护左方，南楼以为辅。
飞甍立嶕嶤，才去天尺五。
星辰近梯级，岚霏日吞吐。
横陈极苍茫，万象互昂俯。
晴光敞双明，景物恣枚数。
炊烟接空翠，下列十万户。
榱栋出棱角，阛阓分脉缕。
川涂竞走集，水陆跨重阻。
东南引湖湘，西北控淮楚。
舟车所交属，人物森萃聚。
歌谣杂谐合，来往纷伛偻。
溟蒙尘蔽空，挥霍汗成雨。
游盖惊云飘，联辔识骖舞。
驱驰溢阡陌，时节相媚妩。
裾袖翳朝日，光曜烛绡组。
憧憧蚁迁穴，纭纭茧抽绪。
亭亭肆遐睎，一一可细睹。
至如城中边，万灶宅貔虎。
春秋谨教阅，什什而伍伍。
红旆罗旌幢，中军立旗鼓。
冰霜贯戈甲，雷霆震弓弩。
后先严车徒，坐作中规矩。
被庐犹晋搜，少长悉有序。
礼成既饮至，络绎还所部。
俯瞰了不遗，清流数鲂𫚈。
乃若天空澄，江色入环堵。
云水渺相接，斜阳落晴坞。
千艘卧平沙，片帆归远浦。
微茫泛一叶，咿轧响双橹。
报译认樯乌，航琛知海贾。
微阴转层峦，轻烟生宿莽。
栖鸟绝重澜，归鸿集寒屿。
夜深渔火明，孤洲记鹦鹉。
晴阴与朝暮，景色若夸诩。
方春及韶淑，鶑燕争鸣乳。
桃李出新妆，周张环绣黼。
修眉横柳堤，遗钿错花圃。
孟夏薰风来，草木自蕃舞。
翠幄帷清阴，密叶覆幽墅。
入林梯空旻，影团修月斧。
露掌逼高寒，金波沃肝腑。
隆冬雪纷飞，琼楼耀江浒。
万花著林端，晃不分细钜。
兹维四时媚，代谢听寒暑。
荣枯虽异撰，去来莫追拒。
彼动此静观，群鱼沸鼎釜。
纷纶各状态，天械发机杼。
或如怀袖物，俯拾恣所取。
或如海陆珍，搜罗寄庭庑。
或如观大驾，旄头先卤簿。
或如亲校猎，玉虬挖翠羽。
或富若武库，宝物穷积贮。
或丽若上林，鸟兽罗禁籞。
或纾若绮縠，或列若簨簴。
或背若相违，或进若相与。
或蓊若兴云，或林若率旅。
或惊若脱兔，或拱若礼鼠。
或若鸡出埘，或若马奔圉。
或变若龙蛇，或怪若猰貐。
或奋焉若雠，或比焉若侣。
或矫若怒嗔，或偃若戏侮。
或賸若赢余，或匮若贫窭。
或聚散翕忽，或纵横旁午。
或禽声咿嚘，高下参律吕。
或人语叫噪，历落写筐筥。
或以琴置膝，丝音宜搏拊。
或时棋满枰，石韵杂珩瑀。
或欹枕高眠，胡蝶梦栩栩。
或相对啜茶，舌本跃清语。
或暇日观书，肠腹自撑拄。
或乘兴飞觞，醉后忘尔汝。
或即境挥毫，图画入缣楮。
造物无尽藏，傥来亦何忤。
俛仰已陈迹，恍惚失处所。
达观萃兹亭，宇宙一秬黍。
斯亭名者谁，儒林得鼻祖。
昔贤维南轩，心学绍东鲁。
眷焉西南游，芳洲撷蓠荰。
遗墨尚淋浪，隶刻照亭柱。
迩来三十年，轩桷渐颓窳。
堂堂魏国孙，玉节莅兹土。
英声凛荆扬，盛事踵遐武。
曾侯庐陵秀，一笑不龃龉。
风月喜平分，江山藉宗主。
兴仆追前修，遗迹洊搜补。
飞翚抗雄梁，石花呈古础。
荒榛得奇观，幽思发新杼。
公余多胜概，往往压诸庾。
赓酬驾元白，光焰陵李杜。
领客共落成，而我亦同俎。
半生嗟镂冰，一字不堪煮。
乐事纪末颠，鸿笔愧燕许。
吾伊补书债，款乃效渔父。
傥继竹枝词，编入武昌谱。

山川自高深，开辟由邃古。
长江泻岷峨，横亘截区宇。
东流为沔津，疏凿仗神禹。
襟带成奧区，都会称鄂渚。
环城得修冈，雄胜著台府。
上有江汉亭，凭高欲鶱举。
云谯护左方，南楼以为辅。
飞甍立嶕嶤，才去天尺五。
星辰近梯级，岚霏日吞吐。
横陈极苍茫，万象互昂俯。
晴光敞双明，景物恣枚数。
炊烟接空翠，下列十万户。
榱栋出棱角，阛阓分脉缕。
川涂竞走集，水陆跨重阻。
东南引湖湘，西北控淮楚。
舟车所交属，人物森萃聚。
歌谣杂谐合，来往纷伛偻。
溟蒙尘蔽空，挥霍汗成雨。
游盖惊云飘，联辔识骖舞。
驱驰溢阡陌，时节相媚妩。
裾袖翳朝日，光曜烛绡组。
憧憧蚁迁穴，纭纭茧抽绪。
亭亭肆遐睎，一一可细睹。
至如城中边，万灶宅貔虎。
春秋谨教阅，什什而伍伍。
红旆罗旌幢，中军立旗鼓。
冰霜贯戈甲，雷霆震弓弩。
后先严车徒，坐作中规矩。
被庐犹晋搜，少长悉有序。
礼成既饮至，络绎还所部。
俯瞰了不遗，清流数鲂𫚈。
乃若天空澄，江色入环堵。
云水渺相接，斜阳落晴坞。
千艘卧平沙，片帆归远浦。
微茫泛一叶，咿轧响双橹。
报译认樯乌，航琛知海贾。
微阴转层峦，轻烟生宿莽。
栖鸟绝重澜，归鸿集寒屿。
夜深渔火明，孤洲记鹦鹉。
晴阴与朝暮，景色若夸诩。
方春及韶淑，鶑燕争鸣乳。
桃李出新妆，周张环绣黼。
修眉横柳堤，遗钿错花圃。
孟夏薰风来，草木自蕃舞。
翠幄帷清阴，密叶覆幽墅。
入林梯空旻，影团修月斧。
露掌逼高寒，金波沃肝腑。
隆冬雪纷飞，琼楼耀江浒。
万花著林端，晃不分细钜。
兹维四时媚，代谢听寒暑。
荣枯虽异撰，去来莫追拒。
彼动此静观，群鱼沸鼎釜。
纷纶各状态，天械发机杼。
或如怀袖物，俯拾恣所取。
或如海陆珍，搜罗寄庭庑。
或如观大驾，旄头先卤簿。
或如亲校猎，玉虬挖翠羽。
或富若武库，宝物穷积贮。
或丽若上林，鸟兽罗禁籞。
或纾若绮縠，或列若簨簴。
或背若相违，或进若相与。
或蓊若兴云，或林若率旅。
或惊若脱兔，或拱若礼鼠。
或若鸡出埘，或若马奔圉。
或变若龙蛇，或怪若猰貐。
或奋焉若雠，或比焉若侣。
或矫若怒嗔，或偃若戏侮。
或賸若赢余，或匮若贫窭。
或聚散翕忽，或纵横旁午。
或禽声咿嚘，高下参律吕。
或人语叫噪，历落写筐筥。
或以琴置膝，丝音宜搏拊。
或时棋满枰，石韵杂珩瑀。
或欹枕高眠，胡蝶梦栩栩。
或相对啜茶，舌本跃清语。
或暇日观书，肠腹自撑拄。
或乘兴飞觞，醉后忘尔汝。
或即境挥毫，图画入缣楮。
造物无尽藏，傥来亦何忤。
俛仰已陈迹，恍惚失处所。
达观萃兹亭，宇宙一秬黍。
斯亭名者谁，儒林得鼻祖。
昔贤维南轩，心学绍东鲁。
眷焉西南游，芳洲撷蓠荰。
遗墨尚淋浪，隶刻照亭柱。
迩来三十年，轩桷渐颓窳。
堂堂魏国孙，玉节莅兹土。
英声凛荆扬，盛事踵遐武。
曾侯庐陵秀，一笑不龃龉。
风月喜平分，江山藉宗主。
兴仆追前修，遗迹洊搜补。
飞翚抗雄梁，石花呈古础。
荒榛得奇观，幽思发新杼。
公余多胜概，往往压诸庾。
赓酬驾元白，光焰陵李杜。
领客共落成，而我亦同俎。
半生嗟镂冰，一字不堪煮。
乐事纪末颠，鸿笔愧燕许。
吾伊补书债，款乃效渔父。
傥继竹枝词，编入武昌谱。

山川自高深，开辟由邃古。
长江泻岷峨，横亘截区宇。
东流为沔津，疏凿仗神禹。
襟带成奧区，都会称鄂渚。
环城得修冈，雄胜著台府。
上有江汉亭，凭高欲鶱举。
云谯护左方，南楼以为辅。
飞甍立嶕嶤，才去天尺五。
星辰近梯级，岚霏日吞吐。
横陈极苍茫，万象互昂俯。
晴光敞双明，景物恣枚数。
炊烟接空翠，下列十万户。
榱栋出棱角，阛阓分脉缕。
川涂竞走集，水陆跨重阻。
东南引湖湘，西北控淮楚。
舟车所交属，人物森萃聚。
歌谣杂谐合，来往纷伛偻。
溟蒙尘蔽空，挥霍汗成雨。
游盖惊云飘，联辔识骖舞。
驱驰溢阡陌，时节相媚妩。
裾袖翳朝日，光曜烛绡组。
憧憧蚁迁穴，纭纭茧抽绪。
亭亭肆遐睎，一一可细睹。
至如城中边，万灶宅貔虎。
春秋谨教阅，什什而伍伍。
红旆罗旌幢，中军立旗鼓。
冰霜贯戈甲，雷霆震弓弩。
后先严车徒，坐作中规矩。
被庐犹晋搜，少长悉有序。
礼成既饮至，络绎还所部。
俯瞰了不遗，清流数鲂𫚈。
乃若天空澄，江色入环堵。
云水渺相接，斜阳落晴坞。
千艘卧平沙，片帆归远浦。
微茫泛一叶，咿轧响双橹。
报译认樯乌，航琛知海贾。
微阴转层峦，轻烟生宿莽。
栖鸟绝重澜，归鸿集寒屿。
夜深渔火明，孤洲记鹦鹉。
晴阴与朝暮，景色若夸诩。
方春及韶淑，鶑燕争鸣乳。
桃李出新妆，周张环绣黼。
修眉横柳堤，遗钿错花圃。
孟夏薰风来，草木自蕃舞。
翠幄帷清阴，密叶覆幽墅。
入林梯空旻，影团修月斧。
露掌逼高寒，金波沃肝腑。
隆冬雪纷飞，琼楼耀江浒。
万花著林端，晃不分细钜。
兹维四时媚，代谢听寒暑。
荣枯虽异撰，去来莫追拒。
彼动此静观，群鱼沸鼎釜。
纷纶各状态，天械发机杼。
或如怀袖物，俯拾恣所取。
或如海陆珍，搜罗寄庭庑。
或如观大驾，旄头先卤簿。
或如亲校猎，玉虬挖翠羽。
或富若武库，宝物穷积贮。
或丽若上林，鸟兽罗禁籞。
或纾若绮縠，或列若簨簴。
或背若相违，或进若相与。
或蓊若兴云，或林若率旅。
或惊若脱兔，或拱若礼鼠。
或若鸡出埘，或若马奔圉。
或变若龙蛇，或怪若猰貐。
或奋焉若雠，或比焉若侣。
或矫若怒嗔，或偃若戏侮。
或賸若赢余，或匮若贫窭。
或聚散翕忽，或纵横旁午。
或禽声咿嚘，高下参律吕。
或人语叫噪，历落写筐筥。
或以琴置膝，丝音宜搏拊。
或时棋满枰，石韵杂珩瑀。
或欹枕高眠，胡蝶梦栩栩。
或相对啜茶，舌本跃清语。
或暇日观书，肠腹自撑拄。
或乘兴飞觞，醉后忘尔汝。
或即境挥毫，图画入缣楮。
造物无尽藏，傥来亦何忤。
俛仰已陈迹，恍惚失处所。
达观萃兹亭，宇宙一秬黍。
斯亭名者谁，儒林得鼻祖。
昔贤维南轩，心学绍东鲁。
眷焉西南游，芳洲撷蓠荰。
遗墨尚淋浪，隶刻照亭柱。
迩来三十年，轩桷渐颓窳。
堂堂魏国孙，玉节莅兹土。
英声凛荆扬，盛事踵遐武。
曾侯庐陵秀，一笑不龃龉。
风月喜平分，江山藉宗主。
兴仆追前修，遗迹洊搜补。
飞翚抗雄梁，石花呈古础。
荒榛得奇观，幽思发新杼。
公余多胜概，往往压诸庾。
赓酬驾元白，光焰陵李杜。
领客共落成，而我亦同俎。
半生嗟镂冰，一字不堪煮。
乐事纪末颠，鸿笔愧燕许。
吾伊补书债，款乃效渔父。
傥继竹枝词，编入武昌谱。

山川自高深，开辟由邃古。
长江泻岷峨，横亘截区宇。
东流为沔津，疏凿仗神禹。
襟带成奧区，都会称鄂渚。
环城得修冈，雄胜著台府。
上有江汉亭，凭高欲鶱举。
云谯护左方，南楼以为辅。
飞甍立嶕嶤，才去天尺五。
星辰近梯级，岚霏日吞吐。
横陈极苍茫，万象互昂俯。
晴光敞双明，景物恣枚数。
炊烟接空翠，下列十万户。
榱栋出棱角，阛阓分脉缕。
川涂竞走集，水陆跨重阻。
东南引湖湘，西北控淮楚。
舟车所交属，人物森萃聚。
歌谣杂谐合，来往纷伛偻。
溟蒙尘蔽空，挥霍汗成雨。
游盖惊云飘，联辔识骖舞。
驱驰溢阡陌，时节相媚妩。
裾袖翳朝日，光曜烛绡组。
憧憧蚁迁穴，纭纭茧抽绪。
亭亭肆遐睎，一一可细睹。
至如城中边，万灶宅貔虎。
春秋谨教阅，什什而伍伍。
红旆罗旌幢，中军立旗鼓。
冰霜贯戈甲，雷霆震弓弩。
后先严车徒，坐作中规矩。
被庐犹晋搜，少长悉有序。
礼成既饮至，络绎还所部。
俯瞰了不遗，清流数鲂𫚈。
乃若天空澄，江色入环堵。
云水渺相接，斜阳落晴坞。
千艘卧平沙，片帆归远浦。
微茫泛一叶，咿轧响双橹。
报译认樯乌，航琛知海贾。
微阴转层峦，轻烟生宿莽。
栖鸟绝重澜，归鸿集寒屿。
夜深渔火明，孤洲记鹦鹉。
晴阴与朝暮，景色若夸诩。
方春及韶淑，鶑燕争鸣乳。
桃李出新妆，周张环绣黼。
修眉横柳堤，遗钿错花圃。
孟夏薰风来，草木自蕃舞。
翠幄帷清阴，密叶覆幽墅。
入林梯空旻，影团修月斧。
露掌逼高寒，金波沃肝腑。
隆冬雪纷飞，琼楼耀江浒。
万花著林端，晃不分细钜。
兹维四时媚，代谢听寒暑。
荣枯虽异撰，去来莫追拒。
彼动此静观，群鱼沸鼎釜。
纷纶各状态，天械发机杼。
或如怀袖物，俯拾恣所取。
或如海陆珍，搜罗寄庭庑。
或如观大驾，旄头先卤簿。
或如亲校猎，玉虬挖翠羽。
或富若武库，宝物穷积贮。
或丽若上林，鸟兽罗禁籞。
或纾若绮縠，或列若簨簴。
或背若相违，或进若相与。
或蓊若兴云，或林若率旅。
或惊若脱兔，或拱若礼鼠。
或若鸡出埘，或若马奔圉。
或变若龙蛇，或怪若猰貐。
或奋焉若雠，或比焉若侣。
或矫若怒嗔，或偃若戏侮。
或賸若赢余，或匮若贫窭。
或聚散翕忽，或纵横旁午。
或禽声咿嚘，高下参律吕。
或人语叫噪，历落写筐筥。
或以琴置膝，丝音宜搏拊。
或时棋满枰，石韵杂珩瑀。
或欹枕高眠，胡蝶梦栩栩。
或相对啜茶，舌本跃清语。
或暇日观书，肠腹自撑拄。
或乘兴飞觞，醉后忘尔汝。
或即境挥毫，图画入缣楮。
造物无尽藏，傥来亦何忤。
俛仰已陈迹，恍惚失处所。
达观萃兹亭，宇宙一秬黍。
斯亭名者谁，儒林得鼻祖。
昔贤维南轩，心学绍东鲁。
眷焉西南游，芳洲撷蓠荰。
遗墨尚淋浪，隶刻照亭柱。
迩来三十年，轩桷渐颓窳。
堂堂魏国孙，玉节莅兹土。
英声凛荆扬，盛事踵遐武。
曾侯庐陵秀，一笑不龃龉。
风月喜平分，江山藉宗主。
兴仆追前修，遗迹洊搜补。
飞翚抗雄梁，石花呈古础。
荒榛得奇观，幽思发新杼。
公余多胜概，往往压诸庾。
赓酬驾元白，光焰陵李杜。
领客共落成，而我亦同俎。
半生嗟镂冰，一字不堪煮。
乐事纪末颠，鸿笔愧燕许。
吾伊补书债，款乃效渔父。
傥继竹枝词，编入武昌谱。

湖流湍驶欲下濑，舟人挽牵如蹶张。
空令百丈重牛首，如何万斛浮龙骧。
进寸退尺天未定，暮四朝三风作强。
迟明樯乌幸西望，看取快箭激修房。

水神何时生六翮，飞出双泉江练白。
平湖浸月渺无边，一笑对之成揖客。
辘轳初动晓星横，夜卷寒琼声湱湱。
千年佛殿础花干，十亩空庭荫修柏。
问泉何事逞奇观，故向庭前作真泽。
昔年何塞今何通，泉岂有心犹拣择。
若云泉自井中来，枯甃沿山有龟拆。
如信地中泉自见，是年何须穿土脉。
幡风胥动两无凭，细诠此证归禅伯。
我方饶舌为作记，了不相干劳刻画。
寄诗更欲结茶缘，付与宗风自锤拍。

鳌山万仞峙璇霄，上有高真道寂寥。
拔足壮能轩物表，洗心清不浑尘嚣。
洞天别有风光异，人世那知宇宙遥。
云覆醮坛闲悄悄，烟凝仙室静萧萧。
步虚韵稳听晨礼，环珮声迟识晚朝。
饭啖青精颜色好，词歌白鹤利名消。
囊空阿堵缘辞宠，匣蓄干将为斩妖。
折角巾多裁氎布，隠居衣尽屏鲛绡。
神游汗漫趋蓬岛，禹步回旋指斗杓。
九转丹砂盈日月，三千功行继松乔。
密渠细石通泉窦，斜插疏篱护药苗。
瓮里香醪斟琥珀，壁间修扇阁芭蕉。
蟠桃欲熟人争窃，野菜初生手自挑。
花卉得时舒锦绣，瓶汤娱客奏笙箫。
长松夭矫龙千尺，嫩竹琳琅玉万条。
凤翅乱峰森洞口，羊肠微径绕山腰。
床眠瘿木肱常曲，兀坐文藤足屡翘。
衮衮骞河倾俊辩，温温和璞琢孤标。
我惭未跃三春浪，君去行看八月潮。
好把阴功拯存没，西归宜早买吴舠。

胸次包天烛九垓，正须博大济时材。
朝从碧落抟风角，暮泛灵槎出斗魁。
别墅已将修竹隠，朱门仍向镜湖开。
如今且为苍生起，一取前贤气焰回。

雪艇风帆去玉京，故家猿鹤相欢迎。
九天气母壶中足，十月婴儿顶上行。
曾问何修能至此，但云无欲自然成。
夜来梦向山庄立，一炷清香彻太清。

修竹祠堂曲水滨，寒泉菊盏久埃尘。
道傍车马无心到，似我频来有几人。

寇至人远避，寇退人复归。
归来寻旧址，草芜迷荒基。
哀哉住傍梅，清梦常相依。
可怜岁寒心，能识存亡机。
不欲染尘垢，先枯避时虞。
方今向太平，枯干生新枝。
主人修废坠，古梅仍春辉。
俗态分荣瘁，梅心无改移。
如我耐寒友，头白不相违。
梅花自奇绝，世事与古别。
花下独徘徊，似听梅花说。
不愿傍官驿，驿外尘飞多马迹。
几番驿使自南来，南枝折尽花狼藉。
不愿在深宫，蛾眉人去寿阳空。
缤纷檐下花飞片，不上宫妆入草丛。
不愿在西湖，旧时逋仙迹已芜。
可惜暗香疏影处，迩来都是给樵苏。
不愿近东阁，无人更管花开落。
黄昏风雨锁朱门，和羹人伴归沙漠。
但愿开向千岩窟，饕虐冯陵任风雪。
花香只绕处士庐，花飞不点征人骨。
吟翁索笑痴更痴，谁似梅花能识时。
始终不渝含酸味，去就长存调鼎资。
广平铁石笔何在，生死与我深相知。

休逸台头雪乍晴，病眸虽涩亦增明。
几年无此三农乐，万物皆随一气清。
修竹拒寒森晚节，垂杨偷润袅春情。
当轩欲绘西山景，巧笔何人似李成。

去年修禊小龙池，醉席高吟盛一时。
今日正逢春骀荡，此身翻苦病支离。
浮觞胜会人胥乐，闭阁衰悰自不知。
御水有期犹半月，雨余风景愿迟迟。

修禊园林枕御津，宴亭轩豁足娱宾。
羲皇治世舒长日，昆阆仙风烂熳春。
脱俗且将诗送酒，纵吟须仗笔争神。
会余俯仰皆陈迹，不醉山阴定笑人。

都人殚出集河湄，犹记从初放水时。
三五已过修禊宴，浃旬行作送春诗。
微波溅袜仙浮棹，曲岸当垆柳映旗。
自笑遨头衰复病，也同欢俗恣追随。

寒食西蓝赏素英，白毫光里乱云腾。
庄严金地三千界，颜色瑶台十二层。
后土琼花渐我寡，唐昌玉蕊岂吾朋。
雪香预约为亭号，修创终逢好事僧。

一轮徐出海东头，皓彩全供白帝秋。
桂迹自消安在斫，宝光无缺不因修。
池心影撼金鳞碎，杯面波随玉液流。
此夜圆蟾看处好，何须偏上最高楼。

危亭初起俯清浔，只得当轩几醉吟。
一日乡园伤骤别，四年宫阙动归心。
檐前好竹今成筿，波下修鳞旧种针。
鸥识再来尤不惧，向人驯狎似家禽。

熙熙春色水溶溶，修禊临流景倍浓。
物外风光占昆阆，洞中神变走鱼龙。
飘花任逐红尘去，浮醴时看紫府供。
欲学永和当日序，愧无奇笔绍前踪。

璿驾方修祀，金波忽坠空。
悲歌传薤露，秘殿閴椒风。
雾重昏轩曜，云凄泣舜瞳。
仙舆邈何在，天外蕊珠宫。

粉箨双双脱，修篁两两高。
同心齐管鲍，并节汉萧曹。
寒岁霜威御，炎天暑气逃。
此君真可异，吟遶不知劳。

世绪传英德，时才播令名。
锦裀终袭庆，桂籍旧升荣。
仕路登优绩，朝闺服俊声。
风猷著台阁，操尚冠簪缨。
坟衍方谋学，冰霜未底清。
分忧膺阃寄，颁教洽舆情。
会府资谋计，中闱念笃诚。
汉庭当继好，戎帐去修盟。
通币旋君节，飞刍拥使旌。
舟车勤转漕，仓廪庆丰盈。
廉士祈甄用，贪官愧窜惊。
凤书来辇毂，熊轼镇荆衡。
压境无喧讼，连畴近力耕。
腾谣闻五袴，行乐护千兵。
道路纤尘绝，人家协气生。
涣恩飞睿诏，华序拜名卿。
更直群书府，于宣百粤城。
祖筵徒恋恋，仙舸重行行。
预想歌来暮，前期报政成。
上心方简注，元鼎伫和羹。

东南杭与越，形势夹长川。
地占一方秀，天生万象全。
两城俱卓尔，列郡岂加焉。
异世称无间，同时较有偏。
厥民如贵简，彼国实居先。
大海收淮渎，群山冠幅员。
古人踪欲见，游客目先穿。
况自醇风俗，从来省朴鞭。
有年人既庶，乐教志弥坚。
每得前朝事，尝由众口传。
土疆归阙下，州宇辟湖边。
未苦秦来幸，先经霸擅权。
有贤思避世，择地效高眠。
盘屈稽山势，嵯峨玉笥巅。
茂林侵碧汉，修竹挂青烟。
东浙潮声近，西陵草色鲜。
四明登陆显，五泄夹溪沿。
渔浦从舟楫，仙居远市廛。
山青难入画，花灼正如燃。
石伞阴遮径，松潭韵写弦。
千峰云叆叇，双涧水潺湲。
灵迹曾游处，清风可坐延。
龟浮山出浪，龙去井迷年。
泉涌寻源出，萝繁附木缠。
屏危开石上，星摘射岩前。
仙髻传今古，峰形露丑妍。
法华初赐号，释子已超禅。
一感因人异，群言可理诠。
遍随高下赏，潜解利名牵。
民室常盈目，城闉异及肩。
通幽云底路，朝接洞中天。
必有千年隐，都忘万事煎。
严园烟水乱，樊榭柳花颠。
圣阁迎仙母，湖楼望彩船。
越台凌缥缈，溪女鬭婵娟。
野景诚无限，游人岂独专。
清虚宫刹古，恍惚岁时迁。
宝相灵犹验，云门瑞复还。
尘埃笼古壁，章句列前贤。
醮礼因勤甚，龙宫尚俨然。
鱼池乖本意，僧罟触轻涟。
凿石成金像，营庵对玉莲。
瑰奇天桂室，潇洒宝林篇。
历历森豪俊，昭昭著简编。
兰亭真翰笔，桃谷旧神仙。
想像人堪慕，凄凉物足怜。
公卿夸道路，父子遁林泉。
废宅仙宫立，还乡世事捐。
嗟时徒役役，味道益乾乾。
种墓藏山穴，耸祠阚水壖。
方干栖逸地，祖贯起英躔。
相隐今遗迹，侯封昔见旜。
锦衣渐我得，车帐为民褰。
臣力难堪矣，君仁未舍旃。
挺身徒尽瘁，报德乏微涓。
所向知师古，干时愧学圆。
玑衡中切冒，条教外颁宣。
每慕黄居颍，曾卑隗相燕。
有为怀黾勉，无术可收甄。
得请乡邦便，躬祠祖垅虔。
耕桑初劝谕，饥疫偶成连。
赈发无深惠，疲劳获少痊。
阖封方富稔，载路息迍邅。
近幸同年代，前符昔日缘。
一麾来镇抚，千骑为盘旋。
弊政因民革，烦文到日蠲。
恩随和气浃，令比置邮遄。
美誉皆腾实，清香已胜膻。
善良陶静化，奸猾洗前愆。
吏畏输心鉴，民深入善渊。
课书人第一，轺召里逾千。
身起侯藩政，班趋秘殿联。
谋猷光帝座，议论溢经筵。
道合风云会，功高玉石镌。
正宜裨日月，未可问园田。
士论逾时望，人心曷月湔。
声名加显显，歌颂转翾翾。
预喜明贤遇，须知直道便。
中宸深有眷，外补实难铨。
行为山阴老，聊收一大钱。

祓禊追修宴集开，山川聊为霁风雷。
衣冠恺乐觞传羽，旗鼓号呶笛弄梅。
画鹢稳移随岸曲，珍禽惊避逐波颓。
百城锦绣人如织，笑看使君乘兴来。

田原多稼才丰日，橘柚逢霜正熟初。
鉴水烟波乘兴远，兰舟风月助吟余。
安知贺老惟修道，未必羲之祗嗜书。
谁道蓬莱宫尚小，玉皇香案吏来居。

郡国秋闱吁俊辰，行修经治以名闻。
芳筵缥缈开三岛，大乐喧哗彻五云。
高桂折香期月窟，祥星垂彩应天文。
集英唱第麻衣脱，得志无忘贤使君。

清修平日得无惭，学道勤行肯妄谈。
轩冕喧哗公始悟，林泉潇洒我先谙。
曾怜避弋云中雁，每念缠丝茧里蚕。
画舫西归时节好，春山如黛水如蓝。

一炷清香一解颜，几生修得到林间。
朝无事也夕无事，坐看山兮行看山。
梅玉破香供宴坐，松风奏曲度禅关。
静思四海五湖客，虽有黄金无此闲。

道士修真心地乐，域自逍遥乡寂寞。
世间名利任纷纷，一弄清琴一炉药。

诗美皇皇使者风，礼修戎馆致雍容。
去年佳节辽东会，此日新阳湖上逢。

陟降三公捧寿觞，群臣蕃汉下成行。
天庭礼乐交修盛，委佩拖绅极巽床。

祖教双修日用间，芳醪不饮自朱颜。
欲知难老真消息，曾饵融峰九转丹。

烟波周匝望中赊，乘兴驱车一迳斜。
谁识上人修证地，水晶宫里法王家。

宫前车辙状分明，世说轩辕上玉清。
仰慕劳心是秦汉，不修功行只虚名。

不惮风霜道阻修，一瓶一钵少迟留。
稽山未可轻归去，浮石精蓝况旧游。

宠数亲承咫尺颜，清修虔命似居山。
欲知不老个中事，应向如今悟八还。

暑威何处称疏慵，百本修篁小槛东。
时遣清风送消息，此君都在不言中。

密径修筠郊外居，小亭随意榜归欤。
等闲早暮携筇到，池沼东头是旧庐。

别派从江垠，邀流入农畎。
淙淙来源深，{氵虢}{氵虢}度沟浅。
园穿萧艾芟，堑断荆剪。
疏功浃长长，溉利和步远。
田观疑泽潴，坎听类瓴建。
北溟归凿池，幽岳漾装𪩘。
泻埤纹湍驶，回湾波细转。
过窦石眼窥，经虚土口吮。
浮行值落叶，浸长逢生藓。
孤鹤眼怪觇，纤鱼鬣跳展。
中沈无秽淤，底浄有纹{石霝}。
映苇色莫分，喧琴韵难辨。
增霖人闹蛙，涵月夜惊犬。
侵篁鞭起萌，逼水低垂菌。
怜黄浇菊篱，惜紫沃兰畹。
吏咨窑甓甃，童戏芒车卷。
灌携令手劳，漱掬致腰俛。
庭秋临加凉，轩夏尚消烜。
我矜近济能，僮贺遥汲免。
贮戺埋巨甔，归厨架修笕。
供掏饭盎粮，给澳羹鼎脔。
调药修臼饵，煎茶试罗荈。
坐客频泛觞，蹲儿屡洗砚。
聆寒心脱烦，挹冷酒除湎。
壅挑筇步随，静看髭吟撚。
高怀造文摅，清兴团诗遣。
瑰章非俗成，怪句自幽选。
涌词波翻瀛，绵意绪抽茧。
书丹字隶行，款碣石磨琬。
题为引流篇，记耳非自衒。

别派从江垠，邀流入农畎。
淙淙来源深，{氵虢}{氵虢}度沟浅。
园穿萧艾芟，堑断荆剪。
疏功浃长长，溉利和步远。
田观疑泽潴，坎听类瓴建。
北溟归凿池，幽岳漾装𪩘。
泻埤纹湍驶，回湾波细转。
过窦石眼窥，经虚土口吮。
浮行值落叶，浸长逢生藓。
孤鹤眼怪觇，纤鱼鬣跳展。
中沈无秽淤，底浄有纹{石霝}。
映苇色莫分，喧琴韵难辨。
增霖人闹蛙，涵月夜惊犬。
侵篁鞭起萌，逼水低垂菌。
怜黄浇菊篱，惜紫沃兰畹。
吏咨窑甓甃，童戏芒车卷。
灌携令手劳，漱掬致腰俛。
庭秋临加凉，轩夏尚消烜。
我矜近济能，僮贺遥汲免。
贮戺埋巨甔，归厨架修笕。
供掏饭盎粮，给澳羹鼎脔。
调药修臼饵，煎茶试罗荈。
坐客频泛觞，蹲儿屡洗砚。
聆寒心脱烦，挹冷酒除湎。
壅挑筇步随，静看髭吟撚。
高怀造文摅，清兴团诗遣。
瑰章非俗成，怪句自幽选。
涌词波翻瀛，绵意绪抽茧。
书丹字隶行，款碣石磨琬。
题为引流篇，记耳非自衒。

淮水原同泗水流，东家便是孔家丘。
千年源委诗书泽，一日风雷变化秋。
劫火不能移突兀，子衿正合勉藏修。
相魁自昔称吴蔡，衣钵相传未肯休。

衲僧门下，无可不可。
热则到处乘凉，寒则围炉向火。
饥则餐，困则卧。
执法修行，如牛拽磨。

朝碌碌，暮悠悠。
非懈怠，非精修。
华亭船子，北地赵州。

却罢住山缘，归来又十年。
自知身是妄，常道钵休传。
塔路修来直，纱灯影处圆。
与吾相对坐，语嘿尽通禅。

轻舸龙山头，木兰作双橹。
飘然裘司直，乘向南昌去。
问君鹓鸾中，脱身遽如许。
栖迟三十年，始得官掌故。
小须上上考，岂不登省户。
自言野心性，眯目九衢雾。
修竹岁云晚，萱草秋亦暮。
嗷嗷投林鸟，犹得反其哺。
江西父母邦，非复昔饶裕。
蛮烟一腥秽，乐岁且狼顾。
遗黎空杼轴，行旅窘刀布。
天门窈万里，可望不可吁。
君今佐元帅，精采系一路。
疮痍俟涤濯，画诺归佽助。
先声路人喜，高节懦夫慕。
遄当再前席，一正天子度。
白鸥没浩荡，苍鹘在指呼。
我亦南陔人，扁舟从此具。

我闻洙泗言，惟仁静而寿。
汝欲绵修龄，斯义盍深究。
越从开辟来，新故更禅受。
巍巍独山岳，屹立镇宇宙。
其体固而安，其形博而厚。
嘘呵云雾兴，涵煦草木茂。
皆由一静功，变化生万有。
千古无动摇，两仪等悠久。
吁嗟人心危，六凿互攻鬭。
眇焉方寸微，怵彼群物诱。
扰扰无宁期，得不易衰朽。
汝今志于学，一念贵操守。
天真浚其源，人伪窒其窦。
冶容命之斧，妖声性之寇。
腊毒由厚味，乱德本醇酎。
当如御雠敌，岂但恶恶臭。
敛然肃襟灵，神物森左右。
融融湛虚明，役役息纷揉。
还吾性之仁，万善此其首。
但存达德三，可卜与龄九。
不胜玉女心，持用荐杯酒。

吾衰倦对客，晤语惟青山。
修竹引清风，时为掩柴关。
今晨何人来，踏破莓苔斑。
惊顾复自喜，不妨伴虚闲。

闻说陂塘处处多，并工修筑莫蹉跎。
十分积取盈堤水，六月骄阳柰汝何。

论命岂能修造化，相形那解脱头颅。
知君藻鉴真超绝，试问穷通改得无。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

举世知公不爱名，湘人苦欲置丹青。
西天又出一活佛，南极添成两寿星。
几百年方锺间气，八千春愿祝修龄。
不须更作生祠记，四海苍生口是铭。

我曾寄径城南州，果杏纂纂香浮浮。
云开千仞雪山白，月照万古沧江流。
我时未得江山意，但爱高明甲西州。
十年重来是邪非，独觉真意烂不收。
虞侯著堂发幽闷，岂但清与耳目谋。
川流衮衮来不断，云物亹亹生无休。
既从静寿识至乐，复于叹逝希前修。
游人翕翕满江头，随所适处心悠悠。
童子长佩搴江蓠，女儿缝裙学石榴。
没人扬波白鱼跃，舟子竞渡苍龙摎。
田翁野妇看儿戏，咏归山暝风作秋。
固亦有志感时节，欲起湘累问灵修。
人人得处自深浅，江山于尔无显幽。
堂上主宾亦复尔，各各会意风泠飕。
宇宙无穷本如此，我亦皓然希天游。

我曾寄径城南州，果杏纂纂香浮浮。
云开千仞雪山白，月照万古沧江流。
我时未得江山意，但爱高明甲西州。
十年重来是邪非，独觉真意烂不收。
虞侯著堂发幽闷，岂但清与耳目谋。
川流衮衮来不断，云物亹亹生无休。
既从静寿识至乐，复于叹逝希前修。
游人翕翕满江头，随所适处心悠悠。
童子长佩搴江蓠，女儿缝裙学石榴。
没人扬波白鱼跃，舟子竞渡苍龙摎。
田翁野妇看儿戏，咏归山暝风作秋。
固亦有志感时节，欲起湘累问灵修。
人人得处自深浅，江山于尔无显幽。
堂上主宾亦复尔，各各会意风泠飕。
宇宙无穷本如此，我亦皓然希天游。

凉风厉萧辰，秋事已一半。
同舍多望郎，萍聚复云散。
得士良苦艰，引去何浩瀚。
日日送行人，青衫浃流汗。
其间白石翁，清庙之圭瓒。
器采仪周行，词章辈楚乱。
秘丘第一官，修途日未旰。
掉头不肯住，持节下霄汉。
草木识清名，风尘入长算。
安得此老宿，为世洗愁叹。
同省并门居，昔我缀华贯。
高标壁千仞，临分重嗟惋。
相期绍前徽，岁晚堪把玩。

平生苏太史，清姿秀球琅。
异时玉堂对，历历汉兴亡。
直作根本虑，不怀弃捐伤。
修名望蓬岛，轶轨抹扶桑。
中道忽回薄，饮马以相羊。
昔为同年友，今为同舍郎。
不肯三日别，况各天一方。
我乞汉嘉绶，君怀庐陵章。
我无百何阙，君亦千里翔。
怀贤慨时事，百忧结中肠。
愿言保嘉猷，不愧欧公乡。

吴兴沈声甫，示我书堂图。
枕松被修竹，带江衿浮屠。
堂上新牙签，吞天禄石渠。
出受山水谒，入与圣贤俱。
儿辈纷华悦，子独文字娱。
是心傥无斁，已足光韩畬。
吾闻学者事，穷理以返初。
为人祇禽犊，钻纸成蠹鱼。
勉哉师友功，千载沈氏书。

河南富贵花，人与谱姓氏。
惟兹三秀者，不谱亦名世。
肖形草木均，出处哲人似。
无然而致之，朝菌何异此。
广陵张氏庐，厥应繄孝祀。
新丰李兴茔，修柯媲白紫。
意诚物皆诚，人瑞草亦瑞。
萧条羌水濒，五子服丧礼。
松壑侑夕悲，竹窗湔晓泪。
根基由内心，朴实无甃砌。
一朝垩室左，五色芝薿薿。
乃知宇宙间，何处非实理。
诚神本同机，应感不失俪。
充周遍范围，存养司诸己。
是心一息妄，目接犹虚伪。
若曰信禨祥，我亦为祝史。

春风挽征衣，淑景荐笾实。
山中之奇观，变态纷襞积。
或划然以舒，或蒙然以密。
或妩如修眉，或突如巨迹。
或鸷鸟将搏，或游龙偕出。
一目百奇怪，随景发诗癖。
江山昔岂无，万古阅闲寂。
而独陈于今，涸我风月笔。
便如遗俗士，高卧天一壁。
人知匪自献，不知亦奚恤。

南阳有佳人，被服长修姱。
黄中粲有章，秀外青无华。
朝饮晋柴桑，夕餐楚长沙。
惟与高人处，耻作流俗夸。
玄都有俗士，品格固尔差。
遗之以潘沐，强欲相涂搽。
南阳笑谢遣，于此我何加。
游女荡春风，渔人眩红霞。
尔比予于是，岂欲相疵瑕。
卿自用卿法，吾亦爱吾家。
寄声谢程子，为我删此花。

英英蓬省郎，表表秋官属。
剑佩行青霄，扬且鬓双绿。
掉头不肯住，去作新安牧。
班班莱氏衣，粲粲学子服。
归来拜郎罢，堂前问凉燠。
新从天上来，犹带书传馥。
问汝得人谁，袖有两图轴。
骊龙挟风雨，闪电注两目。
甲累独何术，能使同豭鹜。
三十六修鳞，群鲰荡相逐。
亦有曳其轮，中行而独复。
君家名父子，厥理探已熟。
人生宇宙间，亦在适所欲。
义精无非事，虑澹不翅足。
愿明消息几，颐神以养福。
迟子宽我忧，书来寄陆续。

九十九峰矗天起，家在前峰夕阳里。
蛮徭虎豹断行人，小市寒城浄如水。
驩传有客闯然来，{扌监}衣视之吾兄子。
云从诸侯贡，往备天子使。
来时吾父为我言，女之靖州问安否。
靖州苦好修，女从得师友。
世方白首声利场，父诏子承乃如此。
柳阴花影春风香，喜极无言澹相对。
家学既尔殊，天资亦云美。
自庵寂寥无可赠，赠以庵中一个自。
吾闻古之人，仕学皆为己。
上不可欺其君，下不忍虐其类。
此岂有为然，凡以自靖耳。
我之行止命于天，上下四方难豫拟。
旦将自靖献于君，无限功夫归语尔。

考功记竹洲，所业在淇奥。
谓学与自修，此何取于竹。
士龙来谂余，试请言其目。
天地之大端，松篁受命独。
阴阳迭盈虚，表里更见伏。
厥象肖坎离，厥理寓姤复。
榆杏柞与檀，四序所宜木。
此独贯四时，不受寒暑触。
示人人不察，但识霜更绿。
谁能淇之上，兴寓三反复。
形气互发明，显微相贯属。
嗟余粗知方，倚枝看不足。
安得两洪君，试同烟露宿。

冷淡庭梅俨玉颜，孤高翠竹耸修鬟。
如何富贵天然质，犹欲寻盟二友间。

突兀修名磊磈胸，一鸣冠蜀未酬公。
十年解瑟无调瑟，百载张弓未弛弓。
剥啄门边谁主客，毕逋城上孰雌雄。
引吭为作朝阳瑞，携取香名寿廼翁。

堆案文书长引睡，起来搔首乱鬅鬙。
眼明嘉卉纷纨绮，竟是修篁耸棘矜。

郊宫方社诗攸重，川泽山林礼所崇。
古祀不修牲币废，梵铙声里纸钱风。

只把农功作己忧，不将岁事与天谋。
官修事举文书静，一室高眠粥似稠。

禁城鼓铎晓逢逢，风满衣裾靴满霜。
守得门开骑马入，又同承旨步修廊。

肩吾名地古诚州，明日联车入界头。
草草三杯酌初度，恍如赤壁伴元修。

自出修门已及几，家人应赋柳依依。
苟无饥渴吾何戚，见说齐东未解围。

古来明戒有弦钩，伯父胡为苦好修。
累尔南行数千里，我之自取尔何尤。

古人为学戒悠悠，说命惟从务敏求。
识此味时那可已，更从来处验吾修。

中存外习即藏修，夙寤晨兴此息游。
要把孟轲三勿看，更将夫子四于求。
颜渊陋巷乐何事，曾晳风雩咏不休。
此意斯须不容离，敢申郑义儆悠悠。

昔人年德位俱优，淇奥宾筵苦自修。
学至百年宁有厌，勉哉三十六春秋。

金缯啖虏已无谋，况恃空言废内修。
师卦在中惟九二，曾闻帷幄授成筹。

是是非非各有心，以同为爱异为憎。
誓殽秦穆旋修怨，在莒齐威卒震矜。
事急求言常易入，位高从谏最难能。
愿公一破从前陋，万里无云皎日升。

趋义古君子，辞荣真丈夫。
泽车款段马，古锦小奚奴。
老树檠苍干，修庭拥碧梧。
发潜无巨笔，斜月照龟趺。

林泉间富贵，缣素老功夫。
古树檠苍干，修庭拥碧梧。
只安车下泽，不侈骑传呼。
轧轧成都道，还家日未晡。

奕奕万夫望，才名四十霜。
重来陪讲幄，三入位文昌。
地辟南厅峻，砖重首折行。
修途日未旰，弭节复相羊。

风壑昂修干，霜空突翠峰。
介然疑苦硬，行处独从容。
不忝南轩嗣，奚惭北学宗。
巫阳招不复，暧暧日高舂。

闻诏弹冠日，颓然秃鬓翁。
当肩百钧重，卷袂两拳空。
既上供军最，方修给𫗵功。
大钧那可问，曾不憗留公。

行应珩璜女子师，荐修蘋藻大夫妻。
礼门总是行持地，宦海元非爱欲泥。
翚翟相传犹白凤，鹓雏可伏胜黄鸡。
柳州念妹嗟何及，令德章章银笔题。

二仲婵嫣起，清修自一家。
践涂中险阻，宰郡晚光华。
气焰奔金虏，威棱憺铁耶。
料应九峰下，朝露泣姚花。

蜀自开禧后，西垂畏廪秋。
更经两单阏，尽弃五边州。
新沔依同谷，中梁恃武休。
匆匆移米岭，往往阻金牛。
嶓冢略逋寇，益昌随解舟。
近犹趋剑阆，远或至渝涪。
弃守侪民旅，奔军齿寇雠。
乱生宁有豸，众溃已无鸠。
伯也伤时久，民兮作己忧。
升沈随分定，行止与天谋。
高尚辞丹诏，低回佐碧油。
封疆资屏翰，原隰赖咨诹。
事变方濡首，人情苦掉头。
誓言捐一死，力与障横流。
固分为忠鬼，安能效泣囚。
诀辞贻子弟，壮语骇朋俦。
愤极拳穿爪，兵交血染髅。
不随蜍志在，甘逐远巡游。
志士闻风起，顽夫背面羞。
公身无复憾，疆事更谁筹。
学士标龙直，文阶列禁游。
湛恩沾骨肉，新庙贲林丘。
三禭虽云厚，百身安足酬。
游魂如可作，近事亦知不。
惩败从娄敬，交邻激叛侯。
未论轻汉鼎，长恐误梁瓯。
后吏谁荓螫，前修不憗留。
玉棺行有日，丹旐送无由。
渺渺河山隔，皇皇兄弟求。
非惟在原急，亦为念宗周。

山河两戒南北分，天地一气华戎钧。
譬诸指搐非害事，往往四体为不信。
惟今丑虏相噬吞，人言雪耻兹其辰。
盍驱卞庄刺鬭虎，又嗾庐{犭足}擒狡{夋兔}。
天王仁爱兼南北，犹遣升勺苏穷鳞。
诸公亦复创前误，闭户不肯顾鬭邻。
流移降附莫皇恤，斩艾驱迫如穷麕。
谁知炎炎将及我，事体不与开禧伦。
竟因示弱启狄侮，羽书赤白惊严宸。
天王坐朝色不怡，我非尔畏民吾民。
急从雨中彻桑土，更向火后移突薪。
大官亦复变前说，群而和者非一人。
制书丁宁示招纳，符檄旁午申拊循。
臣某奉诏移江介，臣某董师留汉滨。
西南忧顾谁其宽，即授臣某留川秦。
夫何廷论忽中变，复议保境思和亲。
迅雷烈风仅翻覆，明虹霁日俄逡巡。
敌人揶揄胆满干，志士愤郁齿穿龈。
东由海泗尽襄汉，西起梁沔连房均。
暴骸蹀血蔽原谷，夺险因粮空窖囷。
将军忧恚或自毙，列校偃蹇不可驯。
县征更赋不遗算，郡空少府无余缗。
边头被兵甫属耳，公私已屈忧方新。
静惟人事百罔一，恃以亡恐惟苍旻。
苍旻茫茫君为度，但见咎异来相因。
连年夏旱天无云，江淮湖浙田生尘。
飞蝗排空如羽阵，噍类猥众何诜诜。
僰南山萃陵谷异，后土矹矹如转轮。
春秋二百四十载，地震才五兹何频。
去年东南复告旱，遍以牲币走百神。
太阳朔蚀忽无光，金星昼见亦累旬。
汉沔沸腾地移轴，涪潼湓溢涛翻银。
星文屡变台符坼，阴象较著阳德屯。
外为兵戈为裔夷，内为宫壸为群臣。
天心渝怒有如此，犹以谴告施其仁。
惧而修政庶可弭，恬不知警将仍臻。
且如前年旱蝗日，开道求谏颁明纶。
庭中不鸣自如故，犹有下位人姓陈。
内言椒房之舛令，外及丞相之狎宾。
能如章向触权忌，不效钦永攻上身。
同时六馆之髦彦，陈义固争尤肫肫。
藐如无闻亦异已，宰士忿疾丞相嗔。
彼唐畋铎何物耳，词鄙意佞如吠狺。
外省胡独行其言，公然贱玉而贵瑉。
自时厥后益惩创，遏绝言路忘咨询。
直臣久矣甚弃梗，公道不迪随荒榛。
尝居丞疑转猜忌，稍负望实尤沈沦。
人心所同即天意，四方蹙蹙天亦颦。
公今掉头不肯住，携家归踏西园春。
大贤与国同休戚，宁忍赤子方嚬呻。
我非荷蒉不知磬，拟效执舆来问津。
请赋白驹之孕章，愿公饮酒车无巾。

闻道山居好，林深远俗情。
茶烟熏壁暗，萝月射窗明。
学稼修禾谱，栽花识药名。
无人觉幽隠，为有读书声。

典午西兮金谷辈，渡而东兮蔼多士。
嘉内史兮屏浮华，淡物累兮颐天粹。
升冶城兮遐想，友东山兮雅志。
修禊事兮兰亭，觞曲水兮群英。
追雩风兮涵泳，渺万化兮均平。
纪清游兮感慨，剡形忘兮神诣。
蔚翔凤兮一札，宝连城兮千祀。
太傅起兮为苍生，扶晋鼎兮蹙苻秦。
内史归兮乐山水，师万石兮饬子孙。
出与处兮两贤，意易地兮皆然。

癸水江头石似浮，银河影里月如钩。
无人弄杵看蟾兔，有客乘槎访斗牛。
自古鹊桥传七日，何年桂子落三秋。
金轮待欲长无缺，玉斧仍须妙手修。

恢恢大仪中，扶立惟三纲。
国风怨以怒，王道荡无章。
栖栖鲁东家，秉笔修天常。
廉陛不乱纪，冠履不易方。
斯今世运颓，礼义维楫亡。
三边且病痱，群盗方鸱张。
兵如溃堤螘，民甚赪尾鲂。
厉阶倘不夷，零露将侵裳。
李侯世柱史，识此治乱防。
挥袂别广筵，振衣登高冈。
愿言茂远猷，挽河洒天狼。

椅梧未成琴，修干埋积雪。
嶰竹断成律，其窍春自发。
所遇时使然，谁与指摽月。
仙翁急抽关，乞我云母屑。

文字微妙诀，到底元平夷。
词人不能工，变怪生崛奇。
汶上大夫者，得法灵均师。
修辞滋其平，不以怒出之。
白云自多态，流水长清漪。
作者云已往，知者其为谁。
九诵的子孙，八鸾行康逵。
天将龢其声，复见风骚遗。

堰上行，桃花灼灼春水生。
水才一石泥数斗，弥漫滮池浸渠口。
树以淇园竹，菑以汉堤石。
石填竹落知几丁，驾作青霓千百尺。
一夫搴茭前，一夫荷锸去。
旋烧香纸祭水庸，更酌村醪赛田祖。
鹿头北，海眼西，绵洛一带填淤肥。
苎麻沤池禾稻长，虽有旱暵无凶饥。
今年狼头窥井络，罗堰九星几缺角。
匪天十风五日雨，陆海将贫水维浊。
上帝悯下民，亲遣苍水使。
西门骖前白渠后，指画田塍若鳞次。
新堰举，旧堰修，野媪含笑谿童讴。
自言春种皆茁土，桔槹长闲卧畦圃。
明朝百役非所知，且乐丰年踏车舞。
燕泥新湿花雨斑，四牡趣向东郊还。
地平天成九功叙，今秋都筑沙堤路。

翠浮天宇两眉修，不着尘寰半点愁。
锦袍仙人去不返，乘月忽作斯亭游。
月悬水底不受捉，牛渚矶翻酒星落。
气涌如山白浪掀，声悲动地终风作。
我思吊古登翠微，点检旧题无白诗。
生平白眼睨力士，焉肯妩媚歌峨嵋。
杨林渡头采石口，一处风寒几兵守。
寄语中流把柁翁，莫使江山落人手。

昔日南充县，卑栖枳棘鸾。
道根随境悟，屐齿过桥寒。
梦觉松花白，重来鹤顶丹。
仙翁梨枣熟，亦欲傅修翰。

小队元戎未弭旌，群飞鹤雁已充庭。
只缘匹马修途健，唤起三刀昨梦醒。
犀麈自挥坤宇静，鲸风不涨海波停。
牛头衮衮春无际，捻出三诗寿蜀星。

搘筇更上最高峰，浮出修眉翠扫空。
雪汁半消岩路口，苔衣倒挂树林中。
异禽语已非人世，香草名应系国风。
晚色渐侵衣袂冷，恍疑身在蘂珠宫。

随牒沧海隅，两见初月吐。
缅怀故山友，飘散等风雨。
低头翻簿书，仄足随步武。
荒哉旧时学，千石压一缕。
泾渭谁浊清，荼荠互甘苦。
痴儿了官事，朝饭或过午。
聊为五斗淹，未受三命俯。
有得那免失，无阙孰为补。
门前流水车，六辔去如组。
忽逢阮生途，微径何由取。
夸者类死权，所死固已粗。
人生天地间，谁客复谁主。
蛙鸣傥适意，贤于两部鼓。
蜗角起相攘，战剧赤白羽。
息机自搰搰，独趣甘踽踽。
喧寂不相谋，笑人从邓禹。
行藏正有时，倚楼追杜甫。
固知抱书癖，未肯学钱虏。
长缨羁单于，尺纸招赞普。
古来磊落人，过眼蚊蚋聚。
且复对青山，天外修眉妩。
悠然成独酌，醉语免童羖。
是时秋冬交，寒事欲墐户。
蛩螀夜唧唧，草木霜莽莽。
新诗从何来，令我隘寰宇。
飒然出世姿，一蜕尘与土。
海风入书帏，吟和鸥鸦{木虏}。
夜光惊照室，恍若珠还浦。
拂研染松煤，自汲寒井甒。
恶语未用删，意澹声节古。
起看参斗横，的历挂枌栩。

众嫭容独丑，孤正轧群倾。
何必远者思，今古同一情。
士方慕洁修，各以好自萦。
一旦履华膴，争夺遗世名。
枭獍随诋凤，蝼螘起困鲸。
醉中触灵均，到今唤不醒。
朋社角曼衍，冶游眩轻盈。
无情湘水窟，有恨郢山棱。

孙荣子贵问何如，笾斝盈庭学鲁儒。
若尽礼宗天下少，纵修彤史古人无。
归眠山馆还知命，赐吉朝衣得暂娱。
欲寄升堂千点泪，兰风吹雨暗前湖。

修成几卷太平书。

归去田畴问老农，力行新法竟何功。
已知供佛追前过，尚惜修书谢数公。
塑像难陪夫子壁，古祠谁访觉王宫。
都来二百年间事，燕麦戎葵几度风。

崇山峻岭，茂林修竹。
终日提纲，神号鬼哭。

六处虚明不假修，七穿八穴有来由。
霜风霰雪纵横入，不是愁人也著愁。

坐，茂林修竹，高节虚心满目。
个个尽是儿孙，香严口哑舌秃。

清风千古曲，雪涧敲寒玉。
谁能继此音，苍梧泣修竹。

寺占吾乡好处山，半新半旧屋千间。
水中莲似尼清浄，雨后云如僧退闲。
石路教人修整过，芒鞋怕我往来艰。
夜深火炬浑无用，长是天教月送还。

野径溪桥取次行，山青水秀眼增明。
身居尘外年年健，心到灰时事事轻。
文阵挥戈吾退舍，诗坛歃血子同盟。
直将修月拿云手，拾得人间句见成。

回也逍遥只寓言，参乎三省道真传。
明知荣悴何由我，谁道修为亦属天。
朝市山林皆寄耳，简编灯火故依然。
穷年矻矻人休讶，山宅臞儒便是仙。

布袍寒旋整，图事少曾谐。
挈屋来游浙，修弓欲渡淮。
家贫迟遣妹，母老苦为怀。
深夜青灯坐，思君命亦乖。

居家多惰拙，为国常隠忧。
有时发鲁叹，乃或遭楚咻。
坏证至束手，错事皆从头。
收污挑怨愤，作劳睨嬉游。
变成生悍卒，祸已延数州。
胡然近辇毂，岂不闻高侯。
大决多所伤，小安其可偷。
悍心未熨帖，转手即寇仇。
嗟哉逢不辰，老矣何所投。
人力岂足恃，天意或为谋。
连夕蒸霮{雨/对}，崇朝洗歊烰。
巷陌收燥坌，河渠涨浊流。
仰首戴恩育，欢心谁怨尤。
国步自兹稳，吾志将何求。
高人赠我诗，妙语清于秋。
口诵殊未已，头痛顿已瘳。
欣然万宇气，快以一笔收。
仁邻幸可卜，旧好今自修。
愿言为明时，却顾思远猷。
王度殊未饬，人情过则休。
朽索难系马，机心或惊鸥。
君方抱经济，我当归樊丘。

诸老凋零尽，公胡不少留。
麈谈裁后进，山立俨前修。
逸馆休黄发，为邦付黑头。
瓯闽看蔽芾，有泪正难收。

载籍重修旧额存，从今便可养胚𣍯。
只愁均赋无良法，巨室逃杨复放豚。

形相犹吾庐，主者自有执。
执乃所性存，不计年百十。
庐则有坏时，似井废不汲。
能原始要终，修短非缓急。

武夷山下出清泉，观象宜知果行缘。
小隠藏修人似玉，大书题品笔如椽。
峰高屹立天成柱，溪静光浮月满船。
个是我心真境界，元非六六彼中天。

我是棠矶旧钓徒，天教生与水云俱。
兰亭正值人修禊，柳岸还添浪拍湖。
幸有丈人观笔法，可无嘉客醉兵厨。
直须去跃城东马，更与留春作后图。

昔在淳熙日，中兴最盛年。
身逢千载运，眼见五朝天。
楚甸当澄按，岷江极溯沿。
经途俱极险，问字始能言。
卫国呼珠帽，阎公着玳筵。
进思红满幄，便室白连椽。
诏趁回衡雁，重听下峡猿。
讲书闻岳麓，论道识湘川。
至治承三纪，康谣沸九{瀍氵=土}。
亲逢尧寿并，继见禹功传。
阶玉骈床笏，籯金课椠铅。
程书仍把学，句读始精研。
白发沈詹事，青云张集仙。
遗经说东鲁，大义指南轩。
古郢十连地，修门万里船。
欢呼瞻玉轪，恭请拥珠鞯。
全盛开京邑，升平沸市廛。
民无买刀佩，士有诵声弦。
去国波浮鹢，炎陬瘴跕鸢。
稍知遗枉白，仅齿与龄玄。
附首丁宁切，垂膺涕泗连。
止樊谗暧昧，皖箦恨缠绵。
奏牒怀留语，慈亲返故泉。
名坊观正献，萧寺饯忠宣。
鼓笈来承学，抠衣接钜贤。
伊濂一宗匠，郑邓两魁躔。
持论闻忠厚，逢时正党偏。
伪名开建上，威焰张平原。
国论几沈痼，初心本怙权。
朱彭承既倒，沈季助方燃。
东阁陪公议，南州返客还。
奋身从百战，垂翅谒三铨。
累载需将冠，中宵叹着鞭。
穷边周障塞，访古涉淮堧。
归抱遗书痛，亲裁逸事编。
䌷藏金匮底，吁直玉阶前。
日射九关豹，风清列辟鹓。
丁时旒十二，乙奏牍三千。
鼙鼓宸心感，丝纶诏墨鲜。
铸佗光裂地，绘像焕凌烟。
狐史无留憾，麟台录奏篇。
贤书虽偃蹇，仓氏尚拘挛。
大幕开丘邓，从军下宿涟。
人谋自矛盾，民命困戈鋋。
已矣椎铜虎，归欤访石田。
哦松期埽迳，荐草又誊笺。
掌庋斯文在，鸣琚大老先。
扈祥才列属，鹤吊复题阡。
甫毕三期制，重登九寺联。
曾因陈战守，尚忆奏蝉蜎。
冯翊菟符佩，华亭鹤羽翩。
弱翁惭美报，季子幸求遄。
兰省频分帐，枢庭恰缀员。
干时繇阃议，问俗许帷褰。
平籴千仓富，防江万鼓鼘。
田畴免捐瘠，闾里仅安眠。
戎监还文石，粮车抗使旃。
龙荒潴庙玺，鸿笔研山园。
为访平山柳，来寻九曲莲。
降胡启胶轕，走檄更喧阗。
位棘珪颁瑞，持荷袷在肩。
登坛委寄重，仗钺便宜专。
间使诛妖福，坚城馘逆全。
万艘争转粟，九府亦流钱。
诗祸兴同列，天游□上元。
闲僧偶传诵，匪石遂铭镌。
学羿招弯射，沤阳厌老拳。
了无虚券证，仅有巧言谝。
幕府门生旧，勋家宿契坚。
反身徒浩叹，齚舌谩思愆。
皇上颁明制，公朝雪滞冤。
复令修甬道，适遇奋空弮。
忧职霜侵鬓，忘餐颊露颧。
粗能供尺伍，何以报尘涓。
忽奉枢机召，难胜束帛戋。
迄孤朝仄席，敢望政齐璿。
误沐便蕃渥，重寻香火缘。
九霄三境近，十阁五云边。
倍惜筋骸老，空惊手足胼。
支离赋囊粟，温饱及华颠。
喘月牛歌戚，嘶风马忆燕。
枕戈悲壮志，揭橐愧空𫗴。
触事常多感，怀安祇自怜。
深山游鹿豕，交友半貂蝉。
北海亡郗渐，南荣偃偓佺。
余生知有幸，世虑盍无牵。
多幸偕癃老，清时释绊缠。
采芝从涧底，策杖又山巅。
止足须关念，沈迷盍久悛。
便须便漱石，勿使诿乘轩。
垤蚁还惊梦，冥鸿愿比骞。
屋闲云可宿，檐曝日常暄。
适性频移竹，忘忧更树萱。
衔杯趁安健，卒岁乐周旋。
往岁当流马，归心听杜鹃。
方眠不忘起，已病始知痊。
鼯技羞穷木，羊肠易折辕。
但令思愦愦，岂厌腹便便。
逆旅还推枕，知音谩续弦。
谁谈少年事，为我写蹄筌。

昔在淳熙日，中兴最盛年。
身逢千载运，眼见五朝天。
楚甸当澄按，岷江极溯沿。
经途俱极险，问字始能言。
卫国呼珠帽，阎公着玳筵。
进思红满幄，便室白连椽。
诏趁回衡雁，重听下峡猿。
讲书闻岳麓，论道识湘川。
至治承三纪，康谣沸九{瀍氵=土}。
亲逢尧寿并，继见禹功传。
阶玉骈床笏，籯金课椠铅。
程书仍把学，句读始精研。
白发沈詹事，青云张集仙。
遗经说东鲁，大义指南轩。
古郢十连地，修门万里船。
欢呼瞻玉轪，恭请拥珠鞯。
全盛开京邑，升平沸市廛。
民无买刀佩，士有诵声弦。
去国波浮鹢，炎陬瘴跕鸢。
稍知遗枉白，仅齿与龄玄。
附首丁宁切，垂膺涕泗连。
止樊谗暧昧，皖箦恨缠绵。
奏牒怀留语，慈亲返故泉。
名坊观正献，萧寺饯忠宣。
鼓笈来承学，抠衣接钜贤。
伊濂一宗匠，郑邓两魁躔。
持论闻忠厚，逢时正党偏。
伪名开建上，威焰张平原。
国论几沈痼，初心本怙权。
朱彭承既倒，沈季助方燃。
东阁陪公议，南州返客还。
奋身从百战，垂翅谒三铨。
累载需将冠，中宵叹着鞭。
穷边周障塞，访古涉淮堧。
归抱遗书痛，亲裁逸事编。
䌷藏金匮底，吁直玉阶前。
日射九关豹，风清列辟鹓。
丁时旒十二，乙奏牍三千。
鼙鼓宸心感，丝纶诏墨鲜。
铸佗光裂地，绘像焕凌烟。
狐史无留憾，麟台录奏篇。
贤书虽偃蹇，仓氏尚拘挛。
大幕开丘邓，从军下宿涟。
人谋自矛盾，民命困戈鋋。
已矣椎铜虎，归欤访石田。
哦松期埽迳，荐草又誊笺。
掌庋斯文在，鸣琚大老先。
扈祥才列属，鹤吊复题阡。
甫毕三期制，重登九寺联。
曾因陈战守，尚忆奏蝉蜎。
冯翊菟符佩，华亭鹤羽翩。
弱翁惭美报，季子幸求遄。
兰省频分帐，枢庭恰缀员。
干时繇阃议，问俗许帷褰。
平籴千仓富，防江万鼓鼘。
田畴免捐瘠，闾里仅安眠。
戎监还文石，粮车抗使旃。
龙荒潴庙玺，鸿笔研山园。
为访平山柳，来寻九曲莲。
降胡启胶轕，走檄更喧阗。
位棘珪颁瑞，持荷袷在肩。
登坛委寄重，仗钺便宜专。
间使诛妖福，坚城馘逆全。
万艘争转粟，九府亦流钱。
诗祸兴同列，天游□上元。
闲僧偶传诵，匪石遂铭镌。
学羿招弯射，沤阳厌老拳。
了无虚券证，仅有巧言谝。
幕府门生旧，勋家宿契坚。
反身徒浩叹，齚舌谩思愆。
皇上颁明制，公朝雪滞冤。
复令修甬道，适遇奋空弮。
忧职霜侵鬓，忘餐颊露颧。
粗能供尺伍，何以报尘涓。
忽奉枢机召，难胜束帛戋。
迄孤朝仄席，敢望政齐璿。
误沐便蕃渥，重寻香火缘。
九霄三境近，十阁五云边。
倍惜筋骸老，空惊手足胼。
支离赋囊粟，温饱及华颠。
喘月牛歌戚，嘶风马忆燕。
枕戈悲壮志，揭橐愧空𫗴。
触事常多感，怀安祇自怜。
深山游鹿豕，交友半貂蝉。
北海亡郗渐，南荣偃偓佺。
余生知有幸，世虑盍无牵。
多幸偕癃老，清时释绊缠。
采芝从涧底，策杖又山巅。
止足须关念，沈迷盍久悛。
便须便漱石，勿使诿乘轩。
垤蚁还惊梦，冥鸿愿比骞。
屋闲云可宿，檐曝日常暄。
适性频移竹，忘忧更树萱。
衔杯趁安健，卒岁乐周旋。
往岁当流马，归心听杜鹃。
方眠不忘起，已病始知痊。
鼯技羞穷木，羊肠易折辕。
但令思愦愦，岂厌腹便便。
逆旅还推枕，知音谩续弦。
谁谈少年事，为我写蹄筌。

驱车结束趁晨暾，水乐帘前共一尊。
二十二年如掣电，软红依旧暗修门。

太霄帝君升寿丘，梦中灵篆垂鸾虬。
翩然下作八极游，赤符羽盖临中州。
神机天纵凌□□，日□月□孕□□。
□□殿前卷罳罘，□□□□侍卫休。
昭回云汉光正浮，万象不足供雕锼。
兰亭当日禊事修，笔力一挽回千牛。
不特字健文亦遒，萧统作选弃不收。
藿羹讵识罗珍羞，掎摭碔砆遗琳球。
帝谓□□予欲□，巨笔霞练扶斗辀。
写成斜月辉琼楼，群真鹄立光射眸。
六丁雷电不可求，倏忽一瞬三千秋。
长安千门曲江头，柳色曾系金□□。
天涯恭览涕泗流，苍梧叫□□□愁。

平子作赋，六一着录。
前乎一千年，既传于草堂之手。
后乎四百载，仍托以稗官之目。
衡制永述，修题珂续。

群贤修禊，书法遂东。
永欣之传，盛于越中。
褚虽莫留，犹有远公。
至今千岩，飒然清风。

晋有逸民，乐天不忧。
唐有遗臣，嗜古好修。
或夷惠之拟伦，或斯冰之与俦。
炯松姿而筠操，又铁画而银钩。
集二妙之全美，接千载之风流。
载酒拂石，寻壑经丘。
吾将抱此而为栗里之游。

字有十五，如月当户。
腾辉以望，靡忒今古。
匪献莫具，匪芾莫祖。
谁其修之，有玉其斧。

陕服之俗重于义。
公家府谷，殆且百世，予不能知子友之兄弟。
为谋而如己，交情之不替，亦足以见前修之志。

公立柱下，直声凛如。
气则不馁，而况于书。
待人以情，真意浃洽。
于嗟前修，动则可法。

劲而柔，端而遒。
奔八骥，回九牛。
功玉铉，名金瓯。
藏此书，识前修。

吕氏一门，我朝韦平。
衣冠既南，孰为典型。
猗欤北扉，翰墨腾英。
难进之风，蔼于心声。
其进维何，风雷隠砰。
贱霸尊王，万古作程。
天将开之，以豁聩盲。
孰遏其萌，维盗实憎。
观公初心，何止惩羹。
亲朋斯升，方喜汇征。
私书之诒，犹欲却行。
岂愿空言，与乳臭争。
道之将宏，非人所能。
俯首事雠，众方若酲。
讵知祸胎，自汉公卿。
沦胥一谈，大吕为轻。
纶音一颁，四海竦聆。
臧宫鸣剑，贾谊请缨。
书下奉天，已识中兴。
曲笔谁欤，反肆讥评。
阴险何知，云收雾明。
公帖初获，我心未宁。
谓彼噂沓，臆度以情。
是或鼠腐，犹疑鸿冥。
既见公书，恳恳至诚。
视彼傥来，虽宠若惊。
肯以王言，屈于奸朋。
公义既昭，公论既明。
迨今百年，犹歉混并。
时欤数欤，迄莫我听。
公帖云烟，公心日星。
彼犬之狺，何吠非形。
天澄气清，修竹兰亭。
阅此帖焉，对于汗青。

公作隶古，与先汉侔。
发为书翰，顺涂挟辀。
公相孝宗，曾不少留。
归安一丘，始终休休。
我护淮饷，祖公前修。
登华信亭，步得江楼。
摩挲石题，瞻睇银钩。
风静鹊巢，月明沙鸥。
意公其来，偕造物游。
迹则不磨，心兮焉求。

于惟绍兴，扶危支倾。
揠校莅戎，不识一丁。
先王奋呼，起自诸生。
经通谊明，笔妙墨精。
翠微之诗，五岳之盟。
祁阳整旅，东松纪行。
迹遍九州，气凌三精。
粤时出师，首兹抗旌。
规模弗愆，忠愤莫撄。
上心载嘉，奎章式形。
谓朕何忧，惟尔责成。
以百万师，观我甲兵。
仅四十里，复我旧京。
日郤阳侯，星陨中营。
苌血遂碧，狐史漫青。
天不诱衷，曷其底宁。
伤哉离骚，坐此修能，冰镂芷馨。
惟帝鉴忠，惟人与诚。
烈并褒鄂，志恢幽并。
有奕龙迹，遹昭骏声。
遗墨既刊，大猷是经。
对于庙祧，岂惟云仍。

修眉兮连娟，曼翠霭兮麻源。
君门狞兮九虎，蹇予留兮三年。
三峨之山兮远万里，见似人兮胡不喜。
半轮秋兮促公归，空高径兮班屐齿。
蹈夷险兮一心，既何戚兮何欣。
忍较功兮曲突，莽苍狗兮白云。
清风飒兮绮疏，明月耿兮庭徐。
纷缥帙兮插架，尚青衿兮来趋。
渺天涯兮延伫，时与拂兮蠹鱼。
雪堂兮躬耕，万古兮芳馨。
匪天穷兮人厄，九鼎重兮斯文。

葵倾心兮向阳，车导迷兮指南。
彼赫曦兮丽昼，奚信耳兮铜盘。
路通行兮九轨，奚窘步兮媻姗。
理有窒兮必通，物无幽兮不阐。
懿君子兮姱修，曾何心兮独善。
曼余目兮流观，瞻咫尺兮威颜。
慨冥行兮一世，抚余衷兮独安。
惟纳约兮自牖，苟墙面兮孰诱。
拥前旒兮余察，昏擿埴兮余考。
周道兮如砥，君子兮所履。
彼蒙叟兮何知，跬步兮千里。
倚槛兮永歌，君门九重兮奈何。
倚皇明兮寤鉴，蹈前修兮不颇。

葵倾心兮向阳，车导迷兮指南。
彼赫曦兮丽昼，奚信耳兮铜盘。
路通行兮九轨，奚窘步兮媻姗。
理有窒兮必通，物无幽兮不阐。
懿君子兮姱修，曾何心兮独善。
曼余目兮流观，瞻咫尺兮威颜。
慨冥行兮一世，抚余衷兮独安。
惟纳约兮自牖，苟墙面兮孰诱。
拥前旒兮余察，昏擿埴兮余考。
周道兮如砥，君子兮所履。
彼蒙叟兮何知，跬步兮千里。
倚槛兮永歌，君门九重兮奈何。
倚皇明兮寤鉴，蹈前修兮不颇。

有閟兮寒泉，运而往兮几何年。
地灵兮启秀，不我后兮不我先。
川媚珠兮圆折，莲吐岫兮便娟。
坤文郁兮瑞世，所思邈兮西都之虞渊。
芳至今兮未沫，世载英兮昌维。
其已考槃兮山之阿，龟何以兮食只。
筑之垣兮登登，忽而凹兮窈而深。
累甓兮寻丈，刳木兮虚心。
木为仁兮仁者静，水阂险兮中不失信。
矧生数兮土以培，固受命兮独也正。
孰牖兮孰窒，孰导兮觱沸。
否倾以亨兮繄所遭，余何丧兮何得。
美人兮委蛇，泂酌兮永歌。
昔泥不食兮匪我吝，今渫可汲兮湛不波。
韦绝编兮堂上，晤三圣兮惝恍。
有孚兮坎习，不穷兮井养。
消息兮盈虚，道之体兮易之象。
沛吾辀兮八荒，志拯溺兮靡遑。
鸡鸣喈喈兮霜月晓，纷纭归梦兮殷辘轳之下银床。
万家兮渴饮，渺千里兮相望。
猿奚悲兮鹤奚怨，旱欲霖兮川欲航。
功成兮不居，媲彼泉兮有常。
缨可濯兮沧浪，鲤可羞兮汉之姜。
修绠兮汲古，涴新学兮肺肠。
美人兮归何时，乐莫乐兮旧乡。

商飚之萧瑟兮，百草莽其披离。
何深林之敷蕙兮，蔼芳华其不亏。
物有生而专媺兮，岂伊人而不然。
閴濬房其窈窕兮，非从夫将孰称贤。
媚璇源之驶浏兮，四仙之峰其{山/截}嶪。
衮衣蔼其硕肤兮，笄珈配之炜晔。
有斋季女淑且明兮，天作之对奚苟求。
懿玉屏之有孙兮，嗣宽闲之洁修。
面嘉命其必敬戒兮，庶几君子之好逑。
歌福履之将兮，咏室家之宜。
敝屣珠玉吾何有兮，佩礼义而服书诗。
顾俗好之骛荣兮，得则盈而失则沮。
媺君子其独不群兮，期百岁而偕处。
夫何孤鸾一朝而舞镜兮，悼亡赋而鬓霜。
念天秩之有典兮，幽明离隔其忍忘。
冷辟邪而烬绝兮，叠旁行其蛛蟊。
耿松冈之夜月兮，尚欣欣以从舅姑之游。
悼人命其孰司兮，参大衍其非夭。
信流芳之未沫兮，岂独华发而曰寿。
苟天理之可恃兮，君子之步其丹霄。
汤沐大国日可冀兮，尚足慰芳魂于一丘。

于赫圆宰，视听自民。
惟圣能飨，非德莫亲。
乃眷炎宋，受命以仁。
十有三叶，涵海毓春。
德厚流光，施及吾君。
历数有归，兆协大横。
性笃孝恭，天纵睿神。
思皇帝统，积累艰勤。
譬彼菑田，是播是耘。
遗大朕躬，曷其敢宁。
嗣训九年，端拱严宸。
权纲复归，如日宣精。
奸𪫺投荒，耆哲扬廷。
与物更始，三载惟寅。
宗祀戒期，历吉中辛。
孚号万方，以肃先庚。
饬我玉币，洁我粢盛。
秋霖淫泆，俄浃六旬。
法宫祗惧，虔祈百灵。
炉沉未烬，如谷应声。
飚籁号起，雾祲敛昏。
凡百执事，肄习彬彬。
戊辰斋居，弥竭精纯。
昧旦盛服，天仗肃陈。
爰趋殊庭，溯瞻九闳。
眷我道祖，凝神窈冥。
濬发灵源，流福无垠。
旋跸清庙，感恻蒿焄。
端冕对越，秉心着存。
暨入祢室，有涕其零。
僾若有见，忾如有闻。
景纬陆离，瑞霭轮囷。
乃备法驾，玉轪金轮。
苍龙载驱，和鸾锵鸣。
黄纛晅昼，翠蕤梢云。
还复斋寝，以须肇禋。
重屋启邃，八牖彻扃。
秸席纯敷，蜡炬交荧。
金石森列，豆笾苾芬。
有雨其{雨/汸}，激电震霆。
先事以戒，升奠而停。
皇心益祗，惕若持盈。
上帝降鉴，富媪式凭。
二后严配，五帝侍轩。
陛级陟降，食饮乐欣。
礼仪既备，廷列九宾。
宣旨辍贺，免御端门。
天降威灵，宁不震惊。
省咎宸扆，肆眚八纮。
相古肆祀，酒冽牡骍。
托物荐忱，惟德之馨。
玉带之图，奉高所营。
盖第圜水，入自昆仑。
辩说踳驳，舛厥本源。
若稽皇祐，裁自帝尊。
合祛参侑，不凟不烦。
维时泰和，穆穆迓衡。
尚劳圣虑，抑加鸿名。
制诏罪己，千古日星。
其在于今，履运艰屯。
经躔错度，水旱洊臻。
寇盗虔刘，公私窭贫。
国论𫐖轕，政条放纷。
所宜急急，补坏支倾。
皇帝明哲，问学日新。
夔夔翼翼，是究是询。
广内九重，方丈八珍。
采翠眩转，尊罍溢醇。
皇情泊然，尧采若颦。
沓来封章，敷列典坟。
旰不遑食，坐或达晨。
虽躬其劬，未凝厥勋。
因飨而思，咎证之频。
天诱帝衷，跻之乾淳。
天启神断，旋乾转坤。
抵龟蔽志，敭号列绅。
若古有训，股肱惟人。
进退以礼，艰哉选抡。
匪余则私，弛弛必更。
皤皤一老，为世重轻。
毋徐其驱，扰我心旌。
奚蠹莫理，奚坠莫撑。
孰枉而陟，孰贤而湮。
孰道之同，而返丘园。
迟汝之来，秉我化钧。
莫莫葛藟，芘其本根。
有来赞祼，麟趾振振。
时庸展亲，金帛脤膰。
慨昔急难，在原脊令。
岂不尔矜，义或夺恩。
盍考故实，以厚人伦。
言路之辟，公论以信。
谁窒其来，岁久积堙。
亦既疏瀹，源清则亨。
毋厌其鲠，而其佞言。
药石我爱，醪醴我醒。
好恶之岐，治忽以分。
民亦劳止，鲂尾其赪。
托之守宰，尔抚尔循。
边以警闻，皇皇算缗。
吏缘为奸，星火急征。
慨彼嘉殖，耗于螣螟。
戢贪禁苛，前令盖申。
祁祁中原，百年荆榛。
天狼耀芒，较昔则狞。
摲我边关，歼我边氓。
汔可小休，亦人之情。
傥得少暇，修其政刑。
毋宁玩愒，以纵鲸吞。
维是四端，急甚救焚。
天何言哉，警戒谆谆。
仁爱之心，与父母均。
皇帝曰咨，尔公尔卿。
其左右我，以经以纶。
鼎雉申儆，中兴有殷。
云汉惧灾，王化复行。
维思无邪，负扆有铭。
敢不参倚，日省吾身。
我阙汝规，毋我逢迎。
渊冰虎尾，始终一诚。
神示神考，宁不我听。
百臣司𫈵，虔恭骏奔。
跪诵祝册，如帝其聆。
式稽周颂，进戒九阍。
敬之敬之，毋圯于成。
海深岳崇，不废涓尘。
图易于艰，渝险而平。
天锡帝寿，如古大椿。
天祚景运，万亿子孙。
臣虽不敏，知力于文。
泚笔以俟，矢歌维清。

霜英滤云母，月华吐幽魄。
濬房锁葳蕤，弄杼夜咿轧。
天寒日苦短，箧不贮寸帛。
婵娟空自妍，襟袖无乃窄。
停机掩孤嚬，欲歌心已咽。
积此万缕工，织成苎罗白。
蹇修来何时，复关滞涂辙。
女无终不嫁，谨勿昧所择。
忍寒青琐窗，熏麝翠罗幕。
粲粲双明珰，团团双白璧。
稚齿昔所娱，玩之不能斁。
春风荡繁囿，触眼会良匹。
撷芳索幽占，两美斯有合。
及兹岁未晏，为君媚芳泽。

随牒倦尘土，归梦长纷纭。
及归岁阻饥，负米良艰勤。
细摹食粥帖，长歌送穷文。
忽捧毛生檄，往撷鲁宫芹。
元方与犹子，念我当离群。
折柬期诸彦，褰裳集江𣸣。
追送三十里，酒炙罗缤纷。
夜航语达旦，掺袂俄夕曛。
汀芦黯囘首，风萍怅轻分。
时危事远役，所遇无一欣。
元戎调新律，笑谈静边氛。
容我坐无毡，峩冠诵皇坟。
采兰劝加餐，伐木友多闻。
诸君志姱修，未可恬耕耘。
努力崇令猷，时来皆青云。

秋风殷岩壑，万木皆商讴。
棘人有余哀，揽衣良夜遒。
三年辍清吟，寸肠堆百忧。
泪眦日以眵，霜根一何稠。
棣华幸有依，竹林可俱游。
心事期岁晚，庶无坠前修。

风尘三十年，世途日险窄。
婵娟弃土梗，倚市竞容泽。
大雅何寂寥，志士三叹息。
维皇惠斯文，为国永寿脉。
灵光岿独存，硕果有不食。
坤维返全璧，北墅归散策。
天开景气新，晴破层冰积。
畴咨耿宵虑，图任先耆德。
披云绚天章，趣驾觐宸极。
喉舌俄申命，股肱待宣力。
解弦未为难，航险那可忽。
泾渭不同流，薰莸讵相入。
所虞愤失职，阴拱或伺隙。
事须众贤和，乃可殄行堲。
沉几陛下圣，虚己言路辟。
稍欣元气充，犹虑外忧迫。
敌情任反复，庙论须谨密。
功名百尺竿，家国万金璧。
平生一知己，瓣香无愧色。
驽怯勉荷担，迟顽费推激。
大艑驾云涛，薰风饱帆席。
丁宁耳面命，远别何须惜。
宽以七月程，修门拜赤舄。

气运有盈虚，品物迭滋耗。
人生于两间，谁能长不老。
胡为玩鲜荣，而独恨枯槁。
婉娈儿女态，爱惜容色好。
志士竞修名，览镜慨华皓。
所念固有殊，达观同一笑。
本来真妙明，何有少壮老。
兹理非言传，惟心自深造。

口为祸之阱，异者同之仇。
谁能噤不语，兀兀如羁囚。
我岂好违俗，心未忘好修。
本不慕华显，宁有忮与求。
逍遥鹏鷃同，贫贱非所羞。
风涛涨平陆，驾予一虚舟。
未如泯机智，鸥鸟与之游。
吾今已得师，稽首漆园周。

南山翠鬅鬙，四荔拱故宅。
采衣侍三寿，教爱如夙昔。
晓然一梦阑，无复万里隔。
了知恩爱缚，障我修行力。
亦尝勤遍参，渐欲空结习。
妄念绝攀援，自性非假借。
百千三昧门，惟此一事实。
持问诸老禅，少露真消息。

君来我去国，我还君得州。
世事巧违人，参辰不同谋。
庚午蜀贡琛，君名亚龙头。
回翔三十年，班序晚见收。
边声震宇县，枢筦须良筹。
心期白粉闱，晋扈翠云裘。
忽以外庸请，高轩拥前驺。
展也清庙器，若为南国侯。
事会转𫐖轕，材难费搜求。
似闻石廪峰，琼佩郁飞浮。
其下维清湘，杜兰满汀洲。
官闲足娱玩，聊以宽隠忧。
良会当有期，玉泉来蹇修。
芳声保不沫，岁晏终绸缪。
我迂谅无补，行世况鲜俦。
言归承明直，尘容祇含羞。
思土重纡轸，风埃苦淹留。
伫君建名业，同理溯峡舟。
白首三间茅，相依岷峨陬。

弱龄去激昂，渐老增感慨。
所亲日以疏，既往不可贷。
世途转艰棘，意行惧颠沛。
乾坤一战场，今古几变态。
超超浮丘伯，何修独坚耐。
驾言从之游，永啸尘劫外。

青山高，六六峰。
瑶镌嵽嶪千万仞，斗起西南天半空。
蒸岚喷薄不得泄，翠屏掩霭深几重。
不知丹梯委曲到何许，飞楼杰观缥缈疑神功。
丈人天上足官府，爱此叠嶂高巃嵷。
奏疏白玉京，此山上帝之离宫。
臣请为帝守宫钥，检课列仙功行之异同。
帝凭玉几颔其奏，导以绛节双青童。
岳灵嶪峩远奔命，其下渎鬼趋蒙鸿。
丹书校录晓继夕，朱衣执侍严且恭。
赤明龙汉屈指今几劫，珠幢羽帔可想不可踪。
云璈铿鍧洞天晓，步虚寥亮阊阖风。
有时山空夜永斗柄出复没，眩眼千炬煜煜灯吐红。
呜呼青山高兮六六峰，丈人宫阙兮远层穹，飞仙来往兮安得逢。
山中人兮媚幽独，烜山绪兮雪谿翁。
形癯霄汉舞皓鹤，神茂晴峦森老松。
三生曾侍丈人之左右，出入孔老竺干之学该以通。
把茅山间二十年，幽栖活计那讳穷。
白云四壁兮风月窗栊，玉泉如饴兮柏实可饔。
丈人悯世日混浊，敕遣下山开瞽蒙。
被发鞭麒麟，驾霆呵灵霳。
高冈一鸣众鸟喑不吐，修门再入九虎狞以攻。
飘然整我飞霞佩，佳山水处挟册从。
仙槎尚有楼突兀，荡漾万顷风涛中。
酒酣浩歌蘂珠三叠之险韵，出没蛟蜃悲鱼龙。
道逢仇池老仙伯，握手一笑蟆鼻烟溟蒙。
混成庵中据梧默数息，明霞阁上弹铗看飞鸿。
丈人嗔不归，鸾歌凤舞瞻听慵。
我闻至人离世不忘世，肯学山泽之臞块独守此虎豹丛。
欧子来自神清洞，乐天故栖蓬海东。
手携天孙云汉之机杼，下与世俗一洗组纂之拙工。
后先相望几百年，帝命何独私与公。
青山之阻烟霞浓，六时滴水声玲珑。
猿鹤何知强凄怨，祝公不用思{忄虫}{忄虫}。
我愿飞章夜扣丈人九仙之宝室，世路荆棘人心蓬。
洗氛涤祲待雨露，惊聩醒醉须笙镛。
乞公且住千百岁，要使民有司命儒有宗。
色丝不尽今古胸，帝衮何阙须弥缝，笑谈变俗为时雍。
青山青山长好在，洞天气物何曾改。
归来瑶简朝丈人，坐看桑田变沧海。

出门厌氛嚣，归卧集万感。
凭高一以眺，忽觉岷峨惨。
岷峨山色千古同，非烟非雾愁溟蒙。
杜陵昔叹珠玉走，彼犹有幸天府供。
人才何但珠玉贵，不得与尔包贡同上明光宫。
山灵对我有惭色，兹事如何专汝责。
非关地气有衰旺，直恐峡山之流日夜荡潏伤土脉。
不然君相造命天地同其公，车书万里文轨通。
南金东箭输不竭，岷峨之产何独穷。
沉思夜继日，叹息复叹息。
忽梦神官自天下，手持山灵一尺檄。
鸿蒙昔剖分，帝命作镇主坤文。
石纽之禹为帝平水土，周家创业系我彭濮人。
纪信忠汉世，甘受黄屋焚。
何武仗剑起，义不屈莽新。
费贻任永耻为井蛙辱，张纲李固义烈排秋旻。
炎精焰冷国鼎峙，惟我全蜀倔强为汉臣。
人人名节九鼎重，余事文章兼隠沦。
子云相如王子渊，康山之李金华陈。
涪江钓叟卜君平，千载犹能想清尘。
皇皇艺祖得天统，北辰中天众星拱。
蜀远只在殿西头，一言撤尽藩墙壅。
陈苏范氏奋孤寒，事业词华两推重。
渡江勋绩张与虞，太史之李如晋董。
江汉炳灵世载英，摭之前牒如丹青。
昔何烜兮今昧昧，山灵未必真忘情。
富贵由来多捷径，强聒最为蜀人病。
君不见山泽之臞宋郎中，奏篇语泄经远屏。
经明行修李兵部，陛对万言伤骨鲠。
气豪最说薛秘书，去国七年惟日饮。
陛下何曾雠谠言，睢盱万目宁汝捐。
伤哉三君皆九原，抵玉于地那得全。
幸今耆旧满岩穴，一一无非爽邦哲。
柱史德望国蓍龟，开府忠丹老弥烈。
参政未起东山卧，李也立螭著名节。
少卿仙谷勤著书，渡泸归钓二江雪。
侍郎斥还病少瘳，校书执丧愤尤切。
庙堂何忍蜀才弃，渠自方头触人忌。
岷峨为渠方含羞，渠不知悔尚我尤。
汝行为我丁宁说与诸贤道，二府荣途岂难到。
九重天上列仙班，厚禄高官清且要。
凿方何能入枘圆，使少贬之宁不然。
我闻斯言意戃恍，梦觉披衣独惆怅。
穷达其如天命何，为士当先识趣向。
诸贤等是儒中英，秉心那知有得丧。
凭谁为我谢山灵，彼达观兮宁可诳。
呜呼参井之躔五十有六州，文风自古能与齐鲁侔。
三光气全爱护犹如心与腹，今半天下视之乃若赘与疣。
恋刍伏下姑汝留，不然朝奏暮斥急理溯峡之扁舟。
君看两三使节晨星犹，下此六六州县皆依流。
纵有志士能姱修，长安日远可想不可游。
立贤无方自古训，谁能叩阍上诉十二之冕旒。
才生于世养之艰而折之易，譬诸豫章杞梓仓猝宁可求。
风尘澒洞暗宇县，不有烝徒谁与谋。
白驹空谷长逍遥，可能絷之永今朝。
我歌慷慨兮岂独私为岷峨愁，劳心悄悄兮实与天地先其忧。

出门厌氛嚣，归卧集万感。
凭高一以眺，忽觉岷峨惨。
岷峨山色千古同，非烟非雾愁溟蒙。
杜陵昔叹珠玉走，彼犹有幸天府供。
人才何但珠玉贵，不得与尔包贡同上明光宫。
山灵对我有惭色，兹事如何专汝责。
非关地气有衰旺，直恐峡山之流日夜荡潏伤土脉。
不然君相造命天地同其公，车书万里文轨通。
南金东箭输不竭，岷峨之产何独穷。
沉思夜继日，叹息复叹息。
忽梦神官自天下，手持山灵一尺檄。
鸿蒙昔剖分，帝命作镇主坤文。
石纽之禹为帝平水土，周家创业系我彭濮人。
纪信忠汉世，甘受黄屋焚。
何武仗剑起，义不屈莽新。
费贻任永耻为井蛙辱，张纲李固义烈排秋旻。
炎精焰冷国鼎峙，惟我全蜀倔强为汉臣。
人人名节九鼎重，余事文章兼隠沦。
子云相如王子渊，康山之李金华陈。
涪江钓叟卜君平，千载犹能想清尘。
皇皇艺祖得天统，北辰中天众星拱。
蜀远只在殿西头，一言撤尽藩墙壅。
陈苏范氏奋孤寒，事业词华两推重。
渡江勋绩张与虞，太史之李如晋董。
江汉炳灵世载英，摭之前牒如丹青。
昔何烜兮今昧昧，山灵未必真忘情。
富贵由来多捷径，强聒最为蜀人病。
君不见山泽之臞宋郎中，奏篇语泄经远屏。
经明行修李兵部，陛对万言伤骨鲠。
气豪最说薛秘书，去国七年惟日饮。
陛下何曾雠谠言，睢盱万目宁汝捐。
伤哉三君皆九原，抵玉于地那得全。
幸今耆旧满岩穴，一一无非爽邦哲。
柱史德望国蓍龟，开府忠丹老弥烈。
参政未起东山卧，李也立螭著名节。
少卿仙谷勤著书，渡泸归钓二江雪。
侍郎斥还病少瘳，校书执丧愤尤切。
庙堂何忍蜀才弃，渠自方头触人忌。
岷峨为渠方含羞，渠不知悔尚我尤。
汝行为我丁宁说与诸贤道，二府荣途岂难到。
九重天上列仙班，厚禄高官清且要。
凿方何能入枘圆，使少贬之宁不然。
我闻斯言意戃恍，梦觉披衣独惆怅。
穷达其如天命何，为士当先识趣向。
诸贤等是儒中英，秉心那知有得丧。
凭谁为我谢山灵，彼达观兮宁可诳。
呜呼参井之躔五十有六州，文风自古能与齐鲁侔。
三光气全爱护犹如心与腹，今半天下视之乃若赘与疣。
恋刍伏下姑汝留，不然朝奏暮斥急理溯峡之扁舟。
君看两三使节晨星犹，下此六六州县皆依流。
纵有志士能姱修，长安日远可想不可游。
立贤无方自古训，谁能叩阍上诉十二之冕旒。
才生于世养之艰而折之易，譬诸豫章杞梓仓猝宁可求。
风尘澒洞暗宇县，不有烝徒谁与谋。
白驹空谷长逍遥，可能絷之永今朝。
我歌慷慨兮岂独私为岷峨愁，劳心悄悄兮实与天地先其忧。

鸿蜚冥冥天宇空，谁令矫翮修门羾。
承平在昔朝多贤，犹念丘园天爵共。
泰山豹林来复去，河南白云坚不动。
斯文程伊嗣兴起，露门日日峨冠诵。
虽然去就迹参差，高风等是光吾宋。
秀岩素心非少室，万卷本期供世用。
当家幸有二仲贤，不妨老子琴三弄。
纷披竹素勤日课，萧索松风酣午梦。
有来虞旌贲空谷，例与蜀珍入包贡。
中兴钜典未杀青，千古传疑须折衷。
文孙嗣服渴延伫，太史泚笔待错综。
奸谀已死不难诛，古今一辙犹聚讼。
缁衣信能心爱士，白驹谁复语含讽。
丈夫出处亦何常，毫芒难博丘山重。
勿学退之忧史祸，勿似子长夸雍从。
孤骞终不吓腐鼠，览辉未易来翔凤。
平生我亦煎百忧，四月长江远追送。
丁宁寄语季成甫，东华冠盖真一哄。
时撑小舫漾湖光，莫遣红尘扑飞鞚。
扶持姱节早归来，世故纷纷付时栋。

豆笾列炙凌丘垤，有酒如渑旨且洌。
得似年丰世小康，渔樵结社谈蜚屑。
畏途羊肠遍宇县，二十年间行未彻。
忧时无力为支撑，问计商颜未能决。
频年水旱酿灾眚，况复刀兵值空劫。
剜疮补肉不遑恤，椎肤沥髓供一切。
诗歌硕鼠想乐郊，泽自无鱼可堪竭。
何时天狼陨芒焰，尽驱狐兔絷故穴。
危机欲济重坎陷，暴征须戢猛火烈。
所期世路静风尘，甘隠瓜畴耘露瓞。
阿咸年少知激昂，勉法前修立功业。

虎头一生信痴绝，虚名误人可多窃。
萧踈白发宁可贷，流浪红尘几时歇。
三神山夐隔嚣纷，众君子聚莹冰雪。
麈犀时接宝唾香，玄关要待玉{氐}掣。
缅怀元祐载赓唱，谁为崇丘补亡缺。
直庐竹帛不停披，酺池斋盂宁浪出。
故都何在渺烟埃，湖山也自佳风月。
拟结齐盟修故事，莫向深杯辞百罚。
烝哉与我心事同，诗来可作成规揭。
甚惭老丑强涂抹，得与婵娟夸二八。
静思世故殊未艾，澒洞忧端不可掇。
由来馆殿育英髦，期为朝家效丝发。
不然坐费玉帛招，奚异信手沙土撮。
天阍何曾九关隔，愚虑或补万分一。
诸君信是廊庙具，老我已愧瓶罂溢。
惊看淋漓洒巨轴，岂比呻吟点枯笔。
吾侪立名要不朽，荣禄过眼才一瞥。
从今朝谒得休暇，勿使文会多间阔。
摩挲尊罍品书画，上下古今商得失。
乞归早得隠林岩，夸与渔樵旧人说。

吾宗谱牒祖通义，蝉联到公十五世。
五派之分同一源，如木有本瓜有蒂。
公家门户最赫奕，簪绂相承真鲜俪。
堂堂铁面渠州牧，能以方寸永来裔。
用之不尽地自宽，信有诗书为可继。
龙驹堕地汗流赭，修途万里自迢递。
箭锋巧中由基的，桂香悭与春官第。
谁知风雨短檠灯，惯作儒生穷活计。
彤檐问俗历三州，和平敛退锋芒锐。
羹藜任笑庖烟冷，嚼蜡倦亲歌舌脆。
似闻皇华催遣送，斗城未必能留滞。
广平传绪五百年，凛凛千钧若旒缀。
藉公一力为挽回，澡刷家声旧芳桂。
平生况耐反复看，穮蔉悬知多敛穧。
鼎来富贵正黑头，粲粲芝兰满庭砌。
周盟有幸联肺腑，鲁泮居然觉疣赘。
所愿宗风振寂寥，敢将末路窃声势。
雾雨蒙蒙梅子黄，廉泉堂上薰风细。
千金称寿意何如，自倚情亲为新制。

金华仙人紫绮裘，朝戏三山暮十洲。
偶经剑浦弭节留，浪花喷雪跃两虬。
海若禠气冯夷愁，精英为公一日收。
义理之窟探鲁邹，词章之工迫韩欧。
荣途砥平不停辀，盛名何自彻冕旒。
粉省赐香馥衣裯，万里持节宽顾忧。
更烦幕府开碧油，文书堆案如陵丘。
焦心靡惮勤咨诹，宾朋遝进奚所求。
否臧吾岂无阳秋，吏奸胆破民病瘳。
肯綮可见才刃优，孰知学富用力周，取之不穷茧丝抽。
宝书移监交置邮，斗水那能局吞舟。
事机鼎来宁易投，紫清侧席渴告犹。
东风破冷初和柔，皇览揆度当孟陬。
矞云我亦分余庥，无阶称寿{奭斗}玉瓯。
眼明西南百尺楼，绣天锦地十六州。
雅拜何以祈宠休，早征环召飞鹄头。
颍川归趣鼎铉调，伟业定自追前修。
承家有子文炳彪，灯灯之传天与谋。
殿前峩冠进鸿畴，杏园亦复联俊游。
斯文寿脉江汉流，何羡韦平世通侯。

屯云开宇宙，八表敛风尘。
猎德恢天网，充庭诧蜀珍。
一编元祐学，双阙武林春。
赤汗青丝鞚，修途款问津。

亲友远追送，后先还故乡。
殷勤仲光父，嫪恋及江阳。
执手哽无语，修名那易量。
归来训子侄，椿桂会联芳。

国镇重双璧，宠光均一时。
姱修甘俗忤，忠愤倚天知。
闻道征环急，难忘侧席思。
分明调鼎味，梅熟雨垂垂。

吾兄仙去几何年，情未能忘一线传。
相见幽明参勇决，正须行艺两浑全。
世科从此传灯广，亲党同时奏凯旋。
孝友令恭天所祐，修途万里稳加鞭。

纵壑潜蛟变化秋，岷精表瑞协人谋。
万间指顾璇杓运，千柱穹窿玉斧修。
小试凤楼心匠巧，快看蚁阵战功收。
向来三策天人学，盍为诸生一点头。

天宇修眉分外妍，雷垣波静稳行船。
向来蛟鳄骄无奈，今日凫鹥戏满前。
爽气逼人漙瑞露，醉题眩眼烂非烟。
薄才羞与云龙啜，脱骨端须第一泉。

惆怅天涯私自怜，锦囊有句愧重编。
忍心宽作青梅约，眩眼俄惊丹荔燃。
浩荡修途今几驿，纷纭归思日如年。
不因煤颖相料理，何以遣怀风月前。

天涯一见便绸缪，二十年间诧两优。
不以声名夸众隽，欲将文行辈前修。
怀章趁酌椒觞寿，分幕还寻璧水游。
蜀客念归归路梗，卜邻傥许傍丹丘。

竹林挺挺固多贤，子更姱修鼎盛年。
一缕千钧扶世绪，三条八韵压儒先。
辟雍振鹭翔而集，幽谷鸣鶑自此迁。
可但积分縻好爵，事须学识细磨研。

沃野三千里，春风十六城。
顾忧宁易释，遣送定非轻。
忆昔光华赋，随轩老稚迎。
根株探吏蠹，疴痒察人情。
汉网宁疏漏，周原数按行。
堰渠丰{禾罢}䅉，犴户绝笞榜。
六诏寂无警，三农容杂耕。
与民为父母，敛惠到孤惸。
江汉今犹昔，人才世载英。
颓流无砥柱，公道莽榛荆。
能使薰莸别，端由藻鉴明。
纲条虽整肃，襟度乃恢宏。
行路无思犯，濡丝已载赓。
前旒应渴见，方底趣终更。
岂有坳堂水，能容碧海鲸。
伫翔幽谷羽，入啭上林鶑。
闻道宗风媺，推高月旦评。
荣非同象笏，爱亦异金籯。
博士尤姱节，端公更直声。
流芳镌琬琰，仍世盛簪缨。
早并胶庠彦，同为馆下生。
诗书勤澡濯，声誉响铿鍧。
棘路仙班近，麻坛守绂荣。
徒劳将使指，未足展修名。
王事犹多难，朝阳待一鸣。
吾君元盛德，庙算岂佳兵。
鹬蚌牢相守，貔貅滞远征。
秋砧霜满户，晓角月连营。
纵幸齐疆复，难轻海上盟。
所忧新鬼大，何日泰阶平。
世论难撑拄，天时会扩清。
狼心宁易厌，鲂尾恐加赪。
椎剥无余算，丝何忍取赢。
急须元气护，可使内忧并。
否极当逢泰，屯余合遇亨。
丝纶九天下，羽翼一朝成。
已卜皇图永，宁忧敌势勍。
公归瞻负扆，朝罢谒阿衡。
勿吝谋猷告，频将底里倾。
致身须豹尾，平武即鹏程。
有客青衫陋，逢人白眼瞠。
愧无长袖舞，愁对短灯檠。
天悯龙钟极，身遭鉴赏精。
盐车华锦绣，土鼓发韺{轻车=音}。
披豁叨深眷，暌违耿素诚。
谁云鸳序远，忍欠鲤鱼烹。
愿效鹰鹯击，生憎虎豹狞。
送公腾召驾，撩我动心旌。
湔祓惭褒衮，凄凉乏报琼。
松筠青不落，看取岁峥嵘。

江路三年别，心旌万里摇。
登龙空有梦，蛰蚁困无聊。
侧听除书峻，深期庙论调。
方看仪玉笋，胡遽理荪桡。
在昔推华族，于今壮本朝。
谈迁承绪远，坡颍更难超。
江汉英风迥，堪舆间气饶。
文传千户印，和备九成箫。
撼地喧雷鼓，当空插斗杓。
灵龟韬远见，瘦鹤峙孤标。
久矣驽陵骥，凄其鹄避雕。
与时为准的，立己有科条。
蚤岁趋严诏，修名耸百僚。
青藜窥夜读，纨箑障尘飘。
洊绾藩侯绂，连驱使者轺。
通才期用世，所至蔼腾谣。
将略雄诸葛，皇灵格有苗。
帝思前席问，命下赐环招。
敷奏趋丹陛，疏荣逼紫霄。
一朝惊玉立，三馆看缨彯。
晓露坳螭润，春风砌药娇。
倚才兼夕拜，专对禠天骄。
草诏銮坡夜，横经鹤禁朝。
紫荷班已峻，黄阁路非遥。
感激君恩重，伤嗟世论浇。
维时忧旱暵，大地遍炎熇。
公道荒荆棘，舆情渴蓼萧。
直前臣语戆，蹙听帝心怊。
剪爪晨颁綍，濡膏夕洒瓢。
孤鸣知凤瑞，众疾奈鸠佻。
贾勇封囊上，嘘回士气消。
防门狞九虎，利吻噪群鸮。
自古讥簧巧，伤人甚骨销。
吾身任江海，公论付刍荛。
姱节寒冰雪，归情溯汐潮。
鹭鸥波浩荡，龙鹤梦岧峣。
雅量陂难挠，身心柏后凋。
不妨闲袖手，冷看疾扬镳。
咏草春波绿，移床夜雨潇。
湖边鸿并影，梦里鹿藏蕉。
庸俗偏酣豢，清风久寂寥。
菉葹纷蔽户，萧艾服盈腰。
甘作墦间乞，真成陌上挑。
迷途争窘步，俚耳怪闻韶。
主自明如舜，人宁免吠尧。
与时虽落落，任运独嚣嚣。
正论何曾泯，群公莫误料。
邦基期奠鼎，邻火逼回飚。
漫倚泥封谷，徒嫌斗击刁。
护疽虽𫏐逸，废食可禁枵。
尝胆当忘食，求衣合在宵。
若为人杞梓，空使侣渔樵。
蜡润东山屐，尘漫北阙貂。
牙签搜蠹槁，画舫看鱼跳。
回首尧天阔，惊心郢路迢。
仆夫悲马跼，詹尹拂龟燋。
忍使遐心写，悬知睿想翘。
天街催并辔，里社耻题桥。
慨念材成就，艰如器琢雕。
扶持非有素，运用恐无繇。
康世先营度，犹农待劝劭。
可容苗乱莠，莫使榝侵椒。
议必和平勃，忠无弃董晁。
皇皇贤路辟，汲汲将才骁。
不废菁莪育，精分玉石烧。
人心如眷眷，天理自昭昭。
蓄锐勤耕渭，乘机速渡辽。
定应人激厉，可使气嫖姚。
催促元勋纪，欢呼敌首枭。
明知霖雨渴，不用鼎烹要。
豫卜中兴汉，毋徒小惠侨。
寒儒钻蠹简，雅志自垂髫。
有梦骞鹏浪，无心玩翠苕。
忆曾持铁寸，误辱采桐焦。
步想长楸展，痴成大瓠呺。
长怀梧凤表，屡赋草虫喓。
官冗盆缫茧，身羁甲附蜩。
不辞行役倦，愿奉燕居夭。
抱璞求礲琢，荒畴待蔉穮。
木瓜如许赠，誓志报琼瑶。

仙李蝉嫣系绪长，丹崖谱牒自曹王。
滔滔江汉流波漫，濯濯芝兰奕叶芳。
陵井已偕儒术显，巽岩尤擅史才良。
榆枌倍借千钧重，阀阅高腾万丈光。
在昔五之皆瑞晋，祇今三薛共推唐。
何人说似公初诞，趺坐从来见未尝。
不是老聃锺瑞异，也应太白减精芒。
直从上界飘霞佩，来向尘寰艳织襄。
疑梦无因嗤卫玠，问炊不馅比元方。
鲤庭早熟兰膏读，蟾窟浓分桂子香。
秘馆翻书推博洽，著庭䌷史极精详。
归来两郡驱红旆，还入修门荷紫囊。
议礼挽回周典制，代言直似汉文章。
一朝谁作兵端启，万里应劳使指将。
射雁子卿归亦幸，弃豚窦宪势方张。
披肝九陛狞群吠，回首三边已战场。
妙选何心荣宠利，扶颠有意为周防。
事难忍作抽身计，几密方明疾恶肠。
鸾凤得朋应渐集，鸱鸮铩羽可能翔。
鱼头熟念衣宽带，虎士欢趋气涌汤。
诏下九天衔袖满，人知二府画谋臧。
古来所贵真儒用，天定何忧敌国强。
刑典已先明两观，和盟便许复侵疆。
论功自合专台席，谗口胡为弄巧簧。
三载峨峰听鹤唳，九年里社祗龟藏。
疏疏竹色横青琐，滟滟湖光映画廊。
晓案圣经研蕴奥，夜窗古史阅兴亡。
烟霞雅趣疑成痼，风雨清吟乐对床。
谁遣白驹歌逸豫，未应绿野久徜徉。
情知萧艾糅芳泽，手艺衡兰储糗粮。
拟辅皇舆休偾轴，莫令中道叹无航。
新衔宠自乾坤施，继廪恩疏雨露瀼。
公论在人元不泯，精忠报国谅难忘。
慨思周道忧如𢭏，常恐豳风怨缺斨。
九世陵园无复理，百年玉帛不能偿。
鸾旗龙驭犹西浙，貂帽狐裘满大梁。
休怪穷猿能倔强，且防新羯重披猖。
梦疑谢驾游春墅，望渴商霖泽旱秧。
借问孤舟横野渡，谁为一柱屹明堂。
会看马首遮于叟，并遣筹帷出子房。
勤恤民心延命脉，精搜人物整朝纲。
国威久愤宁终屈，事会时来岂有常。
决眦三阶明象纬，为渠一矢殒天狼。
日高宫线初添绣，雾滃门弧记设桑。
盛事满堂皆象服，荣观三寿簇霞觞。
拟将善颂祈周斗，空有遐思恋孔墙。
期与八荒开寿域，也荣枯枿舞春阳。
诗书泽厚床堆笏，竹帛勋高绣织裳。
与国同休山若砺，锡公难老寿如冈。
丹成却结乔松侣，驾鹤三清乐未央。

荷囊晓趁紫宸朝，玉立堂堂侍冕旒。
帝为蚕丛精择帅，诏颁虎节往分忧。
旌幢云合三千乘，锦绣春浓六十州。
仪凤雅应为国瑞，烹鲜何忍与民仇。
阳和嘘暖松州雪，膏泽长随锦水流。
酒贱途歌喧夜市，彘肥社鼓响春畴。
教条宽简难轻犯，鉴戒高明不暗投。
建学文翁先美俗，雄边德裕有良筹。
若为殿角频忧顾，何恨天涯久逗遛。
几度玺书颁北阙，四时朱履簇西楼。
神全削垩无机露，德厚如山镇俗浮。
边骑谁令轻犯塞，羽书忽讶急飞邮。
祃牙往度重关险，建旐那容一刻留。
明月三更悲鼓角，晴烟万灶宿貔貅。
乘墉妄意窥吾境，奠枕何由奈敌雠。
忠孝全军齐缟素，嫖姚列校奋戈矛。
金牌不与全腰膂，铁胄安能芘髑髅。
战胜游魂惊铤鹿，凯旋享士趣椎牛。
三秦席卷非难事，偏将星奔怅寡谋。
坐屈戎昭亲跋履，申严师律戢奸偷。
人知福德如中令，谁省恩威似武侯。
过眼七年劳节制，焦心九陛渴才猷。
赐环笑拆封泥诏，叠鼓催装下峡舟。
织锦何伤谗口捷，憩棠翻作去思愁。
雅怀纳纳湖千顷，外物区区海一沤。
书怪无心疑咄咄，委怀何事不悠悠。
纷纭归梦寻猿鹤，浩荡诗盟狎鹭鸥。
世事未知何日定，才难莫若旧人求。
病深根本宜加护，脉在参苓或未瘳。
德望定须歌赤舄，姓名伫见启金瓯。
蹇余政自臞山泽，漫仕都缘迫釜区。
彩棒乏材供击断，镂冰无技苦雕锼。
岂期吏责宽三尺，误辱儒宗放一头。
袖有神鞭驱款段，意令蹇步逐骅骝。
生遭名德为知己，誓企清尘力好修。
桂檝稳飞三峡浪，蒲帆归赴五湖秋。
百年几见轻成别，万斛清愁黯莫收。
倚俟泰阶明紫极，未愁弱水限瀛洲。
槐庭何日堤沙筑，玉食须渠鼎铉调。
议有异同宜审择，人无近远要旁搜。
非才忍负知音遇，引臂追随万里游。

春风曾得曳长裾，再见应知胜百书。
从此修门天万里，可能诵赋忆相如。

鹏风九万是修程，驷马何妨缓辔行。
圣治今方法元祐，白头尽耐立功名。

拙与时乖勿误谋，可能骑鹤更扬州。
翘英似子宁终困，玉帛何时来蹇修。

方池面矗石丛丛，后掩前遮一径通。
苍藓修筠加爱护，等闲幻出小玲珑。

手锄荒梗艺瑶华，敢觊诸公借齿牙。
通塞非人能计度，贞心祗自保修姱。

十方世界香水海，如微尘数无边亿。
诸佛各以本誓愿，遍坐道场作饶益。
稽首两足炽盛光，具有广大神通力。
刚风其上罗诸天，日月星宿与梵释。
手持宫殿充妙供，雨香花云作严饰。
慈悲为车众宝聚，载以万行波罗蜜。
周游三界一弹指，善行何曾有辙迹。
我曾礼足持秘咒，宝绘偶得唐人笔。
素缣一幅几断烂，丹青惨淡古颜色。
巍巍趺坐宝莲台，冠佩环趋星拱极。
未论画手入何品，成坏难以有相诘。
龙天守护敢不戒，一会灵山俨如昔。
恭惟雁湖老尊宿，佛地位人人不识。
偶年与世作依怙，意倦还归弄泉石。
愿持画本祝修龄，往与浄名分半席。
刀兵之劫遍大地，三界同聚一火宅。
要须开士运悲心，立大津梁拯群溺。
岂同小乘专利己，块守空山缚禅寂。
金轮慈光耀今古，愿与我公占寿籍。
向来摩顶经授记，坚拂许令亲入室。
夜深急雪欲齐腰，不室岩前好消息。

交情郁穆两监州，采藻依莲总俊游。
冰洁霜明相并照，渭清泾浊岂同流。
虢堂拟把新题和，锦里还思故事修。
荷荡花溪总幽绝，賸须栽竹柰霜秋。

寤寐前修相感深，一巾衣钵此传心。
叮咛莫问如来界，本体工夫在此寻。

此身终老太平年，何事修真颠倒颠。
但得开颜随日赏，醉眠花下也神仙。

何思何虑只寂然，由来习静类修禅。
一去无多路□□，直启玄关叩洞天。

慨昔淳熙初，忠定守郡时。
树楼城南门，众秀皆来归。
插空缭千峤，注海合两溪。
云眉扁古隶，蛟凤跃出飞。
西瞻建标霞，东𫖯采菊篱。
循环一甲子，天假兹良期。
象贤宣祖烈，布政轶吏师。
乘暇陟危级，更新敞前规。
肆开落成宴，镫月交明辉。
杰栋小芳桂，修梁薄辛夷。
空阔渺纳纳，青红湿离离。
太平毕文简，庆历元厚之。
猗彼三硕辅，勋业畴或非。
公今继其躅，岁月几推移。
魏謩宝遗笏，郑武缁旧衣。
过者登斯楼，咸诵金石词。
却笑楚臣作，空因秋气悲。

来从金地过银地，智者修禅古道场。
叠嶂倚空围日月，穹耸松壑饱风霜。
碑文多是唐人刻，经卷犹随炀帝藏。
偶值故交初入院，一镫留宿水声房。

甲戌九月秋，朔旦见灾眚。
孛彗犯太阳，凄凄如月冷。
方其始亏时，宛然虫食皿。
食之至于既，当空悬黑餠。
髣髴存轮圈，中陷犹枯井。
云间星昼见，草木森弄影。
天地寂无声，疑似非人境。
问之道旁翁，欲语喉先哽。
翁今九十余，眼未见此景。
爰有虮虱臣，拜跪泪沾领。
天高听则卑，宜鉴愚臣请。
日者阳之宗，千古光常炳。
此日何不臧，臣心忧耿耿。
或者天爱君，先事示之警。
流金为汤戒，洚水为尧儆。
虽重一时忧，何伤天历永。
吾君今尧汤，四海元元幸。
公道大开明，朝列肃而整。
祇恐万一间，左右容𪫺悻。
方秋阴用事，阳微阴渐逞。
不去谗慝根，惧作忠良阱。
天乃出怪异，意欲悟观省。
吾国必有人，伏蒲输骨鲠。
吾君必开纳，小心知畏谨。
阳政必日修，阴邪必痛屏。
天其终仁爱，悔过在俄顷。
大叫天上人，齐唤金乌醒。

病夫夜不眠，五鼓始交睫。
懒起比吴蚕，清梦飞庄蝶。
恭承高轩过，不及倒屣接。
惠我百篇诗，珠玑何炜烨。
五言比长城，一望皆危堞。
壮如广陵散，悲似阳关叠。
音韵最清圆，格律尤妥帖。
登坛裨将降，咒水小巫怯。
永嘉富人物，往躅足追蹑。
经术止斋陈，文章水心叶。
林君游其门，早负贤关箧。
乡校设皋比，户外纷屦屧。
科目苦无凭，取舍如渔猎。
入网多弱翰，上钩希巨鬣。
西廊上奏篇，甲第仅书捷。
低头矮屋中，壮气不萎薾。
研朱点周易，修此清浄业。
焚香读楚词，时作真行帖。
台府岁举员，求者例有挟。
孤士乏梯媒，刚肠羞妇妾。
诸公纵怜才，或被权势劫。
谁能推挽之，士论得欣惬。

欲作好官易，与时同俯仰。
欲作好人难，前修严矱矩。
马安为巧宦，孔光位宰辅。
贻臭汗青中，诟骂之所聚。
胡威清比父，魏謩直肖祖。
世家有若人，百不一二数。
夫君少壮时，笔力迫韩杜。
晚岁宰一同，治最方卓鲁。
中都清要官，唾手可搏取。
径挂神武冠，去国身如羽。
隠几挹青山，称觞环彩舞。
导养学熊鹤，铅汞成龙虎。
妙香参鼻观，虚白生灵宇。
兴来耸文笔，象物蒙藻黼。
客至开香醪，鲸量少俦伍。
我登清风堂，人今道则古。
敬宣与狎崇，所择听张禹。

昔我游三山，稠中得二友。
初交方时父，后识游几叟。
大比献能书，厥岁在丁酉。
垂钓文海中，修鳞上钩否。
蔡簿校文回，曰方其所取。
有高说夫者，姓名出其右。
高游本弟昆，紫荆偶分剖。
游虽迟再荐，楚弓楚人有。
余评时父才，进士中少耦。
词绝似秦七，诗已迫黄九。
几叟尤不凡，耿耿良自负。
英辞沮金石，直气干星斗。
等是青云人，科第争前后。
射策对天墀，会须为举首。
三年一抡魁，须服天下口。
毋为陈诚之，要作张无垢。
狂生分不才，垂老未觉丑。
向坐太饶舌，相看拥众手。
六阶何惜镌，百谪亦甘受。
不爱骑鹤姿，看人作太守。
只读相牛经，教子事农亩。
乏地堪置锥，仰天频击缶。
二君最知心，一别忽许久。
作诗分寄之，或赏千金帚。
并简潘庭坚，何时一樽酒。

悠悠我之思，东里陈惊坐。
更阑梦持环，昼永心摇纛。
一春苦风雨，我困南山饿。
君楼百尺高，头上天几大。
于我未忘情，更仆修夙好。
耿耿忧世怀，急于闻警报。
为怜上四州，豺虎正喧噪。
虐焰欲熏天，获人争斩锉。
将州岂不武，弃县如洟唾。
官军望而奔，所至徼宴犒。
邻境近忧惶，刁斗急巡逻。
君责我以书，何时乃高卧。
曷不出良筹，亟为当路告。
当局自能迷，看局当不蹉。
我壮君之言，义起千夫愞。
顾方谨三缄，此戒那可破。
诸贤各有谋，何欠侬一个。
君家昔太邱，能愧梁上盗。
毋为陈君短，此语更传播。
吾家昔彦方，能正屠牛暴。
勿使王君知，叩头甘谢过。
两家俱德门，今有若人么。
前时何岩警，召乱在县左。
赖君告少仙，全活几髫髦。
但推此仁心，古人不难到。
邻里贵有恩，急难相悯悼。
裂券蠲宿逋，减赀粜庄课。
肯令州中人，指我为奇货。
盗亦有道者，仁里敢桀骜。
忠信蛮貊行，岂弟神明劳。
我持一瓣香，日为苍生祷。
吾君甚爱民，恩德侔覆帱。
社稷福灵长，妖氛行屏扫。
吾言非诞迂，有唱吾须和。

科目狭为途，英雄多短气。
宾贤诏一颁，应举纷如猬。
低心逐时趋，练语避忌讳。
得者固侥逾，失者徒歔欷。
巨鳞不上钩，修翼不入罻。
乡选亦孔艰，计台征以汇。
我尝校兰省，厥岁在乙未。
时收甲乙科，多是戊己尉。
国步矧多艰，志士发长喟。
襄蜀涨氛妖，江淮方鼎沸。
毛锥无能为，长剑使人畏。
朝能立寸功，暮可攫富贵。
二子趋玉京，道远不吝费。
进身假梯媒，流品孰泾渭。
世科借此登，亲望始宽慰。
老我谬忧时，周嫠遑恤纬。
诸公忌生语，悉力攻谤诽。
藿食可充饥，荷裳尚堪衣。
功名付君等，山林吾有味。

西蜀游文昌，赠我墨两个。
墨上署嘉名，名曰喜闻过。
过失人谁无，刚褊柔易愞。
众人巧自文，君子喜人告。
予性失之刚，所患在急躁。
未尝不佩韦，因循及老大。
不能如师德，受人对面唾。
至使巧宦徒，目为背时货。
子性失之柔，鲜有特立操。
嗜欲微萌芽，左右纷投好。
不能如乖崖，按剑警坐卧。
中心欠所主，恐似风摇纛。
乃翁匹前修，德行圭中瑁。
承家合有人，前猷宜久蹈。
贤母慈且严，熊胆亲调和。
养志最为难，家声出堂奥。
吾女正抱疴，朝夕烦拊劳。
要相敬如宾，毋纵欲长傲。
女亦尝闻诗，绿衣戒颠倒。
候其疾之瘳，蘋蘩能采芼。
内行傥不愆，事业当远到。
贤者后必昌，积善天所报。
持墨为子箴，进德谨勿惰。
墨卿子良师，莫被渠看破。

列肆竞谈星，谬者十八九。
达士何许人，俦中推好手。
精步宿罗胸，纵谈鬼擘口。
技绝固招穷，鹑衣不掩肘。
朅来访臞翁，意欲相击扣。
翁命翁自知，不问子休咎。
苍生命甚危，子亦知乎否。
魏阙妖狐翔，吴江水兽吼。
冯夷肆陆梁，富媪难载负。
强寇噬边州，湖堧经践蹂。
王师战且弱，钺钝甲兵朽。
流民满江𣸣，沟洫纷骸髅。
京米贵于金，十千可一斗。
暮夜光烛天，彗星大于帚。
灾眚此非常，其敢饮以酒。
都人极皇皇，如鱼惊在笱。
国脉眇一丝，病固有从受。
西山薨于前，鹤山继于后。
洪蒋与李徐，俱作修文友。
吴讣漫塘翁，广哭菊坡叟。
天为国生贤，福贤理宜厚。
何事数钜公，不为国耆耉。
周堪刘向亡，老光握灵寿。
元城了翁去，贼京得皓首。
贤者今余几，其生皆不偶。
或入在朝廷，或出为牧守。
或未脱丹书，或犹耕岩薮。
烦子布星躔，为余细分剖。
孰可坐庙堂，孰竟死田亩。
孰坚如松篁，孰脆如蒲柳。
天如祚吾宋，存者必长久。
狂生何能为，自分安老丑。
无地堪植锥，仰空长击缶。
昂藏作丈夫，谄佞羞妾妇。
宁可效熊经，不出随狗苟。
但愿世道宁，天宇息尘垢。
廷无𪫺壬人，周召置左右。
边无儿戏军，廉蔺善攻取。
庶几老余生，官职乎何有。
闲日教子书，不教子学走。

欲知公之忠，须诵三谏诗。
欲知公之惠，须读万安碑。
朝廷得公重，天下失公悲。
骑鲸今几年，悠悠人见思。
今人愧前修，风流不可追。
立朝无刚容，突梯仍脂韦。
字民乏廉声，敲扑急茧丝。
不知富贵有磨灭，芳名姱节无穷时。
游子晚出公之乡，儿时敛衽公清规。
吁嗟九原不可作，每于清夜梦见之。
所以今日拜公像，浩歌出门双泪垂。

吾郡称多士，君家总俊游。
仲方在闲散，伯又袭编修。
道与时升降，宾随主去留。
邮亭还祖饯，别意爽于秋。

太学修名立，甘泉晚节香。
岿然周大老，好在鲁灵光。
馀庆沧浪水，清规寿俊坊。
典刑今可挹，通德合名乡。

绛幔谈经日，熊丸茹苦时。
屡修堂上拜，亲炙母中师。
每羡萱堂乐，今成薤露悲。
一生同令子，共泣蓼莪诗。

笔飞鸾凤墨翻鸦，白玉堂中懒草麻。
得句批风仍抹月，怡神饮露更餐霞。
公于轩冕浮名薄，帝念耆英宠礼加。
丕衍修龄全晚节，洋洋一札圣言嘉。

人从捷径博公侯，一老堂堂去不留。
谁向帝前谗陆贽，不令王所著居州。
修名已立公何欠，直道难行国可忧。
安得上方三尺剑，为渠断取佞臣头。

三纪间关历宦途，萧然全似一臞儒。
耻趋东合隳高节，甘向南州剖左符。
悃愊不能为健吏，清修端可律贪夫。
羊城定见菊坡老，能为苍生一出无。

一第归来正黑头，艾轩遗墨费旁搜。
及瓜上日相催迫，锓枣通宵细校雠。
充类所行皆好事，立身何患不前修。
故家常宝文公帖，谨勿逢人便有求。

大雅千年一嗣音，人如美玉更良金。
清修山泽臞儒样，恻怛河沙古佛心。
北阙方瞻台斗践，东嘉还借福星临。
中兴宗衮留衣钵，大有苍生望作霖。

实地从来着脚安，好修纕蕙更纫兰。
贵游淡似孤寒士，达宦贫于初品官。
医国名方留肘后，忧民心事集眉端。
浮荣过眼同归尽，独鲁灵光耐久看。

天庠教育总英游，文行惟君擅两优。
玉润珠明盈咳唾，兰薰雪白见操修。
老天不错须开眼，朱吏相逢定点头。
月里一枝高斫处，向来我已为君留。

群羽斜飞欲刺空，谁能翦翼向笼中。
客程跋涉二千里，年纪侵寻五十翁。
酒有神通排磊块，书无灵圣困英雄。
相逢且说穷愁话，才入修门莫说穷。

笑提虹管试春闱，大手何妨小出奇。
龙种嘶鸣喑万马，鹿麑辟易避孤罴。
京城纸贵争传赋，便驿书来賸寄诗。
老友生平识英物，要看修竹拂云枝。

已矣东岩不憗遗，年来雅道日陵夷。
臞儒得似颜徒几，良吏能为结辈谁。
此老清修如玉屑，当官恳恻念茅茨。
可怜一夜长庚陨，空使人怀殄瘁悲。

领袖乡庠四十年，被书误得到华颠。
玉川大用不及试，东野古心常自鞭。
抱疢二诗知命语，遗骸一偈小乘禅。
修文地下非公愿，生则当生兜率天。

侂怒如关虎，曦谋比井蛙。
公乎拼一死，国尔自忘家。
庾亮尘难污，刘舆腻莫加。
修名与姱节，皎皎玉无瑕。

霜毛垂半顶，说法国王前。
定里修千劫，佛中添一员。
谥尊终后赐，真谛在时传。
讲下诸徒弟，焚香石塔边。

华鲸呼客响修廊，杖履来游薝葡堂。
{宀卒}堵擎天光缭绕，远山排闼翠昂藏。
高僧宴坐须髯古，县尹新题诗句香。
唤雨雨来端有验，会看行旅不赍粮。

人爵非贵，天爵惟尊。
贤哉惠侯，兴学祁门。
祁门之士，夙号有文。
兑习久废，索居离群。
自侯来思，锐志兴复。
士脱旧穴，迁于乔木。
人性本善，混混源泉。
四端素具，若火始然。
谁其启之，君子德风。
既修学宫，藏修其中。
内养克充，外养亦备。
尔不吾负，吾宁尔弃。
坛名舞雩，乐道无欲。
梁跨幽涧，潺潺漱玉。
面此清致，皆学之助。
本心融明，庶几寡过。
滔滔世途，人而匪天。
儿童之戏，殆类纸鸢。

夏君人中英，讷斋天下士。
襟期修篁友，节操孤松比。
大书晓山扁，山色来棐几。
爱此朝气爽，未明揽衣起。
讷斋我妇翁，颇曾窥涯涘。
结交折辈行，逢人说夏子。
因读晓山吟，令我慨生死。
人世亦何为，仕宦聊尔尔。
孰知死不朽，香名垂千祀。
此人不复得，此诗谁能似。
时甫盍刻石，方山可对峙。

我老贫无居，借宅横水北。
轩窗五月凉，四面绕修竹。
方塘贮清泉，绿浄荫湖目。
初疑青钱小，稍展圆盖绿。
红妆出菡萏，敛萼似羞缩。
清晨露华滋，掩苒耀容服。
风来香十里，雨过珠百斛。
全家在清凉，衾枕有余馥。
吾师老瞿昙，六入渐驱逐。
尘嚣化五浊，热恼变三伏。
食实餐其根，对案何用肉。

修慝之余德复初，更须辨白舍并趋。
善哉三语当年问，直到于今想从雩。

习庵筑室，扁曰观聚。
堂前何有，万象可睹。
山如郛郭，烟云吞吐。
草木沃若，春光媚妩。
修篁漫山，不知隆暑。
何况秋空，呼日入户。
朔风吹雪，松声如怒。
上天下地，四方曰宇。
物生其间，何可胜数。
我于是观，乐哉斯土。
随意作室，不华不窳。
买山旋添，稍葺园圃。
得趣幽闲，不入城府。
良朋偶来，倾倒肺腑。
不及时事，惟谈邹鲁。
朋去何为，周易一部。
消息盈虚，穷今亘古。
观乃自观，寂无一语。

珠宫何岧峣，前江后层嶂。
开山者何人，萧梁山中相。
窃惟经营初，岂曰此幽赏。
地灵宜仙事，境寂销俗相。
既积惜水功，帝命使瀛丈。
手泥烧丹灶，岁久化黄壤。
石突古殿出，磵循阴廊响。
道人如修静，我岂陶官长。
偶结清净缘，下榻税尘鞅。
夜报前溪渔，命酒将鲙享。
撑篷待月来，架桨乘潮上。
秋高气凄澹，清极思超敞。
暂废一夕眠，庶蒙列真奖。

净瓶里澡洗，古梼下修身。
彼此寸长尺短，何妨忝为切邻。
相见又无事，不来还忆君。
杜鹃啼断月如昼，不似寻常空过春。

泯迹深藏一坞云，仙官何事苦相亲。
修行不是无灵验，懒作关门闲户人。

开窗种修竹，凿石构方池。
良夜月来此，劳生几个知。

谁知三隠寂寥中，因话寻盟别鹫峰。
相送当门有修竹，为君叶叶起清风。

正席云山万象回，道人青眼为谁开。
呼童放竹浇花外，修整茶炉待客来。

众技尔为得，养生何所亲。
箧中三寸铁，云外一闲身。
黑白已无几，修治转失真。
畏寒宜少伐，未愧舀溪人。

山空木落岸云轻，吹面霜风有几程。
明月修江归梦急，入门先祝老人星。

入眼荒蓁古殿秋，岁华迁谢没人修。
夜深静听风瓯语，似骂檀那不点头。

炼行修身结佛冤，未曾说着齿先寒。
老来不愿西方去，乐得阎浮眼界宽。

炉边呵冻得能多，端石无辜日夜磨。
却把悼词为雪咏，诗魔难敌胜修罗。

力在如今作用时，情存毫忽便成欺。
谁知修水千峰碧，尽入秋风一瘦藜。

象州销黯又钦州，道路何辞作远游。
投北谁怜新逐客，落南不减旧编修。
江山在处犹加护，廊庙诸公底著羞。
天定从来人可胜，著书消日海西头。

矫时无峻节，立行亏众美。
远岳惮孤征，徘徊就乡里。
人情好愉悦，我老齐贤鄙。
娓娓听乡言，时时容侧耳。
前修不可见，法社渐凋毁。
名山半征徭，祖塔乱獐麂。
林筑无清资，泽居循旧址。
凿牖纳晴曦，莳竹临幽泚。
时将了岁寒，闭户春风里。

鄮山东翼帝王州，使君来自白鹭洲。
下车三月课最优，赋办不扰讼不留。
哦诗卧阁政令修，和声上畅天畀休。
六丁下执旱魃囚，蛮琛航远归怀柔。
向来疮痏稍稍瘳，雨应六月如膏流。
有禾双穗来西畴，观者喜气同春浮。
老父再拜千骑头，此帝所赉非人求。
三边未靖哀虔刘，向来根本虑甚周。
安得卖剑都买牛，丰年一饱百不忧。
转头西风催敛揪，鼠雀亦觉欢啾啾。
更令北望烟燧收，铁衣更戍休葵丘。
富民有诏封千秋，我生谁叹命不犹。
黄鸡白酒相献酬，老翁市井儿嬉游。
擎香仰祝十二旒，垂拱万年百禄遒。
伟哉姬旦忠国谋，艰难民事陈嘉猷。
仙人飞空白玉辀，霓旌来下风飕飕。
手持五穟遗君侯，瑞图合命椽笔修。
晋之东序方天球，连理木颂那得俦。
午窗香篆销金虬，和公诗罢茶七瓯。

鄮山东翼帝王州，使君来自白鹭洲。
下车三月课最优，赋办不扰讼不留。
哦诗卧阁政令修，和声上畅天畀休。
六丁下执旱魃囚，蛮琛航远归怀柔。
向来疮痏稍稍瘳，雨应六月如膏流。
有禾双穗来西畴，观者喜气同春浮。
老父再拜千骑头，此帝所赉非人求。
三边未靖哀虔刘，向来根本虑甚周。
安得卖剑都买牛，丰年一饱百不忧。
转头西风催敛揪，鼠雀亦觉欢啾啾。
更令北望烟燧收，铁衣更戍休葵丘。
富民有诏封千秋，我生谁叹命不犹。
黄鸡白酒相献酬，老翁市井儿嬉游。
擎香仰祝十二旒，垂拱万年百禄遒。
伟哉姬旦忠国谋，艰难民事陈嘉猷。
仙人飞空白玉辀，霓旌来下风飕飕。
手持五穟遗君侯，瑞图合命椽笔修。
晋之东序方天球，连理木颂那得俦。
午窗香篆销金虬，和公诗罢茶七瓯。

铁窗诗价远，应是到鸡林。
修月有妙手，伴云无出心。
调高追郢曲，意古和虞琴。
触境勿多语，希声是大音。

一自端明去外台，修途松盖属谁栽。
仁心既许推仁政，玉笋清班趁早排。

忆昔先翁此地经，曾挥诗笔扫青冥。
我来遍索前修句，雷电何年敕六丁。

人事当先莫靠天，蚤修陂堰贮清泉。
来年未必晴明久，万一晴明溉得田。

仙人修炼地，玉井著神功。
日月双轮见，阴阳两窍通。
可堪清澈底，那更施无穷。
尚冀丹砂力，当浇尘念空。

路迥萦纡行木杪，脚力穷时山更好。
苦吟转觉嘉句悭，远望方知众山小。
登临自昔知几人，留题石暗苍苔新。
吁嗟开辟岁时久，名字湮没多无闻。
细观天地无穷极，百岁浮生真一息。
少和灵运纵垂名，俯仰之间亦陈迹。
何如大人能达观，古今等视犹晨昏。
朝菌灵芝皆死尔，彼有修短何足言。
往来盘薄何为者，祇为幽怀未渠舍。
凭阑一览万境空，辙迹何须遍天下。

善端谁独无，所化有兰鲍。
时容拜床下，孺子似可教。
山川顿修阻，心折东去棹。
徘徊堤柳春，帆腹风欲饱。

荒塍间流水，蠹叶风飕飗。
前山与幽人，亭亭共清秋。
远近日明晦，隠见云去留。
木末一叟归，犬鸣茅舍幽。
忆昔典午东，剑佩森名流。
胜地慰远怀，兹焉久绸缪。
渔矶与樵迳，今有斯人不。
池石老苔发，空余螺蚌游。
世有古今异，郢歌聊自酬。
醉眼时摩挲，此山即前修。

生世可无友，吾友得仁叔。
行己严尺度，色夷气清穆。
蝇头观世态，麈尾露心曲。
大江渺愁人，风欲饱帆腹。
重阳两日是，不共一杯菊。
吾侪迹浮萍，同是客京毂。
作讨俱出此，正尔未免俗。
倘有廪可指，一笑如鲁肃。
寒窗共短檠，何用戒征轴。
所以穷杜陵，恨欠突兀屋。
波寒净沙石，露重老林木。
莫言衣带水，后会殊未卜。
越山君旧游，我亦曾寄目。
迩来平安否，细与问修竹。

人人羡登仙，去作上界游。
谁知世蒙恩，公其晦叔流。
众芳正回春，一叶偶似秋。
灵修岂数化，宿莽休槛洲。
却怜贪荣人，前后几蜃楼。
策今陈洛阳，疏肯谀沧州。
阊阖浮云开，台阁清风留。
所期共推庆历车，可复偏重元祐舟。

考亭高弟说乌洲，小子何妨作远游。
问学再三勤讲贯，立身第一在操修。
机心仅可文章用，邪说毋从释老求。
更做程文须典实，年来华藻近轻浮。

南华眇弥夸灵椿，八千为秋八千春。
要是循名须责实，人生三万六千日。
世间修短皆自然，造化到底难为言。
一十二万九千岁，更加五百干之兑。
安乐老仙穷象数，三哥笑言讥浅露。
只如三百六十五，天运从来周一度。
太羹玄酒常浑浑，何人于中罗八珍。
八珍向里有真味，未可以天而废人。
神数自一而至十，万物生成由此出。
坤兑无首干无终，阴阳为用常虚一。
颜子闻一以知十，清明气禀不苟畀。
六德六行惟俱全，只向纲常穷所止。
人能陋巷乐箪瓢，践行即是奇男子。
看尽古今为圣贤，底事有经还有权。
纷纭杂扰语不尽，匠斤扁斲惟心传。
道至无言而止矣，此外如何别有旨。
万灵昭灼会寸心，须使爱之若桐梓。
朅来城市辞山林，萧萧两鬓雪山侵。
感甚秋高华晚节，搜枯聊作寒蛩吟。

黄梅雨阵歇窗纱，庚梦醒来槐月斜。
拜后拜前懽陆续，老君谪仙同一家。
蝉冠醉倒金貂客，异香飘随青犊车。
旋呼五马博一笑，酒酣逸气凌苍霞。
培椿植桂弄梧碧，生香不断树交花。
清净何须餐沆瀣，抱素肯养琼田鸦。
伯阳参同窃造化，高风海客空乘槎。
武陵溪深自流水，天台云渺维胡麻。
神游八极亦汗漫，大鹏希有争雄夸。
藤床经卷得真谛，五鼎三釜轻豪奢。
静桃宿火熏百和，闲引山泉烹粟芽。
自行自坐脚力轻，瘦筇掷弃龙槎枒。
从来参苓不到口，双瞳镜碧颜春华。
我向关头伴尹喜，共乞刀圭期修遐。
阿谁疑年问甲子，纯干一气健而无息孰测其津涯。

满耳声称蓦浣沙，萍根云叶际天涯。
襟扃喷扑芝兰气，韵味清修诗礼家。
賸把香编消岁月，点无浮叶靓春华。
西归人问簪朋得，将作东南第一夸。

万雷豗击一江声，本是风从水上行。
断港不妨寻住计，修涂未信阻归程。
闲中已会性天静，忙里依然心地平。
险阻怪崖行半百，扁舟肯学夜多惊。

南渡先贤迹已稀，萧然华表立山陂。
可曾长吏修祠宇，便恐樵人落树枝。
几度过坟偏下马，向来出蜀只携龟。
自怜日暮天寒客，不到林间读隧碑。

先朝筑此要防边，不遣胡儿见战船。
遮断难传河朔檄，修来大费水衡钱。
书生空抱闻鸡志，故老能言饮马年。
惭愧戍兵身手健，箔楼各占一间眠。

修持尽是女黄冠，自小辞家学住山。
帘影静垂斜日里，磬声徐出落花间。
祭星绿简亲书字，避客青衣密掩关。
最爱粉墙堪试笔，苦无才思又空还。

早题淡墨魁多士，晚著青衫事护军。
方见叔孙来议礼，已传子夏去修文。
先朝缫藉为圭璧，近世摧残用斧斤。
回首冶城棋饮地，雁凄蝉咽不堪闻。

人道山东入职方，书生胆小虑空长。
遗民似蚁饥难给，侠士如鹰饱易扬。
未见驰车修寝庙，先闻铸印拜侯王。
青齐父老应流涕，何日鸾旗驻路旁。

偶送诗人共宿山，拥炉吹烛听潺湲。
已修茗事将安枕，因看梅花复启关。
崖色无苔通磵底，月光如练抹林间。
平生所历同邮寄，独到庵中不忍还。

命拙躬耕逢歉岁，旋营水菽度晨昏。
晴天田舍禾归窖，腊日山家酒满盆。
护竹短墙修复坏，浇花小井汲来浑。
早知不是封侯相，蓑笠何因肯出村。

昔日祺山院，今惟认土丘。
有僧逃债去，无主施钱修。
野叟樵难禁，岩仙弈未休。
何须悲幻境，佛比作浮沤。

世无仙则已，有必属斯人。
丹熟将分友，云游每念亲。
小窗时读易，静室夜修真。
符篆皆余事，题诗亦出尘。

故人握节守齐安，闻说边头事愈难。
赤手募丁修险隘，白头擐甲御风寒。
半腰城甫包围毕，一把兵皆点摘残。
收得去年书在架，忆君灯下展来看。

文人何琐碎，夫子独雄尊。
击水移南海，追风出大宛。
黑潭龙怒起，碧宇鹘孤鶱。
翕曶波涛涌，须臾电雹奔。
笔锋山突兀，墨渖雨倾翻。
轩豁青天露，凄迷白昼昏。
至微该草树，极大括乾坤。
金鼓条侯壁，旌旗渭上屯。
聚如群玉圃，散似建章门。
览岱亲临顶，穷河直至源。
檄书传绝漠，诗句落中原。
猛虎堪须捋，修鲸可气吞。
寂寥时数语，浩荡或千言。
神与经营力，谁窥斧凿痕。
流行通象桂，模刻遍湘沅。
欲拣皆逢宝，将芟不见繁。
居然开穾奥，讵肯闯篱籓。
坎井疑天大，溪流笑海浑。
不妨儿辈撼，姑付后人论。
拙咏虽卑弱，因公傥并存。

要识君操履，全如字画真。
病能妨献赋，穷不废修身。
月旦推先辈，春官失此人。
如闻埋玉速，里巷共酸辛。

九马如飞不用鞭，微尘一道起晴川。
有司误谤为山贼，好事俄传是地仙。
何处名楼风月爽，谁家修竹主人贤。
橐诗三百高无价，难向旗亭当酒钱。

之子初度日，畏客如避仇。
朱门禁入谒，青山招出游。
置醴泉石间，凉意生觥筹。
风槛绛华馥，冰盆丹实浮。
起诵眉寿篇，酌君介千秋。
煌煌丞相孙，少也宜袭侯。
黑头去云远，白发来何稠。
君言权位盛，孰若志意修。
静观钟鼎族，起灭犹轻沤。
祝君象韩吕，不羡熺与攸。

多谢齐安牧，交情未阔疏。
方筹江北事，肯寄海南书。
开幕交锋处，修城劫火余。
别来各添岁，筋力近何如。

年年春草上亭基，父老犹能说左司。
寂寞当时修禊处，一间老屋两残碑。

世传灵渠自秦始，南引漓江会湘水。
楚山忧赭石畏鞭，凿崖通堑三百里。
篙师安知有史禄，割牲沈币祀渎鬼。
我舟阁浅怀若人，要是天下奇男子。
只今渠废无人修，嗟乎秦吏未易訾。

乌洲在桥北，我仆云路迂。
语仆尔何知，彼有高士庐。
问樵得处所，林樾尤扶疏。
修竹仅万个，古梅非一株。
小畦植蔬果，复有沼可渔。
下马式篱藩，摄袂循庭除。
不闻鸡犬声，茶烟起庖厨。
伊人道义富，岂比山泽臞。
萧然蓬蒿中，尚友泗与洙。
古来连云第，翕赫众竞趋。
渐台暨郿坞，变灭才须臾。
圣门不朽事，廼属陋巷儒。
愿君长保此，是亦颜之徒。

幅巾高蹈挹洪崖，闲洒银钩著玉杯。
文律不论先汉后，诗源远自国风来。
却愁小子方攻冉，未必吾师肯铸回。
极欲去修床下拜，扁舟归梦绕南台。

国家诸陵陷河北，盗发宝衣斧陵木。
或言陵下往来人，夜闻翁仲草间哭。
何年却遣朝陵官，含桃璀粲登金槃。
悲哉，人家坟墓各有主，谁修永昌一抔土。

芋魁菜甲必同食，石田茅屋不忍析。
有时对床听风雨，有时共灯窥简册。
大兄独抱古人道，群季各修弟子职。
一门和气常如春，紫荆花开庭草碧。
宛然生在舞雩时，又若坐于明道侧。
吾尝三复棠棣诗，周公千载有惭色。
共梨分枣能几何，摘瓜煮豆堪太息。
区区锥刀未足让，伯夷逊国采薇吃。
君能聚族真卓行，余亦为兄愧凉德。
莫年有意观庐山，因作春风堂上客。

樱笋登盘节物新，一筇踏遍九州春。
似曾山阴访修竹，不记水边观丽人。
豪饮自怜非少日，俊游亦恐是前身。
暮归尚有清狂态，乱插山花满角巾。

父老香花夹路催，朱幡那忍更徘徊。
弓张至此尤宜弛，珠去安知不复回。
海上有艘堪致粟，洛中无篚胜生财。
泉人毕竟修何福，消得西山两度来。

富贵威权得自由，收融二子杀杨修。
闲人于物无恩怨，那得仓舒只么休。

篚苞不复入修门，民力微苏物渐蕃。
见说海边停{鱼差}局，介鳞亦被相君恩。

博士才名贺白流，讵应蚤计到菟裘。
宫中未索清平调，海上聊为汗漫游。
隠几饱看山变态，开轩惟对竹清修。
买邻有志嗟无力，肯与羊昙共赌不。

留落而今两鬓秋，暮年出处愧前修。
敢云余补韩公处，极喜君来谢客州。
奇甚宝镡腾紫气，清于玉瓒荐黄流。
后生不作先贤远，便合相推出一头。

锐惰皆由气所为，浩然不屈是男儿。
未知重入修门后，何似初攀折槛时。
已有客贻绝交论，岂无人取送行诗。
勿令一种求疵者，妄议君侯凤德衰。

慈母清斋奉竺干，平生功行默通天。
遥知静坐修禅观，永昼炉中一穗烟。

重入修门两鬓丝，延和累疏竭忠规。
立朝颇慕汲生戆，谋国不知晁氏危。
老去故人能有几，古来君子例无时。
传闻近事堪悲慨，说向重泉亦皱眉。

瑶编对秉初修笔，粉署同携夜直衾。
虎既蒙皮甘搏噬，鹤因疮羽久呻吟。
尽归一网机犹浅，横说三纲害最深。
想到鄮山多暇日，轲书毋惜细研寻。

巩洛山川几过兵，汉家初遣使修陵。
可无神物呵豺虎，直护香烟到柏城。

二士平生极好修，箪瓢之外尚何求。
暮年更傍谁门户，故国宁无某水丘。
华箦殊非爱曾子，短衾自可覆黔娄。
小车处士差安稳，十二行窝取次游。

二百新题字四千，庚申已后甲寅前。
继周可以知百世，续汉谁曾到八年。
江左重修泰陵录，水心绝重建隆编。
何时老子真闲退，共结青灯蠹简缘。

传呼铃下戒舆骖，清晓牙旗过水南。
一瓣预祈今岁稼，两枚不受郡人柑。
端门侍辇公修觐，禅几传灯我饱参。
童子归谈城内事，遨头诗好众宾酣。

莫惜倾囊更典衣，繁华尤诧送神时。
不惟宝髻修容出，亦有银钗跣足嬉。
但见春城催画角，何曾夜市拥牙旗。
遨头清俭君毋怪，畴昔书囊在殿帷。

妄念已知今世错，勤修别结后身缘。
尺三汗脚踏龙尾，丈六金身坐象筵。
昔趁蛾眉班谒帝，今从牛矢路归田。
未知葱岭何边去，且向庵中伴老禅。

博士今儒彦，遥知讲席重。
汝宜束修往，吾亦执经从。

出穴营新邑，分房定嗣君。
共为绵𫈵礼，各效采花勤。
暮返宜修夕，晨趋每辨昕。
逢人施毒虿，宁比细腰云。

大计当传子，齐盟共定王。
不惟分户牖，亦自峙糇粮。
修□疑知礼，谋迁似辨方。
朱门需蜜蜡，空费一春忙。

天性怜才老未衰，爱君笔力绝新奇。
引弦连发天山箭，举手高攀月窟枝。
藻蕴科名通谱牒，旦希优劣系修为。
穷人只有诗堪赠，空耸山肩撚雪髭。

大丈夫兮兼文武，君子能仁潜喜怒。
强明非是尽周旋，满眼真如不自取。
三春花卉正芬芳，发作痴迷我也狂。
道德修来长不断，云从龙变解舒张。
海浪无涯百川水，厚重高深难比拟。
今古犹来世界宽，忻闻为善恶为耻。
舟车有利便通津，斟量难事日其新。
勿笑我心孜孜化，贵为人主不尊身。
共爱巅峰高岌岌，烦恼之中常急急。
先王典教是吾师，可以相宗后法则。
逍遥物外乐熙熙，松椿长养万年基。
鹏翥引他鹪虻怒，凤皇争与燕雀期。
心猿意马须自缚，斯言之理还不若。
僻学邪闻似虚空，日月贞明闲销铄。
阿谀顺旨察来情，瞽者忩忩不可行。
亲亲友爱慈敦睦，凡言俗态谩缠萦。

清洁恭虔禋上帝，郊仪大设康哉世。
人心肯悦化来同，礼乐咸修依古制。
景福照明何举措，千官俨雅登云路。
一阳初启煦仁风，我运唯扬均遍布。
道德功惭情不已，常如取朽九重里。
未曾一日贵为尊，抚念苍生皆赤子。
羽卫旌旛花作队，雍熙民泰俱阛阓。
承平岂足尽言之，万里山河观掌内。

逍遥物外包相传，远望清虚碧似天。
莫道精修无报应，今生便见旧时缘。

道经念诵信无为，清静玄言好自持。
苦行精修心不倦，咽津往往过斋时。

蓬莱别有洞中天，摇曳祥云五色鲜。
不是凡人常到处，精修要实在心专。

妙手弹琴无向束，知之修炼五音足。
先辨浮沈有指归，弦头制度相催促。
右手抑扬禁淫邪，左手徘徊堪瞻瞩。
法于天，象于地，伏羲所造与心契。
先明理世见其真，六律含徽声嘹唳。
从兹化被先贤慕，激浊扬清消喜怒。
太素仁风去住间，元和之气皆遍布。
飞凤在天不可测，大小龙吟不费力。
响应听时有自然，举措安详能雅饰。
南风思政民俗化，顺从平等无高下。
淳朴相传今复兴，逍遥道德后宗亚。
指要直掌须反善，拊安排齐似剪取。
声来往，玄更玄，振兼文武情展转。
古与今来千万弄，几人通达能妙用。
广陵散好足仙踪，胡笳十八堪郑重。
堪郑重，何清切，依凭伎俩能拨剌。
轻挑重打善间钩，连蠲抡下轻微抹。
伯牙弹时如何美，汪汪洋洋似流水。
类例研究得刚柔，坏陵秋思无比拟。
叙志神和慢调{车尔}，修身治性藏幽隠。
苍龙鹤舞白雉飞，防奢止欲皆相准。

妙手弹琴无向束，知之修炼五音足。
先辨浮沈有指归，弦头制度相催促。
右手抑扬禁淫邪，左手徘徊堪瞻瞩。
法于天，象于地，伏羲所造与心契。
先明理世见其真，六律含徽声嘹唳。
从兹化被先贤慕，激浊扬清消喜怒。
太素仁风去住间，元和之气皆遍布。
飞凤在天不可测，大小龙吟不费力。
响应听时有自然，举措安详能雅饰。
南风思政民俗化，顺从平等无高下。
淳朴相传今复兴，逍遥道德后宗亚。
指要直掌须反善，拊安排齐似剪取。
声来往，玄更玄，振兼文武情展转。
古与今来千万弄，几人通达能妙用。
广陵散好足仙踪，胡笳十八堪郑重。
堪郑重，何清切，依凭伎俩能拨剌。
轻挑重打善间钩，连蠲抡下轻微抹。
伯牙弹时如何美，汪汪洋洋似流水。
类例研究得刚柔，坏陵秋思无比拟。
叙志神和慢调{车尔}，修身治性藏幽隠。
苍龙鹤舞白雉飞，防奢止欲皆相准。

全无体段弟一弱，十指乖张时更错。
五音不辨信手弹，薄会人前言自乐。
弦不调，手不洗，更兼指下无道理。
吟为失度故不知，把手空摇说宫征。
合弹慢处却弹急，愚蒙堪笑情兀兀。
修持严洁甚难哉，冈知潇洒心中出。
容易抚之何草草，颠来倒去直至老。
又耻人教却生嗔，虚度时光犹言好。
不聪人岂解，指法故然无。
拙见闲声律，终朝自娱。
尘埃琴不饰，日月岁萧疏。
慢共知音说，能弹好破除。

功成积劫印文端，不是南册得恐难。
眼睹数重金色润，手擎一片玉光寒。
炼时百火精神透，藏处千年莹采完。
定果熏修真秘密，正心莫作等闲看。

年来归兴忆皇州，频向花时倚郡楼。
南陌春光芳树远，西郊山色晚云浮。
国家无事边陲静，风俗还淳礼让修。
吟得新诗谢知己，将何才术称分忧。

权分忧寄理漳滨，惠化何及相民。
条奏事宜思复古，兴修风教望还淳。
静当细雨初封印，吟对余花自送春。
清蚊好陪池上酌，故人情分最相亲。

茱萸堰下泊行舟，初落帆樯暮雨收。
寒水漾烟轻似縠，微云笼月澹如秋。
登封自惜天涯去，盛事空思国史修。
达曙不眠灯耿耿，寺钟遥听在西楼。

春宵已阑更点急，烟柳蒙蒙露花湿。
画堂深邃楼阁寒，碧纱窗中月华入。
早鶑百啭催朝阳，簧言绮语何铿锵。
云飞雨敬梦初破，闻时满枕梨花香。
声宛转，十三弦高指拨软。
宫喉征舌多改变，圆于珠，细于线。
韵玲珑，湘妃调瑟烟霭中。
珠缨宝玦遽相触，江风细响修篁丛。
或纤柔兮同彩缕，绣得轻烟纤微雨。
或轻丽兮如彩毫，画成晓景描春朝。
间关历落意不尽，花中似索鸾皇饶。
逡巡曙色浮林际，菊花毛衣金作袂。
一片苏张俊辩心，长与春皇巧游说。

吾年八十五，修因至于此。
问我归何处，顶相终难睹。

不求灼灼不卑垂，自爱先贤力自为。
德行旧多乡曲誉，文章新受圣皇知。
辞亲西国春方好，去路千峰鹤亦随。
若到县封修政术，汉南良牧是元龟。

小院荒凉亦自如，才盈五亩又无余。
槛中修竹依时种，壁上斜行信手书。
雨打杏花将烂漫，风吹杨柳渐扶疏。
诚知浊酒非公饮，频为芳辰过陋居。

甲第新修尽不如，遍栽花卉地无余。
囊中耻贮千金宝，架上惟藏四部书。
一炷白檀烟细细，百竿修竹影疏疏。
终须副却苍生望，别筑沙堤到盛居。

甲第新修尽不如，遍栽花卉地无余。
囊中耻贮千金宝，架上惟藏四部书。
一炷白檀烟细细，百竿修竹影疏疏。
终须副却苍生望，别筑沙堤到盛居。

园中比比是花栏，史欠修篁十数竿。
时见此君怜淅沥，春来何处得檀栾。
黄初换叶应深惜，绿未成阴已好看。
看取北窗风更冷，不须炎月用冰盘。

宫中有犬桃花名，绛缯围颈悬金铃。
先皇为爱驯且异，指顾之间知上意。
珠帘未卷扇未开，桃花援尾常先至。
夜静不离香砌眠，朝饥祇傍御床𫗪。
彩云路熟不劳牵，瑶草风微有时吠。
无何轩后铸鼎成，忽遗弓剑弃寰瀛。
迢迢松阙伊川上，远逐龙輴十数程。
两眦涟涟似垂泪，骨见毛寒顿憔悴。
万人见者倍伤心，微物感恩犹若是。
韩卢备猎何足嘉，西旅充庭岂为瑞。
闻君奉诏修实录，一字为褒应不曲。
白鱼赤雁且勿书，愿君书此惩浮俗。

彼美袁姬兮，柔芳懿懿。
瑶沈蕣瘁兮，追惟弗洎。
阴质弱卑兮，资阳望贵。
寿康攸遂兮，夭愆所利。
北塞南荒兮，偕行万里。
宁期不修兮，溘然而逝。
奔服勤劬兮，丧尔母子。
恫毒我怀兮，摧伤骨髓。
高旻孔仁兮，皇适予委。
明知有生兮，亦必有死。
无如奈何兮，情思冈已。
倏焉胡往兮，音容莫寄。
余玩遗香兮，忍孰为视。
桂山崭崭兮，翠攒若指。
曷能可忘兮，我心于此。
西流之日兮，东流之水。
瞬息一去兮，终天远矣。

禁庭多士列华簪，严乐辉光冠古今。
御笔腾骧题玉署，宸章照耀咏辞林。
虚堂挂后传千载，翠琰刊成直万金。
振复文明知圣作，尊崇儒术见天心。
增修一院烟霞丽主，曲宴群英雨露深。
自我昌朝为盛事，鳌山清峻重难寻。

修笙簇径出林椒，可与游人避俗嚣。
曲槛隔花安笔砚，小窗延月伴箪瓢。
红藤引蔓移山豆，绿叶分葩植水蕉。
到此每怜清气别，可堪寒夜雨潇潇。

回翔青琐已多时，四海归荣更是谁。
通籍禁中参凤阁，司言天上焕龙墀。
修文礼乐源何大，振笔云雷泽益滋。
若把王褒颂勋业，未如际会遇昌期。

戛云秋翼健磨天，九万修程孰可肩。
五马幸归乡国路，百城初认钓鱼船。
余霞绮阁方池上，宿霭人家叠嶂前。
多感圣君垂异宠，力思报效向衰年。

爽气乘秋至，凉飙荡暑初。
泠泠含远籁，槭槭动轻裙。
翠幕波无际，修篁韵有余。
潜惊塞草绿，乍拂井桐疏。
素发悲郎将，霜纨感婕妤。
窗光流熠耀，帘影乱蟾蜍。
尘袭青丝骑，香飘绀幰车。
故宫经馺娑，别馆度储胥。
薄暮来金埒，凌晨上玉除。
宁同起穷巷，賸欲赋愁予。

宴居寂寂堪修道。

朔风夜号空，于隅几枝木。
深山自春色，芳草不凋绿。
朋来得进游，招提藏翠麓。
新酒赤如丹，竹萌肥胜肉。
一醉出门去，缺月挂修竹。
归路沙溪浅，危桥溅寒玉。
夜过渭滨居，门庭应不俗。
对座寂无言，泉声如击筑。
宗明更可人，相邀勤秉烛。
开缄得捷音，豺狼俱面北。
回櫂今可矣，赏心嗟未足。
西去有奇岩，祥云覆华屋。
箕踞列千人，未充空洞腹。
更约林宗俱，来伴白云宿。

孝义门风累世修，帝恩旌表耀南州。
藏书不特延多士，贡币仍闻亚列侯。
高阁声寒慈竹雨，小池香老瑞莲秋。
人来辱示朝贤什，吟咏浑消万斛愁。

太岁在辛卯，九月万木落。
是时太阴亏，占云臣道剥。
王生出紫微，谴逐走商洛。
扶亲又抱子，迤逦过京索。
弊车载书史，病马悬囊橐。
西都不敢住，空负香山约。
阌乡正南路，秦岭峭如削。
肩舆碍巨石，十步三四却。
妻孥亦徒步，碛砾不容脚。
山店盖木皮，烟火浑熏灼。
夜深闻贙虎，全家屡惊戄。
山泉何萦回，切冽无桥彴。
卸鞍引羸蹄，解袜事芒𪨗。
晨澜发可鉴，朝涉胫如斮。
商山六百里，天设皆岩崿。
上洛在其中，狴牢曾未若。
逐臣自可死，何必在远恶。
刺史不我顾，古寺聊淹泊。
卜居杂民甿，致养无精糳。
知道由自宽，有亲强为乐。
侧闻种先生，终南卧云壑。
长沮既躬耕，元礼仍开学。
王绩妇未娶，介洁翘孤鹤。
之推母偕隠，教诲修天爵。
诗情亦嗜酒，道气不服药。
田衣剪荷芰，野饭烹茝蒻。
雾豹泽文彩，冥鸿避矰缴。
肯从羔雁聘，唯恐簪裾缚。
如何宋右史，斥鷃议雕鹗。
玄𫄸与丹诏，恩礼诚非薄。
仍敕京兆府，敦谕辞恭恪。
先生恋板舆，纯孝心坚确。
散发走烟峦，拜章谢恩渥。
巨材犹在涧，大玉不出璞。
使者遂空回，软轮何寂寞。
贤母召征君，庭责词嗃嗃。
胡为事章句，漏名入街郭。
府县污我山，胥徒噪吾幄。
以兹近声利，安得成高邈。
誓将徙穷谷，庶可逃喧浊。
先生拜引过，为寿开樽杓。
陶陶又熙熙，何啻闻竽籥。
人传到迁客，面目敦惭怍。
器小识不远，当年事头角。
遭时得一第，游宦何龌龊。
逐膻甚蚍蜉，鬭耀同{虫习}{虫龠}。
宰邑乏弦歌，谏垣无謇谔。
便蕃朱紫绶，僭忝丝纶阁。
方号骙骙龙，已困狺狺{犭足}。
待罪始知非，咄哉昧先觉。
一聆高世行，罪发庸可擢。
忍耻赋三章，尘埃寄寥廓。
明年会恩宥，量移井蛙跃。
靡暇谒南山，征途望西岳。
黄河波汹涌，白迳苔班驳。
中条围解县，五老烟龊龊。
此焉为郡副，乌敢事陨获。
笼禽幸未死，尚且谋饮啄。
米呼村婢舂，樵雇山僮斫。
喂马捽寒芜，看书𦶟秋箨。
信口亦吟哦，放心无适莫。
君恩已绝望，人事终难度。
相府一张纸，唤起久屈蠖。
诚知有梁栋，未忍弃榱桷。
五城天上开，三殿云间卓。
重取故衣冠，笼裹山猱玃。
病翼得风云，坏墙劳赭垩。
谏官与史氏，旧职聊羁络。
举袖拂石螭，凝眸睨金雀。
冥心想前事，一梦何挥矐。
长恐先生闻，倚松成大噱。
关中朋友来，遗我神仙作。
繁华远客骑，铮𫓩美人错。
古澹啜铏羹，文雅铿木铎。
千言距百韵，旨趣何绰绰。
孰念气如虹，翻然轻抵鹊。
俊甚麻姑抓，快比屠门嚼。
浑金岂在镕，尺璧宁施琢。
愈风齐捧檄，忘味同闻乐。
致之向怀袖，日夕芬兰若。
褒我尘俗韵，铅刀化干镆。
同声必有应，过实还疑谑。
盛夸山中事，云屋张霞幕。
兰芽含露采，石髓和烟酌。
巢由泉涤耳，园绮芝盈握。
有时上绝顶，星斗近可摸。
下视尘世人，营营似螶{隙阝=虫}。
男儿既束发，出处岐路各。
苟非秉陶钧，即去持矛槊。
致主比唐虞，安边如卫霍。
不尔为逸人，深居返吾朴。
胡然自碌碌，名节日销铄。
行年过半世，功业欠圭勺。
无术铸五兵，使民兴钱镈。
无材统六师，逐寇开沙漠。
空言说王道，肆眼看人瘼。
多惭指佞草，虚效倾心藿。
一览大雅文，起予亦何博。
况兹山野性，谟画昧方略。
搔首谢朝簪，行将返耕凿。

商岭多修篁，苍翠连山谷。
有鼠生其中，荐食无厌足。
春笋啮生犀，秋筠折寒玉。
饫饱致肥腯，优游恣蕃育。
林密鸢不攫，穴深犬难逐。
凤凰饿欲死，彼实无一掬。
唯此竹间{鼠留}，琅玕长满腹。
暖戏绿丛阴，举头傲鸿鹄。
不知商山民，爱尔身上肉。
有锸利其锋，有锥铦于镞。
开穴窘如囚，洞胸声似哭。
膏血尚淋漓，携来入市鬻。
竹也比贤良，鼠兮类盲俗。
所食既非宜，所祸诚知速。
吁嗟狡小人，乘时窃君禄。
贵依社树神，俸盗太仓粟。
笙簧佞舌鸣，药石嘉言伏。
朝见秉大权，夕闻罹显戮。
李斯具五刑，赵高夷三族。
信有司杀者，在暗明于烛。
彼狡勿害贤，彼鼠无食竹。

西枢经纬才，慷慨遇真主。
文学中甲科，风云参霸府。
直躬在密勿，未始畏彊御。
凭案读古书，箕踞视太祖。
泽欲浸生民，化将还邃古。
拆寺遇武宗，排佛如韩愈。
尽发群苾𫇴，使之艺禾黍。
兵威遂强盛，人力不耗蠹。
世宗征淮甸，委任当留务。
马前拜侯伯，阶下列椹斧。
叱咤气生风，将校汗如雨。
手筑太平基，胼胝不辍杵。
具瞻人有望，衰运时不与。
修短天难忱，歼夺民何怙。
恩深与小敛，抚椁甚悲沮。
云亡复殄瘁，前哲非虚语。
世岂乏贤良，才难具文武。
历象过羲和，文章敌燕许。
可能随众人，冥寞归尘土。
子孙虽众多，必复事未睹。
谁铭迁客诗，高揭王公墓。

次山曾此隐，溪壑水清漪。
废宅群山合，高名千古垂。
修篁森钓渚，乐石耸丰碑。
唯有乔林色，苍苍似昔时。

元稹唐朝辅相材，全家曾住小蓬莱。
公今得请为藩去，事异当时谪宦来。
雅意未应亡魏阙，归心且喜过苏台。
茂林修竹仁风动，紫蟹黄柑宴席开。
听讼初承召公后，递诗须继乐天才。
政成不待三年报，入告谋猷岂晚哉。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

孔门有高弟，曾子以孝著。
求诸圣人言，尚曰参也鲁。
才敏谁不愿，顾恐难荷负。
苟无德将之，何益于父母。
昔如吴起者，善兵恶孙武。
啮臂游诸侯，亲丧哀不举。
杨彪有子修，器能颇可取。
一旦以罪诛，舐犊徒虚语。
吾生本薄祜，略无兄弟助。
及汝又一身，不绝如线缕。
祖母唯汝爱，无异所生乳。
宁止托祭祀，亦欲兴门户。
伎俩勿求名，适时乃有补。
计卢勿尚巧，合义乃可处。
持重尚寡过，摧刚庶无惧。
内以保家族，外以扬名誉。
高山在所仰，今人岂殊古。
参鲁为汝名，其字曰孝孺。

女色无定美，宠至美则多。
士才无定称，用显称已过。
长安小家子，粲粲秋池荷。
性慧不觉耻，母怜不如诃。
出户一囊麝，见人双眼波。
情动笑难止，语娇音屡讹。
都人口如沸，观者踵相摩。
因缘幸充选，恩泽成偏颇。
少费万金珠，一呼千绮罗。
佯愁惨白日，猛唾倾天河。
东邻有贤女，春绿涵修蛾。
花艳不栽翦，玉光无切磋。
自小固闻礼，藏头岂知他。
亲戚尚未见，媒官当奈何。
过时谁访问，生世就蹉跎。
岂不有配偶，市里或山阿。
岂不有奉养，舂饎与机梭。
列女不得传，乐府无人歌。
容华日衰落，涕泣坐滂沱。
富贵易修饰，贫贱多笑呵。
柳下无仲尼，小官终灭磨。
进退在勇决，迟疑两皆蹉。
退当事奇伟，夙驾追雄轲。
进当取势位，健笔为干戈。
胡然守一节，独自埋随和。

女色无定美，宠至美则多。
士才无定称，用显称已过。
长安小家子，粲粲秋池荷。
性慧不觉耻，母怜不如诃。
出户一囊麝，见人双眼波。
情动笑难止，语娇音屡讹。
都人口如沸，观者踵相摩。
因缘幸充选，恩泽成偏颇。
少费万金珠，一呼千绮罗。
佯愁惨白日，猛唾倾天河。
东邻有贤女，春绿涵修蛾。
花艳不栽翦，玉光无切磋。
自小固闻礼，藏头岂知他。
亲戚尚未见，媒官当奈何。
过时谁访问，生世就蹉跎。
岂不有配偶，市里或山阿。
岂不有奉养，舂饎与机梭。
列女不得传，乐府无人歌。
容华日衰落，涕泣坐滂沱。
富贵易修饰，贫贱多笑呵。
柳下无仲尼，小官终灭磨。
进退在勇决，迟疑两皆蹉。
退当事奇伟，夙驾追雄轲。
进当取势位，健笔为干戈。
胡然守一节，独自埋随和。

昨日家人来，言汝苦寒热。
想由卑湿地，颇失饮食节。
脾官骄不治，气马痴如绁。
乃致四体烦，故当双日发。
江南此疾多，理不忧颠越。
顾汝仅毁齿，何力禁喘噎。
寄书诘医师，有药且嚼啜。
方经固灵应，病根终翦灭。
但恐祟所为，尝闻里中说。
兹地有罔两，乘时相罥结。
嗟哉鬼无知，何于我为孽。
我本重修饰，胸中掬冰雪。
祸淫虽甚苛，无所可挑抉。
疑是饕餮魂，私求盘碗设。
尽室唯琴书，何路致荤血。
无钱顾越巫，刀剑百斩决。
徒恣彼昏邪，公然敢抄撮。
吾闻上帝灵，网目匪疏缺。
行当悉追捕，汝苦旦夕歇。
慈爱早有加，忆念今逾切。
尘劳差可畏，归计又云辍。
所生能劬劳，祖母矧聪哲。
羸卧纵未苏，抚视谅非拙。
勉勉多自安，风来信勿绝。

世常羞贫贱，贫贱非我羞。
道成不见取，贫贱谁之由。
陛楯拥尧舜，廊庙居伊周。
面对岂无说，咫尺路阻修。
浮云关太虚，白日光逆流。
嗟尔临人者，蔽贤天所仇。

翩翩者鹊何品流，羽毛白黑林之幽。
生平智力可料度，有巢往往输鸣鸠。
天然却会报人喜，愚儿幼妇唯尔求。
万声千噪几曾验，闻者终是轩眉头。
从来乌鸟爱反哺，孝慈情性谁可俦。
其间于事最先见，告人凶祸令人忧。
忧时不肯自修饰，祷请神鬼争啾啾。
告之愈验愈见恶，共去灾患鸦之由。
弹丸瓦石相驱逐，名园佳树难依投。
忠言逆耳世罕用，属镂曾割伍员喉。
莫笑后来司马公，事事称好真良谋。

仲尼作经授曾子，明稽至孝之终始。
始于事亲终立身，以是扬我于后世。
大雅有言念尔祖，述修其德乃为美。
圣训昭昭十八章，写之琬琰千余岁。
汤生本由义方教，石磨沙荡求成器。
其名延祖有意哉，吾以子立为之字。
立身之道将何如，非曰凡人富与贵。
不贤而位何能为，蝇虫岂不披红紫。
周公亦人舜亦人，口衔日月坐天际。
勗哉见善勿迟疑，往往后生诚可畏。

好学诚虽笃，事亲心不忘。
秋风满黄叶，归路正重阳。
力行宜无改，修辞况有方。
起家知可望，兰秀自闻香。

粟花时节雨修修，莫道如秋即是秋。
客路几千成大梦，年华一半落东流。
眼存将圣生前笔，心得骚人格外愁。
微物若教无所失，尘埃犹愿补嵩丘。

当年平贼立殊勋，时不旌贤事忍闻。
唐史无人修列传，漳江有庙祀将军。

禁烟故事存遗俗，改火平时有旧章。
纵道齐民皆按堵，堪惊烜氏昧修方。
晨炊已绝供宾馔，春酒何来独酌觞。
不似前年为客日，富邻犹许借余光。

晚泊湓江半客舟，琵琶亭下动闲愁。
霓裳绿腰杳何许，枫叶荻花空自秋。
贾傅有才悲𫛳鸟，楚骚终古怨灵修。
莫言司马青衫湿，今日和人亦涕流。

神仙不死石长存，万古千秋表洞门。
人欲求真好修炼，莫徒将杖叩苔痕。

张衡已作归田赋，汜胜仍修种树书。
愿借山居精要术，欲将嵩洛葺吾庐。

云门入云深，树密山转幽。
谿亭修竹里，激激玉泉流。
仁智所遐想，古今为胜游。
我乘休沐至，穷览殊难周。
金碧楼殿午，寒香松桂秋。
清风动高兴，飘越不可收。
禅师索题诗，捉笔事冥搜。
欲速驰思远，顷刻历九州。
象外有真物，惝恍难为求。
徒形陈熟言，羞涩为尔留。

秦望奇峰北，天章野寺东。
石桥跨惊濑，云屋丽层穹。
片段磨礲密，高低结构雄。
盘基深凿岸，飞势耸凌空。
迥却熙蒸日，虚含自远风。
谿山形胜聚，川陆往来通。
竹影摇轩外，松声逼坐中。
孤烟惹樵叟，轻浪溅渔翁。
气象清无比，登临杳莫穷。
直须图画看，安得入神工。
愁霖不肯已，阴结弥二旬。
吾游欲及时，秉烛出城门。
泛泛一舫航，密坐环亲宾。
爽气忽侵袂，重云稍逡巡。
俄顷万里晴，鬼魅伏清晨。
日光溜水态，照灼无涯垠。
轻烟缅以没，微风飚然振。
菰蒲动幽响，拨刺惊潜鳞。
浮沈戏鸥鹭，荡漾开萍蘋。
榜人发櫂歌，渔翁理罾缗。
激越自成态，潇洒何其真。
清辉不可状，野思徒纷纭。
弭棹山之阿，行行问吾民。
莓苔粘侧迳，马足绝纤尘。
青谿曲折度，茅屋经过频。
川涂斗开阔，夷路夹松筠。
右转耸云构，广除砻翠珉。
佛殿烁金碧，标榜自玉宸。
修廊盘磴道，等级华堂新。
最后敞高阁，扃藏帝室珍。
冥心一薰拂，璨璨罗星辰。
大哉三圣笔，天纵妙入神。
名家数几百，较古谁为邻。
山头见塔影，树杪排嶙峋。
直上遽登造，爱奇忘艰辛。
秋容媚虚旷，蔼蔼扬奇芬。
群峰出圭角，万象皆缕陈。
森爽翠欲滴，苍茫寒袭人。
远心穷碧海，逸兴凌高旻。
踌躇下烟麓，盻眄行复询。
僧言王右军，遗迹永和春。
兰亭有曩基，墨池含漪沦。
书室閟灵像，五亭余圆囷。
次第与探历，毕景颐厥因。
简累脱纷滓，遗荣终幅巾。
逍遥自得场，此节固离伦。
愤耻以寄傲，则非吾所遵。
凉飚拂修竹，暮霭起长津。
缨佩顾为忝，城郭宜尔亲。
回首已遥碧，恍然尘世分。

秦望奇峰北，天章野寺东。
石桥跨惊濑，云屋丽层穹。
片段磨礲密，高低结构雄。
盘基深凿岸，飞势耸凌空。
迥却熙蒸日，虚含自远风。
谿山形胜聚，川陆往来通。
竹影摇轩外，松声逼坐中。
孤烟惹樵叟，轻浪溅渔翁。
气象清无比，登临杳莫穷。
直须图画看，安得入神工。
愁霖不肯已，阴结弥二旬。
吾游欲及时，秉烛出城门。
泛泛一舫航，密坐环亲宾。
爽气忽侵袂，重云稍逡巡。
俄顷万里晴，鬼魅伏清晨。
日光溜水态，照灼无涯垠。
轻烟缅以没，微风飚然振。
菰蒲动幽响，拨刺惊潜鳞。
浮沈戏鸥鹭，荡漾开萍蘋。
榜人发櫂歌，渔翁理罾缗。
激越自成态，潇洒何其真。
清辉不可状，野思徒纷纭。
弭棹山之阿，行行问吾民。
莓苔粘侧迳，马足绝纤尘。
青谿曲折度，茅屋经过频。
川涂斗开阔，夷路夹松筠。
右转耸云构，广除砻翠珉。
佛殿烁金碧，标榜自玉宸。
修廊盘磴道，等级华堂新。
最后敞高阁，扃藏帝室珍。
冥心一薰拂，璨璨罗星辰。
大哉三圣笔，天纵妙入神。
名家数几百，较古谁为邻。
山头见塔影，树杪排嶙峋。
直上遽登造，爱奇忘艰辛。
秋容媚虚旷，蔼蔼扬奇芬。
群峰出圭角，万象皆缕陈。
森爽翠欲滴，苍茫寒袭人。
远心穷碧海，逸兴凌高旻。
踌躇下烟麓，盻眄行复询。
僧言王右军，遗迹永和春。
兰亭有曩基，墨池含漪沦。
书室閟灵像，五亭余圆囷。
次第与探历，毕景颐厥因。
简累脱纷滓，遗荣终幅巾。
逍遥自得场，此节固离伦。
愤耻以寄傲，则非吾所遵。
凉飚拂修竹，暮霭起长津。
缨佩顾为忝，城郭宜尔亲。
回首已遥碧，恍然尘世分。

履道坊南竹径修，绿杨阴里水分流。
众贤买得澄心景，独我居为养志秋。
若比陈门成已僣，苟陪颜巷亦堪忧。
无端风雨虽狂暴，不信能凌沈隠侯。

高竹逾冬青，四月方易叶。
抽萌如止戈，解箨若脱甲。
修静信可爱，遶行不知匝。
嗟哉凡草木，徒自费锄锸。

木寿尤推栎与樗，观榕可信漆园书。
绝无翡翠来巢此，曾有蚍蜉欲撼渠。
五凤修成安用汝，万牛力挽竟何如。
山头旦旦寻斤斧，拥肿全生计未疏。

四壁空留宅，双旌漫典州。
无钱堆别屋，有石压归舟。
纵未封孙叔，犹当庙柳侯。
吾铭皆实录，亦足继前修。

私怨有公论者，反噬非人情哉。
颖叔发修阴事，资深叹轼奇才。

竹溪满口相称说，韩慥林间一辈流。
少不如人今已老，天之命我子难修。
桑蓬壮志无成就，箕斗虚名有悔尤。
试为端蓍占岁晚，几囤枣实几蹄牛。

场圃先修筑，囷仓次补完。
坐居邻叟下，身杂役夫间。
荷𦰏侵星出，肩禾束蕴还。
小窗残卷在，未敢便偷闲。

道人三昧力，手阅几岩砖。
既用功追琢，何忧质得坚。
玉因石攻美，月以斧修圆。
非遇良工剖，陶泓不受镌。

衡与修皆捋虎须，不论公干与元瑜。
讥弹山寺诗为谤，指点沧洲疏似谀。
毛垢人将吹洗汝，涅磨渠不磷缁乎。
劝君刊落闲枝叶，佩服高柴一字愚。

箫鼓修雩祭，风雷起古湫。
虽无豢龙氏，尚有斩蛟侯。

复置汉平准，稍修隋义仓。
群公犹禹稷，陛下况尧汤。

昔冠南宫淡墨书，当年万卷各名糊。
至今处子尚绰约，应笑老婆曾抹涂。
咏庆云图如着色，和薰风句肯从谀。
行三十里余方悟，敢与杨修较智愚。

夜境沉沉寂，高城忽四更。
山收霾净尽，月吐魄初生。
已过三通鼓，犹残二尺檠。
始疑千嶂合，徐觉半窗明。
顾兔空留照，荒鸡太少情。
应须烦玉斧，缺处更修成。

古人曾道四并难，酒量黄花顿觉宽。
谁与蔡欧修旧谱，且为姚魏煖春寒。
饮狂尚欲簪巾舞，漏尽何妨秉烛看。
国色老颜不相称，世间何处有还丹。

忠惠横经地，今将五十秋。
诸生迎谒庙，吾子往监州。
吏散斋堂静，朋来郑校修。
勿嫌员外置，风月满鸿沟。

发似秋霜身槁枝，相逢惊怪此翁谁。
能啖范丈韲盐日，曾识荆公疥癣时。
不待姓名尊德齿，要知戒腊□须眉。
融修汉士中翘楚，商略总堪大小儿。

金榜朱扉此帝居，旧游恍似梦清都。
可怜白首充修撰，到了藏山一字无。

昔任高阳里，登堂执束修。
深知二郎故，曾接两翁游。
面棘新班峻，然藜旧话休。
空藏笥中帖，世世宝银钩。

晋士材疏辩舌优，俗虽虚诞尚清修。
可容卿等数百辈，亦过江来第一流。
元老纵然挥玉麈，七贤已有执牙筹。
后来灵宝真儿态，书画惟凭夺与偷。

孝谨亲颜悦，端严妇德修。
鹊桥犹纪节，鸾扇忽惊秋。
鲁笔王姬卒，湘弦帝子愁。
愿言宽圣抱，已返蘂宫游。

昨日传修觐，明朝说祝厘。
予归宁悻悻，子去亦迟迟。
已草引年疏，重吟听雨诗。
如何无一字，端的报来期。

四傍山色青环郭，八面波光练抹坤。
天造居然成别墅，帝招未肯入修门。
爱莲岂欲希周子，起𫈵终难滞叔孙。
介甫争墩人已笑，老夫安敢又争村。

李唐故典存烧尾，皇宋科名从敕头。
月露浓熏仙桂发，天风高送客槎浮。
三场魁匪先贤志，千佛名知几劫修。
自笑申公垂八十，不能挟册共西游。

几回南向望蒲轮，闻引而西忽改辕。
小毖上求助初政，大招公起入修门。
鳞无婴者宁非谄，膳有鬈如不必言。
膜外浮荣均臭腐，本来面目要常存。

眼如电，十年读。
腹如栉，三冬足。
昔池上，赓黄鹄。
今田间，叱黄犊。
耕谷口，庐汾曲。
洁去就，免殆辱。
余先人，奋白屋。
忠孝家，文章箓。
修名远，大运促。
藐诸孤，忝似续。
既显庸，亦老宿。
如毛德，如天福。
郭之东，溪之北。
百弓地，十围木。
乐哉丘，吾所卜。
汉赵岐，唐杜牧。
皆自铭，不它属。
虽短章，颇实录。

免呼鉴义与尚书，师卸金栏我珮鱼。
扈豹尾车侬老矣，升狮子座者谁欤。
草鞋曾遍三千界，雪顶今皆八十余。
台岭壶山隔修阻，可无一字问何如。

怒蝈喧幽耳，饥蚊搅熟眠。
愿为修月户，住在广寒边。

匹马单枪去复还，天生此士济时艰。
如何方奏淮夷雅，又遣行歌蜀道难。
兜刺史谁修废庙，汉将军尚有荒坛。
会当露布西陲捷，师拥斋旄客换班。

曾陪朵殿燕天基，辜负先皇不世知。
二客穿傍垂汉史，三良临穴见秦诗。
犬鸡拔宅难飞举，雀鼠贪生愧暮迟。
回首修门悲复喜，大明继照出咸池。

福唐少尹平生友，函送王孙一卷诗。
始信人间有龙种，又疑天上下麟儿。
月须玉斧修成后，仙待金丹炼熟时。
不是樗翁心有窍，镜中添雪到须眉。

坡去二百载，尚有遗爱留。
孤山领众客，三圄无一囚。
吴尹学问人，刀笔盖所羞。
惓惓民隠瘼，不翅己戚休。
大意师长公，尚德贱智谋。
谈文及谈政，俪美襄与修。

吾闻霹雳手，刮决靡停留。
彼哉刑名家，腊晦方报囚。
烹鲜贵不扰，劾鼠呵可羞。
恕斋仁满腔，圄空吏沐休。
清静有古意，正大无阴谋。
乍可免京兆，安能媒蹇修。

已满葵丘戍，民犹借一年。
何曾拔薤本，亦不用蒲鞭。
羡帑留修泮，公厨少起烟。
今无采诗者，付与后人传。

传闻君相奖清修，印节移来某水丘。
范孟博非私奏劾，祁大夫不避亲雠。
青黄未接宜开廪，红腐无多谩唱筹。
事尚可为君努力，明时未好说归休。

巧历推修短，前知定吉凶。
吾为立标榜，唤做小淳风。

大观鹏与鷃，小智管并蠡。
椿菌年修短，夔蚿足少多。
交锋蜗左角，森戟蚁南柯。
惟酒能齐物，醺醺合太和。

□□□□□□□，□□□□□□□。
□□□□□□□，□□□□□□□。
□□□□□□□，□□□公徒太行。
眼切于身存不得，可怜半世谩修方。

典领天书使，修崇昭应祠。
可怜有遗恨，殓不得髠缁。

百骸岂久坚牢者，两曜宁逃薄蚀哉。
有玉斧修圆复阙，无金篦刮膜难开。
坐跏趺榻尘慵扫，手校雠书记不来。
辜负持螯把杯兴，暮年十日九清斋。

衰残悔不早修真，蓝缕何须更逐贫。
诸恶能通三世业，瓣香要做再来身。
先民至死思存汉，谄子偷生作美新。
俯仰两间无愧怍，有辞可以白先人。

共极堂中听雨楼，谁知华扁有源流。
追攀应物并和仲，友爱全真与子由。
老监情尤锺冢嗣，放翁语亦本前修。
文忠百世之标准，更向韦苏以上求。

去国亲朋风雨散，惟君从步至徐州。
时清相有客云意，力薄吾无荐祢恩。
远遁犹疑在空谷，大招安肯入修门。
忽闻社友传新讣，枯目滂然有泪痕。

天帝释宰元化，阿修罗坐道场。
邀凤翔迎骨礼，受金轮补钵庄。

大榼酒时酩酊，小瓢药自贵珍。
老去修持如故，向来符咒通神。

鬻文卖赋今能几，穷薄常因病折磨。
宁作地仙事思邈，不教天女恼维摩。
乞骸幸已逃空谷，养气难于塞决河。
岂是先生老而健，修方多更阅医多。

畴昔荣途分寸跻，危机不合上云梯。
凤皇池有人争夺，鹦鹉洲无客敢题。
早不修真坏丹灶，晚方受箓脱金闺。
羽毛只可如鸦雀，谁遣君为吐绶鸡。

新戒几曾参古德，死人不信有神仙。
蚊虻纵使皆成佛，鸡犬何修得上天。

病翁无计出愁城，喜甲科郎竞拾青。
主礼尤隆真刺史，华宗相望两魁星。
董生至论惟三策，韦氏单传只一经。
举首爱身如拱璧，修于家肯献于廷。

灵妃一女子，瓣香起湄洲。
巨浸虽稽天，旗盖俨中流。
驾风樯浪舶，翻筋斗千秋。
既而大神通，血食羊万头。
封爵遂綦贵，青圭蔽珠旒。
轮奂拟宫省，盥荐皆公侯。
始盛自全闽，俄遍于齐州。
静如海不波，幽与神为谋。
营卒尝密祷，山越立献囚。
岂必如麻姑，撒米人间游。
亦窃笑阿环，种桃儿童偷。
独于民锡福，能使岁有秋。
每至割获时，稚耄争劝酬。
坎坎击社鼓，呜呜缠蛮讴。
常恨孔子没，豳风不见收。
君谟与渔仲，亦未尝旁搜。
束晳何人哉，愚欲补前修。
缅怀荔台叟，纪述惜未周。
他山岂无石，可以砻且锼。
吾老毛颖秃，安能斡万年。

鬓犹点漆面桃红，乾道淳熙辈行空。
不是修身存养力，自缘方寸与天通。

遗碣钻辞掩夜台，修文空叹逞余才。
鹿坡明月成惆怅，不见高人自往来。

君不见夹谷伯图方凑辐，英雄摧挫俳优戮。
又不见金谷妙歌翻绮縠，到头也则贻羞辱。
尽渠富贵莫拟伦，岂如李愿归盘谷。
君今筑台名拟盘，看尽浮云几翻覆。
茂林修竹同岁寒，明月清风伴幽独。
抱琴高卧西窗红，哦诗更尽杯中绿。
双蜗蛮触战方酣，藜杖逍遥巾一幅。

□□修藏日，干戈澒洞秋。
诗文工雾縠，论议壮春流。
潋水昔三子，庐陵旧一欧。
自怜生已晚，不获与同游。

五曲云崖有许深，石门书屋著修林。
堂堂不泯清风在，一片寒潭印我心。

名擅无双气色雄，忍将一死报东风。
他年我若修花史，合传琼花烈女中。

中庸功用本明诚，心正身修久著刑。
涵养君心三达国，图回天下九为经。

陵坡杳杳路如绳，缓逐杨花信马行。
芳树晚余红点缀，乱山春入翠纵横。
平州废垒八九里，楚子古藏三四茔。
宇宙不能无变灭，世间修饰欲何成。

来似孤云出岫闲，去如高月耿难攀。
若为化作修修竹，长伴先生篁{山栗}山。

一目四苍莽，突然见林丘。
飞来灵鹫峰，幻出蓬莱洲。
浮图高崒嵂，石径通深幽。
生公讲经台，曾闻石点头。
剑池杳无底，修绠汲寒流。
千古诧奇传，兹事还是不。
我来秋向深，良苗匝平畴。
忧国愿年丰，一稔销百忧。

道在穹壤间，如日照万国。
淳干再中天，斯文荷申锡。
惟时朱夫子，一柱擎天力。
勉斋妙心传，月印寒潭碧。
东野正始音，绝唱未易续。
昕庭万言对，珠玑灿盈掬。
一麾压南州，寒谷回春燠。
煌煌漳水珠，照燿昆山玉。
美哉巽斋守，杰构捐金钱。
横经踞皋比，冠剑来三千。
贤侯揭新扁，伟观还当年。
孰能踵公武，名盖东南天。
经畬望有秋，譬彼田舍翁。
学道犹学医，百脉期疏通。
立身尚名节，峻峙千仞峰。
勉哉蹈前修，毋与流俗同。

挂起山窗满眼秋，小溪寒处竹深幽。
有诗戏尔教儿诵，无酒归而与妇谋。
窗为防风须密补，篱因御寇更完修。
怕无人可论心事，賸种梅花在屋头。

不染世间儿女尘，任他桃李自争春。
也应高洁难为对，独有修篁是可人。

几年铢累束修钱，才向湖边置一廛。
种竹庭深难得月，养鱼池小易为泉。
山呈好画当书案，柳撒轻丝罩钓船。
酒力半酣诗思倦，矮床相对白鸥眠。

伶俐不如痴，从来我亦知。
才吟诗好日，便是命穷时。
鼠笑瓶无粟，蜗嫌壁有碑。
五行修得否，髭鬓已丝丝。

长夜何时旦，藏修只任真。
惜阴常起早，吹律自生春。
处处闻啼鸟，声声若应人。
日高云散后，方始正衣巾。

神指灵墟地，峰从华顶分。
东封时未至，西域教先闻。
丈室高皇字，重修笠泽文。
幽寻三十里，穿破石桥云。

修篁拥翠幢，魁石坐端方。
劲节经寒在，新梢入夏长。
云从根上起，玉向实中藏。
为雨从龙后，清风满菊堂。

文字滔滔江汉东，早从伊洛定宗风。
中兴之后数人物，北斗以南唯此公。
闻道治平犹草奏，向来持论不和戎。
匪伊再入修门去，只有孤忠与昔同。

别来萍梗浙东西，得向湖山手重携。
风定波间鸥出没，云深天阔雁高低。
拟将修竹题归隠，长恐扁舟路欲迷。
明日棹歌回首处，苇花蘋叶冷凄凄。

门径森阴带草堂，修篁摇翠间垂杨。
不知梦到三竿日，又拜除音一炷香。
池上游鱼觅清影，天边仪凤集朝阳。
袖中大有安时策，长乐钟声夜未央。

朱轮千骑出行秋，览胜须登海涌丘。
水与天光远相接，云遮山色半如羞。
先贤祠下修时敬，古剑池边记昔游。
醉墨淋浪足酬唱，归来鼓角动城头。

荒冢无人捧土修，夕阳芳草替生愁。
路傍知是谁家子，犹把花枝插满头。

月团不遣贡修门，却寄书痴闭户孙。
若把焦坑分品第，濬功端合逊王浑。

城南烟雨趁春耕，遥指屏星是福星。
肯学晋人耽燕乐，只因修禊会兰亭。

崇山修竹小兰亭，人在云烟深处行。
环立千竿了清绝，中盘一径巧纡萦。
纷纷雁鹜庭堆案，扰扰蝇蜗市有声。
洞里道人忘底事，小桥西畔句初成。

人生遇坎与乘流，入则藏修出则游。
风顺鹍鹏须击海，时来蟋蟀自吟秋。
教经已胜金籯赠，遗锦惭无玉案酬。
着脚兰台自今始，悬知下笔不能休。

修龄阆苑一仙翁，拜跪无妨岂是聋。
松柏耐寒宜岁晚，池塘入梦泄春工。
群趋摘尾浑行鹭，一见降心赋草虫。
莫谓田园动归兴，渭滨垂老尚三公。

鲁侯修泮几千年，盛事相符易地然。
夏屋渠渠高插斗，诲言历历暖于毡。
简编有味芸香细，风月无边草色鲜。
乐道箪瓢亦人耳，安居何惮士希贤。

湛泉泉水镜样明，清溪溪水玉似清。
是中风物俱可人，一尘不到世累轻。
诗家者流修水裔，笔头春工不择地。
川君水灵圣得知，争遣酒兵互招致。
泉声似喜嘉客到，{氵虢}{氵虢}琴鸣徐弄操。
两榕伛偻巧逢迎，万竹敲铿当呵导。
清溪忽走间使来，言传号涣驱风雷。
鼻祖校文游览旧，对垒者谁人姓柳。
百年遗事傥可征，今夕寻盟一杯酒。
客闻斯言但唯唯，熊掌固奇鱼亦美。
赏心乐事古难并，到此如何决行止。
凭栏会意梦非梦，止者静兮流者动。
嗟嗟此水真吾师，去流皆可随所之。
挥手谢泉归路晚，风雨潇潇溪上馆。
明朝收拾入新诗，两处溪泉皆意满。

携琴入空山，修竹翠相倚。
一曲千古心，泠泠寄流水。
拂云卧白石，冥搜契玄理。
有时采薪人，歌声隔林起。

卜筑占宽闲，修篁老树间。
八窗开宇宙，一室贮云山。
野旷行人少，天遥去鸟还。
悠然会心处，妙语彻玄关。

柴门通草径，茅屋桂枝间。
修竹连翘木，高松续断山。
仰空青荫密，扫石绿花斑。
傍涧牵牛饮，白头翁自闲。

闲居幽事属田园，何必山林始避喧。
足水早禾分母子，多年修竹见翁孙。
欣然胜败无心弈，兀尔醉醒随意樽。
昨夜一番雷雨过，绿波微涨曲池痕。

世路羊肠淹客游，尘缨来此濯清流。
半窗修竹翠含雨，一片澄湖冷浸秋。
地僻莓苔侵石几，机忘鸥鹭近渔舟。
夜凉酒醒未能睡，诗句欲成搔白头。

急雨开新霁，薰风献嫩凉。
苔花侵画壁，云叶护书床。
枕上青山远，诗中白昼长。
地偏人不到，幽鸟语修篁。

身居修竹茂林间，婆餠声中白昼闲。
此地遁潜无不可，何须更买沃洲山。

为亲从薄宦，不复计修程。
断浦迎潮别，孤帆带月行。
秋来江柳变，夜久水烟生。
前路犹淹泊，凄其赋远征。

高隠就诗名，中洲雅趣成。
几前修竹浄，屋上落泉鸣。
柘圃春风织，山田野火耕。
满山薇蕨老，客至足蔬萌。

画工天机高，腕有万钧力。
把笔解写生，妙处欠人识。
地深烟自引，云敛望不极。
谁知只尺间，卷藏栖座侧。
桃枝糁浅红，羞带燕支色。
经时叹芳跗，数片堕晴碧。
政缘景色饶，讵忍光阴掷。
波心自在流，夕照苦见逼。
雌蜂不受影，容此双㶉𫛶。
睨目且裴回，暂收西去翼。
笼宽终难驯，水满好修饰。
旁人莫痴心，乘势事箭弋。
庶几久相忘，飞浮欣得得。
连旬暑送风，对此融胸臆。
不必形似求，枉费半圭墨。

束发能缀文，未解知其奥。
修绠汲渊源，所得是潢潦。
年来三折肱，逢人漫称好。
古意愈简淡，新说恣颠倒。
如何十日曝，只望阴雨膏。
闭门觑天功，时至学自到。

的知前圣定曾来，山脉深长景渐开。
霜干都无新气象，风幡不染旧尘埃。
渔樵虽过何尝问，父老相传莫浪猜。
惭愧修公坚有请，依前题作小天台。

溪月濯银盘，溪桥卧修𫐄。
沙净碧波寒，分明见蟾阙。

杜老曾留修觉句，韩公亦有岳山题。
愧无健笔希前哲，谩把飞红当踏泥。

山中有水水中洲，欲访蓬瀛此处求。
孤屿插天如搢笏，危亭临渚似飞楼。
并崖香草仙余药，隔岸人家风引舟。
个里藏修功行满，弘文学馆快情游。

记得溪山横膝语，何时解取世科收。
荐名恰在二八数，屈指重来四十秋。
岁月滔滔催后进，功名冉冉继前修。
福州得捷知安福，更愿君恩赐状头。

鹿鸣今日宴佳宾，六万场中一百人。
鳌岭峰前连巨钓，龙台高处耀修鳞。
假途文字皆由命，实地功名好致身。
得意春风马蹄速，杏园交庆绿袍新。

哀痛天灾日，丝纶罪己深。
王师曾北伐，胡马尚南侵。
谋国知谁计，和亲岂圣心。
愿闻修实德，听纳谏臣箴。

灾异时时见，群情恐惧中。
修攘今日急，反侧向来同。
社稷堪多难，安危系数公。
残生江海去，老作一渔翁。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

去年醉与东湖别，欲上衡湘泛秋月。
君家留我却邅回，怅望还成阻修阔。
西山缥缈翠屏开，复忆滕王倒玉杯。
经过始识洪崖井，调笑重登孺子台。
台前呼酒折荷花，水净烟明散落霞。
举杯失笑君何在，望断行云空咄嗟。
故人别后还愁绪，此都不是余留处。
兴来目送海边鸿，归心挂在闽谿树。
路逢估客有情人，因得题诗一寄君。
大鹏正展图南翼，空有相思隔海云。

悚惧未成立，隠忧道学失。
修身复补过，庶保余生责。

老去田翁多狎友，年来观主换新衔。
缘溪竹杖时行散，面壁蒲团渐放参。
休梦笔花寻砚滴，但看贝叶守灯龛。
清朝越绋将修礼，留滞何妨似史谈。

可人忽及门，莹骨清照胆。
衔袖子何谦，拜手吾岂敢。
于嗟泥尚蟠，有兴月可揽。
何居欲困衡，迺尔蹈坎窞。
万言蛹吐丝，一第髭摘颔。
攀天桂非高，佳境蔗方啖。
但思俗茫茫，颇怪云黯黯。
顾我方厄穷，相看合凄惨。
藿食恣酣饕，大羹鄙漓澹。
甘守竹笭箵，畴忆盖菡萏。
孤熊辈狸狌，芳卉杂葭菼。
躏藉众靡怜，访求情易感。
玉肆混琳珉，珍筵侣菹歜。
岂伊厌葱珩，雅欲共藜糁。
见𪾢失漉漉，闻雷嗟坎坎。
俪笺价编琼，璆稿愤削椠。
新知乍激昂，老我长顑颔。
惟应旌翘翘，曾是御憯憯。
期君骐骥骧，眇彼蜉蝣撼。
层青富修程，坟索且玄览。

岸帻冲寒嗅雪花，兴随云远到天涯。
月知玉斧修成近，星伴银潢左界斜。
佳客过从聊把酒，浮生聚散似团沙。
新吟何日重商榷，苦学无功鬓已华。

浮沉上下一虚舟，久喜身心得自由。
知我要须高着眼，逢人多是懒抬头。
诗名遣兴元非兴，酒道消愁有底愁。
学圣玄宗总如许，莫疑老子习单修。

鲲横学海孰知修，万卷胸中古索丘。
滂喜澄清真有志，籍违礼法亦如雠。
发棠事亟聊行锦，活国忠存待借筹。
圣要直臣流俗惮，会须览镜说韩休。

一派清流绕屋长，阴阴古木隔修墙。
枯梅照水横疏影，新竹摇风送细香。
诸老旧游如洛社，百年陈迹有溪堂。
扁题祖笔真奇绝，𥩟立沈吟两鬓霜。

天公时放火前芽，胜似优昙一度花。
修贡𫏐烦铁壁老，多情分到玉川家。
帝畴使事催班近，仆守诗穷任鬓华。
八椀能令风两腋，底须餐菊饭胡麻。

访我溪干住，蕉衣换袷衣。
甘同蔬饭久，饮了菊杯归。
论药方书熟，修丹咽息微。
浴冰还啜火，此事世应稀。

圣师知远又知微，率性而修教迪彝。
物性高高还下下，与渠相赏莫相违。

下手高秋忽暮冬，霜晴水暖荷天公。
旧碑语妙谁能继，新筑工多事却同。
健笔早题需驷马，修梁朝举现双虹。
殷勤着意溪干友，应谶桥门况已通。

雪花飞舞上貂裘，此去朱衣定点头。
字奏三千高射策，璪垂十二拜凝旒。
乡邦正说龙年好，吾辈相期鹏路修。
日下五云知有兆，瑞光先向玉融浮。

精能磨石似磨砖，巧手驰声积有年。
想见割来云制作，妙如修得月团圆。
我虽成癖耽求砚，家苦长贫恨少钱。
却羡樗翁藏甚富，镌题欲付子孙传。

桥以乡名曰万安，篆碑谁作曰溪干。
化龙二字重修得，归鹤千年耐久看。
钩画不凡非世有，精神欲动肯泥蟠。
崇宁石在文尤古，虹笔相辉射斗寒。

种花城里谈经席，三载何曾有束修。
别换头衔聊佐邑，重拈手板向邻州。
松厅莫笑无公事，蕖幕时能致俊流。
握手溪干留饮去，相思那肯靳书邮。

取放翁诗扁此楼，知君心企古名流。
苏吟韦句虽欣慕，樗记曾云不是由。
大被长衾佳伯仲，高门素学尚姱修。
俱存无恙邹书训，此乐人间底处求。

钓石摩挲久席珍，儒冠非误一朝伸。
修程鹏击三千里，次榜龙飞第二人。
讲紫阳书聊倚席，纵青云靶早彯缨。
十传先辈家声大，又喜中朝诵句新。

涂抹年深满鬓星，招呼愧莫簉宾荣。
龙门客趁新正宴，鹏路人看第一程。
七字如珠真好语，诸贤似玉要修名。
樽前况有师模在，学得阳岩是德成。

领袖群英有钜儒，蓝袍端不负三余。
开樽笑把杯相属，即席吟成锦不如。
鹏化修程知翼健，凫归要地看纶除。
招呼意厚惭居僻，老怕冲寒驾犊车。

我问青天月，如何缺又生。
冰轮看碾去，玉斧想修成。
睨视柯谁执，传闻璞孰名。
元功无此巧，素魄岂能盈。
兔向圆时捣，蟾因琢夜惊。
广寒八万户，技与女娲争。

寺古碑犹在，尘埃半已漫。
骑馿应懒下，逐字细吟看。
钩画雕镌古，虫鱼辨识难。
停鞭欹帽立，缓辔耸肩寒。
应笑修明字，还如援据鞍。
归吟风掠耳，影瘦夕阳残。

畴昔西山元有亮，师今名亮号西山。
初修白业光时现，晚破玄关发已斑。
缘熟不妨逢檗住，意阑忽漫杖藜还。
雁湖未久跏趺去，汝蜕虽高我怆颜。

树阴分影过柴扉，马足车尘到亦稀。
月下抱琴看鹤舞，阶前回首望云飞。
兰边修谱香薰草，竹里搜诗翠湿衣。
若坐小窗读周易，定忘春去与春归。

石径秋痕苔藓深，谁将清气润修林。
戴公堤上古时月，几度凉宵照苦吟。

脱叶舞风过别岸，湿云含雨上晴天。
修途喜借晚凉得，幽鸟一声生翠烟。

修程避昼炎，中夜征夫起。
虫声荒郊迥，犬吠衡门闭。
行行月色淡，微霞露天际。
永怀高卧人，幽梦绕苍翠。

鸣铎临征路，信州非路程。
官曹有名胜，版赋足修明。
地富饶银母，山清韫水精。
贫交以贫累，不得伴君行。

曾见升坛落发时，伽黎衣冷影离离。
少年同队修禅者，秋水莲中玉一枝。

花梨架子定花瓶，一朵红梅对忏灯。
贾岛佛前修夜课，卧冰庵主是诗僧。

自是春愁正断魂，半缘修道半缘君。
孤城吹角猿相应，遥结芳心向碧云。

幽幽山上松，泠泠松下井。
白石当银床，青萝作修绠。
山翁独酌余，无客可堪请。
葛洪分炼丹，陆羽求煎茗。

廼先天皇君，万有七千祀。
迄彼大庭时，封于葛天氏。
邈计几何年，是生余小子。
上清太极公，造道穷天髓。
有晋勾漏侯，炼丹极地肺。
岂曰其云仍，容或有肖似。
阿亡昔吞月，诞日非指李。
少长异强袌，世家得源委。
谁言空桑生，乃嗣白仲理。
少傅仕唐朝，香山号居士。
不曾受衣盂，漫自访根柢。
长是娱林泉，靡复哄都鄙。
光景长如丝，功名大似米。
留情十种仙，托契五穷鬼。
尘埃日以遥，富贵云而已。
允矣躬清明，听之自赞毁。
且非笔不锋，自信文甚绮。
接踵李杜坛，信威屈贾垒。
既而倦钓鳌，何以更呼蟡。
此念轻万锺，所懽在四美。
青帝御山河，东风管红紫。
烟寒绿柳颦，日暖黄鹂喜。
当此醉则歌，悠然起而舞。
槐阴清昼长，蝉噪新声止。
修竹森群贤，瑞莲立万妓。
顿忘蜗蝇心，坐洗笙笛耳。
月色凝冰壶，桂花落金蚁。
风松啸长林，霜雁过寒水。
于心豁然凄，有酒多且旨。
及无蟋蟀吟，渐至芙蓉死。
腊雪飞鹅毛，江梅吐玉蘂。
吟诗三嗅之，对景一莞尔。
亦以寸心坚，于焉百念弛。
往时丱角间，纵步禅关里。
香象截河流，冻蝇透窗纸。
洞搜到户庭，何异丧考妣。
手接秘魔杈，胸当石砮矢。
最初悟苦空，旋复学久视。
虽殊斲雪功，同一标月指。
凿井求丹砂，𣃁云种枸杞。
矧当偷蟠桃，亦欲追𫘧駬。
神授咽日书，帝锡驱雷玺。
那知天可阶，是盖道在迩。
吾生讵已而，君子诚乐只。
回首三十年，如之何也矣。
旧尝习骑射，马鞍谩伤髀。
亦尝习剑击，镡{廛阝}屡𢭏齿。
筹略成无庸，韬钤谁可比。
东方罢奏书，南郭归隠几。
澡虑服参苓，洁身佩兰芷。
然虽羡簪缨，奚若就刀匕。
展也趣清虚，终焉知本始。
顷年事四方，重趼啻万里。
海岳靡不周，风烟莫能纪。
东游衡庐颠，北逮灊皖趾。
南登苍梧脊，西啖青城觜。
云伴金华栖，月依玉笥舣。
罗浮山以南，彭蠡水之涘。
横笛岳阳楼，飞觞金山寺。
武夷猿相呼，委羽鹤久俟。
禹穴郁{氵罗}嶆，秦城就颓靡。
桂林岚光娇，瓯越海气诡。
合皂青崔峨，麻姑翠迤逦。
醉寻张陵孙，走遇许逊婢。
澎浪若山高，浯溪与天峙。
曾樵雁荡中，亦钓太湖底。
所交皆英豪，初不介彼此。
素志骖龙鸾，寒厨赦犬豕。
苦吟思呕心，俗状厌擎跽。
徘述煮笋经，笑补遗民史。
风骚追苏黄，寂寞造陶姒。
饥寒莫荧惑，炼养有凭恃。
余有黄芽田，旦暮举耒耜。
余有白雪蚕，左右置箱篚。
尽使闲姓名，浩然满朝市。
方将山水蒙，毋怪天地否。
颜舜足侪晞，广聃敢肩拟。
但令心以灰，世事尽糠秕。
造物神与游，天公气可使。
伏槽待赏音，焦尾叫知己。
投合辱太玄，舞雩风一唯。
行藏固不同，领略贵有以。
浮海慨槎仙，临风唤月姊。
或疑有个扅，岂谓惟薏苡。
若士乘大鹏，跫音卜嫩蟢。
阴阳诿曰深，血脉微可揣。
畔岸诿曰遐，舟车容可庀。
孤鸦唤晴晖，拱鼠濯清泚。
龟蛇伏剑蟠，鸡犬待鼎舐。
不愁松柏凋，祇畏桑榆徙。
意马息驱驰，心兵遂消弭。
身中玉楼台，赤子处非侈。
身外金埤堄，虎臣治不圮。
畴能弗鸿鹄，而又恋枌梓。
未免畏白圭，{礻是}身蹈廉耻。
非将献黄金，赂天丐福祉。
决之西则西，可以仕则仕。
荷锸死便埋，归园生为诔。
怆神眺高遐，怀宝谨操履。
我往蓬莱山，世人劳所企。

手把武夷竹，江山满吾目。
落花称意红，芳草无心绿。
双涧泻翠璚，群山断苍玉。
青林隠成帷，碧洞深如屋。
烟锁花间猿，雨惊岩下鹿。
药炉埋白云，丹井浸枯木。
虎岫耸锦屏，龙湫喷银粟。
晋人陆修静，于此曾卜筑。
饥则饵嫩松，寒则披老槲。
惠远同种莲，渊明共采菊。
当年学阿弥，飞神到天竺。
旧有晒药台，荆棘蔽幽谷。
旧有朝元石，雾霭笼飞瀑。
园桃晓猿攀，庭柏夜鹤宿。
何人建琳宫，先生留宝躅。
铁板时敲茶，铜钟晓唤粥。
冠褐霭锵锵，车马来仆仆。
巨壑有鱼飞，寒池足鸦浴。
天高星斗寒，更深鬼神哭。
到此风骨清，直欲骑黄鹄。

长天云茫茫，流水去不返。
寂寥不可呼，死者日已远。
旧事常在心，思之辄泪眼。
修昼劳怅想，寒夜百展转。
梦里时相逢，醒后细思忖。
门前青衿子，相顾吾安忍。
罗衣叠空箱，久矣废檀板。
月明燕子楼，风清荷花馆。
置之勿复道，此念增缱绻。
自怜妾薄命，鸳衾为谁煖。
冉冉冥中魂，尚或暗相管。
邻家琴声悲，精爽竟难挽。
琴调何凄凉，闻是广陵散。

万顷平田指掌间，松梢直上与檐干。
云粘暮色月华湿，树颤秋声天籁寒。
窗外好山千翡翠，屋头修竹万琅玕。
楼中啸罢玉龙去，浩荡天风生羽翰。

匹马追风访地灵，山衔夕照鸟飞惊。
裴休虽是参黄檗，韩愈何曾嗣哲兄。
竖拂拈槌吾不会，篇诗斗酒过平生。
侬家自有修行处，夜夜丹炉炼月明。

千山万山翠交锁，何处瑶台天上堕。
台前吟久忽登楼，楼前开窗天入座。
留天且莫放天归，问天明月来几时。
青天推月上云表，使我对月自问之。
试问月中玉妃子，人言羿妻无乃是。
夜夜清风为作媒，欲把冰姿嫁谁氏。
桂子婆娑今几秋，蘂宫珠殿何年修。
吴刚执斧胡不休，玉兔银蟾犹更留。
我闻明皇排空听，又闻李白骑鲸水中捉。
至今天上弄银盘，依旧万星攒碧落。
但见一轮月在天，如何千江千月圆。
月还似水水似月，千眼所见皆同然。
今方得月为诗侣，月亦有情但无语。
延月不久月竟归，我欲乘风游玉宇。

召公八十入为相，太公八十出为将。
赵州八十方行脚，锺离八十离尘劫。
古者八十方施为，何况百岁七十稀。
居士而今七十七，黄发皓齿修庞眉。
汉时栾巴七十七，红炉炼就一朱橘。
晋郑思远七十七，方与葛洪一相识。
我知居士神仙人，蓬莱路上空月明。
人间宿留不肯归，老松筋骨鹤精神。
性海淡淡寒潭莹，心天耿耿银河静。
有一孟子耕书田，有一季子鏖笔阵。
弄璋弄瓦遂箕裘，双凤飞鸣椿树秋。
寿山福海身优游，掇取酒船相拍浮。
南极一点夜照耀，劝君迟赴玉皇诏。
既到人间不住千百年，归去空被老彭笑。

千红万紫竞繁华，鶑燕多依富贵家。
上巳兰亭修禊事，一年春色又杨花。

我寻屏迹到猿啼，云满山前花满溪。
高峰壁立七十二，风生两腋天可梯。
炼师两鬓东风黑，绀天不流月光白。
檐牙咬雨昨已晴，松幄张空夜瑟瑟。
兴浓抱石玄以轻，得意七弦横玉绳。
膝头指弄响玲玲，灿然夺目三十星。
初如雨滴芭蕉夜，久坐梧桐猿啸罢。
宛然幽涧听鸣泉，偶杂修篁戛清夏。
先疑易水渡荆轲，已转似劝无渡河。
美人金帐别项籍，壮士铁笛吹孟婆。
不然双雉两南北，或者妇牵苏武服。
弦中何似湘妃怨，指下为甚明妃哭。
又非林下感蟏蛸，更匪胡笳叫晚秋。
自然雁声下遥塞，忽觉蝉噪过南楼。
君休弹终我畏听，满怀今古兴亡病。
苍梧云愁虞舜远，鼎湖云出轩辕冷。
一声一声复一声，不管世间银发生。
弹尽天涯夕阳影，又向山中弹月明。
胡长卿，去已久，韩飞琼，无此手。
玉帝闻未曾，人间空白首。
柳花霏霏满江城，城外海棠红泪倾。
恐君余思更未已，为我春昼闻晴鶑。

弃儒为见儒多误，学道缘吾道化贤。
且把功名权架阁，抱琴随我去修仙。

修爵固当修天爵，选官何似选天官。
青驺走遍皇都易，白鹤飞来绛阙难。

淡月笼苍松，清流蘸修竹。
水深蟾不设，长伴道人宿。

南来一剑住三山，分得平生风月懽。
虽宰旌阳应施药，本求勾漏为修丹。
蒙庄且慕漆园禄，李老尝为柱下官。
我视荣华真惯见，何如早炼碧琅玕。

笑密庵巧，喜松源拙，扫临济喝，折德山棒。
自谓不蹑前修，又道抛三放两。
自谓无法与人，又道开口不在舌头上。

我佛入深山，六载冷相守。
中夜一举头，南辰对北斗。
于此眼皮穿，一场成漏逗。
普观大地人，此事皆具有。
至今二千年，公案宛如旧。
不见赵州曾有言，修行变作不唧衔。

修行作佛人无数，捏目无非是乱花。
十劫坐来还懡{忄罗}，不图打草要惊蛇。

三年共住不相识，眉目横分鼻修直。
狭路逢渠何所之，欲上凌霄峰顶立。
凌霄一峰插天高，余峰起伏皆儿曹。
我曾眺目察秋毫，三千刹海空劳劳。
峰顶老人八十二，湛湛双眸映秋水。
戏笑怒骂謦欬声，总是吾家第一义。
老人问汝来何从，进前叉手宜当胸。
更看武步生清风，何愁老人无笑容。

道无修证，入山何为。
法无去来，出山何之。
黄金屋宅草离离，天上人间说向谁。

轮数珠，泛莲舟。
觉天云静，性海风休。
以悲为心，救众生苦。
以慈为眼，观众生忧。
众生何忧，忧忘内修。
众生何苦，苦于外求。
故现宰官身，所说宰官法。
不出乎尽忠孝，守名节，保禄位，教子孙，勿坠于箕裘。
夫如是普门一十九类，楞严三十二应，熙怡微笑，唯唯点头。
公堂日永篆烟浮，誓与慈容同去留。

道兮无贫，德兮有邻。
五峰双磵，谁主谁宾。
相靠而睡也，象王回顾。
相呼而笑也，狮子嚬呻。
噫，不省这个意，修行徒苦辛。

精舍萧疏近水凉，分明一径绿沉枪。
就移山近湖皆隠，放出楼高寺倒藏。
春透露梢齐曲槛，晓翻风箨过修墙。
长堤花尽人稀少，来听蝉声伴夕阳。

壮不封侯老背时，云山得意合忘归。
思鱼不肯歌长铗，射虎犹堪著短衣。
椽笔枉将修野史，阵图少试解棋围。
元龙心事应如许，何日相逢语入微。

京华厌尘土，借屋瞰湖边。
馿蹇驮诗笈，鸥闲傍酒船。
啼鹃残月晓，细雨落花天。
何日东林伴，同修莲社缘。

公掾富沙，来就师语。
少服师训，称公豪举。
后二十年，麾节煌煌。
老客辇寺，传公除郎。
桂联荆渚，朔风孔棘。
见公起家，大刀长戟。
冠弹复挂，印刻复销。
羡公枪榆，如抟扶摇。
如生马驹，不受控勒。
如钢百炼，愈不改色。
士不患才，患不身修。
修身既才，奚訾奚尤。
士挟一能，足以駴世。
公百其蕴，而不尽试。
私尝啧啧，叹公不逢。
公笑谓予，子何褊胸。
坟寺虚席，乃命扫洒。
曰子非我，子岂肯下。
感激怀人，慷慨受知。
愧无黄金，铸锺子期。
事与心违，公又仙去。
精灵地下，知予心事。
哭西州门，何必羊侯。
万事宛如，华屋山丘。

公掾富沙，来就师语。
少服师训，称公豪举。
后二十年，麾节煌煌。
老客辇寺，传公除郎。
桂联荆渚，朔风孔棘。
见公起家，大刀长戟。
冠弹复挂，印刻复销。
羡公枪榆，如抟扶摇。
如生马驹，不受控勒。
如钢百炼，愈不改色。
士不患才，患不身修。
修身既才，奚訾奚尤。
士挟一能，足以駴世。
公百其蕴，而不尽试。
私尝啧啧，叹公不逢。
公笑谓予，子何褊胸。
坟寺虚席，乃命扫洒。
曰子非我，子岂肯下。
感激怀人，慷慨受知。
愧无黄金，铸锺子期。
事与心违，公又仙去。
精灵地下，知予心事。
哭西州门，何必羊侯。
万事宛如，华屋山丘。

赤城乌府家，忠信以为宝。
当年璧海珍，摛文绚春藻。
光焰万丈余，膏丐渊浩浩。
梯级丹霄宽，声名日杲杲。
几载造笋班，细武历蓬岛。
恬淡简世味，真实契穹昊。
兴感秋风莼，梦绕春色草。
有欲为留行，不可夺所抱。
乃眷古江城，姑烦寄牙纛。
除目出修门，驩颂生野老。
清透溪冰寒，明映岩月好。
心倾子衿青，魄褫猾隶皂。
饥岁忍流甿，烈风助淫潦。
其如来暮何，弗翅苏雨槁。
疾驱召父车，增峻尹铎堡。
顾余学独晚，遇李愧弗早。
兹尾群士僚，乃阶二天造。
恩休到松槚，庆色满粱稻。
赋别无佳言，劼毖有真祷。
祇恐难久外，端不俟及考。
宠褒腾玺书，虚𥩟副旒璪。
其以公之归，出手扶世道。

人之生也直，此君亦如是。
我酷爱此君，臭味本相似。
方其出地初，一种根萌异。
刚特俨不回，钧石莫障蔽。
日夜之所息，雨露之所渍。
玉成修茂姿，表表在天地。
其静专似仁，其动辟似智。
其肃然似礼，其凝然似义。
虚中纯白生，似信不容伪。
在人该五常，在天足五气。
六月苍苍寒，不附炎热势。
雨雪披猖中，弹压万凋瘁。
似正色立朝，忠诚著于世。
似广厦万间，其荫足以庇。
似闻伯夷风，顽廉懦立志。
似坚子卿节，夷险无二致。
似见鲁仲连，不复论鄙事。
似识元紫芝，顿消名与利。
子陵钓严滩，太公钓璜渭。
风月一竿中，相从神骨契。
持此叩竹洲，考功言外意。

衮衣日月炳当轩，光逮刍荛采众言。
内外修攘明治体，忧勤终始养心源。
英髦瑞列霜中干，治化春回雪里根。
愿溥需云苏物槁，九垓滂沛洽君恩。

彼美前修亦伟哉，岿然风雨不能摧。
人新人古怀斯阁，春去春来付一杯。
游兴漫随流水去，衰眸长对好山开。
销凝往事凭栏久，杜宇一声烟际催。

盟缔慈恩十四年，匆匆话别戍梅仙。
便家泽国冰溪壤，得庇皇华刺史天。
事到直须行己志，官卑最喜近氓编。
许多静定清修力，警戒声名企昔贤。

满门贤粹鹗横秋，文藻如君行愈修。
道本虚灵天内有，学于平实地中求。
坚凝力量诚无息，收敛精神外不浮。
充养腴丰随用显，大而敦化小川流。

大巧工夫本不全，清光凿破未教圆。
岂无妙补苍穹手，修满冰轮送上天。

汉家循吏传，表表是龚黄。
奏最承恩宠，高才躐庙堂。
身随名不朽，功与赏相当。
汗简时逾久，攀辕事莫详。
何如身际幸，合有颂揄扬。
维古萧州上，腾精斗度旁。
国初新画壤，饷目旧如冈。
昨岁干仍潦，频年俭且霜。
几成炊易子，那恃黍登场。
饥馑连千屋，焦劳自一王。
深仁推恻隠，遴选及慈祥。
捐廪虽蒙泽，安贫亦振纲。
肠空朝息怒，骨立暮生光。
尽反三农业，交腾五袴章。
诚通俄顷刻，雩应不寻常。
原表犹多获，人间亟小康。
何门无囷积，有土尽金穰。
薄试为霖手，聊施活国方。
一丰能造次，再稔更芬芳。
将见红囷粟，全登白粲樯。
饬儒殚富教，考课冠循良。
出入操修并，渊源学问长。
躬修香寝旨，驩奉彩衣觞。
坐啸庭多暇，行轩乐未央。
孝心常翼翼，和气两洋洋。
帝扆畴三俊，民庸格九阊。
爰班少府节，属护左江乡。
风力先轺驷，光华袭镂钖。
衔余资煮摘，陈腐足仓箱。
使指星迟御，仙山剑削铓。
清诗真度越，胜地不凄凉。
更上然犀渚，还寻怨鹤坊。
练江殊泚泚，蠡汇特汪汪。
赐履驰驹隙，飞环振鹭行。
唐虞优广厦，皋稷佐垂裳。
北汉栖裘罽，西昆贡栗肪。
谋图心既远，经济术方彰。
此去真期运，于思谩感藏。
遥知均燕雀，何况在门墙。
并合时难再，趋承德叵量。
永言追雅颂，博采逮康庄。
笔墨嗟孱弱，辞华乏激昂。
勤拳频寘念，展转屡回肠。
乐古联羲禊，遗恩比召棠。
祇疑灵雨至，复作应龙骧。
涨浪连芳草，轻烟护绿杨。
迁鶑偏𪾢睆，归雁远翺翔。
物色随时转，风光触处忙。
诏条春婉娩，祖帐酒淋浪。
阁皂非尘境，低眉似送将。

汉家循吏传，表表是龚黄。
奏最承恩宠，高才躐庙堂。
身随名不朽，功与赏相当。
汗简时逾久，攀辕事莫详。
何如身际幸，合有颂揄扬。
维古萧州上，腾精斗度旁。
国初新画壤，饷目旧如冈。
昨岁干仍潦，频年俭且霜。
几成炊易子，那恃黍登场。
饥馑连千屋，焦劳自一王。
深仁推恻隠，遴选及慈祥。
捐廪虽蒙泽，安贫亦振纲。
肠空朝息怒，骨立暮生光。
尽反三农业，交腾五袴章。
诚通俄顷刻，雩应不寻常。
原表犹多获，人间亟小康。
何门无囷积，有土尽金穰。
薄试为霖手，聊施活国方。
一丰能造次，再稔更芬芳。
将见红囷粟，全登白粲樯。
饬儒殚富教，考课冠循良。
出入操修并，渊源学问长。
躬修香寝旨，驩奉彩衣觞。
坐啸庭多暇，行轩乐未央。
孝心常翼翼，和气两洋洋。
帝扆畴三俊，民庸格九阊。
爰班少府节，属护左江乡。
风力先轺驷，光华袭镂钖。
衔余资煮摘，陈腐足仓箱。
使指星迟御，仙山剑削铓。
清诗真度越，胜地不凄凉。
更上然犀渚，还寻怨鹤坊。
练江殊泚泚，蠡汇特汪汪。
赐履驰驹隙，飞环振鹭行。
唐虞优广厦，皋稷佐垂裳。
北汉栖裘罽，西昆贡栗肪。
谋图心既远，经济术方彰。
此去真期运，于思谩感藏。
遥知均燕雀，何况在门墙。
并合时难再，趋承德叵量。
永言追雅颂，博采逮康庄。
笔墨嗟孱弱，辞华乏激昂。
勤拳频寘念，展转屡回肠。
乐古联羲禊，遗恩比召棠。
祇疑灵雨至，复作应龙骧。
涨浪连芳草，轻烟护绿杨。
迁鶑偏𪾢睆，归雁远翺翔。
物色随时转，风光触处忙。
诏条春婉娩，祖帐酒淋浪。
阁皂非尘境，低眉似送将。

此翁日日对修竹，竹上风清心亦清。
高节有常原自劲，中虚无物本来成。
美淇君子诗为咏，贯岁圣人礼作盟。
林里七贤真浪迹，怜君不慕七贤名。

修篁曲折绕墙东，风景辋川孰与同。
过雨凉生千树外，乱山青入一楼中。
高人尔日联吟社，逐客当年作寓公。
别后新诗又多少，双鱼应许寄邮筒。

天降疢疾殄我民，鸱鹠奋怒豺虎狞。
掩道赤鸦蔽阳精，夜罗鬼火塞要津。
当涂大吏腰缠金，挠腘稽颡泪满膺。
嗢咿软语若稚婴，欺卖宗祏倾皇灵。
有勇三子心棱棱，扳弧援甲凭孤城。
城頺兵折气益振，目光如炬铄成群。
或从辟雍曳长绅，欲拄八极遮帝{车屏}。
有伟三子辞轰轰，危立高骂声吐霆。
颈血溅天天为昏，断尸峙立不仆倾。
神扶鬼挟赫可惊，坐朝不与燕不宾。
寸武不踏黄金屏，性忠内发孰使令。
英气挺挺旷古今，朅来柯山访厥孙。
仿佛毅状冲杳冥，筑堂泮宇夐深明。
悲风苦雨凄棘林，魂兮来归肃泠泠。
寥哉旷宇畴非臣，登兹堂兮企风神。
须毛磔立心胆森，勿俾三子专修名。

翦水工夫入细难，筛尘屑末粲豪端。
司寒便合修年谱，凌室何妨践世官。
惠可立时师受记，焦先卧处众争看。
只缘一窍丹成熟，四体那拘瘠与胖。

岁晏谢纷务，掩关慕幽居。
于道良未亲，养真聊自娱。
孰谓双彦来，南征千里余。
忻然肯相过，修贽期读居。
愧无一日长，幸与斯文俱。
温温石中玉，皎皎渊底珠。
至瑶岂易求，欲速非良图。
雨余浮新绿，风暖勾萌舒。
闲斋对泮水，感物怀倚闾。
即此悟明德，远游竟何如。

典午氏之盛时兮，余鼻祖曰子荆。
谋乐郊以隠居兮，飏漱石之清名。
有闻孙曰承公兮，尝令鄞与余姚。
爱会稽之山水兮，爰徙家于兹城。
当永和之九年兮，惠风畅夫莫春。
偕王谢之诸公兮，会修禊于兰亭。
赋临流之五言兮，寄幽寻之逸兴。
泛回沼倚修竹兮，松风落而冷冷。
维兴公尤好事兮，作流觞之后序。
助逸少之高致兮，齐芳誉于难兄。
既乃登陆而游兮，历天台与四明。
漱飞瀑于笔端兮，遗掷地之金声。
余自句章徙姚兮，倏绵历乎十稔。
慨风流之浸邈兮，幸犹为夫越氓。
掬清泉之潺湲兮，友过云之溶泄。
访樊榭之杳霭兮，栖石窗之玲珑。
客有过余兮，谓余博览而好古。
世为越人兮，胡不志夫越之风土。
余谢不能兮，伛余指而缕数。
前有灵符之记兮，后有龟龄之赋。
嗟彼皆已为陈迹兮，时亦随夫所遇。
傥含毫而不断兮，将羞余之鼻祖。

典午氏之盛时兮，余鼻祖曰子荆。
谋乐郊以隠居兮，飏漱石之清名。
有闻孙曰承公兮，尝令鄞与余姚。
爱会稽之山水兮，爰徙家于兹城。
当永和之九年兮，惠风畅夫莫春。
偕王谢之诸公兮，会修禊于兰亭。
赋临流之五言兮，寄幽寻之逸兴。
泛回沼倚修竹兮，松风落而冷冷。
维兴公尤好事兮，作流觞之后序。
助逸少之高致兮，齐芳誉于难兄。
既乃登陆而游兮，历天台与四明。
漱飞瀑于笔端兮，遗掷地之金声。
余自句章徙姚兮，倏绵历乎十稔。
慨风流之浸邈兮，幸犹为夫越氓。
掬清泉之潺湲兮，友过云之溶泄。
访樊榭之杳霭兮，栖石窗之玲珑。
客有过余兮，谓余博览而好古。
世为越人兮，胡不志夫越之风土。
余谢不能兮，伛余指而缕数。
前有灵符之记兮，后有龟龄之赋。
嗟彼皆已为陈迹兮，时亦随夫所遇。
傥含毫而不断兮，将羞余之鼻祖。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

只饮太湖水，不鲙松江鲈。
鲈杂鱼虾腥，水涵天地初。
千里开镜奁，一色包冰壶。
日月递吐吞，蛟龙相蛰舒。
上接河汉高，下连溟渤虚。
中有洞庭山，云气相萦纡。
我来风雪天，修绠汲自如。
一饮尘涴清，再饮浇诗书。
三饮毛发寒，胸次包寰区。
大禹果至神，仿佛来前除。
万古不尽流，禹功常与俱。

几年废井城东衙，甃石缺裂洿淖多，奈此宣公初凿何。
宣公浩气辈孟轲，论谏仁义永不磨，炳炳丹衷史所夸。
当时芟薙开藤萝，细穿地脉泉源过，暗引云气通天河。
谁知荒芜日冥冥，泥舍不食羸其瓶，谷射瓮漏汲莫升。
旧迹契君怀古情，一朝渫治翻光晶，百丈修绠辘轳声。
乳泉溶溶早夜生，寒冽不改彻底清，静养日月印列星。
君欲著亭泉之侧，味良高风梦想觌，酿泉为酒觞佳客。
舂来香秫珠的皪，玉缸方糵化醇醳，蚁蜉槽床春滴滴。
宣公在天酹可索，宣公之泉带神识，滨湖一啸暮天碧。

入到山房水自清，万竿修竹翠棱棱。
古潭夜印中天月，悟得无生几上乘。

茂林修竹更清泉，笑里相逢到酒边。
一片闲云了无著，共他风月自今年。

我本名山人，屡作名山兴。
天台一住三十年，尽日扪萝陟云磴。
上揽四万八千丈之高秋，参差明河两肩并。
下瞰三百六十度之朝暾，灭没飞烟八荒浄。
或随仙气得丹床，双阙夜深看斗柄。
今年积雨天地晴，一策快作西南征。
沃洲最佳天姥胜，连山直下秋峥嵘。
竹萌修纤会稽箭，芝茎菌蠢商山英。
秋阳不碎空翠影，绝壑倒泻银河声。
山腰细路如丝直，三两渔樵行落日。
炊烟暝色小茅屋，松子秋声断崖石。
溪流饭屑胡麻香，土软春膏霜术白。
送书松际有猿公，问酒磵阴多木客。
青冥楼阁仙人家，郁蓝流光泻晴碧。
霓旌队下鹤万群，绛节朝回云五色。
人间但有桃花源，桃花春香流水浑。
三生凡骨不得到，两耳夜半空听猿。
李白寻真不得返，支遁卜筑远费钱。
至今山灵护光怪，石萝山薜余秋妍。
陈郎故宅更深閟，鸡犬林塘隔尘世。
清秋著屐一登之，路僻夕阴门半个。
盘陀石在长楠阴，脱略尘缨换秋意。
晴窗示我两山图，老眼摩挲观一二。
便挥健笔写我诗，惜哉赏音今绝稀。
谪仙一去五百载，人间山水无清辉。
旧时仙人白云唱，怪我白首归何时。
我生白首历浩劫，眼中亿万虫沙春梦非。
陈郎挽我十日住，掉头不顾自有南山期。
餐霞绝粒炼精魄，长生之学非荒嬉。
三千年前有宿约，来已不早归不迟。
长揖群仙谢儿辈，倒挟万里冥鸿飞。

一径险仍修，沿溪去未休。
薜萝春暗树，杨柳暮遮楼。
荡桨渔舟驶，寒钟僧寺幽。
倚篷赊浊酒，犹可洗诗愁。

一春风雨多，连日幸开霁。
清尊酹芳菲，嘉约起予意。
迈迈溪南国，乐只群英萃。
徘徊曲径迂，老胫尚堪企。
竹修君子容，花向少年媚。
俯挹百草香，尚友万山翠。
往事动深感，高谭出中秘。
暮色排空来，一笑散襟袂。
不有短长吟，寂寞此风致。

宝祐重颁历，祥开甲子三。
一分春色满，喜溢寿卮宽。
去岁霑馀庆，连宵饫豆笾。
今年东望处，紫气护天关。
正阻松椿祝，难忘契谊覃。
只将生硬语，便作瓣香看。
天不生贤数，人培厚德难。
几年涵养力，方到介而安。
出处随时义，从容最可观。
青云平进步，中立了无偏。
一解星屏绂，扁舟归故山。
修门无一字，已决此身闲。
卜筑迁新宇，除书动笋班。
勤渠朱邸讲，公论蔼朝端。
善类频回首，争先傒奏篇。
忠嘉当有力，圣德本天涵。

生涯鱼上竿，世事鼠入角。
民膏既煎熬，民髓复椎剥。
上下急交征，绝口政与学。
孔明痛桓灵，厥德修罔觉。
自古辱与疏，其机在一数。
归来有嘉士，尚可理商榷。
驾言一寸胶，救彼千丈浊。
精义有入神，端可鼻端斲。
赵孟自贵贱，玉女皆天渥。
如彼角斯磋，如彼玉斯琢。
不患公不浅，所患志不恪。
秋阳日以暴，江汉日以濯。
真积而力久，自见所立卓。
庭前梅粲粲，梅下石确确。
云飞川泳间，俯仰自不恶。
独立万物表，谁能伍龊龊。
雨露懋萧艾，霜风妒荃药。
天意孰云远，鉴此归意确。
寄言顺应人，大公一以廓。

客从东方来，喜甚屐折齿。
鼎烹石乳精，谈笑秋月里。
中有八十翁，宴坐维摩椅。
遁泽瑚琏器，玉瓒间罍洗。
立斋持修绠，汲汲古井水。
参也鲁依然，商声从曳屣。
翘首诸俊游，霹雳烧蛇尾。
双鸾辉九苞，翩翩夺栖枳。
桐阳有卧龙，共蹋风云起。
翁当沽美酒，炰鳖脍锦鲤。

人物如君屹鼎湖，高山仰止我仪图。
讲篇损益开新式，略纪删修有定模。
目断交情殊恨阔，心涵古道若相符。
去年不客东湖上，几失人间大丈夫。

几年丽泽道方亨，别驾重来路竟成。
由是之焉知所止，安而行处坦然平。
疾徐先后将观礼，作屏经营岂为名。
万里修程今放步，胸中堠子自分明。

一簇楼台表郡城，月于此处最光明。
山摇玉彩东南上，水决金波西北倾。
老木修容宾画栋，女墙严陈护丹楹。
西风屈指何时到，来庆黄云万亩横。

开辟而来世教敷，其间雄者号真儒。
修身有道名先觉，何代无人达奧区。
焕若丹青经史义，明如日月圣人途。
鲰生涵泳虽云久，天下英才敢厚诬。

孔子生知非假习，孟轲先觉亦须修。
诚明本属吾家事，自是今人好外求。

天养踈慵自有方，洛城分得水云乡。
不闻世上风波险，但见壶中日月长。
一局闲棋留野客，数杯醇酒面修篁。
物情悟了都无事，未学颜渊已坐忘。

宇宙中和气，清泠无比方。
与时蠲疾病，为岁造丰穰。
起自青蘋末，来从翠树傍。
得逢明月夜，便入故人乡。
密叶摇重幄，殷花舞靓妆。
两三声迥笛，千万缕垂杨。
细度丝桐韵，深传兰蕙香。
楼台临远水，轩槛近修篁。
盛夏驱烦暑，初晴送晚凉。
轻披绿荷芰，缓透薄衣裳。
浪走翻翩袂，波生潋滟觞。
闲愁难着莫，幽思易飞扬。
快若乘天马，醒如沃蔗浆。
面前游阆苑，坐上泛潇湘。
不可将钱买，焉能用斗量。
依凭全藉德，收贮岂须仓。
无患兼并取，宁忧寇盗攘。
以兹为乐事，未始有忧伤。

垂柳有两种，有长有短垂。
唯兹长一种，偏与静相宜。
院宇深春后，亭台晚景时。
不胜烟羃羃，无柰日迟迟。
霡霂雨初过，清泠风乍吹。
章台街左右，华表柱东西。
起眼出墙树，拂头当路枝。
翩翻绿罗带，缥缈缕金衣。
荡飏飘晴絮，缤纷舞暖丝。
丝牵寸肠断，絮入万家飞。
婀娜王巷韵，婆娑赵后姿。
修妍张绪少，柔软沈侯羸。
濯濯青拖地，毵毵翠遶池。
般添花灼灼，引惹草凄凄。
郁郁笼山馆，踈踈映酒旗。
赠人人自泣，驻马马还嘶。
影里咿哑去，阴中𫐆辘归。
凄凉装暝霭，淡薄挂斜晖。
懊恼轻攀折，忧愁重别离。
早衰缘傍道，先茂为临溪。
楼外蝉才噪，桥边莺又啼。
生憎遮望眼，死恨学妆眉。
远客莫知数，长条曾系谁。
经霜尽憔悴，来岁却依依。

春在水自渌，春归渌遂休。
清非不逮渌，春柰胜于秋。
渌向阳中得，清于冷上求。
加于清一等，用是渌为优。
薄薄冰初泮，微微雨乍收。
渺弥新岛屿，潋滟旧汀洲。
荷芰低犹卷，菰蒲嫩已抽。
蘋繁虽渐出，藻荇禾全稠。
日煖鸳鸯浴，烟晴翡翠游。
波平双跃鲤，风静戏群鸥。
西蜀遨争举，东瓯禊竞修。
武陵花再识，汉曲珮还投。
台下溶溶过，堤边漫漫流。
槛前才泚泚，天外更悠悠。
泛滥情怀恶，潺湲意思幽。
远山遮不断，别浦去难留。
二月溪桥畔，三吴野渡头。
依前横两桨，特地送孤舟。
画手方停笔，骚人正倚楼。
长江飞絮外，只是动离愁。

久畏夏暑日，喜逢秋夜天。
急雨过修竹，凉风摇晚莲。
岂谓败莎蛩，能继衰柳蝉。
安得九皋禽，清唳一洒然。

安乐窝中职分修，分修之外更何求。
满天下士情能接，遍洛阳园身可游。
行己当行诚尽处，看人莫看力生头。
因思平地春言语，使我尝登百尺楼。
安乐窝中事事无，唯存一卷伏羲书。
倦时就枕不必睡，忺后携筇任所趋。
淮备点茶收露水，堤防合药种鱼苏。
苟非先圣开蒙悋，几作人间浅丈夫。

人行一善已为优，何况夫君百行修。
曩日慈闱贪眷恋，多年官路不追求。
官才少列辜清德，职异上庠尊白头。
洛社逾时阻相见，许多欢意却还休。

仲尼生鲁在吾先，去圣千余五百年。
今日谁能知此道，当时人自比于天。
皇王帝伯中原主，父子君臣万世权。
河不出图吾已矣，修经意思岂徒然。

人之所学，本学人事。
人事不修，无学何异。

何者为君子，君子固可修。
是知君子途，使人从之游。
与义不与利，记恩不记雠。
扬善不扬恶，主喜不主忧。

仲尼再思，鲁子三省。
予何人哉，敢忘修整。

言不失仁，行不失义。
自天祐之，吉无不利。
言与仁背，行与义乖。
天且不祐，人能行哉。
有商君者，贼义残仁。
为法自弊，车分其身。
始知行义修仁者，便是延年益寿人。

昔人乘车是常，今见乘车仓皇。
既有前车戒慎，岂无覆辙兢庄。
将出必用茶饮，欲登先须道装。
轸边更挂诗帙，辕畔仍悬酒缸。
轮缓为移芳草，盖低因碍垂杨。
水际尤宜稳审，花间更要安详。
朝出频经履道，晚归屡过平康。
春重纵观明媚，秋深饫看丰穰。
五凤楼前月色，天津桥上风凉。
金谷园中流水，魏王堤外修篁。
静处光阴最好，闲中气味偏长。
所经莫不意得，所见无非情忘。
或见农人拥耒，或见蚕女求桑。
或见蘼芜遍野，或见蒺蔾满墙。
或见荆棘茂密，或见芝兰芬芳。
或见鸡豚狗彘，或见雕鹗鸾凰。
恶者既不见害，善者固无相伤。
华岳三峰岌嶪，黄陂万顷汪洋。
不为虚作男子，无负闲居洛阳。
天地精英多得，尧夫老去何妨。

进退肯将天下让，著何言语状雍容。
衣裳垂处威仪盛，玉帛修时意思恭。
物物尽能循至理，人人自愿立殊功。
当时何故得如此，只被声明类日中。

执卷何人不读书，能知性者又何如。
工居天下语言内，妙出世间绳墨余。
陶冶有无天事业，权衡治乱帝功夫。
大哉赞易修经意，料得生民以后无。

圣在人中出，心从行上修。
金于砂里得，玉向石中求。

偶寻沮溺问年丰，负笈肩琴恨不同。
春草池塘君有梦，秋风灯火我何工。
年时犹愿文加进，老大方忧道未洪。
妙手自堪修五凤，绳枢草舍愧吾穷。

我有一泓水，清明如鉴开。
妍丑自来往，曾不留纤埃。
静而涵万古，动时濡九垓。
人与我同得，是名为灵台。
胡乃忍芜秽，漂沦良可哀。
当知克己如汲井，汲去污浊清自回。
洙泗渊源初不息，河洛流派空争猜。
为学工夫孰大此，莫翻波浪惊儿孩。
昌黎修绠志徒苦，瘦岛辘轳用未该。
请观朱子方塘喻，要识源头活水来。

功名须少年，老大意终懒。
学问本无穷，青春嗟有限。
用处不需多，云霄路坦坦。
贾生正英锐，郎潜自羞赧。
文字浩如山，奏功五寸管。
达者未必长，穷者未所短。
人生穷达各有时，修为在我当自反。
萤桉尚研摩，况有五花馆。
当年骄惰气，犹赖世情刬。
只有学道心，歉然不自满。
庭外槐花任尔黄，达人高视供一莞。

羌人生之秉贞兮孰无阳秋，惟澹而无欲兮斯能无求。
宜此心之冰坚兮凛北风之正遒，岁寒之堂兮足以自修。

北山之北几千古兮，崷岚层嶂数百叠，岿然横枕乎浙江。
历潜岳石磴绵延而上，是为山桥之绝景兮，惊霆喷雪终岁声击撞。
风柔日暖花气发，綦屦杖策而一游兮，跻攀分寸猎荦确，如蹑太虚之浑庬。
峭壁立之万仞兮，著亭对峙窥谽谾。
云中泉石更磊磊，玉虹步步鸣淙淙。
清风满峡振衣袂，清湍修竹飞斜矼。
目极千里倚层槛，烟光晻暧兮，楼台城叠隠隠呈纷哤。
上有阳精阴魄走飞毂，下有蜷松偃柏骖旌{方童}。
安期棋局在何处，时有平空特起云车双。
洞阳有馆足高卧，神融气一澄世痝。
参横斗转万籁寂，夜夜山鬼窥灯缸。
羡君胸中隘宇宙，通明疏畅开八窗。
手辟书堂揽奇秀，芳声闻帝所锡奎画昭回五色雕贞玒。
涵蓄平生霖雨志，不应怀宝迷其邦。
羞芝糇菊我辈事，春猿秋鹤心空降。
诚欲遂公赤松黄石约，更书旗常功业垂朱杠。

东晋群贤事已荒，却于纸上见清狂。
茂林修竹今何在，一段风流付夕阳。

修竹清湍记永和，山阴陈迹已消磨。
四时佳兴随人寓，曲水流觞未足多。

把酒留春尚肯留，几多生意聚诗眸。
可怜桃李无涵养，只有桑麻自进修。

楼头小圃径斜通，种竹休教势倚空。
好是故庐犹在眼，未应修筿障西风。

东风变九野，万物负生意。
素𫖒何栾栾，清血洒幽隧。
猗欤静寿翁，归全可无愧。
人生托溟涬，消息同一气。
过化来者续，自昔叹川逝。
温温夙好修，甄陶瑚琏器。
凝乎觚自度，澹乎靓且邃。
诗书以为粮，忠信以为{饣喜}。
人皆崇荣途，公独徐揽辔。
三转坐皋比，五鹗争自致。
上培德谊种，下开文字瑞。
一子通金闺，一子需大对。
衣冠绘庆图，岂料造物忌。
学校失师模，乡闾思善类。
梅花已流水，草木谁臭味。
惟有笃厚心，叮咛期嗣世。

典重班诸老，声名始璧流。
开尊口佳士，襥被闯前修。
月冷金闺籍，尘生玉杖鸠。
梅岩伤目处，雁影正宾秋。

羌与公别兮几二十年，思渺渺兮路曼曼。
棹剡溪兮乘兴，访故迹兮怆然。
下晋齐之拜兮如梦，挑灯道旧兮犹平生欢。
我少公兮六岁，悼彼此兮华颠。
解予佩兮授予馆，言未终兮岁已阑。
会公疾兮孔炽，怛医穷兮技殚。
闻易箦兮数语，意穆穆兮词严。
湛神爽兮不变，验学力兮深坚。
自磐川与玉局兮，交一世之名贤。
宜公之好修兮，羞芳蕙而糗荃兰。
退静处而莫我知兮，老冉冉其流连。
厌尘世之𫐖轕兮，倏昭明而遂仙。
幸与公兮永诀，抚往事兮自怜。
言告言归兮迈迈，有怀渭水兮渊渊。
栖迟故隠兮，全纯愚而孤处。
当岁莫之急景兮，闻公窀穸之有端。
皎皎兮懿行，卓卓兮瑶镌。
函泳以适意兮，凤冈樵隠之遗稿。
纂记以广业兮，春秋族系之巨编。
岂待是而不朽，掩既往之孤搴。
兰风之皋兮望不极，歌薤露兮有泪悬泉。

春风初开兮别君南浦，诔君輁轴兮冬又暮。
曾岁律之未改兮生死异路，吁嗟乎实斋兮有前修之风度。
瑟瑟僩僩兮凝然寒素，不忮不求兮未尝偭绳墨而改错。
视万马之奔逸兮敛组辔而独驻，安于一实兮岂斯世之足语。
天何赋之厚兮而夺之遽，何旅翣之未返兮合豺虎而哮呼。
凛世道之腭兮良士瞿瞿，想君一笑于冥冥兮豁然大悟。
山靡靡兮旁围，水潺潺兮在下。
付万事兮云空，颛一壑兮千古。

羌世运之纬繣兮，何故老之不憗遗。
持寸胶而救千丈浑兮，谁与同而共治。
身一约而蹈遗烈兮，不沽直而不徇时。
西极八桂东连吴会兮，贯南纪以周驰。
以节用爱人兮，以静重为威。
谓直方大之德才学识之长兮，亲结上知。
方增重乎本朝兮，而疾疢以乘之。
犹癯癯乎笔削之志兮，浩浩乎汗青之未期。
遗稿山积兮，孰续而孰维。
擅一代之钜典兮，疑造物之好亏。
吁嗟乎，修斋之典刑兮，蹇长歌乎已而。
余幼好此奇服兮，今冉冉而华颠。
悼窘步之数奇兮，安陋巷之瓢箪。
公独闵其寂落兮，擥微芳而遐搴。
时舒爱而申情兮，曾不间夫邮传。
弭婺节而西来兮，拱茂行之渊渊。
吸松斋之沆瀣兮，饱坐啸之兰荃。
凤高飞而莫絷兮，徒延伫而路曼曼。
何音问之不淑兮，骇骑箕而遂仙。
睇长江而太息兮，涕淫淫而惘然。
抚巨编之遗则兮，神驰乎洋奥之佳阡。
念岁律之云莫兮，奈狂风之鼓天。

灵辰不留兮，挽者迈迈。
羌前修之典刑兮，何后生之昧昧。
平乡常人之号兮，岂直欲以之而自悔。
静观世道之日诡兮，盖亦恶夫奇奇而怪怪。
灵辰不留兮，路曼曼乎长夜。
歌薤露之三章兮，识者为之永慨。

大专槃物兮刚柔荡摩，五行杂糅兮颛蒙孔多。
陶一气之奇佹兮奄宇宙之几何，握异采之陆离兮蹇儃佪而逶迤。
袭正轨之茂则兮耻践迹而循科，御长辕而猎太空兮摧九折之峨峨。
孑不群而介立兮众嚣嚣而肆呵，玄虬蹶泥兮浸雄虹于颓波。
陇廉孟娵之莫辨兮世揜揜其层{目我}，神藐藐而上征兮诉纬繣于太和。
忽修灵之聿皇兮任侏儒之傞傞，咎将谁执兮岂天赋之未薖。
落日下大墅兮慨高风之吟哦，羌若人之莫见兮感生意于庭柯。
卓丰词兮九里，亘千秋兮不磨。

悼世习之纬繣兮，争骛乎险厄。
蕴异采而儃佪兮，已喧豗而吠怪。
孰视衣冠之故宇兮，腥膻菅蒯。
酣一盎之酰蚋兮，较得失乎晻暧。
公胡为乎高搴兮，提一剑以北指。
恐修名之不立兮，气轩轩而有伟。
扪虱以谈当世之务兮，江东莫比。
烬世雠于蔡焰兮，同雪国耻。
驱驰乎蚕丛鱼凫兮，上功万里。
中原咫尺兮，莫归寸疆。
素志剥落兮，怊惝恍而凄凉。
霾轮絷马兮，猛思故乡。
晚得一障兮，遥遥乎南荒。
时缤纷而易变兮，又何可以久留。
谪星堕境内兮，吾将奚求。
魂营营而上征兮，叩太仪之幽幽。
敛智囊而不售兮，遗恨千秋。
夙闻公名兮，意卓荦而不羁。
解后公之挥麈兮，心朗气夷。
尝叩公之所历兮，动中事机。
将款密乎山扉兮，杳璜佩而莫追。
悲风起兮江村，白日下兮大墅。
表独立兮雄碑，间一丘兮今古。

羌西屴之屹然兮，锺此奇才。
方世道之纬繣兮，弃骐骥而驾驽骀。
以一尉而诛二凶兮，宜异言之喧豗。
炯此念而安民兮，皇恤乎身灾。
公论虽屡蚀兮，犹有时而复开。
开之何未久兮，而终不能遂公之壮怀。
诗书兮自适，优游兮力斋。
扶疾而告修善之训兮，俄怛焉而顺隤。
彼西屴之无情兮，忍璜佩之沈薶。
生于是死于是兮，湛一气之去来。
惟心无愧而气不馁之言兮，万古莫得而尘埃。
况有不朽之铭兮，表独立于崔嵬。

二五交运兮，杂糅乎刚柔。
美恶厚薄兮，何禀生之不侔。
厚者未必薰兮，薄者未必莸。
羌寓形于溟涬兮，藐起灭之一沤。
惟父母之哭子兮，蹇彼苍之大尤。
吾尝抱此至痛兮，知毅翁之恨难收。
虽我不识子兮，知谨实而好修。
抚新碑而感慨兮，相铎声之口讴。
奥山兮泉浏，凄𪩘兮云幽。
夫子有命矣夫之叹兮，可以释而翁之忧忧。

上有悬石崖，下有滑石道。
中有观空人，容颜半枯槁。
坐息穷年岁，抱此希世宝。
虽然欠奇俊，尘翳已一扫。
或云大道初，不剩亦不少。
用力勤修为，苦辛坐中老。
新州有樵人，此意极了了。

神仙不可学，愿学长不死。
学诗如学仙，吞霞洁尘滓。
渚花流水香，烟霏暮山紫。
凉飔入修竹，一笑鸣绿绮。

物见主，眼卓竖。
此是吾家修月斧，须凭众力共提持，无圆缺处重修补。

金粟如来佛，拈花微笑时。
烦君修月斧，分我占秋枝。
且约黄香住，莫令青女知。
夜窗清不寐，剩读几篇诗。

一棹三万里，何修入窈深。
水痕涵雨意，岩影带秋阴。
虽愧无仙骨，终能长道心。
古人殊错计，空向海中寻。

淮楚年年一番秋，西风惯识古谯楼。
金汤城壁休清野，玉帐英雄未白头。
霜草万家人冷落，冻云千叠雁绸缪。
中原目即难修整，且对屯兵说近愁。

阃帅差夫欲太平，浚河才了又修城。
挑泥锹镢无休日，失业妻儿有叹声。
两个布衫寒透骨，半盂蒸饭冷无羹。
何时一统山河了，只向春田带雨耕。

笋轿冲烟落翠巅，白岩山里借床眠。
饱听溪水云深处，笑索梅花雪后天。
几世世修三世福，万灯灯是一灯缘。
吾生误读磨崖颂，落得吴霜点鬓边。

愁。
知不。
空白头。
心事惊秋。
归兴满沧洲。
貂蝉虽出兜鍪。
功名有愧黑貂裘。
夷齐与盗跖总荒丘。
无非蘧蘧栩栩梦庄周。
空教笑倒江上烟雨汀鸥。
一琴一剑一童一鹤一茶瓯。
自不须苦苦高卧元龙百尺楼。
着眼看翻云覆雨处豪杰总成羞。
牙旗金甲蹇馿破帽穷通一任前修。
五湖千万顷明月则尽可棹歌横钓舟。

苍竹纬琅玕，为形有如豆。
遇祭何所容，干桃与修糗。

结庐甫里邻，顾瞻谁与游。
掩荆乐鱼鸟，握管成樵讴。
有客赏兹趣，柳下时停舟。
自缔十年契，投簪不愿侯。
一朝过我别，匪伊趋东州。
敢问何为尔，读书松竹幽。
辇母远之官，谩作升斗谋。
执手话劳役，挥杯忘献酬。
离怀聿云悲，重来如此不。
何当羽厥身，千里云悠悠。
上下相追逐，赤城少延留。
其中有玉人，而可为吾俦。
此志不可得，迢迢水东流。
载言涉征途，途修暑气遒。
袗𫄨自金玉，脂车裹粮糇。
我将植佳菊，长对南山秋。

松江之左，可渔可农。
古树阴阴，碧波溶溶。
子契予好，携家而从。
载笑载语，乃棹轻篷。
冥访前修，天随室迩。
中心孔嘉，爰居爰止。
有薰自南，景物清美。
槐柳于前，烦歊潜弭。
我有旨酒，与子酌之。
既醉且舞，且歌而诗。
陶然乐只，厥情怡怡。
一日舍去，岂不念兹。
客怀先秋，兴言欲别。
屡止屡辞，行计已决。
送子于舟，期我乎雪。
敬哉前迈，于时炎热。
惆怅若失，延伫长津。
复面犹赊，柰何夕晨。
岂无他友，白首如新。
念子实繁，融融天真。
北山有梅，南山有云。
下有猿鹤，中有隠君。
千里命驾，予敢不厪。
乃志必获，载歌斯文。

门限何须铁，因为浅近谋。
假令长富贵，消得几春秋。
寿固缘心地，人谁免首丘。
子能忘后虑，是亦慕前修。
茧室名犹在，鱼山志可求。
回冈许埋骨，吉兆协眠牛。
懒作化台号，何妨引客游。
不愁饱蝼蚁，最喜近松楸。
物变终于尽，吾生行且休。
年年春色里，洗勺听溪流。

投老持竿柳外村，尺书久不抵修门。
料应下榻从容日，自说通家好子孙。

厌作人间粥饭僧，等闲来续义铦灯。
近吟气味无蔬笋，旧学工夫尚葛藤。
花下飞鞭身洒落，风前扶帽发鬅鬙。
浪仙素不修书问，有愧昌黎诧可朋。

闽江闽山相对青，照人肝胆寒如冰。
路旁修松夹古桂，风鼓吟髭月随袂。
君有莱衣我独无，此乐不能与之俱。
老夫耄矣君年少，喜见功名将远到。
归欤归欤盍归欤，长途玉汝千金躯。
来秋来作广寒客，相携醉舞红尘陌。

漫山高下武陵花，一片红酣散晚霞。
要识当时秦晋事，隔溪修竹两三家。

渐懒说功名，修真喜道经。
凄凉秋听雨，空阔夜观星。
有病色先见，无心梦最灵。
阶前风叶响，还又感飘零。

一夜东风太放颠，草塘打破钓鱼船。
赖渠自任修船费，无数乱堆榆荚钱。

平生多可曹修士，说我唐诗最逼真。
不道蹇馿风雪里，何如黄犊过比邻。

茂竹修林已陈迹，禹穴剡溪俱胜游。
秋风倘未理归梦，我欲买船官渡头。

莫道山家不挂灯，修身宝月一团冰。
清寒照见诸人胆，却问诸人见未曾。

瀑煮春风生意长，梅花吹雪入诗香。
夜寒记得僧房梦，修竹半窗云一床。

结庐旧与青山对，修竹萧疏半不存。
惟有亭前古梅在，暗香疏影几黄昏。

玉堂老作清修记，曾许渠为我辈人。
髣髴三生虎溪笑，偶然一见面如春。

玲珑压辔系绒鞍，付与诗人洗眼看。
老子只凭双脚健，梅花相对一溪寒。
吾生焉往不三黜，此乐未央并四难。
并与竹间孤鹤语，倦飞底用插修翰。

妖蟆不为中秋地，老兔先奔昨夜寒。
世事相违剧晴雨，人生何苦许悲欢。
云窗自照青藜杖，月户重修白玉盘。
坐想西风万袍鹄，政飞健笔写琅玕。

霜林蕉叶尚横陈，不易禁寒夜向晨。
以貌取人通体似，其心如我别般春。
两年开就花何晚，千里移将句有神。
待学伊蒲修浄供，自烹菡萏当猩唇。

何师何许人，何用与世绝。
向来修何行，于今得寂灭。
复以何因缘，梦与老夫诀。
是身如虚空，而有何差别。
云何作我相，𫗵别何屑屑。
彼分香卖履，何者谓豪杰。
老师出世间，亦复何恋结。
我法一切无，何以此宝诀。
问宝何从来，岂为我辈设。
师今何方去，更吐广长舌。

室中度以几，其修去寻一。
广长尺而赢，崇为咫者七。
牖一以为明，墐三以为密。
不供并横肱，所贵劣容膝。
蠖屈忘春霆，龟穹美朝日。
玄冥方用事，万木僵欲凓。
穷阴易中人，戒子谨无出。
于时则然耳，天者傥可必。
相尔室外寒，砖炉坐扪虱。

澡身乎书圃，晞发于礼园。
静中观我生，父干而母坤。
宁不自爱重，日夕声利昏。
前修亦人耳，而我何沄沄。
飘流众浊间，我者能几存。
人言千丈清，不如一寸浑。
吾方洗吾耳，尔舌宁可扪。
人情习华竞，何啻于乞墦。
此固吾不能，归袖风翻翻。
寘矣勿复道，荷鉏过前村。

长房一青竹，阅世不知几。
下视区中人，岁月老分至。
颇闻第二泉，风烟未渠已。
谪堕修茶经，政坐一念起。
谁令哀鸿号，手足痛入髓。
秋江渴到底，安得半帆驶。
大士慈愍故，虑岂不及此。
军持乞余滴，厥德安敢倍。
愿言出岫心，慰我在原意。
归寻旧时杖，小住五百岁。

纫之以湘累秋兰之珮，载之以剡溪夜雪之舟。
漱之以清冰寒露之壶，浇之以碧玉晴云之瓯。
著童船尾书船头，荷花浦溆双飞鸥。
新红如洗云锦稠，停桡𥩟棹香浮浮。
薰风满座凉飕飕，醉面欲醒谁相酬。
若有人兮眇中洲，把住月老叫不休。
花亦问月愁不愁，何以了此蒹葭秋。
蛟宫蛟宫夜泣悲灵修，鳞幢欲湿行云留。
楚骚如水不可作，此意难以笔墨求，荡予桨兮涯之幽。

霜洗梅花春满握，夜寒吹老城头角。
琐窗砚作离骚香，吐句不教花莫落。
裁量要是修月手，我欲追随惭笔阁。
平生万事不挂口，爱诗苦未厌溪壑。
有人肯筑风骚坛，敢不束甲三距跃。
当时只料孤凤凰，不与鸡群同抱啄。
拔旗赵壁决此胜，金鼓俄惊自天落。
一嗔纵得马辟易，已觉楚歌声四薄。
夜光明月以暗投，心甚爱之颜有怍。
公诗端似大国晋，玉帛诸侯赖联络。
倘令吴楚主夏盟，获麟正恐春秋作。
歙州虽小水如练，沤鸟亦知文字乐。
此盟定自不可寒，把住梅花更商确。
夜窗或许时过从，莫问圣清与贤浊。

折铛破釜底堪修，纵使修成已不侔。
谁与吾身自珍重，暮年药笼漫劳收。

莫怨乘桴道不行，身方否处道方亨。
大千世界愁中老，八万障门嗔上生。
了了不如都懡{忄罗}，休休便是力修行。
夜缸酒熟谁堪唤，共啜人间骨董羹。

近看遥见总风标，不拣疏村自断桥。
大士定中蒙素衲，太真浴起却红绡。
别修花史为题品，高倡离骚伴寂寥。
岁晚道人心似铁，爱香怜影尚魂销。

百年萧寺古云间，五夜焚修昼掩关。
雪岭衣传方丈室，虎丘石点可中山。
天开罨黛成仙境，地接琉璃映佛颜。
我亦挂冠为弟子，同参肯许是耕闲。

秋雨凄凄，秋云黯黯。
修成八万四千斧，不比寻常三五圆。

暮春初，修禊事。
少长咸集，群贤毕至。
数树松花，一溪流水。
知惭愧底足以畅叙幽情，无摸索底正好顿张意气。

历观嘉泰与开禧，禅苑宗坛更有谁。
修竹苍松凛寒色，一如问道冷泉时。

奋身铁色，飞崖倒戈，欠蹄少角。
得聩翁之聪而震忽雷，乘云巢之云而撒巨雹。
远若可亲，迩而愈邈。
拈死柴头，煨文武火，而起龙宫之烈焰。
以广长舌，谈真圣谛，而被天子之恩渥。
或谓为密庵破庵，跳篱蓦墉之克家。
岂知是修水黄梅，寒霜冷焰之超卓者也。

秋风吐商气，庭树戚以飞。
美人悼时节，去意不可鞿。
朋阴傲排荡，晨光弄熹微。
灵修岂敢怨，浩荡终难依。
岐分蹈一失，决此存亡机。
僵株擢新稊，倏忽成十围。
阳阸人所愿，苍天讵能违。
蹇予于夫子，亮节深所希。
取舍既共是，排拫亦同非。
岂伊桐江上，裴回送将归。
时危抱深感，人远伤遐睎。
国家福未艾，祖宗临孔威。
愿子崇明德，桑榆借光辉。

岷峨秃如赭，江汉浊如泔。
云何只隔夜，泼黛挼青蓝。
得非气沆砀，祝融困西戡。
秋风抗手谢，天公吾敢贪。
此邦旧崛奇，神气虎眈眈。
山为万仞高，水作千尺涵。
尔来遽一变，风景殊不堪。
月堕鸡不晨，露警鹤犹鼾。
长毕绶若若，修缗府潭潭。
坐令死瓦色，空蒙亘西南。
划闻卷阿奏，翠凤鸣孤岚。
尹氏谁敢指，家父独纵谈。
三十六峰下，有此奇伟男。
戛摩参井焰，刬磢山川惭。
予方感嫠纬，耳此距跃三。
作歌为贾勇，罪我如饴甘。

我家雪山下，结茅几度秋。
一朝劫火燎，身堕江南州。
相逢芡雪君，感慨不能休。
我今如丧狗，狂走长包羞。
子幸成小筑，廊岩可夷犹。
何不学孔明，草庐傲王侯。
何不学袁安，高卧绝行辀。
鹓鸾恍入梦，猿鹤凄生愁。
逋客亮非然，谁其执怨仇。
山茅自高洁，得雪逾清修。
三白待君足，毋为垢氛留。

问翁几何年，翁年七十余。
尚作蠹书虫，嗟翁一何愚。
旋增通典缺，旋修阜陵书。
毫芒集阅尽，白编还卷舒。
五诗讽被底，柳集诵日晡。
玩物能丧志，圣贤言皦如。
赋受有奇偏，谁能为耘锄。

南楼幽帘虽粗适，犹嫌尘务妨闲逸。
读书老圃四无人，啼鸟落花春寂寂。
试垂修绠汲义泉，更把长才𣃁玄窟。
已无俗物败人意，犹有睡魔入吾室。
且须时擎看山脰，不妨暂著穿花屐。
君平身世两相弃，韩子老大百无益。
但愿残生更几年，了我床头二三策。

幅巾支杖勇还乡，昨夜方开昼锦堂。
司马高风倾国慕，韩公晚节袭人香。
已忻绿野修初服，好为丹山酹一觞。
卜夜莫嫌秋漏永，仙翁鹤骨尽康强。

翠𪩘嵯峨插斗牛，仙家风景自清幽。
从来此县传佳谶，就筑西湖占上流。
层塔可梯升后进，五峰有路达前修。
邦人接踵登科去，我亦京华共宦游。

一川修竹映疏花，穿竹微吟路径斜。
更好碧溪深院静，月和疏影上檐牙。

邦伯由来有令名，修持清苦振佳声。
至尊仄席思耆旧，即看征黄侍紫清。

昔闻勤读者，三度绝韦编。
读书书已破，书则在肺肝。
摘实咀其华，发挥事业间。
伊惟事精研，整束悬牙签。
缥囊手未触，慨是龙泉言。
虎子畜溪鱼，汝懵未凿颛。
胡策追元方，纷纷探简编。
抱书手不龟，面壁缚枯禅。
靴化例随水，竟负一瓻还。
季也怒生瘿，我惭家训颜。
愿季无衔怒，凤楼修则完。
嗟嗟仁义谏，束湿何由痊。
颠倒幸尔存，柿叶风掀掀。
糊老饱九炊，纸捣翼拟蝉。
翻翻事兼两，滑腻好且坚。
手鉴具在兹，秋露无重妍。
旧书百回读，训佩坡老仙。
请季事斯语，慎勿高阁悬。
因怜数匮藏，徒疥小印存。
浮云忽白衣，世事无不然。
眼底不自快，封闭何取焉。
所贵得之心，亦可忘蹄筌。
又怜囿大块，华好竟饱鲜。
一饱膻聚蝇，曷与千古传。
纤云飞四散，皎月标中天。

梵寺斋殿深，屋古洞阴冷。
火云自空飞，此地暑尽屏。
乍至心已清，坐久体如冰。
官清务乃简，居易事亦省。
是为臭味同，玉碎金无矿。
萧闲日追随，论辩当修省。
展书相对读，佳处击节猛。
舆皂谓前兹，文会无许盛。
觞咏直寄耳，沈湎夫岂肯。
过从奚厌密，交道久弥敬。
无令数斯疏，此语共知警。

人祝先生寿，勋名而福禄。
伊惟小门生，而迺异斯祝。
所祝在斯文，其寿非已独。
尝闻侍席言，檃括因以复。
孔孟至皇朝，文与道相属。
溯自熙丰后，专门始分目。
欧苏以文雄，周程理义熟。
从此判而二，流派各异躅。
伟哉水心叶，同轨混列辐。
粲粲云锦章，理义仍炳烛。
筠窗一传后，人已沾膏馥。
正统的属任，非公绍者孰。
鲰生耳闻此，惊诧叹不足。
因捧介寿卮，谱在歌诗轴。
愿言清节高，岁寒等修竹。
长以文鸣道，声金而振玉。
上而轧汉周，俯命骚以仆。
门生严楷法，剩将从纪录。

物理寓乘除，天存好还道。
去年夏迄秋，旱枯苗尽槁。
繁霜打麦根，疗饥兹已兆。
逾春秀葽葽，修翠摇旌葆。
黄云割未尽，赤日仍杲杲。
秧针方刺牙，还忧水泉少。
正深伤弓虞，曲成由大造。
耕雨刈欲晴，从来难两好。
来牟迨既登，甘霖乃方到。
甲甲占久雨，古语信可考。
首夏际兹辰，其应孚未祷。
繁声喧若注，阴云阵如扫。
入夜听檐溜，滴沥响到晓。
蝗螟腐翅翼，蛙黾喊池沼。
从兹雨未艾，调润知可保。
一亩数石收，麦秋功已告。
千仓而万箱，应占富禾稻。
匪藉天功然，人力宁尔巧。
端由政致和，天示贤侯报。
不死见丰年，鼓腹归醉饱。
末掾与农氓，熙熙歌皡皡。

蜾裸祝类我，慈乌知反哺。
伊人矧最灵，而不以斯故。
养雏数羽毛，初志亦辛苦。
怀哉肯堂念，寥寥几千古。
君其若而人，凄怆践霜露。
钦闻先君子，清白守儒素。
何以遗后人，多文以为富。
潭潭诗书府，鱼鱼礼法度。
王槐信厚成，窦桂阴德著。
雪玉尘不缁，锺美见垂裕。
勤修不自閟，刻词流肺腑。
应无忝厥绍，锡类及哙伍。
卑飞未仰报，有泪滂如雨。
山高不碍天，水流必东注。
愿言坚此心，宜诣圣贤处。
他石或可攻，庸效南陔赋。

无庸下考又三书，知愧知惭意少舒。
傥便盍簪叨墨绶，纵然休仕亦绯鱼。
何人不愿重金服，那个无心驷马车。
修短洪纤应赋定，好存方寸一由渠。

曾闻老吏说先猷，咳唾珠玑下笔遒。
大器莫为时所用，高科还有子能收。
相逢禹会嗟何晚，薄可郊寒匪暗投。
珍重斯文肯勉力，清朝坟典要人修。

不效痴禅误此身，安居随分乐天真。
闲寻草药防医病，广施仙方为济人。
学道未逢师诀窍，收心且养自精神。
修持要到无空地，扫却从前碍眼尘。

桂花香满修廊，皓月当空照我。
徐徐三弄瑶琴，恁地有何不可。

太岁在娵觜，羲驭正东陆。
羽书西边来，胡骑报南牧。
仓茫星火急，飘忽风雨速。
凭陵我封疆，剽掠我孳畜。
一越摩云险，已污岩岷俗。
再度峰贴隘，重为武阶毒。
胡儿忽令名，见谓鞑靼属。
或疑女真诈，颇讶叠州族。
衣毛不知帛，饮酪非茹粟。
劲弓骨为面，健马铁裹足。
驾言取金夏，其锋不可触。
如竹迎刃解，犹雪以汤沃。
先声张虚疑，我师遽蓄缩。
心已执檄迷，手为望风束。
策昧战为守，计乏奇与伏。
西和久间断，文南暂蹢躅。
将利仅小退，凯音误陆续。
兰皋要寸功，良将半丧衄。
败书丙夜闻，前矛石门宿。
亟令控三关，谨毋费一镞。
鱼梁闭仙原，武林护午谷。
七方对垒持，相戒前辙覆。
县官塞蹊径，战士据林麓。
由是关以外，民皆弃庐屋。
西康至天水，患不翅蛇蝮。
凤集一炬余，地已付麋鹿。
河池本无虞，百里祸尤酷。
群盗沸于鼎，流民凑如辐。
母悲爱子死，夫没嫠妇哭。
城市委焚荡，道路纷怨讟。
于时益昌民，十室空五六。
牙樯嘉陵来，舳舻尾联属。
十乘随启行，驿书转加促。
鼓吹喧后部，旌旗蔽前矗。
两劳使者车，三分元戎纛。
重以溃卒徒，跳梁满山谷。
声言诛不平，未知不平孰。
人情往伤弓，未免惊曲木。
土著避乡井，游手伺风烛。
嗟哉是日也，性命龟未卜。
事机正诪张，天时幸炎燠。
晋边死季龙，周翰奋方叔。
不闻武侯败，街亭诛马谡。
犹有孟明在，焚舟报秦穆。
不待斩楼兰，闻已事薰粥。
搢绅屐欲折，意气喜可掬。
中有山西人，慊若国深辱。
问之何所云，首疾已频𫖹。
大言往者悔，几已溃心腹。
尚为来者忧，不知护头目。
厥今敌虽去，乡道渠已熟。
三关固天险，五都恐日蹙。
不见关以外，处处空杼柚。
朝廷无事时，司农积边谷。
一朝弃粪土，知几十万斛。
民力哀何辜，边人罪难赎。
色虽帷幄喜，骨尚原野暴。
未旌平凉家，方起邹阳狱。
辛苦在貔貅，恩赏归雁鹜。
几效先轸死，不及介推禄。
魏师付乳臭，汉校起奴仆。
平时好糜烂，深刑痛敲朴。
于时在劳来，仍忍逞诛剭。
颇闻富窖藏，悉已发麦菽。
边无一人耕，食能几日蓄。
田里思反业，原堡未修筑。
了无金城图，酣事铜鞮曲。
朽索驾虚舟，空奁著亡局。
纵君不惩艾，而我为惭恧。
我闻报中朝，四境已清肃。
一人万人心，可欺宁可服。
当时屹如山，一二臣可录。
凡此保蜀功，两和李公独。
赵公继一出，颇慰沔人欲。
益昌所毋动，饷臣尼其毂。
公论虽未泯，天幸不可复。
安得如绍兴，魏公任都督。
以口伐可汗，我恨匪元璹。
徒能效曹刿，远谋鄙食肉。
言之貌愈切，至此泪几簌。
客既闻斯言，稽首拜且祝。
九庙宗社灵，百城耄倪福。
德泽在天下，人心久渗漉。
徒以成败论，公等皆碌碌。
伯比议莫敖，𫇭贾知子玉。
春秋过责备，小事书简牍。
子其钳尔舌，毋取斧锧戮。
汉人悔雁门，唐师老鸭绿。
有道守四夷，初何事穷黩。
不战屈人兵，正岂待驱逐。
吾皇天地心，万国囿春育。
畴咨元帅功，非夕则在夙。
出命宣黄麻，入相赓绿竹。
除书从天来，恩礼方隆渥。
三公应鼎象，相与运坤轴。
小夷置蚊虻，壮志寄鸿鹄。
分无万户印，莞尔一杯醁。
熟慰豪杰心，有诏不盈轴。
尧门万里天，意者未亲瞩。
君相勤外忧，必有宁我蜀。

老蟾窃灵药，堕魄下尘寰。
迹误采石江，名虚巫峡山。
长风送之来，寄影千丈岩。
列壁当层云，虚白生光寒。
婆娑仙桂影，中著孤根蟠。
宛宛学扇初，盈盈一钩弯。
如出沧海头，半揭烟霄端。
风雨不改度，晦朔从循环。
山灵夺天目，作此奇哉观。
阅尽来去人，了不苍其颜。
所欠断鳌始，一阙难磨镵。
凭谁驾长梯，取置怀袖间。
为施玉斧工，修作宝鉴团。
岂无女娲之手吕翁指，运此神造应非难。
何如存我真面目，妩媚一笑只作青山看。

国有金汤在，邻修玉帛云。
夷侵由废雅，苗格自敷文。
当宁形宵虑，公车以岁闻。
便当从幕府，入校道山芸。

庆事一门盛，修龄七袠强。
纶封四大国，彩侍两文昌。
梦幻存真觉，勋庸看显扬。
家山空睇望，惜此令仪亡。

德齿明时冠，诗书正派深。
修名在原隰，雅志已山林。
眼历四朝事，神交千圣心。
老成天不慭，大雅有遗音。

数峰佳致蔼前修，心匠玲珑小更幽。
公去我来几传舍，人非物是一虚舟。
矗天柳色新条改，垂地藤阴旧迹留。
坐对黄花谁领会，犹疑蝴蝶是庄周。

从渠旧隠擅清修，我爱吾庐溪上幽。
一幅霜林长短树，几湾烟苇去来舟。
买鱼酿秫作新节，招鹤访梅迟小留。
却忆故山怀故老，宁忘嫠纬念宗周。

膝下相随五阅秋，意其可以付箕裘。
祗缘老子身无福，致使佳儿命不修。
宿业结来知有自，暑行坏会复奚尤。
灵台一点知何处，痛入肝肠死则休。

太微一宿烛鱼凫，已奏平反课转输。
绿碾雨前舒凤爪，青镰雪外长龙颅。
班崇东壁图书府，惠畅西夷道德涂。
伫佐修壤歌六月，载铭石鼓会东都。

乐郊从昔推南州，今控西鄙犹心喉。
碧虚境界富登览，前贤故址存风流。
斯楼枕江屹雉堞，俯瞰寒碧潜蟠虬。
夕佳朝爽在几席，岸巾拄笏供遨头。
迩年胡雏肆狙伺，南北不间风马牛。
经营墉壑备亭障，旗鼓讙亮雄谯楼。
岿然东壁乃头角，适与壤会将谁修。
斯何时也事斯役，或者食肉非良谋。
缅怀昨梦阅十载，不谓白首重来游。
虽然左腹证日急，类舍剑栈窥江油。
视兹罅漏弗补葺，毋乃闲暇忘绸缪。
梓人余力建重屋，吾意正岂舒吾眸。
三湘百粤类砥柱，金城额额江浮浮。
黄茅薰炙鸢堕水，不费矢镞空群酋。
畴其载笔纪崖右，落成且也陈觥筹。
筑惟甲戌继费誓，城沂亦仿书春秋。
吾皇神武光四表，自此丑类岂复能虔刘。
佳哉此诗幕中彦，孤凰一鸣惊群啾。
带𥮾梅雪久绝响，眼前有景君兼收。
谩搜枯腹欲貂续，祗觉颜汗包骍羞。

六十三年忧患乡，人言晚景尚悠长。
不知气郁致痰厥，忽尔异证生微茫。
操修弗遂仁者寿，治疗倍费医之良。
今将累日未痊愈，自知不善摄养贻天殃。
头目昏眩手足不能动，偃然一榻殊徬徨。
光摇两目皎无寐，汗流四体痛欲僵。
纵然未即致幻化，惟恐废弃难安强。
人生修短固定数，不必以此萦吾肠。
枝披叶殒待风寒，根本弗固安能当。
平生踪迹等一梦，未必可保风灯光。
儿女满前无顾恋，家山何许莫思量。
是非得失一勾断，万事尽付之遗忘。
宁神定虑听造物，至此收拾甘归藏。
门前风月正清朗，符到即去庸何伤。

六十三年忧患乡，人言晚景尚悠长。
不知气郁致痰厥，忽尔异证生微茫。
操修弗遂仁者寿，治疗倍费医之良。
今将累日未痊愈，自知不善摄养贻天殃。
头目昏眩手足不能动，偃然一榻殊徬徨。
光摇两目皎无寐，汗流四体痛欲僵。
纵然未即致幻化，惟恐废弃难安强。
人生修短固定数，不必以此萦吾肠。
枝披叶殒待风寒，根本弗固安能当。
平生踪迹等一梦，未必可保风灯光。
儿女满前无顾恋，家山何许莫思量。
是非得失一勾断，万事尽付之遗忘。
宁神定虑听造物，至此收拾甘归藏。
门前风月正清朗，符到即去庸何伤。

两月之间星入斗，畴昔之夜星入月。
入斗前史验虏走，入月韩诗应虏灭。
昭然垂象不轻示，适验天心厌胡羯。
此胡蚕食诸戎尽，云扰中原野流血。
去年突然渡江左，几欲长驱控京阙。
使其得气不击败，延及生灵祸何烈。
衣冠正统幸阴佑，依然天堑限南北。
乃知硕果弗尽剥，东南生意不终绝。
吾皇修德务饬己，悔悟一念足对越。
正当岁星在吴分，不待一言退荧惑。
胡运百载天将亡，两星炯炯岂虚设。
自今有道守四夷，海寓一家混吴越。
病夫得复见太平，愿以余年老农业。

造化雕镌巧，真成一洞天。
曾将修蟒逐，却许蛰龙眠。
石现金刚足，泉流仙客田。
炷香吾道者，色体尚依然。

策杖扣禅坊，空山草木长。
殿荒人晒席，僧去佛无香。
榆树苔衣绿，松花粉穗黄。
兹行无伴侣，独自绕修廊。

京都士如云，一见知好修。
未尝广文饭，已替肉食谋。
炎门耻曳裾，漫郎肯从游。
惊座吐倔奇，倚麈觉我羞。
穷边人惮之，长笑驱行舟。
远烽乱夕烟，戎马骄高秋。
清野空子衿，丛棘荒半流。
此去欲何之，幕府应拔尤。
吾道岂空谈，取胜在一筹。
献馘早归来，平步班瀛洲。

昔人入山访隠君，每恨见山不见人。
子持画图走踆踆，人虽可即山非真。
自言谷中万修筠，泉鸣琮琤石嶙峋。
谁甘混迹麋鹿群，雅意远游阔见闻。
飞筇遂过南海濒，翻海一洗征衣尘。
东望绝域天无垠，药洲风月蒲涧云。
间出奇语颇自珍，奚囊十袭而三熏。
槿花猩血荔锦纹，何如故圃桃李春。
江湖社友杯十分，何如族聚情话亲。
行路之难多酸辛，还家火急埋车轮。
拂拭矶苔开径榛，畹兰篱菊庭古椿。
赠篇满箧不疗贫，几人炼药能轻身。
本分荷锄驱犊西畴耘，武夷山下击壤为尧民。

圆沙有此隠君子，短褐枯筇自一丘。
安乐窝中宽宇宙，逍遥游处眇公侯。
逢人皆喜一无忤，于世何求百不忧。
种德已深天必报，大儿玉立最清修。

已孤前度一中秋，满望今宵月下游。
药杵放闲灵兔懒，镜奁掩却素娥愁。
知谁有术擎梯取，枉费当年弄斧修。
天靳清明每如此，樽前休恨翳云浮。

舌似河悬笔水翻，春官首疏见忠肝。
士须卓尔名当世，好取前修节行看。

吾党仲容，行修能通。
而志卓然，以慕直躬。
尝侪扣阍，力摧奸锋。
上旌其言，擢第南宫。
府庠诸生，坐斥匆匆。
君尽远诒，盍援掖逢。
予疏已先，所见略同。
每起敬爱，有烈士风。
予归里闬，时访藋蓬。
匪义不谈，惟理是穷。
告予戍及，栖枳湘中。
壮哉兹行，近紫盖峰。
刑使杰然，蜀彦之雄。
埋轮大勇，折槛精忠。
朝夕趋承，必得所从。
一被容接，终身登龙。
惟仕首辅，必廉必公。
惟学策要，必敬必恭。
胡张之乡，名理之宗。
公余取友，以相磨礲。

易之广大，无方无体。
河图授羲，斯文天启。
爰画以象，是陈八物。
演六十四，阖辟伸屈。
文系繇辞，二千爻旨。
孔绝韦编，十翼备矣。
后来濂洛，发明几尽。
万世学者，于此取信。
弘毅李君，以身体易。
消长验气，吉凶考德。
方初学时，四载忘寐。
感苍筤竹，至产于地。
盖三十年，然后成书。
其语不费，其趣有余。
予得其稿，日置书案。
熟视厥履，为之三叹。
道无隠显，形上繇下。
修辞立诚，穷神知化。

凡卉千山未吐芽，天生灵草瑞天家。
漕修贡事东西廨，使起英流南北涯。
谏苦固应疏汲黯，品高终必相王嘉。
老衰不办茶歌献，但诵周原远有华。

一世龙门未易攀，鲰生负笈造柯山。
束修以上吾斯诲，应许吟风立雪还。

月出山越高，云行月益忙。
树影遍空白，疏星避月光。
总非往者见，不从意内量。
聪明此一进，境界因久忘。
深坐庭露淹，山僧促回廊。
鼓钟奏天乐，经行重山堂。
暮楫动朝梵，初日升屋梁。
佛心光见日，林晖洞八方。
细雨霏日中，飞烟青逐黄。
出门遶山迳，两道夹修篁。
茗根千百个，却于山隈藏。
径深见奇𪩘，云与戴云望。
因之曳竹杖，集伴凌高冈。
他年记此际，风花带天香。

至今修竹下，陈迹忆山阴。
去去人如水，行行杖挂金。
柳丝偏惹恨，禽语更关心。
对景愁千斛，无言酒懒斟。

乾坤虽有作，太平本无象。
赫日正中天，去却修罗掌。

魁梧厚厖，慈和安祥。
声在江湖品目，仪表衡台学场。
空假中之列三兮，一与三之不立。
修多罗如标月兮，指与月之俱忘。
四处提撕，四花飞扬。
未老掩光，返常寂光。
此其所以为柏庭之克家，云公汉章者也。

{毛畏}{毛畏}{毛崔}{毛崔}，颙颙昂昂。
强出人前，果见乖张。
直如劈竹而人罕知其曲，圆如走丸而吾常用其方。
闻说我宗甚奇特，当甚多年苕帚桩。
明修栈道，暗渡陈仓。
出语全无碑记，考贼不用证赃。
敢滥称花木瓜直下儿孙，真所谓米尽到糠。
个样嘴脸非惟人恶，吾亦自恶，那堪形之丹青，悬之高堂。
第一分付断云，付与丙丁收藏。
覆水自来收不得，从教四海沸如汤。

身披云衲瘦伶俜，一刺新添得寺名。
餐供未便趺足坐，诵经犹作读书声。
禅窗欲晚闻钟掩，吟履逢秋踏叶行。
应是千生修得到，几人头白尚无成。

百丈开田说大义，究竟宁免费脚手。
松溪修田无可说，击鼓升堂但良久。
知事头首俱欢颜，见者闻者皆失笑。
好篇大义，一字不少。

□灵通一窍，如月未全盈。
外□山河界，中涵蚌蛤精。
银潢斜□断，玉斧半修成。
莫讶平分破，难亏半体明。

富与贵在天，君子不谓性。
贤不肖在人，君子不谓命。
是以张月台，可疑亦可信。
修身以俟之，人定天亦定。

万石家居最，清修却似贫。
赋中前进士，诗里谪仙人。
连疏西湖上，扁舟颖水滨。
一从书乙亥，岁岁两眉颦。

天花夜半落溪傍，傍有狞然为取将。
擎爪仰空呈洁白，掀髯倒地觅昏黄。
修鳞月下霜同色，败甲风前雪有香。
欲起补之图影看，生愁飞入水中藏。

无言情脉脉，美人久相隔。
道阻修且长，春草几番碧。
凤钗冷鬓云，鸾镜轻云羃。
昔为比翼鸟，今作孤飞翮。
愁绝寄郎衣，腰瘦裁宜窄。

帝青八万四千里，更著修眉一两尖。
古往今来愁得尽，不教我辈送愁添。

不尽胸中蕴，康时与致君。
未应才执戟，忽去作修文。
清节梅花屋，闲身马鬣坟。
铭旌瞻不及，双泪落南云。

烟中修竹列千竿，空里疏花未可扳。
唤醒罗浮山下梦，江南还有广南山。

柴门尽日少蹄轮，坐对横窗数点春。
心向雪中偏暴白，影来月下亦精神。
十分洗尽铅华相，百劫修来贞洁身。
笑杀唐人风味短，不应唤作弄珠人。

闻说吾家又一种，移来远自剑津湾。
叶如壮士冲冠发，花带癯仙辟谷颜。
行辈合推梅以上，交游多在菊之间。
平生我亦好修者，乞取幽兰镇小山。

暖来日晒冰滑，恨极天寒竹修。
云开梵铎相诉，水活渔船自流。

虚斋镇东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观于所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接劲翮，去去翔霄旻。
清时有闻者，必也吾子云。

一线天回得顺流，几家修竹满岩幽。
转头已失来时路，过眼犹怜水上舟。
仙事渺茫姑勿论，客情萧散故迟留。
试寻怀玉山人传，更有承平好识不。

鳌极开先已降衷，上天下泽礼居中。
三才义理维持力，万世纲常建立功。
孔圣法言多纂辑，汉儒师学共修崇。
经帷讲彻资群彦，克己工夫在广充。

烈祖谋诒燕，冲人命绍龟。
禁严瞻复古，缔创想当时。
凤纪因多历，翚飞欲寖隳。
端居常念此，凉德恐羞之。
勉辑炎兴业，新还舜禹规。
栋骧非玉瑱，朴斲仅涂茨。
咫尺羹墙见，延洪典则贻。
缅怀光宅旧，俨若焕章垂。
圣志惟先定，鸿名寓有为。
风烟沈庙算，天日俯畴咨。
屏翰环方召，言谟富禹夔。
权纲归总揽，制度永维持。
养士翔鸳鹭，搜兵振虎貔。
宣王修政日，光武中兴时。
文治绥函夏，英威鬯远夷。
万年丕显绩，三纪太平基。
继述惭非称，规恢动慨思。
肯堂心翼翼，景行日孜孜。
载绎车攻雅，宜赓考室诗。
告成书梗概，拜手缉芜辞。

参透香严境，都无灭与生。
平分天女白，全借月娥清。
雪屋人家好，霜桥野岸横。
天寒倚修竹，齐弟伯夷兄。

华溪有水绿如苔，迎会双溪右涧来。
二派合流川两道，四山环拥翠千堆。
寻源未许停渔棹，修禊应堪泛羽杯。
夹岸桃花开烂漫，落红随浪泛天台。

暮春浴罢振春衣，正是流觞修禊时。
世事藏机应落落，人情忘我总熙熙。
醉能辞醉原非醉，诗到无诗乃是诗。
伟矣兰亭众君子，不将文字立藩篱。

山寺闭修竹，偏宜静者居。
观空心已悟，集理事常虚。
日月供吟笔，乾坤入草庐。
何如钓台叟，得计在樵渔。

六月厌烦襟，纵步情未足。
爱此石径长，缈缈清溪曲。
古道何人居，门闲对修竹。
好鸟发新声，静极成幽独。
山风吹晚凉，山影摇红绿。
翘首兴未阑，青猿睡初熟。

六载雪山修，几乎没合杀。
半夜睹明星，和盲勃睟瞎。

捏双拳，衣露肘。
谓悟明星，有甚分晓。
本为修行利济人，谁知变作不唧{口留}。

一天风月近中秋，凝望家山不阻修。
漫浪疏林人已倦，心期犹与素光谋。

过尽长亭复短亭，修途随处月同行。
明朝买得扁舟去，两岸芦花夹橹声。

师帅勤民众务修，挟晴领客过仙洲。
不缘感召丰年好，安得从容暇日游。
人在湖山皆自得，政先仓廪百无忧。
老农不解君王意，却要朝辀为少留。

今夕知何夕，吾意亦良适。
明月满船蓬，清风动帷席。
过雨前溪浑，停云半空白。
衰荷无娇红，老梧有枯碧。
频更烛对棋，仍把酒浇石。
岁行变暄凉，朋情慨离索。
相思日以长，孤吟夜方寂。
露下客衣单，草际萤光奕。
年年修玩心，一醉不得惜。

将军恒爱客，载酒喜行游。
山殿晴云浴，天香静磬浮。
嘉莲艳宝水，甘露降灵楸。
征古一为瑞，清修思更幽。

绍定壬辰闰九月，己酉之夜彗星出。
清台奏御，正衙避席。
太官减膳羞，瞽宗彻音乐。
鸡竿肆眚出囚系，龙扆责躬求谠直。
精诚彻九垓，德音走重译。
圜桥冠带虀盐生，筦窥熿熿对以臆。
臣闻泰素朕形，玄黄辨色。
左旋右转，一阖一辟。
来伸往屈四时行，除旧布新寒暑易。
恢恢天网疏，统理废厥职。
东方岁星木主仁，不扫暴刻尚捶剥。
南方荧惑火主礼，不扫骄蹇习凌弱。
西方太白金主义，不扫寇盗生乱略。
北方辰星水主智，不扫蒙蔽长谗慝。
中央填星土主信，不扫诈欺滋奸猾。
皇穹遴选纲纪星，出持彗帚扫环域。
日华机上有九彗，乍上乍下空如笔。
归邪向上有两彗，出也不行见则灭。
天狗短彗在尾傍，火光炎炎空烜赫。
天搀类彗云如斗，蚩尤类彗箕后曲。
六贼如彗在西方，咸汉带彗居正北。
驱策举莫前，彗乃排胶轕。
不指房心明堂位，不临箕尾后妃宅。
不抵参昴咏衾裯，不向牛女逐淫佚。
不访狱廪至娄胃，不询盖营到危室。
不求社庙上井鬼，不好文章游奎壁。
不穷天根越亢氐，不咨弋猎来柳毕。
不从玄枵问虚耗，不由张素丐觞客。
不自觜觿访葆旅，不入柳仓觅厨食。
不呼七星问急事，不召南斗共斟酌。
天王帝廷为大角，两旁三星如鼎足。
斗柄所指，以建时节，曰摄提格。
洒扫庭内万化基，芜秽不治孰观法。
轸驱风车为宰辅，负衡失平在修饰。
翼鼓羽翮主变夷，飞翰不劲必振刷。
秃帚一加，内清外肃。
四海九州，罔不臣妾。
帝座中居斡枢机，万年千载不停息。

劝农事云毕，晴日足登山。
山高翠微上，坐见人境闲。
天目有修眉，洞庭无狂澜。
田畴井画见，布谷行相关。
村村自花柳，流水春风颜。
周行抚泉石，碧匣开潺湲。
尚想读书声，犹在松树间。
此事已难会，沂水何时还。
朗吟苏仙语，明月下前湾。

谁解青云勒，在蛟舞不休。
飞来两潭月，惊起九峰秋。
松影晴犹暗，山光暖欲浮。
因参玉局句，千古仰前修。

仙之来兮驾五龙，霓旌绛节泠然风。
谁欤擘脯金盘供，垂要绿发颜如童。
五百余载一瞬中，蓬莱水浅来何从。
蔡翁得鞭与道通，云间遗臼堕半空。
九井丹液藏甘潼，赤明浩劫传无穷。
坐阅成坏此故宫，宫前山色知仙踪。
月明笙鹤归长松，修身洁行傥可逢。
屑然为我达帝聪，流杯□□袪盲聋。
卿云甘露常岁丰，神仙岂必私此躬，八荒寿域仙之功。

寥寥二千载，道统几欲坠。
濂洛暨关中，浚源接洙泗。
乾淳诸大儒，流派何以异。
无极而太极，性命发其秘。
先天而后天，理数稽其至。
四书共群籍，精微穷奥义。
五常与异端，辨析无遗旨。
谓教以渐进，谓功可直遂。
为说虽殊科，其归同一揆。
践修本诚敬，讲贯非口耳。
要在绝己私，浑然循天理。
启钥以抽关，发蒙而警聩。
后进有所宗，绝学得所继。
作者蔑以加，百世或可俟。

六月畏酷热，簟枕依林塘。
古木同臭味，幽鸟含宫商。
天孙云锦机，丹碧交荐香。
晴澜泛清薰，襟袂生微凉。
巉巉万石间，修筠间新篁。
羽葆列千挺，滟滟浮绿光。
林飚一戛击，环珮声铿锵。
披衣独危坐，意气超羲黄。
岂惟热恼除，冰雪置我肠。
却愁林外人，久苦炎威张。
天瓢忽倾倒，旱魃宜消亡。
是月已火流，不日占金穰。
时虽厌兵革，人或饱稻粱。
此园仅如握，无径不就荒。
犹喜卉木存，弗为斤斧戕。
扬扬桂吐芬，粲粲菊有芳。
清赏备四时，花辰复青阳。
太平本无象，嗣岁或小康。
于焉盍朋簪，一笑传清觞。

峩峩章甫冠，飘飘凌云气。
安肯郁郁居，乃试远游履。
风云负壮图，川原穷雅志。
槐竹憩幽深，草木仝臭味。
沧溟浩八极，呼吸入胸次。
物怪千万状，参错入吟思。
一篇复一篇，亹亹至百纸。
芳菲迷目睫，璀璨照窗几。
展玩三过读，殆类啖蔗美。
渐可造冲澹，岂特衒巧丽。
章句亦何有，尚辞尤尚理。
风行自成文，止于所宜止。
熟之而精之，循能造极致。
老我力已衰，不复竞吟事。
羡君年尚壮，进进殊未已。
骎骎班前修，挺挺俯时辈。
岂但蓟北传，可使鸡林至。

唐人尚五言，秀句推柳塘。
复有善鸣者，鸡鸣传远商。
氏名几百载，郁若兰芷香。
诗来破余暑，如挹风露凉。
芬敷富辞藻，鲜碧逾丛篁。
铺张几案间，蔚为前修光。
读之律吕谐，击拊鸟声锵。
可踵翰林白，未逊太史黄。
东屏斯文主，书传撑满肠。
固宜苏门客，而有晁与张。
岂但如昔人，风雅能补亡。
胸中千万篇，浩若五谷穰。
况复有小坡，气习遗膏粱。
书林惟日涉，艺圃无时荒。
内有芳润融，外蔑声色戕。
篇章虽后至，岩菊擅晚芳。
又类秋芙蕖，水镜临夕阳。
顾惟糠秕扬，凛负荆棘芒。
叹予以诗隠，货药犹韩康。
何时天朗清，共泛兰亭觞。

岁月易以迈，羲娥不停旋。
忆昔聚嬉戏，缟发今盈颠。
日往而月来，壮逝老至焉。
交情贵浃洽，良辰忍弃捐。
簪舄要时集，尊俎宜相先。
闻风益所无，议论攻其偏。
急难援心勇，友助劳斯宣。
里闾皆吾与，疾苦毋吝言。
惠利苟可及，念勿遗颠连。
杜门惟独善，此见恐未然。
良朋去七载，归锦荣山川。
盟鸥思海上，访鹤来云边。
胸中五千卷，笔下琳琅篇。
尤当会以文，雅好庶不愆。
真率月有集，旧典犹可沿。
洛社多尚齿，尚齿则未便。
何如仿修禊，少长无拘挛。
光风猎猎长，万象皆暄妍。
四时有佳致，陵谷纵变迁。
山巅或水际，竹下并花前。
高吟吐风月，逸气嘘云烟。
烦襟可洗除，芳景宜留连。
毋徒嗟百罹，一笑觞互传。

世称斯楼天下奇，雨余振履此游适。
埋头旅舍气弗苏，一见端能洗湮郁。
连冈三面作襟袖，洪流千里在履舄。
俯窥万井若棋布，前阅千帆似梭掷。
银涛涌出丹碧居，金焦两山相对立。
群阴解駮宿霭收，放出修眉数峰碧。
景名多景名不虚，似此江山何处觅。
凭栏一笑问波神，欲举归帆在何日。

乾坤空阔几由旬，仁气坱圠熏为春。
郊原万象列绮绣，华哉规令方施行。
旧年与花尝有约，肯倦携筇并蹑𪨗。
近来时事与花违，一任自开还自落。
此时何地可维舟，难效山阴禊事修。
醉吟有样犹可法，随处可留无不留。
欲纵清游先蜡屐，剩拟一造芝兰室。
料应红紫尚余芳，但愧平章无健笔。
折简支郎盟在前，期吊野王今几年。
或行或止若有制，人不自由殊可怜。
转头点点飞红雨，美景良辰那忍负。
大篇短牍重招邀，起往从之其敢后。
但嗟戴笠与乘车，昔骑紫马今无馿。
荣华消歇与春尽，宠辱不动心如如。

千岩万壑东南美，中有一山尤秀伟。
伊谁衣被以佳名，非雾非烟腾瑞气。
有人于此曾课书，出山能士为写图。
风林泉石振清响，占毕吟诵声难模。
聚为胸中线五色，不补衣裳华衮黻。
迺作江湖漫浪游，奋藻扬葩肆吟笔。
文为人瑞要瑞时，时不与我文奚为。
何如抱书还旧隠，姑颂楚橘歌商芝。
吾衰一字不解作，平生学殖叹荒落。
为儒无用拟修玄，徒想仙人五云宅。

琅玕挺秀径尺盈，森森直上摩苍冥。
封培保护犹重器，岁余二十林方成。
绳绳孙子更杰出，远过鼻祖尤轮囷。
蔚然翠羽渐成葆，稚者碧玉初抽簪。
泥涂甫见露头角，意气已欲生风云。
繁枝会致凤栖止，修干能作龙飞腾。
我来其下避新暑，洒若涧壑涵层冰。
清高直亮异凡种，愿言世与山长青。
绿漪岂但为目玩，于焉观德知修身。
吾宗叡圣所宜法，如圭如璧扬休声。

琅玕挺秀径尺盈，森森直上摩苍冥。
封培保护犹重器，岁余二十林方成。
绳绳孙子更杰出，远过鼻祖尤轮囷。
蔚然翠羽渐成葆，稚者碧玉初抽簪。
泥涂甫见露头角，意气已欲生风云。
繁枝会致凤栖止，修干能作龙飞腾。
我来其下避新暑，洒若涧壑涵层冰。
清高直亮异凡种，愿言世与山长青。
绿漪岂但为目玩，于焉观德知修身。
吾宗叡圣所宜法，如圭如璧扬休声。

世更日月几昃盈，依然有谷中窈冥。
修筠夹道互经纬，宛如一机翠织成。
非繇培植得揽玩，何异不稼而有囷。
箨龙个个出头角，密者栉比疏犹簪。
婵娟色媚已映月，团栾气合行屯云。
雨余寻丈忽耸拔，其上速若鸢肩腾。
中边别种相间簉，又类润玉陪清冰。
我将于此事著述，编摩自足供杀青。
此君时对吐秀句，榆境亦不孤闲身。
凉床滑簟午睡足，坐听雅奏来风声。

此月才过禊事修，芳辰冉冉逝如流。
牡丹开了寒应尽，燕子归来春又休。
衰鬓难将新绿染，颦眉岂为落红愁。
劳生扰扰何时足，已拟抛家理钓舟。

风雨连朝思黯然，山迷宿霭水迷烟。
一年春事少闲日，半月客程逢漏天。
喜涉鲸波返江国，便思鹤唳买河船。
修途往复成何事，姑了余生未了缘。

饱经三百载风霜，几见林间古木僵。
修骨蜕龙鳞甲长，繁柯擎凤羽毛苍。
孤高独与风云会，葱蒨深藏雨露香。
寄语山灵须爱护，殷勤重赋角弓章。

天道虽远，人心匪殊。
内直不欺，与天为徒。
对越无愧，陟降恒俱。
祝史陈言，曾非矫诬。
桑林之祷，金縢之书。
至诚感通，如鼓应桴。
神人以和，大信以孚。
不勉不思，自止于符。
天有常道，人无异涂。
志斯一矣，天其远诸。
大道既漓，人心日渝。
背天从欲，覆族亡躯。
作善降祥，为恶速辜。
圣言孔彰，是训是谟。
一念之差，千里而迂。
惟当自修，以反厥初。

别日何易，会日何难。
道路修阻，山川郁盘。
寤寐怀思，涕泣汍澜。
思君不已，损我容颜。
时歌旧章，期以自宽。
歌终太息，反开忧端。
孤鸿嘹唳，过彼云间。
欲托遗音，遐征不还。
出户徘徊，风露凄寒。
明月皎皎，星斗阑干。
罗帷飘扬，顾影难安。
耿耿长夜，摧此心肝。

弃置何足忧，贫贱元非病。
山边水边行，颇适幽人情。
柴门绝轮鞅，苍苔满修径。
忽听渔者歌，还动江湖兴。

吾谓钓者徒，今古不同流。
今钓曲为饵，古钓直不钩。
直钓不在得，所得过于求。
曲钓志在得，所得良可羞。
乃知今古钓，不可相为谋。
好古不好今，颇若能自修。
试问羊裘人，亦合子意不。

修梧散瑶碧，溪水涵清漪。
凡翼毋饮栖，凤鸟当来仪。
山人以自鸣，俗士安能知。
陵谷可变迁，此志当勿移。

高木引修藤，藤束树身死。
慎莫进小人，终当负君子。
君子思报德，小人易忘恩。
所与苟非类，反为祸之元。
诚能远小人，终身乃无患。
世莫轻斯言，亦足以为谏。

昔者闻卢殷，颇为世所推。
读书过万卷，尽以资于诗。
复闻孟东野，气清而色夷。
平生嗜章句，有甚于渴饥。
二士举无子，所学竟不施。
昌黎为买棺，又作铭墓辞。
相去五百年，雪林酷似之。
春谷古人徒，生死相维持。
亦为立佳城，著文树穹碑。
林兮信不忘，千载修名垂。

世情多反复，衰荣难预卜。
本是昔时笑，翻成今日哭。
故乡无旧业，客身同草木。
纷纷轻薄儿，谁能顾幽独。
虽无禄资身，喜有山在目。
得失何足论，长歌倚修竹。

吾学本经论，由之契无为。
书生习未忘，有时或吟诗。
兴到即有言，长短信所施。
尽忘工与拙，往往不修辞。
唯觉意颇真，亦复无邪思。
事物皆寓尔，又岂存肝脾。
老来欲消闲，裒集还自嗤。
聊以识吾过，吾道不在兹。

闲踪无滞留，有兴即行乐。
崎岖历重丘，窈窕穷远壑。
遂步西城道，修墉带高闳。
门前设梐枑，喧喧歌吹声。
老人咨嗟语予故，园林曾是前人墓。
予谓老人置勿论，自古废兴何定据。
今人欢乐宁长保，后人还为伤怀抱。

飞瀑挂晴霓，山门对小溪。
晓行青玉峡，时听白猿啼。
野竹樊蕉径，修桐间茗畦。
傥容分席地，便此卜幽栖。

爱性畏讙呶，云深一径茅。
了无徒属累，唯结鹿麋交。
灌木由来古，修篁亦渐苞。
终然声利表，颇若类由巢。

高人持远流，净行在林丘。
观与心为度，身将世作仇。
不曾过午食，常满六时修。
苦海人求度，师应驾法舟。

与君俱是客，那复送君行。
未卜重逢日，难为欲别情。
露花皆远泪，风叶是愁声。
到日寒应极，修途七十程。

修筼古君子，谿上有清风。
直节应难并，高标自不同。
婵娟消俗虑，培养见深功。
爱此黄钟管，传声到谷中。

梅柟三四树，手种近岩房。
始见条抽绿，俄惊叶陨黄。
物情殊易变，身世岂能常。
且尽修心法，休传却死方。

看月倚修桐，寥寥夜正中。
西郊金气肃，南陆火云空。
绕树徒怜鹊，传书未有鸿。
浩歌谁与和，禅意自相通。

种植有良法，曾闻老圃辞。
灵苗如已茂，恶草自然萎。
根本须培养，生枯勿顾思。
修身亦如此，于理足堪推。

弱蔓引修藤，垂旒泫水晶。
忆曾江路见，风露熟秋棚。

窗前有修竹，道人心自足。
清风入诗肠，何用五鼎肉。

湖际山何限，飞来独著名。
玲珑疑鬼凿，崷崒自天成。
猿去犹存洞，龙归尚有泓。
树因含玉润，泉为炼丹清。
桂子排空落，莲花浥露擎。
鹫形传佛国，灵应动神京。
翻译贤人迹，稽留隠者情。
修藤垂万岁，孤石记三生。
夜讲台偏古，春风桧重荣。
宾王辞可讯，慧理塔难平。
客至心多恋，僧居虑自轻。
跻攀虽诘屈，临眺独高明。
观阙雄三岛，衣冠迈百城。
东南且行在，西北待经营。
溟涨无涯涘，江流但注倾。
一时归眼界，终古播诗声。

吾宗老兄弟，夫子最高明。
问学穷根柢，公忠出性情。
夙能全至孝，元不念修程。
道自成均重，身由射策荣。
把麾闻列郡，持橐贰春卿。
得请还山早，居家旧疾平。
正安琳馆乐，忽报玉楼成。
死后名逾盛，生前志未行。
他年如定谥，谥号决当清。

清修二师持远徒，麻衣草座深山居。
心如莲花不着水，身似孤云行太虚。
记得茅堂明月夕，同汲寒泉煮白石。
多年不见拟相寻，秋风落叶迷行迹。

忘名忘利人，傲岸孰能驯。
老去身犹健，闲中乐最真。
洁修松体貌，清劲竹精神。
日夕常相对，无缘更有尘。

栖迟严壑间，所尚不同俗。
窗下列芳兰，门前艺修竹。
崖屋夏中寒，石田秋后熟。
委质于自然，陶然意常足。

任术终当死术，为仁必得称仁。
比似荣华灭族，何如贫贱修身。

善处忧难作，能持事自修。
腹心无外物，蛮貊亦怀柔。

至人无梦，圣人无忧。
梦为多想，忧为多求。
忧既不作，梦来何由。
能知此说，此外何修。

天学修心，人学修身。
身安心乐，乃见天人。
天之与人，相去不远。
不知者多，知之者鲜。
身主于人，心主于天。
心既不乐，身何由安。

衣冠严整，谓之外修。
行义纯洁，谓之内修。
内外俱修，何人不求。

衣冠严整，谓之外修。
行义纯洁，谓之内修。
内外俱修，何人不求。

衣冠严整，谓之外修。
行义纯洁，谓之内修。
内外俱修，何人不求。

衣冠不整，谓之外隋。
行义不修，谓之内惰。
内外俱惰，何人不唾。

屋新人喜居，屋弊人思去。
主若善修完，何时不能住。

千里南山对华山，二山中有修□□。
□时禾黍交搔□，□静禽鱼相与闲。
好景尽□□扬外，虚名不显落□□。
□□□语无心旨，自谓羲皇正却还。

风篁荫修岭，挺节含虚心。
悠悠往还客，孰不聆清音。

三月悲风瑟瑟寒，小船舟檝渡溪难。
日高待得过岸去，回首修篁千万竿。

越绝开华国，姚虞启后昆。
昔闻句允霸，今作帝王藩。
地得东南重，山侔岳渎尊。
平湖来万壑，翠袖列千门。
市井鱼盐合，居人组绣繁。
牙旗开物表，州宅倚云根。
六郡趋麟节，三峰出雉垣。
秦游前事废，禹画旧书存。
雁鹜来还去，鲸波吐复吞。
菱歌秋溆远，江信暮潮浑。
石古寒松偃，楼危昼霭昏。
冷光浓可截，秀色净无痕。
露袅还堤柳，风飞列寺旛。
深林藏杞梓，芳径杂兰荪。
巧笑花争艳，嬉游玉鬭温。
画船雕鹢迅，绛袖绮霞翻。
有意皆行乐，无忧可莳萱。
乡惟知俎豆，土亦贲丘樊。
巨舶联艘至，交衢百贷蕃。
敲冰呈巧手，织素竞交鸳。
丽圃红柑亚，通畦紫芋蹲。
茶先春入焙，笋带雪黏盆。
异萼随时坼，清香触处歕。
吴趋惭种蠡，楚些陋湘沅。
往事图难尽，前修孰可援。
风流王与谢，唱和白兼元。
顾我栖儒窦，胡为属使鞬。
迂疏非吏法，蹇浅是辞源。
谬览先生策，谁调伯氏埙。
翦裁迷幅尺，追琢昧玙璠。
学术何曾取，名场辄屡奔。
技甘同鼫鼠，化敢望溟鲲。
将幕闲留滞，乌台误选抡。
埋轮惭避俗，折槛畏当轩。
坎𡒄人奚顾，羁孤舌但扪。
爱书疑有癖，怕事欲无言。
薪米支离叟，蹄盂炙毂髠。
一为华省吏，三驾使君轓。
蹭蹬慵成性，龙钟病愈惛。
因怀邸中绂，来访道山园。
税鞅红尘外，班条碧海垠。
披襟澄沆瀣，缓带涤潺湲。
乐岁欢康洽，高黉礼让敦。
南宫罗俊彦，东箭蔼瑶琨。
退食求凋弊，吹毛析滞冤。
庖刀怯余刃，櫑剑喜平反。
重禄容虚受，期民肯惮烦。
问贤思水薤，教俗养鸡豚。
{禾罢}{禾亚}西成稻，逍遥北海樽。
吏符多鹤立，僚友尽鸿骞。
讵听棠阴颂，聊袪缿讼諠。
行歌齐系壤，坐啸比啼猿。
洞邃宜招隠，时清耻叫阍。
嗫嚅挥醉笔，伛偻曝晴暾。
蹑险赍长屐，寻幽叱短辕。
穷通方自适，语默且休论。
厌把诗筒发，欣逢酒帟掀。
桔槹肥果茹，竹马戏儿孙。
以此为官业，何由报主恩。
冰霜徒励操，渊谷可惊魂。
蕙帐羞逋客，庭貆鄙素餐。
行当解簪绂，归老白云邨。

先民至论推天常，补衮扶世为儒方。
圜冠博带不知本，樗栎安可施青黄。
帝图日盛人世出，今吾永叔诚有望。
处心学士贵适用，异端莫得窥其墙。
子年五月范京兆，服天子命临鄱阳。
二贤拜疏赎其罪，势若止沸反扬汤。
敕令百执无越位，谏垣何以敢封囊。
哀来激愤抑复奋，强食不得下喉吭。
位卑无路自闻达，目视云阙高苍茫。
裁书数幅责司谏，落笔𫘧骥腾康庄。
刃迎缕析解统要，其间大意可得详。
书日希文有本末，学通古今气果刚。
始自理官来秘阁，不五六岁为天章。
上心倚若左右手，日备顾问邻清光。
苟尔希文实邪佞，曷不开口论否臧。
阴观被谴始丑诋，摧枯拉腐奚为彊。
傥日希文实贤士，因言被责庸何伤。
汉杀王章与长倩，当时岂曰诛贤良。
惟时谏官亦结舌，不曰可谏曰罪当。
遂今百世览前史，往往心愤涕泗滂。
斯言感切固已至，读者不得令激昂。
岂图反我为怨府，袖书乞怜天之傍。
谪官一邑固分耳，恨不剖腹呈琳琅。
我嗟时辈识君浅，但推藻翰高文场。
斯人满腹有儒术，使之得地能施张。
皇家太平几百载，正当鉴古修纪纲。
贤才进用忠言录，祖述圣德垂无疆。

昔贤履道第，平时洛都选。
门外多风尘，林端出台殿。
名园迤逦清，小径萦纡转。
修竹环数亩，可爱清不变。
冰生流水静，叶尽危巢见。
晴日破云来，游鱼过池面。
君意高如鸿，孤超遗健羡。
兹游恐难屡，历览岂云倦。
放怀穷幽趣，回首抱归恋。
裁诗赋景物，芬葩有余绚。
呼童秣予马，追闲性所便。

贱者易屈志，少年多直情。
子独修节行，爱护如目精。
辛勤走铨省，历岁才点名。
舍居在穷巷，门户面西城。
妻孥愁屡空，独尔心无营。
驱骡从僮仆，间或造予庭。
是时杨叔武，相值极驩诚。
妙言发潜稸，远意倍幽萌。
羞谀刺俗子，指急条边兵。
过从岂云厌，时节忽峥嵘。
叔武守岳阳，别去方行行。
子今复之蜀，蜀道天险并。
橐中无一钱，剑外几百程。
春风卷地来，凡草犹奋荣。
如何使之人，憔悴气与形。
内富在乎我，外穷系于生。
此事久已判，努力敦诚明。
吾友黄君度，实乃浮其声。
子往从之游，切磨固相成。

秘书昔共官临漳，时呼三子侍侧傍。
修瞳阔颡善应对，举措不类群儿行。
遥知成就在他日，尔时迄今十载强。
闽州太守无伎术，乞持符竹还故乡。
近观诏书下郡国，选访行实登俊良。
嶷然三子复过我，衣裾飘洒凝秋霜。
各携编轴几百幅，互以理要充词章。
久之潜思叩幽眇，角牙腾触声礌硠。
言归温陵入场屋，争奋笔舌论短长。
海鹰上云出瓜翼，天马历地无羁缰。
秘书多才晚未遇，有如此子传义方。
吾徒沉升不须议，且看少者腾声光。

清晨挂朝衣，盥手署新茗。
腾虬守金钥，疾骑穿云岭。
修贡贵谨严，作诗谕远永。

闰夏天地热焰烘，崇朝快雨随清风。
昼轩梦觉开前栊，画栏花草意气雄。
侧枕遥问数异同，如子微物烦化工。
盍各言尔之所从，繁葩富艳生朱红。
枯条大蕊千万重，修干点缀赤日中。
蠲去忧忿谁与功，采摘烹煮袪烦胸。
秋霜钜实垂如瓮，横柯远引交加丛。
叶抽绿剑端黄茸，直立开拂泉贷通。
垒遶翠羽翻虬龙，误入畦町非余公。
助涤渴肺思菲躬，物物自名词不穷。
愿当我意乃汝容，负汝不饮惭衰翁。

丈人几八十，岁晚益穷经。
阴阳判九六，天地环丙丁。
初若发泉穴，渐已澄沧溟。
所宝非世有，愿充天子庭。
问我久京国，鬓发何星星。
无乃矜才能，吐论生风霆。
不尔负洁修，扬眉自娉婷。
昏翳本来性，憔悴百岁形。
子知大方家，真精潜杳冥。
万化一相遇，起灭如秋萤。
而于须臾间，计较罍与瓶。
膏消见远照，水烬闻余馨。
唯公恳恳诲，敢怠拳拳听。
追思响践历，愧汗曾未停。
决然趋所适，金刀贵发硎。
去矣汴流驶，薰风送扬舲。

莫怪灵均恋楚滨，可能臣子外君亲。
精心独去珠无颣，飞语潜来箭有神。
宋玉招魂推意远，扬雄流涕掩书频。
江边自是修门路，嗟苦先生陨此身。

桥畔修篁下碧溪，君家元在此桥西。
来时不似人间世，日暖花香山鸟啼。

修竹无多宅一区，先生曾此隠西湖。
诗言不喜书封禅，亦有余书补世无。

行年三十六，几是半生人。
举止不入俗，清修难厌贫。
宴坐炉烟暖，微醺瓮酎醇。
前看箫管辈，未免作埃尘。

修竹萧萧曲槛前，清泉{氵虢}{氵虢}小池边。
琴中一弄履霜操，人静当庭月正圆。

投凉下马卧僧家，遶簟清风卷绛纱。
修竹满前微雨过，远山无际薄云遮。
武侯奋隠人应到，闽粤孤城日自斜。
解与尘心消百事，更开新焙煮灵芽。

零落黄花动节辰，送行杯酒感风尘。
谁知最恨张京兆，画遍修眉不示人。

此行为山来，至此事已非。
云火四地动，御风谁与期。
剥床渐及肤，欲去迷所之。
苍黄走涧谷，胜游翻在斯。
石梯盘七折，顿豁万里奇。
拥岩千修篁，中著寒泉飞。
天壤有此景，惜我前不知。
逃难乃邂逅，自愧还自悲。
山风送万古，开辟知谁为。
亦有如我徒，慷慨来登兹。
罹难本因此，不悔仍攀窥。
天亦无如顽，更供爱日晖。
平生江海眼，此志良未痴。
忽忆家山远，寒马鸣相依。
母子各一方，而皆窘贼围。
欲归莽无从，痛毒沾我衣。

杜康精酒法，陆羽修茶经。
标致虽不同，均是劳吾形。
采薇及茹芝，亦掇天地英。
玄酒非麹糵，或可通神明。
天不生杜陆，人间无醉醒。

春雷殷殷盎中鸣，箨龙惊起头角狞。
斓斑裂土穿石出，长镵𣃁下津浮玉。
山人嗜之比八珍，画师写生传千春。
纤纤翠交烟雨湿，山人叹嗟山鬼泣。
玉堂修撰富才情，歌诗赞画增晶英。
春花欲语娇倚槛，蜀锦鲁缟光可鉴。
无端五穷睹揶揄，巧偷当面输陶朱。
我从借观弄毫素，座间一夕珠还浦。
自知诗尽劣陈黄，无人豪夺君无藏。

身形如野鹤，飞去每离群。
玉磬随缘定，金丹与众分。
渴摇花上露，卧枕谷中云。
传得九仙诀，修真好似君。

片帆湖海阔，移缆晋江滨。
客思蛩边老，秋蝉雁外新。
同吟儿对榻，独酌影随身。
暗卜归时节，修书托便鳞。

秋雁欲离群，怀人几夜分。
吟当半窗月，坐断两山云。
旛影无心动，钟声出定闻。
林间谋隠者，修洁莫如君。

修途无好况，满面受风埃。
见说山穷处，曾经水患来。
溪桥横独木，田野长荒莱。
薄暮投孤馆，寒猿声更哀。

人言责备过春秋，笑出修门肯怨尤。
去国早知如许急，劝君何事莫来休。
是非不信无公论，胜负常关第一筹。
史笔未青先结局，天刑人祸免推求。

笑俯修栏一欠伸，年来踪迹尚埃尘。
几曾只字商量酒，强把篇诗料理春。
风雨无情鶑口噤，江山有恨柳眉颦。
不知桃李成阴未，我欲行吟避醉人。

一潭秋水净无尘，付与群鱼乐性真。
镇日倚栏看未足，岂知沧海有修鳞。

清修如野鹤，心性在云间。
蔬食从来瘦，林居耐得闲。
炉分真造化，梦绕旧乡关。
汩汩尘樊者，闻风想厚颜。

欲波如浊流，心源如古井。
不患无清泉，祇恶无修绠。

修修青琅玕，霜雪不可折。
肯随流水去，赖有岁寒节。

平生多可曹修士，说我唐诗最逼真。
不道蹇馿风雪里，何如黄犊过比邻。

此别重逢知几秋，梅花虽老更风流。
东君未漏春消息，罚与人间作蹇修。

便著工夫去看山，兰亭未遇莫空还。
向来一段风流事，只在茂林修竹间。

呼猿才了复临流，洗出胸中一派秋。
泉石世间真富贵，几生修得到巢由。

羡尔甘贫居陋巷，遥知清德继前修。
平时所乐从中得，外物虽微不过求。
自枕曲肱安澹泊，闲挑拄杖亦风流。
百千年内谁相望，寂寞箕山一许由。

春渚微茫碧草连，千花飞尽柳飞绵。
孤云野鹤生遥思，明月清风共一船。
破褐还寻栖隠地，空囊唯乞送行篇。
先生自有修真诀，不倚丹砂驻少年。

山僧爱修竹，种此出嚣尘。
霜雪不知苦，岁时长自春。
定回闲坐石，风过动吟身。
傥欲求归止，清虚即道真。

万松围坐石，大海浴金轮。
不识入城路，唯修成佛身。
出生来虎子，持咒拱山神。
何必工吟苦，机锋自绝尘。

已是中年后，何当绝悔尤。
渔樵非始志，灯火企前修。
叶落秋容见，巢倾鹤貌愁。
诗穷安敢避，天为拙人谋。

枌社过从久，新知尽不如。
素心非必仕，此别遂成疏。
清苦辞藜藿，寒暄慎起居。
川途修复阻，相忆眇愁予。

石壁斧修痕，风泉断续闻。
琉璃光闪日，空洞湿飞云。
妙出神功造，源从湫底分。
谁能为钩起，深处谒龙君。

蝉蜕尘埃外，闲身乐未涯。
山林天岂靳，修短数难移。
吟砚谁濡墨，空瓢想挂枝。
深衣古贤貌，犹觊梦来时。

巡檐修竹晚风敲，古寺僧归月下桡。
童子闭门无一事，只须清坐过中宵。

居然真乐地，跬步亦徜徉。
大器何曾局，修程未易量。
中天应躔象，吾道即宫墙。
万斛泉源在，非徒志秕糠。

陟𪩘心已清，复此风雨蔽。
高人疏凿余，理道颇超诣。
卜筑谐素志，缁侣欣共济。
修竹尚无恙，巢鹤亦数世。
空山岚欲滴，近水石可憩。
春睡朝旭升，夜语孤烛继。
高扁出林麓，先垅记苗裔。
严钟警晨昏，群岫罗扈卫。
身同野鹿游，迹许巢父媲。
蜗角自为雄，蚁磨卒至毙。
靡怀半日羡，讵识终老计。
吾庐并渔村，兴往辄鼓枻。
野衣裁芰荷，败屋粘薜荔。
川陆阻会面，岁月迅流逝。
兹情不可忘，淡交慎勿替。
及时毕婚嫁，即事无芥蒂。
相从丘壑真，永使心迹契。
泉石闻斯言，庶以当盟誓。

修持功行满，不堕劫中尘。
龙象西天邃，杉松卵塔新。
腊高同辈尽，敛薄小师贫。
生灭理无二，交深独怆神。

修行过衲子，蔬饭几昏晨。
自草休官疏，犹嫌在世身。
片云先冢近，寒月万松邻。
为鬼还应别，平生有善因。

于焉能取友，人己两无偏。
立行有如此，前修宜比肩。
吟情近风雅，胸次著林泉。
愧我全迂僻，交游又十年。

明日焚香叩九关，六旬修未到清闲。
莫怜身在尘中老，雪后骑馿亦看山。

梅兄乃我义理朋，竹友从我林壑游。
青青不受尘土涴，皓皓肯与红紫侔。
别来天涯今几载，老大相逢俱白头。
玉龙排空展鳞鬣，天姥振佩锵琳璆。
古心姱节自为伴，严气正性谁能俦。
儿童莫作飞絮看，道眼无以空花求。
花飞絮舞两值遇，殆天之合非人谋。
娇禽谩夸颜色好，弱羽难禁寒风遒。
寄尔南枝尺寸地，莫与鹜群为辈流。
何人画工巧位置，使我坐对消闲愁。
却风吹灰万象改，平生故交还在不。
绨袍犹思见范叔，雪堂賸欲逢元修。
故山自有归隠处，琅玕成林雪成坞。
会当见汝面目真，西湖西畔踏雪寻故人。

子产存郑校，僖公修泮宫。
彼皆在其位，夫岂难为功。
是邦学政久坠地，过者千百但吁忾。
有美君子逢掖生，无位乃能行其志。
手披荆榛植栋宇，春秋祠事廼有所。
衮章巍巍耀城阙，黉舍煌煌列笾俎。
尔来几及一星周，欲绪前功谁与主。
治中别驾我辈人，惟君复能赞其成。
大厦聿新来众隽，讲席备设招诸生。
众人所迂君所急，胸次抱负谁能识。
后先几年惟一心，兴颓举废多其力。
我来是邦知君久，负荷万钧绰其有。
更从兴学知君深，少觇用世经纶手。
君不见新甫之柏徂徕松，可栋可楹皆在雪霜后。
愿培远业待时需，令名与学千载垂不朽。

朔风吹我过瀛州，釜甑生尘转可羞。
聊向春前寻故事，定知食餠记前修。

我家自贵东坡餠，不为人间肉食羞。
闻道西山薇蕨长，摘来我可辈元修。

凄凉如在黄冈下，苦淡从教邻壁羞。
拟向城隅问耕稼，锄犂阙坏不堪修。

杖锡游方外，丛林历几春。
息心修道者，铁脊坐禅人。
泉落岩千丈，天空月一轮。
眼前清境界，不识世间尘。

往年曾赴召，万里涉修途。
乐府师长吉，名家祖老逋。
云烟生笔砚，风月乐江湖。
金殿朝天日，宫衣宠渥殊。

人自菁山出，先须问老师。
未痊张籍眼，不废贯休诗。
课佛轮珠滑，翻经破帽欹。
几年修浄业，喜近白莲池。

诗债未能偿得尽，白头犹自耸吟肩。
如何黑发人先死，地下修文爱少年。

英台修读地，旧刻字犹存。
一阁出霄汉，万松连寺门。
洞深云气冷，池浅鹿行潭。
山下流来水，风雷日夜喧。

钱塘诗老顾梅山，乡校孤吟乐一箪。
修翼分甘栖宿下，短章功到寂寥间。
呕心长吉奚奴锦，染指昌黎白玉丹。
好句真能换凡骨，觉君春色上苍颜。

道隆兼德厚，民庶乐难名。
宫合府中一，身修天下平。
有条皆快活，无事不清明。
长乐天将晚，如闻问寝声。

修龄逾八袠，五福萃诸身。
翟服仪容旧，鸾绫谥诰新。
艰难共淮楚，褒表建齐秦。
曾听呼儿道，仲华能笑人。

赋埒相如轧子云，词场几度策奇勋。
不卑铜绶肯为宰，须是玉堂方著君。
准拟日边行接武，奈何地下要修文。
试将六稿从头读，羞杀时流把砚焚。

文到龙溪大家数，耳孙分剩有诗材。
只因住在修江近，接得涪翁一派来。

曾趁当年桂子秋，烦公引领广寒游。
春官报罢笑归去，底事无成付命休。
诗又江湖一家数，学寻伊洛到源头。
忍将感兴篇来读，望断修江无限愁。

年来只识釜中鱼，出海修鳞梦也无。
宝鳘带糟俄入眼，儿童惊动哄寒厨。

修鳞化作偃松寒，数百年闲一梦看。
何似起来云拥去，为天行雨万民欢。

女冲踏露折棠花，引得儿童哄一家。
说道今朝修禊日，暂抛针线答年华。

流俗方澜倒，禅心自铁顽。
人于诗信老，天与病全闲。
拄杖溪山曲，移尊雪月闲。
相逢多拙句，为我细修删。

彼美慈云叟，相存马少游。
槐淘参玉版，藻句粲银钩。
外友更谁在，前缘曾共修。
从今各珍重，万事等虚舟。

窗下绸缪处，尊中感怆初。
难危亲话重，修阻见时疏。
老别堪三载，交谈胜百书。
溪山已非昔，尔后更何如。

嵩溪修竹下，一榻坐幽深。
时异交游少，年衰百病侵。
生涯成鸟啄，邨景付猿吟。
惟有相从梦，时时到梵林。

尘鞅纷纷走畏途，眼中得见古璠玙。
利名抑末有知己，骨相虽癯却饱书。
已把三长修信史，应无千斛到清居。
文章到地此为最，凤阁鸾台次第除。

趁溪茅舍竹篱阴，石径如蛇屈曲深。
吏卒不行烟冷处，弟兄聊说岁寒心。
床头无酒可归算，窗外有鸡留伴吟。
过午忽修莱菔供，悠长滋味在山林。

低垂不足畏炎氛，自是居高避俗喧。
五瓣圆黏猩血重，数丝牢缀蜡心存。
雅持本色明清昼，肯驻残妆媚黑昏。
林下何人修炼到，丹余流入此芳根。

参差梅竹槿花篱，强对溪山傲百罹。
终日书声清屋气，四时蔬食寿家规。
苦儿知学何妨懒，老妇安贫未觉衰。
无处可修床下拜，门前心事碧天涯。

修茂堂中九日杯，今年无复寿兄来。
把萸空感同看会，插菊难教一笑开。
不使犬鸡当厄去，却闻鸿雁送声哀。
浮生忽忽何须感，荒草牛山戏马台。

洁蠲老笔记祠庭，更把辞情韵入声。
誓守松楸为得死，肯戕桑梓买偷生。
衣冠图画君心事，香火焚修子血诚。
孝义本来无世变，有谁下马拂阴茔。

远公陶陆成千古，谁复相从过虎溪。
西隠老师虽有约，北山俗驾似难齐。
诗来日午双瞳醒，句出天心万象低。
时课家僮修茗供，松风清处坐分题。

一雨西来满寺凉，盈盈不语立方塘。
远公白社所修种，浄土青胎无点妆。
要向花光见菩萨，肯从色界问莲香。
回头玉手双杯处，多少风流堕醉乡。

出宫墙外步冬暄，转憩黄花翠竹边。
一笑偈言非本色，相留清供亦前缘。
土酥饤洁昏眵醒，汤乳包香老齿便。
祇恐醉陶终爱酒，难陪惠远共修莲。

人生天地闲，所患在身死。
身死人谁逃，所患不在此。
所患死其心，此患无比侣。
厥初天赋性，未始分贤鄙。
贤鄙何由分，由自全自毁。
是故君子儒，明德至善止。
不问身死生，谁论时泰否。
纷纷蒙昧徒，知有外物尔。
富贵苟可图，遑恤理如彼。
求容足称香，丧志手落匕。
本心不复存，跖寿何足美。
我兄竹窗兄，劲节修竹倚。
一病二十年，坐受五贼使。
题斋曰委顺，无怨当没齿。
闻兄赋欲死，我方疑所以。
及观欲死辞，终亦委顺矣。
委顺则心安，长须此心理。

流景赴壑蛇，浮生迁穴蚁。
世变兹已极，扰扰欲何事。
淡饮养丹田，守口为福地。
常时不出户，一年两游寺。
清霜又芳菊，与头花前醉。
里人重斯集，髣髴乡饮意。
叙坐既有伦，交勉言亦至。
老成示典刑，少壮修容止。
智者勿笼愚，勿以利伤义。
实行培本根，余力及文字。
宙宇自颠冥，存古强吾里。
扶持复扶持，相与无彼此。
酒云酒云乎，渊乎有余味。

世事纷游尘，薄俗嚣鬭鹑。
手足谁鲁卫，肝胆多越秦。
独君先君子，父事吾先人。
我得从之游，义与同胞钧。
上而下四方，相依为齿唇。
闲尝道病殆，饮食药饵亲。
卓卓乎古道，难言但书绅。
今及其子交，知爱迈等伦。
不曰淡无味，如嗜千里莼。
其子又其孙，秀异良可珍。
架有万牙签，膝间又循循。
功名特土苴，学术要深淳。
工夫入细处，力行自忱恂。
推而致广大，直扶天地垠。
书积非易□，难欺是苍旻。
不观冬闭固，发为青阳春。
因知栽者培，根本前人身。
万事风絮尽，盛德修唯湮。
契稠无浪语，感旧还酸辛。
吾年七十近，不入时材抡。
眼昏惟内顾，遑知世妆新。
耳聋谢外闻，免饮聒者醇。
溪曲五亩园，安受闭户贫。
蔬畦野草径，月夕清风晨。
杖履携诸儿，俯仰时一巡。
残息尚可延，何幸里有仁。
岂无泰交期，得舆展转神。
远业归后主，我得为天民。

男生必有室，有室在嗣亲。
家贫或出赘，出赘难为人。
汝今为此行，及此初花春。
粼粼潮迎舟，叶叶风吹巾。
凤云已在眼，不觉生精神。
我方为汝忧，老语因重陈。
其修汝容止，其谨汝吻唇。
门庭勿忘旧，市井勿随新。
沈醉不如醒，饫饱不如贫。
侥幸多非福，欢笑容易颦。
主敬为根本，力学解因循。
贤□□□翁，昔我相面频。
别来五十年，匆匆隔一尘。
谁知有今日，汝得□□□。
□□翁婿洽，义实师生均。
造次莫非教，岁月如去轮。
□□□□□，何此为终身。
留欲副清冰，归欲见老椿。
要须日凛□，□□□□津。

□惠家狮儿，雪白真可取。
摩挲方脱怀，跳跃遍庭宇。
意在饱可饕，饲养如旧主。
无菜安有肉，无仓那得鼠。
怒眼如饥鹰，奋爪过虓虎。
撞破储粟瓶，翻倒生鱼釜。
谓可共淡薄，岂期遭慢侮。
今又饷修梅，惊走孩儿女。
筠篮未壁封，环哄争起舞。
狞于猿狖攫，慕其蝼蚁聚。
刑腥手濡血，渍蜜口流乳。
老齿本自疏，吞吮颇辛苦。
布衣惜如锦，□染濯不去。
非不知滋味，亦欲骄肠肚。
奈非素富贵，□舌崇贫□。
于我亦云厚，自料无报所。
聊以此为祔，免得交□□。
平生相忘契，笑笑一掌拊。

有美一人来自东，与儿洵约西游同。
谓闻古越多胜迹，庶可洗眼开心胸。
窆石亭空思禹迹，飞翼楼高忆蠡功。
过司马寓第，如见涑水叟。
入稽山书院，如见晦庵翁。
东山则想谢太傅之雅量，上虞则感李参伯之孤忠。
读范老堂记则怀憩堂于出守，问祈国里曲则想持帽于方童。
伟哉圣贤所森布，关乎名教无终穷。
彼柯亭之烟竹，兰亭之觞水。
剡溪之雪舟，邪溪之樵风。
虽非本色□慕羡，然亦余兴相迎逢。
盍陪簦笠风雨外，固异萍梗江湖中。
八十一岁汝我惧，二百里近我汝容。
目而送之岂漫往，归以复我将谁从。
滔滔世变犹古道，修竹可竹两人龙。

山连霞，水半沙，十步九步神仙家。
草初芽，树欲花，香风二百里春华。
人谓此行良可乐，我送出门还作恶。
初心谓何姑勿道，为贫去抱夫子脚。
天台如今人物林，芹芳藻洁纷佩衿。
物议无情忧责重，尽人须要先尽心。
好为人师古所戒，况汝大欠镫窗债。
理义无穷白日速，相长工夫方有在。
视身如玉宜好修，守口如瓶勿起羞。
平平之外无赫赫，介介之中有休休。
劳其筋骨饿肤体，乃汝法家并拂士。
恩爱极处言语切，岂得已哉汝行矣。
我年虽迈尚自强，藜藿能延寿命长。
相望只有片云隔，不比远去无游方。
时节飞书当莱舞，两字平安胜三釜。
三年电光一抹过，但要学成身立来归见父母。

四明山南郁嵯峨，异气上与青天摩。
人豪挟秀布山下，余为巧匠擅一窝。
颀然而长独出者，此中巧处得最多。
谁知造物亦有意，要为公输世其科。
天宁古刹本雄丽，一旦忽受融风苛。
作而新之岂易事，一手足任奚谋他。
前年起山门，见者赞叹谁敢呵。
今年起佛殿，镇压大地山与河。
百川奏材奔赑屃，万夫应役鸣鹳鹅。
眼意所及规矩就，颐指之下锯斧罗。
巍巍列柱铁直立，整整骈榱玉圆瑳。
层檐飞走凤翼舞，修梁腾上虹光拖。
上入云霄争雁路，下临城市眇蚁窠。
可以坐三大如来于中闲正面，可以奉五百罗汉于东西两阿。
我仗我佛大势力，翻起尺水成大波。
汝有妙思随我意，轮奂视昔百倍过。
宝坊突兀见此屋，回首人世今如何。
当年大而富贵户，寒烟落日废址迷蓬莎。
小而苟活破茅舍，凄风苦雨不识阳春和。
慈悲法门何遮碍，平等世界何偏颇。
安得如汝千百亿，庄严栋宇遍婆娑。
有快活，无障魔，大家拍手齐唱善斲歌。

我与亦山连，因闻少母贤。
顺柔知自分，勤检乐吾便。
心积儿孙福，家修香火缘。
平生庶无憾，此去坐青莲。

怀沙一死固堪伤，千载修名实未亡。
举国无人君不悟，斯文有幸日争光。
谗言枉以艾萧恶，正论终归兰芷香。
解印欲辞罗水去，祇倾罗水奠离觞。

修绠垂瓶自汲深，水澄沙莹几星金。
分明不与贪泉比，莫为金沙起利心。

主静观心妙，耽奇发兴长。
兰边招翡翠，梧下待鸾凰。
天地东风绿，江湖西日黄。
灵修犹浩荡，谁与玩琼芳。

青虬修士去遒遒，黄鹤飞仙苒苒游。
北望日边秦树远，西来雪外蜀江浮。
吴时宫殿千年梦，晋国风尘万里愁。
今古茫茫无限事，月明倚遍庾公楼。

不画修眉不易妆，箧中犹是主衣裳。
起观疆宇皆周土，只有西山尚属商。

湖天澹澹湖水碧，湖风冉冉湖云收。
湖白几顷菰米地，湖汊几折芦花洲。
几千万劫走尽夜，三十六镜磨春秋。
江南狂客归自鲁，骑馿载酒游文游。
文游已落钟鼓界，斯文丧矣游人羞。
蚌胎明月吸莘老，鸦背落日悲少游。
东坡双井化异物，神光奕奕穿斗牛。
文章不逐岁月老，精爽常与天地流。
赏心倘得际美景，薄才自许追前修。
安得老米鸡距笔，生绡百疋横戈矛。
守台旧卒年九十，颐隠于脐肩过头。
六十年前边鄙事，且言且泣气咽喉。
甚言秦欲帝万世，据此要地置急邮。
海田陵谷无定在，如今非项亦非刘。
王生感慨重抵掌，惊起一片湖中鸥。
鸥飞没入翠烟里，乾坤纳纳归双眸。
何当飞出天壁外，春风吹散眉峰愁。

合宫深敞匝修廊，万烛𪸩𪸩粲奉璋。
自有质文昭俭度，不须扬厉述斋房。

不分麞头爱虎头，世间能有几封侯。
何如静去修天爵，此贵人人可得求。

修竹萧森影过墙，屧声寂不响回廊。
道人独坐清无对，饱杀薰风一味凉。

祠宇重修复旧观，喜知家世未灰寒。
祇今陛下如仁祖，安得先生作谏官。

窗外几芭蕉，幽怀慰寂寥。
晚宜风飐飐，秋称雨潇潇。
清滴渔篷碎，徐翻凤扇摇。
进修期似尔，日日长新苗。

尽将心事写成碑，大要操修在不欺。
此一瓣香前辈似，只三个字老天知。
素瓶贮豆应先满，匹马携琴料自随。
吾榜得人今又盛，会排介甫击升之。

道在颜瓢乐不忧，清风端可继前修。
朅将西涧重新了，莫是东莱再出不。
学校诸生俱向仰，文章太守共赓酬。
戍瓜忽及东吾道，轻重从知系去留。

世俗风波甚，谁能退急流。
渊明存菊日，张翰忆鲈秋。
高躅今云远，清风孰与侔。
明公回末习，逸韵踵前修。
元振才高古，林宗学鲜俦。
未为川上楫，姑运幄中筹。
太守先公孝，同僚上伯游。
德偕才并茂，文与政俱优。
士有春风慕，民无北雪愁。
宽平人自服，欺绐吏应羞。
逸足方当展，闲身欲早抽。
声名从日起，富贵等云浮。
帝许挂冠请，人多卧辙留。
山中无怨鹤，海上有盟鸥。
西涧先生涣，平园老叟周。
高风追故国，雅节映吾州。
巧禄惭奔竞，怀安鄙懦偷。
号应重拜散，亭欲遂名休。
亲戚娱清话，溪山豁远眸。
诗情入囊锦，世事付纹楸。
陆子新茶具，严滩旧钓裘。
问松犹在迳，种秫喜盈畴。
眼觉功名梦，心轻利禄沤。
窦山森桂茂，谢砌长兰幽。
清白传家法，诗书遗子谋。
摩空已雕鹗，得路即骅骝。
事业今犹啬，功勋后必收。
三槐终得相，驷马会封侯。
满砌皆朱绂，看公尚黑头。
定知丰有报，此去浩无忧。
草色风翻翠，杨花雪滚球。
同归春作伴，欲借路无由。
某也真疏陋，公焉辱庇庥。
龙门曾足履，鳣席屡衣抠。
奖借情俱厚，掀腾志愿酬。
东门闻祖帐，南浦想离讴。
心曲怀依恋，江乡恨逗遛。
诸生数千两，怅望送仙舟。

陈陈史传勘玄幽，一笑谁能问慎由。
往往东南旗运盛，亭亭西北盖云浮。
琼楼玉宇无身翼，弱水蓬莱有艾舟。
圣主攘夷修政事，可能吊伐至枋头。

青山露出本来面，白雪消融清净身。
松树也知修养法，白头翁作少年人。

无解无结，犹是空中钉橛。
有修有证，何异捕风捉月。

晕入灵犀，胎含老蚌。
正好修行，正好供养。
有人于此拂袖便行，脚跟下已吃三十拄杖。
何以见得，禅归海，经归藏。

修造工夫已辨，龙神土地亦安。
因甚水云来往，尚如月晓星残。

好供养，好修行。
拂袖便去，也不多争。

野鸟山花能说法，茂林修竹是参徒。
时常举一个心字，觌面当机见也无。
云埋夜月，冰透玉壶。
明暗双忘，理事一如，差乎缘木求鱼。

千煅万炼工夫熟，感得梦见善知识。
力劝加工用行修，果获契悟心满足。
自彰丑恶自涂糊，佛祖仰望俱失色。
老僧更与添一重，急急如律令𠡠。

从闻思修，入三摩地。
八万行门，一十九类。
寻声救苦越尘沙，一串数珠数不已。

未彻根源肯便休，炼磨三种愈精修。
发辉自己光明藏，抹过俱胝一指头。

清旦寻幽洞，攀跻有同游。
雾雨藏诸峰，万窍响飕飕。
树杪飞磴悬，岩外见客舟。
藓藤垂翠琰，风叶随清流。
百丈崖班驳，千尺木耸修。
乌啼旸谷晓，云淡海城秋。
莓苔蚀丹灶，山房花竹幽。
疏烟生墟落，远水浮汀洲。
朝斗空坛在，升仙往事悠。
倚阑吟未就，归屐少迟留。

城角晓方罢，斋钟时一鸣。
良候属春鶑，求友来嘤嘤。
吾侪二三子，簪盍怀同声。
相期辨初志，视履规安行。
道岂讲解得，学以磨琢精。
释氏辨一心，且不蕲修名。
齐盟共商求，勉旃在明诚。

生还今日寸心明，客泪初收恨亦平。
岂有安危关一疏，不知流逐到诸生。
钱塘江上船犹待，玉枕山前屋未成。
畎亩余忠刘子政，也应全不为修名。

大科百丈兴翛然，东向朱明七洞天。
蹑级修衢通绝𪩘，凿空灵窦架飞烟。
凤毛五色天岩上，竹篆千秋石室前。
两入名山劳蜡屐，安期于世竟能仙。

司空修史王官谷，贞白藏书句曲山。
我愧汗青无日就，深林空自掩柴关。

世教嗟芜棘，独立狷者俦。
寄隠万卷林，不知霜满头。
抗论异端息，观志天爵修。
一室即著庭，圣贤时与酬。
编摩发云汉，千古芸香留。
毋云食报邈，诸郎稼方收。

扁舟溯西江，忽抵梅花州。
二忠俨遗像，予愧非其俦。
肝胆照冰雪，要亦狷者流。
言直不砭时，掇祸贻亲忧。
山禽似相盼，来往疑劝酬。
阒坐生万感，矫首观前修。

兀兀栖精庐，青山日相对。
静照年少非，动虞壮士悔。
耕锄计已晚，畚筑力犹耐。
夜卧司马衾，晨餐鲁直菜。
自计清庙修，谁知圜壁坏。
人情春水波，世事寒云态。
直道丛百谪，孤踪绕群吠。
拘累僒形骸，忧危积肝肺。
逢人口即喑，出户足如碍。
周程俨范模，刘张遗謦欬。
涤垢学归愚，达增务韬晦。
志苦秋不磨，发白春匪载。
采菊聊倾觞，延兰可纫佩。
官馈乏三月，家书隔千载。
楚语欲听惯，峒关惊未溃。
冥冥瘴雾间，冋冋灵光在。
莫挥感时泪，山水怡吾爱。

浄友何亭亭，修洁得自性。
本生淤泥中，乃与玉同莹。
一浄消万暑，特立起群敬。
色香非色香，是谓花之圣。

晓发别修门，湖山雾气昏。
百年培正脉，今日罪忠言。
死节关宗社，生还赖圣恩。
问天天不语，愿及见亲存。

紫气曾临屋有光，老僧相对说修藏。
貌癯渐觉衣冠古，交淡谁知道谊常。
文类锦机君独艳，才如袜线我无长。
近来悟得安心法，菜饭蒲团一炷香。

一别狮山千载期，萧条吟屋费修治。
手栽门户新杨柳，试问春风长几枝。

千丈悬崖弄险巇，草鞋修整已多时。
秋风偿尽皮毛债，散步闲云快活戏。

兜率天宫初说梦，修多罗藏又谈空。
一人人饱纯陀味，不与寻常至节同。
娟娟萝月，瑟瑟松风。
四壁生涯贫彻骨，敌君王富乐无穷。

三月休征，修文偃武。
治格太平，生灵鼓舞。
无端塞马嘶风，又欲扬尘簸土。
密运机筹，肃行师旅。
塞北安南一战收，生死冤魔都扫去。
重赏元勋，凯歌声撼芝峰路。

当年不合弃金轮，忍冻吞饥度六春。
又被毛头星换眼，至今苦屈未能伸。
瑞岩不孝，尚有慈心。
烧块木头修薄供，且图温饱过，切忌赚他人。

不假闻思修，巨辟圆通路。
更拟问如何，数珠木槌子。

棘闱受得树凉多，耿耿孤灯奈夜何。
后夜中秋可无月，雨工先为洗银河。
中秋此去日无多，笑问青天雨若何。
旧日仙槎应好在，西风吹送上天河。
雨到中秋易得多，素娥争奈漏天何。
青天四壁漫漫夜，星魁谁人见渡河。
雨声酿得客愁多，欲赏清秋作计何。
莫唱刘郎黄鹤句，西风举目异江河。
三台高处五云多，如此好天良夜何。
曾记长淮看月否，玉人何处唱西河。
月下敲诗得句多，诗成句句敌阴何。
夜凉不禁诗肠渴，欲作长鲸吸九河。
风卷玄云已不多，倚栏试问夜如何。
玉轮拟把长绳系，生怕孤蟾没入河。
月魄分它日影多，有盈有阙却缘何。
世人错认娑罗树，半是青山半是河。
孤蟾老矣阅人多，玉斧如霜不敢何。
何似长圆如此夜，放教全影看山河。
白凤威迟舞态多，三郎此际意如何。
霓裳一曲君休听，曾引胡尘暗两河。
月中桂子种来多，知得天香定属何。
袍色明年沾柳汁，好寻年少到三河。
乾坤清气在梅多，梅属能诗水部何。
惜不移来月中种，却教疏影入秋河。
东隅西极往来多，玉免如今奈老何。
瑶鉴一奁尘不染，祗应夜夜浴明河。
栏槛前山夜景多，一声长啸入亡何。
露花点点明秋叶，坐到楼西斗插河。
琼楼玉宇更寒多，天上不知今夕何。
谁遣银潢倾作酒，一时浇我舌悬河。
梯上秋旻路不多，刚风奈此浩然何。
瑶光冷逼萧萧发，一叶莲舟稳泛河。
桂香多处月明多，如此中秋有几何。
堂上文奎炯如月，修廊灯火粲星河。
夕佳朝爽入诗多，待不吟诗可奈何。
过却中秋有公事，莫将风月付谈河。

灵种传闻出越裳，何人提挈上蛮航。
他年我若修花史，列作人间第一香。

虫有天水牛，两臂徒甚修。
长尾龟其类，玄背鳖与俦。
细评无甚似，大槩勿深求。
终身混沮洳，亦与虾蛭游。
或云能羽化，为蝉槐树头。
清高乃如许，亦足掩前羞。

白发美青阳，新年试新浴。
小窗洁而明，板阁密以燠。
帘垂风绝蹊，汤煖云升屋。
探手酌温凉，微微浇背腹。
上盆颒吾面，下盆濯吾足。
初如马释鞿，渐觉蝉蜕壳。
周浃更融怡，味如书熟读。
澡身当去尘，洗心当脱俗。
湛然清浄源，不遣生恶浊。
振衣聊出门，篝烟度修竹。

罢农亦易足，麦黄秧已绿。
早蝉发高林，晚鶑隔修竹。
壶觞休倦劬，草阁一开浴。
翛然非吾故，佳眠恣清熟。

修竹柴门向山路，晴日满溪春欲莫。
浣纱少妇不知寒，两脚如霜下滩去，少年闲倚青梅树。

久雨新霁如发蒙，嫩月出海来屋东。
开轩静听百虫语，清光入沼翻帘栊。
白日劳劳生万事，不如淡月含冥蒙。
收心展体且高枕，合眼不管东方红。
我缘居贫得清省，晏起一粥黄昏钟。
更深一顿白汤餠，坐送落月沉西峰。
眼昏灯下不看字，与书相忘如不逢。
渐收少年辟谷效，养取眼力成方瞳。
自行此法颇简易，有能修之神气充。
临役多忧刘正仲，少忍一月毋匆匆。

雪蕻羊羔白，菘芽栗肉黄。
为谁端有此，正尔未能忘。
觉后心无愠，修来面有光。
道人参妙趣，一炷石𬬻香。

溪头汲水妇，力小憩中途。
奉佛澄斋钵，供姑洁饭盂。
煮蔬甘胜肉，洗布白于酥。
酿黍修时祀，家𥬠不用沽。

咸淳无正史，德祐少完人。
他日修公传，终身作宋臣。
渊明还死晋，商皓本逃秦。
壮士元无泪，西风自湿巾。

夏日山居好，还思童冠时。
汗流修举业，浴罢间题诗。
边事廷绅奏，朝除邸报驰。
槐花时节近，新说合新知。

连夜频梦见，那知是与非。
天高难告诉，佛近且皈依。
修竹坟三尺，寒梅石四围。
有儿年十七，他日望传衣。

云开青镜晓，病起白头人。
阳洞林光动，晴檐鸟语真。
黄花修故事，新酒接比邻。
火急输官米，寒舂连夜频。

今朝归小隠，邻里喜还悲。
亡国谁修史，遗民自采诗。
鼠营新穴壤，鹤理旧巢枝。
见说寅年泰，冥心待运移。

昏眼迷烟雨，修眉隠树林。
杜鹃知夜半，蟋蟀俟秋音。
静悟平生事，闲思万古心。
嗟跎七十五，既往莫追寻。

衰来知已渐，老去不容迟。
居长常先导，徐行且远期。
相看飘鹤发，久坐绽乌皮。
百岁休嫌短，修名千载垂。

极目冥鸿颢气初，人生快意食鲈鱼。
剪来萸菊觞新酒，麾去蚊蝇俯旧书。
骚雅刘郎今健否，清修周老近何如。
篆畦雨里青蒿长，寂寞无人过草庐。

賸欲栽蔬抵食鱼，蠹繁骨立谩长吁。
畦丁伛背挥丛篲，鸡母将鶵啄浅芜。
菜字元修须雨长，菁名诸葛待霜腴。
闭门欲吃无忧饭，已戒应门早了租。

事过清眠足，心宽缓步宜。
古人无限事，烟蹙几修眉。

桐乳深藏鸟，苔花暗语虫。
谁能借修竹，为我宿清风。

雨足清寒月色微，风将幽磬落柴扉。
一瓶薝卜修清供，童子岩腰取水归。

正是江村欲雪时，柴门修竹见横枝。
谁知句里生香处，只许疏帘半面窥。

二月东风始见梅，山童折得数枝来。
铜瓶棐几修清供，香鼎中间易卷开。

亭馆成来三十年，主人头白与扶颠。
已诛荐莽开瓜圃，更剪茭芦浚藕田。
竹下鸣琴长忆鹤，花边酿酒拟留仙。
今知烦恼都无用，修短随缘一任天。

武昌夏口之山川，天寒不见吹箫船。
短蓬推枕酒半醒，斑斑雨里茸茸烟。
沙头白鸟闭目立，上下掠火交乌鸢。
修蛇赴壑了弗顾，苟且一白春风前。
我亦长吟上汉水，夜来参到梅花禅。
一枝似铁忍寒冷，一枝如玉生温妍。
老人无以饯岁事，只掉此舌为辰筵。
江湖落魄又五年。

为爱僧居雅，时来扣野扉。
沼清鱼可数，轩静客忘归。
修竹负墙立，幽禽背水飞。
道人差不俗，洗耳听弦徽。

结庐修竹里，身外世缘轻。
滑几浄如拭，小窗低更明。
夜深留佛火，人静听钟声。
共拨炉灰坐，跏趺对短檠。

短世人间厦几颠，高风湖上榻犹悬。
荒凉士竖残碑日，辽邈官修废祀年。
万古南州人似玉，千秋曾子笔如椽。
斯文未丧神犹在，会见冠裳拥坏阡。

钜笔曾编两大藩，江山如画朔风酸。
如何地下修文手，还要南朝旧史官。

长忆西风翠袖单，暮檐修玉倚初寒。
一回得嫁平生足，更用花枝插白看。

领客坐花阴，饮客酌花露。
先生自家春，八荒一牖户。
凄其望前修，一枝阅世故。
鹤车来不来，东风吹日暮。

我梦稽山阴，茂林映修竹。
鉴湖八百里，眼看不盈掬。
管领天下清，此乐梅边独。
几欲驱车去，云根夜同宿。
山空秋月明，安期未可卜。
蓬莱水清浅，褰裳同往复。
径谒蔡少霞，不待青童覆。
共草新宫铭，调高语圆熟。

今日生，来日死。
千年田，八百主。
郎当屋舍没人修，火官头上风车子。

三衣覆体，四事供需。
若也知惭知愧，是真释子。
莫道曩劫修来，非从今日。

霜毫秃尽千枝竹，铜雀台荒死潘谷。
哀哉四宝并成空，犹有老崖藤捣玉。
青钱学士将相科，黑头刺史朱丹毂。
怀银早去镇湖湘，掞藻端如起巴蜀。
天乎岁晚椓斯文，往往长吟书短幅。
云昏雨暗白龙笺，林密山深紫芝曲。
凤楼谁助斧斤修，鱼网不禁尘土辱。
我驰家畔楮先生，越薄吴腴此粗俗。
铿金戛玉新有声，缝雾裁云岂堪录。
向来交友文字间，矢往湍奔如撒菽。
薄材那敢派江西，一寸诗肠愁万斛。

大雅林中集众英，三长正合入承明。
汗青有日头无白，家传修来国史成。

自我天覆，云之油油。
大田多稼兮，屯膏是忧。
雄虹朝隮兮，雌霓夕虬。
触石兮通气，雷车兮电帜。
雨甚至兮，神哉沛农。
有成功兮，怀鸡黍之招邀。
士未失职兮，冀鹏鲲之扶摇。
锡之丰岁兮，俾尔余饶。
报以修程兮，匪我宣骄。
扬桴兮拊鼓，饯飚游兮远渚。
欲少留此灵琐兮，日忽忽其将暮。
祝娥之来下兮，慰我士民于终古。

旴江文物盛江西，有底醇风欠转移。
端藉乡贤扶世道，共修礼饮迪民彜。
厖眉华发四朝老，方领圜冠三代仪。
天理人心非外有，信乎王道不难知。

顾予生最后，相去又临川。
欠识先生面，幸亲令子贤。
典型端有自，衣钵岂无传。
德似君家好，清修一节坚。

山中白鹿老而灵，有客有客占鹿鸣。
我寻石门不知处，道人出洞欢相迎。
修行无力有我相，不应信息令渠惊。
吁嗟至人离诸有，一切相自有心生。
桃源意行花两岸，山阴兴尽雪三更。
道人道人苦多事，尔自采药渠食萍。
白云满洞不须扫，客去客来云无情。
我闻神仙游处白鹤叫，试听夜半空中声。

赤壁濡须事已虚，且依栎闸酹芳壶。
九原尚拟吞铜雀，千载今惟记赤乌。
湘浦有人修旧祀，荆州无地展雄图。
定知斫案英灵在，闲对祠前洗湛卢。

垂杨修竹半藏山，一径纡回暮雨间。
绿满野田看渺渺，白飞岩溜自潺潺。
空村鲐背行歌去，古寺头陀乞食还。
却羡幽人在深僻，断无来客扣禅关。

洛阳风景实堪夸，几处楼台处处花。
尽是齐王修种得，如今惆怅似无家。

西都山水天下奇，神嵩景室环清伊。
甫申间气秀不绝，生贤会圣昌明时。
衣冠占数盛文雅，台符卿月光离离。
魏京雄奥压幽朔，游宫御府严天威。
膏田千里翳桑柘，犀甲万旅驯熊罴。
公当缓带名三镇，悬赤继轸承保厘。
追推契遇最深旧，加复雍孟交旌麾。
仁皇一庄龙虎榜，桂堂先后攀高枝。
宦游出处五十载，鸾台骥路俱腾夷。
三公极位固辽隔，五年以长犹肩随。
公今复主凤门钥，仆亦再抚侗台圻。
二京相望阻河广，三径不克陪游嬉。
忽闻干步踵门至，投我十二耆英诗。
整冠肃貌讽章句，若坐宝肆罗珠玑。
为言白傅有高躅，九尹结社真可师。
欲令千载着风迹，亟就僧馆图神姿。
词宗端殿序篇目，滂洒大笔何淋漓。
眷言履道靡充诎，菟裘近邑将营归。
敢云绘素得精笔，愿列霜壁如唐规。
退居旧相国元老，十年还政瀍之涯。
康宁富贵备五福，灵宝盛气如虹霓。
昔年大对继晁董，登科赐第同一期。
紫垣步武既通接，金沙里闬还邻比。
探禅论道剧训对，摩轧太古穷天机。
二贤勋业冠朝省，爵齿官学谁依稀。
今将图画表来世，讵可下客联缨緌。
既蒙月品定人物，不敢循避违风期。
况承开阁厚宾客，富有景物佳园池。
铜驼坊西福善宅，修竹万个笼清漪。
天光台高未百尺，下眺林岭如屏帷。
花王千品尽殊胜，风光绣画三春晖。
六相街中潞公第，碧瓦万木烟参差。
左隅庙室本经礼，右阁宸翰尊星奎。
婆娑青凤舞松柏，焕烂素锦薰酴醿。
石渠飞溜漱寒玉，昼夜竽瑟鸣阶墀。
伊予陋宇治穷僻，姑喜地广为环溪。
楼名多景可旷望，台号风月延清晖。
四时花花不外假，拏舟傲帻联嬉怡。
怀归抚事若饥渴，恨无羽翼西南飞。
人生交旧贵伦辈，情亲意接心相知。
岂无晚秀负才蕴，高谈大笑拘礼仪。
洛中故事名义燕，二毛第一年相推。
洒冠登仕荷天宠，尊君报国当百为。
既嗟大耋盍知止，纳禄谢事皆所宜。
顾方北道倚烦剧，未许解绂披荷衣。
长篇不令负花约，为指风什歌式微。
如羹甘露爽心骨，似柄玉麈亲颜眉。
兰丛虽未长罗宅，菊英似亦思陶篱。
子山已著小园赋，彦伦犹愧锺山移。
聊摅短引谢招隠，肯使猿鹤常惊啼。

君子志于道，出处非一端。
伊尹负鼎俎，颜渊乐瓢箪。
斯自理适当，匪缘情所安。
超然达者致，邈矣谁可攀。
嗟嗟狂若狷，徇已缺其完。
轩冕死不释，山林趋不还。
我爱邵夫子，醇气充见颜。
群经究彼邃，古史阅而删。
不为诡异行，已蹈时俗难。
逃名去其奥，筑室伊洛间。
抱业舍仕进，竭心奉亲欢。
修竹当环堵，寒流日潺潺。
问谁从之游，结驷款其关。
兹予久欣慕，欲往良独艰。
幸君适河内，至此解征鞍。
僚友恃交旧，屈致及门阑。
前迎倒我屣，布席罗雕盘。
高谈未一二，长揖忽归骞。
不意馈双鲤，剖腴出琅玕。
何以报嘉惠，永怀金与兰。

当时谋战不谋安，将众多多是祸端。
万垒在前攻掠易，四方无事保全难。
晓堂锺鼓修淮祀，古壁旌旗拥汉官。
天下息肩兵革定，一瞻祀宇一长欢。

幽人𣃁寒泉，井甃名日蒙。
井贵德不改，蒙以养为功。
非徒玩清冷，润液幽芳丛。
说筑傅岩下，伊耕莘野中。
静守一夫事，勤政王道隆。
孔孟不得志，日月经高穹。
休哉圣贤心，养私而用公。
宇宙间生民，草木与昆虫。
仁渐而秾郁，义惨而庞洪。
泓泓此中泉，与物资天功。
勿谓短绠浅，海底渊源通。
勿谓一勺轻，洗涤人心空。
近林郁青苍，远涧与冲融。
往往中间云，霶霈起天风。
汲引即所利，孰遣榛莽丰。
有道无得丧，孰患番险蒙。
君子修诸业，虑初而图终。
为君赋此诗，勿厌吾道穷。

崎岖穷谷翠屏围，却讶游人到此稀。
修竹带云当户耸，暗泉鸣玉遶亭飞。
春风欲老茶含旆，暑雨初收水带矶。
扰扰红尘何处好，令人回首重忘归。

一径直岩隈，亭轩四面开。
涛头转山急，雨脚满江来。
怪石生云气，修篁待凤材。
他年白莲社，应许继宗雷。

琐闼修文极禁清，蓬莱宫阙拥旄行。
舳舻所至笙歌闹，里闬重来道路荣。
举世几人居我地，全吴无限读书生。
受恩老吏攀辕切，满肚埃尘诗不成。

斗城初霁媚春晖，托乘寻芳鹤盖飞。
修禊波深轻急桨，舞雩风暖薄更衣。
香车宝马嬉游盛，别馆离宫往事非。
因忆凤池新溜跃，黑轓看逐节函归。

池馆春光欲禁烟，芳辰修禊集群贤。
茂林深处森冠剑，清籁鸣时当管弦。
召伯甘棠分陕地，羊公风景岘山前。
诗成莫讶天机俊，潜握人间造化权。

桂风泛泛桂江流，南师旌牙喜访求。
诗刻苍崖留篆在，云生纤径称栏幽。
而今入幕宾僚盛，又况褰帷政事修。
更对酒樽堪醉傲，几多泉石助吟游。

郫县七十年，碁布于郊坰。
景德当道衢，宝塔腾青冥。
其间西禅院，地胜景物灵。
何以使索然，中有大藏经。
自从没官来，卷帙何零丁。
府民纳其直，将迁离梵庭。
奇哉陈氏子，睹此而涕零。
谓寺无九部，何以重佛僧。
如人去五脏，何以主神形。
舍财百万余，赎之俾安宁。
兰若皆修饰，具叶重芬馨。
签函列金玉，堂殿挥丹青。
永以镇福地，实可壮禅扃。
命僧开宝藏，煌煌如日星。
读诵香院里，音响何泠泠。
闻者与见者，如醉而得醒。
岂不获洪福，深远于沧溟。
凡人富金帛，安能延百龄。
唯有好善道，声誉喧雷霆。
高吟二百言，长使郫民听。

群山四向盘青云，山足一径萦云根。
拂云截径敞轩槛，槛外百卉铺重茵。
矜春哆哆弄颜色，散漫红紫何纷纷。
主人养高不累俗，欲以清节遗子孙。
剪花芟草植修竹，半卷画箨含霜筠。
渐迎风露竟百亩，碧油黕地无纤尘。
对之气思自潇洒，行吟足以穷朝曛。
吾居接境未始到，手驰大笔胡能云。
劝子无渝岁寒操，惟日虚心比此君。

三纪修行箬笠僧，布衣褴褛发鬅鬙。
邑人与卜幽栖处，象法能通最上乘。
常宿灵嵓敲玉磬，旋营精刹布金绳。
江西望镇称台岭，使者重来喜共登。

羲御三星次，尧蓂九叶开。
霄躔符有道，天骥下呈才。
气思凌诸谢，渊源过二崔。
光华逢日月，腾跃契云雷。
迅步登文阶，严声凛柏台。
幽潜均照烛，精胆破奸回。
地重图书府，人瞻柱石才。
堂基峻廉陛，鼎味仰盐梅。
师钺方谋郄，枢庭喜得裴。
往平蛟穴去，还入凤池来。
元化经纶内，真儒事业恢。
威名摄穷裔，美利泽枯荄。
阴德天须佑，精诚日可回。
祥光才偶圣，妖彗不为灾。
全粹圭无玷，晶明斗有魁。
龙旆聊偃息，鸿渚暂徘徊。
重倚周分陕，丰功稷启邰。
国医先药石，庙酌首樽罍。
促召君前膝，图勋位正槐。
群情欣爱日，𪫺党极寒灰。
王礼修尝禘，天官总货财。
劘民归砥砺，播物就坯胎。
动植逢时若，君臣咏喜哉。
两京繄屏翰，大政辍公台。
上德皆宣布，邦经一制裁。
人和凫煦藻，兵肃雁衔枚。
诞月君恩重，娱宾骑从陪。
寒飚从激冽，乔岳镇崔嵬。
金鉴光长满，霜松劲不摧。
下寮违几席，并寒走风埃。
劳瘁鱼将涸，覉孤雉在{罒每}。
何当备驱策，犹冀竭驽骀。
共庆歌岩石，无阶献寿杯。
矧留天眷久，行听玺书催。
黼衮荣三入，膏霖霈九垓。
如收东阁士，愿与北山莱。

老屋荫大井，置绠百尺修。
疏凿不知年，人其古诸侯。
源从卞山来，涓涓无时休。
旱地千里赤，渊泉独清浮。
六月如焰火，寒冽冰雪侔。
万家滨双溪，卓此名一州。
累累挈瓶人，踵门日见投。
宾至遽欲起，命酌辄复留。
岂不敌醍醐，渴疾饮以瘳。
庠序阙讲问，暗浅谁予求。
自反对井德，饮水良可羞。

缅彼幽虚天，曾是众仙囿。
宫祠宅来仪，绀瓦覆苍甃。
窗扉秘环佩，几席被文绣。
传闻祀祷神，祠宫灿如昼。
樵苏避山村，草木长疏秀。
祥符圣天子，慕道比轩后。
县官典修完，锡名揭灵祐。
星珰捧金龙，沉以玉简副。
迩来三十年，寂寞事非旧。
黄冠守萧堂，香火杂薪槱。
神州祠太乙，司农治华构。
休祥祚邦国，岩穴甘僻陋。
游人独何求，丰碑读古籀。

山僧未识面，远想何潇洒。
客从赣上来，肯可必儒雅。
学诗拟柴桑，陈编长在把。
冥搜得佳句，冲淡相上下。
由来渊源远，知解妙空假。
史君固好善，公余枉车马。
玄谈闲清吟，至乐匪尊斝。
借问岁早晚，重修远公社。

滔滔淮水，溢楚之疆。
原田其潴，城郭为防。
浸以广兮不可涉，浩乎险兮不可航。
粤有行者，欲溯其央。
编莞为帆，植木为樯。
幸飘风以凭乘，遂吾归而徜徉。
尔风谓何，不自西北，阻我攸往。
维伯是职，悠悠水滨，奚独予留。
有百其役，若千其艘。
粟麦兮中都之饷馈，布帛兮赤县之衣裘。
府臣引领以偻指，挽夫坐粮而寝糇。
伯复不知，天子圣神，以民为忧。
闻此方国，常垫横流。
分笔舌于严署，咨疮痏于诸侯。
有淑使者，仁丰义修。
体上所嘱，同辞合谋。
今此欲往，会于道周。
倡和出话，下民以休。
风之不遂，非伯谁尤。
上帝可诉，谗言孔庶。
将伯是怒，不如风兮命之去。

台下衣冠已化尘，台前颜色尚如新。
林泉合是修行社，岩穴谁非避世人。
好鸟岂知当日事，幽花何似昔时春。
老僧不解论今古，应笑徘徊问隠沦。

潇洒阑干碧玉丛，频来游赏似儿童。
萦回修竹撩清影，刻画新诗绕翠筒。
十载雪霜林色改，几翻风月酒尊空。
子猷老去心尝在，终拟为邻作醉翁。

包橘古云美，扬州地所宜。
名存夏后贡，颂见楚人辞。
云梦分膏沃，璇星散陆离。
洞庭仙壤接，震泽水烟被。
柚酢徒然早，柑黄岂厌迟。
封君千户等，老囿万奴随。
秀萼瑶琼缀，青阴幄幕垂。
朱衣霜傅采，素里露含滋。
弱干金丸重，繁条火齐累。
瓜生先作瓣，蚕老不成丝。
爽味锺寒律，殷姿照夕曦。
清香掩兰杜，真液贱楂梨。
拣选收藏日，辛勤种接时。
壤须来处美，移怕树同知。
朱绿争珍旨，荆湘辨等差。
蹊深比桃静，岁晚与松期。
坛甃龟鼋石，园裁枳棘篱。
讨虫烦钻凿，科冗付蒸炊。
穿井防天旱，禳瘟甚岁饥。
向阳删密叶，伐木树低枝。
有义曾分客，无偷不禁儿。
{片毛}嫌连雨长，老要劲风吹。
满把留长蒂，盈箱藉短茨。
入仓宁愧稻，出汗仅同医。
雅俗传珍惜，深林或弃遗。
稍收先落子，争晒已残皮。
趁市商船急，充庭使驿驰。
公筵荐魁磊，内合送瑰奇。
寄远曾非选，熏藏品最卑。
善生唯计亩，视价旋论赀。
薄探酬来赏，精尝侑举卮。
他年修果谱，应载野人诗。

关路下昆仑，蛮封迤逦分。
春光偏著草，雨意不离云。
俗异君修德，时平将用文。
临溪照绿水，老鬓雪纷纷。

白衣阁外绕珠栏，人在琉璃菡萏间。
谁把此花为刻漏，修行不放一时闲。

老松压石洞门耸，青萝曳树牵云影。
天然物外清修地，岩头残月沈丹井。

崇兰生深林，澹泊一点芳。
江梅倚修竹，酝藉万斛香。
气骨抱金玉，精神贮冰霜。
若以色见我，照红还海棠。

明知儒道本同流，未了因缘不自由。
紫府寥阳随念到，红尘辛苦几时休。
精神尝与天来往，躯壳不知谁滞留。
穹壤岂无陆修静，知君认得故吾不。

六道四生苦，何人不烦恼。
官人自做官，道人自修道。
相逢不下马，各自寻蓬岛。
前生非亲契，今生如何好。
本来无因缘，安得有果报。
来非人捉来，到是天送到。
我若不呈丑，道教一齐倒。
春风缚不住，秋月蚀愈皎。
莫登时贵门，谈天恨欠早。
对面不相识，开口便激恼。
譬如弄杂剧，徒取傍人笑。
道我是风颠，知我已明了。
莫愁我饥渴，天厨食自饱。
真宰善解家，未敢与人道。

有石奇峭天琢成，有草夭夭冬夏青。
人言菖蒲非一种，上品九节通仙灵。
异根不带尘埃气，孤操爱结泉石盟。
明窗净几有宿契，花林草砌无交情。
夜深不嫌清露重，晨光疑有白云生。
嫩如秦时童女登蓬瀛，手携绿玉杖徐行。
瘦如天台山上圣贤僧，休粮绝粒孤鹤形。
劲如五百义士从田横，英气凛凛磨青冥。
清如三千弟子立孔庭，回琴点瑟天机鸣。
堂前不入红粉意，席上常听诗书声。
怪石筿簜皆充贡，此物舜庙当共登。
神农知己入本草，灵均蔽贤遗骚经。
幽人耽玩发仙兴，方士服饵延修龄。
彩鸾紫凤琪花苑，赤虬玉麟芙蓉城。
上界真人好清净，见此灵苗当大惊。
我欲携之朝太清，瑶草不敢专芳馨。
玉皇一笑留香案，锡与有道者长生。
人间千花万草尽荣艳，未必敢与此草争高名。

携锄凿破南山云，种来修竹凌青冥。
参天引风挺苍玉，匝地印月筛黄金。
清瘦何妨惟却俗，净扫胸中尘万斛。
何当裁制十二个，吹作来仪凤凰曲。

十年无梦得还家，独立青峰野水涯。
天地寂寥山雨歇，几生修得到梅花。

篱门矮复斜，乌桕发枯槎。
曾守诸侯土，还同百姓家。
葛囊悬苣子，梅卤渍栀花。
臧获修时事，分衣缺布纱。

浪说扬州鹤，居多荐福碑。
听师无孔笛，弃我不灵蓍。
冷阅人间事，闲题物外诗。
修行真有力，肯被鬼神知。

落叶卷秋原，斜日照荒草。
我所思兮山中人，餐松辟谷修仙道。
将旄相印本无心，一蓑尚喜收身早。
袖有长生度世方，玉杵玄霜倩谁捣。
白云三耳真人家，磵霜不死菖蒲华。
笑挹诸公葛陂杖，同驾老龙穿碧霞。
颠歌狂舞酒酣时，一洗万古兴亡悲。
九万里风排阖归，茫茫六合黄尘飞。

溪港周遭曲，田原迤逦赊。
猿猱崖刻削，乌鸟树槎牙。
近水皆宜竹，先春已报茶。
千村经劫火，万境叹虚花。
破落余神庙，荒残少富家。
见人唯欲避，问事只成嗟。
俗异言难晓，程修路恐差。
前朝题壁士，往往字如鸦。

春风燠江城，楼台眩桃李。
高堂一临眺，傍观谓予喜。
予心实不然，俯视悯群蚁。
通衢哄尘埃，委巷困泥滓。
膏火煎熬间，樊墙限茅苇。
溷处杂酸呻，清思何由起。
别有天地宝，注此两眸子。
北拱五老峰，西倾九派水。
冥冥淡烟外，烱烱残雪里。
元气所融结，万古奠南纪。
中有不死人，神游常在此。
安得月明夜，啸风控赤鲤。
导迎呵江神，殿护叱山鬼。
修静无谈玄，慧远勿析理。
亦不用湘灵，瑶瑟鼓葱指。
稽首青莲仙，大雅叩吟髓。
前陶后苏黄，相与奏宫征。
灵文九霄秘，玄关一时启。
恍兮发浩歌，洞见开辟始。
回谢人间世，日夜虱生虮。
腥腻缠臭帤，闻此秽或洗。
黄冠似予知，具茗亦粲尔。
归卧不成眠，汲井漱寒齿。

弱冠清修更老成，诗来重慰故人情。
向曾屡共阿戎语，今乃新闻侯喜声。
材大君当为杞梓，器微吾仅比瓶罂。
平生吟社雕零尽，合许忘年友与盟。

共道归何晚，犹能喜欲狂。
幼儿初拜揖，痴女仅梳妆。
有笔修花谱，无钱辟草堂。
新添竹逾百，风径细寻香。

振骑出喧阓，榜舟浮广川。
冠盖二三子，谓我扬先鞭。
翳翳杉漆坞，膴膴禾黍田。
篱闯拥稚髻，担观骈旅肩。
是日告秋朔，暑𫄨稍轻便。
瞩远喜野旷，讨幽忘道绵。
维南孤崒嵂，中有西方仙。
铁干万树古，金界千柱坚。
湿藓滑侧磴，密荔凉深泉。
道人瘦如腊，不见今三年。
翠琰壁奇刻，丹涂架穹椽。
修竹洗人心，焉知红尘天。
谑剧酒若失，机捷诗易圆。
致爽潇洒阁，俯视乌龙颠。
过帆倏灭没，聚市常熬煎。
临轩十八公，老寿藤萝缠。
与语若未对，风至忽粲然。
斗牛之所莅，吴越封疆连。
自泰伯勾践，以至衣锦钱。
成败亦屡矣，变化若浮烟。
嗟哉声利徒，群蚁争微膻。
吾侪方寸中，皎月澄寒渊。
少迷逐众嗜，晚悟羞前愆。
会当摆俗鞅，来此禅窗眠。

我欲培修竹，新添笋几根。
徘徊看不已，爱惜似儿孙。

天地囿于气，圣贤修此心。
范围非有许，生聚尚斯今。

追怀往者数贤侯，得得经营续续修。
依旧夜栏低北斗，几番春絮委东流。
同游尽道山能好，半醉谁知我独愁。
乃后吾徒身亦死，题诗更有昔人不。

栗里渊明径，桤林子美堂。
乱离容不死，穷乏果何伤。
红粒炊籼饭，青薹煮菜汤。
甲兵才偃息，城市转荒凉。
最苦樵苏贵，曾微药饵良。
频仍赊酒饮，卒急卖书偿。
败絮熏还曝，粗𫄨洗更浆。
炎蒸虽渐迫，寒冷尚宜防。
瀹茗征甆盏，包梨集纸囊。
头昏修菊枕，肤汗拭藤床。
困倦成衰懦，疏慵欠激昂。
厩空需马藁，碓净缺鸡糠。
思虑徒迂阔，营求竟渺茫。
忆儿观燕乳，怀友听鶑吭。
守分甘丘壑，逢时付庙廊。
骨骸同朽腐，名字孰芬香。
但握锄犁柄，终逃𫓧钺铓。
交游多竖褐，谈话止农桑。
应俗循中道，颐生宝秘方。
邻僧营藏字，侠士戏球场。
角武焉能往，摛文或可当。
病稀摩诘问，歌类接舆狂。
举世嘲痴叔，何人识漫郎。
北辕回朔漠，南棹辍沅湘。
谊气知犹壮，颓龄惧不遑。
六旬过眼电，万事满颐霜。
静乐非无动，闲遨却似忙。
连苔移巨石，带露数新篁。
天地诗人少，山林夏日长。
此心无别路，一武到羲黄。

亿劫日月曜，万古河江流。
惟有人寿短，况不皆白头。
石火仅微吐，草露已遽收。
下士惑齐物，祖述逍遥游。
说梦悔蚁国，悟空惊蜃楼。
实践我异是，钻仰师尼丘。
志学至从心，绝笔于春秋。
相鲁故匪泰，厄陈初何忧。
比彭十不一，聘辙半九州。
中道叹不行，尝欲乘桴浮。
颜子夭穷巷，季路戕凶矛。
是亦各有命，岂伊圣门羞。
人生苟闻道，寒饥胜王侯。
修身以俟死，言行无悔尤。
寄语夜读子，继晷崇膏油。

偶复逢生旦，何知迫死期。
老真难亸病，贫实怕迎医。
自拟修埋志，谁犹□寿诗。
不应六旬叟，未减一分痴。

五十年前幼学儿，读书窗下此从师。
前修何限惊埋没，往事无踪隔乱离。
蝉挟晚风穿故阁，蜗凭宿雨蛀残碑。
谁怜昔日垂髫友，白首相逢共赋诗。

读书以修身，末惟利之渔。
夏侯诧拾芥，桓荣陈其车。
初学眯训诂，利心已炎如。
为吏未识字，嗜贿不顾躯。
青青陵陂麦，歌声何舒舒。
金椎勿造次，恐伤口中珠。
岂不事诗礼，所为乃凶渠。
用世率此辈，生灵夫何辜。

独冷儒官亦独清，前贤补处讵云轻。
后山三任入东观，修水七年留北京。
底用过多求美宦，自应垂后保香名。
赠言我竟无堪说，笑指篱边秋菊英。

老我泥涂久，郎君玉雪清。
百年双鬓谢，一醉万缘轻。
孰肯延枚叟，端难少贾生。
修程未可料，聊此慰诗情。

玉斧难修旧月轮，凄凉沙鸟犯钩陈。
总因燕颔多庸将，却误蛾眉事别人。
一纪于今兵粗定，四民莫若士犹贫。
酒垆高李能同醉，老眼昏花暂觉春。

泯默抑幽抱，低回挫高情。
肥遁夙果决，羁旅犹牵萦。
华摭有旧习，冷嗜无新营。
醲鲜世所竞，褒博日以轻。
小人徇流俗，君子怀友生。
浮{土盍}岂不浊，澄渊元自清。
丹枫昔雁落，绿柳今鶑鸣。
蛰潜脱寒语，孳乳陶舒明。
推排故已顺，会合讵易并。
燠景敞重屋，芳物绵修城。
愧乏丝竹奏，劣奉殽蔌擎。
张子霏玉屑，赵老宣金声。
予辩亦稍纵，遑恤听瞩惊。
邂逅一兹醉，逝之南山耕。
眯目眩迅辙，刚心谢尘缨。
彼我跬步间，奚翅重溟瀛。

山寒小雨晴，落叶献秋声。
酒可诸僧共，诗须此老评。
钩帘修竹净，辟户远江横。
相送依依意，丹青画不成。

尼父叹逝川，匪惜岁月流。
斯道未尝绝，是身当自修。
苍姬尚可为，遽已云继周。
代谢理必尔，天命夫何尤。
骚人痛楚亡，哀怨悲凛秋。
汝能护青阳，终不黄落不。
至人尽其心，分外非吾忧。
所以牛山泪，徒为晏子羞。

荒城夜悄不闻更，小阁藏灯暗复明。
酒已半消诗未就，雪应欲下雨微鸣。
漫欣短晷回长至，转觉前修愧后生。
归与儿曹煮春荠，故应有味胜鼋羹。

文赋早知名，君今陆士衡。
真能辨龙鲊，未可忘莼羹。
剩喜修途辟，深防俗目惊。
时闻黄耳信，缓步取公卿。

蓬莱水浅尘几扬，历劫不动此道场。
黄金何年佛氏土，白云自古仙人乡。
吾故不能知鸿荒，尝闻许由避陶唐。
南巡会稽忆夏后，西渡浙水传秦皇。
欲镌文字示万世，想曾摩挲崖藓苍。
君臣岂不亦一到，父老失记书传亡。
思莼人归乱聪勒，衣锦军起诛宏昌。
教士四万虏吴友，子弟八千从项梁。
锋攒镝飞沸如汤，冷泉之冷常冰霜。
风涛汹地保恬静，火云𦶟天饶清凉。
寺门奇石万鬼凿，霹雳穿洞龙腾骧。
偃如未射李广虎，突如乍叱初平羊。
漫山钜竹不知数，百围屹立松杉樟。
野猿攫果就人手，山客贸薪充日粮。
艳浮凡俗花卉绝，毒螫狞恶虫豸藏。
竺峰飞来夜著翅，桂子堕落秋飘香。
睹史陀宫足仿佛，摩罗耶山非渺茫。
色究竟界扫蜃气，给孤独园堪雁行。
游屐屡破壁疥落，优波度筹千万强。
老树一株卧磵上，向来未有如许长。
有能直上北高塔，一览弱水穷扶桑。
织女机边拂衫袖，老人星外来帆樯。
金碧殿阁锺鱼廊，饱𫗴燠衲丛蜂房。
毗卢遮那明正遍，散脂修摩森护防。
长明灯笼照十方，胸中亦复作是光。
纤蝇么蚋不到处，三千大千禅那床。
游戏伽陀祇夜章，岂无一人骆宾王。
摩诃师子今僧王，一奋迅失千狐狼。

西湖西畔路，死魅复游魂。
早作千年调，能容一尺浑。
国刑修己怨，王爵报私恩。
纵许留遗孽，终无令子孙。

昔有大丈夫，万里事远游。
远游何所极，飘若孤云浮。
欧冶淬利剑，造父翼华辀。
东睇薄瀛岛，西顾羞昆丘。
长啸首阳巅，悲歌湘水流。
九疑叫虞帝，三川哀宗周。
世人不之识，问之将焉求。
曰有吊古意，聊以消幽忧。
之子方盛年，菽水亦易谋。
朅从浙河滨，言迈淮壖州。
儿女竞执掺，亲朋相谣讴。
鸿鹄眇四海，顾此焉足愁。
已矣勿复道，勗哉企前修。

有兴云不亡，谓昼无夜时。
达人悟兹理，何用浪自悲。
姬周过八百，再传嬴秦萎。
彭殇共一尽，修短何议为。
屋角鸭脚树，开户闲观之。
昨者见生叶，丹实今离离。
老夫欲不饮，奈何霜鬓催。

四千五百魏塘船，结拆船牙解半千。
一千修柁贯三米，三日盘缠无一钱。

闲愁不断连天远，浊醪快似并州剪。
兴亡得丧横胸中，冰消雪释春风转。
我本不学抱朴翁，何修致此丹砂容。
服食呼吸能还童，不如但饮瑠璃锺。
宝莲山南屡簪聚，醉乡不省归来处。
东邻西舍姓名谁，但记门前大樗树。

三百年来工五七，追雅媲骚谁第一。
独闻彭城陈正字，向来得法金华伯。
终古不朽语言在，以诗教人人不识。
善学少陵而不为，殆如孟子不言易。
世人往往谈神仙，便欲插翅登青天。
邀寻道士学服饵，朝呼暮吸夜炼煎。
换骨一语曾未悟，未办黄庭修内丹。
俗流无骨但有肉，虾蟆敢竞骊龙先。
姚合许浑精俪偶，青必对红花对柳。
儿童效之易不难，形则肖矣神何有。
求之雕刻绘画间，鹄乃类鹜虎胜狗。
由陈入黄据杜坛，当知掬水月在手。
后生可畏尝闻之，君友何人师者谁。
双井白门浣花脉，实字用正虚用奇。
郁轮袍曲异筝笛，藐姑射姿无粉脂。
梯危磴绝不可近，尚有简斋横一枝。

今年夏雨水，浙右岁事失。
五月客杭城，市民几不粒。
逮乎书云前，稍稍喜晴色。
转手又不然，一雪二十日。
岂止闾巷穷，大半缺衣食。
我穷尤自笑，亦尝二千石。
今如故将军，俗眼不见识。
下舟北关埭，泥水何狼籍。
离披一破伞，{捏扌=木}杌两败屐。
俗谚雨夹雪，未易得休息。
大雪复大雨，造物讵容诘。
柁师所见赁，修广仅数尺。
而我凡五人，卧处殊太窄。
初过皋亭山，垂近临平驿。
有酒二三壶，聊以慰仆厮。
吁嗟岁云暮，何苦事行役。
马援壮志已，阮籍穷途迫。
永夜不复眠，孤篷滴复滴。
天地岂不大，一叶寄兹夕。

步出城南门，衣袂飘和风。
风中有花香，不问紫与红。
万山似无罅，一水能自通。
插云石色古，喷雪滩声雄。
夙闻长庚伯，来访宣平翁。
想见巉岩间，悠然支孤筇。
吾侪复此游，啸歌渡船中。
未渡东望西，既渡西眺东。
东西互眺望，所至随不同。
乃知佳山水，变态焉可穷。
荦确陟层𪩘，茂密穿深丛。
仓卒未暇往，虚皇紫阳宫。
僧窗亦可人，修竹攒青空。
足用展极目，遥天送归鸿。
更有真趣泉，一泓磨精铜。
隶扁故自佳，韵语亦大工。
至宝识者少，烟雨埋昏雺。
英气决不泯，定复月贯虹。
万世永无极，百年俱有终。
为问羊叔子，何如王无功。
晚生未闻道，邂逅华颠童。
酒酣诗不成，归途竟匆匆。
但苦嘲诙剧，谈锋森战攻。
达人当两忘，一付亡是公。

大门祖父昔闻声，交臂差池恨晚生。
欲与万山修郡志，谁能三世擅诗名。
故知龙颔无鱼目，更觉松心异舜英。
字稳句圆经几炼，定应九转已丹成。

修程万里未为赊，年少曾逢世运嘉。
早擢高科题雁塔，合班迩列餍龙茶。
宦情划似云归岫，时事惊如雨送花。
书林宝藏饶词藻，肯羡青霄富贵家。

数步朱塘路匪赊，晦翁亭创自端嘉。
遥闻古屋环修竹，拟汲寒泉荐苦茶。
万镒黄金何足宝，四枝丹桂有余花。
诸孙风骨今犹别，师友渊源自一家。

俗徒纷云云，章甫殊不竞。
不竞何以故，无奈二氏横。
予曰实不然，请各言其行。
开辟古至今，儒道独也正。
柱史玄牝门，专气保清净。
末流诡长生，妄欲夺天命。
灵山见作用，误认气为性。
轮回岂有之，怪缪莫究竟。
两俱可鄙者，巫觋事禳禜。
愚氓惑幻说，往往堕坑阱。
既曰身出家，粉黛侈婚娉。
岂不交鬼神，酒肉厌膻蒏。
此曹浪夸毗，内衰外徒盛。
吾侪读何书，尧舜至孔孟。
抢攘干戈后，学校幸未屏。
穷者伏闾阎，甘忍饥寒并。
仕或为冷官，官冷亦何病。
宁戚半夜歌，曾点暮春咏。
求己胜求人，自重岂容轻。
东家子朱子，述作贯百圣。
遗言一一在，足可雪几映。
省察中为和，存养义由敬。
上溯周程张，例不颛宰柄。
乃有功斯文，如揭日月镜。
韶音一以还，二氏噪卫郑。
榛蔓彼自迷，我此松柏劲。
历观史传间，不学行国政。
丧亡窃威福，依附涉巧令。
异端伺罅隙，磨牙骋讥评。
前哲贵内修，韫匵宁待聘。
信有饭不足，未羡庖欲清。
勉哉子此行，始终抱渊靓。
万一际奇逢，定作苍生庆。
不然归去来，预戒菊径迎。

今年六十二，弃官八年矣。
生世业已休，来日凛无几。
孰谓尝作郡，旦暮窘薪米。
少时颇豪宕，晚乃穷如此。
此事非所忧，所忧学业圮。
孤卧仅一榻，疾读动千纸。
积迷如望洋，顿悟不违咫。
深井朱夏寒，自汲洗手水。
心更洁于手，时以理趣洗。
平生大缪误，岂不习经史。
搜览浪该博，著述堕浮靡。
诗虽稍得名，往往语多绮。
夙愆奚庸追，旧嗜差可止。
回车遵大路，千圣同一轨。
兹晨记吾降，益复感髪齿。
忽虚苦下泄，乍实结中痞。
道在果何惧，朝闻夕可死。
朋友挟壶酒，卒爵强告旨。
敦笃谢亲姻，辑睦赖邻里。
人情不容拒，羔雁间豆篚。
酢宾有故常，勿药姑少俟。
清庖作汤餠，霑丐儿女子。
菲馔彻馂余，稍亦及仆使。
老夫且伏枕，万事莫挂耳。
处约犹处乐，可不省诸己。
俗竞徒朵颐，退修宁贲趾。
幼者日以长，衰迈斯可揣。
要令百禩后，知有老居士。

先祖五男子，其下八男孙。
白首涉患难，仅余二老存。
兄昔健如虎，行步疾飞奔。
长眉具寿相，修髯当风掀。
千丈耸巨栋，一朝成枯根。
强者尚若此，弱又其奚论。
惟兄负刚劲，临事简不烦。
可否率正色，臧否多直言。
谈笑无城府，其实春和温。
𪫺壬有弗察，平地生雠冤。
惟扬赴逮对，乃用怨报恩。
十年归来乎，下帷董生园。
此死幸无愧，彼生非游魂。
春官一再上，科名合高骞。
世事既鼎革，何如偃丘樊。
百里许起家，性终不耐喧。
军马尘未已，朝夕常闭门。
劣弟解雕郡，生理古井眢。
时复造兄室，酾酒崇盘餐。
二月近生日，烂漫倾芳樽。
岂谓三四月，医药昧病源。
平生无妾侍，寡欲培真元。
焉用艾与附，内外加炮燔。
五月二十八，了了语不昏。
为后取犹子，愚哉真犬豚。
此事未称意，似难它选抡。
委曲进宽譬，且望进粥𫗞。
乃后密探问，不敢逾闼阍。
诸幼日传报，精神稍昂轩。
奄忽季夏半，长往游厚坤。
走赴气已绝，号恸书灵幡。
忆兄旧论议，亹亹双袖揎。
口齿未即闭，饭含莫咽吞。
盖棺一何速，迫此炎暑袢。
衰薾抱怛痛，哀声嘶霜猿。
人生孰不尔，屈伸手覆翻。
考终亦一福，拱璧无瑕痕。
丘嫂抚孤穉，匪伊将冠婚。
或者气质变，培壅成兰荪。
寒宗弱一个，缪居昭穆尊。
上当相宅兆，安厝居高原。
下当教贻厥，敬恭奉蘋蘩。
秋风几黄落，我亦超昆仑。
焉得天地间，长挂扶桑暾。

隠居何所为，性懒绝造请。
驾言东城东，恍兮异人境。
修廊寂无声，未忍践竹影。
独立味玄澹，徐步入深冷。
秋光照虚庭，拱揖冠服整。
中有专气翁，学道早脱颖。
诚极语谢饰，几动意潜领。
煮茶杂椒榝，案酒粲梨梬。
悦神良会稀，遗物闲晷永。
休官陶元亮，遁世陆修静。
异代复同调，霞外兹可骋。
研幽挹高致，探妙发遐省。
何言壶中天，心远尘自辟。

隠居何所为，性懒绝造请。
驾言东城东，恍兮异人境。
修廊寂无声，未忍践竹影。
独立味玄澹，徐步入深冷。
秋光照虚庭，拱揖冠服整。
中有专气翁，学道早脱颖。
诚极语谢饰，几动意潜领。
煮茶杂椒榝，案酒粲梨梬。
悦神良会稀，遗物闲晷永。
休官陶元亮，遁世陆修静。
异代复同调，霞外兹可骋。
研幽挹高致，探妙发遐省。
何言壶中天，心远尘自辟。

黄梅三日雨，漏屋使人愁。
无饭不遑恤，有书犹欲修。
绵延蜂虿贼，震动犬牙州。
兵甲从今洗，民穷尚可忧。

甫作诗为两翁寿，岂虞相继骇予闻。
八旬已过太公望，一旦俱为冥漠君。
场屋少时尝张王，兵戈晚岁忽纷纭。
全天所赋无遗憾，端复真修地下文。

原夫官赋省题诗，何乃甘心改业为。
场屋久忘涂注乙，星辰闲测斗牛箕。
细看肖貌殊清彻，徐玩挥毫亦怪奇。
闻道天文修晋志，淳风会有立朝时。

六十年前五岁儿，梦魂历历万艰危。
数声春雨微中酒，绝好梅花大欠诗。
老病自应无世味，退修焉用要人知。
十兄弟行唯身在，未可全狂且半痴。

之子成春服，欢言驾出游。
残红三月路，叠翠万山州。
夏后乘輴泽，轩皇炼药丘。
旷平初渺莽，屈曲渐深幽。
比县干戈偃，诸村盗贼收。
室庐还旧贯，邸店竞新修。
蚕月门多𫔎，秧田草尽耰。
画龙沽肆古，槛虎驿程修。
天目蟠根远，王干设险遒。
径纡横巨石，涧洁见游鯈。
岳势攀衡霍，星文摘斗牛。
桑麻敦本业，笋蕨胜珍羞。
谷冷长杉密，冈温早茗抽。
宣平何处在，太白此中求。
仙墅丹池火，僧庐野竹秋。
农谈通稗史，骚咏入樵讴。
楚雨三江外，吴云五岭头。
夕阳彭蠡浦，潮水浙河流。
西望番君国，东思越相州。
孰云民俗俭，政尔士风优。
舆隶知周孔，章缝盛鲁邹。
圣贤一道续，天地四书留。
阙里瞻庠序，师臣拜冕旒。
永怀枌梓故，能奠藻芹不。
灵顺王封庙，华光佛氏楼。
端能无鬼责，焉所匪神庥。
矧是儒家彦，初非贾客俦。
诗材工捃摭，意匠极雕锼。
佳句垂千古，浮荣等一沤。
吾家紫阳下，肯作寄书邮。

之子成春服，欢言驾出游。
残红三月路，叠翠万山州。
夏后乘輴泽，轩皇炼药丘。
旷平初渺莽，屈曲渐深幽。
比县干戈偃，诸村盗贼收。
室庐还旧贯，邸店竞新修。
蚕月门多𫔎，秧田草尽耰。
画龙沽肆古，槛虎驿程修。
天目蟠根远，王干设险遒。
径纡横巨石，涧洁见游鯈。
岳势攀衡霍，星文摘斗牛。
桑麻敦本业，笋蕨胜珍羞。
谷冷长杉密，冈温早茗抽。
宣平何处在，太白此中求。
仙墅丹池火，僧庐野竹秋。
农谈通稗史，骚咏入樵讴。
楚雨三江外，吴云五岭头。
夕阳彭蠡浦，潮水浙河流。
西望番君国，东思越相州。
孰云民俗俭，政尔士风优。
舆隶知周孔，章缝盛鲁邹。
圣贤一道续，天地四书留。
阙里瞻庠序，师臣拜冕旒。
永怀枌梓故，能奠藻芹不。
灵顺王封庙，华光佛氏楼。
端能无鬼责，焉所匪神庥。
矧是儒家彦，初非贾客俦。
诗材工捃摭，意匠极雕锼。
佳句垂千古，浮荣等一沤。
吾家紫阳下，肯作寄书邮。

万山山顶郡，城郭欠陂池。
滩落动千丈，井深非一施。
养鱼埋巨瓮，浇菜缉修縻。
蹇浅仍辛苦，逍遥意自知。

虽未登三十，知君已几年。
先师斧修月，名父柱擎天。
失怙初周晬，耽吟早极玄。
孤身能自立，万卷绝芸编。

细修佳传酬知己，曲就微生赖若人。
一点报恩心独在，时时常见梦中身。

孟侯与王侯，妙年俱作州。
穷穷鬼揄我，汝堪并英游。
汝无曲逆计，汝无裨谌谋。
汝乃蹄涔水，可配江河流。
仓卒不能答，吐舌瞠双眸。
二侯不自贵，屑与耄叟俦。
歌岂有檀板，舞亦无珠韝。
磨玉藉沙石，以故交情绸。
盖公曹参舍，甪里张良求。
绿鬓间白髪，一献还一酬。
俗态动枘凿，对面风马牛。
二侯不我弃，庶哉企前修。

年来心事乐陶陶，气不低垂亦不豪。
酒饮八分何必满，棋赢一子便为高。
修行到此元非易，把捉从今更要牢。
搢笏可须烦左手，年年留取剩持螯。

修善过如修亭馆，种德高于种花木。
四时芳菲人不知，蜂犹有鼻蝶有目。
公心一寸春万宇，好事如麻不计斛。
将相富贵世不少，钟鸣夜行鼎折足。
我公之游追张良，我公之隠胜梅福。
犹忆妙年伐鬼国，二师击宛骑斩郁。
独乐先生五亩园，大庇寒士万间屋。
图形已上功臣阁，投老未数王官谷。
千葩万卉春昼长，范蠡西施著膏沐。
锦天绣地香中醉，汉相政窘千金牍。
一品闲身释衮衣，万古芳名垂汗竹。
红霞蒸处几东风，会见瑶池三度熟。

幼尝习古诗，生平不满百。
人生如蜗牛，欲升一丈壁。
我幸七尺身，燥土余三尺。
目此寸进难，涎尽喙不湿。
平生修省心，不啻震虩虩。
晚若蹈虎尾，更甚履愬愬。
庶几其可免，宁受冻饥厄。
徒步胜安车，亦勿乘下泽。

今日都无病，沉吟算此生。
誓将全晚节，懒复问修程。
畏事防忧患，收心入老成。
近时学康节，更敢竞时名。

国学在国，乡校在乡。
在遂曰序，在党曰庠。
虞夏殷周，厥制弥详。
家亦有塾，以修以藏。
蒙而已养，长罔不臧。
下而为士，上而侯王。
莫不有师，扶纲植常。
生人之类，赖此以生。
四海九州，以治以平。
家德户行，靡刑靡兵。
岂若后世，丧实存名。
业岂无斋，论亦有堂。
所习伊何，止于词章。
剽窃掇拾，青紫为荣。
高虚卑浅，烛理弗明。
亦儒其冠，亦公亦卿。
鄮山之塾，谁实成之。
匪有所觊，而斯营之。
一圣百贤，厥庑煌煌。
睎之则是，景行是行。

此身修至此，尚恐玉有瑕。
自兹修更修，庶几宽我涯。
不然轮生角，岂不柅厥车。
故无熊虎卜，亦未梦龙蛇。
学不取临川，文不取永嘉。
诗不取晚唐，有正宁无葩。
真魏吾所师，未觉朱程赊。
此身修至此，馁死曾何嗟。

此身修至此，尚恐玉有瑕。
自兹修更修，庶几宽我涯。
不然轮生角，岂不柅厥车。
故无熊虎卜，亦未梦龙蛇。
学不取临川，文不取永嘉。
诗不取晚唐，有正宁无葩。
真魏吾所师，未觉朱程赊。
此身修至此，馁死曾何嗟。

此身修至此，尚恐玉有瑕。
自兹修更修，庶几宽我涯。
不然轮生角，岂不柅厥车。
故无熊虎卜，亦未梦龙蛇。
学不取临川，文不取永嘉。
诗不取晚唐，有正宁无葩。
真魏吾所师，未觉朱程赊。
此身修至此，馁死曾何嗟。

二三十载乡闾师，黄纸初除专讲帷。
溧阳虽小亦新郡，学廪粗足晨昏炊。
曰事未然缺次远，槐宫尚需蝉再嘶。
士食天禄行或使，暗中自有神扶持。
我昔识君初未髭，犀角双盈方颡颐。
饱学武库富蓄贮，粹行桓璧微瑕疵。
过市目不视左右，何啻董生园不窥。
含章晦美抱素蕴，修之于家朝廷知。
一室万里限户阈，脚跟不动名四驰。
譬诸丰城瘗宝剑，紫气贯斗当有时。
平生识字乃余事，仓颉科斗扬雄奇。
饰翠泥金写梵夹，凡善书者能办之。
至用儒流董厥役，借此进贤培邦基。
晦翁岂止能诗者，澹庵胡公荐以诗。
唐柳公权以笔谏，忠鲠随事堪箴规。
去去行行勿复迟，未至烹雌炊扊扅。
白玉之堂凤凰池，不着君辈当着谁。

滕侯酒酣宇宙窄，长啸诗成鬼神泣。
谪仙后身今李白，一锦宫袍犹未得。
张侯乃翁官鼎轴，芸香家藏百万牍。
朝窗夜檠吟不足，政须天下书遍读。
四海万国天一家，东尽蟠木西流沙。
贡珍未贵贵图籍，卉服飓风穷岛涯。
玉堂众隽修国史，搜书北方遣名士。
若欲讲知南地理，亦合南州起才子。
所以滕侯暨张侯，联翩同作中原游。
夜静长虹贯明月，春风稳送江天舟。
张侯富贵素所有，相门会见鲁拜后。
滕侯遭遇夫岂偶，飘然掉臂奋空手。
金匮石室䌷瑶编，大书特书笔如椽。
成就尧典禹贡篇，不数班固司马迁。

慧远无此冠，修静无此巾。
此巾要亦有，无此漉酒人。

修身可用要人知，暗室孤灯敢自欺。
赤口烧城市有虎，熨平寸地听群儿。

维古修竹乡，君子世此居。
厥壤既宜竹，种竹环其庐。
根不取马棰，笋不供盘蔬。
永保岁寒盟，子孙乐只且。
老夫何当曳长裾，一窥旌节旧门闾。
华亭岂羡扬州鹤，松江自足冯驩鱼。
田园伏腊颇有余，竹中明灯夜读书。

东南大郡莫如杭，其西有湖夸钱唐。
两贤刺史一隠士，春秋祠祀专蒸尝。
芙蓉杨柳鸥鹭傍，四时不绝炷瓣香。
后来好事者不作，屋摧阶圮莓苔荒。
钱唐城中十万户，自古无人兴书堂。
一朝书堂突兀起，鸱吻大殿环修廊。
其上高阁觚棱骧，其下丰碑镌琳琅。
香山东坡和靖叟，三像野服无金章。
寓意贵德不贵爵，高风大节遥相望。
诸生大带冠昂昂，遴选师儒恢典常，文星烨煜教雨滂。
谁其为此参预老，百世不朽徐子方。
赵君牵联同不朽，首助膏腴五百亩。

为学有本末，根固枝必稠。
又如水有源，源清无浊流。
颜子先四勿，韶冕患不优。
曾子贵者三，岂于笾豆求。
九经始慎独，八目正乃修。
我嗟半山学，不识濂溪周。
远取湖学意，粗迹穷雕锼。
边防与水利，讲诸萤案头。
是致青苗法，规摹国师刘。
汲汲淬事功，方寸俱缪悠。
尧舜不牧羊，羿射奡荡舟。
农圃有弗如，问陈有弗酬。
国定一正君，此道轲传丘。
茂叔二程张，獾郎疾如仇。
永乐西事败，谈兵兹可羞。
陵夷至宣靖，地下噬脐不。
此心主精一，焉用功利谋。
所以汗背勃，见嗤户牖侯。
君今录泮事，往遨白蘋洲。
臆对议湖学，岂无苕溪鸥。

紫阳山下世婚姻，几度家因火后贫。
早是前修曾种德，政须后嗣更{礻是}身。
秋霜白笔辞台掾，夜雨青灯管士人。
硕果元来真不食，未妨徐动蛰雷春。

恭惟方寸心，表里无将迎。
妍丑物不逃，宇宙大明镜。
时开复时阖，静定动亦定。
孰为磨且奁，尘垢敢吾竞。
徐步冲牙和，俨立章甫正。
威严修德容，戒惧毓景行。
典谟冠百王，首言钦恭敬。
慎寅与祗让，惴惴远机阱。
怠慢惟不敢，兹其所以圣。
三畏四勿传，孔颜曾思孟。
洛学至正叔，主一肃正命。
乾淳朱逮张，铭箴互规咏。
奥室鬼神临，寐枕雷霆迸。
凛若对庙祭，严于听军令。
古君子必尔，持身以莅政。
保家云仍长，理国彊以靓。
繄予幼不学，乃有东家郑。
一谨御万邪，道涯自孤泳。
何当跻公堂，幽话听犀柄。
师授分所闻，庶尽人己性。

大儒畴昔起乾淳，天地星源一脉真。
肯使我为修学记，始知君是读书人。
流泉要验胸中活，死草无拘纸上陈。
太极初生第一点，寻根细认古今春。

元侯可文学，未壮冠貂蝉。
之子观光日，前修致政年。
芹宫堪注拟，瓜戍尚迟延。
定有群公荐，班行缀集贤。

黄钟九寸裁为律，六吕六律相配匹。
嶰谷参差十二筒，猗管城子从此出。
上古苍颉初制字，后人蒙恬始造笔。
吴云不律燕云弗，韵书又以律为聿。
曰方曰册刀削之，削之笔之作以述。
析竹蘸墨丝其端，龙图龟书就篇帙。
秋兔拔毛号毛颖，愈奇愈巧愈精密。
修管执之以为柄，短管窍之以为室。
其实不过一毫端，良工于此有神术。
锋但欲齐忌太尖，翠羽鼠须俱不必。
老夫平生学欧颜，晚脱场屋涂注乙。
著书弃笔如丘山，使年将及三万日。
眼花尚能写蝇头，笔不如意辄怒叱。
江淮笔工千百家，孰甲孰乙我所悉。
鸡距散卓杨日新，不落第二亦第一。

古学非如进士场，渊乎深处海难量。
善藏未用争饴利，中立悬知异狷狂。
度远出寒公案在，渐修顿悟话头长。
公□与我评兹事，一洗人间粉黛妆。

文章太守与谁游，山水江南第一州。
试向清风明月内，得非与可子瞻不。
生徒时喜高轩过，英俊多蒙□□□。
冷掾能言修学事，殿堂新葺更书楼。

仆昔尘忝岁壬戌，甲科为首降为乙。
宰相谓己□□□，□实见怒出私臆。
汉东掌教大洪山，寄名帅幕隶□□。
□陵还鄂舣安陆，燃火高岸夜伐荻。
是时约近一二□，□书有来递铃急。
阃公拆观众太息，郢州新丧二千石。
□□盖代真人豪，养士万数马千疋。
边头失此老□□，□□以致襄阳失。
世事轮云勿叹嗟，郢州诸子吾皆识。
伯仲□□落雕手，舞骑弯弓轰霹雳。
黄金锁甲青油幕，黄卷青灯从此出。
能为横槊建安诗，不减修禊永和笔。
难弟兄中屈指三，漳州半刺今第一。
黄合紫枢乌台官，有求可以唾手得。
邂逅一闲二十年，髭雪鬓霜慵不摘。
我老我穷甚于公，公独枉驾顾此客。
既觞我酒俎豆之，又厪珠玉□□什。
一别千门换桃符，梅初未白柳遄碧。
人生有若鸿□□，衔芦一枝食数粒。
往来去就无定所，寒避江湖暖沙碛。
此心与彼独不同，睡里有情梦相忆。

伏羲之后几万年，尧舜八圣孟一贤。
谁学其学传其传，□明间气生戴先。
上庠文声撑青天，高揭兰闱十名前。
□□只字宫商宣，岂但场屋著祖鞭。
早合玉堂照金莲，□□□衣常退然。
擢第三十二载间，昔日朱颜今苍颜。
逾冠□□□□班，垂迫耳顺犹在闲。
一任金陵绛帐还，近始再调□□山。
得非世道多间关，乍可不仕避险艰。
四男二女膝□环，束修糊口莱衣斑。
我宿冒忝博士官，稠众中□□□□。
□□直上秋天寒，得公老笔不厌看。
雄文两魁□□□，□□柄国韬祸端。
老夫寻遭霜简弹，白首相逢徒□□。
□□□给瓮虀酸，人生出处如此难。

周宣中兴常武雅，程伯休父为司马。
其先重黎掌天地，此佐尹氏征伐者。
颜曾思复有七篇，孰云轲死道不传。
洛中二程忽突起，乃有明道与伊川。
西蜀名士古相继，东坡外家亦程氏。
吾州紫阳此姓多，宰相讷翁显近世。
猗哉古渝程子方，年高七十弥健强。
子公礼甫侍入峡，洒扫松楸修墓藏。
孝思祖考安遗体，何惜往来万余里。
曳裾岷峨山上云，鼓棹滟滪堆前水。
儒流不与常人同，何况此郎娱此翁。
自古搜诗得句处，往往车中与舟中。
夔州十歌刘宾客，百花潭北子美宅。
二老遗踪可访寻，飞龙舞蛟轰霹雳。
五月重午离西湖，九月重九趋成都。
盍簪之别浇菖蒲，若堂之封酹茱萸。
小春早梅仲春柳，蜀地吴天两俱有。
古渝何必卜故庐，不如再饮西湖酒。

杨刘昆体变，谁实擅元功。
万古推梅老，三辰仰醉翁。
穆修先汉笔，魏野盛唐风。
今日何人悟，江湖恸阮穷。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

骤涨阶前可泛舟，天低近屋火云收。
竹户纸窗清洒洒，葛衫纱帐冷修修。
秋馆梧桐羁客恨，春郊杨柳少年愁。
移得此声来六月，人人喜色上眉头。

龚侯之先楚两龚，远孙挺挺有祖风。
五鼎食肉不挂意，万卷读书曾用功。
草字隶字各神妙，古诗律诗俱豪雄。
虽有一癖好画马，不比人间凡画工。
飒爽修髯雪三尺，长安市上无人识。
等闲幅纸写骅骝，或者终身求不得。
我未尝求忽得之，袖出玉花骢一疋。
开卷如闻嘶风声，蹴踏青天炮霹雳。
曹霸昔遇唐明皇，画出此马真龙骧。
黄金拜赐南薰殿，赫奕门户生辉光。
升平难保金易散，晚岁奔波逃战场。
却得少陵诗一首，名撑宇宙相悠长。
龚侯不干万乘主，但欲追寻穷杜甫。
老笔一洗韩干肉，天闲至宝落环堵。
诗非杜甫画胜曹，无乃心神漫劳苦。
龚侯此笔游戏耳，别有文章垂万古。

两山南北峙，四水贯此州。
登临岂不嘉，出门自寡俦。
客乡几重九，岁月如奔流。
萧然具果饮，聊以散百忧。
平生和陶集，韵高乃敢酬。
乃复咏歌之，岁晚葆姱修。

畴昔侍吾翁，尚记入霅年。
米曲家家酿，蒲荷处处田。
龟溪见鹤林，欲去遭挽牵。
借屋度长夏，对床时醉眠。
或登左顾亭，风物清且妍。
回顾一甲子，往事随奔川。
翰林左绵秀，宫锦不上船。
肯寻两翁游，来弄明月泉。
弄泉珠丽袖，吟诗箭脱弦。
是谁修月斧，斲地成空穿。
犹有半泓碧，奈此笔如椽。
乃知宇宙内，小大常相悬。
惟堪供我辈，古瓦生茶烟。
云乳聊一啜，松风洒秃颠。

天圆如旋磨，万古几曾息。
日毂环之走，西坠俄东出。
圣贤法天运，所以长汲汲。
大禹生胼胝，孔弗遑煖席。
客寝何太康，人或规不及。
亦有功名者，斋内运甓百。
不放身暂闲，苦欲劳筋骨。
如何适安斋，燕处甘暇佚。
此斋匪侈丽，易安取容膝。
竹几对藜床，左右置书册。
有时值佳友，从容遂竟日。
体适任屈伸，意适任语默。
惟其适之安，适且忘吾适。
向来孤山老，保此逾耄耋。
以安遗子孙，此计固已得。
人生天地间，何事非吾职。
夜思昼所为，然后安可即。
况君抱修能，当念踵前业。
相期在万里，无从守一室。
精义以致用，龙蛇岂其蛰。

眉山锺神秀，翁季天下伟。
直到仲虎辈，奕奕殊未已。
家为文章家，百年兼两侍。
存翁名侍从，颐山古肤使。
秘书性具存，文脉益演迤。
前除罗玉树，乃复有令子。
超趋夐不群，老气压纨绮。
早岁瑟僴篇，短檠午夜几。
要渠绍编刬，教示正勤止。
家宝未轻出，吾侪方侧耳。
一朝着斑衣，束书事行李。
堂上白发翁，为尔颜色喜。
涛江日日静，酒酣可以起。
慈湖在何许，精庐屹其沚。
我欲鼓枻游，浩渺曷涯涘。
长风驾高浪，瞥忽可千里。
如此宁不超，踔厉前无比。
须知归宿处，其道元甚迩。
鲤庭尊所闻，固自有源委。
愿毋厌凡近，读书愈穷理。
修程与远业，亦从今日始。
合沓来众誉，烜赫继世美。
持以贻家尊，良足当甘旨。

高堂有寿母，黄发映儿齿。
天方畀修龄，康宁燕多祉。
怡然人子心，何物堪伦比。
和气为愉色，皆自深爱始。
郁穆涵春风，融怡妙天理。
此是谓至乐，乐则焉可已。
再拜为献言，忠养极娱侍。
随时换轻煖，每侍进修瀡。
初非假外内，至乐皆在此。
况能以志养，先意而承旨。
𫠐鲊故自珍，欢不如菽水。
有时平反归，儿喜亲亦喜。
吾以名吾堂，致乐义最美。
试看纪孝行，昔曾今日史。
会有邦人士，升堂奉醇醴。
俾尔登期颐，俾尔宜孙子。

高堂有寿母，黄发映儿齿。
天方畀修龄，康宁燕多祉。
怡然人子心，何物堪伦比。
和气为愉色，皆自深爱始。
郁穆涵春风，融怡妙天理。
此是谓至乐，乐则焉可已。
再拜为献言，忠养极娱侍。
随时换轻煖，每侍进修瀡。
初非假外内，至乐皆在此。
况能以志养，先意而承旨。
𫠐鲊故自珍，欢不如菽水。
有时平反归，儿喜亲亦喜。
吾以名吾堂，致乐义最美。
试看纪孝行，昔曾今日史。
会有邦人士，升堂奉醇醴。
俾尔登期颐，俾尔宜孙子。

凝尘不去鼠行几，划见巨然与千里。
修眉拂略远意开，碎点孤烟树如荠。
髯龙郁郁新翠摇，我觉郑公殊妩媚。
悬知自是栋梁具，岁晚霜雪须饱试。
旧闻北岳锺沍寒，长松造天冰裂地。
苍皮玉骨不受冻，礧砢千丈世绝拟。
谁能为我试貌取，奇姿伟状来眼底。
张君平生饫所见，雅复爱此秀而美。
虽然莫作差池观，老壮险夷同一致。

平生爱山苦趼足，况此对面美冠玉。
也曾杖屦极跻攀，稍度湾埼转虚曲。
径踏青螭脊上行，所历渐高山渐束。
红亭白塔出湖外，下瞰诸峰等臣仆。
祖禅晏坐服生狞，法席宏开俨清肃。
何人梵呗呼僧定，划然透户如击筑。
浮岚暖翠忽纷披，依依精舍傍修竹。
至今犹作咿唔声，饱食颇惭空洞腹。
崎岖竟日亦已劳，应接满前端为目。
道人对境了无羡，折脚铛中煨脱粟。
小立为尔起深悟，愿事扫除甘播掬。
峥嵘岁月苦难记，三寸穉杉俄立鹄。
山中老宿亦向尽，访旧无人空感触。
细评道人似豪家，台殿耽耽枕岩谷。
当时气象雄一方，谁教劫火烧糜竺。
十年旧观未全还，金钱奔走倾缁俗。
何山试问何所有，一溪清泠嗽寒绿。
入门使我意也消，不省人间有华辱。
殆是高人胜士徒，山灵笑许兹论笃。
旷荡幽深两俱胜，胡不重游勇奔鹿。
多病欢娱久去心，良辰美景宁相属。
昏昏午窗供坐凉，跳丸西走白日速。
夜来可奈风雨尽，尽力催花亦良酷。
痛杀新红三万片，园林惨淡余老木。
作诗遣愁愁未遣，那知翻作愁根窟。
古人真欲焚笔砚，苦语殆可书绅笏。
颇怜阮屐共嵇锻，更笑周妻与何肉。
留连一物即是碍，羡君开襟少嚬促。
爱诗乃复宜相似，句语卓荦光透幅。
倦还始觉心和平，人生有手莫操牍。

笑我甘苕隠，因君动越思。
绿波元可鉴，缟发已成丝。
共说修斋老，仍怀阅道时。
匆匆还别去，江海入新诗。

想见新年试笔时，风流应不减丘迟。
归来燕子元相识，落尽桃花若未知。
何事兰亭修禊乐，便怀墨客感秋悲。
湖山胜践无由共，禅榻茶烟老鬓丝。

青青南涧芹，雪消春已动。
如闻修废笕，岩半发流湩。

何处飞来把修竹，数声圆活梦还惊。
雨鸠那解知人意，寂寞梨花雨又晴。

子美转同谷，灵均怀此都。
修名千载短，多难一臣孤。
天意终难料，心期自不渝。
西风吹更急，萧索间泉途。

自处若素士，不知为贵游。
多闻每是正，寡欲更清修。
方借望郎重，已深宗国忧。
嗟哉事竟尔，乔木委林丘。

奕世诗书味，端知积庆长。
于人不畦畛，为世作津梁。
肯助鲁修泮，能令齐发棠。
阴功天所相，食报在诸郎。

传来二十五条衣，昼夜修行昼夜持。
老去任教零落尽，猕猴偷□□□□。

翠峰嵯峨三十六，寒泉落空响哀玉。
甃花石路势萦纡，玉阑干护修筠绿。
雪髯老人负紫瓢，金丝麈尾遥相招。
红螺酌酒湛湛碧，坐倚苍石吹洞箫。
孤鹤来传天上诏，老人挽余偕一到。
飘飘高峰凌青冥，直过罡风履黄道。
祥光楼阁倚峥嵘，神虎守关森卫兵。
双阖朱扉忽微启，中有灵官来远迎。
绛衣持斧立丹陛，玉皇手中玉如意。
云璈风瑟自宫商，天声清越非人世。
帝旁青童传帝宣，文华宫中呼谪仙。
谪仙顾余笑且言，子宜亟反来他年。
探怀赠我五色笔，子当宝之慎勿失。
浓香氤氲迷帝所，长揖老人下西庑。
身从日月上头行，俯视斗杓分子午。
云气相随步武生，过耳但觉松风鸣。
觉来握笔纪佳梦，月明楼鼓挝三更。

南国有佳人，仙姿自蓬岛。
龙绡照明珰，凤钗横贵宝。
新妆试鸾镜，皎皎颜色好。
芳年倏已笄，君子可偕老。
奈何行媒弱，修言弃中道。
洞房暗怊怅，琦璜结组缟。
宁作锺离春，勿学姑瑶草。

飘风吹游尘，古道少人行。
泾水化为泥，沧江污吾缨。
嗟余偭工巧，世外陶闲情。
众芳怨芜秽，不忍葹葹盈。
庾领姿皑皑，渭川色青青。
三闾播秋思，九韶铿乐声。
萧然庭宇中，对之成五清。
滔滔扬波者，剑首一吷轻。
灵修党见知，冰霜憺姱名。

望湖亭外半青山，跨水修梁影亦寒。
待伴痕边分草色，鹤惊碎玉啄阑干。

曾祷神龙井，云林杳莽间。
蘋蘩朝荐庙，风雨夜离山。
百里田畴熟，一年囹圄闲。
因循失报谢，石险路难攀。
何年修庙貌，栋宇已摧残。
牲币三时少，风泉四月寒。
野僧多稌穥，古木有杉栾。
深欲重修葺，蹉跎又解官。

曾祷神龙井，云林杳莽间。
蘋蘩朝荐庙，风雨夜离山。
百里田畴熟，一年囹圄闲。
因循失报谢，石险路难攀。
何年修庙貌，栋宇已摧残。
牲币三时少，风泉四月寒。
野僧多稌穥，古木有杉栾。
深欲重修葺，蹉跎又解官。

何处避炎威，好是幽人屋。
拂拂来清风，苍松间修竹。
坐久细哦诗，惜不疗饥腹。
念彼田舍翁，桔槔声断续。
谁知汉阴老，抱瓮灌园谷。
顾我本无机，所愿年谷熟。

吴刚运斧惟修月，轮扁挥斤妙斲轮。
好句何须劳斧凿，无痕无迹自天真。

半日修途适到陈，因思尼父倍伤神。
行囊抖擞幸余半，旅馆萧条苦乏薪。
唤仆买杯苏脚倦，拂尘题句效眉颦。
孤村落日黄昏后，一觉明朝又问津。

七年客里度初生，诗骨依然只鹤形。
梅亦清臞须却白，吾将潦倒鬓还青。
愧无德可书银管，幸有酒堪储玉缾。
一点灵台尘不滓，何消修炼勘黄庭。

韶光又是二分过，日月如梭可奈何。
对景诗成新意少，持杯量减旧时多。
禁烟修禊偶同日，落絮飞花逐逝波。
祇恐阴晴天不定，明朝有兴亦蹉跎。

拙稿携将谒使君，区区那敢冀知闻。
编成初卷如终卷，赋就三分诵七分。
妄意僭干修月斧，删芜端藉运风斤。
一经题品便佳士，庶别丛间莸与薰。

数竿修竹半池荷，密掩柴门少客过。
笔底画能希李郭，囊中诗欠似阴何。
一心夜月炯长在，两鬓秋霜积未多。
花甲明年重数起，幸逢尘世息兵戈。

翩翩佳公子，青丝络白颠。
黄绶映春花，来作吏隠仙。
鸣琴镇白下，赋剑起通泉。
谁分读书烛，良价重蜡鞭。
官烛不以照，持此当坐前。
釜炊陋贵习，炬围嗤少年。
东壁得余光，夜绩长不眠。
好留待他日，列照修史编。

佳人藐中洲，倚竹翠袖寒。
捐玦属蹇修，脉脉一水间。
夜半下云旗，逸驾欻可攀。
结言永为好，矢报念急难。
君有金错刀，我愧白玉盘。
终然盐梅心，死不易咸酸。
往事化蜩翼，徂生遗鼠肝。
永言岁寒心，寤擗长起叹。

劫池出墨灰，厄海腾洪波。
阴阳互勃蚀，天地相激摩。
人生寿能几，百岁易蹉跎。
毋用戚戚忧，且赋浩浩歌。
鴬鸠渐溟鹏，修鲸渺沙鮀。
物性各有极，相企成舛讹。
顺天以全德，安土以敦和。
及时且娱乐，不乐将奈何。

别后频惊束带宽，相逢亦复笑苍颜。
祇今岁月青牛老，何处烟波白鸟闲。
千古心期寒绿绮，十年世事堕黄间。
修篁倚遍空江暮，枉杀招呼费小山。

坐断乾坤老一窝，修篁翠袖自婆娑。
半生梦觉青山在，万世期长白日过。
云影对人闲里好，禽声入耳静边多。
舞雩不是真狂者，乐上心来可奈何。

日暮归来弹铗歌，诗筒何处又相过。
人生百岁乐时少，春色三分尘土多。
愧乏丹砂修浑沌，且拼樽酒醉无何。
近来江上风涛恶，还有闲鸥似我么。

三年幕府鬓成霜，剩得行歌载道傍。
瓜戍春浓官又满，莲池人好水尤香。
燕然碣石去程远，江水云山看日长。
倚遍修篁衣袖薄，长亭无路折垂杨。

如此春光冉冉何，青山亦笑发皤皤。
门前修竹独欢舞，今岁儿孙长最多。

峨峨高山东，迢迢青溪曲。
采蘅撷薜荔，结构蜗牛屋。
中有读书堂，堂外万修竹。
错出泉石间，翛然隔尘俗。
劲刚逢干节，空洞夷齐腹。
长钓横江鲸，翠立摩天鹄。
借问主人谁，彼美清如玉。
瓶罂空四壁，简册富万轴。
小篆揭新扁，高步踵前躅。
箨龙忽变化，遗歌焉忍续。
岁晚坐相向，此君幸予辱。
荣悴纷变态，风雨寒旸燠。
春来枝叶蕃，苍璆森在目。
势且干青云，肯顾凡草木。
怜渠痛洒扫，日哦三四幅。
吾诗试评品，千古配淇澳。

先故居此山，两翁各婵嫣。
少翁复北徙，宅废余此泉。
翁死且求饮，他水辄弃捐。
试以真水往，一杯同蜕蝉。
两翁不可见，久矣为飞仙。
泽余有尽世，泉流无竭年。
耜岩少翁后，往岁勘丹铅。
倚徙感陈迹，瘦蛟落长笺。
迩来绝妙语，此意谁能传。
岂知援溺手，铁石新磨镌。
嗟予世味薄，饮水抛荤膻。
时时汲修绠，洗眼看残编。

五年惯在家，贫贱自称好。
饥鹰空护巢，疲马长恋藁。
森萷万修竹，自喜结交早。
旦暮从渠游，不恨两枯槁。
今年出山去，败鼓费击考。
此君不我嫌，到处惬怀抱。
翛然书斋下，粉黛间新老。
相看便歌咏，物外恣探讨。
此生一过客，去住何足道。
竹下有石交，归来薙幽草。

黄鹄浴海水，一举凌紫埃。
长风九万里，正值天门开。
不知食何食，云路方徘徊。
嗟我鸿雁侣，避寒声悲哀。
失身堕泥滓，腹背日摧颓。
城东极恶少，挟弹巧相猜。
稻粱未足溉，云雨何时来。
不希附修翮，有分终蒿莱。

飘飖瑶台雪，沆瀣竹林露。
萧然立高寒，不受世滓污。
采芳拾三秀，徘徊昆山路。
譬如漆园像，华屋非其处。
谁能使蹇修，再拜扣情愫。
湘波日摇荡，去去悲迟暮。

老氏啬而生，并力攻一境。
深入黑暗中，杳杳无光景。
佛氏定而死，百动不离静。
了了谁在眼，莫掇水中影。
终然归空无，用处各驰骋。
纷纷堕此中，未悟此二柄。
漂流余千年，谁能折锋颖。
邈哉我前修，忠信得要领。

芎苗高一丈，细花如申椒。
不独服芎根，衣佩或采苗。
清芬袭肌骨，岁久亦不消。
所以湘浦客，洁修著高标。
我老苦多病，风寒首频摇。
愿移一百本，溉根豁烦嚣。
虽无下女遗，干叶插盈腰。
逃泥贳旦暮，不学楚人谣。

伟哉盘古灵，万仙集殊庭。
分布岁镇荧，生化与克刑。
气机浩不停，几人得宁馨。
开落随日蓂，嗟哉此三星。
光彩浮四溟，芽甲逢春霆。
铓刃发霜硎，蹉跎叹流萍。
白云归杳冥，十年哀伶俜。
赋芧由狙{犭廷}，贫鬼急索絣。
碧梧堕倦翎，馆我修遗经。
缅彼双峡青，易学驱沸溟。
出关东傅丁，渡海北返宁。
共君万颓龄，药笼俱参苓。

赤山岭罅阔百尺，人言老龙破山出。
天生异物出有时，不知何年留此迹。
想龙久蛰当飞腾，怒迸修鳞血淋沥。
至今顽石尚嵌岩，朝暾光映半山赤。
龙去川原秋雨足，龙归洞穴寒云湿。
我家山下龙为友，欲挽银河清八极。

可怜倾城无蹇修，睥睨欲媲王与侯，年华荏苒春复秋。
夜弹古词韵三州，纷纷筝笆沸啁啾，忽尔雅操声俱收。
我亦少小猎九丘，掩鼻利达视若莸，秣厉欲洗平生羞。
羲娥鞭后逝莫留，谁麾衰暮出岩幽，丁丁斤斧愁林搜。
苞裹破砚开荒畴，诗卷千束喘两牛，隘视宇宙前无俦。
赖有夫子纷应酬，冷然独茧缫长抽，谰言不作诗帐囚。
旁人指我作书邮，双双紫芒炯中洲，谈笑不下孙叔优。
交情云水空悠悠，肯为腐鼠瞥下韝。
湖海何处无俊游，对面不识非我谋。
醉呼梅花居上头，高寒不落第二流。
我亦倒囊出饥猴，雪中双屦追清游。

早行理归装，残灯耿曙光。
开门半山月，立马一庭霜。
钟响知云寺，波声认石梁。
修途留不住，去去出山庄。

修竹猗猗月半间，此生赢得占清闲。
磨铅勘易未三绝，吐火烧丹欲九还。
骑鹤腰缠空入梦，跨牛髀骨惯行山。
秋来闲把诗消遣，敢向骚坛占绝班。

夜随凉气坐秋岩，醉墨淋漓乱点衫。
花里固知仙种别，诗中肯道使君凡。
乘风径欲眠香窟，修月曾经发宝函。
收拾万金归贾橐，不须麟阁大书衔。

迁史驰驱纵复横，不烦绳削自天成。
后来纵欲修良史，法度森严敢变更。

媒问嫠，汝何伤。
汝为闺秀时，辛苦事蚕桑。
僴瑟顺为正，婉娩礼自将。
笥中有练裙，衣上无明珰。
贫女古难嫁，卖犬办资装。
中年得夫婿，憧憧拜姑嫜。
肃容采蘋藻，洗手供羹汤。
良人正少年，相期家道昌。
良缘天所妒，夫婿奄云亡。
自从夫婿亡，十年守空房。
素帷代锦帱，苫席易牙床。
孤眠耿夜半，单立黯昏黄。
茕茕影徘徊，鞅鞅情彷徨。
皓月照枕衾，暴雨颓垣墙。
独寤谁呼唤，独语谁交相。
如凌空失翼，如涉川无梁。
嫠来吾语汝，琴瑟贵更张。
汝箧既单薄，汝门复凄凉。
汝寒何以衣，汝饥何以粮。
纺绩终难给，舂汲劳欲僵。
死者不复起，生者宜自详。
邻有美丈夫，颙颙更昂昂。
牛羊量用谷，金玉堆满堂。
画梁青琐闼，珠帘毹氍厢。
雕户金弹丸，宝鞍青丝缰。
旌旗明晚霞，剑戟磨秋霜。
奴隶厌绮纨，犬猫弃𫗠𫗮。
门下粲珠履，庭前沸笙簧。
出则专城居，入则侍明光。
一呼千夫诺，一指万夫张。
一笑生羽翼，一怒起锋芒。
吾慕昔蹇修，与汝解佩纕。
以此窈窕妇，配彼组绘郎。
花树戏蛱蝶，莲浦浴鸳鸯。
无烦赋藕花，且喜华枯杨。
何妨鸾舞镜，应彼凤求凰。
人无百岁人，倏忽如风狂。
莫将泡影身，徒置冰炭场。
死后留名节，身朽魂茫茫。
生前受富贵，志得意洋洋。
人生行乐尔，二者试裁量。
蔬食不日给，孰与饫膏粱。
荆钗不自谋，孰与云霞裳。
年滔滔不反，貌骎骎已苍。
败棋须换局，作戏且逢场。
文君慕相如，恢女唤江郎。
有发可重结，有耳何自戕。
试问东夷子，何如声伯娘。
信书不如无，未必有共姜。
鬼妻变人妇，毋作老死孀。

客至固自佳，客去亦不恶。
起舞弄清影，明月劝孤酌。
一杯复一杯，轻飔动修薄。
扰扰百年间，谁能得此乐。
酒醒日射窗，推窗见梅落。

煌煌光明宫，中有西方人。
当年修何道，辛苦逾十春。
道成就空灭，姬周遽嬴秦。
空令亿万劫，稽首金色身。
我无忍辱行，独立招众嗔。
常愿习浄业，趺坐脚不伸。
向来宿木下，亦颇钟梵邻。
傲睨远公社，沈冥栗里醇。
终然守陋巷，尚友颜生仁。
岂伊石头路，行行欠频频。
百年三万日，奄忽如飚尘。
痴人昧非想，念念生疏亲。
何当见佛影，国清甘爨薪。

卜居期静处，采药山北谷。
鹤下云汀近，迳转山田熟。
回首望松筠，登危聚麋鹿。
兴深终不渝，日暮倚修竹。

朝暮何人肯拔尤，周民何友亦何雠。
还家久类苏耽鹤，溷世聊歌宁戚牛。
笔在不妨书甲子，诗亡谁为作春秋。
百年修短终归尽，倚杖看山任白头。

一十五条瘦肋，八千万里修程。
春草明年又绿，朝趋夜秣幽并。

昔上会稽探禹穴，曾留此地听潺湲。
茂林修竹今何在，叹息三原坱莽间。

扰扰课生涯，蜂脾若似家。
看来须上蕊，餐尽眼前花。
百卉如修贡，千门总酿葩。
露香沾掩冉，风絮入槎牙。
饮砚偷玄去，沿簪着鬓斜。
粉痕惊坠处，远趁上番衙。

绿意动兮崇兰，暖回薄兮千岩。
蘼芜齐兮绣谷，芳菲菲兮鸟关关。
步桃坞兮曲折，叩兰若兮檀栾。
珮九茎兮窈窕，采三秀兮巑岏。
石田肥兮可莳，溪毛秀兮堪餐。
赋荣木兮胥悦，浩生意兮修蕃。
田歌起兮啁哳，殷社鼓兮紞紞。
山中春兮可乐，王孙不来兮謇谁留兮他山。

灵光舒，积气余，左扉虎豹天王居。
杓停两界槎讯迂，黄杨翠怨桐碧敷。
赤黄道遥倦乌兔，宝月修圆十三度。

塞下枣已红，胡马号北风。
传闻右贤王，万骑围云中。
云中太守猛如虎，夜开城门纳降虏。
十丈高旗沉黑云，一尺捷书飞白羽。
武皇但喜奏捷频，岂知白骨高如城。
边城百战胜常少，一胜惟著将军名。
将军成名战士死，去年战士今无几。
血染黄沙草不青，万里阴云哭胡鬼。
塞下曲，不忍闻，何人为我达汉君。
武功本是辅文具，愿君偃武而修文。

维暮春之初，风日清以美。
驾言清苕滨，行行问春事。
居然得幽胜，去郭才数里。
亭台护修竹，横桥带流水。
高堂敞山椒，虚楹宜小倚。
群山若米聚，孤塔如笔峙。
枰棋列畴疃，培𪣻见城市。
行舟类飘叶，游人若移螘。
始知宇宙大，眼豁意为起。
修廊走秋蛇，蜿蜒彻山趾。
远近蒸红霞，川谷成锦绮。
东风宠芳草，新晴侈嘉花。
天机巧绘写，眼缬眩朱紫。
跃然见春心，生意何可已。
逶迤群玉林，青苍森齿齿。
诡然搴鲲鲸，岿然踞犀兕。
幽深若可探，崄绝疑无底。
神镵与鬼运，奇怪不可拟。
元章见之拜，奇章见之喜。
昌黎南山诗，品状或可比。
清漪泛芳藻，绝谷多幽芷。
阴森藓华滑，蒙茸薜萝委。
冥搜意逾远，欲去棹还檥。
何必天海涯，然后足奇诡。
意会即我趣，何用分彼己。
一笑成邂逅，百年聊尔耳。
高吟杂清啸，嘲谑忘汝尔。
斯游兴颇惬，已醉意未止。
交盟写青壁，泉石实闻此。
永言叙幽怀，岁月聊以纪。

维暮春之初，风日清以美。
驾言清苕滨，行行问春事。
居然得幽胜，去郭才数里。
亭台护修竹，横桥带流水。
高堂敞山椒，虚楹宜小倚。
群山若米聚，孤塔如笔峙。
枰棋列畴疃，培𪣻见城市。
行舟类飘叶，游人若移螘。
始知宇宙大，眼豁意为起。
修廊走秋蛇，蜿蜒彻山趾。
远近蒸红霞，川谷成锦绮。
东风宠芳草，新晴侈嘉花。
天机巧绘写，眼缬眩朱紫。
跃然见春心，生意何可已。
逶迤群玉林，青苍森齿齿。
诡然搴鲲鲸，岿然踞犀兕。
幽深若可探，崄绝疑无底。
神镵与鬼运，奇怪不可拟。
元章见之拜，奇章见之喜。
昌黎南山诗，品状或可比。
清漪泛芳藻，绝谷多幽芷。
阴森藓华滑，蒙茸薜萝委。
冥搜意逾远，欲去棹还檥。
何必天海涯，然后足奇诡。
意会即我趣，何用分彼己。
一笑成邂逅，百年聊尔耳。
高吟杂清啸，嘲谑忘汝尔。
斯游兴颇惬，已醉意未止。
交盟写青壁，泉石实闻此。
永言叙幽怀，岁月聊以纪。

锦云照空明，苍烟贮闲静。
中有曲曲廊，幽眇入诗境。
小山悬秋香，澄渊度云影。
流觞有古意，坐久苔石冷。
展我架上书，万卷牙签整。
抚我膝上琴，坐觉白日永。
升高得孤峤，汲古有甘井。
居然谢嚣{土盍}，宛若处幽屏。
岂惟寄游息，端可事修省。
何当佳月夕，来此步清景。
此趣非言传，真乐当自领。
野语质不华，聊以寓微警。

绿云涨修堤，红雾迷横桥。
烟村近城郭，楼台郁岧峣。
春风二三月，一舸浮清苕。
枕水何人居，倚户看轻桡。
回头见南山，孤塔峨山椒。
耕牛引闲犊，秧水浮新苗。
悠然爱吾庐，楚语何待招。

诗肠抱饥馋，嗜句如嗜炙。
长年齚鸡跖，有味如啖蔗。
轑釜轰腹雷，每遭丘嫂骂。
辛勤谋一饱，索米谁肯借。
忽来五侯鲭，心目为惊诧。
大羹足真味，禁脔增重价。
仙露承金茎，天浆滟琼斝。
何修乃得此，咀嚼日不暇。
每拟赋老饕，欲作口屡嗄。
锦鲸出光怪，把玩涉秋夏。
珍重十袭藏，常恐六丁下。
每思随{执/目}御，不足攀逸驾。
清晨呼墨卿，为我再四谢。
莫能赞一辞，泚颡惭久假。

刚风吹翠冰，倒景浮玄枢。
萧台万八千，上有真仙居。
冰绡䌹清气，宝笈龛琼书。
至人青瑶冠，风动云霞裾。
顾我一笑粲，勺以青琳腴。
泠冷彻昆仑，肝鬲生明珠。
玉童发清谣，引鹤开金铺。
授我碧露笺，字字如琼琚。
跽受九拜起，云气随卷舒。
灵文眩五色，奥语探皇初。
青高不可极，玄晤常集虚。
玉苗日茂茂，珠蕊春如如。
天妙不费言，悟解超仙衢。
飞楼入紫翠，笑语多天姝。
驯龙耕玉田，小凤扶金车。
香满十二帘，春动红流苏。
修栏瞰云雨，黄道通清都。
忆昔游五城，十载才须臾。
正坐一念差，不觉秋尘污。
华池涤凡髓，重佩三元符。
凛凛不可留，欲去还踟蹰。
仰天发长啸，万窍皆笙竽。
约我更百年，来此骑鲸鱼。

一幅春冰写九歌，就中愁绝是湘娥。
不知修竹疏疏外，此去苍梧路几多。

西风入东篱，花事殊草草。
幽葩发孤丛，未觉芳意少。
谁云九秋冷，孰谓三径小。
粲粲黄金英，采采不盈抱。
幽深秀霜杰，不许蜂蝶到。
正色知者谁，尚䌹无外襮。
寒香正宜晚，何事叹秋杪。
不逐雨余荒，但觉霜后好。
一见爽入脾，三嗅清彻脑。
细参花中禅，可以入道奥。
人生百年内，能几花前笑。
昌黎似未悟，颇恨生不早。
岂无春风妍，羞与红紫校。
万物各有待，此理须自了。
不作时世妆，不顾流俗诮。
居然处于独，耿介类有道。
信乎抱修洁，终胜自炫耀。
虽云得时晚，未肯随秋老。
呼童谨培溉，勿使蓬藋挠。
泛之亦堪醉，餐之亦堪饱。
莫赋湘累吟，泽畔颜色槁。
持似斜川翁，闻此当绝倒。

万类更变化，造物无时闲。
人生天地中，长短百年间。
未知百年后，奄忽何时还。
辛苦立修名，留用后世看。
后世既无我，于我何所关。
有如梦中游，梦觉无余懽。
天理正如此，一笑付达观。

夫子曰止，臣非索隠。
士各有志，亦既耄只。
天子曰猷。
咨尔夫子，汝予交修。
讲殿维帷，尔优尔游。

高峰余洞气，石窦通灵液。
发源已太孤，临崖千万尺。
井甃回飞湍，修绠收澄碧。
一饮清风生，肤寸寒云出。
山僧语似奇，老龙事无迹。
我来翠微巅，得此寒泉食。
东望子陵台，连峰对{山/酉}嵂。
下有十九泉，趾此相仲伯。
因哦招隐诗，凭高三叹息。

前生修行来，见山入骨贪。
自昔盛缁流，无处无精蓝。
大风起江头，吹我菊帽簪。
景物日自殊，登顿我所甘。
青红夕阳光，隠约埋空岚。
矮松冷尘屋，暗灯明破龛。
好月亦爱人，离云印寒潭。
诗壁不待题，禅偈不在谈。
还须蜕浮尘，投林结莎庵。
平安火一烽，愁可寛江南。

富池羁客吟穷秋，吟成写出还包羞。
王家兄弟领此幽，识迈子瞻与子由。
欲织寒江无机收，两眼逺睨邉烽楼。
前时水颓岸不修，今日云族蒙荒洲。
洲上秃树叶不留，丹缬都渍泥涂浮。
烧薪晚煮云子柔，方才落斧鸣潮头。
欲填饥腹消客愁，饱时熟睡迷荘周。
蝴蝶梦破嗟年流，不觧俯首寻茶瓯。
飞鸿整阵声何遒，忆君金玉孰可侔。
自期雪夜访君游，乘兴肯逊山阴舟。

旌幢龙虎卫，台殿鼓钟浮。
水乱浑疑雨，山深祗见秋。
九天严采访，元老主焚修。
得禄安萧散，前身几世修。

旌幢龙虎卫，台殿鼓钟浮。
水乱浑疑雨，山深祗见秋。
九天严采访，元老主焚修。
得禄安萧散，前身几世修。

晴向过溪亭下留，拂碑慨想晋时流。
云生古树茑萝雨，风卷修廊松竹秋。
登阁冷知山扑面，照池凉觉水澄眸。
捻香礼遍逺公墓，僧舍乞茶谈赵州。

尘外乾坤岂易窥，上方寻胜短笻随。
病僧借榻山衣破，卧佛当门石塔危。
乱竹迸阶交密树，荒苔沿壁纒疏枝。
幅巾居士修行久，爱说浮光死战时。

竹色松阴翠浪浮，春风吹落涧声幽。
古亭当路空凉影，溪水循盘散漫流。
茧纸叙诗年几换，羽觞传酒禊重修。
晴岚四掩鸣琴杳，如在稽山道上游。

韵友相送春已遒，翦琼肌骨更娇柔。
画屏缭绕无风展，酒瓮丰腴有味留。
云洞悬枝毕疑雪蛹，雨墙引蔓走烟虬。
年年压倒看承架，又费山翁斫竹修。

花中近侍盛江都，艳朵低攒意态殊。
白傅词工谁续得，刘郎谱在可修无。
翻阶媚雨娇红软，压砌迎风醉粉腴。
二十四桥春事老，而今难觅玉盘盂。

芳友幽栖九畹阴，花柔叶劲怯深寻。
谢家毓取阶庭秀，屈子纫归泽国吟。
百卉混林尊异种，一清传世绝同心。
身悝风露甘修洁，谁托斯馨欲援琴。

郭北下湖枕苍绿，书屋奈此五月溽。
凉台水榭自柳阴，独敛修程困羁束。
心心岩峰不得住，瀑声萦回梦不足。
世故屈折歌刺促，谁识其人美如玉。

靡靡秋已驶，眇焉幽思殷。
美人百尺楼，修帽千丈云。
白驹古难絷，寒蛩今畏闻。
得酒且共陶，莫惑纸上文。

高丘逺望海，秋思穷渺弥。
苦吟有鬼泣，直钓无人知。
有时卷龟壳，箕踞食蛤蜊。
落日明云霞，狂风舞蛟螭。
全生带笭箵，聱叟漫奚为。
一笑横大江，列岫浮修眉。
画图障我目，隔此天一涯。
欲携我蓑笠，风雨从所之。
渔僮缓鼓枻，惊我白鹭鹚。
我欲从伊人，薄酒分一卮。

孤灯照不寐，独起行遶床。
命驾欲千里，千里债已偿。
可怜太拙计，弗学时世妆。
癖嗜镌聱牙，拄彼枯肾肠。
柴桑赋移居，取友胜面墙。
奇文与疑义，相与窥抑扬。
愿给薪水役，懐此一瓣香。
自分参也鲁，或笑道士狂。
吁嗟古之人，踽踽而凉凉。
我不欲富贵，修短由上苍。
齐奴尔何事，彭祖今何方。
庄周蝶体态，淳于蚁侯王。
龙湫一瞬息，珠琲万斛强。
泛泛莲叶舟，淼淼白水塘。
薜荔为我衣，芙蓉为我裳。
握石为我饴，采菊为我粻。
兴懐自千载，有酒且一觞。

晨策登青霞，众峰郁绸缪。
举目嗟新亭，缅懐忆神州。
酣觞气磊磊，感物心悠悠。
伟哉此二翁，髙风继前修。

秋山多爽气，南楚登修程。
岂无离别懐，此别人所荣。
眷言紫帽秀，翘然碧流英。
千载木铎寄，一脉濓泉清。
无毡不言寒，有道当自鸣。
采芹发新谣，吟药生逸情。
汾阳昔何人，努力加令名。

驱车晨出门，薄酒持送君。
离心一寸铁，修岭千重云。
遥怜风雨夜，应念霜雪群。
猿鹤岂敢怨，所期在斯文。

叠石生幽云，层台起修竹。
群山不出门，一日俱在目。
逺眺极悠悠，男儿岂碌碌。
宝匣长夜鸣，黄金几时筑。
此事谁与论，掀髯对云麓。

莫夸阳羡茗，在彼山之巅。
莫夸惠山溜，试此山之泉。
不生陆鸿渐，渴死卢玉川。
且共春风里，不鬬社雨前。
雀舌最嫩弱植耳，嘉树一发如针然。
灵苗合让武夷贡，清香不与罗浮専。
北山古丘神所授，以泉名郡天下传。
置邮纵可走千里，不如一掬清且鲜。
人生适意在所便，物各有产尽随天。
蹇驴破帽出近郭，裹茶汲井手自煎。
泉鲜水活别无法，瓯中沸出酥雪妍。
山中道士不识此，弹口咋舌称神仙。
从今决意修茗事，典衣买树莳井边。
道士且莫颠，古人作善戒所先。
山中种茶一百顷，不如山下数亩田。
饥餐渴饮无长物，何患敲门惊昼眠。

滴尽艰难泪，肝肠铁似顽。
忍教师道绝，还向我翁澘。
命也吾何憾，天乎识固悭。
平生修洁意，千载此西山。

别郡安知寄此州，攀辕合借我公留。
求仁而得又何怨，蔽美岂其为好修。
花迳怕风宜落絮，秧田足雨恐妨牟。
春归谁识春心苦，才说思春欲白头。

明月清风宗炳社，夕阳秋色庾公楼。
修心未到无心地，万种千般逐水流。

修眉横映远山青，却寄芳心一曲琴。
可惜相如今病渴，薄情犹赋白头吟。

大学师儒多讲论，东平礼乐正修明。
不知佛法缘何入，却向斯时教大行。

重修礼乐佐文明，乐善终能保令名。
两汉贤王谁与并，河间以后便东平。

身居一室尚凝尘，天下如何扫得清。
须信修齐可平治，绝怜志大竟无成。

小人怀惠乃真情，酒炙能令死得生。
倘使行觞不知味，向来修怨有羊羹。

位分南北与东西，旷典才修俗顿移。
乐合鸾皇下庭宇，觯扬虎蜼伏樽彝。
头颅如许堪殊席，筋力无多奈缛仪。
敢昧邦君明德意，后知方遣负先知。

男儿立志要崚嶒，莫与闾阎较重轻。
一寸光阴无放过，十年灯火夙修成。
学疏达境还堪愧，道在穷途亦可亨。
未必儒冠能见悮，书窗努力继芳声。

相公潭水清于玉，翠屏四面环书屋。
石梯幽幽登苍崖，老树晴烟千顷绿。
好花对人无俗姿，春色盈盈囿虚谷。
归来庭院碧参差，八窗玲珑有修竹。
先生长啸临清流，茱萸辛夷香满洲。
浪呼迪辈偕春游，绿醅深注碧玉瓯。
我醉起舞相劝酬，愿祝先生相业侔伊周。
运留侯帷幄之筹，横莱公野水之舟。
莫负苍生望安石，东山高卧凌清秋。

修竹阴阴古道场，谁怜兵火地荒凉。
晚山俱似佛头绿，秋草不如僧髪长。
白酒莫辞今日醉，黄花仍作去年香。
禅翁留客殷勤甚，相对藤床话夕阳。

苍烟落日草堂深，浅浅寒侵白玉簪。
等客不来童睡去，自摇修竹和新吟。

祥云中屹祝融峰，秀出全材一钜公。
银管曾提修国史，金戈几出策邉功。
九秋健羽横空鹗，万里威声当道熊。
谭国为前冀国后，汗青千古玉玲珑。

青年铁砚亦曾磨，壮不如人可奈何。
松菊犹存陶令迳，烟云不碍邵公窝。
吟廊缓步看修竹，醉石髙眠枕绿莎。
一笠一蓑吾事足，江湖浩荡白鸥波。

清新如修竹，月露洗琅玕。
爱之不能舍，一月三四看。
伊人伟识量，文字余波澜。
出处早见几，在汉申屠蟠。
风雨江村暮，门掩清灯寒。
所抱寸心在，千载重不刊。
满前炽子孙，已足遗以安。
会当骖白鹿，华顶炼还丹。

蓬山隔风雨，芸观司阳秋。
厌作承明直，出为漳浦游。
问俗便桑梓，过家拜松楸。
锦堂事相俪，棠舍阴易留。
何来澜蠡间，何物辄负舟。
翻覆十年事，行止随坎流。
倘来岂不再，迟取终无尤。
太守执此往，邦人庶其瘳。
昔予援西铭，期子以前修。
愿觌弘济学，四海放一舟。

一樽聊共此时心，文字追随落醉吟。
仙子楼台修竹外，行人冠盖画桥阴。
一年芳草东风老，五月空江夜雨深。
且作兰亭欢喜集，更论谁后又谁今。

大厦新成燕雀欢，与君聊此共清闲。
地居一郡楼台上，人在半空烟雨间。
修复尽还今宇宙，感伤犹记旧江山。
近来又报秋风紧，颇觉忧时鬓欲斑。

十载从游久，诸公讲切精。
天渊分理欲，内外一知行。
立政须规范，修身是法程。
对床小疏隔，恋恋弟兄情。

□□□□□□□，门外苍松一水修。
不必清高逼巢许，祇教潇洒胜由求。
空花自满三千界，老树相看五百秋。
坐有鹰扬人物在，怕牵昨梦上渔舟。

淮水奇人物，枢星伟弟兄。
泰山开学谱，云谷发诗源。
委吏初行志，修文莫返魂。
功名传久远，赖有二郎存。

美人策良马，弭节螺江湄。
岁年忽晼晚，桃李已成蹊。
遥遥一水间，复复东与西。
晴川夹修杨，行舟何能维。
朱凤翔海山，层汉扬音徽。
高冈有梧桐，驾言览朝晖。
赠君以白云，白云不我持。
赠君以明月，明月不我携。
白云与明月，远道相追随。

初修降表我无名，不是随班拜舞人。
谁遣附庸祈请使，要教索虏识忠臣。

烈风西北来，万窍号高秋。
宿云蔽层空，浮潦迷中州。
行人苦沮洳，道阻路且修。
流澌被鞍{革登}，飞沫缀衣裘。
昏鸦接翅落，原野惨以愁。
城郭何萧条，闭户寒飕飕。
中宵月色满，余光散衾禂。
余子戒明发，飞雾霭郊丘。
微见扶桑红，隠隠如沉浮。
身游大荒野，海气吹蜃楼。
须臾划当空，六合开沉幽。
千年厌颜色，苍翠光欲流。
太阳经天行，大化不暂留。
辉光何曾灭，晻霭终当收。
严霜下丰草，长歌夜悠悠。
明日东阿道，方轨骤骅骝。

北风吹黄花，落木寒萧飕。
哀哀我慈母，玉化炎海秋。
日月水东流，音容隔悠悠。
小祥哭下邳，大祥哭幽州。
今此复何夕，荏苒三星周。
嗟哉不肖孤，宗职旷不修。
昔母肉未寒，委身堕寇雠。
仰药早云遂，庶从地下游。
太阿落人手，死生不自由。
南冠坐绝域，大期落淹流。
白华下玄发，碧苏生缁裘。
心口自相语，形影旁无俦。
空庭鬼火閴，天黑对牢愁。
鱼轩在何处，魂魄今安否。
儿女各北归，坟墓委南陬。
寒食雨凄凄，盂饭谁与投。
荆棘缠蔓草，狐兔缘荒丘。
长夜良寂寞，与我同幽幽。
我心亦劳止，我命实不犹。
昨夕梦堂上，乐昔欢绸缪。
觉来尚恍惚，血涕连衾禂。
晨兴一瓣香，痛如螫在头。
吾家白云下，万里同关忧。
遥怜弟与妹，几筵罗庶羞。
既伤母在殡，又念兄在囚。
兄囚不足念，毋亦为母谋。
三圣去已远，穹垠莽洪流。
缅怀百世虑，白骨甘填沟。
冥冥先大夫，郁郁苍松楸。
防山迄合葬，瞑目复何求。

过眼惊初夏，回头忆晚春。
已怜花结子，又见艾为人。
故国丹心老，中原白发新。
灵修那解化，清梦楚江滨。

水上小亭清更新，绿阴纨扇白纶巾。
岂无修竹娱佳客，却有清风来故人。
老树秋声凉入骨，澄江波影玉生鳞。
读书偏爱虚窗静，不管门前庾亮尘。

衣冠仁义少，敢忽岭边人。
亦恐修荣达，行歌自负薪。

有客何方来，粲然游我庭。
推户出见之，颜色如瑶英。
问之不吾语，微风若闻声。
曰予朔方士，饮子南方名。
万里不相识，修涂一来经。
闻子官大府，高车尘冥冥。
有言未尝吐，低头敛光精。
西人趋向异，念予孤蒙行。
我欲友其德，顾己鸿毛轻。
予起谢不敏，过辞非予聆。
感子虚白德，来化纯愚诚。
高风激万世，凛如伯夷清。
留子永今日，愿言报英琼。

有幽斯菊，濯濯其芳。
烝尔髦士，惟其修兮，有美于乡。
燕，予无以说兮，惟醴之觞。

作诗寄弟衮，写我心之幽。
比闻堂上安，读书可优游。
昨者得兄书，言汝看蔡侯。
蔡侯实君子，小善固所收。
知汝言可否，果闻书相酬。
蔡侯读吾策，言语何赘疣。
吾言至草略，闻说畏可羞。
昨又得汝书，嗟汝诚拙谋。
自言已可进，曾知易春秋。
人不患无位，患己德不修。
古人亦有言，富贵焉可求。
吾初将移任，将白高与刘。
恐人不我知，自后遽止休。
前时陆通判，令我速置邮。
吾诚欲求之，岂自无舌喉。
奈何不为耳，死且垂直钩。
自吾到山冶，于物无侵牟。
小民得辛苦，稍稍知饶优。
官家足厚利，私亦不怨尤。
福哥卖银矿，军人却首偷。
案成被官杖，鞭棰见血流。
私恩重血肉，官法难庇庥。
此奴实痴戆，教诲不转头。
吾心不乐此，疾病苦未瘳。
淹忽两月余，读易未一周。
夜思梦还家，朝食不满瓯。
为吾告兄长，选试在今秋。
汝姑事恬尚，不忘在轲丘。
寿姊可出嫁，言容常婉柔。
教招宁螺妹，掺掺缝衣裘。
无令泽孙散，照管六与留。
吾归见汝时，一一诉所忧。

重湖收积潦，多稼结盈畴。
贷息移书减，逋租案籍求。
民情宽蹙頞，岁计上参谋。
寄语昆堂老，生初早晚修。

九日黄花节，新樽绿蚁浮。
投壶鸣鲁鼓，歌者似商讴。
诸子衣冠盛，先儒礼乐修。
西岩山景好，为尔作阳秋。

何年修庙貌，栋宇已摧残。
牲币三时少，风泉四月寒。
野僧多稌穥，古木有杉栾。
深欲重修葺，蹉跎又解官。

何年修庙貌，栋宇已摧残。
牲币三时少，风泉四月寒。
野僧多稌穥，古木有杉栾。
深欲重修葺，蹉跎又解官。

蔼蔼青衿子，来修谒庙仪。
怜他眉宇秀，中有起家儿。

修尾峨冠蜀锦裁，飘流应自玉关来。
闲窥水鉴精神出，静刷金华羽翼开。
野思未饶鹇洒落，羁栖聊与雁低回。
不因久在司空馆，平日谁怜五客才。

翠竹庵前白藕池，修真常惜寸阴移。
别生五气根原固，妙乐三清出处宜。
黄阁主人思访道，绛纱弟子许观颐。
兴来即到维摩室，岂待留侯脱屣时。

高城面修涂，呀豁若箕口。
其右释子庐，苍柏荫庭牖。
翘翘幕中彦，疏怀脱喧垢。
结辔游禅扃，弹弦乐嘉友。
华榱翳广坐，仰视眩丹黝。
朱光羞晨樱，绀玉折春藕。
初筵颇清简，中醉稍喧糅。
歌休众管作，令发洪钟叩。
横浮或见违，义蕴□□□。
酒酣隘常见，大观资远取。
上跻危磴盘，却立土崖斗。
长川自西来，逶迤带坰薮。
绿树下成列，猎猎清风走。
侧身宇宙间，群动何纷纠。
自顾龌龊极，天地一罂缶。
安得修灵根，超然出诸有。

高城面修涂，呀豁若箕口。
其右释子庐，苍柏荫庭牖。
翘翘幕中彦，疏怀脱喧垢。
结辔游禅扃，弹弦乐嘉友。
华榱翳广坐，仰视眩丹黝。
朱光羞晨樱，绀玉折春藕。
初筵颇清简，中醉稍喧糅。
歌休众管作，令发洪钟叩。
横浮或见违，义蕴□□□。
酒酣隘常见，大观资远取。
上跻危磴盘，却立土崖斗。
长川自西来，逶迤带坰薮。
绿树下成列，猎猎清风走。
侧身宇宙间，群动何纷纠。
自顾龌龊极，天地一罂缶。
安得修灵根，超然出诸有。

抱疾伏田里，晨昏结烦忧。
如彼衣上垢，岁久不可漱。
忽闻车马音，来过吾庐幽。
相见一长恸，悲风为迟留。
张灯具餐饭，涕泗稍复收。
南堂夜相对，油然破离愁。
虽无盈樽酒，清论代献酬。
高篇璨成诵，输写殊不休。
婆娑双凤凰，飞舞光彩浮。
忽然变瑰怪，风霆拔金虬。
倾听魄已悸，何暇测其由。
君家门阀大，先世勤令猷。
晋公典册文，太尉廊庙谋。
子孙今多才，信矣阴德流。
还辕欲何语，赠子诗聿修。

闻君敕车骑，晚驾慰愁独。
焚香霭疏箔，洒水静深屋。
高怀岂我遗，幽思方自续。
日暮尚徘徊，清风满修竹。

上天浩无私，众草同一荣。
青青十步间，薰臭相杂并。
卉药数不多，十百其品名。
蔓者善缘附，结阴在高甍。
修竹虽自立，已复困缠萦。
其余丛与株，芜没不自呈。
阴虫穴其下，日夜百种鸣。
纷然乱耳眼，我意初不平。
朝锄忽以静，暮雨且复生。
自念疲病者，莫与地力争。
盛衰固物理，安用劳我形。

西园日修整，竹树相缀属。
春华犹未敷，气象郁函蓄。
密雨昏远林，轻寒傍修竹。
于此隠几坐，物我同一目。
弟妹四五人，时来问幽独。
我云忧与乐，在志所徇逐。
无厌万锺慊，有道一箪足。
置是不须议，春醪满樽绿。

西园日修整，竹树相缀属。
春华犹未敷，气象郁函蓄。
密雨昏远林，轻寒傍修竹。
于此隠几坐，物我同一目。
弟妹四五人，时来问幽独。
我云忧与乐，在志所徇逐。
无厌万锺慊，有道一箪足。
置是不须议，春醪满樽绿。

长林拂云根，一迳绝城腹。
荆扉带翠樾，斗下地愈束。
清溪自南来，势抵北崖曲。
清平水流漫，东去入修竹。
境幽百物遂，鱼鸟得所欲。
况依仁者居，不与钩弹触。
有如嘉宾至，相与娱听嘱。
鸟飞鸣我傍，鱼泳出深渌。
薄暮登前冈，四顾山在目。
雨滋春稼繁，风动野花馥。
达人乐天性，不待外物足。
遂令兹地胜，久不事营筑。
顾我指崖下，秋当结茅屋。
渠波环古台，辇石坐幽澳。
霜前复来观，兔肥山酒熟。

我从南岭来，引辔下云木。
不知溪流处，但见翠满谷。
凉叶覆山泉，修篁翳茅屋。

朝发上东门，回首望帝宅。
宫城镇大野，瀍洛去不息。
是时雨新霁，云物有佳色。
嵩峰如迎人，百里见晴碧。
平川邈如画，日照崖脚赤。
道傍公卿坟，鳌背负修石。
苍苔剥文字，十五尚可识。
贤愚不复辨，零落同一迹。
薄暮桑榆风，空悲怀古客。

蛰蛇拖修尾，下映赤壁烟。
骐骥久不出，此物甘弃捐。
常恐雷雨至，飞起苍崖颠。

修廊环无端，华殿鸟斯革。
石鲸窥广庭，金像飞半壁。
高槐十丈余，凉叶散檐隙。
兹游得我所，烈日徒自赤。
体烦惬清潭，髪散谢危帻。
彷徉或持书，静默方对奕。
惟时骄阳甚，燥气裂金石。
城郭困风埃，田畴有忧色。
顾惭无用躯，独此享嘉适。
举头望赤霄，安得片云黑。
滂沱为飞霖，一洗周八极。

穷冬不雪天子忧，既祷乃降惟神休。
人间半夜天地白，灵泽一洒万汇周。
乃知天人相响影，自古王者重修省。
登贤黜邪朝序清，锄奸戮妖海波静。
群公不劳岁奔走，四时不干雨旸正。

汉家万国朝元正，帝呵风师洒其廷。
雨寒成花皆六出，一洗天地尘埃清。
高风半天卷云去，空色绀碧惟华星。
金乌东来照宫殿，瑞气著物皆光荣。
绣衣虎士扶修旗，皂旄绛幅纷葳蕤。
洞开重门纳冠剑，肃肃环佩来东西。
乐悬未作舞在缀，雉扇稍映宫帘垂。
黄钟独奏君德盛，赫然天日当彤墀。
群臣拜舞千万寿，四方来王敢不祗。
愚闻圣人制礼意，上崇一尊临众卑。
等威殊绝防僭慢，非止矜丽夸雄为。
仰瞻仪物固自肃，又况烜赫铺德威。
小臣不及观放仗，趋出恍惚犹惊疑。
朝廷大体安敢识，赞咏盛节形诸诗。

职事惰不理，种竹养疏慵。
爱此炎暵辰，独抱霜雪容。
清阴动修架，秀色如本丛。
日落众客散，萧萧庭户风。

闻君西郊行，正值秋风晚。
清霜卷枯荷，碧玉莹池面。
浮空结修梁，涌波抗华殿。
云烟渺净色，览望一萧散。
缅思暮春际，都人盛嬉燕。
连帷错绣绮，方车骛金钿。
填填鼓钟响，耳目厌哗眩。
乃令尘嚣辞，而有清旷恋。
达人冥至理，喧寂无异观。
偶然秉化往，何适非汗漫。
吾知御寇游，所乐在观变。

凿川当凿源，植木当植根。
修身有本末，请自心术言。
中正检欹侧，明诚破疑昏。
性通学且博，事业乃可论。
问胡能致然，圣有六经存。
子诚好古士，拔足立贵门。
愿分留台务，力学甘避喧。
吾知大其业，流远实亦繁。
归来骋夷路，良马驾轻轩。
赠言君勿嗤，兹道古所敦。

弱岁抱衰病，掩关卧园庐。
端居寡人事，永日惟对书。
得花辄手植，生草每自锄。
最怜修竹姿，擢干青玉如。
添栽岁岁广，翠色满窗疏。
起坐一堂内，乐此不愿余。
偶来从吏役，幽事日以疏。
出门何所见，扰扰尘中车。
素怀就湮没，有恨不可摅。
尚念禄仕微，欲返复踌躇。
高贤侍天陛，文章冠严徐。
迹虽台省游，志慕江湖渔。
凤皇览辉下，阿阁正其居。
顾惟蒿艾翮，分甘侣田𫛪。
因诗益自警，庶不忘厥初。

清帘翳华屋，修树环广池。
凉风欣然来，忽若与我期。
感激气节异，念言此何时。
云霄有灵匹，嘉会方在兹。
瓜华动都邑，举俗共遨嬉。
嗟我独不饮，奈此天运为。

秦王骋奇观，不惮阻且修。
万里走辙迹，八荒开囿游。
劳歌久已息，遗筑今尚留。
千载威神尽，骊山空古丘。

霜风动修竹，寒月照广庭。
此夕南堂客，得无羁旅情。
束书万里外，徒步游上京。
岂惮行役劳，所期功与名。
高文日以丽，经义素所明。
顾我顽钝姿，无以延英声。
衔哀谢时好，守拙伏茅衡。
伫君取高第，光华慰友生。

兹园旷不涉，寒草忽已芽。
同游三四人，及此风景嘉。
芳梅如我期，朱萼承素华。
欣然坐其下，偃君初月斜。
攀条酌醇酒，谈笑时一哗。
歌童虽非妍，清唱凌烟霞。
人生自有适，岂要外物加。
兴尽复云返，修竹盘昏鸦。

达命斯顺受，务德其勉修。
诚己有要道，兹外非所求。
使君名是庵，可谓善自谋。
端居若无营，志业日以休。
心端物自正，化行速如邮。
野辟岁有获，庭虚讼无留。
民俗兴礼让，闾阎息奸偷。
可以报上恩，可以嗣先猷。
倘异于此道，则为是庵羞。

褰帘雨正繁，附火寒已薄。
修竹摇清音，芳梅绽朱萼。
感此时运驶，对酒成独酌。
多谢枝上禽，飞鸣慰寂寞。

阴阴乔木交，竦竦修竹翠。
黄花与丹实，夹路何琐细。
是辰雨新足，支策问田事。
一感孤征鸿，泪落衣襟际。

昔叨符守访乡评，守节安贫得水名。
道在莫嗟为邑晚，禄微须喜及亲荣。
风吹白菊篱边别，雨落黄榆塞下行。
善抚疲羸修分职，边庭无事正休兵。

华构经营不日成，宛如图画着丹青。
温貂密坐浮香篆，绿蚁盈斟照弁星。
得地新篁皆袅袅，凌霜修桧自亭亭。
祝公眉寿长康乐，不学痴人事醉醒。

残霭初收半在沙，一川芳草趁溪斜。
群峰古意汪芒国，废地诗情正曜家。
天末凄迷浮野色，柳边骀荡受春华。
更携尊酒看修竹，不为前坡得意花。

礼佛修行不较多，何须特地起干戈。
直饶打得回头后，兔子何曾离得窠。

雨浥梨花粉泪香，一痕淡月照修廊。
春来只是寻常夜，惟有杜鹃添觉长。

天花子落月中楼，香满三千世界秋。
下有老人常斫树，至今玉斧不曾修。

修成功行满三千，或在人间或在天。
留下九还丹一粒，城南老树得升仙。

古云学古斯入官，我见学易而官难。
平生透破梦觉关，本来面目只儒酸。
吾亲不侍若为欢，不如归去卧林间。
殿前三策沥忠肝，多谢皇恩天地宽。
戏衫卸下白衣还，扁舟飞过子陵滩。
前修亦有逋与抟，圣世与之俱空闲。
何物种放太厚颜，山鬼移文伐其奸。
此行无复出闽山，休音息影谷之盘。
今朝酾酒酹雩坛，便向钱塘门挂冠。

杜门却扫冯敬通，何人载酒暖此翁。
昼长书罢啼鸟寂，山水似我清而穷。
山僧携来两诗卷，笔势迅疾如追锋。
渔歌风断郭功父，碧云暮合汤休公。
寒梅自照太古雪，孤松压倒妖春红。
一时见此光怪物，丈室忽换化人宫。
近者重游宝林寺，山行小辟炎毒攻。
唱酬坐觉山鬼泣，谈笑不知酒海空。
当时分韵十五客，冠童亦有童非童。
惜哉梅松不在眼，自与修竹为吾宗。
传闻浄觉更殊胜，极欲往求三日聋。
补天久已付昨梦，面壁更欲收奇功。
百年金碧亦尘土，须有好语留山中。
山中道人许我否，饱饭摩腹听松风。

采采山上葛，攀藤步岩幽。
上山逢虎狼，下山逢猕猴。
归来𫄨绤之，藕丝香且柔。
织成一片云，精绝鬼工愁。
入笥献君王，贡职民当修。
君王不自惜，持以奉仇雠。
西施被服之，俱是越国尤。
吴王抵掌笑，于越吾何忧。
飞书益封地，谓越吾诸侯。
嗟尔采葛伴，辛苦勿叹愁。
天道有乘除，苦极行当休。
吴王沉醉姑苏上，半夜不知吴国秋。

恰似东山不见时，我怀如此更能诗。
传闻荐表虽无验，感激修涂独见思。
渝水微茫蓬岛外，秋风浩荡菊花期。
别来残锦何堪寄，羞示孙郎帐下儿。

西风近重阳，青女作奇酿。
高人事幽讨，木落秋可望。
山溪步屈曲，策以九节杖。
林空眼界宽，云深开法藏。
欢迎杂钟鼓，舞跃骇龙象。
载酒得良友，灵山拉寻访。
同来八九辈，俱能尚疏旷。
具馔击红鲜，折花泛新酿。
修竹当翠袖，泉声代清唱。
徘徊欲尽欢，更上层巅上。
要知本色人，方具六通相。

修途百折到山顶，绀宇数间开道场。
倦卧尽人身自在，翻愁作梦趁黄粱。

食李弗嫌苦，食梅弗嫌酸。
不为身所累，且从心所安。
吾分固云薄，吾志亦非单。
静看如山祸，差之一念闲。
所得甚眇眇，所丧已漫漫。
百年修不足，一朝容易残。
虽处四壁立，如享万锺宽。
静坐明月窟，濯足清风滩。

庭前修竹长琅玕，任是隆冬不畏寒。
戛玉筛金承雨露，亭亭青翠拂云端。

视草词臣地位高，玉堂深夜许焚膏。
文华瑞世呈仪凤，顾问承恩直禁鳌。
喜有奇才追宋轼，光膺圣制胜唐绹。
重修盛典熙朝事，千古青编记宠褒。

金华北山三洞天，垂髫欲往今华颠。
春风吹衣雨洗屐，瘦筇忽拄苍山烟。
山高地平走幽涧，根络石上森楠楩。
步从飞桥瞰石洞，崖色阅世知几年。
风痕雾迹化异物，龙首昂左尾右旋。
就中暗穴如蟆颐，急水泻碧鸣娲弦。
溯流束炬照徒涉，肩背擦石行拳挛。
水穷路夷内景得，以炬交烛穷幽玄。
细纹蹙波涌浪接，皓彩凝雪飞霜鲜。
大为狮子虎犀象，琐碎亦复蜂屯然。
蜿蜒双蟠角尾具，一一玉爪拏苍坚。
穹龟负甲色深墨，长蛇白质相萦缠。
钟能钟声鼓能鼓，不假枞簴知谁悬。
直棂斜槛藏湢室，短畦长町移原田。
青云白霓五色霞，笑画败絮留丹铅。
中途经过最深窅，伏身低眺洞口泉。
空明一线隔远见，秋蟾浴海光婵娟。
左岩袈衣颇横亘，叠折众皱垂蹁跹。
自余神怪不可极，似凿非凿镌非镌。
出登山腰叩中洞，外视石井闻潺潺。
入深踏险思缒绠，长竿揭炬后且先。
水帘可俯心为悼，到此十九归言遄。
嗜奇不惮历磊砢，足以目故差轻便。
翻身却望水帘处，银河天落悬吾前。
常情疑复下百尺，积水定作神龙渊。
石干径辟却易进，玉笋拔地修而圆。
宜为渊处乃为屋，亦或摩藓题新篇。
同游怪我久未出，笑谓岂欲井底眠。
林幽风起日已晚，犹睨高洞山之巅。
薪蒸可买樵我导，不远数里仍攀缘。
傍从石壁入深坼，如铁户限琼为櫋。
俨然海相挂珠络，熟视始信非夸传。
左为朝真正面入，便想笙鹤遨群仙。
云霞波涛仙衣裳，奇诡岂必下洞专。
歘然修梁架岩起，左右苍白龙形全。
望中极底胜漆黑，双扉隠隠启半边。
天光一道烛扉内，知此明罅从何穿。
霤深壁峭不可往，安得插羽如飞鸢。
嗟余兹游尚牵俗，身所骤历辞难宣。
但思乞水学坡老，洗眼看字消余年。

金华北山三洞天，垂髫欲往今华颠。
春风吹衣雨洗屐，瘦筇忽拄苍山烟。
山高地平走幽涧，根络石上森楠楩。
步从飞桥瞰石洞，崖色阅世知几年。
风痕雾迹化异物，龙首昂左尾右旋。
就中暗穴如蟆颐，急水泻碧鸣娲弦。
溯流束炬照徒涉，肩背擦石行拳挛。
水穷路夷内景得，以炬交烛穷幽玄。
细纹蹙波涌浪接，皓彩凝雪飞霜鲜。
大为狮子虎犀象，琐碎亦复蜂屯然。
蜿蜒双蟠角尾具，一一玉爪拏苍坚。
穹龟负甲色深墨，长蛇白质相萦缠。
钟能钟声鼓能鼓，不假枞簴知谁悬。
直棂斜槛藏湢室，短畦长町移原田。
青云白霓五色霞，笑画败絮留丹铅。
中途经过最深窅，伏身低眺洞口泉。
空明一线隔远见，秋蟾浴海光婵娟。
左岩袈衣颇横亘，叠折众皱垂蹁跹。
自余神怪不可极，似凿非凿镌非镌。
出登山腰叩中洞，外视石井闻潺潺。
入深踏险思缒绠，长竿揭炬后且先。
水帘可俯心为悼，到此十九归言遄。
嗜奇不惮历磊砢，足以目故差轻便。
翻身却望水帘处，银河天落悬吾前。
常情疑复下百尺，积水定作神龙渊。
石干径辟却易进，玉笋拔地修而圆。
宜为渊处乃为屋，亦或摩藓题新篇。
同游怪我久未出，笑谓岂欲井底眠。
林幽风起日已晚，犹睨高洞山之巅。
薪蒸可买樵我导，不远数里仍攀缘。
傍从石壁入深坼，如铁户限琼为櫋。
俨然海相挂珠络，熟视始信非夸传。
左为朝真正面入，便想笙鹤遨群仙。
云霞波涛仙衣裳，奇诡岂必下洞专。
歘然修梁架岩起，左右苍白龙形全。
望中极底胜漆黑，双扉隠隠启半边。
天光一道烛扉内，知此明罅从何穿。
霤深壁峭不可往，安得插羽如飞鸢。
嗟余兹游尚牵俗，身所骤历辞难宣。
但思乞水学坡老，洗眼看字消余年。

缥渺飞楼修竹里，珠帘半卷清风起。
月明十二画栏空，美人遥隔湘江水。
夜深吹彻玉参差，引到丹山彩凤仪。
还倚仙翁九节杖，翠云深处望安期。
楚调歌残仍击节，檐外纷纷落苍雪。
楼头醉卧笑元龙，一片岁寒心似铁。

别时黄菊映郊扉，转眼寒风刮毳衣。
丰瑞正当三白见，修程适自四明归。
因思水国银兼浪，胜看山乡玉作围。
老去羊羔总陈迹，坐毡犹喜客堪依。

江南本是山水国，峡影峨云插空碧。
世人爱画不爱真，一幅生绡悬素壁。
董生好手毕宏上，意在笔先方落笔。
云关岫幌扫层青，月浦烟汀写修白。
纵横琐细分毫厘，变化幽冥绝痕迹。
沧江碣石忽破碎，片纸散漫留不得。
当年载入米家船，夜夜虹光八千尺。
新评信口夸天真，声价祇今万钱直。
流传知落几人手，神物护持入君室。
世间尤物能移人，莫看江南望江北。

平生只布衲，浑似晚秋莲。
当日住何寺，随身着几年。
懒将黄叶补，闲共白云眠。
结屋吴山下，修行了宿缘。

长夜漫漫发浩歌，生民涂炭果如何。
中兴车马修攘在，变雅君臣废缺多。
赤帜开明新日月，青毡恢拓旧山河。
誓崇忠义诛奸逆，田海虽迁志不磨。

混沌破后复混沌，知是几番开太极。
四方地偏气不正，中天地中立中国。
神禹导海顺水性，太章步地穷足力。
悖理汤武暂救时，谋篡莽操大生逆。
离而复合合复离，卒莫始终定于一。
粤自炎帝逮唐尧，两汉大宋传火德。
我朝圣人仁如天，历年三百犹一日。
形气俱和礼乐修，谁料平地生荆棘。
风轮舞破须弥山，黑雹乱下千钧石。
铜蟒万舌咀梵云，玉帝下走南斗泣。
中有一宝坏不得，放光动地神莫测。
云是劫劫王中王，敕令一下罔不伏。
燕南垂，赵北际，忽必烈正巢其地。
一声霹雳吹云飞，真火长生世永世。
山山深，水水清，纵横十方变化身。
恒河沙数天坏壳，独我志气常如新。

草菜可食，总名曰疏。
品题有圃，树艺有书。
衡纵町畦，周绕屋庐。
缭以樊垣，经以沟渠。
晨出抱瓮，夕归荷锄。
有蔓必薅，有蝗必驱。
风披雨沐，日暄露濡。
穉甲怒生，嘉苗蔚敷。
芥姜杞菊，韭薤蒜葫。
薇蕨藜藿，瓜瓞匏瓠。
楮鸡桑鹅，箨龙棕鱼。
马齿鹿角，鼠尾虎须。
薯蓣蔓菁，杜蘅蘼芜。
茵陈莪萝，艽兰茹藘。
赤苋银茄，翠荇墨菰。
酸浆辣{艹酟}，甘荠苦荼。
庖人调胹，园丁拮据。
锜釜煮煠，筐筥贮储。
椒橙内交，鹾醢效劬。
以芼以湘，可茹可葅。
维昔尼父，瓜祭斋如。
饮水曲肱，其乐只且。
召南蘋藻，韩奕笋蒲。
知味羡黄，𫜪根叹胡。
葵蓼饫颙，葱韭厌徐。
火芋明瓒，山菌接舆。
庾郎三种，石生一盂。
刘参玉版，苏传冰壶。
巢字元修，鲋姓豆卢。
菘羔抱孙，蹲鸱将雏。
丝滑露葵，练净土酥。
野荠馄饨，水苔脯膴。
餠炊菠薐，鲊酿苞芦。
胡麻馈馏，罂粟醍醐。
萍虀西晋，莼羹东吴。
芹撷泥坊，藤采丰湖。
沼沚有蘩，江汉有蒌。
冈有常枲，洲有接余。
雁门天花，黄河蘑菇。
大宛苜蓿，太华芙蕖。
环滁野{艹敕}，盘谷山茹。
地饶所产，天茁此徒。
菲葑是采，口腹以娱。
落英未莎，初篁未箊。
霜根旋挑，露叶半舒。
烹泉石鼎，养火地炉。
色炫匕箸，香浮柈盂。
气含土膏，味逾天厨。
肥生华池，响鸣辅车。
商颜饥解，文园渴苏。
前招麹生，后引酪奴。
馔非膻荤，饷非苞苴。
园无羊踏，壤有鼠余。
彼哉肉食，俎列豢刍。
心炙椎牛，项脔割猪。
春羔秋麛，冬鱻夏朐。
猩唇豹胎，麋臡蟹胥。
缁裙解鼋，银丝脍鲈。
羊尾截肪，锦袄脱肤。
山殽雉兔，泽羞雁凫。
北馔潼酪，南烹蛙蜍。
嗜鼠则鸱，甘带则蛆。
迺笑郑老，烂蒸瓠{卢瓜}。
乃笑坡翁，梦餐鸡苏。
属厌饕餮，饱死侏儒。
语以疏味，能知否乎。
予雅嗜之，日不可无。
乃颜兹屋，羞供是须。
宁疏而癯，毋肉而腴。
易牙司味，敢告膳夫。

巀嶭镇九斗，赑屃挟五丁。
飞霞适何来，缥缈开殊庭。
永怀谢康乐，坐啸山水城。
旷代得真契，登临有余情。
松风洒六月，使我毛骨清。
猿鸟亦仙意，人生胡营营。
石麟卧荒麓，问此谁氏茔。
野老向我言，其人昔公卿。
珠玉照黄壤，送者冠盖倾。
华朽变百年，所宝非修名。
乃知钟鼎贵，不如芝薇馨。
所以世外人，返老还吾婴。
倚杖空叹息，洞口云冥冥。

海桑变纷纷，秀色见孤屿。
山林华发尊，党遂深衣古。
独余钧天梦，翛然在岩户。
翳翳桂魄灰，沈沈槐梦雨。
江涛岂不深，修鳞挂网罟。
不知义井船，秋风系何许。

空明仙人朝帝所，跨鹤凌虚堕霜羽。
洞中石髓流不干，圣泉写入君肺腑。
潘江陆海一目尽，自提修绠汲千古。
碧芹水冷涵夜灯，丹凤山空鸣晓鼓。
有时白战风骚场，小巫见之缩双股。
饭虽不足仁义腴，墙阴老荠羹春苦。
丈夫出处各有道，天地纲常要撑拄。
俗吏惟知骋刀笔，腐儒亦或拘训诂。
云雾窗寒森宝书，广文袖有修月斧。
离亭酒短秋帆开，雁荡峰前桂花雨。

空明仙人朝帝所，跨鹤凌虚堕霜羽。
洞中石髓流不干，圣泉写入君肺腑。
潘江陆海一目尽，自提修绠汲千古。
碧芹水冷涵夜灯，丹凤山空鸣晓鼓。
有时白战风骚场，小巫见之缩双股。
饭虽不足仁义腴，墙阴老荠羹春苦。
丈夫出处各有道，天地纲常要撑拄。
俗吏惟知骋刀笔，腐儒亦或拘训诂。
云雾窗寒森宝书，广文袖有修月斧。
离亭酒短秋帆开，雁荡峰前桂花雨。

三峡无归梦，闲云澹石床。
半生修白社，孤影寄朱方。
觉路心如月，高年顶不霜。
翻怜来往者，终日为谁忙。

肥马轻裘到此难，名标九锁翠微间。
天开洞府几千载，地隔风尘此一关。
谢屐空怜迷雁荡，苏诗不是梦庐山。
他生修得清缘在，拟扣金堂觅大还。

洞天有别云，福地无凡土。
嘉名此兼擅，灵气适专聚。
峰峦互重掩，云雾自吞吐。
飘然乘泠风，一瓣谒琼宇。
住山老黄冠，迎客琪树午。
鱼鱼美少年，华裾集斋鼓。
往者修炼人，飞升接高武。
尔来何寂寥，山川亦今古。
甲第拟王侯，亿万富仓庾。
所以气体移，学道不精苦。
吾闻郭许俦，卓庵老林莽。
终日对白云，餐松饮石乳。

中岁修玄学，悬崖结屋危。
幻身风露袭，浅户虎狼窥。
九锁洞中志，一瓢身后诗。
定知明月夜，双鹤影相随。

葵榴入眼明，得酒慰衰齿。
胡为浪自悲，怀古泪纷委。
湘江沈忠臣，越江沈孝子。
沈骨不沈名，清风两江水。
或云非正命，是昧舍生理。
归全岂发肤，所惧本心毁。
哭父天为惊，忧君国将毁。
于焉偷吾生，何以立戴履。
修短在百年，芳秽垂千纪。
之人死犹生，滔滔真死矣。

余子纷纷气可吞，青霄万里合孤骞。
藻芹池冷三年客，丝竹堂高几世孙。
前辈修名似山斗，斯文清气在乾坤。
故人要路如相问，为说苍苔独闭门。

种竹栽花遶屋櫩，交僧也学着偏衫。
时清曾见修文日，天子旁搜到傅岩。

修行众苦人难到，六指重来火后寻。
遗恨百年消不得，一声杜宇一关心。

徂徕有嘉木，薿薿高连天。
修柯濯雨露，沃叶藏云烟。
根蟠九地暖，声落四壁寒。
由来所养□，不与春相干。
岁久产茯苓，玉色腴且坚。
山人㔉为药，至味通灵仙。
愿言事服饵，身可三千年。

鬼工凿山骨，何年驱六丁。
飞霞边石洞，缥缈开珠庭。
永怀谢仙伯，坐断山水城。
我来事幽雅，登临委客情。
松风驱溽暑，自觉毛骨清。
猿鹤亦仙意，人生空营营。
石麟卧荒草，问是谁家茔。
野老对我言，其人昔公卿。
金玉埋黄壤，送日冠盖倾。
兴衰变百年，所重非修名。
乃知钟鼎贵，不如芝薇馨。
所以世外人，返老还孩婴。
倚杖空叹息，洞口云冥冥。

武公后裔有仍孙，德望才名世所尊。
拟向山中专注易，忽传地下趣修文。
月楼不复赓诗句，春阁犹思共酒樽。
痛恨死生千古隔，西风吹泪湿秋云。

地僻浑无车马喧，禅房修饰称居安。
庄严固是由心造，丹雘多应被眼瞒。
佛法不须身外觅，世缘只作梦中看。
我来欲问无生话，万顷西江一吸干。

通玄道士苦修行，坐见桑田几变更。
云屋苔封烧药灶，风林花落煮茶铛。
休粮賸有青松啖，却老应无白发生。
月满竹乡乘鹤去，欲邀子晋学吹笙。

火云烧空日色烈，暑气着人方郁结。
岩翁宴客水亭东，竹色蕖香献清绝。
瓜削水晶莲剖珠，象箸犀盘盛陈列。
银罂捧出白玉醅，透鼻香浓风味别。
传来未到心已寒，滟滟琼光莹而洁。
初疑炎帝行冬令，壶结冰澌洗袢热。
又疑仙掌流沆瀣，破□倾来和玉屑。
谁向蓝田拾瑶英，酿成奇液色澄澈。
恐是太华井中溢，修绠铜缾汲不竭。
又恐夜半雷破山，石髓分流乳泉裂。
既非西貉绵羊酥，又非缑山仙鹤血。
胡为照眼光陆离，药玉盘中色难别。
令人敢咽不敢漱，怕有飞霜寒齿颊。
一杯一杯复一杯，肺腑尽化为冰雪。
忆昔曾诵坡仙诗，白酒无声泻油滑。
开编自觉馋涎流，讵谓今朝得亲啜。
主人酝藉如此酒，气味清醇韵芳冽。
𫗦糟诸子醉六经，抱负长才特施设。
君王作醴思用贤，应向商岩求曲糵。

楚江何忍沉清客，周粟安能活饿夫。
慨想前修千古事，孤忠高义后来无。

大运何茫茫，海桑逝不留。
武夷有乔木，虬枝尚相樛。
自昔擢巍科，为今阐大猷。
万里惮北上，三年喜南游。
长身古衣冠，庞眉了双眸。
虽与今人居，不与今人俦。
和风颜子春，泰山邹孟秋。
一双忧世泪，溅入银河流。
相期入圣域，舍子谁当优。
奈何弃我去，荦确归途修。
我欲断中流，去棹何悠悠。
我欲息天风，别袂何飕飕。
明晨君已远，晚岁吾何求。
恐无后会期，笑作来生谋。

妾肌如玉颜如花，长眉窈窈青山斜。
深闺学成新妇礼，镜鸾不与留年华。
昨朝东邻裁嫁衣，今朝西邻催结褵。
自怜孤灯照春梦，年年风雨梨花时。
不怨父母贫，不恨蹇修拙。
妾生赋命自坎𡒄，底用闲情写红叶。
千丝万丝霜练光，与谁织作云锦裳。
千针万针两黼黻，与谁佩服朝明堂。
吁嗟妾薄命，薄命可奈何。
失时还自羞，失身羞更多。
妾宁失时无失身，平生分定月下绳。
但把贞心守贞色，肯信婵娟解误人。

卓鲁久不作，临风重怀人。
锦溪有美锦，善制当谁称。
器之汾阳君，烨烨驰华声。
往来试樵邑，口碑播瓯闽。
东阳修何行，桃李三年春。
安得百器之，布满弦歌城。
奈何斗以南，纷纷蒲璧荣。
令君一何廉，廉乃不近名。
令君一何明，明乃不见形。
令君一何有，有若权在衡。
令君一何了，又若刃发硎。
能令政事简，罚者怀其仁。
官府有直气，闾门无枉情。
物论久逾定，去思见民真。

深巷浑无市井喧，主人有客便开樽。
数竿修竹三间屋，几树闲花一亩园。
楚岫和云移怪石，秦淮流月下高源。
此身且比渊明乐，母在高堂子候门。

去年秋事荒，贩籴仰邻州。
健者道路间，什伯成朋俦。
今年渐向熟，庶几民不流。
书生自无田，与众同喜忧。
作诗劳邻曲，有唱谁与酬。
亦无采诗者，此职何可修。

斲岩苍龙角，汲流紫云根。
道人不绝俗，自然无耳喧。
屋脊挂修岭，一日过千辕。
此中但高卧，松风有清言。
听之亦无有，风定松在门。
炊成我欲去，独鹤鸣朝暾。

君不见江南琴师海与聪，谁与传者梦溪公。
又不见醉翁诗中沈夫子，听水作琴琴谱起。
祇今人间何处无琴师，问渠端由渠未知。
钱塘东风万人里，沈家还见奇男儿。
沈家家住鸳湖曲，夜理渔丝朝采菊。
菊苦难餐鱼又寒，弹出歌声寄凄独。
近来携琴东海行，清音应滑如流鶑。
湖园日暖百花叹，弹彻满树春风生。
我不识琴识琴理，为君悲酸为君喜。
相逢正值酒钱空，徉狂攘臂红尘市。
琵琶阮咸休羡渠，相知岂须频曳裾。
醉毛死久髯徐去，洗手空山修乐书。

山翁爱蜂如爱花，山蜂营蜜如营家。
蜂营蜜成蜂自食，翁亦藉蜜裨生涯。
每当山蜂采花出，翁为守关司徼遮。
朝朝暮暮与蜂狎，颇识蜂群分等差。
一蜂最大正中处，千百以次分来衙。
丛屯杂聚本无算，势若有制不敢哗。
东园春晴草木媚，漫天蔽野飞横斜。
须臾骈翼致隽永，戢戢不翅输牛车。
似闻蜜成有所献，俦类不得先摩牙。
重防覆卫自严密，虽有毒螫何由加。
一朝大蜂出不戒，舂容靓饰修且姱。
蜻蜓忽来伺其怠，搏击少坠遭虾蟆。
群蜂仓皇迷所适，谒走欲死声呀呀。
求之不得久乃定，复结一聚犹如麻。
我来访翁亲目睹，搏髀不觉长咨嗟。
翁言蜂种幸蕃盛，众以义聚犹堪嘉。
乌衣槐安传自古，蛮触分据两角蜗。
虽云仿佛存国族，徒以纪异其辞夸。
博劳舅妇恨翼短，鳖灵异姓争荒遐。
岂如兹蜂互推举，一体同气无疵瑕。
我怜翁言私诮责，扶伤早愧隋侯蛇。
况伊二毒俱下类，琐细不足劳鞭挝。
前尤往悔俱勿论，事会倚仗来尚赊。
新房才成蜂未壮，旧房委弃坠泥沙。

上饶余宗钟鼎家，孙枝十世犹清华。
南昌博士最贤者，膝下烨烨开绯牙。
我行其庭值供顿，食指半千声不哗。
女帨男鞶况修谨，冠立童趋知等差。
江南族聚盛亦有，如此礼法嘻可嘉。
长公公退忽语我，瑞猫之篇题满车。
二雌同时各生子，一雌病僵如卧瓜。
一雌端来代其乳，顾睨恳恻呼嘤哑。
子众身疲乳亦竭，病母起将新乳加。
天寒绣褥更枕藉，日暖花砖群戏拏。
我怜二猫有至性，欲脱毛尾升笄珈。
北平将门粱肉窟，此事尚得昌黎夸。
公家儒化郁积久，义感宜可驯豚猳。
愿公尽力持阃范，弥补始终无阙瑕。
不见古来歌舞地，祇余猿鹤与虫沙。

尔之王父东诸侯，朱门行马高修修。
严君家学又继美，年少乡书推上游。
我生苦晚百无益，犹及步趋陈太丘。
飘零不死见三世，尔复预此能言流。
风神清羸谈炙毂，生理萧条书汗牛。
今年别我忽远役，天马放靶难停留。
问渠何官县博士，横山之西江东陬。
此邦固是吴楚会，风淳土朴衣冠稠。
亦闻岩谷多古迹，最喜道途稀使驺。
公堂讲罢看山坐，香鼎茶铛相劝酬。
热官千骑岂不好，白日公庭愁督邮。
饮水茹药善自爱，岁晚相期钓沧洲。

剡溪春水碧鳞鳞，剡水野藤如乱云。
剡人伐藤就溪洗，匠出素笺黄土纹。
大笺敷腴便竿牍，小笺轻盈日千束。
我昔少年贪著纂，累笥连箱输不足。
年来弃置百事休，引腕就书如畏囚。
有时得笺不自爱，杜曲蛮歌相献酬。
世人贵贱随人好，西家弃物东家宝。
退笔成山何足道，为我攻修太玄草。

怀人故国鳞鸿绝，避地春园草树长。
四壁空存医俗具，千金难售卖呆方。
共儿坐诵修吴语，有客行歌衒楚装。
昨夜见花摇作梦，南风吹海白茫茫。

年少饥寒不足忧，笑谈有味自风流。
等闲辍赠两兔颖，待看修成五凤楼。

志士千载心，烂烂如斜河。
道路坦且修，况复阴雨多。
女𫘤不可说，牛痴无柰何。

北人见飓风，掀簸嗟真差。
君子逢不若，白昼成黑夜。
日月同一天，宁复殊次舍。
礼义无华夷，悦心悉如蔗。
披沙欲出金，恶莠为害稼。
朝歌与胜母，贤者同回驾。
中为去偏倚，庸但无怪讶。
安敢亢亢方，却无伈伈下。
礼不虑咈违，义不恤怒骂。
恭惟秦汉前，礼乐止河华。
七闽底处所，目不睹韶夏。
食才美马甲，衣仅知压柘。
应无雁币聘，宁识枣修嫁。
历汉晋至唐，谈口无可藉。
令孜与思勖，畏作貂珰霸。
第从常衮来，始识不逆诈。
珠玉满面前，犹或迷光价。
一二百年来，骅骝渐知跨。
述古与介夫，各有诗书暇。
晦翁黄勉斋，遂以教天下。
昔时蛮隶国，今作齐鲁化。
沂风蔼莫春，弦诵殷长夏。
蹡蹡多规行，穆穆亲衡迓。
方知地无偏，又喜才不借。
独余男女俗，缺漏留微罅。
未能秣驹汉，颇碍雪馿灞。
有心即知礼，有口皆思炙。
男女既冠笄，屋宇仍台榭。
朝夕晓凊温，春秋能社蜡。
溱洧秉𫈉游，此日何可假。
礼自标枝来，心无倾盖乍。
风流与衣冠，犹当轶王谢。
田渔非女事，诗以告里社。

便是人间一洞天，堕樵煮茗昼腾烟。
深春笋蕨千锺禄，落日渔樵三岛仙。
一脉甘泉生白石，数竿修竹对青毡。
天关九府高无路，莫助椒芹献小鲜。

一朝积雨豁然收，待我凝眸百尺楼。
远远修眉明碧落，棱棱瘦骨出清秋。
同姿远岸遥生霭，一意寒江亦露洲。
此即化工无信息，天机衮衮不曾留。

云屏屏断乱山稠，中有青螺百尺修。
拔萃出群高地步，导前拥后作班头。
上连霄汉不盈尺，俯视冈陵总下流。
吾道与君亦相似，功全一篑便相侔。

浮云尽扫暖微霄，去鹭归鸿入望遥。
积雨才收平野阔，夕阳未卷大江豪。
近看飘絮如千叶，远见修眉若一毫。
不有危楼高百尺，也应无处可呼号。

大学真儒耻小成，一源体用要流行。
当知万物备于我，直自修身至治平。

修身尽道素无愆，变故之来出自天。
比死见刳申子死，亦皆义理所当然。

良日登坛计策行，酸醎甘苦共杯羹。
不须握手师陈豨，修武高眠已合烹。

嬴蹶刘兴齿舌存，百篇大义尽堪闻。
孝文无意修王制，古典重遭伏胜焚。

法度名儒奉束修，帝师礼数亦宜优。
公卿股栗朱云剑，白首门生忍不羞。

谢瞻屋里立篱墙，似水弘微粪也尝。
康乐始兴门户尽，聿修祖德独柴桑。

冷冷叶上风，瑟瑟檐头雨。
天分本无私，人性皆相似。
譬之入山林，斧斤随所取。
姿年舍我去，初心日以负。
勗君岁寒心，保此栋梁具。
圣域廓悠悠，修途未容驻。

穆穆朱夫子，于道集大成。
嗟予亦私淑，奥义终难明。
退翁独何幸，而乃同乡生。
虽后百余载，玄机若亲承。
斯人幸未坠，载道来桐城。
平生疑惑处，喜得相考评。
秋风吹庭树，忽然作离声。
吾侪各衰老，何时重合并。
愿言且少住，勿弃斯文盟。
圣贤千万语，只在知与行。
前修倘可企，勗哉共修程。

问讯紫云老，何时立雪参。
生来将满百，空界直超三。
泡幻修千劫，佛应同一龛。
曾师蒙印可，玄谛老方谙。

一见如畴昔，人文两崛奇。
豪来无一世，狂发有千诗。
浩然乾坤塞，修名台省知。
就寻一勺水，神物自应移。

昔髧两鬓今白头，肯将胸次著闲愁。
无边风月随宜乐，有分江山取次游。
但得扪心无愧怍，庶几省己少愆尤。
荣枯寿夭无为二，未死之前盍自修。

贫似山僧瘦似猿，病躯只合老山村。
空床鼿卼无毡卧，破褐䍀縿有虱扪。
作甫里翁垂钓艇，学猗玕子饮漥樽。
前修追慕吾何敢，孤负西埔矩老言。

西风吹我鬓鬅鬙，独立庭中影随形。
一岁露从今夜白，百年眼对老天青。
经秋不脱无多树，近月能明有几星。
惆怅前修人去尽，后生谁可嘱遗经。

国亡何忍家偏活，百鬼欺凌任所遭。
老大伊川七分易，飘零正则九章骚。
修持惯习甘辛苦，俯仰难容誉处高。
日月时同来去异，云间应叹众生劳。

垂晚相携手，飞谈入理微。
前修推大雅，晚辈际真依。
君去纡朱绂，吾将老布衣。
相敦各千载，别泪不须挥。

岁芳兮婉冉悲，江空兮兰枻归。
人婵媛兮胡来迟，憺风魂兮佩谁思。
素衣兮俨黄里，玉襦兮蒙翠被。
明波渟渟兮渺愁予，含香怀春兮中心苦。
昔遗褋兮今契阔，伫佳期兮窅修绝。
幻尘缘兮謇中忧，时既晏兮不可留。
泛云𫐌兮水裔，𫄙予瑟兮难理。
人奚归兮路苍茫，湘有皋兮春绿起。

自古诗人仕不高，伟人底事占诗豪。
同年亲友俱三釜，半壁天倾空二毫。
守我冷官巾与屦，任他巧宦带而袍。
一篇覆瓿生光焰，地下修文想和陶。

清沟泂寒波，怪石乱扶拥。
轻风卷浓云，天际孤月涌。
主人宴亲宾，会合意弥重。
列炬照寒梅，繁星粲修陇。
清香逼诗魂，吟兴欲飞动。
酩酊归去来，严城角三弄。

顿超捷进脱，故习肩前修。

打硬修行三十年，如今订验是儒仙。
人皆屈膝甘为下，公独高声骂向前。
此去好凭三寸舌，再来不值一文钱。
到头毕竟全清节，留取芳名万古传。

小留甘露莫开船，我欲题诗寄佛轩。
犬下修廊迎宿客，僧归曲巷背{木户睘}门。
梅边拂石安棋局，竹外鸣琴荐酒尊。
却忆市朝无事日，笙歌日日醉昏昏。

客行天地中，嵩峰何突兀。
鸟道阻且修，马烦行复歇。
一入玉女窗，便觉幽兴发。
好鸟鸣嘤嘤，细草乱如髪。
石城荫青松，琼壁白喷雪。
中有神圣居，飞甍半摧折。
宝绘翳苔莓，古碑字亦灭。
莫辩千载事，焉能踏仙辙。
徒有感慨怀，脉脉泪不绝。

万里修途似梦中，天家赐予意无穷。
昭仪别馆香云煖，自把诗书授国公。

巍亭借景引壶觞，元祐诗人翰墨香。
苍峡雷霆龙意气，碧崖烟雨豹文章。
隔邻修竹娟娟静，夹道枯桑冉冉黄。
水泛帘栊檐影倒，风吹城堞角声长。
巴童结束歌仍俊，蜀女腰肢舞亦狂。
千古相望翁季在，眉山草木有辉光。

关征足自润，人谓恶能廉。
吾独知彦修，一叶亦不霑。

市廛有宽征，僚吏无间言。
弊例亦麾却，益知彦修贤。

彦修但自修，逆境堪进德。
知我自有天，纯固在学力。

易经致民用，肇自羲农先。
耒耜既生聚，市易还懋迁。
公私不交病，本末无倒悬。
古人致主术，称物靡有偏。
厥初禹作贡，不但中邦田。
四海自锡贡，不惮来远边。
碣石来冀右，海岱青徐连。
东南并淮扬，亦自江海沿。
夫岂宝远物，有道归陶甄。
成周制国用，半在周官编。
虞衡与商贾，胡不末利捐。
艰难开国心，什一犹欲蠲。
裒益固有道，公功格皇天。
后儒不知学，说理多虚玄。
生财昧大道，民命日益朘。
管商一作俑，蠹弊贻千年。
渔盐尚抑末，奈何诱开阡。
怀清一以筑，茕独堪哀怜。
封君擅半赋，公私重熬煎。
寒机冻女手，汗粒赪农肩。
织衣不上体，舂粟不下咽。
伤哉力田家，欲说涕泪涟。
何如弃之去，逐末利百千。
矧此贾舶人，入海如登仙。
远穷象齿徼，深入骊珠渊。
大贝与南琛，错落万斛船。
取之人不伤，用之我何愆。
奈何昧轻重，屑屑穷算鞭。
锱铢较鹭股，漏网鱼吞船。
安得体国臣，为天掘玑璇。
上资国脉寿，下拯民瘼瘨。
朝夕禹贡志，菲食甘胝胼。
九载不入门，千古孰与贤。
更想公旦心，待旦尤乾乾。
世俗吝与骄，曾不丝毫牵。
所以泰和治，常在虞周前。
此道久已亡，利欲充培埏。
岂曰治不及，曾是心无传。
明公中州杰，自是天分全。
问学甚充厚，愿力还精坚。
溥物功不劳，无欲心湛然。
维此一枢轴，实秉大化权。
如天有北斗，物物归玑璇。
帝念南海民，风化旧所宣。
皇皇风霜节，炳炳奎壁躔。
纤微亦何凂，阖散有大权。
利用六府修，制用九府圜。
古人不可作，得意皆蹄筌。
谁哉识治本，理此大化弦。
三代事寂寞，念之中心悁。
书生武夷客，偶此来海堧。
使者采风谣，诗歌寓惓惓。

我来武夷山，远意起千古。
尝疑混沌开，疏凿未经禹。
峡山犹古梁，洪涛莽回互。
行舟留大壑，营巢余断树。
垠崖波涛痕，隠隠皆可皋。
陶然上古民，要服固深阻。
秦威何桓桓，薄海犹广土。
六合皆涌沸，一枝岂宁处。
尝言十三君，隠隠避秦侣。
一日厌尘寰，泠然遂高举。
上山娱宾云，下山满豺虎。
神仙何渺茫，虹桥想虚语。
桃源亦其类，好事自夸诩。
风气日已开，蛇断出真主。
遂令闽山陬，尽入职方宇。
汉志名始彰，祠堂用鱼脯。
流传世代久，琳宫粲衣羽。
至今此名山，号为神仙府。
恭惟我遁翁，辞辟厥功溥。
于焉卜精庐，溪山九曲五。
图书尽在是，斯地俨邹鲁。
我以负笈生，来兹有年数。
自惭仁智心，未皋高深趣。
斯游亦何意，会心觊真遇。
侃侃平生友，惠然肯来顾。
携手敦夙好，抗志企遐慕。
招我山中游，兹游适予素。
巍巍大隠屏，屹屹天一柱。
前瞻晚对亭，考槃固其所。
何当同心人，相与薙榛莽。
长松期岁寒，修竹倚日莫。
我自爱此山，踌躇不忍去。

城南讲太极，寒泉参近思。
古人学道志，千里焉得辞。
{山/欹}嵚入闽录，泱漭游湘诗。
共惟紫阳翁，跬步怀亲慈。
亲在望云想，亲去庐墓悲。
往迹尚历历，流风讵应衰。
紫阳有学子，绰绰醇儒姿。
手携图象编，来扣文公祠。
为我再月留，着意窥精微。
理象本一原，体用非殊岐。
精爽谅有迪，涣然契深期。
末流学易偏，此语慎勿疑。
今晨出别语，怆然叙心知。
家君授余学，感子为发挥。
母茔有双湖，筑室吾将依。
愿子识一语，晨昏奉无违。
闻君陈大义，临分重含凄。
顾惟双湖象，在易已具垂。
八卦各具体，惟水独两之。
两间水为月，圣贤常取斯。
坎水与兑泽，行止固有时。
说从止处得，险与行相随。
居原丽泽占，讲习相涵滋。
行观游水至，德行宜常持。
易道静自悟，动焉谨知几。
乾坤胞与同，干蛊子职宜。
悠悠大化运，勉勉前修追。
愧予望道邈，愿君锐前驰。
浩歌祝融章，远送之武夷。
更浥寒泉润，注彼双湖涯。

晓日曈曈一岁初，乡闾盛会说吾庐。
运当尧历三千六，数协羲图五十余。
修竹岁寒欣得友，野花春色且携书。
大篇听取艰贞训，万古天心定不虚。

客路三千亲七十，行道无情亦沾臆。
阿娘七十更加四，阿翁七十更加八。
人生至乐那有是，君独胡为此役役。
五鼎珍羞不见多，一盂菽水堪为悦。
八方渺渺夕阳西，与君早决归来策。
高曾规矩父弓冶，君家正印斯文脉。
我生喜读平园文，到老更看梅谷集。
此翁岂弟真可人，直把文章事游剧。
庆儿二首望不浅，城山佳谶真端的。
相边佳作渐家数，慎真不觉誉儿癖。
更想高阳寿内辞，曾是修行咽梅实。
二老随宜也自欢，终欠斑衣儿在侧。
须知团聚第一乐，此外蝇知总无益。
名骥坠地千里心，丹凤冲霄九秋翼。
萧曹事业已千千，当年岂要从刀笔。
丈夫未遇固脱略，时人孰测调元术。
平园相谱当相传，抚卷临风三叹息。
勗哉勗哉后之人，百世诗书尚余泽。

武夷山中旧学子，汗漫偶作观海游。
此观此游亦何有，炎氛瘴雨烂不收。
蓬莱绝岛固难望，何处大泽并高丘。
独闻东南倚天耸石壁，上有一轮照耀之明月，下有一道演迤之清流。
此流不求清，此月不求明。
众星冥蒙日毂远拍天，烟浪渺渺令人愁。
因思八极间，品汇岂不稠。
后皇生物至今日，茫茫大化无停辀。
群阴剥尽硕果在，新畬再辟陈根留。
我辈等是丰芑春，盛德何止数世谋。
男儿生世有不朽，百年易迈千载悠。
造物生材谅非偶，阳春有脚先南州。
八郡春已满，忍使四海赤子寒飕飕。
一时泽物亦易足，旱须霖雨川须舟。
书生却顾动遐想，愿为来世苍生忧。
斯文迓续正此时，安得古绠千寻修。
莘郊匹夫乐尧道，朝鲜逋播叙禹畴。
两生不来至今尚绵𫈵，房魏背汗岂但唐人羞。
礼颓乐坏二千载，欲观周道当何繇。
我闻伊洛道南后，武夷云谷今鲁邹。
孔堂金石未尽泯，淹中断简犹堪搜。
独抱遗经守迂拙，岁月兀兀春复秋。
蚊虻负山力谩苦，精卫填海志未休。
书生迂拙公所知，此来见公亦何求。
穷通志也命当遂，天地倾缺人绸缪。
愿公借我一片五色石，要补元气混沌无疮疣。
千载在我前，万载在我后，山中事业非王侯。

西风扫残暑，微月澹新秋。
相传织女星，今夕嫁牵牛。
翩翩联鹊桥，亭亭拥龙辀。
多少乞巧人，笑语穿针缕。
吾尝夜观象，细与推其由。
惟有五纬星，顺逆有去留。
经星二十八，历历如缀旒。
万古俨不动，分列十二州。
其余众常星，烂然满空浮。
休咎必有证，君德修不修。
胡独牛与女，不与众星侔。
乃知尘世人，配偶相绸缪。
少陵号诗史，万象穷冥搜。
亦云年年渡，秋期何用愁。
彼哉柳河东，抱拙不自谋。
旁趋事曲折，窃效儿女求。
谁与倡邪说，诞谩不复收。
淫亵转相袭，寖使其辞浮。
仙槎倘可乘，我欲凌空游。
再拜二星灵，一洗千古羞。
天高不可问，河汉空西流。

明月照高楼，永夜不阖扉。
盈盈楼上女，耿耿如相依。
岁月忽已晚，草木变芬菲。
扳条折其荣，风流付枕帏。
蹇修时不存，悠悠谁与归。
仰视浮云驰，俯见月在衣。
置书怀袖中，有约吾敢违。
愿寄双飞燕，为我西北飞。

有美人兮天一方，弭绛节兮撷琼芳。
瑶环瑜珥锵琳琅，修竹萧萧翠袖长。
芝宫芙馆椒为堂，青琐窗户白玉床。
一笑满酌天瓢浆，簸弄骊龙明月光。
欲往从之路茫茫，爱而不见空彷徨。
安得骑麟鞭凤凰，飞霞翩翩高颉颃。
白云缥缈遥相望，凭谁寄取双琼珰。

昌黎之生月南斗，牛奋其角箕张口。
坡翁宿直斗牛箕，自谓文似昌黎叟。
顾予命亦坐磨蝎，碌碌浪随二公后。
文章学问愧前修，有口但知能饮酒。
松坡磊落湖海人，为我掉舌谈星辰。
蛟龙蟠屈终变化，君子忧道宁忧贫。
夜半狂吟踏破瓮，结柳为车穷莫送。
掀髯一笑问松坡，文如二子今何用。

汉皇锐意求神仙，神仙之效何茫然。
蓬莱弱水不可到，且立宫中承露盘。
饥餐玉屑不堪饱，谁谓有方能却老。
人生修短数在天，多欲未必能延年。
秋风吹老茂陵树，年年空滴金茎露。
建章宫阙随烟尘，块然屹立惟铜人。
宫官西来果何意，一朝辞汉将归魏。
吁嗟铜人如有知，口不能言惟泪垂。
自从曹氏盗神器，父子相传已三世。
汉宫故物无一存，汝独犹能感旧恩。
凄然照影临渭水，一折铜人扶不起。
宁为弃物委道傍，不忍漂泊离故乡。
迢迢东望洛城路，回首长安愁日暮。
长安繁华非昔时，洛阳寥落谁复悲。
汉魏兴亡何日了，长见铜人卧秋草。

之子词场无敌手，骑麟翳凤集北斗。
藉藉人间月旦评，滔滔笔下风涛吼。
方抟扶摇九万里，可速则速久则久。
文章何止拟相如，政事亦堪修冉有。
回首落日烟尘昏，满眼风寒沙石走。
老天应未丧斯文，君子固宜知所守。
刀以铦而缺，砚以钝而寿。
名高多谤毁，女妒无妍丑。
乃知明哲可保身，安用嚅唲浪开口。
悠然一笑对南山，壁上有琴樽有酒。

六月不雨至七月，草木脆干石欲裂。
方士画符如画鸦，呵叱风伯鞭雷车。
九天云垂海水立，骄阳化为雨三日。
万口竞夸方士灵，彼亦自谓吾符神。
谁知水旱皆天数，贪天之功天所恶。
吾心修德可弭灾，大抵雨从心上来。
桑林自责天乃雨，岂在区区用方士。

吾友卞南仲，别我何匆匆。
家有六男儿，乃与不死同。
阿祥更颖出，亹亹有父风。
翰墨既潇洒，文字犹研穷。
西园盖常飞，北海樽屡空。
霜寒濑水浅，蛟龙若为容。
我将归西湖，春风入修筇。
期子梅花下，一酹孤山翁。

上人碧云房，苔地不盈丈。
古石六七株，修竹覆其上。
石兄既奇秀，竹君亦高尚。
岁晚永相依，屹不染尘坱。
方参香严师，曾识牛丞相。
解鞍时一息，吾其得闲放。

昔寓南国居，日与荛牧处。
今营西郭居，官梅映窗户。
砚山如可博，尺度先画堵。
此计当勇决，结构须快皋。
伐藤断长蛇，卧石凛伏虎。
山厨富笋蕨，客至当修脯。
野芳散红紫，粲粲五杂组。
放怀山水窟，脱迹名利罟。
平泉绿野堂，盛事追往古。
愿学樵夫拜，相从丈人偻。
应笑趋炎人，奴颜八风舞。

两龚昔所慕，二难今是似。
箪瓢鲁儒生，衣冠楚君子。
相期岁月永，不为弓旌起。
极目暮云平，修筠怅予倚。

自我来溧阳，四见木叶秋。
泮宫久敝漏，量力完且修。
幸然土木备，及此工役休。
巍巍大成殿，势与邹鲁侔。
圣贤日云迈，可以遗象求。
扪心了无怍，一扫筑舍谋。
咫尺三茅山，乃独欠此游。
且须归去来，速为营菟裘。

游子悲凛秋，秋尽行当冬。
雨露变霜雪，寒色日以浓。
岂无紫绮裘，绽裂谁与缝。
不如早还家，山林专素封。
扫松栖霞岭，结茆慧日峰。
山南与山北，春风入修筇。
时止可以止，道隆从而隆。
抱膝且长吟，吾其师卧龙。

繁华钱塘郡，佳丽金陵州。
吾生抑何修，两地得居游。
杭也数年别，升也几月留。
锺山草堂灵，林壑殊清幽。
开窗眺龙湾，大江日东流。
凤皇非故台，不见白鹭洲。
冶城冢累累，青溪波悠悠。
长干塔尚在，瓦棺阁已休。
雨花峙岩颠，锦石烂不收。
层楼天下无，结构如龙舟。
六朝王气歇，故籞成荒丘。
至今秦淮上，尚闻商女讴。
山水如此佳，见有此客不。
怀古复思乡，日落川云浮。
惜无老樊川，酒酣吟杜秋。

西方长庚今我是，东郡短人岂兄弟。
修眉班首顶如剃，蹡蹡衣裳犹楚制。
翩然来游太平世，市上小儿惊且睨。
身外不须童鹤赘，一粲人间八千岁。

在昔金渊地，烟花锦不如。
衣冠尊史祖，山水识灵胥。
富岁人多赖，前修日以疏。
洪崖仙可问，愿乞雪精馿。

诸老俱尘土，令予双泪流。
几年能再见，一气故应休。
江左衣冠尽，人间翰墨留。
空山茅屋底，野史属谁修。

人到中年万事慵，我今况是六旬翁。
归心已薄西湖水，余力重修古泮宫。
官里简书尤可畏，案头笔砚岂无功。
迩来士习殊轻峭，愿与醇儒振义风。

期修玩事在杭州，月夕那知常滞留。
纵有侯芭常载酒，惜无李白共登楼。
蛩催织妇贫非懒，云掩霜娥老似羞。
应笑山翁痴守待，满身风露冷貂裘。

文公阙里女星源，手泽遗书尚有传。
精舍三年常作主，修程千里若登仙。
青衫槐笏存家谱，练带花屏拥客船。
故老或询予出处，为言索米向金渊。

监官州牧趣修围，里正喧呼急报饥。
店舍无烟鸡犬静，山村桃李已空枝。

露立修筠鹤表同，戏拈纸带为占风。
谁言心动非旛动，我本无心似太空。

洞房深锁老双成，门径幽修石沼清。
万紫千红秋已尽，眼中黄菊最分明。

隔岸修筠拂细澜，风香雨色昼阴寒。
遥知新买栖霞地，坡上应添竹数竿。

独迳苍苔引瘦筇，墙阴修竹碧玲珑。
青山犹见及坡老，小雨何须问社公。
云冷石藏烹茗雪，日长门掩落花风。
定知神扈题梁字，不与当时劫火同。

旧时长见挥毫处，修竹幽兰取次分。
欲把一竿苕水上，鸥波千顷看秋云。

新竹修修绿过墙，读书门外亦阴凉。
道人清福不肯受，却入西山看夕阳。

城南古寺凉生处，草色遥连孝子墓。
棋局雨生苔鲜文，袈裟晴挂芭蕉树。
自昔阇黎修白业，会公唯与舒王椄。
只今尘土影堂空，石上犹镌麻纸帖。

网草新垂月中露，青禽夜宿菱塘陼。
寺西幽修云覆土，知葬舒王下殇女。
百年光尘事事新，皇子夫人墓作邻。
民间厌胜祈新鬼，穉鬼久随风雨陈。
去来似尔勿复道，白下锺山梦中老。

镜面小蓬岛，入剡脱我骖。
舍櫂来沃洲，下岭见精蓝。
修眉浮天姥，天台在其南。
良游爱九日，巾堕髪不栉。
醉浮秋夕英，饥食决明实。
远寻竺僧迹，俛仰千载陈。
狂呼许元度，王谢十八人。
仿佛川谷应，草木皆冥冥。
便欲即之语，又疑物所冯。
闭目游泰初，寥廓以为邻。

山阴久凄凉，复尔见茅宇。
客来爱其人，问此于谁语。
自云迩先茔，玩构亦庐处。
朝光凌爽气，初岩亘修渚。
平居狷介心，祇以自为苦。
日夕驱其奴，名之同所恶。
驱汝汝不辞，我怀良可悲。

修行吴楚间，鹤去杳难攀。
衰世已如此，愁身更入山。
巢居避太岁，药饭救羸颜。
故友在江海，相思不得还。

修修古孝子，家移来水旁。
母病食此水，母死葬其乡。
杀人自白吏，就家起为郎。
至今庙下草，犹带食水香。

修月山人饭玉屑，瑶鸭腾腾何处热。
吴刚生愁树合创，毫飘玉斧高枝折。
此时待罪扣帝庭，素蛾骑蟾涕泪零。
月中落子如雨星，至今收拾无六丁。

山中道士服朝霞，二十修行别故家。
留客一杯清苦蜜，蜂房知是近梅花。

君字若修竹，潇洒风雨秋。
君诗若轻帆，沧海万斛舟。
快读意自醒，痼疾一剂瘳。
细读殊味益，汲井百丈忧。

十日两示疾，修途若为情。
闭蓬风涛中，益觉遗死生。
顽石无枯株，千年亦何成。
平生一大事，时至不须惊。

残月不肯吐，邻鸡殊未鸣。
已惊火星没，况值玄云生。
居人酣春梦，行客贪修程。
众愁春露冷，我喜旦气清。
小立着定眼，自觉归路明。

稍稍暝色添，悠悠远山缩。
秋声何方起，余韵入修竹。
兴来不知痴，桥外一筇独。
灯光小市闹，人语深院肃。
惟应无归云，背向檐下宿。

在昔洛阳，雪深丈余。
士也高卧，来令尹车。
今年吴淞，雪复何如。
积素一色，鸥鹭有无。
之子江皋，修亭是居。
有琴有书，有酒有鱼。
赏静独眺，聊以自娱。
挹兹清风，凛凛起予。
此景此图，再卷再舒。

闭门雪卧远，咏史风情留。
诗有三百篇，令子手所裒。
汝翁秀儒林，殖学媲前修。
六经穷窔奥，万象工雕锼。
广矣雅音正，悕矣骚情幽。
照耀明月珠，珍重珊瑚钩。
一读令人喜，再读令人愁。
李杜骨已朽，江湖名同流。
忆昔托末契，东城得追游。
平时少契阔，暇日多唱酬。
栎材自揣劣，藻思谁与俦。
老我岁冉冉，霜鬓风飚飚。
索居破茅屋，寒拥敝貂裘。
夜来清梦飞，故绕松江头。
梦中不识路，修亭渺悠悠。
粲然见梅花，落月香影浮。
性情阅千古，感发交未休。
神交赴冥冥，知我双白鸥。

闭门雪卧远，咏史风情留。
诗有三百篇，令子手所裒。
汝翁秀儒林，殖学媲前修。
六经穷窔奥，万象工雕锼。
广矣雅音正，悕矣骚情幽。
照耀明月珠，珍重珊瑚钩。
一读令人喜，再读令人愁。
李杜骨已朽，江湖名同流。
忆昔托末契，东城得追游。
平时少契阔，暇日多唱酬。
栎材自揣劣，藻思谁与俦。
老我岁冉冉，霜鬓风飚飚。
索居破茅屋，寒拥敝貂裘。
夜来清梦飞，故绕松江头。
梦中不识路，修亭渺悠悠。
粲然见梅花，落月香影浮。
性情阅千古，感发交未休。
神交赴冥冥，知我双白鸥。

燕赵多佳人，珠华衒天街。
郑鲁有游女，折杨弄青梅。
春风趁姿媚，谐笑争徘徊。
幽闺有贫丑，修洁不自媒。
缝布以为裙，断荆以为钗。
{角奢}沙事机杼，蓬沓蒙烟埃。
谁将好德心，为尔停渐台。

爱莲尽爱花，而我独爱叶。
水仙剪圆碧，万柄相倚叠。
风掀翠釜举，露浥鲛珠晔。
不必满川红，香气自薰浃。
龟鱼荫凉影，鹭鸥憩别业。
洁可包龙城贾客之饭，清可制三闾修士之衣。
大可载太乙真人之卧，高可盖桐江神女之归。
醉仙卷作碧玉盏，歌妓携来绿云扇。
有时听雨隔窗眠，湖声十里钱塘晚。

黄芦笠泽剪秋雨，褐兔中山俘饱霜。
千里能随云衲远，数君肯顾草庐荒。
无情书传方高阁，何处尘埃有画墙。
留与素翁修菊谱，寒花吹入墨云香。

曾随计吏上青霄，折翅归来困一瓢。
湖海十年乌绕树，功名两字鹿眠蕉。
山图不及生前买，诗板姑留死后雕。
地下修文应未恶，寒蛩虚馆雨萧萧。

笔耕长馁拙生涯，何用撑肠著五车。
甚欲疗饥难煮字，可怜不饱费炊砂。
老惭乞米修竿牍，贫欲休粮种枣瓜。
梦里不知时世换，买珠犹自说京华。

露冷红酥不带愁，湘兰楚菊共清修。
灵均死去无人问，闲却沧江一片秋。

细看莫莫堂前月，似是寥寥五祖灯。
曾有虎来听法去，更无碑可付雷轰。
修廊半是题诗壁，游客多于住院僧。
我亦飘零归未得，竹床分卧看云生。

吴云霭霭，楚水悠悠。
眷念庭闱，道阻且修。
为贫而仕，匪食孰求。
曷不偕来，以解尔忧。

沙路抵长夏，入山如早秋。
闲房容客卧，老屋欠人修。
日落蝉多事，云深鹤自由。
风尘二十载，复此得清游。

从来麋鹿合山林，无奈迂疏习已深。
食用且空犹种秫，典书未赎更修琴。
少豪论事唯扪舌，晚静观空颇得心。
莫笑山翁无事业，种花莳竹自成阴。

深衣社里强婆娑，悮了东皋雨一蓑。
麟也可为宣父泣，凤兮须信接舆歌。
怀金暂乐忧方大，投璧能全碎已多。
此去修行留得力，世间知己是天魔。

五凤楼修谩赋空，不堪四壁老秋风。
黄金白璧相逢顷，文杏香茅一笑中。
子美堂资须录事，尧夫宅契出温公。
诸公更使风流尽，千载遥知意气同。

弃家锦宫城，结屋庐山前。
退鹢空悠悠，冥鸿自翩翩。
吟章一倾盖，见赏朱丝弦。
及此再承晤，交情重缠绵。
冥赏富云壑，清听穷风泉。
携壶流雪台，吹笙落星船。
重阴閟华景，平陆成修川。
君应有先识，化鹤不待年。
重来访旧隠，满目空凄然。
琴书竟奚属，诗画知谁传。
拊怀重感叹，回首还延缘。
摇摇松梢云，疑是巢中仙。

苍忙遗二老，俯仰近十秋。
松柏摧高冈，凤麟隠沧洲。
吾道遽如许，斯人安可求。
当年西门路，感涕吟山丘。
矧我于韩门，忝与李汉俦。
遗文念当序，举笔心先愁。
岁寒赖有公，名节姱以修。
愿言爱体素，一柱回狂流。
天伦岂不伤，天运良悠悠。

吴子精悍锦满腹，周郎英妙人如玉。
凌晨樽酒惜分携，飞鞚联翩相趁逐。
积雨新晴马气骄，振鬣长鸣踏平陆。
村南村北枫叶赤，高田低田麦苗绿。
坡陀磊落如培𪣻，一岛轩然立于独。
平生梦寐千仞冈，第取惬心那计足。
迢迢鸟道入青天，杳杳钟声出乔木。
遥观疑雪复疑石，稍动始知樵与牧。
传闻隋代高隠君，避世曾兹结茅屋。
李菀杨枯了不闻，坐拥玉书林下读。
灵君冠剑从飞龙，云雨苍茫手翻覆。
瓢中但出是丰年，何惜穿崖悬一瀑。
毳虫自得餐松诀，一扫四山寒翠秃。
天根突兀有孤梅，道气昂藏自修竹。
回看下界暗黄尘，蚁垤蜂房几陵谷。
山空鸟啼尘虑绝，天寒日暮归心速。
会当摆落悠悠谈，八极神游纵吾目。
玉井莲花十丈开，瑶池桃子千年熟。
廓然天地皋方圆，岂但山川见纡曲。
已呼鸾凰作先导，岁晚期君两黄鹄。

贞女不自媒，蛾眉为谁扫。
春风吹年华，闭户绿芳草。
灵修不我顾，览镜红颜槁。
焉得北堂萱，聊用宽忧抱。
又惧青蝇谗，善使黑白倒。
遂令亲者疏，我欲俾有昊。

季春已一日，寒气犹袭人。
斋中偷小暇，陌上追余春。
金华古精庐，几劫化微尘。
入门何所见，修竹出墙邻。
迤北过崇明，殿阁何嶙峋。
山房闭不启，俗客来辄嗔。
徐归偃藤床，息我定力匀。
残书了一卷，古意含酸辛。
山芽聊止渴，起瀹石泉新。

白云起南山，随我度溪园。
园丁荷锄去，季女出应门。
汲泉供香茗，扫石开清樽。
人静禽声乐，春深花事繁。
蛾眉映修竹，掩袂娇欲言。
吾亲白云外，未敢访桃源。

五星配五行，占法具春秋。
参以四暗耀，不知始所由。
经纬十二辰，一国系一州。
三河即豫地，系宋复系周。
晋自居太原，卫本都帝丘。
借问益与并，古有二国不。
三晋俱属冀，韩卫不见收。
尝以扣日者，不语辄掉头。
渠未通古今，敢问儒者流。
气化互生克，躔度有迟留。
因之别贵贱，庶人与王侯。
既云命在天，何以身不修。
经籍古格言，较此殊不侔。
殃庆有所积，祸福皆自求。
理数各一家，二家果孰优。
论数每多验，言理或不售。
忠信人爵从，孟轲老于邹。
仁者必有寿，牖下死伯牛。
杀人取印绶，嬖主乘轩輶。
将貂续狗尾，以冠加沐猴。
市朝日汹汹，乾坤意悠悠。
璇穹列高真，星月侍宸游。
朝裾曳明霞，从珮鸣苍璆。
居然视世浊，不肯分天忧。
以此司罪福，反自招愆尤。
我愿叫阊阖，再拜面凝旒。
贪淫屏月孛，凶恶驱罗{日侯}。
仁贤迭生旺，𪫺邪永休囚。
帝阍不可扣，金锁闭玉楼。
龙眠正齁睡，鸟语徒喧啾。
路逢柯山翁，深碧明双眸。
笑我地下臣，何豫天上谋。
今夕有佳月，且共登罗浮。

婆娑七十翁，已矣将焉求。
麋鹿违本性，一朝出林丘。
故园在何许，驾言东南游。
人才盛吴会，讲贯多儒流。
内顾衰朽质，污渠映清沟。
坐有歌骊驹，将贻识者羞。
溽暑困朱夏，偃息时归休。
南窗小容膝，卧对红葵榴。
年华不我待，青镜照白头。
祇今已后死，巨海吹浮沤。
诸君幸少壮，勗学追前修。

从游十载前，总角君尚少。
相逢十载后，我鬓雪争曜。
修鳞纵巨壑，倦羽落荒峤。
盛衰各自异，巧拙更相诮。
义理浩无涯，经纶孰知要。
立身如处女，被服善窈窕。
止令公子慕，莫博千金笑。

我生髪未燥，汝父以诗鸣。
忧患涉世老，襟义犹峥嵘。
晚乃得二雏，美不减徐卿。
季也才弱冠，诗坛将父兵。
愈湜气如虹，候门识奇英。
下马呼小友，相顾各自惊。
𫘧駬不受羁，历块千里行。
分台柏森森，霜气压百城。
汝游何所挟，两字直而清。
锐进年倍壮，静退事饱更。
欲令从雅操，端肯迂修程。
远游重垂戒，显亲须扬名。
但酬化茝志，足慰舐犊情。

达士脱名检，高人落林丘。
体性未应殊，作用终不侔。
讲师得三昧，宗学贯九流。
曾对树说法，解使石点头。
劫火焚地水，慈云护松楸。
报恩心种种，阅古事悠悠。
香火三生愿，因缘再世游。
文辞重柳请，衣服许韩留。
殷勤翻短褐，博雅愧前修。

汝父昔吾友，汝翁昔我师。
汝时侍亲侧，楚楚玉雪儿。
稍长从吾游，学问乃大奇。
风木不待养，垣室空遗基。
成立汝有望，修短吾莫推。
四世积善心，一门无庞眉。
俯仰三十载，三丧路人悲。
受气各有终，劳生嗟奚为。
墙东荷锄叟，夙受汝翁知。
老怀念畴昔，不觉哀涕垂。
欲志殿中墓，健笔惭退之。

雅宜山低一拳石，气压华嵩千丈碧。
不论城市与林丘，爱山例是诗人癖。
寒泉修竹苍崖底，青山解与高人语。
花落猿吟总是机，举似山僧尽成句。
山僧来献诗人号，百种不如山色好。
德庆禅床明月夜，馆娃人海红尘晓。
我知山心雅好静，荦确不容车马造。
草堂宜雨又宜晴，藜杖芒鞋时一到。

二曜五纬万古悬，甘石之学今不传。
术家能以天占人，圣人乃以人占天。
仁义礼智性所具，吉凶祸福命使然。
命天俵赋定不易，性我受用修则全。
经文二百有五字，明德乃在新民先。
君从何处讲此学，直溯建洛窥先贤。
工夫潜深秋日静，本真莹静霜月圆。
市声初散帘欲下，龟䇲未收客下马。
一人妄计秩崇庳，一人猥算资高下。
纵横二位布逆顺，错落五行分制化。
先生拊掌笑且答，二客相看面如赭。
徐言至善同一初，非愚不足智有余。
万物不齐气杂揉，是心本明如太虚。
不须詹尹就决疑，客如不信问子舆。

昭陵玉函出人间，开平经今四百年。
永和远距贞观先，俯仰陈迹俱可怜。
古人学书如学仙，笔锋谁入玄之玄。
水晶宫里佳公子，风流翰墨皆天然。
我评逸少非真逸，史载深谋并绝识。
独留茧纸博千金，似是艺成能掩德。
名士由来赝逼真，书空咄咄彼何人。
遗才流落稽山下，修竹娟娟万古春。

先生朝槃厌苜蓿，笋味得全差胜肉。
苍头扫地犀角出，赤焰腾烟龙尾秃。
土膏渐竭外欲枯，火候微温酒已熟。
拨灰可惜衣残锦，解箨犹怜肤跃玉。
青青无日长儿孙，草草为人供口腹。
卢家丞相蒸葫芦，石家无人煮豆粥。
去毛留顶有何好，𢭏韭作虀空自速。
不如野人工食淡，自办行厨入修竹。
句里曾参玉版禅，胸中会著筼筜谷。
主人不问不须嗔，昨夜西风响林屋。

郡绂虽重绾，斋铭祇自修。
阴功淮海积，遗爱浙江留。
世事桑田水，人生薤露秋。
盖棺奚复憾，箫鼓咽原头。

爵齿不逾德，天乎夺此君。
官才称主簿，郎已转修文。
玉质埋黄壤，葩辞散彩云。
从今书带草，不独郑公坟。

汉儒多辟司徒掾，掾属虽卑地望高。
闻有袁安在公府，可无陈宠作辞曹。
修鲸未肯随鳞介，威凤终须现羽毛。
少壮功名当拾取，金台落日射征袍。

百花头上和羹手，乃祖声名似孝先。
太息北朝开府老，真成故里烂柯仙。
庆流冢嗣承先泽，学到孙枝又一传。
野叟临岐无别语，勤修世业复青毡。

平生知己富欧韩，辛苦修书博一官。
自是朝廷重科目，且教主簿到文安。

云峰顶上玉仙家，误入修廊一迳斜。
夜半月寒风力劲，满山松影走龙蛇。

青山修竹矮篱笆，仿佛林泉隠者家。
酷爱绿窗风日美，鹤梳轻毳乱杨花。

修竹垂杨映户栽，清风长送午阴来。
门因好客时时扫，窗为看山面面开。
此乐恐于儿辈觉，长贫能免俗情猜。
儒衣不似牛衣好，叮嘱糠妻放窄裁。

南园有凉气，移席散余情。
新月隠修竹，清风开小亭。
水骨静香汗，霜纨扑乱萤。
忽然微雨至，爽籁拂檐楹。

满庭修竹动秋风，掠地无痕一径通。
影弄绿窗金琐碎，声归宝瑟玉玲珑。
流云不碍湘妃佩，隔水还疑蔡女桐。
曲罢岂知鸾鹤在，翠霞飞去玉台空。

近来觅得管城子，修竹枝头彩影高。
气挟风云驱阵势，光摇文彩动旌旄。
诗成览德三书俊，梦入生花五色豪。
圣代祇今皆有象，晴窗处处凤凰毛。

永漏报高阁，榴亭出夜筵。
紫檀熏宝鼎，银烛散青烟。
灵籁生修竹，香风入夏弦。
露浓罗袖重，歌遏酒杯传。
诸妇酣春梦，双娥失翠钿。
玉山推不倒，看月背花眠。

护槛花浓梦欲欹，五更清露锁寒扉。
明朝恐负寻芳约，拂晓平瞻霁影依。
贴翠自怜羞舞镜，送春无奈听啼规。
金莲破藓留芳迹，梨萼翻风作雪飞。
沙上晴凫窥浅渚，松边黄蝶绕疏篱。
催吟片雨云俱黑，狂絮欺人故点衣。
心事肯随流水尽，新愁不与酒尊宜。
青梅已结梢头实，驿使难传陇外枝。
笑折野花轻插鬓，却嫌溪柳妒修眉。
因过竹院参禅意，觅得云林旧日诗。
听彻游郎歌古调，停看渔父下苔矶。
紫山迢递行应好，苍磴萦回出每迟。
罗袖翩翩香气满，绿阴冉冉鸟声微。
等闲无限伤春思，芳草天涯肠断时。

逋仙只住西湖上，靖节终身栗里中。
千古修名垂宇宙，何曾南北与西东。

五年三到此，门迳怪频移。
绝壁何年树，空廊异代碑。
微澜生古濑，浮翠拥修眉。
煮茗谈时事，山僧总未知。

我已空诸幻，君今断后缘。
圆明应顿悟，成坏不须怜。
玉宇行孤月，冰溪破冥烟。
儿曹修菲荐，再拜酹寒泉。

老树围修竹，清流浸白沙。
沿山石磊磈，隔岸路丫叉。
渐渐乡音别，迢迢去意赊。
瀹茶谁氏女，鬒髪堕乌鸦。

前修零落典刑空，堆笔须君振古风。
敢意严诗编杜集，但希颜咏黜山公。
区中随顺何妨道，物外佯狂更有功。
安得相携登岱岳，天门夜看海涛红。

门前老树繁秋英，浓香醉客我独醒。
空山无人境寂寂，萧斋如水风冥冥。
清标自是欠花谱，远韵差堪著酒经。
君家刚猛两荒幻，且挹危露培修龄。

山下十亩陂，可灌十顷田。
频年费修筑，堤堰久不完。
泥沙况填壅，旱岁无源泉。
凶荒贵有备，乌可尽付天。
呼儿运木石，及此冬日暄。
悠悠最害道，努力勿辞难。

异时参上乘，成种芸自薰。
茫茫世界中，变幻如浮云。
岂知无尽法，真修不在闻。
我犹未免俗，志一谁能分。

我行溪上路，行云为徘徊。
天高北风恶，叫叫鸿雁来。
起望杜若洲，渺渺绝沿洄。
孤芳据其胜，修洁无纤埃。
俗子不敢近，石梁尚崔嵬。
我如剪翎鹤，老志空低回。
又如渴蠹木，枯根莽难培。
巧拙有定赋，神功若为栽。
持此欲叩君，溪寒雪皑皑。

山林或尘土，城郭无市哗。
境胜固繇人，况是诗书家。
小斋贮虚明，景物亦可嘉。
怪石卧屃赑，修藤绾龙蛇。
清泉纤纤草，小树疏疏花。
主人古衣冠，宴坐胜纷华。
群从俨连璧，学子铿冲牙。
喜我味稍同，下榻煮秋茶。
道充韵更长，身退心自遐。
岂惟擅清致，当在勒与差。
别来入梦频，急景令人嗟。
寄诗写幽怀，勿与世俗夸。

秋日清且厉，发兴山西游。
步出钱塘门，累累但荒丘。
繁华歘消歇，王气竟谁收。
寂寞石函桥，小水清浅流。
秦皇缆船处，螺髻现佛头。
虽非凌云像，雄伟亦罕俦。
开示一指禅，观者领悟不。
作礼三皈依，将行复绸缪。
浮屠踞山巅，何年困郁攸。
返步遵大路，丛薄新篁抽。
前有佛足泉，一窦清浏浏。
凄凉鄂王祠，墓道锁松楸。
可怜忠烈魂，寄此土一抔。
遗像俨中堂，怒气横双眸。
误国彼何人，寸斩不足酬。
迤{辶里}访玉泉，泓澄湛灵湫。
老龙閟神踪，金鳞自夷犹。
白诗揭楣间，三叹岁月悠。
荆榛何王府，瓦砾谁家楼。
当年歌舞地，今纵羊与牛。
或为少僧庐，或为老圃耰。
径趋九里松，吴笔劲且遒。
灵鹫号飞来，荒幻不可诹。
直北抵灵隠，殿宇壮岩陬。
高峰堪远眺，欲上畏搀楼。
冷泉贮清寒，古木扶盘樛。
瀹茗鬒髪妇，呼猿白头嫂。
岩洞千佛相，黄金饰雕锼。
古人留姓字，兴怀仰先猷。
但恨芳秽杂，残缺难尽收。
面南历三竺，气象恰相侔。
山石剧荦确，竹树含清幽。
苍藤蔽白日，略彴临清沟。
小憩流觞亭，饮泉雪入喉。
上竺擅翠密，啸壑风飕飗。
修然白衣仙，坐阅尘世浮。
寺有野处碑，文章粲炳彪。
陆子亦有记，日晚读不周。
匆匆回六桥，胜处难穷搜。
三贤堂久芜，湖山迹空留。
玲珑一片石，屹立独忘忧。
遥睇孤山云，高致希前修。
忆昔纵游赏，冰盘罗珍羞。
画舫载娉婷，箫鼓拥俳优。
回首烟尘飞，四十又四秋。
朋侪怆丘首，桑海惊风沤。
山川无古今，抚事增羁愁。
买船绝湖归，城市灯火稠。
同行二三子，小酌杂嘲讴。
诗成渐挂漏，醉墨如蟠虬。

秋日清且厉，发兴山西游。
步出钱塘门，累累但荒丘。
繁华歘消歇，王气竟谁收。
寂寞石函桥，小水清浅流。
秦皇缆船处，螺髻现佛头。
虽非凌云像，雄伟亦罕俦。
开示一指禅，观者领悟不。
作礼三皈依，将行复绸缪。
浮屠踞山巅，何年困郁攸。
返步遵大路，丛薄新篁抽。
前有佛足泉，一窦清浏浏。
凄凉鄂王祠，墓道锁松楸。
可怜忠烈魂，寄此土一抔。
遗像俨中堂，怒气横双眸。
误国彼何人，寸斩不足酬。
迤{辶里}访玉泉，泓澄湛灵湫。
老龙閟神踪，金鳞自夷犹。
白诗揭楣间，三叹岁月悠。
荆榛何王府，瓦砾谁家楼。
当年歌舞地，今纵羊与牛。
或为少僧庐，或为老圃耰。
径趋九里松，吴笔劲且遒。
灵鹫号飞来，荒幻不可诹。
直北抵灵隠，殿宇壮岩陬。
高峰堪远眺，欲上畏搀楼。
冷泉贮清寒，古木扶盘樛。
瀹茗鬒髪妇，呼猿白头嫂。
岩洞千佛相，黄金饰雕锼。
古人留姓字，兴怀仰先猷。
但恨芳秽杂，残缺难尽收。
面南历三竺，气象恰相侔。
山石剧荦确，竹树含清幽。
苍藤蔽白日，略彴临清沟。
小憩流觞亭，饮泉雪入喉。
上竺擅翠密，啸壑风飕飗。
修然白衣仙，坐阅尘世浮。
寺有野处碑，文章粲炳彪。
陆子亦有记，日晚读不周。
匆匆回六桥，胜处难穷搜。
三贤堂久芜，湖山迹空留。
玲珑一片石，屹立独忘忧。
遥睇孤山云，高致希前修。
忆昔纵游赏，冰盘罗珍羞。
画舫载娉婷，箫鼓拥俳优。
回首烟尘飞，四十又四秋。
朋侪怆丘首，桑海惊风沤。
山川无古今，抚事增羁愁。
买船绝湖归，城市灯火稠。
同行二三子，小酌杂嘲讴。
诗成渐挂漏，醉墨如蟠虬。

曾对寒炉细画灰，几番回首重徘徊。
山间已有幽人占，门外宁教俗子来。
老杜句留修觉寺，东坡诗在妙高台。
新凉拟办登山屐，莫待黄花逸兴催。

一岁农功只在春，夫夫妇妇几艰辛。
青门旧有种瓜地，绿野新添躬稼人。
早把牛衣教诸子，欲修蚕具问良辰。
夜来谷口东风过，只恐逢人问子真。

烹罴箨龙新上箸，修来秧马尚依墙。

宝地人来少，柽阴自晚晴。
片云依石润，孤磬出花清。
竹笕分泉细，檀烟上{叠毛}轻。
勒铭留水寺，应供宿江城。
适楚涛喧定，归吴雪滞行。
雨苔粘冻屐，廊叶覆闲枰。
琴为蛇纹买，书因鸟迹评。
眼高无佛祖，诗癖有山兄。
句妙唐风在，心空汉月明。
昼禅休树影，夜梵杂松声。
夏减游方兴，秋添住岳情。
何时修白业，去结懒残盟。

见说会稽郡，风流如晋时。
贫惟将母去，清不要人知。
修竹王猷宅，春风夏禹祠。
到官游有暇，好寄剡中诗。

茝鸡晨先鸣，络纬夜虚织。
物情固有殊，亦各竞时急。
遥遥丘中士，荆扉昼常闭。
赋诗悲徂年，开卷怀往昔。
廓然一言得，不愿千金易。
大江流汤汤，白日如过翼。
虚堂拂朱弦，再鼓三叹息。
西山遗清风，颍水有奇迹。
勖哉望前修，猛志庶可及。
自当葆天和，政不慕人益。

凯风荡清淑，秦溪锺妙英。
世德裕后远，盛年振清声。
余昔客君家，君甫十二龄。
期君世济美，事业如甘卿。
微言副深望，荣涂践修程。
东吴大藩地，政繁任匪轻。
{专刂}裁得终贾，游刃新发硎。
勉奉兢兢戒，毋著赫赫称。
临下必以庄，事上必以诚。
勤劳慎细事，惠爱苏疲氓。
制动由静一，养心贵和平。
尝闻公辅量，允矣王休征。

天上何年种，婆娑碧树幽。
根盘蟾窟古，花落鹫峰秋。
祇恐冰轮碍，时烦玉斧修。
素娥久延伫，攀折使人愁。

岿然高阁镇吴州，妙手应烦玉斧修。
万叠红云凝宝座，一轮白日抱璚楼。
蒙蒙灏气疑浮蜃，炯炯神光远射牛。
终待留侯辞富贵，还来相伴赤松游。

狼藉风烟知几秋，巍巍杰阁焕然修。
移来世外神仙宅，幻出云中天帝楼。
眺远但知观万象，养生应悟解全牛。
帝觞他日分余沥，咫尺钧天得梦游。

石罅修篁萧爽，水边老树槎牙。
气味与翁相似，岁寒长对苍华。

我谩怀清赏，君夸是胜游。
倦犹攀鸟道，渴欲饮龙湫。
墨客工传信，山灵觊阐幽。
敢云希作者，强把记文修。

莫是阿罗汉，前身住化城。
梦犹形法相，业未刬诗情。
矧复论修短，真当外死生。
世人宽作计，端欲俟河清。

茂林修竹恒苍苍，畦兰畹芷腾幽芳。
郁葱佳气蔼祯祥，小小一村名古隍。
屋西有山名虎耳，东流挹抱长溪水。
三峰笔架卓面前，背后驹骊翠屏倚。
绕檐数顷祖遗田，尽可容侬耕晓烟。
摘山钓水美且鲜，南窗笑傲北窗眠。
三余祇把子孙教，不俾趁炎竞浮躁。
先于道谊后文章，事长谦恭事亲孝。
桑麻芋栗小园收，社酝茅柴逐旋𥬠。
但得官清徭役省，此生温饱复何求。

〔圜锺为宫三奏〕搜讲上仪，式修毖祀。
日吉辰良，礼成乐备。
风驭云旗，聿来歆止。
嘉我馨德，介兹繁祉。

恭展美报，聿修上仪。
礼乐和节，登降适宜。
德焉斯亲，神靡不娭。
海内承福，式固邦基。

九霄眇邈，神不可求。
何以降之，监德之修。
三献备成，神不可留。
何以送之，保天之休。

〔黄锺为角一奏〕神兮焉居，神在震方。
仁以为宅，秉天之阳。
神之来矣，道修以阻。
望神未来，使我心苦。

大君有命，祀典咸修。
荐献式叙，淑慎优柔。

大君有命，阙典咸修。
帝歆明祀，佑圣千秋。

祖功宗德启隆熙，严配交修太室祠。
圭币荐诚知顾享，本支锡羡固邦基。

肇开九筵，维古之仿。
皇皇大神，来顾来享。
庶仪交修，百辟显相。
微诚自中，交际天壤。

立政追王体，修文迈古风。
汉仪遵别庙，堂典备新宫。
却号追前美，更元记屡丰。
龙髯攀不得，号绝抱遗弓。

苍鳞上竦孤生干，翠鬣横抽欲偃枝。
惟有公来赏修直，洛城人重看花时。

溪面惊禽鸣复翔，薜梢藤蔓罥衣裳。
无端修竹行不尽，何处野花时自香。

修篁蔽日森苍壁，远麦迎风乱翠波。
安得嵩云洒飞雨，更将清思助吟哦。

后德侔姬国，嫔风协舜家。
进贤阳为长，修教月增华。

暖日晖晖动，清渠决决流。
六宫修岁事，拂拭采桑钩。

葭灰已逐阳和动，绣缕初随日景加。
欲助君王修俭德，不将宫样织新花。

振缨效王官，释耒去乡县。
十年始还此，景物觉尽变。
东谷素所爱，乍到若创见。
烟云引晨策，数里入葱蒨。
明霞照溪口，花草露初泫。
长松盘高岗，竦竦擢秀干。
垂阴杂群木，上欲接霄汉。
柔萝互钩锁，揽地走荒蔓。
修篁揭其间，万个挺若箭。
登临怆旧历，眺听悦新玩。
读书破茅庐，径彴已漂断。
唯余舍南水，尚吐石窦溅。
潺潺落危壑，衮衮引飞练。
临流濯尘襟，照影实觌面。
功名竟何所，旅迹转孤贱。
引手谢猿鹤，深惭尔惊怨。

正午风色高，遂泊苍溪县。
层崖抱林木，有寺藏葱蒨。
出船步危磴，荫密颇萦转。
上到金仙家，缘空列台殿。
修篁挂悬溜，坐觉炎暑变。
老僧晓经论，言语何贯穿。
引我上高阁，阑干俯江面。
寥寥百里内，山水尽奇观。
谁谓羁旅中，所见皆所愿。
汀洲白鸟聚，井邑青烟散。
乐此暮忘归，疏钟起岩畔。
徙倚下松门，尚怪舟人唤。

枳棘分三径，猿猱结四邻。
茂林修竹地，枕石漱流人。
看雨搘藤杖，迎风卸葛巾。
我来怀愧甚，衣上有红尘。

欹危一迳通，下马转深丛。
便是尘寰外，可怜烟坞中。
修篁寒滴雨，老柏静吟风。
日暮庭前树，归鸦自绕空。

月为太阴精，石亦月之类。
月常寄孕于石中，事理如此何足异。
天地始分判，日月各一物。
既名物乃入形器，安有形器不消没。
况此日与月，晓夜东西走。
珠流璧转无暂停，岂与天地同长久。
其为劳苦世共知，惟是月有生死时。
既然须常换新者，人但不见神所为。
日须天上生，月必地中产。
君不见虢州朱阳县之山谷间，才成未就知何限。
石有不才者，往往其卵毈。
灵媪弃置不复惜，任人取去为珍玩。
佳者留之待天取，藏满库楼千万许。
彦瞻博物天下称更无，定不以予之说为寱语。
予恐世人不知嵩丘岩洞中，中有八万二千修月户。
其人所食尽玉屑，昔有王生见之满幞提斤斧。
应是当年灵鹫山，直自天竺飞落西湖前。
其上有石妊月月已满，此人朅来就彼剜剔归上天。
所以此石拆{副畐}不复合，至今神胞所附之处其痕圆。
抛掷道傍凡几岁，风刷雨淋尘土秽。
子平一见初动心，辇致东斋自摩洗。
更选他山相拥列，就中独尔一峰最奇绝。
每至瑶魄流光下照时，玉柱横欹无少缺。
子平谓我同所嗜，万里书之特相寄。
邀我为诗我岂能，窗前累日临空纸。
遥想岩前宝穴通，玉蟾从此去无踪。
请君为我细书字于侧，名为月母峰。

少小事编简，渊源极沿洄。
不自测其深，津涯信悠哉。
既长务修省，日以德义培。
一篑敢中画，期之至崔嵬。
振缨仕明庭，鸳鹭忝游陪。
蹇修无嗣者，谁可吾与媒。
吐艳落晚春，蔫然抱枯荄。
因人寔自耻，寂寞余敢哀。
何当清泠泉，襟裾濯氛埃。
故山有松菊，待赋归去来。

少小事编简，渊源极沿洄。
不自测其深，津涯信悠哉。
既长务修省，日以德义培。
一篑敢中画，期之至崔嵬。
振缨仕明庭，鸳鹭忝游陪。
蹇修无嗣者，谁可吾与媒。
吐艳落晚春，蔫然抱枯荄。
因人寔自耻，寂寞余敢哀。
何当清泠泉，襟裾濯氛埃。
故山有松菊，待赋归去来。

南{耤阝}黄夫子，生平气凛然。
吟诗旧有癖，写字近方颠。
可惜空山老，须为后世传。
兰溪修禊否，愿续永和年。

此景绝可爱，丛筠挺修竿。
侵帘复映幌，翠影何檀栾。
霜威忌晚秀，雨气矜晴寒。
每向极静时，幽禽发清弹。
自无车马尘，飞来泊琅玕。
宜遣老铃下，日日申平安。

开轩俯清溪，正在修篁内。
霜筠抱冰节，爽气常四会。
主人厌俗客，日与此君对。
月上寒影来，满襟摇琐碎。

故园修竹遶东溪，占水侵沙一万枝。
我走宦途休未得，此君应是怪归迟。

晚客无一来，独步入东谷。
园林已成就，此景颇不俗。
落落岩畔松，修修涧边竹。
爽气逼襟袖，清如新出浴。
寒泉激乱石，磊磊漱琼玉。
荒溪渍余润，满地苔藓绿。
珍禽静相倚，毛羽华且缛。
高下相和鸣，不去若驯伏。
幽花杂红紫，点滴乱盈目。
坐久微风来，时闻散余馥。
往年读书处，宛尔旧茅屋。
虽然小破坏，修整可数木。
开门拂轩窗，无限起蝙蝠。
纵横列虫网，不免自扫扑。
壁间细书字，多是亲写录。
当时苦谋身，如此用意毒。
于今三十年，才抵羊脾熟。
一从入仕路，行步每踖踧。
所畏惟简书，其甘者藜菽。
中间何大幸，致身在天禄。
无状陪俊游，俯首常自恧。
连章乞外补，得郡悉乡曲。
虽名二千石，敢自辞碌碌。
朝廷设新法，布作天下福。
或虑多垢玩，训戒稍严肃。
刺史当是时，能不为驱督。
行之以中道，勉副议者欲。
刻薄素所憎，忍复用刑狱。
进身岂不愿，实惧有阴戮。
昨从汉中归，于此度炎燠。
亲朋日相会，分义愈敦笃。
便欲从之游，投簪解朝服。
退自数年计，伏腊殊未足。
还当武康去，就养若鸡鹜。
贫虽士之常，于我何迫蹙。
箪瓢若自具，尚可继前躅。
奈何食口众，不比回也独。
东方千余骑，导从催我速。
行复登长途，貌展心甚缩。
渊明岂俗士，幸此有松菊。

晚客无一来，独步入东谷。
园林已成就，此景颇不俗。
落落岩畔松，修修涧边竹。
爽气逼襟袖，清如新出浴。
寒泉激乱石，磊磊漱琼玉。
荒溪渍余润，满地苔藓绿。
珍禽静相倚，毛羽华且缛。
高下相和鸣，不去若驯伏。
幽花杂红紫，点滴乱盈目。
坐久微风来，时闻散余馥。
往年读书处，宛尔旧茅屋。
虽然小破坏，修整可数木。
开门拂轩窗，无限起蝙蝠。
纵横列虫网，不免自扫扑。
壁间细书字，多是亲写录。
当时苦谋身，如此用意毒。
于今三十年，才抵羊脾熟。
一从入仕路，行步每踖踧。
所畏惟简书，其甘者藜菽。
中间何大幸，致身在天禄。
无状陪俊游，俯首常自恧。
连章乞外补，得郡悉乡曲。
虽名二千石，敢自辞碌碌。
朝廷设新法，布作天下福。
或虑多垢玩，训戒稍严肃。
刺史当是时，能不为驱督。
行之以中道，勉副议者欲。
刻薄素所憎，忍复用刑狱。
进身岂不愿，实惧有阴戮。
昨从汉中归，于此度炎燠。
亲朋日相会，分义愈敦笃。
便欲从之游，投簪解朝服。
退自数年计，伏腊殊未足。
还当武康去，就养若鸡鹜。
贫虽士之常，于我何迫蹙。
箪瓢若自具，尚可继前躅。
奈何食口众，不比回也独。
东方千余骑，导从催我速。
行复登长途，貌展心甚缩。
渊明岂俗士，幸此有松菊。

我修祀事，于何致诚。
罔敢怠佚，视兹硕牲。
纳烹荐俎，侑以和声。
格哉休应，世济皇明。

于穆媪神，媲德彼天。
我修毖祀，以莫不虔。
肆陈时夏，干羽相宣。
灵其来游，降福绵绵。

削平伪邦，嗣兴鸿业。
礼乐交修，仁德该洽。
柔祇荐享，量币攸摄。
侑坐延灵，神休允答。

神罔怨恫，燕其有喜。
蒇事告成，爰修瘗礼。
乐阕仪备，休气四起。
尚谨不愆，念终如始。

〔姑洗为羽〕屹尔王宫，泛临翊翊。
惠此万方，岂惟五色。
以修阳政，以习地德。
云景杳冥，施祥无极。

〔圜锺为宫〕金行告遒，玉律分秋。
礼蒇西郊，毖祀聿修。
精意潜达，永孚于休。
神之听之，爰格飚斿。

煌煌九宫，照临下土。
阴骘庶类，功施周普。
恪修祀典，礼备乐举。
嘉玉量币，馨非稷黍。

工祝升阶，宾尸在位。
祗达孝思，允修毖祀。
显相有仪，克恭乃事。
俨恪其容，通此精意。

艰难积行，绵长锺庆。
同人之时，得主乃定。
既叙宗祧，乃修舞咏。
经武开先，永昭丕命。

奕奕清庙，锡羡诒谋。
升中神岳，显允皇猷。
归格艺祖，昭报灵休。
奉先追远，盛德益修。

于穆仁庙，圣泽滂流。
华夷用乂，动植蒙休。
徽名冠古，奕世垂谋。
帝躬祼献，盛典昭修。

天启炎历，集我大命。
长发其祥，笃生上圣。
夷乱芟荒，乾坤以定。
时祀聿修，孝孙有庆。

至哉帝德，乃圣乃神。
恭己南面，天下归仁。
历年长久，垂裕后人。
祀修旧典，宝命维新。

厉精基治，大哉乾刚。
信赏必罚，内修外攘。
礼乐法理，号令文章。
作新之功，度越百王。

昊天有命，中兴复古。
治定功成，修文偃武。
德隆商宗，业闳汉祖。
付托得人，系尧之绪。

艺祖有孙，聪睿神武。
绍兴受禅，归尊于父。
行道袭爵，百度修举。
圣德曰孝，光于千古。

上帝监观，维仁是依。
继世修德，皇心顾之。
其顾伊何，在彼冀方。
施于子孙，降福穰穰。

噫我大君，嗣世修文。
维文维武，諟继虞勋。
天锡丕祚，施于后昆。
于荐清酤，酌之欣欣。

猗那淑圣，象应资生。
配天作合，与日齐明。
椒宫垂范，彤史扬名。
聿修毖祀，永奉粢盛。

明禋告毕，灵辂难留。
升云杳邈，整驭优游。
诚深嘉栗，礼罄钦修。
丰融垂佑，以永洪休。

曾沙表庆，正位椒庭。
徽音杳邈，宫壶仪刑。
虔修祀事，清酌惟馨。
缩以包茅，昭格明灵。

美咏河洲，德嫔妫汭。
徽音如存，肇修祀事。
缩以包茅，酌以醴齐。
灵来顾歆，降福攸备。

上旻降监，介祉实繁。
邦家修报，妙道归尊。
增名霄极，奉册灵轩。
茂宣圣典，永祐黎元。

醴盏在户，金奏在庭。
笾豆有践，黍稷非馨。
义尽蠲洁，诚通杳冥。
言旋风驷，祚我修龄。

因高定位，礼修物备。
荐鬯卜牲，虔恭寅畏。
八音克谐，天神咸暨。
降福穰穰，永锡尔类。

至哉坤元，资生伊始。
博厚称德，沈潜柔止。
降禅方位，聿修明祀。
寅恭吉蠲，永锡蕃祉。

西颢沆砀，执矩司秋。
诹言协灵，时祀孔修。
礼有荐献，爰视公侯。
秩而祭之，百福是遒。

我祀我享，仪物孔周。
一纯斯举，二精聿修。
璞兮其温，丝兮其紑。
是荐洁蠲，神兮安留。

自彼昆虚，于以潜流。
念兹诞润，岂侯不犹。
在昔中府，暨海聿修。
迄既望止，神保先卣。

寿宫𪸩煌，聿修时祀。
缤其临矣，吉蠲以俟。
居乎昂昂，行乎遂遂。
敬尔攸司，展采错事。

儵忽会同，裴回安留。
牲肥酒香，晨事聿修。
惟德之凉，曷奄九州。
帝命是祗，多福自求。

〔太簇为征〕小大率礼，不愆于仪。
展采错事，秩祀孔时。
维今之故，阅我数度。
修厥典常，神其来顾。

灵修戾止，诏以毛血。
既盥而帨，尊爵蠲洁。
金石谐宛，登降有节。
宜顾宜飨，情文不越。

〔圜锺为宫〕玄冥凌厉，岁聿其周。
天地闭藏，农且息休。
古大蜡礼，伊耆肇修。
爰荐𫗣馨，以迓飚游。

彼茁者芝，茂英煌煌。
敷秀乔岳，寔繁其房。
适符修贡，封峦允臧。
永言登荐，抑惟旧章。

湛湛零露，晞于载阳。
我有旨酒，群臣乐康。
既饮以德，亦图尔良。
永言修辅，用协天常。

天相慈皇，庆臻壶闱。
徽柔内修，寿与天齐。
既承皇欢，载觌母仪。
懿典鸿名，永绥多祺。

主鬯之重，允属贤明。
承华肇启，上嗣腾英。
礼修乐举，育德开荣。
一人元良，万邦以宁。

至哉坤仪，万汇资生。
称物平施，流谦变盈。
礼修泰折，祭极精诚。
皇皇灵眷，永奠寰瀛。

修理方丘，吉蠲是宜。
笾豆静嘉，登于有司。
芬芬馨香，来享来仪。
郊仪将终，声歌彻之。

水官修职，星昴居方。
执权含宝，万物伏藏。
大明昌祚，临下皇皇。
曰寒时若，神降之康。

今月季秋，谷日辛亥。
路寝合宫，亲修严配。
北方之神，五室来会。
馨烈是{目寽}，庬褫攸介。

清庙有严，观德惟祖。
裕典时修，亲尊并序。
以祼以献，礼交乐举。
灵其醉止，笃我纯祐。

精神若还天，肉骨又还土。
上下都还了，此身元是主。
惟有一点云，不散还不聚。
纵然却还来，未脱寻常母。
若更善修日，西方是吾祖。

道书司马悔，福地在天台。
兹山秀盘古，亿载青崔嵬。
如何越中志，纪载殊未该。
浪云唐子微，曾过兹桥来。
奉诏悔轻出，欲勒俗驾回。
至今名字存，修梁架岩隈。
图谍已太戾，土俗尤疏哉。
以悔明兹桥，大字标板牌。
流传愈讹舛，云笈君试开。

野寺不逢僧，修廊且缓行。
竹藏双鹤睡，风助一蝉鸣。
坐石侵衣冷，临风漱玉清。
咏归无限意，新月带星横。

蜿虹绛彩垂霄路，白波渺渺散寒露。
横空掷绮结飞梁，叆叇青云匝风御。
飏金排玉水晶宫，鸾佩霓襦笑相遇。
兔停玉杵取玄霜，吴质无端强猜妒。
窥见腰中三尺冰，便疑斫却婆娑树。
桂香广陌不得留，灼灼修娥谩回顾。
天孙飞梭织冰纨，帝子吹笙湿香雾。
笑指瑶台十二层，只怕结邻未相许。
潋滟金枢烟水寒，会驾飞轮撇波去。

三年姬衮尚居东，官府清平冠六雄。
仙洞蟠桃红映日，山亭修竹绿梳风。
已将儒雅安时俗，更即人和验岁丰。
俭幕栖身无以颂，元龟游戏出莲丛。

勋业从来简帝聪，东溟还复奏肤公。
庭前修竹添新绿，洞里蟠桃依旧红。
野渡横舟人未老，大川作楫路将通。
愿观整顿乾坤手，不负当年射六蓬。

宝历登三禩，觚坛类两仪。
居歆修大报，肇祀述前规。
景迓初阳吉，斋严一月期。
采章循节俭，缊豫屏纷离。
辂象停方贡，兵骖却道驰。
殊庭崇祝告，太室款灵娭。
黄道晴曦丽，青郊湛露滋。
龙常腾旎旖，蜺羽胜葳蕤。
列戟森宾卫，严更警禁帷。
苍圆尊上帝，黄粹见方祇。
馥郁阳宫燎，芬芳帝籍粢。
非烟浮羽籥，叶气冒尊彝。
济济锵圆玉，峨峨会采{王綦}。
云裙纷下逮，月璧粲昭垂。
合奏谐纯绎，登歌美缉熙。
贰觞勤俟献，虚次迄亲祠。
翊翊灵施佑，禳禳嘏致祠。
招摇回左翿，阊阖敞南离。
侍仗朝绅拥，升楼禁跸随。
胪驩皆岳抃，驿赦霈皇慈。
都号登瑶册，追思遗宝龟。
燕谋端有自，鸿祉浩无私。
肃穆东朝贺，登闳宣室厘。
庆绵千岁统，欢奉万年卮。
盛事辉三古，庞恩被八维。
至诚深可卜，满假务深思。
兢业传家法，盈成保庆基。
万方严表正，九篑戒功亏。
帝寿齐南极，边尘静北陲。
具臣怀美报，成命绎周诗。

溪旁老子宫，古松奋苍鬣。
修迳烟霏深，中岩祠像设。
岩头流云漫，千丈藤萝结。
猿猱跃其间，手疑攀日月。
岩下缓经行，人间诸想灭。
文楸飞雹铿，朱弦浮磬彻。
此山宇宙初，谁擘坤轴裂。
六丁曾一戏，万古留洞穴。
仙翁昔此栖，还丹成白雪。
佩环升倒景，遗台犹岌嶪。
菊秋风日佳，归艎双桨歇。
便欲茆三间，于此谢尘劫。

巨灵一夜擘山开，三石推从天外来。
仙客斫开修月路，化工筑作挽河台。

南台旧观再焚修，鸾凤徘徊无树留。
芳草满时迷白鹿，落花深处卧青牛。
九天宛转云常在，万象纵横月不收。
应是庐江人不识，蟾宫遗下水晶楼。

山行险而修，老我骖且羸。
独驱六月暑，蹑此千仞梯。
世故不贷人，牵去复挽归。
茗碗参世味，甘苦常相持。
白云抱溪石，令人心愧之。
岂无趺座处，逸固不疗饥。
大叫天上人，凉风为吹衣。

亭亭修竹两三竿，鼓动天风掠鬓寒。
一点红尘飞不到，满窗冰雪自相看。

翠盖阴森高隠鹤，修条屈曲暗藏蛇。
闲来兀坐莓苔石，时见山禽扑落花。

青青柔蔓绕修墙，刷翠成花着处芳。
应是折从河鼓手，天孙斜插鬓云香。

吏隠清风几百年，长松修竹满坛前。
汉皇若听三书谏，未必先生便肯仙。

灵山实秀德，仙圣杳难亲。
水溜空沿石，云扃不见人。
川原世上异，日月洞中春。
欲出虚无境，应修有待身。

武夷之山奇而青，九曲之水秀且清。
山奇水秀佳气萃，孕毓多少名公卿。
世运推来五百岁，岳渎又应一贤生。
相国萧何储大昴，谪仙李白扶长庚。
拍塞家声今几载，云来见此千人英。
年少万卷付一读，胸中霜气秋空横。
骅骝不作伏枥态，梦寐抵掌收功名。
属时绿林肆分扰，邻疆鼎沸无遑宁。
笑看吴钩应嚼齿，折冲不辞鞍马尘。
发输红腐活饥殍，呻吟变作讴歌声。
勾稽讵足究施设，直须舟楫济通津。
幕府筹功居第一，联翩奏剡飞天庭。
日边消息清夜至，芝泥炳焕皇恩新。
铨闱行脱囊中颖，佩玉鸣珂游帝京。
书云过后两旬及，还是霄躔初度辰。
和气恰随阳气转，台星还并寿星明。
北山底处香风动，湖山里外祥烟轻。
帏罗幕绣玳筵列，歌珠舞翠金壶倾。
未祝修身如成子，未祝庞眉偕钱铿。
但愿登金仍步玉，盐梅商鼎早调羹。
归来武夷溪九曲，幔亭曾孙旋寻盟。
眉寿堂中恣盘礴，摩挲铜狄细推评。
武夷之山比公寿，与公千岁同峥嵘。
九曲之水酿公酒，与公千岁供寿觥。
我亦更办诗千首，一年一首伸贺诚。

珠帘半窗月，修竹一帘风。
何事今宵景，无人解与同。

焚修七十载，内外已圆成。
教相论因果，冥心契死生。
纸窗应自白，花砌本无情。
燕坐观浮世，谁非走利名。

南山突兀横青空，鹿豕禽鱼得所宫。
修鳞于此亦养德，光怪夜发山川红。
风云变化事已矣，独有崖峤留余雄。
至今山泉脉四溢，喷薄声撼枯枬枫。
填然下与石壁会，万斛一窍投云中。
跳珠散玉虎须怒，烈日不照霜雪融。
前贤作亭久已废，后俗为弊词相蒙。
匡庐老禅来立锡，摄衣思见前贤风。
乃将炉峰三峡眼，坎井聊视海若同。
搜奇剔怪勇兴创，我为一洗学古胸。
叱开万状伏草兽，飞出百尺经天虹。
桃花乱流春态度，明月净写秋形容。
岂无白蛟尚蟠蛰，灵犀不毁无由通。
平生赤手揽鲸鳄，长铗自笑遗崆峒。
迩来但余观水志，每到胜处难藏锋。
欲借天瓢添半水，醉骑赤𩽼访龙公。

路入千岩紫翠深，溪山好向梦中寻。
松风洗净笙歌耳，泉石挽回花柳心。
曲水流觞追禊事，茂林修竹是山阴。
兰亭旧墨空磨灭，俛仰人间成古今。

世路羊肠淹客游，尘缨来此濯清流。
半窗修竹翠含雨，一片澄湖冷清秋。
地僻莓苔侵石几，机忘鸥鹭近渔舟。
夜凉酒醒未能睡，诗句欲成搔白头。

败馆冷如许，修诚志已非。
风光不曾改，人事故相违。
寸碧雪山出，争喧风叶飞。
伤心旧时月，长是送人归。

惟有闲中日最长，薰风拂拂透修廊。
半窗槐影侵书叶，一曲蝉声送夕阳。
强把茶瓯醒困眼，久无诗债抖枯肠。
何妨自取离骚读，且向斋炉𦶟晚香。

少年浩荡子长游，回首人间道路修。
纳纳乾坤日西下，悠悠江汉水东流。
如知往事皤青鬓，应把华年伴白鸥。
惆怅半生飞动意，看人骑马觅封侯。

辨道焚修练性根，应时粥饭益真元。
斋余有报君恩重，寿祝无疆帝道尊。

几载修真洞里人，只凭啁哳报天明。
丹成不逐刘安去，只在岩头唱五更。

万朵奇云绕屋飞，云心修竹绿猗猗。
孤高不为风霜折，正直只应天地知。
四海久无龙化处，千年几具雁来时。
晋林充隠皆尘土，瞻彼西山我所思。

窗前修竹霭如云，巧语春禽只听闻。
睡起蒲团趺坐稳，惟将茗椀对炉熏。

乘舟驻马览九曲，怪柏乔松映修竹。
水明山秀读书地，万古悠悠遗芳躅。
年深景怪公不来，淡雾衰草迷书台。
乌啼鹊噪暮林杪，明月夜夜穿空斋。
门轩岁月谁开闭，策杖登临令心碎。
无聊举棹便回路，闷倚船窗读周易。

才入度门寺，先观觉范诗。
昔人吟不尽，今日到方知。
地僻寒来早，山高月上迟。
池边老修竹，曾映董生帷。

一望罗浮耸万山，画图曾进悦天颜。
金炉飞篆乘鸾去，玉笈翻经引鹤还。
棋洞落花春寂寂，药槽流水夜潺潺。
人来共道修仙易，谁肯安心学坐圜。

三仕宁为喜，一闲当自修。
世情今似古，何必谢交游。

黄鹤山中黄鹤观，黄鹤仙人此修炼。
功成羽化归丹丘，环佩珊珊度遥汉。
昔闻有鸟名令威，去家千年今来归。
仙人一去不复返，长松落雪秋霏霏。

一本修柟出万蓬，挺生绵邈尚谁穷。
胡为壮烈思严老，雅爱甘棠学召公。
怀德自应存芘荫，企贤那不念英雄。
要知遗躅传无尽，时听龛岩度远风。

平生足迹遍九州，知子笔端回万牛。
歙砚故持赠，夜光非暗投。
兹实旧坑子坑尾，远胜洮州绿鸭头。
清淑之德隠于石，珉中玉表非其俦。
惨淡风漪生，葱茏云气浮。
故人初赠我，千金未为酬。
久磨土灰实砚耻，况拙辞章为砚羞。
奇宝岂可穷士收，定为神夺鬼所偷，物得其托复何求。
所以椟而致，贱子不敢留。
摛藻可以丽春华，学书亦足森银钩。
百氏之学资芟修，六经之文资校雠。
虽然吾不愿子以之属文如曹刘，吾不愿子以之奏赋如枚邹。
愿子提携与之登瀛洲，献可替否近冕旒。
力陈治安活国谋，以宽吾君宵旰忧。

吾乡前辈多风谊，教子读书全盛事。
刘斯立在庆历间，二子同升俱上第。
后来嘉祐孔长源，三子联登相后先。
元丰四谢更同榜，一家科第光烨然。
直到淳熙徐思叔，亦与二子连芳躅。
又报年来萧定夫，绍定两科庭下玉。
二百年间能几家，刘家孔家无以加。
才名学行总名世，不但官爵称高华。
谢家独有民师著，徐家大无鸣诗句。
人道萧室父子三，前辈流风无让处。
萧公要是真醇儒，家无他物惟有书。
自家读了教儿读，夜半书声喧里闾。
造物负公还不贫，嘉定庚辰汉庭右。
此时二子已崭然，公曰吾心汝其懋。
果然相继取高科，二哥饶著与三哥。
乃翁笑向月中问，吾家桂树何其多。
月娥报道萧家桂，生满月中香满世。
移过东山能几年，今日方教翁满意。
祝公此意令深长，香名当使百世芳。
前贤事业远且大，三刘三孔尤辉光。
世科膴仕公家有，实声莫落谢徐后。
要知渝上一萧家，突过四家名宇宙。
我曾与公同荐名，服公文行识公真。
更与贤郎共文社，情谊凛凛如霜筠。
翻笑传家三父子，草亭老人空厉志。
曾不得名于荐书，仅有大儿前擢第。
小儿四度试春官，尚期他日修征鞍。
如今饥卧空山里，慨想前事悲汍澜。
喜闻令子归锦里，夜不能眠推枕起。
瓣香寓作三萧行，寄贺萧公当双鲤。

君家仙馆带林塘，气象清新志趣长。
千里客来如海若，一楼诗静透文光。
门闾旌表芝兰贵，科第联芳桂籍香。
帝里词人多景慕，愿题诗句满修篁。

去与来相引，修随短共旋。
只争生有骨，方信死无权。
老友身前法，文章觉后圆。
知君能悟此，哭唁一徒然。

危亭入幽深，正在修篁里。
坐久寒逼人，暂来须索起。

吏散收簿书，公馆如山居。
归来换野服，携策将焉如。
园亭极潇洒，阴森修竹下。
拂石坐终日，徙倚不知夜。
山月照我明，林风吹我清。
口诵太古文，往来池上行。
露下觉微凛，南窗归就枕。
心闲神自安，达旦得酣寝。
乱曰：懒守尔何为，日日常若斯。
为言我自尔，此乐非汝知。

嘉川之西过新栈，几里朱栏绕青壁。
我行落月尚在水，水影照人襟袖白。
繁英杂缀修蔓上，绿锦缬带垂百尺。
清香满马去未休，赖尔春风慰行客。

行父须生公相家，修洁不类在纨绮。
岂惟浩荡爱古学，实亦纵横晓时事。
孟州之民尔何幸，一旦得此贤半刺。
定知未几政清简，日日案头诗满纸。
河阳花开酒休{讠尼}，太行云飞楼好倚。
若因行县至盘谷，为访其间隠君子。

将欲言治人，必先由正身。
身正人自治，此化行如神。
总总群圣书，论说尤谆谆。
后贤守为法，不敢忘逡巡。
有欲著其迹，更假他物伸。
或取几杖明，或用盘盂陈。
或则铭于座，或则书于绅。
此皆贪道者，欲己日夕亲。
涵泳既滋久，盛德光璘璘。
鲁侯相门子，佩义而服仁。
来乘别驾舆，齿髪何青春。
开口议政事，条件皆有伦。
春露与秋霜，畏爱其吏民。
尚惧有片缺，不使其质纯。
乃于厅事侧，开轩承甲寅。
题曰三省堂，大构高榜新。
地古物象野，水竹清衣巾。
公暇每居此，寂嘿如隠沦。
冥心以自观，外揣复内循。
一有所不逮，补绽无纤尘。
既已自作诗，文理相彬彬。
宛转示明戒，欲使风俗淳。
愚重侯所存，再拜无辞频。
待己固如此，贤哉君子邻。
常愿此基构，永不罹荆榛。
有坏则请修，使之名不泯。

榆钱莫买城南春，柳丝莫系城中人。
何修别墅。

高桐凌紫霞，修篁拂碧云。
吾常居其间，自号桐竹君。
不解仿俗利，所希脱世纷。
会交但文学，启谈皆典坟。
吁嗟机巧徒，反道胡足云。

纯阳四时行，无复气节劲。
日火相吐吞，干离力还并。
玄冥失所安，恇怯擅操柄。
我行东南野，愦愦若酣蒏。
喜逢青林长，叶蔓可韬映。
正嗟天之高，玉色万里净。
忽惊西山云，毫末生一镜。
须臾油然合，点滴飞雨迸。
飕飕渐相扶，霶霈一何盛。
积阴类潜师，形势久已侦。
乘时出幽墟，奋发精爽竞。
亘天逐炎官，颛面修火令。
威加乾坤从，冽冽气貌正。
人无焦烦忧，冰释天下病。
岂须雪包林，已压朱鸟横。
南方天精兵，瘴湿灾可屏。
争难夺刀殳，发巧搜壍阱。
收功当在今，杀伐顺天正。
况云麰麦祥，已觉闾里庆。
高歌叩吾辕，上颂天子圣。

军南古原行数里，忽见峻岭横千寻。
谁开一径破苍翠，对植松柏何森森。
危根自迸古崖出，老色不畏莓苔侵。
修竹整整俨朝士，下荫石齿明如金。
遂登半岭望城郭，但见积霭萦江浔。
冈陵稍转露楼阁，沙莽忽尽横园林。
秋光已逼花草歇，寒气况乘岩谷深。
我驰轻舆岂知倦，倏忽遂觉穷嵚崟。
龙门谁来此中凿，玉简不记何年沉。
泉声可听真众籁，泉意欲写无瑶琴。
斗回地势平如削，{禾罢}䅉百顷黄差参。
横开三门两出路，却立两殿当崖阴。
深廊千步抵岩腹，桀木万本摩天心。
碑文磊嵬气不俗，笔画缥缈工非今。
世传仙人家此地，天风泠泠吹我襟。
今人岂解不老术，可怪绿发常盈簪。
根源分明我能说，一室倾里输琅琳。
相高既不拥耒耜，方壮又不持戈镡。
我丁𫐘轲岂暇议，直喜虚旷开烦襟。
清谣出口若先构，白酒到手无停斟。
山人执袂与我语，留我馈我山中禽。
玲珑当窗急雨洒，窈窕隔溪孤笛吟。
未昏已移就明烛，病骨夜宿添重衾。
神醒气王目无睡，到晓独爱流泉音。
起来身去接尘事，片心未省忘登临。

吴缣落寒机，舒卷光乱目。
秋刀剪新屏，尺寸随折曲。
搜罗得珍匠，徙倚思先属。
经营顷刻内，千里在一幅。
定视乃渐通，纪数难迫促。
山乱若无穷，负抱颇重复。
高棱最当中，桀大势尤独。
回环众峰接，趋向若奔伏。
矜雄跨九州，争险挂星宿。
深疑雪霜积，暗觉烟雾触。
泉源出青冥，涨潦两崖束。
历远始纡徐，派别输众谷。
轻舟漾其间，沿溯无缓速。
微寻得修迳，侧起破苍麓。
远到无限极，穷升犯云族。
游子定何之，顾眄停马足。
盘石长自闲，空原偶谁筑。
尘氛见荒林，物色存古俗。
粲粲弄幽花，苍苍荫嘉木。
遗牛上岩颠，惊麏出槎腹。
鲜明极万状，指似才一粟。
虽从人力为，颇类阴怪续。
深堂得欹眠，高枕生远瞩。
余光耀衾帱，清意凝幔褥。
愚诃世幸略，慵卧嗜尤酷。
因能助佳梦，肯顾跻杲旭。
将相有时材，溪岩真我欲。
儒林耻未博，俗阱思自赎。
婚嫁累苟轻，耕钓吾已卜。
图屏持自慰，寤寐心思逐。

阴阳在天地，鼓吹犹橐籥。
烦蒸翕已尽，灏气乃浮薄。
群山翠相抱，尘霭如洗濯。
川源亦虚彻，派别归众壑。
嚣音灭蛙蚓，劲意动雕鹗。
蝇蚊自不容，虽有类钳缚。
驱之旧苦众，忽去宁匪乐。
俯仰自醒然，意适忘体瘼。
天运虽已晏，生物固未剥。
姜芋圃可掘，禾黍田始获。
脱苞紫栗迸，透叶红梨渥。
幽花媚清景，鲜丛耀新萼。
西风动孤格，露晓愈修擢。
能终犯寒沍，讵可忽纤弱。
况当九日近，家酿成已昨。
温颜几杖适，弱质衣冠恪。
闺门自可会，非必千里约。
筝匏出人指，逦迤奋宫角。
初严小人献，终拜长者酢。
清言喜自洽，细故忧可略。
幸无职事顾，况荷租赋薄。
读书有休暇，得醉且吟噱。

耕耨筋力苦，收刈田野乐。
乡邻约来往，樽酒追酬酢。
生涯给俯仰，公敛忘厚薄。
胡为此岁暮，老少颜色恶。
国用有缓急，时议废量度。
内外奔气势，上下穷割剥。
今岁九夏旱，赤日万里灼。
陂湖蹙埃{土盍}，禾黍死硗确。
众期必见省，理在非可略。
谓须倒廪赈，讵止追租阁。
吾人已迫切，此望亦迂邈。
奈何呻吟诉，卒受鞭棰却。
宁论救憔悴，反与争合龠。
问胡应驱迫，久已罹匮涸。
计须卖强壮，势不存尪弱。
去岁已如此，愁呼遍郊郭。
饥羸乞分寸，斯须死笞缚。
法令尚修明，此理可惊愕。
公卿饱天禄，耳目知民瘼。
忍令疮痍内，每肆诛求虐。
但忧值空虚，宁无挺犁镢。
暴吏理宜除，浮费义可削。
吾卧避嚣喧，兹言偶斟酌。
试起望遗村，霾风振墟落。

凄凄风露滋，靡靡尘霭屏。
已忻庐舍清，未苦裘褐冷。
眠食味尤嘉，起坐日尚永。
虚天照积水，精鉴出幽矿。
石莹见山棱，林疏觉窗冏。
黄花宿蕊破，艳艳晨妆靓。
频寻远迳香，每爱苍池影。
为谁佳色鲜，慰我贫斋静。
寒醅出家法，异果得他境。
甘腴馔新兔，丑怪荐修蠯。
幽闲重时节，老大珍物景。
献酬兴未薄，比讽思犹骋。
况同亲戚欢，讵匪田野幸。
俱醉任栖鸦，烛炬尚可秉。

山川困游人，而不断归梦。
其余惟日月，朝夕南北共。
日光驱人身，扰扰逐群动。
乡思须暂忘，世事那止重。
岂如月可喜，露坐息倥偬。
清明入襟怀，万里绝纤霿。
爱之不能飧，但以目睛送。
想知吾在庐，皎皎上修栋。
慈亲坐高堂，切切儿女众。
怜其到吾前，不使降帷幪。
岂不映时节，荏苒更季仲。
而我去方急，其能计归鞚。
我非土木为，耳目异聋瞢。
念之曷由安，肠胃百忧中。
何言月可喜，喜意亦有用。
为其同此时，水木光可弄。
犹胜梦中事，记之聊一诵。

吾性虽嗜学，年少不自强。
所至未及门，安能望其堂。
荏苒岁云几，家事已独当。
经营食众口，四方走遑遑。
一身如飞云，遇风任飘扬。
山川浩无涯，险怪靡不尝。
落日号虎豹，吾未停车箱。
波涛动蛟龙，吾方进舟航。
所勤半天下，所济一毫芒。
最自忆往岁，病躯久羸尪。
呻吟千里外，苍黄值亲丧。
母弟各在远，讣归恐惊惶。
凶祸甘独任，危形载孤艎。
崎岖护旅榇，缅邈投故乡。
至今惊未定，生还乃非常。
忧虑心胆耗，驰驱筋力伤。
况已近衰境，而常犯风霜。
驱之久如此，负疴固宜长。
朝晡暂一饱，百回步空廊。
未免废坐卧，其能视缣缃。
新知固云少，旧学亦已忘。
百家异旨趣，六经富文章。
其言既卓阔，其义固荒茫。
古人至白首，搜穷败肝肠。
仅名通一艺，著书欲煌煌。
瑕疵自掩覆，后世更昭彰。
世久无孔子，指画随其方。
后生以中才，胸臆妄度量。
彼专犹未达，吾慵复何望。
端忧类童稚，习书倒偏傍。
况令议文物，规摹讵能详。
轮辕孰挠直，冠盖孰𫄸黄。
珪璋国之器，孰杀孰锋铓。
问十九未谕，其一犹面墙。
几微言性命，萌兆审兴亡。
兹尤觉浩浩，吾讵免伥伥。
因思幸尚壮，曷不自激昂。
前谋信已拙，来效庶云臧。
渐有田数亩，春秋可耕桑。
休问就医药，疾病可消禳。
性本反澄澈，情田去榛荒。
长编倚修架，大轴解深囊。
收功畏奔景，窥星起幽房。
虚窗达深暝，明膏续飞光。
搜穷力虽惫，磨砺志须偿。
譬如勤种艺，无忧匮囷仓。
又如导涓涓，宁难致汤汤。
昔废渐开辟，新输日收藏。
经营但亹亹，积累自穰穰。
既多又须择，储精弃其糠。
一正以孔孟，其挥乃韩庄。
宾朋顾空馆，议论据方床。
试为出其有，始如宫应商。
纷纭遇叩击，律吕乃交相。
须臾极万变，开阖争阴阳。
南山对尘案，相摩露青苍。
百鸟听徘徊，忽如来凤凰。
乃知千载后，坐可见虞唐。
施行虽未果，贮蓄岂非良。
何殊厩中马，纵龁草满场。
形骸苟充实，气力易腾骧。
此求苦未晚，此志在坚刚。

如玉水中沙，谁为北湖路。
久翳荒草根，未承青霞步。
我为发其枉，修营极幽趣。
发直而砥平，骅骝可驰骛。
周以百花林，繁香泫清露。
间以绿杨阴，芳风转朝莫。
飞梁凭太虚，峣榭蹑烟雾。
直通高城颠，海岱归指顾。
为州乏长材，幸岁足秔稌。
与众饱而嬉，陶然无外慕。

蓬山有行客，欲上北城舟。
学问本闳博，言谈非谬悠。
尝陈帝王略，得试紫云楼。
一时惊豪捷，况复富春秋。
朋游所欣附，争欲致绸缪。
承明动乡思，岁久道苦修。
忽怀淄川组，夙昔愿始酬。
出饯集俦侣，清欢期少留。
酒阑竟不至，眷眷久临流。
微我独有咎，此诗聊可求。

九衢言语乱人耳，三市尘沙眯人目。
猿狙未惯裹章绶，鱼鸟宁忘慕谿谷。
恨无栖宿在清旷，欲弄潺湲愈烦燠。
道人谁氏斥佳境，决汉披霄敞华屋。
骈罗嶷嶷三秀石，丛迸娟娟两修竹。
云蒸雨泄被岩壑，海倒河垂动林麓。
顿惊俯仰远嚣浊，岂直形骸摆羁束。
解衣坚坐暝忘返，饮水清谈心亦足。
丈夫壮志须坦荡，曲士阴机谩翻覆。
青鞋赤舄偶然尔，安用区区巧追逐。

翰墨金声远，神情玉气温。
节廉贫愈见，风义老弥惇。
旧学资详正，新仪属讨论。
谁怜一麾出，终不反修门。

铅笔雠书客，朱轓守土臣。
素餐方侧席，黄发已侵巾。
喜有山围郭，仍怜水满津。
清华闲耳目，潇洒长精神。
秀色秋来重，寒声雨后新。
宿云当户牖，流月过松筠。
北圃分殊境，西湖断俗尘。
渚花红四出，沙鸟翠相亲。
芡老含珠实，鱼惊跃锦鳞。
飞梁凌窅渺，虚榭压奫沦。
岭对横修竹，洲分抱白蘋。
静宜人事拙，闲觉道腴真。
器小难周物，官微幸庇身。
簿书偷暇日，杖屦想幽人。
溯险飞游艇，探奇漾钓缗。
形縻甘鹤怨，心泰得鸥驯。
督府恩容久，芳笺讯问频。
门庭严卫戟，尊俎从华绅。
却起烟霞兴，还思水石邻。
自嗤田父乐，那可荐鸿钧。

修檐{车献}{车献}背成阴，行尽松篁一径深。
好鸟自飞还自下，白云无事亦无心。
客来但饮平阳酒，衙退常携靖节琴。
世路人情方扰扰，一游须抵万黄金。

修竹长松十里阴，任敦烧药洞门深。
独窥金版惊人语，能到青霞出世心。
鸡犬亦随云外去，蓬瀛何必海中寻。
丹楼碧阁唐朝寺，钟呗香花满旧林。

麒麟不可羁，安得书春秋。
鳯凰云难致，孰使鸣岐周。
无田于甫田，歳月忽已遒。
如非行迈谋，自宜道路修。
安知吹鸣律，燕谷成良畴。
不见托秋驾，昆墟亦能游。

鲁人贵韶濩，海鸟眩以忧。
岂不盛钟鼓，性违理自愁。
忆在田野时，终歳颇优游。
食鱼出有车，夏葛冬亦裘。
弄翰不自量，著书望孔周。
处身笑汲汲，视世良悠悠。
误及时君门，过缘名字求。
轩冕非已好，簿书反自羞。
因欲饰所短，强为妻子谋。
精神敝蹇浅，学殖谁劝修。
归卧常喟然，歳月屡以流。
愧尔从军诗，气完语更遒。
岂独古人风，远与王粲俦。
实为平生赏，若慰锺仪囚。
我年向四十，苍髪已满头。
箧中无寸书，磨灭悲蜉蝣。
念此可以惊，如何复淹留。
昔买吴下田，颇闻利锄耰。
汝宦何时归，相与寻沧洲。
处使有茅屋，出使有渔舟。
知命赞易篇，没身记春秋。
但令文章显，不愧时俗偷。
世事非所了，咄哉无夷犹。

重冈抱城起，清川带野回。
旧都迁陵谷，遗寺空池台。
修竹入晻霭，荒溪转崔嵬。
鸣禽畏人起，故老惊客来。
置酒感兴废，浩歌寄欢哀。
伊昔游此人，于今安在哉。
谷深春先觉，地爽景后颓。
造适假一笑，愿君尽余杯。

神仙不可学，浅俗如醯鸡。
逍遥二三叟，乃独秦遗黎。
避地思远适，名山得幽栖。
深岩紫芝秀，归路桃花迷。
稍远人世隔，遂忘陵谷移。
至今山中人，往往犹见之。
吾闻秦皇帝，甚慕真人为。
驾石窥蓬莱，载车象云蜺。
沙丘往不返，四海忽若遗。
安知全真子，近在西山垂。
一千二百年，修身未尝衰。
古称山泽臞，非复万乘期。
观君此图意，有以和天倪。

吏退簿书敛，日落风景凉。
偶无事物累，真得逍遥乡。
疏花媚空园，修竹荫广坐。
浊酒不难醉，磐石可径卧。
何必凌江汉，乃能濯埃尘。
何必潜山林，乃能寄隐沦。
人多笑此言，此言未易笑。
非君契心赏，谁肯过蓬藋。

控弦谁家子，驰射落名翚。
倾城绝代女，巧笑扬修眉。
览古按图画，怅然增我唏。
壮士不击贼，顾从儿女嬉。
威弧无用世，反事禽荒为。
嘿嘿千岁后，正为来者嗤。

栉栉裁修竹，荧荧粲寒光。
浮筠凝烟雾，疏节留雪霜。
甘寝百疾觧，侧身夏日长。
此时四海波，亦已如探汤。
嗟我智虑短，苟为安一床。

用儒沐休运，抚俗奉明诏。
虽愧文翁治，犹非武城笑。
兹堂丞相规，颇尽泮宫妙。
高阁横青冥，长廊骛{穴叫}窱。
春秋大复古，修旧非所诮。
庭坛一已新，丹垩欻相照。
迂疏赖众才，简默希坐啸。
况多都邑贤，历讲道术要。
藩篱可目涉，弦诵或耳剽。
泛乡亦何人，千载名独劭。

南山厌清流，春光满上头。
怀人不胜意，乘兴去扁舟。
静吟日光午，孤棹正修修。
固当见安道，曷若王子猷。

汝颍纪南国，星极丽中州。
多奇兆两汉，粹气兼九邱。
里巷含古风，文章耀前修。
上恩荣计偕，博选充诏求。
杂沓会骏骨，轩昂出骅骝。
日余瞢深识，有司属同忧。
攻玉固以石，妍媸岂云侔。
登龟但投饵，美恶非其俦。
堂上歌鹿鸣，樽前亲献酬。
有功幸九锡，与祭为诸侯。

石头非人力，翠壁百仞高。
上盘巉岩云，下激涌涌涛。
攀跻猿猱苦，游涌鱼鳖劳。
乃知百万师，未易损一毛。
混茫有开凿，形势岂一朝。
太古至德世，斯民各逍遥。
艰难非所婴，秦汉仍寂寥。
发挥自孙氏，力控刘与曹。
基业何崔巍，谋谟亦雄豪。
龙蟠与虎踞，势足万古牢。
德义苟不修，忽焉亡其操。
缤纷不一姓，气象何萧条。
往者游猎区，尽为黍稷苗。
前事不可忘，后来鉴孔昭。
客行倦烦促，胜槩惬所遭。
眇然抱幽想，慷慨成郁陶。
古人若腾波，逝者日已滔。
壮观谁与论，悠悠背行舠。

秦地天下险，秦兵天下强。
曩在景祐末，叛国正陆梁。
渡河窥中原，不见飞鸟翔。
汉将虽城守，覆没犹相望。
时秦独高枕，毫髪无所伤。
岂惟形势然，固亦任使良。
近者敌已弱，旄头灭无光。
尚须得猛士，分命修封疆。
陆子吴中贤，英英富文章。
作人易感激，遇事殊轩昂。
旧知军中乐，复爱边地凉。
不忍京尘间，著书鬓毛苍。
拜疏如终军，请缨督群羌。
大笑朱买臣，衣锦怜故乡。
旌旗导前车，丝竹呜后房。
指呼百夫走，谈笑千里康。
虽云半刺史，其实专一方。
古来成功名，奇偶不可常。
得时或幸会，微贱升庙堂。
况君阅诗书，智策未易量。
协心得元帅，展意输所长。
朝廷酹勋阀，曾不矜银黄。
他日重见君，非复东观郎。

翰林气英发，博学起徒步。
初射东堂策，巳称济时具。
出入三千岁，差池千一遇。
青云得自致，白眼与俗迕。
劲节凌秋旻，玄文匿深雾。
尺璧可令毁，坚石难使铸。
董生胶西相，贾子长沙傅。
终疑希世才，良用制作误。
衔悲去修门，觖望动行路。
落落长松姿，岁晏悴霜露。
平生慕高名，邂逅隔清晤。
心许千金剑，无由挂君墓。

张君于福乐，先进野人也。
曩者吾见之，大惊彼何者。
须眉交苍白，被服必儒雅。
故善殷周间，不居王郑下。
诸士多及门，之子独在野。
食有脱粟饭，出无款段马。
乡闾行虽高，时俗知亦寡。
昨闻修庠序，造士系陶冶。
斯人宜聘起，可以专楚槚。
养贤须勤渠，风教随用舍。
望君万里余，谁谓我心写。

商丘有奇树，厥生非一朝。
修根走灵社，腾干拏赤霄。
拳局无大用，液𣗊不可雕。
谁谓非世器，终焉托逍遥。
致身适有遇，松桂宁免樵。

织女有耻羞，歳一过牵牛。
暂来已遽往，光景不少留。
会合一何亟，离别一何修。
不知灵匹意，正使今人愁。
河汉清且广，风波无时休。
蹇修古不存，乌鹊相为谋。
理拙心莫同，谁令结绸缪。
蛾眉坐自老，纨扇空悲秋。

织女有耻羞，歳一过牵牛。
暂来已遽往，光景不少留。
会合一何亟，离别一何修。
不知灵匹意，正使今人愁。
河汉清且广，风波无时休。
蹇修古不存，乌鹊相为谋。
理拙心莫同，谁令结绸缪。
蛾眉坐自老，纨扇空悲秋。

洞庭清波一千里，城中酿酒常无水。
泥涂远汲人共悲，缾缶屡空罍亦耻。
凿井引竿高下流，清泉泠泠六物修。
邦人巳息汉阴拙，楚酒无复邯郸忧。
谁谓机心有机械，大贤事业终除害。

闰余时侯早，夏晚似新秋。
月出空堂静，蝉鸣深树幽。
健逢鹰学习，喜见火倾流。
早晚凉飚起，重修白罽裘。

琳馆经春瑞气浮，当时曾约相车游。
仙花又向庭中落，宫水还萦苑外流。
云路空思攀去鹤，沙堤犹忆问行牛。
明年三月芳菲在，须把兰亭褉事修。

修竹高松无俗尘，全然不似近城闉。
黄冠习静多藏客，野鸟忘机郤傍人。
高阁切云衔落日，广庭霏雨湿清珉。
北窗固有逍遥地，来读离骚戴角巾。

三岁重过二华间，衰年弥觉厌尘喧。
自知碌碌初无补，正是纷纷不惮烦。
江壁向来忧郑客，鼎湖今日望轩辕。
修门渐近翻鸣咽，满面风埃涕泪痕。

眼暗头昏逾十旬，涔涔终岁发华新。
幽如羑里迷天路，醉似中山与鬼邻。
闭阁郤怜廷掾力，废书弥信道家淳。
修门已后君无恙，试枉招魂慰满身。

丹鳯何年此地栖，苍山流水入岩扉。
主人早逐长离去，邑子先期驷马归。
修竹万竿终岁碧，蹲鸱千亩入秋肥。
已闻父老酾牛酒，会看夸乡画锦衣。

传闻大河决，远与北溟通。
汜滥蛟鼍怒，萧条郡国空。
淇园方下竹，瓠子复修宫。
世代文成术，民怀伯禹功。
沈牲烦太史，负土困关东。
封禅应知外，谁人秦矩公。

三辅衣冠多俊贤，迩来风物故依然。
君家复在城南社，时望从知尺五天。
韦氏训经门益大，酂侯治第世相传。
雪残太一虚无里，尘涨重城苍莽边。
修竹万竿迷暗谷，清渠百道散鸣泉。
欣欣树色知春近，寂寂禽声觉地偏。
使节归来同昼锦，扁舟浮去似登仙。
禆谌适野非无兴，更挹逍遥池上篇。

修竹仍封雪，交渠已泮冰。
那知四时改，独有醉腾腾。

五岳穷云霓，沧海不可游。
玉台焜朝日，珠华媚飞虬。
飘飖群仙子，来往何其稠。
咫尺视千里，俯仰移九秋。
潮波有时起，势若空中浮。
禺彊受帝命，巨鳌举其头。
迩来百万祀，无复迁播忧。
龙伯何为者，修干曳长钩。
不知意谁憾，似与鳌为仇。
六鳞既潜举，二山忽飘流。
众真失其常，荡析不自谋。
孰云飞升乐，奔迫良可愁。
盈虚诚难必，藏壑有亡舟。
至人纵大观，夷险固悠悠。
如闻帝凭怒，侵减龙伯俦。
且欲招群仙，复还故时丘。
勉哉凌云迹，永谢北极幽。

羽觞泛中流，坐傍修竹里。
右军期不来，白鸥自飞起。

君子尚仁义，宝用为身资。
其人苟不贤，富饶亦胡为。
所以回宪徒，不厌糠与藜。
当时万金产，令名传者谁。
之美初解褐，为吏长河湄。
月得数斗禄，仅足供𫗴糜。
谓言家无宝，不必修藩篱。
囊衣不自暖，乃为偷意窥。
穿墉入其室，探取无纤遗。
从事借之带，同列乞其衣。
日高服未具，不敢逾门畿。
萧条四壁寒，独立空自嗤。
援毫引幅纸，书作二贫诗。
上言运命邅，温饫无时期。
下嗟职事劳，旧学日以隳。
乃知贤者心，不独忧寒饥。
𡒄坎虽益多，志业终无衰。
我实甚贫者，视君犹白圭。
行年三十余，碌碌无佗奇。
庇身太学官，旦夕唯盐虀。
读君二贫作，我事借君词。
君诚士林秀，不免青衫卑。
满腹岂无才，抱蓄未有施。
不用固为小，用之活蒸黎。
如君有此富，岂必藏珠玑。
财贫非道贫，已矣何嗟咨。

端居太常署，寒日淡孤清。
取酒呼诸友，谈笑方纵横。
韩君士林秀，四海依高名。
家袭锺鼎贵，身无簪组萦。
逍遥风尘外，万物秋毫轻。
未尝妄过人，所过以为荣。
如何枉玉趾，及门失相迎。
主人岂傲客，事有迷悮并。
追延既不及，相视徒嗟惊。
威凤顾修梧，不下还孤征。
景星欻呈彩，旋有流云生。
灵物固难睹，俗眼真不明。
投谢有何物，珉石从双琼。

山竹引春根，垂透苍崖底。
绸直老龙须，佶屈修蛇尾。
支郎虽畜马，不忍裁为棰。

白袍昔纷纷，相与会东堂。
帝梧碧萧瑟，翔集皆鸾凰。
伊予素空疏，滥吹翰墨场。
不为群俊遗，出处联簪裳。
尔来凡六闰，转毂飞炎凉。
同歌太学下，共醉金马旁。
修竹压窗寒，夭桃倚户芳。
金盘剖卢橘，玉壶分蔗浆。
惊呼局上急，嘲笑杯间狂。
神情一契会，形迹两俱忘。
欢余叹薄宦，离合何能常。
濡毫纪岁时，挥霍素壁光。
去秋随相车，沿牒来东方。
城中未遍辞，不疑逐南荒。
奔波走郊外，取别何苍黄。
举觞未及尽，亟归还束装。
行行到官下，日积簿领忙。
文书拥笔端，胥史森如墙。
况当三伏深，霑汗尤淋浪。
细蝇绕眉睫，驱赫不可攘。
涔涔头目昏，始觉冠带妨。
诚知才智微，吏治非所长。
惧贻知已羞，敢不益自强。
因思瓯闽远，南走侵溟涨。
炎蒸异中县，从古无雪霜。
终朝坐茅屋，盐茗征行商。
讙哗费口舌，解囊收毫芒。
不疑性高介，此困安可当。
山川几千里，问讯谁能将。
冲卿居京邑，青云正腾骧。
寓直紫台上，风露澄东厢。
清夜不成寐，缓步聊彷徨。
拂此壁上尘，远怀同舍郎。
英辞欻感发，高义纷激昂。
泠泠宫殿虚，讽咏何琅琅。
手书成两通，贮之古锦囊。
一往泉山南，一致汶水阳。
坚重金璧体，光寒矛剑铓。
迺知贤隽心，浅俗未易量。
何尝用荣枯，遽尔分否臧。
居然激衰薄，更使清风扬。

修竹非俗物，薜荔亦嘉草。
树之君子庭，人来见逾好。
侵堦鹤胫细，缘壁龙鳞老。
纷披两疏翠，烟色宜秋早。
主人日封植，清风庶长保。

黄菊本天物，先随元化生。
酒醴乃人功，后因仪狄成。
酒客强亲菊，菊酒初无情。
种之荒阶侧，何尝妨独醒。
修竹气萧洒，自合生君庭。

神林兴尽谋早归，草间露裛行径微。
忽思灵山去不远，马首欲东还向西。
垂鞭纵辔寻山足，洛水逶迤过数曲。
渐闻林下飞泉鸣，未到已觉神骨清。
入门拂去衣上土，先爱娑罗阴满庭。
庭下双渠走清澈，罗縠成纹日光彻。
寒声淅沥入肝髓，乱影彯萧动毛髪。
寺僧引我观泉源，堂东周回百步寛。
碧颇梨色湛无底，想象必有虬龙蟠。
泉南高山名鳯翅，宛转抱泉张远势。
岸旁修竹逾万竿，飒飒长含风雨气。
寺门下望情豁然，桑柘纷披满一川。
嵩高女几列左右，王屋太行来掌前。
昔为孔氏悬泉庄，岩洞犹存荆棘荒。
到今其下多怪石，熊蹲豹攫争轩昂。
嗟予归来苦不早，汩没朝市行欲老。
扪萝蹑屣须数游，筋力支离难自保。

贫居苦湫隘，无术逃炎曦。
穿地作幽室，颇与朱夏宜。
寛者容一席，狭者分三支。
芳草植中唐，嘉卉周四垂。
讵堪接宾宴，适足供儿嬉。
自问安取法，前修果慕谁。
非如太古民，营窟避寒威。
又非学射人，空石专致思。
又非沮漆俗，陶复习西夷。
又非楚司马，金奏相宾仪。
又非郑伯有，壑谷甘糟醨。
又非越王子，丹冗免忧危。
又非张巨和，崇岩立师资。
所慕于陵子，欲效蚓所为。
微窍足藏身，槁壤足充饥。
养生既无憾，此外安敢知。
唯祈膏泽布，歌啸乐余滋。
岂羞泥涂贱，甘受高明嗤。
何言清尚士，善颂形声诗。
困剥固未尝，井复敢终辞。

景物浩无穷，兹为一都会。
之人心若鉴，万状尽相对。
乔林拥砌底，修岭倚窗背。
流云过席上，去鸟出天外。
徐徐杖屦整，蔼蔼郊原晦。
来往亦何为，逍遥真乐内。

洛阳名园不胜纪，门巷相连如栉齿。
修竹长杨深径迂，令人邑邑气不舒。
爱君买园中桥北，堂压崖端跨空碧。
满川桃李皆目前，近水远山一朝得。
曾陪尊兄此高会，豁然如出樊笼外。
𫏐游尚尔况久居，胜气清风日相对。
易生画笔世所珍，麞猿满壁皆逼真。
并州近胡沙尘恶，终更早来为主人。

先生负材气，弱冠游穷边。
麻衣揖钜公，决策期万全。
谓言叛羌背，坐可执而鞭。
意趣小参差，万金莫留连。
中年更折节，六籍事精研。
羲农讫周孔，上下皆贯穿。
造次循绳墨，儒行无少愆。
师道久废阕，模范几无传。
先生力振起，不绝尚联绵。
教人学虽博，要以礼为先。
庶几百世后，复睹三王前。
释老比尤炽，群伦将荡然。
先生论性命，指示令知天。
声光动京师，名卿争荐延。
寘之石渠阁，岂徒修简编。
丞相正自用，立有荣枯权。
先生不可屈，去之归卧坚。
孤嫠聚满室，糊口耕无田。
欣欣茹藜藿，皆不思肥鲜。
近因诏书起，寻取病吿旋。
旧庐不能到，丹旐风翩翩。
人生会归尽，但问愚与贤。
借令阳虎寿，讵足骄颜渊。
况于朱紫贵，飘忽如云烟。
岂若有清名，高出太白巅。
门人俱绖带，雪涕会松阡。
厚终信为美，继志仍须专。
读经守旧学，勿为利禄迁。
好礼效古人，勿为时俗牵。
修内勿修外，执中勿执偏。
当令洙泗风，郁郁满秦川。
先生傥有知，无憾归重泉。

先生负材气，弱冠游穷边。
麻衣揖钜公，决策期万全。
谓言叛羌背，坐可执而鞭。
意趣小参差，万金莫留连。
中年更折节，六籍事精研。
羲农讫周孔，上下皆贯穿。
造次循绳墨，儒行无少愆。
师道久废阕，模范几无传。
先生力振起，不绝尚联绵。
教人学虽博，要以礼为先。
庶几百世后，复睹三王前。
释老比尤炽，群伦将荡然。
先生论性命，指示令知天。
声光动京师，名卿争荐延。
寘之石渠阁，岂徒修简编。
丞相正自用，立有荣枯权。
先生不可屈，去之归卧坚。
孤嫠聚满室，糊口耕无田。
欣欣茹藜藿，皆不思肥鲜。
近因诏书起，寻取病吿旋。
旧庐不能到，丹旐风翩翩。
人生会归尽，但问愚与贤。
借令阳虎寿，讵足骄颜渊。
况于朱紫贵，飘忽如云烟。
岂若有清名，高出太白巅。
门人俱绖带，雪涕会松阡。
厚终信为美，继志仍须专。
读经守旧学，勿为利禄迁。
好礼效古人，勿为时俗牵。
修内勿修外，执中勿执偏。
当令洙泗风，郁郁满秦川。
先生傥有知，无憾归重泉。

偃蹇登修阪，高侵云日间。
几人征戍客，跋马望家山。

上圣固天纵，英艺皆绝伦。
时乘万几闲，翰动如有神。
用之当豫游，不忘安四民。
匪颁及群下，络绎来中宸。
毰毸灵鳯翔，郁怒虬龙振。
清若四海秋，熙如天下春。
愚臣土芥微，亦受雨露均。
愿推赐书意，直以古义陈。
士本学先王，所求谊与仁。
农当服稼穯，昏作甽亩勤。
百工备用器，不治刺绣文。
万商迁有无，不通珠翠珍。
四业既交修，坐令风化纯。
人和衣食丰，天应殊祥臻。
皇心正在此，非以能高人。

象设如平昔，升堂不见君。
尚疑言笑在，忽念死生分。
清论千秋雪，浮荣一片云。
泉台多少路，何处复修文。

三吴佳县首，民物旧熙熙。
专用清谈治，非如俗吏为。
林疏丹橘迥，稻熟白芒欹。
宜使民无忘，严修太伯祠。

上苑通丹禁，修林绕玉堂。
周阿纡镂槛，并干擢新篁。
萧洒骈瑶甃，连翩拂璧珰。
虬腾双角直，鲸喷两须长。
晓泊烟华重，晴留雨气凉。
分音成律吕，齐秀待鸾凰。
碧借云霞润，清依日月光。
物情知有谓，天造固无方。
比节群诚合，虚心至道彰。
吾君愈勤德，不敢有嘉祥。

苍山临县郭，云木冷萧骚。
人有渔樵乐，官无簿领劳。
垂天起肤寸，合抱本纤毫。
志意诚修立，归飞羽翼高。

高阳将幕开，濯锦使旌来。
欲识关头雪，正如江上梅。
宵衣矜远俗，露冕寄良才。
岂待三年最，修梧茂帝台。

征西大府开，后乘得高才。
区脱烽烟静，渠搜职贡来。
陇云低玉帐，羌舞奉金罍。
信美从军乐，修梧茂帝台。

吴越为君土，崤函是我家。
濯缨从吏事，倾盖聚京华。
奕世交朋重，同僚分谊加。
声光尝耳剽，臭味辱肩差。
选士参县石，烝髦应椓罝。
帝畿围日月，蓬堵积烟霞。
咨访倾肝胆，推褒借齿牙。
后来惭瓦砾，旁倚愧蒹葭。
谈论寥天一，诙谐老柏槎。
虚舟坦莫逆，璞玉莹无瑕。
信美陪游衍，胡为起咄嗟。
劳歌尽乡思，旅梦各天涯。
诚厌簪绅累，难堪狱讼哗。
缿筒朝插猬，贯索暮如麻。
霡霂霑朝服，蜩螗沸尹衙。
宿奸牢窟宅，弊俗费鞭挝。
𫚖鲙思吹絮，羊羮忆卧沙。
梅林连雨熟，梨味得霜佳。
秋色城临水，春风路入花。
稻肥初断蟹，桑密不通鸦。
蹙衄浮盘芡，钩联卧垅瓜。
江莼半卷叶，石蕨乍舒芽。
风物随乡乐，山川苦道遐。
若人才有裕，修已德无邪。
正恐临髋髀，安能舍镆鎁。
怒飞期寖逼，肥遁迹犹賖。
不比沟中木，微同井底蛙。
果能真引去，谁复强邀遮。
旋结蜗牛舍，还乘下泽车。
闭门常反拒，醉帻任欹斜。
林野游如鹿，泥涂蛰似蛇。
故人时记忆，阳羡致新茶。

昔解陈仓印，于今二十秋。
双凫久东上，五马重西游。
铙骑行关外，壶浆拥道周。
民心已化服，条教不更修。

名郎游胜地，心迹继风流。
昔为题诗著，今因好事修。
四山相照映，五马屡淹留。
想见波光净，依然一片秋。

洛阳富文彩，峭拔四子流。
提笔入广场，辞气干斗牛。
擢第在芸阁，言事触冕旒。
左降宰百里，道胜心无忧。
才高耻吏役，放荡不检修。
起应贤良科，下笔不见休。
青宫尚淹恤，赤县且优游。
轻财粪土贱，高义云天浮。
悬磬任贫窭，盈樽长献酬。
知己彼何人，凤阁与鳌头。
推挽终不起，壮志将焉收。
晚年圯桥役，关市良可羞。
忽然为异物，寒草封一丘。
孀嫠应冻饿，交友谁寻求。
遗孙方稚齿，爽秀已遒遒。
皇天若有凭，必使光贻谋。

西门送仆射，鞍马照路光。
南门送贰卿，冠盖遥相望。
东门送郎吏，舣舟隋堤傍。
郎吏诚隔品，同直白玉堂。
丈人况知己，振拔在举场。
怜才惜我去，深劝离别觞。
醉中不记事，烟水空茫茫。
醒来闻鸣橹，呕轧摇斜阳。
犹疑在禁中，残漏寒丁当。
回望银台门，五云遮帝乡。
聚散本如此，升沉庸何伤。
丈人名位峻，只欠登岩廊。
平居倦朝请，高论思退藏。
圃田有别业，古木罗修篁。
艸亭寒萧萧，池波碧泱泱。
尝云拂袖去，可以傲羲皇。
丈人果能尔，识度非寻常。
安车比疏广，辟谷如张良。
再拜愿丈人，寿考仍康强。
自念山野士，不解随圆方。
宦途多龃龉，身计颇悲凉。
行将解簪笏，归去事农桑。
幸容操杖履，洒扫近丘墙。

罢直出玉堂，诏授尚书郎。
朝佥假郡印，承乏来永阳。
喜开黄纸书，云替刘职方。
职方老状头，畴昔名擅场。
宦游三十载，寸进鸳鹭行。
未出六品班，须鬓已垂霜。
顾予新进生，遭时恣翱翔。
纶闱与内署，掌诰侍玉皇。
夜召赴浴殿，春游醉柏梁。
晚出银台门，朝服含天香。
为儒能到此，自道摩穹苍。
今年四十二，典郡清淮旁。
卧锦郎位正，腰金服色光。
见君深自愧，抚己庸何伤。
古人重交代，子孙不相忘。
西掖替左司，刘白形诗章。
况我忝翰林，而君列文昌。
待将官与氏，山寺题修篁。
共保不朽名，他年比甘棠。
升沉何足道，聚散安有常。
且当唱此诗，为君送离觞。

滁民带楚俗，下俚同巴音。
岁稔又时安，春来恣歌吟。
接臂转若环，聚首丛如林。
男女互相调，其词非奔淫。
修教不易俗，吾亦弗之禁。
夜阑尚未阕，其乐何愔愔。
用此散楚兵，子房谋计深。
乃知国家事，成败因人心。

我罢内庭职，出临永阳民。
永阳民虽庶，未免多饥贫。
富之既无术，龊龊为谨身。
可堪今夏旱，如燎复如焚。
厥田本涂泥，坐见生埃氛。
稚老无所诉，嗷嗷望穹旻。
食禄忧人忧，蚤夜眉不伸。
促决狱中囚，遍祷境内神。
楚辞有山鬼，庙貌罗水滨。
胡法有浮图，寺宇连城闉。
斋庄命寮采，供给抽俸缗。
鼓笛迎湫水，香花照金轮。
诚知非典故，且慰旱熯人。
偶与天雨会，霶霶四郊匀。
插秧复修堰，野叟何欣欣。
可办官赋调，亦免农艰辛。
燮调赖时相，感应由圣君。
于吾复何有，敢望歌颂云。
清流杨水部，德与我为邻。
仇香官位屈，何逊诗格新。
见投贺雨篇，言自人口闻。
夫君盖私我，过实岂相亲。
为霖非我事，职业唯词臣。
若有民谣起，当歌帝泽春。
庶使采诗官，入奏助南薰。

前年寒食节，待诏直内庭。
休假百官出，独掩深严扃。
近侍不敢醉，赐酒空满瓶。
闲就通中枕，时闻索上铃。
思入无何乡，兀然欲忘形。
去年寒食日，滁上忝专城。
山歌喧里巷，春物媚池亭。
永阳溪水渌，琅邪山色青。
谪宦自消遣，不敢夸独醒。
往往取官酝，时时对花倾。
醉来念身世，翻使泪纵横。
今年莅淮海，时节又清明。
堆案有留事，听歌无欢声。
胥徒费簿领，使客烦送迎。
狴牢未空歇，堰埭劳修营。
衰病力不支，懒慢性已成。
虚花满双目，素发添几茎。
酒肴略无味，妓乐固难听。
谁言寒食下，终日取茶烹。
屯田布素交，屈此关市征。
昔年同应举，典衣飞巨觥。
博士东观客，求官得步兵。
况且丹陛前，同为出谷鶑。
殿丞尹我邑，桑梓复弟兄。
吏隠掌鹾茗，终朝看道经。
三贤宴会少，七夕休假并。
何不策我马，废苑寻放萤。
何不荡我舟，楼基访摘星。
三春景欲尽，九曲波始平。
居然逼吏役，顿此阻交情。
老态厌春华，病身忧宿酲。
如水若不改，藉糟亦胡宁。
解印蓄素志，吟诗露丹诚。
维扬非所爱，有便即归耕。

郡城无大小，雉堞皆有楼。
其间著名者，不过十数州。
吹箫事辽夐，仙迹难寻求。
庾公在九江，缔构何风流。
谢守镇宣城，叠嶂名有由。
东阳敞八咏，吾闻沈隠侯。
白雪架郢中，调高难和酬。
黄鹤倚鄂渚，仙去事悠悠。
赞皇谪滁上，作赋怀嵩丘。
楼居出俗态，泽国多胜游。
好景不遇人，安得名存留。
齐安古郡废，移此清江头。
筑城随山势，屈曲复环周。
兹楼最轩豁，旷望西北陬。
武昌地如掌，天末入双眸。
平远无林木，一望同离娄。
山形如八字，会合势相勾。
三国事既远，六朝名亦休。
近从唐末来，争夺互仇雠。
斯楼备矢石，此地控咽喉。
终朝望烽燧，连岁事戈矛。
可怜好诗景，牢落无人收。
皇家统万国，远迩尽怀柔。
三圣四十年，荡荡文德修。
淮甸为内地，黄冈压上游。
儒冠假郡印，践更若公邮。
况多办职吏，谁肯恣吟讴。
伊余何为者，窃慕骚人俦。
两朝掌文翰，十年侍冕旒。
去岁出西掖，谪居抱穷愁。
日日江楼上，风物得冥搜。
何人名月波，此义颇为优。
西南新桂魄，初上悬玉钩。
晓濑清且浅，漂荡影沉浮。
三五金波满，夜光如暗投。
骊龙弄颔珠，晃朗照汀洲。
澹台拔宝剑，碎璧斩长虬。
冰轮晓入地，推下赤金球。
阑干四五星，斜汉印清秋。
谁家上元灯，儿戏刳{艹/舌瓜}{艹/娄瓜}。
此景吟不出，谩使声呦呦。
千里画图阔，四时诗兴幽。
野花媚宫缬，芳草铺碧䌷。
火云照沙浦，暴雨倾瓦沟。
白乱芦花散，红殷蓼穗稠。
檐冰垂若绠，雪片大于鸥。
江蓠烟漠漠，官柳雨飕飕。
舟子斜荡桨，牧童倒骑牛。
水獭有时戏，江豚颇能泅。
山鸟奏竽籁，落霞展衾裯。
鱼网雪离离，酒旗风飂飂。
旅怀虽自适，诗物奈相尤。
右顾徐邈洞，精灵知在否。
左瞰伍员庙，荒隙令人羞。
楼中何所有，官酝湛蚍蜉。
棋枰留客坐，琴调待僧抽。
橘苞邻药鼎，诗笔间茶瓯。
平生性幽独，寂寞谁献酬。
官常已三黜，怀抱罹百忧。
凭栏忆王粲，望阙同子牟。
自甘成潦倒，无复事声猷。
身世喻泡幻，衣冠如赘瘤。
放意无何乡，谁分亲与仇。
寓形朝籍中，毁誉任啁啾。
君恩无路报，民瘼无术瘳。
唯惭恋禄俸，未去耕田畴。
题诗郡楼上，含毫思夷犹。
功名非范蠡，何必泛扁舟。

重衾又重茵，盖覆衰孏身。
中夜忽涕泗，无复及吾亲。
须臾残漏歇，吏报国忌辰。
凌旦骑马出，溪冰薄潾潾。
路傍饥冻者，颜色颇悲辛。
饱暖我不觉，羞见黄州民。
昔贤终禄养，往往归隠沦。
谁教为妻子，头白走风尘。
修身与行道，多愧古时人。

南面修文德，东吴纳土疆。
苍生思抚育，丹诏择循良。
乌府官新转，龙头桂旧香。
渡江骢马瘦，垂地绣衣长。
纶阁材知屈，苏台俗必康。
恩流一车雨，威凛柏台霜。
休假寻山寺，行春泊野塘。
白公是前政，鲁望有维桑。
求瘼心虽切，颐神道岂妨。
煎茶虎丘井，捣药木兰堂。
笋蕨供家馔，园林著道装。
击筇教鹤舞，收橘待僧尝。
迎使朝衣稳，娱宾绮席张。
犬声销巷陌，鶑舌动笙簧。
冷句题秋叶，孤琴贮夜囊。
歌楼寒月白，饮舫晚波凉。
官业除苛法，家风袭雅章。
豸冠危肃物，象简醉横床。
熊轼淹宁久，鳌头誉转芳。
南园休命侣，北阙即征黄。
清贵容谁见，遭逢合自强。
字人叨属邑，畏德每循墙。
名品知悬隔，孤危俟荐扬。
折腰休太息，青眼异寻常。
岱岳容拳石，沧溟纳滥觞。
扶摇如借便，羽翼必高翔。
从事员多阙，徒劳迹可伤。
金台虽载筑，珠履未成行。
始隗前言在，依刘后进光。
免教青史上，徒美一燕王。

邦计动宸衷，时贤莅浙东。
量宽吞渤澥，气直禀崆峒。
捧诏瑶池下，辞班玉笋中。
馈粮萧相国，制礼叔孙通。
举措敦儒行，谈谐有古风。
冀方思旧政，江表伫成功。
吏畏严霜白，民歌爱日红。
勤王虽运智，修道岂妨公。
旋种烟莎迳，闲科雨竹丛。
养成丹顶鹤，瘦尽雪花骢。
移石情无倦，抄书俸不充。
晨餐烧露笋，秋句写霜枫。
棋阁连花坞，书窗映烛笼。
僧传栽树法，客献递诗筒。
饮席螺为盏，吟舟苇作篷。
按琴苔院冷，捣药月堂空。
清白成家计，操修达圣聪。
即征归象阙，清秩冠鸳鸿。

邦计动宸衷，时贤莅浙东。
量宽吞渤澥，气直禀崆峒。
捧诏瑶池下，辞班玉笋中。
馈粮萧相国，制礼叔孙通。
举措敦儒行，谈谐有古风。
冀方思旧政，江表伫成功。
吏畏严霜白，民歌爱日红。
勤王虽运智，修道岂妨公。
旋种烟莎迳，闲科雨竹丛。
养成丹顶鹤，瘦尽雪花骢。
移石情无倦，抄书俸不充。
晨餐烧露笋，秋句写霜枫。
棋阁连花坞，书窗映烛笼。
僧传栽树法，客献递诗筒。
饮席螺为盏，吟舟苇作篷。
按琴苔院冷，捣药月堂空。
清白成家计，操修达圣聪。
即征归象阙，清秩冠鸳鸿。

绿玉修修冷罩烟，一溪春雨洗婵娟。
不知徐福归何处，丱女童男泣海田。

诏修僧史浙江滨，万卷书中老一身。
赴阙尚留支遁马，援毫应待仲尼麟。
溟蒙雪影松窗晓，狼籍苔花竹院春。
还许幽斋暂相访，却惭陶令满衣尘。

支公兼有董狐才，史传修成乙夜开。
天子远酬丹诏去，高僧不出白云来。
眉毫久别应垂雪，心印休传本似灰。
若念重瞳欲相见，未妨西上一浮杯。

松杉疏瘦簇山根，楼殿参差对郭门。
不惜马蹄来北寺，为怜熊耳在西轩。
云生石砌摇寒影，泉汲铜瓶露冻痕。
迁客频来何所得，一丛修竹拂吟魂。

修篁瑟瑟石磷磷，去谒荒祠不厌频。
四皓古来无事客，贰车今世最闲人。
紫芝欲采非仙骨，红药曾题是近臣。
一奠村醪还独酌，满轩松雪照吟身。

褒也瓯闽士，文高行益修。
干名逢诏罢，归计逼亲忧。
鸥鸟终相狎，公卿谩欲留。
刺桐花下宅，兰蕨奉晨羞。

勤王修岁贡，晚驾过郊原。
蔽芾余千本，青葱共一园。
芽新撑老叶，土软迸深根。
舌小侔黄雀，毛狞摘绿猿。
出蒸香更别，入焙火微温。
采近桐华节，生无谷雨痕。
缄縢防远道，进献趁头番。
待破华胥梦，先经阊阖门。
汲泉鸣玉甃，开宴压瑶樽。
茂育知天意，甄收荷主恩。
沃心同直谏，苦口类嘉言。
未复金銮召，年年奉至尊。

平生闻说宣城郡，水石幽奇人物俊。
槛外澄江练不收，窗中远岫眉初印。
六朝繁盛至隋唐，才人名士遥相望。
谢公向此凭熊轼，白傅曾为鹿鸣客。
江楼山寺多赋诗，往往题名在僧壁。
皇家早岁平吴后，翰林贾公为太守。
至今清话玉堂中，夸诧江山不离口。
吾君御极初选艺，东枢贰卿新擢第。
解褐曾縻佐郡官，首得宣城为历试。
紫微田郎次登科，东枢受代传厅事。
第三榜中第二人，今在乌台为察视。
迩来通倅少名流，云泉竹树应包羞。
今春忽命姚著作，学术纵横才磊落。
当年雄揖第三名，官路迍邅久漂泊。
去岁献文重召试，新恩始上芸香阁。
未教修史未演纶，宣城奉使聊亲民。
且忻彩服得就养，莫叹朱衣未即真。
旧游应有交朋在，此去仍言婚宦新。
下车布政民休休，高吟浅酌谁献酬。
夜深红烛在何处，绮霞阁通叠嶂楼。
公权书札燕许词，未免山僧乞撰碑。
撰碑书碑即三载，眼看征诏在丹墀。
却愁未尽江南兴，闲坐蓬瀛挥玉柄。
黄枢侍臣两制官，待君同说宣城景。

□□□□□□家，中有流泉一道斜。
列壑攒峰□□窕，茂林修竹翠交加。
雨侵怪石苔生晕，水满平田稻放花。
乘兴偶来心更适，归时灯火欲栖鸦。

三百年来文不振，直从韩柳到孙丁。
如今便可令修史，二子文章似六经。

陂塘五月迎秋爽，修竹成阴一迳开。
俗客自应惭到此，幽深雅称杖藜来。

人心若江河，昼夜无停流。
东流未到海，滔滔讵能休。
又如远游客，终年寄他州。
不知归其家，岁暮何所投。
水流上沧海，人行止故丘。
而况寰宇中，事物纷相酬。
人欲盛其炽，天理微以幽。
瞬息变化间，肝胆生戈矛。
苟不知所止，定心终无由。
所止非至善，此心犹可忧。
卓哉陈使君，立志希前修。
名堂以止善，善外俱无求。
我德自此明，新民功亦优。
还应有馀庆，永为斯堂留。
不愧大学篇，芳尘映千秋。

鳌冠三峰碧海宽，云谣初下霭芝兰。
采珠宫里骊龙睡，织锦机中彩凤盘。
药砌苍苔钱作点，粉墙修竹玉为竿。
闲从庄蝶亲凫舄，曾得安期九转丹。

宜川三月水东流，秀出江南二十州。
红旆使君今日去，白衣举子昔年游。
海潮赋就藏书府，竞渡诗成在郡楼。
国史待修循吏传，政声早晚达凝旒。

聚族逢修偃，垂绅偶会昌。
里闾师重厚，门阀诫轻扬。
木垅堆云秀，书帷积雪光。
清名传异域，丽句出中堂。
玉蕴山还润，兰生谷更香。
友朋敦布素，童稚味膏粱。
铸剑归农器，休牛见服箱。
斋心常拱极，端简立秋霜。

古艾地多胜，修宁景最幽。
溪声常到枕，山色正含秋。
树密苔封径，庭虚月满楼。
清辉光累世，高义藉名流。

九区混茫，皇天锡皇。
羲教农化，勋纪华彰。
继华于禹，承禹于汤。
比于文武，逮其成康。
圣道攸传，富寿无疆。
隋之弃仁，天命不常。
殱厥侈毒，祚归巨唐。
唐孙复昏，荡于四方。
民瘼其咨，逾于怀襄。
草创中间，崩析滋章。
割山裂川，国为披猖。
氓不堪命，神恫其殃。
俾宋有图，横弛竖张。
日月五辰，齐其启光。
实维太祖，肇基建邦。
有若有苗，逆命弗祥。
爰整其师，赫怒斯扬。
荆舒既贡，南海趋跄。
庸蜀微卢，虽险无当。
惟尔曰夏，毒靡有流，民始克昌。
屡饥而馔，久渴而浆。
冰极授衣，暑烦降凉。
洎我圣君，传叶振芳。
圣神仁明，浩浩汪汪。
吴人来王，并汾慑降。
服不以戎，鼓罔其镗。
风雨攸暨，如禽集翔。
淳复天人，礼修夏商。
前正后直，左贤右良。
忠正并驱，回邪跼藏。
鳏恤寡矜，寇屏宄亡。
药蒸石黎，法衡度量。
乃宅孝悌，乃谨序庠。
衣帛食肉，罔有攸伤。
关讥匪艰，什一靡庞。
虽有罟网，不罹污潢。
虽有山林，不乱斧斨。
虽有权衡，民不以强。
虽有郛郭，民不以防。
宗庙既清，郊社甚庄。
品物争瑞，史载交相。
未诰俗化，将时合苍。
盈耳四海，但闻洋洋。
其雍其熙，无施无为。
乾坤法之，治于垂衣。
蒙彼蚩蚩，不觉不知。
天下一致，夫何虑思。
清之浄之，平之泰之。
倏变于道，殊途同归。
伟焉厥图，本蕃益枝。
百世之后，实流其奇。
史官既良，康哉具书。
古有吉甫，为宣王诗。
是故臣湘，作夫颂辞。
圣德形容，神明告兹。
狂斐恐慑，少颂史遗。

讲余精小笔，深院竹修修。
试墨因磨雨，思山忽写秋。
静曾穷鹤趣，高亦近诗流。
更拟缘清思，和云状沃洲。

后德侔姬国，嫔风协舜家。
进贤阳为长，修教月增华。

暖日晖晖动，清渠泱泱流。
六宫修岁事，拂拭采桑钩。

葭灰已逐阳和动，绣镂初随日景加。
欲助君王修俭德，不将宫样织新花。

县郭遥相望，修篁百亩余。
林间清济水，门外太行车。
道胜随宜足，身闲与世疏。
何时容命驾，采蕨钓肥鱼。

清白君家旧，文章时态新。
何妨偶蹉跌，未必遂沈沦。
莫叹科名晚，惟忧道谊贫。
进修专在已，得失尽由人。
孝友亦为政，箪瓢足养亲。
那将少年泪，容易辄伤春。

客到暂开扃，春芜生满庭。
主人殊不顾，修竹为谁青。

宴坐几何年，庭芜与砌连。
焚修真谛苦，功行得无圆。
阙里诗三百，赖乡文五千。
厌烦犹不读，何况淤泥莲。

清晨三绿袍，罗拜北堂高。
积善因先烈，余光及尔曹。
勿矜从事早，当念起家劳。
修立皆由已，何人可佩刀。

风日虽寒昼景长，探春远访白莲庄。
岸冰犹在水先绿，柳叶未生条已黄。
老木根侵苔径窄，新梅花入酒卮香。
天真不必人修饰，得趣勿嫌台馆荒。

裁筒累黍久研精，况复新修鬴斛成。
岂校忽微争口语，本期淳古变人情。
既言乐律符今尺，但恐箫韶似郑声。
若欲世人俱信服，凤凰再集颍川城。

车辚辚兮庙堧，鼓坎坎兮祠下。
竽琴兮并奏，洁时修兮虔祠事。
瑶华为馔兮沆瀣为浆，象笾玉豆兮金鼎𪸩煌。
海珍野蔌兮杂错而致诚。
神之来兮风雨萧萧，前驱于毕兮上有招摇。
羽林为卫兮虹霓为旗，鳯凰左右兮扰伏蛟螭。
神之降兮金舆，灵欣欣兮肸蚃。
德难名兮覆焘，千万年兮不忘。

道历山兮逶蛇，思古人兮感叹。
并储胥兮肃止，仰曾云兮晻暧。
兽何鸣兮林中，鸟何悲兮山上。
木何为兮不剪，草何为兮茂畅。
帝之神兮在天，帝之德兮在人。
物具兮四海，心精兮一纯。
采秀实兮山间，摘其毛兮涧底。
玉醴湛兮琼茅，希修杂兮兰茝。
乐备兮九奏，鳯舞兮仪韶。
人骏奔兮如在，君卒享兮神交。

伟夫子之正谅兮适遭世以离尤，悼祖宗之累积兮大命颠而逢忧。
忠良屏远兮谗谀寖昌，神龟在涂兮虺蟒升堂。
紫鸾笯置兮鸩羽飞扬，驺虞潜遁兮豺虎纵横。
江篱鉏割兮钩吻日滋，芳荃不御兮蔓草难图。
比干剖心兮天子佯狂，蒙以正兮大明其伤。
灵修不察兮国以云亡，旧邦维新兮武功以成。
囚奴释辱兮作宾于王，九畴演绎兮大法以彰。
五事钦明兮君道日隆，彝伦攸叙兮庶政其凝。
朝鲜分封兮夷貊化行，传国中山兮蕃子以孙。
庙貎有严兮祀典攸存，岁时奉事兮斯千万年。

三冬修竹色，六月芙蕖风。
轩窗复起处，尽入菱花中。

远分穰下美，移植使君园。
何人为修贡，佳味上雕盘。

山因先师成令名，人心仰止悬青冥。
文侯北面款山扄，石室至今犹南倾。
直松万林天籁声，长材大栋资连甍。
溪泉四出照骨清，润物功溥民罔争。
朝兮新云泽根茎，暮兮和风发勾萌。
山川气禀天地英，民何知为夫子灵。
魏最称治由师经，晋俗自是多诸生。
时尚辞华取未精，皓首学行徒修明。
非无神降弼王庭，国朝当议平文衡。
斯文未丧吾道亨，商之传授今可行。

久闻云际山，中有古招提。
新秋喜远览，锐意穷攀跻。
出郭值微雨，凉风晓萋萋。
陂陀越大岭，沙路净无泥。
野沃稻田秀，耒耜沿沟畦。
登岑复入谷，渐过西山西。
举首望华屋，双岸郁相携。
虚桥驾烟霭，峻闼排虹霓。
下马踏危级，褰裳涉修梯。
超然层阁外，仰视穹苍低。
俯眺亦何有，森森乔木齐。
喧嚣从吏语，嘲唽惊禽啼。
既饭复搜讨，林间得幽蹊。
岩阿访灵迹，大士常高栖。
古殿蚀苔藓，丹青暗尘{殹/土}。
俯身践危蹬，侧足缘深溪。
老树阴潭黑，风修辞蝉嘶。
悬泉洗阴壁，莹色如玻瓈。
佳观诚可恋，迟留惧颠挤。
扪萝出天险，始免魂神睽。
缓步凌巀嵲，双旌随杖藜。
回瞻花雨地，已被烟云迷。
顿辔下平陆，晴川留马蹄。
新篁映碧宇，野寺临长堤。
乘倦驻归策，荒园步柔荑。
婆娑两高树，磊落垂红离。
汲井漱甘液，拂尘观旧题。
出门尚斜日，隐隐闻城鼙。
胜概亦陈迹，茫然失端倪。
为诗记仿佛，吾友无诃诋。

久闻云际山，中有古招提。
新秋喜远览，锐意穷攀跻。
出郭值微雨，凉风晓萋萋。
陂陀越大岭，沙路净无泥。
野沃稻田秀，耒耜沿沟畦。
登岑复入谷，渐过西山西。
举首望华屋，双岸郁相携。
虚桥驾烟霭，峻闼排虹霓。
下马踏危级，褰裳涉修梯。
超然层阁外，仰视穹苍低。
俯眺亦何有，森森乔木齐。
喧嚣从吏语，嘲唽惊禽啼。
既饭复搜讨，林间得幽蹊。
岩阿访灵迹，大士常高栖。
古殿蚀苔藓，丹青暗尘{殹/土}。
俯身践危蹬，侧足缘深溪。
老树阴潭黑，风修辞蝉嘶。
悬泉洗阴壁，莹色如玻瓈。
佳观诚可恋，迟留惧颠挤。
扪萝出天险，始免魂神睽。
缓步凌巀嵲，双旌随杖藜。
回瞻花雨地，已被烟云迷。
顿辔下平陆，晴川留马蹄。
新篁映碧宇，野寺临长堤。
乘倦驻归策，荒园步柔荑。
婆娑两高树，磊落垂红离。
汲井漱甘液，拂尘观旧题。
出门尚斜日，隐隐闻城鼙。
胜概亦陈迹，茫然失端倪。
为诗记仿佛，吾友无诃诋。

久有东林约，因乘暇日游。
眼明初出郭，神王欲凌秋。
野旷鶱孤隼，江清飏远鸥。
近山青嶂合，多稼绿云浮。
鸡犬声相接，沟塍水乱流。
度桥喧从骑，环树转鸣驺。
问俗惊尧壤，寻僧到沃洲。
深沈开宝闼，磅礴{车尼}华辀。
像设严珠殿，经声隐绛帱。
仰看香刹直，徐步画展廊修。
遇物皆周览，逢轩即少留。
前庭初显豁，后径转深幽。
野岭苍筠丽，霜枫赤叶稠。
隔墙闻好鸟，循沼玩游儵。
翠干棕才剥，红芒稻半收。
凌虚登陛总之，匝境对岑楼。
暗谷藏危栈，平沙际别州。
川原同聚沫，身世剧浮鸥。
回首飘乡思，临尊浣客愁。
清闲资善奕，决胜在冥搜。
影动穰直表，风生曲逆筹。
归鞍不敢缓，斜日照文楸。

举头何处认京华，凤阁层层出乱霞。
山势转来双径曲，水声分去一川斜。
丹青隐映林间焙，黑白微茫石上畬。
遇兴每须穷日夕，槛边修竹砌边花。

圣心难用浅心求，圣学须专礼法修。
千五百年无孔子，尽因通变老优游。

鞠歌胡然兮，邈予乐之不犹。
宵耿耿其尚寐兮，日孜孜焉继予乎厥修。
井行恻兮王收，曰曷贾不售兮，阻德音其幽幽。
述空文以见志兮，庶感通乎来古。
骞昔为之纯英兮，又申申其以告。
鼓弗跃兮麾弗前，千五百年，寥哉寂焉。
谓天实为兮，则吾岂敢，羌审己兮乾乾。

秦市金悬鲁史修，措辞当日两难求。
书传果在西迁后，锥口诸儒未必休。

风泉盈耳鬓斑斑，林下幽窗对万山。
妇子职修簟食足，病身何幸亦安闲。

六帝贻谋圣继明，两宫崇祀上躬行。
熙坛初展严禋报，观盥三终孝享成。
仰法祖宗尊本始，致隆高厚罄纯精。
告虔并荐圆方玉，在涤交充茧栗牲。
吉土兆南殊汉畤，景圭迎至协周正。
羽旄备物甘泉仗，觚陛层垓委粟营。
斋寝累朝思志意，真廷穀旦奉粢盛。
八神警跸驱氛沴，九貊梯航入贡菁。
过庙徂郊纡步武，撤茵停盖肃公卿。
服裘尚质遵前制，配册修辞正重名。
篆鼎割烹工奏夏，午阶登降斗旋衡。
先时非雾滋鳞隰，竟夕祥光烛缦城。
钟虡四厢庭乐毕，樵蒸千石燎烟轻。
龙回雕辇升峣阙，鹤负恩书下采楹。
海外鸡星占泽霈，楼前鼍鼓震霆惊。
风云气应灵台候，雷雨仁深犴圄清。
有昊感通钦辅德，聿修寅畏念持盈。
旁求遗逸搜岩穴，宽舍租逋惠隶氓。
天锡泰元神策瑞，民歌华黍岁丰声。
老臣扈从知何补，敢次舆言颂太平。

六帝贻谋圣继明，两宫崇祀上躬行。
熙坛初展严禋报，观盥三终孝享成。
仰法祖宗尊本始，致隆高厚罄纯精。
告虔并荐圆方玉，在涤交充茧栗牲。
吉土兆南殊汉畤，景圭迎至协周正。
羽旄备物甘泉仗，觚陛层垓委粟营。
斋寝累朝思志意，真廷穀旦奉粢盛。
八神警跸驱氛沴，九貊梯航入贡菁。
过庙徂郊纡步武，撤茵停盖肃公卿。
服裘尚质遵前制，配册修辞正重名。
篆鼎割烹工奏夏，午阶登降斗旋衡。
先时非雾滋鳞隰，竟夕祥光烛缦城。
钟虡四厢庭乐毕，樵蒸千石燎烟轻。
龙回雕辇升峣阙，鹤负恩书下采楹。
海外鸡星占泽霈，楼前鼍鼓震霆惊。
风云气应灵台候，雷雨仁深犴圄清。
有昊感通钦辅德，聿修寅畏念持盈。
旁求遗逸搜岩穴，宽舍租逋惠隶氓。
天锡泰元神策瑞，民歌华黍岁丰声。
老臣扈从知何补，敢次舆言颂太平。

北走出都门，寒坰冒初雪。
言瞻汉三公，严祠奉遗烈。
襜帷未行春，首兹荐腥血。
念昨冬愆阳，时风少凝冽。
长人惜熯菑，坐合苦忧惙。
遣吏造灵宇，精心致萧焫。
冥感不逾旬，同云寖融结。
甸畿千里间，滋液遍农畷。
兆为丰年祥，仓箱行可阅。
报祈礼则然，况乃人望觖。
前期告祝史，按令肄仪𫈵。
俎豆载博肥，尊罍泲芳𫗣。
朱轓朝启行，骑从纷交列。
雍容幕府盛，陪预愧蒙拙。
联行趋閟宫，就位修罄折。
拜望已告虔，叹咏想奇节。
惟昔汉之季，奸雄逞权谲。
公初任州郡，超然脱羁绁。
敢犯跋扈锋，终正狡吏谳。
霁威遁世贤，先觉安民杰。
举当仇无避，义在亲则灭。
入朝掌武事，出塞受师孑。
胡尘息边土，蛮貊窜巢穴。
屡进行惟危，保终名不缺。
世阀著庙鼎，庸勋刊冢碣。
清风邈千载，血祀岂尝绝。
时其福善事，乡人每谈说。
水旱或禜雩，响应甚昭晰。
神实依于人，祷祀戒轻{𫄬纟=女}。
今兹罄诚礼，庶可消眚孽。
府公台阁老，家声继皋契。
都圻出居留，条令见施设。
芘民慈惠师，事神粢盛洁。
威行肃群豪，政成除一切。
贰车实邦英，诸僚亦时哲。
儒雅资缘饰，吏治赖关决。
非才荷宽矜，幸免事卑屑。
方欣盍簪得，载咏嘤鸣阕。
期会间亦希，宴游时岂辍。
嘉此岁事和，乐哉民共悦。
览古极优游，言归日将昳。

皇都有沧池，近在金商陌。
渊源控河汴，襟带引京索。
众派泻寒光，一鉴涵空碧。
晴明天垂幕，阴霭地滋脉。
烟岚隘五湖，气象吞七泽。
漪涟十余里，缟练千万尺。
楼殿起参差，门闉开岝峉。
人间识方壶，古来惭太液。
美哉台沼名，壮我帝王宅。
惟昔经始谋，兹见神武迹。
非同泗渊滥，盖用昆夷策。
万乘纡警跸，群官扈銮轭。
津头驻翠华，唐中搜赤籍。
水犀陈百旅，画鹢棹千只。
时多吕梁人，士有中黄伯。
旋渊齐出没，桅樯竞跳踯。
鼓枻变鱼丽，飞江生羽翮。
一时军事严，四表皇威赫。
承平垂百年，声教重九译。
朝惟讲文物，民亦厌金革。
楼戈无复用，池籞因不易。
年年春风暮，处处禊筵辟。
曲堤柳交阴，上苑花遍拆。
舟师校艨冲，乐佾锵金石。
翔禽鼓轻翰，潜鳞跃修额。
鸣鼍促繁节，阴兽荡精魄。
浮吹时往来，彩标纵争获。
鱼龙随变态，波浪相激射。
何妨试趫勇，岂徒观戏剧。
吾皇兹豫顺，庶物遂闿怿。
灵囿无禁止，都人任游适。
轮蹄去若狂，锦绣委如积。
临流错杯盘，列肆张幄帟。
金缯乐挥散，采翠乱狼藉。
嘉会此难逢，良辰真可惜。
前日瀛洲仙，顾谓同舍客。
言此好时节，岂当虚废掷。
掩卷下直庐，连镳出东掖。
郊原朋盍簪，舲舸觞浮醳。
指顾集珍羞，饾饤瞻肴核。
暂喜解朝缨，仍便岸纱帻。
清波入平望，嘉果富新摘。
园奇插山丹，水美鲙霜鲫。
喧呼少停樽，眺览闲信屐。
画桥蹑虹蜺，宝殿觇楹磶。
再见琼林芳，重思曲江席。
宠恩徒欲报，颛愚岂任责。
翩翩众翘彦，一一富才画。
同时致荣阶，云谁量远跖。
曰予孤陋姿，本惟一逢掖。
无能拾青紫，有志厉冰蘗。
久事州县劳，已甘簿书役。
公卿广收扬，文字误掎摭。
得怀儒馆铅，始识君门戟。
何乃英俊流，不以才地隔。
同登石渠阁，共阅金匮册。
饱食任嬉游，县君奚补益。
所赖友贤能，庶几逭隳谪。
兹游诚可乐，何幸谬见择。
逮赋醉言归，都忘日之夕。
风云一流散，俛仰成宿昔。
集贤冰厅郎，雕章古风格。
感此意稠重，足成言四百。
记彼集间事，有如丹在白。
初惟侈荣观，终乃发幽赜。
分明指行藏，礧砢见肝鬲。
诸贤继佳篇，仲吕和无射。
辞源可渺弥，笔锋俱砉騞。
彼美双南金，辉映连城璧。
乐事子同赋，联编予有获。
钦慕风雅情，慰诲诗书癖。
滞思豁以开，遥襟耸然释。
报投愧刍芜，叩虚漫䌷绎。
多谢久要言，赠君岁寒柏。

我昨来余杭，孟陬值杓建。
春色正融怡，皇华纡眷眄。
言此佳山水，巧丽极怪变。
有如画屏风，罗列围四面。
城南古浮图，又为一郡冠。
联驱松径中，信步苍崖畔。
莓苔粘履屐，虬枝拂簪弁。
纵览识高深，顾慕增诧叹。
心迷真赏奇，意觉旅游倦。
物色虽难穷，指注亦粗遍。
楼台郁相望，无异挂盘线。
向非适幽遐，何由尽闻见。
惟昔吴越君，塔庙务华焕。
依山镌大像，叠石累高岸。
经构无已时，赀费岂复算。
较其舆地中，佛寺占过半。
荣华一朝尽，金石空残片。
款识刻犹存，排衙行不乱。
虚亭复增修，郡府余壮观。
故人柏台彦，早岁历监殿。
自从交臂来，几回伤聚散。
声光日以高，使节复频换。
江湖偶追陪，旬浃停车传。
更有山林期，兹焉适予愿。

羽毛之美其类众，雉曰吐绶世尤重。
灵姿异禀来何方，有客携持自咸雍。
朱笼驯习绣墩调，珍贵不与常禽共。
庭前爱玩不能已，欲买未有千金俸。
一座嘉宾共诧夸，留连为倒春醪瓮。
送将题目与诗人，要待清才如屈宋。
斑斑赤质斗花纹，瓅瓅明珠络衣缝。
暖风晴日正闲暇，绮翼丹趺时{髟/东}松。
垂胡两组锦舒张，约发双笄玉浮动。
倏忽披开叠胜文，蒙茸乱绾青丝综。
初疑瑞草衔鹘啄，又讶牦缨{票彡}马鞚。
行縢赤芾交胫足，羽服袿衣曳蜺蝀。
汉官绶{艹戾}何须染，郑公书带徒劳种。
引颈才盈尺寸间，镂彩盘绦无缺空。
未容俯近复卷收，顷刻无由发清哢。
向人顾盼虽无言，奋臆犹如将告控。
有生之乐贵得所，所乐山林殊市哄。
斥鷃飞翔本蓬蒿，鷾鸸社稷存梁栋。
不慕爰居享钟鼓，要逐凫鹥唼菰葑。
临流照影刷羽翰，朝飞求偶随群从。
十步一啄百步饮，乌用樊中久羁{挖乙=弓}。
主人提挈诚厚恩，岂若郊原使闲纵。
我闻章服以旌礼，物有等威须折衷。
鞶囊厉带最光华，宠锡或招三褫讼。
惟兹异类亦何知，被服文章安所用。
得非造化育群伦，美恶短长皆适中。
凡物有用固为灾，矫性伤生尤可痛。
介特一死古士挚，得时三嗅子路共。
晋室文裘或遭焚，羽山夏翟先修贡。
解颜亦取如皋获，离罦已入王诗讽。
旌旄甚盛见楚人，乐缀有数闻众仲。
嗟嗟才用既若斯，窜伏何由脱罗总。
今虽窘束苦笼槛，犹胜烹燖充调供。
徘徊且逐稻粱肥，莫厌庭除资好弄。
方今太平物遂性，异兽奇禽罢供奉。
庶民咸乐萃灵台，上苑虚开发云梦。
西雝既已翔振鹭，阿阁终当集灵凤。
伫见觚棱神爵栖，重歌蜀使碧鸡颂。
惟尔文华固异常，效祥荐祉宜飞羾。
近郊薮牧好游遨，应须一借扶摇送。

桧生本修直，此种特殊异。
高不盈寻丈，广乃遍阶砌。
短干自坚强，附枝交荫翳。
森然葆羽欹，隠若虬龙坠。
不知何代有，木老色弥翠。
尝闻古仙者，应化在兹地。
手植有遗迹，深根几千岁。
神灵应护持，道宫存款识。
自此物色繁，因为圃人利。
封殖虽地宜，屈蟠由巧智。
以彼凌云姿，还同蔽牛类。
拳曲如能寿，轮囷不为器。
谁云矫生质，终亦遗世累。
诗伯一留题，禅丛重增贵。
岂若榴柽然，空传草木记。

忆昔初读南华篇，但爱闳辨如川源。
沉酣渐得见真理，驰骛造化游胚浑。
潜心四纪不知倦，闲日讲解时寻温。
其言无端极放肆，大抵顺物尤连犿。
六经高深如韫椟，百氏蔽偏迷蹢阍。
伯阳语道最渊邃，中士尚或疑亡存。
竺干权实信广大，妙用不出我藩垣。
伟兹三篇粹精奥，推本一化开幽{亻民/日}。
反复孝慈去愿誉，胎育仁义除诈谖。
情类相亲自才德，踶跂不立存朴惇。
寓言本为大方设，吊诡难与常人论。
祖尚玄虚灭理学，乖背宗旨由后昆。
遂矜放旷为任达，由此道真流亡反。
自非通识造闳远，安能超悟还淳元。
大钧斡旋本何有，相禅以种纷无垠。
载其形声直喑醷，感彼气类相嬗媛。
死生之辨在旦夜，梦觉之异分形魂。
神奇臭腐互美恶，蜩甲蛇蜕奚代迍。
卵胎无以易生种，风化自尔成虫蜫。
出入于机泯无际，始卒若环焉可扪。
芒乎万致始同体，明以一指弥滋繁。
异则肝胆为楚越，同则萧竹犹枅圈。
真宰难以眹迹见，灵台莫由形器援。
何者非彼何者是，孰为亲爱孰为怨。
六凿相攘有利害，两溢类妄成斗喧。
至细不必陋蛮触，倪大恶用惊鹏鲲。
天机所动体各适，足行岂异唾者喷。
外物既重内固拙，瓦注则巧金乃殙。
物之傥来莫御止，心所希跂俄屯{愍心=月}。
有疾无用亢豚免，其迹已陈刍狗燔。
全生难恃社之栎，移是不定腊者{月昆}。
逢真令尹魄栩栩，恍丑全人脰肩肩。
因知祸福相倚伏，故于得失无螴蜳。
惟能胆阕以生白，是乃孰耰而厌飧。
道非处服无不在，人以德性为之原。
有情有信非可致，一满一虚常不腾。
九年大妙得之野，参寥疑始传诸孙。
豨韦以之挈天地，堪坯以之袭昆仑。
明此南乡唐尧帝，明此处下素王尊。
众人逐物但役役，一曲自守常暖暖。
修躬明污躬则殆，饰智矜愚智弥惛。
单豹治里外逢害，张毅修襮中成殟。
退不为宾颍阳乐，荡而伤性喣水踆。
二子高节去孤竹，三闾独清浮湘沅。
弃世终亦馁薇蕨，行吟徒自悲兰荪。
彼为礼义矫末俗，犹以佩玉趋櫜鞬。
将明是非崇世论，何异狐白资绁袢。
礼义治则忠信薄，是非著则名实翻。
尚贤贵德下滋伪，信赏明罚民尤冤。
宋荣犹然在讥世，其于毁誉方汶汶。
列子待风乃轻举，岂若御辩常掀掀。
至人达观齐物我，直往上古惟愚芚。
内通耳目外心智，旁挟日月超乾坤。
安时处顺任天倪，抱德炀和遗世喧。
悗乎忘言喙鸣合，窅尔自静鲵桓潘。
养生之主悟文惠，治气其勇过孟贲。
形形不形睨初始，物物不物邻羲轩。
得计弃智任鱼蚁，劳形怵心嗟虎猿。
呼我牛马谁毁誉，梦为鱼鸟还潜翻。
其穷不屑涸辙鲋，其高乃况南方鹓。
方其息死乐枯髑，亦既恬生慕孤豚。
尝闻藏言乃笑杖，既见偃室聊歌盆。
畏龙不羡宋人乘，睹鹊自感雕陵樊。
广莫将植拥肿木，江湖可浮瓠落樽。
不将不迎随物化，一龙一蛇更蛰蜿。
以道泛观未切著，得时而行或曲卷。
皇王上下惟变适，周鲁舟车殊运奔。
顾指不为天下化，排进靡使人心偾。
人于应问见影响，物被生杀通凄煖。
赏罚九变得其序，泽流万世非吾恩。
相{次/韭}乃合儒与墨，小辨岂数衍与髠。
河伯不逢海若语，岂知至道无穷门。
云将未得鸿蒙问，乌睹生物复其根。
神而化之不蘁立，未之尽者能诲啍。
长波所荡满今古，异代相应犹篪埙。
喟予所禀实樗散，作器自愧非玙璠。
逢辰偶得仕通籍，徼幸当与游西昆。
材力未足胜螽股，取舍徒思择熊蹯。
行年六十粗知化，藏经十二无能翻。
平时有志在寥廓，遇事无意从缗昏。
撄而后宁亘岁月，老之将至忘寒暄。
盱盱未免囿于物，扰扰不异风中幡。
昨从京辇絓丹笔，复得淮壤乘朱轓。
偶逢乐岁少休息，历览士俗因周爰。
提封乃是昔仁里，访古时复登平{辶备/录}。
城中蝶巷接蓬头，郊外鱼台连漆园。
悠然清风隔千载，独有遗像当高墦。
山川世异改城郭，岁时人罕羞蘋蘩。
先生县解出无有，后世景仰空擎拳。
大布緳履生弗饰，岂蕲朽壤衣如𫞩。
乌鸢蝼蚁死不避，安用丘墟祀有膰。
虚堂虽异生存处，操趣犹令贪薄敦。
我怀方外想音采，坐视券内驱冥烦。
曳涂窃企濮水钓，投犗更思东海蹲。
子葵虽未得其道，意而固愿游其藩。
圣人之书议者扁，妙斲之质良在懮。
空遗糟魄宁咀味，纵有履迹焉投跟。
何当一发鸡瓮覆，因而更焚驹项辕。
天光内照宇自泰，人益不累中无闷。
云谁嗣响可晤语，至理竟亦归无言。

忆昔初读南华篇，但爱闳辨如川源。
沉酣渐得见真理，驰骛造化游胚浑。
潜心四纪不知倦，闲日讲解时寻温。
其言无端极放肆，大抵顺物尤连犿。
六经高深如韫椟，百氏蔽偏迷蹢阍。
伯阳语道最渊邃，中士尚或疑亡存。
竺干权实信广大，妙用不出我藩垣。
伟兹三篇粹精奥，推本一化开幽{亻民/日}。
反复孝慈去愿誉，胎育仁义除诈谖。
情类相亲自才德，踶跂不立存朴惇。
寓言本为大方设，吊诡难与常人论。
祖尚玄虚灭理学，乖背宗旨由后昆。
遂矜放旷为任达，由此道真流亡反。
自非通识造闳远，安能超悟还淳元。
大钧斡旋本何有，相禅以种纷无垠。
载其形声直喑醷，感彼气类相嬗媛。
死生之辨在旦夜，梦觉之异分形魂。
神奇臭腐互美恶，蜩甲蛇蜕奚代迍。
卵胎无以易生种，风化自尔成虫蜫。
出入于机泯无际，始卒若环焉可扪。
芒乎万致始同体，明以一指弥滋繁。
异则肝胆为楚越，同则萧竹犹枅圈。
真宰难以眹迹见，灵台莫由形器援。
何者非彼何者是，孰为亲爱孰为怨。
六凿相攘有利害，两溢类妄成斗喧。
至细不必陋蛮触，倪大恶用惊鹏鲲。
天机所动体各适，足行岂异唾者喷。
外物既重内固拙，瓦注则巧金乃殙。
物之傥来莫御止，心所希跂俄屯{愍心=月}。
有疾无用亢豚免，其迹已陈刍狗燔。
全生难恃社之栎，移是不定腊者{月昆}。
逢真令尹魄栩栩，恍丑全人脰肩肩。
因知祸福相倚伏，故于得失无螴蜳。
惟能胆阕以生白，是乃孰耰而厌飧。
道非处服无不在，人以德性为之原。
有情有信非可致，一满一虚常不腾。
九年大妙得之野，参寥疑始传诸孙。
豨韦以之挈天地，堪坯以之袭昆仑。
明此南乡唐尧帝，明此处下素王尊。
众人逐物但役役，一曲自守常暖暖。
修躬明污躬则殆，饰智矜愚智弥惛。
单豹治里外逢害，张毅修襮中成殟。
退不为宾颍阳乐，荡而伤性喣水踆。
二子高节去孤竹，三闾独清浮湘沅。
弃世终亦馁薇蕨，行吟徒自悲兰荪。
彼为礼义矫末俗，犹以佩玉趋櫜鞬。
将明是非崇世论，何异狐白资绁袢。
礼义治则忠信薄，是非著则名实翻。
尚贤贵德下滋伪，信赏明罚民尤冤。
宋荣犹然在讥世，其于毁誉方汶汶。
列子待风乃轻举，岂若御辩常掀掀。
至人达观齐物我，直往上古惟愚芚。
内通耳目外心智，旁挟日月超乾坤。
安时处顺任天倪，抱德炀和遗世喧。
悗乎忘言喙鸣合，窅尔自静鲵桓潘。
养生之主悟文惠，治气其勇过孟贲。
形形不形睨初始，物物不物邻羲轩。
得计弃智任鱼蚁，劳形怵心嗟虎猿。
呼我牛马谁毁誉，梦为鱼鸟还潜翻。
其穷不屑涸辙鲋，其高乃况南方鹓。
方其息死乐枯髑，亦既恬生慕孤豚。
尝闻藏言乃笑杖，既见偃室聊歌盆。
畏龙不羡宋人乘，睹鹊自感雕陵樊。
广莫将植拥肿木，江湖可浮瓠落樽。
不将不迎随物化，一龙一蛇更蛰蜿。
以道泛观未切著，得时而行或曲卷。
皇王上下惟变适，周鲁舟车殊运奔。
顾指不为天下化，排进靡使人心偾。
人于应问见影响，物被生杀通凄煖。
赏罚九变得其序，泽流万世非吾恩。
相{次/韭}乃合儒与墨，小辨岂数衍与髠。
河伯不逢海若语，岂知至道无穷门。
云将未得鸿蒙问，乌睹生物复其根。
神而化之不蘁立，未之尽者能诲啍。
长波所荡满今古，异代相应犹篪埙。
喟予所禀实樗散，作器自愧非玙璠。
逢辰偶得仕通籍，徼幸当与游西昆。
材力未足胜螽股，取舍徒思择熊蹯。
行年六十粗知化，藏经十二无能翻。
平时有志在寥廓，遇事无意从缗昏。
撄而后宁亘岁月，老之将至忘寒暄。
盱盱未免囿于物，扰扰不异风中幡。
昨从京辇絓丹笔，复得淮壤乘朱轓。
偶逢乐岁少休息，历览士俗因周爰。
提封乃是昔仁里，访古时复登平{辶备/录}。
城中蝶巷接蓬头，郊外鱼台连漆园。
悠然清风隔千载，独有遗像当高墦。
山川世异改城郭，岁时人罕羞蘋蘩。
先生县解出无有，后世景仰空擎拳。
大布緳履生弗饰，岂蕲朽壤衣如𫞩。
乌鸢蝼蚁死不避，安用丘墟祀有膰。
虚堂虽异生存处，操趣犹令贪薄敦。
我怀方外想音采，坐视券内驱冥烦。
曳涂窃企濮水钓，投犗更思东海蹲。
子葵虽未得其道，意而固愿游其藩。
圣人之书议者扁，妙斲之质良在懮。
空遗糟魄宁咀味，纵有履迹焉投跟。
何当一发鸡瓮覆，因而更焚驹项辕。
天光内照宇自泰，人益不累中无闷。
云谁嗣响可晤语，至理竟亦归无言。

维扬禹九州，淮南唐四镇。
地据江海冲，星占楚吴分。
五季剧荒扰，我朝夷僭闰。
督府时称雄，守帅选常遴。
由来竹符使，莫匪邦家闻。
其间九贤者，尤推万人俊。
太原文章伯，师友渊源濬。
五事陈便宜，七制推典训。
屡荐官虽崇，三已色无愠。
岐公老藩朝，惠爱浃吴晋。
荐士言有味，偃兵功不陈。
鼎饪方燮和，丘园终委顺。
渊哉文肃公，生遘休明运。
三朝翰墨工，二府谋猷奋。
道卷任推迁，名全蔑缁磷。
郑公梁栋才，天质璆琳韵。
大笔弟兄同，万事朝廷问。
徊翔极宰枢，终始无疵吝。
仁宗初倦勤，魏公复来觐。
堂堂真相尊，謇謇嘉言进。
十字篆勋劳，大烝报忠荩。
乐安予旧馆，早岁窥墙仞。
儒林仰宗工，政府发闳论。
虽无鼎铭勋，却有书传信。
吾友仲{辶备/录}父，利器发硎刃。
论经鄙章句，纵辨摧凌谇。
经纬夙志违，风流壮年尽。
文武惟秀公，将相纡双印。
入辅复出藩，抚淮兼帅润。
忆昔获攀稽，后来尝慕蔺。
司空一代宗，累叶清风振。
继父汉韦平，致君古尧舜。
时叹人云亡，上嗟天不慭。
昔人企前修，景行仰高峻。
声气或相同，古远视犹近。
马迁称晏婴，羊祜交陆逊。
异代思执鞭，仇邻通馈𫗥。
粤予望诸贤，先后来兹郡。
既非镇俗才，仍抱终天衅。
砂砾自澄汰，铅镆殊铦钝。
将书名在石，终惭驽附骏。
前人固难追，遗德犹可徇。
鞭后志良勤，思齐言亦讱。
颜{忄典}章在怀，年侵霜满鬓。
俛仰复奚为，兹焉俟嘉遁。

我昔就学初，龆童齿未龀。
严亲念痴狂，小艺诱愚钝。
始时授章句，次第教篇韵。
蒙泉企层澜，覆篑期九仞。
十龄独侍行，千里赴朝觐。
靡依心向吴，能事躬在浚。
应门待宾客，睦族周分亲。
虽免逃杖諐，犹虞裕蛊吝。
十三从师友，群彦得亲近。
箕裘袭素风，兰芷渐腴润。
占毕自忘劳，攻坚常切问。
六经日沈酣，百氏恣蹂躏。
礼乐原夏商，春秋道尧舜。
论诗识温柔，讲易知谦巽。
书要通上古，史亦蕲尽信。
复熟中庸篇，推名善恶混。
楹书迨今存，手泽亦未泯。
赖此渐摩益，稍知贤圣蕴。
十八随乡书，三冬阅文阵。
同时韦带伦，共试棘闱濬。
少年事矜豪，属辞少绳准。
程文竟乖疏，贡籍果遗摈。
内负未蹉跎，不能忘起偾。
赏延辄辞官，雅志将自奋。
笔苦手成胝，眠稀目生晕。
常患涉猎疏，肯效揣摩困。
再上忝乙科，初筵习磨楯。
绸缪结官课，奄忽罹忧疹。
灵光未及赋，陟岵遽衔舋。
星行赴帏堂，雨泣护归榇。
先畴闽岭遥，寓舍京口近。
葬营带郭田，地得兼山艮。
送往极充穷，拊存急赒赈。
三釜须自谋，一官姑孟晋。
恤孤逢旧知，温故拾余烬。
荐衡荷德璋，嗣向怜子骏。
给札恩特殊，除职选尤遴。
遂去州县劳，入陪台阁俊。
校文擿三折，食贫岁四闰。
君相嘉宿官，圭符假名郡。
地望号优闲，公租稍充牣。
二偏丰旨甘，百口免饥馑。
方喜私愿谐，遽叨召音迅。
素非干时才，屡试投虚刃。
治绩愧无闻，官资谬超进。
持橐入记言，演纶漫燥吻。
事无补毫分，心常怀愤懑。
一言偶寤意，三已固无愠。
再违金门籍，七换竹使印。
赐环元丰初，解组横海镇。
虏信使约修，周官预详{扌鹿/木}。
上号太宫辰，奉册陪发轫。
复土裕陵日，杖桐方守殡。
阻趋七月期，莫从百夫殉。
衰麻虽未除，泪血犹未抆。
误被两宫知，首颁一札讯。
入长天台班，复冠鳌坡峻。
拔擢登台司，咨俞陪坐论。
属时久承平，狡羌未诛震。
任重才难胜，位高躬易陨。
丹衷徒蹇蹇，明诚乏斤斤。
靡惮啧言烦，姑守王臣荩。
圣神眷始终，进退礼周尽。
禁殿陟青规，琳宫叩虚牝。
再辞淮海藩，未许丘园逊。
风霜经六纪，蓬葆垂两鬓。
躬闲犹冠带，禄厚足储𫗥。
贡余香龙团，上尊白羊酝。
岁时荷恩霑，浆藿对馈賮。
春园乘闲灌，冬户随时墐。
入对书甲乙，出驱车薄笨。
扶杖拜先茔，携觞问田畯。
蕃室倦扫除，綦几聊凭隠。
养浩希子舆，学生同祝肾。
念昔多艰勤，诲尔宜悱愤。
见贤弓在檠，遇事骖从靳。
竞情思昔非，视舌知柔韧。
高门训序畏，刊腹摩兜慎。
名教乐有余，异端戒多紊。
其要本诚明，乌在问圆顿。
美璞不雕琢，安得怀瑜瑾。
良器不深藏，渠能免瑕璺。
学问不沾洽，何由垂望闻。
操守不坚纯，久必成缁磷。
进修欲及时，行违要无闷。
士行惜分阴，伯阳叹往运。
当年倘因循，晚岁必悔恨。
更思祖先勋，相传清白训。
世胄闽与吴，宗姻期及絻。
衣冠布中外，椽土无尺寸。
逮吾老乡闾，始得营畦畛。
蜗庐庇风雨，稷田助饔馂。
幸与仁智邻，仍远市城慁。
沈侯东阳居，陆叟颐山遁。
出处虽殊途，丰约已过分。
考室俟构堂，肥家在忍顺。
常使棣华荣，无致荆枝忿。
中冓须自防，外诱不可徇。
惧尔志悠悠，故吾言谆谆。
力行傥不渝，家声期远振。

我昔就学初，龆童齿未龀。
严亲念痴狂，小艺诱愚钝。
始时授章句，次第教篇韵。
蒙泉企层澜，覆篑期九仞。
十龄独侍行，千里赴朝觐。
靡依心向吴，能事躬在浚。
应门待宾客，睦族周分亲。
虽免逃杖諐，犹虞裕蛊吝。
十三从师友，群彦得亲近。
箕裘袭素风，兰芷渐腴润。
占毕自忘劳，攻坚常切问。
六经日沈酣，百氏恣蹂躏。
礼乐原夏商，春秋道尧舜。
论诗识温柔，讲易知谦巽。
书要通上古，史亦蕲尽信。
复熟中庸篇，推名善恶混。
楹书迨今存，手泽亦未泯。
赖此渐摩益，稍知贤圣蕴。
十八随乡书，三冬阅文阵。
同时韦带伦，共试棘闱濬。
少年事矜豪，属辞少绳准。
程文竟乖疏，贡籍果遗摈。
内负未蹉跎，不能忘起偾。
赏延辄辞官，雅志将自奋。
笔苦手成胝，眠稀目生晕。
常患涉猎疏，肯效揣摩困。
再上忝乙科，初筵习磨楯。
绸缪结官课，奄忽罹忧疹。
灵光未及赋，陟岵遽衔舋。
星行赴帏堂，雨泣护归榇。
先畴闽岭遥，寓舍京口近。
葬营带郭田，地得兼山艮。
送往极充穷，拊存急赒赈。
三釜须自谋，一官姑孟晋。
恤孤逢旧知，温故拾余烬。
荐衡荷德璋，嗣向怜子骏。
给札恩特殊，除职选尤遴。
遂去州县劳，入陪台阁俊。
校文擿三折，食贫岁四闰。
君相嘉宿官，圭符假名郡。
地望号优闲，公租稍充牣。
二偏丰旨甘，百口免饥馑。
方喜私愿谐，遽叨召音迅。
素非干时才，屡试投虚刃。
治绩愧无闻，官资谬超进。
持橐入记言，演纶漫燥吻。
事无补毫分，心常怀愤懑。
一言偶寤意，三已固无愠。
再违金门籍，七换竹使印。
赐环元丰初，解组横海镇。
虏信使约修，周官预详{扌鹿/木}。
上号太宫辰，奉册陪发轫。
复土裕陵日，杖桐方守殡。
阻趋七月期，莫从百夫殉。
衰麻虽未除，泪血犹未抆。
误被两宫知，首颁一札讯。
入长天台班，复冠鳌坡峻。
拔擢登台司，咨俞陪坐论。
属时久承平，狡羌未诛震。
任重才难胜，位高躬易陨。
丹衷徒蹇蹇，明诚乏斤斤。
靡惮啧言烦，姑守王臣荩。
圣神眷始终，进退礼周尽。
禁殿陟青规，琳宫叩虚牝。
再辞淮海藩，未许丘园逊。
风霜经六纪，蓬葆垂两鬓。
躬闲犹冠带，禄厚足储𫗥。
贡余香龙团，上尊白羊酝。
岁时荷恩霑，浆藿对馈賮。
春园乘闲灌，冬户随时墐。
入对书甲乙，出驱车薄笨。
扶杖拜先茔，携觞问田畯。
蕃室倦扫除，綦几聊凭隠。
养浩希子舆，学生同祝肾。
念昔多艰勤，诲尔宜悱愤。
见贤弓在檠，遇事骖从靳。
竞情思昔非，视舌知柔韧。
高门训序畏，刊腹摩兜慎。
名教乐有余，异端戒多紊。
其要本诚明，乌在问圆顿。
美璞不雕琢，安得怀瑜瑾。
良器不深藏，渠能免瑕璺。
学问不沾洽，何由垂望闻。
操守不坚纯，久必成缁磷。
进修欲及时，行违要无闷。
士行惜分阴，伯阳叹往运。
当年倘因循，晚岁必悔恨。
更思祖先勋，相传清白训。
世胄闽与吴，宗姻期及絻。
衣冠布中外，椽土无尺寸。
逮吾老乡闾，始得营畦畛。
蜗庐庇风雨，稷田助饔馂。
幸与仁智邻，仍远市城慁。
沈侯东阳居，陆叟颐山遁。
出处虽殊途，丰约已过分。
考室俟构堂，肥家在忍顺。
常使棣华荣，无致荆枝忿。
中冓须自防，外诱不可徇。
惧尔志悠悠，故吾言谆谆。
力行傥不渝，家声期远振。

故时台榭对池心，空有名传拟穴金。
鬋理茅茨修竹茂，经营轩槛绿杨深。
桥横断岸虹流彩，花满芳园鸟啭音。
盛府多欢频命席，每容疏外共窥临。

彼美春工用意多，剪裁琼蕊缀庭柯。
妍辞重识梁园赋，寡和还推郢国歌。
莫叹余花皆惨悴，共看修柏自婆娑。
尊前谩爱风光好，不见山阴泛棹过。

濒江多胜宇，兹地更推高。
结友为文会，开樽较饮豪。
春华今始盛，圣代况亲遭。
美景堪行乐，雄谈任叫号。
数家供法馔，百斝和春醪。
异味频登俎，良庖旋奏刀。
盘丰介象鲙，手马毕生螯。
极量觚并榼，忘形罂与槽。
怜君皆旷达，独我叹徒劳。
俗状区区外，刚肠渐渐熬。
壮心虽不屈，谗口亦奚逃。
感寓尝怀古，愁来几悼骚。
宦涂蜗斗角，世事猬森毛。
自得犹千虑，谁能挫一毫。
无烦恶蝇点，须拟效龙韬。
暂适惟诗酒，难兼是燕敖。
纵欢忘倦厌，论契甚坚牢。
峻节凌修干，清风遏怒涛。
就贤知不倦，营道岂云叨。
此席今谁继，知音尽俊髦。

梁苑有修竹，移来正得时。
新开一斋馆，分植两轩墀。
璅碎青金影，纤圆碧玉枝。
物应人共美，性与地兼宜。
渐喜声成韵，毋伤色暂衰。
宁因恶土变，自与好风期。
窗闼常相对，阑干不用施。
看怜朝露爽，坐觉昼阴迟。
拟富非侯等，亲邻见凤姿。
燕杯留几席，画笔置藩篱。
护长防将折，删枯欲更滋。
破忧谈将解，化恐误仙骑。
节耸蛟螭骨，苞翻虎豹皮。
竿长终劲挺，根困任离披。
肯顾柯亭赏，休思渭水持。
吟余毫亦健，灌罢器频欹。
戴谱须书此，淇园未羡之。
七贤尝伴侣，六逸重犹夷。
缅继斯人躅，如吹仲氏篪。
萧然发清思，赖尔作良知。

人情安逸或骄惛，君子操修有本原。
结宇近同闲燕处，题颜深警圣贤言。
游心最乐群书富，寓目无穷百卉繁。
治世右文风教洽，彬彬儒雅遍宗藩。

故事修春禊，恩筵启凤林。
风光来莽苍，和气动幽沈。
六豆分肴贵，千锺酌醴深。
执兰游洧水，忘味听韶音。
凫藻群官意，云天上帝心。
叨陪宴湑召，非服愧华簪。

五纪修戎好，重关四向开。
村郊纵牛马，战地长蒿莱。
过客朝连暮，征轺去复回。
元侯勤主礼，一一倒瓶罍。

江干邂逅再经旬，每挹清风叹绝尘。
炼得轻躯同槁木，养来和气胜阳春。
官闲不废修金诀，功满终须礼玉宸。
自顾衰残多俗累，何时方外去相亲。

已践修涂到急流，暂回俗驾喜同游。
名为外物知难必，学悟无生信若浮。
骚雅深情追李杜，林泉高兴拉巢由。
迟留更爱灵峰境，青桂风来不待秋。

幽栖新得地，朴饰敢求全。
一亩真儒有，三年近道边。
锄荒还见旧，革陋遂成妍。
栋宇依岩畔，烟云入槛前。
人非胜土木，心每惧冰渊。
州处来闲燕，山居隔市廛。
轩窗横列岫，屏嶂对先贤。
念昔初经始，惟蕲远水泉。
丘园宁待贲，宗庙贵为先。
幸免灵台寄，重叨真室虔。
颐生无异术，送死有新阡。
世虑都忘矣，劳生此息焉。
道腴甘淡薄，食邑减芳鲜。
士誉言功德，僧谈半满偏。
未从招隠客，不费买邻钱。
昼静龙须坐，宵寒龟壳眠。
藉莎毋剪薙，即石不磨镌。
假职恩良厚，归田志益坚。
秋毫知帝力，清白自家传。
吾弟欣堂构，长言纪瓞绵。
思亲乐京口，怀土限闽川。
江左步兵酒，华阳小有天。
衔杯蠲痼疾，行药助修年。
更有扶衰物，邻家十八仙。

越从景祐至元丰，俪极坤仪四纪中。
复辟先朝尊启母，助勤熙旦广尧聪。
深居高拱收渊默，盛德成功绝比隆。
太史方修长信注，续诗应首二南风。

清修闻校议，慈惠布州蕃。
奉使功虽最，遗荣道亦尊。
卜居邻楚泽，反葬近秦源。
自得寻真趣，高风世所敦。

英祖修官日，先皇出震年。
甘泉方授职，少海继登贤。
望积公台久，恩从诔册宣。
遗思满京邑，曾议市租钱。

前日崇明路，初闻撤瑟时。
两宫驰道哭，三市辍舂悲。
精爽骑箕尾，功名载鼎彜。
谁修凤池录，直笔载萧规。

律管已当人统月，斗杓初建孟陬辰。
新修元祐万年历，今日才开第五春。

归休谢事乐时闲，衣钵承传宰辅冠。
感德旧曾亲善政，霑恩新赐立危桓。
堂堂严貌依龙衮，粲粲文星荷月寒。
直笔当时修国史，英豪迈古后来看。

国富民安后，修成体属干。
凝神归妙道，抱一守丹田。
去住浑无碍，升腾任自然。
九年功满日，独步大罗仙。

莫把孤阴为有阳，独修一物转羸尪。
劳形按引皆非道，炼气餐霞总是狂。
毕世谩求铅汞伏，何时得见虎龙降。
劝君穷取生身处，返本还元是药王。

月才天际半轮明，早有龙吟虎啸声。
便好用心修二八，一时辰内管丹成。

大药修之有易难，也知由我亦由天。
若非积行施功德，动有群魔作障缘。

修行混俗且和光，圆即圆兮方即方。
显晦逆从人莫测，教人争得见行藏。

饶君了悟真如性，未免抛身却入身。
何似更兼修大药，顿超无漏作真人。

释氏教人修极乐，亦缘极乐是金方。
大都色相惟兹实，余二非真谩度量。

终日行不曾行，终日坐何曾坐。
修善不成功德，造恶元无罪过。
时人若未明心，莫执此言乱做。
死后须见阎王，难免镬汤碓磨。

贫儿衣中珠，本自圆明好。
不会自寻求，却数他人宝。
数他宝，终无益，只是教君空费力。
争如认取自家珍，价值黄金千万亿。
此宝珠，光最大，遍照三千大千界。
从来不解少分毫，刚被浮云为障碍。
自从认得此摩尼，泡体空花谁更爱。
佛珠还与我珠同，我性即归佛性海。
珠非珠，海非海，坦然心量包法界。
任你尘嚣满眼前，定慧圆明常自在。
不是空，不是色，内外皎然无壅塞。
六通神慧妙无穷，自利利他宁解极。
见即了，万事毕，绝学无为度终日。
怕兮如未兆婴儿，动止随缘无固必。
不断妄，不修真，真妄之心总属尘。
从来万法皆无相，无相之中有法身。
法身即是天真佛，亦非人兮亦非物。
浩然充塞天地间，只是希夷并恍惚。
垢不染，光自明，无法不从心里生。
心若不生法自灭，即知罪福本无形。
无佛修，无法说，丈夫智见自然别。
出言便作狮子鸣，不似野牛论生灭。

贫儿衣中珠，本自圆明好。
不会自寻求，却数他人宝。
数他宝，终无益，只是教君空费力。
争如认取自家珍，价值黄金千万亿。
此宝珠，光最大，遍照三千大千界。
从来不解少分毫，刚被浮云为障碍。
自从认得此摩尼，泡体空花谁更爱。
佛珠还与我珠同，我性即归佛性海。
珠非珠，海非海，坦然心量包法界。
任你尘嚣满眼前，定慧圆明常自在。
不是空，不是色，内外皎然无壅塞。
六通神慧妙无穷，自利利他宁解极。
见即了，万事毕，绝学无为度终日。
怕兮如未兆婴儿，动止随缘无固必。
不断妄，不修真，真妄之心总属尘。
从来万法皆无相，无相之中有法身。
法身即是天真佛，亦非人兮亦非物。
浩然充塞天地间，只是希夷并恍惚。
垢不染，光自明，无法不从心里生。
心若不生法自灭，即知罪福本无形。
无佛修，无法说，丈夫智见自然别。
出言便作狮子鸣，不似野牛论生灭。

如来禅性如水，体静风波自止。
兴居湛湛常清，不独坐时方是。
今人静坐取证，不道全在见性。
性于见里若明，见向性中自定。
定成慧用无穷，是名诸佛神通。
几欲究其体用，但见十方虚空。
空中杳无一物，亦无希夷恍惚。
希恍既不可寻，寻之却成乖失。
只此乖失两字，不可执为凭据。
本心尚乃如空，岂有得失能所。
但将万法遣除，遣令浄尽无余。
豁然圆明自现，便与诸佛无殊。
色身为我桎梏，且恁和光混俗。
举动一切无心，争甚是非荣辱。
生身只是寄居，逆旅主号毗卢。
毗卢不来不去，乃知生灭无余。
或问毗卢何似，只为有相不是。
眼前叶叶尘尘，尘叶非同非异。
况此尘尘叶叶，个个释迦迦叶。
异则万籁皆鸣，同则一风都摄。
若要认得摩尼，莫道得法方知。
有病用他药疗，病差药更何施。
心迷须假法照，心悟法更不要。
又如昏镜得磨，痕垢自然灭了。
本为心法皆妄，故令难尽诸相。
诸相离了何如，是名至真无上。
若欲庄严佛土，平等行慈救苦。
菩提本愿虽深，切莫相中有取。
此为福慧双圆，当来授记居先。
断常纤尘有染，却于诸佛无缘。
翻念凡夫迷执，尽被情爱染习。
只为贪著情多，常生胎卵化湿。
学道须教猛烈，无情心刚似铁。
直饶父母妻儿，又与他人何别。
常守一颗圆光，不见可欲思量。
万法一时无著，说甚地狱天堂。
然后我命在我，空中无升无堕。
出没诸佛土中，不离菩提本坐。
观音三十二应，我当亦从中证。
化现不可思议，尽出逍遥之性。
我是无心禅客，凡事不会拣择。
昔时一个黑牛，今日浑身总白。
有时自歌自笑，傍人道我神少。
争知被褐之形，内怀无价之宝。
更若见我谈空，恰似囫囵吞枣。
此法唯佛能知，凡愚岂解相表。
兼有修禅上人，只学斗口合唇。
夸我问答敏急，却元不识主人。
盖是寻枝摘叶，不解穷究本根。
得根枝叶自茂，无根枝叶难存。
便逞已握灵珠，转于人我难除。
与我灵源妙觉，远隔千里之殊。
此辈可伤可笑，空说积年学道。
心高不肯问人，枉使一生虚老。
乃是愚迷钝根，邪见业重为因。
若向此生不悟，后世争免沉沦。

堪笑我心，如顽如鄙。
兀兀腾腾，任物安委。
不解修行，亦不造罪。
不曾利人，亦不私己。
不持戒律，不徇忌讳。
不知礼乐，不行仁义。
人间所能，百无一会。
饥来吃饭，渴来饮水。
困则打睡，觉则行履。
热则单衣，寒则盖被。
无思无量，何忧何喜。
不悔不谋，无念无意。
凡生荣辱，逆旅而已。
林木栖鸟，亦可为比。
来且不禁，去亦不止。
不避不来，无赞无毁。
不厌丑恶，不羡善美。
不趣静室，不远闹市。
不说人非，不夸己是。
不厚尊崇，不薄贱稚。
亲爱冤仇，大小内外。
哀乐得丧，钦侮险易。
心无两睹，坦然一揆。
不为福先，不为祸始。
感而后应，迫而后起。
不畏锋刀，焉怕虎兕。
随物称呼，岂拘名字。
眼不就色，声不来耳。
凡所有相，皆属妄伪。
男女形声，悉非定体。
体相无心，不染不碍。
自在逍遥，物莫能累。
妙觉光圆，映彻表里。
包裹六极，无有遐迩。
光兮非光，如月在水。
取舍既难，复何比拟。
了兹妙用，迥然超彼。
或问所宗，此而已矣。

吾家本住石桥北，山镇水关森古木。
桥下涧水彻昆仑，山下有泉香馥郁。
吾居山内实堪夸，遍地均栽不谢花。
山北穴中藏猛虎，出窟哮吼生风霞。
山南潭底隠蛟龙，腾云降雨山蒙蒙。
二兽相逢斗一场，玄味隠伏皆真祥。
景堪美，吾暗喜，自斟自酌醺醺醉。
醉弹一曲无弦琴，琴里声声教仔细。
可煞醉后没人知，昏昏默默恰如痴。
仰观造化工夫妙，日还西出月东归。
天是地，地是天，反复阴阳合自然。
识得五行颠倒处，指日升霞归洞天。
黄金屋，白玉椽，玉女金童日侍前。
南辰北斗分明布，森罗万象现无边。
无昼夜，要绵绵，聚散周天火候全。
若问金丹端的处，寻师指破水中铅。
木生火，金生水，水火须分前后队。
要辨浮沉识主宾，铅银砂汞方交会。
有刚柔，莫逸意，知足常足归本位。
万神齐贺太平年，恁时国富民欢喜。
此个事，好推理，同道之人知此义。
后来一辈学修真，只说存养并行气。
在眼前，甚容易，得服之人妙难比。
先且去病更延年，用火烹煎变阳体。
学道人，去思已，休问旁门小法制。
只知目下哄得人，不觉自身暗憔悴。
劝后学，须猛絷，莫徒抛家住他地。
妙道不离自家身，岂在千山并万水。
莫因循，自贪鄙，火急寻师觅玄旨。
在生若不学修行，未必来生甚胎里。
既有心，要终始，人生大事惟生死。
皇天若负道心人，令我三涂为下鬼。

吾家本住石桥北，山镇水关森古木。
桥下涧水彻昆仑，山下有泉香馥郁。
吾居山内实堪夸，遍地均栽不谢花。
山北穴中藏猛虎，出窟哮吼生风霞。
山南潭底隠蛟龙，腾云降雨山蒙蒙。
二兽相逢斗一场，玄味隠伏皆真祥。
景堪美，吾暗喜，自斟自酌醺醺醉。
醉弹一曲无弦琴，琴里声声教仔细。
可煞醉后没人知，昏昏默默恰如痴。
仰观造化工夫妙，日还西出月东归。
天是地，地是天，反复阴阳合自然。
识得五行颠倒处，指日升霞归洞天。
黄金屋，白玉椽，玉女金童日侍前。
南辰北斗分明布，森罗万象现无边。
无昼夜，要绵绵，聚散周天火候全。
若问金丹端的处，寻师指破水中铅。
木生火，金生水，水火须分前后队。
要辨浮沉识主宾，铅银砂汞方交会。
有刚柔，莫逸意，知足常足归本位。
万神齐贺太平年，恁时国富民欢喜。
此个事，好推理，同道之人知此义。
后来一辈学修真，只说存养并行气。
在眼前，甚容易，得服之人妙难比。
先且去病更延年，用火烹煎变阳体。
学道人，去思已，休问旁门小法制。
只知目下哄得人，不觉自身暗憔悴。
劝后学，须猛絷，莫徒抛家住他地。
妙道不离自家身，岂在千山并万水。
莫因循，自贪鄙，火急寻师觅玄旨。
在生若不学修行，未必来生甚胎里。
既有心，要终始，人生大事惟生死。
皇天若负道心人，令我三涂为下鬼。

子来我乐只，子去悲如何。
谓言且少留，大舸已凌波。
暗黮虽莫测，皇明迈羲娥。
修门归有时，京水非汨罗。

风吹瓦堕屋，正打破我头。
瓦亦自破碎，岂但我血流。
我终不嗔渠，此瓦不自由。
众生造众恶，亦有一机抽。
渠不知此机，故自认愆尤。
此但可哀怜，劝令真正修。
岂可自迷闷，与渠作冤雠。

无动行善行，无明流有流。
种种生住灭，念念闻思修。
终不与法缚，亦不着僧裘。

端溪琢枕绿玉色，蕲水织簟黄金纹。
翰林所宝此两物，笑视金玉如浮云。
都城六月招客语，地上赤日流黄尘。
烛龙中天进无力，客主歊然各疲剧。
形骸直欲坐弃忘，冠带安能强修饰。
恃公宽贷更不疑，箕倨岂复论官职。
笛材平莹家故藏，砚璞坳清此新得。
扫除堂屋就阴翳，公不自眠分与客。
知公用意每如此，真能与物同其适。
岂比法曹空自私，却愿天日长炎赫。
公才卓牵人所惊，久矣四海流声名。
天方选取欲扶世，岂特使以文章鸣。
深探力取常不寐，思以正议排纵横。
奈何甘心一榻上，欲卧颍尾为洁清。
贤愚劳佚非一轨，顾我病昏惟未死。
心于万事久翛然，身寄一官真偶尔。
便当买宅归偃休，白发溪山如愿始。
看公勠力就太平，却上青天跨箕尾。

北行出河间，千岁想贤王。
胡麻生蓬中，诘曲终自伤。
好德尚如此，恃材宜见戕。
乃知阴自修，彼不为倾商。
区区三世家，庙册富文章。
教子以空言，得祚果不良。

元和伐蔡何危哉，朝廷百口无一谐。
盗伤中丞偶不死，利剑白日投天街。
裹疮入相议军旅，国火一再更檀槐。
上前慷慨语发涕，誓出按抚除睽乖。
指㧑光颜战洄曲，阚如怒虎搏虺豺。
愬能捕虏取肝鬲，护送密乞完形骸。
笞兵夜半投死地，雪湿不敢燃薪{艹点}。
空城竖子已可缚，中使尚作啼儿哇。
退之道此尤俊伟，当镂玉牒东燔柴。
欲编诗书播后嗣，笔墨虽巧终类俳。
唐从天宝运中圮，廊庙往往非忠佳。
诸侯纵横代割据，疆土岂得无离{亻瓜}。
德宗末年惩战祸，一矢不试尘蒙靫。
宪皇初起众未信，意欲立扫除昏霾。
追还清明救薄蚀，屡敕主府拘穷蛙。
王师伤夷征赋窘，千里亦忌毫厘差。
小夫偷安自非计，长者远虑或可怀。
桓桓晋公忠且壮，时命适与功名偕。
是非末世主成败，烜赫今古谁讥排。
贤哉韦纯议北赦，仓卒两伐尤难皆。
重华声明弥万国，服苗干羽舞两阶。
宣王侧身内修政，常德立武能平淮。
昔人经纶初若缓，欲弃此道非吾侪。
千秋事往踪迹在，岳石款记如湘崖。
文严字丽皆可喜，黄埃蔽没苍藓埋。
当时将佐尽豪杰，想此兵祷陪祠斋。
君曾西迁为拓本，濡麝割蜜亲劘揩。
新篇波澜特浩荡，把卷熟读迷津涯。
褒贤乐善自为美，当挂庙壁为诗牌。

季子将北征，貂裘解亭皋。
使君拥鸣驺，出饯载酒醪。
作诗宠行色，坐客多贤豪。
信知大夫才，能赋在登高。
陟峰忧未已，强歌反哀号。
问言归何时，逮此冬风饕。
川涂良阻修，棰辔慎所操。
黄屋初启圣，万灵归一陶。
询谋及疏贱，拔取皆时髦。
往矣果有合，可辞州县劳。

人生九州闲，泛泛水中木。
漂浮随风波，邂逅得相触。
始我与夫子，得官同一州。
相逢皆偶然，情义乃绸缪。
我于人事疏，而子久矣修。
磨砻以成我，德大不可酬。
乖离今六年，念子未尝休。
岂不道相逢，但得顷刻留。
欢喜不满颜，长年抱离忧。
古人有所思，千里驾车牛。
如何咫尺间，而不与予游。
顾惜五斗米，无辜自拘囚。
念彼磊落者，心颜两惭羞。
剡山碧榛榛，剡水日夜流。
山行苦无巇，水浅亦可舟。
使君子所善，来檄自可求。
何时子来意，待子南山头。

不得君子居，而与小人游。
疵瑕不相摩，况乃祸衅稠。
高语不敢出，鄙辞强颜酬。
始云避世患，自觉日已偷。
如傅一齐人，以万楚人咻。
云复学齐言，定复不可求。
仁义多在野，欲从苦淹留。
不悲道难行，所悲累身修。

楚越千万山，雄奇此山兼。
盘根虽巨壮，其末乃修纤。
去县尚百里，侧身勇前瞻。
萧条烟岚上，缥缈浮青尖。
徐行稍复逼，所瞩亦已添。
精神去亹亹，气象来渐渐。
卸席取近岸，移船傍苍蒹。
窥观坐穷晡，未觉晷刻淹。
江空万物息，四面波澜恬。
峨然九女鬟，争出一镜奁。
卧送秋月没，起看朝阳暹。
游氛荡无余，琐细得尽觇。
陵空翠纛直，照影寒铓铦。
冢木立绀发，崖林张紫髯。
变态生倏忽，虽神讵能占。
当留老吾身，少驻谁云餍。
惜哉秦汉君，黄屋上衡灊。
等之事嬉游，舍此何其廉。
我疑二后荒，神物久已厌。
埋藏在云雾，不欲登昏𪫺。
又疑避褒封，蔽匿以为谦。
或是古史书，脱落简与签。
当时备巡游，今不在缃缣。
终南秦之望，泰山鲁所詹。
天王与秩祭，俎豆罗酰盐。
苟能泽下民，维此远亦沾。
方今东南旱，土脉燥不黏。
尚无肤寸功，岂免窃食嫌。
神莽吾难知，士病吾能砭。
文章巧傅会，智术工飞箝。
荐宝互珪璧，论材自楩柟。
苟以饰妇妾，谬云活苍黔。
岂如幽人乐，兹山谢闾阎。
穴石作户牖，垂泉当门帘。
寻奇出后径，览胜倚前檐。
超然往不返，举世徒呫呫。
高兴寄日月，千秋伴乌蟾。
遐追商洛翁，秦火不能炎。
近慕楚穆生，竟脱楚人钳。
吾意窃所尚，人谋谅难佥。

穆王得八骏，万事得期修。
茫茫万载间，复此好远游。
车轮与马迹，此地亦尝留。
想当治道时，劳者尸如丘。

宜春旧台沼，日暮一登临。
解带行苍藓，移{革叟}坐绿阴。
树疏啼鸟远，水静落花深。
无复增修事，君王惜费金。

世事一何稠，论心日已偷。
尚蒙今士笑，宜见古人羞。
老圃聊须问，良田亦欲求。
非关畏黻冕，无责易身修。

畚筑今三岁，康庄始一修。
何言野人意，能助令君忧。
勠力非无补，论心岂有求。
十年空志食，因汝起予羞。

春期行晼晚，春意剩芳菲。
曲水应修禊，披香未试衣。
雨花红半堕，烟树碧相依。
怅望梦中地，王孙底不归。

生涯聊占水中洲，岂即乘桴逐圣丘。
身与凫飞仍雁集，心能茅靡亦波流。
由来杞梓常先伐，谁谓菰蒲可久留。
乘兴吾庐知未厌，故移修竹拟延驺。

十年怊怅蹑山阡，终欲持杯滴到泉。
东路角巾非故约，西州华屋漫修椽。
幽明永隔休炊黍，真俗相妨久绝弦。
遗墨每看疑邂逅，复随人事散如烟。

素心非不慕前修，自怪因循欲白头。
猎较趣时终琐琐，画墁营职信悠悠。
濠梁最忆知鱼乐，牢策翻惭为彘谋。
尚有故人能慰我，诗成珠玉每相投。

桐乡振廪得周旋，芍水修陂道路传。
日想僝功追往事，心知为政似当年。
鲂鱼鱍鱍归城市，秔稻纷纷载酒船。
楚相祠堂仍好在，胜游思为子留篇。

浄相前朝寺，荒凉二十秋。
曾遭减劫坏，今遇胜缘修。

玉斧修成宝月团，月边仍有女乘鸾。
青冥风露非人世，鬓乱钗斜特地寒。

正名百物自轩辕，野老何知强讨论。
但可与人漫醤瓿，岂能令鬼哭黄昏。
鼎湖龙去字书存，开辟神机有圣孙。
湖海老臣无四目，谩将糟粕污修门。

茂松修竹翠纷纷，正得山阿与水𣸣。
笑傲一生虽自乐，有司还欲选方闻。

将圣由天纵，成能与鬼谋。
聪明初四达，俊乂尽旁求。
一变前无古，三登岁有秋。
讴歌归子启，钦念禹功修。

蒿里竟何在，死生从此分。
谩传仙掌籍，谁见鬼修文。
蔡琰能传业，侯芭为起坟。
伤心北风路，吹泪湿江云。

忆随诸彦附青云，场屋声名看出群。
孙宝暮年犹主簿，卜商今日更修文。
山川凛凛平生气，草木萧萧数尺坟。
欲写此哀终不尽，但令千载少知君。

身执略兮入西关，关山阻修兮行路难。
水头宿兮草头坐，在野只教心胆破。
更鞴雕鞍教走马，玉骨瘦来无一把。
几回抛鞚抱鞍桥，往往惊堕马蹄下。

晓马骎骎路阻修，春风漠漠上衣裘。
三年衔恤空余息，一日忘形愿少留。
末路悲欢随俯仰，此生身世信沉浮。
寄声德操家人道，炊黍吾今且暂休。

汝水出山险，汝民多病瘿。
或如鸟粻满，或若猿嗛并。
女惭高掩襟，男大阔裁领。
饮水疑注壶，吐词侔有梗。
樗里既已闻，杜预亦不幸。
秦人号智囊，吴瓠挂狗颈。
{月畾}{月鬼}常柱颐，伶仃安及胫。
祗欲仰问天，无由俯窥井。
挟带岁月深，冒犯风霜冷。
厌恶虽自知，剖割且谁肯。
不惟羞把镜，仍亦愁吊影。
内疗烦羊靥，外砭废针颖。
在木曰楠榴，刳之可曰皿。
此诚无所用，既有何能屏。
膨脝厕元首，臃肿异胪顶。
难将面目施，可与胞胎逞。
贤哉临汝守，世德调金鼎。
珉俗虽丑乖，教令日修整。
风土恐随改，晨昏忧虑省。
傥欲觐慈颜，名城不难请。

湖水山云绕县斜，茂林修竹野人家。
宿酲过午无人问，卧听东风扫落花。

唱奇腾怪可删修，争奈常情胜谬悠。
禹贡已书开蜀道，秦人安得粪金牛。
万重山势随坤顺，一勺天波到海流。
自哂据经违世俗，庶几同志未相尤。

十纪权臣第，修城外台宅。
乔木不知秋，名花数逾百。
远如山林幽，近与尘埃隔。
惠政裕一方，民犹以为窄。

赤蛟卧浅水，头角不可藏。
天公果见之，叱起南山傍。
吴侯蓄奇才，投刃谁能当。
百吏如群鸦，簿领埋屋梁。
据案即时决，眸子愈精光。
不试巨鳌足，包裹百炼钢。
如何若漫浪，华省亦为郎。
日署百十字，支颐对修篁。
酒醒晚意闷，睡美春味长。
闲甚却索寞，相遇必壶觞。
平子亦疏放，尔我两相忘。
昨日凤凰下，诏书五色行。
特赐黄金鱼，付以十州强。
江山亦畏威，指顾随低昂。
乃知飞龙厩，放出真乘黄。
一秣一万里，争路看腾骧。
此行况秋色，碧江襟袖凉。
啄黍黄雀肥，鲥鱼如截肪。
愿加数匕饭，以慰长相望。

寄卧丞相庐，东轩富修竹。
如对古贤人，高标镇浮俗。
露气沃人清，烟色沾衣绿。
丹凤何时来，瘦损琅玕玉。

老树十百围，赤日不满影。
庙貌画鬼神，焰闪见光景。
闾里颇惊动，豚壶日叩请。
小巫口吟呀，祝奠屡折磬。
安敢议翦伐，惟恐罹灾眚。
乌雀不敢巢，繁阴实修整。
岂有物所凭，阴奸设机阱。
吾闻夏后氏，液金铸九鼎。
窟穴尽发露，夔羊皆远屏。
自从九鼎亡，草木亦有幸。

湖光飞出洞庭秋，拍手齐看山公游。
黑云抱日离东海，苍霞穿漏红光浮。
我公重惜此佳节，携宾留燕停鸣驺。
城角直穿一气外，碧鳞缥缈飞高楼。
晚花纤丽金靥闹，平莎蒙密绿发稠。
手把玻璃笑当坐，飘然逸气凌云遒。
须臾大卷出新作，铁网包住鲸与虬。
四座传观赏佳句，丝管不发清歌留。
茱萸著酒紫香透，芙蓉插髻双眉修。
后堂新压菊花酿，倾在玉盆凝不流。
美人再拜劝公饮，一饮可忘今古愁。
谁谓长戈可驻景，谁谓萱草能忘忧。
斯言寥阔不可考，乐事须向尊前求。
霓裳法曲古来绝，小槽琵琶天下尤。
只此醉乡有佳境，此境不与人间侔。

绿树荫修廊，云深别殿凉。
星文开帝座，玉色泛天光。
大典尊周孔，名家盛汉唐。
自怜携钓手，持笔翠旒旁。

数日看花生怕迟，杭州更有乱花围。
为贪携酒寻春去，不及修书趁雁归。
且击壮怀期篆鼎，莫缘华发便沾衣。
谁知寂寞寒山外，万里苍鹰正苦饥。

铜盘绿水浸红蕖，风卷纱幮睡足初。
金殿故人如借问，为言病酒懒修书。

携符拜州守，半舍度微径。
有僧谒道傍，云我迓邑令。
因徐指丛林，佛宇颇严浄。
愿驱大夫马，一宿憩征镫。
我生嗜烟萝，闻此惬幽兴。
乃留验僧言，金碧果晖映。
舍策游上方，尘襟觉疏莹。
山气乱朝暮，谷响答钟磬。
清风中宵来，云敛月垂镜。
微吟不知旦，坐席若初定。
遂行登修涂，回首谢岩磴。
咨予秉微尚，碌碌奚足竞。
一月两移府，未暇救民病。
徒为章服裹，折腰损真性。

朝廷重一邑，悼昔容备员。
自严荐举法，颇号近得贤。
仕者既择地，主恩那罄宣。
遐封暨恶壤，十必九弃捐。
武平杳何所，闽裔天南偏。
林密毒虺藏，吐瘴蟠长烟。
冬候气亦暖，里俗衣不绵。
旧令昨请代，阙榜张三铨。
无人议一往，常甫独不然。
丈夫志四海，岂安庐室边。
畏避属衰怯，我今幸壮年。
所寄有民社，勇去无山川。
吴天破新腊，雪片冲离筵。
阖坐劝别杯，情厚祷亦虔。
药饵慎勿疏，善保食与眠。
柂牙起惊涛，饯车散江壖。
吏民前涂奔，争迎上泷船。
到修府中谒，首低小侯前。
主人知才名，应以尘土怜。
下车转春首，讼未临婚田。
远人喜新君，有诉恐不先。
据案扫滞务，一决如流泉。
呼儿伴儿戏，邑事乐静便。
地宽人物稀，林实杂海鲜。
荔子委树旁，毛鱼不论钱。
饮食信云美，那肯事宴筵。
政休宁闲斋，空肠味陈编。
他人保无过，岁满犹自迁。
矧君资性好，进业补未全。
材长老松干，气强直弩弦。
坐养青云资，归着要路鞭。
君家新蔡后，清节能世传。
岂必因赏格，荐状期联翩。
鄙人忝末契，相识由童颠。
忧怀自足感，况复别绪缠。
君其慰我私，北鸿附新篇。

东风吹春来，移疾聊少休。
寒热战予躯，渐如错春秋。
侵寻日以剧，谒告牒屡投。
性命吾自安，所负空食羞。
交亲每问讯，爱者或见忧。
伏枕数晦朔，忽忽月四周。
有叟肆嗫嚅，咄哉我何尤。
腾口状予疾，张大实颇浮。
背憎詋休咎，唯恐予疾瘳。
宁独冀术胜，仍欲悦予仇。
叟乎汝何愚，天命非尔谋。
生死籍素定，理莫移恩雠。
身世如寄客，日月速置邮。
引照盍自儆，霜雪满汝头。
胡然不如止，胁肩谄贵游。
干进苟朝暮，利吻铦戈矛。
予今偶不死，官意滋悠悠。
却来坐省局，心迹逾林丘。
北扉对新篁，阴薄干已修。
薰风送潇洒，不博千户侯。
富贵功名间，有待终无求。
鸾凤志寥廓，燕雀徒啾啾。

花前烂醉如泥淤，犹恐花过嗟空株。
压沙梨开百顷雪，春晚未赏计已疏。
厚卿置酒趁寒食，蜂喧蝶闹人意苏。
林间把盏谁我侑，鸟歌声滑如溜珠。
魏都风流重行乐，艳妆丽服明郊墟。
我初闻招便勇往，恨不插翼附骏驹。
峨眉夫子趣独异，静坐幕府烦邀呼。
车公不到座寂寞，大句落纸来须臾。
樽边弄笔辄强和，布鼓乃敢当雷车。
主人明朝复命客，是日禊事修祓除。
日涵花气暖不散，酒力易著起要扶。
清明予亦饮射圃，罚觯屡困辞不辜。
杯盘一饱藉脱粟，那有白饭余君奴。
梨花好在期共醉，功名身外终何如。

甲第俯河湄，修亭面势宜。
琴樽长有乐，草木似无衰。
境胜青山敌，心闲白日迟。
祖良迷大隠，独与赤松期。

戢戢新芽迸旧林，才生有节便虚心。
已邻佛界黄金地，更学仙家碧玉簪。
失灌要须防倦仆，偷餐切莫听饥禽。
凭师养取成修竹，截管终令作凤吟。

禊事初修乐未涯，晴阳浓淡薄云遮。
风光转入庭前柳，春色随来席上花。
千载风流追曲水，万人游豫揜长沙。
相公今日携诸吏，那比山公醉习家。

莫畏流光催白头，且欣圆魄半清秋。
当时初作今宵会，每岁还同故事修。
飞盖漫游亏燕喜，胡床独坐减风流。
何如锦席笙歌拥，醉看银盘射玉楼。

万事本无心，宁容意虑侵。
方池唯贮月，修竹不栖禽。
地静饶真趣，风长展梵音。
有人重税驾，经宿乐幽林。

荆山有奇璞，贵乃和氏俦。
连城讵云多，一视以为优。
携挈向都市，光彩倾天球。
虽无指瑕累，顾得千金售。
惊诧遽自反，闭匿成千秋。
岂忘待时意，欲往仍迟留。
凡目陋至宝，后生异前修。
苍蝇矧多变，珉石仍先收。
万一人我欺，永为神物羞。

伯夷饿首阳，太公封营丘。
同时海滨人，将老归西周。
世故莽难量，后王异前修。
徒让千乘邦，不如畜阴谋。
良知命分然，何怨复何尤。
尘埃采薇诗，益使夸者羞。
自兹奸雄人，日日希公侯。

昔在葛稚川，求为勾漏令。
丹砂颇易得，罗浮聚仙圣。
穷荒非人情，适己自无竞。
千岁若须臾，斯人已辽敻。
忽闻惠州守，修旧有佳政。
涨泉作丰湖，百顷湛明镜。
芰荷争秀发，鱼鸟恣潜泳。
新畴日已多，耕者乐其盛。
高斋面空阔，写影穷绿净。
长啸来清风，炎蒸亦无病。
勤忧本劭农，爽豁赖怡性。
宁须学神仙，岂必谢朝请。
明珠还合浦，夙昔人相庆。
君有近郭田，足继甘棠咏。

秦皇侈心极，登眺穷阻修。
言从峡中度，复欲沧海游。
车辙去不反，驰道缺每留。
君看鼎湖人，尚畏轩辕邱。

鸡鸣行问津，日昃未得休。
高山有悬车，深水时泛舟。
二殽避风雨，太华行清秋。
旅游月魄毁，始觉岐路修。
缅然望西南，落日荒维陬。
应知念行役，天中时倚楼。

四山环若屏，土色类坚石。
青冥积霭间，古径漏天隙。
虎牢一何险，飞鸟不可历。
狭处乃容车，天形正修白。
山行十里尽，路与洪河直。
惊波走狂沙，澒洞踏虚壁。
寒光着面目，噤枿避剑戟。
殷然出地雷，下与千仞鬲。
壮哉造化功，置此限南北。
乃知巢居民，老死皆异域。
帝鸿始舟车，夏禹勤底绩。
轮蹄日相寻，隘路遂开坼。
因缘楚汉交，英雄因智力。
杀人何其悲，贻患实自昔。
西风卷零雨，昏雾白日匿。
泥涂未遽央，客子怨行役。

高高嘉树阴，下下修竹林。
水光摇日影，人语乱鸟吟。
兴适尽佳境，有逢皆会心。
安知道路傍，前更登嵚岑。

昧旦从吏役，中昃既休闲。
慨然田野兴，策马从近关。
谢公虽朝裾，雅意存东山。
相期物外游，待我季孟间。
晴阳煦烟郊，蔼蔼春气还。
南溪已浮冰，乱石声潺潺。
意得境弥好，形劳心讵艰。
名园得暂息，奇树多可攀。
去水贯林竹，修篁夹澄湾。
波光龙蛇行，微风鸣佩环。
窄径偶深入，交柯存勿删。
并流一长啸，照影清心颜。
胜事岂有尽，向此同蒯菅。
发兴自我辈，忽如远尘寰。
严城迫归鞅，夕阳稍朱殷。
后游期不忘，秀卉春斓斑。

武皇听歌长太息，倾城不难难绝色。
连娟修嫮果自得，三十六宫宠无敌。
君不见孝宣既没王业衰，优游时事牵文辞。
延寿丹青最叵信，无盐侍侧捐毛施。
此时昭君去宫掖，边风侵肌雪满碛。
穹庐旃墙烧{𪸩车=鼎}蠡，琵琶怨思胡笳悲。
犹怜敌情不消歇，子孙累世称阏氏。
传闻汉宫翻可愁，纨扇绿衣长信秋。
燕啄皇孙两凄恻，当时无事成深仇。
覆杯反水难再收，深渊瞬息为高丘。
尘沙萧条猛虎塞，边民独记和亲侯。

阅水须阅秋水时，洞庭八月为最宜。
百川涌溢注平旷，倒卷溟海翻天池。
潇湘沅澧绀碧色，千里一片清瑠璃。
蜀江亦浊远不杂，正若黄组萦鉴匜。
长风簸轩一何壮，雪浪成山相蹙移。
奔霆击电恣轰磕，素车白马交横驰。
朱垠骋望更无地，翼轸落影光参差。
南极老人坐盘石，赤足皤鬓濯项颐。
修鳞巨鬣出万族，窟穴鳣鲔泥蛟螭。
身躯长大竟无益，机械利器潜相随。
但令渔师贾余勇，冒突死地常安之。
巴蛇断骨不自免，此曹幺麽何能辞。
秦皇属车八十一，赭衣伐山豪不羁。
九疑不到二妃泣，圣贤失势令人悲。
忆登洛阳值摇落，暮霞新月含风漪。
古今光景共一瞬，独绕四壁观题诗。
神官威岩鬓似戟，楼船持节森画旗。
湘灵奔走伺颜色，鼓瑟献巧招冯夷。
新篇秀句远为寄，清风白芷丛余思。
呼儿叠纸作报语，衰老抚事情孳孳。

苏君在朝素机警，气排青云力扛鼎。
鹓鸿遇风鄙巢栖，骐骥得涂嗤坎井。
千金置酒宴长夜，锦绣照烂丝篁静。
明珠盈车谤随起，白巾还家酒未醒。
翟公署门宾客改，魏牟去阙江湖永。
濯缨渔父唱沧浪，结庐陶令依人境。
时浮扁舟就什一，出从数骑非造请。
穷途诗语尤慨慷，暮年笔法加豪逞。
霜凋兰蕙不待老，一世欢悲竟俄顷。
遗书犹缺茂陵求，卜宅乍许要离并。
生平相望不相接，凛凛气概吾能省。
川流既逝安可回，骏骨虽买何由骋。
知君金石尝定交，末路人琴俱不幸。
大招无复修门期，怀旧邈与山阳等。

北山移文那尔为，淮阳招隠殊未归。
流泉涨溪可厉渡，修竹饱雨添旧围。
鸣禽作巢皆有托，白云抱石初无机。
主人已知战胜乐，溪童未老情庶几。

侧江小屋香酒醅，出林缭径藂花栽。
溪风暂过响修竹，岭雪未尽兼寒梅。
往游武昌值佳境，白云漫漫萦崔嵬。
孙家旧事颇可见，樊山杳霭临钓台。
赤壁楼船不余烬，属车豹尾空尘埃。
埋名腐骨彼谁子，正见邱墟黄土堆。
三分割据亦徒话，今人尚为羞瓶罍。
谢公伏令首佳句，游衍相与期江隈。
次山孟宰继有作，漥尊取饮摩苍苔。
两公雄才又超拔，明珠照人眸睑开。
腾龙始知爪牙壮，掣鹰无复毛羽摧。
腰金佩鱼见官秩，不似迁客谈象雷。
朝廷一入不得出，邱壑何事烦公来。
南人歌声易慷慨，公诗感激成叹哀。

平日南陔养，诸公为美谈。
儿啼因戏彩，羹遗复调甘。
盛事一知十，修龄百与三。
青乌传吉卜，乔木蔼相参。

五岭瘴疠地，宦游前事存。
求为勾漏令，卧念少游言。
夫子独不返，壮心谁复论。
凄凉大招赋，不见入修门。

翰墨兼能事，功名自壮图。
云霄曾几许，意气即通衢。
埋玉情何已，修文理不诬。
敢忘徐穉礼，絮酒望江湖。

耸耸排修竹，萧萧拂蠹檐。
秋声送凉雨，晚影碎寒蟾。
居处贫非病，生涯智养恬。
著书聊自守，非欲效幽潜。

得君虽恨晚，白发幸前期。
分手遂陈迹，晤言成独悲。
隙驹得未久，风烛不胜危。
讵有修文选，高天可易知。

欲为大招赋，期子入修门。
昔尔南宗学，惭予庄叟言。
清樽湛凝绿，丹旐杳飞翻。
晨夕高堂念，此情难重论。

传家推德祖，似舅识刘牢。
刻意鸿都学，精心常侍曹。
万金酬六体，一字秃千豪。
讵有修文事，苍苍空自高。

珍馆扫尘埃，宾阶余绿苔。
凉风知广厦，清唱急行杯。
修竹端藏日，交流静殷雷。
欢穷有余恨，不及壮年来。

戍鼓邻鸡催启关，繁星未坠重愁颜。
云含雪意朝寒外，河带冰光曙色间。
去远不堪登灞涘，言归时复念东山。
梁台客在文章盛，修竹何当复共攀。

鸣泉傍舍水翻车，修竹连云曲径斜。
谢傅东山非独往，酂侯避地此传家。
丹椒红桂随时实，绿芰绯薇触处花。
到客可能忘外事，断年相与玩芳华。

华发悲秋复送行，茂林修竹若为情。
菊花节去香犹在，桑落寒来色更清。
赵魏优贤常不欲，春秋知我亦空名。
别离何必皆千里，分手如今越与荆。

松有乔林桂有丛，石梯苔壁兴无穷。
快心叠嶂云如扫，会意澄波日正中。
修竹缘崖高竦竦，早梅飘雪细珑珑。
狂吟大叫青冥外，惊看渔郎下钓筒。

官曹何独异吾庐，修竹成林手种初。
未必七贤皆纵逸，因从三昧得无余。
风声似水还成韵，日影填金尚觉疏。
旧事喜君能记忆，兴来当复埽墙书。

三百离宫何处寻，秦山相向昼阴阴。
城南地去天尺五，杜曲田皆亩一金。
源发清泉随种稻，穞生修竹自成林。
老年欲为五陵客，射猎往来长纵心。

方塘十亩水幽幽，鱼自潜深鸟自浮。
为有风光陶永日，故题亭榭拟沧洲。
旋移修竹看停雪，未落垂杨正奈秋。
客到便留同一醉，山公不问习池游。

历数归真主，乾坤仗义兵。
南夷长后服，下国怨西征。
麋鹿荒吴苑，梯航聚易京。
春螽那恃力，朝菌欲长生。
雷雨随金鼓，鹰鹯起旆旌。
灵旗穊牛斗，白羽射欃枪。
散地人谁保，连甍火彻明。
晨门迎短棰，死骨断长鲸。
父老前流涕，农夫未释耕。
将军荐牛酒，恺乐会韶韺。
虢灭虞何恃，崇亡纣亦倾。
一戎终薄伐，再驾就升平。
旧邑更修武，行宫即顾成。
奎芒垂篆刻，天质望氛清。
羽卫严丹极，潮音接化城。
欲回江海水，都作颂歌声。

清霜夜漠漠，佳实晓累累。
鹄鷇攒修干，金华耀夙曦。
狂酲香处析，痏渴味余衰。
采摘悲凡口，漂零恐后时。
颂声骚客误，锡贡禹书遗。
惆怅生南国，烦君品藻词。

阳月方开旦，商行接素秋。
声华临盛际，勋业动前修。
旧物诗兼礼，公望砺与舟。
谏行扶庙算，威克弊邦雠。
翻欲危晁氏，皆能苦绛侯。
孤城虽莫可，具美亦谁侜。
北关虚前事，南冠记昔游。
客惟论药饵，书不号穷愁。
迥有闲中趣，高于物外求。
宾朋依白傅，润泽借裴休。
跂也身方族，时哉岁欲遒。
愁无缩地术，赖有置书邮。
理楫王猷拙，称觞小陆优。
倾心日夜急，滚滚大江流。

沛邑祠原庙，明年启寿宫。
真游追柱史，吏隠即冥鸿。
苑路连修竹，儿歌习大风。
海凫随步武，笙鹤下虚空。
司马官园令，千秋擢寝中。
书成大人赋，梦识白头翁。
北阙縻徐乐，丹砂愧葛洪。
帝乡那可问，相望五云东。

诸公惜分手，置酒倚名园。
长廊蔽修景，昼无车马喧。

无私仍克己，克己又无私。
一事兼修饰，终身在省思。
公清多敛怨，高亢易招危。
更切循卑退，方应履坦夷。

直道更和光，双修誉乃彰。
直须和辅助，和赖直交相。
恃直终多讦，偏和又少刚。
能和又能直，行己自芬芳。

此个如端的，除非六句修。
永为几杖诫，更遗子孙谋。
本立方生道，农勤乃有秋。
兹诗虽浅近，至理可推求。

夕郎乡思满江皋，昼锦东归意气豪。
侯国台门牙戟盛，使君楼艓隼旟高。
琐窗暮入曾批敕，仙殿晨趋罢染毫。
曲水春风修禊饮，卧龙山雨望秋涛。
番禺已有金汤惠，秦望应先衮綍褒。
莫恋蓬莱便栖志，伫看拂拭吕虔刀。

茂林修竹翠烟收，寺枕清江江上头。
好马啼春知客恨，落花浮水近人流。
政闲不废登临赏，意适真成汗漫游。
紫陌红尘归路远，夕阳回首重迟留。

行高名并美，命否数皆殂。
嗟尔百君子，贤哉二丈夫。
世方敦薄俗，谁复距虚无。
望道咸瞠若，修梁遽坏乎。
密章燔汉绶，环绖泣秦儒。
赖有诸良友，能令绍不孤。

万里桥西万里亭，锦江春涨与堤平。
拏舟直入修篁里，坐听风湍澈骨清。

世德锺良士，爽气横清秋。
公才辅经术，文价伏时流。
近从计廷召，斩为梁苑游。
京都利名地，趋谒先公侯。
高情远俗尚，壮丽资冥搜。
清尊破旅颜，黄菊迎归舟。
佳藻盈大轴，遗我蠲穷愁。
正声和群心，明珠炫双眸。
词高不可继，惠重终可酬。
愧君乐善怀，行义愚当修。

暑候积隆暵，骄阳变重阴。
朱灵弛纲权，蒸郁资霖淫。
惊声递汹汹，密脚罗森森。
阶除垂玉霤，朝暮无停音。
修虹挂明带，奔云仆危岑。
雷电收震耀，曦光久潜沈。
老火不复炎，飚迓柔金。
大道泻溪壑，穷巷多污涔。
朝泥涴羸屐，夜气凌疏衾。
腐耳帖朱槛，美实堕青林。
蛙黾生意气，蝼蚓相讴吟。
嘉谷失耘耨，坐忍莱莠侵。
白屋生罅漏，工女停机纴。
庭圃亦芜蔓，谁能辨藁芩。
长夏方长养，渐渍所不禁。
伊予抱最灵，咨戚何由愔。
安得排九阍，感激露至忱。
诉帝求阳明，咄嗟破凝膁。
薰风阜万物，复将歌舜琴。
天高不可达，耿耿徒此心。

时君养多士，本欲康生民。
服章与奉禄，岂但荣其身。
士昔志于学，宁曰利欲亲。
得位以行道，修己将安人。
夫君青云姿，文行尤彬彬。
明主亲选士，往作诸侯宾。
兹义雅所尚，有怀并松筠。
当令千载间，炯炯尊儒绅。

浓阴结秋意，疏林啸松声。
时节感壮怀，挈酒慰友生。
友生冰玉士，节行映古清。
十五簪儒冠，四十无华缨。
家贫道弥富，身困誉益荣。
殷勤数宾侣，足趋颜巷轻。
高斋面幽圃，修筠拥轩楹。
班班寒露丛，竟吐篱下英。
食具简且洁，盘蔬亦晶明。
饮适言笑和，至乐不乱情。
郁然兰芷芬，薰灼通心诚。
因嗟朝市间，利欲空自兵。

繁花锦鬭鲜，好鸟歌无阕。
逍遥涉其间，岂独娱岁月。
修竹色常佳，清渠流不绝。
客散掩幽扉，圆蟾正明洁。

雄儿矜绝艺，勇气厌天骄。
振臂联驱马，翻身仰射雕。
回旋惊电雹，奔突出尘嚣。
武备并文教，均修是我朝。

至人修练久能成，此诰尝闻降帝庭。
宝墨森森耸鸾凤，训词一一在生灵。
既将道行蒙幽显，奚必仙踪到杳冥。
鹤驾云𫐌非我觌，祇期操履学真经。

谁向西山选翠琳，中含太古自然音。
昔逢虞帝来祥凤，今与陶家伴素琴。
清越乍敲修竹里，坚方真合哲人心。
一镌名姓将难朽，千载知君道德深。

修炼工夫合自然，河车潜引玉池泉。
老君道德人难识，复见云孙达二篇。

圣主忧勤百职修，忠臣那复作身谋。
遐方民力资周度，晚岁人情乐小休。
郭震能僵乌质胫，陈汤解斩郅支头。
知贤独恨官疏远，珠璧何时免暗投。

贤者规模众所遵，屏除外饰贵全真。
盍簪既屡宜从简，为具虽疏不愧贫。
免事献酬修末节，都将诚实奉嘉宾。
岂唯同志欣相照，清约犹能化后人。

四公眉寿复均年，此会前修未省传。
筋力轻安同少壮，风标萧洒似神仙。
分司东洛荣难并，聚德西豪事莫肩。
今夕天官应有奏，老人星彩近台躔。

官曹曾共职，友益赖多闻。
信道甘违俗，同心独有君。
漳滨俄感疾，泉下忽修文。
致主平生志，萧条掩一坟。

清晨三绿袍，罗拜北堂高。
积善因先烈，遗光及尔曹。
勿矜从事早，当念起家劳。
修立皆由己，何人可佩刀。

层构压池塘，不僭亦不偪。
影浮绿水静，寒凝雪山色。
抚槛接修竹，连檐引苍柏。
注目望长安，无奈浓云隔。

今日青芜满，当年碧瓦稠。
轩楹无寸木，池沼有残丘。
过客嗟啼鸟，居人竟牧牛。
子孙谁秀颖，念祖力重修。

霜晨饮保宁，亭午游崇胜。
两寺连一岗，相远亦相映。
登临目所击，今古坐可证。
重轻叹吴鼎，白黑昭晋乘。
山空霸气灭，花草埋幽径。
松孤不易立，修竹无衰盛。
徘徊凤凰台，默默揆所称。
虞恩动植被，周道乾坤正。
仪韶与鸣岐，如影随形凭。
宋文三十年，陈迹俛仰竟。
因公肆笔题，发我悲秋兴。
鄙哉草间活，起自青衣侦。
弱嗣弛严训，元嘉仅澄静。
凤兮何德衰，来贻后人订。
微干生巨枝，虽有理亦横。
非类心必殊，同声始相应。
迩来王蜀朝，攻杀日靡定。
而彼四灵物，迭出如为佞。
因知德未臻，不足称符命。
已矣勿复陈，杯中醉贤圣。

一篇遗我价十州，累幅溢目如星稠。
清时名遂事高尚，启期三乐消百忧。
嗟余与公晚相值，读此始叹真诗流。
辞严义笃起余兴，白云遶笔窗前游。
乍如无盐烛青镜，顾视西子知狂羞。
又如午夜按长剑，恍惚不辨明珠投。
为公聊叙我来幸，皇华相厚如相酬。
民淳事简称迂拙，阅月偶谐庭今修。
因寻遗迹共登览，乘醉赓咏驰如邮。
王襄宣布岂足颂，愧公直欲昭旗旒。

邂逅相遇三诗翁，适我愿兮江之东。
每乘高兴即同赋，矧值修竹华严宫。
迫穷收弃势相远，交我以淡情何重。
古来金石论贤达，应求本自声气同。
清晨登此亭，亭前罗层峰。
浮云开白日，金影升珠栊。
高标不逐四时变，翠色可夺千葩红。
一日无此君，子猷啸咏已不浓。
清风飒然至，渊明喜动羲人容。
化龙况是葛陂杖，待凤幸列朝阳桐。
伶伦裁嶰谷，律吕因雌雄。
太和尚可致天地，烦想岂特疏心胸。
下逮汉蔡邕，取椽制笛柯亭中。
与夫皮为冠兮叶为酒，皆自荆阳之贡东南之美兮，冒霜停雪拂景云而萦惠风。
吾曹对此但欲适清乐，不学渭川之人兮资千亩以敌万锺。

少小学书史，颇知道所存。
功名谓陈迹，古人不复论。
既困乃干泽，羽翼何翩翻。
初登群玉府，犹接文字言。
晚落司会廷，始从俗吏烦。
朱墨事勾校，笞榜穷奸谖。
终日坐当案，曾不闻休番。
旧学泯不讲，旧志兹益昏。
中悼素尚违，仰愧前修尊。
去之未云果，荡尔何当返。
览君自警作，使我忘嚣袢。
友道久寥阔，期君于此敦。

三年重到集仙庭，却理陈编不自停。
阁下旧题几已暗，壁中遗简尚余青。
故人扰扰谁相好，世事悠悠我特醒。
坐看重云开白日，独摇修翮入高冥。

吴会富山水，吴兴盛人物。
风流自南朝，德誉世不没。
吾宗州之望，谱序远且蕃。
煌煌全盛时，冠盖充里门。
吾庐两溪旁，足迹远城市。
宛自仙者居，胡然人间世。
自我登群玉，十年未得归。
秋风东南望，怅息欲下飞。
轩轩吾宗子，自少慕奇伟。
仕意一不如，去之若泥滓。
起楼临孤墅，自以天隠名。
超焉谢朋友，于兹寄生平。
我初闻以疑，今迺送而喜。
出处亦何常，要之不苟尔。
俗化日以薄，士路令人哀。
吾党多狂简，不知所以裁。
子归慎厥修，先之以廉让。
风行自田闾，来者知所尚。
庶几吾州士，礼义世弗亏。
庶几吾宗门，长为众表仪。
毋独矜汝名，母独行乎怪。
鸟兽非所群，山林固何赖。
吾虽縻于此，亦若与子游。
勔哉其无闷，勿为至人羞。

士有逢辰泰，荣名四十期。
更持使者节，数建守臣麾。
清懿推朝品，慈良号吏师。
修涂方自致，壮志未容衰。
雅尚先知止，归心浩若驰。
君恩宠年至，监尹峻官仪。
缓带金鳞重，安舆紫绶垂。
达尊倾我里，盛观耸当时。
摆落公门事，逍遥野老嬉。
维应爱玉体，五福保期颐。

雒阳贵公子，才气盖九州。
言从承明观，出治东诸侯。
绣衣自天下，龙节横江浮。
威声雷霆发，惠泽河汉流。
簿领谢俗吏，清谈揖前修。
三月初行部，飞帆绝潮头。
诸山嶙嶙出，委蛇转前驺。
众川淙淙来，方洋放扁舟。
仁智得所好，逍然忘百忧。
历访宁惮远，穷探讵辞幽。
高怀期康乐，遁迹嘉远游。
从容顾宾从，此乐复有不。
长歌裁大句，从者谁敢酬。
归来特示我，明珠知暗投。
我本丘樊士，久巳失厥谋。
终无考槃刺，但有伐檀羞。
庶几不远复，未愧公阅休。

一池春水绿于苔，水上花枝间竹开。
芳草有时依旧长，文禽无事等闲来。
年颜近老空多感，风雅含情愧不才。
独有前人修禊在，荒亭终日此徘徊。

海风吹清秋，林叶飒已落。
山巅出高台，隠隠在寥廓。
宾从果幽期，层轩瞰郊郭。
鸣驺应崖谷，篮舆转林薄。
兹地已荒凉，兹人故冥寞。
文识都未磨，山川恍如昨。
画屏见群峰，浓淡正参错。
烟云下卷舒，欻若搴翠幕。
莲开碧扶疏，眉修清绰约。
长松不知年，拔起立旁礴。
群龙上空虚，奋怒争拏攫。
丛篁与延蔓，斤斧聊疏削。
深或翳虫蛇，暮唯栖鸟雀。
两楠最潇洒，前轩宜所托。
枝干晚青青，几冒风霜恶。
更怜山下人，偏得山中乐。
种田灌山谿，却老𣃁山药。
荣辱祇偶然，人生似蒲博。
蹉跎缪轩冕，志尚本丘壑。
欲学山前翁，收身及耕凿。

熙宁察院一开口，谁人胆落御史手。
其时面坚黑髭须，力欲回天气冲斗。
一从蹭蹬作外官，所居不苟心迹安。
刚不可回坚不变，头如霜雪心如丹。
所以论者悦而服，所养有义其质端。
东西南北二十载，一朝有敕却召还。
皂囊封上晓班肃，绣衣步入秋霜寒。
义有所徇乞得身，白日降下天上人。
黄金龙节青囊印，赤帷熊乘朱斑轮。
以其余才修职分，以其余力娱精神。
望淮楼上对秋色，玉女花前泣晚春。
时时共帐过南郭，来就陶潜漉酒巾。
与人论事不必合，直无所苟气色真。
持此以往无不可，古人所以为正臣。
淮南一路事如草，嘉苗恶莠俱分了。
中心皎皎如斯乎，外计区区何足道。
两宫日月方齐明，群公戮力营太平。
公议急须招俊老，清风先已过南京。

闲花落尽春无有，脚踏青红望淮走。
到淮适值晚潮来，满淮鼓吹风波吼。
传声急唤钓鱼船，船未到时洗双手。
买得船中双白鱼，便访村前五青柳。
旋烹野茗问村醪，五柳阴中坐良久。
此行大略类陶潜，但乏黄花白衣酒。
操舟人去一点鸥，帆入云开何处收。
孤鸥浴处依浅滩，修竿放饵投深流。
岂无野妇荷而汲，亦有老翁行且讴。
君看此景直几钱，此时正是夕阳天。
便教金印大如斗，何似鱼庵共钓船。
有人问君莫要说，怀中取出吟翁篇。

江南风物可醒酒，江山气势侵牛斗。
大庾梅花入界香，南康瀑布从天吼。
此闲好共吴人乐，井蛟为害须除却。
观风未到庾公楼，褰帷先上滕王阁。
仙籁鸣时独凤吟，剑池黑处双龙跃。
县令宁无种秫翁，还似王弘就翁酌。
最是高贤徐穉坟，急赍酒脯祠溟漠。
部吏争迎使者车，野人夹道亦欢呼。
且得官司减鞭笞，若逢水旱放田租。
关市如何从薄赋，设法通商为远图。
方今圣世虽无事，须修武备戒不虞。
生民所恃在城邑，更严壁垒完其郛。
何况荆湖与二广，溪洞尽是蛮所居。
一日除书遣受降，便持斧钺建油幢。
阵上风神应更伟，军中才气亦无双。
势似疾雷从便道，挥兵直指富良江。

我有一筒诗，写出千年意。
将令后世观，不是前言戏。
感君再唱洞庭谣，我亦重歌酬子惠。
古人达者尝有云，富不如贫贱胜贵。
君不见古之富贵郎，父祖俱封异姓王。
一门五侯三将军，弟兄同入中书堂。
对开大第连几坊，私门列戟森锋铓。
十二帘卷珠荧煌，双姬扶起坐牙床。
绿鬟红袖花成行，左盼右顾生春阳。
高车食客剑佩锵，堂上已满坐两廊。
巨镬大鼎烹牛羊，玉壶挹酒金船长。
美人拜客求尽觞，歌姬一误已绝吭。
缠头彩币堆如冈，酬歌买笑金鸳鸯。
奴袍火浣直两箱，三千厩马红锦障。
厕帏文绣炉熏香，更衣侍妾如闺房。
主人意气秋鹰扬，其心端如彩凤凰。
一言合意青云翔，须臾睚眦磨刀枪。
门前腊月可烘裳，一日失势成冰隍。
小者腰领尸道旁，大者连颈宗族亡。
犬鸡散尽空遗墙，野鸟入室山魈藏。
呜呼哀哉可叹伤，至死不悟犹陆梁。
古来如此有多少，岂似洞庭湖上老。
无租无税一生闲，有饭有鱼一杯饱。
日落波闲烟正昏，云开湖口山光晓。
棹翁适自巴陵回，挂帆直指潇湘道。
有言不问俗穷通，何忧可入翁怀抱。
修竿短棹已自足，更有前村一茅屋。
卖鱼沽酒任醉醒，绣户朱门自歌哭。
嗟予未往心先慕，更谢棹翁询去住。
风前月下有谁知，醉魄吟魂自来去。
堂前画作荆南图，梦中记得巴陵路。

忆昔见子时，我在西关住。
顾我已衰朽，爱子特明悟。
其后十数年，于此数见之。
气貌日益好，胸中即可知。
貌者德之表，精神气所为。
气无所不适，其本在养颐。
所养得其正，其美充四肢。
子是名公孙，家法能自持。
子学有旧业，尤富礼与诗。
重之以所养，何适而弗宜。
古人有大路，行者皆坦夷。
夫以子之明，岂惑于多歧。
修鞭与长辔，逸驾无停时。
古人亦何人，勿问皆可追。
昨见子笔札，老人为子喜。
其言逊而恭，贲然有文理。
愿子更勉之，莫忘老人语。
所居求正人，正人德之辅。

我喉已吞霜，我口复吞月。
吞霜吞月太麤豪，五脏心胸总清彻。
东家亦有人中清，一从年少名豪英。
文章余事能用兵，蛇矛丈八折羽旌。
排成大阵将横行，太华屹立洪河倾。
螭腾豹躣哮虎鸣，斗胆可落突眼睛。
冲车突骑出不意，锋不可当声动地。
前军已胜后兵继，唱罢凯歌毡帐睡。
将军但筑受降城，老大不烦修武备。

维古之人，厥修有道。
使臣之美，于诗可考。
其马维良，曰骐曰驹。
六辔贲如，如沃如濡。
而况其身，洁不可污。
身不可污，其可辱乎。
载驱载驰，载驰载驱。
虽则驰驱，咨询咨诹。
以来厥修，聚其所闻。
使于四方，如圭如璋。
烨烨煌煌，为国之光。
其美无疆，后人不忘。
维时不忘，而有斯人。
斯人维何，维古人是思。
古人是思，是思是为，如璋如圭。
如圭如璋，维德之辉。
如酝如藉，维德之仪。
维德在躬，维日不足。
是问是辩，善也弥笃。
美哉是乎，诚自中出。
诚隠而显，成己成物。
维诚则然，亦在所勉。
勉而弗已，终之不倦。
所往所居，老生腐儒。
穷商贱贾，野人山夫。
彼所知者，出于精专。
情伪利害，穷根到源。
其可遗乎，可使之言。

维古之人，厥修有道。
使臣之美，于诗可考。
其马维良，曰骐曰驹。
六辔贲如，如沃如濡。
而况其身，洁不可污。
身不可污，其可辱乎。
载驱载驰，载驰载驱。
虽则驰驱，咨询咨诹。
以来厥修，聚其所闻。
使于四方，如圭如璋。
烨烨煌煌，为国之光。
其美无疆，后人不忘。
维时不忘，而有斯人。
斯人维何，维古人是思。
古人是思，是思是为，如璋如圭。
如圭如璋，维德之辉。
如酝如藉，维德之仪。
维德在躬，维日不足。
是问是辩，善也弥笃。
美哉是乎，诚自中出。
诚隠而显，成己成物。
维诚则然，亦在所勉。
勉而弗已，终之不倦。
所往所居，老生腐儒。
穷商贱贾，野人山夫。
彼所知者，出于精专。
情伪利害，穷根到源。
其可遗乎，可使之言。

星非甘公，卦非焦赣。
善言五部，枝干迭用。
所据甚精，所发必中。
辅之以教，其益弥众。
以刚止邪，以柔止讼。
躁者使静，义者使动。
仁使之修，虐戒之纵。
险者使平，浮者使重。
如此庶乎，殆可折衷。
行矣勉之，斯言可诵。

外官之重，其惟使乎。
使者之重，兵政刑诛。
持挈纲领，设施楷模。
以实去伪，以清革污。
善本须养，恶根必鉏。
非严不肃，非宽不舒。
非威不行，非信不孚。
诸如此类，一不可无。
而况百粤，岭阳海隅。
其俗彍悍，戒吏侵渔。
缓之则怀，扰之则吁。
又况其徼，谿洞蛮居。
虑要先定，戒须早图。
使臣之重，不其然欤。
命使维何，曰山阳守。
维山阳守，其质忠厚。
既明而恕，惟所自有。
以严以威，以左以右。
维恕维平，维详维精。
所济维敏，所孚维诚。
刑无必用，事皆原情。
或虚其狱，或空其庭。
称者盈巷，传者盈城。
四境之内，尽为欢声。
其体则庄，面无浮气。
其目则了，心无所蔽。
不激不诡，不迁不泥。
亦不自务，亦不自恃。
好谋好询，使臣所贵。
维询维谋，何以酬之。
维时武备，为国修之。
我闻番禺，熙宁之前。
弓手之外，枪手三千。
总计一路，何啻万数。
因而循之，不烦招募。
可增其籍，可当土兵。
不费斗粟，不用尺缯。
其便如此，何惮弗兴。
付之善吏，以成其能。
训之练之，按阅有程。
可如汉制，选择骁锐。
号为奔命，无所不备。
岂惟广东，自广而西。
闻命即赴，势张力齐。
如声如响，如鸷如飞。
如决大水，从山赴谿。
盖神速者，用兵之奇。
仍坚其城，仍濬其池。
虽有交趾，正如狐狸。
伏藏窟穴，其何能为。

物有所兴，因人而就。
其人维何，所性忠厚。
能谋而果，能明而究。
身任其责，力成厥构。
既成之法，可继于后。
入门而东，自南而北。
如污斯隆，如枉斯直。
如塞斯通，如隘斯辟。
如翼斯张，如衡斯举。
如蔀斯赫，如閴斯睹。
室有明窗，墙有坚堵。
地无游蚁，穴无伏鼠。
既完既成，既安既处。
师乎师乎，岂可苟然。
心为道本，身为义先。
心之所无，道不可传。
身之所无，口不可宣。
唯正唯直，求己以全。
以义以命，如耕平田。
处心积虑，贯通神明。
无忝乡校，勿负朝廷。
成人子弟，慰人父兄。
二三职事，其亦警戒。
欲善诸外，先治诸内。
存诚防邪，集义养气。
作伪心劳，作德心逸。
如此两句，守而勿失。
谨佐尔师，各修其职。
庶乎诸生，其则不远。
已修加修，已善加善。
不率者从，不类者变。
子弟如此，父兄所愿。
可慰乡人，可成学风。
可酬其劳，可称厥功。

物有所兴，因人而就。
其人维何，所性忠厚。
能谋而果，能明而究。
身任其责，力成厥构。
既成之法，可继于后。
入门而东，自南而北。
如污斯隆，如枉斯直。
如塞斯通，如隘斯辟。
如翼斯张，如衡斯举。
如蔀斯赫，如閴斯睹。
室有明窗，墙有坚堵。
地无游蚁，穴无伏鼠。
既完既成，既安既处。
师乎师乎，岂可苟然。
心为道本，身为义先。
心之所无，道不可传。
身之所无，口不可宣。
唯正唯直，求己以全。
以义以命，如耕平田。
处心积虑，贯通神明。
无忝乡校，勿负朝廷。
成人子弟，慰人父兄。
二三职事，其亦警戒。
欲善诸外，先治诸内。
存诚防邪，集义养气。
作伪心劳，作德心逸。
如此两句，守而勿失。
谨佐尔师，各修其职。
庶乎诸生，其则不远。
已修加修，已善加善。
不率者从，不类者变。
子弟如此，父兄所愿。
可慰乡人，可成学风。
可酬其劳，可称厥功。

维淮之南，楚为剧州。
守土之吏，孰明以周。
蔡公既来，爰究爰乂。
明维照奸，威维沮伪。
维明维威，无敢恣睢。
侯曰可矣，其治孔易。
迺兴学校，示之本原。
儒居儒处，礼容义言。
迺修释奠，教民之恭。
有严其色，有孚其颙。
迺行乡饮，躬为主人。
拜辱拜豆，盥洗献宾。
其仪孔肃，其礼孔均。
迺召父老，父老俱来。
幅巾短褐，浩其盛哉。
父老升矣，侯则兴矣。
父老坐矣，侯则妥矣。
父老未醉，笑歌其声。
父老既醉，髪白颜頳。
父老去矣，侯则举矣。
馈之物矣，告之语矣。
其语维何，维善是示。
善者使修，恶者使止。
告尔宗族，告尔邻里。
维时父老，奉之以行。
维时庶民，亦克用承。
悖傲者沮，善良者兴。
狠不敢鬬，强不敢凌。
不义之讼，莫涉吾庭。
行之期年，几移其风。
吏事用简，狱牢数空。
道上之物，必归其主。
行路之人，无或敢取。
逋攘慝奸，明其购赏。
倾其巢穴，破其支党。
侯曰未也，江淮之患，不备不虞。
迺召尉逻，迺呼卒徒。
迺张尔弓，迺操尔殳。
迺坐迺作，迺驰迺驱。
勇者迺奋，怯者迺舒。
我备既强，我戎既整。
小剽之攘，破胆缩颈。
侯之方略，可以捍边。
捍边如何，威名毅然。
何兵不精，何城不坚。
虏不敢犯，敌不敢前。
侯有所祈，曾不旋日。
雪霶雨零，舆濡衣湿。
维其有德，将之以诚。
神由以格，物由以亨。
侯之为人，不患不恕。
维恕维威，维民维宜。
侯为使者，不患不威。
维威维恕，维感维豫。
侯之察狱，不患不明。
维恕维明，维平维精。
维时岭表，维时海隅。
闻侯之风，既安且需。
冤者使伸，戚者使愉。
吏长则进，物残则除。
抉其已垢，刮其已污。
维有其才，无施不可。
用之本朝，维良维佐。
用之一方，一方之纲。
嗟今之人，莫如侯者。
侯之所为，可示天下。
维其可示，是以可歌。

维淮之南，楚为剧州。
守土之吏，孰明以周。
蔡公既来，爰究爰乂。
明维照奸，威维沮伪。
维明维威，无敢恣睢。
侯曰可矣，其治孔易。
迺兴学校，示之本原。
儒居儒处，礼容义言。
迺修释奠，教民之恭。
有严其色，有孚其颙。
迺行乡饮，躬为主人。
拜辱拜豆，盥洗献宾。
其仪孔肃，其礼孔均。
迺召父老，父老俱来。
幅巾短褐，浩其盛哉。
父老升矣，侯则兴矣。
父老坐矣，侯则妥矣。
父老未醉，笑歌其声。
父老既醉，髪白颜頳。
父老去矣，侯则举矣。
馈之物矣，告之语矣。
其语维何，维善是示。
善者使修，恶者使止。
告尔宗族，告尔邻里。
维时父老，奉之以行。
维时庶民，亦克用承。
悖傲者沮，善良者兴。
狠不敢鬬，强不敢凌。
不义之讼，莫涉吾庭。
行之期年，几移其风。
吏事用简，狱牢数空。
道上之物，必归其主。
行路之人，无或敢取。
逋攘慝奸，明其购赏。
倾其巢穴，破其支党。
侯曰未也，江淮之患，不备不虞。
迺召尉逻，迺呼卒徒。
迺张尔弓，迺操尔殳。
迺坐迺作，迺驰迺驱。
勇者迺奋，怯者迺舒。
我备既强，我戎既整。
小剽之攘，破胆缩颈。
侯之方略，可以捍边。
捍边如何，威名毅然。
何兵不精，何城不坚。
虏不敢犯，敌不敢前。
侯有所祈，曾不旋日。
雪霶雨零，舆濡衣湿。
维其有德，将之以诚。
神由以格，物由以亨。
侯之为人，不患不恕。
维恕维威，维民维宜。
侯为使者，不患不威。
维威维恕，维感维豫。
侯之察狱，不患不明。
维恕维明，维平维精。
维时岭表，维时海隅。
闻侯之风，既安且需。
冤者使伸，戚者使愉。
吏长则进，物残则除。
抉其已垢，刮其已污。
维有其才，无施不可。
用之本朝，维良维佐。
用之一方，一方之纲。
嗟今之人，莫如侯者。
侯之所为，可示天下。
维其可示，是以可歌。

天门嶪嶪，洞达通彻。
地虽幽阴，明白昭晰。
有来即应，无往弗答。
或旋其日，或逾厥月。
或降吉祥，或出妖孽。
或生美好，或产丑缺。
或使合并，或令分裂。
凡皆若此，其故可说。
人之所喜，神则欢悦。
和气流畅，精粹凝结。
草木受之，形类孤绝。
其无所苟，而不徒设。
爰有江氏，世载其德。
子子孙孙，能敬勿失。
其叔有令，如出诸意。
戮力同心，道路相继。
二十六丧，收敛聚会。
在圉之北，同日俱痤。
迺有二物，以彰厥美。
其一维何，是曰灵芝。
如盖上设，如杠下持。
其色黄紫，其光陆离。
其肉坚厚，弗柯弗衰。
其二维何，是曰连理。
巨干修枝，贯通骨髓。
物不可间，人不得披。
以类考之，不必异本。
其奇若此，其吉勿问。
其恍其惚，其惚其恍。
必寓诸物，以来神贶。
维神之贶，如冈如陵。
有德者胜，德虽可胜。
其心兢兢，则亦可承。
维神之贶，必以其类。
或大其家，或大其世。
敬之戒之，永终厥义。

不辨时人直与迂，浊缨且喜近淮居。
朝衣脱后常耽睡，野史修时或借书。
恨乏青山供采药，爱看白鸟伺吞鱼。
东园卖酒花开近，待看诗翁倒载车。

脚踏青云身已老，访道修真恨不早。
曾见商周全盛时，不及唐虞古风好。

春意匆匆又欲还，一年都似片时闲。
青云有路终须到，白日无情不暂闲。
任老岂妨修古道，更贫未肯忆深山。
明朝献寿何为祝，长著斑衣奉母颜。

白玉棺无价，青囊葬有书。
奔星来启路，走电去随车。
官是修文号，人同上行居。
峨嵋山下客，谁是跨鲸鱼。

春前识寒梅，雨里见修竹。
一水自浮花，六神休捣麹。
清惠非尘埃，佳章亦金玉。
毫髪无重轻，此意可励俗。

唐衰中原乱，贼据西南疆。
号令不出畿，畴能御彊梁。
杨侯仗直忠，宝剑凌穹苍。
誓将扫妖祲，得以完金汤。
尝胆过勾践，食羮如乐羊。
严颜颈未断，霁云指何伤。
众寡固不敌，歳月亦已长。
孤城屹然峙，锋锐莫可当。
譬如泛巨海，难以一苇航。
天心未厌悔，人意忽苍黄。
百口同穴瘗，悲云惨朝阳。
寰区既澄静，往事极凄凉。
封爵加美谥，幽明知宠章。
近世修旧史，笔削严否藏。
书曰侯死之，一褒逾绣裳。
彭人念侯德，庙食墓之傍。
水旱毎致祷，丰年屡仓箱。
父老或有言，夜漏犹未央。
见侯出自庙，凛然坐黄堂。
此理实晦昧，有无何渺茫。
子厚罗池神，海俗专祈禳。
乖崖宛丘殡，醉者取灭亡。
英灵果不泯，犹足威一方。
予尝假州绂，秉笏趋侯墙。
为侯记讳日，一奠歳率常。
出令避侯名，示民以虔庄。
又欲建高碑，始终载其详。
俄以罪戾去，慊然视缣缃。
幸此续大句，安能发幽光。
持以遗彭人，庶几予不忘。

治平日久法制宽，远方民力尤衰残。
昔之陆海号富庶，今也乐岁嗟饥寒。
不惟浅夫事苟简，抑有能吏争雕刓。
天涯僻陋九重阻，自弃沟壑甘长叹。
咄嗟蚩蚩乃邦本，基本坚厚邦如磐。
吾君仁圣重恤此，择才将命图全安。
诏云询访民疾苦，可以革弊而更端。
士之蓄蕴贵及物，镃基智慧乘时难。
惟君措置有大略，高谈所吐皆琅玕。
力蠲积祲少顾避，深体上意思保完。
纲维修举有条目，源流澄洁无波澜。
迟闻王泽得下究，沦浸骨髓其声欢。

修竹已可爱，况复如黄金。
天地与正色，雪霜坚此心。
云芝生有节，栗玉种成林。
回首渭川远，山间饶翠阴。

要道根皇极，纯王揽懿纲。
域中洪造广，天下大形彊。
臣主同千载，藩宣奠四方。
乾文耀参井，地镇耸岷梁。
景谷余波迥，灵关古塞荒。
限蛮唐节制，析部汉封彊。
石穴延通道，山扄设巨防。
利源充内帑，兵势压巴羌。
付畀关休戚，权宜任弛张。
紫封传墨敕，金印坐黄堂。
自昔都俞重，其谁德业彰。
乖崖施远略，忠献绍前良。
乐得中和职，人跻富庶乡。
含生知化力，永日载春阳。
渗漉渊源在，醲醇骨髓藏。
深和流耳目，盛事载缣缃。
岁月徒为久，风猷信不忘。
恩褒贾逵祀，人爱召公棠。
桧有乔枝茂，兰宜后叶芳。
惟公真辅翼，与世会明昌。
间发乾坤秀，亲逢日月光。
国华增黼黻，地宝献琳琅。
尹道存先觉，轲心蕴至刚。
朝廷尊阀阅，士党贵文章。
髙视云霄路，遐飞翰墨场。
鹏图指溟渤，骥步得康庄。
藩会初关决，仙瀛已践扬。
本元游秘府，侍从陟清厢。
伟望全康济，周才历浩穰。
中天承帝选，南国抚民伤。
使范资勤恤，君言务肃将。
绣衣新灿灿，大旆远皇皇。
赈惠常闻黯，澄清乃识滂。
疲羸起沟壑，暴滥去豺狼。
大节坚持守，纯忠自激昂。
还登文石陛，频上谏书囊。
人鉴分今古，神龟宪否藏。
斯猷三接告，至理一言详。
柱下尊良史，螭头立左郎。
纂修该七法，注录擅三长。
午夜星垣迥，南风省户凉。
挥毫纶彩烂，垂佩玉声锵。
春老常联萼，云晴雁缀行。
雄名出苏李，公论美常扬。
眷倚隆矜式，咨询行赞襄。
得人居内相，有道辅明王。
大手凭才识，深谋协典常。
五花曾执判，七宝屡登床。
燕见趋东阁，优容对未央。
仪刑真謇謇，谟训极洋洋。
重委台纲正，终图国体康。
至诚频启导，大事费裁量。
多僻消芽孽，群邪洁肺肠。
谆谆闻药石，凛凛畏冰霜。
论议他奚恤，猷为己所当。
安危一身系，出处万民望。
蔡俗嗟延哺，尧心虑纳隍。
建侯崇屏翰，选德庇灾殃。
异政乘时立，清飚与惠翔。
界中生穞谷，境上散飞蝗。
儒将能专阃，神兵岂顿铓。
十连循节钺，四面固金汤。
拓地归充国，谋军得子房。
天威神臂指，戎气窒喉吭。
属国恬怀抚，函书耻谩狂。
具赡宜庙幄，遐福合陵冈。
迺顾西南远，明如左右旁。
大门堪世守，舆颂愿时飏。
命策荣千矢，封圭判二章。
物传家乃旧，刀应梦为祥。
善事知弓冶，奇毛识鳯凰。
百寻标落落，万顷信汪汪。
庙瑟余音静，庖刀发刃钢。
阔难求畛域，微不误毫芒。
雅意儒为宝，宏规沼象璜。
鲁公先请学，高{目矢}力崇庠。
教化惟敦奖，衣冠敢怠遑。
七经登讲舍，数仞企师墙。
乐善无遗芥，惩非易去稂。
百城损慱塞，万井绝贪攘。
牧厩寛收敛，穷阎饱歳粮。
吏奸藏瓜吻，人瘼愈膏盲。
昔谓庖厨侈，徒矜口体尝。
爱心加俎豆，和气落壶觞。
蔀屋晴曦烛，枯荄湛露瀼。
盛时逢召杜，奕世见龚黄。
至矣纾宵旰，熙然协雨旸。
里闾敦悌让，原野竞农桑。
指顾宁陬落，生成及稻梁。
边声息金鼓，民室富囷仓。
共乐亲荧座，佥期辅峻廊。
定登贤相器，行促舍人装。
奕奕驱轺传，喈喈餙镂钖。
矢谟勤翼舜，纳诲永隆商。
郑武髙风盛，韦成懿迹相。
洪𬬻专鼓铸，大鼎荐烹鬺。
浩漡跻民域，安平援世航。
诗人褒绣衮，坤道吉黄裳。
歌舞真贤进，光华至治香。
欲知能事毕，四海处陶唐。

邑有循良政，人持介洁心。
庖刀发虚刃，庙瑟鼓遗音。
闲草丰春野，修篁茂晚林。
恤民中诏远，及物上恩深。
岁月吴江梦，山川蜀道吟。
归欤清议在，直笔待君簪。

野店村桥迤逦通，蜀江深处茂林中。
花潭远漾春波绿，彩阁相迎画舫红。
修岸几朝经密雨，芳樽尽日得清风。
诗翁旧隐知何在，且事嬉游与俗同。

仙居殊不类樊笼，潇洒清凉皆可封。
寒溜恰如扬子水，修筠应有稚川龙。
云深况是门无客，人去惟闻鹤在松。
向此却疑推律法，应锺何事代林锺。

应书群彦称旁求，劝驾贤公礼数优。
名出士林当赫赫，诗歌鹿野自呦呦。
云霄去路程皆远，杞梓良材干尽修。
登却龙门须变化，夺标人已在船头。

深静禅门秋复春，不知门外是红尘。
满庭修竹有君子，终日好风如故人。
曲径最宜巢翠羽，澄潭犹足养纤鳞。
年年寓泊知闲味，毎谢林泉作四邻。

乘闲极望兴悠哉，远眼宜于此处开。
危磴直穿修竹径，虚窗深占白云堆。
江湖有景侵平野，栋宇何年倚巨材。
自是登髙乃能赋，谁嗟古往与今来。

汉川如渭川，千亩尽修竹。
疑此是芝田，年年生碧玉。

西湖风物似当时，惟有流光去莫追。
十四年前植修竹，茂阴如识绕方池。

元侯选胜重经营，地取圆心正且平。
揆日募工逾再浃，创亭合乐落初成。
面开西向缘忠孝，榜揭新封纪宠荣。
隐隐湖山藏故国，漫漫烟水隔都城。
低迷叠嶂回峰抱，缭绕芳丛列艳迎。
台上临风共萧洒，花间梦蝶助凄清。
枕流小槛欹前沼，散绮幽轩接后甍。
旧景周环如有待，夕阳偏照似多情。
萦纡碧沚通潮浦，左右修篁拂画楹。
自昔甘棠虽足爱，会稽从此擅佳名。

娲皇锻炼补天石，天完余石人间掷。
掷向淮山山下溪，千古万古无人识。
昼出白云笼九州，夜吐长虹冲太极。
去年腊月谿水枯，色夺江头数峰碧。
野夫采得琢为砚，一画中规外方直。
方直端平象地形，形壅水流流若璧。
拟法辟雍天子学，不比泮宫一隅塞。
幸偶先生掌辟雍，持以献诚安敢惜。
欲伐东山五大夫，受爵非材炼为墨。
欲乞湘妃血泪竿，刮削除斑供简策。
欲就退之借毛颖，同与先生记心画。
先生记之何所先，推赜圣贤诠六籍。
四时七政有未平，愿述阴阳修律历。
夷蛮戎狄有未宾，愿摅雄略操军檄。
辟雍之水流不穷，先生之材无不通。
愿携此砚飞九穹，圆润化笔扶天工。

牛渚矶，大江汹汹山险巇。
舟人欲渡不敢渡，烹牲投简先祷祈。
自从疏派得安济，祷者渐疏祠宇隳。
我闻鬼神若君子，不以风涛为福威。
吁嗟人心自险易，昔也兢兢今也违。
太守修祠岂无意，寄语安者毋忘危。

岁令春为首，人君德体元。
宸居太极殿，星拱紫微垣。
历运千龄协，梯航万里奔。
同时禀正朔，大号一乾坤。
谋野曾绵蕞，沿波未涤源。
典章归独断，期会肃常尊。
礼乐谐虞舜，师儒陋叔孙。
曲台司肄习，执法纠哗諠。
旧史精穷讨，非经不引援。
殊疆今辐辏，古辙此还辕。
陛峻黄麾建，旗张直盖屯。
地图包海画，庭燎彻宵燔。
班位分贤戚，铜玑定晓昏。
仙盘凝沆瀣，禁漏泻潺湲。
呼旦传鸡唱，填街列虎贲。
六军衣锦绣，八骏辔玙璠。
绶采由官别，冠梁以秩论。
国容修卤簿，武事设櫜鞬。
鼓吹依宫架，关扄辟路门。
簴文雕猛鸷，路饰缋蟠蜿。
牙瑑中严版，珠联告止旛。
金床置符宝，土贡杂瑶琨。
百辟稽名实，诸王固屏藩。
立墀隆辅弼，述职简要番。
省寺兴颓敝，材能慎选抡。
班齐序鸾鹭，仗转骇鲸鲲。
圭镇唐仪易，袍纱汉制存。
鞘鸣龙扇合，帘卷兽烟喷。
陟降天威重，颙昂玉色温。
泰平安可象，造化本何言。
悦豫阴阳盛，渊深宇宙呑。
江河宗渤海，山岳望崐崘。
牍奏龟麟应，书先稼穑繁。
历阶臣委佩，宣诏使临轩。
进有称觞庆，初无解剑烦。
南山赋周雅，北斗揖尧樽。
济济华夷抃，雍雍信义惇。
登歌形瑞物，旅舞异梨园。
翠凤闻箫集，朱熊负案蹲。
四清备钟磬，二律下匏埙。
宠锡需云泽，均霑湛露恩。
拜吟三夏享，饔盛九牢飧。
受觯充醇醴，加肴饫熟蹯。
摰勤供雁雉，羞洁具蘋蘩。
布治从丹阙，怀仁感陆浑。
祥光腾广坐，和气冒陈根。
蓬岛风长习，扶桑日向暄。
前楹秀芝草，阿阁长鶵鹓。
社稷生灵福，邦家政教敦。
年年朝溥率，基业壮中原。

战国干戈礼义隳，延陵高节救周衰。
当时若嗣诸侯统，后世谁传十字碑。
生死不欺留剑约，兴亡都在审音知。
名儒如欲修前史，列传应须次伯夷。

章水营居不日成，皇华诗价敌连城。
檐牙雨过千鳞碧，池面风闲一鉴清。
修竹短墙儒者宅，白头青眼故人情。
莫忧退处生涯薄，鹤引新雏遶砌行。

炎德侔三代，文章叹烬余。
千金期重赏，诸郡购遗书。
东鲁藏经出，西秦挟律除。
儒生搜简毕，谒者骛轩车。
阙史修兰省，亡诗补石渠。
愿观新四部，清禁直明庐。

我笑陆简寂，修真脱世埃。
九霄一飞去，重入旧山来。

人生寡会合，世路多阱机。
吾得二三友，老钝谐所依。
泽民气闳侈，词笔如戈挥。
狂鹗但思击，生马不可鞿。
彦修韵寒苦，独以经史肥。
捩眼鄙俗调，攘臂谈圣微。
直夫名流子，学性无愆违。
冰玉莹表里，芝兰自芳菲。
嗟吾实款段，骐骥安可希。
清樽写江海，日获从西圻。
吟锋互矜轧，醉笑相嘲讥。
方怀青蒿愧，忽见黄鹄飞。
明哲慎所蹈，勿与矰缴几。
秋风病池榭，苦雨沾裳衣。
行矣岁华晏，重感人事非。
玉音傥无斁，时有北鸿归。

绿髯满颔光且修，紫石双眼寒铓浮。
茫然襟韵自轩豁，见于声貌非懦柔。
昔随群众退礼部，归来便作沧浪游。
笑买渔艇出巧思，饰以丹白名鹤舟。
长须赤脚分相与，鲈鱼美酒他何求。
高吟清风洞庭晚，一笛明月吴江秋。
白云无心伴疏散，丹经有诀穷秘幽。
志非谤国慕处士，性欲避俗追浮丘。
不山不渊隐无迹，时时飞棹来皇州。
保康桥前舣清梦，峩冠烂醉都城楼。
胸中有物齐出处，天下无方随去留。
太平取士有阶陛，几人年少能公侯。
公侯未有君所乐，一时外物为赘疣。
束之簪绅岂其性，轧以利害仍相矛。
媕婀稻粱效鸡骛，驰逐膻秽争蚍蜉。
相逢感慨慕黄鹄，嗟我方以斗禄囚。
贱官绶蓝谁不尔，应书随俗卑可羞。
鹤舟之乐慎勿弃，劝君起者非良谋。

穷不废诗真技痒，笔硏风云日相向。
圣贤发愤乃有作，三千余篇自古上。
荒城谁我同此声，惟有哀猿啸青嶂。
穷人所作诚已难，平淡丰腴乃嘉唱。
横槊壮气虽萧萧，击钵争先犹行行。
敢怀修门成怨骚，亦防饭颗嘲苦相。
江湖千里山千重，朝夕供吟纷万状。
闲适非以娱时人，可口甘酸劳酝酿。
大儿归不开卷轴，喜我穷通心已忘。
种瓜颇欲学东陵，醉尉亦从呵故将。
古人能轻万户侯，为有千篇相等量。

重入修门甫岁余，又携琴剑反江湖。
乾坤浩浩何由报，犬马区区正自愚。
缘熟且为莲社客，伻来喜对草堂图。
西箱屋了吾真足，高枕看云一事无。

青斾不见山云深，何以慰此二子心。
阮修杖头故应在，黄公旧垆无处寻。
求有不得事当戒，兴尽必返愁难任。
仙家竹叶未必美，舟尾茅柴还可斟。

桃源亭北值佳辰，桃萼飘残晼晚春。
缇幕惜芳林下子，彩袗修禊水边人。
风谣渐喜南音变，节物偏于久客新。
道不与时当勇去，归心何必计吴莼。

上士修真地，曾无俗混淆。
云根起坛级，江面出松梢。
轩静檐垂斗，窗虚洞接茅。
何当脱尘滓，来结皎然交。

久次含香厌粉闱，恳求茂苑得州麾。
却寻旧日池台胜，犹忆当年几杖随。
入里下车修敬日，过家上冢致哀时。
应怜二弟犹羁绊，万里边沙远帅熙。

闻说旌阳旧筑坛，故浮修水一来看。
至今磨剑池犹在，冷浸一天星斗寒。

诸侯之学，是谓泮水。
诗人所颂，鲁侯戾止。
献馘于是，献囚于是。
釆芹则美，饮酒维旨。
淮夷来服，觩弓搜矢。
其挚维何，元龟象齿。
区区鲁邦，陋无足纪。
维泮之兴，功烈如彼。
下逮郑国，学校不修。
青青子衿，莫肯来游。
谁欲毁之，侨吉厥犹。
视其所召，药之则瘳。
我得吾师，实获所求。
首善于京，其速置邮。
矧在守长，宣化承流。
德音不昭，维职之忧。
番禺之学，莫原所作。
岁月其绵，栋楹腐恶。
藩级板夷，屋垣圮剥。
图像之威，弗丹弗雘。
圣经不谈，束置高阁。
讲席其虚，维尘漠漠。
譬彼弗殖，萎其将落。
于嗟斯民，谁启谁觉。
释老二氏，尚能尊师。
岂伊吾儒，曾是弗为。
道废若此，莫或耻之。
振而起诸，岂不在兹。
爰命鸠材，僝工以时。
肇新两序，翼如翚飞。
载辟祠庭，奂其轮而。
颐指而化，鬼设神施。
乃延师生，来燕来处。
匪怒伊教，载笑载语。
笾豆有践，殽核维旅。
以妥以侑，礼仪具举。
济间多士，进退规矩。
夏弦春诵，各得其所。
相彼错薪，有擢维楚。
遐不作人，成是才谞。
在汉循吏，时则文翁。
修起学宫，成都市中。
常衮在闽，讲导从容。
士比内州，岁贡以充。
贤不天成，有养自蒙。
谁谓越远，齐鲁同风。
憬彼夷蛮，来顺来从。
南交厎宁，猗学之功。

诸侯之学，是谓泮水。
诗人所颂，鲁侯戾止。
献馘于是，献囚于是。
釆芹则美，饮酒维旨。
淮夷来服，觩弓搜矢。
其挚维何，元龟象齿。
区区鲁邦，陋无足纪。
维泮之兴，功烈如彼。
下逮郑国，学校不修。
青青子衿，莫肯来游。
谁欲毁之，侨吉厥犹。
视其所召，药之则瘳。
我得吾师，实获所求。
首善于京，其速置邮。
矧在守长，宣化承流。
德音不昭，维职之忧。
番禺之学，莫原所作。
岁月其绵，栋楹腐恶。
藩级板夷，屋垣圮剥。
图像之威，弗丹弗雘。
圣经不谈，束置高阁。
讲席其虚，维尘漠漠。
譬彼弗殖，萎其将落。
于嗟斯民，谁启谁觉。
释老二氏，尚能尊师。
岂伊吾儒，曾是弗为。
道废若此，莫或耻之。
振而起诸，岂不在兹。
爰命鸠材，僝工以时。
肇新两序，翼如翚飞。
载辟祠庭，奂其轮而。
颐指而化，鬼设神施。
乃延师生，来燕来处。
匪怒伊教，载笑载语。
笾豆有践，殽核维旅。
以妥以侑，礼仪具举。
济间多士，进退规矩。
夏弦春诵，各得其所。
相彼错薪，有擢维楚。
遐不作人，成是才谞。
在汉循吏，时则文翁。
修起学宫，成都市中。
常衮在闽，讲导从容。
士比内州，岁贡以充。
贤不天成，有养自蒙。
谁谓越远，齐鲁同风。
憬彼夷蛮，来顺来从。
南交厎宁，猗学之功。

古松苍髯枝屈缴，失笑相惊在岩穴。
老翁手持绿玉杖，独立西风双鬓雪。
修然野服山家容，平生我亦怀高风。
彭泽归来入图画，真有人间靖节翁。

虢山之远数千里，虢石之重难将持。
舟车虢来每苦重，釜盎尚弃不肯携。
苟非世尚且奇怪，孰肯甚远载以来。
何况虢人自珍秘，得一不换千琼瑰。
流传中州盛称赏，主以诧客客见祈。
世人贱真珍贵假，见者喜色留肤皮。
强材美干立修荫，罗列满野谁复窥。
我尝客坐例一见，实亦可爱小且奇。
初疑秋波莹明净，鱼子变怪成蛟螭。
鳞须爪角尚小碎，但见蜿蜒相参差。
又如开张一尺素，醉笔倒画胡髯髭。
如何石上非自然，犹是软弱从风枝。
髙楼晓凭秋色老，烟容雨气相蒙垂。
乔林隐约出天际，醉目远暝分茫微。
不然谁家老图画，破碎偶此一片遗。
借令人手弄点画，尚恐巧拙成瑕疵。
如何石理自生长，安得当世无猜疑。
髙堆黄金募辩说，万口利锐如磨锥。
或云南山产巨怪，意欲手把乾坤移。
先偷日月送岩底，次取草木阴栽培。
天公怒恐浸成就，六丁桃斧摩云挥。
世人乘此得分裂，锻琢片段贸财赀。
至今风雨虢山夜，树石号作鬼神悲。
又云春气入山骨，欲自石里生蒿藜。
根株芽枿未及出，卒遇匠手相镵隳。
多称老松已变石，此固剪截根须离。
又云鬼手亦能画，多向石室成屏帷。
固知物怪浩难尽，谁能向此明是非。
城狐老能男女变，海蜃口或楼台吹。
世间自是有此类，何必诘曲穷所归。
细思此屏竟无用，石不中礩木莫支。
徒将文理有小异，招聚瞽说成笼欺。
咄哉闭口不复论，为语爱者无我讥。

太古一去浩万世，百智竞起纷修治。
交将砭刀溃疮痏，纵得平好无完皮。
倾山竭河论曲水，都投大海为酒池。
中间秫稻不满掬，日益酝酿成浇漓。
不知淳风竟何适，万手齐举招不回。
北窗清疏鸟声好，昼榻自稳间支龟。
尘埃不到日影薄，枕簟拂拂生凉飔。
四支舒安百虑废，仿佛认得太古遗。
散魂怡愉不旁适，心肺正静无邪思。

金绳挂空虚，日月系两垂。
天童坐戏弄，纵掣成东西。
百年未死间，昼夜无穷期。
短短固可惜，舒舒定非宜。
有闻未之行，有学未及知。
白发已班疏，朱颜亦童黎。
智虑昏晚年，聪明退前时。
纵欲加自修，去日何胜追。
奈何少自废，老则成空悲。

扰扰利学者，久不可与谋。
读书乃何为，老不知轲丘。
弗恤义所在，务期髙爵收。
尝闻失则嗟，不闻得之羞。
知谁洪其源，使世乘其流。
于今已汗漫，更久将溯游。
尝闻古人言，饕餮为共兜。
谓恶岂必多，偷饱德弗修。
不知自思者，舍此何所由。
故余早知惧，誓将异人求。
寜为寒饿嗟，不同富贵讴。
此行况有获，师德髙前修。
因尝请子行，勉子无逗遛。
于吾乃何有，同病不独瘳。
虽爱谓予然，尚疑子终不。
惜子有髙材，竿幢揭华旒。
苟能自摆去，不为世学囚。
行将见远到，强弩射弱菆。
何必请予诗，自合治子辀。

扰扰利学者，久不可与谋。
读书乃何为，老不知轲丘。
弗恤义所在，务期髙爵收。
尝闻失则嗟，不闻得之羞。
知谁洪其源，使世乘其流。
于今已汗漫，更久将溯游。
尝闻古人言，饕餮为共兜。
谓恶岂必多，偷饱德弗修。
不知自思者，舍此何所由。
故余早知惧，誓将异人求。
寜为寒饿嗟，不同富贵讴。
此行况有获，师德髙前修。
因尝请子行，勉子无逗遛。
于吾乃何有，同病不独瘳。
虽爱谓予然，尚疑子终不。
惜子有髙材，竿幢揭华旒。
苟能自摆去，不为世学囚。
行将见远到，强弩射弱菆。
何必请予诗，自合治子辀。

尝闻螾出轩辕丘，其长百寻围十牛。
民惊臣愕争论酬，帝亦谓应土德修。
赐螾傍海连十洲，俾朝食壤暮饮流。
仍命九龙狎其游，视龙有角急起羞。
亟去诉帝龙有忧，帝怜不呵许为谋。
召一龙食系其喉，挥万力士乘其头。
披肉断角塞螾求，螾取而冠万鬼窗。
雷号电泣竟莫救，鼋擗鼍踊吊蛟虬。
奋穴出哭劳鳝䲡，八龙怒走乞天仇。
天赐六丁皆剑矛，取螾拔角磔大幽。
下龙载帝问何由，臣攀堕髯不可留。
竟去不知天所尤，龙冤虽复骨不收。
传流下古说易浮，我闻其语疑有由。
以龙易螾理若不，爱不知蔽似有繇。
人皆伤龙为叹啾，我独鄙其与祸投。
尝闻龙德神自周，出飞于天入海休。
弃此不处与螾俦，以养就人理固偷。
果死以此嗟何仇，我来但爱遗角觩。
是非欲竟理莫搜，君学穷物功搳掊。
其说独挽万茧抽，当有实论破众廋，勉矣投以钓海钩。

身非爵与官，车马久不谋。
家无田仓储，雀鼠非我仇。
朝出从人居，诗书讲前修。
暮从儿子嬉，欢笑何所忧。
间将筋力疲，懒使志虑收。
斗糈尚烦送，谁谓能无求。

竹风何撩萧，昼静发寒籁。
修纤谔天官，扬揖纵玉佩。
岂无俗子遇，自会幽人爱。
心虚中养恬，节密外御介。
春萌喜含养，夏箨竟分解。
无花与物争，有荫亦人赖。
威威南山凤，尔飞何时届。
道远寜不饥，寒枝久虚待。
岂非缯缴虞，安有羽翮态。
当奈叶间虫，蠧尔所食坏。

天风变春和，昼日差夏永。
门阑闭无事，燕雀去益静。
纷翻诗书帙，弃散懒收整。
时来就枕卧，复可取窥省。
心恬逐物闲，迹阔与世屏。
鲜鲜南山暖，秀色在修岭。
苟嫌安坐慵，还可远游骋。
自缘智能薄，反得闲暇幸。
交朋久相远，疏懒欲谁警。

酒盏厌连行，众客喧已醉。
忽得簿上籍，共出名外仕。
孤昂忽雄轩，泯默亦驯致。
追争相后先，得失自愚智。
随时有能称，逐衅得呵訾。
有非人力为，竟亦天幸值。
或果以祸覆，亦有终自遂。
卒无及物效，徒自髙人气。
回樽变新局，忽若已异世。
嗟人久已迷，髙爵乐自嗜。
谁为衎衎饱，竟是孜孜利。
矜骄决雄奢，摧折叹淹滞。
昏昏忘所大，扰扰争其细。
安知茫昧间，身非天所戏。
是非未暇辨，欢戚先已至。
退之昔裁诗，颇以豪横恃。
暮年志气得，金玉多自慰。
买居纪堂荣，顾影乐簪佩。
喜将闾巷好，持与妻子议。
彼哉何足道，进退于焉系。
安知九列荣，顾是德所累。
寜论圣人为，适莫固以义。
有时曲肱乐，不以易富贵。
吾曹颇勉修，兹道久自诣。
何必问浮云，斯理固可视。

女丑忌明镜，不知自羞人。
士丑忌公言，不知自修身。
羞人不出前，丑声日可湮。
修身无不至，令问日益振。
镜与言何尤，见忌不见亲。

女丑忌明镜，不知自羞人。
士丑忌公言，不知自修身。
羞人不出前，丑声日可湮。
修身无不至，令问日益振。
镜与言何尤，见忌不见亲。

梢梢修竹夹溪斜，树系孤篷白浅沙。
风力引云行玉马，水光流月动金蛇。
村酤客聚还成市，晚钓舟横便当家。
山野生涯本闲暇，谁令客子自劳嗟。

袭袭前修与后生，要言髙爵是身荣。
却将猎较诬师圣，不见三年学有成。

祖德相门阑，分符众比难。
忧民如有病，见客似无官。
地镇三秦重，衙当二华寒。
道心轻仗钺，诗性鄙登坛。
佐幕多名士，开筵少俗欢。
星连蒲分野，河带渭波澜。
劝课耕初动，行香漏未残。
书容吾道借，琴听越僧弹。
拜敕风鸣珮，朝元露湿冠。
皇恩终锡马，清梦必骖鸾。
报国嫌言利，修真笑炼丹。
高碑人待立，此咏愿同刊。

尽继祖风流，其如髩未秋。
石渠陈表让，山郡折资求。
舜禹城分界，神仙岳映楼。
淫祠随处毁，学校逐乡修。
密疏多亲写，狂诗少自收。
通宵营有乐，度岁狱无囚。
酒席围红粉，盐池照碧油。
药同方士炼，壶共野僧投。
瓦砾今徒献，琼瑶旧未酬。
几多怀抱事，欲去复迟留。

君丧重堪悲，才高位竟卑。
寄孤偏嘱我，知己更求谁。
祭德宜修庙，传名不在碑。
何人与为传，愿录野人诗。

西山宰字选清强，东观修文辍佐郎。
濯锦江边趋郡府，浣花溪上问封疆。
半年讼必消民境，数月歌应彻帝乡。
百里旧闻风物好，公余遥想入篇章。

名僧高隠尽修行，人说吾师最出群。
新向天台承帝泽，便朝梁院谢明君。
几程烟水趋丹阙，一院杉松锁白云。
却泛轻杯旧山去，石桥秋月会声闻。

六月岩崖似九秋，兴公辞赋好淹留。
杉松迤逦连华顶，钟磬依稀近沃洲。
枕水古碑卿相撰，拂云新刹帝王修。
高僧尽解飞金锡，谁是当年白道猷。

荐降灵符昭瑞命，交修盛则荐清衷。
朝真曲里扬丕烈，类帝圆坛报昊穹。
述职万邦咸执玉，来庭异域协占风。
禹功高大天无极，尧德明如日正中。
福浸含生臻富寿，泽流绵宇霈庞鸿。
粢盛丰洁神皆飨，金石和平政本通。
郁郁云烟当昼丽，熙熙景物共春融。
群臣抃蹈瞻宸扆，愿比南山祝寿躬。

敦崇妙本膺丕贶，濬发鸿源示永年。
吉语密传当乙夜，粹仪祗觌拥祥烟。
皇心翼翼精斋至，祖德绵绵道诲宣。
诞集纯禧彰锡羡，交修茂典表钦先。
爰稽大壮新琼宇，仰法殊庭设绮筵。
山积瓌材咸备矣，神扶华栋见巍然。
元龟献兆良辰协，哲匠施勤庶艺全。
四柱如翚循宝势，觚棱削玉灿珠躔。
黼帷夙设宸居丽，翠葆躬临圣志虔。
昭答明灵陈盛会，睿词敷畅焕云笺。

巍巍至德充绵宇，翼翼宸心临兆庶。
覆育怀生动法天，讲求茂典皆师古。
协和神化踵唐尧，彬蔚颂声逾吉甫。
赫奕皇威振八荒，清夷王度绥中土。
丰年朝野正欢康，溢牒充图福纪祥。
睿圣继明恢大业，祯符锡祚降穹苍。
省方展采宣邦职，登岱铭功举国章。
睢上埋牲专事地，汉唐故实存闻记。
精灵昭感果潜通，瑞应昭臻知所自。
飙羽光临神告彰，洪源肇启仙游暨。
濑乡旧壤辟珍词，款谒斋庄敦睿意。
谯都奏牍达彤庭，耆耋云趋共沥诚。
顺考皇仪尊妙道，再修盛节徇舆情。
声明文物当兴运，申命群儒究礼经。
秩秩德音咸布惠，穰穰景福必求成。
恭虔毖祠为斋久，企仰真风志克勤。
肃奉萧芗嘉荐备，广覃庆赐湛恩频。
式扬丕烈心弥洁，祗上鸿名道益伸。
将睹虞巡陪法从，幸同凫藻乐昌辰。

摄事修雩祀，斋居近紫庭。
千门夏雨歇，高树夕阳生。
更散掖垣静，风来钟漏清。
岩廊惭旧德，书殿愧群英。
白发将何补，丹心忽自惊。
敢言陪邴魏，三接奉休明。

混茫丕变造西阡，物象熙熙被一川。
易觉锦城销白日，难歌蜀道上青天。
云敷牧野耕桑雨，柳拂旗亭市井烟。
院锁玉溪留好景，坊题金马促繁弦。
风流铺席堆红豆，潇洒门庭映碧鲜。
表状屡言同颖穗，敕书频奖并生莲。
旋科杞树炊香稻，剩种豌巢沃晚田。
仁宅不隳由政立，议闱无取任情迁。
民知礼逊蚕丛后，俗尚奢华邃古先。
绕郭波涛来浩浩，归朝岐路去绵绵。
乍回黑水将成道，潜到青羊恐遇仙。
靓女各攻翻样绣，袪商兼制砑绫笺。
垆边泛蚁张裙幄，江上鸣鼍簇泪船。
石笋崚嶒衙对峙，琴台恢阔寺相连。
群葩艳里珍禽语，百草香中瑞兽眠。
喜处必臻尤伫望，胜游争倦更迁延。
早荷叶底蹲鸱伏，棕树梢头乱蝶穿。
鹾发牢盆浑弃卤，铁资圜法免鉟铅。
丰饶物态宁殊越，美丽姝姬酷类燕。
西海号雄彰传纪，南康辞健积铭镌。
良工手技高容学，妙隠丹方秘不传。
倚剑灵关凌绝顶，梦刀孤垒削危巅。
金华巷陌遗三品，石镜伽蓝露一拳。
信落荆州随鼓枻，检颁芝阙听摇鞭。
若量内地寒暄异，且在遐陬水陆全。
渝舞旧云传乐府，巴谈谁曰系言诠。
九苞绾就佳人髻，三闹装成子弟鞯。
欲辨坤维寻地理，才临益部认郊癦。
文翁室暗封苔藓，葛亮祠荒享豆笾。
货出军储推赈济，转行交子颂轻便。
气蒸蒟蒻根须润，日罩楩柟树影圆。
药市风光虫蛰外，花潭遨乐鵙鸣前。
聚源待拟求凫氏，贮怨那能雪杜鹃。
藂植森荣还蓊蔚，夹流湍迅迥潺湲。
鲜明机杼知无算，细碎锥刀不啻千。
合伴鸦鬟齐窈窕，对陪霓袖竞翩翾。
五门冷映岷峨雪，千里爰疏灌堋泉。
茂盛八纮宜得最，膏腴十道比俱偏。
袁滋不到生无分，段相重来宿有缘。
款召相如登兔苑，骤迁太白步花砖。
葳蕤草木时为瑞，奇秀江山代产贤。
晓后细风红灼灼，夜中微雨碧芊芊。
锦亭焰烛明欹障，绣阁香球暖熨毡。
宝塔徘徊停隼旟，观街杂沓拥辎𫐌。
酴醾引架家家郁，踯躅攀条处处妍。
重爱鲁儒提德柄，威降曹将董戎旃。
欢谣少负賨人勇，长讲多经楚客禅。
似簇绮罗偏焕燿，如流车马倍喧阗。
搘机显绰名堪录，题柱芬芳事莫捐。
李特锋铓徒恃险，张仪规划自持颠。
鹰扬事业成悠久，乌合奸雄败转旋。
漫向鼎分澄霸道，却当龟化验都鄽。
强贪楚灭悲倾辙，广洽尧询喜慕膻。
侧弁猖狂抛玉斝，归鞍酩酊坠金钿。
氛埃屏息云常覆，稼穑繁滋泽靡愆。
睿圣宵衣垂迺眷，贵臣驰驲每传宣。
石牛迈路加歆飨，江渎隆区助洁蠲。
避暑亭台珍簟设，纵闲池沼钓丝牵。
遮蛮带砺长能固，捍蜀金汤远益坚。
何武甲科曾继踵，严遵卜兆罕差肩。
雠书竞印诸家集，博识咸修百氏笺。
纸碓暮春临岸浒，水樽春注截河壖。
华严像阁凉堪爱，浄众松溪僻可怜。
学射崔嵬横罨霭，放生宽广媚漪涟。
藓庭嫩笋青𥮾𥮾，风槛新荷绿扇扇。
守戍貔貅千万骑，采葑簪笏两三员。
清江泻势方流巽，大面盘形正压干。
电扫谷风藏虎啸，雷瞋宫树洒龙涎。
郃占逖应星舒彩，栾噀端聆火扑燃。
令范式驱民缺缺，咨谋畴倚道平平。
性寒甘蔗猱偷啮，体腻芭蕉蠹莫沿。
志读备兴重掩卷，史看唐幸嫩终篇。
雕盘姹女呈酥作，水巷痴童飏纸鸢。
初下鹿头迷鄠杜，暂来犀浦误伊瀍。
变秦言语生皆会，恋土情怀死不悛。
结厦斧斤宗简易，入神丹雘励精专。
柳堤夜月珠帘卷，花市春风绣幕褰。
十县版图分户籍，一城牌肆系民编。
受辛滋味饶姜蒜，剧馔盘餐足鲔鳣。
月季冒霜秋肯挫，荔枝冲瘴夏宜然。
几番藂箐鸣虚籁，是个园林噪懒蝉。
蠢动乘时先养育，菁英届候别陶甄。
地丁叶嫩和岚采，天蓼芽新入粉煎。
平代启闱闻继岌，监军凭轼见刘焉。
蕙兰馥裛幽蹊畔，菱芡交铺曲岛边。
绘网晚晴夸蹴踘，画绳寒食戏秋千。
氤氲紫雾蒙都邑，缥缈彤霞聚偓佺。
螭伏自然销剑戟，蝼翻几度起戈鋋。
宦游止叹音尘阙，乡饮何惊岁月遄。
灵寿桃枝奇共结，金砂银铄贵相联。
埋轮昔按均输命，叱驭今分太守权。
徒为行春飞皂盖，讵能许国报青钱。
政经旋考尤多僻，民瘼深求尚未痊。
虽愧袴襦非叔度，且期毫墨有冯涓。
僶遵廉察思从训，克谨操修敢好畋。
南市醉过攒帜队，西楼欢坐列琼筵。
烦嚣谨畏伤淳厚，慧黠周防近巧谝。
重禄省心宜致寇，薄材庄貌若临渊。
扶危颇异巢居幕，劝善还同矢在弦。
叨莅一麾康远俗，等闲光景又三年。

混茫丕变造西阡，物象熙熙被一川。
易觉锦城销白日，难歌蜀道上青天。
云敷牧野耕桑雨，柳拂旗亭市井烟。
院锁玉溪留好景，坊题金马促繁弦。
风流铺席堆红豆，潇洒门庭映碧鲜。
表状屡言同颖穗，敕书频奖并生莲。
旋科杞树炊香稻，剩种豌巢沃晚田。
仁宅不隳由政立，议闱无取任情迁。
民知礼逊蚕丛后，俗尚奢华邃古先。
绕郭波涛来浩浩，归朝岐路去绵绵。
乍回黑水将成道，潜到青羊恐遇仙。
靓女各攻翻样绣，袪商兼制砑绫笺。
垆边泛蚁张裙幄，江上鸣鼍簇泪船。
石笋崚嶒衙对峙，琴台恢阔寺相连。
群葩艳里珍禽语，百草香中瑞兽眠。
喜处必臻尤伫望，胜游争倦更迁延。
早荷叶底蹲鸱伏，棕树梢头乱蝶穿。
鹾发牢盆浑弃卤，铁资圜法免鉟铅。
丰饶物态宁殊越，美丽姝姬酷类燕。
西海号雄彰传纪，南康辞健积铭镌。
良工手技高容学，妙隠丹方秘不传。
倚剑灵关凌绝顶，梦刀孤垒削危巅。
金华巷陌遗三品，石镜伽蓝露一拳。
信落荆州随鼓枻，检颁芝阙听摇鞭。
若量内地寒暄异，且在遐陬水陆全。
渝舞旧云传乐府，巴谈谁曰系言诠。
九苞绾就佳人髻，三闹装成子弟鞯。
欲辨坤维寻地理，才临益部认郊癦。
文翁室暗封苔藓，葛亮祠荒享豆笾。
货出军储推赈济，转行交子颂轻便。
气蒸蒟蒻根须润，日罩楩柟树影圆。
药市风光虫蛰外，花潭遨乐鵙鸣前。
聚源待拟求凫氏，贮怨那能雪杜鹃。
藂植森荣还蓊蔚，夹流湍迅迥潺湲。
鲜明机杼知无算，细碎锥刀不啻千。
合伴鸦鬟齐窈窕，对陪霓袖竞翩翾。
五门冷映岷峨雪，千里爰疏灌堋泉。
茂盛八纮宜得最，膏腴十道比俱偏。
袁滋不到生无分，段相重来宿有缘。
款召相如登兔苑，骤迁太白步花砖。
葳蕤草木时为瑞，奇秀江山代产贤。
晓后细风红灼灼，夜中微雨碧芊芊。
锦亭焰烛明欹障，绣阁香球暖熨毡。
宝塔徘徊停隼旟，观街杂沓拥辎𫐌。
酴醾引架家家郁，踯躅攀条处处妍。
重爱鲁儒提德柄，威降曹将董戎旃。
欢谣少负賨人勇，长讲多经楚客禅。
似簇绮罗偏焕燿，如流车马倍喧阗。
搘机显绰名堪录，题柱芬芳事莫捐。
李特锋铓徒恃险，张仪规划自持颠。
鹰扬事业成悠久，乌合奸雄败转旋。
漫向鼎分澄霸道，却当龟化验都鄽。
强贪楚灭悲倾辙，广洽尧询喜慕膻。
侧弁猖狂抛玉斝，归鞍酩酊坠金钿。
氛埃屏息云常覆，稼穑繁滋泽靡愆。
睿圣宵衣垂迺眷，贵臣驰驲每传宣。
石牛迈路加歆飨，江渎隆区助洁蠲。
避暑亭台珍簟设，纵闲池沼钓丝牵。
遮蛮带砺长能固，捍蜀金汤远益坚。
何武甲科曾继踵，严遵卜兆罕差肩。
雠书竞印诸家集，博识咸修百氏笺。
纸碓暮春临岸浒，水樽春注截河壖。
华严像阁凉堪爱，浄众松溪僻可怜。
学射崔嵬横罨霭，放生宽广媚漪涟。
藓庭嫩笋青𥮾𥮾，风槛新荷绿扇扇。
守戍貔貅千万骑，采葑簪笏两三员。
清江泻势方流巽，大面盘形正压干。
电扫谷风藏虎啸，雷瞋宫树洒龙涎。
郃占逖应星舒彩，栾噀端聆火扑燃。
令范式驱民缺缺，咨谋畴倚道平平。
性寒甘蔗猱偷啮，体腻芭蕉蠹莫沿。
志读备兴重掩卷，史看唐幸嫩终篇。
雕盘姹女呈酥作，水巷痴童飏纸鸢。
初下鹿头迷鄠杜，暂来犀浦误伊瀍。
变秦言语生皆会，恋土情怀死不悛。
结厦斧斤宗简易，入神丹雘励精专。
柳堤夜月珠帘卷，花市春风绣幕褰。
十县版图分户籍，一城牌肆系民编。
受辛滋味饶姜蒜，剧馔盘餐足鲔鳣。
月季冒霜秋肯挫，荔枝冲瘴夏宜然。
几番藂箐鸣虚籁，是个园林噪懒蝉。
蠢动乘时先养育，菁英届候别陶甄。
地丁叶嫩和岚采，天蓼芽新入粉煎。
平代启闱闻继岌，监军凭轼见刘焉。
蕙兰馥裛幽蹊畔，菱芡交铺曲岛边。
绘网晚晴夸蹴踘，画绳寒食戏秋千。
氤氲紫雾蒙都邑，缥缈彤霞聚偓佺。
螭伏自然销剑戟，蝼翻几度起戈鋋。
宦游止叹音尘阙，乡饮何惊岁月遄。
灵寿桃枝奇共结，金砂银铄贵相联。
埋轮昔按均输命，叱驭今分太守权。
徒为行春飞皂盖，讵能许国报青钱。
政经旋考尤多僻，民瘼深求尚未痊。
虽愧袴襦非叔度，且期毫墨有冯涓。
僶遵廉察思从训，克谨操修敢好畋。
南市醉过攒帜队，西楼欢坐列琼筵。
烦嚣谨畏伤淳厚，慧黠周防近巧谝。
重禄省心宜致寇，薄材庄貌若临渊。
扶危颇异巢居幕，劝善还同矢在弦。
叨莅一麾康远俗，等闲光景又三年。

叹息斯文约共修，如何夫子便长休。
山东无复苍生望，西土谁共后学求。
千古声名联棣萼，二年零落去山丘。
寝门恸哭知何限，岂独交亲念旧游。

闲居喜游览，啸咏待春风。
春风来无逆，濳将群卉通。
卧龙形胜地，矢{羊高}鉴湖中。
府寺压山起，亭台俨穹崇。
幽翮弄新俦，夭葩散珍丛。
弱柳不胜妍，修烟杳蒙茏。
太守乐邦人，纵观迨时丰。
天边振箫瑟，缥渺大鳌宫。
游人竞行乐，十里画罗红。
金绣不夸富，随珠巧玲珑。
眄睐鬭舟剧，欢呼金鼓雄。
踌躇水中巧，公子射雕弓。
神技穷怪变，舞衣事雍容。
草树日欣欣，笑语咸嗈嗈。
念此骀荡节，众乐兹无穷。
吾昔事冶游，浚都盛朋从。
迩来翻澹泊，白髪成衰翁。
欲进一樽酒，坐来还无悰。
追怀少年趣，那知化人功。
慷慨芳树下，日斜万人空。
喧呼趣归驭，璧月生帘栊。

平昔怀壮观，欲浮沧海游。
乖暌未即去，叹恨成淹留。
纵步越山顶，危亭停斗牛。
顾视东北轩，烟云莽浮浮。
气象凌万有，心胆森相投。
暂欣区雾明，三江如带流。
信哉天地大，荡荡难为侔。
迤逦睨山川，微茫使人愁。
春晓看晴旭，秋宵悬玉钩。
未遂逢海若，空然想蓬丘。
老氏患有身，安得六翮修。
终期赤松辈，敖荡成蛟虬。

白兔观边仙路长，华林修竹到南庄。
比邻鸡犬易过屋，适意琴书动满床。
目断鹡鸰分汉节，心随鸿雁极天潢。
欲移画舸遥相访，正恐田家五月忙。

昔人幽操有至乐，吾岂含华企冲漠。
已知劳生委梦幻，不问万事纷纷作。
四十年来春复秋，但见花开更花落。
最爱长夏适我怀，新竹森森初解箨。
修林乔木结青荫，下蔽文窗与朱箔。
已将形骸付物外，何必髙下穷崖壑。
老去诗书强遮眼，尔来悉已悬髙阁。
多病不赖世人知，吾亦于人无厚薄。
阳狂长鄙向子平，弦歌偶似陶渊明。
无事长甘数斗粟，终不苟就五鼎烹。
南庄夫子谢声名，夸我田家蚕且耕。
谁知此意正相合，寂寥应笑鲁诸生。

公子好乐惟好琴，初传一曲费千金。
其声微妙出世外，若听无闻古与今。
乌孙琵琶止四弦，濮上箜篌人不传。
西湖圆月笼修烟，一杯绿酒为陶然。

乐府古有行路难，但悲白髪怜朱颜。
时命多向贤才悭，诘屈不平万世间。
壮心欲驰步辄跚，试出锋颖官已瘝。
中心忽忽惓且烦，不如归去江海闲。
要悬大刀数抚镮，何陋九夷与八蛮。
自顾鄙性疏且顽，谁能随时事黠奸。
从来多病筋力孱，正当落魄卧深山。
敝庐数椽粗可跧，安居里巷锁重关。
终日无人践茅菅，冠带不修衣袂黫。
髙歌一曲舞云鬟，比邻有酒时见颁。
春风秋月与我闲，夜静佩玉鸣珊珊。
髙人逸士或往还，蓬舟自访来前湾。
行歌红药与香兰，已憎俗物近尘寰。
一身萧然念早鳏，髭须憔悴半已斑。
谁能更问秃与鬝，旦听溪水声潺潺。
强来为吏腰少弯，幸读君诗锦绣篇。
相望郁郁何可删，君岂久居五两纶。

久厌朝市冗，粗能忘盖纒。
头依梵呗地，行结西方缘。
山前种香稻，山下流清泉。
此地既岑寂，此心良泰然。
法师清净观，招我修初禅。
斯言倘不践，何路休余年。

古人爱修竹，潇洒临幽轩。
劲节有髙致，清声无俗喧。
春日鬭鏁碎，秋风撼琅玕。
谁知渭川富，千亩可悬冠。

山田遶山脚，江水何可作。
车轮十丈围，飞湍半天落。
雁翅插修筦，随流得深酌。
升降岂无势，长江怒相薄。
有如万夫力，讙呼倾众壑。
曾不舍昼夜，美源终未涸。
人间有机事，由来生巧恶。
善彼汉阴老，忘怀抱纯朴。

修道须阴功，留侯亦何为。
区区欲报怨，方为帝王师。
辟谷学赤松，强为女子饴。
黄石更殉葬，空令后人疑。

毕子治车马，游学去成均。
成均首善地，俊乂方𫐌臻。
为儒当读书，术业藏诸身。
群居久昧是，终亦为涂人。
通塞虽有时，操修贵道真。
求益当择友，好德必有邻。
吾为投裔客，其言何足珍。
行矣当自慎，思慰髙堂亲。

潇水漫南来，湘川趣东下。
二水始相会，清豪不相藉。
山回石瀬出，木老修烟嫁。
泛泛白蘋洲，林风媚如画。
宿昔感骚愤，幽兴遥相借。
不谓垂老年，覉孤穷山舍。
潮来刺舟去，孤月临清夜。
安得跨鲸鱼，不复人间化。

幽居卧山间，不与世相接。
余生委蒲柳，滞想遗空劫。
德相蚤相亲，顾我情未厌。
数枉南堤步，更引青谿艓。
相见亦何事，坐对群峰叠。
春阳始萌动，烟岚森剑铗。
廉纤数日雨，万里浮尘浥。
赤白未残花，修秾半敷叶。
行招老僧语，遥瞩东田馌。
穷崖历可造，峻流谁敢涉。
衰龄易生倦，幽岩就调摄。
德相知我惫，双眸困垂睫。
髙咏楚公作，欲引维摩箑。
初闻未甚解，静听疑可猎。
有如太华峰，跛躄岂易蹑。
不知泛沧海，何力施舟楫。
遥窥土山胜，昔乃文靖业。
二公虽异时，名德远相躐。
山川若有待，风物增悲惵。
未知蔡侯履，孰与支郎蹀。
胜游可概见，笔力方峨嶪。
更纾别后情，琅琅铺简牒。
倡髙必和寡，排比安且帖。
箫竽合古律，宫商自谐协。
世人所钦慕，有口空嚅嗫。
东床坦腹士，左右参经笈。
为赋奕棋句，璆琳吐胸胁。
锵然不可闭，由来知健捷。
谓如伯升勇，扬兵开宛叶。
岂比文信君，无谋丧张靥。
致死在必胜，甘言方示怯。
尾章示戒训，足以传芳谍。
后生知自励，何必棰楚挟。
正如嚼冰雪，清冷快牙颊。
我昔造公室，公方任调燮。
辱枉渊明赠，今犹秘巾箧。
当时隳官去，终身欣废跕。
冠带遂已捐，头脑深埋擪。
肯羡冥冥鸿，安知栩栩蝶。
心清久无梦，神固安知魇。
少小锐文史，老大心更慑。
是古岂余心，非今宁我惬。
况复论翰墨，尔来那可辄。
不识浑脱舞，何愧张颠帖。
所居飬鹅雁，菰蒲观喋喋。
亦有藜藿畦，粗充匕与梜。
孰知名可贵，安用禄为槢。
无求岂有沮，不动谁能嗋。
汝坚百万众，淮𣸣空雉堞。
陵阳丈五坟，朱云本轻侠。
百年竟何往，终当封马鬛。
何必怅霜毛，更向窗前镊。

暑雨暗穷山，道滑不可蹑。
隐几念投老，葛衣坐揺箑。
林端使者至，乃得德相帖。
佳惠致新茗，远来自闽笈。
吾闻北苑胜，不与群山接。
山下几千家，以此为生业。
新阳一日至，东风方猎猎。
百草尚勾甲，灵芽已先捷。
所采仅毛髪，厥工巧烹燮。
甘泉列盎釜，炽炭浩旁叠。
修竹为之规，黄金为之梜。
形摹各臻妙，制作易妥帖。
至尊所虚伫，守臣方惕慑。
其上为虬龙，蜿蜒奋鳞鬛。
稍降乃交鳯，文翼相盘跕。
函封趣北道，驿使互防挟。
四方老金玉，拟议谁敢辄。
屹屹健士儋，飘飘迅溪艓。
谷雨不及润，权门已盈箧。
带{革夸}体正方，葵华角仍擪。
始传盛王郑，后来止游叶。
大为权势迫，小或盗贼劫。
其间起鬭夺，亦数冒刑槢。
南夷出重购，不惮浮海楫。
北虏比尤好，喜笑开胡睫。
岂不产邛蜀，岂不生楚叶。
厥品乃大戾，固难一理摄。
朱门厌酒肉，辩士厉舌颊。
儒生备夜诵，农夫困朝馌。
禅翁过工煮，老获空腹喋。
绮席梦腾腾，玉山头嶪嶪。
无余乃尚可，非此意不厌。
一泛舌已润，载啜心更惬。
不惟豁神观，亦足畅烦惵。
清泠生肺肝，爽快胜抓镊。
孰不恃薏苡，伏波烦谤嗫。
孰不饮醇酎，伯仁忧腐胁。
祖逖敦雅尚，鸿渐未博涉。
君谟号精鉴，才翁亦相躐。
玉川七椀兴，令人解颐靥。
奇章两串赐，遗芳在图谍。
余昔喜宾客，为世困书牒。
轻重必酬酢，往来烦𫏋蹀。
自从窜夷裔，所藏多败浥。
亦幸衰老年，数病脾气怯。
弃置在髙阁，魂梦昏多魇。
拘病出湘汉，余生若蝉蝶。
希夷有幽卧，刀剑销铓铗。
一榻就空旷，百骸得和协。
久已废翰墨，况复道游侠。
有味养元和，无物累吾嗋。
临风欲占谢，遥企山西惵。

方驾出齐山，五月未甚暑。
遥瞻六峰道，修烟莽如禇。
浮屠在山半，卜筑气象古。
松风下石窦，阴泉鸣竹坞。
堂堂老禅子，游方遍中土。
十年不下山，不及朝市语。
拂云有幽步，凌空开峻宇。
登山复望山，六峰艶如舞。
时当一阴候，阳气骄且舞。
龙蛇伏草莽，往往暴为雨。
由兹向揺落，流光不足数。
篮舆当复来，相与同支许。

青谿八月老菰蒲，孤吹修烟出水隅。
谁问西湖少年乐，闲将世事捋苍须。

左山丛古木，萦带多美竹。
右山少平地，硱磳断苍玉。
于此岂无竹，萧疏倚岩谷。
上参九顶道，俯浸青谿澳。
于彼岂无石，嵌崖大如屋。
景业读书处，基构有遗躅。
始吾购二山，何为不相属。
中间古兰若，台观当山腹。
岩洞九十七，龙蛇所潜伏。
昔人作轩榭，髙深寄林麓。
我乃巢西崦，手自亲锄𣃁。
青溪漫无际，岛屿相重复。
雨余山更佳，春流涨平峪。
下瞰池阳市，修烟弄芬馥。
大江天上来，淮山点眉绿。
老夫岂无意，落日傲鸿鹄。
东岭亦诛茆，小庵粗容足。
六峰引南睇，九华势相续。
白云与谁期，千载媚平陆。
清旷无俗韵，修明资远目。
去秋已种麦，今春复栽粟。
野老岂余欺，东坡幸膏沐。
二山谁与适，最与枯藤熟。
相见讵无人，顾我真麋鹿。
百年一瞬事，何暇知委曲。
得此化余年，不问君平卜。

左山丛古木，萦带多美竹。
右山少平地，硱磳断苍玉。
于此岂无竹，萧疏倚岩谷。
上参九顶道，俯浸青谿澳。
于彼岂无石，嵌崖大如屋。
景业读书处，基构有遗躅。
始吾购二山，何为不相属。
中间古兰若，台观当山腹。
岩洞九十七，龙蛇所潜伏。
昔人作轩榭，髙深寄林麓。
我乃巢西崦，手自亲锄𣃁。
青溪漫无际，岛屿相重复。
雨余山更佳，春流涨平峪。
下瞰池阳市，修烟弄芬馥。
大江天上来，淮山点眉绿。
老夫岂无意，落日傲鸿鹄。
东岭亦诛茆，小庵粗容足。
六峰引南睇，九华势相续。
白云与谁期，千载媚平陆。
清旷无俗韵，修明资远目。
去秋已种麦，今春复栽粟。
野老岂余欺，东坡幸膏沐。
二山谁与适，最与枯藤熟。
相见讵无人，顾我真麋鹿。
百年一瞬事，何暇知委曲。
得此化余年，不问君平卜。

天竺山前十亩园，老夫久种彼土缘。
草堂和尚指初禅，辩净二士立我前。
光明琉璃真金仙，修持内外常湛然。
此心不转今十年，手中一炷紫檀烟。
孤峰飞来自西天，山间花木非世妍。
彼诸佛子忘盖纒，吾知此地为敬田。
师子血乳如流泉，老夫废斥去湘川。
归来江南已华颠，邂逅道人双足纒。
历访名山不惮烦，始自赤城沧海边。
一带复济扬子川，直上锺山长榻眠。
南来不下泾溪船，步至秋浦方息肩。
将穷祖山上淮壖，庐峰胜游想翩翩。
顶上终不巢乌鸢，亦不教观谈偏圆。
公卿贵人喜相延，三尺枯木挥朱弦。
人问佛意如何弹，此曲寂寥少人传。

三年潇湘客，不厌潇湘游。
二水相会处，下有白蘋洲。
洲上多美竹，出没清浅流。
森森百顷青，玉簳长与修烟浮。
岁久无人采，往往半折古岸头。
坡陁上下不知际，直接九疑千古愁。
当时古人相会处，至今作亭在林幽。
最爱苦雨时，吾尝棹轻舟。
乐与渔人相往返，其意岂在网与钩。
由来古人能放达，何必傲王侯。
洛阳公子有佳致，落笔直与造化侔。
方拏抨图止数尺，写出潇湘千里秋。
南山老夫谢世故，一榻静卧如浮沤。
遣使持书远相示，欲与老夫醒病眸。
老夫困瘁不知报，世上谁为王子猷。

齐山翠微青天外，西邻还云修竹里。
不如道人熙怡亭，巍然迥出青溪水。
云谁穷髙视千里，亦不沮洳埋蓬藟。
清晨门外千家供，落日香销一禅几。
欲知道人熙怡乐，泛舟偏向江淮舣。
游人莫问老夫名，聊咏春红与秋紫。

近世考吏师，谁如李荆州。
斯人不可作，伊洛青松丘。
江上逢故客，扬名谈旧游。
蚤被北海荐，不向龙门羞。
三年州从事，利刀无全牛。
毁誉岂无人，春梦空悠悠。
乃知云台栋，当向华岱求。
潢污一尺水，岂能纵呑舟。
老夫卧山野，自将麋鹿俦。
虽云相见晚，笑语欣相投。
旷不入州府，何由接绸缪。
江南二月春，坐想颍水流。
适当及瓜代，哂笑岂不优。
它年青云路，六翮固已修。
嵩杪有髙士，为记南山幽。

打睡禅和万万千，梦中趋利走如杨。
劝君打快修惮定，老境如蚕已再眠。

友人相访入柴关，云水宽闲溪涧寒。
莫道山家无可待，老松修竹任君看。

入谷修竹密，苍翠连前山。
车马迹不到，鸡犬音亦闻。
蔽日清影合，迎风碎声寒。
渐近居士庐，溪水流潺潺。

吁哉土德衰，群奸恣蟊贼。
欲加萧斧诛，修史乃其职。
谁知深山中，法若春秋直。
俄惊济阴变，绝笔幽岩侧。

小艇辞公晚发，高斋记客初来。
耿耿不忘归路，阻修万折千回。

檐外列修木，凛凛正人气。
有德必有文，烂兮五色备。
岂同夭韶花，弄春张绣被。
须信轮囷材，堪为万乘器。

巢由高风不可及，后世家邦皆子袭。
东周不竞诸侯强，中原未许干戈戢。
修盟歃血血未干，稷草离离战鬼泣。
阖庐释楚夫概奔，公子纠杀桓公入。
兄弟之间宁固多，旦正衣冠暮成执。
前规旧辙不远人，呜呼季子其肯立。
吴民犹有德吴心，庙貌相望在封邑。
怀古令人忆惨凄，日落疏林风习习。

九龙山高茂松竹，冉冉岚光真泼绿。
重冈复岭势峥嵘，五里垂杨排岸曲。
云生洞口若拖缣，泉落田间如喷玉。
公乘若水遗迹在，潇洒儒冠与僧服。
夜蟾清影照寒流，春鸟新声答寒谷。
山畔人家农事闲，长得秋风鱼稻熟。
太湖光射夕阳间，涧泽相通财必育。
一生游赏心不足，忆与高人时往复。
梦魂应是念归欤，问舍求田无百斛。
身名牵制悼人心，收拾未能如水覆。
侵寻白发已盈簪，方此徘徊干寸禄。
乐安道人来自蜀，尚尔小官身仆仆。
惠然相访盖初倾，符采莹颜神满目。
徐言得道先辟谷，二年粒米不入腹。
日南先生韵超俗，授术为之留五宿。
发泄天机指下传，妙用圆通皆智烛。
见我情亲逾族属，劝以修持言满轴。
自惭正类鸡伏鹄，敢忘精心循所祝。
痊除多谢枕中方，臭腐岂为刀下肉。
斧斤牛羊肆残毒，古人已况牛山木。
深言元气须引续，起我衰羸丸射鹿。
烦胸一诀愿相传，卦体俨然存九六。

之罘之碑何所刻，昔者秦人纪秦德。
风锼日铄断璞昏，雨暴冰残老龟坼。
微芒遗字三四行，容易历年千五百。
文词事实可考求，赖有子长修简策。
始皇末年气益矜，轻视天下夸功名。
玉墀金户厌宫殿，不远万里为游行。
鼓钟帷帐不移徙，所至毫发皆如情。
温寒凊暑回造化，绝深度险安经营。
徐市卢生巧窥测，浪语神仙致君惑。
东巡亟欲见三山，从此海壖来辙迹。
神仙杳邈不可攀，六龙回首沧波碧。
从臣无以慰踌躇，请陈勋业刊诸石。
高文大句如形容，将以荣耀传无穷。
银钩玉箸勒未久，变故恍惚如飘风。
人心恚望鬼神怒，滈池神怪俄符同。
祸秦非胡日在国，长城未毕咸阳空。
空遗此石苍崖里，万古悠悠辨终始。
虽然篆刻半缺讹，至今不得藏虚美。
世人往往爱瑰奇，蜡泽松烟印之纸。
览观莫不哀所为，岂独玩焉而已矣。

节物惊重九，区区尚山行。
固无登高约，迟明即修程。
下马入古寺，榜悬凤凰名。
来巢古所传，至今得徽称。
拂席坐其堂，耳目一以清。
歘然壮穉集，往往持盘罂。
问其何以至，云此谢秋成。
年年当此时，村落相经营。
薄具{火真}饤饾，所将惟至诚。
感此良自叹，吾生殆如萍。
从仕徒衮衮，退亦无田耕。
去岁尝为客，今晨复遄征。
佳节眼前过，有酒难独倾。
紫萸金菊花，何以为芳馨。
岂如群野人，蹄涔自纾情。
行矣姑勉强，义命心所明。

渊明植五柳，万古清风传。
子猷种修竹，幽况亦飘然。
峥嵘韩退之，甘受庭楸牵。
由来高爽姿，气欲凌云烟。
嗜好脱凡近，孰能窥后先。
岳岳尚书公，声华天下贤。
仪曹经昼闲，春日方暄妍。
不思葩花妖，惟喜操节坚。
呼工斩恶木，买松种堂前。
培溉劳朝夕，霜雪期千年。
北垣有余地，虚锸徒自怜。
名卿送珍材，类至诚所缘。
穉栝仅逾尺，标致怀参天。
拱把念所养，扶持必周旋。
孤根旧土随，不使知其迁。
逡巡十旬浃，生意何鲜鲜。
栋梁他日功，顾遇此辰偏。
清诗为题品，光芒耀星躔。
栝荣诗不朽，流芳共绵延。
后来戒翦伐，当继甘棠篇。

退之昔日谗风伯，今日吾友谗应龙。
应龙闻之两耳卓，急卷海水飞长空。
阴云曀曀为后先，变化赫日成昏曚。
田间槁穗有生意，虢子属纩卢医逢。
望霓万口动一喜，往往备赛求豜𫎆。
顷之气象复舒霁，飘洒尚不遭溟蒙。
龙乎奚尔不努力，遽若有禀还收踪。
天岂虐斯民，不欲为年丰。
林林未必皆咎戾，必有任责当其凶。
蕲君勿龙谗，谗龙非无从。
旱干水溢各有召，应答不谬如洪钟。
昭昭之鉴明且威，讵敢旷久而忘功。
一欲窃弄权，霶霈私群农。
震怒起旋踵，葅醢灾谁躬。
慎无凝土像夭矫，昼夜狂舞青衣童。
精诚修警感毕听，朝暮膏泽盈寰中。

雨气侵池馆，清如秋向深。
遥知修敌具，萧洒不关心。

月华乘颢气，人竞此宵明。
旧会嗟经岁，修途为辍程。
凉飘襟袖爽，秋入管弦清。
莫诮红裙饮，新诗亦间成。

蹭蹬瓜期失，山城独滞留。
驰驱更万态，寒暑过三周。
底里繇前固，堤崖懒外修。
仅能违吐茹，岂谓足阳秋。
所幸偷安佚，兹心在讨求。
门阑方事隙，园落见春休。
秀色孤花载，晴光隘叶浮。
池鱼行有队，林鸟语多羞。
芦笋青簪短，丁香翠幄稠。
藏身咍野茧，努角笑蜗牛。
庭拥芭蕉扇，墙披薜荔裘。
清风如远俗，危坐自忘忧。
目极山兼水，云飞越与瓯。
官曹虽鞅掌，野兴易牵钩。
缿绝侵疆讼，阍无覆刺投。
优闲为佐局，邂逅得吾流。
酒薄犹思共，诗成罔不酬。
肺怀非异致，议论讵相矛。
受代何辞晚，谋懽且自由。
他时遂暌阻，徒尔念英游。

重寄属名卿，除书拜宠荣。
山东移使节，天上动星明。
经画几三载，恩威尽列城。
询求皆疾苦，课入自丰盈。
酣宴咍无取，焦心悯未宏。
孟阳魂已愧，刘晏誉还轻。
报国胸襟壮，纾民术学精。
休风鼓群吏，高论满诸生。
讵奋身干进，难排翼传声。
褒功形圣诏，易地近王京。
持节将新命，遮车见众诚。
拳拳思远托，冉冉即修程。
风飏旌旗活，云收鼓吹清。
山川开爽气，草木有余情。
行健途疑促，吟豪思欲倾。
越吴钧慕恋，齐鲁乐奔迎。
万里宣材力，中朝倚办营。
佥谐犹有待，舆议岂能平。
器尚虚兼济，谋终赞仰成。
宸衷方外藉，安可忆登瀛。

二月春寒倍觉深，双扉昼锁柏庭阴。
修途远至劳虽甚，雅谊相亲喜不任。
穷核须繄颛用智，哀矜当亦共存心。
累囚未引犹纾暇，浊酒那辞细细斟。

西林枯枿著繁霜，一品仙葩独自芳。
天意似教惊世俗，岁寒方信属花王。
才迎晓日仍添色，不得春风也倍香。
修竹茂松应内愧，后凋从此是寻常。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以丛生陋，唯其秀出宜。
迁非拔茅进，爱岂揠苗为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土簁忧压嫩，竹插为扶欹。
疏密齐行列，芳华递疾迟。
纤茎簪闲导，繁蕊珥交垂。
恐践禽须逐，防侵草必夷。
飬完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

穿云度水涉修程，日日长亭复短亭。
秋老声音闻过雁，夜凉精彩见飞萤。
羁怀遇物如萦絮，诗思投闲似建瓴。
却羡野人收刈毕，寂然无事掩柴扃。

除书何日到宣城，水驿迢迢引旆旌。
千里讴谣犹在耳，双溪风月岂忘情。
行庖荐玉淮鱼美，坐席浮香楚醴清。
何幸旧游衰晚者，得随舟尾共修程。

薰风初泛舜弦声，崧岳储精王佐生。
巨室当时庆弧矢，熙朝今日赞机衡。
燕堂荣映台躔近，寿盏光浮昼景清。
愿祝修龄如卫武，长挥相笔化隆平。

峥嵘仪貎国辉光，曾与明堂作栋梁。
颛面钜藩方偃息，间生英气忽飘扬。
文章绝笔星辰晦，德业遗芳简册香。
不以修龄畀贤杰，伤嗟无处问苍苍。

一阳潜复自黄宫，难变霜髯作少容。
方伯以时均宴衎，野人不幸困龙钟。
望尘修敬惭无及，举白承懽恨莫供。
但有诚心腾善颂，愿随寿斝祝椿松。

平生端素履，四纪仕清朝。
移守将前迈，修龄忽后雕。
琴书遗淡泊，几杖舍逍遥。
有子光承绩，幽堂慰寂寥。

天下被泽久，诗人歌旱麓。
廉按重时选，巡行当岁熟。
优游今日心，憩息兹山腹。
峰危齐鸟道，岩邃容佛屋。
长松揭臣盖，修篁削青玉。
尘远疑仙隐，景远如画簇。
还辕兴有余，过隙光何速。
据云出苍翠，回首辨重复。
留止念所之，吟咏生不足。
不获睹胜游，空言继郎宿。

巴山俗可厌，万叠夸雄伟。
江前一峰秀，青林带孤起。
长舟截巨浪，平舆登峻趾。
古寺隐山背，来造神已喜。
清泉遶修竹，野径入葭苇。
女娲旧生处，石坳勤戾止。
圣神固有合，天作非偶尔。
玉简事恍惚，越书莽非是。
孤亭凌绝顶，坐有千古意。
二江错交会，比屋聚纷蚁。
把酒一长笑，忘情但高视。

横江耸孤峰，陟𪩘访山境。
修廊转空曲，古殿冠绝顶。
汉柏抚骨立，唐碑独孤挺。
高踞自轩豁，遐追若俄顷。
长生尽室来，避世或箕颖。
逍遥奚所适，遗事传缑岭。
药岩已无灶，烟云但枯井。
风前凡几过，物外初一省。
清风谁与游，高步跼难骋。

幽轩处清奥，前有双桐起。
婆娑势初合，修耸意未已。
叶分竹岩路，根渍石沼水。
秋声动素琴，晓影覆斋几。
主人相对乐，性静穷物理。
纯音藏未兆，孤干直不倚。
安得千仞禽，来哉共栖止。

彻顶造闲䜩，据栏俯山斋。
轩窗蔽修竹，磴道悬苍崖。
登临快双目，应接烦虚怀。
群峰病拥阏，次第随天开。
物色无定姿，变化纷难裁。
高吟绝俦侣，但携清樽偕。
物理醉可一，逍遥付齐谐。

饮酣起击剑，耻从豪侠游。
雍容诗酒欢，乃是神仙俦。
风骚固有灵，造化阴为谋。
至音苟同调，旷世不可求。
杜陵思江东，洪崖揖浮丘。
自然风味殊，岂特文章优。
嗟余万事拙，吟咏心久留。
自愧蘋藻微，恐为王公羞。
晚遇青河公，采兰深林幽。
修孺素蒙益，百赠无一酬。
邂逅相抚掌，踉跄容抬头。
虽然再鼓衰，且免三爵忧。
吾儒学以仕，本代亲禾麰。
然多志高远，掷笔思封侯。
前时征南将，驱虏出塞沟。
诗书非无助，爵赏不见畴。
尚能解客嘲，相欢咏蘋洲。
三术起商鞅，一言贵马周。
致身果有策，何地无余庥。
肯使韶濩音，变作巴渝讴。

严飚肃林莽，暖日沉烟霏。
游子事行迈，惨淡凌霜威。
敛策倦修阻，迹往心自违。
层云眺孤鸿，徊翔鸣无依。
雍容念俦侣，欲息洲渚非。
此地正苦寒，盘身西南飞。

古洞嵌岩活，青山气象浑。
应龙常隐处，流水不知源。
鬭险双峰秀，凌虚古木尊。
怪藤寒覆坐，修竹尽当门。
混沌谁开凿，云烟自吐吞。
深盘通海脉，横透露天痕。
日影循崖腹，泉声遶石根。
江前尘不到，物外景常存。
避地仙踪迹，清人俗梦魂。
功名归未得，回首谢岩阍。

銮舆清晓出瑶台，羽卫瞻迎扇影开。
凤阙张灯天上坐，鸡林献曲海边来。
修文可笑秦无策，能赋休夸楚有才。
星汉末斜钧乐阕，君王宣示万年杯。

将相仪刑久，师儒典册新。
乘车朝魏阙，铭鼎颂舆人。
高会开名苑，多懽浃辅臣。
仙葩分巨丽，宸藻赐全醇。
自昔修天爵，平时秉国钧。
谁如始终遇，奕叶荷君仁。

除戎问边锁，谋帅系国体。
遴简出丝缗，光华建旌棨。
威谋重兼济，垢玩当一洗。
游刃无全牛，岂复论肯綮。
勇猛不为边，九伐秉周礼。
行期凯歌还，宸廷聊聚米。
游从惜暌离，合醵置甘醴。
灵囿郁敷腴，天潢湛清泚。
偕赋踵前修，银钩閟方底。
从予轻若飞，吾方惭七启。

列圣公规修盛典，万方和气助升烟。

笑别姑熟州，来作潜山游。
潜山闻名三十载，写望可以销吾忧。
晴云如绵挂寒木，广溪镜静涵明秋。
山头石齿夜璨璨，疑是太古之雪吹不收。
信哉帝祖驻銮跸，异景怪变谁能求。
若非青崖见白鹿，安得此地排珠楼。
群仙长哦空洞绝，绿章封事乘虚辀。
灵鸟盘旋老鹤舞，华灯散采祥飚浮。
噫吁嚱，汉武登坛求不得，明皇夜梦推五百。
宁知司命抱真符，为宋真人开社稷。
诏书数下修琳宫，殿阁缥缈平诸峰。
六朝德泽施愈远，九天福祐来无穷。
君不见潜山之下，潜水之涯。
菖蒲有九节，白术多紫花。
采之百拜献君寿，陛下盛德如重华。

扁舟未下连虞滩，韶石罗列谁雕刓。
化工有意露怪变，待彼虞舜来观玩。
泊舟登岸始远览，两峰直裂诸峰巑。
青鸾低徊欲下饮，翠凤却舞抟修翰。
蛰龙镢雷怒奋角，帝子出震初峨冠。
日光扑扑散金蕊，莲花透澈琉璃盘。
行衣十里仙雾湿，暝色一抹轻绡寒。
我将仙崖想韶乐，北风忽变阴漫漫。
松摇长空吼万壑，溪走石脚淙惊湍。
遗音自与天地响，听不以耳精神完。
重曈一去无复还，随风波兮陟云间。
潇湘洞庭亦何有，竹上血泪千年斑。
九成不作至道息，纷纷后世畴能攀。
登韶石兮情飘飘而未尽，饬彼柴车兮且将造乎苍梧九疑之深山。

秀气鸿蒙济州曲，十歌清池万竿竹。
竹里修椽架草堂，不羡长安买华屋。
春生广野碧玉柔，月拥翠岚银粉扑。
低飞白鹭拣晴沙，闻晓黄鹂啭乔木。
明明长剑倚太行，拂拂愁烟蔽盘谷。
重冈渐远势愈高，云开青出分秋毫。
龙蛇鳞甲雪霜洗，壮士四顾空提刀。
阴晴万变恣吟写，三叠琴声猿夜嗥。
君不见古来功名输隐叟，种桃采芝皆皓首。
不将机械搅灵源，能使形骸颇长久。
明公何年归草堂，扁舟我即浮沧浪。
江鱼有味四时美，一蓑醉临芦花傍。
男儿彼此送终毕，自算此身无得失。
江东片月过河阳，为照两处无何乡。

踸踔踸踔裴山人，破帽麻衣被埃尘。
忽来访我环峰市，醉倒不顾傍人嗔。
壮士不得志，污泥困修鳞。
谁倾沧海救枯泽，矫首奋鬣乘风云。
回头问燕雀，尔辈胡为群。
巢寄柏梁一朝火，孤栖风雨更谁怜。
踸踔踸踔裴山人，行路无穷鼻酸辛。
元通献甫傥不遇，况有特达朱纯臣。
踸踔勿踸踔，岂有壮士长遭迍。

群山奔来一峰起，千丈芙蓉碧霄倚。
嫦娥却月愁推轮，王母呼烟结缯绮。
分明有路金阙通，翠滑无尘玉壶洗。
老松自作孤凤吟，骇浪时翻三井水。
峨嵋绝巅安足论，力不擎天亦徒尔。
懊恼茂陵客，白日求攀天。
遗坛犹在半芜没，隐约龙驭回瑶鞭。
直至唐家六皇帝，梦感异境开重玄。
真符预告后五百，佐佑宝历推鸿延。
城头建阁旧丞相，窗户再新光禄贤。
手携大笔恣吟览，老句气焰摩星躔。
当时数赴范公辟，秀骨照坐谁差肩。
功名自许出绝域，岁月漫往修途邅。
丈夫有命岂嗟戚，投老得地多云泉。
霜柑正熟蟹螯美，白蚁旋漉浮金船。
伊予困踬坐小邑，怅望珠履参华筵。
祝公自此早归隐，幅巾藜杖诗中仙。

江南富山水，忽忆五松山。
梁僧种松夺造物，至今千丈凌云间。
上有寒蟾吐魄凝冰雪，下有铜陵碧涧倾潺潺。
雷公睥睨不可以挥斧，老鹤飞来势欲止而复还，猿猱侧望何由攀。
琉璃殿阁若化出，四天之众说法鸣金镮。
我尝脱屣往栖息，六月清风无汗颜。
浓阴可爱坐盘石，绿酒酌尽横琴弹。
命宫叩征天地变，听之以气往往生羽翰。
纷埃不到佛净国，岂识人间行路难。
尘劳忽起旧缘想，倒骑匹马来长安。
修鳞掉尾业已困，涸辙孰与西江澜。
发疏齿缺形将残，畏涂足蹑心胆寒。
屈原怀沙贾谊贬，身后忠名何足观。
不如宴坐碧山里，笑傲每携云月欢。
明朝却欲渡江去，五松岩户无人关。
方壶员峤太殊绝，幸有此山容我闲。

忆昔清明出郊去，藏云寺前花正开。
蜜蜂衔蕊异香散，时时洒面微风来。
溪泉甘滑碧玉色，晴山倒影无纤埃。
红粉佳人十七八，踏青唱歌云鬓颓。
黄犊行牵载酒瓮，到处便倾三百杯。
或逢浓阴藉草坐，口横玉笛吹落梅。
傍人问我乐何事，我心无事同婴孩。
谁令束带入官府，触网修鳞难再回。
清明依旧好时节，朱颜憔悴无由陪。
藏云之山亦非远，隔江东望青崔嵬。

忆云居，乃在汇泽西南修川之隅。
山盘盘兮，石门屹立磴道绝，飞瀑万丈淙冰壶。
云沈沈兮方昼而忽暝，古木交错兮藏鼪鼯。
攀崖欲上复自止，投险却忆骑鲸鱼。
崖向时复造平野，绝顶乃有百顷之膏腴。
群山下瞰若聚米，殿阁枕藉非人区。
露华洗出太古月，桂子摇落阴扶疏。
清风欲借羽仪展，秽念顿觉秋毫无。
老禅底事不度我，红日东上还驱车。
如今正似武陵客，放舟已远嗟迷途。
青春一往二十二，白雪渐变千茎须。
西来忽遇归飞鸟，青纸远寄黄金书。
灵茶香味胜粉乳，满箧所赠遇琼琚。
玉川七椀吃不得，灌顶未识真醍醐。
南暹北讷惜已死，唯师秀出孤峰孤。
潜深隐密自得所，岂不悯我栖榛芜。
倒影射岩犹入石，异日三椽容野夫。

上人胸腹包琅玕，醉目睥睨临冰纨。
墨池顷刻波澜翻，虬龙尾尾垂云间。
摇曳天矫若可攀，霹雳轰斧电火骞。
卒章雨雹霏漫漫，澒洞恐惧坤轴掀。
白沙纵横仆鼍鼋，屋漏壁折安足言。
鸟惊出林避弹丸，斗高复下腾修翰。
朽木欲折枯藤攒，逸兴不顾长毫干。
客如堵墙争纵观，讵知垩尽吾鼻端。
黄金论斗珠走盘，数字不售尤为难。
尔尝爱我说玄理，为我落笔动盈纸。
张颠怀素嗟已矣，上人之书无与比。

霜寒水落平沙露，短艇悠悠寻泊处。
惊弦旅雁失群飞，贪饵修鳞随网去。
世情翻覆可沾巾，三千食客背田文。
不须更待年华老，便向东山卧白云。

石屏台下玉池水，遶岸石屏青齿齿。
镌劖初自人力成，一石十牛车不起。
辇置应须费万金，园囿森罗供宴喜。
苍藓昏埋岁月远，修藤纒络根相倚。
刘鋹族氏已无余，此物犹存旧基址。
曾经战鼓轰雷霆，屡对春风阅罗绮。
老榕交阴不透日，客袂生寒冰雪洗。
小桥断处栈梯连，一线崎岖劣容跬。
未知深窟藏龙蛇，但见枯荷阁蝼蚁。
摩挲题字考前人，名姓班班少奇伟。
请公椽笔赋大篇，歌颂永平诛僭拟。
光焰须令万丈长，一时行乐何足纪。

庙食圆山忘岁年，自言耽酒未能还。
身披羽衣手提药，时时混迹来人间。
七言四句又奇绝，固非俗士能追攀。
蓬莱却在漳水上，鳌头突起沧波环。
长萝秀木鏁春色，石泉自泻秋声潺。
伊予来漳四十日，始造秘殿瞻威颜。
归鞍未解疾遽作，寒气束缚形骸跧。
夜梦青衣捧玉盘，琉璃十颗传灵丹。
欣然投齿咀三四，若饮沆瀣生修翰。
精神顿觉枕上醒，五鼓未送蟾光残。
明朝视事若平昔，僚吏争贺询其端。
真仙垂祐必终始，凡骨岂易当珍丸。
便思勇决谢尘网，往跨皓鹤参翔鸾。
吟诗卖药同至乐，安用包羞拘一官。

双峡天开控江水，水自{牛羊}牁来万里。
端州正在双峡间，石室嵩台压孤垒。
谁倾北斗酌明河，化作七山平地起。
修萝高张翠羽盖，锦壁深藏赤凤髓。
鸣禽交应杵臼声，驯鹿见人行复止。
一洞能容百两车，三溪却接沧溟底。
仰瞻圆顶碧玲珑，傍穿小窦阴迤逦。
不应融结施镌镵，浪磅乳滴何年始。
森然物象难悉名，古图脱落犹堪比。
老龟闯首龙缩角，猛虎磨牙鲸卷尾。
又如壮士披肺肝，戴主之忠死无已。
苍崖题字多唐人，仿佛银钩唯二李。
山祇不放云雾开，海神屡汲蟾光洗。
欧阳古录遗此碑，我渍香煤传以纸。
寂寥相望三百年，乃有高才继瑰玮。
滁阳吴公富文采，来拥皇华宣使指。
霜威暂霁持谦尊，许接清游携酒醴。
长丝千结盘雕梅，簌簌并刀脍頳鲤。
寻仙未遇饮正豪，落日岚烟催返轨。
明朝大句挥长篇，戛玉锵金轰两耳。
有灵持护归羊城，论价欲酬谁可拟。
蒋公毛公并诗伯，笔阵酣战秋风里。
越台朱明被题遍，鹄奔此洞重新美。
沈侯湘寺陪俊游，韩子连山书宴喜。
胜概遂令天下知，名齐五岳无由毁。
自怜羽翮久零落，只欲卑飞藏棘枳。
漫将俚语续公歌，投老那知遇知己。

六月执热思云泉，五峰参差如绀莲。
修松杰柏上参天，老鹤栖唳哀猿悬。
嫦娥夜濯清冷渊，岩户晃白飞群仙。
胡不往矣逃尘缘，散发赤脚临风前。
高轩朱衣君自便，去住彼此遥相怜。

我思嵩兮，三十六峰之葱苍。
云霞卷舒兮，纷五色而烂朝阳。
渺群仙之不可见兮，时有鸾鹤双翺翔。
穷崖断壑兮，飞泉吼怒舂琳琅。
俨修松与美竹兮，碧离离而低昂。
考周室之卜世兮，顾八表为中央。
天乃宠于吾宋兮，六陵相差而永藏。
惟传祚之亿万兮，岂八百以为之长。
引伊洛之二水兮，聿通汴而注扬。
回黄流于故道兮，灭湍射而汪洋。
横星桥于河汉兮，紫阙峙而炜煌。
列槐植之行秀兮，历五代而经唐。
承太平之雨露兮，幸不遭乎伐戕。
为众木之耆艾兮，如羽盖之迭张。
慨离彼而适此兮，亦出处之靡常。
既寓情于物表兮，独思嵩之未忘。
忽有客兮鼓檝，言别我兮灵羊。
将度庾岭，沿涛江。
涉淮溯汴，入幕乎洛阳。
词气有余，顿挫铿锵。
诚南士之颖出，然未始离乎炎荒。
请陟嵩而远览，循今古而徜徉。
矫垂天之翼，灿琼瑶之章。
于是被诏音，登玉堂。
返视乎罗浮朱明，如弃鱼目而怀夜光也。

嗟乎孺兴之不幸兮，上有高堂白髪之慈亲。
孝不克以自信兮，魂将逝而复返。
目冥冥而莫胜兮，顾天命之予短。
业修修兮志与道配，寂不少振兮遽沉幽而终蹇。
兰未芳兮先凋，月将升兮俄陨。
孺人嚣嚣兮，追话言之弗足。
梦悠悠兮，魂去来而数蹙。
抚稚子兮秋夜长，暗明珰兮摧腕玉。
魂何知兮，兴予之哀。
体与道化兮，岁月徂而屡周。
情纒绵兮，若俱往则已矣。
词不足以尽寄兮，托余思于江流。

怀伊人兮，漳水之湄。
爰结好之初兮，予方出乎陷阱之羁縻。
彼知予之横罹兮，眷茕茕而弗支。
氛侵侵而袭人兮，子独赠我以兰芝。
芳芬芬而爽吾衷兮，虽厄穷而弗疑。
言涓涓而洗吾耳兮，寂尘听而凄其。
炊嘉黍而纳吾腹兮，使朝则忘饥。
采薜荔为予之服兮，慨前修之可追。
脂吾车而秣吾驷兮，造仙的之幽奇。
煮甘溜而茗酌兮，珍盘进乎离支。
唱则和兮，迭指摘其醇醨。
同底于道兮，遵圣渚为之归。
聊容与以卒岁兮，曾弗察乎白驹之骛驰。
泊中吉而启行兮，觞桂浆以违离。
惕南北之缅邈兮，蹇形影之颓衰。
歌激扬而再发兮，泪浪浪以沾衣。
马悲鸣而仰顾，仆弛负以增欷。
行云住而黯惨，去鸟返而低迷。
岁聘介而一至兮，孰敢为之后期。
幸再往而再复兮，释予心之思也。
忽承讣以踯躅兮，行不知其所之也。
嗟若人之蕴美兮，天其夺之速也。
蹇松柏之枯折兮，恶植则滋以荣也。
考大空之役物兮，必善抟而化之也。
将为麟为凤兮，对明世而出也。
将为兰为荪兮，芬馨香而荐上帝也。
将为江为河以济舟也，将为雨为露而泽物也。
将复为人兮，英华于士林也。
将为仙为神兮，自适于逍遥之境也。
呜呼，以甚塞之怀兮，测乎无涯之眹。
以有限之情兮，导乎无穷之悲。
呜呼，其有知乎，其无知乎？吾其能久乎，吾将从子于重泉之游乎，吾又何词之哀乎。

贾谊几世孙，闲邪诚所存。
一登御史府，直气壮中原。
五载三去国，出论皆腾喧。
浩养固无害，宣城况名藩。
下车究积弊，摘节仍除根。
乃迁孔子学，方庭树兰荪。
讲解得董生，思单先生恩。
轩轩慕高第，各各不窥园。
修桥济行迈，掩骼招旅魂。
萧萧囹圄空，清风时扫门。
寻山出近郭，玉船红浪翻。
谁为坐上客，能酬谢公言。
自愧翅翎短，谬参鸿与鹓。
不有瓦砾贱，那知圭璧尊。
矧曰半面雅，岁久情愈敦。
三章宠新作，词源何骏奔。
几欲效长吉，微吟谢高轩。
霜威信凛冽，即之自温温。
又如太古镜，磨开苍藓昏。
肝胆悉照彻，魑魅安敢论。
行闻紫泥诏，沙路驰归辕。
岂容隐岩子，留连爱石盆。
看君杨天翼，北溟终化鹍。
而我随白鸟，丹湖往孤鶱。

君颜削寒冰，君心抱坚玉。
自甘正谏黜，不受公议辱。
请言会面初，遭艰守穷屋。
屋临修水阳，蓬门入深竹。
伯季止三人，群书聚头读。
野夫学孟郊，苦吟中夜哭。
公达学伊尹，经济饱胸腹。
君乃学扬雄，草玄明倚伏。
遂兼孔氏易，极变悟神速。
亭亭出林材，濯春千丈绿。
我愿从之游，旦暮同饮𫗧。
忠规日有益，文彩观郁郁。
不肖俄遭谗，逃形入空谷。
诸君释服起，为贫苟微禄。
君来宣城幕，众谓得杜牧。
我适游昭亭，林中骑白鹿。
时趋资深堂，遇君亦休沐。
饮酣河汉低，谈高鬼神肃。
出处二三年，于焉失羁束。
一别几何时，离群念幽独。
野夫今郎官，佐郡驰朱毂。
公达遽不幸，高名收鬼录。
君昔居谏省，上方容启沃。
忽分江夏符，善教苏弊俗。
众饥发仓赈，卖丁与金赎。
载歌奇章公，间运始来复。
顾我最飘零，尘网自投足。
遐趋僻小郡，势若羝羊触。
道出贤侯藩，菁莪闻乐育。
况当黄鹤楼，晴江春扑扑。
美人卷红绡，笛奏梅花曲。
龙行水底吟，云在山头宿。
酩酊安敢辞，念此龄运促。
君名方显显，我困已碌碌。
一为涸辙鱼，一作秋空鹄。
愁来如江河，篑障不可筑。
聊书感怀篇，泪下遂盈掬。

惟昔庐山旧，舜师称老禅。
惠也乃上足，解空无比肩。
我尝叩其说，活活如涌泉。
况复能吟哦，俯视唐皎然。
一别二十载，相望修途邅。
音信谁谓隔，月华长自圆。
嗟予困俗累，久负香火缘。
适为幕府客，远泛潇湘船。
还过庐山下，庐山安足怜。
既无故人语，顽碧徒参天。
多谢子规鸟，数声空谷传。
准拟趁汝飞，飞落赣水边。

宣城多名山，诗人旧经历。
独无平云篇，煞怯作者敌。
不然灵祇护，晦此神女色。
留与无心人，开轩初占得。
群奔万马放，片堕孤鹰击。
缕缕蚕茧抽，枞枞羽林直。
恍随片月散，又逐岚光滴。
缟带裁未成，蛟绡莹无隔。
苍龙奋修鳞，皓鹤舒春翼。
天墀耸群玉，胡阵望鸣镝。
尤怜欲雪时，铁甲万里黑。
变化固无穷，想象岂尽识。
贤哉谪御史，注目倚寒壁。
吟非宋玉赋，心在汉皇席。
愁来把樽酒，薄咏继朝夕。
迷魂招屈贾，大句压甫白。
初屯念经纶，作解须霹雳。
终朝去为霖，未信长抱石。
卷舒能及时，慰此长太息。
诗言我枯疏，返类群儿剧。
君探骊颔珠，不惮海神惜。
更当俟来唱，研尽廷珪墨。

晋道昔纷乱，志士多学仙。
乃愿脱尘网，毕身飞绛烟。
卓彼抱黄子，遗迹兹山巓。
地灵无恶木，杉松碧参天。
四时不变春，修修女萝鲜。
下有白鹿卧，上有青猿悬。
微风五音奏，不假朱丝弦。
来者迭宏构，深门秘真筵。
余芳考金刻，眇末期羌肩。
回念时运泰，岩谷无逃贤。
寓游足以乐，携壶谩思玄。
黄冠四五辈，达者余所怜。
未尝诣州府，白髪犹侵颠。
而况尘中人，欲以永岁年。
聊书一日事，继之逍遥篇。

衡茅颇幽独，物景资所好。
修篁清风来，远渚晓烟冒。
才短难趋时，囊空不忧盗。
静几无纤尘，焚香读真诰。

尝读大易辞，可止戒遇险。
麓山俯城郭，盘盘进以渐。
重岗如连环，斗起若圭琰。
佛宫敞金碧，儒舍陋茅广。
修篁万兵肃，老柏壮士俨。
独鹤时一鸣，众鸟归翼敛。
兰风新麝裂，芰雨真珠飐。
虚堂群动寂，冠缨堕枕簟。
颓然委支体，清梦竟无魇。
引坑酌醇醑，激齿碎圆芡。
载歌少陵篇，一重复一掩。
桃源归路隔，回首惊俗检。
不唯纵逍遥，且喜远邪谄。
清湘稚子浴，其乐吾与点。
况闻长老言，了悟生理忝。
心如碧莲花，忍使红尘梁。
又爱御史碑，白玉不可玷。
能忘迁谪忧，直笔正褒贬。
清旷终何为，名迹漫镌剡。
吾君方更化，凡百务节俭。
楚封劳贤侯，重地比二陕。
施为若霖雨，一饱苍生歉。
新法持以归，恋山休荏苒。
想当奏御时，和气动舜脸。
拜恩明光殿，日射腰金睒。

群山凌皓雪，修途无点尘。
寒梅数枝发，持送北归人。
人归向瑶阙，头角屈以伸。
十年困尘滓，一旦乘风云。
大用多晚年，请看钓渭滨。
又如四公子，长揖取名勋。
其余琐细辈，为君何足陈。
我忝交君印，俯颜愧斯民。
疲驽追逸骥，浇漓杂醲醇。
物理有屯泰，贤愚固难伦。
感君重然诺，西郊待归轮。
非君肯卑屈，谁复许相亲。

闲心乐名山，景象恣吟剽。
昭亭西南隅，乱峰最青峭。
盘盘得修迳，豁豁渐明眺。
一读道旁碑，古兴恣雅要。
知有金仙家，即往不俟召。
平田转回塘，飞瓦接危峤。
东边卧石虎，徐王旧坟兆。
但惊深藓晦，不见金碧耀。
图形半残缺，冷榻孤灯照。
深篁归鸟没，空岩雪风叫。
敕书刊翠琰，灵迹获猎烧。
寒潭多蛰鳞，佛子忌渔钓。
动活各遂性，蕃衍理可校。
余晖初月散，幽籁发玄窍。
中有无心人，禅禅自相绍。
问年逾耳顺，肤色尚如少。
翻令念达人，鸿蒙首频掉。
时平冠珮繁，往往属不肖。
岂如弃以归，林泉自投跳。
卓彼蒋夫子，诗辞极精妙。
能来同我游，险绝共长啸。
终当为君诵，古律变新调。
更评江南事，僣迹又足悼。
不能降真人，卒用焚祖庙。
训狐啼老木，愁烟起荒藋。
复有贰卿碑，曾为叅军吊。
勇为手势吟，一助玉瓶釂。

晴光散余翳，佳辰值清和。
联车不辞远，共登昭亭阿。
步夷惬苍石，缘险扪修萝。
迥出白云上，俯瞰飞鸟过。
凌霄插危观，裂地注明河。
微风解兰芷，广陂浴凫鹅。
潭潭紫华君，左右森矛戈。
雷电在呼吸，玉帛荐牲牺。
庙食溢千载，祐民理无讹。
崔碑梦恊吉，谢守诗载歌。
却憩林下寺，裴颜迹尤多。
丹青业已晦，长髯但皤皤。
笔画肖家法，燕尾无偏颇。
览古发遐想，缘情还独哦。
逢时不荣达，憔悴同苫蓑。
嗒焉姑自丧，安之如命何。
彼美蒋御史，道术追雄轲。
眄予委泥涸，有意倾余波。
荐士古来重，披剑今则那。
书为昭亭篇，昭亭崕可磨。

裂嶂飞寒涧，绝壁散明珠。
盘石偃中坞，修林阴翳敷。
世道纷莫救，逸人此提壶。
一酌寄乾坤，回首忘车书。
山花谩相笑，山鸟徒相呼。
更逢山月来，夜响真笙竽。
粹灵淘耳目，幽独宁贤愚。
留踪千载间，游子空踟蹰。
清风起木末，余凉生坐隅。
浩歌歌去来，逸韵凌遥虚。

彼美隐官隐，苍林映深屋。
俗驾远庭除，佛像镇堂隩。
兰芷稍扶疏，荆榛已锄筑。
沉思第一义，修持若砻玉。
觉城开迷云，魔军当破竹。
接人有余地，拔我出坑谷。
斋羞复招要，甘香蒸黍粟。
永与膻荤辞，既饱精神肃。
石坐衬枯蒲，茶瓯泛新菊。
醍醐灌诸顶，饥火灭空腹。
昔闻居士饭，一钵万人足。
君若乘三车，愿为车下犊。

磐石发天巧，新亭君所营。
席展瑶琪滑，坐久寒阴生。
远瀑曳修幔，他山列苍屏。
水田白鹭下，霜树青猿鸣。
回首同安县，残阳楼观横。
不逢车马来，时爱牛羊经。
童仆种刈毕，父老樽罍倾。
升平信难遇，欢笑聊舒情。
况攻李杜吟，字字无淫声。
春来成几章，想有基石铭。

岁华忽已晚，志士将奈何。
摧车眷前修，停泽无余波。
知命守穷贱，脱屣南山阿。
出从麋鹿游，坐与猿鸟歌。
采菊复采薇，聊以养天和。

眷此庭中竹，罗生横十寻。
疏疏挺高节，密密敷清阴。
好风每相过，流尘讵能侵。
其下无蔓草，其傍远修林。
结根自得所，非高亦非深。
谁复采笙箫，玉宇思和音。

忽得凶音泪不收，可怜英气陨荒幽。
天垂北斗夜台静，虎啸西风坟树愁。
学道未行尝自信，高名虽在复何求。
谩携一榼招魂酒，独对修江想献酬。

竹马交游早，星轺会遇难。
行年均坎坷，抚己共悲酸。
凤去锺山暝，龙沉洛水寒。
朝廷新日月，风俗旧衣冠。
佳郡分符印，修途振羽翰。
樽醪千蚁泛，楼瓦万鳞蟠。
直节坚逾柏，忠心赤夺丹。
才华佥论著，功业鼎铭刊。
贱子初投阱，收身即弃官。
生涯添鬓雪，岁序走江湍。
造膝思陈榻，论诗愧杜坛。
鹪鹩信微物，聊假一枝寛。

孤城寂寞瘴岚州，虎竹分符强少留。
老钝不知今世巧，行藏犹愧古人修。
暗天理钓船千丈，纱帽笼头茗一瓯。
无奈北归忘未得，非君求友更谁求。

新楼与客一凭栏，眼界方惊阿堵寛。
峡石倚天开玉垒，清淮浮日洗金丸。
少陵才力吟非易，摩诘工夫画亦难。
向晚西风吹坐急，欲凭鸿鹄借修翰。

翼翼粉墙断，修修绿径深。
师心不用洗，聊用洗人心。

平芜春静水弥天，甚压危城驾广椽。
骏马岂能追晚日，将军莫悔玩遗鞭。
高才共倚新亭赋，逸翰重寻旧曲镌。
千古英雄衹如此，黄花修竹付幽禅。

有唐天子天宝初，礼官学士披图书。
推本黄帝九云车，曾跨火龙升天衢。
世传虢略留鼎湖，世传桥山晏神舆。
真人起灭不异涂，霓来吹落火龙须。
一须落处生万芜，春风秋霜荣复枯。
顶峰千丈金芙蕖，一叶金华落婺墟。
天子闻之为嗟吁，大封山川名仙都。
姓刘天师半山居，修真自结草屠苏。
始严祠宇辟一区，至今名篆存碔砆。
上下万年变万殊，水云依旧本扶疏。
事载咸通端不诬，世更五代迹不除。
钜宋兴王握乾符，庆源尊祖礼何如。
乃命天下严殿庐，治平天子榜玉虚。
北客南来一字无，飘飘含蓼政如荼。
崆峒童子真吾徒，心闲神应微嗫嚅。
尽收胜概赋归欤，归去山东作画图。

玉山嵯峨白云里，翠楼鸿蒙插天起。
千丈芙蓉云作梯，玉龙翻然吼秋水。
山中隐人云锦袍，掉头不受柯山招。
玉手广寒修月斧，蹑云每向云间樵。
朝采山花树，暮拾古木枝。
俯仰隘六合，间与白云期。
白云飞来归丹壑，山人揽之不盈握。
袖怀五色朝天门，捧日絪缊散寥廓。
左挟丹凤翱，右骖青龙翔。
搜材尽作庙廊具，紫极出入生辉光。
懒逐刍荛人，局促涅尘土。
白衣苍狗徒纷纭，万变目前何足数。
舒展岂无心，秪在深山处。
四海苍生望太平，济旱终须霭霖雨。
我亦巢云庐云山，看花早种东华莲。
南归何日分半榻，抚掌一笑三千年。

宿雨且初霁，微凉吹广庭。
嘉宾忽相遇，午梦惊扣扃。
长松森翠影，修竹参青冥。
飘云度空急，残日穿林明。
幽墙隔江浦，远屿定风舲。
城市厌烦暑，山樊念伶俜。
角巾代公绂，草具逾侯鲭。
园实摘的皪，厨酝斟晶荧。
烹鲜缩颈大，海错著器腥。
笑谈得真乐，采撷逢幽馨。
云阴剥初霁，夕岚收远青。
窗卧忆元亮，诗成怀景升。
日须河朔饮，当解高阳酲。
烦襟顿忘释，嘉咏不少停。
闉阇发严鼓，穹碧垂繁星。
一笑跨鞍去，奚论楚人醒。

海内文章杰，朝廷亮直闻。
黄琼起处士，子夏遽修文。
贝锦生迁怒，江湖久离群。
伤心王佐略，不得致华勋。

石壁高千尺，微踪远欲无。
飞檐如剑寺，古柏似仙都。
许子尝高遁，行舟悔不迂。
斩蛟闻猛烈，提剑想崎岖。
寂寞棺犹在，修崇世已愚。
隠居人不识，化去俗争吁。
洞府烟霞远，人间爪发枯。
飘飘乘倒景，谁复顾遗躯。

瞿塘迤逦尽，巫峡峥嵘起。
连峰稍可怪，石色变苍翠。
天工运神巧，渐欲作奇伟。
坱轧势方深，结构意未遂。
旁观不暇瞬，步步造幽邃。
苍崖忽相逼，绝壁凛可悸。
仰观八九顶，俊爽凌颢气。
晃荡天宇高，奔腾江水沸。
孤超兀不让，直拔勇无畏。
攀缘见神宇，憩坐就石位。
巉巉隔江波，一一问庙吏。
遥观神女石，绰约诚有以。
俯首见斜鬟，拖霞弄修帔。
人心随物变，远觉含深意。
野老笑我旁，少年尝屡至。
去随猿猱上，反以绳索试。
石笋倚孤峰，突兀殊不类。
世人喜神怪，论说惊幼穉。
楚赋亦虚传，神仙安有是。
次问扫坛竹，云此今尚尔。
翠叶纷下垂，婆娑绿凤尾。
风来自偃仰，若为神物使。
绝顶有三碑，诘曲古篆字。
老人那解读，偶见不能记。
穷探到峰背，采斫黄杨子。
黄杨生石上，坚瘦纹如绮。
贪心去不顾，涧谷千寻缒。
山高虎狼绝，深入坦无忌。
溟蒙草树密，葱蒨云霞腻。
石窦有洪泉，甘滑如流髓。
终朝自盥漱，冷冽清心胃。
浣衣挂树梢，磨斧就石鼻。
徘徊云日晚，归意念城市。
不到今卅年，衰老筋力惫。
当时伐残木，牙蘗已如臂。
忽闻老人说，终日为叹喟。
神仙固有之，难在忘势利。
贫贱尔何爱，弃去如脱屣。
嗟尔若无还，绝粮应不死。

雄雉曳修尾，惊飞向日斜。
空中纷格鬬，彩羽落如花。
喧呼勇不顾，投网谁复嗟。
百钱得一双，新味时所佳。
烹煎杂鸡鹜，爪距漫槎牙。
谁知化为蜃，海上落飞鸦。

朝游北城东，回首见修竹。
下有朱门家，破墙围古屋。
举鞭叩其户，幽响答空谷。
入门所见伙，十步九移目。
异花兼四方，野鸟喧百族。
其西引溪水，活活转墙曲。
东注入深林，林深窗户绿。
水光兼竹浄，时有独立鹄。
林中百尺松，岁久苍鳞蹙。
岂惟此地少，意恐关中独。
小桥过南浦，夹道多乔木。
隠如城百雉，挺若舟千斛。
阴阴日光淡，黯黯秋气蓄。
尽东为方池，野雁杂家鹜。
红梨惊合抱，映岛孤云馥。
春光水溶漾，雪阵风翻扑。
其北临长溪，波声卷平陆。
北山卧可见，苍翠间硗秃。
我时来周览，问此谁所筑。
云昔李将军，负险乘衰叔。
抽钱算间口，但未榷羹粥。
当时夺民田，失业安敢哭。
谁家美园囿，籍没不容赎。
此亭破千家，郁郁城之麓。
将军竟何事，虮虱生刀{革蜀}。
何尝载美酒，来此驻车毂。
空使后世人，闻名颈犹缩。
我今官正闲，屡至因休沐。
人生营居止，竟为何人卜。
何当办一身，永与清景逐。

远人罹水旱，王命释俘囚。
分县传明诏，寻山得胜游。
萧条初出郭，旷荡实消忧。
薄暮来孤镇，登临忆武侯。
峥嵘依绝壁，苍茫瞰奔流。
半夜人呼急，横空火气浮。
天遥殊不辨，风急已难收。
晓入陈仓县，犹余卖酒楼。
烟煤已狼藉，吏卒尚呀咻。
鸡岭云霞古，龙宫殿宇幽。
南山连大散，归路走吾州。
欲往安能遂，将还为少留。
回趋西虢道，却渡小河洲。
闻道磻溪石，犹存渭水头。
苍崖虽有迹，大钓本无钩。
东去过郿坞，孤城象汉刘。
谁言董公健，竟复伍孚仇。
白刃俄生肘，黄金谩似丘。
平生闻太白，一见驻行驺。
鼓角谁能试，风雷果致不。
巌崖已奇绝，冰雪更雕锼。
春旱忧无麦，山灵喜有湫。
蛟龙懒方睡，瓶罐小容偷。
二曲林泉胜，三川气象侔。
近山麰麦早，临水竹篁修。
先帝膺符命，行宫画冕旒。
侍臣簪武弁，女乐抱箜篌。
秘殿开金锁，神人控玉虬。
黑衣横巨剑，被发凛双眸。
邂逅逢佳士，相将弄彩舟。
投篙披绿荇，濯足乱清沟。
晚宿南溪上，森如水国秋。
遶湖栽翠密，终夜响飕飗。
冒晓穷幽邃，操戈畏炳彪。
尹生犹有宅，老氏旧停辀。
问道遗踪在，登仙往事悠。
御风归汗漫，阅世似蜉蝣。
羽客知人意，瑶琴系马秋。
不辞山寺远，来作鹿鸣呦。
帝子传闻李，巌堂髣像缑。
轻风帏幔卷，落日髻鬟愁。
入谷惊蒙密，登坡费挽搂。
乱峰搀似槊，一水澹如油。
中使何年到，金龙自古投。
千重横翠石，百丈见游鯈。
最爱泉鸣洞，初尝雪入喉。
满瓶虽可致，洗耳叹无由。
忽忆寻蟆培，方冬脱鹿裘。
山川良甚似，水石亦堪俦。
惟有泉傍饮，无人自献酬。

门前古碣卧斜阳，阅世如流事可伤。
长有幽人悲晋惠，强修遗庙学秦皇。
丹砂久窖井水赤，白术谁烧厨灶香。
闻道神仙亦相过，只疑田叟是庚桑。

平时战国今无在，陌上征夫自不闲。
北客初来试新险，蜀人从此送残山。
独穿暗月朦胧里，愁渡奔河苍茫间。
渐入西南风景变，道边修竹水潺潺。

雷阗阗，山昼晦。
风振野，神将驾。
载云{罒/干}，从玉虬。
旱既甚，蹷往救，道阻修兮。

欲知垂尽岁，有似赴壑蛇。
修鳞半已没，去意谁能遮。
况欲系其尾，虽勤知奈何。
儿童强不睡，相守夜讙哗。
晨鸡且勿唱，更鼓畏添挝。
坐久灯烬落，起看北斗斜。
明年岂无年，心事恐蹉跎。
努力尽今夕，少年犹可夸。

径转如修蟒，坡垂似伏鳌。
树从何代有，人与此堂高。
好古嗟生晚，偷闲厌久劳。
王孙早归隠，尘土污君袍。

西方真人谁所见，衣被七宝从双狻。
当时修道颇辛苦，柳生两肘乌巢肩。
初如蒙蒙隠山玉，渐如濯濯出水莲。
道成一旦就空灭，奔会四海悲人天。
翔禽哀响动林谷，兽鬼踯躅泪迸泉。
庞眉深目彼谁子，绕床弹指性自圆。
隠如寒月堕清昼，空有孤光留故躔。
春游古寺拂尘壁，遗像久此霾香烟。
画师不复写姓名，皆云道子口所传。
纵横固已蔑孙邓，有如巨鳄吞小鲜。
来诗所夸孰与此，安得携挂其傍观。

不到峰前寺，空来渭上村。
此亭聊可喜，修径岂辞扪。
谷映朱栏秀，山含古木尊。
路穷惊石断，林缺见河奔。
马困嘶青草，僧留荐晚飧。
我来秋日午，旱久石床温。
安得云如盖，能令雨泻盆。
共看山下稻，凉叶晚翻翻。

横槎晚渡碧涧口，骑马夜入南山谷。
谷中暗水响泷泷，岭上疏星明煜煜。
寺藏巌底千万仞，路转山腰三百曲。
风生饥虎啸空林，月黑惊麏窜修竹。
入门突兀见深殿，照佛青荧有残烛。
愧无酒食待游人，旋斫杉松煮溪蔌。
板阁独眠惊旅枕，木鱼晓动随僧粥。
起观万瓦郁参差，目乱千巌散红绿。
门前商贾负椒荈，山后咫尺连巴蜀。
何时归耕江上田，一夜心逐南飞鹄。

役名则已勤，徇身则已媮。
我诚愚且拙，身名两无谋。
始者学书判，近亦知问囚。
但知今当为，敢问向所由。
士方其未得，惟以不得忧。
既得又忧失，此心浩难收。
譬如倦行客，中路逢清流。
尘埃虽未脱，暂憩得一漱。
我欲走南涧，春禽始嘤呦。
鞅掌久不决，尔来已徂秋。
桥山日月追，府县烦差抽。
王事谁敢愬，民劳吏宜羞。
中间罹旱暵，欲学唤雨鸠。
千夫挽一木，十步八九休。
渭水涸无泥，菑堰旋插修。
对之食不饱，余事更遑求。
近日秋雨足，公余试新𥬠。
劬劳幸已过，朽钝不任锼。
秋风迫吹帽，西阜可纵游。
聊为一日乐，慰此百年愁。

犹恨溪堂浅，更穿修竹林。
高人不畏虎，避世已无心。
隠几颓如病，忘言兀似喑。
茅茨追上古，冠盖谢当今。
晓梦猿呼觉，秋怀鸟伴吟。
暂来聊解带，屡去欲携衾。
湖上行人绝，阶前暮霭深。
应逢绿毛叟，扣户夜抽簪。

忆昔子美在东屯，数间茅屋苍山根。
嘲吟草木调蛮獠，欲与猿鸟争啾喧。
子今憔悴众所弃，驱马独出无往还。
惟有柳湖万株柳，清阴与子供朝昏。
胡为讥评不少借，生意凌挫难为繁。
柳虽无言不解愠，世俗乍见应怃然。
娇姿共爱春濯濯，岂问空腹修蛇蟠。
朝看浓翠傲炎赫，夜爱疏影摇清圆。
风翻雪阵春絮乱，蠹响啄木秋声坚。
四时盛衰各有态，摇落凄怆惊寒温。
南山孤松积雪底，抱冻不死谁复贤。

金山楼观何耽耽，撞钟击鼓闻淮南。
焦山何有有修竹，采薪汲水僧两三。
云霾浪打人迹绝，时有沙户祈春蚕。
我来金山更留宿，而此不到心怀惭。
同游兴尽决独往，赋命穷薄轻江潭。
清晨无风浪自涌，中流歌啸倚半酣。
老僧下山惊客至，迎笑喜作巴人谈。
自言久客忘乡井，只有弥勒为同龛。
困眠得就纸帐暖，饱食未厌山蔬甘。
山林饥饿古亦有，无田不退宁非贪。
展禽虽未三见黜，叔夜自知七不堪。
行当投劾谢簪组，为我佳处留茅庵。

草没河堤雨暗村，寺藏修竹不知门。
拾薪煮药怜僧病，扫地焚香浄客魂。
农事未休侵小雪，佛灯初上报黄昏。
年来渐识幽居味，思与高人对榻论。

断尾雄鸡本畏烹，年来听法伴修行。
还须却置莲花漏，老怯风霜恐不鸣。

三年京国厌藜蒿，长羡淮鱼压楚糟。
今日骆驼桥下泊，恣看修网出银刀。

南北一山门，上下两天竺。
中有老法师，瘦长如鹳鹄。
不知修何行，碧眼照山谷。
见之自清凉，洗尽烦恼毒。
坐令一都会，男女礼白足。
我有长头儿，角颊峙犀玉。
四岁不知行，抱负烦背腹。
师来为摩顶，起走趁奔鹿。
乃知戒律中，妙用谢羁束。
何必言法华，佯狂啖鱼肉。

郊原雨初霁，春物有余妍。
古寺满修竹，深林闻杜鹃。
睡余柳花堕，目眩山樱然。
西窗有病客，危坐看香烟。

行歌白云岭，坐咏修竹林。
风轻花自落，日薄山半阴。
涧草谁复识，闻香杳难寻。
时见城市人，幽居惜未深。

高会日陪山简醉，狂言屡发次公醒。
酒如人面天然白，山向吾曹分外青。
江上飞云来北固，槛前修竹忆南屏。
六朝兴废余丘垅，空使奸雄笑宁馨。

汉川修竹贱如蓬，斤斧何曾赦箨龙。
料得清贫馋太守，渭川千亩在胸中。

此身与世真悠悠，苍颜华发谁汝留。
强名太守古徐州，忘归不如楚沐猴。
鲁人岂独不知丘，蹸藉夫子无罪尤。
异哉梁子清而修，不远千里从我游。
了然正色悬双眸，世之所驰子独不。
一经通明传节侯，小楷精绝规摹欧。
我衰废学懒且媮，畏见问事贾长头。
别来红叶黄花秋，夜梦见之起坐愁。
遗我驳石盆与瓯，黑质白章声琳球。
谓言山石生涧沟，追琢尚可王公羞。
感子佳意能无酬，反将木瓜报珍投。
学如富贾在博收，仰取俯拾无遗筹。
道大如天不可求，修其可见致其幽。
愿子笃实慎勿浮，发愤忘食乐忘忧。

此身与世真悠悠，苍颜华发谁汝留。
强名太守古徐州，忘归不如楚沐猴。
鲁人岂独不知丘，蹸藉夫子无罪尤。
异哉梁子清而修，不远千里从我游。
了然正色悬双眸，世之所驰子独不。
一经通明传节侯，小楷精绝规摹欧。
我衰废学懒且媮，畏见问事贾长头。
别来红叶黄花秋，夜梦见之起坐愁。
遗我驳石盆与瓯，黑质白章声琳球。
谓言山石生涧沟，追琢尚可王公羞。
感子佳意能无酬，反将木瓜报珍投。
学如富贾在博收，仰取俯拾无遗筹。
道大如天不可求，修其可见致其幽。
愿子笃实慎勿浮，发愤忘食乐忘忧。

贵人金多身复闲，争买书画不计钱。
已将铁石充逸少，更补朱繇为道玄。
烟薰屋漏装玉轴，鹿皮苍璧知谁贤。
吴生画佛本神授，梦中化作飞空仙。
觉来落笔不经意，神妙独到秋毫颠。
昔我长安见此画，叹息至宝空潸然。
素丝断续不忍看，已作蝴蝶飞联翩。
君能收拾为补缀，体质散落嗟神全。
志公仿佛见刀尺，修罗天女犹雄妍。
如观老杜飞鸟句，脱字欲补知无缘。
问君乞得良有意，欲将俗眼为洗湔。
贵人一见定羞怍，锦囊千纸何足捐。
不须更用博麻缕，付与一炬随飞烟。

诗人固长贫，日午饥未动。
偶然得一饱，万象困嘲弄。
寻花不论命，爱雪长忍冻。
天公非不怜，听饱即喧哄。
君为三郡守，所至满宾从。
江湖常在眼，诗酒事豪纵。
奉使今折磨，清比于陵仲。
永怀茶山下，携妓修春贡。
更忆槛泉亭，插花云髻重。
萧然卧灊麓，愁听春禽哢。
忽见早梅花，不饮但孤讽。
诗成独寄我，字字愈头痛。
嗟君本侍臣，笔橐从上雍。
脱靴吟芍药，给札赋云梦。
何人慰流落，嘉花天为种。
杯倾笛中吟，帽拂果下鞚。
感时念羁旅，此意吾侪共。
故山今何有，桐花集幺凤。
君亦忆匡庐，归扫藏书洞。
何当种此花，各抱汉阴瓮。

苕水如汉水，鳞鳞鸭头青。
吴兴胜襄阳，万瓦浮青冥。
我非羊叔子，愧此岘山亭。
悲伤意则同，岁月如流星。
从我两王子，高鸿插修翎。
湛辈何足道，当以德自铭。

佛灯渐暗饥鼠出，山雨忽来修竹鸣。
知是何人旧诗句，已应知我此时情。

老来百事懒，身垢犹念浴。
衰发不到耳，尚烦月一沐。
山城足薪炭，烟雾蒙汤谷。
尘垢能几何，翛然脱羁梏。
披衣坐小阁，散发临修竹。
心困万缘空，身安一床足。
岂惟忘浄秽，兼以洗荣辱。
默归毋多谈，此理观要熟。

卧闻百舌呼春风，起寻花柳村村同。
城南古寺修竹合，小房曲槛敧深红。
看花叹老忆年少，对酒思家愁老翁。
病眼不羞云母乱，鬓丝强理茶烟中。
遥知二月王城外，玉仙洪福花如海。
薄罗匀雾盖新妆，快马争风鸣杂佩。
玉川先生真可怜，一生耽酒终无钱。
病过春风九十日，独抱添丁看花发。

江城地瘴蕃草木，只有名花苦幽独。
嫣然一笑竹篱间，桃李漫山总粗俗。
也知造物有深意，故遣佳人在空谷。
自然富贵出天姿，不待金盘荐华屋。
朱唇得酒晕生脸，翠袖卷纱红映肉。
林深雾暗晓光迟，日暖风轻春睡足。
雨中有泪亦凄怆，月下无人更清淑。
先生食饱无一事，散步逍遥自扪腹。
不问人家与僧舍，拄杖敲门看修竹。
忽逢绝艳照衰朽，叹息无言揩病目。
陋邦何处得此花，无乃好事移西蜀。
寸根千里不易致，衔子飞来定鸿鹄。
天涯流落俱可念，为饮一樽歌此曲。
明朝酒醒还独来，雪落纷纷那忍触。

连山蟠武昌，翠木蔚樊口。
我来已百日，欲济空搔首。
坐看鸥鸟没，梦逐麇麚走。
今朝横江来，一苇寄衰朽。
高谈破巨浪，飞屦轻重阜。
去人曾几何，绝壁寒溪吼。
风泉两部乐，松竹三益友。
徐行欣有得，芝术在蓬莠。
西上九曲亭，众山皆培𪣻。
却看江北路，云水渺何有。
离离见吴宫，莽莽真楚薮。
空传孙郎石，无复陶公柳。
尔来风流人，惟有漫浪叟。
买田吾已决，乳水况宜酒。
所须修竹林，深处安井臼。
相将踏胜绝，更裹三日糗。

去年御史府，举动触四壁。
幽幽百尺井，仰天无一席。
隔墙闻歌呼，自恨计之失。
留诗不忍写，苦泪渍纸笔。
余生复何幸，乐事有今日。
江流镜面浄，烟雨轻羃羃。
孤舟如凫鹥，点破千顷碧。
闻君在磁湖，欲见隔咫尺。
朝来好风色，旗脚西北掷。
行当中流见，笑眼清光溢。
此邦疑可老，修竹带泉石。
欲买柯氏林，兹谋待君必。

江家旧池台，修竹围一尺。
归来万事非，惟见秦淮碧。
平生痛饮处，遗墨鸦栖壁。
西来故父客，金印杂鸣镝。
三槐老更茂，花絮春寂寂。
中微未可料，家庙藏赤舄。

溪上青山三百叠，快马轻衫来一抹。
倚山修竹有人家，横道清泉知我渴。
芒鞋竹杖自轻软，蒲荐松床亦香滑。
夜深风露满中庭，惟有孤萤自开阖。

彭蠡东北源，庐阜西南麓。
何人修水上，种此一双玉。
思之不可见，破宅余修竹。
四邻戒莫犯，十亩森似束。
我来仲夏初，解箨呈新绿。
幽鸟向我鸣，野人留我宿。
徘徊不忍去，微月挂乔木。
遥想他年归，解组巾一幅。
对床老兄弟，夜雨鸣竹屋。
卧听邻寺钟，书窗有残烛。

彭蠡东北源，庐阜西南麓。
何人修水上，种此一双玉。
思之不可见，破宅余修竹。
四邻戒莫犯，十亩森似束。
我来仲夏初，解箨呈新绿。
幽鸟向我鸣，野人留我宿。
徘徊不忍去，微月挂乔木。
遥想他年归，解组巾一幅。
对床老兄弟，夜雨鸣竹屋。
卧听邻寺钟，书窗有残烛。

先君昔爱洛城居，我今亦过嵩山麓。
水南卜筑吾岂敢，试向伊川买修竹。
又闻缑山好泉眼，傍市穿林泻冰玉。
遥想茅轩照水开，两翁相对清如鹄。

苏陈甥舅真冰玉，正始风流起颓俗。
夫人高节称其家，凛凛寒松映修竹。
鸡鸣为善日日新，八十三年如一晨。
岂惟家室宜寿母，实与朝廷生异人。
忘躯殉国乃吾子，三仕何曾知愠喜。
不须拥笏强垂鱼，我视去来皆梦尔。
诵诗相挽真区区，墓碑千字多遗余。
他年太史取家传，知有班昭续汉书。

十里清淮上，长堤转雪龙。
冰崖落屐齿，风叶乱裘茸。
万顷穿银海，千寻度玉峰。
从来修月手，合在广寒宫。

吴侬生长湖山曲，呼吸湖光饮山绿。
不论世外隠君子，佣奴贩妇皆冰玉。
先生可是绝俗人，神清骨冷无由俗。
我不识君曾梦见，瞳子了然光可烛。
遗篇妙字处处有，步遶西湖看不足。
诗如东野不言寒，书似留台差少肉。
平生高节已难继，将死微言犹可录。
自言不作封禅书，更肯悲吟白头曲。
我笑吴人不好事，好作祠堂傍修竹。
不然配食水仙王，一盏寒泉荐秋菊。

衡门老苔藓，竹柏千兵屯。
开樽邀落日，未对乌鸟言。
清风举吹籁，散乱书帙翻。
传呼一何急，人马从车奔。
贫居少宾客，邻妇窥篱藩。
墙头过春酒，绿泛田家盆。
比来伏青蒲，坐捉白兽樽。
王猷修润色，亦有簿领烦。
朝廷贵二陆，屡闻天语温。
犹能整笔阵，愧我非韩孙。

九门插天开，万马先朝屯。
举鞭红尘中，相见不得言。
夜走清虚宿，扣门惊鹊翻。
君家汾阳家，永巷车雷奔。
夕郎方不夕，列戟以自藩。
相逢开月阁，画檐低金盆。
至今梦中语，犹举灯前樽。
阿戎修玉牒，未惮笔削烦。
君归助献纳，坐继岑与温。
我客二子间，不复寻诸孙。

三馆曝书防蠹毁，得见来禽与青李。
秋蛇春蚓久相杂，野鹜家鸡定谁美。
玉函金籥天上来，紫衣敕使亲临启。
纷纶过眼未易识，磊落挂壁空云委。
归来妙意独追求，坐想蓬山二十秋。
怪君何处得此本，上有桓玄寒具油。
巧偷豪夺古来有，一笑何似痴虎头。
君不见长安永宁里，王家破垣谁复修。

别君二十载，坐失两鬓青。
吾道虽艰难，斯文终典刑。
屡作退飞鹢，羞看干死萤。
一落戎马间，五见霜叶零。
夜谈空说剑，春梦犹横经。
新科复旧贯，童子方乞灵。
须烦凌云手，去作入蜀星。
苍苔高眹室，古柏文翁庭。
初闻编简香，稍觉锋镝腥。
岷峨有雏凤，梧竹养修翎。
呜呼应嶰律，飞舞集虞廷。
吾侪便归老，亦足慰余龄。

太上虚皇出灵篇，黄庭真人舞胎仙。
髯耆两卿相后前，丱妙夹侍清且妍。
十有二神服锐坚，巍巍堂堂人中天。
问我何修果此缘，是心朝空夕了然，恐非其人世莫传。
殿以二士苍鹄骞，南随道师历山渊。
山人迎笑喜我还，问谁遣化老龙眠。

山中举头望日边，长安不见空云烟。
归来长安望山上，时移事改应潸然。
管弦去尽宾客散，惟有马埒编金泉。
渥洼故自千里足，要饱风雪轻山川。
屈居华屋啖枣脯，十年俯仰龙旗前。
却因瘦病出奇骨，盐车之厄宁非天。
风流文采磨不尽，水墨自与诗争妍。
画山何必山中人，田歌自古非知田。
郑虔三绝君有二，笔势挽回三百年。
欲将巌谷乱窈窕，眉峰修嫮夸连娟。
人间何有春一梦，此身将老蚕三眠。
山中幽绝不可久，要作平地家居仙。
能令水石长在眼，非君好我当谁缘。
愿君终不忘在莒，乐时更赋囚山篇。

蠢尔氐羌国，天诛亦久稽。
既能知面内，不复议征西。
斥堠销兵火，边城息鼓鼙。
输忠修贡职，弃过为黔黎。
雪满流沙静，云沉太白低。
巍巍二圣治，盛德古难齐。

不羡三刀梦蜀都，聊将八咏继东吴。
卧看古佛凌云阁，敕赐诗人明月湖。
得句会应缘竹鹤，思归宁复为莼鲈。
横空好在修眉色，头白犹堪乞左符。

仲君岂弟多学，王子清修寡言。
病后空惊鹤瘦，时来或作鹏鶱。

清风肃肃摇窗扉，窗前修竹一尺围。
纷纷苍雪落夏簟，冉冉绿雾沾人衣。
日高山蝉抱叶响，人静翠羽穿林飞。
道人绝粒对寒碧，为问鹤骨何缘肥。

结根岂殊众，修柯独出林。
孤高不可恃，岁晚霜风侵。

除日当早归，官事乃见留。
执笔对之泣，哀此系中囚。
小人营糇粮，堕网不知羞。
我亦恋薄禄，因循失归休。
不须论贤愚，均是为食谋。
谁能暂纵遣，闵默愧前修。

山川不改旧，岁月逝不留。
百年一俯仰，五胜更王囚。
同僚比岑范，德业前人羞。
坐令老钝守，啸诺获少休。
却思二十年，出处非人谋。
齿发付天公，缺坏不可修。

破琴虽未修，中有琴意足。
虽云十三弦，音节如佩玉。
新琴空高张，丝声不附木。
宛然七弦筝，动与世好逐。
陋矣房次律，因循堕流俗。
悬知董庭兰，不识无声曲。

太山秋毫两无穷，钜细本出相形中。
大千起灭一尘里，未觉杭颍谁雌雄。
我在钱塘拓湖渌，大堤士女争昌丰。
六桥横绝天汉上，北山始与南屏通。
忽惊二十五万丈，老葑席卷苍云空。
朅来颍尾弄秋色，一水萦带昭灵宫。
坐思吴越不可到，借君月斧修朣胧。
二十四桥亦何有，换此十顷玻璃风。
雷塘水干禾黍满，宝钗耕出余鸾龙。
明年诗客来吊古，伴我霜夜号秋虫。

新苗未没鹤，老叶方翳蝉。
绿渠浸麻水，白板烧松烟。
笑窥有红颊，醉卧皆华颠。
家家机杼鸣，树树梨枣悬。
野无佩犊子，府有骑鹤仙。
观风峤南使，出相山东贤。
渡江吊很石，过岭酌贪泉。
与君步徙倚，望彼修连娟。
愿及南枝谢，早随北雁翩。
归来春酒熟，共看山樱然。

我年二十无朋俦，当时四海一子由。
君来扣门如有求，颀然鹤骨清而修。
醉翁遣我从子游，翁如退之蹈轲丘。
尚欲放子出一头，酒醒梦断四十秋。
病鹤不病骨愈虬，惟有我颜老可羞。
醉翁宾客散九州，几人白发还相收。
我如怀祖拙自谋，正作尚书已过优。
君求会稽实良筹，往看万壑争交流。

天公胡为不自怜，结土融石为铜山。
万人采斲富媪泣，祇有金帛资豪奸。
脱身献佛意可料，一瓦坐待千金还。
月华三火岂天意，至今茇舍依榛菅。
僧言此地本龙象，兴废反掌曾何艰。
高巌夜吐金碧气，晓得异石青斓斑。
坑流窟发钱涌地，暮施百镒朝千锾。
此山出宝以自贼，地脉已断天应悭。
我愿铜山化南亩，烂漫黍麦苏惸鳏。
道人修道要底物，破铛煮饭茅三间。

云何见祖师，要识本来面。
亭亭塔中人，问我何所见。
可怜明上座，万法了一电。
饮水既自知，指月无复眩。
我本修行人，三世积精炼。
中间一念失，受此百年谴。
抠衣礼真相，感动泪雨霰。
借师锡端泉，洗我绮语砚。

空山不难到，绝境未易名。
何时谪仙人，来作钧天声。
胸中几云梦，余地多恢宏。
长庚与北斗，错落缀冠缨。
黄公献紫芝，赤松馈青精。
溪山久寂寞，请续离骚经。
抱枝寒蜩咽，绕耳飞蚊清。
谪仙抚掌笑，笑此羽皇铭。
我顷尝独游，自适孤云情。
君今又继往，雾雨愁青冥。
感君兄弟意，寻羊问初平。
玉床分箭镞，不忍独长生。
诗成辄寄我，妙绝陶谢并。
孤鸿方避弋，老骥犹在坰。
鸟兽如可群，永寄槁木形。
何山不堪隠，饮水自修龄。

我家六儿子，流落三四州。
辛苦见不识，今与农圃俦。
买田带修竹，筑室依清流。
未能遣一力，分汝薪水忧。
坐念北归日，此劳未易酬。
我独遗以安，鹿门有前修。

我家六儿子，流落三四州。
辛苦见不识，今与农圃俦。
买田带修竹，筑室依清流。
未能遣一力，分汝薪水忧。
坐念北归日，此劳未易酬。
我独遗以安，鹿门有前修。

群鲸贯铁索，背负横空霓。
首摇翻雪江，尾插崩云溪。
机牙任信缩，涨落随高低。
辘轳卷巨绠，青蛟挂长堤。
奔舟免狂触，脱筏防撞挤。
一桥何足云，讙传广东西。
父老有不识，喜笑争攀跻。
鱼龙亦惊逃，雷雹生马蹄。
嗟此病涉久，公私困留稽。
奸民食此险，出没如凫鹥。
似卖失船壶，如去登楼梯。
不知百年来，几人陨沙泥。
岂知涛澜上，安若堂与闺。
往来无晨夜，醉病休扶携。
使君饮我言，妙割无牛鸡。
不云二子劳，叹我捐腰犀。
我亦寿使君，一言听扶藜。
常当修未坏，勿使后噬脐。

北方正气名袪邪，东郊西应归中华。
离南为室坎为家，先凝白雪生黄芽。
黄河流驾紫河车，水精池产红莲花。
赤龙腾霄惊盘蛇，姹女含笑婴儿呀。
十二楼瞰灵泉{雨/洼}，华池玉液阴交加。
子驰午前无停差，三田聚宝真生涯。
龟精凤髓填谽谺，天地骇有鬼神嗟。
一丹休别内外砂，长修久饵须升遐。
肠中澄结无余柤，俗骨变换颜如葩。
哀哉世人争齿牙，指伪为真正为哇。
轻肥甘美形骄奢，谲诡诈妄言矜夸。
游鱼在网兔在罝，一气顿尽犹呕哑。
余生所托诚栖槎，九原枯髀如乱麻。
胡不断众如镆铘，空与利名交撑拏。
胡不腾踏如文䯄，可惜贪爱相漫洿。
真心道意非不嘉，餐金闲暇非虚哗。
何须横议相疵瘕，众口并发鸣群鸦。
安知聚散同鱼虾，自缠如茧居如蜗。
日怀嗔喜甘笼笯，其去死地犹猎豭。
吾恨尔见有所遮，海波或至惊井蛙。
乌轮即晚蟾影斜，吾时俱睹超云霞。

停云在空，黯其将雨。
嗟我怀人，道修且阻。
眷此区区，俯仰再抚。
良辰过鸟，逝不我伫。

贫家浄扫地，贫女好梳头。
下士晚闻道，聊以拙自修。
叩门有佳客，一饭相邀留。
舂炊勿草草，此客未易媮。
慎勿用劳薪，感我如薰莸。
德人抱衡石，铢黍安可廋。

江边阵马走千峰，问讯方知冀北空。
尤物已随清梦断，真形犹在画图中。
归来晚岁同元亮，却扫何人伴敬通。
赖有铜盆修石供，仇池玉色自璁珑。

暴雨涨荒溪，尺水生洪流。
中有泼泼鲤，泛然方快游。
安知赤日烁，沸浪生浮沤。
石密岸狭束，鳞鬣窘若囚。
一失在藻乐，遂有辙鲋忧。
誓将泛江湖，雪此喣沫羞。
江湖与荒溪，巨细虽不侔。
此流彼之派，联接讵阻修。
超然奋跃去，势若鹰离鞲。
浮沉谢群蛙，窟穴依长洲。
洗刷沮洳泥，被服白纹裘。
谁知岁月久，涌浪生咽喉。
赖尔溪中物，虽困有远谋。
不似沼沚间，四合狱万鲰。
纵知有江湖，绵绵隔山丘。
人生岂异此，穷达皆有由。
吾乡广平君，少与轻薄游。
堆金等屋梁，{禾罢}䅉百顷秋。
朝廷罗红颜，夜庖炙肥牛。
落魄穷书生，多以金帛收。
高赀一朝尽，里巷谁青眸。
儿女号饥寒，亲友寡馈赒。
中夜起长叹，慷慨商声讴。
我非田农家，安能事耝耰。
又非将帅种，不惯挥戈矛。
平生负壮气，岂可遂尔休。
今我中丞公，位隆职兼优。
官爵连九族，一门千骅骝。
虽云富贵殊，敢以贫贱投。
姻戚苦未远，我困岂我魗。
八月秋风高，驾言动轻辀。
将行来告别，求赠安敢廋。
嗟子穷已甚，倚伏理亦周。
溪鱼解如此，况子知公侯。
马壮仆正健，去去其无留。

隠约安幽奥，萧骚雪薮西。
交加工结构，茂密渺冥迷。
引叶油云远，攒丛聚族齐。
奔鞭迸壁背，脱箨吐天梯。
烟筿散孙息，高竿拱桷枅。
漏阑零露落，庭度独蜩啼。
扫洗修纤笋，窥看诘曲溪。
玲珑绿醽醴，邂逅盍闲携。

君来不遇我，我到不逢君。
古殿依修柏，寒花对暮云。

鸣泉鸣泉，经云而潺湲。
拔为毛骨者修竹，蒸为云气者霏烟。
山夔莫能隠其怪，野翟讵敢藏其奸。
茅庐肃肃，昔有人焉。
其高如山，其清如泉。
其心金与玉，其道砥与弦。
执德没世，落月入地。
英名皎然，阳曦丽天。
旧隠寂寂，新篁娟娟。
思彼君子，我心如悬。
谷鸟在上，巌花炫前。
鸣泉鸣泉，使我菀结而华颠。

南山之幽，云冥冥兮。
孰居此者，帝侧之神君。
君胡为兮山之幽，顾宫殿兮久淹留。
又曷为一朝去此而不顾兮，悲此空山之人也。
来不可得而知兮，去固不可得而讯也。
君之来兮天门空，从千骑兮驾飞龙。
隶辰星兮役太岁，俨昼降兮雷隆隆。
朝发轸兮帝庭，夕弭节兮山宫。
懭有妖兮虐下土，精为星兮气为虹。
爱流血之滂沛兮，又嗜疟疠与螟虫。
啸盲风而涕淫雨兮，时又吐旱火之爞融。
衔帝命以下讨兮，建千仞之修锋。
乘飞霆而追逸景兮，歙砉扫灭而无踪。
忽崩播其来会兮，走海岳之神公。
龙车兽鬼不知其数兮，旗纛晻霭而冥蒙。
渐俯伛以旅进兮，锵剑佩之相砻。
司杀生之必信兮，知上帝之不汝容。
既约束以反职兮，退战栗而愈恭。
泽充塞于四海兮，独澹然其无功。
君之去兮天门开，款阊阖兮朝玉台。
群仙迎兮塞云汉，俨前导兮纷后陪。
历玉阶兮帝迎劳，君良苦兮马豗颓。
闵人世兮迫隘，陈下土兮帝所哀。
返琼宫之嵯峨兮，役万灵之喧豗。
默清浄以无为兮，时节狩于斗魁。
诣通明而献黜陟兮，轶荡荡其无回。
忽表里之焕霍兮，光下烛于九垓。
时游目以下览兮，五岳为豆，四溟为杯。
俯故宫之千柱兮，若毫端之集埃。
来非以为乐兮，去非以为悲。
谓神君之既返兮，曾颜咫尺之不违。
升秘殿以内悸兮，魂凛凛而上驰。
忽寤寐以有得兮，敢沐浴而献辞。
是耶非耶，臣不可得而知也。

景公登牛山，俯阚临邑区。
耕耘被广野，轩冕充修衢。
鬬鸡走狗马，击筑吹笙竽。
鱼盐来海岱，桑柘入青徐。
饶乐曾无敌，弃背复何如。
公乃叹而泣，顾谓诸大夫。
安得千万年，长有此国都。
大夫助公泣，献寿犹欷歔。
晏子敛袂笑，笑此君臣愚。
世事如轮环，曾不借须臾。
前此十数公，今已成丘墟。
胡不长守此，乃与子孙居。
始知富贵者，喜受庸人谀。
岂独当时笑，后世亦揶揄。

通鉴初成赐近臣，不遗疏贱布恩均。
我投淮水五千里，君滞周南二十春。
东观汗青身是梦，西宫削稿事如新。
细思当日修书者，祇有三人今一人。

夜过修竹院，醉打老僧门。

阑干窦溜长，{穴/叫}窱空埃静。
修林密总翠，尽得锦城景。
云舒青青色，风散骚骚影。
未为夜行人，共此昼夜永。

茅茨以为庵，环顾萧然虚。
内乐苟自足，容人即有余。
旁依修竹密，上翳青松株。
勿言此中陋，中有君子居。

飞阁出方池，修竹见空莽。
低临花坞近，平觉春波长。
返景澄余晖，夕阴带浮爽。
从容观鱼乐，不减游濠上。

翩然沟上亭，左右相映带。
修柟列翠幄，长松偃高盖。
地褊景逾宽，处约志弥泰。
谁知坐啸间，心游万物外。

修水引来双瀑布，长松留住半天风。

珍重妙观师，书来再三读。
不蒙促归计，乃忧旷笺牍。
疑师未相知，待我尚尘俗。
窃闻构新殿，东畔建廊屋。
圣像已完布，舍利应祈祝。
其余虽未备，想亦渐周足。
凡事在臻牢，慎勿尚遄速。
堂基不厌高，磉窠须剩筑。
闲架莫求大，却须择良木。
椽桷贵稠直，楣栱要恒笃。
但得规摹成，不忧无人续。
五年纵未就，十年亦未蹙。
今生不能了，后世亦修复。
中庭要宽广，从舍须团簇。
堂前种杉桧，方丈植慈竹。
冬青绕周遭，夏初香馥郁。
松篁又次之，潇洒快胸腹。
园中开数径，晚步散踡跼。
沿阶种药苗，乘闲采盈掬。
川芎并地黄，幽兰间甘菊。
泡水须麦门，熬汤要鶑粟。
蘘莪并狗杞，可以备蔬蔌。
葵藿及鸡冠，可以悦心目。
橘柚耀金苞，枪旗资茗粥。
四时皆要用，一奴长灌沃。
地形或褊隘，后墙可展扑。
东荣有园池，幽小类棋局。
长土可裁削，凡材宜斩𣃁。
使之稍清旷，可以蠲烦溽。
秋至芙蕖红，春来鸭头渌。
拨剌有鲂鲤，优游栖雁鹜。
菱芡交加生，藻荇参差畜。
采嚼齿牙香，牵挽襟裾绿。
可以娱宾朋，可以施水陆。
穿渠绕吾院，高下相联属。
畎引发新声，潺湲若山谷。
细事宜先治，大道在勤督。
晨经劝群庶，夜讲诲幽独。
午间略行道，睡魔可降伏。
智灯照昏迷，慧刀破贪欲。
若夫润泽事，在师更崇肃。
为山贵覆篑，弹冠重初沐。
荤膻勿放入，酒会当远逐。
诸宅或相混，此诗可约束。
庶令百里人，外悦更心服。
从善若转圜，慕义如凑辐。
悟者味醍醐，昧者隔纱縠。
病者解颠倒，强者销忿毒。
昆虫与草芥，一一霑慧福。
顾此区区心，提孩已怀蓄。
十三听先训，观音为眷属。
二十学于寺，有意重盖覆。
诵书小松下，夜惊老僧宿。
老僧睡不稳，冥心生毁讟。
梦一白衣人，戒言勿轻触。
凌晨来谢我，道此颇惭恧。
因知此大缘，圣心已潜属。
故余昔欲仕，先此治轩塾。
无端赴辟书，万里走炎燠。
因缘论时事，乍荣复深辱。
连延未能归，非敢恋方谷。
上欲荣二亲，次欲芘诸族。
妻封子可任，行将谢微禄。
屯邅累见迫，神灵若相促。
前日除永宁，君恩殊委曲。
风物似京华，民醇无犴狱。
月给五十千，岁租三百斛。
兹事为未了，力辞求倅睦。
尚念虽近乡，官身甚羁拲。
黾勉终此任，庶几堪退缩。
驱驰六十年，今朝方自赎。
可为林下游，放旷比麋鹿。
幽园创书馆，诸子弄黄轴。
静室𦶟名香，与师评梵竺。
寺僧必钦向，师应勤训育。
童蒙傥来叩，我亦当善告。
四季饭乡人，三冬办民浴。
老姑与老姊，就可报恩鞠。
季弟与群侄，日可讲驩穆。
人生能几何，此乐难尽录。
惟师本英豪，少小已良淑。
传经建精蓝，饭众迈高躅。
飘然西北来，声华满京毂。
名山及钜院，诸公意勤缛。
师皆力辞避，许我归林麓。
兹惟吾二人，密约有昔夙。
然能蹈此语，沙金石中玉。
吾身方困踬，师誉正彪襮。
吾归不为艰，师退良难卜。
飞云谩出山，至宝欣还匵。
素志幸已酬，忘言目相瞩。
幽显若相佑，成就在忽倏。
内外期两立，缁素更纯熟。
惟吾二人者，可以共藏六。
松江多波涛，西山鸣橡檞。
台岭夸石梁，庐阜诧飞瀑。
与师结真赏，轻举效鸿鹄。
相将老此身，啸歌随寝𫗧。
数终或归去，任缘顺所欲。
却观今日事，犹如梦中烛。

瀑布岩东转画旗，拂云穿石上霏微。
抱溪修竹通千个，夹道乔松过十围。
檐外一潭泓翠碧，窗间万斛溅珠玑。
使君不用笙歌拥，漱玉声中岸帻归。

汉有郡文学，儒宫所宗师。
稚圭虽叹滞，邓禹犹愿为。
圣朝兴庠序，内外振新规。
嗟余介且拙，性与丘壑宜。
青衫起泮水，六见开辛夷。
经术聊辨惑，文章非振奇。
群英何济济，屈就董生帷。
讲习良可乐，敩学交相资。
但观芹藻长，不恤颜鬓衰。
忽传太学命，飞诏下天涯。
自省草茅贱，岂称廊庙知。
亲友颇敦迫，黾勉趋官期。
生平好古心，或冀伸此时。
偶兹春奠毕，将与诸生辞。
浊酒多如渑，颁贶自守麾。
乡饮久不讲，礼意犹可追。
高阁矗丹槛，公堂焕云楣。
裒衣二百众，齿发叙尊卑。
笾豆俨在列，鹓鸿来有仪。
珍饔荐瑶觞，虽醉尚肃祗。
式燕固云喜，有行尤怆离。
勉旃重勉旃，修业戒荒嬉。
黼绣在德义，金玉惟书诗。
豫章生拱把，群木共葳蕤。
养之得其性，自有凌云枝。
又如甽浍流，不息趋天池。
居乡为闵参，得志慕皋夔。
当令竹帛间，炳炳令名垂。

晏侯昔为州，岁旱庆霖雨。
夫君与方子，吟思共清苦。
不才辄继声，玉石愧同处。
赓酬自邦君，高歌遍幕府。
开编读英辞，风义恨修阻。
历年屈指八，阅守今已五。
温温刘苏州，扬仁美风土。
篇章极清新，操行到淳古。
去年掌胶庠，幸此荫德宇。
遇君来自西，暂作皋桥旅。
并游盍簪裾，良宴陪樽俎。
辱顾眼俱青，言诗多见与。
近当庚伏间，不雨病禾黍。
田干如龟裂，一溉劳远取。
如惔沴气生，望岁群心沮。
园居虽闲旷，何处逃蕴暑。
使君忧悯深，雩祀以时举。
精诚祷祠下，若与神告语。
随车油云飞，阖境膏泽溥。
槁苗兴膴原，涸辙通别浦。
万轮水可汲，千笠草务去。
籼禾与䅉稻，指期入我庾。
清晖登溪山，余润满林圃。
中吴垂白叟，买酒相抃舞。
扫石邀良朋，清风快谈麈。
此时无一诗，欢意何以叙。
朝家日隆平，二圣保基绪。
施仁塞天渊，敷政皆尧禹。
旧臣留旦奭，新相拜房杜。
风和调舜琴，俗厚空周圄。
销变召泰和，协气应律吕。
吾侪夙承学，嘉庆幸亲睹。
相期美康平，复见颂多稌。

泰山先生久冥寞，世把春秋束高阁。
腐儒退隠三十年，独玩遗经思笔削。
滥居师席愧匪才，日演微言更岁籥。
欲遵广路视堂奥，誓辟浮云窥碧落。
兹辰讲解告终篇，敢屈邦君亲视学。
邦君旧是补衮才，忠论嘉谟动宸幄。
密为福泽遍寰瀛，暂得麾符出京洛。
爱民如子不忍伤，政用中和屏威虐。
深惟教本在庠序，力助儒风止奸恶。
群材傥得就长育，百堵何为惮兴作。
耽耽黉舍尽修严，翼翼公堂骤清廓。
已欣华构将落成，肯枉双旌率僚幕。
清晨初谒二公祠，重道严师致恭恪。
更忘烦暑临讲席，自降威容听扬榷。
羜肥酒酾宴诸生，金印煌煌对褒博。
传闻长幼相告语，争诵诗书亲教约。
欢声四出屏阴沴，云雾俄收日华烁。
文翁化蜀士皆成，鲁侯修泮民思乐。
自惭传道竟何补，禄食充饥免藜藿。
幸逢贤守善承流，喜与吴人醉优渥。

泰山先生久冥寞，世把春秋束高阁。
腐儒退隠三十年，独玩遗经思笔削。
滥居师席愧匪才，日演微言更岁籥。
欲遵广路视堂奥，誓辟浮云窥碧落。
兹辰讲解告终篇，敢屈邦君亲视学。
邦君旧是补衮才，忠论嘉谟动宸幄。
密为福泽遍寰瀛，暂得麾符出京洛。
爱民如子不忍伤，政用中和屏威虐。
深惟教本在庠序，力助儒风止奸恶。
群材傥得就长育，百堵何为惮兴作。
耽耽黉舍尽修严，翼翼公堂骤清廓。
已欣华构将落成，肯枉双旌率僚幕。
清晨初谒二公祠，重道严师致恭恪。
更忘烦暑临讲席，自降威容听扬榷。
羜肥酒酾宴诸生，金印煌煌对褒博。
传闻长幼相告语，争诵诗书亲教约。
欢声四出屏阴沴，云雾俄收日华烁。
文翁化蜀士皆成，鲁侯修泮民思乐。
自惭传道竟何补，禄食充饥免藜藿。
幸逢贤守善承流，喜与吴人醉优渥。

舟行瞿唐口，两耳风鸣号。
渺然长江水，千里投一瓢。
峡门石为户，郁怒水力骄。
扁舟落中流，浩如一叶飘。
呼吸信奔浪，不复由长篙。
捩柁破𣸣旋，畏与乱石遭。
两山蹙相值，望之不容舠。
渐近乃可入，白盐最雄高。
草木皆倒生，哀叫悲玄猱。
白云缭长袖，零落如飞毛。
缅怀洚水年，惨蹙病有尧。
禹益决岷水，屡与山鬼鏖。
摧冈转大石，破地疏洪涛。
巉巉当道山，斩截肩尾销。
峭壁下无趾，连峰断修腰。
破处不生草，上不挂鸟巢。
水怪不尽戮，下有龙与鳌。
辽哉千万年，禹死遗迹牢。
岂必见河洛，开峡斯已劳。

山川足清旷，阛阓巧拘囚。
安得孅阿御，同为穆满游。
遥知因涣汗，远出散幽忧。
原隰繁分绣，村墟尽小侯。
春深秦树绿，野阔渭河流。
四顾神萧瑟，前探意涨浮。
胜观殊未已，往足讵能收。
下坂如浮舸，登崖剧上楼。
强行腰伛偻，困坐气嘘咻。
鸟语林峦静，花明涧谷幽。
濯溪惊野老，伐路骇他州。
中散探深去，文渊到处留。
听琴峰下寺，弄石水中洲。
溪冷泉冰脚，山高雾绕头。
石潭清照骨，瀑水溅成钩。
仙庙鸣钟磬，神官秉钺刘。
养生闻帝女，服气绝彭雠。
故宅犹传尹，先师不喜丘。
居人那识道，过客谩停驺。
岩谷诚深绝，神仙信有不。
云居无几杖，霞珮弃镌锼。
豹隠连山雾，龙潜百尺湫。
门开谁与叩，桃熟浪传偷。
绀发清无比，方瞳凛不侔。
会须林下见，乞取寿年修。
拔去和鸡犬，相随若旆旒。
乘风遗騕袅，长啸贱笙篌。
从骑衣皆羽，前驱鬣尽虬。
安能牵两足，𫏐得快双眸。
自昔辞乡树，南行上楚舟。
万江穷地脉，三峡束天沟。
云暗酆都晚，波吹木枥秋。
寻溪缘窈窕，入洞听飕飗。
空寺收黄栗，荒祠画伏彪。
登临虽永日，行迈肯停辀。
蓄缩今何事，攀跻昔已悠。
魏京饶士女，春服聚蜉蝣。
雷动车争陌，花摇树系秋。
游人纷荡漾，野鸟自嘤呦。
平日曾经洛，闲居愿卜缑。
空言真比梦，久渴渐成愁。
早退尝相约，辞嚣痛自搂。
爱山心劫劫，从宦兴油油。
海宇都无碍，山林尽可投。
愿为云上鹄，莫作盎中鯈。
适性行随足，谋生富给喉。
今游虽不与，后会岂无由。
昼出同穿履，宵眠共覆裘。
弟兄真欲尔，朋好定谁俦。
试写长篇调，何人肯见酬。

谁人画此二菩萨，趺坐花心乘象狻。
弟子先后执盂缶，老僧槎牙森比肩。
山林修道几世劫，颜貌伟丽如开莲。
重崖宛转带林树，野水荒荡浮云天。
峨眉高处不可上，下有绝涧锢九泉。
朝阳未出白雾起，有光升天如月圆。
灵仙居中粗可识，有类白兔依清躔。
游人礼拜千万万，迤逦渐远如飞烟。
五台不到想亦尔，今之画图谁所传。
吾兄子瞻苦好异，败缯破纸收明鲜。
自从西行止得此，试与记录代一观。

吾观天地间，万事同一理。
扁也工斫轮，乃知读文字。
我非画中师，偶亦识画旨。
勇怯不必同，要以各善耳。
壮马脱衔放平陆，步骤风雨百夫靡。
美人婉娩守闲独，不出庭户修容止。
女能嫣然笑倾国，马能一蹴致千里。
优柔自好勇自强，各自胜绝无彼此。
谁言王摩诘，乃过吴道子。
试谓道子来，置女所挟从软美。
道子掉头不肯应，刚杰我已足自恃。
雄奔不失驰，精妙实无比。
老僧寂灭生虑微，侍女闲洁非复婢。
丁宁勿相违，幸使二子齿。
二子遗迹今岂多，岐阳可贵能独备。
但使古壁常坚完，尘土虽积光艳长不毁。

为吏岂厌事，厌事日堕媮。
著书虽不急，实与百世谋。
问吏所事何，过客及系囚。
客实虚搅人，囚有不自由。
办之何益增，不办亦足忧。
嗟此谁不能，脱去使自收。
幽幽南山麓，下有溪水流。
溪上亦有堂，其水可濯漱。
终日不见人，惟有山鹿呦。
是时夏之初，溪冷如孟秋。
山椹黄笠展，林笋紫角抽。
朝取笋为羹，莫以椹为羞。
溪鱼鲤与鲂，山鸟鴬与鸠。
食之饱且平，偃仰自佚休。
试探箧中书，把卷揖前修。
恍如反故乡，亲朋自相求。
蔚如瓮中糟，久熟待一𥬠。
为文若江河，岂复有刻锼。
尚何忆我为，欲与我同游。
我虽不能往，寄诗以解愁。

走马红尘合，开怀野寺存。
南山抱村转，渭水带沙浑。
亭峻朱栏绕，堂虚白佛尊。
烦襟喜修竹，倦马乐芳荪。
白{叠毛}柔随手，清泉满照盆。
尘颜洗濯浄，髀肉再三扪。
馈食青蔬软，流匙细粟翻。
老僧勿施敬，对客说山门。

骏马七尺行冯冯，晓出射兽霜为冰。
荻园斫尽有枯枿，束茅吹火初如灯。
乍分乍合势开展，苍烟被野风腾腾。
黄狐惊顾啸俦侣，飞鸟先起如苍蝇。
须臾立旆布行伍，有似修蟒横冈陵。
苍鹰猛兽出前后，缺处已挂黄麻罾。
回风忽作火力怒，平地一卷无疆塍。
商辛不出抱宝死，曹瞒逸去燋其肱。
投身误喜脱灰烬，闯首旋已遭侵凌。
何人上马气吞虎，狐帽压耳皮蒙膺。
开弓徐射叠双兔，拥马欢叫惊未曾。
举鞭一麾百夫进，击鼓再发箭举掤。
去如飞虻中如电，获若雨兽膏流渑。
肉分麾下饱壮士，皮与公子留缣缯。
纵横分裂惠村坞，尚有磊落载后乘。
吾兄善射久无敌，是日敛手称不能。
凭鞍纵马聊自适，酒后醉语谁能譍。
健儿击搏信可乐，主将雄猛今谁胜。
胸中森列万貔虎，嗟世但以文儒称。
安得强弓傅长箭，使射蔽日垂天鹏。

寺古依乔木，僧闲正莫年。
为生何寂寞，爱客尚留连。
虚牖罗修竹，空厨响细泉。
坐听谈旧事，遍识洛中贤。

先师客陈未尝饱，弟子于今敢言巧。
败墙破屋秋雨多，夜视阴精过毕昴。
齑盐冷落空杯盘，且依道士修还丹。
丹田发火五脏暖，未补漫漫长夜寒。
我生疲驽恋莝豆，崔翁游边指北斗。
唯有王江亦未归，闭门无客邀沽酒。

野寺萧条厌客喧，雨披修竹乱纷然。
已因无食聊从仕，深悟劳生不问禅。
未至莫忧明日事，偷闲且就此宵眠。
天明归去芒鞋滑，虽有藤舆懒上肩。

扫地开门松桧香，僧家长夏亦清凉。
公庭多事久来厌，净处安眠计甚长。
修竹填窗藤簟绿，白莲当户石盆方。
香厨晚饭红粳熟，忽忆烹鸡田舍尝。

昔年旅南服，始识王荆州。
威动千里肃，恩宽行客留。
从容见少子，风采倾凡俦。
温然吐词气，已觉清且修。
不见十五年，相逢话百忧。
青衫走尘土，白发各满头。
新弃东海邑，愿从北诸侯。
北鄙事方伙，饥馑连戈矛。
盟好未可轻，念当事怀柔。
主将今老成，勉尽良计筹。

空陂放修竹，肃肃复冥冥。
莫除坞外笋，从使入园生。

尺棰西来垅亩中，驱驰力尽众兵冲。
旧封独守君臣义，故国长修俎豆容。
平日军声同破竹，少年心事喜摧锋。
锦衣眷恋多乡思，肯顾田家社酒醲。

放舟城西南，却向东南泊。
朝来雨新霁，白水浸城脚。
古汴多流苴，清泗亦浮沫。
平吞百涧暴，灭尽三洪恶。
游人不胜喜，水族知当乐。
舟行野凫乱，网尽修鳞跃。
香醪溜白蚁，鲙缕填花萼。
人生适意少，一醉皆应诺。
同游非偶然，后会未前约。
简书尚见宽，行日为公却。

子嗟丘中亲艺麻，邵平东陵亲种瓜。
公今归去事农圃，亦种洛阳千本花。
修篁绕屋韵寒玉，平泉入畦纡卧蛇。
锦屏奇种𣃁岩窦，嵩高灵药移萌芽。
城中三月花事起，肩舆遍入公侯家。
浅红深紫相媚好，重楼多叶争矜夸。
一枝盈尺不论价，十千斗酒那容赊。
归来曳履苔径滑，醉倒闭门春日斜。
车轮班班走金毂，印绶若若趋朝衙。
世人不顾病杨绾，弟子独有穷侯芭。
终年著书未曾厌，一身独乐谁复加。
宦游嗟我久尘土，流转海角如浮槎。
归心每欲自投劾，孺子渐长能扶车。
过门有意奉谈笑，幅巾怀刺无袍𫖇。

宦情牢落苦思归，君侧无人留子思。
手种松筠须灌溉，亲修寝庙忆烝祠。
定应此去添桃李，还似旧茔无棘茨。
他日东游访遗烈，因公导我谒先师。

天之苍苍亦何有，亦有云汉为之章。
人生混沌一气耳，嘿嘿何用知肺肠。
孔公孟子巧言语，剖瓢插竹吹笙簧。
含宫吐角千万变，坐令隠伏皆形相。
我生禀赋本微薄，氤氲方寸不自藏。
譬如兰根在黄土，春风驱迫生繁香。
口占手写岂得已，此亦未免物所将。
方将寂寞自收敛，不受世俗斗尺量。
既知仍作未能止，纷纭竟亦类彼庄。
煎烹心脾擢胃肾，自令鬓发惊秋霜。
嗟子独未知此病，从横自恃觜爪刚。
少年一见非俗物，锵然修竹鸣孤凰。
近来直欲扛九鼎，令我畏见笔力强。
提携童子从冠者，揣摩五帝论三皇。
诗书近日贵新说，扫除旧学漫无光。
窃攘瞿昙剽李耳，牵挽性命推阴阳。
狂流滚滚去不返，长夜漫漫未遽央。
词锋俊发鲁连子，惭愧田巴称老苍。
是非得失子自了，一醉早醒余所望。

飞霜委中林，不废长松绿。
惊风振川野，未省劲草伏。
我贫客去尽，君来常不速。
愧君赠桃李，永愿报琼玉。
我性本山林，苦学笔空秃。
骅骝塞康庄，病足顾难逐。
锦文衒华藻，敝褐非所续。
家有五车书，恨不十年读。
济南昔相遇，我齿三十六。
谈谐倾盖间，还往白首熟。
从君饮浊酒，过我饭脱粟。
西湖多菼薍，白昼下鸿鹄。
城西野人居，柴门拥修竹。
后车载鸱夷，下马泻醽醁。
醉眠卧荒草，空洞笑便腹。
疏狂一如此，岂望世收录。
别来今几何，归期已屡卜。
西南有薄田，茅舍清溪曲。
耕耘三男子，伏腊当自足。
君能远相寻，布衣巾一幅。

三君皆亲非复客，执手河梁我心恻。
倚门耿耿夜不眠，挽袖匆匆有难色。
君归使我劳魂梦，落叶鸣阶自相拥。
君家西归在新岁，此行未远心先恐。
故山万里知何许，我欲因君亦归去。
清江仿佛钓鱼船，修竹平生读书处。
青衫白发我当归，咀噍式微惭古诗。
少年勿作老人调，被服荣名慰所思。

绿竹不可数，孤亭一倍幽。
色分岩石润，梢出涧松修。
雪节寒方见，春萌旱不抽。
故山多此物，长恨未归休。

千里到齐安，三夜语不足。
劝我勿重陈，起游西山麓。
西山隔江水，轻舟乱凫鹜。
连峰多回溪，盛夏富草木。
杖策看万松，流汗升九曲。
苍茫大江涌，浩荡众山蹙。
上方寄云端，中寺倚岩腹。
清泉类牛乳，烦热须一掬。
县令知客来，行庖映修竹。
黄鹅时新煮，白酒亦近熟。
山行得一饱，看尽千山绿。
幽怀苦不遂，滞念每烦促。
归舟浪花暝，落日金盘浴。
妻孥寄九江，此会难再卜。
君看孙讨虏，百战不摇目。
犹怜江上台，高会饮千斛。
巾冠堕台下，坐使张公哭。
异时君再来，携被山中宿。

家有修篁绿满轩，趋庭诗礼旧忘言。
凌霜自得良朋友，过雨时添好子孙。
试翦轻筠扶野步，旋收凉叶煮清樽。
风流共道胜桑梓，邻里何妨种百根。

得失从来似偶然，因师聊复问行年。
此生竟堕阴阳数，方信修行力未全。

东邻修竹野僧家，乱柳枯桑一径斜。
逐客惯曾迂短策，使君何事驻高牙。
萧条已似连村坞，邂逅应容设晚茶。
惭愧病夫无气力，隔墙空听吏兵哗。

兰生幽谷无人识，客种东轩遗我香。
知有清芬能解秽，更怜细叶巧凌霜。
根便密石秋芳早，丛倚修筠午荫凉。
欲遣蘼芜共堂下，眼前长见楚词章。

野人性似修行僧，长愿幽居近林麓。
南迁无计脱簪组，西归谁为栽松竹。
头上白云即飞盖，耳畔清泉当鸣玉。
洛川犹是冠盖林，更愿高飞逐黄鹄。

作官如负担，一负当且弛。
不知息肩处，妄问道远迩。
我乘章江流，却入宛溪水。
舍舟陟崔嵬，行路极句已。
名都便欲过，佳处赖公指。
仰攀叠嶂高，俯阅双溪美。
不悟身乘空，但觉风吹耳。
云烟变遥壑，歌吹闻近市。
倦游得清旷，行役有新喜。
公言顷榛秽，斩伐从我始。
堰水种蒲莲，开山莳梅李。
拥本待成阴，养花要食子。
遗风揖桓谢，父老邀黄绮。
邦人鱼依蒲，食客莪在芷。
春阴迫寒食，谓我姑且止。
嗟余去乡国，屡把刀环视。
感公鹄鹭修，怜我凫鸭庳。
异邦逢故人，宁复固辞理。
高谈云汉上，烂醉笙歌里。
落日尽公欢，推挽未应起。

连宵暑雨气如秋，过客不来谁与游。
赖有澹台肯相顾，坐令彭泽未能休。
琴疏不办弹新曲，学废谁令致束修。
惭愧邑人怜病懒，共成清净劝迟留。

偶成三日寒兼热，知是多闻力未全。
却问药王求妙剂，惭非摩诘已虚圆。
劳公强说修行渐，顾我方为病垢缠。
应是床头有新酒，欲邀佳客故留连。

五年窜南荒，顽质不伏病。
吸清吐浊秽，气练骨随劲。
澹然久忘归，寂寂就遐屏。
国恩念流落，牵挽畀邻境。
叶舟溯长江，藤鞋过重岭。
峡深茑萝恶，山崄崖石横。
恢台夏初发，氛雾秋愈盛。
菘薤食有时，豚羔讵曾省。
门开讼氓入，日晏鴂舌竞。
肝脾得寒热，冰炭迫晨暝。
俚医固空疏，蛮觋剧粗猛。
老妻但坐哭，遗语未肯听。
长子亦在床，一卧昏不醒。
思归未可得，即死副前定。
如如性终在，冉冉岁将冷。
筋骸稍轻安，冠服强披整。
余方厌苓术，日食禁醪茗。
发衰乱随栉，骨瘦空看影。
簿书勉复亲，环玦非所请。
马老固伏枥，槎流旧安井。
凌兢就轻车，邂逅出修绠。
此生诚梦幻，俯仰成吊庆。
故人枉新诗，万里慰孤耿。
赏音我非旷，斫鼻君真郢。
南迁昔所同，卧疾今亦并。
远行信由天，未死庸非命。
归舟正飘兀，斋舍念清净。
作书附鸿翼，去路瞻斗柄。
闸水渐安流，吴音未全正。
一樽对清言，及此冬夜永。

岁晚河冰留画船，一轩修竹喜萧然。
诗词温厚新成格，道论精微近入禅。
病后不胜清醑酽，别时仍得旧书传。
欲成古史须咨考，陋巷何因接尺椽。

归念长依落日边，壶浆今见逆新官。
声传已觉讴歌遍，身到前知政令宽。
民病贤人来已暮，时平蜀道本无难。
明年我欲修桑梓，为赏庭前荔子丹。

昔为太室游，卢岩在东麓。
直上登封坛，一夜茧生足。
径归不复往，峦壑空在目。
安知有十志，舒卷不盈幅。
一处一卢生，裘褐荫乔木。
方为世外人，行止何须录。
百年入箧笥，犬马同一束。
嗟予缚世累，归来有茅屋。
江干百亩田，清泉映修竹。
尚将逃姓名，岂复上图轴。

白龙昼饮潭，修尾挂石壁。
幽人欲下看，雨雹晴相射。

北渡桑干冰欲结，心畏穹庐三尺雪。
南渡桑乾风始和，冰开易水应生波。
穹庐雪落我未到，到时坚白如磐陀。
会同出入凡十日，腥膻酸薄不可食。
羊修乳粥差便人，风隧沙场不宜客。
相携走马渡桑干，旌旆一返无由还。
胡人送客不忍去，久安和好依中原。
年年相送桑干上，欲话白沟一惆怅。

西都风物汉唐余，天作溪山养退居。
盈尺好花扶几杖，拂天修竹倚庭除。
白头伴侣谁犹健，率意壶飧久已疏。
我欲试求三亩宅，从公它日赋归欤。

修厦欺晴日，重帘度细风。
群仙不烦促，长在广寒宫。

九峰之杉，逍遥之柟。
易直且修，弗斫而堪。
新堂有严，四星在南。
朝廷之仪，万民所祗。

修己以安人，嗟古有此道。
平生妄谓得，忽忽恨衰老。
年来亦见用，何益世枯槁。
逡巡事朝谒，出入自媚好。
报君要得人，被褐信怀宝。
斯人何时见，即上归耕表。

试吏有能名，升台擅直声。
雄飞极九载，修路止三城。
壮志方凌厉，遗书忽叹惊。
老人殊可念，白首泣新茔。

许君马老共一邦，西山断处流蜀江。
谁令十载重渡泷，滩头旧寺晨钟撞。
乱流赤脚记淙淙，道俗自谓丹霞庞。
便令筑室修畦矼，往还二老筇一双。

老谪江南岸，万里修烝尝。
三子留二子，嵩少道路长。
累以二孀女，辛勤具糇粮。
谁令南飞鸿，送汝至我旁。
饥寒不能病，气纾色亦康。
拊背问家事，嗟我久已忘。
力耕当及春，无为久南方。
还家语诸女，素刚非王章。

有叟住东野，畏人希入城。
君时共还往，我欲问修行。
早岁识岩客，近时逢绛生。
真能访茅屋，屣履试将迎。

湖滨宜草木，修竹可三寻。
廛居多野思，移种近墙阴。
及尔迷未醒，方予热正侵。
无嫌不逮本，地薄肯成林。

东南皆民居，屋败如龉齿。
一完诚未能，缀葺聊且尔。
内修晨夜虞，外结比邻喜。
无心本何营，生理未免此。

谁将修竹寄邻家，秋斫长竿春食芽。
旋筑高墙护鸡犬，稍容嵇阮醉喧哗。

还家卜筑初无地，随分经营似有时。
多斫修篁终未忍，略存古柏更无疑。
画图且作百间计，入室犹应三岁期。
得到安居真老矣，一生歌哭任于斯。

我嗟世人，谁实与谋。
生伏其庐，死安于丘。
既成不化，窘若絷囚。
我行四方，所见或不。
江海之民，生托于舟。
前炊釜鬵，后凿匽溲。
昼设豆觞，夕张衾稠。
出入涛澜，归宿汀洲。
与风皆行，与水皆浮。
坐食网罟，以鱼去留。
居无四邻，行无朋俦。
胡貊之民，驾车以游。
外缠毳韦，内辑貂鼬。
美水荐草，驱马纵牛。
逐射兔鹿，聚爬薪槱。
食肉饮水，雨雪相咻。
草尽水干，风卷云收。
所至成群，不怀一陬。
今我柰何，横自绸缪。
翼为华堂，涌为层楼。
缭以修垣，贯以通沟。
势穷物变，何异一沤。
弃之不忍，徙去莫由。
矧兹士夫，泛焉周流。
如燕巢春，知不期秋。
修椽高栋，徒与民仇。
一日安居，百年怨尤。
我兄和仲，塞刚立柔。
视民如伤，有急斯周。
视身如传，苟完不求。
山磐水嬉，习气未瘳。
岂以吾好，而俾民忧。
颍尾甚清，湖曲孔幽。
风有翠幄，雨有赤油。
匪舟匪车，亦可相攸。
民曰公来，庶几无愁乎。

我嗟世人，谁实与谋。
生伏其庐，死安于丘。
既成不化，窘若絷囚。
我行四方，所见或不。
江海之民，生托于舟。
前炊釜鬵，后凿匽溲。
昼设豆觞，夕张衾稠。
出入涛澜，归宿汀洲。
与风皆行，与水皆浮。
坐食网罟，以鱼去留。
居无四邻，行无朋俦。
胡貊之民，驾车以游。
外缠毳韦，内辑貂鼬。
美水荐草，驱马纵牛。
逐射兔鹿，聚爬薪槱。
食肉饮水，雨雪相咻。
草尽水干，风卷云收。
所至成群，不怀一陬。
今我柰何，横自绸缪。
翼为华堂，涌为层楼。
缭以修垣，贯以通沟。
势穷物变，何异一沤。
弃之不忍，徙去莫由。
矧兹士夫，泛焉周流。
如燕巢春，知不期秋。
修椽高栋，徒与民仇。
一日安居，百年怨尤。
我兄和仲，塞刚立柔。
视民如伤，有急斯周。
视身如传，苟完不求。
山磐水嬉，习气未瘳。
岂以吾好，而俾民忧。
颍尾甚清，湖曲孔幽。
风有翠幄，雨有赤油。
匪舟匪车，亦可相攸。
民曰公来，庶几无愁乎。

平生未有三间屋，今岁初成百步廊。
欲趁闲年就新宅，不辞暑月卧斜阳。
修篁已谢前人种，甘井何妨众口尝。
奔走从来成底事，安居到处漫为乡。

未换中庭三尺土，漫种数丛千叶花。
造物不违遗老意，一枝颇似洛人家。
名园不放寻芳客，陋巷希闻载酒车。
未忍画瓶修佛供，清樽酌尽试山茶。

经冬无雪麦不死，秋雨过多深入土。
人言来岁定无麦，农父掉头笑不许。
清明雨足麦欣欣，旋敕奴婢修破囷。
大麦过期当半熟，小麦未晚犹十分。
东家西舍发陈积，十钱一餠犹难得。
向来天公不为人，市人半是沟中瘠。
前望麦熟一月期，老稚相劝聊忍饥。
谁令伏枕作寒热，囊中无钱谁肯医。
天公爱人何所吝，一春雨作雷不震。
雷声一起百妖除，病人起舞不须扶。

北临凤凰台，凤去台亦圮。
萋萋修竹林，喈喈何日至。

高栋虚窗五月凉，客来扫地旋焚香。
白云低绕明月观，涨海东流清暑堂。
病久渴心思沆瀣，梦回余念属潇湘。
老人夫妇修行久，此处从今是道场。

幽居一室少尘缘，妻子相看意自闲。
行到南窗修竹下，恍然如见旧溪山。

旧山修竹半尘埃，谁种南林待我来。
新笋出墙秋雨足，闭门长与护苍苔。

橘红安稳近谁传，鬓雪萧骚久已然。
梅柳任教修故事，蚕丝聊与祝新年。
敲门贺客辞多病，守岁诸孙听不眠。
粗有官酤供夜饮，一瓶浑浊且称贤。

筑室三年，堂成可居。
我初不知，诸子劳劬。
父母老矣，风雨未除。
橐装几何，勿问有无。
伐木于山，因此旧庐。
不约不丰，燕处无余。
堂开六楹，南北四筵。
昼明廓然，夜冥黯然。
四邻无声，布被粗毡。
身非蚌螺，一睡经年。
夜如何其，趺坐燕安。
善恶不思，此心自圆。
东厢靖深，以奉尝烝。
老佛之庐，朝香夜灯。
西厢千卷，图书之林。
先人所遗，子孙是承。
杖屦经行，直如引绳。
顾视而笑，此如我心。
诸子之室，左右吾背。
将食击板，一击而会。
瓜畦芋区，分布其外。
锄去瓦砾，壤而不块。
废井重浚，泉眼仍在。
辘轳雷鸣，甘雨时霈。
园夫能勤，家足于菜。
有客叩门，贺我堂成。
揖客而笑，念我平生。
三世读书，粗免躬耕。
明窗修竹，惟我与兄。
荫映茅茨，吐论峥嵘。
猖狂妄行，以得此名。
老而求安，匪以为荣。

入伏节气变，翛然如九秋。
墙上有短树，庭下风飕飕。
风来吹我衣，虻蚋各已收。
移床就堂下，仰见月成钩。
但与支体快，不作腑脏谋。
半夜起寒热，展转脱水䲡。
药剂失先后，欲速反见留。
不免召杨子，把臂揣厥由。
笑我冷治冷，徒尔苦舌喉。
授我桂与姜，乃始与病投。
逾旬不出户，映牖披重裘。
遥闻南山下，不与他土侔。
山寒雪不解，清气昼夜浮。
余冷入市城，烦热遭濯漱。
况乃郡斋静，满地贮清流。
露湿荷叶净，月上松柏幽。
墙头白杨树，秋声无时休。
夜蜩感寒气，上树鸣啾啾。
野鹤弄池水，落拍翅羽修。
此处虽可爱，慎勿恣意游。
凡人爱凉冷，凉冷乃热雠。
试扫北窗下，静卧却所忧。
屏扇去冰雪，虚室风自油。
岁热强自厚，良药彼有不。

修顶磨穹苍，云烟杂古床。
僧饭钟声远，仙风桂子香。
老桧有寒操，怪石多冷光。
俯瞰城郭人，衮衮名利场。

大晟修成六律新，铿锵雅韵格三灵。
殿前九奏人心悦，定有来仪凤舞庭。

迩英新殿在西厢，圣代隆儒过汉唐。
讲罢赐茶班退后，槐盘龙影下修廊。

野桥随岸架，茅屋依林修。
木落吟霜狖，云晴舞雪鸥。
山屏当户列，瀑布入溪流。
只合樵歌唱，何因得蔡讴。

妙义传天台，迷云净如扫。
初终虽五时，修短自三草。
结隐非此峰，获藏亦珍宝。
秋来月正圆，独照松已老。

蹑径君高亭，天远不敢局。
疏卷檐花，百里在举目。
江横缟带明，山隐螺髻绿。
啼鸟破长烟，飞泉漱寒玉。
云回猛虎啸，清风绕岩谷。
飕飕入青松，古淡琴一曲。
倚栏更凝望，斜阳上修竹。
欲去还迟迟，胜概那可足。

常时俯仰尚为陈，千载重来感一深。
曲水已伤迷故迹，崇山依旧对游人。
萦纡雪路联珠骑，萧爽风亭岸角巾。
只恐瑶池归扈宴，不能修禊见深春。

猗猗堂下竹，我来初萌芽。
生意甚蹇薄，才能出泥沙。
狂霖一夕作，霹雳连轰车。
回首未几日，其成何速耶。
修然数尺高，秀色蔚以佳。
余阴过盆池，喜跃见鱼鲑。
乃知地道敏，不待歳月賖。
念彼远游子，聨翩入京华。
势利勇奔趋，被服争豪奢。
外虽逐喜好，顾盼相陵夸。
中乃昏智识，有损无増加。
曾竹之不如，徒比草木花。
经风已簸落，枯槁良可嗟。
而我方涉世，浩渺无津涯。
因竹亦自悟，慨歌窗日斜。

康定庆历披群英，公为布衣歌太平。
熙宁元丰王道兴，公作太守逢休明。
四十年间走四海，崛然不肯干公卿。
峨峨正议天柱壮，皎皎素节冰壶清。
胸中慨慷外间易，年高未见白髪生。
罢节巴陵归意锐，奈何去就不敢轻。
驰归天宠乞闲避，诸郎惜禄犹屡争。
毅然不与儿女计，飞章丹扆论赤诚。
明朝果得琳宫去，匡庐山色遥相迎。
玉溪气象自潇洒，新磨古镜当霄横。
修篁万竿饱霜雪，枯棋一局酒满觥。
时邀宾朋叙野史，间拥雪鹤登岩扃。
妄排丹鼎夜不寐，邂逅黄金烧可成。
未应谢傅入沧海，行见卢敖朝玉京。

辟地不盈亩，点缀成阻修。
相招竹林逸，更作桃源游。
绰约新饮露，琅玕曾倚秋。
春风荡人意，此境独清幽。

解缆古城阴，系舟绿榆影。
浩荡观浊流，咫尺有甘井。
譬如坐汤镬，傍观冰玉冷。
望之首不回，清泉逐修绠。
余香入新稻，真味添细茗。
蒸骨为之凉，醉魄一以醒。
昔有少陵翁，卜居在遐境。
美味当百金，修筒接千岭。
我今浑不费，汲取在俄顷。
川路远迢迢，客愁长耿耿。
得此稍忘忧，无殊卧箕颍。

解缆古城阴，系舟绿榆影。
浩荡观浊流，咫尺有甘井。
譬如坐汤镬，傍观冰玉冷。
望之首不回，清泉逐修绠。
余香入新稻，真味添细茗。
蒸骨为之凉，醉魄一以醒。
昔有少陵翁，卜居在遐境。
美味当百金，修筒接千岭。
我今浑不费，汲取在俄顷。
川路远迢迢，客愁长耿耿。
得此稍忘忧，无殊卧箕颍。

我比丘某甲，今为傍生类。
发佛大慈悲，忏彼六情根。
无始业障海，眼根著诸色。
耳界闻乱声，鼻染一切香。
舌生诸恶刺，身如机关主。
六贼游戏中，心想如猿猴。
无有暂停时。
如此等六法，名为六情根。
一切业因缘，皆从妄想起。
妄想如幻焰，亦若空中花。
迷倒不觉知，为诸惑业缚。
永堕三途界，没在众苦中。
不闻正法音，何曾知忏悔。
惟愿十方佛，菩萨众大师。
慈力与冥加，令其知发露。
无始一切恶，今日悉消除。
毕故不造新，常当修梵行。
未脱傍生难，余命愿安乐。
筌网及虞罗，愿不相值遇。
饮啄随时足，饥渴永不逢。
相见起慈心，愿不相吞啖。
当承三宝力，誓脱众尘劳。
毕此苦类身，愿生诸佛国。
弥陀广慈愿，不舍一切生。
观音慈愿深，常游五道界。
愿舒五色臂，拔我出轮回。
傥若命终时，愿垂亲接引。
救我厄难者，菩萨大檀那。
悯我临汤火，舍财赎我命。
须弥与大海，徒自谓高深。
檀那今日恩，高深不可比。
现生增福寿，眷属悉团圆。
来世受身时，愿同生佛国，和南贤圣众。

南无十方三世佛，南无本师大牟尼。
南无西方安乐刹，阿弥陀佛十力尊。
南无过去无数劫，彼世世灯观世音。
诸佛慧眼第一净，以不二相观三界。
如实见我归命礼，成就大愿护众生。
南无一切法宝海，无边无尽解脱门。
南无总持功德藏，三世十方诸佛印。
消除三障无诸恶，五眼具足成菩提。
未来际劫誓修行，普使众生获无畏。
南无文殊普贤尊，一切智行圆满海。
金刚藏及金刚手，得大势等诸大士。
声闻辟支贤圣众，愿以慈眼普瞻视。
我今南无赞三宝，为欲深游大悲海。
南无大悲救厄者，昔曾值佛观世音。
入彼如来所入门，故佛授与同名号。
从闻解脱六尘缚，如声度垣不能碍。
由斯遍入微尘国，普现微尘自在身。
一一身宣总持句，施与众生无畏法。
是故娑婆世界中，皆号为施无畏者。
我昔经中值密言，能除三障名消伏。
佛称功德难思议，故我常持不敢忘。
誓向当来大劫海，遍将此句救诸苦。
为求大士加持力，故造栴檀持咒形。
烁迦罗首金色容，具足七数端严相。
母陀罗臂百千福，次第有六捉持异。
贝多叶经并宝印，华果澡罐及杨枝。
无隙白檀雕所成，一一皆合契经造。
及状我身长跪地，顶戴吉祥安乐人。
观世音名依定实，必闻我今发大愿。
牟尼经像比丘僧，愿住世间常不灭。
护持国土与众生，普令摄取菩提愿。
三宝神咒天龙等，大悲感应大誓力。
一切同护圣尊仪，犹若金刚常不坏。
如是成就十四愿，悉为菩提及含识。
南无闻名救厄者，南无世间慈悲父。
南无施我无畏力，南无令我满诸愿。
闻名见身心念者，南无一切无空过。
我今次第说所愿，尊应一一遍垂听。

稽首西方安乐刹，弥陀世主大慈尊。
我依种种修多罗，成就往生决定信。
住大乘者清净心，十念念彼无量寿。
临终梦佛定往生，大宝积经如是说。
五逆地狱众火现，值善知识发猛心。
十念称佛即往生，十六观经如是说。
若有欢喜信乐心，下至十念即往生。
若不尔者不成佛，四十八愿如是说。
诸有闻名生至心，一念回向即往生。
唯除五逆谤正法，无量寿经如是说。
临终不能观及念，但作生意知有佛。
此人气绝即往生，大法鼓经如是说。
一日一夜悬缯盖，专念往生心不断。
卧中梦佛即往生，无量寿经如是说。
昼夜一日称佛名，殷勤精进不断绝。
展转相劝同往生，大悲经中如是说。
一日二日若七日，执持名号心不乱。
佛现其前即往生，阿弥陀经如是说。
若人闻彼阿弥陀，一日二日若过等。
系念现前即往生，般舟经中如是说。
十日十夜六时中，五体礼佛念不断。
现见彼佛即往生，鼓音王经如是说。
十日十夜持斋戒，悬缯幡盖然香灯。
系念不断得往生，无量寿经如是说。
若人专念一方佛，或行或坐七七日。
现身见佛即往生，大集经中如是说。
若人自誓常经行，九十日中不坐卧。
三昧中见阿弥陀，佛立经中如是说。
若人端坐正西向，九十日中常念佛。
能成三昧生佛前，文殊般若如是说。
我于众经颂少分，如是说者无穷尽。
愿同闻者生正信，佛语真实无欺诳。

韦提重礼请能仁，愿说西方净报因。
十六观兼三净业，修之即得往生身。

无量寿佛金色身，光明普照群生类。
勤修智者系心观，诸佛现前同授记。

慈心不杀持众戒，读诵大乘方等经。
修行六念回向愿，临终化佛悉来迎。

受持五戒八戒斋，修行诸戒回向愿。
命终生彼闻法音，应时即得阿罗汉。

稽首十方佛，弥陀圣中尊。
方等修多罗，一切法宝藏。
观音及势至，大地菩萨僧。
我以诚信心，刻板并印造。
阿弥陀经卷，及以正信偈。
旋造各一万，施四众受持。
偈以发信心，经以资读诵。
若有每日中，至少诵三卷。
年诵千八十，十年万八百。
况复多诵者，及历多年数。
如是积功德，自然生佛前。
我此万卷经，随所流布处。
极少得一人，诵持生净土。
我愿承此力，决定生彼国。
况复于多人，人亡经复在。
展转相传授，是名无尽灯。
灯灯相照耀，破生死长夜。
显出佛菩提，究竟悉同生。
常寂光净土，持此清净福。
回向奉君亲，我国圣帝王。
及圣后圣位，仁寿各万年。
覆育群氓类，我父母眷属。
怨亲非怨亲，咸承胜善根，同生安养国。

灵峰天竺寺，水向南北流。
源远无竭时，石渠平且修。
潭洁照台馆，岸滋蔚松楸。
晚霁起长虹，夜寒吟潜虬。
余居山水中，炎夏长如秋。
飞梁会一泻，清响出林邱。

我有集仙经始在，劳君一到为重修。

建章宫阙郁岧峣，露掌修茎倚泬寥。
平乐馆中观角抵，单于台上慑天骄。
蓬莱望气沧波阔，太一祈年紫府遥。
西母不来东朔去，茂陵松柏冷萧萧。

师住天台寺，天台水石幽。
眼前皆胜境，门下尽名流。
法号君恩赐，精蓝国力修。
渡杯来凤阙，振锡谒珠旒。
内殿从容对，神都委曲游。
高僧类云鹤，归思在林丘。
御札全编得，宸毫几处收。
遥思到时节，烟树赤城秋。

真上堪修贡，甘泉代饮醇。
刘昆求愈疾，陆纳用延宾。
顾渚传芳久，灉湖擅价新。
唐贤经谱内，未识建溪春。

西方大圣号迦文，接物垂慈世所尊。
常愿进修增妙果，庶期饶益在黎元。

水绕门墙竹绕堂，满窗春绿更山光。
坐来苔藓侵衣润，吟处松花落砚香。
汀鹭双双翻乱石，溪风袅袅弄修篁。
游人暂得幽闲趣，时带茶烟下上方。

悲哉天宝时，帝耄政不修。
宠幸尊妇人，阴极阳已柔。
外戚盛本枝，栉比封列侯。
丞相大将军，备位甚悠悠。
天下安既久，积渐力不周。
车服金玉焕，黎庶饥寒愁。
骊山温泉宫，昼幸与夜游。
一游百司备，万费一日休。
虽能心自快，化作神稷忧。
国忠恣吞噬，林甫怀奸偷。
胡雏据太原，钟鼓无计收。
黄尘满长安，惨黩九庙羞。
唐天未使绝，返正知疾瘳。
自兹游赏地，荆棘生荒秋。
旧物悉已废，蜘蛛挂重楼。
览者咸寒心，一过三回头。
因知帝王业，坚固宣鸿猷。
岂可信嗜欲，侮弄生疮疣。
雕墙峻宇诫，简牍况有由。
翻思黍离章，续之应可仇。

高社似东林，修行岁月深。
讲多删旧抄，斋早唤幽禽。
上国名流重，诸方学者寻。
长因对清话，山阁转松阴。

吏散门墙转寂然，疏狂投分向生前。
苦无名位高今世，空有文章出古贤。
遗传得谁修阙下，孤坟应祇客江边。
池阳渺渺堪垂睫，奠罢秋枝一叫蝉。

欲折瑶华向绿畴，风光满目尽离愁。
茂林修竹多嘉客，万壑千岩忆旧游。
汉诏已闻求泛驾，祢狂无自屈岑牟。
荆山待价何忧晚，龟手犹期裂地酬。

门外落将三市隔，此中人是几生修。
千寻古木含云翠，一派寒泉绕槛流。

池塘春色归，波水已极目。
凫雁稍下来，垂杨舞新绿。
登临不惮远，枉径入重复。
已见数种花，参差隔修竹。
非特野兴长，彩翠动华屋。
沁园天下名，鲁馆当年筑。
百年犹盛丽，风景冠辇毂。
当时手种植，仰视皆乔木。
主人况仁贤，客至初不速。
跻攀脚力尽，更酌以？渌。
左右列图书，南北置殽簌。
夕阳整归骖，尚谓夜可卜。
明日忆胜游，长歌寄金谷。

累石为峰太谨严，故排双竹辟修纎。
天风似亦喜清净，时袅枝梢为埽檐。

石桥横路水溅溅，百尺琳宫馆列仙。
闻有秦人来避世，至今修竹上参天。

两寺藏山曲，登临恨阻修。
平时极目处，今日探春游。
苦竹经霜老，甘泉带雪流。
醇醪煖肌骨，归路卸轻裘。

吉仗凶仪备古今，哀歌仍杂管箫音。
喧阗四海修同轨，未满君王孝养心。

妙道微言早自知，钧衡何事器君迟。
连墙并屋相从久，耸壑昻霄此去宜。
画省含香修故事，云台呼仗请私仪。
想君清直家风在，好为朝廷作伯夷。

恩旨雠书到午休，笑谈连手得优游。
窗声渐渐回修竹，庭实鲜鲜亸石榴。
风色洗清天畔阙，鼓声遥转日边楼。
群仙暂驾飞鸾去，从此蓬山更少留。

昼卧蓬山禁漏长，起观名画得心降。
曾闻饮啄依南海，颇怪飞鸣到北窗。
峭格正宜风作驭，修翎堪与凤为双。
知公物外寻幽好，不恋荣华拥节幢。

二年隔京洛，思见亦已久。
骊驹将戒行，姑共一杯酒。
君来买园林，山川既富有。
顾我犹旅人，安排卧林薮。
不意嵩岭云，输君先入手。
谋生已知拙，高遁惭居后。
贵富等浮云，名声似箕斗。
终当结茅屋，邻舍闻鸡狗。
杖屦作往还，过从惟野叟。
爱君修竹间，一水似崖口。
扫除石上月，寒桧揺青帚。
早赋归去来，无为事奔走。
前期知非远，同集待诸友。
寄我思洛诗，东风想回首。

流水家家入，修篁处处同。
城南履道宅，白傅有遗风。

山行水逶迤，郁屈如盘龙。
缘谿夹修竹，被岭多长松。
悬门倚岩石，终日对青峰。
初仕昔为宰，读书过三冬。
忘机狎鸥鸟，劝稼亲老农。
讼庭可罗雀，铜印苍藓封。
尔来三十年，梦想幽人踪。
风尘京洛间，邑子或相逢。
晚岁上玉堂，天门深九重。
缅思寒潭碧，一洗我心胸。
送子西南归，恨无羽翼从。
为我谢邦人，今愧白髪容。

长江衮衮西南流，秋水时至狂不收。
大浪似屋山欲浮，王侯神智禹所啾。
万鬼琢玉它山幽，梅梁赑屃卧龙虬。
咄嗟湍骇就敛揪，巨灵缩手愚公羞。
障成十里沙中洲，支分股引听所求。
赤旱稽浸民不忧，那得虫蝗随督邮。
污邪瓯窭满车篝，斯民饱煖何以酬。
庙貌突兀寒溪头，岁岁鸡黍祠春秋。
老农击鼓稚子讴，当时人物纷雁鸥。
岂无鼎食腰金俦，朽骨往往空蒿丘。
姓名几复人间留，唯侯施惠膏如油。
江声浩浩风飂飂，千古不见使人愁。
拔俗万丈山标崷，使君不减裴商州。
下车百蠧随锄耰，一笑四境无疮疣。
天闲老步须骅骝，已闻归作金华游。
钦贤访古意未休，画船载酒岸鸣驺。
约我与往置脯馐，冠盖纷纷暇莫偷。
搔首怅望情绸缪，我问使君亦何尤。
西湖万顷蛟龙湫，几年荒茀今则修。
鼛鼓弗胜财不掊，长堤岌嶫高岑楼。
写有浍兮荡有沟，余波北注引漕舟。
桑麻被野禾连畴，鹤鹤白鸟杂游鯈。
菰蒲菱芡厌采搜，柳杨成幄荫道周。
耕渔呼歌羸病瘳，使君之赐侯可侔。
天边旌旆看悠悠，父老雪涕争攀辀。
地僻借恂恨无由，高文摛秀春华抽。
丰碑崒嵂镵银钩，千年空此留海陬。
君知此日思君不，还如今日人思侯。

莲阁红堪掣，兰池静不流。
梯航纷绝徼，冠盖错中州。
草市朝朝合，沙城岁岁修。
两前茶更好，半属贾船收。

十月南天尚暑襟，幽花何怪动清吟。
半扉素蕋呈修径，几朵夭红出茂林。
地借小春回暖气，日匀疏影转轾阴。
惟应幕府多才俊，不负行台醉赏心。

恺悌侯藩修禊事，风流草木荐天香。
使君喜为民行乐，拟筑春光作舞场。

仙都朝百灵，奇绝众峰冠。
朝初五马游，万里卷云幔。
春阳散地脉，指顾群阴泮。
刻玉露巉岩，严严色足惮。
怪木走狞虬，老藤连朽贯。
峰势忽骞腾，天马脱修绊。
飞流三百尺，余沫拂霄汉。
空谷隐晴雷，聒耳笑语乱。
所愿化日长，谁忧斧柯烂。
况复值此时，桃竹分相半。
乘兴事幽寻，顿觉神还观。
信步忘险易，履袜遭污漫。
恣观融结巧，疑费阴阳炭。
暝色生四垂，孤烟起樵爨。
千骑去如飞，夕阳人影散。

人之与万物，异名而同体。
贵贱何以殊，知与不知尔。
知之莫如学，学莫如修己。
汝学自有得，愿言惟不已。
不已须自到，不到由中止。
请观为田者，日夜服耒耜。
久之田自熟，其入须倍蓰。
至于耕耘废，稂莠败穈芑。
常时不用力，畬获终无几。
予与尔知田，肆言聊及此。

星辰与天旋，河汉入地流。
其行虽不同，昼夜不自休。
彼能致其诚，岂不至诚犹。
如何尔为士，乃不彊厥修。
功不偿其食，不如马与牛。
金朱岂不宠，顾视祇可羞。
谁谓古之人，乃无一可忧。
何以图厥终，尚惟友之求。

我行欲从车，好风苦相招。
谓言困行役，厌此道路遥。
骎骎四骆马，终日在岧峣。
簿书更追随，精耗发欲焦。
乃复泛柏舟，锦幔兰为桡。
是时春始和，暖风秀兰苕。
彼柳已青青，彼桃已夭夭。
王事敢不修，我行歌且谣。
彼不知之者，谓我士也骄。
不知非所知，我兹以逍遥。

五更赤晴平旦雨，愁云不开风劲怒。
霰雹夜落大如芋，日月不出愁乌兔。
兄曰嗟予季行役，道阻且修日云暮。
泥深一尺水交注，仆肩不任马蹄驻。
一车十牛不能御，晨征忽忽立乘遽。
恐汝悲啼不还顾，昔知为快今知误。
恨不赭阳一月住，人生百年惟所遇。
曲折万变皆归数，乾坤与人同寄寓。
扰扰眼前皆细故，慎勿动心悲景露。
九阪王阳犹叱驭，平明天晴卷云雾。
骅骝安稳行道路，一日千里如跬步。

天上九重开禁闼，云间千步见修廊。
仙源水近漂花急，化国人闲爱日长。
较艺过旬窥锦绣，赋诗终日听韶章。
时沾好赐终何报，自许余忠老未忘。

当年置酒岘山亭，公作新诗我载赓。
疾病尚怜忧似醉，文章还看美如英。
伤哉无复老莱戏，久矣不闻韶乐声。
饥鹄欲飞嗟已老，谬烦江汉借修程。

未忍田间老此生，衰迟已觉怯修程。
频频彼似鸒斯党，踽踽吾非杕杜行。
云影昼迷芝岭路，水声夜到凤林城。
仆夫不见人忧思，未晓匆匆已抗旌。

逍遥今是地行仙，无事全胜药驻颜。
早岁风流都翰苑，他时文字出名山。
修竿养竹千余亩，小屋诛茅八九间。
颍水可怜归未得，不如云鹤会飞还。

我辰邂逅得朱明，一离阴邪一点生。
蓬矢尚存随薄宦，龙驹已老怯修程。
鬓毛久似安仁白，神气初惭卫玠清。
南郭丈人慈爱并，远分珠玉助光荣。

百子池塘春复还，五云楼阁晓犹寒。
蛟龙影上黄金辇，锦绣香浮白玉盘。
宿蘂万包开雨露，修鳞五色跃波澜。
太平既醉恩无报，白首侵寻畏素餐。

霁色苍茫杳蔼中，玉舆朝出大明宫。
修鳞戏跃神池日，宿蕊争开禁籞风。
韶乐大恩流动植，灵台余泽入鱼虫。
龙光所被何其厚，欲报惭无尺寸功。

素节于今杰，青春此日生。
地还坤德重，天给露华清。
鸿鹄飞昭旷，骐驎瑞太平。
云浮朱槛细，星入画图明。
簪绂师先进，旒𫄧望老成。
千龄逢盛际，万里起修程。
客献南山颂，人期北户荣。
学高才称副，仁厚福兼并。
香荐芝兰秀，诗言犬马诚。
祝公比松柏，早晚席台衡。

修炼清彻骨，斡旋幽入神。
寸丝缚九虎，一指挂三钧。
丈室夜忽旦，寒崖冬自春。
师乎何所命，学佛亦非人。

山色随行止，溪声满见闻。
灯花秋寂淡，香火夜氛氲。
野色迷修竹，厨烟长白云。
大夫材力健，故宠寺僧懃。

久别西山夜，每怀横水春。
珪璋元自合，手足更相亲。
颇笑曾参鲁，尤知管仲贫。
酒行修水石，诗就写松筠。
薄宦分南北，浮生共屈伸。
往来俱日月，出入见参辰。
驿骑归何晚，邮书寄稍频。
离群初会面，话别故伤神。
束缚随时世，低徊丧本真。
点衣尘土旧，侵鬓雪霜新。
蝴蝶南华梦，芭蕉居士身。
几时江海去，相看老垂纶。

生涯泛泛寄浮鸥，老矣华簪笑未投。
宛转枕前清夜梦，还随修水近山流。

就学经年客会稽，父兄应久怪归迟。
故知子学优来日，想得人看胜旧时。
食蔗已甘佳境近，为山才止素功亏。
少年况有修身志，莫为区区应举移。

修廊图画列伊莱，金碧旁看启佑开。
山压巨鳌初踊出，宫随灵鹫忽飞来。
潇湘伫泣空留竹，海岳遥趋想畏槐。
闻说都人争拥道，凤舆才见第三回。

亭榭新修道不芜，丰年焉用橘千奴。
请教青帝留三月，拟就嫦娥乞一株。
种玉水田飞白鹭，泳珠风槛对沈凫。
便难图画犹争看，定是京西一路无。

识字如今尚未深，扫廊才悟便能吟。
法云香火修行久，夜半潮声避梵音。

吾结草庵蔡溪侧，四顾峰峦皆峭壁。
石门千仞锁天津，来者欲登那措足。
住此庵中是何缘，不诗不颂亦不禅。
饥来苦菜和根煮，叠石为床困即眠。
日照诸峰阴羃羃，负暄孤坐情何适。
驯伏珍禽趁不飞，猿猱扪我衣中虱。
闲搘瘦筇六七尺，山行野步扶危力。
披云入草不辞劳，逢人打破修行窟。
或停松，或坐石，静听溪泉漱鸣玉。
源深洞邃来不休，声声奏尽无生曲。
杂羽流商谁辨的，五音六律徒敲击。
有时乘兴上高峰，大笑狂歌天地窄。

白鹤峰后原，逶迤旷平陆。
道周问樵子，古实青牛谷。
披榛得径路，曳杖惊麋鹿。
鲍生古骚人，曾过炼师宿。
明月古坛边，题诗记修竹。
兹焉废耕陇，岁晏空菽粟。
薄日静衔山，惊湍泻哀玉。
回首睇吾庐，风幡隔林麓。

圆月未出岭，众峰环苍苍。
裴回倚修竹，迟此清夜光。
俄惊众木颠，滟滟浮银潢。
玉兔既且跃，浮云亦难妨。
须臾经中天，下瞩被八荒。
却瞻中外官，森森敛低昂。

城东十亩春萧瑟，修竹漫山蔼如栉。
飕飕细浪鸣石齿，黯黯苍云翳朝日。
虚堂正在无有处，不惜千竿开翠密。
鸣鸠野鹊亦解喜，颉颃穿林语啾唧。
但得凉阴过酒樽，莫辞晚色侵书帙。
蓬莱仙人为书榜，笔端矫矫龙蛇逸。
壮观南来无与伦，千载风流君不失。

渊明骨已朽，陈迹尚可求。
我复识其孙，长鬣青两眸。
相去仅千载，犹能继风流。
寄迹黄冠中，神姿邈清修。
相携行洞天，暝色蔼已浮。
松寒语栖鹤，潭静眠苍虬。
兰膏照深夜，风磬鸣重楼。
吾庐閟三峡，清净亦此侔。
何时驾鹿车，访我西林丘。

高人屏迹匡庐山，不入州府今几年。
煮葵烹藿日一饭，目光炯炯明星悬。
行修道富神所怜，绛帐弟子如云烟。
忆昨秋风宿曾𪩘，杖藜扣户君未眠。
阶松影月不到席，耿耿唯有青灯然。
高谈一倾百虑洗，似拂蒿艾披兰荃。
清诗落笔有余地，顷刻百纸珠玑联。
锦囊别后有新句，勿惜东使聊相传。

尝闻晋支遁，矫志归沃洲。
千载激清风，邈哉谁与俦。
余今虽不敏，万事非身谋。
朅来卧穷谷，未觉惭先修。
一法尚无遣，何劳问三休。
卷舒在至理，赏咏归优游。
采薇陟曾阿，濯足依涧流。
但惊桂花拆，讵识江汉秋。
沧溟空汗漫，无意狎群鸥。

昔人慕猗兰，佩服比修洁。
往往卒岁间，山中行采掇。
吁哉昔人去已久，此花憔悴今谁折。
济源长官真好古，王屋天坛驰远步。
阳崖月窟得芳丛，满握归来夸所遇。
净扫幽轩植藓墀，紫茎绿叶弄奇姿。
疏帘风软日华薄，芳馥满怀君自知。

潭潭古甃閟高冈，修绠低悬百尺长。
廋语乐天推绝特，第泉鸿渐许甘凉。
金盘谩说漙秋露，玉碗休夸沃蔗浆。
更有碧梧盘爽荫，坐惊亭午失骄阳。

天阔阴云低抱树，沙寒鸥鹭欲亲人。
小航泊处谁家住，修竹疏花宛似春。

遶山修竹晓参差，叶叶涂霜坠碧枝。
日脚渐高风乍起，萧萧恰似雨来时。

盘盘秀岭遶曾檐，方丈门开挹翠岚。
风激松梢声间发，月留泉底影相涵。
天机清晓猊台震，险句穷宵虎穴探。
白傅异时修故事，杖藜应许到云庵。

黄花离披秋日短，使君无事邀僧饭。
饭余软语𦶟香幽，共坐圆庵不知晚。
烛笼持火报黄昏，使君爱客还留连。
前登修径步超逸，后却从御来联翩。
城头阴阴未上月，城下激激鸣潺湲。
渔灯照船沙岸近，贾客夜唱声清圆。
徘徊始转黄楼侧，银箭铜壶知几刻。
栏干倚遍惜分携，泣泣芙蓉珠露滴。

寻常卧云林，往往厌阛阓。
今朝郡斋里，岑寂返可爱。
曦和破帘栊，幽鸟语庭际。
开门面修圃，珍木罗翠盖。
萧疏旧菊丛，裛露有余态。
主人事天和，万虑屏身外。
劳生一断梗，何处考根柢。
安能从物役，扰扰空卒岁。
脱巾每相从，颇得资傲睨。

朅来淮上卧萧宫，回首人间万事空。
院静水沈销薄幔，睡余寒日耿修桐。
南山访古思杯渡，北海谈经忆孔融。
寂寞兼葭霜雪后，何时重倚玉青葱。

吾乡少年多龌龊，投老家山犹恋着。
何异醯鸡舞瓮天，肯信十方无壁落。
羡君壮怀慕远举，万里云山行荦确。
荆江洞庭虚浩渺，敛裓浮杯心自若。
去年腊月过湓城，聆我幽修卧云壑。
朅来相从慰契阔，笑语逸发惊猿鹤。
春风又复卷征衣，问子东去将何为。
广陵城西古佛刹，中有老禅吾所师。
当年与君共伏役，妙道仿佛窥藩篱。
别来星霜叹已久，夜梦往往神魂驰。
真金虽已出顽矿，锻炼岂厌增钳锤。
纵横法缚断除尽，了了方为狮子儿。

雪消幽港涨漪涟，草际晴丝罥细烟。
避桨轻鸥翻点点，亚墙修竹静娟娟。
风流远继东山后，诗句高凌北斗边。
何日去寻阳羡路，相携青嶂弄云泉。

几日官河冻不流，朝来微暖始通舟。
江梅破蕊香犹浅，汀草埋沙绿未浮。
修网横川鱼乍集，晴云开野雪初收。
探珠既已从骊颔，何用区区入海搜。

茫乎一气同浑沦，弥漫六合无边垠。
吁哉破散几千载，被在万物含其真。
清轻为天浊为地，一一厚薄理自匀。
驽骀骐骥不并厩，夜光鱼目难相亲。
钱郎少年禀清裔，英姿绰欲挥等伦。
忠言谠论蹑根本，行义修笃无缁磷。
是家严君抱劲烈，直笔曾预螭头臣。
我昔浮游霅溪侧，倾盖遇子情弥欣。
炎云烧空五六月，漾舟南郭吟青蘋。
溪流宽围野桥碧，溪树静啸凉飚新。
奇探险取得佳句，欲压柳恽江南春。
瓶盂属我暂行役，乐事一跌成参辰。
使君旋亦报西去，纷纷万变难重陈。
南山暮冬厚积雪，刚茂不死期松筠。

曾櫩霁晚雨，余响犹滴沥。
天风吹浮云，入夜已无迹。
月波泛修竹，滟滟流几席。
兰膏灭众炬，凉气满四壁。
蕙烟擢铜炉，暗触鼻端息。
藜床但危坐，万想本空寂。
肺肝既冷然，纨扇亦暂释。
将军不吾期，乐事空自得。
愿言赋长谣，为我记此夕。

妙思堂深路屈盘，夜来魂梦忽跻攀。
道人开户相迎处，宛在修篁翠雾间。

脱略纷华自妙年，秉心端喜事金仙。
终期象驭超三界，不羡鹏程越九天。
考疏穷经心尚壮，依仁据德节尤坚。
秋风陡起庭闱念，聊寄修江一叶船。

偶来湖上缉衡门，桐长修柯竹有孙。
引策每从佳处去，望云桥下是西村。

一川修竹映疏花，川上时闻响钓车。
似到秦人种桃处，谁知梦断却还家。

儿曹汝既识薰莸，卓荦应须力自修。
一志径从齐客语，万端无受楚人咻。
卑飞燕雀宜深远，高举鸾凰可并游。
莫负谪仙当日语，十年名誉满东州。

两山修径尽榛芜，谩诧当年幸翠舆。
空睹宸文藏宝构，不逢衲子话真如。
林深想见灵根茂，地胜宜多隠者居。
凉月照人归路好，傍溪嘉树影扶疏。

念子少年日，豪气吞九州。
读书知穾奥，游刃无全牛。
当时所献策，考致第一流。
论高追贾谊，气胜凌马周。
胜理非空文，灼可资庙谋。
危根易摇动，谓子不好修。
呜呼一齐人，柰彼众楚咻。
孔门余四科，士岂一律求。
区区事屠钓，崛起为公侯。
数奇信有命，君亦忘怨尤。
平生所著书，字字铿琳球。
子道决不泯，千载传芳猷。

瓶盂客京口，仿佛熙宁末。
君方驾扁舟，归来自苕霅。
中泠忽相值，倾盖忘楚越。
禅挥庞老锋，辩鼓子贡舌。
连宵极名谈，江阁倚清绝。
扣槛出鼋鼍，时取一笑发。
邗沟介淮海，济济多俊杰。
良辰苦招要，结好从此设。
堂堂紫髯翁，道德冠前烈。
风流广文先，烱烱事修洁。
老禅魁丛林，冠盖趋杂遝。
三豪相继往，墓木叶屡脱。
子今复云亡，枯棋愈残缺。
相逢旧好间，悲诧那忍说。
明年东下船，系缆竹西月。
茗奠蜀冈南，弹指当永诀。

昨夜强风万弩过，舟中侧听披衣坐。
秋来已觉阴气繁，晨兴更见波涛大。
衰梧弱柳不足数，修篁摧折几百个。
飞廉郁然方用事，一威能令万物挫。
人言风怒未渠央，我观暴忽势不长。
会见平川净如镜，刀鱼鸣橹过钱塘。

同寻六和寺，去旁苍崖行。
峥嵘石林气，{氵虢}{氵虢}流水鸣。
见此俗虑减，入门心更清。
盘空到窈窕，小憩山前亭。
天晴修竹外，飒有风雨声。
僧云金鱼池，近日秋雨足。
余波落清壁，散作雪色瀑。
徐兴视其流，登高穿屈曲。
忽逢白练飞，碎点溅珠玉。
清泠振毛发，潇洒荡心腹。
金鱼在何处，演漾戏平陆。
鳞鬣老愈黄，点漆作双目。
忆为儿童时，尝剧此池旁。
闻人说金鱼，已谓百岁强。
今逾二十年，僧死草木荒。
此鱼尚无恙，纤质不改常。
谓鱼非灵物，安得擅久长。
四海波浪高，三江网罗密。
长鲸丧明珠，幽暗无白日。
我疑龙变化，就此溪中逸。
纷纶乾坤争，浩荡风霆出。
何如守一泓，无得亦无失。

高楼百尺修木尾，对面南山翠相倚。
凭栏谈笑青云里，秋标摩空日色死。
海风萧萧东万里，吹襟洗鬓清如水。
下视黄埃浊波起，车马纷纭只蝼蚁。

不敢告劳兮山之盘盘，祀事孔修兮诚心亦殚。
陈肴羞兮堂下，奠旨酒兮石之间。
神庶几兮享此，既醉且饱兮留听余言。

昂昂林边鹤，何事不天飞。
徘徊方塘面，独啄青苔衣。
得非恋其傍，修竹垂芳菲。
高竿擢春秀，清影弄朝晖。
曾于画图见，恍若迷是非。
兴与佳景会，悠然久忘机。

泊舟亭下水，隔岸有修竹。
晨起雪纷纷，开帘见群玉。
请来同此景，一醉杯中绿。

人定鸟栖息，庵前聊倚栏。
徘徊明月上，正在修篁端。
清影冰玉碎，疏音环佩寒。
翛然耳目静，觉此宇宙宽。
人生甘物役，汩没红尘间。
宴坐得俄顷，境幽心已闲。
谅能长无事，自可驻朱颜。
所以学道人，类多隠深山。

西安潇洒我常游，去自修川泛小舟。
民本丰饶矜气节，士多儒雅出公侯。
梅山晚翠屏当户，茶井春芽雪满瓯。
预想弦歌富闲暇，白云深倚凤凰楼。

六月凉泉声似雨，千家修竹势凌云。
齐州潇洒共闲暇，洗耳清流对此君。

不雨今已久，北风还起埃。
声搴海岳动，寒挟雪霜来。
落羽高千丈，修筠折几枚。
未应由虎啸，吾欲讼奔雷。

摩天皆劲翮，对垒尽雄诗。
汉士增三杰，唐儒益二夔。
素修同德行，良会展尊彝。
耻佩苏秦印，闲吟谷永诗。
郡条颁美政，邦典守新规。
暗换阴阳气，平分昼夜时。
南朝余草树，战国旧城池。
弱跪霜前蟹，奇眸水底龟。
风标观画鹤，祸福中灵棋。
尼父谈诸蔽，尤当谨礼仪。

累日欲修礼，今兹清饮陪。
位分乾卦画，人比晋卿才。
宗庙精禋近，侯邦舞羽来。
光华连七璧，符采缀三台。
仪凤须论德，良弓自有材。
雄铓皆帝剑，直节倍公槐。
吏计无先善，人情且去哀。
箴思丹扆补，彩喜碧油回。
穆若亲朋会，欣然肺腑开。
驰蛟参骏轨，朽驭愧驽骀。

龙笛霜号窍，熊旗露缀斿。
追欢品加豆，偷暇日要囚。
周冕英才集，商瑚瑞气浮。
金弢书屡讲，蓬矢志须酬。
草树双仙岛，风烟半玉楼。
画图观隰驳，果实采沅榴。
通贵人无恙，承平府孔修。
官非剑外久，课比茂陵优。
时变休成论，皇明已照幽。
责躬无复事，嘉谷谒高秋。

春雨津浃洽，秋苗香苾芬。
京坻看便是，完固促修囷。

亨倅沉俗，泥虬卧虹。
星君促面，省座班封。
修治克茂，果有昌宗。
耻于便幸，宜效孤忠。

建茶一杯午睡起，除渴蠲烦无此比。
满庭叶暗啼野鶑，平地雨足生春水。
定心宁息守丹灶，执固养和归赤子。
破须速补勉旃修，危可求安灼然理。
成事何论轩冕贵，收身早占云泉美。
开门纳盗误人多，闭关扫轨从今始。

越上荒山浪得名，如何开邑在彭城。
飘萧云意迷秋日，索寞人心恋玉京。
花倚宫墙无限好，泉流古寺有余清。
尽芟野艾栽修竹，更听虞弦奏九成。

金色晦尘垢，人疑以为𨱎。
石有洁白姿，昧者比琳璆。
丝缲不尽绪，谁与结绸缪。
竹可裁笙竽，奈何困薪槱。
匏黄已落蒂，岁序飒惊秋。
土壤厌卑湿，山川嗟阻修。
革车召武士，折敌当与谋。
木铎一奋剑，为君斩倡优。

长亭接双堠，良月届初旬。
修义推贤守，同心会众宾。
公卿正当位，舆隶迭相臣。
庇荫楼层势，追随骥步尘。
束薪恩不薄，瑴玉价仍均。
共取封侯贵，持旌将万人。

吴侯之来适荒年，政修民苏犹解悬。
庭无留讼狱屡空，百姓爱悦奸吏悛。
公余何以度永日，坐督皂隶先疏泉。
泉潴为沼浄可鉴，清范即与名俱传。
今年时丰民事简，退食纵步山之巅。
诛锄芜秽出古木，矫如虬龙上参天。
夷高培坳荫其下，百里胜景尽目前。
烂柯石局候仙侣，月庵竹榻容醉眠。
或弄瑶琴或放歌，或谈玄理或安禅。
圆虚洞照万缘息，乾坤有量斯无边。
庵中主人趣高上，喜我相过时留连。
所嗟官满差迁去，肯顾衰翁须后贤。

溪边穿小径，寺后起幽轩。
伐使恶木尽，养教修竹繁。
闲听渔唱静，卧隔市场喧。
疏快宜人处，追惟子美言。

云贴西山日出东，一轮明相现云中。
修行莫道无榜模，只恐修行落断空。

教池天气不胜情，携手聊同陌上行。
洛禊嬉游修故事，楚歌欢笑集村氓。
慕潘珍果盈车掷，挑卓幽琴满座倾。
为报兰亭王逸少，且无今日管弦声。

彼修者禾，其穗七兮。
夐古所无，今感格兮。

百度孔修，德泽滂流。
官知奉法，吏畏纳赇。
农夫熙熙，服我先畴。
桴鼓不鸣，奠枕靡忧。

彼修者禾，其实骈罗。
天子万年，本枝蕃多。

萧寺回环石磴间，山光草色远相连。
坐中清景追唐迹，门外红尘接渭川。
落涧飞泉千丈玉，过墙修竹一梢烟。
画工谁绘当时巧，移得江南在眼前。

中天台上闻天语，将下人间会真主。
王室堂开秋意深，匆匆瑞气排群阴。
插空仪物望不断，文采高下成遥林。
铁衣十万熊罴勇，忽拥天衢海涛动。
两序朱帘语相庆，皆谓君王能绍圣。
昭昭神考体天德，昔向明堂布仁政。
君王欲报天地恩，乃修宗祀开端门。
玉辂亭亭张日月，中望尧云降天阙。
清宫行事斋心微，默与神交谁得知。
献飨归来待祠殿，上帝先从道心见。
龙衣登降天香浓，一片钧天庭燎中。
振鹭于飞珮声响，恍如三代观臣工。
先皇基绪既肯构，配侑岂或惭高穹。
安得公尸不来燕，自是诸侯皆望风。
奏歌已荐致和乐，饮受乃酢持盈功。
晓来忽听道傍语，从此天观观九叙。
琐琐愚臣何所补，只愿献诗归乐府。

春来腰筥修溪童，摘山归去如年丰。
主人长啜不言酒，焉用儿女扶山翁。
闻说佳致欲相遂，劳生急放尘缘空。
时走长须汲双井，岂吝七椀邀卢仝。
夜归须步三峰月，晓望还乘五桂风，静中且看狙公笼。
此乐吾宗好方寸，已向清斋望根本。

三峰峭拔如武夷，秀气入草根干丰。
秋堂一笑诗相共，竹杖未化谁知翁。
非特鹰爪致我啜，芋栗亦慰肠中空。
修鱼上钓开酒瓮，但欲醉我君宁同。
须饮一斗寄混沌，吹使自觉桃源风，此言当践非相笼。
百岁岂能空自窘，万顷汪汪同一本。

聚义归清虚，无欠亦无余。
聚利赴嗜欲，自丧俄自续。
义在诗与书，利在金与珠。
金珠壮人颜，俯仰一世间。
我去彼不随，彼去我不观。
诗书入青瞳，藏蓄心腑中。
贻之修乃孙，操之修乃躬。
秧种秀沃壤，愿饱万腹空。
源泉洌清甃，既与还不穷。
开轩有意哉，短什嘉仙翁。
黾勉慎所交，高攀古人风。

有乐不在物，况当仕而优。
外骛乃自苦，作德能日休。
身计苟未适，安能为道谋。
基址更所寓，得地东南陬。
经营喜宋子，阐绎嘉毛侯。
纷嚣落寂境，蒸郁回素秋。
事少德机静，风微花信幽。
林悄鸟相应，日闲丝自游。
中发灵台光，下照彪池流。
神怡况味远，意虚才智周。
真见造不灭，妄想降无求。
所示良可助，所超安可酬。
会合果有道，宁复嗟阻修。

题墨脱新镌，扃钥开清晓。
文衡朝士高，香案天风小。
银袍带残月，玉鹭集寒沼。
赳赳干城材，衔枚出远徼。
才气方自强，未战意先挑。
临文寻汝贤，形见乃微妙。
人才焉可齐，云汉多年少。
悭思忧明膏，俊性玩斜照。
得丧召荣辱，美恶露嚬笑。
修毫饮流液，灵珠落光耀。
雕琢破巨璞，歌舞探长鞘。
含蓄既寂寂，运动还渺渺。
重赏岂敢吝，行当塞明诏。

遥想七贤会，空留七贤里。
神交遗形骸，清流外尘滓。
脱略堕险怪，嵇阮两高士。
白视骄法家，红锻傲公子。
所识不及才，或殆或以死。
山公颇适用，选职尤可喜。
立少规不祥，去备忧不轨。
窃恐阮与嵇，于此未能耳。
向秀稍知义，由父谩知止。
酒隠名刘伶，无志君子仕。
王戎贪聚钱，阮咸亟追婢。
观德清流中，二子有臧否。
修短归黄埃，毁誉落青史。
盛世人已非，荒原物空是。
贤者观我吟，聊用择所履。

紫微所拱皆仙官，开元无事长庚闲。
偶缘一念来人间，诗才到白诚无难。
英华峻发根自天，春空蔼蔼飞翔烟。
云涛雪浪沧溟喧，四面滔滔朝白川。
重与论文不须细，且贵胸襟写来易。
易中自有惊人词，绳墨空高何足贵。
苦谈杜甫峻谈李，文人相轻古如此。
始惟通道继而醉，万事纷纷宁复记。
三人分散难为攀，梦魂应觉星躔寒。
乃与月影同交欢，岂有俗态趋人寰。
若在真府如同家，琼丹我已修河车。
仙源将果蟠桃花，安知不共游烟霞。
便看琪园越三岛，休羡垂杨与芳草。

逸兴东西自难卜，快可追风白花足。
巾飘飘，蓑蔌蔌。
每引三杯通道瓢，即陈一阕离尘曲。
独忘怀，人注目。
恐是秦渔来混俗，落花流水难拘束。
几度桃花春又复，戏玩人生荣与辱。
石火光中寄此生，故山休问归迟速。
东秦别后无行踪，忽见回辕自西蜀。
二十光阴一转头，新白已能班旧绿。
偶怀起灭寒生粟，盖亦超然坐观独。
便望云山归去来，无生之师在岩谷。
由禅而入从真修，休效诸山编语录。
如来藏里磨尼珠，走上玉炉光断续。
螺髻明，鹊巢惊。
向死生中脱死生，象罔得之方始灵。
扫除物我双何有，怀抱乾坤一混成。
十三位上窥忧喜，正法眼开无处避。
是时人道真仙子，方尚图中旧行止。

十年光景一回头，闻住鹅湖且六周。
堂上雷鸣通妙用，鼎中龙伏得真修。
报恩香篆云山晓，传法心涵水月秋。
莫笑紫玄翁未去，已怀烟浪作扁舟。

浮游尘世未还元，偶会琳宫两地仙。
行止义明尝得己，修持仁静可忘年。
笑谈客去吴无侣，惠爱人来楚有缘。
公外诗筒当见寄，为乘佳兴益新编。

得道无余事，游方有几年。
如何超幻境，谁与付真筌。
初祖昔曾诀，赵州今已仙。
进修方且学，拂荡未须传。
归去南山好，休休更说禅。

一府观风郡督邮，试看鹰隼在高秋。
黄花对酌新离别，白雪难思旧唱酬。
尘绪案头来扰扰，银河天上去悠悠。
碧罗琢砚初离水，勤写瑰奇度阻修。

想见高风梦已飞，无心中有道心微。
此生独断来修养，何处相逢得指归。
融结几人知火候，斡旋惟子识天机。
松庵欲对禅床坐，莫问朝曦与夕晖。

说禅谈佛未曾修，幻化空身岂自由。
常视世情如锁钥，云山深处莫回头。

忽自明庭去，风高帝所寒。
有期修玉检，无处觅仙丹。
与子基图远，开天数度宽。
锦标何以报，空展赐诗看。

尘埃可佛是修时，无物无修秀也知。
欲说菩提符祖意，圆明来处想曾窥。

九九八十一，圆明体如日。
岂是空说禅，精魂中扫迹。
立道须当修，九九八十一。
性见与意会，如何体空色。

昔日欧阳心独苦，搜罗天下文中虎。
未逢贾马嗟谁有，昆体文章正旁午。
一得眉山老翁语，始惬平生好奇古。
骞腾鸾凤螭虬侣，锦绣肾肠终日吐。
眉山跨马挟双龙，迤逦斜欹剑阁东。
一息万里先群雄，是日鲁酒归醇醲。
仁庙当朝起数公，四时阊阖来清风。
眉山秉笔摩苍穹，稽首献议何雍容。
是时庆历垂嘉祐，东省西垣半耆旧。
一代伟人争入彀，大开黄阁咸虚受。
公时脱颖眉山后，歆向机云同一奏。
建安数子空鸣脰，集贤学士皆笼袖。
玉人发马下天阶，华盖星边捧诏来。
天子延英不浪开，为公此日深徘徊。
金吾侍侧天颜低，上列四辅前三台。
相与畴咨将相材，飘然八骏先龙媒。
西京应制十八九，晁董褎然为举首。
此辈昂藏希世有，刘蕡又作蛟龙吼。
观公举劝新人手，玉壶破碎珠囊剖。
许国诚心仍贯斗，识者谈之不容口。
天公一见列诗曹，指挥姮娥供兔毫。
公歌数阙风刁刁，若耶溪上皆停桡。
郢客掷笔不敢操，楚人往往收离骚。
李杜藩墙不甚牢，李白脱却锦绣袍。
东风颠入五湖里，万籁声声酷龙耳。
河伯江妃愁欲死，只恐公来搜见底。
南登灞岸将何以，直节壮怀聊自倚。
养得身长数千里，天地一夜风雷起。
官家内相能几人，几人到此陪经纶。
天语叮咛下降频，金莲烛畔窥龙鳞。
日曝花砖暖绣裀，镮金珮玉何申申。
姮娥唤作真麒麟，焉知韩李非前身。
龙楼漏箭铜壶挹，隠约六街驺唱入。
传宣使者翻然集，月题控马天门立。
锦笺琼管尚书给，九韶忽然如俯拾。
宸恩四海周流及，武帝王封乃平揖。
我宋修文偃武初，词林翰苑森扶疏。
窦仪陶谷端何如，峨冠曳履承明庐。
草昧功名向武夫，讨论润色姑徐徐。
剪夷五代尊图书，墨客稍稍跻天衢。
中间作者相踵武，请试从头为君语。
真宗皇帝亲神宇，杨亿风流玉堂处。
倾金注瓦横樽俎，大笑哄堂任豪举。
逡巡百尺江南楮，密扫煤烟骤如雨。
六一超然又不同，陈言万纸一洗空。
晋宋齐梁不待攻，两汉直抵元和中。
龙骧凤举扶桑中，五采射日吞长虹。
满堂玉磬谐金钟，纷然和者如笙镛。
木铎可怜声独悄，一振铿然须大老。
伊说数公无处讨，萧曹丙魏规模小。
马迁班固工品藻，出处行藏何太少。
升沉将相王侯了，经天纬地凭谁好。
信知风采古为多，尧舜文章焕若何。
东作西成南已讹，真人更集满东坡。
夷夔礼乐俄森罗，黼黻郊庙金盘陀。
羽毛率舞呈天和，高阳才子前赓歌。
君哉颔首一俞尔，执简抽毫无及矣。
周公整顿乾坤已，开阖明堂复如此。
从头制作轩辕始，海兽山禽咸献美。
衮冕分明圭玉侈，六代光华蔼天子。
日月星辰缋九天，虫鱼草木续山川。
群圣文章想亦然，百家妙理何周旋。
离离黍稷春风前，东周一去追无缘。
帝德王功只仅传，庙堂急管催繁弦。
巍哉孔子尊如帝，矫矫孟轲天莫制。
斯文其丧今何在，邹鲁邈然安可再。
扬雄力寡知无奈，天禄校雠真末计。
江海悠悠百川逝，回首相望几千载。
熙宁天子悯斯文，展转搜扬到海垠。
丞相王公举趾尊，委蛇二老西来宾。
咀嚼六经如八珍，补葺东鲁锄西秦。
天子资之又日新，八风自转成天钧。
顷从孟子驱杨墨，他日淫词又榛棘。
丰镐荒凉天空碧，中庸一路几充塞。
金陵为此深求直，二十年来人稍识。
求之左右逢星极，内圣外王真准的。
古人效学丰文斯，堂陛之间意已移。
彝何虎蜼尊何牺，云何簠簋加灵龟。
不然制作知无时，反鲁诗书一贯之。
明明古训识者谁，百家效语如婴儿。
蝌蚪六书藏屋壁，岂比锺王论笔迹。
会通意象如作易，不假语言含妙德。
倘从对偶音声觅，洙泗文章少平仄。
解到雕虫童子识，斯人稍得扬雄力。
熙宁论撰亦何惭，况把先儒众说参。
举世传经作指南，辟雍泮水堆牙签。
或者嚣然痛欲歼，安得诸儒口遂钳。
圣主贤王实询佥，公当一语令师严。
翻思偃蹇熙宁末，苦信古书由世拙。
金陵户外履成列，称衡一刺终漫灭。
仿佛五经无二说，堂堂万里星中月。
欲论西汉谁优劣，忽若吟蝉风脰咽。
边韶性懒读书顽，病甚相如下笔悭。
敢望言如雾豹斑，担簦负笈徒间关。
沂水春来粗解颜，浴沂童子弥春湾。
先哲如龙尚许攀，鼓琴从之岂浪闲。
可怜道德共耕猎，何苦侯门俟弹铗。
不挟而来聊自惬，栩然梦尔为蝴蝶。
饮中数子刘伶侠，江外主人张翰摄。
短船下水轻仍捷，落帆解舵吴山胁。

云烟杳霭环诸峰，石径诘曲穿疏松。
更无飞埃趁短屐，祇有鸣溜迎修筇。

广张三千六百钓，太公欲与文王亲。
文王不为熊罴猎，卜年七百终何人。
开元天子降步辇，当日何如渭滨见。
是同是异不可诘，一等风云符虎变。
吾君好贤轶前古，处处鹓鸾刷修羽。
观君命意非苟然，他日风流须再睹。

二年江南客，对面不见山。
负我爱山心，兀兀尘埃间。
一闻说山心便喜，欲插修翰遽飞起。
君家乃是山中居，永日青山同徙倚。
流泉涓涓薜萝暗，明月时时窥枕簟。
三伏清霜带雪来，不断烟云拥栏槛。
只恐居山兴易阑，万壑波涛翻等闲。
知有心期难得否，凭君借与画图看。

霜风吹我衣，日短归路长。
放怀即可家，何适非吾乡。
稍闻东南隅，胜致寓一方。
超然世外人，鸡黍随低昂。
檐甍辟无际，户牖延初光。
孰云日月久，但知岁时康。
每逢会心处，万境不得藏。
何当驾修轮，飞云共回翔。
淋漓非所期，远目聊徜徉。
庶几蟹眼白，打出鹅儿黄。

反衣狐裘矜绿里，月落宵行易沦委。
崎岖身世等秋蓬，皎皎吾心淡如水。
青云有路谁引目，肯学荒疏辍洗髓。
经营一饱困南北，未易功名输故纸。
尔来投迹间诸彦，白雪每容参下里。
何殊溺者得尺素，聊谢箕翁徒洗耳。
大官供庖事铅椠，时引古人同净几。
枉老王郎特我贤，华衮相先惭溢美。
清风冷落劳怅望，谁谓云间见黄绮。
因收倦绪聊纺织，半是弃余安足喜。
一片箫韶送下天，游遍华胥如唤起。
从此修途可问津，岂复龙头却蛇尾。

梦寝东南游，金山居第一。
泊船瓜州口，风雨系黑日。
冒雨访老胡，翛然出萝荜。
壁间十弟子，云是王维笔。
生者今何在，别有一丈室。
相期同过之，佳思久披拂。
差池成独往，敢惮泥没膝。
投鞭望横参，露重衣如湿。
方诸湛漏魄，指顾尽纤息。
目眩神为清，壶冰荡肝膈。
亹亹相问劳，软语皆中律。
颇怪不预知，有似惊暴客。
杈牙荐炉红，柔脆修林茁。
老泪感陆生，明盘皎霜橘。
木鱼动晓堂，永味固南毕。
百年惊枯槁，平日胶在漆。
幅巾行此时，岁暮悲蟋蟀。

无儿晚读书，得之两河场。
何待少陵诗，闪闪已生光。
深山秀兰芽，无人方自香。
未央锁千门，可知曼修廊。
俯仰要自得，牺樽浪青黄。
恶木热亦荫，盗泉渴须尝。
果能夺固有，利害置两傍。
匪我亦匪人，用托宁见伤。

红炉一勺水，涌沸如雷声。
德君戒终南，为君歌采苓。
水尽焰仍烈，崎岖阅修龄。
由来外一重，畴非君死生。
风物托兹世，异种聊并蒂。
荣谢等春秋，何劳骛多计。
眷眷后世雄，惟君有以似。

膏肓有前人，老意系丛樾。
差池纷鬓霜，味蜡火已绝。
一啜风漱液，幽思起复灭。
讵惭数及七，缅予在明月。
疏更蹇修途，景耿重激发。
泠然傥可御，千古同一辙。

北舟揽黄氏，楚楚不自平。
故步聊低回，新月微风清。
蛙声语莫下，泡涌浮修甍。
何在超世游，翳路情难倾。
西堂梦不到，春草还复生。
长年浸枯枿，有时怀层城。
适从吴儿炊，又作淮人烹。
皇皇遍诸侯，吾人愧安行。
独抱照乘姿，花枝似相明。
拂衣归待旦，南州逢顾荣。

洋洋引天津，湍悍谁为写。
谋臧神所劳，穹筑限修野。
缅怀二三子，感物寓土苴。
卯饮束貂裘，指顾来其下。
霜风面欲黎，踉跄倚羸马。
一笑等飞云，吾生竟何者。

幻化如空花，建立等修竹。
四海不离身，一笑长满掬。
相逢亦何有，展转犹所独。
攀缘过九上，圆顿系一宿。
岁月屈身臂，到此非问卜。
心清闻妙香，老句俱三复。
何当会实际，超然发吾覆。
未尔且逡巡，更待梨早熟。

五云会中天，众山如朝宗。
相臣夙有约，标神期此宫。
傍有洞天接，面直积金峰。
常言五百间，斯地将修崇。
废兴果冥符，变化如云龙。
缅怀祥符后，天意固莫穷。
一言不可复，此兴犹未终。
知国如知葬，尤难邀此翁。

古人偏爱竹，种不虚一席。
相将共忘年，敢惮培且植。
君家占何方，容易来秀色。
薙草出明轩，翛然耸修碧。
剪梢畏风摧，留叶期凤食。
从兹两茧足，闭户忘所适。

留陶渊明把酒椀，送陆修静过虎溪。
胸次九流清似镜，人间万事醉如泥。

火灭窗晴冷似冰，随时活计自修行。
客来若问真消息，只有观音自证明。

朝阳烁烁欲争流，已过群红盍自修。
发尽妖妍犹未歇，天机终待几时休。

大人相好一百种，几劫修来得到今。
不独普贤能演说，淘沙个个得精金。

修车浸种一番忙，肚热邻家见早秧。
饱饭未惊心已饱，方知生计要商量。

翠弁仙衣下玉廊，修真宫女夜焚香。
舒徐有月随莲步，绰约无人见靓妆。

神都三月盛风光，修禊宫中乐事长。
银字笙簧随步辇，相将曲水侍流觞。

焚修六七龄，内外已圆成。
教相论因果，冥心契死生。
纸窗应自白，花砌本无情。
燕坐观浮世，谁非走利名。

翰林墨客奏封章，天子欣然幸国庠。
彩仗六龙初拥路，青衿三舍已重修。
隆儒共庆贤尧舜，访道谁知应帝王。
附凤骞渊皆法从，独惭由也亦升堂。

东渡吴江景气清，拂云楼阁会稽城。
乍辞青琐双旌拥，重驾朱轓驷马迎。
应笑买臣夸郡邸，还同严助厌承明。
茂林修竹山阴地，何日陪公载酒行。

种萱盈九畹，苏子忧国病。
炎蒸卧百战，山立有余劲。
斯人廊庙器，不合从远屏。
江湖摇归心，毛发侵老境。
艰难喜归来，如晴月生岭。
仍怀阻归舟，风水蛟鳄横。
补衮谏官能，用儒吾道盛。
上书诋平津，蠹藁初记省。
至今民社计，非事颊舌竞。
方来立本朝，献纳继晨暝。
人材包新旧，王度济宽猛。
必开曲突谋，满慰倾耳听。
斯文吕与张，泉下亦苏醒。
天聪四门辟，国势九鼎定。
身得遭太平，分甘守闲冷。
天津十年面，想见颀而整。
何时及国门，休暇过煮茗。
烧灯留夜语，鸿雁看对影。
但恐张罗地，颇复多造请。
维此礼部公，寒泉甃旧井。
谪去久羸瓶，召还汲修绠。
太任决斋宫，陛下天统庆。
日月进亨衢，经纬寒耿耿。
西走已和戎，南迁无哀郢。
谁言两逐臣，朝辔天街并。
王子窜炎洲，万死保躯命。
还家颊故红，信亦抱渊静。
税屋待车音，扫门亲帚柄。
行当怀书传，载酒求是正。
端如尝橄榄，苦过味方永。

白髦下金神节，青祝携御炉香。
百礼尽修亳祀，九歌不取沈湘。

今日吕虢州，堂堂古遗直。
许国输九死，补天炼五色。
颇修谏员缺，人寿无金石。
西风壮夫泪，多为程颢滴。

二苏上连璧，三孔立分鼎。
少小看飞腾，中年嗟远屏。
风撼鹡鸰枝，波寒鸿雁影。
天不椓斯文，俱来集台省。
日月黄道明，桃李春昼永。
时平少犴狱，地禁绝蛙黾。
颇怀修故事，文会陈果茗。
当时群玉府，人物殊秀整。
下直马阗阗，杯盘具俄顷。
共醉凌波袜，谁窥投辖井。
天网极恢疏，道山非簿领。
何曾归闭门，灯火生寒冷。
欲观太平象，复古望公等。
贱子托后车，当烦煮汤餠。

僧夏莫问途，麦秋宜煮餠。
北寺旬休归，长廊六月冷。
簟翻寒江浪，茶破苍璧影。
李侯为我来，遽以归期请。
青衿废诗书，白发违定省。
荒畦当鉏灌，蠹简要签整。
挽衣不可留，决去事幽屏。
天恢猎德网，日饎养贤鼎。
此士落江湖，熟思令人瘿。
胸中吉祥宅，膜外荣辱境。
婆娑万物表，藏刃避肯綮。
人生要当学，安宴不彻警。
古来惟深地，相待汲修绠。

虚名误壮夫，今古可笑闵。
尸裹万里归，书载五车稛。
安知衡门下，身与天地准。
秦晁两美士，内行颇修谨。
余欲造之深，抽琴去其轸。
寄寂喧哄间，此道有汲引。
狱户闻笞榜，市声杂嘲辴。
二生对曲肱，圭玉发石蕴。
大小穷鹏鷃，短长见椿槿。
欲闻寂时声，黄锺在龙笋。

昔在熙宁日，葭莩接贵游。
题诗奉先寺，横笛宝津楼。
天网恢中夏，宾筵禁列侯。
但闻刘子政，头白更清修。

禁中夜半定天下，仁风义气彻修门。
十分整顿乾坤了，复辟归来道更尊。

和氏有尺璧，楚国无人知。
青山抱国器，岁月忽如遗。
但使玉非石，果有遭逢时。
吾宗固神秀，天乃晚成之。
兰芳深九畹，露味挹三危。
流俗不顾省，古人可前追。
胸中凌云赋，自贵知音希。
渊源学未浅，孝友家正肥。
与世殊轨辙，三黜理亦宜。
吴溪浣纱女，不用朱粉施。
岂伊风尘子，市门自夸毗。
我作僰道囚，三年始放归。
邂逅终日语，贻我五字诗。
句如秋雨晴，远峰抹修眉。
老马甘伏枥，坐看天骥驰。
洒扫清樾下，当为果茗期。
光阴去易失，日月转两仪。
仲氏有东园，花竹深可依。
寸步不往来，千里常梦思。
几时开后户，扶策方自兹。

吾宗墨修竹，心手不自知。
天公造化炉，揽取如拾遗。
风雪烟雾雨，荣悴各一时。
此物抱晚节，君又润色之。
抽萌或发石，悬棰有阽危。
林梢一片雨，造次以笔追。
猛吹万籁作，微凉大音希。
霜兔束毫健，松烟泛砚肥。
盘桓未落笔，落笔必中宜。
今代捧心学，取笑如东施。
或可遗巾帼，选耎如辛毗。
生枝不应节，乱叶无所归。
非君一起予，衰病岂能诗。
忆君初解鞍，新月挂弯眉。
夜来上金镜，坐叹光景驰。
我有好东绢，晴明要会期。
猗猗淇园姿，此君有威仪。
愿作数百竿，水石相因依。
他年风动璧，洗我别后思。
开图慰满眼，何时遂臻兹。

不见两谪仙，长怀倚修竹。
行遶紫极宫，明珠得盈掬。
平生人欲杀，耿介受命独。
往者如可作，抱被求同宿。
砥柱阅颓波，不疑更何卜。
但观草木秋，叶落根自复。
我病二十年，大斗久不覆。
因之酌苏李，蟹肥社醅熟。

邀陶渊明把酒椀，过陆修静送虎溪。
胸次九流清似镜，人间万事醉如泥。

十年华屋网蛛尘，大旆重来一日新。
五凤楼前修造手，个中余刃亦精神。

此山花光佛所住，今日花光还放光。
天女来修散花供，道人自有本来香。

寺古老僧静，亭阴修竹多。
莱公作州日，部曲屡经过。
众推识公面，苍石眠绿莎。

山光扫黛水挼蓝，闻说樽前惬笑谈。
伯氏清修如舅氏，济南萧洒似江南。
屡陪风月干吟笔，不解笙簧醉舞衫。
只恐使君乘传去，拾遗今日是前衔。

客愁非一种，历乱如蜜房。
食甘念慈母，衣绽怀孟光。
我家犹北门，王子渺湖湘。
寄书无雁来，衰草漫寒塘。
故人哀王孙，交味耐久长。
置酒相暖热，惬于冬饮汤。
吾侪痴绝处，不减顾长康。
得闲枯木坐，冷日下牛羊。
坐有稻田衲，颇薰知见香。
胜谈初亹亹，修绠汲银床。
声名九鼎重，冠盖万夫望。
老禅不挂眼，看蜗书屋梁。
韵与境俱胜，意将言两忘。
出门事衮衮，斗柄莫昂昂。
月色丽双阙，雪云浮建章。
苦寒无处避，惟欲酒中藏。

初侯一亩宫，风雨到卧席。
前日筑短垣，昨日始封植。
平生岁寒心，乐见岁寒色。
翩翩佳公子，为致一窗碧。
忆公来相居，筮吉龟墨食。
人言陋如何，我自适其适。
白眼对俗徒，醉帽坐敧侧。
人知爱酒耳，不解心得得。
阿堵绝往还，此君是宾客。
清风吹月来，懽甚齿折屐。
有节似见圣，无言谅知默。
数回长者车，犹恨地未僻。
阴雨打叶时，曲肱自宴息。
心游万物初，何处寻辙迹。
从来修竹林，乃是逸民国。

往岁在辛丑，从师海濒州。
外家有行役，拜公古邗沟。
儿曹被鉴赏，许以综九流。
仍许归息女，采蘋助春秋。
斯文开津梁，盛德见虚舟。
离合略十年，每见仰清修。
久次不进迁，天禄勤校雠。
文武修衮职，谏垣始登收。
身趋邺公城，逐臣既南浮。
娈彼丞中馈，家庭供百羞。
堂堂来问寝，忽为云雾休。
遗玩犹在箧，汝水遶坟丘。
南箕与北斗，日月行置邮。
相逢辇毂下，存没可言愁。
当年小儿女，生子欲胜裘。
瓯越委琴瑟，江湖拱松楸。
持节转七郡，治功无全牛。
还朝蒙嗟识，明月岂暗投。
抱被直延阁，疏帘近奎钩。
三生石上梦，记是复疑不。
隠几付天籁，阅人如海鸥。
襟怀俯万物，颜鬓与百忧。
长歌可当泣，短生等蜉蝣。
悲欢令人老，万世略同流。
轩冕来逼身，白蘋晚沧洲。
履拂知道肥，浄室见天游。
小人乐蛙井，痴甚顾虎头。
世缘真嚼蜡，骨相谢封侯。
松根养茯苓，岁晏望华辀。

往岁在辛丑，从师海濒州。
外家有行役，拜公古邗沟。
儿曹被鉴赏，许以综九流。
仍许归息女，采蘋助春秋。
斯文开津梁，盛德见虚舟。
离合略十年，每见仰清修。
久次不进迁，天禄勤校雠。
文武修衮职，谏垣始登收。
身趋邺公城，逐臣既南浮。
娈彼丞中馈，家庭供百羞。
堂堂来问寝，忽为云雾休。
遗玩犹在箧，汝水遶坟丘。
南箕与北斗，日月行置邮。
相逢辇毂下，存没可言愁。
当年小儿女，生子欲胜裘。
瓯越委琴瑟，江湖拱松楸。
持节转七郡，治功无全牛。
还朝蒙嗟识，明月岂暗投。
抱被直延阁，疏帘近奎钩。
三生石上梦，记是复疑不。
隠几付天籁，阅人如海鸥。
襟怀俯万物，颜鬓与百忧。
长歌可当泣，短生等蜉蝣。
悲欢令人老，万世略同流。
轩冕来逼身，白蘋晚沧洲。
履拂知道肥，浄室见天游。
小人乐蛙井，痴甚顾虎头。
世缘真嚼蜡，骨相谢封侯。
松根养茯苓，岁晏望华辀。

建德真乐国，万里渺中州。
除荡俗氛尽，心如九天秋。
满船载明月，乃可与同游。
平生期斯人，共挟风雅辀。
定知诗客来，夜虹贯斗牛。
执斧修月轮，炼石补天陬。
破的千古下，乃可泣曹刘。
危柱鸣哀筝，知音初见求。
成功在漏刻，尧舜去共吺。
收此文章戏，往作活国谋。
开纳倾万方，皇极运九畴。
闭奸有要道，新旧随才收。

宫亭只说香炉峰，此地今见博山台。
紫烟孤起丽朝日，定是海山飞得来。
化工造物能神奇，不必惊世出蓬莱。
千年隠沦被昭洗，博山我劝尔一杯。
先生发白足力强，遥思秋风醉几回。
童儿数修扫洒职，莫使石面霑尘埃。

圣人用仁心，恻伤路傍儿。
虎狼舐吻血，自哺胃与肌。
同在天地闲，六凿相识知。
父母临万物，大道甚坦夷。
百年修不善，一日许知非。
虎狼有悛心，还与圣人齐。

城东宝坊金翠重，道人修惠翦蒿蓬。
一瓶一钵三十年，琼榱碧瓦上秋空。
稻田磨衲拥黄发，更筑书阁诸天中。
三后在天遗圣墨，百神受职扶琳宫。
文思帝泽余温润，雨露下国常年丰。
章川贡川结襟带，梅岭桂岭来朝宗。
参旗斗柄略栏楯，清坐耳闻河汉风。
道人饱参口挂壁，颇喜作诗如己公。
家风秀句刻琬琰，邀我落笔何能工。
安得雄文压胜境，九原唤起杜陵翁。

墨头万虫地上行，大钧钜冶之化生。
反复生没如车轸，直与岁月为将迎。
至人独解诸物撄，炼神含嚼太和精。
不取造化相经营，三天八景遂飞升。
何郎少年毛骨清，天机纯粹气坦平。
子有青简当刊名，应知炼修未易成。
一世危脆无坚凝，外慕掩袭真气零。
朝花薄莫不能荣，琳官金书有丹经。
胡不还魂游黄庭，何为临冢惋枯形，使予丹元童子惊。

真常自在如来性，肯綮修持祗益劳。
十二因缘无妙果，三千世界起秋毫。
有心便醉声闻酒，空手须磨般若刀。
截断众流寻一句，不离兔角与龟毛。

庞眉寂默坐空禅，万年一念无缘促。
手珠犹作奢摩他，寄迹普贤修万行。
梵天来献瑜伽具，问人亲见世尊来。
拨开眉目示梵王，诸天皆得法眼浄。

修罗身量等须弥，入藕丝孔逃追北。
补陀岩下不战人，八万魔军皆解甲。

江山复重兮朋友失，长处幽篁兮隔离天日。
鸟声无人兮我友来即，久矣不闻德人之言兮，为余发药。
嘉若人兮甚好修，兰薰而时发兮，水刚德而用柔。
有璞连城，方谟匠兮，忍其与斗筲议之。
螫吾手而不砭兮，举百体而弃之。
为民父母兮，灼子之肤，何能忍。
顾白日临辰兮，臣何爱不与俱来。
古之人偿责言兮，虽九死其犹未悔。
虹气贯斗牛兮，岂用俗人之町畦。
予爱兰而莫与予佩兮，曰斯其不情。
帝关九牡兮，照下土孔明。
予将观东海兮，蛙说予以坎井。
盍尝视吾宝兮，兹有重于岑鼎。
予欲金玉汝兮，汝既金玉。
揭日月以适四方兮，殆而按剑以为戮。
雁以不鸣烹，木以材而斲。
天下皆羿兮，矢来无乡，惟应以无名之朴。

有美一人兮，临清秋而太息。
伤天形之缺然兮，与有足者同堂而并席。
傥尝获罪于天兮，使而至于斯极。
夫阴凝而阳化兮，冲气饪而为和。
骈拇所以为少，枝指所以为多。
谓天任汝以道兮，曾是形畸而貌独。
天厌弃汝兮，修汝德而谓何。
中无所考此耿耿兮，独溯风而浩歌。
歌曰父耶母耶，人乎天乎。
才之为祥，固不若不才之全乎。
非天地之私兮，又非父母之愿也。
慨伏思而不得兮，梦漂漂而行远。
逆真人于轩台兮，请端策而征衍。
遇水盈之坎坎兮，得山麓而为蹇。
虽御良而马服兮，犹往蹇而来连。
艮之初六来告休兮，艮其趾而无咎。
如风日之过河兮，人谓守水而为耗。
知水性之循环兮，曾何损益之足道。
蚿百足之狂攘兮，夔踸踔以行地。
蛇虺蔓延不自好兮，谓风蓬蓬而无似物。
怜物之无穷兮，目尚为心之仆隶。
夫精于形器之表兮，视四体百骸其在外。
予将执汝手兮，游乎浩荡之会。
凭天津而濯发兮，揽日月以为珮。
嗟不知去来之为我兮，天下莫予之为对。
恐路远而多岐兮，聊赠汝以指南。
将雍容于胜日兮，尝试为汝而妄谈。

灵宫窈窕兮寒夜永，篁竹造天兮明月下影，木叶陨霜兮秋声动。
我以岁莫起视夜兮，北山饮予斗柄。
幽人拂琴而当予，曰夫子则锺期，尝试刳心而为之听。
若有人兮亦既修，宴衽席之言兮不知其子之齐圣。
嘉孝子之心终无已兮，不忍忘初之戒命。
人则不语兮弦则语，客有变容而涕洟，奄不知哀之来处。
悲乎痛哉！葛屦翦翦兮𫄨绤凉凉，衣则风兮车上霜，天云愁兮空山四野。
竭九河湔涕痕兮，忽承睫其更下。
嫠不忧其纬兮，恤楚社之不血食。
尽子职而不我爱兮，终非父母之本心。
天高地厚施莫报兮，固自有物以至今。
雉雊鸡乳兮，麋鹿解角。
天性则然兮，无有要约。
哀号中野兮，于父母又何求。
我行于野兮，不敢有履声。
恐亲心为予动兮，是以有履霜之忧。
古人之骨朽矣，匪斯今也。
蹙然如动乎其指，浩然如生乎其心也。
声音之发，钩其深也。
枯薪三尺，惟学林也。

河南有伏流，经营太行根。
盛德不终晦，发为清济源。
公家济源上，太行正当门。
修竹带藩篱，百禽鸣朝暾。
仰视浮云作，俯窥流水奔。
相望有盘谷，李愿故居存。
主人国之老，实惟商岩孙。
斑行昔供奉，屡进逆耳言。
天子色为动，群公声亦吞。
肃肃冰霜际，不改白玉温。
出处士所重，其微难具论。
公勿怀草堂，朝庭待公尊。

慧林有一老人，恰似银瓮盛雪。
彻底元无渗漏，旁观但知皎洁。
有徒三百二百，木钻漫钻磐石。
或遇东海鲤鱼，一棒令生羽翼。
其余两两三三，归堂又要茶吃。
上人南来云水，因行不妨掉臂。
凤山修水东西，灵草春来满地。
但令己事相应，归日馿驮不起。

上帝群玉府，道家蓬莱山。
延阁排霄起，图书擅荣观。
宫槐绿葱葱，岑绝非世间。
王度日修饬，文章丽朝班。
国器攻杞梓，珍群揜孔鸾。
中台省符移，僚属礼数宽。
品藻开英鉴，赏音发清弹。
儒林数耆旧，少监发新斑。

梵语头陀，华言抖擞。
浄一真心，振三毒垢。
如来亲试，迦叶称首。
圣教推崇，哲人遵守。
衣三食四，住处五名。
曰十二行，对治修行。
十三或八，要以三并。
练磨三境，摄化三乘。
起四欢喜，行四圣种。
以戒为基，止观相踵。
大矩崇规，炼金烹矿。
号菩萨僧，志惟坚勇。
知足少欲，伏我受根。
无取无著，情绝所存。
若有赞者，同赞世尊。
续佛慧命，开佛正门。
在昔能仁，嘱付弥勒。
守护三宝，后五百岁。
弥勒称扬，此行为最。
适当其时，应身出世。
阿兰若处，作众依归。
则先贤轨，发薙肩垂。
白麻劫贝，不随染衣。
表如玉雪，不受尘泥。
心寂为禅，心浄为教。
内外相应，方名修道。
事贵简严，理惟幽奥。
不具信根，玄关莫造。
祈生兜率，天乐非贪。
菩提熏种，慈氏言参。
其或超越，罔假司南。
十方法界，同我伽蓝。

梵语头陀，华言抖擞。
浄一真心，振三毒垢。
如来亲试，迦叶称首。
圣教推崇，哲人遵守。
衣三食四，住处五名。
曰十二行，对治修行。
十三或八，要以三并。
练磨三境，摄化三乘。
起四欢喜，行四圣种。
以戒为基，止观相踵。
大矩崇规，炼金烹矿。
号菩萨僧，志惟坚勇。
知足少欲，伏我受根。
无取无著，情绝所存。
若有赞者，同赞世尊。
续佛慧命，开佛正门。
在昔能仁，嘱付弥勒。
守护三宝，后五百岁。
弥勒称扬，此行为最。
适当其时，应身出世。
阿兰若处，作众依归。
则先贤轨，发薙肩垂。
白麻劫贝，不随染衣。
表如玉雪，不受尘泥。
心寂为禅，心浄为教。
内外相应，方名修道。
事贵简严，理惟幽奥。
不具信根，玄关莫造。
祈生兜率，天乐非贪。
菩提熏种，慈氏言参。
其或超越，罔假司南。
十方法界，同我伽蓝。

神仙灵异古今传，穷理修真本自然。
遗址宛存疑谷口，苍崖乔木耸青天。

古木修篁绝世间，越王台殿作仙坛。
白羊常在玉虚远，玄鹤不来金井寒。

堂阴阚曲沼，其浸可滥觞。
有虫宅其间，游息能自将。
名号乱龟鳖，形躯亚蜣螂。
何知一生微，颇以气调张。
秋风七八月，泓浸稍减常。
低回尚飘然，未若谋穴藏。
十月水泉竭，泥沙暴枯霜。
迷迷旧坻堮，影迹类已藏。
延绵盈昃多，天雨断霈霶。
皆言此虫绝，躯壳应碎僵。
咨嗟亦含气，所托异慨慷。
迩来节令改，泰卦直春阳。
甘霖一夕飞，灌注成濊汪。
凌晨沼面涨，虫辈早奋扬。
上下逞风操，同形喜相望。
如知出处时，故以偪仄忘。
余尝舍其侧，终始得瞻相。
因思物理深，未易草草量。
江海非不大，其鱼每屠伤。
此沼固褊浅，其虫乃灵长。
浮生短与修，有命不可襄。
运数苟未尽，忧悲岂其戕。
安危与时俱，穷达须预防。
所以真至人，如往皆暇遑。

谷风拂层冰，万冻倏忽流。
阳晖照积雪，寸片不得留。
郎中冰雪人，清洁映北州。
谁令司命家，速以风日收。
得非峻节士，地下亦急求。
哀哉吴隠之，已矣公仪休。
众皆殖货利，我独嫉贪牟。
众皆似芳春，我独如霜秋。
多藏岂不裕，害义固所羞。
谋身岂不急，有命其何忧。
辛勤洛宋倅，明白盱郡侯。
未知居此官，数有斯人不。
孤耿一德性，纷纶万揶揄。
呜呼五十年，平步落九幽。
象阙方肃肃，铭旌遽悠悠。
吁嗟高论儒，何以示素修。

后事喜乖初，劳生拟何禀。
思山有藏市，愿起或成寝。
交声违本心，叹恨只愈甚。
听君东堂言，去计非苒荏。
外危速官谤，内迫将母稔。
不能效飞鸿，为悔比拾渖。
寒乡有旧隠，秔稌岁充廪。
及此挂吾冠，逍遥适衾衽。
咨余方问舍，期就指冬凛。
相邀林野娱，高咏略宋沈。
闽蛮忽煽虐，白刃万胸修。
惊奔托城闉，默若鱼在椮。
问君归来信，延伫久才审。
亟闻漕台公，推待过流品。
縻留不许退，谗口亦旋噤。
古人制行藏，缓走不为{走佥}。
况今群盗炽，岩谷岂安枕。
秋风又开菊，庭砌铺故锦。
江鲈鲙丝肥，蔬果具丰稔。
相思东堂远，努力文字饮。

西村灌园生，好尚只坟史。
偶为冻馁驱，放浪离桑梓。
初谋旅人食，岁月涒滩纪。
城西谒郎官，辞业入惊喜。
题门辱皇甫，啖炙烦周𫖮。
积渐近攀援，依稀召訾毁。
郴阳不果往，刘馆聊凄倚。
俛仰秋夏交，飘然动行李。
凌云古空谷，中卧幽真士。
寄书使来前，得共考经旨。
依从得所好，不分严霜委。
宵话酒干樽，朝游屐磨齿。
春风忽浩荡，客兴又迁徙。
邑里有名卿，相寻走函纸。
淮南官未赴，盱上船犹舣。
禄廪见賸余，羁栖请依止。
萧条出门去，四月大江水。
荏苒向枞山，愔沉傍书几。
侯鲭岂无味，旅疾或多鬼。
讽诵难呻呼，辛勤一期矣。
天书问乡贡，侮角士争起。
却治举场文，归参白襕子。
征鞍遂南首，故园冲炎晷。
把卷诣棘闱，骈罗聚千趾。
文章虽草草，论荐亦舋舋。
还与同籍公，西行望旒扆。
于时冰雪恶，进步忧披靡。
迤逦达浚郊，徘徊经腊祀。
春官未相识，退作暴腮鲤。
惆怅问乡程，东随汴波驶。
南京{忄毛}懆饮，泗郡崩奔泚。
稍赴建康城，筋骸倦如死。
故人能俯接，未许论亨否。
到得爽气严，艅艎始东拟。
悠悠豫章岸，速至日无几。
进叩凌云扉，图谋备驱使。
同心颍川友，曾共长安米。
解榻苦招延，幽轩为余启。
归来坐高馆，两见柳垂蘂。
出有冯讙车，居多穆生醴。
为文万许卷，共学十余第。
放论逼玄虚，摛辞谢狂斐。
邦君颇投分，巨室能更视。
师友足成名，贫穷岂常耻。
虽怀招隠咏，敢废事君礼。
况乏一廛家，宁忘抱关仕。
须眉保方秀，时命固当俟。
蚖肆伏神龙，山梁叹雌雉。
徜徉亦何者，游衍姑从尔。
篮舆走仙都，皂盖绕仙寺。
掀呀赤松笑，颓塌豫亭醉。
极有挽袖情，非无送钩戏。
神锋正轩揭，贤诏已蒙被。
辞学属吾徒，天衢合伊迩。
败军犹鼓勇，韬略助轻恃。
自负七札豪，旌麾必摩垒。
高心不虞祸，群吠忽满耳。
绛灌怒如雷，魋仓众于蚁。
纷纭莫沮遏，回避但嗟唏。
大暑北路尘，匆匆二千里。
仓皇忍饥渴，迫若畏流矢。
又见朱雀桥，重寻保康市。
追随国庠试，玉石混臧否。
皆谓连城珍，无劳病瑰玮。
谁援周宣手，反弃中乡芑。
颠沛翅便垂，思山对蟾胐。
迢遥马鞍峡，滂湃虎林涘。
倍道怯粮空，逢人类囚罢。
朝天两朱阖，寂寞徒还篚。
无数吊唁声，伤怀泪如洗。
时情看成败，自昔有冰毁。
将军匿风棱，县尉乃凌抵。
云泉岂不好，消息视天理。
即速肥遁装，劳君屡牵褫。
宾筵堕盈昃，卦气尽壬癸。
虽往省松楸，仍来仰盆锜。
人皆贱屑越，己独念摩揣。
会得卜终焉，尤难在轻只。
赍咨灌园业，早晚工力庀。
譬彼蒙笼枝，初培就根柢。
求田阔陂侧，问舍长林尾。
此计或有涯，成家倍为美。
侵寻见冬暮，我马议驾彼。
请婚无高堂，授室藉媒氏。
风流愧王谢，族望惭昭芉。
尚恃五噫才，诸余庶忘弭。
人伦喜修正，鳏党成离仳。
驩快见芳时，承前语惉懘。
啼鹃聒窗户，野思兼耘耔。
计较理锄耰，踌躇背床笫。
栖迟抚州路，独复操尺棰。
却整半老容，临泉照清泚。
比邻旧时叟，相见意不菲。
儿孙喜诗书，扬簸借糠秕。
潭潭翠冈下，其屋亦佌佌。
虚徐事毛锥，脱略辍金耜。
盘飧得笋蕨，满腹餍青紫。
或酌山泉醪，醇香溢吟觜。
逍遥度晨夕，次第遗轩陛。
秪欲养疏慵，谁能论钦企。
柴薪渐营度，且阅灌园技。
必可了余生，功名付尘滓。
安排聚鸡栅，编织钓鱼{累}。
刬草种筼筜，扶栏栽枸杞。
多年此谋熟，愿与尺鷃比。
平昔侥幸非，从今定休已。
书边夜来酌，酩酊乱终始。
夜半睡魄醒，追惟到前此。
悲哉二千日，倏忽象转跬。
中间事变繁，何啻亿及秭。
讙愉漫颜面，愁痛彻骨髓。
若不悔先迷，将何异虫豸。
向来与君住，成熟至汝尔。
计成合初终，三回倒吾指。
当时盍簪辈，今者隔彼己。
朱张既分明，陈夏浪同轨。
咨余逼衰晚，谋望只寻咫。
打并矜衒名，都卢让辽豕。
吾生大魂梦，世路万疮痏。
作诗解君颐，恨少月露体。

还过巫师步，𥩟立想平昔。
不见旧门闾，苍苍但榛棘。
当时修竹圃，十里认浓碧。
佳树郁珑璁，高能百余尺。
连甍覆多瓦，厚堑叠坚甓。
生计具安恬，邻人总驩适。
非无四时乐，乃预五等籍。
不知九载间，刬灭自谁力。
或尤近川水，川水岂其蹙。
堤岸尽民庐，何斯最崩析。
有疑沿鬼道，浮诞致淫慝。
僻术固欺人，穷祆盖伤德。
不然当合会，大数名终极。
幽玄竟难量，理意浪参测。
忆初羁角岁，文字未深识。
此地事遨嬉，随群惯经历。
波澜浇暑汗，略彴骋霜屐。
逗晓集围鱼，连宵按传觋。
走听铙鼓动，就视符箓敕。
座轧歌神儿，盘分受厘食。
中家馈牲果，豪屋送金帛。
弟子争聚藏，巫师坐欣怿。
顾余方{耳少}弱，比众似岐嶷。
抚省更呼留，殷勤赐遮扼。
持杯劝醇酒，引堮指香腊。
牵袖索吟哦，嗟天赏英特。
其将雪侵鬓，见庆云路翼。
童稚喜矜称，徘徊重低嘿。
岂图专𫐘轲，所望壹差忒。
荏苒至巾冠，奔驰为甔石。
光阴与愁度，肝胆遭事役。
文藻漫雄浑，途程转迤塞。
翦翎看远举，蹀足羡横击。
何以副乡评，徒能冠经席。
虚声渐凌厉，谤口遂压积。
辞山寄他州，封纸问故国。
惊心存没异，刺耳荣谢亟。
偶尔跨归鞍，萧然又行客。
凄凉到今日，憔悴对遗迹。
磵影冷茫茫，塍泥新拍拍。
春风吹骀荡，夜月照岑寂。
曾是祸福场，翻为马牛陌。
谁能逃死丧，乃独久酸恻。
无处沥余觞，空思咏渐麦。
人间屡兴废，世路真阻厄。
惬快一难逢，睽违千易得。
布衣甘我老，耕耒非上逼。
饱煖即逍遥，功名可抛掷。
虽惭巫师语，且免荷筿责。
自作好诗书，宁须位侯伯。

老翁爱园庐，未省越邻坞。
婚姻挽他乡，送客犯修阻。
委蛇上高岭，四顾异吾土。
相揖遽辞归，惊如避豺虎。
漂浮千世下，出意能近古。
游子笑安居，相传入名谱。
黄尘压碎石，岁月知何许。
但有郁苍松，亭亭待斤斧。
秋风吹我马，路向此山取。
因名重徘徊，不独行役苦。

东山未尝到，兴言往游观。
寻幽味已淡，全胜交凡官。
扬鞭遂出郭，樵路行萦弯。
遇险辄舍马，听松频侧冠。
霜天正枵寥，野吹何萧酸。
强步且数里，犹在荒林间。
峰回得古寺，一叩云中关。
高僧夺睡出，迎对如嗔烦。
解榻迸伏鼠，煮茶爆新泉。
东亭一何高，岌若崖临渊。
西庵更爽亢，基与堂甍班。
延缘遍登坐，共羡闲人闲。
同游二三子，取酒醺吾颜。
约略修市果，横斜列山盘。
饮语快不彻，望睫张无端。
曦光忽衔西，归思攻余欢。
撩樵洒醉毫，拂壁罗矛干。
调笑下前坂，暮色凄漫漫。
行矣重回首，林凹数声猿。

东村岂不佳，南村自清幽。
北村亦可居，俗悍不易投。
维此兑岭曲，陂陀遶川流。
桑麻有青园，耕稼有绿畴。
云峰十里外，足举旷望头。
本无车马喧，岂有声利愁。
伊我先君子，故家待增修。
还当起楹檐，此志敢不求。
开辟三处径，疏通四前沟。
有轩列琴书，有室贮锄耰。
压麹拟长醉，藏刍待肥牛。
超然了余生，不问万户侯。
我策久已决，我身强悠悠。
安能荷筿翁，不以意相收。

衰来病众难推荡，日觉筋骸非壮长。
百亩锄耘致苦辛，万端应接皆牵强。
稀曾起处钟漏尽，多是归时星月朗。
满腹经纶一意闲，垦田头绪重新讲。
偶逢过客语文字，突兀破坏如梦想。
太息诸书不救饥，几曾货利微能仿。
故人怜我晚愁瘁，委曲相宽三复两。
卒岁尝分蔽骭衣，方春又赠扶身杖。
修飂一竹信瑰特，知自何山精产养。
数节包絣鹤胫连，碎花黝纠彪皮爽。
提携宛胜冰玉滑，顿卓便同金石响。
野老生看每问名，耕儿熟见仍私奖。
未谙黄钺端许制，久惯青藜饶俗状。
灵寿杖坚负曳劳，朱藤饰伪功程枉。
何如得此清峭干，本与雪霜争气象。
旧谷遗根未陆沉，末年遇主成真赏。
已将蜡屐作游伴，更共文簦为静党。
测渡无忧石涧淹，助跳肯畏泥坑广。
时修疆畎便指画，自牧鸡豚谁放荡。
差可攓蓬讯髑髅，岂徒辟野披榛莽。
倾危屡济功转积，安稳利征吾滥享。
辄莫飞飞向葛陂，要当受侮敲原壤。
古人五十徇乡礼，我为困穷聊早上。
画戟彤弓且勿思，苍颜荷筿西村丈。

衰来病众难推荡，日觉筋骸非壮长。
百亩锄耘致苦辛，万端应接皆牵强。
稀曾起处钟漏尽，多是归时星月朗。
满腹经纶一意闲，垦田头绪重新讲。
偶逢过客语文字，突兀破坏如梦想。
太息诸书不救饥，几曾货利微能仿。
故人怜我晚愁瘁，委曲相宽三复两。
卒岁尝分蔽骭衣，方春又赠扶身杖。
修飂一竹信瑰特，知自何山精产养。
数节包絣鹤胫连，碎花黝纠彪皮爽。
提携宛胜冰玉滑，顿卓便同金石响。
野老生看每问名，耕儿熟见仍私奖。
未谙黄钺端许制，久惯青藜饶俗状。
灵寿杖坚负曳劳，朱藤饰伪功程枉。
何如得此清峭干，本与雪霜争气象。
旧谷遗根未陆沉，末年遇主成真赏。
已将蜡屐作游伴，更共文簦为静党。
测渡无忧石涧淹，助跳肯畏泥坑广。
时修疆畎便指画，自牧鸡豚谁放荡。
差可攓蓬讯髑髅，岂徒辟野披榛莽。
倾危屡济功转积，安稳利征吾滥享。
辄莫飞飞向葛陂，要当受侮敲原壤。
古人五十徇乡礼，我为困穷聊早上。
画戟彤弓且勿思，苍颜荷筿西村丈。

茂林修竹旧时乡，争得安闲两鬓苍。
长忆樵渔有山涧，岂论勋业到旗常。
儿童好在今初见，故旧寻来半已亡。
此意不堪频念虑，便倾襟抱付深觞。

韦君德政满洪州，去后无人更讲求。
帝子骄奢起高阁，到今连岁为增修。
座中箫鼓来无定，槛外帆樯过不休。
惆怅幽怀谁与问，水长山远总关愁。

槛前清沼一奁披，墙外横山百马肥。
长使座中知爽气，岂烦天际问修眉。
留宾出酒人皆喜，不语看云众未知。
饶借俗儒谭尔雅，主公偏重谢家诗。

布褐毛冠七十秋，为谁浮泛为谁休。
但曾计日防三鬼，不惯携琴谒五侯。
诗卷在前聊养目，酒尊从此罢销忧。
七星杉下朝曦阁，香火应教弟子修。

乞钱谋食总悠悠，两事平生话亦羞。
何意茂林修竹下，今年还得一回游。

胶西丈人头皓白，避世不作诸侯客。
黄帝老子是其师，短褐补肩人不识。
呜呼相国起文吏，能解干戈谋社稷。
诸田喋血腥未已，封裹疮痍与休息。
三齐儒生多说士，强读诗书谈治国。
席间众口乱如发，乡饮明堂尽陈迹。
丈人西来貌甚野，杖藜柴车面黧黑。
坐言治道本无事，要尔苍生自安适。
尔能高卧知大体，男子耕耘女蚕织。
用之天下如掌上，况尔区区城七十。
相君再拜受其教，舍以高堂奉颜色。
相君已死君不来，千五百年人叹息。
眈眈新堂作者谁，密州太守文章伯。
太守高吟醉太白，年谷常丰无盗贼。
三牛倒曳九仙木，大斤截落琅琊石。
修梁巨柱屹如涌，磊落巍峨称公德。
太守思公公不见，辟户张筵望南北。
诗成鬼神相对泣，文就龙蛇惊辟易。
公今存亡讵可问，况今自有神仙骨。
五嶷山高近城郭，太守有堂奚不宅。
我欲写公之意于鸣琴，又欲画公之容于四壁，太守胡不置我于其侧。
我欲奋飞无羽翼，注目高歌泪沾臆。

高城垒修竹，小舍似山居。
痛饮谋身懒，高歌与世疏。
拂衣惭国士，买钓梦江鱼。
可笑虞卿老，穷愁强著书。

未得还家意不忙，日斜人散傍修廊。
白头已向新吟懒，青眼相逢旧话长。
高阁无声沉昼漏，侧门有路想天章。
闻公自谓忘怀者，今日情怀岂易忘。

大栋修梁城北楼，使君冠盖簇楼头。
左山右水足清会，吊古怀贤非俗流。
月出长天犹未夕，风来大暑顿成秋。
登高能赋真吾事，未及相如死不休。

平波数顷万峰前，一片丹青画不全。
幽榭小桥横翠水，茂林修竹锁轻烟。
绮罗弦管追欢地，雪月风花烂醉天。
争奈及瓜归觐去，湖山无复苦留连。

越山岝{山/客}凌苍穹，北山独秀夸卧龙。
集贤学士辞青琐，高牙新拥千骑雄。
昼看卧龙峰，夕隠蓬莱宫。
双旌倒影射日红，心闲不厌来山中。
排虚屏障环四封，翠积琉璃千万重。
乍见烟霞西复东，倏听海鼓鸣冬冬。
照湖一望光悠溶，寒波百里秋瞳眬。
茂林修竹交青葱，峥嵘楼阁疑天通。
使君况复气摩空，高吟万字才不穷。
醉倒犹索黄金锺，下笔凛凛生清风。
幸当圣世民俗丰，莫惜樽俎频雍容。
但忧政成被追锋，白云幽鸟不得长相从。

有客扬楚舲，归欤汩吾事。
波神悭东涨，吞遏限修䗖。
转头雕岁阴，蓬行变匏系。
一逢金銮人，穆我若清吹。
挽置十尺床，渊襟扫苛细。
壶封拆初黄，露液攒沸蚁。
老实侑脧紫，枯螯嚼霜渍。
坐有豪爽宾，哗哗睨云骥。
屯云刮痴白，有如拥天篲。
疏棂炯萧森，北固决遥眦。
半酣大轴出，鲸窟咀甘饴。
当中倾玄圃，琚瑀纷百缀。
物愁殚眇情，神妒夺孤閟。
快魂疏泠泠，大叱回熟寐。
况复仪真曲，不减铜堤思。
凄清激吴音，皓齿曾未愧。
辛咸皆可口，卷舌得真意。
初如严冬逼，肃物有余惴。
末似阳春回，恍入众骨醉。
将坛凛先登，乐府仍一洗。
吕侯斯人望，胸中吊古气。
二十佩青纶，三十清间侍。
高缠见腾踏，茂渥擅褒贲。
顷来笑画脂，无补当身寄。
卜筑傲园绮，秋蜩一官蜕。
大笔横利槊，兴来即摩垒。
非如骚些徒，冗语酿愁悱。
珍重白玉船，虹吞楚狂子。

春归几何时，绿树阴已满。
萧条子云巷，谁借吹嘘暖。
常日双柴扉，深扃类休澣。
稚燕掠翩翾，疏蝉弄凄断。
撷芳聊自娱，并食习成懒。
嶷嶷栖鸾郎，蜗居间三款。
儿童惮逢迎，应客事谩诞。
谢绝高轩荣，祗增鼯鼠短。
赖君不吾靳，尚复斗筲算。
南薰破笑语，殷勤接訚侃。
酸然梅雨天，烦襟斗湔浣。
波澜信苦孔，风力到微管。
加有建安作，大轴舒愤懑。
力关神臂弓，传以青玉笴。
自宜造英茎，岂直骈组纂。
居然肤寸毫，搜刔入稀罕。
讽疾颊涡飞，把持手争盥。
索然贫窭家，连挹茂陵碗。
久矣吾衰颓，占数还鄙酂。
长年苦中干，更事筋驽缓。
比雁自不材，方木宜登散。
赫如千尺光，旁烁幽隘窾。
处此得无猜，神观迷町疃。
谁如富青箱，利器未施{矛赞}。
匹马青螺城，戢束聊授馆。
愧无青田核，相与申燕衎。
曾是翻瓦瓯，掇疏仍瀹卵。
虽非夸雕俎，犹喜从跣袒。
吾人重解携，兹游未应缵。
行看赤骥驹，万里修程坦。

鱼有健且修，供庖厥名鳣。
纷纷水豢中，嗜者贪肥鲜。
颔根束短喙，鲇皮突鱏肩。
十月天风高，三棂潦声干。
修蛇列长罛，猎猎排晓湍。
鱼师顿舣{舟步}，柔鬐挂钩竿。
小固不足数，大或斤盈千。
丹肤染霜锷，疏鳞脱连钱。
吴侬喜健啖，日取充羞盘。
我食幸有余，鲊法得新传。
姜芹间红糁，渍以春醅澜。
置暖恐后熟，羃尘防弗蠲。
兴来发新坩，正喜供馋咽。
琼蕤附骨脆，黄腊丰脂团。
麋臡信非工，岂复数蚳蝝。
醢马试何事，屠虹祇夸谩。
福州罂如斗，密覆恨不宽。
勤勤寄我友，持以敌琅玕。
君识茂先比，举脔知所然。
此味胜他味，勿作等闲看。

鱼有健且修，供庖厥名鳣。
纷纷水豢中，嗜者贪肥鲜。
颔根束短喙，鲇皮突鱏肩。
十月天风高，三棂潦声干。
修蛇列长罛，猎猎排晓湍。
鱼师顿舣{舟步}，柔鬐挂钩竿。
小固不足数，大或斤盈千。
丹肤染霜锷，疏鳞脱连钱。
吴侬喜健啖，日取充羞盘。
我食幸有余，鲊法得新传。
姜芹间红糁，渍以春醅澜。
置暖恐后熟，羃尘防弗蠲。
兴来发新坩，正喜供馋咽。
琼蕤附骨脆，黄腊丰脂团。
麋臡信非工，岂复数蚳蝝。
醢马试何事，屠虹祇夸谩。
福州罂如斗，密覆恨不宽。
勤勤寄我友，持以敌琅玕。
君识茂先比，举脔知所然。
此味胜他味，勿作等闲看。

西方有佳人，弱龄三春兰。
一顾迷下蔡，再笑倾邯郸。
青楼十二曲，密睟胜广寒。
寸玉耿孤抱，时时寄哀弹。
孟娵久不作，宿瘤骋朱丹。
世道终如此，美恶随所观。
吞声勿复道，留与蹇修看。

寒林羡朝暾，裸壤渴膏霂。
昔闻三神山，喷薄擅疑独。
忽从六鳌顶，角起连天麓。
我欲追幽寻，筇龙跨飞竹。
呼吸沆瀣滋，六合归蹂{戚}。
苦恨弱羽短，弥年胸愤蓄。
朅来兹山游，快甚焦得沃。
幽岐𫄥修带，僵木披刳腹。
桐萼莹圭姿，槐青收兔目。
兰风递孤爽，天半落芬馥。
扪萝蹑飞蹬，轻屣捷驰陆。
穷探初未已，肯惮冈岑复。
直欲驻颓阳，揽驾还若木。
主人山南公，白面鬓双绿。
载酒邀我行，璀璨挥觥玉。
雄夸倚马白，高谢言诗卜。
狄侯士林秀，智敏纷灸毂。
江夏拔俗标，天骥脱羁束。
合匝四座宾，匠手谁甘缩。
嗟予早不偶，投足祗取黩。
卑飞得海角，若畏官谤速。
樊笼一洒濯，便觉荣愿足。
滥当新诗酬，奏雅惭终曲。
行将秣予马，更约相追逐。

君来通川居，朱门荫重屼。
近闻值霖雨，匝舍野水淙。
平地忽浩瀚，顿足疑涉江。
猛风利如刀，触纸无完窗。
朝釜鱼头生，飘注旋抆缸。
仰收堕案书，俯拾短焰釭。
痴儿临缺湫，往往骇影双。
我亦有此患，漏榻遶屋扛。
块如失群鹄，感愤愁眉庞。
孤膺纷填噎，更甚两肘撞。
辱君大句投，华旗揭修杠。
直欲却以心，不容苟且降。
森披汉殿戟，缥缈梵天幢。
苍惶短兵接，岂暇辄淬𫓩。
区区苦吏役，展骥曾非庬。
强亦歌巴歈，跛鳖惭骊駹。

故城邑东南，盘盘蛰修蛇。
借问经始人，云是司徒家。
唐季遭闵凶，群盗纷如麻。
淮海尤剽轻，时时起邀遮。
甚者控壤地，相错临犬牙。
斯人何为者，寻兵啸麏{鹿/加}。
擅此一抔土，仅侔国于蜗。
鍖锧稽天诛，至以功爵加。
百年去随手，遗陼临汀沙。
牛羊阅朝昏，草木自萌芽。
谁非化黄壤，此独遗鸡笯。
停骖一回首，浩叹空歌巴。

落落将家子，堂堂儒者宗。
虹蜺蟠志气，天地贮心胸。
骨秀霜含树，神清瀑挂峰。
才应过八斗，业已足三冬。
灯壁曾闻凿，萤纱屡听缝。
书从蒲叶写，诗向锦囊封。
醉把乾坤揖，吟将风月供。
挥毫珠错落，吐论玉铮𫓩。
逐逐儒林虎，昂昂墨海龙。
文逾韩吏部，学切郑司农。
雨露恩将及，风云运正逢。
海深鲲定化，霄远鹤须冲。
汝乃今王粲，予非昔蔡邕。
敬蒙修客刺，特辱造宾墉。
遂辟膺门纳，因施孺榻容。
礼贤台再筑，待客黍频舂。
磨讲诗千首，欢谐酒一锺。
笑谈风对起，论难剑交锋。
篇什回环数，缄题往复重。
共将诸子探，同把异端攻。
闻见输君博，赓酬愧我慵。
便当思阁笔，何敢更撞钟。
堂舍经宵会，琴堂累日从。
并行花县密，同坐柳阴浓。
出处汉四皓，情怀楚两龚。
淡闻君子水，久见大夫松。
正喜陪谈柄，应难别去踪。
短亭情黯黯，南浦恨匆匆。
负笈游洙泗，担簦往辟雍。
相如行有日，非久客临邛。

场屋遗才日，英雄失意秋。
荐贤无北海，削迹有东丘。
未遂图南志，先贻败北忧。
旷弦多误奏，卞玉却轻投。
西逐惭秦客，南冠愧楚囚。
天亡非战罪，道丧是吾羞。
命薄闻歌凤，时穷见叩牛。
丹山摧鸑鷟，虞阪困骅骝。
落日千行泪，西风万古愁。
壮图沉草莽，归思动沧洲。
是理皆前定，非人可豫谋。
闷来宜自遣，势去不须尤。
消日棋千局，忘怀酒一瓯。
更宜思破釜，莫便欲乘桴。
豹匪终藏雾，鲸非可在沟。
此生如富贵，未死合公侯。
子况才华妙，身兼学业优。
文章思顿进，志意素加修。
禹穴书曾探，嵩山涧亦搜。
纱萤频见聚，邻烛屡闻偷。
默记迹三箧，疏通贯九流。
赋才肩贾马，诗格驾曹刘。
肯向清时废，须膺紫诏求。
不当三径隠，未可五湖游。
啮臂盟须复，题桥志必酬。
宁终葬鱼腹，诚合跨龙头。
早弄书生笔，当焚败将舟。
也知男子志，未肯死前休。

侧听秋闱榜，君名又不传。
病龙频失水，倦鸟久惊弦。
有意期行道，无人肯荐贤。
长沙伤𫛳日，西狩获麟年。
失意应常理，嗟君最可怜。
双亲堂上老，三釜养中偏。
须有千茎雪，家无二顷田。
甑中尘屡起，囊乏磬长悬。
草木荒三径，埃氛满一廛。
鹑衣伤子夏，蜗舍病焦先。
雪冷袁安卧，风清靖节眠。
谩夸五色笔，不及一囊钱。
抱玉冤谁雪，沉舟恨自牵。
翼摧云外鹄，身绊驾头鹯。
愤气高冲斗，悲号下入泉。
未甘为败将，犹拟奋空拳。
文丧思投笔，胶稀欲绝弦。
悲弹三尺剑，闷钓五湖船。
迁摈当修史，雄闲合草玄。
张衡四愁什，杜甫八哀篇。
膑刖兵书作，丘穷易道编。
文人从坎坷，才子本迍邅。
得失诚由命，穷通莫怨天。
不须吟泽畔，何用饿山巅。
豹匪终藏雾，龙非久在渊。
鹄侯高定中，杨叶细须穿。
子况千人敌，身仍百善全。
平生于传癖，终日被书癫。
容貌堂堂也，胸襟落落然。
文章追贾马，德行继渊骞。
吐论昆仑决，挥毫组绣联。
字奇称草圣，句巧号诗仙。
身瘦文弥古，家贫节更坚。
士流瞻若斗，学者慕如膻。
自合升朝右，宁终死道边。
此来虽蠖屈，前去定鶑迁。
邹黍当重秀，韩灰决复燃。
焚舟收后效，破釜雪前愆。
诚愿穷犹鬭，何甘废中权。
未应豪杰士，憔悴老螺川。

文效追前日，词科急俊民。
儒风穆汉殿，家璞走荆珍。
汪邵推高手，卿云想后身。
争移初律暖，竞拨老根陈。
睥睨三都上，吹嘘七子邻。
龙蛇开蛰户，河汉洗天津。
堂室谁升入，诗书迭主宾。
剸犀锋自倍，彻札手弥亲。
鼓吹丘轲外，波澜屈宋新。
巴歌徒里耳，燕石谩缇巾。
美观圭联璧，和声鼓间錞。
骎骎新历块，喔喔旧司晨。
爽实嗤乌有，阿时陋剧秦。
凿愁神秘露，搜恐物华贫。
楚剑双干斗，吴娃几学颦。
飞扬逼场屋，旁午动簪绅。
伧父几焚砚，修家旧有人。
珠惊对还浦，角岂独推麟。
价比千琼玖，文成一欠呻。
鼻端论妙斲，使外得周询。
布瑞云歊鼎，连深鲤挂缗。
岂徒矜羽猎，直可绚郊禋。
宛是隋唐旧，何分雅颂真。
两眸宽病客，一气到洪钧。
捉卷时湔掌，沿涯屡耗神。
爰居泣韶濩，嫫姆骇蛾螓。
惬兴谁爬背，长哦独哆唇。
传夸归有恃，羞缩死将滨。
雠校三千士，蹉跎九十春。
岐周双鸑鷟，不省至何因。

一章飞达九重天，求解黄堂石二千。
甘守绿园三亩宅，肯贪红药八花砖。
利名摆去灰心定，功行修来月性圆。
尤喜挂冠归第后，生涯非欠买山钱。

南山亭榭复修完，上枕苍崖下碧澜。
此景诗人吟不尽，丹青图写也应难。

丈人淮海英，抗节浮云外。
挥毫错星锦，抵掌参竽籁。
青春抱修能，脱略无范蔡。
晚营三径资，百里聊束带。
扁舟岁欲徂，古刹夜仍艾。
去去整羽仪，行与高风会。

河阳有洑流，经营太行根。
盛德不终晦，发为清济源。
斯堂济源上，太行正当门。
仰视浮云作，俯窥流水奔。
修竹带藩篱，百禽鸣朝暾。
相望有盘谷，李愿故居存。
主人国之老，实惟商岩孙。
班行昔供奉，亟进逆耳言。
天子色为动，群公声亦吞。
萧条冰霜际，不改白玉温。
出处士所重，其微难具论。
公勿思草堂，朝廷待公尊。

憬彼高句丽，来修裔夷职。
天都富如海，劳汝送涓滴。
舳舻尾相衔，远近困供亿。
止沸当绝薪，扬汤百无益。

结发谢外好，僶俛希前修。
缪挟江海志，耻为升斗谋。
齞历难刻画，贱贫多衅尤。
发轫背伊阙，解骖憩邗沟。
丹铅费永晷，麹糵驱深愁。
璧月鉴帘栊，珠星络梧楸。
泯泯渠水驶，霏霏花雾浮。
公子怅何许，抚膺徒离忧。

客从远方来，遗我昭华管。
吹之动人心，异境生虚窾。
磝磝青嶂横，泱泱春溜满。
马蹄交狭邪，车毂错平坦。
士女竞芳辰，禽鱼荫修竿。
依微认睇笑，凌没见纤短。
停吹欻泯灭，耽耽复空馆。
灵物信所珍，顾恨知音罕。

观也本诸生，早与世参商。
方枘不量凿，交亲指为狂。
末路辱公知，赐出非所望。
相期古人处，岂止事文章。
汝南虽奧区，校官实始张。
解鞅百无有，栖栖寄僧坊。
筑室从有徒，皆公借余光。
一壶千金直，所济在仓黄。
万里犹比邻，别离无足伤。
何以报公德，修好以为常。

金华紫烟客，来作牧羊儿。
至言初无文，寻绎自成诗。
二景入妙解，元气含烟词。
怜我鬣苍浪，黄埃眩虫丝。
劝解冠上缨，一濯含风漪。
摄身列缺外，倒蹑蜿蜒鬐。
维斗错明珠，望舒耿修眉。
真游无疆界，浩荡天风吹。

汝南如一器，百千聚飞蚊。
终然鼓狂闹，啾啾竟谁闻。
议郎盛德后，清修继先芬。
未试霹雳手，低回从此君。
学官冷于水，虀盐度朝曛。
间蒙相煖热，破忧发孤欣。
君今又复去，冀北遂空群。
岂无一樽酒，谁与通殷勤。
大梁多豪英，故人满青云。
为谢黄叔度，鬓毛今白纷。

嵩峰何其高，峰高气尤清。
念昔秋欲老，从公峰下行。
古木上参天，哀禽报新晴。
修涂云外转，槁叶风中零。
曛黑度伊水，眇然古今情。
黎明出龙门，山川莽难名。
信美非吾土，顾瞻怀楚萍。
美人天一方，伤哉谁目成。
黄绶我聊尔，白鸥公勿惊。
糟醨可𫗦啜，古人忌偏醒。

举眼趋浮末，斯人独好修。
青春三不惑，黄卷百无忧。
玉出方流润，鸾停翠竹幽。
相思自成韵，不必寄西邮。

特起朝阳内，祠宫极邃清。
高窗窥玉女，巨𫔶守昌明。
盛掩秦诸畤，雄逾汉两京。
垣横天上紫，洲露海中瀛。
黄帝初龙跃，中原罢虎争。
樵夫亦谈道，行旅不持兵。
此地修禳禬，于时保利亨。
柏梁灾未几，陈宝诏重营。
御帑金缯出，慈闱服玩并。
标题动宸翰，撰次属鸿生。
玉刻黄冠印，金书秘殿名。
妙经藏洞观，真箓佩威盟。
仙溜花间静，琼枝物外荣。
肇禋承帝祉，肆眚顺民情。
天施宁论报，风行不计程。
近传闻磬管，时或见旄旌。
海岳朝双阙，星辰集上楹。
礼如尊太一，事异宠文成。
大以圆丘报，长于至日迎。
侍臣来祭告，法驾欲时行。
厘事通元气，高真达孝诚。
庆增黄帝系，寿续太阴精。
西北夷门峻，东南辇路倾。
云行博山气，风卷步虚声。
符贶方期应，英髦各汇征。
讴歌兴法从，可见泰阶平。

长官平昔嗜林丘，僧与开亭待胜游。
修竹回环扶碧瓦，小池方折转清流。
春深𫛸鴂催诗句，夜静蟾蜍入酒舟。
只恐政成留不得，县人空此忆韦游。

阴阴古殿注修廊，海伯川灵俨在傍。
一代衣冠埋石窆，千年风雨锁梅梁。
碧云暮合稽山暗，红芰秋开鉴水香。
令我免鱼繇帝力，恨无歌舞奠椒浆。

吴扇新翻制素绵，名郎持赠意俱圆。
有人充户修明月，无女乘鸾向紫烟。
供奉宜升清暑殿，动摇合作御风仙。
谁知挥却青蝇辈，功在春蚕一觉眠。

鲜车百乘使龙庭，路指全燕古北平。
祖帐列仙修故事，行台诸部奏新声。
留犂挠酒知胡意，尺牍移书示汉情。
纳节便应归法从，中途已报制书行。

上林池籞富春风，十里宫青错御红。
应与少年修故事，误随游毂柳花中。

此身份付一蒲团，静对萧萧玉数竿。
偶为老僧煎茗粥，自携修绠汲清宽。

堂堂先德擅才名，词赋高凌墨客卿。
之子妙龄初筮仕，好修文史继家声。

皇受命而熙洽兮，实千祀而一时。
协气郁而四塞兮，与盛德其俱升。
麟凤出而旁午兮，犹氤氲而扶舆。
笃生我公兮，以文章为世师。
公神禹之苗裔兮，肇子爵而鄫封。
逮去邑而为氏兮，季叶汩其南征。
祖骞翔而绩著兮，考踡跼而文鸣。
公既生而多艰兮，踵祖武而好修。
既轻车又良御兮，遂大放乎厥词。
发天人之奥秘兮，约六艺而成章。
元气含而未泄兮，洞芒芴而窅冥。
挽天河而一泻兮，物应手而华昌。
揖扬马使先路兮，咸告公曰不敢。
彼崔蔡之纷纷兮，孰云窥其藩翰。
辰来迟而去速兮，固前修以跋疐。
方盘礴而上征兮，遽相羊而补外。
皇揆公之忠诚兮，即商墟而赐环。
䌷史谍乎东观兮，裁诰命乎西垣。
典章绝而复作兮，世争睹而快先。
正经纬乎终古兮，配维斗而昭然。
变化诡而难常兮，虽司命其或昧。
忽遭艰而去国兮，遂衔哀而即世。
述作纷其具存兮，怅爽灵之焉诣。
信百年不斯须兮，遒电灭而焱逝。
天不憗遗一老兮，固搢绅之所伤。
矧不肖以薄技兮，早获进于门墙。
路贯江而修阻兮，曾莫奠乎酒浆。
悲填膺而茀郁兮，聊自托于斯文。

皇受命而熙洽兮，实千祀而一时。
协气郁而四塞兮，与盛德其俱升。
麟凤出而旁午兮，犹氤氲而扶舆。
笃生我公兮，以文章为世师。
公神禹之苗裔兮，肇子爵而鄫封。
逮去邑而为氏兮，季叶汩其南征。
祖骞翔而绩著兮，考踡跼而文鸣。
公既生而多艰兮，踵祖武而好修。
既轻车又良御兮，遂大放乎厥词。
发天人之奥秘兮，约六艺而成章。
元气含而未泄兮，洞芒芴而窅冥。
挽天河而一泻兮，物应手而华昌。
揖扬马使先路兮，咸告公曰不敢。
彼崔蔡之纷纷兮，孰云窥其藩翰。
辰来迟而去速兮，固前修以跋疐。
方盘礴而上征兮，遽相羊而补外。
皇揆公之忠诚兮，即商墟而赐环。
䌷史谍乎东观兮，裁诰命乎西垣。
典章绝而复作兮，世争睹而快先。
正经纬乎终古兮，配维斗而昭然。
变化诡而难常兮，虽司命其或昧。
忽遭艰而去国兮，遂衔哀而即世。
述作纷其具存兮，怅爽灵之焉诣。
信百年不斯须兮，遒电灭而焱逝。
天不憗遗一老兮，固搢绅之所伤。
矧不肖以薄技兮，早获进于门墙。
路贯江而修阻兮，曾莫奠乎酒浆。
悲填膺而茀郁兮，聊自托于斯文。

皇受命而熙洽兮，实千祀而一时。
协气郁而四塞兮，与盛德其俱升。
麟凤出而旁午兮，犹氤氲而扶舆。
笃生我公兮，以文章为世师。
公神禹之苗裔兮，肇子爵而鄫封。
逮去邑而为氏兮，季叶汩其南征。
祖骞翔而绩著兮，考踡跼而文鸣。
公既生而多艰兮，踵祖武而好修。
既轻车又良御兮，遂大放乎厥词。
发天人之奥秘兮，约六艺而成章。
元气含而未泄兮，洞芒芴而窅冥。
挽天河而一泻兮，物应手而华昌。
揖扬马使先路兮，咸告公曰不敢。
彼崔蔡之纷纷兮，孰云窥其藩翰。
辰来迟而去速兮，固前修以跋疐。
方盘礴而上征兮，遽相羊而补外。
皇揆公之忠诚兮，即商墟而赐环。
䌷史谍乎东观兮，裁诰命乎西垣。
典章绝而复作兮，世争睹而快先。
正经纬乎终古兮，配维斗而昭然。
变化诡而难常兮，虽司命其或昧。
忽遭艰而去国兮，遂衔哀而即世。
述作纷其具存兮，怅爽灵之焉诣。
信百年不斯须兮，遒电灭而焱逝。
天不憗遗一老兮，固搢绅之所伤。
矧不肖以薄技兮，早获进于门墙。
路贯江而修阻兮，曾莫奠乎酒浆。
悲填膺而茀郁兮，聊自托于斯文。

惟夫人之高谊兮，真一时之女英。
既富有此好德兮，又申之以令仪。
带幽蕙之缥缈兮，佩明月之陆离。
人自操舍之不一兮，雅独取善以自持。
何报施之或忒兮，罹祸艰于不虞。
颜色炫而未暮兮，所天忽以殒俎。
痛平素之偕处兮，忍此奄奄而嫠居。
沥哀血以自誓兮，甘饵毒而捐躯。
佩珠玉以死真兮，固众女之所嗤。
曷卓越以不顾兮，弃性命其如遗。
美不可强有兮，信天资之所开。
要反心以内省兮，岂或售乎人知。
嗟三晨之未浃兮，遂俱游而莫留。
死者有知兮，羌魂魄以并游。
日黄昏而不见兮，虚室窈其无人。
惟哀风以归来兮，动素幔之襜襜。
何平生之款密兮，遽音声之不可寻。
俨遗迹以在目兮，纷百忧而攻心。
岂至理不吾喻兮，如意厚而悲深。
抚双榇以增恸兮，涕清血而洒襟。
已矣哉，人生有死兮，自前古而既然。
精魄忽其不驻兮，惟修名之可延。
忍录录以寓世兮，信烈者之所羞。
傥佳志之获申兮，虽奄忽其焉悼。

婴衅徙穷荒，茹哀与世辞。
官来录我橐，吏来验我尸。
藤束木皮棺，藁葬路傍陂。
家乡在万里，妻子天一涯。
孤魂不敢归，惴惴犹在兹。
昔忝柱下史，通籍黄金闺。
奇祸一朝作，飘零至于斯。
弱孤未堪事，返骨定何时。
修途缭山海，岂免从阇维。
荼毒复荼毒，彼苍那得知。
岁晚瘴江急，鸟兽鸣声悲。
空蒙寒雨零，惨淡阴风吹。
殡宫生苍藓，纸钱挂空枝。
无人设薄奠，谁与饭黄缁。
亦无挽歌者，空有挽歌辞。

泛泛池中凫，上下与水俱。
不与水争力，所以全其躯。
遇物贵含垢，修身戒明污。
胡能若云月，浪自惊群愚。

汉庭卿士如云屯，结绶弹冠朝至尊。
登高履危足在外，神色不变惟伯昏。
金华掉头不肯住，乞身欲老江南村。
天恩许兼两学士，将兵百万守北门。
居士彊名曰天元，寤寐山水劳心魂。
高斋引泉注奇石，迅若飞浪来云根。
朔南修好八十载，兵法虽妙何足论。
夜阑番汉人马静，想见雉堞低金盆。
报罢五更人吏散，坐调一气白元存。

鸡窗十载共论文，兰室依然有旧薫。
雨雪共抛修竹苑，烟霞独访武夷君。
随珠照乘元无类，天骥追风定不群。
犬子赋成犹未献，飘飘词气已凌云。

为郡临瓯越，云泉兴未乖。
欢谣乏襦袴，归思满荆柴。
偶遂丰年望，潜将乐土偕。
流民争襁负，凶党绝椎埋。
精力奸多露，清心政自谐。
群生不疵疠，比屋已绥怀。
辄诣金人宇，同修香积斋。
漫劳歌邵父，方待拍洪崖。
治行非尤异，传闻及等侪。
雕章忽垂赠，属和愧淫哇。

锁闱漫喜尘通籍，蓬巷无人肯顾庐。
天禄解嘲才答客，集仙置使又修书。
非烟缭绕萦珠网，流水潺湲逗石渠。
何必银台号三昧，此中更好味真如。

修书何幸佐铅黄，日接群英道自光。
署近承明叨谒帝，赋成平乐谬为郎。
孟坚已分酬宾戏，严助还思佩郡章。
共忆东林社中客，满池莲叶吐清香。

释子修行与众殊，铜台连接起精庐。
群公共结二林社，万乘曾回六尺舆。
衣惹天香亲御座，阁成云构倚晴虚。
浮生自恨犹贪禄，未得同翻贝叶书。

两掖深沉大帝居，紫微西省掌泥书。
天阍启钥趋朝后，侍史焚香起草初。
五吏援毫才患少，万钱分膳食无余。
凤池荀令连宾阁，骑省潘郎对直庐。
烟气霏霏生屋瓦，雷声隐隐度宫车。
沧波满壁浮兰橑，修竹当轩荫绮疏。
性懒无堪过叔夜，思迟多病似相如。
缭垣直北银台路，拭目看君侍玉除。

拜章纳禄便归休，秘殿亲辞十二旒。
阁笔罢批丹鳯尾，拂衣初下六鳌头。
非缘荆渚依刘表，定欲箕山访许由。
北阙子牟终眷恋，南朝安石本风流。
明庭顾遇违三接，别墅生涯治一邱。
身健宁烦策鸠杖，心闲无复梦刀州。
素风有子堪传遗，禅论将谁共对酬。
白璧赐多应尚在，黄金散尽不须留。
人钦雅誉芝兰馥，帝忆嘉言水石投。
祖帐特令开上苑，归帆那肯待高秋。
几程邮驿经浓暑，千里山川见旧游。
已是抛官玉堂署，尚思陪宴井干楼。
时裁奏牍犹规谏，旋冩丹经自校雠。
乡里高门表阴德，国朝惇史纪嘉猷。
枌榆旧业须重葺，香火前缘莫废修。
岁计将何资伏腊，龙阳千树木奴洲。

春闱三上败垂成，白雪新吟思转清。
修竹园中曾献赋，慈恩塔下未题名。
禹门烧尾他年事，楚客悲秋此日情。
道在不须忧晚达，抟风九万是前程。

早年通籍苍龙阙，近日移家仙掌峰。
方朔上书殊未报，平津开阁杳难逢。
骚人章句多怀古，陶令田园且养慵。
近郭离筵黄叶满，旧山归路白云重。
洪崖饵术修丹灶，叔夜援琴对酒锺。
应待软轮征入觐，受厘前席始从容。

首夏修时祭，斋居贵洗心。
神光浮汉畤，薰吹发虞琴。
偃树枝成盖，丰碑字有金。
秘文窥宝箓，荣路厌朝簪。
捉麈思嘉话，烹鱼得好音。
回瞻柏台署，佳气九门深。

括苍古名郡，生齿三万家。
我昔自仙殿，捧诏临军牙。
清心治期月，讼息民无哗。
雄公真大士，宴坐绵岁华。
驾言造梵宇，室迩惊人遐。
迎门虎溪屐，布地牛头花。
庭松偃翠盖，涧泉漱金沙。
坐闻师子吼，归恨踆乌斜。
驿召还上都，腾装即修路。
别师黄金园，赠我碧云句。
我归步赤墀，代言红药署。
弹指知苦空，观心得降住。
藏识惭宿薫，轮回悲晚悟。
折简问南宗，寄言满缃素。
绝念契真如，忘筌离文字。
劫烧虽洞然，龙华决同遇。
师名达宸扆，恩诏颁方袍。
欢喜黑白众，萧衰霜雪毛。
毗邪见有疾，示身如幻泡。
双林忽归寂，人天但哀号。
堆案遗札在，满钵香饭销。
只应伸臂顷，未觉他方遥。
犀柄挂空壁，雁塔千层霄。
七返暂来去，四大非坚牢。
口占成尺题，手泽著纸尾。
亲遣上足师，浮杯渡江水。
云朵摇笔精，玉音锵里耳。
遗我方石枕，斑文剪霞绮。
谕我求菩提，心坚正如此。
怆然悲梦形，汍澜泪盈眦。
上足今去归，焚修益勤止。
当续祖灯明，无令社莲死。

括苍古名郡，生齿三万家。
我昔自仙殿，捧诏临军牙。
清心治期月，讼息民无哗。
雄公真大士，宴坐绵岁华。
驾言造梵宇，室迩惊人遐。
迎门虎溪屐，布地牛头花。
庭松偃翠盖，涧泉漱金沙。
坐闻师子吼，归恨踆乌斜。
驿召还上都，腾装即修路。
别师黄金园，赠我碧云句。
我归步赤墀，代言红药署。
弹指知苦空，观心得降住。
藏识惭宿薫，轮回悲晚悟。
折简问南宗，寄言满缃素。
绝念契真如，忘筌离文字。
劫烧虽洞然，龙华决同遇。
师名达宸扆，恩诏颁方袍。
欢喜黑白众，萧衰霜雪毛。
毗邪见有疾，示身如幻泡。
双林忽归寂，人天但哀号。
堆案遗札在，满钵香饭销。
只应伸臂顷，未觉他方遥。
犀柄挂空壁，雁塔千层霄。
七返暂来去，四大非坚牢。
口占成尺题，手泽著纸尾。
亲遣上足师，浮杯渡江水。
云朵摇笔精，玉音锵里耳。
遗我方石枕，斑文剪霞绮。
谕我求菩提，心坚正如此。
怆然悲梦形，汍澜泪盈眦。
上足今去归，焚修益勤止。
当续祖灯明，无令社莲死。

卓荦修词有古风，计偕西上剧飘蓬。
梁园失意三春月，闽岭思归一亩宫。
且喜还家仪舌在，莫嗟为客赵囊空。
九天下诏崇儒术，好绝韦编待至公。

高陪七圣从轩游，帷幄深严日运筹。
口里雌黄归品藻，盘中薤白想风流。
珠宫地密妨趋谒，铜钵声沉断唱酬。
独喜修书依绛帐，时登阙里受春秋。

垂髫婉娈便能文，骥子兰筋迥不群。
南国生刍人比玉，梁园修竹赋凌云。
堵墙看试三公府，反哺知千万乘君。
赐告归宁来别我，亭皋木叶正纷纷。

汉帝祈年馆，威神法太微。
赤章修秘祝，盘石拂仙衣。
雉雊灵光发，鸾歌彩雾霏。
霓旌飘夕吹，瑶草泛春晖。
琼屑晨杯满，芝苖昼茹肥。
象樽犹一献，凫舄自双飞。
天迥飇轮度，宵残素瑟希。
回看葱郁处，佳气接彤闱。

恭闻裕陵初，文物万古先。
仁英所造士，台阁遍招延。
堂堂丹阳公，发轫自宾筵。
维我先大夫，整驾亦周旋。
一时起接武，千里称比肩。
俱陈曲台议，共校天禄编。
心期久相契，燥湿无改弦。
晚登廊庙席，玉笋照华颠。
厩马并飞盖，斋榻连修椽。
到今启事帖，尺牍余藤笺。
忆我既冠后，群趋集英前。
公持柱史橐，水镜资平铨。
谓宜掇上第，击节称奏篇。
声名竟寂寂，感遇空拳拳。
事过剧脱兔，迩来三十年。
翰墨恍未落，拱水森已圆。
嗟哉最孤露，罪戾深益缠。
迷途虽云指，顽质何由镌。
以兹众恶归，白首犹迍邅。
屡惊流夜郎，敢望尉通泉。
弦肠恐齐断，身璧欲俱捐。
岂知巢倾覆，胎卵却复全。
圣主日方中，照曜无党偏。
宸笔下霄汉，一洗空宿愆。
生还出望外，喜极悲泪涟。
诗书手自束，衣袂轻欲翾。
犹忧抱沈瘵，针石久未蠲。
朅来问医药，蹭蹬淮之壖。
追惟曩时乐，梦破无重眠。
畴知王公子，但说副车贤。
持带走穷隶，趣驾来飞旃。
劳我鬓霜雪，欢颜语{女便}娟。
北堂太夫人，备福独绵绵。
往者三殿朝，吾亲亦班联。
问讯逮妻女，悲懽深怆然。
升堂一拜阻，自痛久拘挛。
念子事方殷，使客舟车骈。
拨忙屡顾盼，尊酒劝留连。
新诗又来辱，巨轴星斗悬。
七字健欲活，靡靡争春妍。
夷途取𫘧骥，武库出戈鋋。
骤闻吴叔辩，霍然病欲痊。
感子重拜嘉，傥未沟壑填。
西风理归棹，往稼汶阳田。
王途正清廓，天子仁如天。
轩冕岂不好，于我亦青毡。
政惟萧丘火，寒焰宁复然。
亨衢子当骋，愿言早着鞭。
高闳富令息，犊子亦所怜。
世交固未替，更赖清白传。

桓桓壮气敌阳秋，冒雪冲风不被裘。
天子方修上林苑，戎王莫怕义阳侯。

面势崔嵬插斗牛，东分一掖镇丹丘。
玉毫金相祖师会，宝帙琅函海藏流。
苍桧茂林常荫映，白莲香社共熏修。
红尘断处人难到，俗驾经年始此游。

修竹尝连林，谁复访清秀。
妙手拂素壁，直节乃一□。
□□别孤芳，妙舞欺长袖。
只影媚澄潭，清风在中霤。
山中岁言迈，慰我聊邂逅。
臃肿门前樗，软弱常□茂。
固无斧斤厄，每犯霜雪叩。
谁知彼樗肥，不如此君瘦。

幽闲古城阴，结屋清溪曲。
溪流湛回映，上有青青竹。
漫郎欣得之，绿发咏空谷。
高风及前修，胜趣随远瞩。
恶客徒扰人，立谈非我欲。
麾去宁汝嗔，真意聊自足。
或言不当尔，往往相谤讟。
答云岂吾私，恐作林泉辱。
源流别泾渭，臭味同草木。
肯当百事胜，容此一物俗。
独余嵇阮辈，荡桨戒臣仆。
浊醪浇古胸，日没还秉烛。
仆忝瓜葛后，意气颇相属。
平生几两屐，共老三径菊。
行年事无定，此计诺已宿。
径须买牛衣，儿亦荷书簏。
从子竹间游，溪鱼剁寒玉。

刘郎收画早甚卑，折枝花草首徐熙。
十年之后始闻道，取吾韩戴为神奇。
迩来白首进道奥，学者信有髓与皮。
始知什袭但遮壁，牛马便可裹敝帷。
峨峨太平老寺主，白纱帽首无冠蕤。
武士后列肃大剑，宫女旁侍颦修眉。
神清眸子知寡欲，齿露唇反法定饥。
世人见服似摩诘，不知六朝居士衣。
后人勿辄乱唐突，梁人笔法了可知。
道子见之必再拜，曹卢何物望藩篱。
本当第一品天下，却缘顾笔在涟漪。

九江有奇石，趺岱而嵩头。
巨灵藐一擘，嶕峣忆三休。
屹嶪禀异质，嶒崚谁刻镂。
百叠天巧尽，九盘猿未愁。
阳壁宜产芝，阴崖谅潜虬。
危颠方坛结，玉秘金泥修。
垂手探杲日，朱轮运沧洲。
一尘具一界，妙喜非难求。
心欲蹑赤霄，八极皆部娄。
况兹对众物，其致一揆收。
喋喋分别子，交戈舂其喉。

气就蛇须角，暌通豕负涂。
解衣同俗裸，酌水合狂夫。
探社新铭禹，经韶旧吊虞。
据鞍休示壮，寡要悔为儒。
为吊忠游楚，因崇让过虞。
要离葬终近，严子钓行须。
御晏妻知辱，歆膺客自愚。
诚修日难掩，酰在蚋还趋。
和寡方声越，知稀觉道腴。
命齐都将相，义拙落江湖。
南梦应随雁，西风却背鲈。
弓旌今正歇，多少定同凫。

庖丁解牛刀，无厚入有间。
以此交世故，了不见后患。
奈何触褊心，忿气益滋蔓。
是非错相干，恶成那及谏。
智者善持己，颇觉操修辨。
此道固不远，可约可以散。
黄帝本斋心，斯民即晏粲。

银蟾倒挂摇清辉，当中桂子初低垂。
飞空已历万古尽，下照不使秋毫欺。
转盼冰轮涌东海，长天一派成琉璃。
栽培不畏雪霜苦，剪拂岂容刀斧为。
明河无声驾飞叶，紫府有陌驰修枝。
姮娥爱惜日已久，玉阶亦贵秋风吹。
宁论匠石可斲削，还恐风雷堪出治。
列真洞府秘不得，紫微宫阙藏其私。
金童来授玉女捧，投之宝箧那能窥。
每当方士脱凡骨，赐予一根朝帝墀。
入手既觉袨服羽，照人端不羞朝曦。
乃知不是风尘物，握出风尘真所宜。
迩来地不爱此宝，名喧东鲁夸珍奇。
千金欲易不可得，横纹错落青丝披。
胡为夫子远寄我，意以华豪惊绛帷。
低头拜赐亦已厚，我欲效报君须知。
三年大聘猎英俊，扪膺吐气生虹蜺。
揉蓝彩服俯可取，携将直上青云梯。
翱翔欢呼起拜舞，仰瞻日彩生尧眉。
鸡人忽报洞天晓，看取飞升变化时。

半岁依修竹，三时看好花。
懒倾惠泉酒，点尽壑源茶。
主席多同好，群峰伴不哗。
朝来还蠹简，便起故巢嗟。

目穷淮海两如银，万道虹光育蚌珍。
天上若无修月户，桂枝撑损向西轮。

风云起幽朔，霜雪雕松桂。
修竹实不华，猗梧惨憔悴。
江汉凝以沍，醴泉更蒙蔽。
鸾凤何所归，增击真良计。
岐山尽禾黍，九成困惉懘。
鸣矣后佳期，来仪爽幽契。
乌鸢竞腐鼠，仰视惊高逝。
众羽亦可怀，云飞屡回睨。
猗嗟鲁先生，生后唐虞际。
高华虽韡韡，硕果终幽翳。
幅纸下聊城，片言挫秦锐。
铦铓释纷难，未足论明哲。
况复历下谈，微端本柔脆。
时无豪杰士，横议喧𫛸鴂。
春冰薄轻绡，可耐秋阳熭。

长波西南骛，高风激江流。
挂席向浦溆，凌虚驾轻舟。
洲渚乱挥霍，蒹葭飒飕飗。
重山捷飞过，叠浪纷悠悠。
凫鹜不及辨，频咤越飞鸥。
舟人击鼓吹，谑浪相赓酬。
调笑西来人，掩泪寒沙头。
人闻此语乐，我闻此言忧。
尔速非尔巧，彼淹岂其尤。
淹速偶所值，矜笑徒自偷。
况余涉世途，泰稀否常稠。
此日虽偶驶，来日恐或不。
驭也傥可矜，留滞还增羞。
天道雅无常，非分非所求。
但愿日日行，行路无阻修。

岁寒青松青，落落惟修竹。
烟叶舒青翠，风茎戛苍玉。
高标契嘉士，暂挹情已足。
况复清阴中，耽耽有华屋。
屋下富经史，埙篪韵方睦。
啄食日已肥，文彩更繁缛。
侧聆箫韶奏，联翩赴清曲。
秋色正萧疏，庭宇清以肃。
且复遶修林，采采黄金菊。
莫学山阳客，颠倒困醽醁。

岁寒青松青，落落惟修竹。
烟叶舒青翠，风茎戛苍玉。
高标契嘉士，暂挹情已足。
况复清阴中，耽耽有华屋。
屋下富经史，埙篪韵方睦。
啄食日已肥，文彩更繁缛。
侧聆箫韶奏，联翩赴清曲。
秋色正萧疏，庭宇清以肃。
且复遶修林，采采黄金菊。
莫学山阳客，颠倒困醽醁。

贾生流落处，寒日照山郭。
江湖行欲尽，客意正寂寞。
毂击逢蔡侯，旧交宛不若。
立谈露底里，贞意销垠堮。
握手笑登舟，杯盘已纷错。
初言叙交契，次问何漂泊。
苦道行路长，舂陵亦墝埆。
仲冬才薄寒，秋水虽已落。
湘山尚重叠，湘水亦浩漠。
水深莫暮止，路远宜晨作。
委曲话津途，纤悉指栖托。
前修共科名，分义曾不薄。
此道久沦替，后生多落寞。
颂君古人风，不为一杯酌。
我舟尚南迈，君马方西跃。
各指天一涯，何以慰离索。
平凉古名镇，扼控开戎幕。
绿发照青衫，从容预经略。
从军古所贵，清世尤多乐。
已见六翮修，行看上辽廓。

贾生流落处，寒日照山郭。
江湖行欲尽，客意正寂寞。
毂击逢蔡侯，旧交宛不若。
立谈露底里，贞意销垠堮。
握手笑登舟，杯盘已纷错。
初言叙交契，次问何漂泊。
苦道行路长，舂陵亦墝埆。
仲冬才薄寒，秋水虽已落。
湘山尚重叠，湘水亦浩漠。
水深莫暮止，路远宜晨作。
委曲话津途，纤悉指栖托。
前修共科名，分义曾不薄。
此道久沦替，后生多落寞。
颂君古人风，不为一杯酌。
我舟尚南迈，君马方西跃。
各指天一涯，何以慰离索。
平凉古名镇，扼控开戎幕。
绿发照青衫，从容预经略。
从军古所贵，清世尤多乐。
已见六翮修，行看上辽廓。

钲鼓远轰填，旌旗近凌乱。
兰棹截波舣，肩舆傍山转。
白羽映尘举，乌纱倚风岸。
揆才非阿都，托乘陪中散。
暝投萧寺迥，路入修林蒨。
清谈曾未既，长夜已逾半。
周旋仰陂量，眄睐惭沟断。
欲倚青云披，轻歌白石烂。
高风生夜壑，长松响幽涧。
秉烛访陈迹，辞墨叠壮观。
缨蕤虽未濯，心目欣已浣。
文奇楚招些，迹异元郎漫。
初惊冰玉违，已见珠玑璨。
临池名草圣，天台得才冠。
兼资古所稀，荐遇世尤愿。
琳琅鼓余韵，蛟虬走芳翰。
诣绝雅无伦，神变敏如幻。
规为到古始，气槩起消懦。
须知赵璧贵，祗借秦人玩。
吟想情有余，言终屡增叹。

东郊接南陌，芳树缭修堤。
疏雨敛轻埃，十里平如坻。
云日弄晴阴，烟花淡低迷。
往来多騕袅，踯躅赴东西。
紫骝连钱花，青骢碧玉蹄。
轩头剥秋兔，阔臆竦鸣鸡。
金镳响玲珑，玉校光高低。
促缰合组绣，修策琢玻瓈。
顾影敛逸足，迎风郁长嘶。
不逢王武子，与解锦障泥。

东郊接南陌，芳树缭修堤。
疏雨敛轻埃，十里平如坻。
云日弄晴阴，烟花淡低迷。
往来多騕袅，踯躅赴东西。
紫骝连钱花，青骢碧玉蹄。
轩头剥秋兔，阔臆竦鸣鸡。
金镳响玲珑，玉校光高低。
促缰合组绣，修策琢玻瓈。
顾影敛逸足，迎风郁长嘶。
不逢王武子，与解锦障泥。

晴春厌密处，驾言出林坰。
舍车步蘅皋，缓带遵兰汀。
长林合葱蒨，绿阴透虚明。
上有迁谷鶑，下闻求友声。
风和簧舌稳，薄暮耳犹倾。
归辀俯俄景，修路尚安行。
华铺闭深院，嘉树列前庭。
高梧荫绮窗，媚柳拂朱甍。
安得谷中侣，晨昏此飞鸣。

纤纤兰蕙甲，青青杨柳丝。
草木有春华，园林竞芳时。
妆点贵铨次，高下有推移。
连畛已端修，茅蹊尽平治。
雕栏被丹雘，文甃合瑠璃。
穿薄启萦迂，拍堤泛涟漪。
安排红药树，映带牡丹枝。
蔓草既诛锄，秋荣亦芟夷。
碧芦断修干，丹蓼剪芳蕤。
苞杞散不收，丛菊弃如遗。
芦蓼尚云可，杞菊或未宜。
神功著西河，嘉声蔼东篱。
朱实照金鼎，黄华登玉卮。
暄凉虽异序，荣秀各有期。
商飙掠春丛，摧折谁能支。

纤纤兰蕙甲，青青杨柳丝。
草木有春华，园林竞芳时。
妆点贵铨次，高下有推移。
连畛已端修，茅蹊尽平治。
雕栏被丹雘，文甃合瑠璃。
穿薄启萦迂，拍堤泛涟漪。
安排红药树，映带牡丹枝。
蔓草既诛锄，秋荣亦芟夷。
碧芦断修干，丹蓼剪芳蕤。
苞杞散不收，丛菊弃如遗。
芦蓼尚云可，杞菊或未宜。
神功著西河，嘉声蔼东篱。
朱实照金鼎，黄华登玉卮。
暄凉虽异序，荣秀各有期。
商飙掠春丛，摧折谁能支。

常言秋冬交，溯江便风多。
我行已旬余，有风不生波。
直道不敢往，曲港伤逶迤。
昨日始张帆，腾凌越盘涡。
修途驿未历，寒日景已俄。
夜半转巨橐，惊涛拥蛟鼍。
天明更雄厉，寻尺不得过。
密雨喜初霁，整衣起婆娑。
倚樯玩轻鸥，遵渚踏寒莎。
羡望东行舟，飞帆峭嵯峨。
回数挽引日，多少唯与阿。
行止风在天，天为谓之何。
欲叹翻自笑，聊为阻风歌。
来日如未已，且用资吟哦。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

玄机冥运依鸿蒙，执规岁岁来司东。
乘时剪裁驭大巧，梢头几度铺青红。
匡庐幽香谁见赏，直须为瑞芳华中。
余寒未尽已烂缦，似领千花修会同。
贵名旧尊木芍药，第品应许居上公。
愿分灵根遍四海，充塞天地皆香风。

疏钟到城市，台殿隠修林。
访古多陈迹，探幽惬赏心。
夜声寒溜碎，晓色翠烟深。
自愧縻尘鞅，骊驹又见寻。

修竹趁春阳，猗猗出画堂。
孤根穿密甃，高干倚飞梁。
色润窗纱绿，烟和印篆香。
传闻尤异处，清夜露瀼瀼。

险固三苗左，茫洋七泽西。
山光千叠小，天碧四垂低。
风便修途近，波惊跬步迷。
谁知鱼鸟乐，不复待鞉鞞。

云卧人犹近，团茆迹已空。
秀岩孤海外，修竹冷江风。
笙鹤今谁赏，星河旧隠通。
何当见金碧，华采照淮东。

主人才术照几先，虚室端居宰利权。
谁觉市征非往日，自知岁课埒当年。
高梧六月生秋色，修竹三冬起紫烟。
平日纷纷讥识地，不妨澄寂事经禅。

龙头本是我青毡，寂寞风流数百年。
素业久惭吾未振，遗芳今喜汝能传。
九光瑞日才披雾，千里修途要着鞭。
竹素纪名男子事，莫令风味愧吾先。

刚趁闲情逐队行，忽逢萧寺眼前明。
修廊有荫僧趺坐，古殿无人雀啄声。
咫尺都城尘不到，寻常林木境还清。
凭君试问轮蹄客，过此如何不解惊。

绕舍澄沟玉色方，夹堤密树俨修廊。
霜迟留得秾阴绿，秋冷全无潦水黄。
独木短桥通别圃，攒芦新廪出高墙。
终年饱暖人生足，何必崎岖走异乡。

缁服薰修九十春，法筵长为指通津。
经窗未冷铜炉火，已作他方应化身。

朦胧秋月助光辉，飘泊春风溅客衣。
百尺水晶帘不卷，数峰巫峡雨长飞。
羽觞修禊行将近，蜡屐登山定不稀。
自恨云岩迹如扫，仗君借眼瞩芳菲。

入门修竹耸琅玕，坐久香风拂画栏。
春色正秾双桧静，朝光初上一峰寒。
翠萦虚室尘襟阔，冷逼疏窗夜梦残。
物外闲心殊未惬，殷勤重上白云端。

北虏分庭正，东藩得郡优。
兼曹抛玉殿，重阁指蓬邱。
节制连江海，封疆直斗牛。
地虽邻故里，人始识元侯。
合浦珠还日，长河虎渡秋。
溪山归胜览，风月入冥搜。
使旆天边去，楼船鉴里游。
茶枪香泛泛，竹箭绿修修。
乐苑花犹卉，兰亭水尚流。
千寻经石篑，八月看潮头。
萧寺逢支遁，山阴忆子猷。
昔贤尝纵乐，太守好销忧。
倒载何妨作，扁舟未可谋。
朝纲须急治，民瘼俟全瘳。
青琐从虚位，朱旛且少留。
行当宣室召，还应傅岩求。
德望终归用，愚蒙祇自愁。
官资卑执戟，身势类浮鸥。
每玷乡人荐，长思国士酬。
那堪闻叠鼓，惆怅送行辀。

偏历江山祇此楼，名传自古又今修。
却观湘水浮新景，重对君山记旧游。
风月依然如故友，轩窗今复冠南州。
远迢张相滕侯迹，幸蹑前规壮胜游。

万物忘我难，圣人出同忧。
女娲断鳌足，轩辕殛蚩尤。
禹命洪水乂，稷播百谷修。
元德与天通，珍符告帝休。
起皆不得已，本非功业谋。
应龙潜深渊，睢盱寒水秋。
乘时御风雷，雨施化形流。
体异灵气同，默契神变求。

沙虚路傍泉，江通石上井。
泉挹浅沙黄，井汲深江冷。
六月火云生，旱乌炎午影。
烦心欲清涤，呼儿问修绠。

先王急民事，分吏察垅亩。
田荒宅无毛，置法责粟布。
壤壤一岁勤，暴暴三年聚。
农政久不修，几家有禾黍。

昔年勤细书，广博求多益。
谓经手一抄，可胜读数百。
矻矻三十年，尝废寝与食。
磨墨见砚穿，败笔如丘积。
高编连大轴，不知几万亿。
当时气血盛，未觉损目力。
今年四十六，百病乘其隙。
双瞳旧劳甚，凝血聚成脉。
虚炎更上攻，常若包芒棘。
远视但{雨只}{雨/只}，浮空乱花黑。
少功跂前修，钻仰极窥测。
志欲继绝学，九万希鹏翼。
求于形器外，脱然有所得。
上友千古魂，神遇展良觌。
年来老且病，筋骸当少息。
六物已熬成，昏气须清涤。

长杨夹通津，修竹带北冈。
寻行不知远，时闻芝术香。
渡溪陟翠𪩘，松柏高苍苍。
木杪见栌檐，塔庙居上方。
盘步曲折峻，入门庭宇荒。
道人貌清羸，趺坐临朝阳。
手持天竺书，贝叶翻金光。
炉残柏子烧，龛续明灯长。
见我默不语，举杖鸣匡床。
以示清静观，妙出转徙乡。
我从绝塞来，尘侵两鬓霜。
形骸久颠顿，思逐归鸟藏。
偶来叩禅扃，夐与人世忘。
金篦刮病膜，清冰沃烦肠。
铁牛耕石田，海底种扶桑。
超然越初地，青莲泥中芳。

高山何时摧，谽谺作空谷。
拥土起重冈，断石大如屋。
洑泉尽涌发，散漫流新渌。
南渊势最广，百亩亭澳曲。
龙威俨睢盱，神灵不敢触。
兹旧多园囿，修篁带乔木。
今忽掀阜乱，高下眩人目。
惟羡势雄尊，作镇屹西服。
严威物所仰，宜滋万生福。
胡不静归根，震荡屡翻覆。
天地域中大，奔驰犹未足。
世事百年间，反衍如转毂。
开辟浩劫来，揽之不盈掬。
纷纷祇如此，于予幸乞独。
归来拂虚榻，孤坐但冥默。

旧庐邻通衢，先畴接近郊。
居无风雨忧，岁免粒食劳。
生理亦已愉，胸中胡郁陶。
楹桷思丹刻，久厌处衡茅。
服味喜鲜甘，每羞视锄薅。
德业倦时修，凭虚事华豪。
郑真耕岩石，张蔚隠蓬蒿。
内省重千钧，外物轻一毛。
当时笑寂寞，清节后世高。
原思贫非病，赐也气徒骄。
尔视季子金，何如颜氏瓢。

孙村黄河决北流，北使年年过澶州。
澶州两城战格尽，七十余年废不修。
昔岁契丹倾国起，欲投马棰渡河水。
烽火夜夜照前殿，殿前群臣色如死。
心忧社稷输至忠，殿上只有寇相公。
默使敌计堕吾计，独屈黄屋亲临戎。
敌惊溃奔虎北门，从此愿讲兄弟亲。
平时危冠尽肉食，一旦仓猝方见人。

华林园中千金堤，铜龙吐水天泉池。
八公山下刘安台，城郭周围杂花开。
流金宝剑为秦出，彩鹢羽觞浮洛来。
着处祓除务是日，西关千人万人出。
修修美竹带林高，激湍远照崇山碧。
主人济南旧词伯，芸阁铅丹事书册。
载酒展席俯长流，一饭未尝留俗客。
拂地低回舞袖翻，箫管哀吟动魂魄。
天晴初暖云自娇，风柔徐动花无力。
气酣倾倒不自惜，屡顾空尊有愁色。
岂学飞蚊一饷乐，论文清心听鸣镝。
诗坛誓众军令严，立表下漏不容刻。
神意惨淡諠谑寂，叠简摇毫辞举白。
欲征故事入新语，挚虞追叹惭束皙。
山阴衣冠交履舄，千载风流传不息。
茧纸墨妙龙凤飞，远近家鸡皆敛翼。
明年此会恐难得，俯仰之间已陈迹。
来者兴叹感斯文，后之视今今视昔。

太师占岁验律管，气来姑洗声犹短。
野人告病三月余，公堂严斋五日满。
相招祷雨陟南山，出城鞭马追飞伞。
林鸠怒鸣竞逐妇，穴蚁移居自衔卵。
迎路商羊舞若飞，随车少女风不断。
阴升阳交兆已见，神意感通知悯旱。
焚香沥酒洒枯地，草根清流忽盈碗。
兹事旧传或未信，诚祷灵答知非诞。
祠亭丰碑高突兀，岁纪神{鹿/加}魏所纂。
道武开国始南征，矫首据鞍思胜筭。
云间仰见黑龙来，翔戏下山五为伴。
考卜推为受命符，将拜帝休先沐澣。
前瞻雷电塞空山，筑宫岧峣敢辞懒。
鬼神填委焕丹青，草木森严无冗散。
登山层级绕岩峦，趣门一径极平坦。
箫鼓于今几百年，旸雨无愆雩禜罕。
今朝霡霂千里苏，太守忧民罄诚款。
四郊宿麦远青青，土膏脉润天已暖。
明朝牲币躬修报，岂惮陟降步𪩘窾。
鲁无禾麦书春秋，须知民事不可缓。

沧溟酌蠡天窥管，龟兆何长筮何短。
什百倍蓰情不齐，斛龠釜锺难槩满。
东西地缺如断玦，西北天倾犹倚伞。
山{羊历}何由蔚豹班，荆鸡岂解伏鹄卵。
虽许驽骀可累驰，所贵镆铘能立断。
东陵瓜地久已荒，南山豆苗岁常旱。
日随群影尘满衣，愧窃太仓米盈碗。
默嗟世事意难期，却怪古书语多诞。
往来迅景急川流，怅惘无闻归鬼纂。
今年短发飒惊秋，余日骎骎岂容筭。
逸骥空勤足未舒，寒灯静吊影为伴。
数朝忽喜挹高风，烦心执热逢清澣。
仰观眉睫意可见，巳许交臂心无懒。
飘零铩翮感鸾悲，绳墨呈材愧樗散。
须思汲古得修绠，却步归愚识夷坦。
惟君早岁叹淹回，白雪调高和宜罕。
谏垣密疏藁常焚，琐闼旧风笔不款。
云间遽与鸳鹭分，邑里新歌襦袴暖。
与我晤语若合契，锄去陵谷无隙窾。
因君相见慰蹉跎，再激平生嗟已缓。

四月樱桃始烂红，拜章驰驿岁常同。
留都旧事修邦贡，荐庙清朝广孝风。
翠笼摘从西后苑，彩奁进入大明宫。
近臣曾见天颜喜，清晓分颁到省中。

重云宿霭风收尽，千丈银毫吐海涯。
露气洗开青玉阙，龙宫浮出白莲华。
寒惊栖鹊翻庭树，阴引灵珠耀浦沙。
我是幞巾修月手，玉皇应许上仙槎。

北游汗漫遗玄珠，烟愁雾泣啼芙蕖。
兴来便脱上方屐，归去重修繁露书。
一梦百年依幻宅，五湖千里御风舆。
家山芋栗应常熟，坐看朝三戏众狙。

前生问学仰前修，亲发星星禄始谋。
千里束书来北阙，一朝怀牒走南州。
荷衣未改斑衣戏，斗米聊宽负米求。
想见江神能世态，开帆风满送归舟。

筮仕西州佐邑时，高才不厌簿书卑。
清修与众初难合，真节当朝晚始知。
谏苑尘埃多旧藁，佛宫粉绘有生祠。
与君家世重重契，祖奠灵车涕满颐。

君不闻泗滨亭长送徒如咸阳，徒夫怀归多道亡。
泽中置酒饮相诀，吾亦从此奔芒砀。
阴风萧萧导者惧，前有修蛇怒横路。
酒酣拔剑肯留行，划断蜿蜒不回顾。
河明月出人踵来，彼媪何冤号且哀。
谓遭赤帝屠吾子，语竟莫知安在哉。
真人闻此自心许，茫茫四海吾其主。
虎变龙飞十二年，馘项枭英盖狐鼠。
半夜雄铓飞上天，几见长陵一抔土。

前日去薄官，驱车望城阙。
情亲周与郭，契阔多年别。
征袍未及解，径造郊扉谒。
存问审安娱，芝眉尉怀渴。
家饱具羹炙，笑我犹饕餮。
野色夜苍茫，松阴步微月。
悲风应长啸，洒面若冰雪。
狭室烛花青，坏炉拥驼褐。
欢呼讲旧好，邻梦憎惊聒。
念昔初冠年，朋从事颠蹶。
匆匆一回首，身志成老拙。
居诸信遄迈，又值阳生节。
春物行可期，良游须屡结。
妇家酒醅美，升斗容丐辍。
斟酌挹东君，手选时芳折。
樽前有余乐，身外无所切。
欲寻玉清路，难访金丹诀。
修短三万朝，黄尘共埋灭。

舍辔步平陆，解襟俯清池。
微风度修竹，瑟瑟生沦漪。
梨华照晴影，暖雪正纷披。
把酒久沈想，况与玉人期。

文昌西郭居，修竹闭环堵。
琴樽不复存，青莲开梵宇。
尘纷晦遗像，粉绘才可睹。
拜奠愧无言，长哦君乐府。

诘曲池塘碧玉流，禊亭孤占小汀洲。
长纫座上芳兰佩，不系檐前画鹢舟。
好泛羽觞修旧事，为书茧纸记清游。
季真待得东还日，初见红蕖十亩秋。

帘幕深常闭，门庭閴未开。
愁将河女隔，喜见月娥来。
骚客吟冰柱，仙官醉玉杯。
蹇修那可得，笑齿竟谁媒。

一片木柴投向釜，不是知音色如土。
道途谩用运三车，根性终然资一雨。
相逢倘获个中人，涓滴何辞北馿乳。
善才童子天质奇，抛官远遁修行苦。
果向北山曾遇人，便解捐书寻一语。
而今脱却七斤衫，相见山山惟作舞。
秋闱何幸相握手，未厌夜深来叩户。
莫愁客至将何待，困有眠床饥有俎。

春深琼苑百花明，拂晓銮舆下太清。
彩仗六军严禁卫，虹桥千步跨仙瀛。
讲修禊事垂游豫，欲与民心乐治平。
扈跸两经来此地，独惭衰飒玷恩荣。

纪元新历布，修禊暮春初。
恺乐传恩斝，荣光动拜裾。
宸章争日丽，圣泽与阳舒。
欲识天临远，殊方属象胥。

欲作新诗挑两公，含毫不下思先穷。
贪逢大敌能无惧，彊画修眉每未工。
畏病忍狂妨痛饮，晚云朝雨滞晴空。
正须好句留春住，可使风飘万点红。

穷秋积雨不破块，霜落西湖露沙背。
大鱼泥蟠小鱼乐，高丘覆杯水如带。
鱼穷不作摇尾怜，公宁忍口不忍鲙。
修鳞失水玉参差，晚日摇光金破碎。
咫尺波涛有生死，安知平陆无滩濑。
此身宁供刀几用，着意更须风雨外。
是间相忘不为小，濠上之意谁得会。
枯鱼虽泣悔可及，莫待西江与东海。

五士三不同，烦公以诗诉。
强酒古所辞，妙语神其吐。
自念每累人，举扇毋我污。
复使两欧阳，缩手不分付。
平生西方社，努力须自度。
不忧龟九头，肯畏语一误。
顿悟而渐修，从此辞世故。
公看万金产，宁能一朝具。
两生文章家，夙记鸣蝉赋。
请公坚城垒，兵来后无数。

湖海相望阙寄声，云林过雨未全晴。
青衫作吏非前日，白首论文笑后生。
似听儿童迎五马，稍修书札问专城。
一闻苦李蒙庄句，不复人间世后名。

晓领黄冠子，步寻东涧源。
拖筇探清浅，垂手弄潺湲。
岸阁残花片，槎留旧涨痕。
凤潜丹穴邃，龙卧古潭浑。
修竹青垂荫，长萝翠可扪。
忽惊穿药圃，不觉到云根。
嶝外看飞鸟，崖边见饮猿。
援琴写山水，布席坐兰荪。
白石支棋局，青沙藉酒尊。
醉歌归路稳，洞口月黄昏。

蜿蜒曲龙腰，山间隠楼观。
孤高伏龙角，浮图刺云汉。
修林霜雪余，落叶青红乱。
想见洞中人，不知时节换。
咳唾落江东，江东两眼中。
举头触浮云，失脚惊飞鸿。
逢人自笑谋身拙，坐使红尘生白发。
入山便欲弃人间，出山又与松筠别。

车马竞清夜，人物秀三楚。
登临得免俗，兹楼岂时睹。
同来两稚子，冠者亦四五。
落落俱可人，颇亦厌歌鼓。
山月出未高，潜鳞动寒浦。
樯灯接疏星，夺目粲不数。
魏侯转物手，百好趋就叙。
得句未肯吐，秀气出眉宇。
水浄纳行影，山空答修语。
夜气稍侵肌，鸟骇去其侣。
清游岂有极，喜事戒多取。
投静未免喧，于今岂非古。
永怀寂寞人，南北忘在所。
横岭限鱼鸟，作书欲谁与。
情生文自哀，意动足复伫。
凭槛共一默，望舒已侵午。

林花女颊红，春水瓜头绿。
步蹇我三休，来同君一足。
苦嗟所历小，不尽千里目。
暮景向昏鸦，归涂取修竹。

堤沙泥尽未及尘，江波不动风生纹。
虎头鱼尾不知数，朱旗一点来奔云。
春容已老有余态，祓禊虽古无前闻。
踏青摸石修秘祝，落日带雨催行人。
听诗对月两不厌，颇觉过目徒纷纷。
君不见天宝杜陵翁，屈宋才堪作近邻。

春力着人朝睡重，叶底黄鹂鸣自送。
绿幕朱栏日观明，回廊侧户风帘动。
昨夜春回到寒谷，好鸟飞来把修竹。
整翰厉觜初一鸣，已落君诗专妙独。
退红着绿春事残，后时独立知何言。
侧听不尽已飞去，怀抱此时谁与论。

逐胜阙勇功，饯春无少色。
出门欲何向，坂丸随所击。
百年余几何，十步复一息。
同来二三子，楚楚颇修饰。
行前强老夫，径捷疲峻陟。
山门开烟霏，禅房闭岑寂。
口燥沾茗椀，久厄此为德。
逐日下西山，草路荒不识。
回溪转钩曲，门径入绳直。
故人喜领客，内愧积腹臆。
所来为亲旧，扫除称寥閴。
疾风无末势，过雨有余沥。
高花初欲然，平荷已如拭。
因君感衰盛，丑好移顷刻。
交新厌区区，话旧听历历。
谈间十一二，四座已倾侧。
茅屋漏风霜，山田带沙砾。
尚能哀此老，举手触四塞。
君如涧底松，超拔出天壁。
学诗有新功，黄魏共推激。

壁立无堪佐子贫，漫修简牒效殷勤。
起临明镜看生意，卧向晴檐共白云。
逸气不应供潦倒，剧谈脱或致纷纭。
但令苏晋禅妨醉，不患何山病故荤。

潭潭明光殿，稽首西方仙。
平生修何行，步有黄金莲。
我岂昔好径，报以履下穿。
洗足坐道场，卒卒此何缘。

疾雷倒海不成雨，黑云衔日蚕不吐。
深院回廊昼日长，青帘朱幕风铃语。
神仙中人龙作马，翠旌绛节从天下。
竹冠芒屦紫绮裘，曳杖林间观物化。
清池照眼自生凉，修竹回阴欲过廊。
樽酒未空高兴动，含毫欲下云飞扬。
俗闻道士业符医，未语已作庸人样。
但知一扇博百金，岂识双松到千丈。
蝇头小字密著行，四座欢叫醒而狂。
忽惊天姥到庭户，风篁露草鸣寒螀。
回天却日有余力，小试席间留翰墨。
请公慎用补天手，入佐后皇和玉石。

身去风流在，人难玉石分。
平生才一见，治行已多闻。
更觉知音少，还修地下文。
他年九原泪，仍是两冯君。

送往开新雪又晴，故留腊白待春青。
稍回杉色伸梅怨，并得朝看与夜听。
已觉庭泥生鸟迹，遽修田事带朝星。
暮年功力归持律，不是骚人故独醒。

东方千骑贵当年，白发居头也自贤。
肯费精神修客主，稍回功誉入章篇。
虚名不救空肠厄，晚岁仍遭末疾缠。
死去不为天下惜，镜中当有故人怜。

三楚风流秀士林，英词从昔动修门。
充庭初识苍龙础，赐醴行霑白兽樽。
已上荐书轻一鹗，更凭诗力化群鲲。
千年辽鹤空城郭，谁见朱公有异孙。

百念皆空习尚存，稍修香火踏空门。
槌腰摩腹非春事，割爱投闲覆玉樽。
白发情多犹可染，骖鸾兴尽却乘鲲。
上界纷纷足官府，也容河鼓过天孙。

度腊不成雪，迎年遽得春。
冰开还旧渌，鱼喜跃修鳞。
柳及年年发，愁随日日新。
老怀吾自异，不是故违人。

往时三吕共修途，拟上青云近玉除。
中道勒回奔电足，今年还直迩英庐。
纵谈尚记华严夜，枉道难随刺史车。
遣兴宽为七字语，寻人聊代一行书。

复辟先元约，长年损积忧。
春移柏城仗，仙去帝乡游。
德并涂莘敏，功临马邓优。
千秋修故事，车马戒如流。

此别未为远，两都东西州。
情亲有乖隔，江湖成阻修。
脱尘度翠密，徐行当寻幽。
各有惜别怀，共此一日留。
意合岂待约，酒尽不更求。
阙词固未可，忍手亦何犹。
坐有黄冠师，未解逍遥游。
兴来我与共，醉罢君当休。
僧房火可亲，此乐行且谋。
万事自纠纷，高怀元一丘。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

好在谈经老上人，冲风踏雪到江滨。
百篇出箧自新得，一钵随身依旧贫。
终岁杜门逃俗士，为师设榻对修筠。
蒲团藜杖焚香坐，此意此时无点尘。

六月鄞江旱，焦劳刺史忧。
戴星趋洞府，踏月叩龙湫。
引咎青章设，为坛古法修。
山川将尔遍，牲币岂吾留。
帝意兹回眷，神聪俯应求。
油云潜感召，灵雨忽滂流。
急势朝翻幕，寒声暮咽沟。
余波平浦屿，翠色蔽田畴。
池阁消残暑，闾阎庆有秋。
邦民无以谢，惟起载途讴。

开窗得远意，兴出杳冥间。
芳草日边路，片云天外山。
好花和露𣃁，修竹夹藤删。
每许南邻伴，时来一寄闲。

沛高皇之受嬴兮，刘别子曰楚元。
羌好诗而说义兮，敬设醴于穆生。
戊始怠而穆去兮，申白笑而钳市。
富传孙而失国兮，派辟彊之支子。
爰清浄而少欲兮，以身悟乎霍光。
蹇孙向之洽闻兮，至耆老而弥良。
曰众贤和于朝兮，万物和于野。
粤百世而能调兮，民胥来而凤下。
惟刘有后于楚兮，千岁发夫道原。
流其芳以益远兮，伟壮舆之不愆。
原惟博而好直兮，向异世而复起。
舆惟进而未已兮，载向学亦不坠。
彼元结之信修兮，羌何为此漫浪也。
将履中而晦外兮，其德固天之放也。
惟漫浪之为言兮，匪正则之嘉名。
岂其惩屈之死忠兮，欲猗移以保生。
结当易之一爻兮，幽人履而正吉。
舆方壮而恶画兮，弃尔辅欲谁赖。
吾语子漫浪之可兮，遗物往其庶几。
苟畏人而群于人兮，拭唾面其犹殆。
朝骋望乎紫霄兮，夕归次乎左蠡。
五老兮在上，星子兮在下。
垂瀑介于高丘兮，洞深林而北靡。
飞梁亘于三峡兮，倏异景而殊世。
青松屋兮桂宇，辛夷房兮梅户。
兰糗兮菊粻，荪体荐兮肴若芳。
云驷兮霓辀，岁将晏兮谁与游。
烟为衣兮水为珮，君谁须兮林之际。
吾以漫为旌兮，建彼太虚之上也。
吾以浪为乘兮，周彼八荒之外也。
羾万里而不逢人兮，御谒我以宜止。
晻轰轰而旷汹汹兮，羌何以辩乎明晦。
弥高出于千仞兮，群凤过而北南。
弥幽径于雷室兮，列缺惊而后先。
求佺侨而不得兮，咸勃窣其在下。
乃山泽之臞兮，夫何足以跂而望我。
茫吾不知其所如兮，黔嬴告我以何舍。
出无阴兮入无阳，旋丹崖兮匝大荒。
忽临睨夫故居兮，群梯危之蜂户。
伛白叟之扶童兮，迎谓我以良苦。
返吾稼兮复吾樵，山{山匆}{山匆}兮江滔滔。
舆先人之善俗兮，虽百世犹未改。
彼鲁衰而龂龂兮，吾老穉以知耻。
匪礼失而求野兮，民固化于不恌。
舆克家而好常兮，庸谨行以毋慠。
怀向原之遗直兮，念尔祖而履薄。
陈洪范之九畴兮，叙三统与七略。
以为博而弗考兮，蹇无用而束阁。
纷舆世之多贤兮，匪曲全而好修。
惟仁宅与义路兮，羌可居而必由。
结信贤而自晦兮，忘其同物以迷世。
凫与波而上下兮，夫固非驹之所喜。
乱曰：接舆诡而悟圣兮，匪沮溺亦楚狂。
圣与言而莫顾兮，人以为知乎大方。
既不足用吾中兮，吾将从回宪之所臧。

沛高皇之受嬴兮，刘别子曰楚元。
羌好诗而说义兮，敬设醴于穆生。
戊始怠而穆去兮，申白笑而钳市。
富传孙而失国兮，派辟彊之支子。
爰清浄而少欲兮，以身悟乎霍光。
蹇孙向之洽闻兮，至耆老而弥良。
曰众贤和于朝兮，万物和于野。
粤百世而能调兮，民胥来而凤下。
惟刘有后于楚兮，千岁发夫道原。
流其芳以益远兮，伟壮舆之不愆。
原惟博而好直兮，向异世而复起。
舆惟进而未已兮，载向学亦不坠。
彼元结之信修兮，羌何为此漫浪也。
将履中而晦外兮，其德固天之放也。
惟漫浪之为言兮，匪正则之嘉名。
岂其惩屈之死忠兮，欲猗移以保生。
结当易之一爻兮，幽人履而正吉。
舆方壮而恶画兮，弃尔辅欲谁赖。
吾语子漫浪之可兮，遗物往其庶几。
苟畏人而群于人兮，拭唾面其犹殆。
朝骋望乎紫霄兮，夕归次乎左蠡。
五老兮在上，星子兮在下。
垂瀑介于高丘兮，洞深林而北靡。
飞梁亘于三峡兮，倏异景而殊世。
青松屋兮桂宇，辛夷房兮梅户。
兰糗兮菊粻，荪体荐兮肴若芳。
云驷兮霓辀，岁将晏兮谁与游。
烟为衣兮水为珮，君谁须兮林之际。
吾以漫为旌兮，建彼太虚之上也。
吾以浪为乘兮，周彼八荒之外也。
羾万里而不逢人兮，御谒我以宜止。
晻轰轰而旷汹汹兮，羌何以辩乎明晦。
弥高出于千仞兮，群凤过而北南。
弥幽径于雷室兮，列缺惊而后先。
求佺侨而不得兮，咸勃窣其在下。
乃山泽之臞兮，夫何足以跂而望我。
茫吾不知其所如兮，黔嬴告我以何舍。
出无阴兮入无阳，旋丹崖兮匝大荒。
忽临睨夫故居兮，群梯危之蜂户。
伛白叟之扶童兮，迎谓我以良苦。
返吾稼兮复吾樵，山{山匆}{山匆}兮江滔滔。
舆先人之善俗兮，虽百世犹未改。
彼鲁衰而龂龂兮，吾老穉以知耻。
匪礼失而求野兮，民固化于不恌。
舆克家而好常兮，庸谨行以毋慠。
怀向原之遗直兮，念尔祖而履薄。
陈洪范之九畴兮，叙三统与七略。
以为博而弗考兮，蹇无用而束阁。
纷舆世之多贤兮，匪曲全而好修。
惟仁宅与义路兮，羌可居而必由。
结信贤而自晦兮，忘其同物以迷世。
凫与波而上下兮，夫固非驹之所喜。
乱曰：接舆诡而悟圣兮，匪沮溺亦楚狂。
圣与言而莫顾兮，人以为知乎大方。
既不足用吾中兮，吾将从回宪之所臧。

乐哉侯之邦兮，封楚宫与复关。
美哉洋洋水兮，昆仑始乎并川。
桐离夫其实兮，绿竹兑于丘园。
三年庶夫有成兮，蹇吾师其永叹。
营室壁而建墉兮，参国一其可观。
涂椒丘吾驾车兮，揽予騑之啴啴。
袭予旆之悠悠兮，侯降观其于田。
春阳满其亲天兮，乃物作而芄兰。
来吾省夫在畴兮，介黍稷之有年。
侯宁般于游兮，无非事而不烦。
羌信修而好我兮，曷怀归而翩翩。
信侯邦之可乐兮，蹇携手其同行。

暑卧午呀呷，蠲烦何所投。
岩桂割辛芳，石蜜滋甘柔。
沃以火鼎沸，閟之冰井幽。
三日出深幂，明琼盎黄流。
冰火离坎类，意比秫麦缪。
辛甘既两适，不湎亦销忧。
中年苦内热，岁愿西风秋。
寒凉犯所畏，发散资尔谋。
时时以觞客，三献不一酬。
缅思湘累语，啜醨终所羞。
北斗酌此浆，违世聊远游。
恐复迷吾往，仆悲道阻修。
淮南归来些，憭栗令人愁。
百壶无此饯，夙志慕林丘。
宁怀小山感，不为桂枝留。

我生譬天星，𪾢睆但空誉。
学经羞轮扁，常恐老窜句。
南游上会稽，弱冠肆远步。
便当期汗漫，如鸟铩修羽。
入宫又独晚，谣诼遭众嫮。
坐令平生交，室冷毡不具。
君公墙东客，清鉴美无度。
风期山水意，千载见此遇。
定疑丹青仙，方我以痴顾。
岂繄才自疏，阅世真异趣。
伐柯理无远，要以一马喻。
古人本不死，方寸有佳处。
三年禹河曲，日见车马渡。
何知谢剥啄，黄土衣易污。
无人尚有子，独载城下路。
功名喧口实，簪组托肺腑。
请看缾罂满，取踬病不去。
脱黏窥本初，须子遗所寓。
怵迫倦东西，林间尚宽裕。

短辔驭羸马，驰驱曹济间。
商飚折劲木，萧瑟道里寒。
况复慕所天，恻怆摧心肝。
游子叹时迈，慈母怜衣单。
来时凭窗哭，五妹垂修鬟。
季弟主菽粟，孺妻爨茅菅。
悼我无令人，莫奉堂上欢。
岂无萱草诗，终日倚门阑。
念昔常独立，所闻诗礼难。
我尚未成人，遭罹此忧患。
岁晏念坟墓，仳离百哀攒。
何时奉灵车，辛苦向此还。
亲寡气力微，傍人祝加餐。
愿言薄志节，苟生无形颜。

漆园说海若，稷下谈神州。
长剑堪倚天，语大世莫酬。
少狂岂其然，及此日月流。
稍知画足非，万事指顾休。
夫子更高识，未沫于前修。
乘流聊复驶，得渚正须留。
盖有幸遇鲁，何能必为周。
徜徉下泽车，惊骇入谷驺。
对酒尚青眼，吟诗将白头。
山阴论往事，陈迹讵能收。

霜雪埋百花，及时鬭春阳。
城南有高士，买屋入花藏。
经时不出门，为花日日忙。
我居在何许，近止东数坊。
亦有佳公子，连车换帷裳。
隔墙蜂蝶喧，开户草木香。
仙人朱桃椎，发绿童脸芳。
此公不可见，此画来远方。
竹倚屠苏坞，柳拂辘轳床。
素儿虽小小，亦足侑客觞。
尚书廊庙具，气若冰壶凉。
忘年此宾主，吾党有辉光。
人生走尘土，岁月颜鬓苍。
曷不休沐暇，过此薰修房。
宴坐二十年，非痴实难量。
张侯不出家，在家说缘忘。
尚拟问两卿，携肴借红妆。
妍歌听黄子，不饮亦清狂。

修身贵日新，如草陈叶换。
请看弦上矢，岁月不可玩。
文章得蛙釜，虎以皮遘难。
兹事从古然，吾党奚独惋。
秦君好学勇，决胜百马汗。
宵行委明月，屡得按剑盼。
鄙夫晚更事，前猛窘新愞。
怜君亦自喭，意满怀不散。
谁为倾国媒，尚此琼英粲。
期君似椓罝，无以无人慢。

虚斋闭疏窗，竹日光耿耿。
更无司业酒，但有广文冷。
人怜出入独，自喜往还省。
时作苦语诗，幽泉汲修绠。

神龙异凡马，头角要须敛。
邦公七岁时，惊耳一语险。
悟身非常住，风日过河减。
峥嵘法云窟，跳出有家范。
金刚不吐焰，已落天魔胆。
一派感慈中，无波寒湛湛。
是波本非水，无以瓦砾点。
低枝竞听法，草木有情感。
作解受群邪，碔砆疑琬琰。
居然身出定，面目本来俨。
而我久尘劳，见之良内慊。
周侯老词句，太华耸而黯。
自说少苦心，修涂肆穷览。
李侯遗世事，不琢元无玷。
文采丽春葩，百牍交千椠。
顾惭土炭嗜，畏疾非羞俭。
望不见水端，譬河还少贬。
请佩伯阳言，吾非勇于敢。

坐狂得世捐，作官故不了。
十年未弛负，半世不黔灶。
居然颜玉雪，及是鬓蓬葆。
碧山已焚鱼，白水初种稻。
瓜区可深隠，圭窦便却埽。
之子怀世资，行修名誉好。
避人本愉恬，坐我亦枯槁。
顷求田野处，政以城郭扰。
常时啜仳别，幸尔晏言笑。
如兰岂异臭，覆瓿本均好。
不惩范釜尘，尚作韩编盗。
斲轮元戒疾，纻絮非病少。
莞尔劝之休，怡然守而嫪。
翻思南迁久，祇幸北归早。
三已令奚愠，四至卿诚巧。
所欣颠木蘗，莫羡姣人了。
同气靡间言，它人阙忠告。
贫居无酒肉，穷巷有探讨。
葵作饱蓬蓬，茗浇忧悄悄。
长闲味更永，竞进念已剿。
目鸿天苍苍，梦蝶日杲杲。
蘅皋美新雨，藜杖邈高蹈。
营斋直新径，创槛俯幽沼。
架以我园檀，茨之子官草。
优游聊卒岁，邂逅可同调。
佩玉子终翔，菟裘我方老。
囊中餐玉法，枥上追风骠。
能知面不腼，未用心如搅。
平生夔契慕，晚岁瞿聃妙。
但欲入林深，子来应问道。

残暑夜如炊，晓风吹萧索。
开门望林木，引蔓修篱落。
所欣尘累远，不恨生涯薄。
心事少干云，白头成忆昨。

君不见庐陵公，往为学士修书日。
诏畀千金访遗逸，遗文逸字往往出。
故都易姓几兵火，量臀鼎腹细诘诎。
道人岣嵝空有闻，丘陵仙鬼事恍惚。
共和十鼓记亡一，峄山肉在无复骨。
云阳八体又瓜剖，至使汉童讹尉律。
世儒诡正何足臧，公家安取千轴藏。
仲尼犹及史之阙，有马借人吾敢忘。
题签甲乙颍水阳，后来胡君癖膏肓。
倾家自构琬琰堂，搜罗近出补厥亡。
荒林圮冢见未尝，南观禹穴计渺茫，闭门睥睨在一床。
常恨平生好古家无力，骑马蹊田观断刻。
中郎二字烦走驿，率更三日劳野食。
长年囊褚况易掷，儿作摹朱妇遮壁。
愿从胡君丐无有，十百数中聊取仂。
胡君今逸民，盱眙不见十五春。
坐令铅椠老壮士，朝廷岂无忧国人。
曩时豪气今谁在，会面只谋千日醉。
听君汗漫驰古先，世事无何付蝉蜕。

行乐曾闻戒迟暮，人生波上飞凫聚。
兰亭往事如过雨，山阴修竹空千古。
陈侯挥翰少年时，三赋声名动人主。
可是高才弃绳矩，自然采绣非针缕。
五十天南把一麾，犹得无襦歌叔度。
邂逅西城筑冶墟，王官继日车连户。
自言春晚洞庭归，日落江南得佳句。
倾盖何妨许如故，执鞭况是平生慕。
但忧笔陈困攻坚，傥许寻盟解围去。

筑台危可瞰坰牧，朝来小雨犹十上。
虽无峻岭有修竹，不减山阴同放浪。
青门正尔堪邵平，云中何必须魏尚。
小池更广勿近墙，畏与浊渠同滉漾。

与君暮从栖岩东，有泉锵然发深谷。
人言祥符行幸城无水，跨野疏泉此山足。
后来修废吴与李，谁其记者江休复。
我欲重铭章圣功，借君巨笔錾寒玉。

海山兜率事悠悠，底处仍须着力修。
莫认箭边曾有鹿，安知蓑外是无牛。
社樗共作支离病，园絮同为汗漫游。
亦见颜公为言此，春风过尽不抬头。

君王孝悌纂修意，丞相忠良典领宜。
却恨身为周柱史，不令人识汉官仪。
当年请郡新进笑，今日曝书陈迹迷。
犹有院中宣赐笔，不妨林下醉题诗。

梅福当年守此官，荆山谁见韫琅玕。
人如修竹三冬好，诗与清溪九夏寒。
未信簪裳妨小隠，蚤时雷雨起深蟠。
春风揽辔河阳县，痛饮狂歌忆旧年。

见我淮南初召西，重来学馆尚栖迟。
未容小隠通三径，聊可卑飞共一枝。
饮罢玉山方突兀，赋成笔陈已淫夷。
霜荷叶叹青衫旧，闻子修身自畏知。

衲子玄关，群生命脉。
锋芒未兆，便好承当。
文彩才彰，翻成影事。
空劫已前，乾坤未剖。
凝然一片，非圣非凡。
不涉熏修，岂从外有。

丈夫儿，自家断，日用无私休计算。
被他指点谩商量，到底死生打不辨。
长生路上少人行，轮转修途空懊叹。
万境中，须这汉。
出没卷舒无系缚，浅种深耕谁委知，沩山水牯骑来惯。
头角分明在目前，五湖衲子抬眸看。
玉笛一声风雨寒，万两黄金终不换。

春风习习，春日熙熙。
鸟啼东岭上，花发树南枝。
园林并紫陌，赏玩颇相宜。
行人半醉半醒，游客似憨似痴。
或歌或舞，或笑或悲。
头头尽是吾家事，处处全彰妙总持。
因甚把住，特地生疑。
辜他古德，努力披陈。
不省这个意，修行徒苦辛。

古今不异，达者同归。
踏着斯关，自他兼济。
山僧不惜眉毛，重为诸人指注。
休，休，大丈夫儿合自由。
急急修，莫悠悠，看看便是结交头。
莫学陵田栽晚稻，一阵霜风无可收。

昔君居隠鳞，投竿拂珊瑚。
今来寓谷口，结亭事春锄。
亭下十余畦，蔚蔚富嘉蔬。
野果衔朱蕤，蔓实垂青桴。
篱根有蹲鸱，晨炊胜雕胡。
岂惟充君腹，邻里亦厌余。
疏泉动地脉，硗确成膏腴。
谅彼汉阴人，假修匪吾徒。
避俗柴桑翁，不复叹荒芜。
卷怀经纶手，治此一亩居。
知子非隠沦，聊以寓壮图。
人生出处分，礼义安可逾。
兹谋异樊须，甘事小人儒。

荣名嗟何为，病木自生瘿。
彭殇一梦觉，乌用论久顷。
寄身渊明庐，翛然在人境。
卫生鄙樊雉，放浪任流梗。
相忘到形影，世累不须屏。
锉针聊自营，宁复事干请。
负暄有余燠，蓬鬓乱垂颈。
客来坐无毡，谁顾广文冷。
忽闻过吾门，冠屦不暇整。
邀我招提游，并辔相与骋。
僧关叩禅寂，未语心已领。
并游皆韩徒，辞刃淬锋颖。
多闻富如坻，吾方拾遗秉。
顾惭管窥陋，未睹豹文炳。
谬追俊游后，如渴得甘井。
愿从借金篦，为割眼中眚。
鼻端垩墁久，妙质愧非郢。
赓酬困诗律，恐坐杜陵{疒省}。
相携上层岗，出户畏深阱。
每虞参也鲁，跬步辄三省。
迟回月初上，云间挂金餠。
昏鸦鸣相呼，更觉林逾静。
湖光湛星汉，渺渺天水永。
归蹊暗尘土，回首失清景。
角声下谯门，归步怯修岭。
晚市人迹稀，青灯耿疏影。

丛祠有狐鸣，群雏满东州。
彬彬齐鲁郊，不复论轲丘。
鼓刀贩缯翁，衮衮封公侯。
风流日凋弊，世久俗益偷。
昔时戴经人，辍耕仍佩牛。
椎埋昼行盗，闾里更相雠。
赵子尉平阳，始止惟民忧。
百花烂成围，幽禽哢春柔。
问子胡不乐，我心殊未休。
威明揉彊梗，骄鹰化为鸠。
买犊解吴钩，束身自锄耰。
田庐户无枢，长物弃不收。
结亭自乐只，开编玩前修。
谁云酸寒吏，忧乐非身谋。
乃知君子怀，与世异沉浮。
嗟予一漫叟，放浪犹虚舟。
舞雩有清风，遗迹今在不。
君乎去此矣，欲往将谁俦。
寄言春服成，尚觊一来游。

君不见钓璜溪上白发翁，一竿西去追冥鸿。
田车同载非罴熊，鹰扬烈飞如飘风。
又不见羊裘石濑垂纶叟，爽槩凌天动星斗。
万乘故人亲访求，卧对銮舆忍回首。
圣贤遇合自有时，洁身乱伦非所知。
高风寥寥古已往，较然得失知者谁。
君有钓台临橘水，橘溪不与桐溪比。
收身欲摄渭老踪，笑抚长髯照清泚。
澄潭夜月秋光浮，撇波短艇沿汀洲。
长绳巨石不能系，飞帆片席归蓬丘。
巨钩沉饵牵九牛，一钓直掣金鳌头。
修鳞摆鬣浪山起，云鹏飞翻忽千里。
跨云凭翼上青冥，一点孤光厕箕尾。

君不见马伏波，后车薏苡珠玑多。
又不见章台秦璧非有疵，相如谬使秦人疑。
匡章不孝通国非，世无孟子知者谁。
惜君高材兼众美，完德从来速招毁。
含沙怒欲阴中之，刚引泾流污清泚。
轻云卷尽天日明，容光窍穴无潜形。
刮磨玉莹冰雪凝，楚人谩费涂丹青。
齐庭有鸟久不鸣，会须一举天衢亨。
北溟欻起风雷惊，修鳞巨鬣随波轻，不须回首顾潜鲸。
好乘扶摇九万里，奋迅六翮飞南溟。

方壶七万神鳌连，琼台缥缈居灵仙。
鲸翻海运成桑田，异境谁使夸娥迁。
铦锋四面苍圭圆，巨灵巧以青瑶镌。
揉风洗雨净娟娟，修眉浮空秀争妍。
清溪回旋泻幽泉，下有澄澜湛洄渊。
绣楣雕栏欲飞翻，凌切汉道摩星躔。
恍如直跨须弥巅，琉璃凝光围四天。
喜君妙龄谢世喧，萱堂慈颜白盈颠。
儿童牵衣戏蹁跹，优哉此乐谁与先。
嗟予昔以三釜悬，投身世网百虑煎。
今乎老矣诚可怜，狙猿何用簪缨缠。
子云终须守一廛，诛茅结屋才数椽。
薜衣杂佩纫兰荃，手披白蟫玩青编。
春晖不报常欿然，虽有至乐安能全。

败叶辞故枝，惊飚送微雨。
田庐向收获，城中亟完补。
游子欲何之，道路修且阻。
俛首谢田父，予生厌羁旅。

懒拙乖时尚，支离与世殊。
馈浆惊御寇，避席愧阳居。
触事纷难解，忘形色易锄。
不须修混沌，机械本来无。

云根修蔓绿成阴，风雨园林懒重寻。
春日去来人不问，碧桃朱李付幽禽。

水性能方圆，泉色常珪璧。
云山静有辉，琼液来无迹。
泉上修禅人，曹溪分一滴。
鉴止更澄源，纷纷万缘息。

悠悠意得自疏通，寂地因居乐性空。
幽思晓风清迫枕，静听寒雨细霑桐。
修茎竹韵澄箫玉，绿影松垂乱鬓蓬。
俦侣好邀同此适，搜吟得到几匆匆。

修竹苍苍似剡川，浮觞可继永和年。
不知谁有羲之笔，欲写兰亭第二篇。

结茅编竹对高丛，不种修篁不植松。
但得数枝花似雪，何须裁截伴枯筇。

不求至道不修真，一穴涓涓岂有神。
王锡苏耽已仙去，未应皆是酌泉人。

修篁乔木水西涯，古屋颓垣达磨家。
持钵但闻僧乞供，杜门不为客烹茶。

书生著书贪日课，文士卖文救穷饿。
青楼歌酒属富儿，不意此名君乃荷。
风波平地自谁始，一倡从知百人和。
东鲁男子旧修谨，南郡诸生底逋播。
平安敢烦街吏报，洁白长赓楚人些。
流言不计两曾参，机上慈亲枉惊堕。
阮舍尤须办南北，杜冠可无分小大。
宁知宋玉笑登徒，或指宣尼作阳货。
璧亡误使张仪去，兵利徒为少卿祸。
违从兄食祇厚诬，偿同舍金聊引过。
无黥可息劓可补，未信白璧青蝇涴。
君不见吾宗孟公士所倾，亦有俗子惊人坐。

洞箫奏兮瑶瑟御，日不足兮继以夜。
吾宁独此湛乐兮，嘉予美之宜修。
披浮云出明月兮，挥众星不与谋。
既成言以命予兮，顾永予之光明。
岂独谓不然兮，托东风以惠声。
嗟言独何容易兮，有倾身者鬼神。
中怀着而必见兮，卷兰舌而交信。
予虽不执子明烛兮，光辉其舍予。
两相审者不媒兮，予既获子于鼻息。
舒子声以歌兮，凤凰将闻而振羽。
结子佩而起舞兮，星斗视子而上下。
独翩翩其不可留兮，君之居可知而不可得。
春水涣涣兮，予独饮君河之曲。
鸟鸣群飞兮，其下芳草。
柳舒舒其可揽结兮，桃李始就其膏沐。
行者怀兮别者思，酌君酒兮寿君以不衰。
抚君舟之悠然兮，将浩渺以浮航。
三江震泽兮，舟师告惫而一息。
引日星之煌煌兮，吾独望子于南极。
想子其下兮，鼓圣涛而鞭蛟龙。
使宓妃不敢巧笑兮，皇英敛衽而来从。
南风之来兮，入予裾悦余心。
独条畅而清婉兮，曰是为故人之风。

张子官于福昌，块然独居，无与为友。
宾客不至，遗朋失旧。
经时闭门，终日钳口。
出无与游，居无与就。
谁同我食，谁酌我酒。
归守妻孥，出对厮走。
驾言出游，田童野叟。
气否莫交，情包不剖。
塞聪蔽明，盘足袖手。
披书阅简，眩目疲肘。
厌然成痼，不可针灸。
于是张子，涤虑除烦。
披庭扫堂，枕手而眠。
恍若有遇，有神降焉。
曰我实哀汝，独无友朋。
我有教告，子乎我听。
凡世之人，百愚一贤。
古昔所叹，非独今然。
得贤与朋，善固无俪。
贤不可得，将愚与比。
友贤实难，幸然后值。
不幸友愚，与无孰利。
谄笑倾辟，韬情晦实。
测心献计，因隙投策。
口是腹非，面歌背泣。
友若此者，实繁孔多。
曷若不见，目清耳和。
我复告子，真友之实。
尔遵我言，友胡有竭。
人物虽殊，可友同焉。
赐尔以友，其名曰山。
居汝左右，在汝北焉。
端不汝去，澹兮绝言。
春丽夏繁，秋疏冬瘦。
霞雾融明，风驰雨骤。
孤楫横奔，牢屯巧镂。
傲岸轩昂，清华润秀。
对食临眠，排堂入牖。
效技汝前，虽劳不疚。
山有佳泉，多灌尔囿。
历石悬空，泠泠清漱。
如闻妙音，濯烦浴垢。
不犹愈乎，卑议庸读。
过耳增懑，入心善烦者乎。
山有修竹，汝园是植。
静丽明鲜，端虚正直。
如彼正人，扬言发色。
微风散碧，宵月镂白。
不犹愈乎，市儿尘颜。
敧眉鼓吻，佞笑浮言。
工为媚悦，善佞曲拳者乎。
山有乔木，耸立而峙。
端无媚姿，若对正士。
障雨蔽暍，千人所芘。
微飚披拂，吹奏竽籁。
不犹愈乎，蠕蠕鼠辈。
女黠儿娇，奴趋妾拜者乎。
山有好鸟，清喉丽羽。
引啸长鸣，群呼迭语。
夜管风弦，哀簧怨柱。
不犹愈乎，巷歌里舞。
促缩跳梁，颠妖淫污。
父子不施，弃礼忘数者乎。
如前实繁，言胡可殚。
汝与之乐，右攀左援。
曷为孑孑，寤寐嗟叹。
张子再拜，受言永怀。
解累亡忧，心通志开。
高山岩岩，流水潺潺。
竹茂木翘，鸟鸣琅然。
如前夷齐，而后闵颜。
吾何为乎，浩然其间。

远公不出山，坐受天龙供。
地祇敢爱宝，木石亲输送。
岩岩千年屋，山立屹不动。
风云宿修梁，星斗近华栋。
亭亭碧香炉，薝卜时自涌。
五云严拥卫，天乐下鸾凤。
神池閟宝象，光怪发岩洞。
谁能陟其巅，手揽湖龙鞚。
东堂黄金藏，龙像俨环拱。
萧条亡国辇，拙朴昔谁用。
扫堂为一睡，清极乃无梦。
思归戒晨发，结束勤仆从。
鸿钟振林莽，月落朝岚重。
再往堕渺茫，猿鹤应嘲讽。

扁舟下樊溪，江南正清泻。
晓登巴河岸，极目望春野。
步寻修竹寺，古木争偃亚。
云昔孙仲谋，刑牲致师祃。
雄图邈已矣，英概足悲咤。
石梯造云雾，丹白开广厦。
山僧安寂寞，畏冷不出舍。
劳生遇闲境，顿使我心写。
晚江平若席，风势欲相借。

兹行颇闲暇，聊此山水间。
幸有所携人，臭味同一源。
山溪并修涧，嘉木间蒲莲。
杉松鸣古刹，始觉此溪寒。
孤亭出屋背，石磴相牵攀。
迎客穷道人，俯偻须眉斑。
释子具粗粝，虽贫有余欢。
午登西山去，路作九曲弯。
山禽惯不惊，夏木秀且繁。
缅怀紫髯公，奠玉祠天坛。
豪强有遗韵，兴废无留观。
空岩一泓泉，引予掏清甘。
至人悲热恼，遗此消昏烦。
我茶非世间，天上苍月团。
为尔惜不得，烹瀹浇晨餐。
深谷晚易阴，快雨时斑斑。
但见夹道松，龙髯湿苍颜。
念我亦闲人，屏居闭柴关。
不使倒珠玉，济我胸中悭。
之官亦漫浪，遇胜却盘桓。
平生据顽钝，信命傲忧患。
言归徒旅疲，就荫休征鞍。
却视来时舟，一叶系荒湾。

客从远方来，遗我昭华管。
吹之幻人心，异境生虚窾。
磝磝青嶂横，决决春流满。
马蹄交狭斜，车毂错平坦。
士女竞芳辰，禽鱼荫修笴。
依微认涕笑，凌沉见纤短。
停吹欻泯灭，耽耽复空馆。
灵物信所直，顾恨知音罕。

触有羸其角，进有跋其胡。
膏车秣吾马，白日在修途。
虽乏亡何杯，颇多未见书。
力学致事功，良田本深锄。

众喧息遥夜，爽气渍烦襟。
殷勤低檐月，入幌来相寻。
平生学虚静，每为多病侵。
卧想陈夫子，幅巾修竹林。

朝日照高檐，夜霜犹在瓦。
纤纤墙边柳，春色已可把。
残年能几何，奔驶剧湍泻。
虽无功名求，衰暮亦悲咤。
出门问徐子，两计决取舍。
为当勉自修，汲汲不可暇。
为当饮美酒，送老在杯斝。
子当指我途，我即策其马。
但我懒拙姿，终非服勤者。

秋风日夜吹北原，秋芜经霜不复繁。
萦纡一迳渐可蹑，步踏落叶披榛菅。
萧萧九月草木变，独有修竹犹禁寒。
青红野实不可辨，晚日照射霜榴殷。
巉巉女几更清瘦，崖壁刻削无云烟。
潦收石出洛水好，静夜侧耳声潺潺。
原西古城有微路，禾黍离离荒野田。
人家岁熟妇子乐，村巷日暖牛羊闲。
登临嗟我幸无事，况有美酒供开颜。
射麋猎兔可卒岁，弃掷万累休嗟叹。

中山士马如云屯，号令惟觉将军尊。
熊旗犀甲罗左右，金钲鸣鼓喧朝昏。
少年畎亩老为将，谁能复记躬耕村。
东坡先生事业异，道岐不得安修门。
眼前富贵念不起，惟有山林劳梦魂。
榛中奇石安至此，坐蒙湔洗见本根。
奔流骤浪势万里，至画乃扫笔墨痕。
黄牛三峡固细事，赤壁长江何足论。
能令万古蛟蜃怪，么么入此玻璃盆。
扁舟独往则不可，平生致君言具存。

蒲萄盘屈如修蛇，春来蛰起纾横斜。
延之升架鳞甲动，旧枿粲粲生光华。
盘堆马乳未敢望，殷勤灌溉意非他。
要听暑雨鸣大叶，窗间致榻围青纱。
年来幽淡亦有趣，自值花草占萌芽。
奔波玄德老不遂，正尔种菜岂不佳。
犹嫌尚遣儿辈觉，方食失匕徒惊嗟。

苍苍老柏古南禅，袅袅修篁泮水湾。
此地笑谈惟我共，百年交友得君难。
已甘心向诗书老，会与身图云水闲。
年少功名须力致，看君朝佩日珊珊。

天光不动晚云垂，芳草初长衬马蹄。
新月已生飞鸟外，落霞更在夕阳西。
花开有客时携酒，门冷无车出畏泥。
修禊洛滨期一醉，天津春浪绿浮堤。

千里垂精帝道尊，神祠近正国西门。
风摇广殿松杉老，雨入修廊羽卫昏。
日落狐狸号草莽，年丰父老荐鸡豚。
旧游零落今谁在，尘壁苍茫字半存。

乃翁风节老弥坚，嗣子清修学有传。
为爱诗书贤事业，肯羞葛练拙包缠。
经年上国劳归梦，一棹寒流放去船。
饱读陈编勤笔砚，书来寄我好文编。

修竹高槐交映门，公居潇洒近山云。
醉眠多似陶彭泽，官况贫于郑广文。
秋菊𢭏尘供晓饵，寒松收子和香焚。
经年门巷无车马，只有清风伴此君。

霜菊娟娟尚有花，萧条厅树暮啼鸦。
万竿修竹开侯府，十里青山隠相家。
麋鹿并游谙野性，诗书相对是生涯。
冷官自有贫中乐，敢向朱门肉食夸。

萧萧空谷隠山云，渡水人归何处村。
樵迳雪迷唐苑路，鸟声寒集汉祠门。
公堂吏散惟修竹，近岭林疏见饮猿。
客坐无毡君莫笑，陶潜亦有酒盈樽。

独化陶钧运圣谟，八方寥廓入雄图。
将军已勒边山颂，博士初修玉检书。
西望忽惊新石阙，东来不是旧金舆。
编年谁秉丹青笔，流落周南一腐儒。

坐安民物由修己，默合神明为至公。
他日已占怀月梦，后来方信补天功。
四时化育坤无事，六合清明日正中。
九载忧勤已陈迹，空留双阙对青嵩。

修竹娟娟一万竿，清渠引水正潺潺。
知时燕子来相语，任意凫雏去不还。

门外清泉浸稻畦，西南修竹作城埤。
川平林断空明处，却有遥山作翠眉。

江城梅子青时节，嫩紫夭红扫地无。
修竹满山连草色，却烦林鸟劝提壶。

风格孤高又国香，故教小雪发新妆。
修行嗟我无功力，却使天魔入道场。

山僧老去久忘情，笑我多悲白发生。
为道人间具烦恼，早来林下共修行。

桑弧蓬矢射四方，婴孩立志长可忘。
莫学儿女漫弄芳，豪气当视交河郎。
边城入望千里长，臂韝时架角鹰苍。
搏捷仍放韩卢狂，麕鹑日暮随登堂。
往来绝艺精飞枪，余勇犹足吞顽羌。
读书谁谓谷胜臧，盛时万锺远馈粮。
水输长川陆登冈，垂弓在櫜弩在床。
蔽捍入阵牌居旁，天马驯工披甲骧。
受降濬筑修城隍，刀头不惜千金装。
三十六将皆鹰扬，故境可容尺地亡。
子颇自负当夙偿，况复武库逾书囊。
惟我与子旧同乡，友生固自腾雁行。
更欲扬鞭向骕骦，岂但传经如卜商。
不见汉时张子房，身才六尺佐时王。
功业能依日月光，素书一卷初逢黄。
异时破贼玉书香，当使相继来西凉。
时臣称贺持寿觞，鸿鹄一举横飞翔。
光阴应须及未央，不侯可忍点鬓霜。
少年天子坐建章，宠待穰苴不顾庄。
严兵待时虽未忙，黠虏授首先有祥。
王师会看傅城墙，郊迎父老携壶浆。
去病当时凯乐张。

将军卷金甲，独卧嵩山阿。
千金买蛾眉，昼夜饮且歌。
时平武库锁，赂买戎狄和。
不复用英雄，惜哉双鬓皤。
延我寒夜欢，清尊不辞多。
壮气老未已，醉来须屡摩。
充国年七十，立功未蹉跎。
我欲劝公起，拂尘挥旧戈。
公言一世中，欢乐能几何。
安用身外名，功高竟消磨。
家住太室阳，开门对嵯峨。
嘉肴荐尊俎，有酒如江河。
度曲得新声，词成自吟哦。
乐此常不足，尚安知其他。
我愕不知答，高贤固殊科。
马援喜功名，旅死遭讥诃。
陶潜虽放情，但为硕人薖。
公于二者间，安处行逶迤。
寒厅有修竹，野泉涨微波。
不厌徒驭勤，高车幸来过。

春晏岩谷秀，乔木环我居。
引此西涧泉，漍漍漱我除。
危桥跨方池，修竹万有余。
人闲午阴静，鸟下惊游鱼。
清风扫我堂，吏案无文书。
手携金仙经，讽诵自卷舒。
身闲去道近，地僻与世疏。
何须缓巧颊，摇曳王门裾。

谁谓我无友，萧然山谷间。
修竹乃佳客，清风如妙言。
撷彼林间笋，致酒方池边。
惟时春服成，花叶犹斑斑。
月出我已醉，扶归不知眠。
洒然中夜醒，起听西涧泉。
世累乍去念，放歌心浩然。
功名付长啸，持用乐目前。

江皋春气足，佳杞蕃新苗。
老枿饱霜露，余滋发柯条。
青青被修冈，若若缘空壕。
僮归必盈筐，一杯劝尔劳。
神农不吾期，夸誉何忉忉。
坚筋及奔马，莹目察秋毫。
余功补阳干，清利胜堇椒。
老臞天随翁，空斧无脂膏。
饭成资尔荐，长对颜家瓢。

默默苦不展，驾言陟崇岗。
人远尘坌息，高门开宝坊。
华檐敞虚殿，乔木护修廊。
闲庭引幽步，偃息得兹堂。
惟时炎火衰，清秋朝暮凉。
窗虚竹色静，风远松声长。
遥山露云表，远水连天光。
独游不自得，遐眺有余伤。
留滞感华岁，登临思故乡。
言归日已夕，月出林苍苍。

秋山晚景凉，幽路转石壁。
稍知步武峻，渐与鸡犬隔。
层崖恃我西，悬瀑垂百尺。
崩腾𢭏重泓，昼夜碎珪璧。
天寒行已深，岭转客暂息。
最爱下山泉，潺潺马蹄侧。
重门敞幽寺，台殿互开辟。
野僧三四人，披衣出迎客。
阴阴修竹静，下有神龙宅。
泓澄一亩泉，黯黯万古色。
翛然改瞻视，异物如不隔。
萧萧毛发疏，伫立动神魄。
云低秋天阴，木落山日夕。
房寒灯火青，夜久人语寂。
通宵淡无梦，起望晓天白。
山川接周韩，清洛去不极。
我无轩冕意，野性自夙昔。
尘埃阻幽好，奔走愧谋食。
偷闲到丘壑，便欲老泉石。
君有在笼鹤，岂愿潜六翮。
将归且复止，既去缓吾策。
寄语山中人，行当蜡双屐。

春寒掩古寺，迟日转修廊。
古殿流尘暗，空庭碧草芳。
中有搘筇者，非醉亦非狂。
谪官沧江上，已换一炎凉。
春来不出门，蔬饭守禅堂。
不知门外花，风雨知在亡。
兴来时展卷，睡足自焚香。
清吟尝旨酒，疏懒味何长。

高榆百余年，其大数十围。
修柯遏云日，老枿干虹霓。
嗟尔拥肿材，大匠已见遗。
何人失翦伐，养此顽钝姿。
夏叶穴虫蚁，繁柯蔽凉飔。
寒凭烈风怒，号白陵冬曦。
鸾凤不女巢，所藏鸦与鸱。
吾宁爱弹射，念尔不适宜。
蟠据起墙屋，斧斤谅难施。
去恶不慎微，既成安可追。

与君共一山，修竹居其间。
义当给两家，潘子不得悭。
带甲十万夫，不战终日闲。
辱使支敝庐，令我愧满颜。
代竹为洗竹，义取洗益繁。
乞我万之一，令君风月宽。
裒多以益寡，天道自古然。
诗成复自笑，诗礼资儒奸。

寒池冬不流，落叶塞泉罅。
东风日夕来，春色到山舍。
杖藜遶东溪，流水清可架。
叠石引之来，潺潺到深夜。
平栏朝可鉴，倒影见亭榭。
清风起修篁，翠鸟亦来下。
天和人意舒，春暖景物姹。
歌此濯缨诗，尘埃欲高谢。

致酒傍修竹，竹风吹我衣。
临觞曷不乐，感此盛与衰。
昔我池边柳，北风无完枝。
春芽忽可撷，弱弱不自持。
荣枯两相召，念此能几时。
要终必复始，惜我芳华姿。
自古无如何，悲歌欲何为。
聊进杯中物，日醉以为期。

春水沄沄何处尽，连樯袅袅似当时。
昨日桥边系船客，南来北去知为谁。
他乡异县各风物，游子居人长别离。
叹息东城修竹寺，尘埃漫灭十年题。

南风吹笋成修竹，园林一番新阴绿。
足愁多病少欢娱，感时念远伤幽独。
遥山林外知何处，倦客楼头空极目。
悲笳三叠闭江城，娟娟新月啼乌宿。

重入修门一见春，衰容仍是卧漳滨。
归来未解累囚服，挥去真同下坂轮。
痛饮久无连夜醉，白头何啻二毛新。
□□□□□□□，□□□□□□□。

禅宫寂寂白昼长，出门江山悲异乡。
歌檐日暖好鸟语，空庭客稀春草长。
红树人家隔修竹，青芜村路达横塘。
欲向东城踏青去，碧云何处水茫茫。

秋云晦清晓，密雨散回风。
修然有嘉思，盥栉临青铜。
扫地静如眼，妙香散浮空。
黄葵丽不骄，幽菊静有容。
无车惊门雀，幽巷连蒿蓬。
老知饮无益，静觉书有功。
晚木多美实，凉风惊候虫。
问津竟何效，真愧圃与农。

鹄壳攒修干，金华耀暖曦。

怀珠崖不枯，韫玉山有辉。
隠翳不言德，人自知神奇。
公叔季贞后，不为世网縻。
浮沉里闾间，身晦道同违。
弓旌搜俊良，圭衡略无遗。
难偕集雍鹭，宁作曳尾龟。
慈仁盖天性，惠泽施鳏嫠。
倒囷食流冗，死葬病有医。
人今泣遗爱，若见岘首碑。
肯构有材子，修德亦庶几。
高风自兹显，岂病知者希。

修径转岩阿，危亭临木杪。
清明江练直，紫翠山屏绕。
林峦献奇秀，图画极天巧。
松杉韵轻风，笙箫奏云表。
心知游鱼乐，目送飞鸿杳。
浮生黄粱梦，幻事何时了。
惟应观胜妙，坐可清纷扰。
岂须登泰山，闲看诸峰小。

联络藤萝一径，行穷始到松门。
篱畔野华不艳，堂前流水非喧。
午饭龙离铁钵，夜深月落金盆。
此是真修行处，何人得意忘言。
灵山河沙圣众，黄梅七百高僧。
悟华晓称迦叶，传衣夜唤卢能。
心自本来不有，法道得了何曾。
斋后酽茶三盏，丛林一任喧腾。

使君修禊与民游，十里笙歌水面浮。
动地雄风云外起，截天雌霓雨中收。
登台已有难并乐，击壤宁无寡和忧。
却忆内家新赐火，海棠无数出墙头。

觉海性澄圆，圆澄觉元妙。
元明照生所，所立照性亡。
迷妄有虚空，依空立世界。
想澄成国士，知觉乃众生。
空生大觉中，如海一沤发。
有漏微尘国，皆依空所生。
沤灭空本无，况复诸三有。
归元性无二，方便有多门。
圣性无不通，顺逆皆方便。
初心入三昧，迟速不同伦。
色想结成尘，精了不能彻。
如何不明彻，于是获圆通。
音声杂语言，但伊名句味。
一非含一切，云何获圆通。
香以合中知，离则元无有。
不恒其所觉，云何获圆通。
味性非本然，要以味时有。
其觉不恒一，云何获圆通。
触以所触明，无所不明触。
合离性非定，云何获圆通。
法称为内尘，凭尘如有所。
能所非遍涉，云何获圆通。
见性虽洞然，明前不明后。
四维亏一半，云何获圆通。
鼻息出入通，现前无交气。
支离匪涉入，云何获圆通。
舌非入无端，因味生觉了。
味亡了无有，云何获圆通。
身与所触同，如非圆觉观。
涯量不冥会，云何获圆通。
知根杂乱思，湛了终无见。
想念不可说，云何获圆通。
识见杂三和，话本称非相。
自体先无定，云何获圆通。
心闻洞十方，生于大因力。
初心不能入，云何获圆通。
鼻息本权机，祇令摄心住。
住成心所住，云何获圆通。
说法弄音文，开悟先成者。
名句非无漏，云何获圆通。
持犯但束身，非身无所束。
元非遍一切，云何获圆通。
神通本宿因，何关性分别。
念缘非离物，云何获圆通。
若以地性观，坚碍非通达。
有为非圣性，云何获圆通。
若以水性观，想念非真实。
如如非觉观，云何获圆通。
若以火性观，厌有非真离。
非初心方便，云何获圆通。
若以风性观，动寂非无对。
对非无上觉，云何获圆通。
若以空性观，昏钝先非觉。
无觉异菩提，云何获圆通。
若以识性观，观识非常住。
存心乃虚妄，云何获圆通。
诸行是无常，念性元生灭。
因果今殊感，云何获圆通。
我今白世尊，佛出婆娑界。
此方真教体，清净在音闻。
欲取三摩提，实以闻中入。
离苦得解脱，良哉观世音。
于恒沙劫中，入微尘佛国。
得大自在力，无畏施众生。
妙音观世音，梵音海潮音。
救世悉安宁，出世获常住。
我今启如来，如观音所说。
譬如人静居，十方俱击鼓。
十处一时闻，此则圆真实。
目非观障外，口鼻亦复然。
身以合方知，心念纷无绪。
隔垣听音响，遐迩俱可闻。
五根所不齐，是则通真实。
音声性动静，闻中为有无。
无声号无闻，非实闻无性。
声无既无灭，声有亦非生。
生灭二圆离，是则常真实。
纵令在梦想，不为不思无。
觉观出思惟，身心不能及。
今此娑婆国，声论得宣明。
众生迷本闻，循声故流转。
阿难纵强记，不免落邪思。
岂非随所沦，旋流获无妄。
阿难汝谛听，我承佛威力。
宣说金刚王，如幻不思议。
佛母真三昧，汝闻微尘佛。
一切秘密门，欲漏不先除。
畜闻成过误，将闻持佛佛。
何不自闻闻，闻非自然生。
因声有名字，旋闻与声脱。
能脱欲谁名，一根既返源。
六根成解脱，见闻如幻翳。
三界若空花，闻复翳根除。
尘消觉圆浄，浄极光通达。
寂照含虚空，却来观世间。
犹如梦中事，尘登如在梦。
谁能留汝形，如世巧幻师。
幻作诸男女，虽见诸根动。
要以一机抽，息机归寂然。
诸幻成无性，六根亦如是。
元依一精明，分成六和合。
一处成休复，六用皆不成。
尘垢应念消，成圆明浄妙。
余尘尚诸学，明极即如来。
大众及阿难，旋汝倒闻机。
反□□自性，性成无上道。
圆通实如是，此是微尘佛。
一路涅槃门，过去诸如来。
斯门已成就，现在诸菩萨。
今各入圆明，未来修学人。
当依如是法，我亦从中证。
非唯观世音，诚如佛世尊。
訋我诸方便，以救诸末劫。
求出世闲人，成就涅槃心。
观世音□□，自余诸方便。
皆是佛威神，即事舍尘劳。
非是长修学，浅深同说法。
顶礼如来藏，无漏不思议。
愿加被未来，于此门无惑。
方便易成就，堪以教阿难。
及末劫沈沦，但以此根修。
圆通超余者，真实心如是。

觉海性澄圆，圆澄觉元妙。
元明照生所，所立照性亡。
迷妄有虚空，依空立世界。
想澄成国士，知觉乃众生。
空生大觉中，如海一沤发。
有漏微尘国，皆依空所生。
沤灭空本无，况复诸三有。
归元性无二，方便有多门。
圣性无不通，顺逆皆方便。
初心入三昧，迟速不同伦。
色想结成尘，精了不能彻。
如何不明彻，于是获圆通。
音声杂语言，但伊名句味。
一非含一切，云何获圆通。
香以合中知，离则元无有。
不恒其所觉，云何获圆通。
味性非本然，要以味时有。
其觉不恒一，云何获圆通。
触以所触明，无所不明触。
合离性非定，云何获圆通。
法称为内尘，凭尘如有所。
能所非遍涉，云何获圆通。
见性虽洞然，明前不明后。
四维亏一半，云何获圆通。
鼻息出入通，现前无交气。
支离匪涉入，云何获圆通。
舌非入无端，因味生觉了。
味亡了无有，云何获圆通。
身与所触同，如非圆觉观。
涯量不冥会，云何获圆通。
知根杂乱思，湛了终无见。
想念不可说，云何获圆通。
识见杂三和，话本称非相。
自体先无定，云何获圆通。
心闻洞十方，生于大因力。
初心不能入，云何获圆通。
鼻息本权机，祇令摄心住。
住成心所住，云何获圆通。
说法弄音文，开悟先成者。
名句非无漏，云何获圆通。
持犯但束身，非身无所束。
元非遍一切，云何获圆通。
神通本宿因，何关性分别。
念缘非离物，云何获圆通。
若以地性观，坚碍非通达。
有为非圣性，云何获圆通。
若以水性观，想念非真实。
如如非觉观，云何获圆通。
若以火性观，厌有非真离。
非初心方便，云何获圆通。
若以风性观，动寂非无对。
对非无上觉，云何获圆通。
若以空性观，昏钝先非觉。
无觉异菩提，云何获圆通。
若以识性观，观识非常住。
存心乃虚妄，云何获圆通。
诸行是无常，念性元生灭。
因果今殊感，云何获圆通。
我今白世尊，佛出婆娑界。
此方真教体，清净在音闻。
欲取三摩提，实以闻中入。
离苦得解脱，良哉观世音。
于恒沙劫中，入微尘佛国。
得大自在力，无畏施众生。
妙音观世音，梵音海潮音。
救世悉安宁，出世获常住。
我今启如来，如观音所说。
譬如人静居，十方俱击鼓。
十处一时闻，此则圆真实。
目非观障外，口鼻亦复然。
身以合方知，心念纷无绪。
隔垣听音响，遐迩俱可闻。
五根所不齐，是则通真实。
音声性动静，闻中为有无。
无声号无闻，非实闻无性。
声无既无灭，声有亦非生。
生灭二圆离，是则常真实。
纵令在梦想，不为不思无。
觉观出思惟，身心不能及。
今此娑婆国，声论得宣明。
众生迷本闻，循声故流转。
阿难纵强记，不免落邪思。
岂非随所沦，旋流获无妄。
阿难汝谛听，我承佛威力。
宣说金刚王，如幻不思议。
佛母真三昧，汝闻微尘佛。
一切秘密门，欲漏不先除。
畜闻成过误，将闻持佛佛。
何不自闻闻，闻非自然生。
因声有名字，旋闻与声脱。
能脱欲谁名，一根既返源。
六根成解脱，见闻如幻翳。
三界若空花，闻复翳根除。
尘消觉圆浄，浄极光通达。
寂照含虚空，却来观世间。
犹如梦中事，尘登如在梦。
谁能留汝形，如世巧幻师。
幻作诸男女，虽见诸根动。
要以一机抽，息机归寂然。
诸幻成无性，六根亦如是。
元依一精明，分成六和合。
一处成休复，六用皆不成。
尘垢应念消，成圆明浄妙。
余尘尚诸学，明极即如来。
大众及阿难，旋汝倒闻机。
反□□自性，性成无上道。
圆通实如是，此是微尘佛。
一路涅槃门，过去诸如来。
斯门已成就，现在诸菩萨。
今各入圆明，未来修学人。
当依如是法，我亦从中证。
非唯观世音，诚如佛世尊。
訋我诸方便，以救诸末劫。
求出世闲人，成就涅槃心。
观世音□□，自余诸方便。
皆是佛威神，即事舍尘劳。
非是长修学，浅深同说法。
顶礼如来藏，无漏不思议。
愿加被未来，于此门无惑。
方便易成就，堪以教阿难。
及末劫沈沦，但以此根修。
圆通超余者，真实心如是。

觉海性澄圆，圆澄觉元妙。
元明照生所，所立照性亡。
迷妄有虚空，依空立世界。
想澄成国士，知觉乃众生。
空生大觉中，如海一沤发。
有漏微尘国，皆依空所生。
沤灭空本无，况复诸三有。
归元性无二，方便有多门。
圣性无不通，顺逆皆方便。
初心入三昧，迟速不同伦。
色想结成尘，精了不能彻。
如何不明彻，于是获圆通。
音声杂语言，但伊名句味。
一非含一切，云何获圆通。
香以合中知，离则元无有。
不恒其所觉，云何获圆通。
味性非本然，要以味时有。
其觉不恒一，云何获圆通。
触以所触明，无所不明触。
合离性非定，云何获圆通。
法称为内尘，凭尘如有所。
能所非遍涉，云何获圆通。
见性虽洞然，明前不明后。
四维亏一半，云何获圆通。
鼻息出入通，现前无交气。
支离匪涉入，云何获圆通。
舌非入无端，因味生觉了。
味亡了无有，云何获圆通。
身与所触同，如非圆觉观。
涯量不冥会，云何获圆通。
知根杂乱思，湛了终无见。
想念不可说，云何获圆通。
识见杂三和，话本称非相。
自体先无定，云何获圆通。
心闻洞十方，生于大因力。
初心不能入，云何获圆通。
鼻息本权机，祇令摄心住。
住成心所住，云何获圆通。
说法弄音文，开悟先成者。
名句非无漏，云何获圆通。
持犯但束身，非身无所束。
元非遍一切，云何获圆通。
神通本宿因，何关性分别。
念缘非离物，云何获圆通。
若以地性观，坚碍非通达。
有为非圣性，云何获圆通。
若以水性观，想念非真实。
如如非觉观，云何获圆通。
若以火性观，厌有非真离。
非初心方便，云何获圆通。
若以风性观，动寂非无对。
对非无上觉，云何获圆通。
若以空性观，昏钝先非觉。
无觉异菩提，云何获圆通。
若以识性观，观识非常住。
存心乃虚妄，云何获圆通。
诸行是无常，念性元生灭。
因果今殊感，云何获圆通。
我今白世尊，佛出婆娑界。
此方真教体，清净在音闻。
欲取三摩提，实以闻中入。
离苦得解脱，良哉观世音。
于恒沙劫中，入微尘佛国。
得大自在力，无畏施众生。
妙音观世音，梵音海潮音。
救世悉安宁，出世获常住。
我今启如来，如观音所说。
譬如人静居，十方俱击鼓。
十处一时闻，此则圆真实。
目非观障外，口鼻亦复然。
身以合方知，心念纷无绪。
隔垣听音响，遐迩俱可闻。
五根所不齐，是则通真实。
音声性动静，闻中为有无。
无声号无闻，非实闻无性。
声无既无灭，声有亦非生。
生灭二圆离，是则常真实。
纵令在梦想，不为不思无。
觉观出思惟，身心不能及。
今此娑婆国，声论得宣明。
众生迷本闻，循声故流转。
阿难纵强记，不免落邪思。
岂非随所沦，旋流获无妄。
阿难汝谛听，我承佛威力。
宣说金刚王，如幻不思议。
佛母真三昧，汝闻微尘佛。
一切秘密门，欲漏不先除。
畜闻成过误，将闻持佛佛。
何不自闻闻，闻非自然生。
因声有名字，旋闻与声脱。
能脱欲谁名，一根既返源。
六根成解脱，见闻如幻翳。
三界若空花，闻复翳根除。
尘消觉圆浄，浄极光通达。
寂照含虚空，却来观世间。
犹如梦中事，尘登如在梦。
谁能留汝形，如世巧幻师。
幻作诸男女，虽见诸根动。
要以一机抽，息机归寂然。
诸幻成无性，六根亦如是。
元依一精明，分成六和合。
一处成休复，六用皆不成。
尘垢应念消，成圆明浄妙。
余尘尚诸学，明极即如来。
大众及阿难，旋汝倒闻机。
反□□自性，性成无上道。
圆通实如是，此是微尘佛。
一路涅槃门，过去诸如来。
斯门已成就，现在诸菩萨。
今各入圆明，未来修学人。
当依如是法，我亦从中证。
非唯观世音，诚如佛世尊。
訋我诸方便，以救诸末劫。
求出世闲人，成就涅槃心。
观世音□□，自余诸方便。
皆是佛威神，即事舍尘劳。
非是长修学，浅深同说法。
顶礼如来藏，无漏不思议。
愿加被未来，于此门无惑。
方便易成就，堪以教阿难。
及末劫沈沦，但以此根修。
圆通超余者，真实心如是。

佳汝久虚淡，有才弗愿仕。
鸡犬白云间，挈家从游此。
所蕴既超特，玄理可坐致。
倬哉明主命，不以夺我志。
一变江海才，总无尘土气。
闻之旌阳令，拔宅脱凡世。
此事在精修，勉旃汤氏子。

衣服贵适宜，冬裘与夏葛。
眷兹修行人，初不事精洁。
轻纱并丽帛，样新价亦别。
每缣数千钱，拙工乱裁截。
些小未称身，中心已不悦。
曾知有贫者，冬夏皆皮裂。

休休休歇歇，休休歇歇无分别。
千般要妙万般玄，只是教人各休歇。
既能休，复能歇，一切情缘皆断绝。
饥餐渴饮困时眠，万死千生没交涉。
古圣贤，及明哲，一性绵绵周浩劫。
光明相照合真空，休歇之余更无别。
地狱种，作冤业，六识炽然如火热。
立我争人昧休歇，甘受碎身并拔舌。
休与歇，真口诀，无愚无智无工拙。
从上师真只恁修，不遇知心谁肯泄。
休非休，歇非歇，大用现前无扭捏。
主张元化绝形踪，囊括虚空超起灭。
亦无休，亦无歇，歇歇休休皆强说。
欲知真歇与真休，一轮皎洁中秋月。

吾结草庵山之中，旁人笑我名靖通。
都来方寸闲田地，大包世界同虚空。
我庵非通亦非靖，玲珑八面无形影。
盈虚消息任天机，庵内主人都不省。
有时风雪三冬天，山前尽日无人烟。
顽空墨黑昼如夜，庵中光耀长周圆。
有时风雷平地起，山沉江涌流云气。
龙吟虎啸万形喧，庵内情缘无止起。
环庵松竹连天青，冬不悴兮春不荣。
人来谩笑庵居苦，彻骨贫来彻骨清。
清贫生理十分好，翻忆朱门多饿殍。
君能认得自家珠，终身岂羡他人宝。
庵似身兮主似心，欲明庵主须参寻。
馿胎马腹河沙梦，那知铁矿藏精金。
高着眼睛速下手，只今觅取无中有。
言穷理绝妄缘空，无毛狮子撩天吼。
庵前大厦皆蘧庐，知音有几同庵居。
若非捩断县崖手，谁解伊边认得渠。
闲中有乐无人识，静处工夫闲里得。
自然妙用自然真，向上神仙皆此出。
浮手短景甚悠悠，一切庵坏便须休。
溥劝吾门诸学者，不昧此庵须早修。

屡赏中秋月，山堂亦怅哉。
暂居行百日，常觉近三台。
大木声深夜，修篁荫静阶。
倘非能自度，何以见归来。

婴儿头上戴莲花，诈伪迷人乱似麻。
不道修行从一鼎，却言般运有三车。
泥丸有路蒸方透，紫府无涯价莫加。
为劝尘中迷路者，好寻元本莫咨嗟。

劳生扰扰去如梭，火急修真逐鬼魔。
好把浮沉翻北海，莫将梦幻恋南柯。
甲庚鼎内金非少，卯酉坛中土亦多。
只自荧煌光一室，斋心服了脱微疴。

瞥然光景几时休，出入轮回去复收。
只为贪痴缘底事，不思清静学真修。
虎龙便是升天驾，铅汞元为出世舟。
多少神仙哀俗辈，故留丹诀救凡流。

幸得修真趣理深，勤勤烹炼水中金。
若知紫府莲堪种，始信昆仑路可寻。
日月合来光上下，白青交后彩浮沉。
自从得此真消息，荣辱人间总不侵。

子欲济民非为己，我贪修道不忧贫。
直须勉强方成业，只恐因循易老人。

旃裘乱衣裳，风雨飘屋庐。
南奔万里空，脱死锋镝余。
翠华狩绝域，黄尘翳修涂。
朝无嵇侍中，溅血霑谁裾。
夷儿金束袍，漉蔌悬珊瑚。
骄气吞九州，投饵术已疏。
公捐绕朝策，观化聊据梧。
凤凰渺鸿乙，紫氛谁与俱。
丘壑岁已晚，锺鼎功未书。
弃置委时运，超摇游物初。
此忧自古有，此乐绝世无。
邂逅拯横流，功成吾不居。

平生我三友，四海吴李孙。
抱能不时施，戎马生中原。
孙既北随难，落日黄尘昏。
吴亦南投荒，蛮瘴愁朝暾。
李今又去我，浮槎杂鼍鼋。
飞涛渺何极，海天相吐吞。
蘧蘧遗此老，死生信乾坤。
颠沛吴江渚，投依楚山樊。
修水抱苍巅，剑气埋云根。
翛然竹林下，乃有幽人存。
神交迹两忘，高风袅孤旛。
慰我念友心，方外得所敦。
空寂湛禅悦，中有诗清温。
我亦忘世者，早窥治乱源。
忠臣泣庙社，志士伤丘园。
欲持一寸胶，往澄九河浑。
晚知未得力，翻经委空言。
迨此从君游，始脱百忧繁。
五君与六逸，岁久名方尊。
他日竹庵东，更开支许轩。

黄杨性坚贞，枝叶亦刚愿。
三十六旬久，增生但方寸。
今何成修林，左右映烟蔓。
良材岂一二，所期先愈钝。

缪挟经世策，蚤衰甘湮沦。
吾庐有佳趣，一廛良可亲。
茂林修竹地，青山白云人。
尘埃付捷径，风波委要津。
吾心如皦日，外物任浮云。
久厌牛马走，欲令鸥鹭驯。
岁月既荏苒，功名定因循。
执鞭吾弗能，得乘岂所欣。
畎亩乐可必，糟糠奚用勤。
泥龟喜曳尾，生刍耻屡陈。
束湿虽有术，末路复谁因。
愿为海底泥，肯羡山上尘。

天下一大器，安危系平倾。
哲王慎民监，措术如和羹。
辛甘或偏长，非可制割烹。
五味既可口，君子尝曰平。
方今太平君，戒欹如持盈。
乞言用龟鉴，履德均权衡。
庶民虽蠢愚，一或非所营。
视之如己内，涂污千仞坑。
是用选贤德，告戒敷至诚。
曰虽一人良，万邦咸以贞。
尚赖尔庶牧，裨朕来聪明。
分符授虎节，专政千里城。
朱车轮两轓，画戟门十旌。
礼文既光华，远煜如杕英。
良图沃朕心，蠲瘼求民情。
如意运手足，乃与朕力并。
朕所戒假乐，难慎惟守成。
愿昭先人功，奠枕临周京。
群方政咸乂，惟海隅苍生。
鱼盐机巧利，凉德多矜争。
版图庶汇征，雉垒侵荒荆。
矧乘荐饥后，鲂鲿尾多頳。
古既无罪岁，此独何所令。
明明普天下，孰非圣人氓。
当求善仁政，如解中山酲。
时公罢仙班，入觐中天闳。
帝优老成人，锡祉升名卿。
吏能素严翼，公望方峥嵘。
物赖山愈静，川纳海益竑。
齐安汉中治，政迹如韶茎。
刚明济清浄，锦组辉琼莹。
果毅将慎智，佩玦锵璁珩。
英英众人师，落落天地晶。
是用简上心，佥议如预盟。
公辞臣老矣，已与世累轻。
东吴富山水，烟霞氛紫清。
乐郊适所愿，逍遥挂尘缨。
赏延及孙子，荣庆并弟兄。
智恬欲相养，为寿期老彭。
帝云东州民，思济求令名。
窒如相忘鱼，喣沫涔辙泓。
瘁如旱麓木，枯槁需春萌。
朕意慎许可，当赖王国祯。
如翩皆飞鸟，遴集惟鹪鹏。
无辞逆朕意，钦哉卿惟行。
公承帝眷异，竭节期有亨。
郡民幸其来，争以先见荣。
实篚携浆壶，马首拜且迎。
谓言前掾曹，执礼无私评。
远兹三纪历，位重德愈宏。
下车始授政，季秋末徂正。
囹圄屡空虚，盗止无黥刑。
康庄夜达旦，户敞民不惊。
柔远戒慢令，荒政先缓征。
榛楛已济济，莪蔚将菁菁。
熙熙春台乐，苾苾太室牲。
尝闻至仁化，政立可去兵。
又闻公明心，罚罪能驱鲸。
古云州县劳，此语非准程。
韩侯功固高，羞比于绛婴。
光初必凶终，进锐多反瞠。
如彻礼饮酌，彊酒奠兕觥。
虽云快壮心，泰至多酗蒏。
孰知安行健，履坦非掀横。
圭璋贱珉玼，山川贵刚骍。
良弓岂苟饰，利用关以弸。
斯为古循吏，业广惟励精。
孤生何所罹，自幼忧患萦。
遭家屡不造，省始离呱喤。
迩复远所恃，羁迹如漂萍。
操心但书危，固户赖巧甍。
曲蒙惠私重，哀愚斯独惸。
字抚得不违，俾就三龙黉。
曰余欲玉汝，谁何吝金籯。
愚非苟恩者，锐志思迅铿。
为修不敢殆，希彼农夫耕。
懃懃虑寇至，豫蓄终岁盛。
战战与心竞，中林亦丁丁。
渊崖视鸟道，履冰越深瀛。
刚克素自许，窃亦轻申枨。
永言念眷懃，愿以坚白鸣。
作诗谓云何，姑以纪颂声。

飘风非焚轮，触石生孤云。
逍遥王真人，行行傲世纷。
斋戒断荤臭，日诵浮屠文。
敝袍游江海，耻与狐貉群。
吐纳全真气，鬓发垂如银。
十年临池学，自许登右军。
谦谦卑自牧，处约人皆忻。
扁舟忽云徂，欲扳心殷殷。
丈夫重诀别，儿女徒云云。
常闻释氏说，精进在殷勤。
红尘易汩没，跋涉惫力筋。
不如巢华山，修炼如老君。

建勋各有志，而我齿已疏。
除书喜之子，试吏东海隅。
满怀贮忠义，陈编陋严徐。
平生困末路，龙蠖意不舒。
定交青云表，凛凛国士徒。
执颜肯顾我，曾未鄙非夫。
破愁有斯人，我邻知不孤。
危言解补天，决折已非图。
成名聊尔尔，国器自时须。
收功从兹始，良骥骛修途。
开樽稍黔突，惭愧饭与刍。
闭户待子归，看我所著书。

人生天地间，海中一浮沤。
欲求无厌心，无乃不胜求。
知足有真乐，不然多悔尤。
浅儒急名誉，夸人矜智谋。
语默偕蟪蛄，生死等蜉蝣。
不如知足者，澹然乐忘忧。
袖手阅万变，默坐观九州。
众舍吾独存，同波终异流。
君看至足处，无得亦无修。
万物固皆备，反照靡不周。
昧者彊务外，巧伪日向偷。
昔饥止愿饱，既饱思膳羞。
昔寒止愿温，既温思狐裘。
非徒漫自苦，动辄成赘疣。
相圃有足亭，可见好善优。
公孙皆秉哲，克念践先猷。
欲种岂弟德，求异恩泽侯。
秀岭耸苍玦，寒溪摇翠钩。
云传邓林雨，月送沧浪秋。
晓暝竹烟暗，午薰花气浮。
凉飔泛南荣，返照过东畴。
所遇皆可乐，觞咏友浮丘。
岂必朝玄圃，弭节夕瀛洲。
永怀树亭意，足焉此优游。

宿雨旦初霁，微凉吹广庭。
嘉宾忽相遇，午梦惊扣扃。
长松森翠影，修竹参青冥。
飘云度空急，残日穿林明。
幽墙隔江浦，远屿定风舲。
城市厌烦暑，山樊念伶俜。
角巾代公绂，草具逾侯鲭。
园实摘的皪，厨酝斟晶荧。
烹鲜缩颈大，海错著器腥。
笑谈得真乐，采撷逢幽馨。
云阴剥初霁，夕岚收远青。
窗卧忆元亮，诗成怀景升。
日须河朔饮，当解高阳酲。
烦襟顿忘释，嘉咏不少停。
闉阇发严鼓，穹碧垂繁星。
一笑跨鞍去，奚论楚人醒。

嗟美人兮何之，抚千祀兮增悲。
咎司命之匪仁兮，弗庇下民。
故啬数于令人兮，俾弗俪乎常期。
既闿端之引大，复柅止而絷维。
仰天衢而愿骋兮，羌为惠之罔终，嗟美人兮怀思。
閟灵修而自珍兮，宁燕婉而倚巾。
彼鹈鴂之早鸣兮，欲众芳之陨衰。
亮汝怀之匪良兮，喜佳卉之具腓。
灵芝遑恤汝以自芳兮，亦三秀而呈姿。
候虫呻吟而竞秋兮，熠燿夕飞而流光。
蚊角翼而虎噬兮，或负岳而成雷。
俄岁运之徂征兮，复尔龄之几何。
彼大椿之先秋兮，意松柏之后凋。
属岁寒之太甚兮，雪霜窘而烦威。
春归来兮旸谷温，条风发兮百卉菲。
土泉闭兮崔嵬，独玄黄兮就萎。
委长年兮涧滨，匠初顾兮弗辰。
感佳时兮嗟美人，蜕遗荣兮上宾天。
我吁天兮九阍，如可赎兮百身。

次公不许画麒麟，孝宣妙选知名臣。
拜公之像想风度，乃是云台子颜之文孙。
元丰天子建原庙，玉宇万栋临端门。
累朝名臣俨冠剑，列圣御坐开乾坤。
修廊秘殿锁春色，仿佛音容皆骏奔。
相君相业皆元元，旗常彝鼎定书勋。
仪形在殁侍神考，英气噩噩凝天阍。
嗣皇方思服盛美，欲考辟公观列文。
君传兹图落人世，世人遂得知瑜璠。
吾知袁公固有后，能平楚狱竟无冤。
召公甘棠犹不伐，卫武之德谁能谖。
君不见温公之像满人间，愿广此图令并传。

蚤悟多金累，惟修俭与仁。
考终虽罔愧，直道未容伸。
地想流谦德，天惟赉善人。
昭昭锡繁祉，馀庆在振振。

绕冈修竹小亭深，风干云梢照碧浔。
安得茂林带左右，祇应萧爽似山阴。

富贵自知当自信，耆鲐福并固修长。
阴阳可测非天理，男子人知亦易量。

卯金自中叶，已若子南周。
阿瞒制威福，九鼎若缀旒。
余子不复忌，多士例为仇。
崭然见芒角，已坐锢与钩。
谁知英雄彀，翻令作罝罘。
假手陷正平，谑玩戮杨修。
小慧尚必除，伟人那得留。
凛凛孔北海，胸次包九州。
倘令坐庙堂，大盗当寝谋。
专诛及斯人，遂负壑与舟。
当时同朝士，苟生盍包羞。
身死名亦灭，白骨委山丘。
先生虽千载，生气尚横秋。
当时眼中意，付与一醉休。
文人具文行，来作东诸侯。
尚友天下士，复于古人求。
作亭俯层城，持杯想风流。
壁间妙著述，腾光昏斗牛。
文存人亦亡，应从文举游。
我生真碌碌，与世甘沉浮。
思为坐上客，扬觯和南讴。
无成老岩谷，哀哉空白头。

江清石磊磊，野旷竹修修。
此地有茅屋，我行寻白鸥。
分留须物色，来往更风流。
相对黄尘梦，诗成拥鼻讴。

百川赴下流，江海互吞吐。
回澜薄空日，老岸不立土。
坡陀出巨石，鳌背启窗户。
我来俯凝碧，万顷过微雨。
南沙八十里，草木尽可数。
风声玄冥开，松影翠蛟舞。
昏昏鱼龙气，暝色失洲渚。
林间古兰若，梵放杂鸣橹。
不能挂长帆，破浪极幽睹。
至今清夜梦，窈窕越修阻。
喜君自兹来，浩浩见眉宇。
馆置古城东，淡饭忘羁旅。
连城虽自珍，历块谁为许。
束书问东舟，了不挂一语。
脱身少年场，清座参佛祖。
冰颜未生髭，老气欲冠古。
所得岂虚名，自是慰诸吕。
南天正炎溽，归思亟飞羽。
江鱼已钓肥，江酒尚酤煮。
访子昔游地，耿耿月沉浦。
席龙望东南，浮云渺吴楚。

阴风漠漠护崔嵬，激涧修篁翠壑开。
何处人天尽回向，于今龙象亦堪哀。
常星晓挂层台冷，陨石宵飞夏屋摧。
岩尸彭铿聊戏击，山中日月有奔雷。

我昔京口居，屡为南山游。
古寺满修竹，平田漫清流。
四升崇邱望，培𪣻见五州。
人生如艺田，要待岁晚收。
内惧寡道力，眇然念前修。
六合不为狭，五亩亦为谋。
何妨傍城邑，心远地自悠。
漕水应潮涨，堂下可遭周。
叶落固有余，柿栗不外求。
生理如此足，岂谢岩谷幽。
奈何不勇决，一毫辄绊留。
余性本拙戆，涉世易悔尤。
微官如涕唾，容易思罢休。
三龙亦驰骋，诗好意则不。

我昔京口居，屡为南山游。
古寺满修竹，平田漫清流。
四升崇邱望，培𪣻见五州。
人生如艺田，要待岁晚收。
内惧寡道力，眇然念前修。
六合不为狭，五亩亦为谋。
何妨傍城邑，心远地自悠。
漕水应潮涨，堂下可遭周。
叶落固有余，柿栗不外求。
生理如此足，岂谢岩谷幽。
奈何不勇决，一毫辄绊留。
余性本拙戆，涉世易悔尤。
微官如涕唾，容易思罢休。
三龙亦驰骋，诗好意则不。

橘圃青黄星照屋，竹林修竦槊搀云。
千头固不羡汝食，一日可能无此君。
为结茅斋依法露，欲携藤簟洗余醺。
要来静处回光座，阅世真如过目蚊。

卿士辱多垒，天王愤蒙尘。
御戎要虓将，谋国须隽臣。
百战取封侯，未必亡其身。
怀奸废忠义，胡颜以为人。
吁嗟世道衰，大僇加搢绅。
平居事奔竞，梁汴分云屯。
一旦国步艰，四迸如星繁。
辅相已择栖，守令仍逾藩。
冠盖陆西窜，舳舻水南奔。
鄙夫用慨然，策马趋修门。
勤王羞尺柄，悟主期片言。
时来倘云龙，峨冠拜临轩。
逶迤上玉除，造膝伸元元。
措世于泰宁，归来守丘樊。

昔爱屏作山，今爱山作屏。
还曲不可数，两目徒荧荧。
须臾背负𪩘，恍惝面对陉。
屯聚阵脚马，罗列仙女𫐌。
秀色非有无，花气自芳馨。
翠麓下靡靡，危峰上亭亭。
借问深几何，飞鸟中暂停。
众异者明孔，白昼观辰星。
霜令殊未酷，黄蘂间青青。
连岫鏁宝符，重壁藏修灵。
世俗那得见，见形不识形。
言念朗法师，于此老禅扃。
应化今何到，空余虎上经。
我如梦中游，梦梦入杳冥。
尔来尘滓醉，不觉一朝醒。
下山如梦断，独疑在茅厅。
朝云到人世，飘飘细雨零。

君子不见昭仪飞燕姊妹在汉宫，同妍共丽媚赤凤，赤凤一日与俱逝长空。
又不见大舅小舅兄弟专晋亦何有，兄招千里兵，弟殒一杯酒。
嗟尔芙蓉芬芳姿，出水无染称瓌奇。
亭亭各映清涟漪，高下浅深何不宜。
尝游镜湖五月时，目极万叠青罗衣，一花独出擅朝晖。
譬如神情散朗王夫人，不争铅黄桃李春。
又如君子立朝廷，朋而不倚自修正。
何乃反常为异失故态，比之人事那足爱。
只恐横塘知我有恨处，故教绝艳相并语。
莫言才气世无双，并蒂何如君看取。
不然戏我坎𡒄此世每不偶，逢人好匹开笑口。

脚踏浮云身已老，访道修行恨不早。
曾见商周全盛时，不及唐虞古风好。

嗟予少好客，今老客弃予。
忽忽飘流来，不知岁又除。
良愧彼黄鹄，千里无修涂。
江东贼强臣，淮南盗名都。
锺阜被朔雪，暂与我何娱。
明当云梦去，已发又何如。

海外求仙事渺茫，却烦鹤驾访刘郎。
修门自有偷桃客，好试低眉问帝乡。

惨淡修途问若何，璇蕤琼藻未须多。
使君此夕应难醉，红玉看人子夜歌。

短发犹思沐，修途颇梦归。
不惭为吏拙，但恨读书非。
陇上健儿戍，渔阳突骑围。
谁能图战阵，枉是著朝衣。

地下修文几岁郎，尚怜有子已争行。
青丝盘到特挥泪，红锦诗余合断肠。
安得见予今议论，果谁识子古文章。
从兹花发知多少，试访彭门旧讲堂。

迟迟来日去何疾，六十五见此日除。
明发束修能有几，太平田舍读残书。

修门缥缈梦悠悠，岁暮长江斗柄浮。
奋翼鸣鸡急自和，白头鼓枻为谁愁。

同云惨惨驱朝暄，龙沙一雪人相怜。
寒猿哀啸失山木，饥鹤仰唳空无天。
当年补天真戏尔，不知修月何时已。
坐烦耆旧说辛卯，至遣儿童忧甲子。
城中米价贵如玉，举家倒廪无斗粟。
千金狐裘岂易得，百结鹑衣不堪鬻。
我生但识茅与菅，何曾过眼逢瑶璠。
展君新诗问所似，欲辩不敢非忘言。
开壶酌酒浇我胸，酒酣起舞颜为红。
会见东风扫冰雪，江梅塞桞烦春工。

法尔非修本十成，平常酬答最分明。
端然指出长安道，无奈游人不肯行。

月落鸡声寒，晓色静茅屋。
开门惊不知，夜雪压修竹。
槎牙生新冰，鳞甲刻溪谷。
皛皛洲渚明，冽冽川原肃。
孤蹲雀不动，沉酣客犹宿。
呼童晨汲归，独漱寒泉玉。

君不见鲁阳之西两山麓，十里连冈写平陆。
青林白昼暗古祠，雀啅虚檐蛛网屋。
屋边怪石何瑰奇，鳯筋虎骨连肌肉。
巉岩欲下落涧渚，澒洞千钧一毫属。
天匠惟知刻画功，鬼力深忧护持哭。
前峰高蹇下如揖，余峰危慓皆俯伏。
披寻宿莽得佳趣，洼为溪壑呀为谷。
香炉佛迹不在外，仙掌蛾眉此其足。
秀润潜涵夏木清，空蒙映带春江绿。
我知此必蕴灵异，何止怀藏易城玉。
閴寂嗟来麋鹿游，孤峻幸免牛羊触。
自经千载禹刊凿，不逢万里秦驱逐。
踟蹰三遶回高冈，却立下视云苍苍。
古今谁为好事者，后有韩子前奇章。
君不见玉川先生洛阳宅，修竹萧萧独为客。
他年如与鹤乘轩，可来相见铜驼陌。

先君有六女，所托皆高门。
季也久择婿，晚得与子婚。
子家望海内，实惟谪仙孙。
笔也有家法，势作风雷奔。
结交多英豪，坐致名誉喧。
忆昔识子初，河流出昆仑。
中间一再见，骐骥始伏辕。
去年接同居，底里见所存。
磊落忠义人，爱国忧黎元。
使当元祐时，密勿与讨论。
上可参廊庙，下可禆谏垣。
惜哉不遇知，白发早已繁。
卑官不可说，感激有主恩。
烂漫有归期，系舟古槐根。
祖饯无酒食，赠遗请以言。
子家锺山下，随事有田园。
竹径背古寺，草堂面江村。
高轩纳翠微，修筒引潺湲。
林影散疏帙，山色摇酒樽。
日饮建康水，时登谢公墩。
沈酣左氏学，浩荡极辞源。
客至勿多语，欲吐且复吞。
书来无匆匆，慰我别后魂。

朔云惨惨驱朝暄，龙沙一尺人相怜。
寒猿哀啸失山木，饥鹤仰唳空舞天。
当年补天真戏尔，不知修月何时已。
坐烦耆旧说辛卯，至遣儿童忧甲子。
城中米价贵如玉，举家倒廪无斗粟。
千金狐裘岂易得，百结鹑衣不堪鬻。
我生但识茅与菅，何曾过眼逢瑶璠。
辱君新诗问所似，欲辨不敢非忘言。
开壶酌酒浇我胸，酒酣起舞颜为红。
会见东风扫冰雪，江梅塞柳烦春工。

我家京洛间，桂玉资薄产。
平生丘壑心，水竹不满眼。
清晨有客吴中来，山川指授收奇才。
笑谈长揖波浪下，怀抱远承岩穴开。
东阳山人高华隐，豪侠持身复修谨。
旁山多辟黍秫田，碧溪东流及春酝。
溪南一亩当翠微，秋风莼熟菰叶肥。
龟鱼上带藻荇动，鸥鹭下拂芙蓉飞。
亭阴野塘亦新筑，溪山共作窗中绿。
诸郎年少皆知书，子夜哦诗动修竹。
岁时冠盖如浮云，撃钟鼎食江淮闻。
爱山自比谢康乐，多士不减春申君。
我欲沿溪扬小楫，亭边共醉藤萝月。
叩门夜访君家时，扁舟重载山阴雪。

我家京洛间，桂玉资薄产。
平生丘壑心，水竹不满眼。
清晨有客吴中来，山川指授收奇才。
笑谈长揖波浪下，怀抱远承岩穴开。
东阳山人高华隐，豪侠持身复修谨。
旁山多辟黍秫田，碧溪东流及春酝。
溪南一亩当翠微，秋风莼熟菰叶肥。
龟鱼上带藻荇动，鸥鹭下拂芙蓉飞。
亭阴野塘亦新筑，溪山共作窗中绿。
诸郎年少皆知书，子夜哦诗动修竹。
岁时冠盖如浮云，撃钟鼎食江淮闻。
爱山自比谢康乐，多士不减春申君。
我欲沿溪扬小楫，亭边共醉藤萝月。
叩门夜访君家时，扁舟重载山阴雪。

史奏德星今复聚，郷评月旦昔何惊。
颍川人望须公守，荀氏家声付此儿。
湖影龟鱼同聚散，棠阴燕雀半生成。
若为修禊无丝竹，古调新诗唱渭城。

江郎淮海秀，经术古同师。
温润无前辈，清新有近诗。
一丘须早计，五斗莫坚辞。
献赋修竿牍，知君定不为。

筑长堤，白头荷杵随者妻。
背胁伛偻筋力微，以手置胸路旁啼。
老夫七十妪与齐，五尺应门生两儿。
夜来春雨深一犁，破晓径去耕南陂。
南邻里正豪且强，白纸大字来呼追。
科头跣足不得稽，要与官长修长堤。
官长亦大贤，能得使者意。
正堤驾轺轩，不复问余事。
终当升诸朝，自足富妻子。
何惜桑榆年，一为官长死。

秋风快如刀，着木木欲折。
蕃鲜转凄凄，入眼无一悦。
青蝇独何为，飞鸣犹未灭。
造化本无私，尔生亦偶窃。
念方三伏中，日车午停辙。
下照人世间，何异红炉热。
劲鸟倦戢翼，狞兽喘吐舌。
惟人于此时，体懈剧疲薾。
虚堂幸可逃，枕簟随意设。
好睡边韶同，素懒稽康埒。
更此值清凉，酣寝谓须决。
双睫才欲交，汗肤遭尔啮。
营营不绝声，宛类谗口呐。
使我寝不安，欲息还复挈。
况如一箪贫，未能万钱歠。
园蔬荐脱粟，杯盘殊灭裂。
双箸才欲拈，咀嚼遭尔餮。
适从何处来，食饮污修洁。
使我味不甘，欲咽还复噎。
驱除付疲兵，祗足增跛蹩。
宜哉孙权弹，为尔情激切。
期望秋风回，一扫无余孽。
偶此延朝昏，勿谓风不烈。
气候侵凝凛，龙蛇且藏穴。
尔形大豆然，岂能坚如鐡。

天资不纷华，脱身礼白足。
一笑语曹溪，与世作眼目。
有时戏毛颖，新诗奴郑谷。
翘然百家中，疏烟澹修竹。
顷年古招提，山青水澄渌。
倾盖揖孤标，令人惭逐逐。
平生稻粱谋，从此在鸿鹄。
尔来落高阳，辕下方局促。
况乃建隆师，黄垆已埋玉。
岂必阮步兵，途穷泫然哭。
赖君金石声，丁宁雁飞速。
我心端何如，盲龟得浮木。
遥闻玉堂老，初情敦夏屋。
支遁久尘埃，风流一朝续。
营营覆载间，万事风前烛。
愿言扫云窗，聊对传灯录。

秋容未觉成萧飒，修竹疏桐阴四匝。
先生归驾挟西风，堕我南堂似凋叶。
对床邀月入高谈，梦想从来谢三接。
是非火作正炎空，忍与纷纷竞牙颊。
莫欺鸥鸟不知人，须信天机在眉睫。
妙哉托处无何乡，一念能回百千劫。
君诚有意涉其流，请为安行具舟楫。

人间勋业如作诗，先生能诗端自知。
人间得丧如奕棋，先生能棋复何疑。
此身未免人间世，南北东西聊尔耳。
波涛风际涌丘山，不害江河为止水。
今年青春草木青，只有白髪日日新。
先生一笑谢簪绂，归作三吴高尚人。
三吴寒暄几来去，童时闾井今犹故。
闾门亲旧半成空，往往子孙无托处。
先生第宅濒清流，负郭岁有千锺收。
挥金买酒醉花月，一局一篇方外游。
诸郎森森美且修，名声相继彻冕旒。
斑衣夙夕奉颜色，借问达官谁与俦。
他年再拜乡人后，犹能敬为先生寿。

低檐荫茅竹，陋如野人居。
夫子莞尔笑，曰此真吾庐。
庭前郁乔木，庭后犹榛芜。
芟削随手净，春兰植扶疏。
光影动窗几，馨香袭文书。
皎然纫佩心，邂逅同三闾。
尔来基构新，百事凌往初。
突兀焕华屋，茅竹扫莫余。
双楠庭之珍，斩代殊荣枯。
要知碧油幢，特立当阶除。
念念入勋业，不与蓬荜俱。
兰虽不生门，安能逭诛锄。
剖琴如剖薪，烹鹤如烹鱼。
珠玉抵飞鸟，镈钟委洪炉。
逝矣覆辙存，来车犹此涂。
尚欲取修竹，永以娱朝晡。
问竹竹无言，冷风一虚徐。

正月一日雨不休，朝来四望阴云收。
众阳扶导日轮出，辉光倏忽盈九州。
欣欣草木动新意，鸾凤鼓翅翔天游。
高山托处将半载，真人风韵长凝眸。
精神澡雪亦已久，懽言夙驾南冈头。
仙居楼阁拱形象，祥烟瑞霭檐间浮。
焚香再拜适我愿，想见王母同优游。
蟠桃不老春更永，人间变化知几秋。
轮囷重盖拥车马，气势赫赫移山丘。
万方有口莫敢议，勋劳自以为伊周。
门墙旦暮祝遐筭，长守富贵无与俦。
于今扫荡一何有，白杨影里令人愁。
丈夫祈向乃如此，孰为女子能清修。
功成直上紫霄去，遗踪犹向潇湘留。
我来不及叩真诀，真诀固在冥心求。
五行八卦自流转，生天生地生物稠。
骑龙跨虎越宇宙，岂但洗涤无愆尤。
他年谁作□仙传，□入高仙吾姓邹。

与汝暂相别，南作昭州行。
昭州距零陵，坦坦十日程。
音信昜来往，勿动异乡情。
但自勤读书，思索厥义精。
圣贤如日月，为汝出光明。
修身识根本，力践以其诚。
发为文字间，笔墨自纵横。
零陵豪杰士，张邓尤高名。
汝其师事之，北面听指令。
分阴古所惜，况乃汝后生。
省定汝母外，谨勿他事萦。
皇恩极天地，我罪终从轻。
还家知有时，欣见汝向成。
用为祖母寿，慰叔及弟兄。
携汝返乡国，重增门户荣。

菊，菊。
丛丛，簇簇。
种阶除，脱岩谷。
玉干碧鲜，金英黄郁。
争妍无小桃，结好有修竹。
满泛醇酒千杯，高簪道巾一幅。
庭前子美休作诗，篱外渊明自留目。

修涂几阅岁终穷，鹤唳猿啼蕙帐空。
杖屦何当归旧隐，静看五柳飏春风。

休论花草与楼台，借得江南叠嶂开。
纵使春归无觅处，何妨人乐自持杯。
棋如孙武推多算，诗似颜渊已竭才。
早晚竹林修故事，更看君笔灿昭回。

朝来由气锐，前程入马蹄。
天形随月见，斗柄傍人低。
路转才萦白，沙平岂辨泥。
露零欺鬓髪，犬吠隔蒿藜。
恍惚南柯梦，参差逢氏迷。
比经十里堠，始报一声鸡。
似脱关中日，如趋圯下蹊。
修真空有术，习懒信无梯。
行李几时北，武当犹在西。
谁知贵公子，角枕正清闺。

等闲来棹钓鱼船，鸥鹭相忘亦自然。
多事修鳞跃波底，一齐鸣翼上青天。

烟含夜色迷修竹，雁带秋声落晚沙。
不是胸中有云梦，只应凄恻满天涯。

谁家修竹拂云电，影带晴光漾渌漪。
风日无情促归楫，不教闲客共题诗。

数椽茆屋异千间，惭愧君歌行路难。
自昔牛羊多列鼎，只今藜藿未盈箪。
须将嘉木殷勤植，莫把修鳞取次蟠。
请看齐城不危困，功名岂复有田单。

诚意通群祀，朝来忽已飘。
六花纷汗漫，千里入均调。
赵璧光凌日，隋珠暗掷宵。
老农愁自判，稚子喜来娇。
化育知难诘，形容岂易描。
白盐聊比拟，黄竹谩讴谣。
谈柄迷修麈，朝衣夺素貂。
丰穰归嗣岁，收拾谢枯樵。
浅露先生履，深齐惠可腰。
思添韦应物，狂助盖寛饶。
民食逃艰粒，宸心定解焦。
楼高天构玉，池迥地疏瑶。
爽韵陪松桧，严声陋鼓箫。
亡羊空道路，失鹤但云霄。
抚运年将往，侵人鬓欲凋。
题舆真健笔，险句压寒绡。
重愧非名士，兹焉缀下寮。
主宾参沔渡，杖履集山椒。
故事梁园在，风流楚国遥。
琼瑰争报复，宇宙一漂摇。
莫讶春来晚，春来待此消。

视人所不窥，修人所不为。
奉以无愧怍，商丘是吾师。

小人足谄媚，君子无猜忌。
开口揄扬皆圣贤，满腹包藏尽仁义。
修辞复古振淳风，折槛触鳞彰直气。
善世既不伐，遁世亦无闷。
自同流俗混光尘，不与常人鬬分寸。
展矣斯人欲见之，一夕辗转九回思。
终日踌躇无所遇，飒飒西风木叶衰。

壁立岩峦照冽泉，几思幽景叹流年。
归栖自合同仙迹，深隐谁云有洞天。
修竹寒声风乍动，古潭秋影月初圆。
伊余亦拟依支遁，枕石眠云碧嶂前。

草堂闲坐念编民，多尚浮虚少尚真。
礼让不修难致福，唯知烧纸祭淫神。

侯门休请谒，香火务真修。
古院扃苍藓，他山空旧游。
出禅庭月晓，开卷竹窗秋。
已得栖幽趣，何须买沃洲。

水边闲卧万缘休，言欲无瑕行欲修。
草屋衡门任穷困，屠龙终自胜屠牛。

宠辱不关念，扬名日更新。
但怜君道在，宁顾谪官频。
故国抛天外，全家寄水滨。
堂空巢少燕，门冷谒无人。
直气终干斗，刚肠肯泣麟。
逍遥轻嗣立，干没笑安仁。
爱生长思阙，寻幽且养神。
伴闲初种竹，出使旧埋轮。
佞古终期断，民冤必为伸。
他年修史传，谁可继清尘。

净业修持久，攀缘念已摧。
冰潭残月在，古岸夜禅回。
像烛微留焰，炉香冷变灰。
时逢旧参侣，闲坐话黄梅。

经明行修徒尔为，一名屡点春官闱。
时之不利非战罪，归山且著老莱衣。
清时贫贱诚堪耻，侏儒太饱朔方饥。
男儿会有及亲禄，安能泉石久低眉。
束书依旧西入阙，壮心潜与青云期。
秋风袅袅孤魂断，古道迢迢去马迟。
骥称其德不称力，神骏唯应伯乐知。

君居武康山，昔年我曾游。
崎岖松径寒，冷落竹房秋。
握手既欢笑，拂榻且相留。
一驻十旬余，旦夕乐清幽。
因话净名事，涤砚勉操修。
蛮香𦶟古篆，山茶分越瓯。
看雪同拥炉，乘月共浮舟。
喻心指太虚，视世类浮沤。
明春我归去，湖上隐林丘。
杜门过五载，脾疾日少瘳。
闲宵坐月下，往事来心头。
书之将寄君，路远水悠悠。

迷真渺无始，飘业产钱唐。
外族宗南郡，门风祖偃王。
微缘先劫种，宿习妙龄彰。
父母怜多病，亲宾怪异常。
布花模讲道，画石学题章。
戒印齓年佩，心猿志学狂。
荣名虚准拟，簪组妄思量。
礼乐师周孔，虚无学老庄。
躁嫌成器晚，心竞寸阴忙。
翼翼修天爵，孜孜耻面墙。
内藏儒志气，外假佛衣裳。
每恶销金口，时劳疾恶肠。
手中期得桂，箭下待穿肠。
𫘤鹿方随焰，坚冰忽遇阳。
系珠知在体，甘露忝亲尝。
要道传三观，真机得妙常。
不然心迹火，任结鬓根霜。
觉路双轮驾，真空两翅翔。
饥来还遇膳，渴去已逢浆。
静处如来室，高眠解脱床。
理高山峭拔，道大海汪洋。
力战魔军散，功扶佛化昌。
空山怜寂寂，尘路笑茫茫。
触境知无著，闲居贵坐忘。
消摇希自了，言说亦何妨。
撰疏松窗冷，挥松古殿凉。
来蒙随力化，真诰应机扬。
达理虽云短，寻文或有长。
圆伊令了悟，法爱教消亡。
性任融凡圣，修宜示否臧。
冥心潜应梦，取验敢垂祥。
事佛身多累，为师道实荒。
衡门连竹石，草屋带林塘。
冬服和𫄨绤，中飡乏稻粱。
水边云作伴，岩下柏为香。
景物看无厌，幽栖兴未央。
晚篱啼翡翠，春沼浴鸳鸯。
菡萏花如画，嵚崟岫若妆。
飘窗松韵淡，翻砌菊花黄。
放鹤时登岭，观鱼或在梁。
岂愁身病害，长喜世平康。
无处求烦恼，随时任寂光。
昏衢悬慧日，苦海泛慈航。
誓坐菩提法树，高跻寂灭场。
冥真周法界，垂应遍诸方。
顿渐门皆邃，偏圆药尽良。
惊迷辩雷震，摧惑法轮彊。
鹫岭先开会，金河后秘藏。
留形归后德，遗法益无疆。
四等心弥广，三慈化甚详。
道齐诸妙觉，事类释迦皇。
生灭非吾土，圆澄是故乡。
一空长寂寂，万类本惶惶。
庶了无生旨，无生更可伤。

迷真渺无始，飘业产钱唐。
外族宗南郡，门风祖偃王。
微缘先劫种，宿习妙龄彰。
父母怜多病，亲宾怪异常。
布花模讲道，画石学题章。
戒印齓年佩，心猿志学狂。
荣名虚准拟，簪组妄思量。
礼乐师周孔，虚无学老庄。
躁嫌成器晚，心竞寸阴忙。
翼翼修天爵，孜孜耻面墙。
内藏儒志气，外假佛衣裳。
每恶销金口，时劳疾恶肠。
手中期得桂，箭下待穿肠。
𫘤鹿方随焰，坚冰忽遇阳。
系珠知在体，甘露忝亲尝。
要道传三观，真机得妙常。
不然心迹火，任结鬓根霜。
觉路双轮驾，真空两翅翔。
饥来还遇膳，渴去已逢浆。
静处如来室，高眠解脱床。
理高山峭拔，道大海汪洋。
力战魔军散，功扶佛化昌。
空山怜寂寂，尘路笑茫茫。
触境知无著，闲居贵坐忘。
消摇希自了，言说亦何妨。
撰疏松窗冷，挥松古殿凉。
来蒙随力化，真诰应机扬。
达理虽云短，寻文或有长。
圆伊令了悟，法爱教消亡。
性任融凡圣，修宜示否臧。
冥心潜应梦，取验敢垂祥。
事佛身多累，为师道实荒。
衡门连竹石，草屋带林塘。
冬服和𫄨绤，中飡乏稻粱。
水边云作伴，岩下柏为香。
景物看无厌，幽栖兴未央。
晚篱啼翡翠，春沼浴鸳鸯。
菡萏花如画，嵚崟岫若妆。
飘窗松韵淡，翻砌菊花黄。
放鹤时登岭，观鱼或在梁。
岂愁身病害，长喜世平康。
无处求烦恼，随时任寂光。
昏衢悬慧日，苦海泛慈航。
誓坐菩提法树，高跻寂灭场。
冥真周法界，垂应遍诸方。
顿渐门皆邃，偏圆药尽良。
惊迷辩雷震，摧惑法轮彊。
鹫岭先开会，金河后秘藏。
留形归后德，遗法益无疆。
四等心弥广，三慈化甚详。
道齐诸妙觉，事类释迦皇。
生灭非吾土，圆澄是故乡。
一空长寂寂，万类本惶惶。
庶了无生旨，无生更可伤。

崛起孤峰号虎丘，奇踪宁与众山俦。
月涵秦始剑池冷，藓駮生公讲石幽。
招隐未居绝顶，卧云空欲学前修。
披图尽日身难到，杳杳烟波茂苑秋。

华堂高启集儒英，地接仙乡景气清。
苔径静铺修竹影，松窗虚透读书声。
云飞吟阁诗怀冷，泉激层崖客梦惊。
孝弟门风传祖德，圣朝清史独传成。

早修天爵邀人爵，才近耆年便引年。
出处对扬多称职，始终操履众推贤。
鉴湖贺老非陈迹，荆渚朱公合比肩。
此去优游益吟咏，枝江集外别成编。

群芳移自岭南州，要使儿童慎厥修。
看取逐时花烂熳，即知当日罪拘留。
黄茅瘴里诚难脱，紫极光中偶见收。
汝辈但将吾作鉴，勿愁忠孝不优游。

闻说高山寺，崇宁赐额新。
长为祝圣地，无复寓居人。
佛殿焚修肃，僧窗挂搭频。
西来祖师意，从此出埃尘。

数亩非无负郭田，川途修阻故萧然。
得君远胜子舆友，使我非无漂母怜。
未拟更求佳传报，且先分当酒家钱。
亲朋只愿长相见，归饱丰穰不计年。

茶选修仁方破碾，簦分吴洞忽当筵。
君谟远矣知难作，试取一瓢江水煎。

汉阴丈人浑沌修，汉阳居士逍遥游。
中分汉水共天地，能别此心惟白鸥。

白发将年往，青衫甫宦游。
从来四方志，曾未一分酬。
幕府残机画，闾门失好修。
惟余旧秦月，寂寂照新丘。

华屋初成后，安车未用时。
谁知五朝旧，俄与九原期。
德映文恭显，名参修简垂。
凄凉独心事，无复尽施为。

牟尼净虚空，大慧舒光明。
森然万象形，有目咸欣睹。
疑解二俱脱，一切本如如。
一一楞伽山，演说修多罗。
稽首方便慈，功德无穷尽。
我今如是了，是为报佛恩。

上士垂暮年，不受烦恼攻。
欲修沙门果，坐怪须髪空。
言有摩尼珠，自照迷妄踪。
当来滞碍心，如以巨物摏。
妻子昔所爱，今断如溃痈。
欲作大医王，遍救喑与聋。
长安坐寂寞，饥腹听午钟。
行归洗黄尘，誓将扫青松。
一蠡渡长淮，东望迦叶峰。
我走名利场，未可谈从容。
软语感屡发，为我清心胸。
上士无住着，此别何由逢。

道人永嘉老，口作智者语。
坐挥铁如意，宝藏发深贮。
行住自如如，当亦无住所。
踏雪来东山，了不惮修阻。
孤云亦何心，东风复吹去。
索诗赞行色，我敢靳不与。
道人已得道，逢魔犹龃龉。
古气生面目，清流见幽屿。
泠泠微妙音，松风杂寒雨。
九旬谈妙用，况乃超佛祖。
东归花木繁，啾唧鸟雀聚。
道人具眼目，要当反聋瞽。
万事付一笑，钵饭饱亭午。
聊以答道人，缾巾过水浒。

城南病客食不足，日与天随争把菊。
饥肠昨作细泉响，岂识韭虀并豆粥。
五州自有定远侯，虎头燕颔飞食肉。
门前麹封何足道，酒出兵厨泻春瀑。
康成温伟秀两眉，何啻五斛当一斛。
席中珍句出半酣，但惊墨迳通群玉。
不知清风静扫脾，徒见秋电寒摇目。
相君脱粟好名尔，何用留侯归辟谷。
我今枯槁固其分，尚有闲气蟠空腹。
侯当下士屈体貎，屡唤不来仍不逐。
羊臑鱼尾痴不食，却觅山僧煮寒蔌。
敢烦庞生要栗里，欲谢杨公向疏属。
午庵聊拂偃月床，卧听春飇过修竹。

近年好语开蹙额，廊庙主人还稷契。
诸公汇进民所怀，左必提之右乃挈。
善随类举皆可观，野无遗贤静岩穴。
石梁有客少读书，神接前人望风烈。
志与时违可奈何，居贱好高谋已拙。
此身悠悠日江海，吊影行吟事酸噎。
揣摩胸臆作西游，不成兴起惭豪杰。
贾生恸哭初亦疑，十年自觉流清血。
三书不用即山林，将前复却何从决。
无因名姓累吴公，咫尺天光阻罗列。
志士惜日诚可怜，每恨平津当老节。
子云年少行所为，今出秦关独疲苶。
郭门啮臂良感人，仲卿蓄缩翻伤别。
叩关自鬻虽矜张，扫门愿见犹摧折。
炙手门前车马多，排肩屡进不得彻。
近来索米却求田，结绶弹冠非所觖。
更令胸臆从谁开，一刺怀归定漫灭。
槛虎饥馋尾漫摇，水尽海鲸当蚁垤。
谁能忍耻寄我颜，妻笑嫂欺安用舌。
北山记忆破腊来，远水扁舟两愁绝。
云重山寒暝不开，孤帆夜落严陵雪。
雷山老桐冻弦断，不作南风相煖热。
一剑星昏共形影，每恐龙寒呵古铁。
孟尝无炭暖置身，杜虽有指不得结。
可怜危肩耸及耳，浩歌能复弥清冽。
吴山忽见梅花谢，天助阳春生笔下。
近檐呵欠面发红，故絮卖钱不须借。
卖钱买船更欲西，墙头立燕留新泥。
新开湖南接淮水，楚山翠入天低迷。
细风平日两媚好，嫩黄梢转隋杨堤。
河名已清色未改，减尽狂湍浊犹在。
东风正和水面穗，恃赖夷犹百无殆。
欎欎葱葱见帝台，祥烟瑞雾真佳哉。
元都道士种桃手，露浥风吹今总开。
山翠柔红亦得色，鬬妍意不相低徊。
游蜂上下逐蝴蝶，蜜脾未饱争喧豗。
幽谷黄鹂出晴昊，乔木几迁枝叶老。
避寒何处过雪霜，依旧飞来语音好。
少年走马红尘道，绣勒锦缘金络脑。
窈窕花随宝碗飞，暝旋风吹玉山倒。
可怜穷巷无芳菲，良辰不得开怀抱。
闭门曝背借余暄，犹得爬搔驱虱蚤。
逡巡迷目风沙颠，已报新花去如扫。
乘离执衡又一时，万物从新炎帝造。
柳线渐长成畏日，苦菜秀时蚯蚓出。
烟绡雾縠自直钱，故葛绽联遮肘膝。
凌人颁冰下霄汉，谁信朱门自无汗。
蔗浆酪粉玛瑙盘，牙床角簟光凌乱。
石梁孤客赁屋居，坐恐炊中忽麋烂。
蚊虻噆肤俛听尔，何苦群鸣恣喧玩。
生嫌蒿艾昏泪眦，宁强掴撘酸吟腕。
墙阴壁隙又出蝎，潜致小毒犹锥钻。
巫师祝痛已复遭，术非驱除真亦漫。
听鸡起坐难饱眠，庶寛烦促须清旦。
进不知名仍退却，既来亦好归不恶。
羲和鞭御向西行，出门感此梧桐落。
淡月孤烟侵晓昏，小雨凄风动冥寞。
且欣编简堪卷舒，那知羞涩忧垂槖。
钟鼓声沉北斗高，白日渐远倾葵藿。
楚歌忽断隔黄芦，已见金山高磊落。
须臾崩车天上行，长幡乱舞喧檐铎。
苍穹白浪两低昻，黑蛟黄虬森喷薄。
开帆插橹六鳌惊，男儿信命方自若。
吴音嘲哳来船近，共怜远客逃沟壑。
鸟倦知还羽翮垂，修竹茂林欣有托。
故山茅屋良幽深，清泉浏浏石凿凿。
蕨薇虽老芋栗甜，拾穗行歌亦云乐。
买竿钓鱼谁更哀，贳酒涤器人应谑。
士通五经取青紫，请谢夏侯乌有此。
捷径须知自有涂，枉诵陈编腐牙齿。
潼关坐息感二鸟，耿耿此心聊复尔。
敢嗟与兄共槽枥，但苦酸醎异便美。
拟希锯利效细黠，天与钝顽难力砥。
五斗充饥未有时，却藏手板投耘耔。
曩闻下惠恬小官，颇怪少游甘掾史。
曼倩俄惊备大臣，李渤諌官呼不起。
古人去就良不同，刚成亦足称男子。
呜呼乘时正厄穷，怅望临食空投匕。
丰山蒲牢铿有声，霜气感发非击棰。
昌黎诱励方循循，广文薫炙皆名士。
宋之善鸣挺有公，愿助下风唇口哆。
当时一到匠石前，至今人或疑杞梓。
大厦未完公勿忘，可惜空山终朽死。
烧桐愿献太古音，处囊请试从今始。
烛光有余真可待，无损公明公勿爱。

飞盖西园夜，抽毫失谢君。
徘徊下修竹，暗澹入浮云。
素彩漫仍见，微芒细可分。
徒知此纨扇，离毕未前闻。

玉斧修轮灭玷痕，金精铸魄凝寒清。
缀云都去秋心浄，囊露新添夜眼明。
气接瑶台端可御，地漫银汉定谁倾。
何时天竺山前路，细听烟崖坠子声。

淡中着色似狂颠，心与梅同迹不然。
夺我焉支宁免俗，岂无膏沐独争先。
辨桃认杏何人拙，压雪欺霜政自妍。
只恐东君招不得，好修犹在竹篱边。

中巴旧说古刀州，环壁依城水自流。
鱼米岂殊京洛在，人民轻向死生不。
我来二载无青眼，心叹三农空白头。
修禊何妨书即事，放怀杯酒问田畴。

撷蕙仙人洲，日下舞雩归。
晴光阔天宇，羃羃祥烟飞。
旦起修羊酒，来观石麟儿。
刮眼玉骨异，无用金络羁。
长杨献赋去，英誉嵩少低。
俯署神仙听，亲植桃花枝。
走马秦树侧，濯缨锦江湄。
春深小瀛洲，西湖生绿漪。
华堂富花气，春酒歌白眉。
彼美南方秀，移根天之涯。
幽岩蔽嘉卉，芳姿长陆离。
谁如古工师，来采穷民诗。

谁仿王郎子，庭前种修竹。
清阴生晓云，远意近幽谷。
岁久太昏翳，客来为湔沐。
掠地芟蒙茸，挥空除朴樕。
碧筿恶微琐，孤根赏幽独。
惟防高节伤，不厌冗材秃。
露枝借蝉附，风干贻凤宿。
筠消蝼蚁惊，影浅虻蚋哭。
减裁终瘦骨，潇洒自空腹。
初劳拣择手，终入穷淡目。
月浪细摇金，秋声寒戛玉。
差肩存挺直，乱眼憎拳曲。
洞然大夫心，卓尔高士躅。
春风雨零红，林木霜换绿。
长久此君操，正可起颓俗。
山阴牛羊侵，渭滨斤斧辱。
持君易金钱，伐尽犹不足。
是中主人贤，不作薪藁束。

鸟衔桃李堕高卑，陵谷逢春花作衣。
犹忆去年携小筥，上山独自采春薇。
涧流到海住家处，今我无家何更归。
修途老来倍酸苦，晚雨一丝愁一缕。
晓征春事太半无，未尽蜀天已秦语。
仰看鸿鹄向南飞，笑杀鸱鸢争腐鼠。

城头落日黄云起，断草飞蓬满千里。
红尘一骑踏高回，半夜驱兵渡辽水。
马蹄行尽关山月，燕然山下沙如雪。
负戈泪落暗吞声，烟陇悲笳共幽咽。
我皇有四海，何用穷元冥。
边人纵戮尽，亦是吾生灵。
先王修德怀四夷，梯航重译归无为。
不使城南征夫怨，三春折尽绿杨枝。

貂裘紫帽日程程，不得修途一纸平。
作雪晓天梅萼重，压尘小雨马蹄轻。
随身诗酒三勍敌，入眼山川几画屏。
到日未须投我辖，为烧兰水濯繁缨。

玉翰飞过汉江东，蜀道三年兴已穷。
明日登山临水去，故园啼鸟落花空。
闻今自草延英奏，合下人推长者风。
燕麦兔葵初乱眼，欲将修翼问归鸿。

疗饥宁采故丘薇，真陋羌夷讵可依。
火日四山犹堕雪，鬼林六月不单衣。
药残花萼归方册，狨老金丝触祸机。
倒指瓜期今已足，早修云翼背西飞。

鸣蛙千鼓吹，修竹万琅玕。
日下欲归去，谿光生晚寒。

光芒先已动台躔，子舍修书正妙年。
奏对八砖看白日，文章万选敌青钱。

茂林修竹平夷地，牧马藏兵战鬬场。
死节不知师李固，溺冠惟解法高皇。

君不见齐城城西范公泉，曾照当年范公影。
范公一去不复返，异时此地成佳景。
先贤口泽气尚存，甘棠遗爱谁能并。
貌公遗像龛公泉，千年恒对佗山岭。
惟有此山见此公，后乐不废林泉景。
古来豪杰宦辙经，山川草木皆引领。
不独照耀翰墨光，抑且品题丹青炳。
顾予昔忝宗伯省，谐世无术伤骨鲠。
一年谪官此羁栖，数向寒泉挽修绠。
冰壶日日漱琼液，涓滴解使心常醒。
平生颇味海内水，此与金山可并鹗。
膏泽定有鬼神护，清流自与乾坤永。
忽复飘然当去兹，泉声引韵若为哽。
坎漥讵测源流深，鸟鹊空噪梧桐冷。
君不见古人饮水必廉泉，临流洗耳须清颍。
嗟哉此水可洗心，往来祠下宜深省。

罗帏绣箔凌苍穹，扬飞白雪初蒙蒙。
云收海面吐朝日，渐射碧瓦光曈昽。
聊停隼旆驻双节，琥珀潋滟黄金锺。
雏莺乳燕弄清昼，幽香薄暮飘残红。
游丝芳草入望眼，天低旅雁鸣嗈嗈。
溪深涨渌浮画栋，雨余山色虚无中。
修眉翠袖倚长笛，五马矫首嘶春风。
轻烟漠漠暝兰檝，鸥鸟静不惊笙镛。
玉堂念昔掌帝制，文彩讵独如醉翁。
夜听宫漏对莲烛，突兀万卷蟠心胸。
雄辞妙语委椽笔，波涛汹汹来何穷。
法严义古跨两汉，磊落未许盘诰工。
晚握铜鱼坐虎帐，锦衣铁骑悬刀弓。
熊罴俯仰随杖屦，棘门霸上真儿童。
葛巾羽扇姑自适，指麾俎豆威羌戎。
饮酣隐几骋谈辩，逸气凛凛侔铦锋。
毡裘辫髪岂足数，终使万物归埏镕。
塞垣佳景寄新咏，璀璨千丈垂晴虹。
章江倦客谩叹息，转徙八极犹孤蓬。
登临暂喜脱人境，安得健翮超寒空。

田侯玉磬何瑰奇，吴子见之俄朵颐。
宣王石鼓气忽丧，摩挲篆刻还嗟咨。
作止休论惟柷敔，曾窥两阶舞干羽。
常临罍洗荐清庙，获迩天球亲簋簠。
缅怀戛击良匪遥，少师汝曹疑可招。
老儒讵复知肉味，惝恍便欲闻箫韶。
正声初淫器益讹，九州渐渐婴兵戈。
鬼神愤惋莫得秘，直恐世上遭诋诃。
田侯悯我形影孤，明眼常云绝代无。
是事宁殊衲衣底，启齿须逢袒臂胡。
即今陛下圣且仁，律吕从来恶夺伦。
克谐八音有夔在，独惊尧颡如高辛。
人间讵睹荆山璞，碔砆难言合雕琢。
凭君持入古银台，似说太常修雅乐。

抱瓮何许欲灌园，独怜帆腹会孤掀。
双轮有蒲良未好，束帛加璧安足论。
少日读书守贫巷，异时簪茟登修门。
相思徒吟老𫘞句，不见君来欲断魂。

久傍修门乏壮图，侵寻华髪欲捐书。
貂裘平日敝尘土，茅屋晚岁依江湖。
落落青天月上后，萧萧红叶雁来初。
故人载酒端好事，遣我陶然忘旧庐。

宿雨且初霁，微凉吹广庭。
嘉宾忽相遇，午梦惊扣扃。
长松森翠影，修竹参青冥。
飘云度空急，残日穿林明。
幽墙隔江浦，远屿定风舲。
城市厌烦暑，山樊念伶俜。
角巾代公绂，草具逾侯鲭。
园实摘的皪，厨酝斟晶荧。
烹鲜缩颈大，海错著器腥。
笑谈得真乐，采撷逢幽馨。
云阴剥初霁，夕岚收远青。
窗卧忆元亮，诗成怀景升。
日须河朔饮，当解高阳酲。
烦襟顿忘释，嘉咏不少停。
闉阇发严鼓，穹碧垂繁星。
一笑跨鞍去，奚论楚人醒。

谁云相知好，相知亦吾累。
一夕不在眼，青灯已无寐。
晚定李邓交，付托足心地。
嶷然诸儒中，百马逢一骥。
对我怀抱豁，轩眉得深意。
昨朝分手出，冠带修人事。
淹留久未返，终夕念乖异。
摇落庭树秋，虚窗发清吹。
坐起无一欢，出门屡瞻跂。
归鼓朱丝弦，复理黄卷字。
弦诵虽曰乐，其如心不遂。
欻欲往从君，念无晨风翅。
扫地焚香坐，聊以待君至。

坎𡒄客游子，岁莫怀百忧。
困若伏辕驹，未遇甘垂头。
志度蕴刚洁，劲气横清秋。
岂事稻粱唼，比翼黄鹤游。
人情憎远客，言笑怀戈矛。
有道死不泯，能易匈匈不。
穷当志益坚，讵逐波上鸥。
有杜莫逆交，有李山阳俦。
日想文义会，夫我心则休。
心休日月闲，忽忽时岁遒。
俗子浪嗤诟，日夕竞咆烋。
圆凿事方枘，固知不相谋。
我徒方外士，泛若不系舟。
东西与南北，无入不优游。
至此愿随俗，俛眉愧前修。
驾言归去来，山寒不可留。
薄俗利口实，斩斩非我侔。
太息仰明月，忍作寻常流。

世态纷戢戢，客愁亦不尽。
坐窗木榻穿，百慨逢一哂。
触眼败人意，喜事日益泯。
小暑三日热，重我忧躁疢。
崇朝一雨洗，意气觉清紧。
焚香强起坐，曲肱听鸣蚓。
出门复有观，物色相蠢蝡。
危芳堕檐牙，水螾上阶楯。
失势蛛坠网，得时朽蒸菌。
矜飞啄泥燕，戢翼翔云隼。
此理复谁论，中肠纷结缜。
怀我平生好，意得如合吻。
欧段屈薄宦，有如骥服靷。
兖李困诸生，豪气浮海蜃。
华李本达识，磊落忘畦畛。
忼慨任关西，开口见肝肾。
高蹈潘逸士，未能趋县尹。
小王颇清修，对策如射埻。
复有孙夫子，未许连车轸。
聚散各异处，单车谢推引。
言笑谁与欢，思逝如抽笋。
作诗当晤言，为我发大{单辰}。

浩浩车马迹，往来各有求。
而我亦何为，行役不得休。
惊风吹沙砾，草木春不柔。
荒山相经互，渭水日悠悠。
下马古驿亭，开轩竹修修。
飒飒爽气入，得慰征途忧。
移床取一息，摵摵如清秋。
永愿息鞍马，何当具扁舟。
我生湖海间，筑居必清幽。
城南五亩宅，山高水亦流。
家园千木奴，不贵万户侯。
既输东皋税，一饱亦易谋。
藐然尘嚣外，荣贵如浮沤。
咄咄狂痴子，胡为此淹留。

千载传闻孰是非，高梧修竹晚风微。
欲知古寺曾栖凤，楼殿今无燕雀飞。

岑寂千山曲，萦纡一径微。
楼台青嶂合，窗户乱云飞。
野色侵僧衲，池光射客衣。
偶来修吏隠，到此益忘机。

玄玄玄，太颟顸。
了了了，没边表。
有生有灭，特地乖张。
无去无来，转见漏逗。
不起寂灭定，而现诸威仪。
不舍凡夫法，而修诸胜行。
随流认得性，无喜亦无忧。

路峻山穷顶，岩低木露梢。
半天修日观，一室分枝巢。
帆去归渔市，钟来报寺庖。
世闲荣悴事，寒暑转烟郊。

逍遥金地与人疏，山静风光碧有余。
开筑当年看锡卓，焚修今日听星居。
灵株瑞草人难识，明月清风室更虚。
坐久半天琼珮响，泠泠此理属真如。

春飔天上来，吹我中庭树。
争先两株桃，照日结红雾。
枝枝迭映蔚，叶叶相夸诩。
光彩夺目精，香气袭行路。
风雨不我谋，零落纵横去。
西家婉娩姿，见之切情虑。
蹇修安所营，年芳空掷度。
意内人莫知，泪下成红雨。

顾辟疆园北郭边，伊蒲放箸得盘桓。
老松拔地三千尺，修竹参天一万竿。
官寺余基秋草乱，书堂新构暮云寒。
南唐台榭无人识，依旧江声走急滩。

举趾一何高，修颈宛回顾。
只影踉蹡行，眷然慕俦侣。
岂忘赤霄上，盘桓此池籞。

云巢一上十五里，中有今世巢居子。
鸡鸣犬吠白云里，不知天际去此几。
平生深契鸟巢禅，翦茅盖头万事已。
宴坐经行飞鸟上，人间荣辱不到耳。
蜗牛两角竟何为，鹪鹩一枝端自喜。
我有一廛落城市，章服裹狙聊复尔。
武溪未访桃花源，修江傥问桃花水。
会取樱桃洞前路，藜杖扶衰从此始。

南山落落千尺松，干云蔽日摇青葱。
盘根错节岁月古，龙吟虎啸号悲风。
北山文杏中梁栋，我材臃肿非世用。
修枝细叶幸有余，頳肩大束那辞送。
承以高竹青扶疏，置君宽闲之玉除。
倏如乱云驻车盖，恍似广庭张拂庐。
垂头塌翼下孔翠，张鳞摆鬣来鲸鱼。
穿空入隙清飙吹，疑有万壑哀声随。
羲和按辔不驰骋，炎官火伞将安施。
朅来投荒近循海，日坐板屋如蒸炊。
南山苍官怜我热，遗我七鬣千孙枝。
但令修干青青多，温风烈日如予何。

南山落落千尺松，干云蔽日摇青葱。
盘根错节岁月古，龙吟虎啸号悲风。
北山文杏中梁栋，我材臃肿非世用。
修枝细叶幸有余，頳肩大束那辞送。
承以高竹青扶疏，置君宽闲之玉除。
倏如乱云驻车盖，恍似广庭张拂庐。
垂头塌翼下孔翠，张鳞摆鬣来鲸鱼。
穿空入隙清飙吹，疑有万壑哀声随。
羲和按辔不驰骋，炎官火伞将安施。
朅来投荒近循海，日坐板屋如蒸炊。
南山苍官怜我热，遗我七鬣千孙枝。
但令修干青青多，温风烈日如予何。

鹿苑江南寺，龙沙城北游。
修椽云自宿，返照雨还收。
禅麈寻支遁，棋枰对弈秋。
还家真复乐，何必远封侯。

曲江忠荩蔼前修，晚岁差池恨未休。
鼻祖声名高岭海，耳孙诗礼尚风流。
眼中韶石还家梦，客里西山脱叶秋。
示我开元余翰墨，怀贤抚事却成愁。

虾蟆何为者，痱磊盎于背。
人言怀土虫，弃去俄复在。
昔有系青缯，酉阳志其怪。
尝观三物图，副以蝍蛆带。
相持莫先动，含毒相屠脍。
端欲兄龟龙，未肯弟孔翠。
俳语解人颐，子阳妄尊大。
慎勿离窟穴，旁午元五辈。
东行犯日忌，束缚非其罪。
倘有切玉刀，甘心脂鼎鼐。
平生不下箸，实惮背脊疥。
何必食马肝，前修有明戒。
愿君勿嘲诮，微命其可贷。

清晨雪霁出东城，躬款灵祠致克诚。
百品果蔬供荐献，万人箫鼓贺升平。
晖晖晓日明台殿，猎猎霜风满旆旌。
碧瓦修廊尽宏丽，亦从民欲落新成。

问取修山主，浅浅实甚深。
若谓唯心现，玄艘已陆沉。

岩松森翠皆穿眼，涧水清泠亦到心。
自笑不能修白业，祇凭流水念观音。

见道即修道，无心谁悟心。
是非凡与圣，成坏古无今。
碧涧流残叶，微风入静林。
谁来石岩下，教汝夜穿针。

好事屡载酒，扁舟每乘兴。
况当秋气清，开我心若镜。
风漪蹙寒绿，日干下修影。
却从苍翠中，羡彼各飞泳。
翱翔数仞翼，白小一寸命。
微物有至乐，此理须自领。
君侯静无哗，敢以一言请。
人生百年尔，飞电作光景。
试看楹间悬，俯仰岁月永。
堂堂寇莱公，祀事荐时餠。
吾徒岂不老，啖蔗入佳境。
况兹诗酒习，已自破清净。
聊须明月来，褰裳踏归艇。

我室如逆旅，尘坌被几席。
自是懒扫除，初非护鼠迹。
比室有道人，高洁如玉璧。
时来相劳苦，倚席笑哑哑。
道人居若何，纯素胜金碧。
槃盂及几杖，奠置有疆埸。
青丝贯湘竹，秩秩间儒释。
短长各部伍，行列共绳尺。
试看缶中兰，修叶浄如拭。
我亦捧心颦，触缾污履舄。
乃知效子败，古语不可易。
时当过师语，输写尽胸臆。
师言吐如屑，永语嗟啧啧。
问师何所嗟，吾道苦荆棘。
堂堂大道场，儿辈恣陵轹。
苞苴幸引援，侧媚乞朝夕。
争传外道语，盗履祖师阈。
狂澜不可回，妖氛一何逼。
柏直尚乳臭，唐俭安足惜。
世无磊落人，口语谩籍籍。
岂无直道师，众寡久不敌。
常恐碧眼胡，西来苦无益。
道人僧之杰，老骥犹伏枥。
安得大宝坊，降魔扫妖癖。

槃槃千丈松，磅礴犯云汉。
要为根所持，龙蛇走断岸。
英英西洛花，妙为天下冠。
根移枝可易，人为过其半。
君看此灵芝，不与彼共贯。
超然自挺立，初不赖根干。
傥可种而植，朱门当烂漫。
胡为不可致，图画空传玩。
芝生在何许，可卜不待彖。
忠臣孝子家，义夫烈士馆。
吉事定有祥，岂是供好玩。
道人律之师，父蛊虽不干。
平生沙门行，报德已无算。
向来郭氏阡，盛事传里闬。
青青十亩阴，手植几脱腕。
召和不吹律，修德自幽赞。
至今超山下，百本益璀璨。
亭亭卷云涛，濯濯立鹅鹳。
乃知天人间，决定可覆按。
野人为作诗，诵实不敢赞。

往者少年日，所慕韩伯休。
涉世更百难，得交多胜流。
当时回俗驾，喘汗困万牛。
晚看故曹耦，半逝半乃侯。
侯者朱其轮，逝者卧荒丘。
荒丘不足悲，朱轮或可羞。
翻然乃自悟，庶几桑榆收。
朋侪竞挽止，一往只掉头。
我岂筑室愚，喋喋于道谋。
向来汉上行，悬知计未优。
重念佛祖心，独往恐不酬。
细看丛林敝，百孔如破裘。
出有造请恶，入怀薪米忧。
虽云学道辈，坦途多不由。
我欲独挽之，难哉推陆舟。
归来拥白云，草茅有前修。
誓不出山去，三更林莽秋。
寄声二三友，兴来过我不。

小轩容膝趣清深，只有溪风夜月侵。
络石静移春后蔓，凌霄危露雨中心。
松窗旧草秋蛇帖，棐几谁赓雪子吟。
他日幽人问佳致，茂林修竹似山阴。

常恨山居寡弟兄，阿师庵就可怜生。
辅车岂但图相倚，独掌从来不浪鸣。
野老献谋修水硙，山童相唤借茶铛。
年来活计浑成就，猿鹤安栖定不惊。

刹那念念转光阴，已过方来不住今。
身似虚舟从不系，魔如敌国谩相侵。
未能以幻还修幻，岂暇将心更用心。
以说为宗遍天下，思公一笑白云深。

诸天行乐正峥嵘，八臂修罗苦战争。
谁似万桐山下老，提撕磨衲示无生。

茂林修竹阴阴地，昔日曾为烂漫游。
道人况有人伦鉴，为煮新芽更一瓯。

豫章富人物，历数烦偻指。
先生钓璜孙，盛德邈相似。
却顾徐洪辈，琐琐讵足记。
修竹照清漪，邂逅聊复尔。
吾君迈周文，未省猎渭水。
矧此江之湄，相距数千里。
会遇偶有时，必为苍生起。

雨暗蒹葭浦，烟青杨柳津。
有劳修月手，来访卧云人。
落笔向来事，无锥今岁贫。
故山何处是，落日大江滨。

愁云蔽日昏风发，鹅毛大片舞空阔。
阴崖冰压木枝折，一鸟不飞人足绝。
山翁口掉肩拥褐，斫竹撑茅劳架结。
堂成不用巧丹涅，却画东坡四山雪。
群石崭崭争皎洁，门外堂间两清洌。
万境一心同莹彻，石床云生湿肌发。
布被飕飕冷于铁，半夜哀猿叫山月。
山翁高哦响修越，不道妻啼忧米竭。
世事薰膏付灰灭，长安高门奔请谒。
赤日炙背沙埋辙，仆夫汗流马吐舌。
三谒不逢腹欲𦶟，怒气恐成疽毒裂。
狂走不须求扇暍，此堂一登能濯热。

东风吹雨过淮滨，草木精神一番新。
雁起沙堤烟隔水，寺藏松崦塔招人。
荡胸长忆江湖月，眯眼曾嫌京洛尘。
谁道南来少知识，向人修竹特相亲。

结交赖有紫髯翁，鹤骨崭崭烂修目。
五言长城屹千丈，万卷书楼聊一读。

灵岳峰前游古观，此中何别蕊珠宫。
五云仙客形皆异，十洞烟花景不同。
炼药炉香金石气，醮星坛冷薜萝风。
因闻大道修真诀，咫尺三清路可冲。

勤役大无悰，驾言从胜游。
萧萧野色净，行行村迳修。
逶迤转隈隩，初见岩峦幽。
乔木耸霄汉，风籁凌清秋。
税鞅得精舍，云遶空中楼。
檐楹列清障，下有百丈湫。
红尘不到处，俛仰销百忧。
喟然问圆顶，有此能乐不。

天工剖山腹，翻然纳虚秀。
环冈插修荫，斜巅倚寒溜。
危轩列层级，横梁跨深窦。
浮烟羃轻缕，飞禽引鸣脰。
冲襟得清盼，佳致绝纤垢。
梦想脱冠来，尘缘苦相逗。

宿雨虽乍晴，轻云犹出岫。
春深卉木繁，千岩衒芳秀。
谁云山迳幽，涓涓响寒溜。
时禽助好音，百啭引鸟脰。
老僧邀客留，蒲帘卷圭窦。
侧耳石鼎傍，蝇声辩汤候。
茶品颇自修，击拂振襟袖。
勤劬𦶟𬬻香，挹试殆三嗅。
稍定与之言，飘然出尘垢。
坐久月华生，澄潭明列宿。

日近新正腊已残，冬冬傩鼓响晴寒。
神资飒爽来群祀，舞节蹁跹应七盘。
门磔交修邦典备，物疵销尽里民安。
欲知圣主忧勤意，深拜宸章仔细看。

燕居随处榜双清，借问何修称此名。
迹似壶中冰莹洁，心如潭底月澄明。
棠阴人散红尘静，炉篆香飘翠雾轻。
不必林泉堪寄傲，林泉虽胜尚关情。

青山是我身，流水为我命。
养之以四时，萧然自条正。
覆育诸众生，六度自修省。
栽花种菩提，拂石要安静。
不见杨柳飞，自有蒲萄影。
玩之且不厌，去亦无冤竞。
一性一切性，娑婆大圆镜。

法法无差是正修，见闻从此绝漂流。
穷心未到忘心处，一聚根尘安得休。

后念非圣，万象明镜。
不假薰修，本来清浄。

拈柴择菜师先匠，进业修身见古人。
若到诸方须审实，龙门此法是通津。

六只骰子满盆红，尘墨河沙用莫穷。
谁能解展金刚手，祖佛亲来亦扫修。

登龙门下无凡客，不假风雷自有奇。
三月进修从此始，经行宴坐可思议。

虚名虚相，谷音鉴像。
弃而不修，岂明幻妄。
少不努力，老矣惆怅。
静以思之，随机称量。

不起疏慵不进修，实无言说实无求。
夺饥人口中之食，驱耕者手里之牛。
真快活，百无忧。
自是不归归便得，五湖风流拍天流。

浥露出南郭，遵涂眄西岭。
幽寻不惮远，陟𪩘造殊境。
悬瀑泻天路，高斋跨参井。
麻姑固神人，上下凌倒景。
逸驾不容追，遗踪抟尘影。
仙坛独岿然，藓蚀此山顶。
古屋鸣鸺鹠，污池浴蛙黾。
葛颜有异闻，源委邈难省。
空余丰碑字，欻若猊骥骋。
永言赏心遇，所乐尘务屏。
濯缨欲师孔，斲鼻还思郢。
安得斯人徒，置论挈裘领。
圣真岂远而，炯炯金在矿。
九渊孕明月，七返閟神鼎。
至道如可求，汲深愿修绠。

疾风岌嶪土囊口，阳崖中裂阴崖吼。
南山乔木大百围，顷刻翦伐如断臼。
修枝偃蹇掷龙蛇，直干崩山塞岩岫。
干云蔽日扫地空，掣电奔霆翻覆手。
山灵掩泣惋惜深，匠石含悲涕洟久。
折臂而公黥而王，精金当镕玉当剖。
断木刳为浮海航，路指银河上牛斗。
委余犹得宫殿材，琐细亦蒙梁栋取。
万斛之舟可弗论，大厦帡幪此焉有。
狂飙卷空欲奚为，寿被金石长不朽。
天生大材将有用，乖逢相因孰先后。
嗟尔干枫与枯柳，摧折为薪尚谁咎。

秋风吹上景华天，醉梦醒来一洒然。
万古林泉招我老，百年风雨复谁怜。
顿除热恼初无病，剩买安闲不用钱。
寻得青霞是归处，漫修岩穴小乘禅。

侧金坛畔虬松老，甃玉池边绶虉长。
吟折紫芝香满手，数声鸣凤在修篁。

碧槐风细篆烟清，绿芰香浓寿酒倾。
眉上嵩衡元秀整，胸中泾渭太分明。
巨材阅世三千岁，修翮抟风九万程。
积粟流钱皆细事，异时锺鼎看功名。

谁将蜜渍借微酸，小摘曾闻修玉盘。
争似江南风致在，瓶红初向绿阴看。

古寺峥嵘隠翠微，茂林修竹正依依。
买山也作他年计，何必傍人□是非。

气候欲流金，炎威将铄石。
扇子摇明月，云片耸奇峰。
蚕成茧而麦渐收，笋抽簪而梅已熟。
薰风习习，逝水滔滔。
鹊噪森松，鶑啼修竹。
观音势至，文殊普贤。
有愿必从，无刹不现。

谁人无一条拄杖，我家收底丑模样。
彻头彻尾节目深，从生至老筋骸壮。
不须修，何须漆，体段自然成个格。
或行或坐尽随身，或倚或携还任力。
抛一抛，卓一卓，三界魔王顿惊愕。
雨云雷电匝长空，展尽神通难揣摸。
有时收，有时用，纵夺临机恣拈弄。
傥蒙上士入门来，一棒打教知痒痛。
说道理，没人情，动着教伊祸患生。
休夸昔日化龙势，谩说当年解虎声。
挑日月，吞乾坤，划开一路涅槃门。
大丈夫儿须执捉，一言不契命难存。

宝积重来异昔年，修廊千步辟山边。
南分灵派渠行玉，北敞高台花雨天。
日照青林犹带润，云收翠崦尚藏烟。
庞眉老子升猊坐，不惜家风示众贤。

延陵多贤孙，杰然者迪吉。
上书因自讼，宾客禁私觌。
瞑目数归期，闭口防罚直。
谒告呼朋侪，笑谈洗忧戚。
开樽青莲界，逍遥以永日。
翩翩客鼎来，草草筵初秩。
子珍乐易人，开谈见胸臆。
宗鲁与人交，坦然无畛域。
君泽学古谈，论议简而质。
伯更廊庙具，绿发居师席。
泽民泮水英，每试辄中的。
叔野饱书史，胸中万卷积。
文美秉天机，温如苍玉璧。
文康气雄豪，目睨天宇窄。
中邦最清修，操履有绳尺。
乐之似长康，痴绝故无匹。
坐客皆奇才，椎钝莫如逸。
诸人或见赏，颇爱性真率。
不求身后名，但喜杯中物。
世故了不知，一醉吾事毕。

绿筿蒙修涂，圆荷媚清溪。
步屧便清风，欻见古招提。
入门眼界浄，端如刮金篦。
升堂各趺坐，野语无町畦。
吾徒性真率，可追阮与嵇。
安能触世网，瓮底藏醯鸡。
爱此清旷境，不知夕阳西。
归骑去联翩，城头乌夜啼。

天瑞必应诚，和气可致祥。
我如拆袜线，平生无寸长。
胡为蓬荜下，灵芝秀煌煌。
诸人喜事者，载酒来溪堂。
环观三叹息，作诗助揄扬。
似闻天道远，吉凶命靡常。
在德虽为瑞，无德恐为殃。
愿服朋友戒，修德敢怠荒。

我家北斗南，卜居近山坞。
浚井得清泉，凿池不择土。
京城井鳞鳞，厥味半甘苦。
谁知城南园，有泉白如乳。
门前车马喧，客醉日亭午。
呼童转辘轳，铜瓶挂修组。
漱齿得甘凉，如风涤烦暑。
心清谈辩驶，舌端洒飞雨。
但恐醉复醒，君眠客不去。

彼美邱园秀，风韵何洒落。
考槃盱水湄，贫贱不陨获。
冰椀荐溪毛，缟衣佩兰若。
和峤松森森，王恭柳濯濯。
文采南山豹，野逸青田鹤。
独振大雅音，黄钟在牛铎。
绿萝结春阴，修篁解夏箨。
登山挹飞溜，自得仁智乐。
赖有好事人，携酒慰寂寞。
王路今坦夷，胡为束高阁。
堆盘烂生光，累累照巾羃。
香雾欲噀人，未食先流液。
何当见四老，授我隠居术。

潘侯平生心，初不喜婚宦。
中年又丧妻，二子尚幼丱。
孤灯秋梦寒，颇思美目盼。
初时似不堪，既久亦习惯。
斯人天机深，坚壁却忧患。
浊醪只独斟，布衣谁补绽。
岂不溉釜鬵，无人煮藜苋。
买婢供使令，颇遭俗子讪。
北风吹枯桑，天寒岁云晏。
人生不百年，一世如梦幻。
勿谓渊泉深，巨鱼亦可汕。
何当呼蹇修，便可买羔雁。
中馈端有人，嫁娶岂难办。
为君乞樊素，伴我老山涧。

雁云蜚兮鲤沉，高者可弋兮下可罾。
龙沙之上足以忘机兮，于以观鱼鸟之情。
修眉浮空兮，鉴寒濑之澄凝，茹紫芝兮濯缨。
逍遥乎龙沙之上兮，可乐者山水之情。
草芊芊兮垂柳阴阴，黄落兮霜寒露零。
龙沙之上足以忘怀兮，于以观草木之情。
秋风兮月明，吹我衣裳兮照吾曲肱。
逍遥乎龙沙之上兮，可乐者风月之情。
百夫逐鹿兮，失得之营心。
有鹿兮虽竭蹷其何悲。
向知鹿不吾得兮，曾不如其已。
不吾得则已兮，又何有于龙沙之君子也。

掠眼年光洒飞雹，三载从游只如昨。
似闻买船修水来，俄见呼童理归橐。
酸寒自是临川尉，况值凶年群盗作。
干戈陌上玩经史，金鼓声中挹杯杓。
上官喑呜百吏怖，人皆唯唯君谔谔。
此行作邑乱山中，安得校书天禄阁。
归谒黄龙老比邱，乞取囊中万金药。
吾体溃闷假双井，信信致之亦不恶。

长安少年清似玉，腰垂黄金双鬓绿。
吹嘘气焰高岑楼，胡不容公置一足。
脑脂遮眼卧三年，满榻秋风对修竹。
户内殷殷金石声，牙签插架三万轴。
笺诗作传起凡例，断简残编纷在目。
题舆粤国正秋风，石瘦水清山诘曲。
先声霹雳挟仁气，父老欢呼胥吏肃。
莫思莼菜赋归欤，天上要公调鼎𫗧。

我见俗子避百舍，一钱不直灌夫骂。
灵谷峰前汝水湄，谁信无双有江夏。
平生眼底无可人，子猷粗与吾同社。
故栽修竹共岁寒，不与繁花鬭荣谢。
疏阴时过少陵樽，斜枝最入萧郎画。
强排风雨作寒声，巧留雪月延深夜。
三伏炎蒸自可逃，一榻清凉那肯借。
愿言闭关谢俗子，勿与此曹俱日化。
但得风味如晋人，纵无此君自潇洒。

满城风雨近重阳，不见修文地下郎。
想得武昌门外柳，垂垂老叶半青黄。

一筇归去旧庵居，卧听修廊吼木鱼。
寄语堂头老尊宿，祇题数字答君书。

城西三十里，山林深且杳。
群峰如连环，缘崖一径小。
土润禾稼重，地僻居民少。
老桂耸亭亭，乔松高矫矫。
幽露泣溪毛，清风摇绿筿。
朝来爽气浮，轻烟横木杪。
日暖天清明，野雉鸣有鷕。
石涧嗽寒泉，泠泠泻幽沼。
嵯峨双石门，屡经樵火燎。
祇园焕觚棱，十雉周墙缭。
扫地炷妙香，房栊深窈窕。
嗟予嵚崎人，平生百忧扰。
好古嗜简编，僻性乐鱼鸟。
每逢山水佳，耳听眸子了。
况同佳士游，意气溢云表。
望远视眈眈，临危忧悄悄。
险韵吟竞病，怪语作危了。
华鲸吼修廊，僧窗曙迷晓。
炊黍馔来牟，土芝杂荓蓼。
他时子来归，伐木芟萝茑。
考室山之阳，高明远隘湫。
第恐恋君恩，紫禁烟花绕。

乞雨甘重茧，瞻天剧戴盆。
无才修政事，有腼傍祠门。
马足盘山肋，泉声漱石根。
云霓如响答，蘋藻愿星奔。

修竹不受暑，暗惊疑故人。
暂来聊解愠，径去不惊尘。
汗湿衣裳雨，书翻几案鳞。
快哉那独敢，赠尔耦耕民。

雨洗修篁浄，风摇翠影森。
苍官投分久，丹穴寄怀深。
窈窕蕙兰质，轻狂桃李心。

纤纤杨叶舞修眉，珍重烟光惹客衣。
碧杏梢头鶑百啭，黄茅檐外燕双飞。
自谙渔父醒犹醉，莫怨刘郎去又归。
今日正南驱马首，未饶阴藿向阳晖。

高士已陈迹，青山犹故居。
地存修禊水，俗有换鹅书。
旧像丹青改，诸山楷法疏。
我来寻坏壁，妄意有遗余。

旧庵在山顶，去此五里余。
创谋自吾祖，迁就今所居。
往时僧不多，苟且完室庐。
至于五十载，风雨荒榛芜。
先人乐溪山，每到尝踌躇。
深怜栋宇弊，缔构新是图。
凿岩辟幽径，开门揖清虚。
高堂闳且深，三山列庭隅。
或禅或教律，济济跄衣裾。
先茔旧所卜，乃在西南隅。
松筠老且茂，云气时卷舒。
政和甲午岁，予解寿春符。
宽恩得真祠，展省来郊墟。
清酹奠墓隧，诰轴焚金朱。
报效未云讫，涕泗徒涟如。
朅来就堂宇，会饮族属俱。
夜深灯火明，山静竹柏疏。
翻思昔日营，似为今所须。
先人笃好善，雅志在诗书。
于公有阴德，高大其门闾。
虞诩名升卿，其后果不诬。
嗟余忝厥修，覆败良可虞。
作诗以自警，其无迷厥初。

高树环清池，波平春正绿。
移舟近南崖，倒影见华屋。
危梁属修径，幽思生远目。
更登狎鸥亭，可以忘宠辱。

巨鳌掀钓去，何代泛蓬瀛。
百里风光积，崇朝香气横。
盘根争耸拔，峻岭共峥嵘。
伞盖千重出，笙竽万籁声。
望高南镇越，势远北归溟。
涧险难穷路，花多不记名。
寒流飞白练，怪石叠苍琼。
雨向山腰下，云从洞口生。
乔松随岁古，异卉逐时荣。
近逼天风冷，遥瞻海日明。
淡烟轻纠素，修蔓密垂缨。
泉涌知无尽，崖危讶欲倾。
深沈宜造化，顷刻变阴晴。
游客逢岩住，归僧带月行。
更寻应有分，再到已忘情。
但恐看难遍，须知画不成。
惜哉居绝域，不得视公卿。

君不见季子敝尽黑貂裘，一生车辙环九州。
使之负郭有二顷，未必肯相六国侯。
此郎亦复何为者，浪自出入不肯休。
东风夹道罗供帐，倚马欲行那得上。
绿尊翠勺浩纵横，四坐哀歌互酬倡。
阴云漠漠天四垂，行子多著短后衣。
金羁滴沥鸣翠弭，负𪨗蹶倒从卢儿。
渔舟微茫出浦溆，远山无数迎修眉。
倾曦驮醉出关去，纵有离愁渠得知。
长安春色浓如酒，乃向斯时别亲友。
可怜儿女浪苦辛，奔走功名逮华首。
浊醪百榼胸崔嵬，暮色惨惨羁鸿哀。
羊肠鸟道天尺五，尔独胡为来此哉。
水有蛟龙狞口眼，陆有兕虎潜岩隈。
嗟尔游子不顾返，富贵有时终自来。

君不见相如题桥出蜀都，归来驷马驾赤车。
王孙喟叹分金珠，遽喜文君得此夫。
又不见扬雄玄经垂日月，承明昼日见三接。
当年戏为赋甘泉，炯炯至今光不灭。
山川炳灵四载英，两君千载悬盛名。
后来继者谁其人，蒲公使君早飞声。
先皇侧席搜殊杰，明公凛凛来射策。
合沓英词动一时，紫燕飞黄行莫测。
文明天子修前烈，赤轭班输公建节。
二年和气满西川，父老欢娱丰两颊。
锦瑟高张箫鼓集，还见公膺诞弥日。
玉露金风丽早秋，绿樽翠杓明相射。
有酒如渑肉如陵，再拜寿公千百年。
愿公早早树高勋，快插貂蝉据鼎茵。

苍梧杳霭迷遐躅，晚云愁入修眉绿。
薰风不动五弦空，清血斑斑在山竹。

西风萧萧起青蘋，苍空碾玉收暮云。
可怜八月十五夜，宝光九十方平分。
东山飞来雪毛兔，瑞光千丈无纤尘。
谁将八万修月斧，合成宝镜如珠轮。
包藏宇宙几千万，留与此夕夸清新。
柴门朱户同一照，清辉岂择富与贫。
袁宏因此泛牛渚，知微何必登嶙峋。
对兹良夜可携酒，呼童与我开芳樽。
寒光凄冷砭肌骨，恍然疑作瑶台宾。
我欲因之游广寒，叶师去后今无人。
我欲因之登箸梯，周生之术谁能陈。
浩歌痛饮人寂寂，惟有素影长相亲。
须臾酒醒月未落，卧听潮声千万军。

昙花亭下卧晴虹，两瀑交流雪喷洪。
已许银灯观濬壑，未瞻秋月印长空。
龙盘修榜千峰霁，金吼霜钟半夜风。
念我宿根惟德本，为除冥障与心通。

稽首圆通圆觉王，圆合一切救有情。
圆修自性妙湛然，假以音声而说法。
众生闻音得悟解，非色非空二非尘。
方便无边行法门，成就如来大圆智。
稽首巍巍观世音，证入如是秘密门。
于一尘中现多身，于多刹尘现一相。
于不可说微尘劫，而救不可说众生。
发起耳根真实门，不与世间相流转。
世闲声论已宣明，声无无灭有非生。
生灭二谛悉圆离，六根由是皆解脱。
奇哉庆喜最多闻，不知闻性常周普。
因锺而闻佛所呵，不应更立锺之事。
当知金锺不可舍，能于末劫救沈沦。
茫茫六道迷昏衢，得见锺声为慧日。
悲酸恶趣忍泪中，得凭锺声超彼岸。
锺声有是大福力，能越苦海如智航。
我愿一切诸众生，闻是锺声同证觉。

忍能挥泪读丰碑，平昔修为我自知。
一日不斋无此理，五行并下记他时。
肯教灵运先成佛，未信王家敢誉儿。
耆旧即今零落尽，鹤归空叹冢累累。

颜柳以字名，画画法可究。
后世何寂寥，此辈了无有。
皆云学未至，妙不应心手。
那知斯人徒，德高名往就。
字工德不修，名与身俱朽。
吾子佳少年，俊气驹方骤。
新诗作行草，开轴龙蛇走。
坐客口为愕，我亦知肯首。
积墨如陂池，积笔高陇阜。
学之不至颜，要亦终至柳。
此诗闻东坡，请君书座右。

今年上巳日，久客望江南。
双林接修水，石路入烟岚。
千峰出云雨，空谷吞寒潭。
苍杉郁童童，秀色动云庵。
不见庵中人，青灯耿尘龛。
空余行乐处，攀翻闻笑谈。
风光与节物，触愁味参参。
临高望烟霭，衰涕落春衫。

幽人修水上，春涨冒陂田。
时时想见之，笑颊微涡旋。
往来柴桑间，妙语生云烟。
庐山自高寒，青碧开晴天。
倚藤望绝顶，风味如斜川。
我思从之游，子亦当勉旃。
诗成聊假寐，归梦历层颠。

画工妙物无不可，谁能笔端自忘我。
醉蒲睡着呼不闻，但见解衣盘礴裸。
起来漱墨滋破砚，霜绡只尺开纨扇。
点缀四时无不有，但觉眼前红绿眩。
云破连峰青碧开，林梢时复见楼台。
断桥落日空流水，为问秦人安在哉。
春山杳霭知何处，夏木森森蔽云雨。
秋阴未破雪满山，笑指千峰欲归去。
看山对客忆蛾眉，客去愁多自不知。
满眼匡庐看画轴，平生坐愧虎头痴。
万事浮云定何有，白鹤归来千载后。
江山长在身世忙，岁月不移舟壑走。
对此未归心欲折，借君玉斧修圆月。
会看谈笑满清风，讵使人间畏炎热。

我寻流水行，忽入霜华谷。
山阴见幽人，目带湖山绿。
语温如春风，韵秀自拔俗。
暗惊枯木堂，栖此一枝玉。
遥知夜窗深，雪响乱修竹。
宝书掩残红，佳眠正清熟。
逸想在西兴，清梦不容逐。
觉来念行处，小诗欲收录。
诗成写乌丝，银钩夺人目。
棐几著牙籖，兴来还自读。

暮烟重山翠，微风壮松悲。
吾为五顶游，税驾修水湄。
阿余幽国来，细路盘颠危。
褁饭夜兼程，杖笠寒相追。
入门一调笑，如获璧与珪。
问来何所欲，雅意在诗词。
念余绿发日，不减子辈痴。
是中有何好，迷著不自知。
败煤磨破砚，冻笔时呵之。
诗成思掀豁，熟读忘倦疲。
乃知少年病，根蒂老未移。
双林古禅宇，檀越多孝慈。
明年东游还，买山缚茅茨。
市蔬近易致，红饭熟夜炊。
得饱即甘寝，万事付儿嬉。
子辈当从我，林麓相追随。
十年何足道，乐死以为期。

招谤坐多谈，近稍遵寡语。
仰嗟浊恶世，友道终愧古。
君独淡无营，诵经如谷布。
见人作白眼，此意吾亦与。
十年云水间，所至每同处。
旧游虽陈迹，历历尚可数。
更期秋风高，结伴湘山去。
我生无寸长，百事仍莽卤。
不知独何修，得与君辈伍。
无乃造物者，不杀念痴鲁。
云居无所为，粥饭听钟鼓。
不材获饱暖，此德荷佛祖。
诗成自夸笑，闻者亦惊顾。
已决寡语堤，事过乃知误。
毕卓卧瓮边，谢琨挑邻女。
见之独傲然，真情人不怒。
君能识此意，吾语亦可恕。

破屋如马厩，楚囚亦王尼。
名士连璧来，下马气吐霓。
论高玉屑锯，意妙鸡骇犀。
君看八尺姿，一尾抹万蹄。
弟昆清净妍，俱当籍金闺。
胡为披白帢，作队趋尘泥。
漏风驼止卧，跨海鹘方栖。
何时对陛下，道与稷卨齐。
功成归修水，春风雨一犁。
嗟余世不要，所至值涧溪。
愿从诸郎游，日涉长灌畦。

三年窜南荒，两过中秋夕。
月不弃羁囚，高义照罅隙。
凛如寝雪霜，但觉炎瘴失。
梦清不敢归，鲸浪溅天白。
中原一转首，心折数弟嫉。
遥知亦念我，看至玉轮侧。
有生穷至此，甘作死生隔。
今年又中秋，气味如夙昔。
筠溪遶茅芦，波影登几席。
危磴通石门，高眺屡顾陟。
空山夜气升，草木正蓊郁。
超然凛清癯，可即不可及。
华纷落无余，但见霜露实。
三子新间旧，学问川增益。
骏气不受羁，奔颿初伏枥。
人生一大梦，聚散两戏剧。
境岂妍鄙哉，而心自南北。
忽惊西楼高，含光下注射。
林叶动流水，楯瓦粲佳色。
翩然步修径，杖履草露湿。
地坐閴无人，但闻虫唧唧。
清境难抱石，秀句为收拾。
明年当复和，胜践要缀续。
晴阴万里同，世路致欣戚。
付与市朝人，举酒相叹息。
月虽默不言，泾渭视喧寂。

吾道例孔子，譬如掌与拳。
展握固有异，要之手则然。
晚世苦凌夷，讲习失渊源。
君看投迹者，纷纷等狂颠。
韩子亦儒衣，倔强称时贤。
凭凌作诟语，到死不少悛。
后世师韩辈，穴攘犹可怜。
走名不自信，逐队工语言。
哗然皇祐间，飞蚊闹喧阗。
田衣动成群，怒瘿空自悬。
缩头不敢息，兀坐如蹲猿。
堂堂东山公，才大德亦全。
齿牙生风雷，笔阵森戈鋋。
隐然湖海上，长庚横晓天。
作书肆豪猛，挥斤莫敢前。
群儿虽貌敬，臆论已不専。
书成谒天子，一日万口传。
坐令天下士，欲见嗟无缘。
功成还山中，笑语答云烟。
我来不及见，山水自明鲜。
入门寂无声，修竹空满轩。
永怀翛然姿，骨肉耸清坚。
僮奴岂知此，住此亦弥年。
指余以石塔，草棘北风颠。
再拜不忍去，听此遶涧泉。
吁嗟末运中，那复斯人焉。
文章亦细事，清苦非所便。
但爱公所守，远相诸祖肩。
迟迟哦公诗，落日满晴川。
愿携折脚铛，结茅西涧边。
岁时逻松桧，来此扫颓砖。

海昏石门在深谷，排闼千峰如触鹿。
崫然独秀一峰高，自与千山作眉目。
曾学关西一味禅，众中杂遝多豪贤。
如今此老成新塔，但有楼阁如当年。
道人今作石门客，须眉尚带芳鲜色。
冷斋说我旧游处，梦魂夜渡修江碧。
朝来秋声发舟树，羡君先我山中去。
故人问我归何时，试令哦我送行诗。

老住江上村，随分亦迎送。
陪堂一钵饭，不得日日供。
唯无清净福，正坐失修种。
后身老湘庞，测然施心动。
妙语俱积香，把玩废吟讽。
才高气骏特，飞兔不受控。
天与洗妒悭，何止愈头痛。
吾闻佛事门，同宗而异用。
甘贽打粥锅，应仲独送供。

一杯愁倡低眉峰，不平万事都消融。
嗟余分身处处有，遥知到子谈笑中。
平生踪迹亦可笑，以丑见传如瘿枫。
而公才大置闲地，正坐道骨合仙风。
颇闻少年类豪侠，臂鹰走马王城东。
尔来闭门看修竹，藉甚但传诗句工。
懒于能琴嵇叔夜，痴于恋酒王无功。
明朝此乐堕渺莽，路隔关河魂梦通。
付子后堂以清夜，料理丝竹围酥胸。
曲音少悮即回顾，笑看杯面微波红。

我庵湘山麓，君家湘江尾。
共看湘山云，同饮湘江水。
君有负郭田，饱食骄穉世。
小儿探井臼，大儿了租税。
我独生事拙，𫗴粥每不继。
君如李大夫，时时容乞米。
永怀湖山堂，风物自闲美。
楞严初读罢，篆冷空窗几。
微风拾残红，幽鸟妨春睡。
苍苔满门巷，榆柳阴覆砌。
杖策亦窥园，悠然望层翠。
岁时无营为，祭奠修家礼。
自觉去幼安，正复不远耳。
遥知读此诗，忻然开笑齿。

门前无俗驾，篱外有青山。
不出已成趣，懒惰心所安。
鸣鸠惊午梦，意消风物闲。
可怜修竹林，遮我茅三间。
兄毎缘诗来，有时忘巾冠。
永愧隔壁呼，束带酬问端。
此诗可三复，句挟风霜寒。
令人想见之，恨身无羽翰。
寿子一杯水，世隘轩独寛。

颍皋擘窠书棐几，玉勒银钩照林麓。
山堂聚观杂贤鄙，人人欢然如所欲。
独余耆年视凝远，就观尚如隔罗縠。
筠床瓦枕试新凉，小雨南风正清熟。
岸中一笑山答响，我亦为君聊捧腹。
晚晴轩槛亦何有，隔屋茶烟度修竹。
呼童索纸赋新诗，诗成字字清如玉。
人间何从有此客，满腹精神真可掬。
我惭衰老亦作诗，譬如菌芝生朽木。

十年尘土中，厥状浸成俗。
坐令眠云衣，化作征人服。
此行欲买舟，寻我旧山谷。
识君御水傍，笑齿璨明玉。
肃静鹙子仪，修拔孝基目。
殷勤抚道义，祖道欲倾覆。
赖子今妙年，真风跬可续。
闻之厚自愧，所趣在幽独。
君言如不欺，是亦含生福。
须臾读君诗，气韵丽可掬。
心胸何玲珑，多能吾所伏。
春流日夜急，归心难管束。
良会故已述，妙谈何日复。
吴山嘉有余，为君置茅屋。
头白早归来，暮云无使瞩。

书堂山崦西，微路经桑柘。
婉婉绿阴中，伛偻牵羸马。
须臾将平川，时过幽谿泻。
源深人家稀，落日耕钓罢。
过墙傍修竹，深处开茅舍。
池塘远轩窗，秀露风清夜。
杯盘灯火里，笑语茆檐下。
白酒泻新糟，醇酽如压蔗。
酒酣面发赤，箕坐谈王霸。
排斥出忌讳，怪语令人怕。
野僧旧不懽，痴坐相嘲骂。
但作鹤脑侧，思欢殆无暇。
夜阑乞新诗，自愧非作者。
张灯扫西壁，把笔强驱驾。
万景毎骚纵，此夕偶相借。
遂令诸子懽，一一如图画。

上庄俯汉江，古木杂桑柘。
槐衙阴广陌，麦浪涨平野。
连云对囷廪，用谷量牛马。
我来二月破，解鞍绿阴下。
纵望烟霏中，领略见楯瓦。
耆年骨柴崖，迎客意倾写。
干戈争夺余，身在相惊诧。
山空啼杜鹃，龛灯自清夜。
敛眉问儋州，亟口谈江夏。
以余游二公，老大知识寡。
暮归逢醉人，往往遭捶骂。
鹿门有余地，贤矧如君者。
为连修竹林，规以构茅舍。
伏舂旧所能，犁鉏当学把。
相见水过膝，蓑苙清入画。

十年车马黄尘路，岁晚客心纷万绪。
猛省一声何处钟，寺在烟村最深处。
隔谿修竹露人家，扁舟欲唤无人渡。
紫藤瘦倚背西风，归僧自入烟萝去。

华国生贤俊，江山孕秀灵。
鸭头淦水绿，螺髻玉筒青。
敏捷收科第，奇豪见典刑。
咲谈回暖律，诗句挟风霆。
官偶求彭泽，才宜在汉庭。
麒麟横逆气，鸑鷟敛修翎。
民讼多闲日，棠阴自满亭。
浪传书课奏，须看鼎彝铭。
仲夏逢佳节，非烟聚杳冥。
数蓂余一叶，推道间千龄。
阡陌登丰后，笙歌烂熳听。
绮筵环妙丽，寿斝捧娉婷。
欢洽连更烛，情高促画屏。
九衢花照夜，万井月开扃。
风飐银河动，天惊玉露零。
三台星密处，旁有老人星。

此生已无累，一席可穷年。
细嚼宝公饭，饱参弥勒禅。
懒修精进定，爱作吉祥眠。
夜久山空寂，唯闻遶砌泉。

一雨饯残暑，瘴疴苏簟凉。
卧闻山果落，起觉斛兰香。
幌内水萤入，阶除露叶光。
知谁爱清境，步屧响修廊。

小轩人不到，修竹过墙生。
眼倦经长掩，身闲梦亦清。
微风吹篆缕，活火发茶铛。
遥想佳眠夕，萧萧雨叶声。

懒修枯骨观，爱学文字禅。
江山助佳兴，时有题叶篇。
相逢未暇语，辄复一粲然。
岂须究所学，觅偈亦自贤。

先甲志大性重迟，是中可筑平生基。
心期功名定不赦，未识所与游从谁。
渊才人间汗血骥，德修天上麒麟儿。
知君怀中有卿相，探手但未忙取之。

高节长身老不枯，平生风骨自清癯。
爱君修竹为尊者，却笑寒松作大夫。
不见同行木上座，空余听法石为徒。
戏将秋色供斋钵，抹月披云得饱无。

我爱修公亦自贤，未忻城郭爱林泉。
醉骑鲸背诗遗落，闲把牛毛字细编。
还我青山当夏晚，乞君佳句著床前。
雨余独凭烟云上，目送孤鸿落照边。

水边修竹才堪数，竹外苍崖已半颓。
我辈自追方外乐，轩窗谁为此间开。
待邀山月三人共，要听松风万壑哀。
坐久篆畦香遶遍，碧消烟缕雪残灰。

老俨化身甘露灭，不妨须髪著伽梨。
虚舟阅世鸱夷子，彗帚囗囗除王伯齐。
香火共修心老大，楼钟重听意凄迷。
余生未觉全无累，折脚铛犹手自提。

窗户青红花木繁，午阴修径接深关。
人如巢许逃名迹，山学娥英露髻鬟。
采菊悠然常独见，望云时复对僧闲。
夜闻松雨惊飞瀑，疑宿匡庐黄石间。

家声十辈拥朱轮，更畜青牛解鬭犇。
应念高楼闲舞袖，故凭山月洗吟魂。
助舂泉落量云谷，输税人归吠甑村。
被冷夜晴成好梦，马随香雾入修门。

门外追犇没马尘，堂中安顿自由身。
修筠有泪知谁恨，枯木开花为我春。
隔岸云山犹可借，满怀风月未全贫。
小诗勿笑清如画，聊为高人戏写真。

轩借谁家修竹，簟留满眼清秋。
手倦抛书枕卧，一声殿角风瓯。

虽然无证复无修，扑破虚空亦可忧。
欲识老庞端的处，饭余摩腹且闲游。

已作闭门稀识面，千金争购暮年书。
空余修水连天碧，白鸟时来炯自如。

散衣行处雨初凉，庭院谁家柳暗墙。
倚杖南轩看修竹，快人解箨玉苍苍。

修叶闹花增秀色，为谁幽径撒秋香。
还如此元行藏处，不为无人亦自芳。

寒岩花木鬭迎春，古寺修筠战雨声。
负日晴轩成坐睡，朦胧何处鹧鸪鸣。

轩上仙郎面如玉，槛前修竹翠于葱。
壁开他日春眠足，应对同僚话故丛。

插身在俗热恼处，留眼看山寒翠中。
修径扫除知有寺，忽惊窗户湿青红。

头颅枿枿贪肉脔，眼孔巴巴憎妒聚。
但寻他人是非说，不知自己败阙露。
鬭死他年输与我，鬭生今日不及汝。
见时先意相不审，各自念佛修行去。

我闻菩萨昔因地，所供养佛名观音。
从闻思修入悟心，心精遗闻而得道。
见闻觉知不可易，譬如西北与东南。
而此乃曰闻可遗，令人罔然堕疑网。
龙本无耳闻以神，蛇亦无耳闻以眼。
牛无耳故闻以鼻，蝼蚁无耳闻以身。
六根互用乃如此，闻不可遗岂理哉。
彼于异类昧劣中，而亦精妙不间断。
况我自在慈忍力，无畏解脱独不然。
钟鼓俱击声不同，知其不同是生灭。
而二种声不相参，即是同时寂灭法。
稽首浄智功德聚，广大庄严悲愿海。
悯我心明力不逮，时时种子发现行。
如人因酒而发狂，戒饮辄复逢佳酝。
愿灭颠倒痴暗障，愿获辩才智慧藏。
游戏十方微尘刹，亦施无畏利众生。
凡曰有心能闻者，同入圆通三昧海。

以空寂身，无所倚依。
而捉杖藜，以灵知心。
不在散摄，而玩贝叶。
不舍声色，而证真空。
与我日用，能所心同。
于一切处，寂入法海。
如风行空，无所妨碍。
但离二执，圆成普会。
当慎以修，入此三昧。

异哉此瓢，修吭矬身。
弗生爪蔓，生陶家轮。
我疑其中，藏十洲春。
昔有列仙，杂于市人。
屋檐悬之，自旦及申。
辄入其中，偃仰而卧。
而楼居者，见之胆破。
遂从之游，推挤莫可。
挽而同登，相向而坐。
如四老人，会商山果。
唯简素公，道貌天容。
岂其人欤，出处略同。
道山岿然，弱水之东。
何时来归，泠然御风。
而以此瓢，挂之瘦筇。
我作妙语，天葩粲红。

十亩清阴隔短墙，幽香端许借余光。
修篁戛玉乱垂影，佳木屯云巧著行。
隐几助成春草梦，卷帘饶占比窗凉。
谁知靖节心源冷，独眄庭柯兴味长。

忆昔负笈游虞庠，三千缝掖纷袍霜。
英姿锐气磨干将，凌云薄汉争翺翔。
君时捧书自闽乡，贾生十八惊洛阳。
南宫我适同广场，邂逅愚智俱忘羊。
低回十载灯烛光，纤鳞壁水追洋洋。
怜君兄弟双鳯皇，邓林秀出凡楩樟。
才名籍籍日以香，谁者不识江夏黄。
登籍还许联龙章，米糠初未精簸扬。
须臾绿骥驰康庄，瑶池下泽殊行藏。
西清椽笔金玉相，扬鞭缓珮鹓鹭行。
丘明迁固与颉颃，汗流晔寿走且僵。
文奎忽度南斗傍，江湖洗耳听鸣榔。
相逢一笑百念亡，玉自辉洁兰仍芳。
元经寂寞谁问杨，逃空我幸论肺肠。
蛟龙蟠蜇岂可常，赐环长恐成参商。
春风三月莺燕忙，桥飞柳絮随风狂。
修补冉冉将征艎，别离安得情无伤。
如君知音满庙堂，尘沙肯使埋珪璋。
鹏程九万讵易量，从今拭目看腾骧。
我惭百事无一长，独有疏懒胜嵇康。
功名老大空激昂，那能俯仰巡门墙。
艰难辛苦亦备尝，濯缨早晚寻沧浪。
与君后会何渺茫，江鱼塞雁无相忘。

修竹弄风新雨歇，瑶英玉蕋攀高节。
折来解恼北窗吟，只合闲拈映胸雪。

三春失行乐，风雨与病恼。
忽惊节物改，树密莺声老。
滥陪闲中客，载酒寻芳草。
东郊纵适，苍莽事幽讨。
谁欤有隐居，谿谷相郁缭。
疏篱映修竹，叩门许径造。
主人虽锄耰，好客自酒扫。
结茅□□年，种木今合抱。
飘然佳公子，忽弄松风操。
丝桐岂能尔，妙意超物表。
归途践危桥，月上千林缟。
兹游非人寰，俗耳不可道。

何人溃溪流，忽作瓴建屋。
不知几鱼虾，生毙此枯渎。
纤纤跃泥沙，濡沫曾不足。
虽求升斗活，终困蝼蚁毒。
眷余二三子，行春访修行。
危桥得小憩，涸鲋哀穷蹙。
汲井叩邻里，捐金劝僮仆。
好生人所欣，稚子助擥掬。
要令徙窟宅，终免愧口腹。
瓶罂得千尾，不满百钱赎。
勿轻其微细，有如异草木。
蚁蜂杂君臣，蜗角载蛮触。
君看长平战，一举百万覆。
扰扰大块中，钜细同倚伏。
达人齐万物，愚士蔽一曲。
慎勿废此言，小惠何足录。

春风回东皋，春雨湿田舍。
芒鞋问修竹，小圃条疏柘。
史侯得此趣，十年官早谢。
定知猿鹤怨，衣绣空行夜。
世无摩诘手，谁见辋川画。
且复浮沉游，款段聊叱咤。

节物自催迫，意闲欢有余。
驾言二三子，往寻隐者居。
城隅有乔木，人言于公闾。
当时乞身归，买田将结庐。
悲哉丝竹地，今为狐兔墟。
野色映修竹，清溪数游鱼。
惊风下木叶，策策纷填渠。
俯仰成今昔，叹此卜筑初。

范侯作园湖之隅，缭以修竹千芙蕖。
鸭陂下浸波澜阔，箕山西指峰峦孤。
有堂翼然照通衢，路人尚忆华严居。
华严初来理荒废，布衣小艇披茭蒲。
蛙鸣不知官与私，莫来乱我夜读书。
人怀忠直及其子，遗爱何止屋上乌。
小范更无膏粱气，闭门一味如蠹鱼。
肯为山林独往计，且隐市朝行坦途。
嗟我与君涉世疏，短绠汲深尔自愚。
行歌道上惭妻孥，坐令家无甔石储。
欲将大隐欺谁欤，人不吾以曷早图。
未须直学西山夫，槁项终为山泽臞。

微风激寒波，浩浩皱纹縠。
连山夹修径，约略露寒木。
何人琢山骨，拂拭温如玉。
苍苍碧月様，入手不盈掬。
此生随万物，何者斯为足。
要须指顾间，一寄千里目。

山僧栖在山之巅，胡为振锡来市廛。
且言自得相形术，愿与多士谈媸妍。
津涂穷通可逆数，名分巨细潜开先。
庞眉合享寿考福，鼎角堪持丞弼权。
人生肖貌虽若尔，天理应效非皆然。
条侯饿死始难必，裴度果相终何缘。
亨衢第以直道致，吉祉多为阴功延。
操修向善或向恶，感召凶吉如蹄筌。
予观传记考物理，谓师语议非无传。
出言少偷信不免，受玊苟堕知难全。
况乎素行未中积，敢以虚表要诸天。
富哉荀卿骋雄辩，推本心术深磨研。
九州功崇夏禹跳，三面德至成汤偏。
仲尼何长子弓短，古今无害为圣贤。
林宗知人出明性，清澈鉴裁犹澄渊。
大端亦贵器与识，规矩安可私方圆。
君平卜筮达至理，探索造化穷推迁。
与臣言忠子言孝，利害之际尤拳拳。
古人术学务原本，宁将浮说相拘挛。
羡师通论近名教，为师条列终吾篇。

问我黄山尉，无才亦可知。
频修谢罪启，祇作送人诗。
垅亩丰登外，山林冦盗衰。
曾无慰父老，别后莫相思。

丈人乐高旷，阅世等樊笼。
池馆重城外，尘沙一笑空。
红蕖新过雨，修竹自生风。
未必全违俗，杯盘与客同。

诗书元有志，耕养苦无田。
去国何为者，题诗独慨然。
庙堂修政事，郡国奏丰年。
五斗虽云薄，余生得醉眠。

飞盖山城外，寻幽鹿苑中。
层轩不受暑，修竹自生风。
江海多年别，杯盘一笑同。
平湖吞晚照，归棹惜匆匆。

当年龙阁帅闽中，辟馆兴贤特地雄。
还见芝兰修世职，固知斧藻有家风。
堂堂剑佩瞻遗像，衮衮簪绅出泮宫。
劝学一门真盛事，西州何独美文翁。

泮宫人物最清修，杖履时寻水石幽。
已聴老僧谈出处，更邀逐客共赓酬。
浮云过眼空千古，巨浸观身袛一沤。
风彼舞雩宜有得，圣门更欲与公游。

我今自笑菌生庵，才读君诗舌本甘。
未暇清修齐腊八，要陪游冶趁春三。
极知世外交从好，却厌尘中富贵酣。
谿老绝无名利念，不谋耕凿即渔蚕。

闻道除戎戒不虞，何须深考七家书。
万全要在先谋帅，多算安能便胜予。
岂止边陲卧鼙鼓，尝闻俎豆荐牢蔬。
古来偃武修文者，会使人人有室庐。

平生有志慕前修，叹息因循渐白头。
端向岁寒看松柏，始知凡木不禁秋。

最怜修贡自峨岷，拜赐中天雨露新。
好为先生载嘉句，却愁纸价涌京尘。

火云烧晴空，大暑金石流。
行人口生烟，千里无停辀。
胡为趣遵路，僚好挽莫留。
自言为升斗，往日辞亲游。
儿嬉膝前欢，三载不可求。
所得较所失，轻重真不侔。
于兹满秩归，子职冀稍修。
微官亦何乐，触事有庶尤。
米盐聒双耳，簿领昏两眸。
畏首复畏尾，人役不得休。
岂无读书暇，顷刻但少偷。
幸此案上历，数日获到头。
白云已在眼，喜色津津浮。
我亦厌羁官，如苦南冠囚。
羡子有行色，去若登昆丘。
更书纵未下，投劾行当谋。

我爱陶渊明，脱颖深天机。
丛菊遶荒径，五柳摇幽扉。
生逢卯金兴，典午势已非。
著书但甲子，岁晚频歔欷。
仕宦聊复尔，樽酒真焉依。
南亩犹种秫，西山同采薇。
浩歌归去来，熹微恨晨晖。
迷途往莫谏，今是庶可几。
蓄琴但取意，不施弦与徽。
观其四八目，贤喆在所希。
出处固有意，夫岂轻行违。
谁云惮束带，辞荣俄拂衣。
念彼同产人，抚视因遄归。
平生共志趣，但有一翟妃。
少陵罪责子，颇谓达道非。
右丞鄙乞食，更以人我讥。
乃知第一流，尚此知音稀。
妙诗发天奥，流转同衡玑。
自谓处人境，喧无车马騑。
心与尘事远，地偏堪遁肥。
东篱秋色晚，悠然望翠微。
真意不可辨，佳气随鸟飞。
诗辞向千载，凛凛犹光辉。
我生但睎骥，望之有等威。
行怀斜川游，坐想栗里矶。
九原不可作，筑亭傍崔嵬。
独取诗句名，櫩宇殊飞翚。
岩谷有杳霭，花卉无纷菲。
修篁寒逼人，坐如霜雪飞。
诸公赏清致，野服驰鞯鞿。
经丘复寻壑，不惮历崄崎。
壶觞更命釂，藻翰各一挥。
高谈破滞论，妙处端解围。
食冷或屡暖，哦诗宁忍饥。
褒假猥见及，责善非所祈。
愿以靖节语，佩之如弦韦。

我生任飘荡，所向如虚舟。
谁能涉险难，入此正急流。
行止两无累，自遂逍遥游。
巉路岂不佳，夙意非所留。
迎亲四门馆，登道初麦秋。
政喜寝门近，敢言征路悠。
山阳雨连月，平陆不可求。
居将杂蛙黾，渚不辨马牛。
淮湖共弥漫，以为行者忧。
今朝好风色，歌笑轻阳侯。
红鳞上圉圉，可以供殽羞。
便呼拍浮船，甘味苴两头。
坐待缺月挂，玉斧亦可修。
酩酊聊自彊，淹速非人谋。
数程次京国，犹待半蓐收。
相从共蒲酒，赖有嵇阮俦。

剑不用置履，柏非可为舟。
古来倜傥士，渠肯甘凡流。
君材早迈往，华问驰交游。
高文笔如扫，隽辨舌不留。
白黑自了了，皮里藏阳秋。
拥卷得渊旨，奋辞祛缪悠。
身虽不求人，政自人所求。
恢恢有余刃，所见无全牛。
亨衢恐不免，位遇岂足忧。
初官三语掾，审克裨藩侯。
退公丰暇裕，问学日益羞。
行为孔独诵，端以贾长头。
嗟余过立境，没没谢蕴修。
广文一饭足，其他非所谋。
胜境定时访，良书亦可收。
但恐与君别，无复往朋俦。

嘉节遇寒食，春阴犹作寒。
闽人不知重，浑作等闲看。
饧粥不复煮，青枫谁与钻。
开窗延霁景，修竹正团栾。
翠眉双侍女，对此一樽残。

山随宇宙结，千古真苒苒。
登临足揽胜，兹来余复忝。
山椒耸太华，夷路谢跻险。
溶溶鸭头水，绿净衣可染。
渔师网槎头，尽以红鲜掩。
金刀鲙缕飞，来佐华觞灔。
前修俱鬼录，勲阀谩琬琰。
谷虚禽响答，月皎烟华敛。
同登幸旷士，形迹孰拘检。
长啸揖清流，一洗邹湛谄。

稻人掌稼存周书，荡以沟洫蓄以潴。
为田一夫顾尚尔，有大于此其亡诸。
所以当时多善岁，黍稌高下无莱污。
史公引漳变舄卤，郑国注洛通廞淤。
寂寞井地已不复，二子兴利犹居居。
常平新书出圣考，岁积羡入为留储。
毫厘不以给公上，补助力役宽农夫。
意谓舍此欲富国，不几缘木求渊鱼。
猗欤吾皇始即阼，骏惠成宪追前摹。
民田利病特经意，诏俾海县交修予。
刍言舆议满青匦，论及刁马尤勤渠。
一劳暂费不足惮，要使长利相乘除。
水衡衔命出护役，使节适野同伻图。
劝勤警惰诏赏罚，尺一径下随都俞。
择材分干自不乏，犹如采芑从菑畬。
薨薨畚插事疏凿，坎坎钲鼓催勤劬。
伍符尺籍用兵法，保受圑结从州闾。
施功堑中毎绝蚓，得肉道上时衔乌。
河流广深事股引，清波涨绿涵灵胥。
劝农使者旧京兆，眉妩曾画闺房姝。
鲁邦都尉古循吏，谋视韩许直庸奴。
经营土功费心画，埤益王事成仙臞。
清明不归对花柳，独冒埃壒驰轺车。
香名巍巍镂翠琰，绩用蔼蔼飞皇都。
横流不复灌旁郡，万室按堵安田庐。
陪京沃壤袤千里，旱干水溢从今无。
谁言酾渠百世利，政在起役三旬余。
荒功经始自勿亟，烦尔讫事歌骊驹。
役夫云翔指千万，北返曹濮南青徐。
愿修厉禁比川泽，张官督察称衡虞。

稻人掌稼存周书，荡以沟洫蓄以潴。
为田一夫顾尚尔，有大于此其亡诸。
所以当时多善岁，黍稌高下无莱污。
史公引漳变舄卤，郑国注洛通廞淤。
寂寞井地已不复，二子兴利犹居居。
常平新书出圣考，岁积羡入为留储。
毫厘不以给公上，补助力役宽农夫。
意谓舍此欲富国，不几缘木求渊鱼。
猗欤吾皇始即阼，骏惠成宪追前摹。
民田利病特经意，诏俾海县交修予。
刍言舆议满青匦，论及刁马尤勤渠。
一劳暂费不足惮，要使长利相乘除。
水衡衔命出护役，使节适野同伻图。
劝勤警惰诏赏罚，尺一径下随都俞。
择材分干自不乏，犹如采芑从菑畬。
薨薨畚插事疏凿，坎坎钲鼓催勤劬。
伍符尺籍用兵法，保受圑结从州闾。
施功堑中毎绝蚓，得肉道上时衔乌。
河流广深事股引，清波涨绿涵灵胥。
劝农使者旧京兆，眉妩曾画闺房姝。
鲁邦都尉古循吏，谋视韩许直庸奴。
经营土功费心画，埤益王事成仙臞。
清明不归对花柳，独冒埃壒驰轺车。
香名巍巍镂翠琰，绩用蔼蔼飞皇都。
横流不复灌旁郡，万室按堵安田庐。
陪京沃壤袤千里，旱干水溢从今无。
谁言酾渠百世利，政在起役三旬余。
荒功经始自勿亟，烦尔讫事歌骊驹。
役夫云翔指千万，北返曹濮南青徐。
愿修厉禁比川泽，张官督察称衡虞。

溪东作舍已盖茆，溪西筑庵新立栋。
水云参错出十里，妙寄方嗟无与共。
忽闻故交还五岭，聊喜居邻依二仲。
台评早岁冠神羊，儒馆文华推白鳯。
诏除毎下辄避宠，才术小试已惊众。
炎荒虽云去国远，皇华要是为时用。
故为怀归逐我辈，露章求免疲护送。
自言峤南官不恶，峻峰危嶝频飞鞚。
挽葛屡上罗浮颠，披云亦到朱明洞。
看山却忆家林好，夜夜幽栖来旅梦。
而今归隐寄天放，却忆修途真定痛。
猿鹤相向为家禽，松菊未荒怜手种。
碧鲜脱箨高遶屋，白堕敷醪香出瓮。
从今莫厌数招寻，持鳌共费宫祠俸。

寒窗送曙鸡一鸣，寻山蓐食天初晴。
水口溪穷为停棹，步携东坦仍添丁。
虎头岩高山色好，竹舆遥睇眼为青。
花濑蒙蒙胜紫气，微花拂衽闻芳馨。
岌峨悬臼与天接，脚力欲趁飞猱轻。
此邦佳处遍寻陟，夫差所顾独未经。
兹游野服穿不借，自胜五马仍双旌。
忆昔贞元守修贡，木瓜堂庑辉山扃。
两邦歌舞竞姝丽，谷雨不许遨头醒。
只今金沙杂榛莽，空照华髪垂星星。
近涧喧豗泉{氵虢}{氵虢}，远峰娇腻云英英。
山僧意勤苞紫笋，倾盖一笑无平生。
息黥补劓有甘寝，梦觉起作游山行。

至后金柔伏日三，旱气焚宣势如惔。
火井涌沸烟生岚，鹤髪遗老素未谙。
我居濒泽深眈眈，修廊飞庑贤僧庵。
薰然好风来自南，如甘露门开瞿昙。
如客怀冰吐清谈，有亭自雨临深潭。
不假凉草生毵毵，天日炎赫反所贪。
我穷储无石与甔，枵然饥腹空婪酣。
后皇矜怜百不堪，免使熟烂聊包涵。
王城衮衮穿朝衫，跨马挥汗流朱蓝。
独逃靡盬侍鱼泔，坐享逸乐扪心惭。

待次吴陵邑，身修道日章。
兰陔留古郡，花县得邻乡。
未即抟扶上，端嫌代斵伤。
萧闲文墨外，乐趣问濠梁。

寒食观山道，佳城隔垅分。
赵公今不武，蒋老去修文。
歌薤犹前日，栽松已插云。
生平各投分，絮酒荐蒿焄。

场籍声华茂，家庭志意修。
光阴归翰墨，器业谩林丘。
学府空鸡跖，贤书误鹤头。
门基多克荷，衮衮出公侯。

落落超余子，干时命未当。
摧伤窘文阵，拓落尚书庠。
賨货无山积，毛群欠谷量。
蜗庐寒不展，龙具夜何长。
牍谩三千富，年侵四十彊。
有车乘下泽，无梦入高唐。
藜糗甘珍荐，桑枢自峻堂。
书佣跧净院，舂赁寄修廊。
异鬼时相笑，邻家许借光。
低佪涸辙鲋，进退触藩羊。
原宪贫非病，荣期乐处常。
财雄劣程郑，赀钜笑秦杨。
甫里田多潦，浔阳径就荒。
白驹嗟逸豫，黄鸟怨遗忘。
薪乏支离束，钱空赵壹囊。
晨餐烦乞米，夜读待然糠。
词艺闻精敏，名声已激扬。
登荣将赫奕，处困暂徊徨。
志气宜轩翥，文辞忌怨伤。
逐贫高赋就，丰廪换龟肠。

稳坐逾年矣，浑消髀肉顽。
两儿挟篮轝，十里访吴山。
佛老聊施佞，官曹未畏瘝。
烟林穿窈窈，岩溜揭潺潺。
楼观修篁外，招提翠麓间。
嶝危愁惫力，潭净怯衰颜。
身缚何因脱，心纷得暂删。
岁穷嗟俛仰，境胜彊跻攀。
腊出因休吏，晡归及闭关。
相将投此帻，永伴黑衣闲。

颓垣老屋寄荒村，八彩修眉俨若存。
古砌荒凉无历草，奠觞牢落想衢樽。
云山遶郭清如活，烟艇摇波渺欲翻。
循牒归来同胜赏，免烦诸友为招魂。

万里溪源出小池，乔林修竹映清辉。
迁莺榜内偏留落，饮鳯泉边习遁肥。
游覧忽纡都骑贵，称夸更得彩毫挥。
故山水石那优此，肯为低腰便赋归。

浮爽清波正日迟，出郊修禊属芳时。
幸陪飞观朋簪盍，未睹华堂舞袖僛。
命中已于三耦见，争雄仍向一枰知。
爱君多艺能倾坐，岂但流觞记逸诗。

寺门修竹映长楸，景似江村事事幽。
山叠青螺云遶屋，月升紫磨水明楼。
梦中他日应知路，天上从今与寄愁。
竞病将军功已就，却将高兴赋沧州。

西笑惟携插架书，雍容车骑不求都。
观光鳯阙前踪在，寄恨鸰原往事徂。
喜见教忠跻显仕，勉从迎养涉修途。
新诗清婉追棠棣，乐孺当年共究图。

金边山畔汁偏羙，玉井峰头船最多。
未敢磨刀供大嚼，却愁藏扎有修罗。

万叶扶疏双干修，植临禅坐色长幽。
影分渭北千家月，香散江南一槛秋。
清液冰寒承露结，圆苞金重带霜收。
会应登列西州贡，庭实宁无橘柚羞。

眉不修疏头突兀，鼻罍垂兮颧无骨。
长怜百丑兼且讷，慈禅慈禅不我拙。
名兮邈兮水里月。

倚岩萧寺据危崖，丈室轩窗面水开。
雪霁暮寒山月上，数竿修竹一枝梅。

平湖漾晴绿，狎鸥自相逐。
归艇小于盂，轻帆晒蒲幅。
青萍恣漂流，白鱼跳尺玉。
柳线牵人衣，香林雨新沐。
汀尾沙禽鸣，人家映修竹。
步履随春风，席地倾醽醁。
玩乐当如何，回首炎威促。

步蹑霜莎入梵宫，一轩佳处属支公。
剩开青琐延明月，疏植修篁待好风。
笠泽波声春雨里，洞庭山色夕阳中。
江头景物牢笼尽，欲寄琴尊此养蒙。

昔造东都第，斯文得典型。
谬蒙蕃下榻，亲见鲤趋庭。
雁序相先后，鸿飞独杳冥。
至今鸾鹄峙，梧竹养修翎。

吾闻滑稽儿，避世向金马。
刈草吉云鄊，探鳯芳城野。
斯人玩世耳，岂必蒿庐下。
墙东本侩牛，君平盖卜者。
朝市亦堪隐，山林实潇洒。
君居占深源，境物粲可写。
老桧上干云，孙桐已拱把。
雨窗修竹响，风磴寒泉泻。
此翁少年日，射巧如注瓦。
百金装宝刀，千金买流赭。
晚歌紫芝曲，情性妙陶冶。
蒲履谷皮巾，何取绶若若。
嗟予亦旷荡，与世自藞苴。
方期访桃源，更欲结莲社。

阳夏吾鼻祖，人物倾九州。
间携东山妓，文靖极风流。
屐齿步飞磴，快哉康乐游。
耳孙牛马走，阘惰无匹俦。
但有爱山趣，尚能继前修。
颇厌城市尘，拘絷如楚囚。
朅来龙泉上，杖履随沙鸥。
幽寻风露静，江月动金虬。
青山带长江，佳气日夕浮。
旁有列仙家，丹楼连飞楼。
琴书静无华，竹树烦更幽。
约我云霞交，兹游及清秋。
朱弦荡尘襟，芳尊写牢愁。
道士如弥明，长颈高结喉。
初无石鼎句，崄怪压刘侯。
从渠倚壁睡，吾属足冥搜。

人言曲误周郎頋，岂谓周郎真好古。
长歌短调各风流，说尽心招及眉语。
颇闻汲古用修绠，乃知余事工律吕。
君躯三尺胆如斗，欲窥唐虞探邹鲁。
顷来长安阔画眉，时人半额相媚妩。
天姿洁白恶丹铅，独有溪头浣纱女。
要知学者用心处，不追时好乃如许。
君家有井千尺深，容我时攀辘轳否。

地下修文两玉人，清诗传世墨犹新。
却因风雨重阳近，独立苍茫泪一巾。

月夜宜披宫锦袍，定知公辈岂蓬嵩。
文如修水波澜阔，人与庐山意气高。
伯氏最于三虎怒，凡儿何翅九牛毛。
相逢径欲倒家酿，莫厌尊前持蟹螯。

辟地种修竹，得方缘秘经。
成阴向北宇，倒影落中庭。
直取内含素，岂唯枝鬬青。
龙钟玉川子，犹拟抱添丁。

坎𡒄修门里，萧条处士庐。
憎人玉川子，愤世竹林书。
家有来禽帖，门无载酒车。
诸公生死隔，不是故人疏。

缥缈仙台俯郡城，躬修祠事表精诚。
天边雾卷山峰出，涧下风轻水面平。
不为寻春驰五马，聊因劝课驻双旌。
风流别乘多才调，彩笔先挥秀句成。

时时传破虏，日日问修门。

萧萧玉涧翁，韵调实瓌朗。
怀人修文去，音尘生逸想。
岂唯招重客，我庐亦时枉。
徽轸发妙言，幽园复清旷。
飘忽下岩隈，岁月驶两桨。
寒蝉久停号，新禽哢佳响。
去者念履綦，方来惊蕙帐。
伊予厌嚣尘，绝壑期自放。
从君割半峰，披云同矫掌。

朔风号木末，迫此岁时晏。
驱车不停轨，客子老昏宦。
平生蒋诩径，求羊毎娱玩。
持觞送落日，抵掌河宿烂。
胡为向吴会，雅意访亲串。
亲串者谁欤，昂昂金闺彦。
嘘枯由涵照，要津藉推挽。
念子赴修涂，发轫在昧旦。
娟娟所娇儿，嶷嶷赴门限。
闺人密缝裳，遐征苦多绽。
结束志千里，二事忘一眄。
莫遣扊扅歌，愆期发长叹。

渠渠太火门，诸郎盖当世。
大匠无弃材，知人亦未易。
阿戎两云孙，骎骎遣人畏。
难兄江南秀，美比尝托意。
歘为修文郎，不作活国士。
令弟老数奇，禅寂甘穷悴。
时于翰墨场，往往见高致。
扬州故时语，弈弈好风气。
独识史君颜，周礼秉早岁。
背城几借一，问学晚尤粹。
相逢且班荆，十事欲九异。
何须张女弹，端为建康醉。
请抛高门竿，莫反鲁麟袂。
花药聘君湖，暄风揽春思。
人生行乐耳，余事栩栩寐。
崇兰有国香，宁以不服废。
虽无双南金，可报绿绮惠。
此岂小物哉，吾言未渠弃。

太丘廊庙具，活国方畅谋。
虎豹厄九关，全躯荷灵修。
元方开美度，奋舌同尊周。
悠悠释峤云，亭亭留海陬。
别时闺中女，娟娟未知愁。
小襦绣烂漫，撷草鬬新柔。
甲子歘流电，窈窕今好逑。
择对得妙士，迈往气横秋。
既逾绝尘到，复轶黄中刘。
属者过我庐，并坐崖谷幽。
高标极迥映，出语如冥捜。
想当饱四库，那肯事五楼。
回首问童稚，颇有此客不。
分携月屡彀，好音俄见投。
蛮笺落大句，豪润仍清遒。
顾兹坦腹郎，信矣百不忧。
侧闻奏云门，总章定咨诹。
翁当乘安车，姓名覆金瓯。
冰清遂赐环，德星聚中州。
陋巷寡轮鞅，寒烟满林丘。
涤耳听老语，余生复何求。
哦诗聊送似，长怀付溟鸥。

淮南废沐浴，望汉三十秋。
丞相发蒙耳，卫青奴虏俦。
终藉汲长孺，毅然寝阴谋。
正人国之纪，进退系戚休。
鹗立耸朝着，深藏耀岩幽。
湖阴有真隐，趣尚协沧洲。
奇胸饱风霜，大笔森戈矛。
急贤甚渔猎，网罗英隽收。
终南与少室，朝暮拔其尤。
胡为卧江津，尚阻瞻冕旒。
顾令茧栗犊，升禋荐圜丘。
开轩榜独乐，高躅追前修。
志士遗草泽，余波及汤流。
益使山林尊，豪夺不可求。
但恐赴陇书，未能逃大搜。
嗟余牛马走，鬓斑年亦遒。
烟霞入种艺，松桂助飕飗。
书来挟妙句，眷言颇绸缪。
乃知气先感，臭味还相侔。
诗成月生岭，回溪上明楼。

田园本地著，耕耘不忘初。
修桑复浴种，力作共征输。
荣名愧八俊，典学欣三余。
安敢望挽汲，云林当晏如。

札札寒女机，织素工流黄。
何如风尘外，翠袖倚修篁。
幽居渺天末，肯傍霍卫墙。
饔人解鼋处，谁能染指尝。

建业有高士，幽栖閟岩扄。
时从出岫云，缥缈来青冥。
昨者修水头，伴我骑长鲸。
貌古心更古，肤清神愈清。
朝谈织乌坠，夜坐玉绳横。
辩舌不挂壁，泊然忘讥评。
峄琴孤风啸，鏖棋飞电鸣。
慈明投祖去，霜风助扬舲。
自我不见子，三占少微星。
殷勤行沙雁，素书毎丁宁。
悠悠望尘友，变态鸿毛轻。
盟血未曾干，飞语聊相倾。
少闻高士风，汗下颜甚赪。
吾言盖有激，因之见交情。

虚舟纵逸棹，冉冉成老大。
随食虫寄居，行年螘旋磨。
来归修水头，视地不敢唾。
俚言亦屡陪，灌畦常往佐。
毎于休作时，弄笔聊顿挫。
自谓老于斯，晏然歌楚些。
年来尤屡空，非关学高卧。
时节闾里欢，觞豆竞繁伙。
我独蓬窗底，达曙发清饿。
赖有竺干书，开颜真自贺。
近局可怜人，鸡黍起颓堕。
整冠礼甚修，坐客仍虚左。
浩歌为之倾，樽为歌长破。

虚舟纵逸棹，冉冉成老大。
随食虫寄居，行年螘旋磨。
来归修水头，视地不敢唾。
俚言亦屡陪，灌畦常往佐。
毎于休作时，弄笔聊顿挫。
自谓老于斯，晏然歌楚些。
年来尤屡空，非关学高卧。
时节闾里欢，觞豆竞繁伙。
我独蓬窗底，达曙发清饿。
赖有竺干书，开颜真自贺。
近局可怜人，鸡黍起颓堕。
整冠礼甚修，坐客仍虚左。
浩歌为之倾，樽为歌长破。

晨起眄庭柯，冲襟澹无营。
犹疑夜来暑，幻作秋气清。
蒨篱鸟雀语，各自谋其生。
安能从物役，月落修渚横。

念君赴修畛，值此春事晏。
坐窗居人愁，木末游子远。
平时乐群心，亦起隔津叹。
南风不解愠，执热要排遣。
好鸟噪檐际，冰玉来照眼。
岁华几何时，莫遣费牵挽。
茂椒傥可人，勤来或忘返。

修源寒皎镜，湛湛有余地。
居然起滩濑，无复保夷粹。
人实不易知，出处非细事。
悬知成小草，何苦辞远志。
饥求仁者粟，不用滥乞米。
清言岂置患，高谊世所韪。
君看陆平原，华亭思鹤唳。
季野虽不言，四时气亦备。
一饱会有时，幽园动春意。

吾党何水曹，明窗饱书传。
笔头梦缃桃，秀句出黄绢。
胸中万壑冰，璧月共凝远。
未受沈范知，苦乏崔魏见。
效官三径资，立节九秋干。
随牒修水𣸣，未减潘怀县。
谁知舞文吏，抱牍进凫雁。
烦苛困疲民，欲作抟沙散。
谈笑罢追胥，老稚无遗患。
春风吹城隅，花柳俱纷衍。
胡为动归艎，径去不受挽。
病夫卧幽园，念离情莫遣。
营诗持送君，愁云横绝𪩘。

久从招提游，妙趣崖谷迥。
自谓颇造微，何由昧斯境。
绛气霭秋空，白雪屯夜永。
华屋荫修椽，皎月浮藻并。
坏衲逢阿师，苯尊髪垂顶。
简默近道要，虚夷发幽省。
念昨分手初，霜飚虎溪冷。
及兹再会面，老色藏秀整。
属予妄缘息，值子尘事屏。
循涧意无穷，扪萝度前岭。

茶鼎起松风，明窗共昏旭。
孰令著征衣，贫病为推毂。
畏途阻且长，况兹加烦促。
忽传尺素书，欢喜三过读。
蔽芾恶木荫，前修慎其独。
缺月耿孤桐，归云赴深谷。
吾拟诵招隐，残章留子读。

束髪事明主，遇合诚独难。
譬彼佩犊翁，穮蓘功贵完。
明府真权奇，汗沟沫流丹。
雅意独当御，未享苜蓿盘。
诏许上紫殿，占对随孔鸾。
底事寝不报，鼓船下风湍。
顾兹未逢年，于我颇复安。
治道贵清净，稚耋家相欢。
桁杨生木鸡，榛芜薙西园。
方塘毎制芰，泽畔思纫兰。
灵修方布席，下诏应赐环。
勿堕逐臣泪，去蹑青云端。

刘郎平昔居，门巷草芊芊。
念我眼中人，骨惊泪潺湲。
中允实高蹈，倦游自丁年。
问舍得匡庐，卜宅如涧瀍。
悬车著屋山，骑牛弄寒泉。
秘书极精锐，笔下走百川。
口戈击奸佞，直声寰宇喧。
诸郎排候雁，一一落云天。
独余漫郎叟，高名星斗聮。
辟书日夜催，援毫录群仙。
几负丧明责，挂冠遂言旋。
中河忽坠月，半岳遽摧巅。
孤嫠俱幽愤，一仆无复痊。
传家惟蔡琰，择婿得鲍宣。
驱车官殊方，衡宇颓荒阡。
坏壁蜗篆满，小窗蛛网悬。
翠蔼远山暝，苍苔修竹连。
往时所憩树，相与听鸣蝉。
忽逢持斧翁，葆鬓青行纒。
采薪收斜日，伐竹破疏烟。
沉痛迫中肠，裴回不能前。
高明鬼得瞰，岂弟神所捐。
微吟复凄断，暮角西风传。

兄家咸阳公，余泽被岩麓。
怪底多珪璋，蓝田自生玉。
我独出衰绪，嗜酒仍爱竹。
昼眠殷晴雷，看云腰不束。
作堂延野色，风吹草心绿。
情间飞鸟亲，相呼暝投宿。
往往辽东鹤，来栖手栽木。
心期得幽子，浩歌去边幅。
抱瓮同灌畦，牵萝来补屋。
修文不无人，付渠调玉烛。

南山修源何所似，顾痴铺张侧厘纸。
酒酣漱墨风雨来，咫尺烟昏生万里。
韩侯静者妙英姿，乃呼扁舟共遨戏。
我曹竟堕善幻中，叩舷歌呼但霑醉。
寺下回潭凝不流，中有卧石如潜虬。
孤峰已衔半规日，连山倒垂波底浮。
韩侯风雅才甚优，胸中何止吞万牛。
未向承明草莲烛，小留南国驯沙鸥。
会须唤仗入天陛，尚忆谿边横小舟。
但愿故人俱厚禄，平子不妨吟四愁。

池上有修竹，遥闻手自栽。
几因风韵响，时感隼旟来。
粉箨经梅脱，虬根遇石回。
婵娟绿阴下，小阁为谁开。

百镒先寒一径深，潜疑造化铸成林。
贪夫或有凭阑者，不见修篁但见金。

白云莽莽青山头，一穴四面飞泉流。
其初山间旧井涸，枯肠燥吻海众羞。
于时大士宝云者，颐指土脉智虑周。
山灵所感道心爽，檀施聿来工力鸠。
云锸齐下远雷动，石火内击飞星稠。
百尺虚空廓地表，一泓清冽呀深幽。
人疑从天随月窟，或问何处移龙湫。
次则其徒骇殊胜，竞持应器尝甘柔。
饥狖连臂喜跳掷，渴鸟引喙鸣钩辀。
碧甃光中辘轳晓，银床侧畔梧桐秋。
宝方金地互相映，谷鲋坎蛙难此留。
傍睨江形小衣带，下窥湖面卑浮沤。
何兹凿饮有功利，一掬入口醍醐优。
热者濯之昏钝决，病者沃之沈痼瘳。
而我时邀墨客去，松涧远挈都篮游。
净瓶汲引试香荈，雅具罗列无腥瓯。
比之玉乳不差别，诮彼炼丹多谬悠。
今兹泉眼在鲁坞，所喜云液邻莵裘。
苎翁既往乏鉴者，水记未载予将修。
此山此井永不废，此歌其庶传南州。

东南亘群山，形气成断续。
兹山穷崭绝，孤峙越之腹。
郁苍瞰城闉，胜秀为民福。
所宜禁樵苏，主者在严肃。
不知平昔时，谁氏来班录。
私庖计薪爨，无时伐良木。
官膳利货财，弥年翦修竹。
忽忽事斧斤，丁丁响川谷。
万叶坏密幄，千竿倒寒玉。
轮囷无完枝，檀栾鲜遗族。
戕贼殊未厌，峰峦翠将秃。
鹤侣怨且惊，云容惨以恶。
非唯挫生意，仰乃伤雅俗。
王者有仁恩，行苇亦沾沐。
嗟嗟若人者，忍不思化育。
今予剖信符，于兹憩丹毂。
谓山岂无灵，胡为人所黩。
呼吏对泉石，申禁护林麓。
庶几养翘英，勿使罹残酷。
来者贤使君，斯言愿为复。

虎丘何为山，鲸波涌而显。
惟青镇一隅，峙秀状无限。
遥峰乃众阴，四望拱孤𪩘。
上有梵王家，高压长洲苑。
游人接踵来，千里必重趼。
奔走趋层巓，凌竞陟云栈。
下瞰洞庭卑，傍睨灵岩浅。
巍乎屹宝阁，仰之目睛眩。
中有明光书，丽若日星烜。
三朝所秘藏，百灵共幽赞。
兹焉真福庭，瞻者皆色洒。
敻觉尘世非，恍如化城现。
塔顶拂彤霞，山脚环青甽。
北崖宿雪寒，东阜晨曦暖。
阴森岩腹空，诘屈廊腰转。
秋磬落云端，宵灯耿天半。
处者病恼蠲，来者钝根遣。
予膺邦寄时，所历游屐遍。
不领旌旗行，恐惊禽鹿散。
扪萝穷邃深，据槛望平远。
寻幽既欢欣，访古或兴叹。
葬金坟已隳，淬剑池犹漫。
冰霰凋古杉，朱丹浮断简。
珍重讲石存，讥评鬼诗诞。
唐贤留风什，遗墨罗粉版。
险语悉冥搜，清景不可逭。
国朝有笔札，岩壁刻棱婉。
刀矟君谟书，龙蛇不疑篆。
二美贲禅扃，千古骇人眼。
于时出世师，净住日营缮。
发缘善侣臻，毕力梓工僝。
绀宇生光辉，胜概如采绚。
海众咸安栖，宗风愈恢阐。
迦陵觉音清，石室惊筹满。
自惟挂缨归，心与纷拏断。
每来寻香刹，常得峨野弁。
久留莲漏移，相接犀谈款。
露井汲云浆，冰甆试芳荈。
最怜草树春，几爱烟岚晚。
愿借一庵名，于兹修止观。

坎上浮图已拂天，椒兰遗馥尚依然。
九重无复修常贡，空有香名与邑传。

方珪座压五云端，修竹丛边舞玉鸾。
施果狖离苍岫晚，献珠龙透碧波寒。
琉璃瓶对珊瑚印，翡翠环摇玳瑁冠。
百宝阶前文石上，天人瞻礼𦶟旃檀。

寂照慈威化不同，闻声清净得殊功。
指光远射神龙烛，眉彩修弯帝释弓。
宝器晓凝兰穗露，珠衣秋响桂枝风。
信知万里从人欲，何患周游鬼国中。

庙前溪水流潺潺，庙中修竹声珊珊。
襄王一梦杳难问，晚晴天气归云闲。

青绮禁门符命锡，离珠御府天琛积。
两仪流庆会休期，二圣诒谋归盛德。
大礼修，真猷格，懿铄昭昭兮靡极。
阜民财，形物力，圣志乾乾兮夕惕。
金扉玉宇丽皇居，鳯藻鸾踪辉乐石。
龟趺螭首建灵辰，鹊尾龙香奉至神。
日转翠华临阁道，天旋丹仗复钩陈。
缙绅茂宠兮逾三接，羽卫鸿仪兮备九宾。
琼觞传满兮均尧酒，柏殿赓飏兮洽汉臣。
奉若灵心弥翼翼，布昭醲化愈淳淳。

皇家兮仙祖，上世兮圣神。
承云兮分治，驾羽兮临民。
诞昭兮馨烈，高陟兮元真。
载乘土运临三古，属象羲农振遐武。
爰炳明灵陟上苍，绵绵圣绪庆悠长。
既积仁兮累德，爰振耀兮流芳。
罄二仪兮垂祐，弥万祀兮开祥。
巍巍烈祖兮膺宸历，御瑶图兮建鳌极。
东征西怨兮振群黎，下舞上歌兮康庶国。
优游亮直显敦仁，锡羡休嘉符拓迹。
四貊名王尺组羁，九涯远道安车适。
圣功耆定实登三，方賮骏奔惟旅百。
赫赫神宗廓帝纮，昭广运兮洽和平。
礼适素青兮沿夏子，化归醲粹兮复胥庭。
宪六学兮昭地纬，事七庙兮奉天经。
震叠威霆兮逾朔幕，汪洋惠露兮浃编氓。
偃节灵台兮黜武，漏鱼寛网兮蠲刑。
三叶缉熙兮隆绍继，皇穹右序兮隤繁祉。
徘徊飇歘兮授元符，焜燿樵蒸兮修茂礼。
思文成颂兮迪先谋，多黍申歌兮昭乐岁。
参侔开阖已无为，虔巩盈成弥若厉。
惟寤寐兮符通，实天人兮合契。
降仙驭兮自三清，谕灵源兮逾百世。
遐锡鸿休茂本枝，永符盛德昭明类。
荐徽册，致清衷，斋明兮显至。
款太空，告繁禧，监观兮斯暨。
对越兮储精，聿怀兮忘寐。
舄奕千龄播德芬，钦崇茂典协经纶。
神化有开彰密命，庆基无际等高旻。

制之精兮汉宫之双管，锋之妙兮赵国之修毫。
自承掌握济群用，觚与椠兮难施劳。
古今罔不达，淑慝将何逃。
深仰玉蟾均砚滴，讵惭金马制书刀。
颉皇观迹虫篆兴，纤端积润八体成。
写图始告姬公瑞，错宝终传路扈名。
上圣惟聪炳帝文，宸章奎画冠生民。
洒翰翠珉垂睿式，珥彤丹地宠儒臣。

赫赫穹符迪庆基，巍巍真绪拥繁禧。
控飚灵御传天意，候日珍文告帝期。
奉诣乔丘彰锡祉，胙壤濑乡修茂礼。
宸闱薰祓款云舆，戎候耕耘櫜象弭。
纪号惟新岁历呈，三元初吉协休辰。
徽册奉天熙事蒇，丕名尊祖皇仪展。
太宫荐鬯孝思伸，阳位升烟鸿庆远。
瑞应纷纶百福同，寅威宝命务尊崇。
布宣精意诚明显，申饬攸司宪度隆。
将披秘蕴昭灵契，欲使万方知帝意。
肆眚端门诏毕旋，灵场预启百枝燃。
夙陈路寝敷瑶席，躬荐真香奏瑞烟。
三辰淳耀居斋室，阶满祥蓂当望日。
大裘陟降既登歌，群后延登皆上笏。
元辅披縢圣训扬，枢臣援翰宝文彰。
有虞出洛龟休跃，唐氏衘图鳯罢翔。
辞若洞章皆擿句，字如龙篆宛分行。
森沉虎斾严真卫，肃穆珠旒增洁志。
敬受丹书岂易侔，式旌玉刻诚难继。
修修羽帐降星辰，杳杳飚斿驻圣真。
庭际烟霞辉晔晔，天中鸾鹤羽兟兟。
微密妙言爰备举，庞鸿盛则已宣臻。
一一嘉猷保元后，谆谆深旨为含生。
写成别笈缄藏密，荐献礼周弥袭吉。
恍恍真心显道枢，穰穰景佑归宸历。
升闻璿宙洽神欢，昭纪琅函为睿式。
万灵潜卫极寅威，九序相趋皆励翼。
绵宇弥隆清浄风，虚晨益鉴馨香德。
岂独飞英冠百王，祗延道荫永欢康。
薰弦濬发南风咏，丕显清衷报彼苍。

赫赫穹符迪庆基，巍巍真绪拥繁禧。
控飚灵御传天意，候日珍文告帝期。
奉诣乔丘彰锡祉，胙壤濑乡修茂礼。
宸闱薰祓款云舆，戎候耕耘櫜象弭。
纪号惟新岁历呈，三元初吉协休辰。
徽册奉天熙事蒇，丕名尊祖皇仪展。
太宫荐鬯孝思伸，阳位升烟鸿庆远。
瑞应纷纶百福同，寅威宝命务尊崇。
布宣精意诚明显，申饬攸司宪度隆。
将披秘蕴昭灵契，欲使万方知帝意。
肆眚端门诏毕旋，灵场预启百枝燃。
夙陈路寝敷瑶席，躬荐真香奏瑞烟。
三辰淳耀居斋室，阶满祥蓂当望日。
大裘陟降既登歌，群后延登皆上笏。
元辅披縢圣训扬，枢臣援翰宝文彰。
有虞出洛龟休跃，唐氏衘图鳯罢翔。
辞若洞章皆擿句，字如龙篆宛分行。
森沉虎斾严真卫，肃穆珠旒增洁志。
敬受丹书岂易侔，式旌玉刻诚难继。
修修羽帐降星辰，杳杳飚斿驻圣真。
庭际烟霞辉晔晔，天中鸾鹤羽兟兟。
微密妙言爰备举，庞鸿盛则已宣臻。
一一嘉猷保元后，谆谆深旨为含生。
写成别笈缄藏密，荐献礼周弥袭吉。
恍恍真心显道枢，穰穰景佑归宸历。
升闻璿宙洽神欢，昭纪琅函为睿式。
万灵潜卫极寅威，九序相趋皆励翼。
绵宇弥隆清浄风，虚晨益鉴馨香德。
岂独飞英冠百王，祗延道荫永欢康。
薰弦濬发南风咏，丕显清衷报彼苍。

汉武将从禅，须如亟释兵。
甘泉诚毖祀，乔岳纪尊名。
加礼崇休祉，修封盖号荣。
岂同承帝箓，肆觐正权衡。

李重推清雅，初传友爱名。
嘉言为时发，大谊傅经明。
崇德诚堪慕，修身岂易倾。
留心众才举，千载仰铨衡。

是谁名作佛，何法谓之禅。
恍惚起无象，逍遥出自然。
有修皆障碍，欲问即攀缘。
寄语猊床客，心心不易传。

文德洽隆平，蓬山蠧简盈。
汉金方尽购，秦石谅难程。
稽古承先志，宣猷聚世英。
刊修百家备，䌷绎十年成。
休沐当冬日，多欢奉相衡。
岂期颁睿藻，何以报兹荣。

梓潼名郡蜀川东，忽秀佳莲绀宇中。
袅袅修茎孤引绿，盈盈双蘂对分红。
绛跗相倚凝新露，紫菂交垂向晚风。
爰考瑞图观美应，柳州嘉产实难同。

少皥九秋当季月，成汤六祷动灵心。
中宵甘澍均丰浸，尽日层云结远阴。
销去骄阳为瑞重，招来嘉应感人深。
侧身修道殊千古，仍叔焉能播德音。

飚驭告期宵寤协，紫虚畴德秘符呈。
诞膺顾諟营恭馆，仰悟威神奉太清。
密石砻磨鸠郢匠，非烟腾瑞集周祯。
上侔帝阙规模丽，远掩迎年宪度明。
将閟玉文藏绿蕴，载崇金阁对丹城。
高升彩制修梁直，永据柔灵宝势贞。
飞陛缘云弥岌嶪，重栾倚汉益峥嵘。
良辰涓选繁禧茂，严跸临观懿礼成。
庆赐春流均盛食，真香云涌荐明诚。
薰弦濬发斯干咏，丕显鸿猷洽治平。

三圣重熙鸿业茂，百灵申锡宝符彰。
寅恭清净函无象，顾諟高明顺秉阳。
法驭省巡修废坠，真宫经始报祺祥。
栋升文杏觚棱峻，殿启真琳玉瑱方。
九帐盛仪陈宴衎，六茎清奏助欢康。
开轩瑞气凝空碧，驻跸晴辉艳赭黄。
珠树移阴从帝圃，霓旌分影自仙乡。
宸游悦豫同襄野，睿藻昭回迈柏梁。
黎庶纵观争叹咏，侍臣嘉颂极游扬。
灵休锡羡淳风振，永播声名浃四荒。

元真降治祐生民，紫馆空歌协吉辰。
芬馥鹊𬬻兰注袅，盘萦钿合翠龙臻。
阴凝珠树飞鳞密，影拂霓旌瑞角新。
月驷云螭徒骏逸，碧鸡金马谩璘彬。
会骖虬辇昭灵异，终接飇轮奉圣神。
愿复水官修豢御，纪年何足播芳尘。

岳镇明神屡降康，圣心尊奉礼文扬。
徽名祇荐昭殊典，秘宇钦崇报美祥。
曲沼甘泉秋湛湛，浮荣嘉气晓苍苍。
金釭衔壁流繁影，云雀踶甍耀采章。
祇祓王灵涓吉日，密砻文杏架修梁。
都人雾集鸿仪盛，帝御天临絜志彰。
宸唱茂宣昭峻极，春祺纷委显蕃昌。
升平更属西成日，击壤欢谣遍井疆。

润色金文数十函，清凉甘露洗尘凡。
修行不作伊兰计，只愿三千尽宝严。

雪山修道六年成，云满长空雪满庭。
便向个中登觉地，何须腊月待明星。

保庇孤根逄圣主，矜修晚节顺天机。
空门自有清凉地，不向红尘议是非。

雪中问法传宗印，日暮裁诗变楚骚。
香积诸天修净供，蒲葺三殿赐新袍。
夜禅锡驻青鸳刹，晓渡杯陵白露涛。
参罢虚堂惟宴坐，风松露桂海蟾高。

大孤之石衡且修，青青长在湖之头。
小孤之石锐以高，削立江崖当洪涛。
滔滔逝水东流去，两石崔嵬屹天柱。
蜀巴之源浩沄沄，壮哉此诚江海门。
鸿庞稍见士宇广，疏凿方知夏禹勤。
名山大川神所主，过者震惊谁敢侮。
云何作庙向荒壖，抟土娉婷像龙女。
篙师贾客尔何知，坎坎伐鼓持豚蹄。
倚篷清坐渔歌起，日暮但见崖鹰飞。

一间茅屋，尚自修治。
信任风吹，连檐破碎。
斗栱邪欹，看看倒也。
墙壁作散土一堆，主人永不来归。

真人累阴德，闻之三十天。
一朝鸾鹤来，高举为神仙。
冉冉去红尘，飘飘凌紫烟。
下有修真者，望拜何拳拳。
愿君银台上，侍帝玉案前。
当有人间问，请为天下宣。
自从混沌死，淳风日衰靡。
百王道不同，万物情多诡。
尧舜累代仁，弦歌始能治。
桀纣一旦非，宗庙自然毁。
是非既循环，兴亡亦继轨。
福至在朱门，祸来先赤子。
尝闻自天意，天意岂如此。
何为治乱间，多言历数尔。
愿天赐吾君，如天千万春。
明与日月久，恩将雨露均。
帝力何可见，物情自欣欣。
人复不言天，天亦不伤人。
天人两相忘，逍遥何有乡。
吾当饮且歌，不知羲与黄。

我先本唐相，奕世天衢行。
子孙四方志，有家在江城。
双松俨可爱，高堂因以名。
雅知堂上居，宛得山中情。
目有千年色，耳有千年声。
六月无炎光，长如玉壶清。
于以聚诗书，教子修诚明。
于以列钟鼓，邀宾乐升平。
绿烟亦何知，终日在檐楹。
太阳无偏照，自然虚白生。
不向揺落地，何忧岁峥嵘。
勗哉肯构人，处之千万荣。

江城有卒老且贫，憔悴抱关良苦辛。
众中忽闻语声好，知是北来京洛人。
我试问云何至是，欲语汍澜堕双泪。
斯须收泪始能言，生自东都富贵地。
家有城南锦绣园，少年止以花为事。
黄金用尽无他能，却作琼林苑中吏。
年年中使先春来，晓宣口敕修花台。
奇芬异卉百余品，求新换旧争栽培。
犹恐君王厌颜色，群芳只似寻常开。
幸有神仙接花术，更向都城求绝匹。
梁王苑里索妍姿，石氏园中搜淑质。
金刀玉尺裁量妙，香膏腻壤弥缝密。
回得东皇造化工，五色敷华异平日。
一朝宠爱归牡丹，千花相笑妖娆难。
窃药嫦娥新换骨，婵娟不似人间看。
太平天子春游好，金明柳色笼黄道。
道南楼殿五云高，钧天捧上蓬莱岛。
四边桃李不胜春，何况花王对玉宸。
国色精明动韶景，天香旖旎飘芳尘。
特奏霓裳羽衣曲，千官献寿罗星辰。
兑悦临轩逾数刻，花吏此时方得色。
白银红锦满牙床，拜赐仗前生羽翼。
惟观风景不忧身，一心岁岁供春职。
中途得罪情多故，刻木在前何敢诉。
窜来江外知几年，骨肉无音雁空度。
北人情况异南人，萧洒溪山苦无趣。
子规啼处血为花，黄梅熟时雨如雾。
多愁多恨信伤人，今年不及去年身。
目昏耳重精力减，复有乡心难具陈。
我闻此语聊悒悒，近曾侍从班中立。
朝违日下暮天涯，不学尔曹向隅泣。
人生荣辱如浮云，悠悠天地胡能执。
贾谊文才动汉家，当时不免来长沙。
幽求功业开元盛，亦作流人过梅岭。
我无一事逮古人，谪官却得神仙境。
自可优优乐名教，曾不恓恓吊形影。
接花之技尔则奇，江乡卑湿何能施。
吾皇又诏还淳朴，组绣文章皆弃遗。
上林将议赐民畋，似昔繁华徒尔为。
西都尚有名园处，我欲抽身希白傅。
一日天恩放尔归，相逐栽花洛阳去。

圣门非入室，文阵敢争盟。
不意栖云阁，何才隶月卿。
珍群怜未至，霄鹗引修程。
直舍有仙味，秘庭无俗声。
午阴宫树绿，宵刻禁钟清。
奉制歌三秀，称觞听六英。
恩辉孤易感，交结淡难成。
新髪鉴中改，旧山天际横。
缨思渔父濯，春伴隼旟行。
桃浪观秦塞，薫风省舜城。
几多兴废迹，重叠古今情。
进退思先觉，蹉跎畏后生。
见诒如美衮，欲报乏英琼。
浄揖澄江练，高窥擢露茎。
复惊闻正始，终仰辅登闳。
好励图南志，翺翔览四瀛。

一更山吐月，修木莹澄澜。
全胜西园夜，金羁带笑看。
团栾照坐好，倚徙冰人寒。
缥瓷倾竹叶，何必办狼残。

长生要自食山藓，妙语宁闻葛稚川。
忽见灵龟藏六用，定巢莲叶阅千年。
刳肠已笑清江使，曵尾聊同修水边。
悬想偷儿难卜夜，守闾黄耳得安眠。

蒲柳望秋今复衰，遥岑雨罢抹修眉。
寒林要使入方尺，妙笔悬知愧画师。
不见扬雄草玄手，细看束晳补亡诗。
何时共饮建业水，更把北山烟雨犂。

燕坐修白业，焚香观黄庭。
清霄降真侣，弭节或见聆。

渫井寒泉彻底清，不容私地有蛙鸣。
修除何独充庖易，要看箨龙将雨行。

董侯本是古沈冥，风味澹然云水深。
见说修门和气满，何用涉江歌采菱。

修源一带碧湾环，上有江西淡𥩟山。
便觉心尘双寂寞，不愁骑省鬓毛斑。

驱车背郊园，殊乡复异县。
春色满上都，杂遝眩闻见。
危楼日辉辉，绛阙云练练。
那思赴修畛，岂复忆遥甸。
佳人戛鸣瑟，开怀具芳宴。
但愿酒如渑，讵计花如霰。
缅怀弃𦈡志，彬蔚期豹变。

上帝通明阙，神霄广爱天。
九光环日月，五色丽云烟。
紫宙开三极，琼璈列万仙。
希夷尘境断，仿佛玉经传。
妙道逢昌运，真王抚契贤。
龟图规大壮，龙位正纯干。
穹昊亲无间，皇居掇自然。
刚风同变化，梵气共陶甄。
层观星潢上，重闉斗柄边。
摩空七雉峻，冠峤六鳌连。
梦想何尝到，阶升信有缘。
昕朝初放仗，密燕忽闻宣。
清禁来鸣佩，修廊列并肩。
兽铺金半阖，鸾障绣微褰。
霁景流庭砌，雷文绘桷梴。
宫帘波锦漾，殿榜字金填。
花拥巍巍座，香浮秩秩筵。
嵩呼称万亿，韶奏侍三千。
华岁称尧历，元玑候舜璿。
冰霜知腊后，梅柳认春前。
造化应呈巧，芳菲已鬬妍。
樛枝雕槛小，多叶露桃鲜。
错落飞杯斝，锵洋杂管弦。
承云歌历历，回雪舞翩翩。
黼幄祥氛合，铜壶永漏延。
镐京方置醴，羲驭自停鞭。
乃圣情弥渥，诸臣意更虔。
宗藩亲鲁卫，相芾拱闳颠。
侧弁恩光浃，中觞诏跸旋。
宝薰携满袖，御果得加笾。
要赏嬉游盛，俄追步武遄。
腾身复道表，送目夹城堧。
仰揖苍龙象，旁临艮岳巅。
讴谣纷广陌，箫鼓乐丰年。
赫弈攒轮幰，珍奇集市鄽。
博卢多袒跣，饮肆竞蹁蹮。
蕃衍开朱邸，崔嵬照彩椽。
桥虹弯矗矗，江练泮溅溅。
击柝周庐晚，张灯别院先。
余霞摇绮晕，列宿泻珠躔。
浩荡三山岛，棱层十丈莲。
再趋天北极，却立榻东偏。
既用家人礼，仍占圣制篇。
兕觥从酩酊，蟾魄待婵娟。
转盼随亲指，环观得纵穿。
曲屏红浪蹙，巨柱赤虬缠。
光透垂葩井，晶衔带璧钱。
萧台千级峻，重屋八窗全。
就席花墩匝，行尊紫袖揎。
交辉方烁烁，起立复阗阗。
邃宇会宁过，中宵胜赏专。
铺陈尤有韵，清雅不相沿。
户箔明琼串，栏釭水碧棬。
规模商甗铸，款识鲁壶镌。
秦曲移筝雁，唐妆俨鬓蝉。
窄襟珠缀领，高朵翠为钿。
喜气排寒冱，轻飔洒静便。
层床藉玑组，方鼎炷龙涎。
玛瑙供盘大，玻瓈琢盏圆。
暖金倾小榼，屑玉酿新泉。
帝子天材异，英姿棣萼联。
频看挥斗碗，端是吸鲸川。
推食俱均逮，攘餐及堕捐。
海螯初破壳，江柱乍离渊。
宁数披绵雀，休论缩项鳊。
南珍夸饤饾，北馔厌烹煎。
赐橘怀頳卵，酡颜釂宝船。
言归荷慈惠，末节笑拘挛。
放钥严扉启，笼纱逸足牵。
冰轮挂银汉，夜色映华鞯。
人识重熙象，功繄独断权。
五辰今不忒，六气永无愆。
天纪承三古，时雍变八埏。
比闾增版籍，疆埸罢戈鋋。
文轨包夷夏，弦歌遍幅员。
恢儒荣藻茅，作士极鱼鸢。
肯构诒谋显，多男景祚绵。
迓衡常穆穆，遵路益平平。
亭障今逾陇，耕耘久际燕。
恩渐鲸海涨，威窜犬戎膻。
东拟封云岱，西将款涧瀍。
琳科宣蕊笈，玉府下云𫐌。
帝籍勤初播，宫蚕长自眠。
茧丝登六寝，稃米秀中田。
庙鹤垂昭假，坛光监吉蠲。
灵芝滋菌蠢，甘醴涌潺湲。
合教庞风革，颁经众疾痊。
雨随亲祷降，河避上流迁。
执契皇猷洽，披图福物骈。
太和输橐籥，妙用绝蹄筌。
此会君臣悦，应光简册编。
雅称鱼罩罩，颂述鼓咽咽。
讵比千龄遇，犹闻四始笺。
羁臣起韦布，陋质愧驽铅。
骤俾陪机政，由来出眷怜。
恩方拜纶綍，报未效尘涓。
密席叨临劝，凡踪第曲拳。
虽无三峡水，曾步八花塼。
圣谕知难称，才悭合勉旃。
钧天思尽赋，賸续白云笺。

芸馆修篁静绝尘，渭川那足比封君。
清阴密覆林间石，翠色寒摇水底云。
风好知从宫扇动，茶香宜入御瓯分。
裴回永昼人霑醉，归踏青青径草薰。

清娥阿母娇，飞𫐌来羽野。
八龙云篆章，肯向人间写。
南真苦论道，声气觉殊下。
却携九华妃，共诣修仙者。

李侯茫茫悲欲泣，人生岂能无缓急。
晨炊米尽抱衾裯，富儿操金森壁立。
纵横文字对空虚，肝膈不同如燥湿。
寒乡眼界太褊迫，名誉才高憎怨集。
诵书把盏九河悬，虽我亦惊追莫及。
风雷会送横海鳣，跃上禹门过千级。
奈何自比辙中鲋，商歌感慨行人揖。
鲋鱼不愿决西江，李侯所须惟粟粒。
肯捐一滴活波臣，客真义动修蛇蛰。
得金遣客曾莫留，索我和篇何汲汲。
孤竹之管空桑琴，已矣今人听不入。

天回星斗腊将残，傩仗欢呼陛盾寒。
逐疠已随三阕鼓，炼真何待五辛盘。
皇居夙有仙官护，民瘼兼凭圣箓安。
岁岁更修周典礼，都门耆旧喜同看。

莫笑头陀饭出生，要将戒杀劝修行。
霜螯断命终妨道，身作人为了不争。

度崦得幽胜，遵谿步横斜。
哀湍泻曲折，虬枝老蟠拏。
危然五峰高，突兀凌晨霞。
若有神物护，遗此瞿昙家。
何年老苾𫇴，巾钵寄枯槎。
乳麀馈朝供，野禽或衔花。
尔来三百年，拓址夷谽谺。
缔架俯层𪩘，栋宇日就奢。
古殿仪像设，栖云拥栏牙。
董修奉檀施，钟鼓惊麕{鹿/加}。
中有无尽灯，赓续岁逾赊。
大千破幽暗，照了无等差。
逢禅颇修洁，悃愊初无华。
十年坐空谷，日月绝纤瑕。
运水及搬柴，为罪作生涯。
前山逢老妇，试问赵家茶。

度崦得幽胜，遵谿步横斜。
哀湍泻曲折，虬枝老蟠拏。
危然五峰高，突兀凌晨霞。
若有神物护，遗此瞿昙家。
何年老苾𫇴，巾钵寄枯槎。
乳麀馈朝供，野禽或衔花。
尔来三百年，拓址夷谽谺。
缔架俯层𪩘，栋宇日就奢。
古殿仪像设，栖云拥栏牙。
董修奉檀施，钟鼓惊麕{鹿/加}。
中有无尽灯，赓续岁逾赊。
大千破幽暗，照了无等差。
逢禅颇修洁，悃愊初无华。
十年坐空谷，日月绝纤瑕。
运水及搬柴，为罪作生涯。
前山逢老妇，试问赵家茶。

山形郁长虬，掉尾趋平川。
回峰耸赑屃，广殿凌云巓。
登临望八极，天盖垂空元。
鸿蒙一气乱，鬼物半涂颠。
天风河汉响，户牖斗柄悬。
黄图昔散漫，赤伏竟沮迁。
凄凉霸气歇，徙倚平台骞。
山川宛如昔，独为骚人妍。
江声战九地，幽愤为谁湔。
晴雷殷列缺，电火搜蜿蜒。
矞皇故代物，猛炽随飞烟。
僧繇六花佛，生面行差肩。
铢衣类帝网，肉髻浮青莲。
巍峨开元帝，玉座犹高悬。
奋迅陆子画，青{犭兕}戏芝田。
萧梁遗巨镬，仿佛像奸镌。
赞皇艺两柏，郁屈蛟龙缠。
空焚荡灰劫，涕视悲人天。
铿铿斧斤初，千柱欻修椽。
苍头封草树，佳气封云泉。
孤标危塔涌，迥佛层阴坚。
溟翻塔影倒，天转磨蚁旋。
咨嗟一弹指，悲悟三生缘。
有生甚脆弱，膏火消烦煎。
喟彼昔夸夺，修罗构戈鋋。
吾将声洪钟，须弥叫金仙。

山形郁长虬，掉尾趋平川。
回峰耸赑屃，广殿凌云巓。
登临望八极，天盖垂空元。
鸿蒙一气乱，鬼物半涂颠。
天风河汉响，户牖斗柄悬。
黄图昔散漫，赤伏竟沮迁。
凄凉霸气歇，徙倚平台骞。
山川宛如昔，独为骚人妍。
江声战九地，幽愤为谁湔。
晴雷殷列缺，电火搜蜿蜒。
矞皇故代物，猛炽随飞烟。
僧繇六花佛，生面行差肩。
铢衣类帝网，肉髻浮青莲。
巍峨开元帝，玉座犹高悬。
奋迅陆子画，青{犭兕}戏芝田。
萧梁遗巨镬，仿佛像奸镌。
赞皇艺两柏，郁屈蛟龙缠。
空焚荡灰劫，涕视悲人天。
铿铿斧斤初，千柱欻修椽。
苍头封草树，佳气封云泉。
孤标危塔涌，迥佛层阴坚。
溟翻塔影倒，天转磨蚁旋。
咨嗟一弹指，悲悟三生缘。
有生甚脆弱，膏火消烦煎。
喟彼昔夸夺，修罗构戈鋋。
吾将声洪钟，须弥叫金仙。

乱山云溟蒙，修径石盘错。
声闻住世果，窟宅遍岩壑。
我行适遇雨，风籁响天乐。
石桥定鬼设，险滑不容脚。
临流辄生怖，政堕葱韭恶。
犹欣昙华供，尚及荐杯勺。
分尝不敢余，稽首谢发药。

南方饶郁蒸，颇厌夏日永。
好风从南来，分我簟枕冷。
官曹早归休，客礼疏造请。
读书无近功，睡魔印汤饼。
谁家烹茶急，羸缾断修绠。

人物妙伊洛，衣冠肩上摩。
君门世所高，家学承丘轲。
斯文晚付君，自信保不磨。
平生眼中书，五车未为多。
一字不借力，虚名空作魔。
我数奉谈麈，老顽君弗诃。
持酒欲挽君，酒尽如君何。
百丈溯巴峡，修途接岷峨。
新句探古锦，好风散沉疴。
先君果山政，惠爱如春和。
向来窥一斑，再至鬓已皤。
会寻竹马盟，为续襦袴歌。

金柈猥称槟榔珍，藿食未辨污吾唇。
茶丁妙写犀銙真，排方似欲骄华绅。
为君走碾飏微尘，羊肠声乾行只轮。
柘罗裁绢素缕匀，筒丝巧织霜后筠。
中贮刀圭护百神，乳花初幻人间春。
计君别品尚绝伦，完璧不受敌国嗔。
白虹夜气干秋旻，把玩自觉舌生津。
天衢小草搜八垠，蒙山顾渚亦怀新。
香歇色坏非法身，妖星森索避北辰。
不须会稡权群臣，龙翔鳯翥登严宸。
向来策勲自有人，君其问诸修水濵。

南山北山天接连，西湖环山水涵天。
佛宫鳞鳞割人境，胜日杖履相周旋。
久闻龙井未得到，神龙卧靳俗语喧。
脱身干戈偶不死，步屧十里沙石坚。
眼明见此屋突兀，修廊广殿钟鼓传。
笋芽供羮坐取饱，茶乳沃舌听谈禅。
塔中老人呼不起，至今墙壁尚炽然。
诸孙其谁嗣衣钵，但见持律俱精専。
吾身误落世缨网，白髪未解忧患纒。
问龙乞地一席许，作庵共结香火缘。

春阴养芽针锋铓，沆瀣养膏冰雪香。
玉斧运风宝月满，密云候雨苍龙翔。
惠山寒泉第二品，定武乌甆红锦囊。
乳花元属三昧手，竹斋自试鱼眼汤。
老生酸寒极堪笑，藜苋拄腹书撑肠。
修贡之余远分寄，怀璧其罪渠敢当。
应怜昼睡汤饼恶，为洗一春蝴蝶狂。

作合神明王，中兴欲佐周。
友琴怀素志，脱珥谢前修。
行续姜任懿，名方马邓优。
百年虽电掣，千古仰芳猷。

清修是药别无方，纸合新糊暂着床。
定自中扄元洁白，直教平地亦清凉。
布裘衲被总相称，暮雪晓风浑不妨。
似要经营淡生活，忽惊锋颖露锥嚢。

福轻似鸿毛，祸重如厚地。
避祸而修福，百中无一二。
黄雀死弹丸，锦鳞丧香饵。
箴诫甚分明，愿君宜早计。

嗔火焚和气，令人相貌恶。
修罗才现前，菩萨都走却。
养就三毒躯，恣为五欲乐。
智者善思惟，早服慈悲药。

三年住此空花相，今日归欤水月同。
去住不须论彼此，人生万事转头空。
修习空花万行，宴坐水月道场。
降伏镜里魔军，成就梦中佛事。

拍手相逢笑不休，本来无证亦无修。
人人尽是阿罗汉，何必天台雁荡求。

万事无如退步休，本来无证亦无修。
明窗高挂多留月，黄菊深裁盛得秋。

不是山僧说是非，修行魔事要君知。
直须紧峭草鞋底，透过娑婆五欲池。

莫说他人短与长，说来说去自招殃。
若能闭口深藏舌，便是修身第一方。

兄弟情深夙有由，死生岐路各须修。
要知五欲坑中崄，万顷风涛一叶舟。

背诵金刚四十年，老来心地转精专。
劝渠不用忧生死，只此修行便是禅。
便是禅，不须参，一句该通五百函。
无我无人无寿者，尘尘刹刹笑瞿昙。

空王殿子几经秋，日晒风吹古路头。
莫怪今朝聊点破，恐人一向外边修。

道源不远，性海非遥。
但向己求，莫从他觅。
觅亦不得，得亦不真。
修是他心，不如自性。
自性清净，即是法身。

浮生三十二春秋，方始修行肯转头。
底事又随云雨去，烟波江上使人愁。
休休休，不用愁，聚散还同水上沤。
直饶寿得三十岁，不免输他这一筹。

呜呼魏大和，为人性纯厚。
虽居陋巷中，箪瓢甘自守。
聚学训童蒙，束修粗糊口。
岁晚好吾宗，悟世非长久。
临行嘱妻子，叮咛诫诸后。
不学老庄周，说葬成虚谬。
不学襄阳翁，与女争先后。
先生之意不如斯，欲效禅家破诸有。
四众云臻，柴薪已就。
虽然父子至亲，到此如何可救。
不须救，生前已付山僧手。
一枝红焰赠君行，看取神龟火里走。

阿瞒恃奸雄，挟汉令天下。
惜时无英豪，磔裂异肩踝。
终令盗坏土，埏作三台瓦。
虽云当涂高，会有食槽马。
人愚瓦何罪，沦蛰翳梧槚。
锡花封雨苔，鸳彩晦云罅。
当时丹油去，实非谋诸野。
因之好奇士，探琢助挥写。
归参端歙材，坚泽未渠亚。
章侯捐百金，访获从吾诧。
兴亡何复论，徒足增忿骂。
但嗟瓦砾微，亦以材用舍。
徒令瓴甓余，当擅琼瑰价。
士患德不修，不忧老田舍。

西方一路好修行，上无条岭下无坑。
去时不用着鞋袜，脚踏莲花步步行。

化工欲放阳春到，先教玄冥戮衰草。
层冰封地万木僵，谁向雪中探天巧。
璿玑星回斗指寅，群芳未知时已春。
人心荡漾趁佳节，灯夕独冠年华新。
升平万里同文轨，井邑相连通四裔。
兰膏竞吐夜烘春，和叔回车避义辔。
巍巍九禁倚天开，温风更觉先春来。
试灯不用雨花落，迎阳为却寒崔嵬。
宣和初载元冬尾，瑞白才消尘不起。
穆清光赏属钦邻，锦绣云龙颁宴喜。
初闻传诏开睿谟，步障几里承金铺。
调音度曲三千女，正似广乐陈清都。
遏云妙唱韩娥侣，回雪飞花称独步。
千春蟠木效地英，献寿当筵岂金母。
上林晚色烟霭轻，景龙游人欢笑声。
霞裾月佩拥仙仗，翠凤挟辇趋平成。
铜华金掌散晶彩，翠碧重重簇珠琲。
先从前殿望修廊，日出绮霞红茜海。
神光通透云母屏，骊龙出舞波涛惊。
煌煌黼座承天命，座下错落如明星。
榻前玉案真核旅，兽炭银炉夜初鼓。
宪天重屋讶云屯，崇道箫台疑蜃吐。
前楹火柱回万牛，兰卿璧碎色光浮。
周围照耀眼界彻，冰壶漾月生珠流。
点点金钱尽衔璧，豹髓腾辉粲银砾。
丝篁人籁有机缄，缴绎清音传屋壁。
须臾随跸登会宁，如骖鸾鹤游紫清。
彩蟾倒影上浮空，纤云不点惟光明。
四壁垂帘围暖玉，银釭吐艳相连属。
棼楣横带碧玻璃，一朵翠云承日毂。
万光闪烁争吐吞，烛龙衔耀辉四昆。
又如电母神鞭驰，金蛇著壁不可扪。
端信奇工通造化，岂比优人能幻假。
丹青漫数顾虎头，盘礴解衣催客写。
此时帝御钧天台，紫垣两两明三台。
尚方饮器万金宝，古玉未足夸云雷。
帝傍侍女云华品，玉立仙标及时韵。
四音促柱泛笙箫，应有翔鸾落千仞。
龙瓶泻酒如流泉，御厨络绎纷珍鲜。
榻边争欲供天笑，快倒颇类鲸吸川。
厌厌夜饮方欢洽，玉漏频催鼓三叠。
金门初下醉归时，正见冰轮上城堞。
微臣去岁陪清班，恶诗误辱重瞳观。
小才易穷真鼠技，再赋愈觉相如悭。

西山十亩强，高下略不齐。
嵌空抱奇秀，上有凌云梯。
小屋八九间，茅檐敢辞低。
所欣面势好，老稚通扶携。
密竹转修径，老松故成蹊。
仲冬景气肃，碧草犹萋萋。
仰视天宇大，四观渺回溪。
徐行信足力，未畏成颠跻。
用意各有适，孰云无町畦。
平生几濡首，末路多噬脐。
不作巢幕燕，肯从触藩羝。
胡为滥麾钺，坐听鸣鼓鼙。
外物委虫臂，全生思马蹄。
可能三径草，归路老更迷。

刘氏磐石宗，略分天下半。
斯文独更生，落落分族冠。
探书到千古，极意在理乱。
故宜萧长倩，忧国共长算。
我怀崇兰君，多学真一贯。
束发踵癯儒，长檠媚空案。
胸中行秘书，领略能默断。
埋光久不暴，玉石终自判。
中年立周行，杞梓见修干。
雍容视出处，未可亟招唤。
坐令护都水，不特美先汉。
荷囊侍丹扆，正讶归稍缓。
为弃天闲，一往谢羁绊。
黄垆闭白玉，万事风雨散。
讣来为失声，涕落伤老伴。
孰知锦囊心，无复银钩腕。
柯山渺何许，日月忽已换。
平生浑金质，反复要熟看。
至宝琢寒泓，谁？抚遗玩。
尚有千字碑，临风寄长叹。

故腊老欲尽，新春悭未来。
无令陇梅觉，且遣山禽催。
云间古招提，铁凤翔斗魁。
单车夜剥啄，境净无纤埃。
修篁舞瘦蛟，怒瀑生晴雷。
坐久欲颊风，吹我心雾开。
迺知白莲社，未下黄金台。
缅思王骑曹，逸韵挽不回。
且同谢康乐，屐齿破苍苔。
重游定不恶，林壑富诗材。

修蛇细路困车牛，公事催人不自由。
欲到遥岑冷侵骨，寄声归雁莫来休。

白日苦易晚，我怀多隐忧。
忧思剧春浸，浩漫不可收。
出门欲有适，举步且复休。
尘中等胶扰，念此将焉投。
驾言城东北，阎闾即岩丘。
是中有幽人，厉志凌霜秋。
寸田荆棘尽，不假斤斧修。
门无杂车马，一饭乃见留。
虚堂芝术香，下有百尺虬。
苍阴匝平地，老干森下樛。
堂中罗酒浆，耿耿灯烛幽。
四天黮无光，万籁肃以揪。
炯然坐相向，更仆语益遒。
我身动乖迕，梦寐乔松游。
常恐在泥滓，永为天所囚。
会当从之子，濯足万里流。

秋容澹青山，爽秀雨皆足。
清溪照千仞，空翠疑可掬。
何年顾兔窟，桂子堕山腹。
老香散深林，屑玉缀黄粟。
朝来客衣动，一叶下空谷。
客心如棼丝，日月共烦促。
胸中尚磊块，陶写赖新渌。
要当酒千锺，浇我愁万斛。
顾有独醒人，修然倚枯木。

白露下修竹，当窗作秋声。
冷然拂商弦，客子中夜惊。
振衣一长啸，下濑如飞星。
昔者去草堂，新松荫轩荣。
别来今十年，霜华着青青。
想见溜雨姿，森苍舞蛟鲸。
归与当及健，羁栖亦何营。

上人芒屦麻为衣，常修如幻三摩提。
但依三业作供养，坐见八德金沙池。
是中宝网间行树，微妙音出难思惟。
师从定观起奋迅，写之三尺桐与丝。
枯桐{号攵}然若空谷，人倚绳床支槁木。
枯桐枯木静相向，中有世间无尽曲。
曲中有曲非宫商，及门但觉声琅琅。
罢琴一笑各挥手，庭树微风清夜凉。

半生走三吴，问舍如捕风。
敢辞百尺楼，高卧愧元龙。
向来江道人，卜宅湖山中。
安知三十年，忽如化人宫。
苍云翳修竹，飞阁凌春空。
主人两鬓霜，驱车大河东。
岂念五亩园，方作万里封。
而我志幽独，长年羡冥鸿。
翻无容足地，茅茨翦蒿蓬。

剥啄惊牛枕，轩昂见长身。
苍髯如修竹，定非俯仰人。
德公卧襄阳，不踏官府尘。
此老颇似之，酒酣见天真。
结庐甚幽独，已办老圃邻。
披榛时一来，数面久益亲。

户枢不容蠧，展转夕与朝。
死水不赴壑，浅于杯所胶。
人生戒甚逸，起我少自劳。
呼僮续长绠，落落鸣桔橰。
携瓢傍修竹，灌洒绕百遭。
念此十二君，离群自江皋。
移栽一年余，已长数尺梢。
斋前雨霜丛，岁久根已交。
交根纒箨龙，卷叶不复摇。
聊苏夏日畏，未谢春雨膏。
萧萧便生凉，霍若云雾消。
却坐井边石，清泉濯双骹。
官闲但数数，听以老圃嘲。
岂敢运甓比，漫欲滋枯焦。

四顾渺平野，孤撑见林丘。
常疑涌地出，傥复海所浮。
上有千人台，灵踪想前修。
无情肯深义，顽石亦点头。
下有百尺渊，神光干斗牛。
阴崖不见日，草木皆先秋。
两晋多达士，东亭抑其流。
结庐远车马，寄此山之幽。
一朝施白足，弃去如毛輶。
矧伊桑下宿，肯作贾胡留。

病骥伏长坂，悲鸣想戎轩。
游鱼落枯肆，堕泪临河坟。
人生道修阻，趼足穷昆仑。
沈渊探骊颔，一跌万鬼邻。
我老不解事，区区算沙尘。
读书亦良苦，内视馁且贫。
为文富诙笑，初不救否屯。
尔来自箴切，习气不复存。
方将补黥劓，寂兀谢世纷。
朝露视穷达，春冰释痴嗔。
君胡创推激，发我惰与昏。
如君东吴秀，俊拔昔所闻。
名驹始就秣，意气已不群。
抗脏市门客，岂堪同日论。

浮图涌平地，翳彼烧空云。
虚堂引修廊，白昼来清薰。
翛然据胡床，振我衣上尘。
芙渠出金沙，气作芝兰芬。
冉冉度池阁，依依著裾巾。
道人拂朱弦，攫醳清且纯。
回观笙篁耳，寡和非阳春。
步屧中幽讨，禅房迳疏筠。
幽窗不见日，无异昔所闻。
苍然小山桂，偃蹇冰雪根。
纷纷壁间题，蛇蚓杂鳯麟。
媸妍等一戏，日月无停轮。
我老厌羁旅，三年困歊氛。
年年走长道，东越西游秦。
白汗信挥雨，孤蓬坐如焚。
今年下苕霅，过此金兰人。
何山岂不好，积翠相依因。
炎威不相贷，可望不可亲。
须君蜡双屐，重来约秋旻。
兹游亦萧爽，聊足慰吾懃。

南枝挂明月，羁羽无安眠。
天寒倚修竹，窈窕谁当看。
平生饱幽独，古井不复澜。
一来英俊中，梦寐犹林泉。
夜直石渠阁，周庐别闲寛。
恨无青藜杖，照此清夜寒。

余生甚穷独，四海谁与娱。
故乡道修阻，宛在太末墟。
向来亲仁意，正拟城南居。
乌衣丈人行，玉树珊瑚株。
所冀邻里间，徜徉从所如。
如何漳滨卧，使我恨有余。
会当悟杯蛇，灵府静以虚。
且复陪杖屦，敢言通有无。

登车大梁下，扫迹金川湄。
佳人倚修竹，铅华为谁施。
滔滔大块间，一一穷途悲。
今晨尺一书，趣驾当及时。
磐石久不固，殷勤济时危。
豺狼尚纵横，蔓草恐复滋。
当宁正尝胆，诸公力猷为。
老子意不浅，长哦江汉诗。

密云弥四极，纷纷乱空华。
斯须失千嶂，僵木忽以芽。
眼中万株春，璀璨通岩涯。
迨此凡艳熄，坤舆净无瑕。
苍根移远梅，不惮涧谷遐。
含冰伴幽独，思虑无由邪。
宝树发银界，无修证三耶。
皎皎天宇外，何劳凌绛霞。

南枝月明乌鹊飞，北风惊沙燕马嘶。
倦游乃有故乡念，强学处士听朝鸡。
马蹄得得乌帽底，与日竞走东还西。
安知神府在人境，晓雾十里飞香猊。
咄嗟似与化人遇，宫殿盘郁穷烟霏。
瑛房蘂箧浩无极，当关九虎何由窥。
仙郎邀客自清旦，閴若岫户临江湄。
向来同是烂柯客，石梁跨野长虹垂。
登晨未辨七盟盖，祈年欲采三华芝。
授书忽作蘂珠吏，云篆岂特传盟威。
故人一笑共清景，常谈曲谨皆芟夷。
而余煮饼北窗卧，正坐世网纒绵之。
枣瓜麟脯不同举，但见彩笔方交驰。
萧然俯仰在环堵，穷巷偪仄仍喧卑。
高堂修竹寄遐想，况烹雪乳调清丝。
径须暇日一寻胜，眼中尘袂空成帷。

飞花动江光，风力两相怯。
扁舟老参谋，觅句时拄頬。
连昌出墙枝，晞日香江挹。
深宫夹修篁，岁久森翠叶。
至今丹青妙，华宇张九叠。
谁移此繁英，密荫如栽接。
因依肖蜾裸，变幻胥蝴蝶。
忽如剪绯{怨心=巾}，又似翻锦箧。
殷唇注猩血，细蘂轻蚊睫。
争春虽云晚，鬭丽固当捷。
冰实傥可分，仙梯不难蹑。
赓诗憎怪烦，我意终未惬。

将军白首玄池阴，手持毛锥如绿沉。
千人独扫杜陵老，百犗欲连东海任。
中山豪族一当百，即墨坚垒高临深。
孙郎精骑固无匹，长卿偏师那可侵。
久知良工须利器，岂但善贾缘多金。
故追老兔尽三窟，已倒霜松逾十寻。
于莵犹存凤阁卧，黄庭不博鹅池临。
清观越石已成冢，始信管城真尽心。
客卿摩顶利天下，修竹欲汗南山林。
儒生意广亦自苦，但有遗迹藏来今。
两公笔阵略相抗，往往钺并张旗参。
铺扬功伐借二物，寸木可使齐高岑。
嗟余绝学久焚弃，嘿守三一朝飞森。

赏音真两难，邂逅多契阔。
一朝间容刀，三岁歌采葛。
古人抱修能，初不露锥末。
诚令处囊中，谈笑堪式遏。
岂无识玉人，顾恐铄金夺。
遂令缁衣好，敛迹裁自脱。
画蛇杯已疏，志鹄弓遽拨。
徒嗟湖海上，髪白齿牙豁。
怀公剧梅林，念至失焦渇。
临风赋新谣，忧思不可掇。

生儿如班伯，绝业出金华。
恼人如添丁，索抱声哑哑。
人生各有分，豪末不可加。
丹山无凡鷇，寒根无早芽。
如公翔千仞，众鸟不敢哗。
将雏一来仪，美瑞世所夸。
嗟我困冰谷，霜枝郁盘拏。
华颠有二女，尔尔聊自佳。
今年熊罴梦，亦复来贫家。
平生坐著书，每笑括与奢。
篮舆一幅巾，缓步可当车。
傥学长史掾，修真凌景霞。

公不见锦衣白璧谁家郎，春风得意寻春忙。
红云步障三十里，一色繁艳无余香。
又不见玉川秾李正清绝，夜携仙客通寥阳。
连天剪刻万枝雪，缟裙练帨看明妆。
古来胜赏不易得，况乃花下延舒光。
豪端顿挫役万物，如彼枣叶持针芒。
昔人曲水咏觞处，茂林修竹空宫墙。
骋怀吊古赖何物，麹生风味安可忘。
自怜春色不到眼，归卧北窗书满床。

吴公河南守，荐士得贾生。
伟兹天下士，何止千人英。
吴公失名字，功业暧不明。
要非万顷波，莫著横海鲸。
当时好贤意，岂愧勃与婴。
蔽贤如面墙，自使两目盲。
好贤如力穑，穰穰嘉谷成。
至今馀庆在，望着河南城。
如君岂其裔，乐善莫与京。
高门二千石，世德故可评。
平生周旋士，往往凌青冥。
作吏今十年，读书不求名。
向来光山政，何异古所称。
嗟哉士营己，宁使我负人。
聊须借汝头，一用朱吾轮。
今君乃能尔，所弃如毛尘。
故知古贤世，尚见风俗淳。
猗予一畸士，落落良可憎。
折腰务求合，俗眼竟不青。
憧憧九衢内，邂逅盖一倾。
何从乃知我，顿有交欢情。
相随若形影，出语见肺膺。
长安速化地，顽钝终无营。
中宵起归思，幞被东南征。
投林无择巢，促步无安行。
宁嫌蕞尔邑，要是众不争。
纷纷同舍客，聚散两不停。
毛子去山色，哦诗对峥嵘。
想见簿领间，烱如九秋鹰。
深州戢修翮，题舆重庐陵。
胸中若悬鉴，圭角不自呈。
石老故游倦，飘萧数星星。
崇山古恶地，无乃烦笞榜。
程翁颇专嘿，两版昼夜扃。
时时系乌帽，匹马挟二黥。
安知刹那间，一卧不复兴。
其余复谁在，谁与交忘形。
去驾虽结辙，来樯竞扬舲。
怀君尚留寓，京尘染裾缨。
其谁念久要，佐子飞且鸣。
况君缁衣后，世故饱所更。
会当力推挽，横绝非阶升。
却顾五湖上，有人方耦耕。

七圣云章秘紫清，睿谟神藻发长生。
六爻妙尽超龙瑞，千里真修叙广成。
但觉焕文惊俗眼，何劳掘笔避书名。
法宫涵演方无尽，玉海濡毫卷四瀛。

琼构浮空锦作山，五门遥比望金銮。
烛龙飞度昆丘晓，玉斧修成宝鉴寒。
便觉冰荷回暖律，恍疑云翼傅灵丸。
都人喜色瞻鸾盖，更拟交光雪未残。

端门清跸隐修廊，麟省新开接建章。
六玉虬飞黄道稳，五芝华耸頳袍光。
风生凡腋天颜近，春入仙洲昼漏长。
拭目训词成饱德，共瞻云日仰陶唐。

赭黄高拱玉霄间，金殿祥驎九色斑。
湛露恩浓开镐宴，大风歌奏仰龙颜。
自惊垂老抛农亩，浪逐群仙款帝关。
银瓮白环方纪瑞，汗青修竹尽南山。

阿修罗王手所障，卢佉虱咤心定知。
一念多生人我垢，能令天眼作昏眵。

清渠修竹静相临，乔木参天十亩阴。
一片藕花香不断，不知门外日流金。

子陵古真隐，逸气横九州。
平生江海志，自比巢与由。
鸿飞本冥冥，肯为稻粱谋。
虚屈万乘顾，枉烦物色求。
贻书诮君房，预作腰领忧。
舜江公邑里，公去逾千秋。
青山无古今，大江日东流。
人物浪淘尽，英名至今留。
当年渔钓地，陈迹余荒丘。
徐侯有佳政，百里安田畴。
作堂名严公，怀贤慕前修。
时来对江山，一尊更献酬。
我岂隐沦欤，三黜今白头。
年来賸得闲，忘机狎群鸥。
结茅牟湖傍，一竿幸可投。
蒻笠青蓑衣，生涯寄扁舟。
严子定不死，吾将从之游。

吾宗河山杰，气直甘贱贫。
一坐古藤州，十见岭峤春。
深林寄倦翼，涸辙横修鳞。
华阁俯大江，东望山嶙峋。
一榻自俯仰，鼻息撼四邻。
稚儿日戏侧，丱妙参席珍。
人间正热恼，道上多瘴尘。
清风飒然至，自谓羲皇人。
愿师陶靖节，不羡石季伦。
有酒但频酌，从渠喜还嗔。

南行逾万里，公馆烦造请。
主人怜老病，为卜林庐静。
郊居偶然遂，俗虑尽可屏。
双泉信奇绝，岁久浑泥泞。
稍觉藻荇繁，渐已产蛙黾。
涤除赖众力，倾颓费修整。
幽窦响珮环，平地散林影。
潺潺来枕上，客梦安得永。
邦人日夜汲，携挈杂罂皿。
秋蔬灌百畦，夏稻溉千顷。
端能滴冷泉，那复逊冰井。
使君屏歌吹，政恐煞风景。
我亦惯穷独，客至但煎茗。

迁流南海滨，两见菊蘂黄。
今晨有嘉招，驾言陟崇冈。
负郭得胜游，幽居渺云荘。
小亭椰叶间，下有青莲塘。
寒花卧短篱，疏松间修篁。
隔屋鸡犬声，远村散牛羊。
使君慕幽贞，爱此野趣长。
缅怀千载人，聊复举一觞。
西风起萧瑟，吹我两鬓霜。
旋驾岂无期，良燕讵易忘。

徐侯古循吏，作牧海南边。
三载抚民夷，擒纵出拘挛。
里巷绝嗟呼，囹圄无淹延。
父老有好词，不见吏索钱。
忽闻解印绶，蛮歌惨离筵。
远控横海鲸，追蹑凌波仙。
寄语广利神，无令飓风颠。
临行一麾手，万事尽弃捐。
勿作儿女恋，咿嚘涕潺湲。
火云赤峥嵘，修途愿加鞭。
爱君气猛厉，心似铁石坚。
迥悟出世法，痛扫习气纒。
明窗净棐几，华藏了大千。
别语徒谆谆，维摩本无言。

戊辰三月晦，端居倦烦促。
是时天久旱，炎烝剧三伏。
出门得幽寻，佳处在东北。
二子俱可人，皎皎莹冰玉。
得趣琴有弦，对案食无肉。
初弹醉翁操，再鼓南风曲。
琅然山水音，一洗瘴雾毒。
陈园俯江郊，茅茨拥修竹。
造门慕子猷，缓步效颜斶。
汲泉瀹佳茗，萧散谢羁束。
清华临水岸，下有万荷绿。
披榛访萧子，清净独无欲。
黎沈𦶟瓦鼎，溪荪养石斛。
杖藜转修径，夹道森乔木。
归途遇冯姥，敛袂不羞缩。
蕉花杂山丹，槟榔绕新屋。
欲我留姓名，呼儿为磨墨。
似怜穷独叟，曾忝十州牧。
良辰不易遇，此会岂难续。
他时傥重来，更为呼醉秃。

戊辰三月晦，端居倦烦促。
是时天久旱，炎烝剧三伏。
出门得幽寻，佳处在东北。
二子俱可人，皎皎莹冰玉。
得趣琴有弦，对案食无肉。
初弹醉翁操，再鼓南风曲。
琅然山水音，一洗瘴雾毒。
陈园俯江郊，茅茨拥修竹。
造门慕子猷，缓步效颜斶。
汲泉瀹佳茗，萧散谢羁束。
清华临水岸，下有万荷绿。
披榛访萧子，清净独无欲。
黎沈𦶟瓦鼎，溪荪养石斛。
杖藜转修径，夹道森乔木。
归途遇冯姥，敛袂不羞缩。
蕉花杂山丹，槟榔绕新屋。
欲我留姓名，呼儿为磨墨。
似怜穷独叟，曾忝十州牧。
良辰不易遇，此会岂难续。
他时傥重来，更为呼醉秃。

南海四五月，有鸟名啄木。
飞鸣乱叶间，形眇声繁促。
枝间时瞥见，黑啄羽毛绿。
雌雄相应和，生哺依老谷。
或疑在家僧，受施不看读。
为禽不知名，但自骂秃秃。
小兵特轻趫，修竿每驰逐。
今晨耳目清，桑下闻布谷。
黄鹂两三声，𪾢睆出幽谷。
从今屏菑翳，遶舍植梧竹。
鸣凤傥可期，樛枝要栖宿。

处世若传舍，吾生聊托宿。
志士守蜗庐，幽人卧空谷。
君看汉梁董，日享万锺禄。
华榱庇千间，子孙无托足。
海南吾欲老，是处堪卜筑。
结庵傍松林，开牖面修竹。
野老日往来，席地有棋局。
俯仰天地寛，莫叹居无屋。

道人今年七十六，问我修行惟绝欲。
密栽涩勒当疏篱，旋辟荒榛结茅屋。
不抄书，不看读，宴坐凝然常瞑目。
夜深频咽玉池泉，晨起随缘饱𫉄粥。
甘脆肥浓腐我肠，巧笑蛾眉真鸩毒。
蛮烟瘴雾隘空虚，谨守药炉谁敢触。
我爱裴君道机熟，过我玄谈已超俗。
三峰顶上少人行，百尺竿头防失足。
世人那识天地根，往来绵绵无断续。
嗟予流转海南村，智者方明祸中福。
君不见庞道蕴，尽将活计沈湘江，自织笟篱供口腹。
又不见成都市上严君平，终日垂帘唯卖卜。
王侯蝼螘同丘墟，学道从来贵幽独。
蚌生珠，石含玉，看我丹成跨鸿鹄。
马蹄去去稳着鞭，关山路永多坑谷。

朝来一饱万事足，鼻息齁齁眠正熟。
忽闻剥啄谁叩门，窗外萧萧风动竹。
起寻幽梦不可追，旋破小团敲碎玉。
山东石铫海上来，活火新泉候鱼目。
汤多莫使云脚散，激沸须令面如粥。
嗜好初传陆羽经，品流详载君谟录。
轻身换骨有奇功，一洗尘劳散昏俗。
卢仝七碗吃不得，我今日饮亦五六。
修仁土茗亦时须，格韵卑凡比奴仆。
客来清坐但饮茶，壑源日铸新且馥。
炎方酷热夏日长，麹蘖薫人仍有毒。
古来饮流多丧身，竹林七子俱沉沦。
饮人以狂药，不如茶味真。
君不见古语云，欲知花乳清泠味，须是眠云卧石人。

文史三冬足，窥寻究始终。
夜窗捐末事，岁计见深功。
古井家家有，灵泉处处通。
随身具修绠，取给自无穷。

儿时思致早飘然，便合高鶱在少年。
下第令人感二鸟，上庠寄径应三鳣。
义方永诀诗无恙，手泽珍藏墨尚鲜。
识取前修显扬事，决科之外有流传。

旋植修篁一迳深，萧然便可涤尘襟。
碧移湘浦千梢净，清借淇园十亩阴。
晓槛秋声风撼玉，空庭寒影月筛金。
造门赖有山阴客，酒熟时来伴醉吟。

窗间列岫郁嵳峨，一寸遥岑已是多。
跨海空青叠寒玉，浮天浓绿艳修蛾。
漫传五岳归图画，坐想千岩见咏歌。
从此闭门闲觅句，直将世事付依阿。

瓮牖蓬窗守素风，弟兄来往一生中。
祇凭六籍为修绠，岂有双梁架彩虹。
朝市山林非有异，众生心佛本来同。
谁知白首维摩老，万事都将袖被蒙。

百岁光阴日半斜，因缘已透更何嗟。
饱参禅窟传心印，一见桃溪悟落花。
了得顿门方自在，修持径路断无差。
世人学道徒勤苦，终日蒸炊只是沙。

萧洒襟怀慕子猷，賸栽修竹径通幽。
三间远比渊明宅，百尺徒夸庾亮楼。
风送鸟声春寂寂，日筛帘影梦悠悠。
破山绝景亲曾到，谁遣移来海外州。

胜日邀朋醉北园，森森乔木欲参天。
更无粉色污尊俎，只有琴声敌管弦。
腊酒旋开浮绿蚁，春芽初破瀹新泉。
欲修禊事清明近，曲水流觞拟晋贤。

负郭林庐带草堂，小亭轩敞对修篁。
祖师但指青青色，诗老能闻细细香。
风过户庭常掩冉，雨余衾枕自清凉。
幽兰茉莉徒芬郁，气味不如君久长。

百年斤斧避龙鳞，尚被樵夫斫作薪。
三伏修涂多暍死，清阴留取庇行人。

旌斾悠悠照暮春，兰亭修禊在斯晨。
不须县尹前驱去，自有随车雨洗尘。

山远江深胜地藏，森森乔木间修篁。
月林不动参差影，花径常供自在香。
沉水𦶟残金鸭冷，落花飞尽绿阴凉。
神通甚愧维摩老，聊长蛮邦作醉乡。

古仙同一术，妙绝大幽深。
用意寻庚申，专心事丙壬。
擒归鸟与兔，捉取水和金。
辨得东西物，修成不二心。

虎髓龙精气象全，依法修来火候煎。
直待阴消成至宝，便知平地隐神仙。

灊高夙所仰，妙想嗟未圆。
邂逅一麾出，安舆奉华颠。
骎骎涉胜境，获缔香火缘。
徘徊庆基殿，稽首颂尧年。
徐步俯松杪，幽寻值灵篇。
轩窗散急雨，四座屯霏烟。
向来玉京梦，了了堕目前。
恍疑鸡犬资，今在第几天。
平生修无怍，自视应得仙。
孺子审可教，凡躯伫加鞭。

地灵欲借一握天，神剜鬼划无留坚。
欻然豃豁空而圆，阳乌飞景光自穿。
古藤绕石翠欲牵，石果垂结纷如拳。
中有岩宝吐细泉，六月客坐寒入肩。
昔闻修蟒何蜿蜒，诛茅判木不敢前。
谁令结此殊胜缘，化作宝坊可栖禅。
我非贵客来尘𫐌，训狐挟狡声亦先。
飞上岩前枯树颠，唤起山丁夜不眠。
涪翁有笔大如椽，七字要与山俱传。
续貂顾我不着便，千古一笑夔怜蚿。

轩冕有何乐，书生分尤悭。
都卢百年中，强半堕险艰。
能著屐几两，恨无茅三间。
傥非身世忘，那得方寸闲。
不见葆真老，功成鬂毛斑。
飘然日边来，复作昼掩关。
所至书满屋，铅黄不停删。
开窗寻丈余，要看湘南山。
夕待明月至，朝期白云还。
醉吟如乐天，但少素与蛮。
嗟哉道修阻，无由结朱颜。
惟应梦见之，千里同跻攀。

渺渺竟何向，滔滔难与论。
雁书鸣笛野，雪缟过帆村。
夜寂人谁语，江流月自存。
莫令漂泊梦，千里到修门。

寂寂闲庭少客过，翛然丈室一维摩。
脑脂遮眼空豪在，药裹关心奈老何。
雨后书连修竹翠，夜深床绕候虫歌。
东邻似最知人意，合有新诗到薜萝。

秋风一夕𫕥庭萱，无复春归寿母门。
修墓已将征在合，渡江犹喜伯仁存。
早为举案齐眉妇，晚见扶床坐膝孙。
全福了无毫髪恨，始知阴德自平反。

茂林修竹下，一水独萦回。
时过赤栏去，风从蘋末来。

湖潭千尺见修鳞，倚杖时观镜里身。
汝辈只堪笺尔雅，骑鲸那识谪仙人。

少妇中宵闻马嘶，晓看黄色上修眉。
男儿一为功名死，肯向空山愁秭归。

幽人午枕梦清熟，书笔满床花自开。
儿童误起听修竹，旧雨故人今不来。

修廊过午夕阴合，蝴蝶满庭春草长。
呼儿更卷帘数尺，要放晚晴升屋梁。

藁砧何在复凋年，兴在孤鸿落照边。
遮莫春光无处著，只蒋修竹共婵娟。

明发理烟艇，欢言济遥岑。
盘涡沸风雨，稍辨钟磬音。
行行并疏柳，迎客多幽禽。
扶舆上荦确，始见江湖深。
台殿明海色，嵌空忆龙吟。
修廊延客步，妙香慰人心。
遐眺未云极，千岩忽秋阴。
孤月欲生岭，诸天悉浮金。
兹游倍奇绝，况接支道林。
夜语不知旦，虚窗对横参。
人间惊毫末，物外雄窥临。
稽首悟真理，微生安所任。
苍崖有奇字，霜干约重寻。

君家夫人林下风，长斋绣佛鸣金钟。
侍儿百指亦清浄，凌晨梵呗声摩空。
潭潭大第依乔木，日午卷帘按丝竹。
古调犹歌于𫇭于，丽词不唱新翻曲。
有美一子天麒麟，孟嘉外孙见渊明。
扫地焚香坐弦诵，不闻梵呗连歌声。
俗子何由共杯酒，容我叩门呼小友。
欲求百万钱买邻，倒囊只有诗千首。
安得一把茆盖头，榆林从君父子游。
敢期丝竹娱下客，但喜白业同精修。
秃襟短帽纷纷是，眼明见此裦衣士。
和诗论道有余闲，为语故家遗俗事。

李君诵兵法，辨若悬河流。
时平弃不用，胸中郁奇谋。
三年莲勺卤，一室藏深幽。
默翁笑自谓，晏坐无余求。
不言非真默，但与木石俦。
说默默时说，吾闻诸前修。
君看古宗密，妙义难为酬。
及谈不二门，则卷机锋收。
我以辨自喜，穷思戒摩兜。
君宜尚勉旃，负杖从吾游。

念我行老矣，才拙世所捐。
青绫未频直，黄䌷且安眠。
饱闻县西寺，修椽压山巓。
中谷五百众，上堂鼓阗阗。
王程傥余暇，玆焉著幽禅。
自撷双井茶，与僧酌云泉。

蜀光在京国，说法惊天人。
曾屈多口鉴，得非点胸真。
深林铩远翮，巨壑藏修鳞。
萧然幽遽庵，伎俩付老轮。
诸君五字偈，亦各呈尖新。
世界梦幻尔，岂特为微尘。
更营露电躯，庇此泡影身。
尚喜圆通师，教我吞仪邻。

落叶屑窣鸣风廊，四无人声夜未央。
道人过我谈真常，客舍有底相迎将。
竹炉篝火曲木床，乌桕为烛枫脂香。
青棃累累饤坐光，黄甘十子近著霜。
酰梅蜜杏经年藏，红糁缀枝加柘浆。
莼藕𫉄芋蘘荷姜，堆盘满桉次第尝。
忆初见翁修水旁，转头八十须眉苍。
尔时尊宿略丧亡，屹如枞桧老不僵。
而我昔漫参朝行，十年投闲坐老狂。
人生一夣炊黄粱，诸法本闲人自忙。
况今世故甚扰攘，与翁幸憩菩提坊。
夜阑一酌余甘汤，他年此乐不可忘。

定林何有惟修竹，急唤清樽趁午阴。
曲槛以南青嶂合，高堂其上白云深。
人犹未识官曹意，风自能披我辈襟。
是夜琴弹醉翁操，笑呼明月作知音。

芦华白，蓼华红，溪边修竹碧烟笼。
闲云抱幽石，玉露滴岩丛。
昨夜乌龟变作鳖，今朝水牯悟圆通。

东风催行舻，旍旗转修扛。
千骑如登仙，我心岂得降。
嗣学初元年，德意孚万邦。
不战屈丑虏，威声疾奔泷。
眷言帷幄旧，分符隔涛江。
尚书古司戎，名实尚谁双。
折冲要从容，谈笑空酒缸。
帝曰汝遄归，谋国资敦庞。
无庸斗大州，洪钟受微撞。

老人年六十，生理常刺促。
归无一棱田，此事乱心曲。
妻孥渺相望，幼稚炯在目。
师今遇龟溪，山水无尽绿。
石壁严宝坊，泉甘宜杞菊。
但恐斋厨空，眼饱不救腹。
并山行径微，草露湿人足。
师访老人家，门前有修竹。

苍官与青士，昔封潇洒侯。
万个俨相持，更比千户优。
道人心安乐，可念过不留。
延我听风窗，凄清韵天球。
傍瞻卧麟冡，卿云覆杯丘。
前峰郁岧嶤，落涧缘道周。
居然气象异，况乃世德修。
他日名可占，子孙荷灵休。

云乱修堂冰不如，妙香随处满空虚。
头陀浩劫衣尘在，回向此生心地初。
涉世情疏终简懒，爱山缘重费消除。
道人劝我深发省，相对五更听粥鱼。

三刀昔梦剑东州，援笔今看峡倒流。
晚岁拾遗长忆弟，异乡王粲忍登楼。
微官等是身悬寄，平世何曾道阻修。
他日归飞两黄鹄，伴侬苕渚共赓酬。

倦飞鸾省戢修翎，乞与云山作卧屏。
醉里书床堆束笋，梦余楸局见稀星。
君心傥似当时赤，吾髪应无耐久青。
老手尚堪驱使在，会持归檝到溪亭。

户牖邻清閟，深夜客扣关。
开门见修竹，人与竹俱闲。
雨竹窗外响，风从屋头还。
羡君屏百事，读书苍翠间。
刺口谈治乱，笔挟风霜寒。
更览珠玉文，洗我冰雪颜。
归来兴未尽，危坐听珊珊。

北人愁听江南曲，细草新蒲几回绿。
当年避敌初渡南，千官苍黄饭不足。
中原乱后又逢春，边头只道无烟尘。
迩来公卿不生事，此事必属非常人。
我曹生长江南乐，岂料翻成风土恶。
湖海元龙气尚豪，赠我新诗何璀错。
拾遗后出最能文，修椽大屋今荒坟。
远孙高材淹管库，犹能落笔生烟云。
山城相遇初相喜，共论大梁人物美。
莫学夷门抱关吏，谋窃兵符椎晋鄙。

使君从千骑，伐鼓惊群偷。
前驱严虎节，夹道森蛇矛。
别驾工五言，句刮造化美。
笔法蟠高轩，银钩照窗几。
冠盖一时盛，秋旻罗众星。
寻思问祖意，米价作么生。
欲扣山中人，何由知彼岸。
残阳下峰顶，暮色蔼余蒨。
鸣珂出修竹，驱车转平原。
登临悲往昔，岂不多名贤。
独余姜与颜，人品亦自胜。
溪流水溅溅，中堪理渔艇。
宾客随太守，风流几百年。
山间留绝唱，巨石枕横川。

墙里围修竹，竹间开草堂。
经春多夜雨，入夏长新篁。
节抱幽人操，风敲明月珰。
孤根元独立，并干两争长。
影落龙蛇动，清移枕簟凉。
门常对衡岳，气足傲羲皇。
日射玲珑色，林疏琐碎光。
双茎非别种，异物出时方。
海峤名虽久，湖海迹愈彰。
行当卧龙起，天为见珍祥。

句法出修水，家声谁不闻。
微言虽甚秘，残馥可能分。
笔扫堂堂阵，词飞蔼蔼云。
马卿才思逸，倾动卓文君。

洗尽西江战伐尘，忽开黉宇照城闉。
一时人物风云会，千里溪山俎豆新。
傥使将军皆遣子，定知夷狄却来宾。
修文偃武须今日，鸣玉锵金未乏人。

射策枫庭最妙年，九衢争看若登仙。
乘鸾岂慕天边贵，失马方知塞上贤。
华毂朱轮多覆辙，高门大屋尚修椽。
如今相国开公道，此诗他时亦盛传。

新词蔼蔼吐春云，清似金炉百和焚。
白雪固宜招吠犬，真雷岂比聚飞蚊。
陶潜赋就归何处，李白诗成思不群。
君是广寒修月手，顾予安敢强施斤。

弟兄连榜俱高荐，正遇龙飞急诏求。
兰省深严清禁近，丹梯曾上广寒游。
岂惟一举两黄鹄，便好同修五凤楼。
草绿江南旧行路，春风归马控双虬。

岩蟠蛟虎石骨瘦，地饱霜风山脚寒。
我欲借君修月手，为持玉斧劈烟峦。

书报登科墨未干，已闻吊客在门阑。
只传金榜升华省，不得丹梯上广寒。
赋就两番随计吏，花开一日遍长安。
谁知鬼录南宫籍，却作修文地下官。

曹郎富天巧，发思绮纨间。
规模宝月团，浅淡分眉山。
丹青缀锦树，金碧罗烟鬟。
炉峰香自涌，楚云杳难攀。
政宜林下风，妙想非人寰。
飘萧河官步，罗抺陵九关。
我家老孟光，刻画非妖娴。
绣鳯褐颠倒，锦鲸弃榛菅。
忍将漫汗泽，败此修连姢。
缄藏寄书篆，晓梦生斓斑。

系舟古巴江，曳杖真仙亭。
金舆簇画戟，玉几罗翠屏。
堂堂十八公，独立霜中英。
魁然十围大，荫此一盖青。
翘翘云物外，坐阅秋蒂零。
道人依茅栋，蕙帐凄芳馨。
苓龟傥可见，长镵𣃁青冥。
一食浣我肠，败履插修翎。

青山映落日，澹澹烟中明。
出门无所投，曳杖随意行。
破裓僧两三，喜笑争邀迎。
曾巢俯修竹，飞星动高甍。
老人如宿昔，真契同三生。
遇人无戚疏，出语恶不情。
寥寥风马牛，肝胆欲尽倾。
怪我胸中山，硉兀尚不平。
邯郸乐无度，短梦一饷荣。
蛮触怒不休，暴骨千里横。
微言起我病，内愧面汗骍。
蚤知天宇大，岂有世网婴。
举扇障西风，浣此沧浪缨。

群休眩鹿马，独觉辨渑淄。
虫鸟岂知道，断尾畏为牺。
草木讵有灵，卫足不如葵。
智嚢樗里子，痴绝顾恺之。
成坏系所遭，何必陋昨非。
仪曹天下士，失身蹈危机。
一斥卧江海，南冠系湘累。
不思蛇起陆，便作鸟择栖。
匿智以为愚，更欲名其溪。
溪山清可厉，溪上碧相围。
石底行翠虬，烟中抹修眉。
一朝纩息定，白日断履綦。
丛祠翳篁竹，秋风生网丝。
凛凛望千载，避世真吾师。
故物不可寻，山川尚华滋。
永怀西州动，兴言北山移。
欣然解其会，了了不复疑。
独醒亦何事，誓将𫗦糟醨。
举酒酹一觞，宛宛度两旗。
蕉黄配丹荔，歌此迎神诗。

千松夹道直，一水抱村流。
清绝小丛林，绕舍竹修修。
老僧惯见客，坏衲雪满头。
野果折奇苞，畦蔬翦新柔。
漂零五管去，邂逅一笑留。
诗成写君壁，纪此梦中游。

十载污修门，簪槖侍帝垣。
五云深莫窥，众星拱以繁。
一坐牍背书，身落海上村。
山川发余想，锺鼓眩昔闻。
星图焕斗极，两两错地文。
今日复何日，乘槎造天阍。
日月起可挟，参井立能扪。
谁当揭其柄，为我酌瀛尊。

鸡号更五点，众星尚煌煌。
残烛半吞吐，宿酒疑在亡。
碧井阴修梧，林疏月汪汪。
峤南瘴疠地，饮此冰玉光。
晨瓶出雪乳，一漱病齿凉。
众汲欲尽及，匏尊得细尝。

一邱黄壤卧龙泉，光气轮囷夜斗边。
长吏青毡无旧物，拾遗华屋有修椽。
鳯麟毛骨皆如此，水石风流尚宛然。
亭下不生闲草木，箨龙无数欲参天。

一种奇葩绝众芳，朅来当户见鉏伤。
犹看纫作幽人佩，独步修门擅国香。

昔年隐君子，共修地下文。
王官竟不返，幸树十里春。
哀哉抱长思，恸哭苍山根。
肠回日万周，系此三尺坟。
伤心閟黄壤，矫首望白云。
云去无处所，泪湿冢前麟。

古县水山国，万室蟠其中。
环成千嶂合，并合不泉通。
我公擅一壑，曾云生荡胸。
放神八极外，坐驾两腋风。
峨峨十二环，半出帘幕重。
修眉画新就，一抹翠扫空。
欣对惬平生，似为悦已容。
百金置酒地，窗户浮青红。
高陵拄笏见，采菊篱下逢。
坡陀迳千丈，横绝垂天雄。
日丽莺谷晚，沙喧燕泥融。
悠然命巾车，往往载客从。
大句琢天巧，朱弦奏三终。
溪山久寂寥，高辞擅无穷。
天王驾群英，长辔系九戎。
安知横山下，一榻似老龙。
功名方鼎来，龟祥兆飞熊。
勒石诵中兴，浯台两穹崇。
西州归谢傅，东海表太公。
千年丁令威，骑鹤还故宫。

老仙蹑两凫，自歌于𫇭于。
千岑对隐几，万竹绕直庐。
上有丹鳯穴，巢居插修梧。
奇毛间五采，斓斑此英雏。
啾啾黄雀群，百陋见一姝。
追风吓六鹢，逐日坠九乌。
芝田有遗啄，握粟未可呼。
天池九万里，一飞试南图。

先生谿上宅，华榜有殊称。
已为山作主，更与谿为朋。
高甍俯流水，坐见南山棱。
濯髪云破碎，湔衣雪崩腾。
老蟾驾月来，潋滟一镜升。
举櫂击空明，玉壶响春冰。
夜久群动息，一啸清风兴。
手持修月斧，自控赤鲤乘。

龙筋鹤骨老催颓，百尺修围折巨雷。
倦鹊飞来空百绕，踏枝不着又惊回。

修纤似束楚腰支，杨柳春风二月时。
金地化身千佛眼，锦江新様十宫眉。

岭雪班班在，崖泉咽咽鸣。
一州明晓霁，万壑贮春声。
蹬滑藤枝健，沙晴屐齿轻。
小儿修浄供，酌茗慰孤清。

昔年携客寄僧龛，败屋疏篱一草庵。
白首重来看修竹，连山楼观亦眈眈。

为山在进篑，学海自盈科。
但见拳石小，才容一苇过。
骎骎拔地起，千丈青坡陀。
漫漫拍天流，万顷翠错磨。
勉斋何为者，直意慕山河。
高视俯遗垤，孤清镇颓波。
巨植蟠杞梓，修麟窘蛟鼍。
谁能探高深，潜珍有随和。

幕府分弓日，辕门叱驭时。
扪星高历井，修月上骑箕。
剺面降胡泣，闻鼙圣主思。
龙骧老宾客，竞赋八哀诗。

忆从少日望前修，追数流年四十秋。
并辔同游天上路，连樯共载雪中舟。
伤心往事千忧结，回首劳生一梦休。
见说骑鲸追汗漫，只将遗蜕掩山邱。

籍甚金闺彦，从容玉帐筹。
垂堂惩后戒，徙突慕前修。
忽作隋珠弹，真成赵璧投。
宁辞广武械，竟脱楚仪囚。
蹇叔言犹在，殽函骨未收。
云何即长夜，不复见焚舟。

胡尘惨惨缠林莽，海气纷纷接淼漫。
天上空传修月斧，人中那见切云冠。
干戈未解千忧结，杯酒相逢一笑宽。
老眼逢春只思睡，花枝浑似雾中看。

居士藏修洞庭野，新架虚堂殊潇洒。
闲门开傍橘柚林，万颗千株映青赭。
居士优游每不出，左列图书右盏斚。
逢迎自觉青眼众，来往应知白丁寡。
莓苔经雨上石砌，萝薜迎风拂檐瓦。
素闻平生剩积善，馀庆当传累世下。
醉挥健笔赋新诗，辄赠堂中乐居者。

四辅爰修拱近畿，得贤分理奠邦维。
见为美恶当勤训，每岁皆令近玉墀。

苑西廊畔碧沟长，修竹森森绿影凉。
戏掷水球争远近，流星一点耀波光。

修竹成林碧玉攒，几枝荣茂可栖鸾。
瑶宫月白风清夜，谁共庭除一凭栏。

龙德营修已庆成，秘扃斋洁奉三清。
余田增辑成嘉致，千百楼台绀瓦明。

日暖风和殿宇深，高花修竹啭闲禽。
宫娥携手临丹槛，喜看文鸳戏水心。

庆成宫宇亘修梁，伟颂声文出玉堂。
近日屡经亲述作，懽然中分仰宸章。

太极分高厚，轻清上属天。
人能修至道，身乃作真仙。
行溢三千数，时丁四万年。
丹台开宝笈，金口为流传。

宝箓修真范，丹诚奏上苍。
冰渊临兆庶，宵旰致平康。
万物消疵疠，三辰效吉祥。
步虚声已彻，更咏洞玄章。

金明春色正芳妍，修禊佳辰集众贤。
久矣愆阳罹暵旱，沛然膏雨润农田。
乘时剩挟花盈帽，胥乐何辞酒满船。
所赖燮调功有自，伫期高廪报丰年。

句曲之山，有居其颠。
谁氏之子，象帝之先。
启迪后人，淑修其身。
守静而笃，是为葆真。
在昔元符，作室其下。
经始勿亟，以遗来者。
我应受之，嗣绍厥绪。
我仪图之，缮此栋宇。
考彼宫宇，因心而友。
不日成之，克相其后。
廼益其名，曰维万宁。
书以揭之，用妥明灵。
道大无方，体用有常。
以德则帝，以业而王。
坐进此道，与道无极。
神之听之，洽此万国。

瑶台无信托青鸾，一寸芳心思万端。
莫向东风倚修竹，翠衫经得几多寒。

天孙晓织云锦章，跂彼终日成七襄。
含情倚杼长脉脉，灵河南北遥相望。
天风吹衣香冉冉，乌鹊梁成月华浅。
青童侍女骖翔鸾，玉阙琼楼降华幰。
明朝修渚旷清容，归期苦短欢期远。
昔离今聚自有期，天帝令严何敢违。
犹胜姮娥窃仙药，一入广寒无嫁时。

双燕何时来瀚海，寄巢修椽巢不改。
春深巢稳初养雏，双雏引颈仰哺呼。
雄将雌出双雏孤，雏危堕地声呱呱。
雌随雄归见雏泣，主人将雏纳其室。
双雏脱死翅欲开，玄衣素臆去复来。
明年主人开寿燕，画鼓停挝歌舞遍。
双雏傍席争回旋，共衔青柏置樽前。
口不能言对以臆，再拜寿君如柏年。

桃李艳春风，荣华照京洛。
九陌飞香尘，朱楼响弦索。
美人倚修栏，青娥卷珠箔。
白面谁家郎，巴商载金槖。
大艑何岢峨，系舟楼下泊。
哀弹杂清歌，日日楼中乐。
谓言如江流，偕老有盟约。
一朝买婵娟，蝉鬓轻梳掠。
情从新人欢，恩与旧人薄。
去年与青棠，今年赠芍药。
人生有荣谢，曾不待衰落。
倡女不嫁人，深心失期约。

长卿未老久倦游，家无斗酒不得州。
平生拙甚屋背鸠，羊头可烂身不侯。
言辄触讳恐转喉，怒逢醉尉常反眸。
庙堂戛击方鸣球，老人行歌聊饭牛。
我贫木奴欠千头，夜长昼短怀百忧。
岩栖谷汲谁与俦，草木黄落空悲秋。
饥鹰小呼即下韝，老顽不受良工锼。
长年憔悴拟四愁，浮生无根同舞沤。
更以外物为赘疣，黄侯皎皎清且修。
怜我南冠如楚囚，落笔衮衮不肯休。
人物眼前无此流，合持五线裨冕旒。
姓名下覆黄金瓯，万里一秣看骅骝。
去年操瑟不见收，闻君欲买吴江舟。
明珠白璧惜暗投，千金价重苦未酬。
感君尺鲤论绸缪，逝将好我那肯魗。
微吟有句亦复搜，敢撼大树看蚍蜉。
元龙气高百尺楼，此而未遇彼则不。
人虽曰畸天乃侔，会当有驲旌林丘。
钓丝未可归沧洲。

养疴慕夷旷，避俗蒙讥诃。
用兹结神交，长年与婆娑。
修篁不见天，万玉方森罗。
隐几张净琴，共鼓南风歌。
人生要行乐，取乐不必多。
傥无一笑适，奈此风月何。

人生殊臭味，不异莸与薫。
岁晚期金兰，矫矫惟此君。
缅怀古招提，修竹如云屯。
道人淡无与，所居竹为群。
余阴满窗户，肯惜为我分。
他年蜗牛庐，浄几横清芬。
疏疏便可意，霭霭亦足欣。
千亩不足侯，万夫宁是军。
客问有何好，仰屋不必言。
幽径傥可开，迟子日款门。

修途缭重冈，病足倦游历。
山根得蒙泉，石盎贮深碧。
亭虚绕朱栏，绿净明水色。
老禅黄蘗米，弃置久复忆。
振策望青云，清泉裂崖壁。
至今一掬甘，长饮山中客。
金鼎候松风，苍龙破圆璧。
醉腹浇彭亨，真味付泯默。
何当谋挈瓶，徙倚终日夕。
清甘不可嗽，猿鸟与同吃。
洗我两月尘，烂煮南山石。

薄游践初心，寓宿便晚静。
山空秋有声，人寂夜更永。
华鲸催晓色，有客动深省。
焚香礼大士，杖策上危岭。
黄金明窣堵，妙音生佛境。
眼穷天无尽，地转江万顷。
缅怀梁武帝，问法昔造请。
识师鸟巢中，道契言自领。
会令天龙宫，金碧粲绝顶。
我来修法供，汲水具乳茗。
愿同桑下留，覧胜毕余景。
还从天际归，悠然理烟艇。

寒风转平林，密雪吹重裘。
游子当北征，朝曦趣行辀。
人生会有别，一诀宁复愁。
念君最少孤，束发勤清修。
寿母岂不力，白发今满头。
功名唾手事，岁月逝欲流。
长安小车儿，哆口笑土牛。
君才岂不高，逸气横九州。
弊帚已千金，白璧价未酬。
愿言慎行李，去去君勿留。

勃窣蹒跚不上堤，却来林下小徘徊。
已知修竹有千亩，更为桃花求百栽。

故交天一涯，涂路困修阻。
新交同一邦，对面日晤语。
知君相知心，政在亹亹处。
朝屐穷幽深，夜床同晓雨。
似闻跫然音，振翮便轻举。
俗物多败人，公其勿轻许。

修途苦悠悠，行迈日靡靡。
间道避群凶，弛担倦行李。
重冈颇峻极，一上三十里。
荆榛塞旧蹊，设险防贼轨。
凿空破狼石，猿径仅容趾。
俯身视悬崖，骇汗如流水。
回首问仆夫，仓皇谋进止。
邓公固忠臣，王阳真孝子。
经营能几何，蹈历乃至尔。
佳晨怀故乡，绝顶步屐齿。
醉帽落清樽，浮香嚼金蕊。
岁事行晏阴，四郊复多垒。
浩歌归去来，吾行且安俟。

秋日忽复翳，暮色横陂陁。
黯黯窗户暗，森森修竹多。
我懒不点灯，枯藤与婆娑。
青山忽吐月，隔竹翻金波。
须臾满幽林，欸乃被岩阿。
开门望天汉，星宿方森罗。
秋风入梧楸，白露霑芰荷。
夜寒有惊鹊，飞鸣绕南柯。
苍生愿安枕，壮士方横戈。
谁能请缨剑，故地收关河。
我意忽不惬，邻鸡复当歌。
诗成月巳落，奈此老狂何。

金枢坏残月，旸谷宾朝曦。
九日浴沧海，一日腾上枝。
上枝邈何许，但隐山半规。
须臾挂铜钲，飞上天一涯。
光景被草木，晔晔含幽姿。
微暾入圆吭，飞鸣各嘤咿。
物意自欣悦，人情伤岁时。
卷我东窗帘，群山抺修眉。
炙背翻故书，搜肠出新诗。
俟河几时清，种豆落为萁。
人生行乐耳，富贵终何为。
丈夫风云会，事业肩皋夔。
时哉不我与，浩歌君勿疑。
纫兰可为佩，制荷可为衣。
驾以白玉虬，骖以苍精螭。
翩翩八荒外，渺渺天风吹。
世俗付一笑，造化真小儿。

倚空山崭岩，平地石龃龉。
修途绕危磴，千里无寸土。
山高不见日，雾重自成雨。
入壁天始明，出壁日过午。
青苍断崖谷，开豁见天宇。
稻田棋局方，梯山种禾黍。
道傍两三家，稍稍闻笑语。
始知在人寰，邂逅得徒旅。
倦仆饥欲啼，游子欢自许。
携孥老一廛，白髪无处所。
何当把春犁，望月耕陇亩。
闭门了残年，危磴不复取。

杰观凌寒江，朱栏俯平野。
群峰江上来，屹立罗万马。
山容多态度，显晦入模写。
朝云结烟鬟，翠色远相射。
夜月横修眉，娟娟亦闲雅。
天生此尤物，政复为闲者。
冯夷翻怒涛，汹汹激风榭。
神女亦将云，时从楚台下。
造物出奇杰，娱客助挥洒。
时方苦积潦，百里无十舍。
我虽非官曹，对酒那忍把。
人生急行乐，有味如啖蔗。
悲喜有乘除，归愁耿长夜。

重廊阴阴与天隔，下有井泉余百尺。
乍垂修绠已复寒，深注花甆不胜白。
山城夏旱百井眢，盥濯从谁问涓滴。
暮年来此看老黥，日倚银床卷深碧。
炎官火伞空自张，玉川清风已生腋。
翰林醉熟呼不醒，宫中谁赋花娉婷。
中人传诏玉起立，井花吹面诗还成。
诗成白雪真同调，咫尺回姿妃子笑。
此郎自是醉谪仙，肯作官家诗待诏。
北窗老子贪昼眠，蓬头突鬓良可怜。
但将饱睡答长健，安得新诗追昔年。
我生无誉亦无毁，老去功名薄如纸。
日向山堂洗睡容，空费君家一壶水。

昨宵明月共千里，今夕极天无一云。
不知谁令太虚空，着此皎皎白玉盆。
长空与月慰愁眼，良夜得酒含微醺。
天公有约不可负，急荡两桨凌江𣸣。
更携江上满船月，来打寺下三更门。
修廊夜寂风叶乱，古佛不语残膏存。
老禅今夕但拍手，狂客数辈空余樽。
高谈剧语天亦怒，白璧故遣云相吞。
人言祸福真倚伏，欢常有余饮不足。
篙师促客归去来，夜半风颠浪如屋。

历年有攸归，修短良亦异。
天乎不祚梁，斯人乃即世。
于皇元良资，盛德真岂弟。
高文贯百家，妙学穷六艺。
悠悠悲徂年，凛凛尚生气。
伟哉千载人，享此百世祀。
金朱焕灵宫，奔走恭祀事。
遐瞻俨森寒，神雨倏复至。
伛偻奠椒浆，悲风肃兰佩。
想像折芳馨，兹焉独长喟。

乱山空洞自成龛，十里秋风响桧杉。
我亦来修香火供，便疑身在普陁岩。

故国兵火余，壤地日窘蹙。
千里无鸡豚，遗祸及草木。
火攻厄焚巢，云栖急新卜。
尺地无寸荄，山腰见茅屋。
小径卧修蛇，萦迂绕山麓。
垂杨剪孙枝，封殖勤养育。
正须清阴成，门巷森诘曲。
微风恼春絮，细雨滋浅绿。
悲凉听残蝉，徙倚扪饱腹。
种德须百年，种木十年足。
十年吾巳老，光景日夜速。
吾事倘复济，亦足快所欲。
何必羡张绪，风流标简牍。

昨日北风如箭疾，城南一燎三百室。
城西片瓦不复存，今日风高火仍急。
池鱼已作沸鼎焦，槁木那容飞鸟集。
糗粮不峙恐民流，楼橹俱空忧盗入。
传闻此火颇异常，宋卫陈郑实同日。
城中有屋无二三，道路横尸十六七。
三州飞报急上闻，诏书亟下隆寛恩。
既令折劵已逋责，复振仓廪苏穷民。
东南无事官失职，火政不修户无耤。
坐令恶少恣焚烧，更以深忧贻玉食。
小人何幸独晏然，饱食怀惭面仍赤。

老去伤春头绪多，花前不醉奈渠何。
重来倦客还修禊，已去蕃兵却渡河。
薄酒为人浇磈礧，恶风将雨作么魔。
世闲何事非陈迹，莫谩相逢说永和。

老去舍轻舠，小室坐悬磬。
六月不出门，端居阅晨暝。
安知咫尺中，有此大殊胜。
今晨穿北垣，万象忽辉映。
太虚本无穷，眼力恐自竟。
遥岑蔽清樾，了不赴将迎。
翠幕空繁柯，烟鬟入幽凭。
双峰始幡然，起应高士聘。
长瘦有余光，名与天地亘。
马鬛亦已颓，蓬颗没微径。
兹山与周旋，安得往修敬。
斗酒时自浇，先生醉初醒。
落月挂长松，悲风绕危磴。
徘回想音容，仿佛听嘲咏。

偃革逢华旦，三雍识汉仪。
明伦先太学，首善自京师。
圣主修文日，诸生望幸时。
宸奎在轮奂，万目仰宏规。

少年怀二妙，一日如三秋。
岂料京洛间，岁暮方从游。
空疏坐晚缪，清楚知前修。
周郎古名士，功以一战收。
太丘亦贤者，盛德令人羞。
周旋奉谈笑，领略开羁囚。
有如我辈人，夫岂公等俦。
窈窕寻远壑，共赋临清流。
青山傥在眼，白发从满头。
西湖如西子，好句岂易酬。
不敢妄作语，恐有不下鸥。
微君妙篇章，何以写我忧。
人生每如此，万户不足侯。
斯盟傥未寒，小艇尚可浮。

曹瞒举汉鼎，一目窥九州。
凌轹欺孤儿，大蒙口舌羞。
左慈有道者，何为与之游。
堂堂清献公，盛德岂操俦。
鳌乃元放徒，为公亦少留。
了知高世士，至意俱难求。
先生两琴鹤，清节贯白头。
雅宜鸿宝书，取火遽自投。
公今骑箕尾，笑谈阅千秋。
椿年亦细事，蚁梦轻封侯。
强侯公自出，矫矫亦此流。
作诗纪异事，誓将踵前修。
愧乏大手笔，为公著嘉猷。

与君一别几经秋，忽作修文地下游。
诗忆向来云态度，人今何在柳风流。
西湖烟月生前恨，客路风霜晚岁愁。
胜日交流半零落，数行老泪倩谁收。

历欲绵洪祚，郊宜筑巨台。
有司修祝册，天子祭高禖。
意与群情合，春随上瑞来。
翠舆瞻玉座，桂酒奠金罍。
喜色回中壸，欢声入九畡。
熊罴占已兆，弧矢射将催。
异礼关宗社，余波被草莱。
灵基千岁永，玉叶万枝开。
制度新仪著，歌诗旧典该。
鲁侯徒复宇，后稷始封邰。
帝德应先格，天心亦易回。
至诚参造化，妙响疾风靁。
历数周家久，封疆汉地恢。
山河今壮矣，瓜瓞信悠哉。
准拟螽斯咏，微臣愧不才。

濒湖两峰高，屹立晓相望。
苍凉升海日，肮脏露千嶂。
羸骖绝坡陁，岩谷饱追访。
缅怀洪荒初，蕴蓄含万象。
浑沌久已死，倏忽真巧匠。
谁令凿空手，出此奇险状。
中虚纳游云，谷静答幽唱。
暗穴下无底，涛声想悲壮。
十八老声闻，附石出遗像。
谁其架修椽，置屋云雨上。
青山不知数，遶屋森百丈。
忽于两峰间，万顷见烟浪。
澎湃海潮声，往往入藜杖。
天公知爱山，令我拜嘉贶。
眇焉隔仙凡，欲往漫惆怅。
便当学枯禅，绮语蠲宿妄。
自足伴周旋，长年此遐放。

人生如微尘，同一霄壤间。
可笑蠛蠓眼，但窥瓮中天。
钱塘俯沧海，八月壮涛澜。
始疑疋练横，旋作万马翻。
海门屹中开，方壶忽当前。
不知何巨鳌，为我戴三山。
银光射杰阁，玉笋垂朱栏。
须臾击飞雪，喷薄上帘颜。
相见各惊顾，日暮殊未还。
那知在空蒙，但怪毛髪寒。
平生云梦胸，始信宇宙寛。
安得凌云手，大笔如修椽。
尽挽卷天浪，参差入豪端。

五月畏涂暑，千里苦炎熇。
天台大士庐，妙境在寥廊。
解鞍修净供，茗椀应自瀹。
安得从君游，享此方外乐。

朝阳下屋角，白露收莓苔。
苍黥知我至，钩帘唤风回。
破晓中庭花，时傍修竹开。
事简吏亦暇，日高官未来。
取我囊中诗，炷香拂轻埃。
所恨诸公间，疲驽愧非才。
敲茶惊午梦，共瀹风前杯。
支颐坐昼寂，细影移高槐。
斯须各回鞭，跨鞍尚徘徊。
虽非大三昧，亦号小蓬莱。

饱食枕方便，过午茶未杵。
拨火理残香，倚窗翻故楮。
寻我东墙隅，枝筇散腰膂。
朔风寒萧萧，修竹静楚楚。
枝头雪犹在，秀色乃如许。
竹固不受寒，岂但不受暑。
老翁日日来，相期伴君语。
谁能与俗人，昵昵作儿女。

七闽山中地不足，往往连山暗修竹。
今年是处生竹花，竹米登囷日千斛。
大家炊饭饷田夫，小家作糜饥饫腹。
官虽赋田无上地，民不扶犁得中熟。
福唐太守不敢藏，青版成囊献黄屋。
黔黎鼓腹慰天心，宣付汗青书日录。
山中父老雪满头，何曾眼见天雨粟。
漫将葆旅属珠星，谁问庙堂调玉烛。
人言丹鳯餐竹实，玉粒先来自山谷。
会见双飞入建章，万年枝并看鸾宿。

水底双鱼不上钩，粉金翻样滑如流。
我无三昧诗中手，乞与君修五鳯楼。

芸香时近曝书筵，缥帙缃囊得纵观。
不是圣时修故事，岂知藏室有清官。

风条无叶自萧骚，玉立修篁不受凋。
咫尺蓬瀛横雪观，依稀丝竹度云韶。
天怜人老悲双鬓，官似僧闲占一寮。
日日杖藜摩饱腹，未知何以答清朝。

艳女涂修眉，贞女重妇德。
纷纷桃李花，岂复无颜色。
争妍固可怜，落知不足惜。
我欲采江蓠，怅望秋水隔。

客从远方来，独立江水湄。
江水何悠悠，白髪空离离。
病足修长途，弱羽思归飞。
歌君伤秋曲，泪湿游子衣。

嶰竹吹新阳，端门飞晚雪。
忆随侍祠官，走贺屐齿折。
帘垂白玉楼，风度苍龙室。
斋殿宿皇舆，修廊向鸣玦。
寒风吹忽散，万象森可阅。
星言催夙驾，天仗含璧月。
圣心有忱诚，天意有施设。
谁为白雪歌，入奏黄金阙。

住作山中居，懒甚不出屋。
谁知五斗腰，须用作钩曲。
索米无如何，问舍岂不欲。
空怀西谿鱼，红鳞脍寒玉。
不知坐中山，修眉为谁绿。
敝裘裹粗缯，随分了寒燠。
傥忍作海夫，虽臭亦可逐。
如其不能然，未可叹沉陆。
此事谁当论，唾面恐自速。
如君秀芝兰，非世闲草木。
交盖久已倾，谈舌未易缩。
不知人谓何，此念吾已熟。
年来有新游，妙语敌岳麓。
县知南屏谦，颇为调茗粥。
何人余羊羔，金帐意有属。
浅斟醉糢糊，低唱声断续。
谁同白傅春，楼下雪中竹。
更题竹上诗，伤神想幽独。
但恐世间求，此乐未容复。
况乃𥬞云姿，自是千里足。
行看锵八鸾，何止刍一束。
应怜老病翁，短髪悲曲局。

高人本难名，画手不可俗。
世无痴虎头，丹青涴冰玉。
支郎唾俗画，为我作短轴。
遂出三昧手，观此真面目。
衣冠有山林，风味到僮仆。
悠悠跨蹇驴，眇眇出寒谷。
薄暮殊未归，落日下古木。
未知适何门，敲门看修竹。
无酒意阙然，鸱夷尚空腹。
长须颇觧事，归骑不敢趣。
更复问前山，谁家酒堪漉。

沈郎带减不胜衣，瘦甚由来政坐诗。
试数交游尽前辈，便知文采照当时。
子猷何处寻修竹，漫叟今谁吊旧祠。
人似浮云忽吹散，老夫虽健鬓成丝。

六尘欲要净三摩，辛苦修行奈老何。
只得四休安乐法，一身受用已为多。

浔阳江上听琵琶，买得江天且寄家。
带雨冲泥看燕子，随风着地数飞花。
人来裹饭何妨病，客去张罗亦自嘉。
还了世间无限债，却修香火足生涯。

烈日当正昼，长天无一云。
草木失颜色，葳蕤困烧焚。
阳春始用事，庶类争芳芬。
小草最无名，罗生费锄耘。
凡花颇矜持，随风弄余薰。
一朝值炎酷，尔辈徒纷纷。
苍苍不改操，惟我坡上君。
修茎粲碧玉，茂植歌屯云。
有如独醒人，不受麹蘖醺。
如彼至人者，自与世俗分。
入火且不热，况乃逢朝昕。
小人柔弱姿，难与君子群。

蚤岁孀居妇职修，凛然霜桧与争秋。
木兰女解听金柝，共伯妻能赋柏舟。
鸾诰一封身未享，木奴千树子先侯。
可怜黄壤埋琼玉，十里虞歌满路愁。

薄宦时难得，余生老易分。
人言侯叔起，诗学鲍参军。
未补胸中线，空修地下文。
欲寻高密语，应怕虎狼群。

箕子朝鲜僻，蓬丘弱水寛。
儒风通百粤，旧史记三韩。
邑聚从衡接，民居质朴安。
犹存古笾豆，兼用汉衣冠。
兔颖家工缚，鲑腥俗嗜餐。
骑兵腰玉具，府卫挟金丸。
长袖鸢窥肉，都场狖挂竿。
琴中蔡氏弄，指下祝家弹。
主礼分庭抗，宾筵百拜难。
渍橙粇酿旨，滋桂鹿修干。
泼墨松如栉，隤墙石似丹。
地偏先日出，天迫众山攒。
鹏翼云帆远，羊肠石磴盘。
由来异文轨，休讶变暄寒。
事可资谈柄，谁能记笔端。
聊将诗貌取，归作画图看。

正塞从来豫虏谋，好将忠赤报衙头。
速修朝觐趋丹凤，乞汝河西十二州。

野岸营茅屋，修篁出短篱。
纸窗迎暖日，石砚结冰凘。
种菊陶元亮，栽松杜拾遗。
田园已芜没，飘泊竟何之。

日昊身犹健，居闲道更优。
庭栽兰九畹，户种橘千头。
惠施曾无倦，阴功祗自修。
荀裴门户壮，他日振余休。

华胄流芳远，平湖世载昌。
鲤庭遵善教，龟组贲恩章。
劳佚身兼适，悲欢念两忘。
平生修净业，归路指西方。

人物熙朝盛，琼林夐出群。
髙名题雁塔，平步上青云。
未应三壬兆，先修万日坟。
丹台应有籍，脱屐谢尘氛。

懿范闺房秀，齐姜素望优。
广川名益盛，内壸德弥修。
寿量方难老，生涯遽若浮。
延平双剑逝，遗恨在营丘。

步屧寻春日正暄，杖藜徐步小桥边。
身如柳惠人皆识，名比韩康世漫传。
雪压寒梅枝袅袅，烟笼修竹翠娟娟。
途穷兴尽空回首，却见招提独岿然。

扁舟东下霅溪滨，拟伴渔翁整钓缗。
黄纸红旗惭许国，落花流水送残春。
拏舟处处争行乐，修禊年年要及辰。
怅望故园桃李月，东风吹泪漫霑巾。

王谢门中鸾鳯翔，少年奇志已昂藏。
空余诗律知谁敌，欲继家声失所望。
作赋曾惊祢衡俊，行歌不见接舆狂。
临终一念归空寂，讵肯修文学卜商。

本来无物可修治，一击当年何所知。
拱手问师都不语，等闲拈起布毛吹。

新种修篁翠叶稠，凛然清节坐惊秋。
官曹咸类崔斯立，风味仍同王子猷。
暂却鹭鹓仍退食，鸾凰此日小迟留。
吟哦自是公家事，我亦身闲愧食浮。

投老耽书未肯休，世间万绪判悠悠。
草堂盖罢浑无事，犹待翻修五鳯楼。

炎正中微，泰极而否。
边陲云扰，中原糜沸。
靖康之元，逼我京师。
金汤弛备，兵缠紫微。
天方佑宋，帝在济阳。
貔貅十万，左右陈行。
旌旗蔽野，戈鋋彗云。
八神警跸，七萃骏奔。
移师商丘，亿兆乐推。
讴歌狱讼，竭蹶咸归。
爰登宝位，爰绍丕基。
兢兢业业，一日万机。
既巡淮甸，乃莅浙江。
遣使聘问，原隰相望。
两宫未复，夙夜靡遑。
经之营之，十有余年。
戊午之秋，使车来旋。
谓彼邻国，远达温言。
欲讲盟好，厥志已坚。
使在淮浦，众言盈庭。
如蜩如螗，如沸如羹。
更唱迭和，万口狺狺。
帝若不闻，默与神谋。
圣志先定，惟相是诹。
轺车戾止，和好是求。
复我河南，旧县与州。
疆界方交，左贤被罪。
谋臣既歼，信誓中悔。
古贤继之，矜其勇鸷。
氛尘冥冥，侵我淮泗。
帝赫斯怒，张我皇威。
乃敕六将，建尔鼓旗。
追奔逐北，于淮之湄。
师入陈许，亦反濉涣。
两都震惧，人心冰泮。
元戎𫘝马，往告于金。
群情愕眙，罔敢来侵。
皇天悔祸，殊邻革心。
按兵于境，旧盟是寻。
锡以金帛，稛载方舟。
皇华络绎，典礼具修。
载书孔明，戎车遄迈。
质于鬼神，万世永赖。
龙楯来归，兆庶雨泣。
圣心孺慕，哀恫罔极。
百神毕会，缵禹之迹。
永祐后昆，山川叶吉。
长乐就养，袆衣褕翟。
万寿称觞，怡心顺色。
晨羞既进，夕膳载加。
天子之孝，修于邦家。
归马散牛，句戈束矢。
大将释师，军政咸理。
淮滨之民，夜眠晏起。
秉尔耒耜，或耘或宣，惟仲山甫。
爱莫助之，民鲜克举。
我宋之隆，君臣会通。
咸有一德，协于尹躬。
中兴之功，薰灼夷夏。
臣作是诗，以继周雅。

炎正中微，泰极而否。
边陲云扰，中原糜沸。
靖康之元，逼我京师。
金汤弛备，兵缠紫微。
天方佑宋，帝在济阳。
貔貅十万，左右陈行。
旌旗蔽野，戈鋋彗云。
八神警跸，七萃骏奔。
移师商丘，亿兆乐推。
讴歌狱讼，竭蹶咸归。
爰登宝位，爰绍丕基。
兢兢业业，一日万机。
既巡淮甸，乃莅浙江。
遣使聘问，原隰相望。
两宫未复，夙夜靡遑。
经之营之，十有余年。
戊午之秋，使车来旋。
谓彼邻国，远达温言。
欲讲盟好，厥志已坚。
使在淮浦，众言盈庭。
如蜩如螗，如沸如羹。
更唱迭和，万口狺狺。
帝若不闻，默与神谋。
圣志先定，惟相是诹。
轺车戾止，和好是求。
复我河南，旧县与州。
疆界方交，左贤被罪。
谋臣既歼，信誓中悔。
古贤继之，矜其勇鸷。
氛尘冥冥，侵我淮泗。
帝赫斯怒，张我皇威。
乃敕六将，建尔鼓旗。
追奔逐北，于淮之湄。
师入陈许，亦反濉涣。
两都震惧，人心冰泮。
元戎𫘝马，往告于金。
群情愕眙，罔敢来侵。
皇天悔祸，殊邻革心。
按兵于境，旧盟是寻。
锡以金帛，稛载方舟。
皇华络绎，典礼具修。
载书孔明，戎车遄迈。
质于鬼神，万世永赖。
龙楯来归，兆庶雨泣。
圣心孺慕，哀恫罔极。
百神毕会，缵禹之迹。
永祐后昆，山川叶吉。
长乐就养，袆衣褕翟。
万寿称觞，怡心顺色。
晨羞既进，夕膳载加。
天子之孝，修于邦家。
归马散牛，句戈束矢。
大将释师，军政咸理。
淮滨之民，夜眠晏起。
秉尔耒耜，或耘或宣，惟仲山甫。
爱莫助之，民鲜克举。
我宋之隆，君臣会通。
咸有一德，协于尹躬。
中兴之功，薰灼夷夏。
臣作是诗，以继周雅。

黄树性坚正，枝叶已刚愿。
三十六旬久，增生才方寸。
今何成修林，左右映霞蔓。
良材岂一二，所期在不钝。

紫盖修连延，五峰似随轩。
何如惠我民，飞雪遍冈原。

天下纷纷吹战尘，我来佛陇悟修身。
依然猿鹤如相识，知是山中几世人。

一本修柟出万蓬，挺生绵邈尚谁穷。
胡为壮烈思严老，雅爱甘棠学召公。
惟德自应存庇荫，企贤那不念英雄。
要知遗躅传无尽，时听龛崖度远风。

理櫂适闽粤，虎丘聊舣航。
霜林正摇落，翠柏森成行。
入门蹑磴道，乔木间疏篁。
秦帝试剑石，破瓜分路傍。
生公雨花台，说法今不亡。
苍藓衣峭壁，枯荷响回塘。
遂游剑池上，毛发森以张。
沈沈下无底，疑有虬龙藏。
镌削露天巧，胚胎劳混茫。
清奇俨图画，秘怪叵测量。
薜荔叠秀色，枇杷吐幽香。
行行造梵宇，金碧相荧煌。
危脊耸古殿，长腰曼修廊。
凭虚架云阁，凿险通禅房。
开轩俯吴会，蜂窠缭池隍。
风烟寄远目，心逐征鸿翔。
列岫霭遥碧，平湖湛孤光。
追寻殊未倦，策杖登崇冈。
幽独诗句苦，阖庐丘冢荒。
五圣瞻象设，羽泉酌甘芳。
西庵何闲寂，修竹自苍苍。
脱履足生茧，解衣汗如浆。
却携二三子，置酒白云堂。
念旧已凄恻，感时增慨慷。
况我方远涉，狷介怀刚肠。
一杯且相属，世事都茫茫。
冠冕志已冷，山林兴偏长。
逝将脱羁束，超然傲羲皇。
斯游信清绝，去去何时忘。

理櫂适闽粤，虎丘聊舣航。
霜林正摇落，翠柏森成行。
入门蹑磴道，乔木间疏篁。
秦帝试剑石，破瓜分路傍。
生公雨花台，说法今不亡。
苍藓衣峭壁，枯荷响回塘。
遂游剑池上，毛发森以张。
沈沈下无底，疑有虬龙藏。
镌削露天巧，胚胎劳混茫。
清奇俨图画，秘怪叵测量。
薜荔叠秀色，枇杷吐幽香。
行行造梵宇，金碧相荧煌。
危脊耸古殿，长腰曼修廊。
凭虚架云阁，凿险通禅房。
开轩俯吴会，蜂窠缭池隍。
风烟寄远目，心逐征鸿翔。
列岫霭遥碧，平湖湛孤光。
追寻殊未倦，策杖登崇冈。
幽独诗句苦，阖庐丘冢荒。
五圣瞻象设，羽泉酌甘芳。
西庵何闲寂，修竹自苍苍。
脱履足生茧，解衣汗如浆。
却携二三子，置酒白云堂。
念旧已凄恻，感时增慨慷。
况我方远涉，狷介怀刚肠。
一杯且相属，世事都茫茫。
冠冕志已冷，山林兴偏长。
逝将脱羁束，超然傲羲皇。
斯游信清绝，去去何时忘。

凿木为机运不休，溪边叠石𫘝溪流。
但知随水能旋转，肯道舂粮不自由。
轮辐讵为君子器，机关端与小人谋。
方知抱瓮汉阴老，混沌何须是假修。

尽日篮舆山水中，毎逢佳处慰飘蓬。
拂云古木阴阴日，夹岸修篁细细风。
远岫长溪千里碧，断霞残照半天红。
殊方景物随时好，却恨登临无与同。

冲涉修途仆已疲，今宵聊复宿沙溪。
心怀浙右家无耗，身在江南路欲迷。
孤鹜断霞晴杳杳，暝烟荒草晚凄凄。
登临谁会悠然意，寒日无言又向西。

玉局老仙人共许，秀骨于今已黄土。
人间无复见文章，空余戏墨归囊楮。
子能藏蓄真好事，便可秘惜传千古。
试将短句赞幽姿，却对此君难下语。
年来懒惰百事废，欲把锄犂逐农圃。
会栽修竹满园池，为引清风到庭户。
子诗往复句益奇，发我狂吟那可御。
超然对竹更吟诗，此病未知谁得愈。

处世如大梦，悟者能有几。
钟鸣漏已尽，耽著不知止。
贤哉颍川公，才老即谢事。
悬车筑园池，归作隐君子。
大块方逸我，顺之聊复尔。
燕居二十年，坐进端为此。
委形虽物化，妙湛本无死。
我来恨不及，犹喜识其嗣。
鬓眉皓已霜，眸子炯如水。
头着白纶巾，萧散真晋士。
传家有髙风，何必拾青紫。
衡门久不开，荒径为我洗。
相携步方塘，春渌涨清泚。
修篁间苍松，新槐杂嘉卉。
断桥堆露箨，危架引烟蘂。
荫庭桂团团，叠涧石齿齿。
萧森无俗姿，旷远含古意。
慰我放逐情，翛然百忧弭。
缅怀前人风，安得九原起。
相过不厌频，追随从此始。

嘉节遇寒食，春阴犹作寒。
闽人不知重，浑作等闲看。
饧粥不复煮，青枫谁与钻。
开窗延霁景，修竹正团栾。
翠眉双侍女，对此一樽残。

南迁道远不相携，锦字还嗟雁到迟。
玉臂云鬟同夜月，绣屏金鸭独香帷。
诸儿应解勤修习，稚女遥怜弄喔咿。
何日得归同隐志，孟光举案定齐眉。

吾家世儒业，教子惟一经。
迩来四十载，父子三成名。
忆昔尘忝初，非才厕群英。
胪传被殊渥，姓氏落寰瀛。
天子亲识擢，屡对云龙庭。
玉音每褒谕，必及吾亲宁。
同朝大明宫，搢绅以为荣。
君恩太山重，欲报鸿毛轻。
迂愚得放逐，不复叹飘零。
尔今又登第，相去才九龄。
勤劳酬素志，烜赫振家声。
箕裘端不坠，义方益芬馨。
季弟亦乡选，来年试春卿。
云鸿继高举，桂苑同飞鸣。
子壮可起家，予衰欲归耕。
勉哉修远业，正值时休明。

文房嘉楮制敲冰，遗我千番得未曾。
敢比蛮笺修五鳯，愿将绮语赞三乘。
金花乍觉毫端滑，玉版尤宜墨点凝。
只恐多言空费纸，更将文吊剡谿藤。

芳花遗我比琼瑰，惭愧幽人自壅培。
名字曾于佛书见，色香今入寓轩来。
旋妆雕槛修清供，更促繁英使早开。
须信庄严资众力，道场化作雨华台。

幽人萧散省诸缘，也解栽花满槛前。
羞把天姿争媚景，故将清格占炎天。
毗耶遣化来香积，隐圃移根入寓轩。
多谢庄严修妙供，愿熏芬馥散无边。

梁谿之拙天下绝，六年出入黄金阙。
太官珍膳厌膻肥，谪堕沙阳甘笋蕨。
胸中空洞何所有，羞逐缁尘事奔走。
鹪鹩本是栖一枝，鲋鱼何用求升斗。
翻羮触讳拙谁如，悻悻还惭浅丈夫。
小轩燕处聊自榜，方丈迥觉含空虚。
簿书粗了多暇日，坐看日光摇霁隙。
百年销没向此中，金玉满堂何所益。
不如便作逍遥人，富贵于我如浮云。
欲知内外孰轻重，何翅鸿毛与万钧。
平生习气未能已，更续春秋修旧史。
马迁忍耻托空文，欲洗前非徒费水。
虞卿归隐亦著书，笔墨自可为欢娱。
心闲意到时一扫，何用寸寸参厘铢。
扩然无事还面壁，禅悦为床法为食。
月光照破客尘空，那有丝毫挂欣戚。
栟榈好学今所无，返从拙者来问途。
拙翁已拙更何说，万里清风一轮月。

高阁凝虚翠，虚斋泛碧川。
七峰连秀色，万户锁晴烟。
风物悲游子，登临集众贤。
伊蒲修净供，香雾缭芳筵。
嗜酒陶元亮，狂吟白乐天。
嫩菱披紫角，新荔擘红圆。
文字真清饮，溪山结胜缘。
画桥横䗖蝀，绣岭卧蜿蜒。
落日生气霭，移舟信溯沿。
星河光耿耿，风露气涓涓。
山吐三更月，人游半夜船。
乱萤行熠燿，宿鹭立联拳。
尽兴忘归櫂，衔杯约倒莲。
乘槎疑犯汉，御气欲登仙。
但有诗千首，何妨谪九年。
深惭二三子，陪我亦萧然。

栟榈百里远沙溪，水石称为小武夷。
千古碧潭涵夜月，两涯翠𪩘拂朝霓。
猿猱饮涧联修臂，棕木连云擢老枝。
天下幽奇多僻远，只疑造物恶人知。

快哉善知识，能以种种喻。
我今亦乐说，渐修与顿悟。
顿如草木芽，荄核已完具。
又如大明镜，色像悉陈露。
渐如鸡哺雏，羽翼劳覆护。
又如苗成实，非一朝夕故。
邈然孤峰顶，邂逅适相遇。
历历亲见之，非是梦而寤。
却来共谈说，妙契那复遻。
精勤假修习，即得无生趣。
清净摩尼珠，初无尘垢污。
圆成一滴水，岂殊千里霔。
妙药须对治，能起膏肓痼。
欲观皎日轮，当去漫天雾。
铁轮顶上旋，不复有惊怖。
劫火洞燃时，自有安身处。
了兹一大事，余外复何顾。
庭前柏树子，古庙香炉去。
孤云与独鹤，何往不可寓。
返观生死海，便是涅槃路。
普化示全身，达磨携只屦。
证道坐菩提，降魔成露布。
乃知费千谈，不若行一步。
丹霞真道人，愿力极坚固。
眼从慧中得，法乃佛亲付。
疋马与单枪，纵横自驰骛。
愿见缘未合，临风增景慕。
何以写予怀，继此龙津句。

快哉善知识，能以种种喻。
我今亦乐说，渐修与顿悟。
顿如草木芽，荄核已完具。
又如大明镜，色像悉陈露。
渐如鸡哺雏，羽翼劳覆护。
又如苗成实，非一朝夕故。
邈然孤峰顶，邂逅适相遇。
历历亲见之，非是梦而寤。
却来共谈说，妙契那复遻。
精勤假修习，即得无生趣。
清净摩尼珠，初无尘垢污。
圆成一滴水，岂殊千里霔。
妙药须对治，能起膏肓痼。
欲观皎日轮，当去漫天雾。
铁轮顶上旋，不复有惊怖。
劫火洞燃时，自有安身处。
了兹一大事，余外复何顾。
庭前柏树子，古庙香炉去。
孤云与独鹤，何往不可寓。
返观生死海，便是涅槃路。
普化示全身，达磨携只屦。
证道坐菩提，降魔成露布。
乃知费千谈，不若行一步。
丹霞真道人，愿力极坚固。
眼从慧中得，法乃佛亲付。
疋马与单枪，纵横自驰骛。
愿见缘未合，临风增景慕。
何以写予怀，继此龙津句。

蓬莱东隔沧溟寛，我欲游之恨无翰。
崆峒西峙冰雪积，崛起万仞良难攀。
不如随寓忻所惬，放逐爱此沙阳山。
苍松拂云雨溜溜，古涧凿石泉潺潺。
远峰三叠碧玛瑙，修竹个个青琅玕。
烟霞缥缈巧妆缀，极目秀色如可餐。
就中此亭更幽绝，泠然爽气洗我肝。
命名题字聊一戏，坐觉景物增清寒。
子为胜游真得侣，纤月正挂青云端。
诗篇雕琢愁肺肾，笔力渐阔生波澜。
当观佳致本来有，拈出便作一倍看。
百壶何必事狂饮，一斗自足资幽欢。
夜乘小艇鼓归櫂，平溪十里初不关。
更须风露稍凄冷，相约同自亭中还。

四方有定位，醉中初不迷。
立志既尔尔，岂复中道回。
珥笔螭殿坳，谪官鲸海隅。
庭闱在千里，山川阻修途。
梦中欣得还，亦复劳驰驱。
觉后谋一醉，三杯即有余。
何当听从便，返我梁谿居。

华构何年玉斧修，规摹宏丽属贤侯。
治成不废登临乐，望远宜穷水石幽。
千里烟云瞻北阙，四时风景冠南州。
山如蟠踞成龙虎，剑有雌雄射斗牛。
天倚笔峰排玉笋，仙留篆石浸银钩。
二川俯瞰丁为字，万室傍连蜃结楼。
樽俎幸容陪胜赏，笙歌更觉助清游。
朝云暮雨滕王阁，明月清风白鹭洲。
梦草惠连留句法，游山安石继风流。
尚能执笔从公赋，却恨归鞍不可留。

送远劳为黯淡行，西风斜日袅双旌。
舟如一叶波涛舞，滩作半天风雨声。
修竹拂云青蓊郁，圆峰对阁翠峥嵘。
如公髙义今人少，行客空余恋德情。

康时致主接英游，姚宋开元第一流。
憔悴三闾空泽畔，离骚终日念灵修。

流落归来旅海涯，相从几集鳯凰池。
暂欣捉麈共谈笑，还惜整骖言别离。
为禄未能忘敛板，扫厅应不废哦诗。
如公岂是徒劳者，勉继前修结主知。

岧嶤古城隅，下为凤凰池。
凤去不复返，池水空涟漪。
傍有幽人庐，松竹森四围。
结构极爽垲，借问居者谁。
先生闻道久，昨自海上归。
食枣大如瓜，定曾见安期。
不知修何术，能夺造化机。
金鼎灿含葩，玉池滟生肥。
颠倒出龙虎，腾降分坎离。
行年五十余，气貎如婴儿。
余暇付图史，不废酒与诗。
髙堂会宾友，落笔风雨驰。
戏事聊复尔，一笑初何为。
悬知广成子，千岁形不衰。
顾我抱迂拙，与世真相违。
徒欲睎骥𫘧，曾未窥藩篱。
寓居迩函丈，数造董公帷。
愿闻众妙门，成此一段奇。
胡为久闭拒，客至辄围棋。
归隐志已定，后会知何时。
铭心誓相学，发药幸教之。
他年倘有得，同驾云中螭。

吾宗抱逸韵，试吏得南屏。
扫厅日哦诗，俗士驾敢并。
双谿与叠嶂，拄颊对佳境。
诸昆奉板舆，晨夕严省定。
仲氏近剖符，炼养窥丹井。
叔兮久燕闲，禅要心独领。
何人絷骐骥，逸足未髙骋。
会当归本朝，宗社重九鼎。
衰疲老山林，耕钓供饵饼。
叩门欣得朋，草草具醪茗。
追思会金陵，三载如食顷。
契阔怀晤言，川途阻修永。
临流送将归，岁晏风霜冷。
寄声昆季间，卜邻谁定肯。
天髙烟雾深，且纵江湖艇。

锺山禅老天骨奇，丛林晏座如孤罴。
诸方宗仰第一义，说法舌作霹雳飞。
年来为众建广厦，胸中结构良峨巍。
修梁巨栋资喜舍，瓶锡不惮东南驰。
飞腾道俗走檀越，堆积金贝罗珠玑。
此方旱潦异常岁，百里稚耋方流离。
析薪鬻子给朝夕，阖境半作婴儿啼。
坐看缘事莫措手，却欲反著僧伽梨。
未闻兰若泣龙象，好把信施赒寒饥。
向来收拾大宝聚，随手散尽真慈悲。
惟师具眼得空观，稇载岂愁华槖归。
吾言可听勿惆怅，无价宝珠元在衣。

楚王初建章华时，修梁巨栋如云垂。
诸侯共落相长鬛，示汰往往逃而归。
当年左史箴王阙，祈招之诗为之发。
固宜便嬖意相当，肯使俊乂居周行。
宫中门户如莲房，锦茵绣幕春风香。
娥媌曼睩肌雪霜，侍燕承娱夜未央。
金石间作侑玉觞，兕觥不复称公堂。
志窥九鼎轻天王，翠被豹舄垂琼珰。
干谿之辱岂其寿，峻宇雕墙湎于酒。

修江深寂处，兰若寄高邱。
松竹有古意，云山无世愁。
老僧头已白，邻邑幼曾游。
自哂何为者，半生逾百州。

谁使精庐凿小塘，坐令天女试新妆。
风摇翠盖珊珊响，露裛红衣冉冉香。
棋罢雨声来绝𪩘，梦回月影上修廊。
我生本自无根蒂，触处为家殊未央。

玉皇近侍请修真，赐得南山十里云。
樽有圣贤聊自慰，鼎多龙虎复谁分。
谢家山色朝晡见，陶隐松风寤寐闻。
万物已齐无一事，独醒惟笑众醺醺。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

结庐深山顶，遂怀安隐心。
安隐如之何，道胜尘虑沈。
青霞白云致，茂树修竹阴。
翛然北山上，令人思重寻。

积水涵虚上下清，几家门静岩痕平。
浮萍破处见山影，小艇归时闻棹声。
入郭僧寻尘里去，过桥人似鉴中行。
已凭暂雨添秋色，莫放修林碍月生。

三百六旬初一日，四时嘉序太平年。
霓衣绛节修真箓，步武祥云奉九天。

门标杨氏阙，家有汉皇书。
射策淹前志，鸣榔省旧居。
仙山人罕到，幽境画难如。
云窦开宾馆，芝田足岁储。
修祠穷五际，为学慕三余。
努力文明代，翘翘托乘车。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

修炼曾君些，传闻固异常。
坛留皂䇲树，人去白云乡。
龟得胎中息，神藏肘后方。
辽东鹤未返，华表夜苍苍。

紫陌破清晨，雕鞍映画轮。
因修洛阳禊，重忆永和春。
锦绣荀香度，楼台梵宇新。
忙中得闲暇，来见解空人。

李白好溪山，浩荡旌川游。
题诗汪氏壁，声动桃花洲。
英辞逸无继，尔来三百秋。
汪公亦蕃衍，宗支冠南州。
其间新建居，林泉最清幽。
竹声满道院，山光入书楼。
仙气既飘飘，儒风亦悠悠。
子孙多俊异，词行咸精修。
我来至石壁，赏之不能休。
酣味碧溪水，苦饮黄金瓯。
因羡汪君居，复思汪君投。
遇景清兴发，浩与天云浮。
斐章异绣段，洒翰非银钩。
庶与谪仙诗，千古同风流。

句无亭下驻骖騑，鉴水寒光照客衣。
张翠鄂君舟上去，浣纱西子网中归。
禹祠草树空春色，秦望风烟半夕晖。
王谢胜游何处问，茂林修竹尚依依。

叶嫩藏修节，苞遗出绀肤。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以藂生陋，唯其秀出宜。
迁非拔茅进，爱岂揠苖为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土培忧压嫩，竹插为扶欹。
疏密齐行列，芳华递疾迟。
纤茎簪间导，繁蘂珥交垂。
恐践禽须逐，防侵草必夷。
养完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

江流无险似瞿塘，满峡猿声断旅肠。
万里可堪入谪宦，经年应合鬓成霜。
长官衫色江波绿，学士文华蜀锦张。
异域化为儒雅俗，远民争识校雠郎。
才如梦得多为累，情似安仁久悼亡。
下国难留金马客，新诗传与竹枝娘。
典辞悬待修青史，谏草当来集皂囊。
莫谓明时暂迁谪，便将缨足濯沧浪。

荣第时皆有，通家得者稀。
德星一门聚，昼锦四人归。
苦学酬身世，佳名播帝畿。
效官修政术，此去展才徽。

千头霜熟摘来新，包贡虔修望紫宸。
他日功成许高退，社中还结素封人。

松韵笙竽径，云容水墨天。
人行春色里，鶑语落花边。
修竹三间屋，清泉二顷田。
了无官府事，鸡犬莫登仙。

门盛三鳣讲，书追两马修。
朝评尊月旦，王法正春秋。
革履声长绝，缁衣咏独留。
从今非大醉，不复过西州。

出宰分寰邑，修书得秘丘。
青云莫厌晚，翠柏最宜秋。
旧学缁林散，前欢醉墨留。
弦歌聊自慰，不足论全牛。

却饵英芝养道芽，赤霄曾辗绛云车。
眼看碧海成夷路，心记蟠桃结实花。
东府灵方修白石，上清香饭给胡麻。
两双条脱皆金玉，可是南山萼绿华。

日边新拥两朱轓，亦以斜飞试羽翰。
巴郡词人才藻壮，汉家循吏教条宽。
明光奏事衣香在，丽正修书砚滴残。
岁晚政成丹诏下，归来天上作仙官。

井辖投多思不禁，密垂珠箔昼沈沈。
睡惊燕语频移枕，病起蛛丝半在琴。
雨径乱花埋宿艳，月轩修竹转凉阴。
一春酒费知多少，探尽囊中换赋金。

修竹茂林山寺幽，蝉声如沸满清秋。
吸风饮露无求世，嘒嘒何为噪不休。

我家梁谿上，梦堕江湖州。
块处无与语，谁复为朋俦。
远怀作重阳，置酒临清流。
插花独我少，感物增离忧。
我亦事杯杓，阿宗相献酬。
欲寄一枝菊，川途方阻修。

卜宅梁谿，成非一朝。
面山枕冈，远市近郊。
修竹茂林，翠连烟霄。
松桂吐香，杞菊长苗。
旁临清流，尘缨可濯。
小阁崷然，九峰远瞩。
岂无华宇，于我自足。
兄弟埙箎，于焉相乐。
春服既成，如浴乎沂。
风乎舞雩，咏啸而归。
自我离群，潜然涕挥。
拊心念旧，电往莫追。
今夕何夕，梦还我庐。
稚子候门，两髪髧如。
携幼入室，浊酒倾壶。
慨我寤叹，谁复如余。

上天停云，以阴以雨。
我之怀矣，川路修阻。
田园将芜，幼稚谁抚。
雁信来迟，鹤立以伫。
凄其以风，零雨其蒙。
自去梁谿，爰止西江。
一室萧然，卧于北窗。
块独处此，人谁我从。
岂无轩裳，谁适为荣。
人之为人，亦以有情。
乱离瘼矣，弃家遐征。
知我如此，不如无生。
今夕何夕，鹊袅庭柯。
载植其尾，迭相鸣和。
发书占之，远问为多。
兆而未至，怀哉若何。

剥啄叩门，梁谿有书。
发函读之，远怀以娱。
长少童稚，咸安其居。
森然满前，如返我庐。
一书可宝，万金非珍。
契阔寤叹，乃兹相亲。
鹊不吾欺，鸣以告人。
载询仆夫，以及其邻。
嗟我诸季，鸡鸣孜孜。
左图右书，中心好之。
山川修阻，贻我以诗。
三复佳句，实慰所思。
翩翩鸿雁，暂聚亟分。
岂无他人，非我所欣。
清宵步月，白日看云。
无遐迩心，好音数闻。
昔我之来，𫛸鴂将鸣。
今也岁晏，霜露载零。
言念沙漠，有怀玉京。
终夕不寐，群生未宁。
怅望东吴，慨临西风。
愿化独鹤，烟霄可冲。
敬慎威仪，惟以令终。
黄髪为期，其爱尔躬。

古制精巧后莫拟，何年著此形模伟。
状为神兽践修虺，蜿蜒脊胁奠厥趾。
犀兕一角昂其鼻，胸腹空洞口哆侈。
关机开阖如投匦，葭灰养火焚沈水。
霏微牙吻烟云起，提携爱玩置燕几。
慱山篆鼎讵可比，一枰何日刷前耻。
满轩风月人千里，清香一炷愁如洗。

山林冬煖草未衰，深岩穴处狸正肥。
丰茸斑毳面妆玉，摇曳修尾髦如牦。
夜行昼伏彼何罪，失身终堕网与机。
庖厨须尔充口腹，几欲断尾同牺鸡。
蒸炊包裹付糟滓，酥香玉软丰肤肌。
霜刀缕切腻且滑，犀箸厌饫良珎奇。
猩唇熊白不足数，披絮黄雀空多脂。
樽前风味乃如许，为尔倒尽黄金卮。

傍山修竹翠檀栾，竦节疏枝碧玉寒。
安得诛茅此君侧，世间浑作梦中看。

北苑龙团久不尝，修仁茗饮亦甘芳。
夸研鬭白工夫拙，辟瘴消烦气味长。
江表露芽空绝品，蜀中仙掌可同行。
从容饭罢何为者，一椀还兼一炷香。

巨舶浮于海，长飚送短蓬。
夜潮和月白，晓日跳波红。
云影摇修浪，澜光接远空。
喜过三河流，愁远冠头峰。
雷化迷天际，琼儋入望中。
地遥横一线，山露点群鸿。
偶脱鲸鲵患，尤欣气俗同。
川原惊老眼，稚耋看衰翁。
蛮市虾鱼合，宾居栋宇雄。
人烟未寥落，竹树自葱茏。
碧暗槟榔叶，香移薄荷丛。
金花翔孔翠，彩幕问黎童。
南极冬犹暖，中原信不通。
管宁虽迹远，阮籍已途穷。
澒洞沧波里，苍茫返照东。
客愁浑不寝，鼓角五更风。

孔雀来从海上村，参差修尾灿金文。
素知肃穆鸾凰侣，不是喧卑鸡鹜群。
玄圃赤霄虽有志，碧梧翠竹正须君。
携持万里归吴越，怅望海山深处云。

松林缭峻岭，百尺森葱青。
不知何年种，天矫乱龙形。
浓阴翳修途，当暑有余清。
长风一披拂，时作波涛声。
如何锥刀徒，使争爝火明。
伤肤及肌骨，风雨因摧倾。
颠倒委榛棘，气象犹峥嵘。
行人失庇赖，伫立空凝情。
缅想栽培初，爱护如目睛。
合抱始毫末，几经霜露零。
一日毁有余，百年养不成。
忍使易凋丧，此理真难评。
忆昔陶士行，为政有善经。
擢禾与移柳，一一纠以刑。
既往不及追，将来犹可惩。
感动遂成章，庶几知者听。

清江一曲深，翠岫千峰峙。
江村八九家，茅舍修竹里。
沙头渔网悬，林表烟素起。
焉得惠崇师，写此真山水。

神山失凭依，漂泊西南州。
连峰蟠秀气，作镇苍溟陬。
世传朱明洞，深秘未易求。
夜半见赤日，光若金鳌浮。
我来夏正中，川涨通行舟。
弭櫂泊头渚，遂作罗浮游。
山灵悯病暑，风雨为变秋。
云开远岫出，黛色散不收。
篮舆陟翠微，颇得精庐幽。
雅志惬丘壑，斯行岂人谋。
愧烦五色雀，顾我鸣啁啾。
寓目天水永，微茫见瀛洲。
中原正云扰，盗贼屯蜂蟊。
而我卧云海，归途亦淹留。
逝将憩真境，秘诀追前修。
稚川不可见，得见野人不。

罗山与浮山，对峙蹲两股。
有如垂天鹏，决起初振羽。
兹山乃东麓，秀若芙蓉吐。
谽谺岩洞开，地裂娲不补。
何人履石上，修趾映玄乳。
当时巨灵氏，擘华不用斧。
蹈躟意未已，遗拇到南土。
连山乃浮来，海若助掀舞。
强称金仙人，谁见来接武。
坳洼逾镌𫔇，缕脉分踵拇。
何尝藉青莲，长此濯白雨。
颇疑秦汉间，方士恣飘鼓。
凿成巨人迹，聊示神仙府。
祖龙茂林翁，雄毅犹猛虎。
一为异端惑，种种受欺侮。
我为江海行，风雨齐万弩。
余生屡涉险，何异孤注赌。
已从罗浮游，胜境敢多取。
天公本无私，尤物随意主。
阔视天壤中，沧洲乃吾圃。

昊穹运宸极，示人文灿然。
万象森布列，七曜纷回还。
体物具六扰，面朝别三垣。
德隆乃循轨，政错因失躔。
日月有薄蚀，星辰或相挻。
晕适与佩玦，精祲光属聮。
灾祥本人致，销弭术在焉。
譬犹五藏病，察色推其原。
讵有使之者，一气兆所先。
应病投药石，厥疾尚可痊。
恬不加料理，瞑眩知何缘。
愈病当以药，弭灾当以言。
苦言逆人耳，龟䇲穷根源。
甘言悦人意，无乃有后艰。
虚心行正说，天道咫尺间。
太戊正厥事，桑谷反为妍。
宋景知爱民，法星退亦遄。
精诚所感格，应效犹衡权。
尧舜曰钦若，七政齐玑璿。
周公戒成王，敬德享历年。
奈何后世士，导使不畏天。
为子傲厥考，获罪安祷旃。
论议肈熙丰，猷为终政宣。
皇天岂无意，儆戒良拳拳。
长星逾万丈，赤气夜缤纷。
是为兵革祥，厥异古未闻。
台谏既钳舌，太史亦讳论。
事始初破睦，衅成继开燕。
至今为厉阶，祸难相连延。
迨于靖康初，储皇御乾坤。
胡雏遽犯顺，铁骑凌天阍。
虽含恭俭姿，顾乏英伟臣。
邪正相杂揉，盈庭事纷纭。
机会一朝失，安危自兹分。
愚儒不远虑，贼退已安眠。
岂无绕朝策，谁著祖生鞭。
彗孛扫紫微，急怒如戈鋋。
谀臣秘其事，犹欲饰以文。
逾月始避殿，何以应乎干。
黠虏再称兵，东都满旌旜。
金汤失险固，豺虎肆噬吞。
八骏狩沙漠，神州遂崩奔。
坐令鸱枭徒，盗据黄屋尊。
上帝眷明德，中兴属吾君。
建炎继大统，威令赫以新。
四海望膏泽，攘戎拯斯民。
光明日初出，照烛穷天渊。
阴云忽蔽塞，寰宇陡蒙昏。
迄今四寒暑，天变何其繁。
日中有黑子，翩若燕雀翻。
赤氛环斗枢，黑祲如突烟。
三台日离拆，帝座亦屡迁。
连年盛夏寒，雨霖日聮绵。
昨宵偶晴霁，仰视青霄端。
五纬失躔次，荧惑仅如钱。
太白扬其辉，入镇光相联。
灾变不虚发，天心尚周旋。
岌然国势蹙，人谋益回邅。
飘腾寇骄横，搏逐逾鹰鹯。
前年蹂关陕，杀气摩东川。
去年破山东，轻骑犯淮壖。
今年扰江湖，深寇台与温。
东南几藩府，接境遭刘虔。
将帅望风遁，巨贼摩其肩。
屠戮到稚乳，焚烧无尺椽。
翠华亦飘荡，泛海御楼船。
士卒颇携貮，谁与守四边。
内变不能弭，何以御外患。
哀哉烝黎心，戴宋何其坚。
肝脑涂草野，不忍负国恩。
乃知祖宗德，渗漉深渊泉。
如何廊庙谋，略不加矜怜。
堂堂艺祖业，挥斥极八埏。
谁陈退避策，一一欲弃捐。
儿戏失两河，甘心丧中原。
虽为东南行，初不治篱藩。
东晋有江左，保守百余年。
问谁居腹心，王导与谢安。
强藩总重兵，控扼摧凶奸。
坐待天下定，此理恐太漫。
胡不法光武，奋起由空拳。
劳身马上治，介胄被霑汗。
履危救民死，国祚乃复传。
正如大厦倾，扶持极艰难。
一日葺一日，旧业傥可全。
略不事撑拄，摧压何由完。
厥今谁股肱，前辙或未悛。
尚容狐鼠辈，寝庙恣穴穿。
但为一身谋，真若蚁慕膻。
风雨正凌暴，不顾栋宇颠。
宵人用必危，范子何其贤。
嗟我素愚拙，三朝荷陶甄。
愧无徙薪策，徒有燋头愆。
罪大幸不死，归途极洄沿。
废食念宗社，伤心痛元元。
不知狂言发，感愤成此篇。
何当采诗人，为致冕旒前。
虽膺斧钺诛，暝目无所冤。
史䲡以尸谏，一语不敢烦。
君臣同修德，庶可回苍圆。

平生嗜读书，毎效锥刺股。
晚窥羲文心，射石遂饮羽。
子云方草玄，白凤梦中吐。
区区不自量，造化欲笔补。
当其得意时，如渇味湩乳。
谁为摩天手，愿借修月斧。
故人适我愿，邂逅遇南土。
试将一隅授，笑喜屡作舞。
嗟予值时危，孱懦愧不武。
援世多掣肘，放足已折拇。
片云空往来，岂解作霖雨。
逝将归碧山，不复打这鼓。
一气中夜存，天光发灵府。
参同有真契，神鼎转龙虎。
丹成赫朝霞，魔事敢余侮。
世间成坏法，张弛犹弓弩。
乾坤如许大，方以一枰赌。
肉食谋自深，苋腹何足取。
既非公家用，且作猿鹤主。
相期岩穴中，蓻此方寸圃。

避地寓江左，精庐极深幽。
驾言穷胜赏，遂作龙潭游。
暑气敛以退，轻云蔼而浮。
疏林未摇落，山色宜清秋。
萝磴穿窈窕，松风散飕飗。
铁花秀石壁，玉韵锵溪流。
谁将三峡桥，断取来岩陬。
会心得佳趣，浊酒相献酬。
嫩菊青可摘，寒蔬郁堪羞。
乐哉山林间，乃尔远世忧。
岂知江淮𣸣，杀气横戈矛。
幽讨未云已，散策层冈头。
天绅拖修瀑，落此万丈湫。
空蒙杳霭中，时有飞鱼游。
神物不可见，下隐长黄虬。
百谷正焦枯，胡为此淹留。
会乘风雷便，一起泽九州。
我与二三子，于世初无求。
萧然岩壑姿，正可擅一丘。
愿言假吾居，聊作潜珍谋。
玉函畀思邈，贝阙归灵修。
何须挟白羽，共逐青绡牛。

避地寓江左，精庐极深幽。
驾言穷胜赏，遂作龙潭游。
暑气敛以退，轻云蔼而浮。
疏林未摇落，山色宜清秋。
萝磴穿窈窕，松风散飕飗。
铁花秀石壁，玉韵锵溪流。
谁将三峡桥，断取来岩陬。
会心得佳趣，浊酒相献酬。
嫩菊青可摘，寒蔬郁堪羞。
乐哉山林间，乃尔远世忧。
岂知江淮𣸣，杀气横戈矛。
幽讨未云已，散策层冈头。
天绅拖修瀑，落此万丈湫。
空蒙杳霭中，时有飞鱼游。
神物不可见，下隐长黄虬。
百谷正焦枯，胡为此淹留。
会乘风雷便，一起泽九州。
我与二三子，于世初无求。
萧然岩壑姿，正可擅一丘。
愿言假吾居，聊作潜珍谋。
玉函畀思邈，贝阙归灵修。
何须挟白羽，共逐青绡牛。

我来寓杉江，客馆未煖席。
纷然群盗起，环境暗锋镝。
束装呼仆夫，又复事远适。
峨峨章源岭，峻峭初未识。
攀援仅能进，十步九倾侧。
风吹雾雨冰，草木尽矛戟。
朝登暮始降，落日半天赤。
儿童饥屡啼，徒御疲已极。
薄游玉华洞，庶可稍休息。
东郊遽不开，蜂蚁迭吞食。
避寇如避弩，吾敢惮行役。
驱车适沙阳，颇喜田野辟。
虽经兵火余，邑屋幸如昔。
旧游疑梦中，一一有遗迹。
寓轩存佛宫，修竹自春色。
峥嵘凝翠阁，尚对七峰碧。
故人皆避地，谁与道胸臆。
理舟剑浦行，稍就寛旷域。
溪流正湍暴，恶子亦充斥。
脱身险阻中，恊济藉众力。
吟哦杜陵诗，妙语皆中的。
丧乱古今同，临风意如织。

一纪重来一梦中，寓轩修竹自春风。
故人散去因群盗，旧意相亲惟七峰。
溪上偶存凝翠阁，圃中安往乐全翁。
感时不用频惆怅，万法从来本是空。

粲粲襄陵翁，大岳九世孙。
文章老益奇，于道见本原。
我生植艰虞，惨淡风霾昏。
挽翁共出力，一廓扶桑暾。
芬馥蓺兰芷，神奸伐蛟鼋。
此志竟萧条，相顾声为吞。
远游负深衅，行偏西南坤。
忆昨遇江上，携手庐山樊。
林间接软语，穷尽兴衰根。
三年隔瘴海，岂谓我尚存。
何尝知枣梨，颇亦闻风旛。
读翁三友篇，雅契久弥敦。
江南盗云扰，崛起巢与温。
翁今渺安在，犹滞修水源。
我病寄闽岭，栖息僧家园。
百念悉灰冷，窥见易象浑。
区区不自量，信笔笺微言。
逝将从翁游，淬砺删其繁。
三圣邈已远，万古同所尊。
何当进此道，对坐虚明轩。

叨尘黄阁值明时，推挽英髦愧力微。
海上相逢颜愈渥，箧中谁谓出无衣。
救焚拯溺非天数，修政攘夷赖主威。
旧国故乡休怅望，中兴恢复伫旋归。

旅泊不求安，小憩南台宫。
轩楹尽北乡，盛暑堕甑中。
开垣追微凉，山顶罗千松。
烦襟忽破散，濯此万里风。
群山递环遶，云物增奇峰。
江潮信有期，来去初不穷。
啸咏得所托，幽禽亦玲珑。
青霞蔽落日，皎月生于东。
清光入疏林，照我鬓髪松。
壮年几何时，倏忽成衰翁。
愿餐日月华，为驻冰雪容。
二子皆静者，翛然此相从。
灵丹论秘诀，妙理谈真空。
兵戈满寰瀛，此乐岂易逢。
犹恨迩城市，时来车马踪。
逝将选幽僻，诛茅寄蒙笼。
灌溉荔支园，可敌万户封。
屋前修竹合，屋后流溪通。
风月应更好，清欢永相同。
稚川晚闻道，尚冀刀圭功。

酷暑修途起戴星，恨无鹏翼激鲲溟。
折冲未论攘无敌，假道何妨小勒兵。
试使触铙齐作止，敢言旗帜益精明。
三军酺醵皆呼舞，赖有贤侯守郡城。

昔年曾约武夷孙，仙赏心违莫共论。
地下修文君已远，世间多难我犹存。
题诗屋壁事如昨，洒涕烟霞声为吞。
英爽故山应未泯，试凭楚些与招魂。

衰病修然寂寞滨，已将小隐约幽人。
眠云啸月有余乐，问柳寻花无限春。
争席樵渔真得计，会心鱼鸟自相亲。
醉乡况有闲田地，应许东皋更卜邻。

晋败苻秦淝水滨，谢公祗用八千人。
飞腾貔虎生修翼，屠剪鲸鲵脍硬鳞。
否运既倾终反泰，寒威已振却成春。
吾皇盛德超千古，接士端如见大宾。

霏霏玉屑洒层霄，皓色轻盈已覆凹。
留客径须开绿蚁，探春何处认青梢。
阶庭充积无庸扫，松竹欹摧尚惜敲。
深愧主人修具薄，嘉宾徒使献酬交。

弥勒栖神兜率天，下生此土犹久远。
化身无数在世间，善慧大士乃其一。
于中深秘菩萨行，而外示现凡夫相。
佃猎渔捕悉与同，娶妻生子亦复尔。
忽然照水知宿因，本来神智皆具足。
双林浄土坐道场，说法度脱无量众。
为欲化导群生故，六度四心为依止。
田园庐舍诸器用，奴婢妻子亦弃捐。
而以营修大法会，盖行布施摄悭贪。
强夫暴客与魔民，豪夺追逐共诬谤。
更以软语安慰之，盖行忍辱摄瞋恚。
精进摄诸懈怠者，昼夜行道不休息。
持戒摄诸毁禁者，敷草而坐食粗粝。
智惠禅定无有边，摄诸痴乱亦如是。
慈悲喜舍救众生，微妙宏深难测识。
虽依如是众法门，亦不于此而常住。
辨才演说无滞阂，譬如空谷中答响。
歌颂句偈自成章，纵横颠倒皆通达。
神通游戏得自在，聊以折伏不信心。
异香殊相放妙光，一叩宫门余悉启。
住是解脱不思议，正如长者维摩诘。
应世阐化靡不齐，故于行道常接后。
化缘已毕示寂灭，迄今何翅五百年。
虽有文字传未来，芜颣不能发实相。
我观龙津大居士，已能深入不二门。
应缘虽现宰官身，于诸世味如嚼蜡。
燕闲清浄无所为，乃以笔墨为法施。
芟除润色出妙语，善慧之书乃光焰。
佛子若观善慧书，当知三士无异法。
毗耶离城双树林，及此龙津元一处。
受持读诵善思维，普愿发心无上道。

太虚磅礴，锺此和气。
庆门其昌，而产斯瑞。
厥瑞维何，灵芝煌煌。
孝诚所致，文字之祥。
有开必先，其应以类。
力学显亲，孰孝于是。
勉修远业，自奋于时。
匪我云然，芝实告之。

华林扰虎，手举数珠。
驯彼郁屈，亦用兹乎。
巨颡修鳞，能怖童子。
慈眼视之，毒心自弭。

尘融法界，念尽毗卢。
咫尺跨于大千，刹那超于三世。
过去诸如来秤锤落井，现在诸菩萨塞壑填沟。
未来修学人，如麻似粟。
回头拾得新罗箭，自是诸人不丈夫。

二十年前此地游，木兰花发院新修。
如今再到经行地，树老无花僧白头。

濯锦江边莎草浓，散花楼畔夭芙蓉。
蜀山叠叠修门远，谁把丹心问李鄘。

最宜为诰唐仲舒，上林子虚汉相如。
喜君万事懒着眼，独向文章情未疏。
家贫肯恋儋石储，船漏则已那复袽。
素志蹉跎雪侵鬓，青衫匍匐尘满裾。
可怜虞翻屯骨相，相逢呼我丈人行。
夜闻抵掌论开边，怒髪冲冠亦何壮。
鹴裘典尽终讳寒，忍寒悲歌行路难。
绨袍恐贻范叔怒，长篇忽拜乌丝阑。
辞章典要古所尚，余子碌碌何足仰。
愿君回笔颂皇猷，偃武修文答灵贶。
天子亟欲闻尽言，前席还应虚黈纩。

一夕萱堂事已非，百年遗范在丰碑。
颁花玉殿春风暖，奉诏登楼夜漏移。
罢宴已闻修故事，回班那复见新仪。
音容寂寞应仙去，香火因缘只自知。

时论归清德，耽书到白头。
士应知己用，人岂法家流。
骨瘦凌孤鹤，诗豪压万牛。
悲看耆旧传，谁复继前修。

画省真郎选，朱幡老郡侯。
名归时论重，行向古人求。
嗜学千鸡跖，修文五鳯楼。
秋风忽惊梦，怀旧涕交流。

四德腾芳早，三乘悟性空。
清修忘俗累，勤俭肃家风。
舞镜鸾悲影，飞花雨泣丛。
愁情无处著，半入梦魂中。

过去诸如来，斯门已成就，好事不如无。
现在诸菩萨，今各入圆明，好事不如无。
未来修学人，当依如是住，好事不如无。

桂岭摩天滩波经地两磅礴，尽石之变穷神之秘禹所凿。
故其高者峭拔排空砺矛槊，而其下者宏旷洞达侔观阁。
瞻彼龙岩穹窿巃嵷跨寥廓，发地百尺蜿蜒{夔}跜势拏攫。
骑风乘云去为膏泽起焦涸，或为至人老子孔明世程彟。
结融肖像彩介朱鬣宛如昨，风醒雨涩森然向人恐遂跃。
豢龙不官孔甲刘累失其学，亦复舞湫号蚓生物困陵轹。
我昔笠泽览观湖海天一握，正见神物下饮涛波酾瀺灂。
苍鳞修尾其大环臂烟雾薄，须臾上征疾雷迅雨间飞雹。
自喜壮观光绝后前邈霄堮，岂知白首炎陬水石穷脉络。
雄姿伟态摩挲沈叹窘扬榷，潭湫涵泹尚其来游醉牷犦。
山空月寒风露凄然谁与乐，却视陈迹感郗陵谷眙以愕。
我作铭诗赘牙嚄唶嫓灏噩，琢之嵌岩日月齐光万古托。

杖履曾为胜地游，朅来惊叹岁华周。
上方重阁人如旧，修竹茂林山自秋。
尚想纵谈方外去，空余妙墨壁间留。
回头彭蠡湖边路，准拟东归一钓舟。

晴波碧漾浸春空，邃馆清寒柳曳风。
隔岸谁家修竹外，杏花斜袅一枝红。

大哉观世音，愿力不思议。
化身千百亿，于一刹那顷。
香山大因缘，愍念苦海众。
慈悲示修证，欲同到彼岸。
受辱不退转，是乃忍辱仙。
抉眼断两手，不啻弃涕唾。
欻然千手眼，照用无边际。
至人见与执，不在千手眼。
向来弃去时，初无一毫欠。
乃至以千记，我亦无赢余。
是故将示寂，还复本来相。
犹如大虚空，云电或风霾。
须臾各霁止，太虚自寥廓。
我今仰灵踪，欢喜发洪愿。
今生未丧世，誓愿永归依。
更与见闻者，同登无上法。

不羡高门聫甲乙，欲傍林泉老蓬荜。
田间筑室路三杈，亭子荫茅檐四出。
春霖竹牖上蜗牛，夏夜藜床吟蟋蟀。
茅亭虽小容舒啸，丘壑胸中故超轶。
晨窗晚迳足披风，细柳修篁长障日。
闭关已作柴桑趣，况有腴田供种秫。
客来共醉瓮头春，长啸一声百忧失。
遥想妖氛纒象魏，忍见风尘侵警跸。
勿忧苏门真避世，要似武侯时抱膝。
我纡郡绂病且衰，欲报君恩老无术。
簪裳未觉柴栅殊，鼓吹殆与池蛙一。
簿领几回迷老眼，况复伸眉纵狂率。
已惭成瑨功曹谚，空忆刘琨胡骑逸。
遐想东皋落成处，欲往从之足双桎。
梦君琢句俯清流，春草池塘到诗律。
便应投绂赋归来，肯待子平婚嫁毕。

道德文恭并，才猷修简亲。
中庸汉伯始，清献晋平春。
望袭高华胄，身终侍从臣。
不谐三老约，华屋穗帷新。

乃公倦经纶，结□俯沧浪。
风波不到处，修鳞自徜祥。
一与芳饵辞，此乐殊未央。
借问那得知，吾人亦相忘。

日月走劻勷，舟楫卧烦暑。
凉秋在万里，客子安得语。
周侯磊落人，怜我自熬煮。
殷勤半月留，可得一笑许。
别来今几日，坐此百里阻。
清风不时来，晓月仍半吐。
卷帘看修竹，忽似对眉宇。
人生行乐耳，舍此皆自苦。
终期卜邻归，重听对床雨。
虽无呜呜歌，亦有坎坎鼓。

细雨不成雪，北风来解纷。
冥冥小江树，漠漠暮空云。
谁惜江东弟，令修地下文。
西齐千万里，遗恨不堪闻。

平明渡西江，西山正崔嵬。
中流欲浪作，细雨随风回。
促櫂赴前浦，颇为风雨催。
寒沙引细路，人家山半隈。
密雨荫修竹，久旱无莓苔。
晚入翠微寺，诸峰环抱来。
其西洪崖居，百代所仰怀。
何年蛟龙怒，更击深山开。
悬瀑泻洪井，喷噫藏风雷。
客行少休息，暂此得徘徊。
城中二三老，咫尺不得陪。
岂无陵风翰，邀致山中台。
涧水清且寒，可以当余杯。
独来不敢久，恐为神物猜。

爱君年少便知足，今君虽老更无欲。
闭门不出动经时，保此无穷清净福。
黄衣弟子杂僧徒，共守荒郊数椽屋。
门前山水各有态，君但疏篱对修竹。
直如季路耻有闻，清似之推不言禄。
坐看世事云变化，一任儿曹手反复。
上皇龙飞三十春，临轩亦尝思异人。
诏书屡下广搜索，当时几人能识真。
君时声名动天子，高卧不起空逡巡。
谩收符箓养丹火，一旦四海生风尘。
我来见君斛岭下，识君无营真静者。
殷勤爱我莫遽行，尚肯相从结茅舍。
时当丧乱足淹留，豺狼恣横空山夜。
它年有意过匡庐，更许渊明入莲社。

云涛际天江北路，郡古人稀春欲暮。
平生想像睡足庵，颇见王杜安身处。
十年兵火庵已坏，草莽连岗穴狐兔。
使君初来席未暖，重就新斋立窗户。
疏疏修竹带泉石，历历幽光点烟雾。
竹楼月波不寂寞，雪堂东坡复共住。
昔者同遭盗贼扰，今者定蒙神物护。
使君忘言坐搔首，抖擞衣襟脱巾履。
下帘高枕百吏散，一任江头风断渡。
会思王杜与新诗，梦里相逢得奇句。

与君此别重依然，再得相逢又几年。
无使人言长似旧，况教人道不如前。
穷通轩轾皆由命，贵贱高低总是天。
只有修身全属我，少迟留处更加鞭。

为腹不为目，贵久不贵速。
人皆求其余，我独心易足。
人皆重外慕，我独御其独。
闭门想颜子，黙坐相追逐。
寿夭有定分，箪瓢乃其福。
修身虽多途，要在不远复。

谢公为时出，四海正仰渠。
雅志在东山，本末固不渝。
苻坚百万师，一扫谈笑余。
今公抱长策，岂止安石徒。
平生独往愿，结亭山一隅。
跻扳上修竹，已自胜巾车。
举手谢世人，不与汝同途。
出佐明天子，意欲无强胡。
行当复中原，即日还旧都。
岂容思昔隐，更作深山居。
小人病无能，悮入承明庐。
朝夕投劾归，为公先扫除。

淅淅寒声未落霜，满庭残叶不胜黄。
墙头雨带烟悲冢，炉冷风飘尘带香。
修墓尚应怀楚德，入关犹想快秦王。
追思往事空垂泪，无限伤心对夕阳。

昔年绕舍培楸梧，霜风初劲叶未枯。
鸡肥兔贱年谷熟，草服黄冠真野夫。
时时步屧遇邻叟，共醉不复烦追呼。
杯中满泛注白玉，林边阿堵无青凫。
击壤歌缶有余乐，岂羡骐骥驰大衢。
眼眵看朱或成碧，心懵读马还作乌。
富如安昌徒自苦，上贾必欲求膏腴。
声名向晚更寂寞，何似杨雄宅一区。
美官好爵乃上苴，人生要在修廉隅。

直言曾许老盲聋，文物当年扫地空。
纵病且怀修月手，更穷不顾拍张公。
长年眼作胡僧碧，旧赏花今何处红。
知有百年余习在，略烦佳句愈头风。

藤江合贺江，浮荡苍梧云。
我如老饿鹤，忍饥啄蛮尘。
二更客入户，月黑雨翻盆。
坐久始惊省，两翁非昔人。
一别二十年，家国忍复论。
岂知半暗眼，再见忠宣孙。
君负济世美，实识治乱根。
宁同二三子，但粥父祖名。
心岂燕丘壑，屡召终逡巡。
新年愤忠极，决意去修门。
龙鬼亦妒贤，翻舟使回奔。
呜呼天下事，敢笑不敢言。
师尹实令弟，高义横乾坤。
政坐才卓荦，亦使身奇屯。
人说龚州居，胜事专江村。
未赴结社约，长耿怀友心。
君归兄弟语，况我应殷勤。
二子岂隐者，中兴要甫申。
勉哉赤松子，善事黄中君。
我欲北渡岭，江西老耕耘。
子房但强饭，勿道绮与园。

淮南江北半胡兵，想见春风战血腥。
无复良辰修祓禊，空将新火发兜零。

日奭久不作，依然三代民。
一善孚万端，不难风俗淳。
上士贵抱负，修己在立身。
进退各有据，宇宙任屈伸。
愿言励厥修，学以答君亲。

日奭久不作，依然三代民。
一善孚万端，不难风俗淳。
上士贵抱负，修己在立身。
进退各有据，宇宙任屈伸。
愿言励厥修，学以答君亲。

崔嵬孔明柏，结阴众所依。
移根天衢上，曾抚日月晖。
如何去大厦，却遶乌鹊飞。
终当烦万牛，挽取廊庙归。
郑公泽既远，何以慰调饥。
公其踵前修，一洗贫士悲。

绛宫天子统乾乾，乾龙飞上九华天。
天中妙有无极宫，宫中万卷指玄篇。
篇篇皆露金丹旨，千句万句会一言。
教人只在寻汞铅，二物采入鼎中煎。
夜来火发昆仑山，山头火冷月光寒。
曲江之上金乌飞，姮娥已与斗牛欢。
采之炼之未片饷，一气渺渺通三关。
三关来往气无穷，一道白脉朝泥丸。
泥丸之上紫金鼎，鼎中一块紫金团。
化为玉浆流入口，香甜清爽透舌端。
吞吞服服入五内，脏腑畅甚身康安。
赤蛇苍龙交合时，风恬浪静虎龙蟠。
神水湛湛华池静，白雪纷纷飞四山。
七宝楼台十二时，楼前黄花深可观。
即此可谓铅汞精，化作精髓盈关源。
但去身中寻周天，前弦以后后弦前。
药物平平气象足，天地日月交会间。
虚空自然百杂碎，嚼破混沌软如绵。
番来覆去成一钱，遍体玉润而金坚。
赤血换兮白血流，金光满室森森然。
一池秋水浸明月，一朵金花如红莲。
此时身中神气全，不须求道复参禅。
我今知君如此贤，知君有分为神仙。
分明指示无两语，默默运用而抽添。
年中采用不用年，月中取日月徒然。
日中取时时易日，时中有刻而玄玄。
玄之又玄不可言，元来朔望明晦弦。
金翁姹女夺造化，神鬼哭泣惊相喧。
云收雨散万籁静，一粒玄珠种玉田。
十月火候圣胎仙，九转九朔相回旋。
初时夹脊关脉开，其次膀胱如火然。
内中两肾如汤煎，时乎挑动冲心源。
心肾水火自交感，金水间隔随使然。
黄庭一气居中宫，宫制万象心掌权。
水源清清如玉镜，孰使河车如行船。
一霎火焰飞烧天，乌魂兔魄成微尘。
如斯默默觅真筌，一路迳直入灵真。
分明精气以气存，渐渐气积以生神。
此神乃是天地精，纯阳不死为真人。
若知如此宜修仙，修仙惟有金丹门。
金丹亦无第二诀，身中一亩为家园。
唾涕精津气血液，七件阴物何正焉。
坎中非肾乃灵根，潭底日红北马奔。
七返九还在片时，一切万物皆生成。
惟此乾坤真运用，不必兀兀徒无言。
无心无念神已昏，安得凝聚成胎仙。
胎仙只是交结成，交结惟在顷刻间。
君还知有太阳回，正在冬至几日前。
又言金精既降时，复以何物复金精。
金精只在坤宫药，坤在西南为川源。
蟾光终日照西川，只此便是药之根。
以时易日刻易时，一滴甘露名灵泉。
吞入心中冲肺腧，落在膀胱而成丹。
丹头不在膀胱结，元在膀胱却在肝。
肝为木液遇金精，逢土交结成大还。
莫言此时有为功，又恐斯为着相言。
始于着相始无相，炼精化气气归根。
气之根本凝成神，方曰无为而通灵。
譬如夫归交媾时，一点精血结成婴。
彼之以情而感情，尚且婴儿十月成。
何况宇宙在乎手，身中虎啸龙吟声。
虽然不见龙之吟，波浪高涌千万寻。
虽然不见虎之啸，夜深风声吼万林。
自乎丹道凝结后，以至火候烹炼深。
及于十月霜飞时，神魂奔走安敢争。
一年都计十二月，卯酉沐浴谁敢行。
所以十月入神室，金鼎满满龙精盈。
缚云捉月之机关，得诀修炼夫何难。
果然缚得云在山，又解捉住月之魂。
点头此语知古人，何虑不把身飞升。
身之壳兮心之肉，心中自有无价珍。
可以生我复死我，既能饥人亦饱人。
寻其毳路取其原，逍遥快乐无饥寒。
似此景象与证验，总在一日工夫间。
工夫如此譬似闲，药不远兮采不难。
谁知火候万丈红，烧杀三尸玉炉寒。
丹田亦能生紫芝，黄庭又以生红{米赞}。
红{米赞}一餐永不饥，紫芝一服常童颜。
满身浑是白乳花，金筋玉骨老不昏。
功成行满鹤来至，一举便要登云端。

绛宫天子统乾乾，乾龙飞上九华天。
天中妙有无极宫，宫中万卷指玄篇。
篇篇皆露金丹旨，千句万句会一言。
教人只在寻汞铅，二物采入鼎中煎。
夜来火发昆仑山，山头火冷月光寒。
曲江之上金乌飞，姮娥已与斗牛欢。
采之炼之未片饷，一气渺渺通三关。
三关来往气无穷，一道白脉朝泥丸。
泥丸之上紫金鼎，鼎中一块紫金团。
化为玉浆流入口，香甜清爽透舌端。
吞吞服服入五内，脏腑畅甚身康安。
赤蛇苍龙交合时，风恬浪静虎龙蟠。
神水湛湛华池静，白雪纷纷飞四山。
七宝楼台十二时，楼前黄花深可观。
即此可谓铅汞精，化作精髓盈关源。
但去身中寻周天，前弦以后后弦前。
药物平平气象足，天地日月交会间。
虚空自然百杂碎，嚼破混沌软如绵。
番来覆去成一钱，遍体玉润而金坚。
赤血换兮白血流，金光满室森森然。
一池秋水浸明月，一朵金花如红莲。
此时身中神气全，不须求道复参禅。
我今知君如此贤，知君有分为神仙。
分明指示无两语，默默运用而抽添。
年中采用不用年，月中取日月徒然。
日中取时时易日，时中有刻而玄玄。
玄之又玄不可言，元来朔望明晦弦。
金翁姹女夺造化，神鬼哭泣惊相喧。
云收雨散万籁静，一粒玄珠种玉田。
十月火候圣胎仙，九转九朔相回旋。
初时夹脊关脉开，其次膀胱如火然。
内中两肾如汤煎，时乎挑动冲心源。
心肾水火自交感，金水间隔随使然。
黄庭一气居中宫，宫制万象心掌权。
水源清清如玉镜，孰使河车如行船。
一霎火焰飞烧天，乌魂兔魄成微尘。
如斯默默觅真筌，一路迳直入灵真。
分明精气以气存，渐渐气积以生神。
此神乃是天地精，纯阳不死为真人。
若知如此宜修仙，修仙惟有金丹门。
金丹亦无第二诀，身中一亩为家园。
唾涕精津气血液，七件阴物何正焉。
坎中非肾乃灵根，潭底日红北马奔。
七返九还在片时，一切万物皆生成。
惟此乾坤真运用，不必兀兀徒无言。
无心无念神已昏，安得凝聚成胎仙。
胎仙只是交结成，交结惟在顷刻间。
君还知有太阳回，正在冬至几日前。
又言金精既降时，复以何物复金精。
金精只在坤宫药，坤在西南为川源。
蟾光终日照西川，只此便是药之根。
以时易日刻易时，一滴甘露名灵泉。
吞入心中冲肺腧，落在膀胱而成丹。
丹头不在膀胱结，元在膀胱却在肝。
肝为木液遇金精，逢土交结成大还。
莫言此时有为功，又恐斯为着相言。
始于着相始无相，炼精化气气归根。
气之根本凝成神，方曰无为而通灵。
譬如夫归交媾时，一点精血结成婴。
彼之以情而感情，尚且婴儿十月成。
何况宇宙在乎手，身中虎啸龙吟声。
虽然不见龙之吟，波浪高涌千万寻。
虽然不见虎之啸，夜深风声吼万林。
自乎丹道凝结后，以至火候烹炼深。
及于十月霜飞时，神魂奔走安敢争。
一年都计十二月，卯酉沐浴谁敢行。
所以十月入神室，金鼎满满龙精盈。
缚云捉月之机关，得诀修炼夫何难。
果然缚得云在山，又解捉住月之魂。
点头此语知古人，何虑不把身飞升。
身之壳兮心之肉，心中自有无价珍。
可以生我复死我，既能饥人亦饱人。
寻其毳路取其原，逍遥快乐无饥寒。
似此景象与证验，总在一日工夫间。
工夫如此譬似闲，药不远兮采不难。
谁知火候万丈红，烧杀三尸玉炉寒。
丹田亦能生紫芝，黄庭又以生红{米赞}。
红{米赞}一餐永不饥，紫芝一服常童颜。
满身浑是白乳花，金筋玉骨老不昏。
功成行满鹤来至，一举便要登云端。

真阴真阳是真道，只在眼前何远讨。
凡流岁岁烧还丹，或见青黄自云好。
志士应愿承法则，莫损心神须见道。
但知求得真黄芽，人得食之寿无老。
黄芽不与世铅同，徒以劳身不见功。
虚度光阴空白首，何处悠悠访赤松。
神水华池世所希，流传不与俗人知。
还将世上凡铅汞，相似令人迷不知。
青龙逐虎虎随龙，赤禽交会声嗈嗈。
调气运火逐禽宫，丹砂人腹身冲冲。
五行深妙义难知，龙虎隐藏在坎离。
还丹之术过数百，最妙须得真华池。
丹砂其位元非赤，四季排来在南宅。
流珠本性无定居，若识其原如秋石。
日魂月华二气真，含胎育子自堪神。
变转欲终君自见，分明化作明窗尘。
铅汞一门不可依，金丹秘诀圣无知。
莫将世人凡铅汞，论年运火共相持。
天生二物应虚无，为妻为子复为夫。
三五之门为日月，能分卯酉别终初。
全养天然禀至神，冲和之气结成身。
富贵只缘怀五彩，心知铅汞共成亲。
乾坤不互相为避，采取元和在天地。
十月养成子母分，贤者何曾更运气。
玄黄溟溟不可辨，铅汞之门义难显。
世人不晓定其源，细视五行定听见。
婴儿漠漠不可悟，徒以劳神虚自苦。
但知会得圣人言，即是分明天上路。
三四同居共一室，一二夫妻为偶匹。
要假良媒方得亲，遂使交游情意密。
浮沉恍惚往难辨，悟取迷途年月远。
欲知灵药何日成，阳数终须归九转。
阴阳冥寞不可知，青龙白虎自相持。
年终变转自相啖，白虎制龙龙渐稀。
干天为父坤为母，南方朱雀北玄武。
年终岁久俱成土，时人何处寻龙虎。
三人义合同为宗，常移日月照其中。
已遇三花金玉液，九转须终十月功。
青龙本质在东宫，配合乾坤震位中。
白虎自兹相见后，流珠那肯不相从。
龙虎修来五转强，炉中渐觉菊花香。
如今修炼正当节，莫使悠悠岁月长。
欲识丹砂是木精，移来西位与金幷。
凡人休处寻踪迹，恍惚中间互窅冥。
悟者犹如返故武，迷途不易寻路苦。
三人运合同一源，本姓何曾离宗祖。
一人本有一人无，金公为妇木为夫。
玄冥深远不可度，志士何曾肯强图。
立天汪汪配地黄，男精和合并同房。
白液炉户随分化，时人服者莹心凉。
金木伤相谁定原，五行相返自相连。
世上黄龙阴火白，谁能识得黄芽铅。
世上铅汞不相依，志士元知在坎离。
贤者共藏人不见，淮南修秘在华池。
九转丹成岁欲终，开炉欲见药花红。
水火变来俱作土，时人何处觅金翁。
铅汞相传世所希，丹砂为质雪为衣。
朦胧只在君家舍，日日君看君不知。
还丹入口身自轻，能消久病去妖精。
贪爱自兹无所染，能改愚人世与情。
谁悟灵丹出世尘，三花会合与龙亲。
君看前后炼丹者，悮杀千人与万人。

真阴真阳是真道，只在眼前何远讨。
凡流岁岁烧还丹，或见青黄自云好。
志士应愿承法则，莫损心神须见道。
但知求得真黄芽，人得食之寿无老。
黄芽不与世铅同，徒以劳身不见功。
虚度光阴空白首，何处悠悠访赤松。
神水华池世所希，流传不与俗人知。
还将世上凡铅汞，相似令人迷不知。
青龙逐虎虎随龙，赤禽交会声嗈嗈。
调气运火逐禽宫，丹砂人腹身冲冲。
五行深妙义难知，龙虎隐藏在坎离。
还丹之术过数百，最妙须得真华池。
丹砂其位元非赤，四季排来在南宅。
流珠本性无定居，若识其原如秋石。
日魂月华二气真，含胎育子自堪神。
变转欲终君自见，分明化作明窗尘。
铅汞一门不可依，金丹秘诀圣无知。
莫将世人凡铅汞，论年运火共相持。
天生二物应虚无，为妻为子复为夫。
三五之门为日月，能分卯酉别终初。
全养天然禀至神，冲和之气结成身。
富贵只缘怀五彩，心知铅汞共成亲。
乾坤不互相为避，采取元和在天地。
十月养成子母分，贤者何曾更运气。
玄黄溟溟不可辨，铅汞之门义难显。
世人不晓定其源，细视五行定听见。
婴儿漠漠不可悟，徒以劳神虚自苦。
但知会得圣人言，即是分明天上路。
三四同居共一室，一二夫妻为偶匹。
要假良媒方得亲，遂使交游情意密。
浮沉恍惚往难辨，悟取迷途年月远。
欲知灵药何日成，阳数终须归九转。
阴阳冥寞不可知，青龙白虎自相持。
年终变转自相啖，白虎制龙龙渐稀。
干天为父坤为母，南方朱雀北玄武。
年终岁久俱成土，时人何处寻龙虎。
三人义合同为宗，常移日月照其中。
已遇三花金玉液，九转须终十月功。
青龙本质在东宫，配合乾坤震位中。
白虎自兹相见后，流珠那肯不相从。
龙虎修来五转强，炉中渐觉菊花香。
如今修炼正当节，莫使悠悠岁月长。
欲识丹砂是木精，移来西位与金幷。
凡人休处寻踪迹，恍惚中间互窅冥。
悟者犹如返故武，迷途不易寻路苦。
三人运合同一源，本姓何曾离宗祖。
一人本有一人无，金公为妇木为夫。
玄冥深远不可度，志士何曾肯强图。
立天汪汪配地黄，男精和合并同房。
白液炉户随分化，时人服者莹心凉。
金木伤相谁定原，五行相返自相连。
世上黄龙阴火白，谁能识得黄芽铅。
世上铅汞不相依，志士元知在坎离。
贤者共藏人不见，淮南修秘在华池。
九转丹成岁欲终，开炉欲见药花红。
水火变来俱作土，时人何处觅金翁。
铅汞相传世所希，丹砂为质雪为衣。
朦胧只在君家舍，日日君看君不知。
还丹入口身自轻，能消久病去妖精。
贪爱自兹无所染，能改愚人世与情。
谁悟灵丹出世尘，三花会合与龙亲。
君看前后炼丹者，悮杀千人与万人。

真阴真阳是真道，只在眼前何远讨。
凡流岁岁烧还丹，或见青黄自云好。
志士应愿承法则，莫损心神须见道。
但知求得真黄芽，人得食之寿无老。
黄芽不与世铅同，徒以劳身不见功。
虚度光阴空白首，何处悠悠访赤松。
神水华池世所希，流传不与俗人知。
还将世上凡铅汞，相似令人迷不知。
青龙逐虎虎随龙，赤禽交会声嗈嗈。
调气运火逐禽宫，丹砂人腹身冲冲。
五行深妙义难知，龙虎隐藏在坎离。
还丹之术过数百，最妙须得真华池。
丹砂其位元非赤，四季排来在南宅。
流珠本性无定居，若识其原如秋石。
日魂月华二气真，含胎育子自堪神。
变转欲终君自见，分明化作明窗尘。
铅汞一门不可依，金丹秘诀圣无知。
莫将世人凡铅汞，论年运火共相持。
天生二物应虚无，为妻为子复为夫。
三五之门为日月，能分卯酉别终初。
全养天然禀至神，冲和之气结成身。
富贵只缘怀五彩，心知铅汞共成亲。
乾坤不互相为避，采取元和在天地。
十月养成子母分，贤者何曾更运气。
玄黄溟溟不可辨，铅汞之门义难显。
世人不晓定其源，细视五行定听见。
婴儿漠漠不可悟，徒以劳神虚自苦。
但知会得圣人言，即是分明天上路。
三四同居共一室，一二夫妻为偶匹。
要假良媒方得亲，遂使交游情意密。
浮沉恍惚往难辨，悟取迷途年月远。
欲知灵药何日成，阳数终须归九转。
阴阳冥寞不可知，青龙白虎自相持。
年终变转自相啖，白虎制龙龙渐稀。
干天为父坤为母，南方朱雀北玄武。
年终岁久俱成土，时人何处寻龙虎。
三人义合同为宗，常移日月照其中。
已遇三花金玉液，九转须终十月功。
青龙本质在东宫，配合乾坤震位中。
白虎自兹相见后，流珠那肯不相从。
龙虎修来五转强，炉中渐觉菊花香。
如今修炼正当节，莫使悠悠岁月长。
欲识丹砂是木精，移来西位与金幷。
凡人休处寻踪迹，恍惚中间互窅冥。
悟者犹如返故武，迷途不易寻路苦。
三人运合同一源，本姓何曾离宗祖。
一人本有一人无，金公为妇木为夫。
玄冥深远不可度，志士何曾肯强图。
立天汪汪配地黄，男精和合并同房。
白液炉户随分化，时人服者莹心凉。
金木伤相谁定原，五行相返自相连。
世上黄龙阴火白，谁能识得黄芽铅。
世上铅汞不相依，志士元知在坎离。
贤者共藏人不见，淮南修秘在华池。
九转丹成岁欲终，开炉欲见药花红。
水火变来俱作土，时人何处觅金翁。
铅汞相传世所希，丹砂为质雪为衣。
朦胧只在君家舍，日日君看君不知。
还丹入口身自轻，能消久病去妖精。
贪爱自兹无所染，能改愚人世与情。
谁悟灵丹出世尘，三花会合与龙亲。
君看前后炼丹者，悮杀千人与万人。

心地虚闲绝万缘，且宜清静返身观。
要知铁脊梁之汉，何虑修丹下手难。

执著之人得不真，朝行暮辍又非诚。
诚心修炼见功验，方是人中识得人。

须知药得火成丹，又要丹逢火则仙。
片饷工夫修便现，老成须是过三年。

若未逢师且看诗，诗中藏诀好修持。
虽然不到蓬莱路，也得人间死较迟。

一月三旬一日同，修丹法象夺天功。
交加二八为丹母，望远徒劳觅虎龙。

复姤修持水火宗，兔鸡沐浴内丹红。
周天六六寒炉后，十月胎圆显圣功。

拂天乔木映修廊，满目帘间白苎忙。
曾是璧池疏散惯，卧听鸣鼓懒衣裳。

谁遣参军厄所长，夜听铃鼓度修廊。
风流偶未逢狂客，歌颂空惊逼漫郎。
莫恨骅骝縻皂枥，要令松柏饱冰霜。
如闻委吏真劳扰，不许归田是孔方。

茅檐手可攀，修竹出檐上。
寒蟾漏疏明，碎影罗屏障。
情知月色好，达览在虚旷。
东家富池台，端坐不能访。
山林足寓目，细大初无相。
但使人心安，景物自清畅。
霜风中夜作，曲沼金翻浪。
禽鸟断飞鸣，杉松起酬唱。
燎炉宿残火，尚可温新酿。
数杯遣沉冥，万虑一时放。
谁能外形骸，于世无所仰。
晤语一亭间，颓然齐得丧。

越岸方投绂，将回出岫云。
楹间俄梦奠，地下去修文。
落日川原静，悲风草树薰。
但令千载后，掩涕想余芬。

柱颐修剑上凌烟，自古功名亦偶然。
钟鼎山林俱不恶，一瓢吾欲尽余年。

古来兵出仅三旬，便欲修文格远人。
图蔓可堪师已老，涤瑕当与俗更新。
舞干止杀知何日，卖剑归耕要及春。
但得锄耰遍原野，饭藜何惜一身贫。

昔年曾到十三楼，一日西湖十顷秋。
寒碧轩中最宜暑，只缘修竹近清流。

伊昔耐辱人，诛茅此山谷。
爱闲如爱官，食薇如食肉。
酌泉吸山光，清泠饱空腹。
故居今宛然，修篁蔽山麓。
我亦困尘笼，暮年思退缩。
道人梯柏处，梦想长在目。
崎岖乃夙心，宁问隘车毂。
危蹬乱水石，悲风号竹木。
款步转嵚岈，举头蒙朴蔌。
径欲走其颠，仰羡孤飞鹜。
层峰拥户来，何啻三十六。
幽人岂知此，相对一茅屋。
真成拓异境，不胜无遗镞。
夜枕却生寒，尚烦杯酒燠。
清梦那得长，鱼鼓惊晨粥。
五老晓相迎，雾雨如盥沐。
引我眺北岭，坐觉天宇蹙。
朝日涌地低，明霞疑可掬。
欲留采黄精，愧此鬓髪秃。
正恐泛槎星，已见君平卜。

楼观俯长江，竹树蔽修岭。
入门却立惊，清旷非人境。
福地包形胜，真仪入范镕。
护持国祚永，报贶年谷丰。
蓬莱杳莫寻，弱水三万里。
我欲试丹诀，诛茅或在此。
神仙可学否，要且扶頺龄。
生当兵火日，飘泊安得宁。
爱之不可留，弛担休信宿。
白鹤唳石坛，香烟遶云屋。
夜久万籁息，松风度玉琴。
潇然不能寝，相伴一哀吟。

孟公饮狂车辖投，不适遂与俗沉浮。
谪仙醉吟惊冕旒，气侮权幸无悔尤。
不如渊明此意俱悠悠，飘然不系之虚舟。
偃蹇不从刺史游，遇酒或能道上留。
介不为高通不偷，亦知出处非人谋。
人生一世罹百忧，惊风变灭波上沤。
胡为滞此胸中愁，圣贤清浊皆友俦。
九老前尘邈难求，七交高躅或可侔。
百年典刑今在不，振起此风须此流。
亭亭玉立郡督邮，文采秀发中甚遒。
绛帐先生两清修，和音相答鸣琳球。
靖居之孙髯而修，昂藏野鹤横高秋。
林生风度和且柔，抗论直欲轻王侯。
河南游刃无全牛，弟兄传家才术优。
老成不堪冠屦囚，人怜拙甚营巢鸠。
羁穷动辄遭寇雠，但欲缩首眠黄䌷。
何意独蒙公等收，欢然一笑回青眸。
空囊未分一钱羞，典衣犹得事劝酬。
南州竹树相庇庥，步随流水寻清幽。
尚嫌白日多喧啾，少待月出东南陬。
黄梅一株香飕飗，青蘋浮水涵春洲。
那知落雪纷满头，但觉香露沾衣裘。
一釂百罚宁论筹，呜呜自作秦人讴。
快谈慨慷杂嘲咻，凛如武库森戈矛。
天地万物穷雕锼，往往出语夸何刘。
却视万物皆蚍蜉，便拟骑鲸跨九州。
谁能叠曲筑糟邱，所愿酒泉生酒瓯，此生痛饮无罢休。

孟公饮狂车辖投，不适遂与俗沉浮。
谪仙醉吟惊冕旒，气侮权幸无悔尤。
不如渊明此意俱悠悠，飘然不系之虚舟。
偃蹇不从刺史游，遇酒或能道上留。
介不为高通不偷，亦知出处非人谋。
人生一世罹百忧，惊风变灭波上沤。
胡为滞此胸中愁，圣贤清浊皆友俦。
九老前尘邈难求，七交高躅或可侔。
百年典刑今在不，振起此风须此流。
亭亭玉立郡督邮，文采秀发中甚遒。
绛帐先生两清修，和音相答鸣琳球。
靖居之孙髯而修，昂藏野鹤横高秋。
林生风度和且柔，抗论直欲轻王侯。
河南游刃无全牛，弟兄传家才术优。
老成不堪冠屦囚，人怜拙甚营巢鸠。
羁穷动辄遭寇雠，但欲缩首眠黄䌷。
何意独蒙公等收，欢然一笑回青眸。
空囊未分一钱羞，典衣犹得事劝酬。
南州竹树相庇庥，步随流水寻清幽。
尚嫌白日多喧啾，少待月出东南陬。
黄梅一株香飕飗，青蘋浮水涵春洲。
那知落雪纷满头，但觉香露沾衣裘。
一釂百罚宁论筹，呜呜自作秦人讴。
快谈慨慷杂嘲咻，凛如武库森戈矛。
天地万物穷雕锼，往往出语夸何刘。
却视万物皆蚍蜉，便拟骑鲸跨九州。
谁能叠曲筑糟邱，所愿酒泉生酒瓯，此生痛饮无罢休。

投闲非避世，导引学修真。
物外元无事，壶中别有春。
水声清梦寝，山色上衣巾。
已矣将安往，乡关渺战尘。

四山环绕翠岧峣，想见凌晨雪未消。
八万四千修月手，不知何处琢琼瑶。

惯见琳宫全盛时，朅来荒梗倍伤凄。
虚堂不复瞻遗迹，败壁才容觅旧题。
帝傅前修皆矩矱，云孙后裔合攀跻。
兴衰补弊应商略，徙倚修廊日欲西。

惯见琳宫全盛时，朅来荒梗倍伤凄。
虚堂不复瞻遗迹，败壁才容觅旧题。
帝傅前修皆矩矱，云孙后裔合攀跻。
兴衰补弊应商略，徙倚修廊日欲西。

一尺水，一丈波，妙高峰顶笑呵呵。
七步周行浑属我，不妨闲唱太平歌。
灵利汉，不消多，法门广大遍周沙。
若能当处分明了，只在如今一刹那。
莫求真，休觅假，真假中间都放下。
晃晃威光烁太虚，不知谁是知音者。
赞不欣，徒说谤，三际无心俱扫荡。
正体堂堂一物无，是佛是魔俱一棒。
小根闻说暗攒眉，绳上生虵又更疑。
拨转面前关棙子，只许当人独自知。
阿呵呵，在圆觉，流出菩提遍寥廓。
鬼面神头几百般，无瑕镜里皆消却。
君不见觌面相逢机掣电，直饶天眼不能观，点着不来真死汉。
劝君参，参彻灵明自己禅。
善财不用南方去，黑白分明在目前。
劝君信，信心战退魔军阵。
此是华严最上乘，森罗万象皆相应。
劝君修，六门通达任优游。
寒山拾得才相见，指点丰干哂未休。
火风催，四山逼，那时要见君端的。
有个真空解脱门，千眼大悲何处觅。
有时放，有时收，唯有知音暗点头。
杏华村里如相见，跳出沩山水牯牛。
有时喜，有时嗔，无位真人迸面门。
殷勤为说西来意，暮楼钟鼓月黄昏。
有时唱，有时歌，颠言倒语不奈何。
声声尽出娘生口，不属宫商一任他。
有时默，不时笑，懵懂铁锤无孔窍。
轻轻触着便无明，只这无明元是道。
有时行，有时坐，露影藏身成两个。
不独张现会打油，细观李四能推磨。
无缝塔，见无因，巍巍本自隐深云。
国师样子应难造，不觉锋棱露一层。
无底钵，手中擎，百千沙界里头盛。
大庾岭头提不起，都缘着力太多生。
没底船，不曾漏，千重雪浪皆能透。
只凭一个把稍人，谁管狂风连地吼。
无鑐鏁，孰安排，鏁断重关绝往来。
巨灵抬手空劳力，唯有无心便得开。
无毫拂，是何物，击碎狐疑山鬼屈。
一喝唯言三日聋，谁怜大辩翻成讷。
无孔笛，最难吹，角征宫商和不齐。
有时品起无生曲，截断行云不敢飞。
无根树，直侵云，枝条郁密盖乾坤。
劫火洞然烧不得，利刀斩处亦无痕。
无面目，担板汉，玩水游山无侣伴。
迦也门前倒刹竿，文殊剑上全身现。
日面佛，干屎橛，八两半斤谁辨别。
七斤衫子恰相当，镇州休更秤萝卜。
野鸭飞，鸾对舞，三个孩儿抱华鼓。
赵老曾看半藏经，灵云一见桃华悟。
真实语，报君知，不用思量不用疑。
春来决定千华秀，冬尽长天片雪飞。
头头漏泄真消息，那个休心辨端的。
眼横鼻直一般般，不离当处休寻觅。
古佛言，祖师说，千圣路头同一舌。
他日人天匝地来，那时方表而今决。

司空山，在云外，时人到得方自在。
我今随力幸登临，四顾巍巍无向背。
绝遮拦，难比况，千山万山齐恃仰。
九夏炎炎雪正飞，三冬飒飒华初放。
春不荣，秋不落，隐隐昭昭倚寥廓。
直下人间咫尺间，欲上之人难措脚。
人迹绝，野境宽，触事无能懒散便。
有时向日岩前坐，有时乘困日高眠。
不学禅，不修道，只么腾腾恣颠倒。
百种无求个野人，随分随缘能作造。
不从他，不觅己，一句灵灵万缘里。
自从识得祖师关，历历明明此为始。
无妙名，无忌讳，来者向渠只么是。
任你千般与万般，何曾出得个些子。
分明说报知音，目炙风吹不用寻。
须弥南畔相逢著，积翠台边旨更深。
旨更深，谁会得，东村王老眼前黑。
李四张三不信伊，问尽邻家转疑惑。
转疑惑，不较多，为君吟作司空歌。
宫商角征任吹唱，角征宫商争奈何。

南泉提起下刀诛，六臂修罗救得无。
设使两堂俱道得，也应流血满街衢。

修行不落与不昧，尽作野狐涎唾腥。
拾取娘生穷相口，拶开云路吸雷霆。

百千诸佛眉弯曲，无订无修眼搭痴。
踏着未消连底冻，一时认作碧琉璃。

官属邃中书，朝班高太府。
陈卿棹臂去，偃仰一茅宇。
临池看鱼乐，坐树听鸟语。
修竹手所栽，薪萌争上土。
天开重新运，圣作万物睹。
会合如风云，吹嘘者龙虎。
陈卿落闲处，问孰与为伍。
毛颖传中人，渠侬适成五。
诗章出咳唾，流派考宗祖。
仲严更献酬，胸次非小户。
览观不暇给，烂若花药圃。
可畏韵险艰，浮梁袅相拄。

紫薇花底人，去作泉下梦。
佳城闭青春，风木号永痛。
寒泓孰出之，甘冽可抱瓮。
乃知主地神，效此清净供。
汲引入中厨，色味胜乳湩。
老龙来试诗，事有万钧重。
寄声松大夫，并语石翁仲。
俱修护持职，以遗云来用。

朝随粥鱼作，夕与栖鸟眠。
中间复何事，野饭炊山田。
摩腹步修庑，披襟坐南轩。
薫炉郁佳气，茶鼎浮轻烟。
闲开竹窗帙，静憩蒲团禅。
庶几永白日，亦用销残年。

绝岛浸中零，飞来枣叶轻。
碧天围斗野，红日下芜城。
山作修眉翠，人添老眼明。
园林多胜地，独爱小峥嵘。

海内孤寒士，江头独冷官。
胡为涉修阻，不肯近长安。
蠲纸无留笔，生枝不带酸。
名山天下少，行矣雪消残。

对雪同谁语，登楼似欲仙。
人家修月户，丈室散花天。
山拥钩帘外，江横隐几前。
寒深落雁渚，清集钓鱼船。
扶病从摩诘，销忧得仲宣。
展书明细字，烹茗湿疏烟。
月好还同梦，诗成已下弦。
明年傥相忆，一为到关边。

佩声曾到鳯凰池，不尽胸中五色丝。
三黜本因元祐学，一飞合在中兴时。
忽惊地下修文去，太息门边问字谁。
犹想泉台有新作，郊原小雨欲催诗。

年年歳歳望中秋，歳歳年年雾雨愁。
凉月风光三夜好，老夫怀抱一生休。
明时谅费银河洗，缺处应须玉斧修。
京洛胡尘满人眼，不知能似浙江不。

移春小槛绿樽前，记得花头数尺圆。
传语郑荘修故事，锦薰笼畔过年年。

帝所三江带五湖，古来修贡有淮鱼。
上方无复𧏖珠事，玉食光辉郤要渠。

善权石状说不尽，怪怪奇奇惊倒人。
大屋修廊岩下路，凄风冷雨洞中春。

惟昔号能吏，在公勤严明。
挟兹来共理，教化日流行。
堂堂陈汉州，所至树风声。
四美出天性，早擅循良名。
平心衡称物，敏手刀发硎。
奸黠胆欲破，隐伏无遁形。
千里归镇静，人神各安宁。
爱物及鱼鸟，游泳全其生。
舆言诵嘉政，不待三年成。
房湖天下绝，好景无阴晴。
退食来徜徉，风月搅诗情。
修竹如君直，流水如君清。
岂无宴赏心，对此乐事并。
国步正艰险，天骄尚纵横。
惜哉廊庙器，乃尔屈专城。
瓜期忽忽来，歳月令人惊。
车辙不容卧，去意一何轻。
金陵一水通，当宁思豪英。
况最郡守课，由来入公卿。
君才森武库，可当十万兵。
行矣佐中兴，力扶天柱倾。

志士居环堵，常怀天下忧。
而况立王朝，为国当远谋。
中原乱戎马，骚扰十三秋。
宫阙翳草莽，井邑成墟丘。
先生身补外，兴言泪长流。
满腹贮经纶，寸丝殊未抽。
篇章泄幽愤，山云为之愁。
遂令寰海间，望治空悠悠。
诏旨忽旁招，喜气扶仙舟。
风涛照孤忠，轩陛需嘉猷。
屈指在廷彦，如公实罕俦。
片言傥遇合，男儿志愿酬。
方今艰难际，皇祚若缀斿。
百蠧尽扫除，群黎自歌讴。
古来柔远人，莫先政事修。
要当效甫申，岂但为枚邹。
高堂有甲兵，千里归坐筹。
赞成中兴功，踵迹商与周。

仲冬阴气积，严霜冻郊坰。
居人犹念寒，子有万里行。
此行勿云远，去路青云平。
骅骝无蹇步，鸿鹄有修翎。
圣明图治切，仄席用儒生。
曈昽九门辟，纷袍集王庭。
吾子富春秋，词学浩纵横。
一吐经济策，唾手拾科名。
秋风归故里，锦衣为亲荣。
眤眤重离去，莫学儿女情。

老嵩悟尘缘，洪炉一点雪。
飞行三界外，宴坐常兀兀。
有如出笼鸟，岂比缩颈鳖。
万象一诗本，章句真琐屑。
世人不识渠，小智互分别。
岂知日用处，默语无殊辙。
春雷未出地，草木含冻结。
大声歘然来，蛰龙起修骨。
神功无定在，作止才一瞥。
以诗来议师，所见何纤末。
想当闻此言，挥麈笑且咄。
惜哉二三子，微沤更出没。
眼翳挥未扫，幻化何从灭。
月体元自空，三三认盈缺。
长篇陋摛锦，敏思迟击钵。
秪向语边寻，那解默时说。

壮岁悟修性，磨礲谢圭角。
堕身尘网中，意气翔寥廓。
动遭白眼观，罕识黄金诺。
圣贤皆吾心，所读真糟粕。
妙处谁与语，此道今萧索。
西施及嫫母，本身非美恶。
掩关学宴坐，浩气合冲漠。
身世鸿毛轻，利名蝉翼薄。
兀兀寡知音，头童齿将豁。
向未得良友，杯酒屡同酌。
见我辄倾倒，清音听明铎。
马队骧天骥，鸡群昻野鹤。
新诗续风骚，久矣无此作。
词锋敏而锐，百献敢一酢。
愿君偃戈矛，使我坚城郭。
中虚道自来，大信本不约。
养兹百炼金，劫火难销铄。
心法两俱忘，无解亦无缚。
参乎一以贯，回也不改乐。
富贵何足云，侯门空赭垩。

穷居罕人事，来往断交亲。
粗安鹪鹩居，靡求尺蠖伸。
坐看柴门外，日飞车马尘。
谁能学桔橰，俯仰更随人。
况今世道丧，风俗已浇淳。
为民非野鹿，作吏无古循。
太仓五斗粟，食之愧高旻。
故人善处我，儒官饱常珍。
风月即侪侣，诗书乃比邻。
隤然一室中，浩气横八垠。
刘郎晚相遇，放旷如逐臣。
素心日倾倒，吟啸乐天真。
秕糠嵇阮辈，自号葛天民。
马曹似是耳，宁畏官长嗔。
墨池子杨子，风流吾里仁。
偶来官一邦，眉端喜津津。
抵掌论进修，德业须竞辰。
有时相就饮，幕天地为茵。
冯君十年别，龙鹄迹久陈。
邂逅果山底，一见两脚踆。
初来梅萼吐，欲去柳眉颦。
平生知识多，斯人罕其伦。
我今亦西矣，笻竹访峨岷。
凭谁与之俱，足跣头不巾。
刘郎归既趣，杨子任方新。
从兹遂分手，三秋敌昏晨。
所期各精炼，加飡戒五辛。
他时共相见，两颊桃花春。

古木卧偃蹇，修篁立葱青。
春风渺无迹，林鸟报先声。
篙师任沿溯，潭纹乱虚明。
佳人更吟咏，洗我尘虑清。

平生栖息地，往往旋修筑。
为怜双净眼，不肯受羁束。
官居凿小轩，容膝盖已足。
于焉得逍遥，内视聊自牧。
廓廓乾坤大，冥冥鬼神服。
是心不违仁，如种五谷熟。
乃知穷且贱，未必不为福。
朋僚饷新诗，句法惊小陆。
秀色增云山，荣光发林木。
何妨曵杖来，斯乐未敢独。
清谈可以饱，岂但蠲烦促。
非必酒与肴，佳客始能速。

修竹不知数，云藏小渭川。
亭沼经营初，观者日骈阗。
耆旧为我语，中有一龙渊。
时时见怪象，吐气如长烟。
渔人或舣舟，樵牧不敢前。
兹实总角时，耳聆父老言。
相携示其处，止水涵青黫。
沈沈不见底，似有蛟蛇蟠。
我时心语口，龙岂居其间。
江湖非不广，而此栖蜿蜒。
有无未可知，疑信空相传。
皇天傥困汝，时至须腾骞。
沧溟可以家，一徙窟宅悭。
变化作霖雨，涤荡骄阳愆。

官闲访招提，偶作南山游。
门前乔木阴，苍藤挂髯虬。
野僧出迎我，貌古气且柔。
相将入壶中，水竹净双眸。
万竿团修翠，一溪皱横流。
长桥翼方沼，髣髴疑行舟。
角门通细路，崎岖上层丘。
树色老欲瞑，风声寒自飕。
佛阁瞰澄碧，下有百丈湫。
客言龙所邑，不受鱼与䲡。
行行更小亭，罗坐得小休。
石罅流清泉，甘冷无与俦。
濯足夫岂敢，洗耳良末由。
自怜山中人，十载冠压头。
公檄听奔走，端似置书邮。
惟有烟霞疾，沈绵未肯瘳。
邂逅惬幽怀，落日尚迟留。
五斗奚堪恋，十亩亦易求。
要希陶渊明，投绂事农畴。
超然傲尘世，知命复何忧。

我闻修竹阴，清邃不受暑。
安得十亩余，其中创幽墅。
日长惟鸟声，昼静无人语。
习习来微风，萧萧堕寒雨。
呼儿出柴扉，垂纶坐沙渚。
斯志久未遂，世路今弥阻。
新诗何起予，风味胜清醑。
自怜拘一官，隐逸愧前古。
好梦只林泉，羁踪犹粪土。
岂能学贪夫，忘身徇圭组。

万法归一心，一心何所寄。
灵光自巍巍，无物不具备。
如来既先觉，要警众生寐。
倒说纵横说，莫非明此事。
上根可与语，惟有十二士。
问略答更详，玄关大开示。
下及三种观，真修岂容废。
定轮各差殊，均入清净地。
直须顿悟入，不落第二义。
圆觉与圆通，总是闲名字。

世道交相丧，古风邈悠悠。
真纯化浮伪，士俗日以偷。
公生寂寥后，慨然跋前修。
奥学穷根柢，高文谢雕锼。
壮岁拾科目，回翔四十秋。
孝弟可移官，所至人歌讴。
处巳务恬退，驰骛吾所羞。
临民本慈惠，击搏吾所咻。
俯仰无愧怍，言行何悔尤。
邦符与使节，异乎人之求。
可怜贪残子，快意乏远谋。
报应捷影响，坐致无边愁。
傥如西方说，宁逭铁围囚。
不知公英灵，久矣清都游。

草木尽柔脆，夫君抱刚质。
孤标老更高，翠叶秋仍密。
伊余亦刚介，论交自畴昔。
相见眼终青，直谅盖多益。
夕阳映雪低，晓露和烟滴。
清修良起予，安可无一日。
柳条但柔姿，桃李从令色。
与君期岁寒，勿作春风客。

大火西流金用事，四海八荒蟠杀气。
风凄露冷雨涔涔，草木山川遍憔悴。
天公有眼老亦昏，妙手凭谁刮双翳。
一年佳月在今夕，可奈太清云点缀。
大威神力宰官身，开阖阴阳本游戏。
晚来微念入何许，顷刻氛霾变澄霁。
坐客惊起一凭栏，三峨新扫修眉翠。
瑶台飞镜贴寒空，流水无声光满地。
明吞万象却星辰，影落千岩走魑魅。
樽罍预设众初疑，唤得嫦娥乃容易。
良夜沈沈桂树高，兴发却嗟清影驶。
此时此乐不长有，一醉已拼那敢避。
更阑酒尽东方白，望舒迤逦还归辔。
我欲从之上广寒，挹取金波洗尘世。

鹤山争揽胜，此地独超然。
秀𪩘修屏立，枯崖半屋悬。
团云饶翠竹，鸣玉落清泉。
自得高人赏，佳名日益传。

竹洞深深处，斯游契采真。
故来非俗客，同道是幽人。
日暗能休影，风清不受尘。
行行无限意，满目涨修筠。

误逐衡阳暖，轻逃塞北寒。
偶分千里伴，翻羡一枝安。
兄弟今何许，家乡路若干。
飘零归未得，浅渚戢修翰。

凛凛霜威扑扑尘，不堪晓骑送行人。
云山万点远连蜀，烟树两行初过秦。
风厚正能扶大翼，浪高端足化修鳞。
圣君急士思调鼎，喜见寒梅漏泄春。

乞得筋骸伴老农，一丘春兴有谁同。
禽声路入笙簧里，花色人行锦绣中。
薙草养兰修故事，凿渠引水著新功。
羲和叱驭应难挽，愁见颠狂柳絮风。

西风卷尽片云浮，天宇团圆素月流。
玉斧修成三夜景，银盘赛过十年秋。
佳人渺邈心相照，羁客徘徊影共愁。
安得仙娥一招手，驱鸾驾鹤上琼楼。

禅宗诗律造精微，眼底纷纷识者稀。
举世何人谈大道，怜君与我叩玄机。
休夸修炼飞金阙，勿笑沉沦陷铁围。
善恶两途俱是错，堂堂日用要知归。

修篁卫长江，云气自翔集。
中有无心人，片云随出入。

修证彼何人，有国号众香。
此境了不殊，沉檀蔼飞扬。

岁月推来逢子午，坎离交处互乾坤。
休将世法论修短，超出阴阳道独尊。

涉海必假舟航，登山当寻蹊径。
每叹修身错路，譬如饮药加病。
逢人须是问津，有心未免击磬。
况遇先觉先知，早明不垢不净。
七情涣若冰雪，一性湛然渊静。
虚无体道合真，恬淡乐天知命。
外之寇贼消亡，内焉邦家昌盛。
初守一以处和，乃无事而生定。
教不倦称乎仁，德分人谓之圣。
故玉非琢不成，惟木从绳而正。
要明师指药物，藉元神为本柄。
大道多歧亡羊，至人用心若镜。
何妨常善救物，免使大惑易性。
门庭既已趣入，根株亦须穷竟。
直至出死超生，方知聋者善听。

地涉云安境，山居燕子龛。
帘垂看急溜，盖偃得修楠。
牢落前贤迹，光明古佛庵。
幽禽知客至，一一解玄谈。

平生丘壑心，余事不挂目。
藜杖南山来，要使富幽瞩。
异哉小玲珑，蟠峙苍弁腹。
修藤结悬崖，飞溜响空曲。
伏石卧虎状，腾拏杂奔鹿。
砑然互吞吐，侧路劣容足。
拂拭古藓纹，字刻翳新绿。
标榜玲珑名，奇怪殆天属。
扪萝上绝顶，坦坦类平陆。
俯首瞰来踪，穹然在幽谷。
传闻昔逋客，诛茅此营屋。
清魂不可招，千载想遗躅。
我思造物巧，妙供幽人禄。
挥斤役山祗，斵此一拳玉。
云窗与雾阁，一一相亘属。
岂无部曲众，猿鹤即更仆。
岂无节旄贵，松桧自张纛。
此事久弃置，蛛丝网岩麓。
翩翩佳公子，心古韵不俗。
驾言脱华簪，兹焉卜幽筑。
终日面巑岏，世故岂容触。
指点空洞姿，喜气政堪掬。
挟策校昔游，健步念须续。
亦有招隐诗，薄暮不可读。

簿书日在手，佳思挽不留。
而能痛拨置，时来访清幽。
古木占城阴，一曲萦寒流。
落影插清泚，绿荫亦巳稠。
结亭坐蟠石，傲兀忘拘囚。
雄谈功名外，俊气横九州。
事故未应尔，长恐坐阻修。
造物小儿相，妒我得暂休。
河鱼竟中溃，午枕犹扶头。
双凫飞舄声，历历过墙陬。
此兴岂复浅，何当起从游。
试令开丈室，子能问疾不。

深林艺松柏，不数栎与樗。
坐待十亩阴，等为匠氏储。
宁复知种德，责报不厌徐。
名令后必大，善积庆有余。
于焉望丰屋，政可增修闾。
王孙世东州，奕奕盈簪裾。
金埒通里巷，珠树连堦除。
贤哉景发甫，爽爽众莫如。
直气薄霄汉，妙语锵琼琚。
定知磊落人，一见怀抱摅。
谓我架华堂，映发先人庐。
掲名取肯构，盖念经营初。
堂前植桃李，堂上罗诗书。
桃李意取适，诗书计非疏。
诸郎自兰玉，舌耕起菑畬。
吾诗以为箴，会见联高车。

峩弁千峰倚天碧，上有修筠材可篴。
月明三弄面巉岩，惊起哀猿啼峭壁。
儿童斵石攅青瑶，寒林萧萧吹堕樵。
坐令结习落幽梦，芒鞋竹杖归路遥。
觉来只影徒相守，哦子清诗笔如口。
眼中何必小玲珑，仿像九疑当户牖。
神丹已失大江漘，谁与安期追后尘。
分天隔日不可到，使我目断苍梧云。

闻公卜居问龟策，隐屏畏人呼重客。
闲招溪友铁头航，戏蹑邻娃金齿屐。
舍旁修木荫风潭，坐有郎君掣电岩。
已将此段慰偪仄，更为岑参来巷南。
细说当年陈类癖，伏合忿争书日历。
国医袖手药笼空，挂壁犹余弓矢室。
吾州万落与千村，以葛名儿浸及孙。
刲羊击豕作寒食，定恐酌公忘斗石。

佳哉十八公，凛凛廊庙具。
大匠偶未收，苍髯郁如许。
根盘曲磵幽，势宅层崖阻。
清风自扫门，当伏不受暑。
顾我萧散姿，本是山中侣。
出逢畏日长，只影无地去。
偷闲萧寺游，清阴直修庑。
神交先浩茫，径造不我拒。
斗酒起自行，开怀为延伫。
寒绿浸杯盘，劲气逼牙辅。
语已心地凉，外热宁足御。
公家绿骨蛇，千岁穴深土。
何当供晨餐，散我腰脚偻。
它年听飕飗，危冠挂神虎。
此意亦大奇，勿与夏虫语。

投晓平安使，仓皇扣倚庐。
修涂幸及此，细语问何如。
云自三关道，曾持一纸书。
崎岖经寇难，只影到乡闾。

山萦细路走修蛇，峭壁连云只藓花。
木末忽看幡影乱，马头初见殿阴斜。
回廊迤迤穿危峤，侧涧娟娟露浅沙。
秀色可餐吾事办，粥鱼茶板莫相夸。

渡涧穿林夕未休，野人篝火引前驺。
惊从略彴滩声急，喜见廜{广稣}草盖修。
云卧自惊魂梦冷，星驰先恼肺肝愁。
乞身老我双溪上，记取端能赋远游。

在昔得名齐，连墙亦共蹊。
修篁同碧嶂，寒溜合清溪。
阁影高低并，钟声左右迷。
游人俄省悟，东即是林西。

自称居士拟香山，只影江湖得暂闲。
大隐可能追褦襶，小亭聊欲对孱颜。
持杯有月同歌舞，策杖无人共往还。
闻道修篁解新箨，密遮门迳不须删。

立秋亦云久，凉飚何参差。
蓐收气力弱，炎帝从见欺。
赤云热如火，反甚盛夏时。
阴阳互击薄，变动不可期。
飓风欻卷地，急雨如崩犂。
屋瓦逗飞鸟，云柟棼乱丝。
暗恐江汉覆，又疑山岳隳。
百川肆横流，倏忽漱城陲。
居民类烧蚁，惶恐不自持。
为鱼在顷刻，呼叫声何悲。
我公初不动，徐问其所为。
以谓吾在是，水其为民疵。
驾言径往视，朝服来登陴。
狂澜吼而至，公亦为兴咨。
端物叩头立，逡巡以致辞。
公辞殆未毕，水还疾如驰。
回首望黑云，忽然见明曦。
雨师不得逞，风伯无所施。
少皞独行令，昊天青四垂。
吁哉是可骇，神速至于斯。
苍苍其天乎，所听信已卑。
公言我不闻，岂谓天闻其。
古人称至信，水火蹈不疑。
天人虽限绝，吻合无由私。
宋景出言三，荧惑为之移。
今公不待再，水灾迄免罹。
惟公古君子，诚信本天资。
行藏即造化，神速固其宜。
嗟我海邦民，此患常羁縻。
往岁雨暴作，水行适及榱。
城坏而入水，黎民无孑遗。
官府一朝废，所亡盖不赀。
朝廷痛民害，大为筑城池。
中间水屡溢，几乎与城夷。
城坚水无隙，民处不复危。
今则城已敝，阙落空残壝。
如闻去岁冬，我公闻上司。
此实民之急，请从官缮裨。
上司靳省费，移牒犹难之。
民心日懔懔，见雨常颦眉。
但恐水不至，水至决不支。
前日果见此，必知其知随。
又安知我公，有道众莫窥。
救汝于沟壑，夺汝于蛟螭。
举眼看三光，措身于两仪。
公德大如许，汝知乎不知。
恶呼汝至愚，岂能事远思。
此城苟未修，此患终未离。
明年公且去，水来将赖谁。
愿公尚怜汝，再请而勿辞。
城修有二利，官帑皆在兹。

立秋亦云久，凉飚何参差。
蓐收气力弱，炎帝从见欺。
赤云热如火，反甚盛夏时。
阴阳互击薄，变动不可期。
飓风欻卷地，急雨如崩犂。
屋瓦逗飞鸟，云柟棼乱丝。
暗恐江汉覆，又疑山岳隳。
百川肆横流，倏忽漱城陲。
居民类烧蚁，惶恐不自持。
为鱼在顷刻，呼叫声何悲。
我公初不动，徐问其所为。
以谓吾在是，水其为民疵。
驾言径往视，朝服来登陴。
狂澜吼而至，公亦为兴咨。
端物叩头立，逡巡以致辞。
公辞殆未毕，水还疾如驰。
回首望黑云，忽然见明曦。
雨师不得逞，风伯无所施。
少皞独行令，昊天青四垂。
吁哉是可骇，神速至于斯。
苍苍其天乎，所听信已卑。
公言我不闻，岂谓天闻其。
古人称至信，水火蹈不疑。
天人虽限绝，吻合无由私。
宋景出言三，荧惑为之移。
今公不待再，水灾迄免罹。
惟公古君子，诚信本天资。
行藏即造化，神速固其宜。
嗟我海邦民，此患常羁縻。
往岁雨暴作，水行适及榱。
城坏而入水，黎民无孑遗。
官府一朝废，所亡盖不赀。
朝廷痛民害，大为筑城池。
中间水屡溢，几乎与城夷。
城坚水无隙，民处不复危。
今则城已敝，阙落空残壝。
如闻去岁冬，我公闻上司。
此实民之急，请从官缮裨。
上司靳省费，移牒犹难之。
民心日懔懔，见雨常颦眉。
但恐水不至，水至决不支。
前日果见此，必知其知随。
又安知我公，有道众莫窥。
救汝于沟壑，夺汝于蛟螭。
举眼看三光，措身于两仪。
公德大如许，汝知乎不知。
恶呼汝至愚，岂能事远思。
此城苟未修，此患终未离。
明年公且去，水来将赖谁。
愿公尚怜汝，再请而勿辞。
城修有二利，官帑皆在兹。

山色重重锁碧萝，更栽修竹在山阿。
老僧不识春头面，但见阶前新笋多。

忆昔游洛川，投宿龙门中。
远意托清梦，缑山访遗踪。
道逢王子晋，琼轮驾飞龙。
幢盖纷飒沓，导从千玉童。
行行蹑清尘，遂到紫翠峰。
整冠叩仙阍，获礼冰雪容。
琼觞酌霞醴，劳苦问所从。
授以龟台书，玉笈启灵封。
劝我勤修炼，他时会方蓬。
再拜领真诀，永永藏丹衷。
俯仰十载余，光景如飘风。
常恐年岁晏，难收梨枣功。
愿言坚此心，真缘傥潜通。
相与乘飞霞，谒帝青琳宫。

滋兰事修洁，佩服何陆离。
谁为风霜惨，轻同萧艾萎。
芸窗萤罢照，蕙帐鹤犹疑。
有子能传业，皇天还有知。

夕阳淡遥岑，晚烟横万井。
清风入修竹，真契不待请。
无人共杯杓，何许发嘲哂。
空余江梅兴，苍波千万顷。

神飚转阙角，龙旗振琼銮。
是时天宇净，极望青漫漫。
更长海月上，高出修竹竿。
遥知露如珠，的皪在仙盘。

灵均志与日争光，收拾香草供篇章。
高冠奇服事修洁，辛夷为楣药为房。
滋兰九畹多不厌，似更有意怜幽香。
当时楚俗宝萧艾，谁知纫佩芙蓉裳。
高情如兄能有几，封植灵根当砌傍。
芝英玉树宜相映，清芬宛转随风长。
结根得所异晚菊，不向篱边混众芳。
早晚知音垂采摘，玉盘霞绮升中堂。

竹轩居士全天真，胸中不着纤毫尘。
泠然孤照更洞彻，炯如月白垂秋旻。
纷纷俗物不到眼，但延修竹为佳宾。
一谈不交意且喻，真契岂复烦云云。
清风高节自相许，爽气晓接西山云。
一般奇绝静中觉，细香风过时时闻。
端能令人看不足，乘兴数来还更新。
欲扫寒梢挂高壁，不惜画材无此人。
嫦娥却解窥窗户，时与此君传喜神。

欲知奇品冠坤珍，须观乳面啮瓯唇。
汤深不散方验真，侧瓶飞瀑垂岩绅。
色香味触未离尘，清意元自超空轮。
灵台赓唱格力匀，皎如冰蘂夹霜筠。
高词险韵愁鬼神，雄辨逸藻回冬春。
天教飞步出凡伦，窥闯天巧终不真。
闽山苍翠倚高旻，地灵气淑储芳津。
从来霑溉浩无垠，修贡先期还更新。
诸公才具足致身，况复感会方逢辰。
迩英讲读优儒臣，玉瓯珍赐从中宸。
自怜衰鬓真陈人，欲觅渔舟向水濵。

焦先但作蜗牛庐，真与蜗牛壳相似。
当时虽省营筑劳，把茅盖头已多事。
珏溪樵客意高远，几欲巢居如上古。
茂林深处即幽居，树作檐楹根作础。
经始全资木居士，竹夫人来共胥宇。
删繁聊藉刈禾镰，补罅不须修月斧。
山中熊馆作比邻，梦里蚁城真别墅。
葱帐不容逋客归，药房闲咏骚人语。
月钩斜挂褰云箔，霞绮高长当朱户。
瑶砌无尘透晓霜，珠帘隔雾连天雨。
洞门虽开亦非开，当空凿出高崔嵬。
凭虚公子见之喜，便约亡是公同来。
更容明月作不速，宾主谈辩声如雷。
画空题诗记真赏，要与幽人作榜様。
是中无欠亦无余，一任傍人说半藏。
莫言基址真牢固，夜半负之人莫悟。
玉川胆怯不须论，觑着地皮卷不去。
须防毗耶无垢师，擎向手中便进步。
要当石头具道眼，本自无来今不住。
饶他百倍有神通，到此一筹无用处。

汉家恢儒成治功，独与三代同高风。
当时经术传家者，大小夏侯名誉崇。
邺都雄图方鼎峙，英俊乘时尽风靡。
坐使当途基业成，才如伏波能有几。
公家先世不乏人，诗书韬略传清芬。
文取贤科武分阃，爽气英姿今尚存。
前人清白今人继，方得家声终不坠。
修身大要在养心，公以自名深有意。
世人但知纵多欲，盈壑填溪不知足。
尽取豪华供目前，几人更戒前车覆。
如公此意具真识，不似世人长荆棘。
寸田尽著子孙耕，会见庆馀由善积。

修竹幽兰伴高卧，新诗不待江山左。
开缄快读耳目醒，睡魔奔迸愁城破。
悬知大手千人英，且拟二招吟只些。
暂时虽现宰官身，百事疏慵无所作。
郊居未敢厌岑寂，且烹杞菊充朝饿。
劝兄不须梦惠连，鄙句安能婉如佐。
冰壶玉椀幸无瑕，莫使游尘得轻涴。

沟塍流水已源源，还有余波及众川。
焦稼顿苏苗薿薿，涸池重见叶田田。
休疑两种分干湿，且喜修罗罢铠鋋。
平籴莫将同上熟，恐教闾井却骚然。

中兴修政似周宣，共理聊烦命世贤。
凋瘵气苏真肉骨，豪强胆落怯冰渊。
远猷岂合淹千里，温诏俄颁自九天。
解释邦人去思恨，为言行复入陶甄。

君王圣母与天通，预建慈宁广内中。
果庆回銮功已就，纂修事实示无穷。

修竹寒禽伴写真，细看更觉妙通神。
早知终有飘摇患，应选深林寄此身。

所历登临尽，愁新屈子居。
青修一嶂远，红蓼几花疏。
直节乾坤外，骚文雅颂余。
殷勤酹江月，生气凛如初。

凫山高与苍旻训示，根盘八里雄坤维。
油然出云为风雨，泽周一境无凶饥。
重楼复殿据山腹，蜿蜒攫护神□□。
威灵如在骇闻听，至今父老能言之。
断碑刓缺尚可读，湮埋岁久人无知。
高高一峰独秀出，上有蝉蜕真仙居。
似闻尝任石埭尹，化流德洽真民师。
持竿戏投白龙饵，隐雾深韬玄豹姿。
手披蕊笈校丹篆，足蹑飞升腾紫微。
相逢邂逅一笑粲，真将莫逆论心期。
从兹来往因无间，遗踪所至犹可推。
弦歌标乡里犹在，望仙纪地名独垂。
栖真发寄伟曾税驾，绝顶尚留丹灶基。
近邻眢井数盈九，石甃坚深端可窥。
神既庙食还旧隐，仙亦偶坐应祷祈。
合堂荐享异肴蔌，乞灵修敬倾里闾。
政和天子谨祠祭，郡县有请咸勿违。
一朝飞章达旒扆，往往一夜曾躬披。
俞音载锡降芝简，庞贲徽名昭典彝。
神兮仙兮服君赐，福庇斯民无已时。
仙将出游神速往，霓旌绛节相追随。
神既来归仙至止，衮衣羽帔瞻光仪。
繄予顶谒亦云屡，淋漓醉墨聊一挥。
词虽芜颣事摭实，庶几传信祛群疑。

孝养人谁及，清修少比伦。
旋闻丹旐具，俄见轴车存。
空叹音尘远，犹思燕席温。
安然向窀穸，感涕一销魂。

与君同酸苦，思得一散愁。
散愁何所适，共作郭外游。
是时穷冬节，寒威未肯收。
茫茫一望间，丰瑞弥阡畴。
老农挟雉子，嬉戏寻朋俦。
问之向人语，明年报有秋。
淮南尘土地，髙原少车沟。
夏苗率畏旱，冬雪苦不优。
若呈盈尺白，卒岁无所忧。
常闻争战后，天意不自由。
人心结恨愤，阴阳不旋流。
皇天佑邦家，予赉遍九州。
将欲扫凶丑，先为除凶蟊。
况此甸服内，大驾方豫游。
赐之仓箱实，始应政事修。
所以田野间，老农获歌讴。
愁中闻此语，悦如去罝罦。
未谙鼎馈食，亦宜保干糇。
回头顾二子，不用自拘囚。
往来茅舍酒，三酌更献酬。
枯肠得滑润，一笑散孤幽。
放怀了无闷，万事皆悠悠。
晚归足益健，自喜筋力柔。
归见城中人，揣我将何求。

楚人问晋勇，答曰好以暇。
后人或疑之，针也其说驾。
吾意政之余，观此得用舍。
晋士傥不然，安能一战霸。
韩君令安成，不待期月化。
始如逆走丸，卒若快啖蔗。
为政行辟人，修梁插飞架。
异时常病涉，举邑佥矜诧。
王子吐琳琅，文章助光价。
绿波凝暮朝，晧月迷清夜。
谁云困兵革，不可事耕稼。
聊书以记之，来者可凭借。

二年庐陵城，不踏安成野。
但闻古侯封，沃壤富书社。
剸烦或容容，书考乃下下。
韩君令安成，政事饰儒雅。
考实见功多，程劳用力寡。
邑南横长溪，春流夏湍泻。
舆梁久弗支，冬涉犹病骻。
韩君一咄嗟，民力竞输写。
修梁插晴空，野色集平瓦。
问君胡能然，一钱不入把。
因民乃利民，胡往弗宽假。
十年旌旗中，未得洗兵马。
羽书固所先，民簿乃付且。
谁知安成令，从政识用舍。
目前纵奔驰，心事日萧洒。
薛宣好男儿，正可上醇斚。
吾虽不预观，书以告来者。

一室恐妇愁，三间良足用。
积钱宽买园，此事不敢梦。
弋阳千万家，比屋接修栋。
相期生在勤，意象不少纵。
饥字参不破，竟日自倥愡。
设有花木山，仅作一身供。
徐翁初来时，赤子不取重。
徐徐汲壑谷，辘轳转双瓮。
锄夷荆棘开，改化溪山动。
千年五柳陶，慕用常接踵。
徐翁但神会，疏迹不勘缝。
七弦已可忘，五柳不待种。
见山若举头，孤雁亦须送。

吴人不授馆，楚人不分田。
此身天地间，泛若不系船。
忆昨罢吏役，白鸥同一川。
欲乘万里风，短翼无夤缘。
使君霤宇大，下庇千万贤。
鸡鸣度关客，亦到尊俎前。
贱子忝夙分，今已三四传。
尝许策蹇步，十驾困屡鞭。
公文如摛华，公笔如修椽。
笔端色五采，密补造化权。
浮沉既异路，会合真可怜。
我无三径地，直欲参四禅。
后会宽作程，望舒圆复圆。
他年赤松子，问讯玉堂仙。

丈人国元龟，千古秘清庙。
侧闻扈圣初，彤庭献喜兆。
从此氛雾开，屡锡休瑞报。
珪璋厌纷华，江湖乐丰好。
一冠脱孟劳，十年泛灵沼。
近闻出清江，仗节触烝罩。
渔者有豫且，横梁截隈奥。
如何抱神智，失脚困泥淖。
仓皇见梦祈，修门极悲叫。
椟藏得玄夫，光价逾纳郜。
再拜争乞灵，灼铁具热燋。
火攻固下策，奈此集众噪。
低头谢群工，脱身图后效。
此戏亦太虐，脐腹困然膏。
切勿再三渎，渎亦不汝告。
舍尔观朵颐，从吾袭髙蹈。

排门雪三尺，闭户饥肠鸣。
拥骑远方来，骨法秀以清。
袖出一卷书，中有怖俗情。
上言井有德，为费四字铭。
下言酒伤道，颠倒虞心兵。
中流障百川，绝口无纵横。
君子皆是术，殄病人自惊。
子其欲修我，匪以校我荣。
再拜采杂佩，斯云得香蘅。

淳风叹辽远，友道伤浇漓。
交情比一线，断续同羁縻。
仁惇既难合，义重亦不支。
寒谷少温律，衡门自寒扉。
亦闻豪侠地，风月满台池。
可怜伏雌客，出往无所施。
淮乡有病客，波浪逐沦弥。
中流失舟檝，宛在水中泜。
请叙先世德，缭遶穷方维。
始奉华阴组，继迹东南驰。
道有海内誉，经为淮上师。
闻风事钻仰，极力忘惫疲。
求精析晋豕，辨伪正褒漦。
大逐千里鹏，小察一寸鳍。
旌善类骋骏，诛奸如戮鲵。
鱼虫蛙虾蛤，琐琐俱不遗。
笔阵骥逸野，词锋江斩螭。
导江派海尾，疏源河凿岯。
立言经寓宇，刊行结防堤。
礼乐尊中国，春秋挥四夷。
书谣切颂帝，诗化淑歌妃。
德苑心潜远，文帷性自嬉。
谋心千古近，张目万人睢。
观范推难习，同肩叹莫追。
穷荣探沓默，测远极奫而。
奚事千张锦，真成一角犀。
听言真靡靡，观行自披披。
里荐书频上，天恩泽屡垂。
翼冲宜遂奋，羽困奈轻摧。
贱子承前绪，遗踪恨久违。
智髙思引望，愚下顾难移。
前业皆纷放，今怀孰怨咨。
志存宜自励，聪失仆安祈。
碌碌追香饵，规规拾腐劙。
戴盆思倬汉，屋蔀蔽朝曦。
流落真难似，衣冠愧未宜。
敢思千里润，但觊一环溪。
自分无修翮，何人整困泥。
及门初著足，投分乃知归。
衮衮窥儒海，汪汪见量陂。
风流饶洒落，矩度尽逶迤。
附尾蝇方借，余斑豹幸窥。
自从柸与共，不觉岁逾期。
饮德初难料，蒙庥久尚疑。
篇章时继续，杖屦屡追随。
乍履云衢便，俱亡客路危。
与钱宽剩酒，裹饭接残炊。
揣质恩奚自，知公德不漓。
煦濡三尺泽，和暖一囊衣。
盛事真惊俗，神髙解起痿。
老躯财脱病，稚子孰言肥。
慰荐增今喜，栽培任夙期。
此身如寄托，毕愿服耕耛。
悲此孤根弱，愁先百草萎。
名卿宜达理，直道不容私。
饮德宁辞醉，餐和不恨饥。
顿忘前事迫，复虑异时悲。
东阁虽开馆，淄川只下帷。
可能尝燕乐，独肯念贫羸。
肉骨非无药，还生信有医。
论情惟借口，此病敢言腓。
枯鲋长思水，官蛙幸给糜。
承庥宜足矣，去德如何之。
道义终祈合，形骸听易睽。
借筹难献策，罄竹莫陈词。
君子真雄观，幽人乏令姿。
甘贪宁守鲁，事大复贫齐。
已佩添年药，还吟起病诗。
命疏从我薄，情解为君怡。
聊述芜词拙，章成复自嗤。

正名百物与神谋，祸福无门亦自求。
君独何心分象数，笔端无复见全牛。
探心取意陈前修，一字或可谈封侯。
逆知喜怒容点头，攻君乃是操君矛。
谣书失脚似可笑，杂今杂古近同调。
乃知人事亦天然，吾心或者司化权。

天目之水停山椒，汇为双溪霅与苕。
先生苕上结邻好，远得径山中洞霄。
浮图道人支若永，赤城黄冠陆修静。
前山后山松柏帏，七盘九盘龙虎鼎。
山前篮舁过者谁，不是长须谢灵运。
此游已恨失春期，更待清和闲昼景。

僧催坐夏麦留寒，吴人未御𫄨绤单。
溪云谷雨作昏翳，思假快饮消沈烦。
商人远处抱珪璧，千里来从建溪侧。
报云蛰户起惊雷，鞭走龙蛇鬼神力。
色新茗嫩取相宜，留得一年春雪白。
先修天贡奉珍团，次向人间散春色。
僧窗虚白无埃尘，碾宽罗细杯勺匀。
寒泉一种已清绝，况此灵品天香新。
人间富贵有除折，静中此味真殊绝。
谁言僧饭独萧条，胜处谁容较优劣。

日长花困眠初熟，故向花前张灯烛。
要教未敢脱罗裳，玉颊长红黛长绿。
生怜杏火发中林，无奈桃腮倚修竹。
争如锦帐照佳人，一笑嫣然春意足。
独疑工部不题诗，端为风流欠芬馥。

上春甲子送穷日，早破烟扉令节求。
指点葆光仙侣洞，招期南极老人游。
龟前香火木称士，堂后交蟠石作牛。
我恐上真无碍意，使君息虑是清修。

楚乡槐市忆当年，锦绣文章六艺先。
朱绂哀怜应有在，白头故旧各凄然。
修文地下埋英骨，遗爱江城付彩编。
造化于公意良厚，不教丹旐涉长川。

前朝缔结梵王宫，秘咒长因乞岁丰。
隆报自惟追广孝，修除真可效臣忠。

秋木日动摇，秋容日修整。
况复白琳宫，焚香事幽屏。
胡为彼美人，犯此清净境。
仙官俨环珮，注目朝倒景。
岂容正法眼，泛爱冶色靓。
得非叶太清，宿念未灰冷。
北斗春已足，三山梦初醒。
曰鳞贵女子，俗目未可骋。
惯听步虚词，生便浮馆静。
那知羽衣人，文成伪心猛。
记语东方儿，偷桃不可幸。
共待月满除，萧萧散疏影。

修修窗前芦，孤瘦倚青玉。
心虚知夜凉，风叶乱相触。
使我入幽梦，如在江湖宿。
方兹困炎曦，爱尔眼中绿。
奈何柔脆姿，行犯秋气肃。
霏霏霜露中，菱荷等摧覆。
大抵无劲节，不及岁寒竹。

砌下两修竹，翠色含烟新。
尽日肯相对，萧然如可人。
清风动摇虚，亦不厌我贫。
时时一相过，吹拂席上尘。
二物有嘉意，慰我穷悴身。
常观有道者，尚与鹿豕群。
奚必广团聚，哄哄如飞蚊。
清风与修竹，吾不失所亲。

砌下两修竹，翠色含烟新。
尽日肯相对，萧然如可人。
清风动摇虚，亦不厌我贫。
时时一相过，吹拂席上尘。
二物有嘉意，慰我穷悴身。
常观有道者，尚与鹿豕群。
奚必广团聚，哄哄如飞蚊。
清风与修竹，吾不失所亲。

高才沐新诗，笔力回万牛。
讽我挽河汉，溥将膏泽流。
吾闻天甚仁，爱民颁九畴。
人间失彝叙，乃有偏毗忧。
列星但随旋，一气同浮游。
讵敢弄天柄，私恩回旱头。
胡不自修德，和气浃九州。
奚烦雕肾肠，诗章远相求。
君其谕乡邻，此外无良谋。
尚几驻车骈，俯为观有秋。

暑雨霁余飞，翻沟水鸣玉。
半规入岚雾，平畴愈新绿。
时有牧归牛，一笛过山曲。
吾庐附幽深，四面荫修竹。
垂云下林梢，惊鸟自争宿。
夜色迫书卷，呼童具灯烛。

五月居山昼清永，槐度微风舞疏影。
儿童喜我悬弧辰，洒扫庭除具盘皿。
烹凫隽鹄未易办，肴核随时享桃杏。
颇当杯杓念吾亲，每岁在旁珠炯炯。
今兹坐席小暌异，便觉亲朋欢意冷。
远烦浓粉砑蛮笺，细写亲书过修岭。
堂中久阙起予论，遽此读之双眼醒。
遐年厚福定由天，嘱我既勤当谨领。
永怀嘉意不能休，少慰蓼莪心耿耿。
为君尽放酒杯深，搔首浩歌成酩酊。

盗火阿兰若，一燎无余屋。
独此龙宫书，入火变为玉。
琤然断甓中，幖帙犹可目。
众谓有哲匠，秘愿发心腹。
提斧入昆山，雕镌作奇福。
不然纸墨灰，委地安可触。
或谓刻楮者，一叶尚难速。
谁能俄顷间，就此千万轴。
吾闻一切法，万物皆具足。
法存形岂忘，法坏形乃覆。
彼既自断坏，智者莫能续。
是书佛所传，法性妙含蓄。
无尽如虚空，生灭自兴伏。
贞尝无动摇，坚固莫摧辱。
文字遂因依，清凉逼炎酷。
吾又稽儒书，如彼庄周属。
亦谓忠信人，水火不能毒。
矧此微妙语，天人共归宿。
岂容轻破坏，一槩随土木。
想当妖焰燃，人惊鬼神哭。
烟消火力寒，拨灰开韫匵。
告尔缁衣流，营修愈宜笃。
当求琅玕类，刳以函其牍。
勿谓字画泯，不可事观读。
目击道犹存，况复具轮毂。

扁舟绝惊涛，芒履陟修岭。
跻攀虽小劳，窈窕岂人境。
巨石开双关，有道细如绠。
其中渐宽虚，阔步随所逞。
古木垂嘉阴，一覆余里顷。
寂寂艳山花，沈沈晦龙井。
时有飞泉落，喷薄珠玉冷。
毛骨皆清凉，反顾发深省。
麋鹿闻人声，骇去山之顶。
春禽正对弄，决起不留影。
岂知道上翁，甚爱幽独景。
如何蒙鄙外，一笑不相领。
负负出前山，迟疑梦初醒。

劳生分素定，大患天所辱。
时于尘埃中，许我对修竹。
此君风味高，瘦骨不生肉。
烟梢堕新箨，当面变苍玉。
风邀嘉月过，众叶乱相触。
寒光下照之，到地影犹绿。
谁能相从饮，莫听人间曲。
细响侑孤斟，洗却一生俗。

彼居之子，庭闱休休。
爱日之念，胡弗省修。

暌阔星霜又欲周，诗书深恐废前修。
相承韡韡常怡悦，有骂申申正噢咻。
一暴而寒非所喜，半涂之画最堪羞。
茅檐紫竹窗前榻，我尚殷勤为尔留。

后生修饰正争妍，老者何颜与拍肩。
竹迳柴门闭深寂，嵇康只愿得髙眠。

春风入江南，红蒸小桃坼。
亚卿何壮哉，持节使江北。
牙牌刻金字，黄旗书御墨。
奉将出云天，万里布恩德。
十载分三光，河洛蛮雾黑。
夜泣孤鬼魂，毒贯生灵臆。
胚胎此祸者，起自燕山役。
今兹欲澄明，造物岂易测。
关中几万人，性命悬兆亿。
虏虽识天意，按旧反图域。
闻其所车载，取及墓前石。
民间一尺布，持去如卷席。
啮尽脂与膏，遗我百州骨。
嗷嗷万孔疮，徯望沐天泽。
江南今复贫，万室生理迫。
瘠此欲肥彼，又恐非得策。
使者宜孰先，第一安反侧。
不须增甲兵，当务修稼穑。
声名无欲夸，奏报须尽实。
随宜养官吏，着意看蝥贼。
偏私生忌谗，戏怠藏隐慝。
举手从简易，慎勿耗民力。
要令邓禹车，到处便休息。
九重爱物心，八荒欲安宅。
行行致功名，男子惟报国。

古园深处读书窗，窗外疏梅破腊芳。
日暮独陪修竹静，露寒偏带晚风香。
清吟但喜花孤瘦，醉赏那知树老苍。
千里远移无健步，一枝横倚记东墙。

久戍思贤日，中兴入觐时。
旌旗生喜气，梅柳动寒枝。
报国心偏苦，安边计自奇。
一军尝北出，万骑绝南窥。
结轨闻修好，櫜弓谨退师。
浩歌藏战甲，雅拜习朝仪。
天近雷风迅，云深雨露滋。
告庭行有命，祖载敢无诗。
雪意留金勒，歌声寄玉卮。
明年秋秫贱，酿酒约归期。

静坐义规三易古，焚香蓍布六爻灵。
反身修德前贤意，莫把穷通叩杳冥。

连日午后雨，势欲漂茅屋。
雨从炎海来，初不洗烦溽。
残虹挂云端，落照明如烛。
舍中不胜困，散步眺林麓。
浑无一叶动，寂立类枯木。
徘徊傍西檐，意颇不自足。
举扇招微风，送之入修竹。

东山有佳处，修竹临沧浪。
上下秀色中，木樨寄孤芳。
玉露后丛菊，先作万蕾黄。
置之婆娑杪，金钉澹荧煌。
或云仙人醉，披披绿罗裳。
随此小珮玦，散落天一方。
我来便酌酒，是否那能详。
但怪秋山老，犹有幽意长。
哦诗未得诗，已照明月光。
乐哉径酪酊，知在夫何乡。
岂非化蝴蝶，以梦栖其旁。
明朝整冠坐，开卷书亦香。

檐风动修竹，终夜玉相戛。
晓望山头松，孤瘦冻欲折。
欣然扫茅亭，凖拟看飞雪。
待之既逾时，脚硬冷如铁。
青山全不老，暮雨空凄绝。
岂非地气偏，湿浊旧不泄。
翦水下云来，祗向虚空歇。
今年腊中寒，万口称凛冽。
此是雪先声，荡洗岭南热。
蜑叟且莫惊，造化无差别。
会须烟瘴林，都有琪花结。
草色润如酥，看取焦枯活。

轩前有修竹，穿纸入窗棂。
清风动摇之，壁间影纵横。
轩后有修竹，山花依以生。
幽芳吐孤艳，不与翠色争。
愚翁坐其间，万虑蠢不萌。
不识动与静，但觉怀抱清。
千古愧张籍，眼明心已盲。

轩前有修竹，穿纸入窗棂。
清风动摇之，壁间影纵横。
轩后有修竹，山花依以生。
幽芳吐孤艳，不与翠色争。
愚翁坐其间，万虑蠢不萌。
不识动与静，但觉怀抱清。
千古愧张籍，眼明心已盲。

饮酒或濡首，作诗防呕心。
疾走欲避影，不如常处阴。
阶前享明月，但鼓无弦琴。
清风傥相过，付之修竹林。
一静服群动，万缘宁我侵。

正愧修途烦仆马，忽投幽寺息尘埃。
杜门只影惟便静，览镜双眉未忍开。
春色更兼山色好，雨声常带竹声来。
呼童起视榼中物，为尔愚翁进一杯。

独坐前轩引破觥，满床书卷任纵横。
明蟾自可当灯烛，修竹便为佳友生。
眩眼添花知轻醉，小窗欹枕梦春耕。
日高推被还思起，听得厨头有菜羹。

梅仙隐去事难论，故种疏梅隐小轩。
虽似扫除颜色冗，不妨游戏簿书繁。
月明客共藏花影，醉梦君应到酒尊。
我亦寄身修竹里，颇欣成性得存存。

瘴浓复岭烟如墨，照以澄江一洗开。
芳草望中春去远，落花寒处鸟声回。
风飘空翠入修竹，润滴幽蹊生绿苔。
不是从前赋清苦，未应得向此中来。

阴阴修竹小茅庐，足可安闲置老夫。
懒不观书蟫得计，贫唯煮菜鼠无图。
吏今更肯来桥外，𫛳亦相疏远坐隅。
阅遍华严方灌顶，焚香千古问毗卢。

不如当日在山家，修竹丛中一迳斜。
饱食醉眠浑没事，风朝雨夜祗愁花。

无马假犊车，岂必朱丹毂。
驾言暂出游，写忧慰穷独。
寻芳不见花，宿莽埋槲樕。
区区十里间，良友始追逐。
晤语得正人，颇欣富方谷。
书斋大萧条，四面少林麓。
欲作纳凉亭，因兹出求木。
履桥虽云安，欹柱恐颠覆。
临深念垂堂，徒行漫扪腹。
道险能摧轮，畏闻声辘辘。
形骸久衰惫，摇几屡颦蹙。
五方民杂居，濒泽非广谷。
鸡犬或相闻，要知是荒服。
跋涉频问津，引领主人屋。
老稚俱迎门，击鲜馈豚肉。
日暮途修阻，还辕不辞速。
吻燥藉醇醪，糊口资𫗴粥。
翌日睹新诗，珠玑圆且熟。
可追宝剑篇，髙诵素灵哭。

好生恶杀号苍天，天悯斯民欲息肩。
自是大邦兵不戢，在于南国使无{僽秋=夫夫}。
论功弗用矜三捷，持胜何如保万全。
愿早结成修旧好，名垂史策画凌烟。

传闻公子降生时，庆罢周正继诞弥。
谁识止戈方黩武，独如好学务求师。
少年已见镃基好，他日应为将相期。
仁者自然天锡寿，若修阴德更何疑。

出彊三载已三迁，跋履修涂又八千。
山近迷回宁有是，铺经幸脱岂其然。
乐饥𫗴粥姑安命，养拙茅斋且任缘。
若也故人髙义重，暂来江畔唁张骞。

三冬适半成髙宴，初筵更速金闺彦。
王氏三珠少愈奇，昔也闻名今见面。
虽无丝竹侑清歌，赖有雪月争曳练。
乃兄登朝立要路，黑头入侍瑶泉殿。
一时壮气饮如虹，千仞威棱迅侔电。
谏父休兵已可嘉，延儒教子尤堪羡。
学士例能怜麹糵，拟追乃祖存训传。
折冲樽俎败垂成，敷演佛乘超鍜炼。
都官惊坐肖孟公，一醉逃禅俄侧弁。
不妨草檄愈头风，何用能文获天砚。
杞梓奇材当显庸，圭璋重器且明荐。
大夫醉墨称三昧，锺王欧禇欣一眄。
下马疲观索靖碑，画牛误落桓温扇。
仲氏弯弧过铁枪，骁勇临机解乘便。
酒行军法慕朱虚，幼赌摴蒱惭奉倩。
叔也居然赋常棣，且招师友尝异馔。
鹡鸰风紧思急难，堂堂笔阵曾酣战。
少年须折一枝桂，要职休辞五府掾。
我来修好阅六年，薄命未许回哀眷。
穆生初为设醴留，臧坚岂受刑臣唁。
三沐三薰听所为，一觞一咏情忘倦。
强哦拙句若塼抛，枉寻长篇同玉衒。
求成未结心如醉，况乃光阴疾于箭。
天涯久旅漫思家，引领庭闱徒眷恋。

祝寿开樽象乐和，傞傞态度屡婆娑。
动容咏德终宵乐，从此修文定止戈。

三伏击球暴气和，汗马良劳戛玉珂。
残形伤目未尝虑，裸颠垢面服皮𫖇。
列骑骎骎有中下，王孙上驷金盘陀。
矫如跳丸升碧汉，坠若流星落素波。
分明较胜各驰逐，雷奔电掣肩相摩。
天下固自有至乐，但知此乐无以过。
有时雌雄久不决，载渇载饥日忽蹉。
或胜或败何所竞，屈膝进酒方骈罗。
击鼓横笛歌且舞，观者如堵环青娥。
抑尊礼卑浑不顾，一时快意遑恤它。
景云贵戚尤好此，贞元方镇亦同科。
柳泽韩愈犹进谏，况乃名髙欲戢戈。
莫言得之自马上，连朝肄习恐伤多。
韩柳二书戒驰骋，愿寘左右日吟哦。
留心经史修远业，黑头侍宴朱颜酡。

览镜伤春叹二毛，𫍢𫍢终日愧贤劳。
追思束晳讥同列，未信卢充忆共牢。
天气困人浓似酒，雨丝及物润如膏。
兰亭修褉今何在，且学东坡赋老饕。

万里求成质鬼神，频年虐执误斯民。
忘忧每藉杯中物，积閠频迎塞外春。
顾我蹒跚仍久困，观君慷慨岂长贫。
如闻近献升平录，应述修和勉主人。

邱壑幽怀日已蹉，宁论邻女戏投梭。
干戈未戢贪修怨，玉帛还留误讲和。
恩许养疴徒受粟，老来便静任张罗。
春回又起江湖念，愿致山翁一叶过。

久持使节傍门庭，薄命犹赊五鼎烹。
羝乳使心占北海，雁书随梦京城。
莫言地广频修怨，应念民劳早戢兵。
国宝善邻君宝信，坐膺难老早升平。

忘机对芳草，一目青浮浮。
荣枯四时行，寂寞万事休。
树谖见国风，采菊闻灵修。
空残飞蓬首，讵返王孙游。
韩子木强人，臭味谁敢投。
暮年还小黠，不肯辨薰莸。

修竹不受暑，飘然无定着。
炯炯月明枝，萧萧风陨箨。
佳人洞天晓，羞多頩怒薄。
玉雪生林际，绀袖花零落。
尘埃褦襶子，执热何由濯。
亦复起遐瞻，层冰架松壑。

此君抱节怀霜露，裁以广寒修月斧。
区区拔颖陋管城，落落中绳宜册府。
潜心几绝西门佩，隶古亲传伏生语。
后来颉颃追时好，客卿子墨先生楮。
慈恩柿叶剡谿藤，俗嗜纷纷那足数。
何人喜事翻新制，林下风流微近古。
宣心写面却缄囊，百草千葩增媚妩。
青奴小忍供笔砚，晴窗示尔梅花赋。

去国扊扅悲往事，还乡笳鼓愧前修。
十年过计千章木，一寸离心万斛愁。

胡尘暗中原，大驾巡江都。
春风遂南渡，百辟咸奔趋。
衣冠困陵暴，川陆纷舟舆。
微生本萍寄，宁复安吾庐。
褰裳犯深险，颠仆妻与孥。
怀恩痛未报，无路先貔䝙。
岩穴多遗贤，天网固亦疏。
骅骝惧捐弃，未数十驾驽。
衔悲望君门，忍作永诀图。
扁舟兄及弟，去指东海隅。
夜榜亚修舳，晓帆趁横蒲。
如何忽参商，行止分半途。
怡怡风月夕，来若同队鱼。
惨惨霜露秋，去如独翔凫。
岁晏道路长，只影谁与俱。
但忧赤眉间，能致黄耳无。
青灯搅寒梦，起坐中肠枯。
载歌鹡鸰诗，引泪零襟裾。
闽山我旧国，下隐同姓居。
潮田岁再获，海错日两渔。
荔子擘绛縠，江瑶截冰肤。
家家泼春酿，取醉不待沽。
木落终粪本，兹言绅可书。
悲心久更微，正坐簪绂拘。
归休傥永诀，愿言当前驱。
茅茨卜幽胜，荷锸手自锄。
松竹植门巷，兰菊罗庭除。
杖屦杂老稚，杯盘接乡闾。
共追一笑欢，可解千日臞。
着鞭须及辰，暮景速过驹。

吾庐岂不好，白日苦易夕。
如何芳岁阑，尚此千里役。
乾坤一虚舟，浩荡楚天碧。
江山已在眼，道路修且隔。
风雨怕不休，波浪蹴天掷。
船头困九牛，屡挽不进尺。
人生造化间，有似风中翮。
偶去还复来，胡为事形迹。
杜陵诛云师，韩子诅风伯。
我已两忘言，引觞聊自适。

浮生一虚舟，流景半修夜。
尘劳互牵挽，荏苒柏间麝。
晚从农圃游，径欲老闲暇。
二年古陵阳，邂逅颖川霸。
薰然君子风，卧致此邦化。
公庭散凫骛，文字杂休假。
江山助凄惋，句法妙曹谢。
客来饮以醇，味语兼脍炙。
长风起百围，微日下三舍。
高秋搅羁怀，游子念归驾。
身名两将隐，焉俟连城价。
譬之草木姿，荣枯信冬夏。
公材可支颠，乃复用苴罅。
天其遣鲸鲵，慰我波涛下。
忠良人乐推，正直神所迓。
会看击南溟，风云生叱咤。

冶容多妩媚，劲节自髙尚。
绝知尤物美，宁似此君放。
疏蕖望修竹，凛凛丈人行。
虽然合九奏，未必遗一唱。
移根拂云姿，作伴满月相。
客来与周旋，一洗眼中瘴。
烝哉太丘徒，风味晋人上。
五言落凡目，失喜狂欲恙。
渭川植千亩，玉井开十丈。
幷吞罗心胸，出语还自状。
我穷海滨卧，局促隐雾瘴。
远公有佳招，子猷得真养。
风庭散凫鹜，倘许共清旷。
茗碗烦屡移，早秫行可酿。

轻飇自何来，破我池面绿。
龙牙可方床，清梦遶修竹。
苦遭鸟将雏，咿喔丈人屋。
两家饷浊醪，谁能问斗斛。
妙意不可名，杯深睡初足。

双旌耀林丘，小队喧笳鼓。
鞭鸾相招携，拂石共容与。
爱山晋羊祜，好士汉何武。
胸中补天石，笔下修月斧。
追游愧后乘，遇景诧先睹。
扪参或三叹，探穴聊一俯。
会意时目成，忘言但心许。
徐行讵敢留，有语不得吐。
真游未易再，外物何足数。
酒尽倘可继，君歌为君舞。

崔嵬孔明柏，结阴众所依。
移根天衢上，曾抚日月晖。
如何去大厦，却遶乌鹊飞。
终当烦万牛，挽取廊庙归。
郑公泽既远，何以慰调饥。
公其踵前修，一洗贫士悲。

枢君有美子，酷爱柳柳州。
作诗陋元白，欲拟晋魏俦。
情知鸾鳯穴，不宿燕雀流。
简编正在目，冠冕奚足忧。
传家一经力，造物行见酬。
江蓠与辟芷，终当荐灵修。

阳光泼血汗交颐，晚日政与长空宜。
海神游戏出霮{雨/对}，风伯退听停嘘吁。
初如炎官火伞动，渐若寒露冰壶欹。
九乌堕翼天地暗，六鳌矫首山川随。
飞来一峰横突兀，竞秀万壑排参差。
岱宗坡陀太华小，少室破碎终南低。
深谷婉丽发春态，髙岩磊落呈秋姿。
峰青盘螺绾新髻，水碧分晕浮修眉。
鸾翔鳯翥露纤巧，虎踞龙蟠惊崛奇。
观台仿佛隐仙圣，楼阁缥缈生蛟螭。
谁于天宇弄显晦，力与地险论髙卑。
荡胸棱棱各腾踏，翻手冉冉争奔驰。
平生脚底识南北，此日眼界迷东西。
身舆欲上白银阙，风驭不假青云梯。
三薰三沐谢世事，一丘一壑真吾栖。
扪参历井不惮远，直恐夜半潜推移。

胡床麈尾挥长柄，风和入座花容靓。
乍开还合晚照中，修竹佳人倚春暝。
此间此景乐最深，世路好恶君酌斟。
下车何必笑冯妇，投杼未免疑曾参。
江山信美来者稀，渊明独与田父违。
谁云宁食艾三斗，不如杯行莫停手。

倚杖看修竹，晚林疏雨秋。
砧声村远近，风力鸟沉浮。
愁鬓老前白，闲心物外休。
出门无伴侣，小立看汀鸥。

天将物色助诗鸣，秋入吟肩句倍清。
欲为鲈莼修故事，喜闻鸿雁寄先声。
脱身鞅掌谋须早，过眼纷华梦已成。
他日柴桑许同社，为君漉酒具南烹。

公子曾修净饭因，斋鱼声里悟前身。
累觞肯缓持螯手，一钵不劳行炙人。
对镜禅心秋涧月，放怀俗虑晓江尘。
渺茫漫笑神仙事，何用金盘荐擗麟。

寒音珊珊落回溪，修竹似与长风期。
虚声帆影往来地，幽绝自有闲人知。

爱笋从嗔不出山，看成修影泛微澜。
此君臭味唯风月，底事须除数百竿。

剥啄君来破郁陶，解包相对煮溪毛。
一坡修竹无穷意，可但灵云只见桃。

老子何因一念差，肯将簪绂换袈裟。
同参尚有满路在，异世犹将逊老夸。
结习未忘能作舞，因缘那得见拈花。
却修净业寻来路，澹泊如今居士家。

马前相扑，入交失脚。
不来外求，当面修削。
六合彼中身，分明举似人。
到处世界总成就，脱略窼臼还渗漏。

来机深辨，有舒有卷。
移却案山，重添针线。
千年田，八百主，直下承当还莽卤。
郎当屋舍没人修，片瓦根椽谁去竖。
君不见甜瓜彻蒂甜，苦瓠连根苦。

诸法本来绝待，触目且拘碍。
只因断臂觅心，便有人求忏罪。
无文印子既成，付法传衣厮赖。
致令卢老黄梅，坠石腰间舂碓。
将谓有法与人，问著却言不会。
引得后代儿孙，尽作韩獹逐块。
虽欲扶竖宗乘，奈何东倒西傫。
子细检点将来，直是令人叵耐。
若也尽令而行，一击须教粉碎。
有时静坐思量，就中也有可爱。
深沙共修罗结亲，金刚与土地指背。

昨日梦说禅，如今禅说梦。
梦时梦如今说底，说时说昨日梦底。
昨日合眼梦，如今开眼梦。
诸人总在梦中听，云门复说梦中梦。
驴唇先生开中笑，阿修罗王打勃跳。
海神失却夜明珠，擘破弥卢穿七窍。
三人上座请谈禅，平地无风浪拍天。
禅禅，不用思量卜度，非干文字语言。
仰之弥高，钻之弥坚。
岩头刬之则曰是句非句，临济用之则曰三要三玄。
禅禅，吞却栗棘蓬，透发金刚圆。
梦里明明有六趣，觉后空空无大千。

文远修行不落空，时时瞻礼紫金容。
赵州拄杖虽然短，脑后圆光又一重。

稽首十力大导师，三界独尊无比况。
示现成佛转法轮，广演无边契经海。
众生心想念念殊，所转法轮亦差别。
法轮功德不可量，尽思竭力无能测。
有大经卷在一尘，量等三千大千界。
世有聪慧明达人，具足天眼悉知见。
破尘出经作佛事，不作实与非实想。
又以无边法界空，纳在佛身一毛孔。
须弥铁围及大海，一一包容无迫隘。
一毛既尔余悉然，导师方便亦如是。
念念普遍诸毛孔，念念克证金刚慧。
念念成就佛菩提，念念满足普贤愿。
而不生於戏论心，亦不住于深境界。
如梦如幻如水月，如优昙华出世间。
如是常转大经卷，了无能转所转者。
三世诸佛诸菩萨，声闻独觉及天人。
地狱修罗鬼畜等，一一皆承此经力。
我今复与诸佛子，各生殊胜难遇心。
还摄此经一归尘，安住毘卢法宝藏。

三千威仪都不修，八万细行浑不顾。
只因闹市等个人，被人唤作破落户。
兜率内院久抛离，纵归迷却来时路。
稽首弥勒世尊，得恁宽肠大肚。

这个村和尚，少人能近傍。
黑漆粗竹篦，佛来也一棒。
没秋毫人情，有万千无状。
慈悲时观音菩萨之所不如，瞋恚时阿修罗王亦难比况。
世上可憎可恶者是这般底阿师，如何，也有人画渠供食。

这尊慈，无摸索。
忽地喜，忽地恶。
喜也，和气如春百华开萼，怒也，雷电风云一时俱作。
似恁么做处，若非阿修罗王，即是金仙大觉。
唐道人，紧收却。
逢人不用展开，卷来送在壁角。

三千威仪都不修，八万细行全不顾。
只因闹市里等人，被人唤作破落户。
兜率内院久抛离，纵归忘却来时路。
稽首弥勒世尊，得与么宽肠大肚。

冰棱锁断长河口，不见人从鸟道来。
一阵风回修竹里，玉阑干上雪成堆。

岧峣台岳镇东陬，地近行都委寄优。
就付金庭老宫使，曾持虎节古扬州。
行春想见勤宣布，访古无因预唱酬。
我诵甘棠增感慨，愿公封殖表前修。

弘度负土忘晨夕，空肠未忍进一溢。
伯会隆冬不衣帛，野火燎原天雨泽。
当时庐侧产灵芝，盛事至今光史册。
王家兄弟皆英豪，藉藉声华若连璧。
高文奥学乃余事，一门躬行如万石。
孝思他日彻苍旻，血泪垂頥洒枯柏。
谁云草木但有生，始信幽明本无隔。
煌煌三秀发坤祥，小大高低紫与白。
搢绅骇叹绝前闻，老稚提携溢阡陌。
争言图写献修门，坐见恩荣来络绎。
公独掩耳更悲啼，吾忍货名于窀穸。
岂如采摘付儿童，大胜籯金满千镒。
方今孝治轶唐虞，八行求贤常侧席。
公虽韫匵畏人知，定有新诗振奇迹。

