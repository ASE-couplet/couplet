满目江山四望幽，白云高卷嶂烟收。
日回禽影穿疏木，风递猿声入小楼。
远岫似屏横碧落，断帆如叶截中流。

满目江山异洛阳，昔人何必重悲伤。
倘能戮力扶王室，当自新亭复故乡。

通玄峰顶，不是人门。
心外无法，满目青山。

纪赠歌诗数百人，序师多艺各求新。
未言篆隶飞龙凤，且说风骚感鬼神。
琴有古声清耳目，鹤无凡态惹埃尘。
英公所学还如此，不错承恩近紫宸。

触目堪嗟失路人，坦然王道却迷津。
井藤梗上存余命，石火光中保幻身。
任老岂知头顶白，忘缘谁觉世闲春。
容颜枯槁元非病，亭沼消疏不是贫。

自甘疏拙懒经营，大道从来戒满盈。
但起贪心迷有限，谁能触目悟无生。
云融远景危峰小，风戛寒溪野艇横。
禅后不妨敷六义，祇图歌出野人情。

危岭如登百尺楼，千般异景望中收。
浮生但向忙时过，万事须从静处休。
道直岂教容鬼怪，理平唯祇使魔愁。
空门莫说无知己，满目松萝是我俦。

野景陶情皆得意，凡夫举目尽堪愁。
秦川几度埋番骨，棘路还曾耸玉楼。
幻体不知波上沫，狂心须认镜中头。
浮生役役贪荣者，求到真空卒未休。

秦树朦胧春色微，香风烟煖树依依。
边城夜静月初上，芳草路长人未归。
折柳且堪吟晚槛，弄花何处醉残晖。
钓乡千里断消息，满目碧云空自飞。

去年初释褐，一命列蓬丘。
青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲凌云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚优游。
生逢世多僻，委顺信沈浮。
仕宦不喜达，吏隠同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不惰为箕裘。
二十中甲科，赪尾化为虬。
三十入翰苑，步武向瀛洲。
四十登宰辅，貂冠侍冕旒。
备位行一纪，将何助帝猷。
即非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉由侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功，安得专厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
借问尔与吾，如何不自愧。
戒尔学立身，莫若先孝弟。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
相鼠与茅鸱，宜鉴诗人刺。
戒尔勿旷放，旷放非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性，化为凶险类。
古今倾败者，历历皆可记。
戒尔勿多言，多言者众忌。
苟不慎枢机，灾危从此始。
是非毁誉间，适足为身累。
举世重交游，拟结金兰契。
忿怨容易生，风波当时起。
所以君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，蘧蒢与戚施。
举世重任侠，俗呼为气义。
为人赴急难，往往陷刑死。
所以马援书，殷勤戒诸子。
举世贱清素，奉身好华侈。
肥马衣轻裘，扬扬过闾里。
虽得市童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹当悯我，勿使增罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。

茱萸房重雨霏微，去国逢秋此恨稀。
目极暂登台上望，心遥长向梦中归。
荃蘼路远愁霜早，兄弟乡遥羡雁飞。
唯有多情一枝菊，满杯颜色自依依。

海陵城里春正月，海畔朝阳照残雪。
城中有客独登楼，遥望天边白银阙。
白银阙下何英英，雕鞍绣毂趋承明。
阊门晓辟旌旗影，玉墀风细佩环声。
此处追飞皆俊彦，当年何事容疵贱。
怀铅昼坐紫微宫，焚香夜直明光殿。
王言简静官司闲，朋好殷勤多往还。
新亭风景如东洛，邙岭林泉似北山。
光阴暗度杯盂里，职业未妨谈笑间。
有时邀宾复携妓，造门不问都非是。
酣歌叫笑惊四邻，赋笔踪横动千字。
任他银箭转更筹，不怕金吾司夜吏。
可怜诸贵贤且才，时情物望两无猜。
伊余独禀狂狷性，褊量多言仍薄命。
吞舟可漏岂无恩，负乘自贻非不幸。
一朝削迹为迁客，旦暮青云千里隔。
离鸿别雁各分飞，折柳攀花两无色。
卢龙渡口问迷津，瓜步山前送暮春。
白沙江上曾行路，青林花落何纷纷。
汉皇昔幸回中道，极目牛羊卧芳草。
旧宅重游尽隙荒，故人相见多衰老。
禅智寺，山光桥，风瑟瑟兮雨萧萧。
行杯已醒残梦断，征途未极离魂消。
海陵郡中陶太守，相逢本是随行旧。
乍申拜起已开眉，却问辛勤还执手。
精庐水榭最清幽，一税征车聊驻留。
闭门思过谢来客，知恩省分宽离忧。
郡斋胜境有后池，山亭茵阁互参差。
有时虚左来相召，举白飞觞任所为。
多才太守能挝鼓，醉送金船间歌舞。
酒酣耳热眼生花，暂似京华欢会处。
归来旅馆还端居，清风明月夜窗虚。
骎骎流景岁云暮，天涯望断故人书。
春来凭槛方叹息，仰头忽见南来翼。
足系红笺堕我前，引颈长鸣如有言。
开缄试读相思字，乃是多情乔亚元。
短韵三篇皆丽绝，小梅寄意情偏切。
金兰投分一何坚，银钩置袖终难灭。
醉后狂言何足奇，感君知己不相遗。
长卿曾作美人赋，玄成今有责躬诗。
报章欲托还京信，笔拙纸穷情未尽。
珍重芸香陈子乔，亦解贻书远相问。
宁须买药疗羁愁，只恨无书消鄙吝。
游处当时靡不同，欢娱今日两成空。
天子尚应怜贾谊，时人未要嘲扬雄。
曲终笔阁缄封已，翩翩驿骑行尘起。
寄向中朝谢故人，为说相思意如此。

京江风静喜乘流，极目遥瞻万岁楼。
喜气茏葱甘露晚，水烟波淡海门秋。
五年不见鸾台长，明日将陪兔苑游。
欲问平台门下吏，相君还许吐茵不。

绝境何人识，高亭万象含。
凭轩临树杪，送目极天南。
积霭生泉洞，归云锁石龛。
丹霞披翠𪩘，白鸟带晴岚。
仙去留虚室，龙归涨碧潭。
幽岩君独爱，玄味我曾耽。
世上愁何限，人间事久谙。
终须脱羁鞅，来此会空谈。

道本无为，法非延促。
一念万年，千古在目。
月白风恬，山青水绿。
法法现前，头头具足。
祖意教意，非直非曲。
要识庐陵米价，会取山前麦熟。

平生赋性爱观澜，今日登临叠秀山。
天锡卦爻分象外，地将圭笏出人间。
昭州水遶孤城小，五岭山高众垤难。
极目紫宸何处是，碧云深处珮珊珊。

衰病增加我斗谙，头风目眩一般般。
纵逢杯酒都无味，任听笙歌亦寡欢。
朝退便思亲枕簟，客来多倦着衣冠。
行行渐近悬车岁，转恐君恩报答难。

地僻尘埃少，豪家莫笑贫。
林亭长在目，杖屦不离身。
阅古书盈架，防讥粟满囷。
朝中及我者，能有几何人。

自喜身无事，闲吟适性情。
欲依芳树歇，更傍小栏行。
地僻疏还往，年高倦送迎。
临轩瞑目坐，神思当时清。

空江浩荡景萧然，尽日菰蒲泊钓船。
青草浪高三月渡，绿杨花扑一溪烟。
情多莫举伤春目，愁极兼无买酒钱。
犹有渔人数家住，不成村落夕阳边。

空塘水碧春雨微，东风散漫杨柳飞。
依依南浦梦犹在，脉脉高唐云不归。
江头日暮多芳草，极目伤心烟悄悄。
隔江红杏一枝明，似玉佳人俯清沼。
休向春台更回望，销魂自古因惆怅。
银河碧海共无情，两处悠悠起风浪。

又是春残也，如何出翠帷。
落花人独立，微雨燕双飞。
寓目魂将断，经年梦亦非。
那堪向秋夕，萧飒暮蟾辉。

草叠到孤顶，身齐高鸟翔。
势疑撞翼轸，翠欲滴潇湘。
云湿幽崖滑，风梳古木香。
晴空聊纵目，杳杳极穷荒。

五十衰翁二十妻，目昏发白已头低。
绛帏深处休论议，天外青鸾伴木鸡。

雨集枯池时渐满，藤笼老木一翻新。
如今且悦目前景，妆点亭台随分春。

满城春色花如雪，极目烟光月似钩。
总是动人乡思处，更堪容易上高楼。

乍脱尘埃梦寐安，透明岩上一开颜。
晚霞双处似闻雁，远目尽时犹有山。
仙迹不随岩桂老，禅心长共岭云闲。

艳拂衣襟蕊拂杯，遶枝闲共蝶徘徊。
春风满目还惆怅，半欲离披半未开。

人世几番更面目，仙山依旧锁烟霞。

何处堪依仗，经心便皱眉。
世情多诡诈，业重信愚痴。
取次招他谤，违非不自知。
貌恭无德行，祸福在修持。
小人以小善为无益而弗为也，以小恶为无伤而弗去也，此正在改过修持尔。
虚无知大道，极意思悠然。
摩日云中雁，潇湘水似天。
孤峰高远近，宝月莹团圆。
信解明开悟，青霄在目前。

渐省虚名理，真求一味清。
目前皆是景，心内蕴长生。
白露秋催促，红花叶自轻。
物情归即悟，疑滞两无成。

日月无私照，人为似等闲。
忙催红叶落，静想白云间。
善念皆知有，非缘勿用攀。
目前深邃理，那是扣玄关。

青松本不树萧条，学士因何智自劳。
金水朗然明皎洁，雪山堆积就中高。
志心但觅三神药，凡目难观万里毫。
我独闲吟谁解意，悠哉丽日压灵鳌。

离男坎女甚清廉，金鼎分毫上火炎。
莫把余心怀利用，古先学士诫无厌。
深藏异宝参详理，已渐成形旋要添。
运转但教经岁月，光扬溢目众人瞻。

停腾火候诘炎山，九转方能济世间。
玉蘂花开真可爱，红炉鼎内境幽闲。
人逢药就延长久，羽驾仙迎返少颜。
尽在目前非是远，定知时日好登攀。

含胎长养尽笼罗，岂离玄谈道理么。
狐兔几曾能乳马，麦田断定不生禾。
目前便是真佳境，汞内消停自合和。
认取门庭深见解，红砂奇异涌恒河。

逍遥自在何拘束，天地希夷无返覆。
勿把他心向外求，真宗理道相和睦。
人间天上尽修行，七宝山高混太清。
玉树玄珠明照室，命根悟者转增盈。
虚无入有何踪迹，非是神光化金液。
廓落方圆在杳冥，南来北去断消息。
灵元物象向天涯，古往今来圣事夸。
无碍智通精进心，研穷理路互交加。
奇哉离焰烹铅水，清静之中藏奥旨。
出没门庭景异常，十洲隠大神仙子。
绵绵若论太幽深，即是流珠不是金。
万卷经文兼在目，机关绝妙有浮沈。
开关寤寐来相逼，魄走魂归天地力。
风扫尘埃蹑紫云，睹其颜邈难别识。
勿生疑虑变阴阳，须信丹砂道理长。
若向此中明此义，十洲洞府蕴馨香。
康哉内景植仙桂，枝叶婆娑深根蒂。
真宗妙法审来由，修炼真空无涯际。
要知逆顺莫相非，广演周遮隠玄机。
先说艰难后始说，精穷运化遂相依。
瑶池浴凤通霄汉，金阙光舒何灿烂。
丹成可验不狐疑，常娥偷窃月中看。
春间花卉一齐开，天上优游谁肯来。
洞里烟霞牢秘隠，水精宫殿白皑皑。
昔日神仙皆烧炼，不说根由人岂见。
本是凡情枉谩劳，何年待得成九转。
密藏无使等闲知，碧落真如在两仪。
理外消停造化实，相逢遇偶勿怀疑。
直须意遣凡庸道，所以难言论秘奥。
先令顿悟了然空，方扣玄关驱烦恼。
从来教法甚分明，几许心迷事不成。
弃世比图闲自性，精修道路必长生。
归童返老超升界，正定威仪勿懈怠。
开闭善能若苦勤，奋迅光阴同一泰。
凡流学者不坚持，生灭门中故不知。
走缩阴阳无住相，非难非易细推之。
含胎十月无休歇，或作金兮或似雪。
认取还丹莫乱求，猕猴水底弄明月。

灵无知大道，极意思悠然。
摩日云中雁，潇湘水似天。
孤峰高远近，实月莹团圆。
信解明开悟，青霄在目前。

当看浮生业，朝观暮亦悲。
笑迎先溟目，恶至聚愁眉。
正直回斜曲，冤逢不用推。
小人心似兽，君子定无欺。

古来高逸士，数目几多人。
积德千花秀，温良七宝珍。
缘因终可作，好事福齐臻。
宇内光阴速，仙天夜月春。

归依妙法要精专，极目烟霄路不偏。
日月明通三界眼，云梯上有十洲仙。
慈悲愿力弥何远，烦恼能除道最坚。
救苦观音名利益，经文曾与世间传。

青松本不树萧条，学士因何智自劳。
金水朗然明皎洁，雪山堆积就中高。
志心但觅三神药，凡目难观万里毫。
我独闲吟谁解意，悠哉丽日压灵鳌。

寻思往事便堪疏，空有闲云万里余。
满目都来情郁郁，劳心谁把谩驱驱。
星辰日月高天际，云散烟花遍海隅。
道德流行宽世界，时捻笔砚亦看书。

无为本从清静出，知之修炼皆寂默。
大道玄门几百般，不拘东西及南北。
观其形貌款共语，风云可变龙与虎。
灵源欲访不曾闲，捉得之时为伴侣。
日有魂，月有魄，业累袪除离死厄。
十二时中可逍遥，五行造化人岂测。
也曾嗔，也曾笑，世间心为求诸要。
长生之法在目前，天门地户无颠倒。

看花终不似春雷，牵引诗情瞑目开。
雨顺风调为上瑞，苍生家足降天来。

结束分朋相间错，立在殿庭还不弱。
锦绣为袍供奉仪，流星电转争挥霍。
文里鸟巾皆一样，三春景色花荡飏。
承平此事比应难，盛世欢娱情好尚，添肖况，堪可爱，香尘坠里无妨碍。
月杖怀挟击云门，引聚风光何意态。
令人骇目潜窥睹，杂剧教坊罗袂举。
銮铃珂珮白玉鞍，恣纵奔驰汗如雨。
笑中语，审听旨，速排丝竹调宫征。
高高树影柳疏阴，头筹先得称心喜。
画鼓红旗双对凤，笛发龙吟能送断。
年少来来善乘骑，因依所习且随众。

六铢衣帔是神仙，劫劫曾修不偶然。
大道目前人岂会，九天常有万千千。

若言笔法穷绝艺，书一字，至百字，八法从前亦非细。
分间布白要审详，浓淡均匀看可戏。
一则一，二则二，消息踪由无纵恣。
纸为阵，笔为矟，将军须是有谋略。
墨要干研清神思，点画临时要廓落。
形势奇状似龙蛇，平头大小宜斟酌。
曲须曲，直须直，意气方刚须雅饰。
闲暇规矩有指归，圆转楷模堪法则。
堪法则，有迟速，相钩相连光熠目。
古隶参杂故不拘，颠草纵横似花蔟。
偃仰莫把笔锋挫，先须顺{走历}回收左。
经心健硬晓浮沈，铿锵启发勿怠堕。
研穷体象貌亦同，博学精微先贤播。
化阴阳，势出矣，藏头护尾深有理。
禀乎人性是常情，递相映带可行止。
迟涩飞动似玲珑，慢引急牵如流水。
上捺下挑猛如虎，蜂腰鹤膝不堪睹。
壮士屈臂凤皇飞，张弓发箭胜于弩。
提撕秘思不可传，常存形影勿孤露。
勿孤露，谁别辨，义之平稳知深浅。
自然观察往还来，斗回角立能驱遣。
疴瘵缠身，溺水之禽。
长似死蛇，短似虾{虫麻}。
古人最慎，愚蒙大忌，名为不嘉。

心问心，心非色相心，清静之心道理深。
验在目前诸境界，不是凡音有正音。
大道本来人难解，岂教离乐易求寻。

善事多兮恶事少，君子能言兮心自了。
杳杳冥冥幻化中，举目因缘还大小。
勿纵贪，勿纵巧，知有寒人饥是饱。
良图子细宽更宽，下见如痴何草草。
逆莫嗔，顺莫好，寻思久远生烦恼。
虽然我渐近中年，归依佛，归依道。
余外闲来物外闲，谁听庸音声浩浩。

酒一杯，深深情不足，倚槛迢迢青草绿。
举目烟飞匀灼灼，柳摇似舞春风曲。
叶嫩舒张芽遍拆，触处芳菲寻未得。
妖妍艳艳为谁流，鶑衔花坠落人头。
世间万事难裁剪，乐送楼台声远远。
断续高低去复来，稀疏雾郁松枝偃。
暄和思满郊，燕拂绿杨梢。
暖日倍添红杏密，从容闲被野禽嘲。

春色春兮景媚妍，薰风暖润物华鲜。
上林花结和香雾，絮压轻轻软似绵。
寰中运启大平年，文武须精百艺全。
弄影马骄难控勒，龟兹韵雅奏钧天。
仙仗仪排亲自注，电转星球来进御。
玄之寂妙得其玄，更重人前举止措。
靴衫束带两分行，七宝鞭擎呈内库。
一坦平兮殿球场，国乐调兮甚锵洋。
掀天沸渭轰鼍鼓，返朴纯诚𢽾三皇。
折旋俯仰怡情悦，乾坤日月尽舒光。
龙马徘徊多步骤，生狞堪羡困垂缰。
绣{革毚}红绦金蹀躞，銮铃珂珮水精装。
五云庆集鹤为驾，短袍新样甚风雅。
东西相望贺头筹，欢呼蹈舞金阶下。
隔宿合门宣侍臣，厩中令拣驯良马。
紫气盘旋分月仗，庭芜尽去平如掌。
趫捷雄雄镂镫轻，雷声唱彻迎空响。
俄然斗转俱浑霍，亦非骇目犹人作。
学之玄妙似通神，凤翼藏珠岂易落。
傍捎正击有多门，斜身用力轻敲斫。
我因闲暇自销停，对手临时相架阁。
深似交锋立战轼，匹马纵横藉筋脚。
孤星远迸向人飞。
云开瑞色天，清廓打三筹，公子王孙第一流。
声高唱好绣旗举，响亮欢声动十洲。
齐拜彤庭临玉砌，香随雾散堕鳌头。
奔驰系合班，供奉内臣侧。
祥烟澹荡俨清风，御筵开处浮春色。
弦管调高甚谐和，排优次第用心怕。
难中最难人健羡，困即𫏐来临玉殿。
苑花方盛重暄和，特会群臣开广䜩。
广䜩初启日迟迟，时饮醲醪红满面。
唯将煦育遍覃恩，狻猊喷袅龙香散。
四寒偃戈征将闲，丧胆犬戎寻不见。
牡丹澹兮白如雪，打球妙兮多指诀。
似展兵机演智谋，风旋两阴甚奇绝。
每争竞逐向前冲，星高陨坠相钩拽。
声传士庶万千家，济济锵锵耀辉华。
从人巧拙快予意，欢呼动地喜交加。
我缘寡薄非明主，礼乐风俗成规矩。
笑他左右尽狂心，文臣战将多如雨。
修持管笔故无疑，威慑遐荒用神武。
僚宰满面是香尘，一边得失亏先补。
车书混化霸丕图，姬周小世方为数。
休言落雁射双雕，中原静乱平胡虏。

三最初承予告恩，一双青翰出都门。
关𦈡旧弃人多识，桥柱前题墨未昏。
南国归云聊送目，河梁新月暂消魂。
玉山丹府重来日，好拾风谣奏帝阍。

台召西来二节荣，清江浮舸鸭头平。
十行受诏龙纶重，五两占风鸟羽轻。
目送华林春雨色，梦随长乐晓钟声。
𥩟看只日延英对，丸墨宫毫属长卿。

目断江南佳丽城，栏干楼角几长凭。
越人抱膝吟遍苦，吴客观涛病未能。
此地旃檀多胜刹，一时龙象有高僧。
知君暇日寻猿鸟，闲上灵峰第几层。

邑控三湘远，帆经百舍迟。
天文瞻翼轸，江色泛涟漪。
丹阙倾心恋，苍山举目疑。
欢杯凭秫米，骚思托兰旗。
竹律宽无害，琴堂静不欺。
期年行奉诏，虎帐对尧眉。

皇家四叶恢圣功，天临日烛清华戎。
汉条静治洽柔教，老心稽古开神聪。
有唐英主称好文，仙毫洒落驱风云。
壮哉山水有奇字，焕乎八法存翠珉。
自从弃置咸阳道，藓驳烟滋委宫草。
天开神赞会休辰，甄收再作皇居宝。
如何沦弃三百春，迎逢睿鉴来紫宸。
奎钩粲粲光华动，群玉森森气象新。
丹籞春妍瑞霭深，文梁藻栋结芳林。
鸿翔凤翥径方丈，杯流泉涌蒙亲临。
鲰臣荣幸从金舆，钩婉魂惊拭目初。
多惭揽笔非清藻，唯庆千龄际帝图。

临邛久倦客，彭泽赋归来。
念我何为者，趣时良殆哉。
一身仕东观，三载寄灵台。
望见故乡树，频更缇管灰。
晓车愁蹇蹇，春耜负莓莓。
虚名自缰锁，丰壤成污莱。
目想社枌老，心知门柳摧。
神阡迷马鬣，柏表被狸灾。
一闻里人语，夜静成多怀。
他日还燕泣，前忧成误哀。

履至谨冬祀，摄职叨上公。
洗心奉明诫，祗宿城南宫。
芳岁正遒莫，熙阳殊未融。
西郊淡颓景，北牖来朔风。
骛野骋归兽，缘云号征鸿。
夕坐无晤言，情条结深衷。
自抚韦布陋，奚堪廊庙崇。
观瞻动众目，跼蹐愁我躬。
自古经纬才，因势犹污隆。
夔禹值虞奋，孔墨遭周穷。
如何一介士，蔑著横草功。
仰被天宇施，遂济人爵丰。
较能劣涓{土盍}，荷宠逾华嵩。
物理自非是，神鉴安可蒙。
区区谢病志，终冀回天聪。

劲风吹北林，落叶舞南牖。
岁序忽已高，峥嵘薄星斗。
大化驱群物，始终迭相授。
羲和亦何为，挟日但西走。
少壮驰目前，衰颓蹑人后。
星星两霜鬓，伴我老成丑。
学道苦嗟晚，扪心更余咎。
兹意将奈何，投身就杯酒。

汉家太一昏祠日，宝炬神灯遍京室。
仁寿先从殿里开，纤阿正傍楼前出。
传闻陌上乐康年，宝骑如龙人若仙。
骖{马覃}始见斗城曲，烂熳还逢星汉边。
妍歌巧笑竞赓续，万状晶荧夺人目。
洛桥罗袜自生尘，楚国香缨不藏烛。
五侯四姓共豪华，况乃经过赵李家。
迷路非关武陵水，添妆祗为寿阳花。
九门启钥光如昼，若个游人不回首。
春宵病客独无悰，挟册焚香坐虚牖。
坐久更阑可奈何，著书自古穷愁多。
钟磬笙竽尽邻里，谁能载酒来相过。

瞥见江南树，繁英照苑墙。
无双春外色，第一腊前香。
云叶遥惊目，琼枝昔断肠。
莫吹羌坞笛，容易损孤芳。

行年三十九，病脑剧中干。
目界空花眩，脾仓宿滓寒。
未灯欹夕枕，欲食进朝丸。
惟有披书乐，依稀及士安。

脱叶金霜罢，沧洲满目前。
林风寒结籁，溪日晚留烟。
独木横官彴，方苞入稻田。
持麾更吏隠，殊觉主恩偏。

佛塔千名榜，铨台再调符。
空登拔萃目，未免没阶趋。
爨桂方辞洛，羹莼尚及吴。
振淹知孔迩，华萼映鸿都。

曲岸群芳歇，高台倦目留。
晋山青不断，河潦浊难收。
世路功名急，天衢岁月遒。
吾生犹可养，嵩麓是耕畴。

协气流群卉，华芝茂禁庭。
蟺蜎蔽珍构，囷蠢合祥经。
霞彩滋琼理，云葩矗盖形。
周仁惭道苇，尧德让阶蓂。
被曲宸章烂，传芳信策青。
从臣叨寓目，欢意浃三灵。

先烈光朝右，英才出庆馀。
公卿太丘世，父子马谈书。
首牍标宸藻，联篇叙禁庐。
摛华毛得凤，刊画鲁无鱼。
当备芸签目，俄光瓮牖居。
汉家求异说，高致掩虞初。

药匕蠲疴去近班，主台西邑借余闲。
梢云翠色凌霜罢，巢阁仙姿瑞世还。
秋沼萦心林下水，晓楼供目雨余山。
更逢酬唱俱清润，冰玉相辉戚苑间。

古丘危磴接云梯，远目临高意自迷。
千里绿芜平野北，半边红日乱峰西。
台倾邺苑多残瓦，凤没漳河失故堤。
近塞春郊无胜事，跛{牛羊}风马满山溪。

缥陂春色极晴虚，新水遥连六辅渠。
沙上钓归人获鹬，梁边观罢客知鱼。
苍浮树影烟生后，红皱溪纹日侧初。
刮目暂成江海趣，狂奴终忆越滩居。

霁色秋空送目劳，小台摇落更平皋。
红垂海树乌栖日，清溢江沱鹭浴涛。
天势暮围鳞隰阔，雁行斜转翼云高。
楚风摵摵迷魂地，可在扬雄独广骚。

东阳世系出翘英，刮目神肤两共清。
洛纸文雄钱万选，郄堂科美佛千名。
春风适馆仙𫐌密，海曲夸乡县绶轻。
上最三年归路稳，中阿芳意满菁菁。

偶然人乏贰中枢，赐罢犹专督府居。
发白自伤闻道晚，心丹谁识报恩余。
淮天目极风帆驶，韩野魂销宰树疏。
却顾病身何所用，只堪归钓颍滩鱼。

绿鸭东陂已可怜，更因云窦注西田。
凿开鱼鸟忘情地，展尽江河极目天。
向夕旧滩都浸月，过寒新树便留烟。
使君直欲称渔叟，愿赐闲州不计年。

荒城岑寂冒春霏，竹落江村具体微。
蛙怒爱为先雨叫，燕轻多作逆风飞。
印波鸾鉴新荷小，碍路犀簪早笋肥。
极目纤尘都不动，元规安得污人衣。

坦床仙格照琼筵，归待兰陔补逸篇。
别路云霞交友阔，庆门酥酪弟兄贤。
春郊送目车流水，夕馆迷魂月上弦。
续食定知西笑近，马生词赋贾生年。

河外轻寒气未佳，春襟愁目遍天涯。
浓云破绽翻无雨，落日因循便作霞。
麦陇寸苗思污雉，柳滩新叶欲藏鸦。
如膏且冀均农惠，莫枉层阴挫物华。

三楚风烟会汉津，凭高倦目此城闉。
山前雾密疑藏市，楼上尘轻不污人。
鸣瑟久抛雩舞地，称觞更负永和春。
私书一纸离怀苦，望断波中六六鳞。

登临何处恨春残，楼上池边夕照间。
非意野云遮倦目，无情空水鉴衰颜。
青谿久负幽人约，白发初辞宰相班。
才与不才何足辨，此心都拟付庄环。

阳郊陪礼忽三年，目想坛觚切绛烟。
今夕纤萝还不动，百神应到紫宫前。

粉箨烟膏秀可餐，森森庭际鬭檀栾。
谁教节目生皮外，却解虚心保岁寒。

万物迎春兔目开，亭亭圆影覆莓苔。
孤根信得全身地，可待山中养不材。

楚雀乘春翐翐飞，蒜头椒目禀生微。
风前莫学惊鸥散，堂上人无海客机。

纷纷骑马尘及腹，名利之窟争驰逐。
眼明见此山中吏，怪底吾庐有林谷。
雌雄相对目炯炯，意闲不受荣与辱。
掇皮皆真岂自知，坐令猫犬羞奴仆。
我不是李卫公，欺尔无魂规尔肉。
又不是曹将军，数肋射尔不遗镞。
明窗无尘帘有香，与尔共此春日长。
戏弄竹枝聊卒岁，不羡晋宫车下羊。

年年春日寒欺客，今日春无一半寒。
不觉转头逢岁换，便须揩目待花看。
争新游女幡垂鬓，依旧先生日照盘。
从此不忧风雪厄，杖藜时可过苏端。

九叠峰前远法师，长安尘染坐禅衣。
十年依旧双瞳碧，万里今持一笑归。
鼠目向来吾自了，龟肠从与世相违。
酒酣更欲烦公说，黄叶漫山锡杖飞。

晓寒生木枕，窗白梦难续。
自起开柴扉，空庭立乔木。
蒙蒙井气上，澹澹天容肃。
尘心忽昭旷，何异居涧谷。
学道审不遥，忍饥差已熟。
皇天赐丰年，菜本如白玉。
一简了百事，狡狯嗤颜歜。
幽鸟行屋山，悠然寄吾目。

积雨得一晴，开窗送吾目。
叠云带余愤，远树增新绿。
天公信难料，变化杂神速。
夕霞尽意红，诘朝固难卜。
西轩一杯酒，未负将军腹。
竹林怀微风，余韵久回复。
热官岂辨此，何必思烂熟。
曳杖出门行，栖鸦息枯木。

安隐轻节序，艰难惜欢娱。
先生守苜蓿，朝士夸茱萸。
前年邓州城，风雨倾客居。
何尝疏曲生，曲生自我疏。
岂无登高地，送目与云俱。
门生及儿子，劝我升篮舆。
出门复入门，戈旆填街衢。
去年郢州岸，孤檝对坏郛。
莫招大夫魂，谁揽使君须。
独题怀古句，枯砚生明珠。
亦复跻荒戍，日暮野踟蹰。
白衣终不至，眇眇空愁予。
今年洞庭上，九折余崎岖。
时凭岳阳楼，山川看萦纡。
孙兄语蝉连，王丈色敷腴。
不用踏筵舞，秋风摇菊株。
乐哉未曾有，是梦其非欤。
丈夫各堂堂，坐受世故驱。
会须明年节，醉倒还相扶。
此花期复对，勿令堕空虚。
明日风景佳，南翔先一凫。
可言知机早，政尔因鲈鱼。
分襟肺肝热，抚事岁月迂。
归家问瓶锡，生理何必余。
相期衡山南，追步凌忽区。
回首望尧云，中原莽榛芜。
臣岂专爱死，有怀竟不舒。
老谋与壮事，二者惭俱无。

今夕天气佳，上天何澄穆。
列宿雨后明，流云月边速。
空檐垂斗柄，微吹生丛竹。
对此不能寐，步绕庭之曲。
遥睇浮屠颠，数星红煜煜。
悟知烧灯夕，节意亦满目。
历代能几诗，遍赋杂珉玉。
栖鸦亦未定，更鸣伴余独。
百年滔滔内，忧乐两难复。
唯应长似今，寂寞送寒燠。

高人买山隐，百万犹恨少。
客儿最省事，有屐一生了。
东庄良不遥，十里望缥缈。
萦纡并麦垅，翠浪四山绕。
先生滞鹿车，去程通凤沼。
暂来山泉上，思与飞云杳。
云北接云南，一迳绝纷扰。
竹林怀风雨，目断极窈窈。
从来无世尘，相对真不挠。
龙儿争地出，头角已表表。
先生嘱支郎，勿使斤斧夭。
终当乞一杖，险路扶吾老。

高怀志丘壑，既足不愿余。
惜哉三迳荒，滞彼天一隅。
小筑聊自适，空园辟榛芜。
清影吊高槐，气与西山俱。
何以开子颜，庭柯作森疏。
月露洗尘翳，天风吹笙竽。
方其寓目时，万象供啸呼。
终然成坐忘，天地犹空虚。
券外果何有，浮云只须臾。
乃知锺鼎丰，未胜山林癯。
渊明死千年，日月走名誉。
不肯见督邮，归来守旧庐。
可怜骨已朽，后有谁继渠。
愿子副名实，此事吾欲书。

妾家长干里，春慵晏未起。
花香袭梦回，略略事梳洗。
妆台罢窥镜，盛色照江水。
郎帆十幅轻，浑不闻橹声。
曲岸转掀篷，一见兮目成。
羞闻媒致辞，心许郎深情。
一床两年少，相看悔不早。
酒懽娱藏阄，园嬉索鬬草。
含笑盟春风，同心以偕老。
郎行有程期，郎知妾未知。
鹢首生羽翼，蛾眉无光辉。
寄来纸上字，不尽心中事。
问遍相逢人，不如自见真。
心苦泪更苦，滴烂闺中土。
寄语里中儿，莫作商人妇。

田舍风光迥，僧房意象深。
未穷千里目，聊慰一时心。
远树轻烟入，孤村落日侵。
自非真静者，谁复有幽寻。

春前作蚕市，盛事传西蜀。
此邦享先蚕，再拜丝满目。
马革裹玉肌，能神不为辱。
虽云事渺茫，解与民为福。

山堂漠漠开晓烟，何许大士当四筵。
坐忘默识形骸外，持钵植杖风露前。
老龙欲奋屡回首，於菟甚驯非畏鞭。
小儿已解辨人我，抱头怖走成痴颠。
岂知畏爱果何物，手里舍利空烛天。
嗟余耳目更浅陋，喜欢获遇希有缘。
神明泰定始一笑，摩挲粉墨心茫然。
平生崔白画常见，邂逅入眼多弃捐。
莫言人物斗奇崛，醉里落笔神助焉。
汪公昔入魏帅幕，叹息钜壁围神仙。
归寻十疋好东绢，恰有名手能摹传。
提携万里到岭表，尤物自得高人怜。
迩来劫火坏诸有，陪都正苦纷戈鋋。
无力挽河为吹洗，披图感极泪如泉。

为文赤壁并黄坂，奇韵平生想像中。
延目练江咨逝水，举头碧落看飞鸿。

贪得不知义，流风紊四维。
珪珇实盲昏，黥髠亦觊窥。
谅非跖𫏋才，竞揭椎埋旗。
巨猾肆滔天，小丑争攘欺。
立国计安出，顾无以家为。
三州破竹势，吏卒伤挠隳。
越人竟何能，非复尉佗时。
壶箪迎王旅，克捷剑之湄。
闽府幸宴然，一毫未尝亏。
噫吾有以待，致尔由他歧。
残蘗失追袭，诸将咸思归。
勉哉方伯职，力拯邻邦危。
漳滨拏未解，蜂蝎生武夷。
姑息倒囷藏，谆复行文移。
近事苟目前，远忧那敢知。
天运未太平，佛力亦其微。
武夫勿告劳，儒冠须出奇。
知人与安民，此责诚塞之。

呼船起柁乘潮平，掠窗飘箔疏雨倾。
漱石枕流东道主，栉风沐雨吾曹行。
百寻悬瀑泻绅珮，两边乔木翔枅甍。
乞浆满瓯牛乳粥，纵酒下箸驼蹄羹。
跻摩顶踵历蹬术，牵挽葛藟披荆榛。
荒浪搀差复奄霭，巀嶭屃赑仍棱层。
嗥烟啸雨猿鹤宅，绝山航海樵渔能。
草衣穴处避世士，木食涧饮安禅僧。
芝房云阁无尽藏，月屏风幌长明灯。
笑看阛阓一蚁垤，挥斥氛祲投蛮藤。
经行石窦解縢𪨗，饮灌匏杓谈淄渑。
莫嗔踏碎苍苔色，莫嫌汲浊阴井清。
膏肓泉石有鉴裁，腾踔岩崿试股肱。
要识石鼓真面目，立置枕几非绘缯。
风吹杨叶此山下，欲问故老知谁应。
市朝一梦争夺际，山海萧散堪伏膺。

叶实根株尚老苍，龙鳞皋比贵先尝。
千林断送诗骚酒，三绝无逾色味芗。
烂酝恢台养风骨，涵滋沆瀣结天浆。
怕寒僻处深于越，贽贡无阶遇有唐。
葱郁梧楸共庭户，风流芝玉秀斋房。
剖缄绛锦纷狼藉，莹手摩尼可比方。
頳卵鳞皴雄俎豆，双珠同蒂媚钗梁。
摘忧林薄明朝竭，缪论蕉卢几许黄。
口腹定非孤寓客，甘腴尽道胜吾乡。
峡山高咏诗昌白，韶石英风赋予张。
芍药亦能烦驿置，蒲萄岂必擅西凉。
弹圜金橘差坚久，瑛赤含桃讵可双。
逆目提笼过阛阓，解颐梦渴吸湖江。
仲宣鸿笔丝纶手，摩诘清才黼藻光。
妙绝拣枝墙欲动，纤攕称擘侍于傍。
翰林纪绩延真赏，县长绳愆且弥忘。
赐燕行看与怀核，分题今日记升堂。
伤时有似少陵杜，上疏岂惟临武羌。
深忌河豚恕瑶柱，沈思橄榄过糖霜。
词情鉴裁俱超卓，促召龙墀献皂囊。

退笔残煤作冢池，庶几极力更前追。
寻源巴峡涛泷派，得骨柯山铁树枝。
京口风云随叱咤，渭川霆电扫端欹。
刻舟事往何嗟及，拙目高心付黠痴。

建极翊皇舆，蓬庐怀致主。
除书肆时夏，提纲众目举。
满朝想风采，爱及巾垫雨。
平平戒自守，落落进攻取。
定倾繄其人，防秋今尚暑。
执舆岣嵝岭，栉风闽海浦。
破的出新诗，江山缭樽俎。
危机见未萌，刚鲠殊不吐。
成宪万方瞻，作者七人数。
收召无遗贤，商山非为吕。
开悟尧舜心，亢宗诚刻苦。
闭门逾厥垣，孰与驱驰许。

更生倾侧四斥已，精诚所祈格天地。
着明深切安危机，同道萧周数人耳。
不容何病见君子，节义政应强国势。
幸卿权尹岂尝无，忠正得朋侥冒柅。
可怜孤直援又寡，恶恶如风力排诋。
汉皇听纳知其忠，左右侧目争摧圮。
亲亲公族人莫比，按据春秋忧变异。
萧张戮死正人空，挫奸救危宁畏忌。
勤勤请抑外家权，社稷安荣长久计。
二十余年列大夫，痛切皇舆难坐视。
当时不谓秦无人，异世知音诚叹企。
乱生祸重英杰资，无竞维人当树置。
绛侯博陆在岩廊，高武不复忧刘氏。
胡为一篑障江河，谏鼓屡鸣那得济。

坐消床刃肘生胝，寓目危亭汗漫期。
奄霭烟岚客愁绝，高明茨苇屋云谁。
治城廛肆吁吾有，近市尘嚣懒汝移。
金刹仙梯霞祲近，云𫐌风马往来驰。
鹤鸣华表青田志，雁引边沙朔气飞。
越北燕南纷会解，伧音憬俗寖相知。
薮丘水竹挥毫助，友爱朋从摄袂随。
老钝贪追仲宣赋，达生不泥子长奇。

妖娴十五余，清春破瓜初。
婉腻讵如玉，凌风素云裾。
莺燕妒声实，窈心自有夫。
取怜逆万目，白地肠应无。
惶惑少年士，逐麋不顾菟。
倾囊买消渴，借问谁家姝。

东省西台除吏目，轶才勿谓得途赊。
孰云相贰徒劳职，政恐东南弗复加。
常衮颁宣礼翘秀，仲翔好事走幽遐。
口占十吏传州檄，指画千条靖海涯。
榕木覆街飞皂盖，荔园供饷赫凝霞。
政平讼简清如水，能赋登高墨似鸦。
咻彼夷音姑洛咏，归来越橐换吴娃。
抠衣岑范钦高致，谈舌澜翻泼贡茶。

象骨岩居闽府教，江海两封黄纸召。
孤云自南仍更东，阻觐尧蓂友廊庙。
讲通明论毗昙经，一佛出世祇为人。
凝师白傅有真契，凿齿弥天必相值。
河汉滔滔渺涯涘，三反九折时游戏。
簦𪨗跻堂累千辈，鍧雷激电非思议。
毫忽微差失大千，同尽鸳鸿与蝼蚁。
菩提一切皆具足，刮膜分光诚岂弟。
体味龙宫七佛书，卢老面目云何是。
余生流浪无明窟，回首尘尘非自己。
季咸鬼眼必见窥，和璞妙算应不遗。
大士知言善呵蔽，朝闻夕殒甘如饴。
疑蛇一祛病当愈，识路还家要有时。
金华士女涕泗流，胡为决往龙翔游。
是间虽住亦非住，奔轶常行祖师处。

蚁封于何险，醯鸡岂必嗤。
须弥一目了，亭中大然之。

未应牢杜敬通关，寄傲足怡元亮颜。
冗龊凡庸何异目，粗疏潦倒幸投闲。
平生那识贾三倍，晚节犹窥道一斑。
调燮裁成真大治，茂弘先进实非孱。

吴蜀跨万里，余老师非壮。
勉哉令修行，手书劳四枉。
性命吾基本，权谲初不尚。
萧条寂寞中，咄咄祛碍障。
面目认谁欤，湛研澈尽量。
云为远玄旨，比喻非实相。
爱河澄不波，苦海永无浪。
封执即黏缀，沦落嗟滉漾。
法流于河接，焦涸吁断港。
情尘欲忘世，疑网愆吾党。
凡心非道体，志帅凝不丧。
瞿昙与老君，一诀归至当。
邈乎卢老前，古初更遐想。
烧香傃霄极，痴绝坚愿望。
杳眇莲社远，早接渊明放。
保真未易了，伽语庶倚仗。

稷下铢铢鉴择分，品评一目百知闻。
初矜月殿挥毫赋，直到龙山吹帽文。
邀勒公荣狎嵇阮，薰涂嫱媛侍渊云。
尘惊珠贯纤罗袜，酹酒银篦不怕醺。

归一岂应无以返，要言湛谛滓淤淘。
大知直截揣摩渐，积执冥迷厌离劳。
目睫古人曾致论，根尘当念勿喧嚣。
主张名教殚才智，王霸蟠煎火上膏。

梅酽兰氲芍药清，旃檀婆律萃天馨。
试开秦赵当年目，何藉珠帘翡翠屏。

岳镇巍峩幕府雄，紫青颐旨禀趋风。
布宣条目都无扰，求瘼慈祥概所蒙。
宾位樽罍人事改，影娥花月画堂空。
诸方故吏多才藻，撰纪徽嘉篆刻丰。

老木森森小径斜，淡烟横锁两三家。
晚来欲写潇疏景，举目遥岑更望赊。

土屋茅茨山万重，阴云不解雨蒙蒙。
桃源目断知何处，身在杜陵诗句中。

扶筇西去谩寻春，独学无人沐且熏。
便欲问津从桀溺，当时折槛愧朱云。
阴霾满目凭谁扫，芳草连空未易耘。
家学定须兴尚父，威声一振九夷闻。

婷婷袅袅出纱窗，坐使红妆万目降。
翠袖薄笼春笋十，玉钗初合绿云双。
四弦对客追三叠，万唤令人忆九江。
曼倩酒狂本无量，为渠潋滟倒银缸。

懒从蒿目世间忧，缓步招提味九丘。
正论羡君无郑卫，穷途慰我在商周。
飘然忽作迁乔兴，卓尔难追跨海游。
别去词源应万斛，幸分涓滴洗离愁。

万里归来云水乡，逢春得酒且彷徨。
好贤谁似双松吏，使我时终一石狂。
忽与高唐来鼠目，却令朱户锁梅妆。
先生取瑟吾知己，安得从今不举觞。

瑟瑟严风鼓蓬户，对话春围两亡趣。
使君送酒唤春来，坐使漫空翻柳絮。
雪榭悬知雪未消，一目千里皆琼瑶。
诗仙冷坐清入骨，便合九万抟扶摇。
回首故园归未得，天意留人亦奇绝。
我今幸得贤主人，公亦未易有此客。

穷山触目纷茅苇，此意昏昏谁可洗。
竹间忽破一枝梅，对月嫣然耿寒水。
吟诗索酒满高堂，穿帘的皪射晶光。
世上膻荤来不到，翦翦天风吹冷香。
人言百花睡未起，独冠群芳差可喜。
那知和羹自有期，未用争雄压桃李。
但怜雨雪正蒙蒙，寒意未舒万象穷。
故作选锋驱残腊，挽回天地变春风。

虏兵震地喧鼙鼓，黑帜插城遍楼橹。
蔽空戈甲来如云，群盗相随剧豺虎。
胡尘漠漠四壁昏，诸将变名窜军伍。
十万兵噪龙德宫，上皇避狄几无所。
嗣君匹马诣行营，朕躬有罪非君父。
奸臣草表遽书降，身率百官先拜舞。
那知冯道冷笑渠，立晋犹存中国主。
翠华竟作沙漠行，望云顿有关河阻。
九天宫殿郁岧嶤，目断离离变禾黍。
生灵日夕望中兴，犹幸君王自神武。
相公特起为苍生，下视萧曹无足数。
词议云涌纷盈庭，群策但以二三取。
老谋大节数子并，行见犂庭灭金虏。
立马常依仗下鸣，日咏杜鹃怀杜甫。
飞鸟犹尊古帝魂，激烈浩歌来义旅。
规模共佐李西平，庙貌不移旧钟簴。

晴空当昼栖旸虫，目林欲焚深甑中。
多谢吾君肯相访，袖中诗句来清风。
爱主我堪犬马比，采蕨山巅行饿死。
岂能五绝比天人，疾读君诗汗如洗。
君今师友人中豪，琢磨事业当日高。
若扣天门自求试，速为奉天留陆贽。

渊明句法古无有，头上幅巾供漉酒。
李白豪篇惊倒人，举目望天不计斗。
二子风流不可追，公作幽轩为唤回。
长鲸渴兴沉江海，锦囊妙句生风雷。
安得一廛在公侧，时时去作孔融客。
愁肠得酒生和风，也向毫端写春色。

蔓草芊芊迷旧圃，日号狐猩走鼯鼠。
世欲去之嗟未能，竭力米盐汗如雨。
先生人间第一流，目中万事无全牛。
割鸡已觉无多子，斩新亭柳作清游。
纷纷姚魏争黄紫，醉眼虽观心似水。
但搜佳景付吟魂，吐作新诗烂盈纸。
惭愧知音太史公，为榜佳名字画雄。
二公连茹归霄汉，此亭万古扬清风。

闽山去天余尺五，渔浦撼舟滨九死。
临水登山万里来，却向春围饮墨水。
白云目断无飞翰，夜将剑铗于谁弹。
世人相马例嫌瘦，饿死首阳不作难。
侧闻天下有人杰，洗出新诗耿冰雪。
年来亦复坐文穷，空使品流居第一。
抠衣浩歌起相从，雨意那忧泼墨浓。
匆匆对语一笑粲，万斛穷愁一洗空。
公今清誉高星斗，我乃栖迟事奔走。
收拾政赖退之豪，瘦寒不复麾郊岛。

泮水儒生急寸禄，白袍干人如立鹄。
争注虫鱼股置锥，世外语言不到目。
我嫌人醉还啜醨，常嗟心迹两相离。
邂逅得君能我意，笔端聊复出新奇。
爱君未冠少年郎，语出辄惊鹓鹭行。
若不纷华替初志，事业他时未易量。
今被青衫走尘土，满面春风归仕路。
拄笏政可望西山，莫见輶轩腰伛偻。
我今絷维犹未释，相思何处访纵迹。
为君时望斗牛间，期君光芒高万尺。

高岩去天尺五耳，下飞瀑布千寻水。
山间瘦竹映枯松，岁寒相对凛君子。
杖藜去去寻幽人，剥啄扣门公勿嗔。
凡骨膻腥傥不厌，愿供薪水看修真。
高人隐几语言绝，大巧深藏端若拙。
无乃误游天目山，偶见唐公冠带铁。

世上纷华蚁穴耳，东流不作西归水。
号寒那用学孟郊，捉月要须追李子。
一樽忽尔逢故人，高谈往往鬼神嗔。
人间目下多忌讳，忘形惟有醉乡真。
但得如意酒不绝，四壁莫愁生事拙。
铸成此错吾安之，何妨与费数州铁。

伯夷自甘首阳蕨，商臣不戴周日月。
那知世人冷笑渠，却言冯道有全节。
纷纷过眼万飞蚊，何如闭目日饮醇。
议论不从流俗变，吾宗赖有谪仙人。
谪仙品流居第一，射策王庭恣狂直。
不知天上闻不闻，见说奸臣俱辟易。
秋风鞭马衫蓝，一官聊渡试江南。
群从相从得髯尹，家学当须与剧谈。
江南风月归诗酒，二陆相从真得友。
无人肯伴栟榈狂，为我唤回脱帽张。

煤炱飞上天，沉沉三日雾。
银河一压摧，狂雨恣横骛。
我恐铁骑来，疾驰不纳屦。
气豪如项羽，势猛似黥布。
弥漫江海接高穹，石牛未洗血泥红。
天吴八首真奇怪，咄嗟平地作银宫。
我贫家火不星灶，赤脚灭没泥涂中。
目断晓风生少女，又复茅檐飞白龙。
惭愧北来王夫子，籍籍声名满都鄙。
朝吟千赋暮千诗，松腴亦须枯海水。
莫倚文章似孟坚，未用风流追乐天。
且以光芒破阴晦，挽回日色到桑田。
乐岁天公有严约，斥落旄头沉贯索。
从公日醉三百杯，不怕西风动旗脚。

草木得新露，袭人吹冷香。
泉水夜相激，衾枕自清凉。
我携谪仙人，眉目秀而长。
高怀洗尘累，抵掌论老庄。
若人不世有，此景那可忘。
终当跨皓鹤，同作云间翔。

道山文章伯，杖履作幽栖。
笔砚为戏事，业落翻墨螭。
平生百万言，定相初不离。
更怜世间士，尘网深相闱。
笑踵双林辙，誓破万夫疑。
八面列神王，剑戟森携持。
怒目干龙宫，机缄绝谋惟。
佛语浩无际，天地如可弥。
笑谈一转毕，璿玑时未移。
见者皆了了，钝根化神机。
不然分三藏，谁能俱不遗。
白头钻故纸，底是出头时。
此恩今欲报，四顾将谁依。
在佛本无说，于公亦何为。
珍重谪仙人，登山力未疲。
天涯渺万里，着处即为归。
随缘作赞叹，妙语何奇奇。
置之天壤间，千古无敢非。
我生多肉障，烦公示宝篦。
请作一言蔽，牟尼即仲尼。

乞食自王城，骏笔挥万纸。
开缄动心目，忽忽龙蛇起。
便可老烟霞，声价日千里。
那知未满意，更访栟榈子。
栟榈亦何人，是心如灰死。
恶语满人间，春风自桃李。
凭君一笑挥，万事空一洗。
但了风动幡，在处针投水。
愿将广长舌，语出亦糠秕。
回到我辈人，政堪覆酱耳。

本来田地无涯岸，极目寒光成一片。
消息平沈佛也迷，机轮转侧谁能辨。
雪山山下拥蓑人，白牛一掣芒绳断。

不是男，不是女。
不是神，不是鬼。
不是佛，不是物。
祇知白云无心，谁辨青山在目。
夜明识取断蛇珠，潭寒退下苍龙骨。
等闲掣断紫丝绦，天上人间收不得。
收不得，底事从来没窠窟。

岸眉横雪，河目含秋。
海口鼓浪，航舌驾流。
拨乱之手，太平之筹。
老赵州，老赵州，搅搅丛林卒未休。
徒费工夫也造车合辙，本无伎俩也塞壑填沟。

一窍虚通，八面玲珑。
无象无私春入律，不留不碍月行空。
清浄宝目功德臂，遍身何似通身是。
现前手眼显全机，大用纵横何讳忌。

蒲团禅版对龙牙，何事当机不作家。
未意成褫明目下，恐将流落在天涯。
虚空那挂剑，星汉却浮槎。
不萌草解藏香象，无底篮能著活蛇。
今日江湖何障碍，通方津渡有船车。

梦中拥衲参耆旧，列圣森森坐其右。
当仁不让犍穉鸣，说法无畏师子吼。
心安如海，胆量如斗。
鲛目泪流，蚌肠珠剖。
谵语谁知泄我机，厖眉应笑扬家丑。
离四句，绝百非，马师父子病休医。

去时还复似来时，明月芦华夜不迷。
转棹又归何处去，秋光目断水天低。

触目绝对待，万法无不在。
是汝心不知，非汝心不会。
不会无不会，不知无不知。
只个不会知，殊特也大奇。

长芦驾浪，只履西归。
求支那之法器，付屈眴之田衣。
度九年之缄默，印二祖之灵知。
海犀酣月而晕，寒乌带雪而飞。
机前自得兮顶目四照，迷里相逢兮鼻头下垂。
水著秋清兮湖光湛湛，山衔落日兮云锦辉浑。

力世佛宗，心传我公。
一拳活计，一喝家风。
影草呈机也三圣却瞎，精金出冶也百丈还聋。
绰绰有裕，恢恢而隆。
阿难迦叶之多闻抖擞，目连鹙子之智慧神通。
真得不借之应，大同不宰之功。
百川曲折兮自然到海，万象森罗兮不可逃空。

默默家风，云摩霁空。
露月夜爽，天水秋同。
人传眉目好，我道骨头穷。
华须凝粉蜂房蜜，桂毂流魂犀角通。

双眉低垂，两目清冷。
著于万象森罗，更没一丝欠剩。
秋霜鹤老梦寒，霁月夜摩松顶。

风日面皮，秋山眉目。
闲情肖水云，野性从麋鹿。
憨憨少室九年，草草曹溪一宿。
穷根彻源，出髓敲骨。
明回老兔宫，冷下苍龙窟。
诸人名邈兮摇手未然，万象森罗兮点头具足。

雨霁云收，山寒水秋。
心目自照，言象俱休。
满十方而智应，廓三世以神游。
虚空那碍东西壁，明月解随南北舟。

谁能目眴眉扬，每笑手乱脚忙。
守鲁祖之简默，得南泉之平常。
明心秋月，活物春阳。
铸机器也模范大小，据丛林也规矩圆方。

怒眉嗔目，枯肠空腹。
面冷莫触，气清可掬。
乘仙槎而棹星河，握玉斧而修月毂。
真见法以唯心，妙契神于即物。

气韵能清，眉目似笑。
深深入大道之环，默默守群机之要。
闹里随缘，虚中分照。
用作家之钳锤，与本分之草料。
千毳相从兮，俱求参饱。

双目寒青，秋水冷冷。
半颠衰白，春雪星星。
山雾霏霏文豹变，松月娟娟梦鹤醒。
妙应方圜兮了无外法，尘缘俯仰兮初不吾经。

唇口能缄，眉目如笑。
应外而冲，虚中而照。
全身放下是全身，一点独灵常了了。

黄金出矿断前疑，岸走舟安觉所欺。
动目是渠摇湛水，聚萤无我灼须弥。
翳消便见飞华尽，机迅将知击电迟。
识得堆堆庵内主，外魔那得到藩篱。

一从豆颗爆寒灰，头角峥嵘顶目开。
碧玉盘中珠宛转，瑠璃殿上月徘徊。
木人顾影当明去，石女披云半夜来。
偏正功圆须转位，入廛垂手类难该。

曦色云庵半堵红，霜林初暖鸟啼风。
下知人在萝窗里，瞑目炉薰百虑空。

松烟竹蔼细蹊通，清津白石寒珑璁。
艾禅真是甘蔗种，香林再吹薝卜风。
一溪冷引藩篱外，五老秀蹲怀抱中。
写目轩窗意幽远，淡然消息不雷同。

伐木清哦癖在肠，握筇苍磴履重霜。
玲珑堕壑乳泉响，萧瑟到门松吹香。
高寒夜雨冻一色，虚浄晓云流五光。
社散荷枯有遗友，目青须发半沧浪。

箨龙出丛林，脱锦露新绿。
昂藏引头角，密密均节目。
娟然尘外姿，云雾腻寒玉。
翠满东窗阴，心眼扫恶俗。
虚静颇道情，清癯见风骨。
惠我不老春，为谁无弦曲。
葛陂蛰时事，第恐雷雨促。
不能留高闲，双碧淡相瞩。

朅来林下人，挂冠脱朝绿。
身闲道愈尊，神静碧照目。
落落我就璞，碌碌谁如玉。
欲学陶渊明，高情异浮俗。
白云无定心，青山有奇骨。
肯从莲社宾，共奏无弦曲。
佛生等一念，日劫讵延促。
倾盖同故人，道存聊一瞩。

得得客来窥大方，松间目击揖归堂。
秋横两眼瞳人碧，云拥三衣栀子香。
夺席胸襟君隗礧，愕邻须发我沧浪。
竹床相对夜深语，河汉濯磨星斗光。

南山去见雪峰师，古涧寒泉瞪目时。
彻底无痕才识己，转身有路复名谁。
子归父处那求顾，云向山来不待吹。
西舍机鸣聊织锦，梭脐阴阴细飞丝。

温温气象半篙津，匏杓调和冷煖匀。
直得通身浑是水，端知赤肉了无尘。
风埃面目揩磨浄，丘壑形骸洗濯春。
妙触宣明佛子住，首楞严会有斯人。

妙藏绝邻，毕竟无身也清虚之理真。
幽灵独神，须臾返色也自照之智亲。
云寒有雪意，天远连秋津。
缘起佛种，觉生幻尘。
语细音柔，丹山凤鶵之韵。
目深眉重，檀林师子之颦。
借位途中宾主，借功门里君臣。
洞水逆流，望云岩而半肯。
曹山颠酒，知清税未全贫。
曲木床头握麈尾，心传一句付其人。

岩壑之间，草木之阳春。
江湖之上，风烟之精神。
发须野雪，眉目秋津。
渊默入寒蟾之窟，圆明养老蚌之珍。
步步入尘，门门出身。
莫愁指端兮焦尾之曲，可意钩上兮赤稍之鳞。

身闲类莫收，心静情不流。
片月自炯炯，孤云长悠悠。
颠毛衰白高山雪，眉目寒清古涧秋。
把似春风些子妙，施于草木十方周。

太行盘纡，黄河泄舒。
肝胆明洁，胸膺廓虚。
清风未生齿颊，白雪已上眉须。
少林之默无他说，黄梅之舂不识书。
彻见本来人面目，名言安敢妄分疏。

顶雪抗春，目寒射人。
蓑裹江湖雨，斗浮河汉津。
拙忘机兮抱瓮，妙不传兮斲轮。
谷鸟岩华自声色，十方普现刹尘身。

气貌棱棱，眉目温温。
一脉之分派发昆仑之源，百川之吞潮落珊瑚之根。
风烟清远秋之痕，草木秀拔春之恩。
古壁之梭兮蛰龙之骨，寒潭之璧兮夜月之魂。

髑髅历干，鼻孔觉宽。
廓空三际，不立毫端。
面目风霜杀，身心水月寒。
情尘浄尽兮，万像齐观。

身心山野，面目草灰。
默说一句，明暗全该。
机流电天上之火，动发阳地中之雷。
变化穷通有许事，向道俱从恁么来。

这样师僧，面目可憎。
名摸还不似，藏覆又何曾。
虚空阔无工夫挂剑，沧海深有伎俩挑灯。
抖擞头陀备，玲珑道者棱。
入闽借问，何如个能。

须发老如，眉目清亮。
秋生野水之中，雪照寒山之上。
湛海之心，吞川之量。
头头不爽机宜，处处相投稳当。

发作残雪之白，目带深秋之寒。
春山未暖，野水无澜。
家风摩鼻孔，好事上眉端。
三世因缘兮半身而应，十方刹海兮一吸而干。

不寒不枯而秋颓，不浄不垢而春来。
神虚而应，机发而回。
分身慈氏，合掌善财。
弹指作声兮楼阁门开。
身心清恬，面目冷严。
烟巢寒翠栖鸟梦，风漪绿浄游鱼潜。
荡荡兮眺听自妙，闲闲兮声色不黏。

山林眉目，水月身心。
雪何早而古岩棱，秋似先而寒潭深。
机头锦绪，线尾金针。
谁云道大兮自有知音。

须发衰白，雪点寒林。
眉目冷青，秋生古涧。
应之有余，用之何限。
风浪不管兮闲似浮鸥，水天相连兮远随归雁。

是真是假，谁相描画。
似我似谁，莫入思惟。
地方成矩，天圆自规。
三界更无些法剩，一身还与十方宜。
眉目炯炯，须发苍苍。
疏林霑野雪，古涧湛秋光。
锦缝谁分梭路细，针关初透线芒长。
鹤梦未晓，鸟行无章。
平买平卖兮，还他当行。

兀兀之姿，拙钝之师。
静而亡像，动不知时。
有口要挂壁，无机不度丝。
秋气清而星河淡淡，天宇阔而夜斗垂垂。
是个面目兮，与你相随。

眉目十分，精神一段。
岩高雪释迟，木老春来缓。
古涧明月宾，青山白云伴。
借光何处不分身，刹刹尘尘谁解唤。

八字眉低，四方口阔。
发色松雪寒，目光岩电烁。
橐籥之空，枢机之活。
其间勿你安排，里许是谁造作。
影草不彰兮妙触无瘢，没身不殆兮长生有药。

个是何人，气清骨贫。
烟霞面目，丘壑精神。
二仪自然一体，万像况与同尘。
床上全威白额虎，钩头可意赤稍鳞。

眉目古涧秋，须发寒岩雪。
去就丛林出身，触动葛藤生舌。
扬拂握拳，破关击节。
雾变豹而草木光，雷趁蛟而山石裂。

须发老白，眉目穷愁。
六窗寒照雪，一点冷摩秋。
干处著脚，闹里刺头。
枢静机活兮，全放全收。

鼻似截筒长，目如点漆光。
据床握拄杖，河汉夜来霜。
云山苍苍，水天茫茫。
烁迦罗，眼三角。
舜若多，身十方。

面目风霜，身心春阳。
用杀活之手段，整宗祖之纪纲。
秋生野水鱼潜稳，月在寒松鹤梦长。

面目古怪，气宇深清。
涧月夜白，松雪寒明。
舜若之身兮谁前谁后，首罗之眼兮不纵不横。
相随来也，流水浮萍。

发之白兮高峰早雪，目之青兮古涧先秋。
月炯炯兮自有光通犀角，草苍苍兮谁能硬按牛头。

目瞳秋炯炯，颠发雪毵毵。
饭塞肚皮饱，茶湔舌颊甘。
龊家有彩，机事无堪。
白牯厘奴却知有，而今赢得放痴憨。

眉目岩岩，身心静恬。
万机自息，一默谁参。
虚空兮霁云卷谷，清白兮夜月濯潭。
春入丛林兮谩道化工百亿，神游浩劫兮底意真超二三。

鼻直口阔，目深眉低。
灯连少室，派接曹溪。
恰恰混不得，堂堂类不齐。
把手共语，出力相携。
春风浩浩，秋风凄凄。

两眼深秀，双眉下垂。
面目严冷，身心古锥。
云水盘游，寻常梦于行脚。
丛林寂默，三十年之住持。
穷河汉于昆仑之椒，渊源亲到。
拈斗杓于混沌之外，佛祖犹疑。
变通不倦，施设随宜。
向道刹尘机用稳，却嫌石火电光迟。

发雪衰白而春昼长，目光寒碧而秋波扬。
采华之滋而蜜蜂忙，齐物之梦而蝴蝶狂。
体空影响，机动阴阳。
玉烛静调天事业，薰风披拂水文章。
诸尘三昧，分身十方。

须发衰残，空山雪寒。
眉目清淡，野水秋还。
一念万年了尘劫，十方三世同正观。
翡翠天晴而清虚廓彻，珊瑚海月而光焰波澜。
现形说法应机感，笑指俱胝百草端。

松老有骨，竹癯无肉。
雪发覆颠，霜眉映目。
须菩提坐空而谈，维摩诘卷辨而默。
拈来何处不相逢，日面佛兮月面佛。

寒淡相依，清白住持。
秋横两目，雪覆双眉。
老兔推月河汉阔，宾雁没烟星斗垂。
穷通有自，机用输谁。
消得而今一瞬，不须别唤沙弥。

涧月之孤，岩松之癯。
秋生眉目，霜侵发须。
诸法之相了空寂，妙存之性非有无。
一尘飞巨海，片雪点红炉。
应事头头俱出碍，自然妙触解回途。

为僧{屈刂}剞，与世支离。
目瞳青炯炯，头发白丝丝。
劫空有句，真得无师。
借功分照用，借位解提持。
万像森罗一音说，何须特地挂唇皮。

身老而衰，根钝且迟。
霁冷河阔，天空斗垂。
圆明三只目，受用两茎眉。
尘刹大千纵横而妙触，三尺丈六笑语而相随。

影之神，物之春。
莺喉颊之滑滑，柳眉目之津津。
蜂股华须粉，蜡脾蜜酿醇。
等闲谛了游戏事，端的还如幻化人。

目深额耸，口方鼻端。
秋云消兮天青而阔，夜月上兮水白而寒。
看看，影像随应兮明珠走盘。

眉目精神，画工装点。
功转玄微，了无丝糁。
秋天清而河气澄明，夜水白而月魂潋滟。
物物头头应化身，超出机前有刑典。

发皑皑而雪山，目湛湛而秋潭。
杖拂老伴，丛林饱参。
万全非一有，二破却成三。
门门虚而正受，物物各自禅谈。
春亭不要闲狼藉，华乌而今罢了衔。

黄鹄抟秋风，一举辄万里。
飞鸣蓬蒿间，燕雀徒为尔。
王郎志凌云，英妙良可喜。
片言只字奇，采掇殊未已。
乐从长者游，论事亦亹亹。
知我中原时，早与大门齿。
流落天南端，相过不相鄙。
乃翁四男儿，君盖处其季。
家世贤弟兄，自立要如是。
古学傥有成，终身保无愧。
陋哉斗筲人，惟见目前利。
兹焉入三吴，索诗饯行李。
何补仆马饥，聊复慰深意。
可同洪乔书，尽付浙江水。
今夕灯烛凉，便当茱菊醉。
畏途重语离，瓶卧莫遽起。

关山往岁曾冰裂，跋马平坡千树雪。
疏枝冷蕊最撩人，雪后生香微带月。
醉中不数长短亭，狐裘拥鼻风前醒。
十年丧乱岂记忆，一见新诗心目惊。
平生公辈真豪友，意气相投共杯酒。
祇今流落天南端，怅望中原莫回首。
及身强健频看梅，此花到眼春光催。
玉人风味正清绝，但欠雪月相徘徊。
欲访城西寻醉语，竹篱茅舍知何许。
携壶藉草傥不嗔，便与此花长作主。

上人久住湖外游，辛亥春陷孔彦舟。
长沙城中就驱掠，七十七日遭拘留。
眼看杀人等蝼蚁，剑血洗尽湘川流。
张帆方离道林岸，鼓枻已过巴陵楼。
兵缠妖气草木暗，火炽凶焰云烟愁。
衣冠子女半同载，俛首悲泣犹惊羞。
蒙冲颇谙大风浪，舴艋或挂长戈矛。
两舷矢集闹如雨，势欲欹侧争先投。
相牵浮湛状菱荇，乍坠出没真凫鸥。
众生流浪几生死，爱河苦海何时休。
曹成马友互屠灭，偶尔不杀老比丘。
枯颅茁发虮虱满，得脱性命非人谋。
孰知贼党亦方便，日供斋钵仍茶瓯。
南归数年闭户卧，故山精舍松飕飕。
灰心一切本梦幻，返照逆照无人牛。
细听此语重叹息，群盗扫迹夫何忧。
吾闽目前岂不乐，禾稻未获先麦秋。
师来访我问居士，我若访师寻浄头。

耳聋无用问新闻，矫首何妨目作昏。
痴绝已甘投老境，背驰宁受乞怜恩。
难陪年少从渠薄，赖得春回为我温。
京洛交游频检校，渡江今有几人存。

南柯一梦还，不待黄粱熟。
脱身解印绶，矫迹回林麓。
珂声绕危磴，旆影照飞瀑。
殷殷倚岩峰，艳艳穿篱菊。
佛宫古藏胜，释子出迎肃。
轩盈架碧崖，钟磬响虚谷。
好鸟献晴语，幽兰吐寒馥。
少焉耻奔竞，老矣厌羁束。
游宦非养高，勇归乃知足。
啸里藏至音，琴中隐真曲。
注目久无言，呼童取醴醁。

道人避世氛，山腰著祇园。
千夫𣃁青冥，豁达窗户搴。
鬼神间施设，俨护龙象筵。
法鼓空中鸣，龙卧层崖巅。
幽灵骇今昔，异事樵夫传。
眷兹水云侣，精赏托妙缘。
努力办己事，追驾佛祖肩。
凭高发钟磬，梵音落诸天。
况时解禅缚，迢遥倚层轩。
放意万物外，目送孤鸿翩。

颍水如闻得月多，黄金万顷漾微波。
登临未送平生目，赓唱空传故老歌。
宦意请看头上雪，杯行且覆掌中荷。
吾乡亦有西湖好，舴艋相从意若何。

波平渺渺草萋萋，远目非昏望欲迷。
敢以安闲侵白鸟，聊将衰病照清溪。
百年无事双蓬鬓，万里归心独杖藜。
徙倚无人见牢落，水流东去夕阳西。

吾乡苦笋佳，出处惟石屋。
玉肌腻新酥，黄衣缘深绿。
林深恐人知，头角互出缩。
烟雨养春姿，此物未成熟。
三月腊酒香，开樽慰幽独。
烹庖入盘俎，点酱真味足。
未须五鼎牛，聊称一囊粟。
朅来庾岭下，岁月去何速。
经冬又七春，未分穷途哭。
今朝好事者，惠我生一束。
头髠甲斓斑，味恶韵粗俗。
儿童不惯尝，哕噫惊媪仆。
老妻念乡味，放箸泪盈目。
丈夫志有在，何事校口腹。
呼奴更倾酒，一笑风生谷。

晚来天宇阴，便有如许凉。
衣襟不作苦，灯火耿寒光。
青编如故人，入眼兴未央。
忆昔炎歊日，蒸郁如扬汤。
百事懒不支，何暇考短长。
念此深自喜，拂窗净琴张。
老来纵眵昏，闭目自焚香。
心清神亦正，圣贤俨在傍。
此意勿轻语，此景吾弗忘。

伊余生三吴，窜逐落荒外。
大目试环顾，四海等一芥。
谁能于其间，清浊分泾渭。
含菽亦饱满，食蘗有余味。
不羡嵇叔夜，左右持酒蟹。
大哉黄卷中，日与圣贤对。

横浦亦何好，人烟眇荒墟。
所以常闭门，九年只读书。
余幼好奇服，玉佩而琼琚。
念往复推来，薰然乐有余。
客有不知者，笑我长勤渠。
目昏心则莹，道腴形自枯。
千载陶渊明，箪瓢常晏如。
譬彼鸡绣群，有此海鹤孤。

忆昔叨从班，入朝大明宫。
五更催上马，梦里过万松。
想见天竺山，九重吟清风。
头垢不暇梳，爬搔常靡通。
今来幸闲放，栉比肯匆匆。
清晨解绦辫，千梳复重重。
不羡列御寇，散发摇风鬃。
气舒两目明，顿与离朱同。
此乐岂易得，快意适相逢。
再拜复再拜，深恩荷天公。

年老目飞花，心化柳生肘。
万事元一梦，古今复何有。
六月苦夜短，午昼何其久。
颓然北窗下，竹几休两手。
昏昏不复知，酣适如中酒。
睡乡日月长，椿灵未为寿。
形存若蝉蜕，质槁如木朽。
荣辱漫纷纷，正梦那复受。
有梦尚有思，无梦真无垢。
欲呼李太白，醉眠成二叟。

目昏数日不观书，闭眼无言意自如。
忽笑子綦云丧我，仰天何事尚长吁。

子美学古胸，万卷郁含蓄。
遇事时一麾，百怪森动目。
渊明淡无事，空洞抚便腹。
物色入眼来，指点诗句足。
彼直发其藏，义但随所瞩。
二老诗中雄，同人不同曲。

袖中宝剑摩星斗，肘后灵符照八方。
拨转目前关捩子，从教天下竟忙忙。

积念有年瞻石佛，今朝一见绝疑猜。
都卢面目只如此，却道三生凿出来。

一日一日复一日，次第年穷岁暮来。
莫道东君无面目，梅花依旧雪中开。
见便见，绝疑猜，灯笼沿壁上天台。

何必不必，方圆曲直。
眉目分明，若为辨的。
影草既随身，觌面当机疾。
一双孤雁忽高飞，两只鸳鸯还独立。

达磨西来未足夸，少林捏目强生花。
得皮得髓徒分别，妙性圆明本不差。

洞庭之南湘水东，青山奕奕蟠苍龙。
云阳峰高七十一，欲与衡岳争为雄。
我家近在云阳下，来往看山如看画。
十年尘土走西风，每忆云阳动悲咤。
吴中胜士朱隐君，笔精墨妙天下闻。
画图画出湘江水，青山上有云阳云。
云阳山高湘水绿，十年不见劳心目。
只今看画如看山，万里归情寄鸿鹄。

秦皇寤寐茅盈语，锐意长生欲轻举。
徐福药就仙骨成，云海茫茫但延伫。
东西日月秋复春，海变桑田更几人。
忽思重看旧寰宇，骖鸾直下江淮滨。
布衣野叟不耕艺，自向琳宫操祓篲。
秘语亲书悟世人，一坐忽惊三十岁。
淮南奉道闻真迹，命使扁舟访消息。
画手从来独擅长，一见仙风心自得。
归来目断苍烟垠，三尺生绡醉墨翻。
轴上神翁不解语，仿佛白鹤乘孤云。
海陵相望一千里，嗟我尘劳未云已。
授书圯上会有期，诚心愿取黄公履。

绣江再见中秋月，岁去月圆人尚缺。
相望千里共婵娟，苦恨亭亭照离别。
今夕一尊谁与同，孟光举案对梁鸿。
众雏立侍俨成列，以次持杯寿乃翁。
乃翁看月揩病目，手足顽麻头发秃。
但愿团𪢮三十秋，不计东西与南北。

塞雁南飞度戍楼，一声天地有余秋。
家连沧海难穷目，人在蛮荒欲尽头。
莫效涓埃裨国计，况无毛发为身谋。
所须菽水能多少，踪迹飘然不系舟。

长袖深藏批敕手，短筇斜倚作诗肩。
有时极目愧辽汉，兴在孤鸿落照边。

叨尘四十年，静计所得禄。
十分才二三，清饿似饥鹄。
中昨守义阳，一时苦穷促。
忽闻柏台长，表荐彻聪目。
不惟免罪戾，英游许追逐。
接武宪漕间，寒庖见粱肉。
从兄逮两载，种种荷推毂。
容我数百辈，大矣空洞腹。
为怜昔同升，相看日不足。
芳时木芙蓉，唱酬动成轴。
烧香每开奁，惠茗屡倾簏。
青青阅冬夏，高视松柏独。
顾我如碔砆，讵敢比良玉。
而兄不我鄙，步骤俾继躅。
是行集霰候，霜威日增肃。
解维在朝夕，离绪可堪触。
恋恋重掺袪，移庖过吾屋。
紫嚢出巨编，还我海陵录。
全家被燕衎，日尽继以烛。
何人鲙红鲜，想见鳊项缩。
腹腴愧偏劝，佐此一杯绿。
实筐出越罗，币帛更加束。
酒阑儿女曹，起舞应歌曲。
殷勤药石诲，美疢肯滋毒。
新诗追古作，高义激颓俗。
临岐沐宠贶，固陋敢虚辱。
但惭水底蛙，勉趁丝与竹。
正尔无足道，聊用资报复。
谦谦古君子，厚德卑自牧。
请歌伐木篇，敬谢酾藇速。

我狂众所易，赖有君见容。
十年卧岩壑，百念付一空。
新诗似流泉，涓涓江汉供。
人言鸡群鹤，我目霜中松。
相距无两舍，会见何溟蒙。
谁能写离索，正藉诗思工。

鲁僖有贤裔，家在吴江东。
宏词与奥学，浩渺江无穷。
魁然栋梁姿，久困荆棘中。
抱能未施邦，殆与张籍同。
人皆盲于心，我目昏不蒙。
而君乃勇退，奉祠环堵宫。
筑圃号通隠，花竹罗青红。
郡山涌其前，湖光湛冲瀜。
日哦松菊间，志气骄王公。
客来醉需堂，饮食霑奴童。
嗟予老且倦，齿豁仍头童。
田芜未能归，惭愧通隠翁。

十年放江湖，亲朋益疏散。
不知跬步间，游览有奇观。
因君寄新诗，心目益凄断。
东城俯荻洲，下有鱼鸟乱。
想见江南山，终日对书案。
小立笻杖倚，兀坐葛巾岸。
高情渺云外，竑议涉唐汉。
嗟予衰且老，儿辈逼婚冠。
岂复敢言诗，观诗重增叹。
舂容来大轴，玩味起顽懦。
穷愁欲谁知，富贵当自断。
探虎愧吕蒙，思鲈抗张翰。
别来能几时，鬓髪暗凋换。
养成杜甫懒，甘作元结漫。
何当遂拂衣，疲马解缰绊。
卜邻大期东，携酒日相看。

我生事幽讨，尘埃良独难。
朅来舒蕲游，登临每长叹。
如何胜绝境，佛屋多所安。
大哉慈悲力，神功助劖刓。
住处未易言，小道亦可观。
五祖古名刹，楼台倚巑岏。
崎岖六七里，萦纡三百盘。
悬崖擢青士，夹道罗苍官。
飞泉响环玦，幽芳馥沉檀。
我来及新霁，千峰碧玉攅。
忽闻杞犬吠，旋觉壶天寛。
水声擢午暑，岚气生晚寒。
心目快开豁，腰脚嗟蹒跚。
看云更搘笻，披风少凭栏。
欲营五亩宫，它年寄衰残。
试烦问祖师，莫作非意干。

我从明光来，十里得永福。
山中何所有，离离见疏竹。
前人目琅玕，用意良不俗。
谁能对此君，蔬饭贱粱肉。

道人野鹤姿，昂昂在鸡群。
谁能恋场粟，俯仰劳骸筋。
飘然欲何之，驻目西山云。
西山甲南昌，雄胜天下闻。
翠岩为之冠，有客许见分。
旋酌秀溪月，煮茗特劝君。
寄言翠岩老，吾将谢纷纭。
尚有鼻端垩，须烦为挥斤。

扁舟历阳来，访君得少息。
登堂默无语，见者称目击。
去年糁江上，群盗罗剑戟。
君时濡须游，入山笑相揖。
肩担祖师禅，问答挥即栗。
岂惟警聋瞆，亦足慰岑寂。
春容褪丹青，雨意铺水墨。
定将傥赴感，澄霁自端的。
麦秋数日间，饥肠颇贪得。
兵余敝庐尽，何独空四壁。
维摩幸无恙，胡避有新室。
白云夲无心，能归定能出。
岿然三杰峰，况是旧相识。
我有半仙丹，和剂等菖术。
为言山中人，蟠桃已成实。

我生畏暑如畏焚，奈此岁旱风尘昏。
十年废放卧岩壑，名虽八品身黎元。
恒旸乞雨雨乞霁，雨转为淫旸转炽。
不知此理果何如，每讶天心异人意。
去年避地还家园，蒿莱满目高侵天。
秋阳肆虐冬益甚，涉春陂泽皆平川。
迩来焦稿遍区宇，黄金融液胶流弩。
赵侯日为疲瘵忧，应怪鲁书三不雨。
天人大抵常相资，顾我录录伤无奇。
鬻浆苦凉屠苦热，敢望屏翳从招麾。
圣主东巡群后觐，万里江淮方水运。
折冲御侮赖亲贤，何独为霖福斯郡。
精诚昭格吾谁欺，顷间祷雨人所知。
忽然檐溜泻河汉，数声霹雳轰相随。
公堂六月清无暑，旋硙龙团试分乳。
官曹相贺复何言，且戒农夫筑场圃。
小人托庇安村墟，获同野老歌而呼。
愿公玉带悬金鱼，奉报得雨禾生稃。
霏霏不厌沾衣裾，稍晴欲自躬犂锄。
斯民食足吾其俱，何妨把酒仍观书。

尧明文采灿星宿，子全道义高金玉。
伤哉二子不可见，墓上悲风号拱木。
逢君论友话偶及，令我呑声为渠哭。
因渠感君不我鄙，远寄锦囊诗一轴。
有如贝阙罗珠玑，东攫西拏厌吾欲。
又如康衢走骐骥，朝越暮燕惟尔逐。
匹夫获罪坐怀璧，谁使夜光冲蔀屋。
仲尼知本故称水，请看悬崖泻飞瀑。
我从二子方弱冠，俛仰三终同转毂。
壮年登第今已老，碌碌无奇堪齿录。
羡君节操似松筠，雪里高标仍绝俗。
已将义命等穷途，肯为身名强荣辱。
高情慷慨怜衰晚，妙句纵横丐膏馥。
开缄反复读数过，骨竦毛森头觳觫。
施隆报蔑君勿诮，明月轻投得鱼目。
人生遇合会有日，行矣鸣驺入空谷。
燮调元化坐庙堂，长使斯民歌鼓腹。

何人夜作秋虫号，吟诗坐对山月高。
想当龙门夺锦袍，从臣拱手看挥毫。
衡茅咫尺临江皋，浮光灔灔翻金涛。
满帆何处乘风艘，千山过眼同奔逃。
不防鲙鲤兼炰羔，酒酣起舞如飞猱。
醉中往往笑成咷，一时辈流籍湜翺。
嗟予蹇剥意欎陶，七年坐困山林牢。
迩来天旱地不毛，釡鱼薪蚁何嗷嗷。
谁能读诗夜焚膏，只益心蓬增目蒿。
丈人纯白羞桔橰，终日抱瓮忘其劳。
今春属国纷旗旄，两淮供亿争鸣鼛。
干戈载戢弓其弢，此行辅弼环萧曹。
藁街伫见悬酋豪，买牛卖剑犊卖刀。
我虽不饮当漱醪，堆盘况有瑶池桃。
鹿鸣会赋嘉宾敖，予衰尚可追风骚。

君不见郑虔学书晚弥笃，岁收柿叶贮三屋。
兴来寝食两俱忘，但觉毛公老而秃。
又不见梓人造车度群木，木中无火柿所独。
旧言盖轸象乾坤，须信斡旋归一轴。
美哉此果有常德，结实何曾问荒熟。
霜余万颗缀寒林，下视黄柑类奴仆。
牛心取象庶仿佛，熨斗得名何凂渎。
火干既许暖闗膈，冰冷当知解烦燠。
今年夏秋足时雨，尽道和气锺百谷。
西成仅得十之五，亦见阴阳有盈缩。
就中朱实繁且大，照野煌煌骇人目。
较之常岁远不侔，正似{豆斗}胜难趁斛。
国家运厄困强敌，一纪于兹事弓韣。
空庭喋血在今年，我已不疑何更卜。
禾和鞋谐古云谶，大柿之祥天下福。
请赓继伐献吾君，王者功成四方服。

香山誉望不可攀，香山之后传香岩。
香岩硉矹耸人目，香岩秀气超尘凡。
香岩之风清可掬，终日哦松适幽独。
愧我无能老杜门，何时一笑披青云。

二公才致同清壮，顾我无能但蕲向。
只今连璧复有谁，伯仲未可轻第行。
小人老矣病且衰，目光近在牛背上。
何当策蹇拟高谈，岁晚寒云连雪障。

春来何处无花木，偶向招提见君独。
一枝着雨湿红妆，便觉群芳自尘俗。
嘤嘤幽鸟竞迁乔，皎皎絷驹聊在谷。
人生富贵会有日，莫以青云轻白屋。
固应遗策暂驻马，况复过屠宜得肉。
无心杜老吟不到，半醉杨妃睡难足。
态浓意远谁得似，空想当年丽人淑。
嗟予坎𡒄世所鄙，正坐甲壬无背腹。
少甘糠籺老葵藿，自笑清癯类霜竹。
看花把酒发浩叹，反复新诗三过目。
仇池老人已仙去，千载东坡与西蜀。
思之展转不可见，夜梦乘风跨黄鹄。
朱唇翠袖妙今古，我欲宫商歌作曲。
翻愁刻鹄难复工，唐突西施却成触。

岷峩何处在目前，恍惚万里惟心田。
道人遐想对缣素，毫端亹亹生云烟。
不烦扪参更历井，坐见紫翠摩苍天。
崔嵬绝顶明积雪，崎岖幽涧萦流泉。
当时神禹导江处，随山刋木知何年。
竹斋言语妙天下，山情水思何绵绵。
想当落笔快挥扫，精神如到岷峨巅。
师诚乞诗我丐画，不然无用徒相煎。

尚记宣和末，贤科擢阿戎。
义方传辇下，士誉走江东。
贺厦心虽切，披云意自忡。
思君想眉目，悲咽对西风。

飞观临无地，江天在目中。
晚霞工射日，秋水欲浮空。
蓼岸深迷绿，枫林远映红。
归欤还可喜，千里一帆风。

立马山前问酒家，山峰森列两溪斜。
扶疏新竹听流水，天矫古松看霁霞。
远目自能供觅句，枯肠终不柰搜茶。
一杯汤饼东窗晚，危坐清吟对月华。

十载穷愁鸟出笼，春来天意似通融。
得书故旧颇相悯，上疏朝廷应见容。
开府莫辞金帛尽，犂庭当冀祲氛空。
庙堂素定平戎策，不待文渊在目中。

新诗来处自房州，已及瓜时叹滞留。
曾望碧云频送目，又惊红叶再敲秋。
千山不隔清风远，两地应同素月流。
游刃似君诚利器，只今无复见全牛。

欲知祖意路堂堂，满目湖山自放光。
林涌乱云迎马足，峰回荒磴上羊肠。
心花肯逐春同老，法雨何妨岁用康。
试向樵夫问端的，白莲生处是吾乡。

晚日千峰色，秋风万里情。
望云双目眩，渇雨寸心倾。
有客诗方就，何人笛正横。
渚烟萦别浦，江月动前楹。
草木腥犹在，生灵痛未平。
伤哉一杯酒，北向酹邉城。

江山南北限，风月古今情。
举酒杯还覆，逢人盖暂倾。
目穷飞鸟落，心逐断云横。
小市支残屋，严祠列画楹。
晚烟渔艇远，夏潦荻洲平。
试问濡须路，归欤过几城。

白云深处是吾家，山市归来日影斜。
独立前村聊送目，孤村流水闹寒鸦。

学似卿家宜有法，人如我辈岂无情。
新诗早自推心服，幽会知谁付目成。

隠侯文治知何用，千古端羞堕泪碑。
国危忍助神鼎覆，身免犹嗟鞶带移。
登览寒烟萦远目，凄凉夕照谢高榱。
伤心往事君须赋，恐有遒人来采诗。

良木秀山泽，中林犹百年。
斵削应约绳，必资诸巧匠。
陶者输瓦甓，圬人施涂泥。
丝网及宝铃，丹漆塈塑绩。
罢精磨岁月，始克观厥成。
金钱与糗粮，所费如山积。
虽名有漏法，实为无量德。
庶俾凡睹闻，因缘得入道。
我昔礼大士，广厦余千间。
何人持烈烟，一燎不存芥。
呜呼有施者，又有戕毁人。
良繇弗思维，纵我无明故。
今合檀施力，作新美逾初。
丁此时囏危，为众作依怙。
咨尔方来者，毋意隳前功。
增饬爱护之，当如捍头目。
使百千万亿，游戏依双林。
于龙华会中，永瞻微妙相。

翩翩旌旆蔽长川，满目秋光重黯然。
老泪曾向人落，离愁聊复为君先。
赤城旧欲谋三窟，白首还容受一廛。
岁晚田家足还往，只鸡斗酒得周旋。

少时欢笑已无缘，只有清闲守暮年。
目断遥山青不了，手挼黄菊兴悠然。
兰芽春暖供吟佩，芦叶秋深隐钓船。
个里生涯元自好，莫教姓字达凌烟。

今年客闽中，春山亦花鸟。
时果次第熟，风露枝袅袅。
含桃品居最，朱实若自表。
高人肯见分，厚味未觉少。
绛囊敢鬬荔，木蜜虚名枣。
多食颜自驻，此语闻本草。
翩翩出谷莺，啄取定先饱。
故园当此时，行树映池沼。
散火耀隅隈，灼目看未了。
翳叶色逾深，累颗核更小。
园人挈筠笼，银甲摘清晓。
匀圆入雕俎，拟借麻姑爪。
择佳间留玩，引杖日数遶。
烟尘坐流落，魄断首空矫。

古之学为已，今之学为人。
始乎芒芴间，扩充遂无垠。
克已而复礼，天下皆归仁。
尼父百世师，道妙圣且神。
天将为木铎，故未丧斯文。
贤哉颜氏子，至乐忘其贫。
语之而不惰，好学无与伦。
孟子养浩然，卓尔踵后尘。
万锺与千乘，不肯易其身。
茫茫自圣哲，六籍经几秦。
末学更多岐，学海无问津。
伊川二先生，身修道愈振。
当年从之游，不减洙泗濵。
至今士气盛，亦复民风淳。
柴子柯山秀，言厉即之温。
由来思无邪，果见德有邻。
潜心坐一室，淡泊遗嚣纷。
收视而返听，自得于见闻。
先生虽云亡，书在传日新。
得味极钻仰，恍如入室亲。
而我先君子，实预绛帐宾。
我亦闻绪余，往往书诸绅。
多言反成蔽，目击道乃存。
藜杖一幅巾，蚤晚来叩门。

阮籍颇推咸，谢安已举玄。
盛事如昨日，风流想当年。
嶷嶷次对公，人物艺且贤。
文忠命世豪，植本濬其源。
世家不乏人，名德见所传。
郎官后来秀，骨相尤卓然。
庭中生玉树，池下出龙泉。
向来宅大忧，未了粥与𫗴。
吉服事朝请，高名动陶甄。
青云要平步，一岁期九迁。
人事喜倒置，正直成党偏。
一笑就闲散，拂衣遽言旋。
及门听传呼，和气驩相延。
共止一区宅，分食二顷田。
远从物外游，高谢区中缘。
方须康乐屐，岂问祖逖鞭。
人生规远大，跬步何足言。
风雨听朝鸡，结束无安眠。
何如一丘壑，耳目清不烦。
嘉禾荫沼沚，可濯亦可沿。
有酒自献酬，醉操云峤篇。
慕此冥冥鸿，念彼跕跕鸢。
贱子不适用，受性愚且颛。
晚忝登门游，缪称嫫母妍。
眷言林下期，雅尚寄所便。
野服袖漫刺，乘凉过东阡。

春风欲裂石，春云如鼓涛。
况复横来雨，檐溜声连宵。
畸人早盥帻，散目临亭皋。
挽折户外柳，吹残竹间桃。
慨然念芳物，摧抑适所遭。
因之感时节，幽愤空忉忉。
少年亦弃置，自引瓶中醪。
醉后眼生缬，孤坐清吟高。

木落山重重，溪长雨霏霏。
云惨伤客容，风饕裂征衣。
我行已千里，恨无羽翰飞。
倒帆近古寺，烟钟深翠微。
明轩快远目，俛仰涵清辉。
上人惠休辈，道眼与世遗。
匡床竹火炉，翛然自忘机。
余生尚奔迫，所遇非所依。
天地兵革满，乡闗音信稀。
拊膺坐长啸，岁晚将安归。

我无锦绣肠，而居锦绣谷。
春风二三月，山花名踯躅。
芳鲜照寒涧，窈窕映修竹。
化工亦耐事，造物能委曲。
不知几猩唇，贷此色可足。
看久直欲燃，况乃手未触。
杖藜两幅巾，人物俱惊俗。
方观笔端妙，更对杯中醁。
念昔嵩少步，千层上云麓。
政似徐熙圗，写生开百幅。
怀归阻兵火，梦想如在目。
会当返升平，柴车驾黄犊。

夜雪驳群峰，春寒僵万木。
山斋无所为，高卧仰看屋。
冻云飞不去，就我檐下宿。
平生柴夫子，能事立于独。
蚤直渭水钩，晚怀荆山玉。
陆地讵能沉，世侯终必复。
不见林中兰，无人亦芬馥。
暮年一丘壑，避地歌同谷。
散诞水石间，清凉日三沐。
笑人强解事，闭门作龟缩。
一世竟何成，万事蛇著足。
二侄瑞家庭，贯穿经史匵。
才如射虎将，中石犹饮镞。
诗成出连璧，墨妙粲笺幅。
乃知作者心，求益不求速。
我年及学易，方究大小畜。
翛然对此君，苦节更森束。
嗟今但洋洋，悼往宁逐逐。
愿借邺侯书，尽阅三万轴。
无因访煨烬，叹惜邯郸目。

爱君直似朱丝绳，遇物可折不可曲。
三仕无喜已无愠，肯学时人走巫卜。
平生不作吠尧事，乘矢犹闻去其镞。
至今莫可奸以私，尊视正冠何太肃。
归来田园不改旧，歳寒见此猗猗绿。
绝交未怪孔方兄，有酒盈樽书满屋。
小人倾盖已蒙润，遗我珠玑不论斛。
使我竟夕搜枯肠，鱼目非珍何敢复。
我今已似云无心，江湖不说虚舟覆。
言乘下泽与款段，早莫少游良易足。
惯看赤脚老婢悲，亦任索饭痴儿哭。
皇天其忍杀善类，支离亦受三锺粟。

朝来冻坐如缩龟，不闻打窗那得知。
江南地暖亦有此，惊心远自龙沙吹。
六一居士最能赋，东坡先生追撚髭。
腐儒得句亦起舞，砚寒沃笔浮轻澌。
征尘暗天铁马健，衣冠南奔身世危。
兄弟相望音信绝，梳头纷纷满面丝。
裋褐袖手如怀冰，车马不来奚所为。
前年毗陵雪盈尺，蟹螯犹记左手持。
归来浩歌仰看屋，夜深凛凛粟满肌。
室中老妇几兴叹，膝下奈此号寒儿。
今年造物颇垂顾，税驾仁里懽此时。
杀鸡为黍朝夕事，苦节诸郎方下帏。
起看松竹有特操，坐对溪山无俗姿。
刘子唱高和弥寡，要当独醒歠其醨。
已呼稚子来候门，更戒黄童无扫墀。
十千不向楼头贳，一蓑正忆江上披。
五陵之客夸轻肥，呼鹰逐兽广莫驰。
五侯之第事豪侈，珊瑚照耀金屈卮。
岂如高举纵清赏，钩帘一目万景随。
亦有末至居客右，其言不让故哂之。

枯肠服气如寿龟，穷冬却扫百不知。
开门忽见雪满地，纵横浩荡春正飞。
入隙时欣点万卷，仰檐不见霑吟髭。
松林冥冥起薄雾，涧水活活生微澌。
清可洗心明洗目，卑且不污高不危。
残妆如见寿阳面，不食可怜姑射肌。
书生长年营口腹，颇似蜘蛛空吐丝。
身将老矣厄离乱，我生之初尚无为。
百篇落落或能赋，一杯炯炯须重持。
崆峒漫倚防身剑，枉负平生作男儿。
回首农桑三万里，无复贞观开元时。
恭惟天子尚勤俭，早集书囊为殿帷。
一朝随仗过沙漠，落日风尘龙鳯姿。
此时燕山士如虎，寒多况乃秫酒醨。
肉食岂堪茹毛苦，应念靴鸣集赤墀。
尘沙错落赭黄暗，貂狐独向寒风披。
关山寂寞草树死，指点射猎方奔驰。
心益不忘尝胆事，望云遥祝万寿卮。
向来窃取名器者，扈圣曾无一夫随。
忠臣义士愤切骨，皇天后土傥鉴之。

照水桃花树，春风灼灼开。
虽非天上种，何异观中栽。
帝子吹笙罢，渔人信棹回。
故园何处是，目尽望乡台。

徙倚长桥上，时难得此游。
水光迎目动，帆影上天浮。
不见鸱夷子，须烦顾虎头。
今年闰八月，好好醉中秋。

巫山不可见，翠岫几重重。
云外藏三岛，江头认九峰。
淡烟迷暝色，疏雨浥秋容。
目断凝贞路，松风传暮钟。

绝壁不带土，一目千仞青。
何年架危阁，窱窕陵青冥。
仰观众树姿，俯听大壑声。
山空响互答，隠辚心所惊。
人生几何时，冒此绝险行。
虽获须臾快，未偿百年生。
龙洞视正黑，水为琴筑鸣。
层岩积阴厚，六月如寒冰。
泉甘聚壑小，洞深秘神灵。
天设境自绝，地近人乃轻。
独坐荫佳桂，峰高日西倾。
薄暮来者少，长风始清泠。
赏会匪初望，徘徊但含情。
坐见山月上，众景纷纵横。
密林栖鸟定，始复事前征。

众岭莽回互，古刹藏乔林。
平川一目尽，列岫千重深。
昔人几经历，我辈复登临。
山川谅不改，徒伤怀古心。

精蓝负东岑，奇石护山麓。
嵁岩如车轮，一镜方黛蓄。
沉沉不动容，澹瀩立山木。
日射翠气浮，游鳞翻寸玉。
泉边群石润，净映僧房绿。
庐阜势相高，鱼龙争起伏。
奇章昔好此，忽弃不见录。
青丛晚花明，涧草幽气馥。
树深春去远，景至夏方燠。
此地风长清，萧萧似秋肃。
南来眇万里，云峤几经目。
安知绝世境，在此近山腹。
超遥轻前游，慷慨谢双足。
向非来远客，所见信跼趣。
宁非造物意，设此慰羁束。
人世足埃氛，山林有高躅。
何当幞被来，共此岩下宿。

留侯佐汉日，结志已离群。
唐乐闲退年，陟险勤邦君。
区中岂所慕，物外良作论。
上宰曩侨寓，新亭初目存。
缅怀杖策时，风衣自翻翻。
□□□□□，□□□□□。
竹密径迷远，孤游遗世纷。
憩松玩碧草，临流睇归云。
山晚落花积，溪深啼鸟喧。
揽物觉意适，依风嗟世屯。
虽安吴越胜，讵忘河洛尊。
毕辅中兴业，终回西北辕。
扈跸归庙社，角巾反丘樊。
游瞩河华郊，往来鄠杜村。
规摹王粲宅，仿佛辟疆园。
斯亭回首地，应为闾里言。

往岁客闽岭，满目皆黄茅。
而今居魏塘，白水漫平皋。
举头无所见，惟闻风怒号。
我身如枯枿，雨露自相辽。
又如在寒谷，终岁雪霜骄。
四顾万物春，凄然不自聊。
复思毕竟空，更使心陶陶。
酿酒尝苦薄，种花尝苦雕。
酒乃乱性具，花为眩目妖。
弃置不复近，树竹延清飚。
况有手植松，雨夜能萧萧。
瞑目存黄庭，屏居非慕高。
所愿侣松竹，迟以延松乔。

往岁客闽岭，满目皆黄茅。
而今居魏塘，白水漫平皋。
举头无所见，惟闻风怒号。
我身如枯枿，雨露自相辽。
又如在寒谷，终岁雪霜骄。
四顾万物春，凄然不自聊。
复思毕竟空，更使心陶陶。
酿酒尝苦薄，种花尝苦雕。
酒乃乱性具，花为眩目妖。
弃置不复近，树竹延清飚。
况有手植松，雨夜能萧萧。
瞑目存黄庭，屏居非慕高。
所愿侣松竹，迟以延松乔。

往岁客闽岭，满目皆黄茅。
而今居魏塘，白水漫平皋。
举头无所见，惟闻风怒号。
我身如枯枿，雨露自相辽。
又如在寒谷，终岁雪霜骄。
四顾万物春，凄然不自聊。
复思毕竟空，更使心陶陶。
酿酒尝苦薄，种花尝苦雕。
酒乃乱性具，花为眩目妖。
弃置不复近，树竹延清飚。
况有手植松，雨夜能萧萧。
瞑目存黄庭，屏居非慕高。
所愿侣松竹，迟以延松乔。

我行均阳道，冈阜如群驼。
涧石既齿齿，寒山亦峨峨。
乔林木叶尽，仰见鹤鹳窠。
风景固不殊，举目异山河。
我生虽尚壮，百虑纷已多。
祗今且如此，后日当奈何。
细较平生中，忧乐恒相摩。
悲吟谁复听，日暮越前坡。

野竹何修修，森然满山麓。
清溪漱苍根，夜雨滋寒玉。
干密风岂揺，林深鸟应宿。
苍山黄叶中，见此歘惊目。
经行一回首，何用慰羁束。

山木绿阴暗，骇云当昼繁。
惊风乍掩冉，积雨连荒村。
映岫若银竹，泻涧如翻盆。
悬霤遂及旦，暗空还至昏。
长川怒方蓄，浊浪正崩奔。
暂见没岸草，已复侵山樊。
冲波激远屿，聚沫旋林根。
劈箭揺定目，殷雷惊客魂。
俄吞众濑没，瀺灂成奫辈。
波神信雄桀，灏漾方无垠。
傥不究其源，岂辩河渎尊。
朝盈暮已竭，暂满安足论。
明旦立沙尾，若带青沄沄。

投身螭鬽域，宁免众鬼欺。
黄昏风雨集，所向道路迷。
一鬼在前啸，群鬼争和之。
从以众妖鸟，纷披鸣树枝。
训狐当傍叫，破獍随后啼。
斯须哭土枭，次第嗥狐狸。
睢盱恣陵傲，踸踔争新奇。
变态遂百出，殽然当此时。
胡为乃历兹，侧伫成{目咢}眙。
其始为股栗，惨凄粟生肌。
惧以柔脆躯，遂为众鬼糜。
其中稍自定，注视但嗟咨。
其终乃释然，坚坐翻愉怡。
鬼见不为动，技穷将罢归。
人命固有常，此物终何为。
迟留待明发，请与众鬼辞。

日出雾犹重，微茫认山麓。
远目疑可穷，澶漫如夷陆。
韶序日已深，时禽啭幽谷。
青林不受春，景气润修竹。
日晴烟光乱，风澹水容渌。
闽岭农事初，荒泉被山曲。
耒耜没深泥，凫鸭讙相逐。
躬耕记往年，遭乱成羁束。
故园隔山河，桑柘犹在目。
丘陇谅荒芜，春归惟灌木。
囚拘怆兹晨，傥徉悲前躅。
缘情固攀援，理会何桎梏。
且寄终日闲，玩此春苗绿。

日出雾犹重，微茫认山麓。
远目疑可穷，澶漫如夷陆。
韶序日已深，时禽啭幽谷。
青林不受春，景气润修竹。
日晴烟光乱，风澹水容渌。
闽岭农事初，荒泉被山曲。
耒耜没深泥，凫鸭讙相逐。
躬耕记往年，遭乱成羁束。
故园隔山河，桑柘犹在目。
丘陇谅荒芜，春归惟灌木。
囚拘怆兹晨，傥徉悲前躅。
缘情固攀援，理会何桎梏。
且寄终日闲，玩此春苗绿。

还山映平湖，未厌伤极目。
篮舆值初晴，步步转湖曲。
宿雾郁乔林，寒曦煦穹谷。
废刹今几时，浮图在山腹。
村荒樵牧多，岁晚粳稻熟。
曲岸倒菰蒲，回潭聚凫鹜。
前瞻岚岭分，右顾缘原绿。
游眺暂萧疏，沉吟反羁束。
斋祠奉简书，尸素惭微禄。
日暮闻幽禽，眷此林下宿。

石岩两相束，竹树交柯绿。
因听林外声，遂来幽涧曲。
湿烟深不散，浅濑漂寒玉。
木杪见云生，前峰聊注目。

愁见繁云帖死灰，骤喜春从天际回。
晴云流烂满峰起，潋灔陂塘泉脉来。
春归欲验将何许，柳腰杏頬知春处。
出门矫首望四郊，满目都无故园树。
暖景犹疑是故园，纷红糅白终萧然。
黄茅不受春色染，化工无地施妖妍。
老夫此时三叹息，晴霭暄风总轻掷。
缘冈绕涧试幽寻，好鸟一声山桂碧。
却忆当年汉水边，花光柳色媚晴天。
江头醉罢日将落，芊眠草色生长烟。
秪今春事知何有，伤心万里空回首。
中原但有骨如麻，杜曲应无花似酒。
我今流落荒山隈，秋蓬作鬓心催颓。
逢花政恐被花恼，幸兹寂寞无狂媒。
闭门睡足高舂后，炉烟一炷消清昼。

恩诏新颁导从仪，夹涂无复走乌衣。
竞纡紫雾更袍色，仍有黄金上带围。
翠幰翩翻风易暖，雕槃璀璨日争辉。
沙堤瞩目人人说，小相行看接轸归。

平生耳里湘西寺，此日真成叩梵宫。
地辟晋朝多胜概，人师支遁有高风。
身游大士毗耶境，目尽湘东返照中。
佳处未能频驻屣，此行寻胜亦匆匆。

杖策松门兴未穷，更过金地雨花中。
山泉淅沥通幽户，林叶萧森下晚风。
目极平皋方苍莽，烟深城郭自空蒙。
他年幞被僧房宿，聊与支郎话色空。

楼阁高低跨碧空，鳞鳞群树亚山风。
沧江东去流天外，秦岫西来绕汉中。
野旷自然伤远目，天高聊复送飞鸿。
登临不起河山念，今日中原有谢公。

沓嶂寛围巴水通，登临眼界浩无穷。
空蒙岚翠云烟外，明灭波光树影中。
莫咏枫林伤极目，且依蘋末挹雄风。
中原十载人将尽，相见休嗟似转蓬。

荒山绝顶受春迟，几见冰花散陆离。
江国凝思唯把酒，云林注目又成诗。
修篁压路增幽意，初月临空耿素姿。
宁有扁舟可乘兴，柴门惆怅独移时。

山云倏忽自晴阴，积雨门楦蔓草侵。
一带清川供极目，千重沓嶂伴微吟。
雄鸠鸣处园林密，白鸟飞来沟水深。
麦秀桑柔夏方永，不堪时序苦侵寻。

青山接云云接天，碧林溪树两相鲜。
地连诸徼分秋色，天近平湖识渚烟。
望尽好峰仍注目，赏余幽树更垂鞭。
是身已作无赀省，乘兴将随下濑船。

西来一櫂任委蛇，春日惟增雨露悲。
故国佳辰逢禁火，水乡农事见扶犁。
年华祗觧凋容鬓，花鸟何曾管乱离。
目极伤心谁告语，含毫独赋远游诗。

两京当日见初开，尚想凌云遶故台。
倚竹姱姿应小驻，高楼急管未须催。
伤春远目空千里，急景愁肠自九回。
为说西园泉脉动，许携小队探春来。

登高未用怀郪县，少异谁能识孟嘉。
岁岁青樽常有酒，年年黄菊未逢花。
分将默坐更捜句，肯以衔杯当饮茶。
且莫凭栏伤极目，人间秋日易西斜。

回环拥冈峦，澶漫分林坞。
纵目以怡情，信美疑吾土。

夏郊群树绿冥冥，北户今朝又脱扄。
极目不知何所诣，三年于此看萦青。

去水汤汤萦屿转，前山恰恰与云平。
仆夫应怪微吟苦，宁识江头送目情。

满目萧萧云气流，芭蕉梧叶共飕飗。
松门尽日无来客，独与疏篁傲晚秋。

嵯峩千仞永康山，石路终朝转屈盘。
政恐乘高伤远目，忽然烟雾锁峰峦。

尽得资川真面目，元知楚国富江山。

寄目悠然上杳冥，好是园林争秀发。

去一得三，添六成四。
有口无舌，有眼无鼻。
写得十成，以何为是。
挂在大目溪头，恰似守桥土地。

至道之宗，备在尔躬。
求之则远，守之不通。
不求不守，奇哉灵叟。
极离极微，应心应手。
触目晴岚，到处成庵。
捶呵弥勒，不与同龛。
石虎抬头，泥牛入海。
蓦札相逢，一场风采。

庵前乌龟久不见，一夜雷雨忽然出。
东山老汉眼{目答}痴，近前问讯定光佛。

五华崷崒白云中，送尽行人是此峰。
若问此峰何面目，但言瓶锡住经冬。

无伤机器微，我此法门大。
万殊纷目前，一衲俱盖过。
天外出头来，众中交脚坐。
佛祖是伊成，未言遭一唾。

远去羌峰最上层，齐开八目带力行。
更深谁向傍边立，树上安身两弟兄。

庵中有主从君住，无主外来俱得路。
云烟眯目山碍膺，榛莽欺人溪涧怒。
看他本色住庵人，捏聚大千无一尘。
自见泥牛鬬入海，不记住来经几春。
头陀头陀休趁哄，一世初无一炊梦。
口边白醭未暇揩，谁能更乞诸方颂。
持来抛放烈焰中，归种香山芋与菘。
蓦地镢头轻筑著，林间石虎吼天风。

尊宿老河东，丛林之眼目。
灵明剑倚天，秀润山含玉。
忆昨台雁行，再拜初接足。
森严听法徒，天冠千眷属。
不以空也愚，斯事力见笃。
别来化城钟，屡度新丰曲。
一字妙无传，四方牢记录。
安得从之游，寒泉荐秋菊。

道人无心宁有相，以相求之无乃妄。
更言寿夭吉与凶，空里觅痕镜中像。
胡君得处初不然，无相之中以相言。
圣凡良贱皆一目，但有丝毫俱现前。
说既无私听无忤，祸福死生皆梦事。
我惟以此入世间，犹如化人观幻士。
孙阳于马师旷琴，未可与之同日语。
老僧大笑客出门，秋云驾雨过前村。
去去不须谈此老，三年一偈真赚我。

试看而今是甚时，文殊无地得游嬉。
衲僧眼目难瞒处，把定乾坤未许伊。

马祖接得大雄峰，一喝当机三日聋。
近来丛林无此作，多是活埋文字中。
君不见鬻薪客，特石坠腰供七百。
一字不能人为书，继续衣盂是伊得。
又不见周金刚，满车载疏游南方。
纸灯忽灭眼睛出，白棒一挥吾道昌。
玄中人，甚眼目，指金成𨱎石作玉。
圣凡命在渠手中，凛凛威风谁敢触。
直得如斯未称渠，尔曹何苦犹贪书。
是间纵得不为贵，天外出头方丈夫。

千差路上寻人，没底盂中取足。
虽非格外风规，且是瞿昙目录。

目山第一座，江阴道人明。
披秀五年住，众中称老成。
龙门吹毛子，瓯峰空故人。
昨闻开定山，问之乃其兄。
投机雷雨解，操行冰霜清。
一点皮下血，大千尘中经。
以公好兄弟，增我朋友情。
新年拄杖头，依旧吴山青。
谭间烦引及，衰病老空生。

崇观文章独老苍，后生犹及见堂堂。
十年契阔形容改，一日相逢道韵长。
尽启轩窗供远目，莫嫌蔬笋饭家常。
愿陪刘远焚香在，莲社风流有耿光。

痴云翳目不肯散，一雨一风行路迷。
好山但自著狐兔，百城孤客其安之。
朝来喜事遽如许，高空卷云风扫雨。
径须呼我木上座，去探大雄山下虎。

梦里身投九泽乡，共惊日月去堂堂。
江湖乱后人虽健，鸿雁不来书亦亡。
访旧悲凉山起雾，得君谭笑目生光。
犀牛扇破犀牛在，宜有清风可播扬。

太白峰前青海尾，一目秋光弥万里。
渔翁醉入芦花深，白鸟不飞天在水。

高楼昨夜西风转，耿耿银河云叶卷。
擎空皎月弄婵娟，领略溪山堪指点。
秋光次第磨青铜，一味清凉袭庭院。
遥知天外鹊桥成，织女牛郎会佳燕。
凭高翻忆凤楼人，殷勤乞巧陈芳奠。
可堪目断心旌揺，砌成幽恨无人展。
促樽欣得莫逆交，脉脉闲愁凭理遣。
清狂举白话平生，午夜香燃残宝篆。
凄凉此际忆年时，烂漫琼楼兴不浅。

招提清旷朅来游，泼墨岚光眼界幽。
黄绢碑亡思子礼，碧云诗好忆汤休。
风檐目送书空雁，烟坞愁闻唤雨鸠。
销铄睡魔浇茗碗，矮窗拾得一檐秋。

芳晨秋兴浩无涯，结客凭高酒旋赊。
送目喜观云缥缈，狂歌谁顾帽欹斜。
笑他子美看茱实，要学樊川插菊花。
竞说今年幸逢闰，再期携手蹑烟霞。

云涌中庭剪异葩，纷纷郁郁叠轻纱。
观光虽屡经群目，荐瑞由来庆一家。
雨洗晶荧飘玉叶，烟滋淡𥩟簇琼花。
多应绰约东邻女，来伴仙翁咀绛霞。

登云阁上二诗仙，不共凭栏仅一年。
耳冷高谈增企仰，目惊健笔忆攀缘。
挼蓝环翠应依旧，转毂流光已屡迁。
只忆醉吟风月处，数竿修竹带轻烟。

漱醪常共醉淋浪，鱼目惭游涨海傍。
琴听雅音弹碧玉，鼎分灵剂炼玄霜。
纒肠锦绣篇章丽，入室芝兰燕寝香。
此别未应徒尔耳，鹏程万里事难量。

高才松桂振芬芳，桃李根茎愧托傍。
眩目文章舒丽锦，超群节操抗严霜。
快聋未卜闻谈绮，补劓期攀霭德香。
时遣长须致双鲤，新诗无惜屡思量。

碾破鳞云皓月轮，银蟾着意露精神。
十分素魄高低印，一様寒光远近均。
触目冰壶无点翳，照人水鉴绝纤尘。
拟携玉斧乘风御，折桂归荣白髪亲。

孤塔鹜霄汉，晴影金碧眩。
重来得寓目，归枕尾残汴。
缅怀何姓人，哀祷倾淮甸。
是身如皎月，有水着处现。
弹指遍大千，何止数乡县。
惟应应缘地，聊尔共流转。
颠危悔靳马，善涉悟觅扇。
君看悔与悟，只在一转盼。
至人独何心，示此祸福变。
当知夙缘定，莫作邪道见。
哀哉众生愚，积恶稔天谴。
云何一朝急，赖此香火荐。
我来适灯夕，宝蜡明邃殿。
还揩客尘眼，重睹浮坛面。
朝来塔上铃，告我风色便。
平淮一回首，岸草失葱蒨。

人生本无事，况我麋鹿姿。
一堕世网中，永与林壑辞。
此行独何事，岂不为寒饥。
弱岁慕古人，颇觉世好卑。
那知齿发迈，终然此心违。
春风到山泽，鱼鸟亦知时。
吾行何日休，流目瞻长岐。
且用陶翁言，一觞聊可挥。

高田土可筛，下田不受犂。
遗蝗忧插啄，况乃麦未齐。
赤子天自怜，沟壑忍见挤。
雨逐新岁来，停云忽凄凄。
莫辞三日霖，为作一尺泥。
汪汪既没膝，滟滟仍拍堤。
渐看蓑笠出，笑语喧畛畦。
我欲与寓目，父老同攀跻。
此身群万生，扰扰舞瓮鸡。
曾亦无几求，脱粟配羹藜。
永言故陇耕，老眼路凄迷。
好收敛版手，锄耰归自携。

道人昔曳羌庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不踏江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗今我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

屋头烟云屯，屋下波涛喧。
团栾坐已久，起扣丹霞门。
客至苦舌强，目击翻无言。
元龙湖海士，怀哉夙契敦。
清坐鼎足峙，妙语流潺湲。
君游华严海，贝叶手自翻。
此心于身世，鸟度空无痕。
笑我流浪中，久被业识吞。
读书谈古今，绮语生祸根。
望道渺未见，况廼躐其藩。
职卑困掣肘，见溺不得援。
未知造物心，颇复哀黎元。
近窥颜稷意，未敢遽掩关。
躬耕亦细事，会要五亩园。
释羁牛在牧，驾鼓马伏辕。
居然见优劣，不比鱼熊蹯。
持问跏趺人，一笑霜眉掀。
相携妙峰顶，暝色窥远村。
解衣略辈行，班坐搴芳荪。
欲归意未已，幽径相与扪。
苍崖出玉醴，不受瘴毒温。
愿言同酌此，我语庶不谖。

秋犬吠夷门，谁能拊其背。
怀安壮士羞，窃食替操耒。
无由一当虏，郁郁嚼齿碎。
故人何自来，适与芳时对。
笑我尘土中，勃窣守阛阓。
城南出携手，远取韩孟配。
心期汗漫游，目极泬寥内。
舞雩追点也，岘首略湛辈。
豫愁君兴阑，复遣我心愦。
归来疑梦断，清境皎不昧。
哦君斜川诗，汲井沃枯肺。
愿言荐清庙，勿赋风雨晦。

历乱百忧心，漂零一涯天。
读礼不盈尺，眼萎坐自怜。
君来访安否，春风柳吹绵。
篝灯语平生，惝恍夜不眠。
那知岁月度，但怪冰雪坚。
感君怀亲意，使我泪贯泉。
高堂急荣养，躬耕恨无田。
笔端日五色，气压诸生前。
圣门要钻仰，至味研简编。
经纶出绪余，文字忘蹄筌。
他年闲击竹，妙契琴无弦。
此时一瓣香，竟为何人然。
江湖多北风，怀哉归袖翩。
刮目看奋飞，此道更着鞭。

庭燎夜未央，旌旗焕龙蛇。
九门一放锁，万马谁能遮。
乱离忆旧事，安眠梦无何。
目眩灯烛光，坐厌儿女哗。
念此亦土风，虽痴不容挝。
更为卢白戏，纷争起横斜。
故岁不足计，新岁莫蹉跎。
努力诵书史，从人笑翁夸。

小雨敛尘芒𪨗轻，玉峰一点笠边明。
向来目尽鸟飞处，一锡今随只影行。

宵寒卧增裯，昼寒起增衣。
如何负暄乐，高堂日辉辉。
引光扉尽辟，追影榻屡移。
妙趣久乃酣，瞑目潜自知。
初如拥红炉，冻粟消顽肌。
渐如饮醇醪，暖力中融怡。
欠伸百骸舒，爬搔随意为。
颇回骄佚气，顿改寒酸姿。
熏然沐慈仁，天恩岂予私。
愿披横空云，四海同熙熙。

故园山水真奇哉，三径兰菊当年栽。
自嗟流浪不知返，江城晓角愁吹梅。
诗书邀我忽半世，车毂前却连崔嵬。
试寻夷路到圣处，马力已竭烦舆台。
去天尺五吐杰句，孔丘盗跖俱尘埃。
坐疑蓬岛寻丈尔，扁舟径入浮云堆。
肩摩嵇向挽焦贺，欲倒瀛海为尊罍。
梦中失脚在何许，千里闽越天南隈。
只身形影自相吊，俯仰马鬣迷青苔。
兰阶雕谢知叶落，荆树惨淡无花开。
向来愚公不自度，一手欲以太华摧。
那知天目山顶露，儿啼下视云间雷。
华亭黄耳竟安在，辽东白鹤还飞来。
终寻三十六峰去，要假聂许平余哀。

捧来前面请安名，黄蘗高高唤一声。
剖出从前真面目，从兹佐得国风清。

绿暗红稀日，蜂忙蝶困时。
本来真面目，一点不曾移。

岣嵝峰头神禹碑，字青石赤形模奇。
无目仙人才一见，便应抚掌笑嘻嘻。
云暗苍龙化葛陂。

释迦老子，四十九年坐筹帷幄。
弥勒大士，九十一劫带水拖泥。
凡情圣量，不能刬除。
理照觉知，犹存露布。
佛意祖意，如将鱼目作明珠。
大乘小乘，似认橘皮为猛火。

世尊拈花，迦叶微笑。
天际二轮，更相互照。
若能截断老瞿昙，闭目黄河只一跳。

两轮举处烟尘起，电急星驰拟何止。
目前不碍往来机，正令全施无表里。
丈夫意气自冲天，我是我兮你是你。

物生本不同，所贵以形似。
如何小草间，或作潜渊类。
宛然花叶分，有此尾鬣备。
如以柳贯腮，十百共一蒂。
可肩比目鳞，与世为上瑞。
稽首蓬莱宫，愿附花鸟使。

北极元轩气，受命惟尔独。
四方散子孙，万里异闽蜀。
戴谱六十一，岩谷无遗录。
段记三十九，冥搜出隠伏。
世若不尽见，谁为合其族。
儒林老丈人，与世谈无欲。
开轩延十君，跪坐进三沐。
高低列云来，新旧间伯叔。
团栾十家春，门户各清肃。
客至为卷帘，赞名问寒燠。
一见伯玉辈，遂使季子服。
我欲作竹史，就君求品目。

老矣捐书卧看屋，尚记姓名供简牍。
仓皇去越著南冠，头已如蓬口生醭。
无因可结孔方交，有药唯医管城秃。
新凉稍与灯火亲，学字颇惭蛇蚓曲。
罗纹重厚使守舍，铜雀不真非所蓄。
敢遣良工开下岩，要使珍材过天目。
君家旧物多锦藉，声若锵金眼鸜鹆。
前者一见首重稽，回视他山真碌碌。
公今遣一从我游，谨当配以蟾蜍玉。

风行水上初如织，任使荡云高沃日。
屏翳歇去冯夷归，本体湛然无损益。
风本无形不可画，遇水方能显其质。
画工画水不画风，水外见风称妙笔。
清泉道人乃了此，笔下渊源心自得。
斜斜一字浅可揭，渺渺横滩晚尤急。
规模上继蜀两孙，妙处直度吴诸戚。
老夫老矣不观澜，但爱漪涟才咫尺。
面墙注目风萧萧，渔浦西兴待晚潮。
纵贫那肯拆波涛，还渠并州快剪刀。

何堪湿热坐支离，且就虚凉看剧棋。
避雨唯应急走耳，登城愿丐少休之。
江山政此成三绝，耳目醒然亦一奇。
突兀小亭吾画箧，真形妙境恣君窥。

竹龙衔尾转山房，饮足寒清滴夜长。
曾问鞠穷目眢井，为焚安息坐胡床。
千山从此俱蒙润，一线才通未可量。
六月炎方了无暑，谁知世上有清凉。

龙目秋成亦一奇，略无瘴雾损瑶肌。
荔枝韵胜材谁亚，益智名同性即非。
侠士从禽携弹去，鲛人探海得珠归。
不须直待枯成腊，便遣尊前解褐衣。

出山道士在家僧，晚诵儒书早佛经。
灰尽此心犹木偶，扫除往事送刍灵。
花边过客蜂旁午，溪上良时鹭适丁。
一到菊坡分品目，玉盘盂可次金铃。

一代亨衢上，明公逸步超。
河东书具作，圯下老相邀。
海阔云垂翼，天清斗压杓。
三人前鼎甲，千佛仰孤飚。
弟子师尊董，诸儒称述萧。
西昆收俊乂，东壁绝尘嚣。
别乘将离汴，轻舟径指苕。
湖山纵清美，家国尚飘摇。
恸哭天倾柱，归情户见蛸。
奉祠投里闬，招隠向山椒。
并海屯千卫，披榛拱百僚。
回銮须故国，负靮且今朝。
光列哀乌位，星驰封马轺。
贤裾来接武，阴沴自潜消。
香案依丹陛，螭{土幻}立紫霄。
飞鸿九天去，归鹤一声嘹。
主上思图旧，王人促见招。
起居还左史，议论鄙南朝。
大吕声扬远，元圭质匪雕。
掖垣裁诏密，禁路赐缨彯。
灭浇图兴夏，巡方首从姚。
自南瞻析木，直北望玄枵。
玉海千寻浪，江南五色鹞。
矫如出尘隼，凛若在秋雕。
去国还追信，刓章岂易尧。
光华司马甲，整顿路车鞗。
国事烦参决，廷询得具条。
乘时笑干没，许国敢轻佻。
河洛干戈满，陵原草木焦。
青春深仗节，久雨更乘橇。
取道先辕楚，扬旌转望萧。
一抔藏万世，九庙正三昭。
遂使仪如汉，将令乐奏韶。
路迷彪过迹，涧涸夜生潮。
去日春仍浅，归期暑正熇。
君王喜不寐，天下首方翘。
疏奏忠无隠，臣生苦不聊。
戴天那忍共，得地岂宜骄。
内治今当亟，高名不敢要。
铨衡真有托，启事复何辽。
道直咸推汲，谋深岂计晁。
定非挥扇羽，宁要插蝉貂。
褒贬书方举，奸谀骨合销。
怀开真坦坦，燕处自夭夭。
当宁西南顾，常怀参井迢。
遍询医国效，立遣愈民痟。
文武资兼禀，诗书气不恌。
众皆可郤縠，一以委张昭。
除目凌晨下，行装即日撩。
被携犹剌刺，涉远乃翛翛。
帆影三江水，车声万里桥。
丈人峰嵂屼，神女峡岧峣。
石室画暗淡，草堂人寂寥。
山围玉垒峻，水减石犀遥。
石表笋双立，铜青柏未凋。
锦江喧士女，药市混仙樵。
劫堕乾坤坏，流横海岳漂。
惟兹井络外，依旧角弓弨。
自昔三刀梦，多传五袴谣。
威余严仆射，功说李文饶。
文定棠尤美，乖崖福可徼。
事今难悉数，公亦岂其苗。
秦地新通栈，瞿塘稳泛桡。
虎貔环外阃，耨耜得深穮。
正可供壶奕，随宜列鼓箫。
蒲鞭束高阁，竹马戏垂髫。
好阅相如赋，终闲李广刁。
奎文天象转，延阁士林标。
此去庭无愈，行闻众选陶。
付之枢极运，咸仰泰阶霄。
贱子无三径，平生有一瓢。
老将书蠹槁，时作草虫喓。
大笑玉三刖，不求银十腰。
古今同阅宙，南北信吹薸。
已类蜂粘网，真成鹿覆蕉。
屡经多盗境，几至独身跳。
何处地堪避，知谁战敢挑。
月明三匝鹊，巢比一枝鹩。
钓濑长烹鲤，穷山饱听鸮。
临书池尽黑，就局博嫌么。
臂有七贤把，丹亡九转烧。
唯堪贯薜荔，未肯𢫬芳虈。
卖药难争价，为农等寓侨。
稍能羞野葛，初未识江珧。
已罢寻蛩駏，欣闻退猲獢。
谁怜人为米，敢有意迁乔。
过我深披藋，追凉薄曳绡。
狐裘怜晏子，缟带与公侨。
挽引烦推毂，陶甄为置窑。
清时容潦倒，策府著刍荛。
忆昨西湖上，随公羽盖飘。
青山迎晋履，绿水泛湖{舟召}。
上相尊仍美，将军勇正骁。
道争棋屡覆，壶响箭呈枭。
茶乳晴尤发，香云浄更翲。
晚花栖嫩菊，近岸俯游鲦。
四望天连水，群簪玉及瑶。
政亲连榻坐，倏见锡戈雕。
良月霜枫冷，佳晴雪霰销。
留公已无策，鼎食望加调。

我闻如来有佛眼，结子成时速寄来。
从此慈悲修广目，得争开处便争开。

臧谷虽殊竟两亡，倚阑终日念行藏。
已忻境寂洗尘虑，更觉心清闻妙香。
孤鸟带烟来远树，断云收雨下斜阳。
人间未卜蜗牛舍，远目横秋益自伤。

老愧凭阑目力昏，百年怀抱向谁论。
晴空雁起云边塞，夕照人归郭外村。
因记昔游惊迅晷，暂将离恨付清尊。
谁人肯似边居士，远驾朱轮过雀门。

且月今朝半夏辰，修行道者有疏亲。
明头合暗宾中主，暗里含明主中宾。
暗暗未明位里真，明明不暗目前人。

相月今朝日气旭，梧桐一叶落金风。
秋声潇索黄文玉，山上满天愁杀中。
目前机用无分外，那里妙章绝万工。
破梦蝶魂飞大空，失船钓客舣孤篷。
胡文新送北来鸿，乡信始见他日功。
旧山山转月明后，归路悠悠玉{王蒙}珑。

一段大事，古今难通。
三乘曲说，去来易空。
衲僧眼目，端的无工。
禅和信趣，脱然绝踪。

定林只履，天台楖{木栗}。
𨱄斧住山，横担镔铁。
独有云床老胡僧，徒见夜中天上月。
目前无极分外心，少室花容是妙诀。

不传之传句，先贤也不传。
佛祖未出兴，早是有付传。
不妙之妙句，古圣也难宣。
黄头碧眼老，如何及言宣。
不真之真句，人天未生前。
若以言道趣，只徒在目前。
不传妙真句，三世不变迁。
毕竟道人眼，万岁绝易迁。
寥寥而本传不传之传，明明而今妙不妙妙，玄密密而深到不真真玄。
毕竟道人眼，亿劫不异迁。

将军死绥，古人所长。
有如刘公，与城俱亡。
兵挐常山，公以身当。
生竭其勇，力挫戎行。
天未悔祸，敌势益张。
公虽瞑目，万古传芳。

衡湘久来往，眼到山辄对。
爱山真自性，久看眼未碍。
今朝渡石潭，兰桨乱青带。
初升岸稍高，忽喜地更大。
行行两垣间，沙路得平快。
豁然见良畴，小览百里外。
涵溶赵家汑，千顷疏几浍。
人家隔杨柳，或映桑林背。
连连麻麦墟，鸡犬达鸣吠。
宛如京洛郊，北望一怅慨。
古城谁所筑，隠隠仅如块。
娉婷九冢藏，巧致六宝在。
想其夸壮时，岂念遗迹晦。
主人陇西生，恳款具鲑菜。
墅前稼尤美，弥壤黄云晒。
云湖从此逝，日暖风不噫。
循冈逶迤登，呀口骇漰沛。
是名湖西缺，节缩有石埭。
舍舆尚盘陀，渐见湖尾派。
菰蒲傍篱落，猎猎村沽旆。
曳筇大堤长，堤址屹然塞。
胡床罗四五，植伞据其会。
恍若画图张，彩笔穷物界。
满奁开玉镜，万象自清汰。
浮光散鹅鹜，沉影乱鳞介。
纷纷渔舟子，点缀助姿态。
其心曾未闲，讵比观者泰。
东头输写处，百丈走霜濑。
汇为碧泓深，啮漱垠崿坏。
非兹两雄堨，何以镇横溃。
尚云春水时，雷注聒天聩。
田翁亦好事，巨艇遣迎载。
山阴兴则同，所访何必戴。
招提有豪客，置醴久相待。
归途瞰乌泉，船首滞葭荟。
朱楼亦近止，欲往思中败。
刺竿小弯埼，迥眺长岭背。
峰峦未可穷，却过陈家汇。
幽寻何所得，憩倦茂林最。
回船漾中流，枵腹思勇嘬。
羽觞凡五举，银鲫才一鲙。
山氓争睢盱，窥觇互惊怪。
桃源果何似，此地良足爱。
要当建亭榭，聊复艺苽芥。
赏心浩无涯，羲驭惨欲退。
吾侪幸强健，胜践莫辞再。
人生贵欢娱，世俗苦埃壒。
黄君早交友，闻善肯相诲。
杨君素疏豁，为善克自裁。
李君更清苦，有意饰纫佩。
彪君知勉励，不但闻梗概。
惟余真潦倒，道退齿徒迈。
从游亦何幸，鱼目惭明琲。
誓言来年春，景物重华綷。
荷花千叶装，一一青罗盖。
苍蒹没大浸，碧𪩘槛芳蔼。
远陪鸥鹭群，坐笑桔槹械。
仍须少留宿，促驾古所戒。
持钩不求鱼，何用五十犗。
优哉复悠哉，此乐未为太。

久矣心灰形槁木，有烂锦衾谁与独。
殷勤调护得繁枝，抹黛施朱尽凡俗。
池上靓妆开晓镜，露晞娇润离汤谷。
佳人得意矜绝代，陋彼牵萝补茅屋。
真赏幸逢尊有酒，清玩可使食无肉。
十眉仿佛画难亲，百匝徘徊看未足。
两旬绿秀承红嫩，一日篱槿何能淑。
朝来但觉花照眼，夜去不梦松生腹。
休夸艳杏荫白鷼，漫说夭桃夹疏竹。
固知尤物人共爱，也使先生动心目。
老坡有咏记江城，少陵无句惭巴蜀。
顾我荒词陪绝唱，何异斥鷃追黄鹄。
夜来风雨太豪横，惆怅遥峰萦度曲。
不如却赋黑牡丹，寄语孔翠防抵触。

万生天地间，灵者乃知义。
何独于义明，而利心亦炽。
兹焉分两轨，君子小人异。
秉义一毛輶，百川利趋亟。
纷纷冒货贿，役役奔势位。
资之以狼贪，攘之以螳臂。
深较毫厘差，交攻兵刃{事刂}。
大贾五百金，徙蜀死无庇。
小偷惭簠簋，褫魄对犴吏。
一生几量屐，身后粪土弃。
夫岂无良心，习惯遂殊致。
试令呼之跖，悍目艴然视。
又或号之夷，喜笑亦随至。
也知清誉好，宁自浊污置。
颓波日不反，方跖尚当愧。
有美短簿贤，老矣能劼毖。
善为子孙谋，辟堂寘经笥。
松筠岁寒色，不种春藻媚。
郴山固奇变，其江泻青翠。
盘礴以蜿蟺，淑气宜产粹。
是将出秀民，庸称名堂意。
愿言承学子，不受流俗渍。
虽共鸡鸣起，拳拳闵颜志。
本原孝而恭，由此充其类。
附翼而攀鳞，四科有升次。
或夸诡遇功，固耻与之比。
何况浮云侣，秋露草头坠。
勿忘先师言，亦何必曰利。

青天露坐月敛昏，忽见山烧明溪村。
转移胡床饱寓目，猎猎变态真难论。
清湖之山峨帝阍，盘陀四隤如云屯。
千章大材翳山黑，忽作秋树繁鲜缊。
得非祝融张南军，周𫘪汉帜杂邀巡。
萆山夺壁秣且猎，陈皮较获群毛骍。
又疑栖岩穷道人，鏖砂灶破宝魄沦。
丹光飞飞弄明灭，怪气闪闪腾轮囷。
随风廓爆声何喧，遇涧缘绝势复分。
金虬赭虺怒郁律，紫凤朱鸟惊翔鶱。
欲寻仙家访桃源，武陵太守驰双轓。
纷敷绛雪土不湿，近远蒸霞山正燃。
离离点点罗星垣，灿灿烂烂披缬纹。
巫阳研朱尽屈曲，盘印缭烬香氤氲。
山清宛然大裘尊，藻粉之间绣光焞。
侍官服章画彤韎，佩玉环玦皆琼𫞩。
谁移太华玉井根，开此翠𪩘芙蓉园。
徒劳禅宫咏火伞，岂愧花岛歌红云。
连冈槎牙宣空龈，缺壑侈哆呀殷唇。
眉峰胡为变贼赤，顶髻何事从僧髠。
翻思元宵游端门，巨鳌岌载蓬莱蹲。
蜿蜒双衔照天炬，十万油蜡争晨暾。
只今留滞磎河盘，青荧一灯读书残。
野人亦解相暖热，坐使寒谷惊龙鸾。
吁嗟此山美崇峦，若动若植方涵春。
闽氓力耕地无草，岁岁𦶟薙供犂犉。
火行于寒反行暄，忍使秀绿余焦痕。
为翻银河一洗濯，回禄虽炽应逃奔。
每钦韩公观陆浑，雄词险句咻而炖。
我犹皇甫爝不息，看君续焰辉无垠。

美禄无过酒，星泉奠两仪。
端由皆作圣，意趣少人知。
肇命惟元祀，迎春祝寿祺。
功深资药石，力厚起疲羸。
若羡千锺美，休嫌九酝迟。
忘情惟大禹，无量乃宣尼。
抔饮觞初滥，留连祸始基。
先王防以礼，后世利其资。
默识人情异，参稽俗习移。
放怀无事矣，问口纵言之。
惑溺终长夜，奢残竟作池。
包茅齐服楚，奏鼓胤征羲。
大泽斩蛇后，当炉折券时。
彭城正高会，睢水已填尸。
谪去忧占𫛳，归来喜受厘。
缾盆感田父，𫗦餟念湘累。
壑谷中宵问，糟丘一篑亏。
怒排樊哙盾，吐卧允之颐。
击帻笼钱凤，争权杀魏其。
脱靴惭力士，飞燕忤杨妃。
司隶要殊切，虞人猎已驰。
魏文敦信义，王猛用钤锤。
有客言虽吃，何人字识奇。
裸身荒已甚，涤器事还卑。
软饱深形颂，醒狂屈受讥。
虽将齐物我，亦合悼功缌。
渭水歌初阕，高阳伴蚤稀。
湖船回太白，水殿燕西施。
薤露停杯唱，鲸鱼入海骑。
缅怀七子会，怅望八仙期。
潇洒斜川影，风流曲水湄。
日斜休百拜，罍耻便三辞。
头上巾频漉，腰间锸自随。
谅难操北斗，且复坐东篱。
西海桃垂实，南山豆落萁。
无违商士诰，宜葺杜康祠。
李脱朱温阱，刘为石勒縻。
死生当有在，王伯岂由斯。
五斗酲方解，三人影对嬉。
高谈倾坐听，痛饮亦吾师。
责味曾围鲁，提筒更忆郫。
安能洗晏粉，聊复涨黄陂。
章子以孝显，酆舒因俊危。
夫妻不成属，父母或贻罹。
讵比华茵污，宁虞窟室隳。
壁悬疑角影，车载号鸱夷。
口不挂臧否，酰犹和薄醨。
立苗讽锄恶，种秫待充饥。
雨落香檀注，春融绿髓脂。
云轻浮蚁子，金嫩写鹅儿。
滴滴葡萄颗，涵涵鹦鹉卮。
胸吞九云梦，笔走万蛟螭。
风月江山好，宾朋笑语宜。
绣帘初静卷，银烛已高垂。
俨雅神仙坐，纷罗水陆奇。
色深迷琥珀，光溢艳琉璃。
绿笛翻罗袖，红潮上玉肌。
献酬俱缱绻，沾洽尽融怡。
不问檐花落，惟愁画角吹。
初筵何抑抑，屡舞忽僛僛。
寒食梨花发，重阳菊蕊披。
龙山犹可想，洛浦尚能追。
月满倚琼树，雨余攀柳枝。
高飞鸿鹄远，左手蟹螯持。
贤圣分清浊，青齐辨等衰。
市沽难共食，家酿恐成私。
算爵商壶矢，忘杯泥夹棋。
资深酣道韵，端的露天倪。
翠竹沉云色，酴醿浸玉蕤。
过咽输浩渺，赴吻重涟漪。
卷尽青荷叶，颠飘白接篱。
野畦供鼓吹，幽鸟奏埙箎。
但看朱成碧，那知玉作瓷。
长瓶卧荒草，山郭飐青旗。
目井欣投辖，窥门怅絷骊。
提壶留客住，杜宇劝人归。
碧嶂下红日，飞霜点黑髭。
邴原良自苦，毕卓未为痴。
处士林泉适，骚人景物悲。
放臣离国恨，迁客去乡思。
须藉杯中物，聊舒镜里眉。
𫏐时浇磊磈，到处吐虹霓。
但戒零霜露，无劳洒涕洟。
从教禁网密，莫遣醉乡迷。
为沃尘生肺，应防水克脾。
破除闲病恼，断送老头皮。
埋玉空烦酹，挥金莫计赀。
三行何法制，五齐孰官司。
喜怒或交作，阴阳因并毗。
达人眇天地，曲士谨毫厘。
夜汲文园井，朝餐大谷梨。
渴心便渌醑，大户怕甘酏。
滋味将何比，经纶倘在兹。
一尊常准拟，三顷要耘治。
吾道久榛莽，世途多虎貔。
黄封忆内酝，𫄨绣念宗彝。
傅说膺新命，曹参守旧规。
群生思覆护，寰海厌浇漓。
倘负膏肓疾，须凭国手医。
欲传方法者，把盏咏吾诗。

自喜逢端友，初蒙赏异书。
不讥吾好辩，更请慎其余。
术业须三代，宗风谢一如。
与公俱目击，纸上亦蘧庐。

满头黄菊鬭芳妍，人与秋光两静便。
试把杯觞论旧日，未须筋力较明年。
诗惭戏马台头客，目断归鸿渚上天。
更愧白衣能送酒，坐令彭泽意空传。

当年梦赉见清伊，劲气全归目与眉。
髫齓已能庄语笑，嬉游元只在书诗。
青松不及明堂用，黄壤空余白玉悲。
精爽有无何处去，岂能知我痛心时。

不知埋玉已经年，忽值生朝倍黯然。
空向梦魂期远大，谬于方技觅安全。
翩翩翰墨留身后，炯炯精神在目前。
桂折兰摧千古恨，泪痕那得到黄泉。

君知至乐本难名，何事犹令谷应声。
植杖自锄园草绿，挂瓢时浥涧泉清。
了无歌吹娱宾从，只有诗书养性情。
却恐仁人尚蒿目，又须凭酒破愁城。

朱楼深稳可凭栏，万顷波光一目间。
不见惊鸿偏凤髻，空余天鉴写云鬟。

丈室虚明了不扃，寸田芜废正须耕。
容颜半叹年华改，品目犹烦月旦评。
洗砺子荆真可慕，中庸伯始竟何成。
且将礼节规儿辈，不止文书记姓名。

林下何所乐，放怀天地中。
青山供客眼，明月与君同。
静听蕉窗雨，闲披芰沼风。
未忘蒿目意，时一梦周公。

清远峡山寺，几年闻汝名。
维舟得眺望，满目慰经行。
壁立巉天秀，溪闲写镜清。
岭云方北上，涛雪漫南倾。
罪垢三熏净，归风两腋轻。
皇慈天共大，睿知日同明。
重起阙廷恋，敢怀山水情。
生绡无画手，聊此寄真形。

晴空赤日飞丹霞，扁舟春热汗且呀。
寒温之候无乃差，朝犹挟纩莫著纱。
祝融暴横势莫加，骤将炎赫移韶华。
东皇游冶穷豪奢，未终节序还其家。
忽惊猛吹扬白沙，烟云四起相邀遮。
空中𫐆辘鸣雷车，枞枞白雨悬乱麻。
风师雨将相矜夸，千刃万槊争嚣哗。
玄旌皂纛何纷葩，势摇两蜀掀三巴。
须臾雨止雷停挝，苍云扫尽天无瑕。
恍如脱兔离轻罝，回头已见羲轮斜。
山开水静风色嘉，喜翔燕雀嬉鱼虾。
红颠白倒纷残花，披张林叶舒草芽。
阴阳变化谁咄嗟，风云乃尔相喧拏。
大哉一气通幽遐，彼苍高远安能涯。
倚峰吟望心目赊，碧云千里号归鸦。

三年四度到鹅湖，山水娱人道不孤。
最是可人快心目，晓风残月弄菰蒲。

旋经义兴境，顿棹石兰渚。
震泽为何在，今惟太湖浦。
圆经萦五百，盼目眇无睹。
高天淼著岸，长津杂如缕。
窈窕寻湾埼，迢递望峦屿。
惊飙扬飞湍，浮霄漾悬岨。
轻禽翔云汉，游鳞憩中浒。
暗霭天时阴，峣岧舟航舞。
冯河安可徇，静观戒行旅。

抗辔蹑飞景，携手仰员罗。
空谣发新声，群响随节和。
琼音动虚籁，神宇凌高歌。
偃盖沧浪宫，整襟翔玉华。
流目厌尘袂，轩冕卑泥沙。
咄咄樊笼子，胡不餐朝霞。
他年一抔土，得失奚足夸。
舍生失天爵，扰扰真蓬麻。

谪仙醉揖金陵月，浩歌目送飞鸿绝。
江城樽俎照清辉，楼台忽作烟霞宅。
长杯引竭北斗空，吴歈楚舞无颜色。
行行倒著紫绮裘，径上兰舟岸纱帻。
笑谈欬唾惊鱼龙，历块群山看灭没。
石头水底度冰轮，迢迢碾破澄空碧。
左回右盼生英风，联袂招邀尽狂客。
相将醉卧绿萝烟，三山不动鳌无力。
秦淮寂寂江月空，人物风流难再得。

世谓夷齐以为溷兮，指箕子而为愚。
既采薇以饿死兮，又被发而为奴。
镆铘见弃于铅刀兮，鱼目宝于隋珠。
彼蜂蛭之隠微兮，安能语神岳而观清都。
已乎已乎，无为察察而辨璠玙与碔砆。

尘波溢目深溟渤，往古来今空出没。
喜君相见话丹经，起我凌云恶阡陌。
我生素乏儿女姿，面上巉岩耸山骨。
少年避地东海隅，架竹编茅剪荆棘。
白云为我开山容，清风为我翔真域。
旋属群寇迫驱攘，淬出青萍闭丹室。
风尘澒洞十余年，灵府芝田渐芜没。
逢君踪迹类秋蓬，遗我刀圭延岁月。
何当横槊静寰区，同子山居论丹诀。

日出东海隅，照我草屋东。
屋东有荣木，光彩生曈眬。
春草凝碧色，春水生芙蓉。
江山发深秀，和气翔春风。
六龙俨灵辔，万物咸昭融。
羲和羲和，无旷尔职，无替尔功。
使吾两目常明，两耳常聪。
则吾将荐汝于上帝，而复子以重黎之封。

通夕袌寒衾，冥冥暗风雨。
披衣待平明，起履步庭芜。
遥遥望扶桑，延目上洲渚。
阴风驱层云，屯积亘山阜。
草木缠凄悲，杲日霾天步。
林鸟杂乱飞，修涂限商贾。
松竹互摧折，鸱鸮肆翔舞。
四海扬惊涛，鲸鲵竟吞吐。
谁云天地宽，宛足隘环堵。
殊乖夙昔心，块坐阒无语。
迟迟览衿带，栉沐正冠屦。
姑以勤余生，疏剔治园圃。
清晨劳寤歌，无乃思汤武。

白马何翩翩，况复值神武。
逸足看夷犹，四蹄入风雨。
右盼空流沙，左历无全虏。
中夜视房心，趣目翻霞举。
朝饮昆仑池，夕秣龙川渚。
毛族空成群，斑驳亦何数。
神物不虚生，寄托遇明主。
所适无险难，要知同彼此。
归来脱羁束，饱食刍与粟。
主人已封侯，安步驱华毂。

少年重意气，辞家远行游。
高谈蔑卿相，峻节凌九秋。
仗剑谒明主，挟策干诸侯。
众目宝康瓠，明月难暗投。
骅骝困短步，翻为驽马羞。
虚名不足慕，抗迹追浮丘。
至言发深省，遐览隘九州。
书功佐天政，美恶无不筹。
麾幢周四表，骑卫罗天驺。
箫鼓鸣清歌，解驾沧浪洲。
金石易消朽，生死真蜉蝣。

来时长驱五千里，满目胡尘涨天起。
胡尘已息辽海空，班师来谒明光宫。
汉家天子耀神武，不知战士常辛苦。

有所思兮天一涯，彼美人兮安得知。
江皋送日下洲渚，心遥目断征鸿飞。
兰嗟蕙怨芳草歇，春归犹见霏霏雪。
文姬著破去时衣，寂寞愁看汉家月。
南箕北斗苦相望，绵绵此恨无时绝。

紫骝马，出西方。
径万国，来咸阳。
储精房，锺驯良。
口如米火头如王，尾轻鬣短龙脊刚。
蹄圆腕蹙森开张，齐平六齿排截肪。
目如明星威煌煌，骄嘶喷薄思腾骧。
荫以华屋荐露床，金羁玉勒红锦障，钩膺络脑垂珰琅。
汉家骠骑新开府，天子辍赐威遐荒。
将军横槊被金甲，矍铄超忽逾鹰扬。
雄鸣矫首厉奔蹙，胡儿百万纷披攘。
登封居胥转瀚海，军声陆詟摧天狼。
归来明堂见天子，图形麟阁宣龙光。

华堂高张千炬烛，光溢樽罍艳流目。
秦姬赵女变新声，入金石兮裂丝竹。
少年意气凌秋阳，奴仆金张嗤宋玉。
文章富贵何足论，胡必直欲身后名。
颜回风雨困箪食，伯夷葵藿难为情。
何如嫖姚十八从将军，恩隆爱密收奇勋。
美人歌舞谢芳草，春花落尽容颜老。
山长水阔霜雪寒，安用区区涉远道。

荆门道，在何许，万里迢迢入南楚。
故人何事未归来，满目豺狼路多阻。
路多阻兮可奈何，矍铄廉公亦奚取。
期君终日醉如泥，贤似灵均醒时语。

肃我严驾，登彼绝阪。
目极天渊，曾不知远。
曜灵舒光，乐彼鲦𫚢。

飞辔络绝景，访我同心人。
解驾三秀岭，濯足玉华津。
晤言会良契，携手凌高晨。
扬旌出阊阖，羽节趣群真。
入宴明霞馆，回𫐌过始青。
音灵散空洞，逸响萦云营。
倏忽九万里，流目低蓬瀛。
玉妃款清话，偃盖希林庭。
顾彼簪缨客，宠辱劳汝形。
神仙有真诀，胡不希长龄。

驾景络绝响，游目低阴虹。
灵光转修袂，羽节飘晨风。
抗手辞金母，偃盖东华宫。
高仙发空谣，逸响飞九重。
霞觞艳流日，叠舞歌玉童。
缘云上虚籁，笑语铿洪钟。
海水屡清浅，倏忽欣再逢。
不惜暂游诣，情款无初终。
欢余促归轸，摄辔翔斑龙。
投闲憩三素，保绩崇真功。

族类皆有偶，所偶各有方。
我本汉家女，远嫁乌孙王。
言语既不通，嗜欲宁相当。
生肉以为食，膻酪以为浆。
毛卉袭衣服，蒜薤为馨香。
呜呜当歌舞，跳跃纷低昂。
风沙障白日，四野皆苍黄。
逐猎射禽兽，藉草毡为墙。
喜怒不可测，贪戾过豺狼。
自为治宫室，仅能庇风霜。
岁时一相见，但见眉目光。
东南望汉日，独觉霜天长。
飞鸟恋故林，游子思故乡。
而我被遐弃，失身投穷荒。
明明汉天子，一女奚足伤。
武威与文德，岂不在周行。
吾王居下国，奉上固所当。
结亲徒自辱，掩泣羞汉皇。

永怀凝神公，履正群仙夸。
流目厌尘土，轩冕卑泥沙。
羽盖承倒景，飙轮泛晨霞。
前旌络霄队，驻节王母家。
真童发清谣，云表翔哀笳。
楼居映朝日，服采明珠华。
万春等朝菌，欢事讵可涯。
瑶席未终宴，零落蟠桃花。
想同董奉君，更寻上汉槎。

伊昔侍伯父，一官尉池阳。
时年方九龄，读书未知方。
于今涉五纪，皤然须鬓霜。
兹喜伯兄官，钤兵总戎行。
素风出韬略，貔貅禀闳纲。
小试部勒勤，着鞭扬荣光。
青林脱幽箨，浓绿栖残芳。
起予水云心，尚拘朝市忙。
齐山上穹碧，九华俨珪璋。
紫岩楮敲冰，云叶供展张。
清江霁远目，帆樯下沧浪。
林泉作佳游，为公发天藏。
伯父昔所临，云汉披天章。
琳琅戛鸣球，往往题僧坊。
何当切访问，便与磨珉苍。
庶于门户间，能事岁月长。
仙舟涉初夏，浮家及清凉。
毫举尘土境，海运图南翔。
兄弟各垂白，语离热中肠。
愿言养浩然，时举黄金觞。
因风托素鳍，访我菰蒲乡。

嗟我世间人，强有六亲念。
看子是恶少，目妒作美艳。
分香且供佛，有财莫言俭。
俯仰即异世，六尺那可占。

惟公秉操如仙官，一任酷暑兼祁寒。
存心香火接造物，达诚果再逢竹冠。
应言蓬莱有至乐，六十九洞无纤恶。
松姿鹤态不复老，琪蘂瑶房未尝落。
上庵至真闻屡过，口付诀目相琢磨。
公今得妙腾逸驾，我嗟老景飞轻梭。
愿投黄宁拯将溺有香，一瓣致礼敬诵生神歌。

潜也忠良士，骞腾喜纵观。
主文收俊彦，学校益尊安。
台阁名闻久，交游意始宽。
佐时行拭目，正论耸朝端。

客路逢寒食，划船闹水干。
娇云易得雨，暴冷不成寒。
白水连天去，繁桃触目看。
朝来有家信，稚子报平安。

别去书音短，愁来客路长。
飞魂常故国，举目念殊乡。
未暇论奇字，何堪别最良。
秋风入边草，意苦不相忘。

珊瑚明月堕微茫，春入灯花暖夜缸。
但阅玙璠来棐几，颇惭心迹倦芸窗。
云间旧是贤者隠，江夏久无清誉双。
拭目须君上霄汉，且将韵语伴澄江。

光焰方期万丈长，壮心肯以醉为乡。
功名莫与平泉李，志业须还铁砚桑。
待价自应聊隠默，逢年安得更韬藏。
翩翩賸读春风句，两目增明胆亦张。

改岁晴和两月悭，雨声兼闰湿长安。
江梅已挟春风嫩，朔雪犹飞腊月寒。
老境亟寻篝火暖，此怀不放酒瓶干。
珠幢玉蘂明心目，写入清吟异日看。

司命湘君各有情，九歌愁苦荐新声。
如何不救沈江祸，枉解堂中许目成。

襄阳南出大路奔，小山曰岘名特尊。
山形卑堕不峻极，屹若巨首临江𣸣。
大山半空不成霍，绝水阙左非其亹。
砠巅赑屃戴危石，箕踞曼衍罗芳荪。
汉流长骛滨其足，东望弥迆皆平原。
槎头下瞰罟罶集，蔡洲近眺田园蕃。
何物兹山匪秀出，得使今古闻听喧。
自昔羊公好登览，山名直为贤者存。
鹿门望楚镇区境，凤林冠盖延山樊。
丹岩翠壁互幽胜，日月亏蔽烟岚屯。
公胡遗彼而乐此，谈者未始聊诊论。
吾谓圣达意超豁，高览便欲周乾坤。
孔登泰山小天下，阮升广武叹竖昏。
会稽探穴禹书出，之罘望海云涛翻。
此中风景亦虚远，极目见尽江山源。
东吴未定劳机策，置酒啸咏纾忧烦。
数顾润甫恤躬后，誓将百岁游清魂。
对公盛德与山永，正唯湛辈如公言。
今兹去公仅千载，凛然英气犹轩轩。
我来追古一长息，旧迹废毁成悲吞。
民豪占山童其木，嘉植不得容本根。
利取薪苏积稛絭，粥之陶瓬供烧燔。
羊公无庙忽不祀，但纵淫鬼歆牲蘩。
中庭有碑即堕泪，至今观者怀仁恩。
于民何诛不足问，非民忘德由官惛。
下教邑里复祠宇，叙诸祭典跻之元。
思仁爱树恭所茇，禁止樵伐修壖垣。
且欲王命得守固，誊言状事驰九阍。
书闻天子蒙报可，金石款刻垂后昆。
使民永念古遗爱，勖尔风化常丕敦。

邑境人歌令尹贤，构亭裁址俯清涟。
风高送目帆侵日，秋霁凭阑水接天。
越茗似云邀客试，吴莼如线佐庖鲜。
政余授馆多投辖，费尽公田种秫钱。

金商肃肃淬龙渊，白晓挥开东北天。
天孙引下翡翠烟，层层堆列参井边。
便于裸壤蟠危巅，城雉岧峣暗接连。
地祇欲夸融结权，藓花𣃁破蛰虫迁。
皮刳骨露判混元，一支一节相贯穿。
洞庭波浪彻底干，驱来不用暴秦鞭。
大者臲尯下腾骞，尊卑序立鸿雁联。
欲觐曜宝礼法专，貘豹甝虎竞差肩。
禀命踧蹜未敢前，精神张王腰挛拳。
霸臣纳土穷海堧，怪状埋没几百年。
中和有美既争先，磷磷丹漆排雕椽。
太守择之继曩贤，念此嵌空清且坚。
遽于峭绝创墀轩，名之以介非徒然。
介是长男变初世，六二爻辞蕴深秘。
重门待暴乃其卦，未兆未萌堪畏避。
公性中正仍尽瘁，悔吝何忧忧道义。
道义兴行皇纲备，乃是择之之本志。
平湖巨浸六幕宽，此时非独图宴憙。
暑月芙蓉秋月涛，截断风光千百里。
鹏云沆瀣南北透，离朱瞪目旷倾耳。
料公岂恋苇苕地，才业施为自兹始。
或借前箸或赤棰，式遏蛮戎顺文轨。
炎上润下火兼水，无燥无烈无圮毁。
张衡巧制尘灰累，八虬困睡金丸止。
劝公速为苍生起，起辅垂裳圣天子。
永永勋庸辉信史，此亭万古镇星纪。

童童挺十寻，一盖摩空绿。
斜月碍枝回，凉烟附叶宿。
拙斧无妄加，要经匠者目。

茂气遍春逵，结客并游轸。
胜践属园墟，欢言驻驺引。
跼情适野豁，远目向天尽。
林馥树才花，町疏篁未笋。
饮来无留釂，嘲往有余冁。
耳热谢时人，戚戚良可悯。

仆本寒乡士，始愿托田陇。
偶与亨会并，遂窃空名宠。
黉胄信清闲，文书无倥偬。
牵丝玷外举，挟册陪春诵。
缥帙芸叶香，清池璧流壅。
虽均五能知，犹冀三陌踊。
有志慕孤直，多言畏奇中。
往往犯怒狙，时时遭吓凤。
胁肩方病畦，洗足几成湩。
言充卫士爨，赋盖吴人瓮。
但望不汝瑕，安能贾予勇。
丛云属帝辰，烝油乐贤共。
前追三代风，旁鼓天下动。
方正召华郤，贤良命晁董。
务擢平津对，无罪贾生恸。
裒然群俊来，灿若春葩纵。
咨予苦涩讷，望风犹阴拱。
愁多目似蒿，疾久带移孔。
直虑醒而狂，遂同微且尰。
三千御上方，八九吞云梦。
订正清庙诗，白罢旅獒贡。
夫宁本无志，良忧拙于用。
击辕固歌鄙，殙金诚外重。
中夕抚躬叹，明恩愧孤奉。
况复年苒苒，坐惊头种种。
闲居昔有潘，广宅今非仲。
尘容化衣𫋻，雨气昏刀{革奉}。
所赖庇明哲，盱衡顾闲冗。
每辨骥垂耳，力排儒发冢。
不尔谢病归，鉏钓事江葑。

长夏宜高明，缓带散烦窘。
凭轩一超然，目与天共尽。
山从云端现，日就林外隠。
风来草树披，烟生井闾近。
自公况多暇，冲臆无留蕴。
即此可宴居，何须事游轸。

愧惭禅嫡来相问，刮目探怀授珍蕴。
已轻安石为老生，更恼王筠赋强韵。

嗟余投报乏琼瑰，目睇金园剩九回。
篮轝媻姗两生举，定容元亮醉中来。

霜郊堪极目，万籁共骚骚。
远水无穷绿，寒云自不高。
候鸿差入渚，田雀短翔蒿。
岁稔期民阜，中田馌冻醪。

野迥人来少，天平鸟去长。
鱼梁四寸罟，樵市五家浆。
谷转留寒雾，霞休罢夕阳。
不须教目极，即是到回肠。

平原已超忽，山径亦纡余。
匹练迷征马，孤蓬伴客车。
江枫极目外，陇水断肠初。
行行不顾返，秋露泫人裾。

脱兔驰冈地，饥鹰厉吻天。
为烦麋狗顾，遂给兽人鲜。
狂目兼槐落，惊毫共月捐。
可嗟多狡穴，归肉助庖膻。

密疏即储胥，指言刀锯余。
难排赵高鹿，竟葬楚江鱼。
愤魄栖长濑，冤氛犯太虚。
无人抉君目，他日见诛除。

舟行不碍动，纵目望联堤。
稍觉前川近，徐惊后树低。
鱼游随聚沫，禽度带残啼。
自趣家田路，春清况日携。

风头日萧索，爽气自西岑。
暝戍有传鼓，寒城无罢砧。
未论乡思苦，且念岁华侵。
目羡高高雁，先时到上林。

危栏真可倚，极目尽高原。
双堠驿边道，孤烟山下村。
高风生树响，寒水落溪痕。
坐见斜阳尽，归鸦满翅昏。

两股飞神锡，千金供住园。
吹毛曾有问，得髓更无言。
兰紫恩袍异，莲香社侣繁。
双林今奄忽，泪目送风幡。

眩罢目还暗，花残鬓益稀。
长吟病庄舄，孤愤老韩非。
坊酒叨常秩，雕花滥赐衣。
家田耕熟未，元亮欲言归。

良辰酒所独持杯，目极南云首重回。
荣路久嗟冠一免，经筵贪爱{木适}三摧。
多年道胜胸中战，即席人推客右才。
深诏糊名求异等，伫看挥笔映天台。

曾联郡将署乡书，目见函关卖出符。
奏颂一挥云落纸，赐袍三浴蕙飘炉。
高轩并照连干锦，饮膳分颁萐莆厨。
病幕日期迎昼绣，尘容甘预弩前驱。

外署清郎出佐州，嘲辞不畏上山头。
天中倦目迷云阙，江上归帆避石邮。
佳设自随宾早晏，还书宁畏渚沈浮。
疁田越镈农知劝，时伴春旗暗绿畴。

一翚掀翅压溪隅，吏事初闲此晏居。
断岸有时通略彴，轻风尽日战栟榈。
云鸿送目挥弦后，客板看山拄颊余。
芰碧蒲青来更数，江人多识使君旟。

晓趁霞暾立殿螭，翠凹濡墨庆逢时。
褚生徒记为郎事，方朔犹惭待诏饥。
目极天关趋{穴/叫}窱，步依宫柞荫华滋。
故人雅意相怜厚，亲唱阳春护草衰。

苑路高高雪作泥，始知春信到芳蹊。
绿波水暖鱼腮骤，缥色陂长麦首齐。
万里碧云随望合，半规红日有情低。
榆牙柳目相看数，枉是回肠付解携。

苜蓿枯时霜雪深，崚嶒瘦骨病侵寻。
高蹄岂复腾骧意，眵目终存舐犊心。

年来心目昏，稍息文字业。
晓拥台山云，时读修禊帖。
稚子来捋须，幼孙每持镊。
晚来微雨休，幽径无不涉。

北风号枯桑，浓寒坚夜冻。
关河鸟过少，雪意晓来重。
陌上未霑尘，山中已成垅。
雝雝南去雁，袖手徒目送。

凄风入林薄，旵日升山迟。
槿花落因雨，菊英开映篱。
身老每倦客，目昏犹喜诗。
所欣水云念，得赴猿鹤期。

行都老故旧，见赠新历日。
快哉得过目，蘧然若有失。
已病嗟再岁，渐老念弱质。
叹余落麈尾，非言付摇膝。

小庵筑桐柏，宛在艮山位。
数峰直远目，一水绕右地。
门径连主山，松篁接空翠。
贵客下北阙，喜话卜邻计。

随分作栏槛，松竹带花柳。
四时面面看，百种日日有。
玩目必群卉，洗心付芳酒。
吾侪不改常，居闲简可久。

城居得高胜，栏槛俯阛阓。
敛迹红尘中，游目雉堞外。
湖光浸晴碧，若与云外会。
渔舟何处来，几点忽隠晦。

门前露草嫩，极目遨青龙。
策杖不知远，看山兼别峰。
晓厨寻晚笋，客供摘新菘。
舌下清肥足，何劳细肋供。

重来旧游处，触目景添幽。
故墨犹余迹，忠魂已断头。
疏钟号暮雨，枯木响残秋。
欲诉愁人意，频怀杞国忧。

南行逾万山，复入武阳路。
黎明与鸡兴，理发漠口铺。
旴江在何所，极目烟水暮。
生平良自珍，羞为浪子妇。
知君非秋胡，强颜且西去。

西风淅淅动高梧，目送浮云悟卷舒。
自是归心感秋色，不应高兴为鲈鱼。

十万里来卖口嘴，宜乎打落当门齿，面壁九年谁采你。
深雪之中若不得救苦救难观世音菩萨，有甚面目归乡里。

君不见仲淹居河汾，目营四海心六经。
又不见子幼反田里，拊缶乌乌徒快耳。
续经愤世虽自喜，岂识浊醪函妙理。
皤然短项滑稽徒，却笑两翁非通儒。
可人风味敌冰壶，惟酒是务焉知余。
不学羽衣李集贤，斗酒过量项飞泉。
复怜胡子名空传，缓急由人肠中干。
高情陶彼勋华风，放怀那惜倾千锺。
鄙哉成德真小器，一击堕地羞空空。
嗟余磊磈填心胸，安得与尔长相逢。
会当乞尔扁舟去，烟雨空蒙伴钓翁。

百花零落悲春晚，不复林园门可款。
待花结实春已归，到头只有东家管。
楚宫女子春华敷，为云为雨皆有余。
亲逢一顾倾国色，不解迎人专城居。
目成未到投梭处，后会难凭人已去。
可怜天壤擅诗声，不如崔护桃花句。
坐令永抱埋玉悲，游手那知京兆眉。
难堪别鹤分飞后，犹是惊鸿初见时。
新懽密爱应长久，暂向华筵赏宾友。
舞尽春风力不禁，困里腰肢一涡柳。
座上何人赠翠翘，蜀中风调尤情饶。
懽浓酒晕上玉颊，香暖红酥疑欲销。
佳人薄命古相似，先后乃逢天下士。
但惜盈盈一水时，当年不寄相思字。
宜州遗恨君能详，瘴云万里空悲凉。
无限风流等闲别，几人赏鉴得黄香。

数雁横空送断霞，穷秋游子向天涯。
泉甘野店黄粱酒，霜重荒原白菊花。
满目劫灰伤井邑，回头佳气恋京华。
故人他日如寻我，试问云溪旧钓沙。

有恨匆匆别，无期缓缓归。
天涯作孤客，楼上对斜晖。
目断路不断，魂飞花更飞。
无多清滴泪，恐损别时衣。

佛心犹日出，何曾碍须弥。
散为普光明，合作四威仪。
万古止此日，群目尽见之。
普现一切水，君自分渑淄。
高垂大圆镜，君自存妍媸。
方寸无尽灯，何处存思惟。
高禅闻妙道，行作人天师。
维摩开丈室，庵成更求诗。
众说列山岳，我以一理推。
万方声一槩，我初拙言词。
至现莫如心，举念周四维。
必明乃本明，尽扫棘与茨。
岂知都用晦，隠显两不知。
大千在毫发，圣言不吾欺。

浈阳富佳致，无以过南山。
山高雄地理，万丈亲云端。
攀援临绝顶，气象非尘寰。
神存古庙貌，台敞旧轩栏。
青石生龙文，凛凛常风寒。
纵目四无际，陡觉天地宽。
直北二江合，水势中分滩。
滩横水亦转，曲折束成湾。
群峰自西来，险绝如函关。
中虚左梵刹，地胜苾刍安。
梵修祝圣寿，额自九重颁。
旁有石一障，高下数亩间。
或列如屏风，或方如仙坛。
或立如驻马，或走如奔帆。
或侧如虎卧，或曲如龙蟠。
或严如卫吏，或罗如星官。
或伛如老人，而枯其形颜。
或俨如端士，而正其衣冠。
或堆如云霞，重叠而聚攒。
或涌如波浪，挛属而奔湍。
或倾而复举，如猎而兽跧。
或腾而不下，如射而禽翻。
或先后相续，如朝赴金銮。
或参差不齐，如兵方结圆。
或平为几案，而可罗杯盘。
或突出皋岸，而能垂钓竿。
或背若相恶，或向若相欢。
或声若磬响，或色若豹斑。
或累而成塔，或砌而成鞍。
或疏而分散，或密而弯环。
或巧而非怪，或钝而非顽。
虽偶不为配，虽单不为鳏。
虽近不相狎，虽压不相残。
有室可居佛，有灶可炼丹。
有洞可休息，有岩可跻攀。
爽气自有余，蒸岚不相干。
乾坤所开辟，断𣃁非斧刓。
游者可意得，名状不易殚。
通天与三峡，若是乌能班。
今时无王维，睥睨措笔难。
静想瑶池仙，岂不停翔鸾。
又疑桃源客，步虚潜往还。
我有英贤乐，冥搜思不悭。
题名或赋诗，鸠工妙手刊。
惜哉岁月久，几至遍圬漫。
山僧不好奇，仁者兴嗟叹。
爰有老仙翁，寻幽独忘餐。
尘土尽去除，林木间自芟。
特道方寸地，旧耕同一观。
小亭翼其上，游居兴不阑。
于此或围棋，纵横势万般。
于此或煮茗，江心汲澄澜。
于此或燕坐，尘虑一切拌。
谁知得真趣，消此白日闲。
胜槩益增重，清爽弥骈阗。
山石虽无情，似有待而言。
又况隠君子，寂寂初无传。
或隠于仕禄，或晦于岩泉。
知音一提拂，岂与山石肩。
尧舜吾君民，勋业垂万年。

悲风啸荒垣，歌断庭花曲。
璧月夜沈辉，琼树春销馥。
郊圻游从盛，想像犹经目。
丽景明新妆，清波映鲜服。
承恩属令姿，被选皆华族。
朝从结绮游，暮向临春宿。
意高时忽谢，步远涂方促。
荣华事不长，哀乐情难足。
悠悠六朝事，转眄风惊烛。
永怀兴亡端，斯文惭丽缛。

青山锁连环，白间走鸣濑。
迷津毫发间，舟与危石会。
回渊聚浮沫，断壁余澎湃。
玩奇心若惊，览景目不逮。
悠然一回首，孤驿已茫昧。
停桡念经历，履地犹旋愦。
悲风啸枯林，暮野云相盖。
隔船闻和歌，沽酒慰疲怠。

宵寒卧增裯，昼寒起增衣。
何如负暄乐，高堂日晖晖。
引光扉尽辟，追影榻屡移。
妙趣久乃酣，瞑目潜自知。
初如拥红炉，冻粟消顽肌。
渐如饮醇醪，暖力中融怡。
欠伸百骸舒，爬搔随意为。
稍回骄佚气，顿改酸寒姿。
薰然沐慈仁，天恩岂余私。
愿披横空云，四海同熙熙。
矫首望扶桑，倾心效园葵。

君不见咸阳之原，泾渭之间。
灵苗丛生绿芊绵，春风莽莽胶晴烟。
天马嚼龁黄金涎，渴喷清浪香浮川。
年深骏足宵腾迈，目有神光破昏昧。
方经夸异傥不诬，伊人服之功必倍。
君家种药南山隅，紫花褐实连庭除。
长镵𣃁掘动云壤，婉婉尽拔生龙须。
饮之清醥观其德，宛如君子弥温克。
浮沈讵恤世论量，蒸曝益见中腴泽。
我年三十号病翁，空斋药杵声珑冬。
未能医国惭君赐，旧书且读蝇头字。

茅檐入竹低，旷野时寓目。
寂寂农家春，新秧满田绿。
何时稻登场，秋山响蓬朴。

官侯凿平剑浦滩，游子不歌行路难。
李公作铭垂不刊，峻峰激流生笔端。
斯文岂但夸雄观，寓理之奥开聋眢。
惟人性天同广胖，横目立见分庭坛。
纷敷蔽翳榛苇萑，腾逃郁屈猿蛇蚖。
铦剡猎利剑戟攒，离睽截裂赵魏韩。
千崖百濑中绕蟠，覆溺嵬岸糜坚完。
胡为气舒貌颟顸，旁观已洞其肺肝。
浮思一纵坂走丸，不极不止巧力殚。
涂膏然萁卒焦干，万古乾坤元自安。
堂堂灵君司五官，乍臣乍叛劳控抟。
日渐月磨如印刓，壮哉情枿牢盘还。
躁谋欲骤加雕剜，惨若萧斧临髀髋。
自腥夷之良可叹，何如含垢休索瘢。
洒洒落落从中看，豁然四通裂囊箪。
有如滩流平不湍，鉴静天空秋月寒。
疗性此寔言中丹，至味淡薄谁能餐。
我昔蒙公分剩残，桐花城西路漫漫。
裁笺屡唤南飞翰，何当澡瀹纫椒兰。
厚地为屦天为冠，从公上征鞭龙鸾。
访瞿追孔聊游般，物外虚明如许宽。
脚底日转红团栾，瑶池簉席一笑阑。
春著万象流余懽，兹游未遂心慱慱。
吟余北窗睡长鼾，清风时来撼琅玕。

溪山步步开图障，山影更随溪荡漾。
回环两县烟雨奇，一目尽奄长桥上。
干枫枯柳澹不春，欢伯为解愁城屯。
书空咄咄亦良苦，抵掌呜呜聊任真。
山房竹阴生晚寂，客醉忘归主忘客。
沉机已寄谢安棋，逸兴何惭阮孚屐。
道人栖云乐其天，孰知为仙孰为禅。
定应风蜩足枯槁，绝胜磨蚁争回旋。

绛囊团窊社边得，持归广文破枯寂。
三人舌本有雌黄，一引胸次还虚白。
平生目成惟素书，迩英能事知有余。
欻然长啸风裂石，黟山方卧小於菟。

吾初读七篇，未领跃如义。
晚而窥大易，稍解寂然意。
乃知平放着，的的目前事。
尽心则无余，穷神忽超诣。
以斯印群书，拈出句句是。
君臣父子间，运量周旋际。
体之则光明，杂物了无累。
伟哉此陈编，孔孟心所寄。
有如撞洪锺，合响入迢递。
言高听者聩，不绝仅如缀。
幸兹良友集，一发万古秘。
真长富辞原，百折无留势。
文通秉文均，裁度取中制。
宛丘坐忘言，袖手岂深闭。
鄙怀顿为空，快若扫长篲。
旁观二三子，耳剽咸愕眙。
诱之循循然，活处鱍鱍地。
气质虽有拘，学问欲如蜕。
时乎不再来，过此恐少味。
大书镵坐隅，以起衰惰气。

祝融散仙在西溪，此老平生无町畦。
一日不见十日恨，绿稻渺渺吞幽思。
细红时浇垒块胸，跣行笑逆泠然风。
意消万事如燎发，小醉扶头须半月。
叩梧林谷为呼号，隠几乾坤有超越。
自怜顽钝不可鞭，挽之欲置名流边。
长言为我澡袢暑，洒目万线琮琤悬。

温温文定公，至道夙所钦。
神超虽缅邈，余英壮儒林。
正容阅真翰，默默流至音。
不事八法奇，天成写幽襟。
有如瀚海鸿，随波自浮沉。
又如太虚云，舒卷杳莫寻。
乃知晋魏还，笔端有哇淫。
弃藁竞韬藏，非将玩球琳。
庶几字画间，可以求其心。
清伊一派流，汇作万丈深。
沟渠有暴盈，淟涊时见侵。
投胶了不难，公以独力任。
我惭步趋晚，悠然寄孤吟。
流风在目前，着鞭要骎骎。
愿分墨本余，刻之苍崖阴。
大块有动摇，斯文无古今。

幽株旁挺绿婆娑，啄咂虽微奈美何。
香剖蜜脾知韵胜，价轻鱼目为生多。
左思赋咏名初出，玉局揄扬论岂颇。
地极海南秋更暑，登盘犹足洗沈疴。

瞑目荒山里，携家万里来。
旅茔犹借地，儿哭不胜哀。
裂甑妖难测，藏舟事可猜。
大贤应有后，天道信悠哉。

目送孤鸿独倚楼，晚风吹泪更横流。
蕉花落处蛮烟碧，六十三程是白州。

君家遥借我家山，我亦时来一笑看。
缥缈云扶千叠秀，空蒙翠滴两州寒。
已将老目供秋晚，未觉豪心怯酒阑。
文伯诗无飘泊叹，尽将幽抱付遐观。

上巳信嘉辰，流觞传旧俗。
良游怅不遂，吏局方有属。
东风吹晓雨，万窍嗥林麓。
疑有泊舟人，狂歌河女曲。
逾朝始澄霁，物色如新沐。
城角趋危亭，登临慰幽独。
纷华埽不见，蝴蝶飞平绿。
𥩟倚穷夕曛，悠哉此心目。

佛龛经阁等岩{山敖}，地在高中此最高。
日出四楹浮宝气，云开百里见秋毫。
登临暂得心机静，徙倚翻嫌目力劳。
况是雄飞先上者，强挥吟笔继诗豪。

寒骑瘦马度山腰，目断青溪第一桥。
尽是帝王陵墓处，野风荒草暝萧萧。

君不闻汉时遗荣两大夫，群公祖道倾京都。
去尘寂寞绝继踵，但见画手空传图。
君今心事能超古，早束衣冠挂神武。
掉头不待迫悬车，广受视君知孰愈。
世人分著金笼头，或贪微名鱼中钩。
宁如君脱宦海去，饱看遥碧临清流。
似闻远目增明处，宛如画出城南句。
款门何日赴幽期，坐挹云岑为君赋。
想当遐瞩穷天垠，吟怜修眉浓绿新。
应嗤争利推车客，不惜青山碾作尘。

水母虽目虾，竟自了无睹。
如人心苟盲，记诵亦何补。
当须见精义，一览洞千古。
可效章句徒，冥迷自聋瞽。

李侯半天霞，绝俗几千丈。
平生有劲气，傲岸力高尚。
波涛驱笔底，万里一奔放。
清风凛须眉，挺拔舍人样。
蚤以鸳鹭姿，簉羽迩天仗。
拖绶奉朝请，论列专靡让。
言辞剧酸灼，贬窜辱伤谤。
官资如马足，曾不兴怊怅。
宴游长笑傲，忠鲠期自谅。
江山穷赏目，搜抉归吟唱。
于今富篇章，态度难悉况。
精清极孤高，丽雅略谈浪。
乘豪骋雄怪，句法时跌宕。
端如抚良琴，杳默变清亮。
连篇时讽咏，飧寝每辄忘。
我惭语俗下，有类牛鸣盎。
遽耳咸池音，吟魂惊沮丧。
闻之良匠氏，侏儒非冗长。
医师兼百药，马勃用或当。
微言出堂下，挈手烦叔向。
倘许揖戈鋋，愿奉诗坛将。

笑矣乎，笑矣乎。
交情贫富古已殊，翟公底用门间书。
尔真自尔我自我，嚣然将奈吾何如。
笑矣乎，笑矣乎。
世人那得相贤愚，是非正用一理枢。
目光莫著牛背上，但付捧腹聊卢胡。
笑矣乎，笑矣乎。
是生百岁犹蘧庐，勿谩辛苦愁其躯。
丁年无事且须醉，可待华发伤头颅。
笑矣乎，笑矣乎。
冯讙悲歌食无鱼，少陵老跨东家馿。
宁如三高饱斫鲙，坐啸一舸凌烟湖。
笑矣乎，笑矣乎。
相随出关汉两疏，散资千万荀隠居。
彼皆弃置慕闲逸，得闲何乃翻区区。
君不见向来热手势莫俱，侧肩羹沸权门朱。
又不见元家胡椒八百斛，石家水碓三十区。
只今人骨久已朽，空余古冢号寒狐。

眺听不知暮，徘徊聊复吟。
归云迷近谷，去鸟度前林。
长日凭高目，伤春望远心。
边方杀气在，天北惨沉阴。

招提隠松桂，远在城一隅。
我来岁云暮，天寒气象殊。
寓目得佳趣，百念如涤除。
及此斋时钟，箪瓢慰吾臞。
丈室曦未来，香篆沈熏炉。
聊施济胜具，未暇学跏趺。
缓步大明寺，山光佳有余。
郊原自春色，物意如相娱。
习公四海士，豪气编虎须。
邂逅偶倾盖，清游邀我俱。
相从得二谢，笑语寄歌呼。

杨枝巧作腰支弱，不分小桃红入萼。
风光向人但妩媚，客子那知行路恶。
短篷荡漾晴波里，取次茶深酒薄薄。
所思故人殊未来，悲风为我生绝壑。
尘沙隔年不相见，结邻空记他时约。
相看一字不寄将，剩有新知岂云乐。
眼前俗士败意耳，忆君岁岁空牢落。
炯炯眉目端可思，月照西廊暮云廓。

海内声名满，溪头且寓居。
曾来非俗客，亦爱是吾庐。
远道勤为问，平时懒作书。
郡楼闲极目，细看北来鱼。

好上清班冠紫宸，抽身便作最闲身。
疏梅茂竹几多目，曲槛方池随处春。
两两脊令听自好，重重华萼见长新。
灵椿一树婆娑甚，稳覆家庭四老人。

六管阳初复，前宵月尚圆。
长庚俄梦李，崧岳故兴宣。
国使新恩数，忠臣夙眷偏。
节龙开远目，衣绣耸华年。
日月声名起，风雷号令传。
自应威动岳，曾是力回天。
相国关中粟，尚书地上钱。
委藏淹府库，飞挽乱车船。
南獠元归地，西方正拓边。
定知新将饱，尤赖我公贤。
赫赫兰台旧，飘飘凤沼仙。
终焉还魏阙，聊尔驻荆川。
曲学联珠履，非才污彩笺。
千秋期鹤寿，万里附鹏鶱。

嵚岑何处峰，来伴萧疏竹。
悠然方丈间，寄此千里目。

溪山夺目壮哉县，风露侵肌老矣身。
断岸横舟偏得月，小桥曳杖不逢人。

平池积潦涨轻痕，宛若扁舟系水滨。
断岸才盈六七尺，低蓬恰受两三人。
巡檐悦目蒲莲秀，隠几忘机雁鹜驯。
坐阅江湖好风景，不愁涛濑阔无津。

君恩宽逐客，万里听归来。
未上凌烟阁，先登望海台。
山为翠浪涌，湖拓碧天开。
目断飞云处，终身愧老莱。

贤哉洛城翁，尘甑每贷粟。
饥来睨书案，臭味清可掬。
独抱古遗经，凛凛一川玉。
唯知耕宽闲，未暇井衍沃。
萧然跨𫘧駬，破漏数间屋。
谏议真可人，着意向幽独。
赠之三百月，鼌采照鲸目。
闭门予自煎，飒爽对修竹。
先生如玉川，诗书实其腹。
顾我亦何幸，此客良不俗。
新篇忽入手，阔蹑李杜躅。
华衮褒虽荣，溢美论非笃。
何时玉壶山，复得从所欲。
三碗浇枯肠，勿赋饭不足。

岩耕名已振京关，未信终身袖手闲。
万卷不移颜氏乐，一生无愧伯夷班。
致君自许唐虞上，待我谁能季孟间。
两社年来欠元老，苍生拭目望公还。

爱此倚栏杆，谁同寓目闲。
轻阴弄晴日，秀色隠空山。
岛树萧疏外，征帆杳霭间。
予虽江上老，心羡白云还。

何处高人云路迷，相逢忽荐目前机。
偶看菜叶随流水，知有茅茨在翠微。
琐细夜谈皆可听，烟霏秋雨欲同归。
翛然又向诸方去，无数山供玉麈挥。

偶乘青帝出蓬莱，剑戟峥嵘遍九垓。
我在目前人不识，为留一笠莫沉埋。

前日挥轻扇，今日御重衣。
重衣御则已，仍惊朝雪飞。
数峰起天末，练练生光辉。
有如老大臣，正色立玉墀。
风自山椒来，凛凛折我髭。
马上久驻目，感此良惨凄。
一昏复一晓，冉冉岁月移。
忆昨大观初，我始垂髫儿。
倏忽一弹指，面目生权奇。
今朝天上雪，宛作山中姿。
岂免三十年，侵我两鬓垂。
况此甲马动，忧端宿肝脾。
何当拨百忧，采采山中芝。
一洗稻粱气，摄身凌霏微。
春花与冬雪，俯视造化为。
去去宜努力，所幸今未衰。

前日挥轻扇，今日御重衣。
重衣御则已，仍惊朝雪飞。
数峰起天末，练练生光辉。
有如老大臣，正色立玉墀。
风自山椒来，凛凛折我髭。
马上久驻目，感此良惨凄。
一昏复一晓，冉冉岁月移。
忆昨大观初，我始垂髫儿。
倏忽一弹指，面目生权奇。
今朝天上雪，宛作山中姿。
岂免三十年，侵我两鬓垂。
况此甲马动，忧端宿肝脾。
何当拨百忧，采采山中芝。
一洗稻粱气，摄身凌霏微。
春花与冬雪，俯视造化为。
去去宜努力，所幸今未衰。

文章盖代手，千载柳柳州。
落笔记山水，奇香撼琳球。
开卷一再读，宛若从之游。
历历爽心目，毛发为飕飕。
若人嗜清旷，步履素得幽。
揽胜得枢要，天地不可搜。
巉巉华山孙，藤萝护维陬。
绝顶葺荷盖，风月共夷犹。
物色自飞动，与我相答酬。
千里入睥睨，远眼纵莫收。
凭轩写清绝，文与境趣侔。
柳魂不可招，君几绍前修。
何当弃圭组，从君送清愁。

人言不饮酒，神形不相亲。
我云不游山，足挛不可伸。
径须向泉石，抖擞人我尘。
况复山林姿，岂类轩冕人。
出门见四野，便有羲皇淳。
昔游颇有得，已事犹可循。
异时春开阴，晴霁如秋旻。
殽簌粗提携，不必皆奇珍。
客居我贫者，尚能乞诸邻。
相与临小轩，眼界浩无垠。
水绕拖长带，山来趋小臣。
轩前耸朱凤，曾是栖群真。
飘游邈何许，迹可访遗民。
吾徒况健步，人扶必怒嗔。
频行当导引，能除体不仁。
想当闻此约，喜见颜津津。
必不类世俗，咫尺小参辰。
鸟语听妙转，草软藉芳茵。
信宿得苏李，良会如荀陈。
翻思尘土中，旦暮走踆踆。
有如对酸酰，未啜已深颦。
放意宽衰飒，收机入混沦。
尚欲挈妻子，终焉老西岷。
或欲东入海，披发谢冠巾。
况兹一日游，暂令耳目新。
于事竟何补，在己徒自辛。
骑马事干谒，汩汩穷昏晨。
不如且行乐，一笑酬中春。

泠泠接吾耳，尘尔非真精。
大音寂无响，瓦砾如雷鸣。
古今滞迷妄，溜溜尘所萦。
落叶随水去，颠风吹残英。
道人了本源，超然契无生。
销镕天所假，浩荡还空明。
视听非耳目，况复求音声。
竹木閟渔社，衡茅落初营。
杖藜候晚收，曳履看春耕。
无为万物逝，不言四时行。
情尘泯绝处，大地皆{音巠}韺。
渊明出醉语，能与此理并。
见之偶一笑，呼儿署南荣。
莫作如是观，吾轩本无名。

几年濒江种松竹，郁郁葱葱蔽江曲。
犹有杨侯旧子孙，更结高亭贮寒绿。
东家杀贼印铸金，西家言事腰胯玉。
一樽径醉我不知，不待招呼风月足。
有客胸中抱经济，才高正患功名促。
闲为清福非吾事，乞与此亭作佳目。
主人再拜不敢让，愿作闲人老林麓。
江平酒熟夜收钓，鸭肥稻香朝坦腹。
此时寄语恶长官，勿遣追胥骇僮仆。

儒生读书不贵书，枕头阁脚醉梦余。
反不若浮屠，宝贝为函金作字。
海龙扶出凌空虚，君今收拾一万卷。
置在高楼截云汉，想当日月出没间。
玉轴牙签互璀璨，我欲牵车驾黄犊。
往发缣缃焕心目，论孟久荒缘老病，请君为我删严令。

岁暮风欺客，天开日解围。
雪消无奈白，云细不禁飞。
目尽江无尽，吾归雁亦归。
晓来清彻骨，尘物污人衣。

霜清玉洁紫微人，海水群飞蹭蹬频。
首尾七年归剪拂，东西万里隔声尘。
酒杯强遣愁中趣，药裹长随健里身。
天远征鸿飞不到，登高极目更伤神。

年来双目厌纷华，独上西楼日欲斜。
幽鸟有情啼苦竹，画船无事舣荷花。
吴天半出云中树，越岭初横雨后霞。
惆怅倚栏人去后，一竿明月属渔家。

昔人性嗜古，服用皆古先。
有虞作漆器，弊碗历世传。
货赀以得之，其费溢万千。
孔席伯夷杖，干没乃复然。
家贫遂行乞，犹丐九府钱。
此语虽诙嘲，义理兹可研。
学古学其心，其用则蹄筌。
轩辕骑苍龙，舜入九嶷巅。
古意已寥廓，如酒醨其元。
君生万世下，劫火经几燃。
作堂表佳目，意与开辟连。
譬如引猿臂，踶跂摸苍天。
虽则如上说，胶谈岂称贤。
今人亦古人，面目等媸妍。
饥食寒而衣，天地靡变迁。
浇风扬末尘，胡为莫洗溅。
忘机使神守，抱朴贵纯全。
六籍灿日星，泓泓圣贤渊。
滑浄一几案，羲皇列吾前。
薰染庶可久，膏肓傥其痊。
闻君憙事者，有子鸾凤骞。
作诗助鼓噪，吾徒俱勉旃。

昔人性嗜古，服用皆古先。
有虞作漆器，弊碗历世传。
货赀以得之，其费溢万千。
孔席伯夷杖，干没乃复然。
家贫遂行乞，犹丐九府钱。
此语虽诙嘲，义理兹可研。
学古学其心，其用则蹄筌。
轩辕骑苍龙，舜入九嶷巅。
古意已寥廓，如酒醨其元。
君生万世下，劫火经几燃。
作堂表佳目，意与开辟连。
譬如引猿臂，踶跂摸苍天。
虽则如上说，胶谈岂称贤。
今人亦古人，面目等媸妍。
饥食寒而衣，天地靡变迁。
浇风扬末尘，胡为莫洗溅。
忘机使神守，抱朴贵纯全。
六籍灿日星，泓泓圣贤渊。
滑浄一几案，羲皇列吾前。
薰染庶可久，膏肓傥其痊。
闻君憙事者，有子鸾凤骞。
作诗助鼓噪，吾徒俱勉旃。

春回九地阳潜升，南枝破腊如酥凝。
疏篱度香竹稍短，寒沙倒影溪流澄。
魁然老株忽骇目，雪鳞矫矫双龙腾。
天公一叱困仆地，掀髯弄爪高曲肱。
长林望断千百株，奋首直欲青云凌。
黎州太守和羹手，十里往看车呼登。
西江破晓郊路浄，合簪者谁金兰朋。
欢笑藉草飞大白，行厨载酒多于渑。
风花飘摇落杯面，漱齿浇胸如嚼冰。
湘流之清岘山瘦，千古邂逅一笑兴。
却踏东风急回首，侵夜霜月寒生棱。
入门未坐亟相诧，曰今见之生未曾。
成都胜事多四蜀，我欲问津云水僧。
先生功成早丐身，未老重来醉倚藤。

大道只在目前，要且目前难睹。
欲识大道真体，不离声色言语。

西天四七，唐土二三。
尽向者里钉桩摇橹，新东林为你诸人解缆放船。
未说超宗异目，若得齐眉共瞩。
亦可明窗下安排，未免栏腮掴出。

临济秃，无眼目，讨便宜兮不知足。
高悬羊头卖狗肉，秤头斤两惜如玉。
胸中更有一般毒，天下无人敢轻触。

吴门吉彬老，寿年可及百。
骨目清且癯，施为有标格。
行步快如风，谈笑气不乏。
穷之无他术，一味好佛法。
每亲善知识，言下究生杀。
家有二侄女，贞姿迥超拔。
自幼不茹荤，晨昏常燕默。
从容定中起，痛念十使结。
显尘劫大愿，运针发五色。
幻普贤妙身，应现四菩萨。
等十方虚空，皎若揭日月。
大哉白象王，群狐悉弥灭。
当知妙殊胜，岂在别处设。
若从自己求，犹如病作热。
如是名正观，不尔是邪说。

极目澄澄水照空，白蘋红蓼战西风。
三千里外深深意，铁券谁将累祖翁。

山居入长夏，草树绕我屋。
微风披拂之，有声来肃肃。
葳蕤摇散影，掩冉飘暗馥。
百合开数花，孤芳更清淑。
我卧北窗下，午枕睡方足。
挹此一襟凉，泠然若堪掬。
坐使万虑空，乐哉谢羁束。
有同颜氏子，坐忘遗耳目。
又如慧可师，安心得归宿。
落日行庭前，披衣自扪腹。
闲扶旧僵石，细数新上竹。
小禽时下来，相鸣入丛簇。
见我不惊飞，人禽两幽独。

借宅开小轩，自移一丛竹。
悠然北窗下，意色都不俗。
晴影终日幽，风声杪秋肃。
最怜疏雨过，会有白云宿。
深培畏不寿，静对殊未足。
主人已虚心，坐客亦青目。
四村多修篁，玉立森如束。
不为人所爱，况复困斤𣃁。
天姿奚优劣，地远悬荣辱。
物情岂固然，世事同一躅。
何当寻怪石，小垒傍寒绿。
要收山林趣，密置轩槛曲。
西峰谩多奇，吾方倦遐瞩。

久思庐山游，忽至左蠡曲。
倚船初一望，秀色溢我目。
百里堆翠黛，千峰矗寒玉。
阴云知我来，收敛入山腹。
须臾变光景，尽出一山绿。
宛如几案间，青铜铸岩谷。
又如墙壁上，古画挂图轴。
水光晚苍茫，风气秋肃穆。
明朝南康岸，舣棹陟山麓。
欢喜不自持，一杯醉醽醁。

艺祖开基登九五，驾驭群雄走龙虎。
五十余年到章圣，将帅名臣犹接武。
王家再世蒙休光，父子继踵仍腾骧。
我从诸孙见画像，绝世风骨何堂堂。
隋国令公温如玉，方口丰颐秀眉目。
典刑犹在想可知，骨肉都匀肥不俗。
小令公为隋国儿，比之乃父加瓌奇。
凛然满面英豪气，犹有酣战骁雄姿。
百年神隽今已矣，貌向丹青尚如此。
虎头不用着三毫，燕颔须教飞万里。
屹然立向庙堂间，可使边人毛骨寒。
千载长存麒麟阁，当年肯著鵔鸃冠。
人物于今宁复有，奇庞谁是功名手。
麞头鼠目休求官，归作山中耦耕叟。

艺祖开基登九五，驾驭群雄走龙虎。
五十余年到章圣，将帅名臣犹接武。
王家再世蒙休光，父子继踵仍腾骧。
我从诸孙见画像，绝世风骨何堂堂。
隋国令公温如玉，方口丰颐秀眉目。
典刑犹在想可知，骨肉都匀肥不俗。
小令公为隋国儿，比之乃父加瓌奇。
凛然满面英豪气，犹有酣战骁雄姿。
百年神隽今已矣，貌向丹青尚如此。
虎头不用着三毫，燕颔须教飞万里。
屹然立向庙堂间，可使边人毛骨寒。
千载长存麒麟阁，当年肯著鵔鸃冠。
人物于今宁复有，奇庞谁是功名手。
麞头鼠目休求官，归作山中耦耕叟。

大方广佛三身具，境号华严普贤住。
三千浄土毛孔吞，百亿化身尘刹赴。
底事眉山迹偏显，端由象法时将暮。
三乘不起正信心，一线顿开方便路。
将欲神变惊凡目，故敛光芒归窘步。
示现虽同人异见，开遮未判谁无惧。
臂力遥擎妙喜来，顶光近摄清凉互。
我来亲睹未曾有，方审传闻元不误。
阳春正值风日好，阴雨不逢雷雹怒。
入梦惟忧神鬼知，乘危暗有龙天护。
招提问路方上征，世界当空已先布。
千林寂历鸟声少，万岭奔腾云气聚。
高峰初到甫休歇，圆相俄惊成指顾。
一壶恍入物外天，五里知非世间雾。
感通咫尺捷影响，变灭须臾嗟电露。
公居福地宝岩对，身享耆年仙籍附。
两禁高辞法从班，一灯久续禅宗炷。
正始余风独后凋，建安逸驾争先骛。
忽聆酬唱便随喜，要与见闻俱得度。
愿公且见宰官身，一宅常与轩冕寓。

用尽登山力，方知行路难。
孤峰宁久驻，半岭敢求安。
远目穷千里，危肠搅百酸。
川原忽开豁，歧路正平端。

一粒红稻饭，几滴牛领血。
凭君子细看，我亦难分雪。
耕者耕未已，种者种不歇。
目望九霄云，谁顾三伏热。
秋收政其时，全在要精洁。
升合等平分，彼我言词绝。
暗室不可欺，吃水也防噎。
上人饱法味，道眼能昭彻。
归来满钵香，坐断水云舌。
金毛恣翻踯，异兽潜深穴。
栗棘金刚圈，略不通水泄。
百草头边着眼看，七星用处当风截。

云外千峰秀，目前双涧清。
若作如是会，永劫受沉沦。

时临孤岛畔，拭目望蓬莱。
空山无人处，水流花自开。

眼目高低鼻孔横，浅深轻重不多争。
蠓{虫盲}虿上挨肩入，鸑鷟牙根借路行。
便把长河搅酥酪，敢将粟柄作禾茎。
后山未是潜身处，出没任佗乌兔更。

我有截水停轮句，人天路绝信来稀。
等闲靠却过头杖，门里深沙眼{眘皮}{嗤口=目}。

大机圜应脱名模，极目风光满帝都。
昨夜酒楼春洞晓，当头彻见大毗卢。

辉天绰地金刚眼，再锻重烹铁蒺蔾。
脱体顿抛无朕迹，瞎馿从此丧全机。
当阳活脱向上路，收放应须阔著步。
印泥印水目前观，日面月面没回互。
脱笼掣辔绝名模，棒喝交驰得也无。
不落化门成底事，紫罗帐里撒真珠。

旋机倒用从前事，夺食驱耕验作家。
星电交驰玄路绝，从教努目视深沙。

谤佗佛法坏佗禅，剑树刀山在目前。
井底乌龟吞夜月，木人回首哭苍天。

虽有两条眉，不识一个字。
露柱未怀胎，面目却相似。
说心说性，来与三斤麻。
撒屎撒尿，演出一大事。
阿呵呵，见也么？江南生皂树，江北出天萝。

面目可憎，语言无味。
放箸忘恩，停杯断义。
参得些儿小玉禅，几回卖弄帝王前。
圆悟室中遭毒手，为人挥起迸心拳。

幸自十分，画出一半。
我便是渠，略无思算。
无思算处妙难传，忿怒那咤吃痛拳。
道不是道，禅不是禅。
星驰电掣，汉语胡言。
蓦地揭起脑盖，依前舌拄梵天。
咄，是什么面目。
可怜只有些儿栗棘金圈，尽底分付常山林泉。

丹梯宁复倦扶筇，闻说青山又改容。
下界已同三绝寺，上方仍对妙高峰。
聊须小憩窗前榻，莫虑遥闻斋后钟。
脚力已穷犹应接，兹时目力更难供。

台岳石为梁，苔滑水湍激。
应真所游处，林杪飞杖锡。
遂令山木闲，变现如所历。
扶疏冠琪玉，不受霜雪滴。
当其含蕊时，知状曾目击。
端如尊者相，相呈咸可觌。
掌合貌甚恭，头光不加幂。
升高真蹑虚，集菀聊憩寂。
枝栖过三宿，神通渺难测。
不于下成蹊，俗眼何曾识。
四皓共木奴，大槐荫土国。
孰非梦幻闲，昧者徒自惑。
况此方广徒，衲身岂人力。
我有一瓣香，敬为千百亿。
漂摇风雨中，此地何偪仄。
向来专一丘，不受山庭勒。
盘踞来药寮，使我亲封植。
清泉堪晚漱，甘露充朝食。
埽除有浮屠，高下宜降陟。
稽首达声闻，应供毋难色。

芗林苍翠甚，极目可□诗。
梅子风前落，杏花雨后移。
清溪过半郭，孤月隠疏篱。
寂寂云山外，萧然独自知。

荒村常寂寂，小雨自涓涓。
寒气侵人急，野花入目妍。
看山频当户，听鸟倍难眠。
万事萧条尽，空余日暮烟。

八荒有礼乐，涂民以耳目。
五政不得加，七赋不能育。
古今贵天常，最厌彼婴犊。
嗟哉生不辰，霑顶滋觳觫。

壁间飒飒松涛起，□□□□□冰冽。
呼灯始见王右丞，毫毛矜贵逞奇杰。
挥洒冬山书屋图，岩壑幽棂坐高哲。
数笔萧瑟天貌寒，不尽枯枝不尽雪。
高崕崛曲形凄肃，驱禽逐兽但松竹。
傍有一水白于峰，千顷奔茫日难昱。
绢外似觉风惨激，大江尽断船相逐。
室中之人淡如菊，长年手携一卷读。
窗外苍虬恣飞瀑，欲夺造化齐冷燠。
天下无几焦孝然，当世宁更有梅福。
苦吟抱膝此何人，乃肯萧条立炼谷。
古今书画技总微，贵有嵚崎生眼目。
我闻孙登居北山，隆冬披发以自覆。
又闻昔贤暑重裘，六月御车鄙王侯。
二公气岸皆千里，朗月白霜胸际浮。
名士逆天天不怒，冬景能暖夏能秋。
千载斯人不可致，我于画间得其意。
揆向高飚远远至，笔光墨汁俱吐弃。
但悬此幅清吾心，千岩炎伏曦景炽，布褐推车我不避。

蒲团藜杖屋三间，世故真成触与蛮。
但有云山供送目，傥无尊酒亦开颜。
吴宫雪纻鹤翎散，历社风荷象鼻弯。
老子何曾持入梦，百年鼎鼎鬓毛班。

但知鬼目为芝草，谁信羚羊破佛牙。
娘子阿姨何处辨，时人识卖假金家。

露章沥血上彤墀，蝼蚁虽微愿弗违。
韫迹正惭高士传，离群却恐小人归。
身同玄豹雾中隠，目送孤鸿天际飞。
丹灶素书今好在，临风忆子话精微。

明堂一柱已扶颠，下诏犹求梠与椽。
言并玉卮宜阁笔，鉴同金镜正持铨。
骊珠鱼目难齐价，嫫母西施孰是妍。
勉矣一鸣惊众彦，莫将栀蜡误长鞭。

人生禀一气，自微而至著。
不问富与贫，不论新与故。
自有形影初，我便相亲附。
二子既有言，我宁无一语。
汝形未生时，影复在何处。
偶与我有缘，同生复同住。
幸我所依人，造理仍知数。
身虽未溘然，已办周身具。
得酒即忘怀，宁复顾毁誉。
醒即看云眠，目送孤鸿去。
我亦得安闲，不忧还不惧。
说与二子知，莫为身外虑。

天地气将肃，秋冬候欲交。
眷兹万木落，感我双鬓雕。
悠然清兴动，与客共登高。
有岩号景星，万仞连云霄。
一览快心目，宁辞杖履劳。
但恨无酒量，一举如沃焦。
仍恨无坐客，可继五柳陶。
且拼风帽落，聊醉菊花朝。

渊明事南亩，躬自获岩隈。
虽复竭吾力，却得舒我怀。
所收既不薄，卒岁事可谐。
邻家相慰劳，竞持酒与鸡。
留连相酬酢，入夜未能回。
回思往岁歉，举目俱堪哀。
忧心今幸释，笑口何妨开。
须倾瓦盆尽，须放玉山颓。
已是从吾好，宁忧与世乖。
任他田父哂，未足为高栖。

幽栖非不胜，触目是林丘。
若比兹岩秀，培𪣻固难俦。
云山千里见，石泉四时流。
登临有如此，何必更他游。

我生走四方，足迹亦几遍。
初未识江行，每起浮家羡。
一从登此舟，举室尽欣忭。
既得舍车徒，且免入邮传。
高枕卧短篷，顿忘行役倦。
始谓旬日间，便可朝行殿。
纵未许归田，行止亦可判。
那知事好乖，一夜狂风转。
怒号动地来，波涛立江面。
如屋复如山，拍天仍拍岸。
三日不能休，云容更千变。
始疑江神骄，出与风伯战。
拥起千里潮，散作雪飞溅。
跬步莫能前，有缆莫能牵。
又疑慢尔神，至此获深谴。
亦自料平生，忠信粗表见。
神既依人行，岂不略为援。
若谓神无私，应物当普现。
胡为溯流船，却乃去如箭。
而我独滞留，舣棹长江畔。
终日困飘飖，使我头目眩。
试取蘋藻羞，更效潢污荐。
再拜祝天公，冀为开方便。
莫分往与来，莫问贵与贱。
风静波亦平，一一如所愿。
庶几舟中人，彼此两无怨。

城上辟新亭，似若规模小。
谁知此亭中，景胜冠江表。
湖山既回旋，烟云仍缥缈。
万象森目前，不数花与草。
公余乘兴来，聊以散怀抱。
四时风物新，一一发天巧。
芳春柳色连，长夏荷花绕。
月明固已佳，雪积还更好。
凭栏认归舟，策杖送飞鸟。
适意岂在大，容膝自足了。
第我思故山，上章方告老。
指日是行人，颇恨来不早。

大暑苦河鱼，久乃变成痢。
辗转枕席间，百药几尽试。
神气顿索然，不止形容悴。
自谓与鬼邻，偶然有生意。
方欲少开眉，赤目又为祟。
余年能几何，十日不知味。
今虽强支持，下箸犹畏忌。
去岁夏到官，今年又秋至。
默数一年中，安好无一二。
顾此衰病躯，岂堪长代匮。
回首望故山，幸有宽闲地。
不如归去来，笑歌聊自慰。

晚日转云头，长空收雨脚。
稍觉暑气清，独坐倾桑落。
兴来或醉吟，接{罒/离}还倒著。
胸中了无忧，事事俱脱略。
缅怀我友朋，踪迹东西各。
几欲往从之，恨被微官缚。
此来得夫子，臭味颇相若。
倾盖便论心，开怀不我却。
新诗一何工，清思渺寥廓。
才如李杜雄，句压曹刘弱。
顾我志意衰，笔力不如昨。
明时百无用，正恐填沟壑。
公余幸少闲，对酒且深酌。
拭目看诸公，衮衮登台阁。

嗟余本何人，累然居海峤。
家世业为农，有田在岩窔。
春到耦妻耕，寒来从母漂。
屋角日诛茅，杖头时荷𦰏。
迨冠知读书，聊为起家兆。
有琴既无弦，有劔亦无鞘。
侥幸厕末科，安敢缀天彯。
但期窃斗升，活此老与少。
岂谓暮年中，亦误蒙收召。
曾未著微劳，遽使登华要。
自度老无能，共知愚不肖。
纵未遭人非，难逃天日照。
傥不速休官，宁免渊明笑。
矫矫渊明贤，千载谁能绍。
瓶粟虽无储，风标松比峭。
诗篇虽不多，笔力天与妙。
顾余岂能诗，微吟蚯蚓窍。
可笑不自量，辄欲赓高调。
贰车真豪英，逸如千里骠。
又如礼乐器，肃然在宗庙。
有美颀而长，视容清且了。
自应辅明时，与国增光耀。
胡为佐一州，从容陪坐啸。
乘兴来湖山，欲看余把钓。
濯足玩水云，纵目观野烧。
喜余和陶作，举杯为余釂。
草具虽萧疏，亦复为余嚼。
余已学渊明，公方跂周召。
出处既不侔，无由远相叫。
愿公保令名，求贤行有诏。

我生甲申岁，同岁知几人。
十中无一在，使我涕陨巾。
尝试屈指数，谁登要路津。
不过五六辈，踪迹半已陈。
其一最先达，进为国大臣。
宠荣无与比，近亦以讣闻。
顾我何为者，本是陇亩民。
持橐已过分，寿更近七旬。
独恨苦拘缚，归志不得申。
天复放我归，遂此自由身。
湖山堪寓目，风月足怡神。
有花我共醉，有鸟助我吟。
若不自娱乐，开口对芳辰。
却恐泉下客，笑我浪苦辛。
虽生亦何益，徒负百年春。

平生好山水，至老心不移。
每闻有佳处，欲见唯恐迟。
相去虽云远，不惮脚力疲。
纵不能得到，夜梦必见之。
晚岁卜筑地，一半在翠微。
山水既俱胜，景物还相宜。
旁人来睹此，已自心目怡。
若乃梦中见，则又远过斯。
高山与流水，到处皆崛奇。
其间有楼观，金碧仍相辉。
幽深极险怪，皆世所未窥。
谓必神仙窟，非世所得知。
不谓我凡骨，乃获来游嬉。
恍然若惊觉，有如天上归。
是岂造物者，不与人相违。
知我有雅好，特以此见贻。
嗟我今老矣，万事都弃遗。
犹有山水债，未能忘梦思。
他日或蝉蜕，百态不愿为。
只愿海山去，赴我赤松期。

相从四十年，于今成二老。
向来苦宦游，颇恨归不早。
我家枕湖山，仿佛如蓬岛。
今始得归来，方喜开怀抱。
复值君诞辰，满目春光好。
幸有酒千锺，足可共倾倒。
要须且沈酣，莫被闲愁恼。
我方务清虚，志不在金宝。
亦复戒浮华，意岂在花草。
但愿享遐龄，白首长相保。

我爱白乐天，千载共称贤。
行年七十五，奄忽遂溘先。
我爱范忠宣，一代名德全。
年龄甫至此，亦复成弃捐。
二公虽已逝，四海至今传。
顾我百无事，幸及二公年。
今夏疾疢作，已分归黄泉。
偶然得无事，固荷天见怜。
但我有一语，恰欲与天言。
有生则有死，如行者言旋。
我是久行客，亦自应息肩。
念人处一世，动为世网缠。
开口罕欢笑，触绪多忧煎。
纵使至百岁，终困尘俗缘。
不如早瞑目，庶以全吾天。
是非与宠辱，总不到我前。
一心亦安静，却得返自然。
况我办归计，久已卜新阡。

壮哉溢目还盈耳，千骑出城歌吹起。
野人一睹快争先，奔走欢呼几折趾。
往年戎马偶出郊，田间弥望皆荒茅。
使君笃意劝农课，尽使惰游如所教。
麦欲连云桑蔽野，此心犹恐孤民社。
要将治绩迈龚黄，不但文辞超贾马。
编民击壤自欣欢，尽道年来百虑宽。
承流宣化得贤帅，湛恩霑溉何漫漫。
不愧剖符仍受玉，善政已为千里福。
年丰谷贱复何忧，向也穷民今亦足。
固知博施非屯膏，况能好善如干旄。
宾僚倘有公辅器，宁辞解赠腰间刀。
有客有客歌贤业，词烂春葩光炜烨。
一时酬唱已清新，四坐朋从更和叶。
酒酣谐笑应云云，元白李杜疑前身。
想当挥毫落纸时，笔端往往俱有神。
我来触绪未暇给，首睹明珠千百粒。
豁然两眼顿增明，更觉慢心无自入。
已幸从今日往还，况复赋诗宾客间。
只恐使君丹诏下，擢归青琐点朝班。

吾子一布衣，抱道仍怀德。
人虽仰其高，耐寒如松柏。
亦复诮其介，忍穷如铁石。
欲耕且无田，欲住且无宅。
借人茅舍居，破漏无遮幂。
兀坐懒扫除，凝尘常满席。
文章老更成，初不事雕刻。
间为场屋游，往往遭弃掷。
进取既不谐，资身又无策。
敩学三十年，尝作离乡客。
亦岂无六亲，为亲成间隔。
亦欲求知音，无奈俗眼白。
不知何所负，半生罹此厄。
空读万卷书，不得稽古力。
昨朝起开门，雪深平地尺。
极目望四郊，万里如一色。
穷人尽皱眉，共畏寒威逼。
亦大不能堪，君独无戚戚。
危然书窗下，哦诗度朝夕。
我送一壶酒，酒面蛆浮碧。
但可浇愁肠，岂足资欢适。
君乃走长篇，再三叙感激。
笔下有如君，足为人楷式。
勿谓道难行，自古有通塞。
时来会见上通津，莫忧计拙无衣食。

君家蒲萄天下奇，奴视百果何其卑。
种成满架日蕃衍，清似水晶甘若饴。
八月江南风日美，正是人家酒熟时。
盘中珍果有如此，谁数闽中生荔枝。
乡人歆艳竞分种，不过数年条已萎。
胡为君家植此树，阅岁数十如新移。
我闻尤物天所靳，盛衰颇与人相随。
君家令祖有贤行，一邑远近人争推。
少虽失身事刀笔，吏之操术皆耻为。
处心积虑人莫及，奉法循理古亦稀。
人与黄金目不视，身居暗室心不欺。
退处郊坰忍穷困，只教子孙为布衣。
天公无以表纯懿，特以此果先见贻。
其孙努力效儒业，表表颖出非常儿。
未壮果能立门户，直上蟾宫攀桂枝。
自余虽未登上第，亦已飞鸣到礼闱。
俱传清白守家训，端若此果光陆离。
今君既取以饷我，又复琢句形声诗。
愿君采折多酝酿，积千万石为酒池。
客来自此酌不竭，永永百年供寿卮。

仙姿元自广寒来，分得天香长馥郁。
千古风流独占秋，一枝曾比昆山玉。
伊余老去百念灰，已是形骸如土木。
年年尚为此花狂，有似渊明偏爱菊。
坐中不可一日无，又似子猷真爱竹。
一从秋到天宇清，颇费梦思眠不熟。
凌晨便起探花枝，走遍荒园常仆仆。
可怪司秋失故常，时节已深花尚伏。
迨余抱病卧匡床，始报枝头缀金粟。
折来三嗅忽凄然，不觉泪珠悬两目。
天胡祇赋惜花心，不容享此看花福。
今年疾疢已如斯，来岁衰颓还可卜。
纵令牵强到花间，空使此心生不足。
不如等是趁西风，把花一扫还空谷。

我方退老湖山上，混迹渔樵甘放浪。
亲旧凋零会面稀，与君亦复成疏旷。
何期拥节到乡邦，得得驱车肯迂访。
开门倒屣笑相迎，尽室欢忻无此况。
湖光山色似争辉，两眼韶华更骀荡。
伸眉抵掌话中肠，正好花前倒春酿。
胡为欲去挽不留，忍把阳关容易唱。
嗟乎来日苦无多，况是频年婴拙恙。
兴来亦欲强登临，龙钟未免扶藜杖。
目前衰飒已如斯，宁保明年见花放。
而今花下幸逢君，岂容不尽长鲸量。
如君志尚迥不群，治行既高心且壮。
方当圣主急搜扬，为斲岂应遗巧匠。
会看唾手取功名，尽展才猷结旒纩。
出处从今不复齐，尊酒何由更相向。
临期一醉尚何辞，后夜月明空怅望。

高才独立万夫却，险语磨崖山鬼愕。
翕然万口竞流传，一字谁能加笔削。
自怜庸钝百不聪，晚来喜见人中龙。
更看挥翰光夺目，恍如海蜃浮青红。
一时闻望已难攀，相见平居养浩然。
慷慨胸襟包海岳，轩昂高义薄云天。
散材不谓蒙知遇，孤迹何期遂保全。
碌碌未能酬国士，正惭他日尉通泉。

卜得幽居山绕屋，四围景物何纷郁。
门前掩映百垂杨，墙里回环万修竹。
风来花气竞薰人，日出鸟声浑满谷。
檐前花树尽堪攀，砌下清泉常可掬。
暮年得此复何求，但闭柴荆理松菊。
客至草草具杯盘，随分烹炮荐鱼肉。
野人颇厌近腥膻，长苦春蔬餐不足。
固知竹箭已抽萌，玉箸琼簪破苔绿。
非君好事远寄将，安得今朝充我腹。
礼勤意厚已难当，仍出长篇相付嘱。
嗟予朴拙岂知诗，祇觉珠玑照双目。
朝吟夕咏自忘疲，虽欲安眠眠不熟。
起来烂煮饱枯肠，尽却韭葅并豆粥。
人生嗜好固不同，此味定知人共欲。
第惭作报乏琼瑶，恶语虽多漫盈牍。

风尘环四海，烟水绕孤村。
涉世曾无味，思君更断魂。
区区何面目，苒苒且朝昏。
此意凭谁语，悠然付酒樽。

良觌弥年阻，相思入梦迷。
性疏仍寡合，世乱且幽栖。
极目苍山北，伤心白水西。
书空愁坐处，还是暮云低。

满目悲凉意，凭谁断送秋。
寻僧求竹舍，俯槛得江流。
天末高低雁，波间出没鸥。
时危身局促，却羡汝无愁。

忆昔登龙日，从容接胜游。
轩窗临绿野，尊俎俯清流。
尚欲荣花坞，那知负钓舟。
新阡何处是，极目暮云愁。

一时推旷达，末俗少如公。
自得高人趣，居多长者风。
生涯书卷里，世事酒杯中。
瞑目应无憾，传家有阿戎。

十分秋色满江天，准拟游观快目前。
愧我把麾成束缚，羡君揽辔得盘旋。
平时已富琼瑶什，行处还多锦绣篇。
何计获陪轺传去，肯将吟笔写山川。

尘埃终日满华颠，忽见新诗堕我前。
溢目众篇虽杰出，惊人逸思独飘然。
秀如松桧枝枝老，好似珠玑颗颗圆。
自此得闻清庙瑟，懒从滩上听师涓。

强把州麾楚水东，星轺临按偶相逢。
平居已是同闾里，岁晚还来托部封。
千里江山多契阔，一樽风月且从容。
我将投绂林泉去，拭目公归侍九重。

特迂千骑访柴门，多谢清朝皂盖臣。
肯为衰翁留竟日，顿令寒谷暖生春。
论心便觉尘襟豁，刮目仍观妙句新。
转盼又还成远别，相思后夜定伤神。

人生安用惹闲愁，得暇何妨且少休。
睡起径须烹北苑，兴来聊复上南楼。
公庭渐觉日无事，田里仍逢岁有秋。
满目江山还可乐，归心已动不容留。

簿书终日困拘挛，每到凌歊意豁然。
千里日光斜照水，一川草色远连天。
青山顶上玄晖宅，采石江头太白船。
俱在目中浑可乐，何妨时复一扬鞭。

领客闲登木杪亭，坐来四面对峥嵘。
野田散漫高低绿，湖水弥茫远近清。
览胜喜穷千里目，放怀笑引百壶倾。
酒阑未用忙归去，更看亭前海月明。

高阁秋登第一回，顿令心目豁然开。
山腾翠霭浮空去，水引清风入座来。
九夏炎光今已矣，一时佳兴更悠哉。
和君妙句如冰雪，想见胸中绝点埃。

向来高阁久成空，今日雕栏势尚雄。
触影自怜人已老，题诗还愧我非工。
江山满目长悲古，樽俎开怀幸对公。
莫惜踌躇连日醉，此回别后几时同。

闲驱小队出城闉，春色三分已二分。
到处有花浑灼灼，望中无木不欣欣。
故池尚想玄晖宅，荒草空悲太白坟。
满目青山谁是主，独输高士卧烟云。

要同佳客濯清泉，却下危楼上画船。
拭目已看云际月，洗心还爱水中天。
更无暑气侵尊俎，但有薰风入管弦。
我欲就闲行作别，且拼一醉共陶然。

欲觌英标慰此怀，既推印绶尚裴回。
心驰岩壑吾将老，目断云霄君不来。
清夜漫劳蝴蝶梦，重阳已负菊花杯。
傥能谅此拳拳意，胜似心颜相对开。

乡闾人物久凋零，辈行如君却老成。
自合怀铅居册府，若为栖棘向江城。
簿书且作三年计，事业当为万里程。
林下贤人如未泯，尚期拭目看飞鸣。

污河积水困薰蒸，开凿那知不日成。
野水尽从檐下过，客舟还傍市中行。
江山自昔天然秀，人物从今分外清。
本为此邦开眼目，老夫双目亦增明。

旱魃为灾害有秋，焦枯满目使人忧。
片云忽向天边合，一雨俄惊地上流。
尽道槁苗须半活，如云晚稻可全收。
老农两手齐加额，且免流离过外州。

和气融融动白蘋，欢传千里政方新。
若为摆落游珍馆，不顾悲啼拥画轮。
鲸海无津堪纵目，雁山如旧足怡神。
愿言分我闲中趣，已问君王乞此身。

三年江上守孤城，日日思归去未能。
虽愧憩棠无惠政，却欣伐木有良朋。
花开后圃春同醉，月满高楼夜共灯。
别后要须俱自爱，从今拭目看飞腾。

晓驱千骑出郊坰，极目江天万里晴。
风入鼓鼙声益壮，日烘旗帜色增明。
安边虽是难忘战，和众由来在戢兵。
但愿从今烽燧息，早归林下看升平。

山头飞雪已漫漫，云散须臾复见山。
踏雪不辞来野外，爱梅须遍走林间。
为怜孤艳思经目，拟索疏枝笑解颜。
师肯相过宜及早，预愁花点绿苔斑。

故园春到已三旬，满目繁华未觉贫。
年老得逢无事日，心闲不类有官人。
戴花休管头无那，酌酒何妨手自亲。
七十人生从古少，安知来岁有吾身。

不堪秋色已悲凉，那更重阳对夕阳。
白发苍颜羞览镜，紫萸黄菊喜浮觞。
且来高处开心目，莫引愁端挠肺肠。
未信天教长作客，会须有日放还乡。

天上恩来解郡章，人间那复是重阳。
老身已许归三径，佳节何妨醉百觞。
但有笑容生面目，更无闲事挠心肠。
旁人不信吾归去，今日真成返故乡。

去岁重阳解郡章，归来又复见重阳。
此身已作林泉客，今日更持萸菊觞。
正要登高穷远目，不妨拼醉浣愁肠。
佳辰若得长无事，何必乘云至帝乡。

归来林下恰年余，喜对青山更面湖。
野兴自来知不浅，宦情今日觉全无。
任从俗目嗤吾老，未许山灵诮客逋。
多谢新诗相慰藉，头风一读顿然苏。

吴郡为僚记少时，别来光景迅如飞。
江头我始怀章去，岭外君才解组归。
正望故人时见过，回思往事遽成非。
死生契阔无穷恨，极目高原泪满衣。

夫君端是一时豪，排难捐躯不惮劳。
忠义自能全里社，姓名那肯辱铨曹。
一生倜傥心常逸，五世团栾寿更高。
瞑目定知无可憾，九原风树漫悲号。

谁向澄波上，尽将云锦铺。
无因一寓目，却忆小西湖。

触目尽陂塘，山光接水光。
近来仍雨足，莫道是山乡。

人言海上有三山，弱水弥茫去路难。
若欲目前寻仿佛，只须来此凭栏干。

自惭面目久尘埃，拟对冰姿一笑开。
闻道前村连夜发，岂辞健步远移来。

欲寒还暖雨还晴，极目秋郊景色明。
应是此归天亦喜，故将风日作人情。

人生一沤浮，何适非暂寄。
会须脱尘劳，谈文不谈利。
开轩得此君，意惬投宿嗜。
未堪食凤凰，已足巢翡翠。
惜哉小窗栊，此地久何閟。
想当未辟初，宁免簿书累。
高人一披拂，便有无穷意。
纷纷市廛子，冠盖乱如沸。
倘令见清标，魄褫复丧气。
客如王子猷，不速端可致。
嗟予饱忧患，久矣无佳思。
旧学已榛芜，闻一岂知二。
市肆罗无目，聊为将军地。
斗酒诗百篇，是乃公能事。

朔雪没寒芜，严威等群木。
东君惜江梅，先与借微燠。
造物逞新奇，亭亭付幽独。
天然冰雪姿，不许铅华凟。
疏影浸澄波，斜枝度修竹。
奇标含春容，清致漫山腹。
夜月耿扶踈，寒风来馥郁。
素艳等琼瑶，真香笑兰菊。
昨宵风雨颠，遗英满平陆。
凭谁望苍天，荣枯何太速。
凌晨眠霜林，余芳犹五六。
不厌终日看，尚可供诗目。

吾邦重午节，兴目皆可寓。
游人肆喧阗，画舫纷排布。
溯风伐鼍鼓，击楫观竞渡。
骄豪务相夸，水陆争治具。
醉忧瓶之罄，懽迫日云暮。
朋从喜盍簪，谑浪时一遇。
朅来廷尉府，官冷知谁顾。
吻燥无复濡，腹枵何时饫。
堂堂匡鼎来，解后肯同趣。
携家忽过我，市饮容旋酤。
遥知分已投，更喜首暂聚。
惭非浴沂人，鄙志蒙推与。
怜我孤危资，极力为调护。
高谈惊四筵，坐使儿女怖。
便当追彦国，未肯多文度。
长篇粲珠玉，绮语斥霞鹜。
人生类飘蓬，会合宁有数。
交情看白头，何必论新故。

先生读书常闭户，卒岁优游娱艺圃。
风雷笔舌待时摅，锦绣肝肠终日吐。
鸣驺未验北山文，绛帐且为东道主。
忽作寻梅得得来，南枝未落北枝开。
攀条弄英不能去，只愁白日空西颓。
临池照影都无伴，偶挂幽昏不用媒。
主人生来几传癖，道耕德猎无遗力。
形模奇古每起予，议论纵横时夺席。
但喜书横孔圣编，那知梅怨桓伊笛。
正值清霜烂漫晴，宾从满目皆豪英。
未开东阁缘何事，要见诗鸣诉不平。
明日定拼花下醉，想公不负白鸥盟。

古刹嚣尘外，浮图屋角西。
残缁犹赞仰，孳羽共依栖。
清影芜城远，孤棱落照低。
丹梯傥容蹑，极目饱双溪。

春归满目尽桑麻，岸柳敷阴荻有芽。
急景岂容留石火，余香何处认空花。
曲眉持酒真成梦，纤手分茶亦浪夸。
欲醉流霞烹瑞雪，直须同谒五侯家。

思穷烟浪阔，目断暮云层。
旧赏去何有，新诗得未曾。
披章如对景，搜句懒挑灯。
酬唱惭非敌，君千我百能。

如来禅，祖师意。
绝承当，只这是。
破草鞋，汗臭气。
热碗鸣，馿豚沸。
也大奇，不思议。
分明在目前，今古应无坠。
佛灭二千年，比丘少惭愧。

高台跨崇冈，檐宇锁空雾。
新晴洗双目，千里在跬步。
霏霏渔浦烟，冉冉富春树。
风花不我私，何以理愁绪。
谁疏白玉窗，中有浮云度。
浮云吹不开，不见行人去。

横槎三月江如束，风浪萦行接天绿。
郡楼新创插云飞，尽日江山对双目。
楼中剌史幽兴长，百斛载春供不足。

至音不传徒按谱，不传之妙心自许。
手挥五弦目飞鸿，千载流风如接武。
鹑衣百结甘蓝缕，鬓雪浸浸用心苦。
我知若人之用心，指下堪为儿女语。
神怡志定一齐鼓，和气冲融塞天宇。
忽然作意变轩昂，亦不哀吟动凄楚。
醉翁已作黄鹤举，君独何为在尘土。
琅然清图请更弹，使我三叹首屡俯。
人生识意天所予，性情之适适其所。
高山流水有知音，莫道吾人不如古。

待月凝云关，垂竿钓雪滩。
虚窗摇冷翠，杰阁耸高寒。
笼养千龄鹤，炉烧九转丹。
不须论许事，心目自清安。

超然峰头秋气清，廓然堂延秋月明。
我乘清秋弄秋月，中有所感思冥冥。
峰势凌苍穹，上有烟林封。
去天不盈尺，路断心忡忡。
堂空人何在，澹然思无穷。
寂寂本心流太空，虚名过耳如松风，惆怅祸乱波流洪。
目极征鸿淡淡天，万古消沉向此中。

作文发妙理，经国厉远图。
游目建安中，才子足欢娱。
王刘与应阮，精神可交输。
西南落汉日，扬益奋两隅。
山河裂地轴，星象分天衢。
八师遇有姚，万世垂楷模。
一元均大化，五服拥皇都。
悠悠彼七子，流光失其孚。
飞觞宴婉娈，鼓瑟吹笙竽。
主人敬爱客，徒尔相扬揄。
魏祚竟不长，诒谋止斯须。
逡巡数十年，刘石横八区。
所以汉高帝，慢骂轻文儒。

湘中应中古道场，复有峩眉道人住。
昔日三生藏里来，今朝十二峰前去。
杖锡飘然别故人，笑望梅花理征路。
我曾问公五宗派，电扫群生小见解。
直指万法无尽身，坐觉灵光满沙界。
辨舌横放倾天河，峥嵘整顿禅宗坏。
吁嗟我生在儒门，儒门大业无人论。
滔滔姑想天之下，衣冠满目如云屯。
焚香再拜愿圣主，一统三教清乾坤。

湘上初见故乡人，万事不论惟论心。
要识此心真面目，不知君意向沈吟。

四明山水天下异，东湖景物尤佳致。
古来奇处芜没多，极目空余老苍翠。
最称险奥唯福泉，崒嵂万仞摩青天。
屹起精蓝名寿圣，松风飒飒泉涓涓。
一径崎岖通下水，风物人情更淳美。
两椽茅屋何萧然，是即吾庐靠山起。
吾尝终日倚阑干，眼界峨峨碧玉攒。
有时出户一乘兴，枯筇蜡屐随清湍。
攀萝直上上水去，烟霞迤逦僧家路。
龙藏虎蛰天地宽，陟岵欷歔空堕泪。
次经象坎白云庵，阴崖断谷常青岚。
中有村墟号韩岭，渔歌樵斧声相参。
陶公霞屿峥嵘出，秀杰绵延数非一。
鳖山孤立水中央，规圆不赖人镵刻。
地雄山壮泉源豪，七十二溪俱怒涛。
截山突屼起六堰，百尺花蹊金石牢。
鸣桹掷钓渔艇短，数百成群来往款。
绿蓑青笠苦忘归，细雨斜风浑不管。
栖真兰若唯南隅，闻是徐王旧隠居。
莲塘十里香风阔，凫鹥㶉𫛶时沉洳。
一帆迅抵青山寺，丈室云堂高赑屃。
森森松菊蔽村祠，细读刓碑知故事。
云是皇朝李使君，濬浊澄清利后人。
迄今旱岁赖实利，血食往往长秋春。
破雾穿云梯磴滑，石胁山腰遍金刹。
濯足清流舒啸长，筼筜十亩清风戛。
紫衣道士氏曰朱，高论山前结草庐。
客至石坛无俗物，横琴数曲酒一壶。
对岸二灵只一苇，依约谁家葬龙耳。
夜深踈雨洗遥空，一朵浓云罩山觜。
金襕禅老今大颠，坏衲蒲团日坐禅。
我行不问西来意，消息还将方寸传。
乌石山头滕奥口，泓澄万丈辉星斗。
过客谁知此地灵，只闻静夜生龙吼。
鉴湖芜没多田畴，临平车马尤喧啾。
纷纷未识兹万顷，神仙窟宅合在东南北西陬。
周游几千里，此兴犹未已。
归来摸写笔不停，大匠从其诮狂斐。

新晴可步履，杖策穿云林。
萧斋有达士，六合涵胸襟。
东偏辟小窗，广袤不盈寻。
片石远山意，寸池沧海心。
乃知一芥子，可纳须弥岑。
归鸿目不尽，为尔发微吟。

逆云佛塔金千寻，傍耸滴翠玲珑岑。
春供万象富远目，响答两地纷啼禽。
风摇野帻去复去，露浥乳窦深尤深。
奇声俊逸鲍夫子，蓬社不挂渊明心。

子猷昔借宅，余地著霜筠。
君今地无隙，乃复借诸邻。
开窗罗万个，倾盖如相亲。
轻风韵萧瑟，密雪乘珠珍。
行当享清绝，宁问谁主宾。
人生空洞间，千亩纳渭滨。
胡为徇目力，咫尺分参辰。
便当混物我，一视无越秦。
还以赏君轩，借与不借均。
比意识者会，君无语俗人。

上帝昌我宋，高目视所以。
天子亶聪明，亦既受多祉。
庆泽渺梦图，班衣有元嗣。
兹辰甫诞辰，想见龙颜喜。

瑶台迥物表，地脉谁解缩。
一朝天门开，跬步即琼屋。
霭霭行簇云，霏霏忽眯目。
初疑蛱蝶惊，故遣儿曹扑。
须臾大如席，几车飞鸾鹄。
化工信巧妙，花卉千林足。
洁白皎奇姿，光芒渺地轴。
清垂寒江钓，静折空岩竹。
唯人在宇内，太仓一粒粟。
俯仰得真赏，四坐列群玉。
锦绣张轩牖，珠翠辉华烛。
钵击笔下成，杯催瓮头熟。
檀板衬红绡，更𣨼新裁曲。
宁知冰氏子，穷岁无半斛。
裘褐欲蔽肤，尚待春苗绿。
为瑞岂宜多，晛消胡不速。

门外长安道，纷纷名利人。
谁知方寸许，有地可颐真。
真能了万象，亦复冥诸尘。
不离虚幻境，举目见全身。

男儿抱经纶，动必为时利。
姑置俗儒谈，盍各言尔志。
匹马从军游，叫阍上封事。
秦王不能坑，汉祖不敢戏。
不溺蛮粤头，当断匈奴臂。
雍容奏凯还，礼乐格天地。
化工泯无迹，君隆尧舜治。
此志倘萧条，五湖资一醉。
钓竿拂沧波，藜杖倚烟寺。
采菊秋荐馨，纫兰春及衣。
作诗以遣怀，把酒以适意。
随处是道场，其乐叵思议。
公乎个中人，出处洞兹义。
弹冠下七闽，簉迹中都吏。
学士如堵墙，争欲挽之试。
公曰平生心，科目非所觊。
我有活国谋，囊封彻天视。
九重一夜阑，拊髀为歔欷。
迟明未报可，幞被秣归骑。
帝曰予汝嘉，予忧在阃寄。
南昌古名藩，咨汝往其贰。
画栋晓飞云，珠帘暮雨坠。
要当轸民疠，岂独览佳致。
公清衡重轻，内外匪殊异。
苟与道周旋，俯仰何所愧。
金柔以炼刚，玉美由火炽。
隠忍斯成功，沈深乃大器。
穷达付自尔，是谓浩然气。
宣室行受厘，前席宁许避。
吾词非浪发，请公默而识。

程王二夫子，听履上甘泉。
咳唾妙一世，万斛明珠圆。
官居季孟间，风义帝相先。
每当持论许，闻者殆欲仙。
蛟龙纵巨壑，鹰隼横寥天。
坐令脍炙余，枵腹犹便便。
程方秋欲半，金波照觥船。
追想昔年日，高会有由缘。
亲故持吉语，置酒家东偏。
今年玉堂直，对此宜无眠。
夜色凉如水，冰轮吐层颠。
顾影还自慰，身冠六卿联。
巍巍太平基，圣主乐得贤。
作句纪兹夕，所喜期不愆。
藏之在巾笥，未肯露其全。
王于退食际，髣髴知云然。
求之既愈力，璀璨出长编。
荆潭伫唱酬，凡目一洗湔。
我生亦何幸，披味如击鲜。
明朝问纸价，都下已争传。

平生喜善类，遇之以青目。
广厦千万间，帡幪未渠足。
唯予自栖身，三椽乃蜗缩。
问之何为然，知足常不辱。
人生天地间，渺然如一粟。
侈心才动摇，曷厌溪壑欲。
纸帐煖有余，蒲团眠易熟。
神游万物表，不虑此局促。
门外竞轩冕，卑哉蛮与触。

注目眇无际，彤云灿晚暾。
心融八极表，欲辩已忘言。

大驾遐方国，熊罴间象犀。
风严知令正，云重觉天低。
夹道瞻芝表，中原逐兽蹄。
定宣恢复赦，拭目看金鸡。

赏心多乐事，快目喜联犀。
雪浪翻空急，江云过眼低。
天寒风着袂，兴尽马旋蹄。
归路仍泥滑，林间语竹鸡。

虬须张怒目，蓝绶亸乌巾。
抃舞身无定，驱除梦有神。
收功祛疟鬼，流咏起唐人。
图画高悬处，明朝庆履新。

蚤朝论道沃宸聪，更许经生侍九重。
万卷精微归一览，小儒糟粕受三冬。
明兼舜目超唐汉，宴锡需云法祖宗。
愧乏涓尘裨海岳，今辰亦得奉舂容。

隠隠双娥翠黛攒，半遮团扇下云端。
背人不语为何事，娇怯应嫌众目看。

当年仗策扣军戏，已有昌言简帝知。
目见飞龙升白水，手扶赫日上咸池。
飘萍一世其如命，剖竹专城会得时。
三十六峰方秀发，可无佳致付新诗。

看花容易咏花难，自古何人立首班。
东阁五言还水部，西湖一径指孤山。
度墙野月黄昏后，啄雪幽禽去住间。
冷定识渠真面目，从兹桃李不须攀。

烟柳葱葱锁玉栏，楼头伟观熟窥斑。
不因置酒垂青目，安得开窗面北山。
尘市故知容隠者，声名无奈落人间。
胸中賸有安民术，且把丹壶与驻颜。

夫君锦绣裹肝肠，思涌秋涛溢海塘。
曾向囊中明的砾，却来句里得清凉。
妙因目击初无语，神与天通自发光。
欲识至音还太古，湖江道术两相忘。

试扶鸠策上烟霞，尚想当年天雨花。
潮熟野航归别浦，雪干宿鹭点晴沙。
高连西竺三千界，俯眺南阳十万家。
更欲云开穷远目，郁葱起处认中华。

先王德泽深，士民皆修睦。
琢磨贵取友，为学不应独。
分宁非君臣，严光蹴帝腹。
人君尚择交，况乃为臣仆。
仕宦同恩荣，庠序同诵读。
萍蓬偶邂逅，里闬频追逐。
握手出肺肝，勤渠叙寒燠。
一旦临利害，狞然遂反目。
朱博先着鞭，索居叹萧育。
不见管夷吾，全交有鲍叔。
苏章太不情，恩雠在隔宿。
不见庾公斯，孺子生可卜。
嗟哉世间人，云雨徒翻覆。
得丧自有天，人岂能祸福。
险心怀五兵，寿命多短促。
君子坦荡荡，为之歌伐木。

见了黄梅留一宿，此风久矣无人续。
相逢谁许问寒暄，个中且自龟藏六。
寿师严冷面如铁，背负真乘腰不折。
有时禅定出尘表，兀坐蒲团头满雪。
平生俗物不挂目，终日翻经聊自足。
不离当处常湛然，波澄倒影千山绿。
迩来邂逅文中虎，一幅水藤为下语。
我今欲赞没因由，只把茶瓯对赵州。

文学之目，名重一时。
为君子儒，作魏侯师。
不可后礼，始可言诗。
假盖小嫌，圣亦不疵。

伯夫荥阳，实惟令德。
优入圣门，过不留迹。
道以目传，妙则心识。
倚欤伟欤，后代之则。

惟彼子之，锡伯期思。
与贤并进，得圣而师。
彬彬雅道，翼翼令仪。
上目至言，庙食不隳。

欢言赴幽期，作意理烟艇。
曳缆松篁阴，未觉心地迥。
舍舟登爽垲，微步水云浄。
扶舆登斯堂，遐眺方一骋。
开轩纳野色，秋思浩千顷。
心随片云远，目送孤鸿影。
坐久襟宇宽，万事讵容省。
永愿陪清游，栖身白鸥境。

四海九州，如一戏具。
运之失机，人与俱仆。
嗟世小儿，坐旁窥观。
拟指其手，目动心寒。
伟兹邺侯，把握是器。
南西北东，唯所欲置。
先𢭏范阳，困贼两河。
远猷不施，遗孽遂多。
藉其余智，指令李郭。
尚洗甲兵，二都清廓。
再造有唐，如汉子房。
留封亦谢，高卧嵩阳。
老居上宰，前星嵲屼。
诚动昏庸，阴销篡夺。
寒暑迭运，今三百年。
岩岩英风，俨若在前。
我思古人，心焉密勿。
伟兹邺侯，才不世出。

幪头叠足，敛目而禅。
闻思尽处，当念超然。
不起于座，遍群生前。
如行空月，影落百川。
提孩念道，访求知识。
海山绝处，慈容忽觌。
一俛仰间，今吾非昔。
回首百城，山川历历。
大士俨若，非空非有。
毁赞莫及，孰卫孰守。
唯此力人，雄风赳赳。
是亦孔门，御侮之友。

好在苏夫子，琴书安稳不。
尺书寄双鲤，一一无沉浮。
不见才几日，沃若桑已稠。
应与曜庵人，静话同茶瓯。
目送归飞鸿，缥渺天南头。
趣合略畦畛，道同当共谋。
何时暂来旋，促驾毋停辀。

阿衡专美有商初，谁氏仿佛前规橅。
汉末诸君愤城狐，外召绍卓为韩卢。
毒流三辅被京都，𫓧锧至乃诛无须。
纷纭少定泪坞诛，诸君自名谷与孤。
海内各各援鼓桴，才如粟毛争驰驱。
孔明高卧南阳庐，视之过前初若无。
三顾幡然去枌榆，实类有莘彼丈夫。
玄德没地存孤雏，昏暗仅比曹丕奴。
扶之立国西南区，君臣内外靡咨吁。
兹事可直桐宫居，孔明乃古阿衡徒。
何人欲并齐夷吾，是将鱼目方璠玙。
九原可作谁归与，呜呼斯人真起予。

微言固已成糟粕，纸上形容转更踈。
要识平生真面目，百无所似若为书。

斯文百官富，未易众目窥。
共此一鸟过，谁其补三遗。
粗能述前辈，抗说不敢卑。
一朝得印可，宠若华衮辞。
神仙点金手，为脱瓦砾姿。
微吟冰雪镂，落墨星虹垂。
老成今几人，縻以岁月迟。
未用五字工，护此两鬓丝。
圣贤无尽藏，一一生物滋。
丐公且藏舌，尚吉他时知。

海水际天水，海山蔚空青。
万里供远目，随处来户庭。
庭中森紫翠，户内含虚明。
澄波汲引入，螺黛叠甃成。
空光集云气，岑碧延日星。
逍遥等一物，大小随所经。
高霞渺三韩，众水涵四溟。
仙驭来何迟，上天跨鲲鲸。
用意敢自隘，万虑凝秋清。
夙缘有悟契，矫首鸿鹄征。

去年万里客，仰看秋云孤。
今年返南亩，颇复怀西湖。
今日果何日，淑气天四隅。
凭高送远目，风景未觉殊。
试问先生菊，何如朝士萸。
莫作去来想，渺渺同一区。
久客负邻里，置酒烦招呼。
起登舍畔山，山色定有无。
澹烟与晴日，醉眼相模糊。
我老腰脚顽，健倒须儿扶。

红英艳云霞，绿叶足风雨。
牡丹花未开，生意妙谁主。
丹青强摸索，闭目想未睹。
天巧非人工，神凝志良苦。
竦然花下猫，蜂喧聒如鼓。
醉眼不成睡，花气日亭午。
黄生与我意，盘礴一转语。
我老花无情，铅粉付儿女。

绍兴己卯武成庙，庙殿之栋三秀芝。
学官奔走暨多士，日遶百匝不暂离。
欲奏九重望恩幸，寒饿水火如切肌。
先期到堂白宰相，宰相曰可甚易为。
乐工伶伦饰金玉，拟荐清庙裁歌诗。
石时官忝博士职，岂敢立论超等夷。
曰此五行金沴木，木不曲直尝闻之。
将军鹰扬兆异气，弄兵往往忧潢池。
矧今裕民民未裕，圣虑日轸天下饥。
斯言一出自拭目，再召再逐弥岁时。
山东山西将与相，一天雨露均无私。
喜闻谋帅用乡士，乖崖以来无此奇。
目之所睹世有异，口不敢言人更知。
顷年喋血岷峨下，启此厉阶端自谁。
种芋从今我田喜，沤麻却得吾水滋。
中和薰蒸感瑞物，雪山增重阴云披。
昔人佳政喜传授，便谓子产胜子皮。
江南诸子识我语，帐下未忍骄群儿。
商山一曲似可作，出处恐笑山翁痴。
不如去学赤松子，掉舌三寸为帝师。

绍兴己卯武成庙，庙殿之栋三秀芝。
学官奔走暨多士，日遶百匝不暂离。
欲奏九重望恩幸，寒饿水火如切肌。
先期到堂白宰相，宰相曰可甚易为。
乐工伶伦饰金玉，拟荐清庙裁歌诗。
石时官忝博士职，岂敢立论超等夷。
曰此五行金沴木，木不曲直尝闻之。
将军鹰扬兆异气，弄兵往往忧潢池。
矧今裕民民未裕，圣虑日轸天下饥。
斯言一出自拭目，再召再逐弥岁时。
山东山西将与相，一天雨露均无私。
喜闻谋帅用乡士，乖崖以来无此奇。
目之所睹世有异，口不敢言人更知。
顷年喋血岷峨下，启此厉阶端自谁。
种芋从今我田喜，沤麻却得吾水滋。
中和薰蒸感瑞物，雪山增重阴云披。
昔人佳政喜传授，便谓子产胜子皮。
江南诸子识我语，帐下未忍骄群儿。
商山一曲似可作，出处恐笑山翁痴。
不如去学赤松子，掉舌三寸为帝师。

我来云岩夏初吉，岩洞向晚开新蟾。
晴空飘飘雨花坐，护此燕几垂飞檐。
老僧闭门一榻外，但有瓶钵云火奁。
人间日车手可热，道上火伞官争炎。
不知此地荫冰雪，崖花石蔓骈浓纤。
传闻仙人有蜕骨，玉塔未许窥幽潜。
行人各走记名姓，浪费粉板相黐黏。
不知苏黄岩上字，端有妙处垂缃缣。
至今岩泉泻千仞，似与二老争森严。
斯游与子固不薄，一饷喜逐清赏兼。
稽首林间古石佛，面目慈悲雄须髯。
狐狸骑项鼠遶膝，苍苔藓剥侵裙襜。
我愿石佛须少忍，欺善怕恶神所歼。
君不见迩来石佛胜铜鬼，会煮翁仲烹飞廉。

人言鼻听无如龙，听不以耳乃反聋。
未若水母本无目，隔水响应相鸣雄。
我持此理问张瞍，废目任耳偏能聪。
忍闻此声亦愦愦，俗嚣政在群鸣中。
枉将蚁动作牛鬭，妄遣蚊聚成雷公。
昔人乐归瞽其职，五音六律诗人蒙。
我琴三尺玉横膝，欲广舜孝歌时雍。
游鱼舞兽解人意，此意忧乐斯民同。
瞍乎洗耳试一听，莫似北客歌南风。

人言鼻听无如龙，听不以耳乃反聋。
未若水母本无目，隔水响应相鸣雄。
我持此理问张瞍，废目任耳偏能聪。
忍闻此声亦愦愦，俗嚣政在群鸣中。
枉将蚁动作牛鬭，妄遣蚊聚成雷公。
昔人乐归瞽其职，五音六律诗人蒙。
我琴三尺玉横膝，欲广舜孝歌时雍。
游鱼舞兽解人意，此意忧乐斯民同。
瞍乎洗耳试一听，莫似北客歌南风。

驱马上危坂，暮鞭摇客愁。
峰峦惊满目，咫尺拟回头。
红树映野店，白云藏县楼。
须知此北下，地底见豳州。

一官职檄冷秋冰，尽日量书接夜灯。
老去髭须无可染，秋来面目自生憎。
湖通堰尾听泉激，日出山尖见雪层。
结习未除江海客，不忘回首梦觚棱。

十八公家四十围，凌烟勋业在临池。
掌中乌玉劳分饷，世上玄经只自知。
颇觉陈人空面目，谁能闹处损心脾。
又须什袭牢藏苦，共看河沙指后期。

亲见庐山面目来，翻经台上月轮开。
山间长物浑无用，多斫云根入蜀栽。

目击泄天机，梅天散花雨。
稽首毗卢师，和南法身主。
风光遍大千，捏在毫端聚。
多劫修来是浪传，一念不生倾肺腑。
从此儿孙遍世间，活计清虚争检古。

坦然古路勿迂疏，霁月凉风动十虚。
毗目善财当日事，好如潘阆倒骑馿。

早朝心闷三杯酒，午后头昏一椀茶。
入夜脱衣伸脚睡，五更走起眼眯{目麻}。

年年浴佛在今朝，目击迦维路不遥。
果是当时曾示现，宜乎恶水蓦头浇。

投子下绳床，终非孟八郎。
不摇三寸舌，未免鬼分赃。
眼底欲条直，临机争探囊。
裂破古今无面目，纵横何处有关防。

风俗嗟久衰，所见皆软熟。
今年客益州，得此一士足。
古来丰镐都，气压瀍涧卜。
岂须和氏璧，自有蓝田玉。
琉璃非不佳，炯炯先夺目。
只堪供把玩，彼脆宁受触。
爱君坚重质，坐阅世翻覆。
来试法家流，因论廷尉狱。
张汤善爰书，专乱汉约束。
何尝守律令，正尔舞桎梏。
若人甚耿介，不待城旦读。
恨我无长风，送君骑鸿鹄。

单于连年压吴壁，道路当时多阻隔。
长安宫殿麋鹿游，目见铜驼在荆棘。
一龙渡江已升天，妖氛夜冲牛斗躔。
胡儿临江饮胡马，仓皇捐弃珊瑚鞭。
蒲萄宫中日复日，长庚食月单于泣。
边马心思塞草秋，吹笳泪落旃裘湿。
岂知反复十五年，灵光再见犹岿然。
落南遗民喜相语，日欲归理桑麻田。
平生思归今得归，未归凄怆独先悲。
阖庐伤指越未报，灌孟陷敌夫空回。
念昔结缨在何所，遥想荒郊迷陇亩。
他时抱剑哭野中，深目而髯当语汝。

单于连年压吴壁，道路当时多阻隔。
长安宫殿麋鹿游，目见铜驼在荆棘。
一龙渡江已升天，妖氛夜冲牛斗躔。
胡儿临江饮胡马，仓皇捐弃珊瑚鞭。
蒲萄宫中日复日，长庚食月单于泣。
边马心思塞草秋，吹笳泪落旃裘湿。
岂知反复十五年，灵光再见犹岿然。
落南遗民喜相语，日欲归理桑麻田。
平生思归今得归，未归凄怆独先悲。
阖庐伤指越未报，灌孟陷敌夫空回。
念昔结缨在何所，遥想荒郊迷陇亩。
他时抱剑哭野中，深目而髯当语汝。

春江涨黄流，渐没滩上石。
是时三日霖，垅麦半腐黑。
四顾云气昏，江树生远色。
苍茫何所辨，目尽千顷白。
汗漫若无际，空蒙如有觌。
萧萧雨中帆，正此远行役。
冯夷喜我至，归路风愈力。
中流浪为开，荡漾放舟入。
恍疑潇湘游，白蘋了无迹。
故人楼中望，天际应可识。

张子目盲心不盲，吾知胸次有人伦。
眼光安用如岩电，白首王戎不识人。

举觞自起劝西风，吹尽千林木叶红。
遮断前山浑不见，恐妨极目送飞鸿。

子云世所贱，既死名乃传。
至今读其书，共言以为贤。
必待成丘垅，何如用当年。
贵耳不重目，斯人真可怜。

南北东西极目天，看天不比下牢关。
遥知前面山尤远，直到飞鸦灭没间。

杂树略就列，清晨时涉园。
逢幽付鼻咏，怀新劳目存。

我来伫立望晴空，目极苍茫万壑中。
树色昏昏酣霁雾，江纹细细织柔风。
一行殊俗犹为吏，三揖今年拟送穷。
闻道东田耕帝藉，惭无赋奏大明宫。

故国边声静鼓鼙，依然宫阙泪沾衣。
端门晓日乌声乐，别殿春风燕影归。
目断楚天嗟树隔，梦回梁苑逐云飞。
里中父老今谁在，闻说比邻半是非。

水落滩声急，风来树影移。
懒穷千里目，空诵四愁诗。
白帽何妨隠，黄粱未遣炊。
要令乡国梦，暂向枕中迟。

举鞭重到故都行，予亦咨嗟恨不胜。
心与陇云留汉苑，目随烟树遶秦陵。

举目江河异，伤心汉阙低。
未闻胡折北，谁复将征西。
志苦甘尝胆，身先愿执鼙。
时惟王事急，六月尚栖栖。

目断吴天远，魂飞楚塞低。
六龙巡漠北，万骑遶淮西。
寒月笼烟燧，霜风递晓鼙。
征夫蝴蝶梦，休傍故园栖。

劳君携酒出郊坰，强缉巴词醉墨轻。
我辈讵能捐习气，伊人底事寡诗情。
漫令抆目朝朝望，无复挥毫字字清。
冷淡生涯殊不恶，想应着意讳穷名。

仙掌露初凝，高空月迥明。
雪霜千里色，关塞一时情。
永夜惊乌鹊，中原有弟兄。
清辉怜独对，良会苦难并。
目断一天远，愁随两地生。
倚楼何处笛，凄切送残声。

满目繁春事，题诗寄所思。
轻寒欺酒力，宿雨褪花姿。
经世知无术，追欢要及时。
郊原賸晴景，莫负去年期。

一代衣冠霸业休，半山金碧梵宫留。
伤心废宅松榆老，满目寒塘菡萏秋。
马鬣未平余葬地，蛾眉不见但妆楼。
凭高欲问豪华事，耆旧无人僧白头。

月黑前村笛，风清俯槛琴。
老苔虚殿闭，乔木故宫深。
宿鸟依丛树，踈钟出断林。
夜堂留暑湿，秋谷半晴阴。
事业惟欹枕，尘埃一散襟。
劳生倦奔走，远目寄登临。
割据当年事，英雄万古心。
青山空白骨，华屋漫黄金。
酒薄何劳醉，诗成不废吟。
艰危多感慨，时序苦侵寻。

归来已负百花期，闲拂尘埃看旧诗。
极目平芜二千里，乡心惟有杜鹃知。

杰阁侵霄汉，宸章焕壁奎。
内庭颁宝宴，中使揭璇题。
信誓山河固，厖恩雨露低。
寒儒倚天禄，目断五云西。

一鹯独立鸟群空，寂寞谁怜汉阁雄。
雁塔他年曾接武，乌台今日自生风。
平湖入座摇寒碧，返照催人堕晚红。
目断禁城骢马客，何时谭笑一尊同。

国势巍巍盛，时髦衮衮生。
云师绵世胄，汉相旧家声。
学海波澜阔，神峰冰雪清。
天涯逢诞日，目极曲江城。

秋心惊杵急，远目见潮回。
衰日可爱也，楚风真快哉。
卷开前圣对，竹动故人来。
去鲁迟休怪，谋身耻自媒。

机云二子才孤标，妙龄驰声典午朝。
今见远孙来海峤，儒雅雍容饰汉条。
德化醇醲春有脚，天姿粹美玉不雕。
无复犊牛充带佩，坐令襦袴成歌谣。
蕴藉斯人合台阁，暂把一麾亦不恶。
铃阁正午槐阴清，讼庭无人鸟声乐。
政成瑞应一何多，天香国艳骈花萼。
可但渔阳颂麦岐，会见西京纪神爵。
吾闻作善天降祥，拭目泥封下建章。
一时文采七闽郡，千载风流三瑞堂。
坤珍效祉来未央，九茎怒芽抽且长。
胡不图之献天子，播在乐府歌芝房。

冕旒目送出延英，鼓吹江喧引去程。
三夏日迟心自急，百年恩重命还轻。
贾胡久矣传诗句，蛮长依然识姓名。
丹鼎刀圭应有在，愿随鸡犬上蓬瀛。

日上月下，速如电毂。
又是重新，一阳来复。
湛不摇处，暖生寒谷。
篱落梅华，枝枝粲玉。
贺客街头，亚肩叠足。
借婆裙子拜婆年，不识本来真面目。

手按吹毛岂易为，两堂要活死猫儿。
赵州上树安身法，多少傍人眼搭{嗤口=目}。

时序一转毂，乾坤双旅亭。
此日即昨日，春过秋峥嵘。
如何万象间，寓我七尺形。
忽忆县以西，远览目屡经。
前峰一鳌伏，遥𪩘千螺青。
是穷天外胜，谁托世上名。
翩翩佳公子，语秀含余清。
来此集宾客，溪山两钟情。
亭如栖烟树，客乃委浪萍。
共此一时胜，遐哉万古城。
长歌白云遏，落日金杯倾。
我至将无时，庶以娱瞻听。
三嵎此其一，松柏争敷荣。
地灵莹骨秀，不受红尘撄。
今朝动清兴，有人踏皇扃。
胜绝定何如，同起为苍生。

山花乱纷葩，崇兰度轻馥。
谓言抱正身，何以堪众目。
离披委丛萃，万物困幽独。
美人寻当来，纫之佩空谷。

幼安湖海士，气杳秋空云。
远目隘九州，谁识中领军。
真命寒柏独，逸气崇兰熏。
超遥首阳山，夫子犹二君。

青青十二楼，万瓦浮云棱。
居者谁氏子，酒肉堆丘陵。
一一闲峨眉，舍此不为登。
清梦几时回，何曾舍虚凝。
本欲了万境，竟为景所绳。
我友子真子，士以古谊征。
载书来上都，结朿车不胜。
插架备小筑，且以觞宾朋。
或人指之笑，谓此不能宏。
有如短尾航，又如朿翅鹰。
团疑恋壳龟，局类遭寒蝇。
卑卑形覆缶，短短射依堋。
行行频壁碍，倚倚难轩凭。
风立苦打头，月坐伤横肱。
寒足笼拥掩，炎躯甑炊蒸。
俯首忽见地，闭目可数层。
何当揽星辰，惟堪挂用缯。
君子促改办，不尔陋可憎。
我兴听是说，诸友无乃称。
交从二十年，我能识其膺。
彼腹椰子大，千卷贮亦曾。
体作黄冠朴，言乃水云僧。
岂其八尺高，而能碍晨兴。
瞻想西南北，众万皆环緪。
奈此归思何，犹然间骞腾。
世好巍粉饰，是态恶可惩。
元规尘可谢，肝胆醒春冰。
但使居者乐，勿使疑者升。
诸公敛戏语，俄然迭嗟矜。
携酒共过之，窗虚纳清澄。
员子眼力到，数来数归鹏。
拟乎天上人，天门杳不应。
为君出登赋，归来伴龛灯。
三年京国梦，一柱立不能。
我数无何乡，神尻以为乘。

桃李妍众目，取次红绿插。
练练湖中姿，佳菓须作铁。
名字胜且高，意亦仿鸡舌。
黧面君莫侮，满腹珠玑列。
昔者灵沼会，赋就苏子辙。
只今风味远，是说非密说。

郑侯兴言水于温，厥灾茫昧数莫源。
于时顽秋后中元，淫虹曳曳妖晕喷。
夜星不呈墨微垣，郁律撼怒排天根。
摆磨杂岳涛飞轩，豁惊瞥悚势荡浑。
凶飓埽宽震虚垠，瀿倾渎裂轴转坤。
腷膊万马来声喧，众鼓骇骇阗箎埙。
湠漫沏送无回沄，阴旄威纛空飞骞。
婴鲐漂沛趋冥门，带不不属隳巾裈。
啾呶直上声天冤，元驱鬼绁俱奔奔。
肉不拥掩张髀臀，母识子死翁号孙。
凌耶厉耶千山髠，而况下数鸡鼠豚。
泞淖飞溅疑翻盆，岸津水溽沸雕猿。
目材耳井其能存，我知其端义可援。
无乃水伯真少恩，翘翘抉抉凶凌屯。
手擘三山巨灵翻，大沤幕岛丛旗{夗/巾}。
天吴不仁闪双湲，主张龙孽龟鱼鼋。
牙眼怖鳄翼厉鲲，唅呀摆掉齿腭反。
禹手不胼息两跟，四载难乘驻厥轓。
汉家循河昔垫昏，侧身以蔽太守尊。
浙东之东孰于藩，赤子鱼头浸莫言。
帝阶修修辟重阍，媕娿欺天树幽怨。
沉家十万忍不论，谁欤广骚些其魂。
幸哉皇明煦朝暾，罗金走帛恩丘园。
我咨温人为周爰，河魁之应颠昆仑。
嗟嗟奚自理不烦，常盘喜鲜口吐吞。
剜元剔鬣命蜿蜿，毫发不备唏空飧。
以是眩客诏后昆，帝敕海若浇愁痕。
自今起仁略炮燔，纵彼川泳鳞鳍掀。
物不暴殄帝所敦，永嘉于于福以蕃。
呜呼愈也惟戒焚，我则解摘哀穷樊，其亦灭愧心可扪。

汴水奔流天子都，海涵百谷来群儒。
黑笠白袍纷盈衢，清才落笔各有徒。
人人怀矛戈戟殳，文阵未战磨以须。
我方整旅备不虞，坐惊絷微党援孤。
闻君烈烈真丈夫，外视宫室呈廉隅。
于时委身愿投壶，亦既见止心则愉。
联翩折趐同嗟吁，奈何西归不得俱。
地远天高成异区，尺书相问药困痡。
继之诗句非常模，字妙羲献堪仆奴。
幽怀感深长郁纡，鱼目安可酬骊珠。
古今穷达犹摴蒱，慎无致意荣且枯。
六经且务评精粗，一朝良媒聘闾娵，神房山馆魁众姝。

商君宁暂驻，日毂不停翻。
白鸟归何处，黄花又一番。
异乡曾蝶梦，今日伴鳌山。
幽事仍关目，岩云相对还。

去去不忧豺虎边，阳关几作絮飞旋。
挥金将对父老语，锄豆勿遣根株连。
闭目时教风扫地，沉心大似水涵天。
西湖淡妆君念否，十客何时十指然。

寓居萧寺便为家，问舍求田事未涯。
平昔孤踪犹可表，少年豪气不须夸。
雪消野径生春荠，风动荒林噪晚鸦。
极目悠然千里思，祇将诗句傲烟霞。

湖山蓝黛青，湖水琉璃碧。
我时湖边游，山水正秋色。
诗翁偶乘兴，来作湖边客。
谈锋两初交，意气已相得。
诗坛予与盟，文会公为伯。
豪词肆滂沛，淡语入幽寂。
心匠巧雕斵，物态穷搜觅。
壮哉五言城，卓尔万仞壁。
初疑公肠胃，百怪所窟宅。
吐气干云霄，宜欲鬭霹雳。
妙夺解牛术，奏刀声砉剨。
我才寸莛微，洪锺讵能击。
又如鸣蟋蟀，啾然和金石。
未窥学藩篱，敢语讨奥赜。
缪为马慕韩，浪作赤效白。
奖拔非所蒙，猖狂固宜责。
新篇又拜嘉，开缄光艳射。
藏之比明珠，长使夜照席。
惜哉不遇时，岂为臧仓隔。
儒冠五十年，世路疲行役。
操矛赴文场，战艺辄败北。
书剑两无成，泥涂困踪迹。
龙钟似东野，穷愁揽怀臆。
空吟三百篇，高视古无敌。
霜风剪林木，黄叶满泽国。
我思公不见，羸马未能策。
恨无神仙术，安得生两翼。
因召管城颖，免冠加拂拭。
书帛寄征鸿，心目两俱极。

晨兴趣行装，秋色满离席。
悲风苦送声，短晷频移刻。
兰舟薄暮发，去去转遐僻。
极目望官所，沉沉烟霭积。
清有濯缨水，白有漱齿石。
悠然水石间，官情聊自适。
朝焉游其南，暮焉戏其北。
彼微山中鸟，亦将识公德。
公无赋归去，田园付人役。

故人一别路漫漫，又觉春生到水村。
鱼跃雁飞空注目，柳开梅落自消魂。
唱酬应有诗千首，谈笑长怀酒一尊。
正是刚肠九回处，子规声断月黄昏。

缅想长安觉夜长，先生投老困文场。
几吟白雪眠萧寺，谁荐凌云达未央。
鼠目麞头多富贵，兔葵燕麦自悲伤。
感春情思如云乱，排闷题诗寄草堂。

逆胡残喘仍跳梁，中兴事业犹渺茫。
当今取士异平日，非为故事开科场。
庙堂方讳口打贼，翻抵正论为猖狂。
纷纷儿辈苟富贵，妄引申伯深阿王。
公孙老儒亦曲学，不敢正色言尧汤。
徒令天下慷慨士，肝胆一剑生光芒。
前年胡公以言逐，言今已验官未复。
近日径山缘赋诗，裹头衣白投荒服。
忠良自此多结舌，道路相看徒以目。
谁能言事如靖康，陈东已死欧阳戮。
国家养士恩至渥，千戈不废菁莪育。
诸公报国当如何，莫把刚肠慕粱肉。
丈夫一第何足道，幸勿以此存怀抱。
贾生当献太息流涕痛哭书，更施三表五饵请为属国系单于。
大刘小刘展尽畎亩惓惓忠，弘恭石显辈视之当与奴仆同。

目逆神仙路，丹成未暇跻。
雪深封佛垅，云暗锁桃溪。
流水无还有，乱山高复低。
欲寻刘阮洞，归路恐成迷。

神仙境界无战争，奚用漆此巍巍城。
吾闻秦皇昔多欲，富贵已极贪长生。
蓬莱方丈欲亲到，车辙马迹无时停。
万骑南巡适吴越，天台咫尺行将登。
仙山不容肉眼见，天为设险藏神灵。
山中采药使未返，鲍鱼向已沙丘腥。
秦为防胡筑紫塞，连年不恤生灵害。
天亦防秦甚防胡，赤城高峙烟霞外。
神仙要非求可得，祖龙可笑徒劳役。
当时刘阮本无心，花笑水迎山自辟。
我向丹丘数往来，群仙杖舄未容陪。
挥毫欲续孙公赋，愧无掷地金声才。
目极苍崖千万丈，世无仙骨那能上。
直须内外两丹成，驾鹤骖鸾如指掌。

男儿有泪不染竹，当作包胥贾生哭。
湘源遗种虽可爱，节目尚余儿女态。
谁能千里移此根，出门又恐添啼痕。
不如还家种慈竹，不厌千竿万竿绿。

西风吹白蘋，游子千里征。
扁舟入鉴湖，水月相涵明。
山阴晚稻熟，万顷黄云平。
凭湖属远目，动我乡曲情。
岂不有一饱，胡为苦营营。
五年倦来往，争此蜗角名。
未知得失间，奚辱亦奚荣。
何当毕所愿，同归及春耕。

君不见徐卿二子生绝奇，熊罴入梦非同时。
徒烦孔子与释氏，两回抱送麒麟儿。
又不见昔日梁嬴亦双乳，生止一男仍一女。
过期毕竟非其人，未免终身亦妾圉。
郁葱佳气充门闾，龙穴盛事从来无。
蓂阶良月吐三荚，蚌腹甲夜生双珠。
相对抱持翁妪喜，眉目分明巧相似。
慈颜戏语彩衣郎，汝子他年胜我子。
郎君拜舞笑答翁，翁生六儿年岂同。
何如今日一卮酒，手抱两孙头未童。
二雏庆诞相先后，未省如何分长幼。
商家尚质周尚文，唤取何休细推究。
庆门兰玉行满庭，伯仲叔季双命名。
他时四乳类周士，森森八桂同敷荣。
我忝通家同笔砚，闻君得子欢无间。
殷勤为作洗儿歌，觅取金钱三百万。

绍兴建元二十二，良月壬午时丁未。
王家辞弟游帝都，出门满眼思亲泪。
鹡鸰送我过原隰，朋友携尊宿萧寺。
朝离黄塘惜分别，莫宿青山嗟独自。
初心满拟游雁山，行止非人辄乖异。
黄岩留连越三宿，故旧过从日沈醉。
郑生伴我千里行，近世人无此风义。
皇华亭上一回首，陡觉眉头起乡思。
西江十里浮桥边，把酒登楼吟拥鼻。
山行初逢建子月，入眼梅花已春意。
前观三渡觉非旧，下视两滩真可畏。
渡头仙人还笑我，髭须如棘犹名利。
欲入天台观石桥，行来匆匆未能遂。
途中邂逅张老丞，十五年前乐清尉。
自嗟吾非沈谢辈，面目从来苦难记。
飞泉枕上梦成魔，达旦思家何曾睡。
细雨蒙蒙入关岭，旅邸重寻旧题字。
雨脚微收过天姥，洗出峰峦叠苍翠。
刘阮祠荒土犹赤，溪山真是神仙地。
道旁石现小金仙，传舍荒凉谁废置。
柘溪竹染儿女痕，石岭松含栋梁器。
路入南明观石佛，楼阁岧嶤更深邃。
八年行役两来游，岩上题诗记前事。
乘兴剡溪寻故人，久别相逢杂悲喜。
义风吹水送行舟，越国江山满瞻视。
十四岁娥孝且烈，三百里湖明更媚。
千岩竞秀壑争流，终日贪看趣遥寄。
西兴渡口声如雷，银浪崔嵬魄惊悸。
江神为我风色平，天阙煌煌瞻象魏。
贤关访旧话酸辛，更食虀盐旧滋味。
学官欲以职事留，自愧非才力辞避。
观台云物端可书，宫线初长日南至。
龙山僦舍观大礼，仪仗森然典文备。
人臣贵盛古今无，秦公父子俱为使。
景灵告谢乐声回，鹓鹭花枝侈君赐。
西游连日睹天颜，和气氤氲散憔悴。
岁云莫矣却归来，捉笔书为于役志。

曾入江南梦，故宜名瑞香。
何人好谈论，雅目误更张。

小园小合无奇新，但喜有酒堪娱宾。
西畴种秫可自酿，不用勤买抛青春。
月明星稀乌择木，吾爱吾庐堪寓目。
须知主父五鼎珍，不似王猷数竿竹。
丈夫未遇当安贫，带经且作锄园人。
诗酒过从老兄弟，一笑可破双眉颦。
见说西园相继辟，好将因果同栽植。
子孙清白世相传，莫同阮氏分南北。

老成嗟不见，里巷尚能谈。
衣解因周急，簪还务激贪。
蹶蹄心不愠，折翼泪常含。
瞑目应无恨，声名与佛参。

君不见温公年方髫龀时，奋然击瓮活小儿。
至今遗事在图画，活人手段良可奇。
又不见耿恭昔年困疏勒，孤城凿井逾千尺。
整衣一拜精诚通，俄顷枯泉飞为液。
乐清有地名左原，地幽井古知几年。
一朝陷溺谁氏子，万石压脑沉黄泉。
路隔幽冥生望绝，三宿沉魂岂能活。
鬼神莫救功莫施，天遣仁人为之出。
彩棒来临驱五丁，抉石求尸俄有声。
头颅半露语未辩，人疑鬼物相视惊。
拯溺辛勤功未果，土圮石欹纷欲堕。
争言陷者不复生，救者徒遭颓压祸。
梅仙恻然临井旁，焚香再拜祈彼苍。
散金募众蹈死救，手植板干加堤防。
土石相衔危不倒，韲粉余生仅能保。
须臾夺命鬼窟中，万口讙呼喜填道。
翕然舆论咸奇公，异事行将达帝聪。
感物诚居耿恭上，活人手与温公同。
况公才学俱超绝，吏隠那能久淹屈。
使君前日飞鹗章，莅事详明己廉洁。
鲰生桑梓居此间，具书目见非妄传。
太史采诗傥见取，愿付银笔书青编。
将见大书特书屡书不止此，史笔芬香此其始。

蝶梦惊回听残雨，鸟声唤起欣初晴。
梵宫烟火带余湿，黉舍几席生微清。
披衣登阁忽四顾，顿觉远目增双明。
樵渔款乃雾中出，舟楫荡漾田间行。
清和节物满眼界，柳垂暗绿花含情。
窗明几净日渐永，天开地廓阴不争。
俯视沧浪堪濯足，遥看扶桑观日浴。

蚕妇欲晴农欲雨，书生事业无雨晴。
况兹长日足可惜，薰风入户精神清。
虚窗文字遮眼暗，短檠灯火通宵明。
纸为良田力耕获，一廛稼穑嗤许行。
太山北斗仰韩子，千态万状穷周情。
群居涵养务浑厚，藩篱剖破销纷争。
拭目天衢骧骥足，下视污池雀儿浴。

自从儿时食火榧，思欲移根向乡里。
年来花木浪经心，品色徒多真戏耳。
道人赠我方外根，不比寻常桃与李。
枝柯宛类秦大夫，功效端如使君子。
殷勤栽植同因果，众目纷纷等奴婢。
他年摘实荐新时，杖屦相从莲社里。

孟夏游会稽，禾稼方薿薿。
南风翼新苗，生意殊未已。
重来觉非久，相去百日耳。
黄云万顷空，蘋末凉风起。
园林亦摇落，触目成疑似。
人生过隙驹，朱颜何足恃。
胡为向迷涂，奔走不停轨。
得失无荣辱，归来实堪喜。

秋雨浸成潦，秋霜渐为凌。
老树喑寒蝉，腥盘集痴蝇。
天涯有归客，面目吁可憎。
吟余自扪腹，肝胆空棱棱。
临渊不善渔，篱头挂寒罾。
数椽茅屋下，养此百不能。

客路厌繁暑，归怀惬新景。
枕冷梦自清，夜明窗更炯。
聊栖明月枝，胜逐西风梗。
支床甘自息，伏枥倦思骋。
惟有问目心，拳拳慕回请。

羲和错冬令，寒燠常相兼。
在人为不常，时焉作贪廉。
玄冥当用事，如忌还如谦。
宜寒噤不嘘，群萌误抽尖。
既燠俄吹冷，夜寐黑不甜。
水行失其理，厥疾不可砭。
前日当孟冬，雷声震铜蟾。
三日辄大雪，飞花眩观觇。
逮此始逾月，屡变寒与炎。
晨起坐东窗，阳光快恩霑。
霜畦秀蔬苗，欣焉自腰镰。
顷刻变凛冽，枯藤怯提拈。
齿牙战霜风，缩舌疑衔箝。
架抽纷掀翻，谁能正牙签。
酒杯觉无力，瓶罄劳频添。
貂裘尚不暖，况无或衣缣。
兀坐拥黄䌷，脰作寒龟潜。
气血粟肌体，涕涶冰须髯。
红炉炽薪炭，旋觉寒星歼。
静思天壤间，万类何繁纤。
路傍泣冻馁，海角愁废淹。
羽毛有不庇，腥血有不燖。
岂堪当此时，可以吾身占。
殷勤语妻子，汝勿多怨嫌。
破被尚禁絮，漏茅可添苫。
人生苟知足，处此意亦恬。
但愿王化行，东西俱被渐。
尧天日舒长，有目皆可瞻。
寒生在陋巷，甘心事虀盐。
何须傍人门，炙手随奸𪫺。
耽耽王侯宅，笙歌下珠帘。
寒暑止温凉，焉知有穷檐。
否泰迭往来，祸福相依黏。
勿用倚彼玉，自分安吾蒹。
饱腹日三饭，蔽形衣一襜。
祁寒勿怨咨，庶用惩无厌。

故旧别云久，话言犹未聆。
岁暮念愈剧，宵长梦形频。
忆昔始倾盖，相看俱妙龄。
参乎方越席，鲤也才趋庭。
乐泮共采藻，泛江同食萍。
玄深探羲画，狂妄窥麟经。
端能辨箕荄，未省分雷霆。
卷帙发晨架，膏油燃夜棂。
君才富八斗，我字识一丁。
轻愿苦窘幅，高屋钦建瓴。
低头愿为愈，割席终惭宁。
结游指寥廓，约泛航清泠。
骥足骋天骏，鳌头缗海腥。
涂远困尘鞅，棹回阁寒汀。
壮怀誓白水，愤气干青冥。
孤屿散形影，双溪隔沧溟。
耿耿月遥共，悠悠门独扃。
论文忆李白，对酒怀刘伶。
乡校鼓沂瑟，颂章赓鲁駉。
濯暑振风袂，破寒操雪舲。
胜游仿栗里，雅会修兰亭。
瓶罄沽瓮蚁，烛残照囊萤。
猖狂却大雅，酩酊还独醒。
槐市忽飞诏，英才先振翎。
短檠歌慷慨，长剑磨晶荧。
旧耻雪赤壁，奇功收井陉。
高价压群玉，新文丽繁星。
乡闾借光艳，庠序资仪刑。
随群袍暂白，唾手衫当青。
残生适孤苦，举足方伶俜。
文房泣遗泽，座右悲先铭。
犬马不填壑，凫鹥卒同泾。
射缟服彊箭，撞锺施寸筳。
惟求免场屋，讵望扬王庭。
师旋约奏凯，案就期脱囹。
势屈战徒力，命奇文不灵。
秋翼困燕雀春苗害蟊螟。
日念返桑梓，愿言和鸾铃。
溪山有偕隠，风雨无独听。
悬崖踏苍翠，怪石穿珑玲。
豹闲眠雾窟，鸟倦栖云屏。
世情自翻覆，交态长芳馨。
岁时觉荏苒，咫尺如飘零。
盈亏屡瞻桂，开落频观蓂。
欲去废负米，念来方祝蛉。
何时掺子手，一笑空吾瓶。
注目杳云雁，缄书附原鸰。
鄙吝伫涤胃，钝顽资发铏。
得得戒徒驭，迟迟趋阙廷。
犹胜炙手辈，奔走趋公厅。

六画中含万象殊，洪荒一变遂归儒。
河图不授包牺氏，民到于今目尚涂。

圣主仁心等南北，燧息边庭兵不宿。
两阶干羽来远人，大度端能包濮祝。
万岁三呼诞弥月，四海千秋太平曲。
宴开文德赐群臣，喜溢天颜明四目。
向来献寿人谁在，元凯重登共鲧逐。
武夷戎监老风骚，去国十年官始复。
捧觞首赋天保章，遥指南山祝君福。
更献曲江金鉴录，不但能歌连理木。
贱臣逢时最侥幸，归美宁辞管城秃。
愿同韩愈颂元和，兼美武公歌绿竹。

黎明出城郭，偶作西园游。
春浅花未都，池寒绿初抽。
湖山欲纵目，烟霭浮不收。
初来兴非浅，心赏殊未酬。
赖有三君子，清谈洗牢愁。
更期春色浓，携樽泛仙舟。

君不见蜂目英雄吞四海，血祀初期千万载。
稽山木像弃长江，逆溯波涛鬼无馁。
鸟喙辛勤十九年，平吴霸越世称贤。
故国无人念遗烈，山间庙貌何凄然。
马守开湖利源迥，岁沃黄云九千顷。
年来遗迹半湮芜，庙锁湖边篆烟冷。
吴越国王三节还，尽将锦绣裹江山。
自从王气熄牛斗，庙比昭王屋一间。
迺知流光由德厚，祀典谁能如夏后。
九年洪水滔天流，下民昏垫尧心忧。
帝惧万国生鱼头，锡禹洪范定九州。
功成执玉朝冕旒，奔走讼狱归歌讴。
南巡会稽觐诸侯，书藏{鬼申}穴千丈幽。
蝉脱尘寰不肯留，千古灵庙依松楸。
吾皇盛德与禹侔，菲食卑宫恶衣裘。
思禹旧绩祀事修，小臣效职躬荐羞。
仰瞻黻冕怀远猷，退惜分阴惭惰偷。
嗟乎越山高兮可夷而丘，鉴湖深兮可理而畴。
惟有禹贡声名长不朽，告成世祀无时休。

茂林修竹未成往，游目骋怀聊自欣。
畅叙幽情有齐契，一觞一咏细论文。

去年同会类高阳，蜡屐登临雅兴长。
可但山光向人好，更欣天气为吾良。
路经禹穴深怀白，目对秦峰远忆黄。
日线又添人正远，尺书千里慰相望。

幻玉蜚花湿帝城，蓬莱灯火冷中清。
人间草木旧相识，顷刻还惊面目生。

上书请劔人未复，开口荐贤君又行。
堂上伊优笑绝倒，纷纷去国皆狂生。
搢绅敢言似庆历，风俗渐美如东京。
手揩老眼看除目，一迁一去知谁荣。
南昌别驾亦不恶，三王高阁寻宗盟。
吴江漫漫楚天阔，羡君一叶春舟轻。

遥岑出碧明双目，境入韩诗已饱参。
湖上轩窗对遥碧，新诗写出旧城南。

头角槎牙万岁藤，遍身节目更棱棱。
山僧赠我非无意，要我清闲亦似僧。

六月西征遇旱灾，修途千里踏尘埃。
雷公俄唤阿香去，霖雨便随流火来。
天入沧浪游楚越，云翻{禾罢}{禾亚}忆温台。
绮霞亭上一回首，满目湖山壮矣哉。

忍饥面目类颜回，仅得青天半日开。
且愿催诗无雨至，只宜送月有风来。
出游偶以文昌霁，待满当为桀溺推。
曰雨曰旸皆帝力，麦苗无害免书灾。

遥望香炉气欲烟，坐观湓浦浪舂天。
山川满目古今迹，云水千帆名利船。
万点白鸥家浩渺，一声赤壁酹婵娟。
诗篇细读张耘叟，倚遍阑干思黯然。

满目江山富一堂，公余身在水云乡。
遥岑更作有无色，西子为谁浓淡妆。
荷有香能清燕寝，缨无尘可濯沧浪。
使君坐此谋何事，境静心清百虑忘。

残月照荆江，晨曦浴旸谷。
云收瘦山腰，风顺饱帆腹。
微茫见石首，俄顷过吾目。
方兹惊汹涌，何敢求迅速。
快意固可喜，迟钝或为福。
风乎亦难矣，去顺来者讟。
江神岂世情，吾亦不私祝。

我欲效元子，漫浪居退谷。
不效楚大夫，醒清葬鱼腹。
前非恋高牙，今岂嗜湖目。
两旬非不迟，一日靡容速。
直为退之规，宁觊塞翁福。
未易论乘除，不须生怨讟。
江水照吾心，宜将正辞祝。

我慕郑子真，躬耕老岩谷。
不慕苏季子，腰金诧宗族。
失脚落尘网，回头念幽独。
向来鸳鹭行，进退惭碌碌。
把麾鄱君国，饮水清湾曲。
缅怀九贤人，痛闵千里俗。
奉扬乏仁风，黎庶因炎燠。
畴能政有成，敢望诺无宿。
厚颜叨禄廪，汗背拥旌纛。
命下忽夔门，诸公孰推毂。
水陆三千里，湖重岭仍复。
至喜谒文忠，秭归怀李矗。
鄱人怜老守，去类楚臣逐。
出门桥已断，拥道頞争蹙。
初无龚黄政，滥继秦侯躅。
仇香旧同僚，别寄两竿牍。
赋诗仍画图，开卷宛在目。
清音满干越，余韵到巴蜀。
我有二顷田，荒芜雁山腹。
愿画归去来，芒鞋事耕育。

邸报知凶讣，伤心不忍言。
图犹对徐孺，人已丧陈蕃。
杖屦欲三径，衣冠俄九原。
数行嬴博泪，瞑目有余痕。

梁栋翚飞百尺楼，江山满目壮夔州。
鸟穿云过白盐去，鱼透浪来清瀼游。
控扼地临三峡险，朝宗水会百川流。
古今制胜人何胜，天下奇才忠武侯。

诗史堂前荔支晚尤美，高压泸戎与妃子。
姓名犹未闻峡中，风味惟应自皮里。
试将远况江瑶柱，正似骚人拟良史。
我来叹息颐屡支，殊方争献惟恐迟。
汝今已晚何用好，不是少陵谁眼之。
贵妃游魂遭血污，玉坐悲怀何以诉。
惟有云安再拜人，闷解夔州两绝句。
遗像空存食不血，满目烟霞明自灭。
何人种此星几终，一树团团味奇绝。
君不见南宾木莲有华何足图，乐夫过虑重看无。
又不见洛阳牡丹妖艳何必谱，六一区区记风土。
天生此果更此株，夏日之时见子馀。
昼疑炎方张火伞，夕讶庭树栖赤乌。
双头莹若玉一瑴，细骨轻于钱五铢。
陈江阀阅如崔卢，兹产于闽必争驱。
甜无中边大胜蜜，酝酿不假蜂为奴。
永安宫西郡堂后，折简呼宾老太守。
时方炎热会苦稀，事好乖违意徒厚。
手摘高枝赠丹实，歌和前篇搔白首。
嗟一饷之乐兮，天亦悭于老朽。

曾见齐山小九华，梦游缥缈羽人家。
灵山面目忽相见，舟系梅根秋日斜。

路经湓浦叹匆匆，不及从君访远公。
忽见庐山真面目，在君二十一时中。

太学年时识一夔，婺溪掺别越三期。
闽中大府子为掾，峡内孤城予把麾。
去隔关山共明月，归逢鱼雁寄新诗。
苕溪昨夜梅花发，目对清标有所思。

天上张公子，同僚半载余。
令人思滟滪，有客泛芙蕖。
一自离夔子，频蒙寄鲤鱼。
江山元不远，面目在来书。

过从有夏孕遗芳，作配于周妇德良。
目不泛观惟贝叶，舍无他物有天香。
鱼轩欲动喜家近，乌冢忽归惊夜长。
年到古希子孙足，人生如此尚何伤。

同年四百二十六，尊酒相逢得我师。
方喜书来自天目，忽惊人去向峨眉。
囊开蜀锦留佳句，棹拂汀蘋索恶诗。
莫道冷官无一物，扁舟遥载义风归。

有客神珠玉，访予云水乡。
虞庠同舍友，虎榜甲科郎。
送别汀蘋白，之官芹藻香。
南溟九万里，拭目看翱翔。

何人栽五柳，雅目自萧公。
要使广文舍，长存彭泽风。
名因贤者复，趣与昔人同。
留取先生传，他年国史中。

我家古乐成，老未识安固。
偶把清源麾，首问南塘路。
解维日已晏，入境天欲莫。
张子自陶山，扁舟惠然顾。
沈君壮年别，相见发垂素。
访旧多不存，来观莫知数。
平原二十人，邂逅喜相遇。
谓我宜少留，欲敕不腆具。
我驱不敢疾，曲为一宵住。
临江有高阁，登览可以赋。
澜同孟子观，目作少陵注。
灯火照鱼龙，谈笑惊鸥鹭。
衔杯乡意浓，窃食君恩误。
晨起酒未醒，潮来报催渡。

目注云霓为国忧，何心肥马更轻裘。
庶民愁恨旱无雨，三日滂沱农有秋。
且喜上公容我请，不辞大白共君浮。
人言太守无才术，端藉士龙监此州。

连年行役厌间关，踏遍千山见二山。
欲识泉南山面目，群山总在一亭间。

不须蜡屐上林端，高处登临眼自宽。
{禾罢}{禾亚}风翻梅里白，离支日照鹤顶丹。
山川满目如京洛，台榭侵云类广寒。
宾主往来俱不远，如棠不比鲁侯观。

谱中不见见屏中，正与花王雅目同。
别驾破荒吟好句，少陵诗里擘轻红。

地枕层岑面势斜，蔽亏原隰在烟霞。
璇题衒目三休阁，宝树沿云四照花。
结社高风思惠远，忘言真理寄毗邪。
铜莲漏永螟风细，不觉西陂转若华。

紫汉参横宿雾收，烟江南渡怅夷犹。
梦中未省能知路，天上何缘许寄愁。
岂有文鳞凭远客，枉缘香杜怨芳洲。
遥知花艳惊郎目，几曲新诗播郢楼。

江练东南楚塞长，野烟寒气共苍茫。
局辕班马思长道，攫肉饥乌下夕阳。
旅舍樵苏劳后爨，农家簦笠远相望。
坐观民瘼无他画，庭列貆鹑目眩觞。

十载虞庠路，依然目所存。
高槐记经市，秋水识桥门。
迥阁珍图秘，长廊审像昏。
旧徒皆突弁，故友即尘根。
昔在衣成缁，今还禄有轩。
范云身寖老，何术谢君恩。

夜雨平阶滴，寒灯照幔孤。
未生灵运草，先据惠施梧。
千里徒伤目，三年欲变儒。
回肠啼络纬，远恨送襜褕。
怨曲传繁瑟，悲歌缺唾壶。
此中如借问，掩鼻愿操觚。

丞相怀嵩罢，因之名郡楼。
使君嗟久废，华栋郁重修。
人世兴衰换，山川处所留。
落成今日宴，感旧向来愁。
西北天根远，东南地脉浮。
云生兰叶橑，月近蒜条钩。
树杂猿呼暝，风长雁送秋。
此时如极目，归思恐难收。

江南寒意薄，未腊见梅芳。
为有轻盈态，都无浅俗香。
倚风斜夕脸，呵雪噤晨妆。
刀尺凭鲛杼，比邻托粉墙。
高枝笼远驿，侧影照回塘。
旷望黄昏月，嫶妍半夜霜。
一身来上国，三载别炎方。
不见南枝早，方惊北道长。
当时犹引领，此际故回肠。
泪尽羌人笛，魂销越使乡。
危楼难极目，恨酒怯盈觞。
未到卢家第，终虚白玉堂。

芳茗标图旧，灵芽荐味新。
摘侵云崦晓，收尽露腴春。
焙煖烘苍爪，罗香弄缥尘。
铛浮汤目遍，瓯涨乳花匀。
和要琼为屑，烹须月取津。
饮萸闻药录，奴酪笑伧人。
雪沫清吟肺，冰甆爽醉唇。
嗅香殊太觕，瘠气定非真。
坐忆丹丘伴，堂思陆纳宾。
由来撤腻鼎，讵合燎劳薪。
得句班条暇，分甘捉麈晨。
二珍同一饷，嘉惠愧良邻。

雪集先何所，天彭关内州。
云澌结河汉，风砾洒林丘。
眩晃三霄接，缤纷一气浮。
光逢晨晛薄，花得冥寒稠。
拂树琼争动，萦墙粉暂留。
缩毛惊莋马，埋目惮吴牛。
客至兰矜曲，仙归鹤拥裘。
盐边混熬素，玉处乱方流。
并响鸣岩竹，分滋浃垄麰。
印沙鸿雁喜，蔽叶鹧鸪愁。
蒙福沾余润，称觞隔并游。
锦官才涷雨，赓和负妍讴。

雅俗传祠日，年华重宴辰。
初阳澹江雾，小雨破街尘。
客盖浮轻吹，斋刀俨后陈。
林芳催兔目，原色换龙鳞。
壤路歌声杂，褠倡舞叠新。
持杯遍酬客，惟欠眼中人。

去年诏赴淮阳郡，手合鱼符拥使辀。
今岁恩叨玉堂署，头簪凤笔从宸游。
孤蓬逐吹无时定，倦鸟逢林只自休。
暗隙遂容私照日，奔湍信有不沈舟。
身归讵敢夸三组，目眩何能读九丘。
白发纷垂文思轧，此生荣遇若为酬。

如帷复如荠，历历映沧洲。
故障千里目，剩作一重愁。

平日宫中赐浴时，玉莲香目涌华漪。
锦凫绣雁今安在，汩汩余汤自入池。

邂逅翘材客，乘秋共涉园。
浅葩欢所媚，寒日醉中暄。
目远鸿堪送，林深鹊自翻。
长年无所嗜，惟有不空樽。

病骨支离釜粟丰，卧看暾采照墙东。
不材天与山中养，饱食人嗤柱下工。
大府翩翩惭奏记，闲斋咄咄厌书空。
翛然慵态知难画，手按鸣弦目送鸿。

朝阳浓澹雪云垂，汤沐余闲似标枝。
药有不龟聊击絮，管无窥豹任□碁。
垣阴剥紫迷寒藓，池溜含光结晚澌。
饮取醇醪作佳士，莫因蒿目强忧时。

万辔冬珑凤阙西，病兴重喜趁朝闺。
初霞稍上岩廊戟，落月催传卫士鸡。
温树未凋风力薄，仙杯已满露华低。
明光一对清光罢，昏目犹惭眩转迷。

凭高极目意茫然，坐对淮南摇落天。
空把归心同客雁，遂将缄口伴寒蝉。
一樽醒醉黄花外，万事萧条白发前。
谁取长弓射鸟翼，休教西日送凋年。

朱冠衮背一何鲜，声厉情骄目悍然。
若道物情皆锡类，雉媒争似鸩媒贤。

触目尽尘累，如师真不群。
圆明水中月，去住岭头云。
意为乘风快，名应过海闻。
翛然此高迹，世网慢纷纷。

休澣约过从，宁论隘与恭。
溪光染醽渌，山色秀芙蓉。
乍霁千丝雨，齐张万盖松。
岫孤如欲遁，迳曲似相逢。
共怏云霞志，更寻麋鹿踪。
氅披吴国纻，杖拄蜀郊筇。
奕布东西刹，鳞差远近峰。
禽喧五色聚，钟迥六时桩。
兴废虽留目，荣枯莫荡胸。
忽惊雷出地，未省雪经冬。
阴谷鸣归鹤，灵湫起应龙。
跳梁窥果狖，缥缈入花蜂。
磴滑并萝蹑，岩幽半藓葑。
竹间泉缭绕，烟外草蒙茸。
民乐讴谣洽，春和气象浓。
吟多资雅兴，望极动离悰。
有语嫌双燕，无虞羡大槦。
归来却回睇，暮雾已重重。

混元鼓橐四气平，西商之气爽且轻。
望舒按辔出东海，孤轮斲冰碾太清。
碧落坦夷轮不停，银河浩荡波无声。
千家万家调管弦，唯恐游氛翳至明。
秋深夜永景澄霁，老兔不死穴青冥。
世间荣谢易反掌，得意难与良辰并。
我谪闲官归故里，君承新渥来江城。
相逢并座叙离阔，把酒共见圆蟾生。
嫦娥耐闲不肯嫁，破鉴再合光荧荧。
白露乍零群动息，浮云一开万目倾。
但知吟处樽前乐，勿问区区时世情。
高人洗耳让天下，下士紾臂争杯羹。
贤愚相远九牛毛，宠辱去就何足惊。
醉乡无关好游处，劳生万虑徒营营。

浮生万虑日营营，同访禅居耳目醒。
寻胜已穷烟霭外，谈空应有鬼神听。
松筠不变春长在，风雨无时地本灵。
便拟构庵来结社，莫嫌频此扣岩扃。

感君千里远相过，晤语经旬接粹和。
上客杯盘祗炊黍，主人门巷正张罗。
海山雾暗红尘少，岭路梅黄细雨多。
日暮津亭送归恨，唯知极目望烟波。

剧郡元非老手便，庶民安我贰车贤。
二年不肯足到邑，千里宁容吏索钱。
坐变池塘成贡宇，平分风月上吟篇。
弟兄不减云间陆，拭目看君日九迁。

南方有高士，仁义偃王裔。
家山辟幽坡，手取香草艺。
秋至有黄华，采采满衣袂。
客来酒盈尊，诗出语惊世。
无心学渊明，偶与渊明契。
静者年自长，颓龄不须制。
高怀耻独乐，地远人罕诣。
丹青写佳境，有目皆可睨。
吾家鲜鲜径，荒芜屡经岁。
儒冠误此身，挂之公得计。

久别思吾弟，它乡岁又除。
日吟棠棣句，目断雁行书。
老去情尤恶，怀归语似虚。
祠章已三上，试为扫茅庐。

记得公归自汴京，了然目为小生青。
行能致远由推毂，到即成渠荷建瓴。
松柏岁寒知节操，芝兰室迩化芬馨。
白圭三复成陈迹，感德伤怀涕泗零。

刺桐为城石为笋，万壑西来流不尽。
黄龙窟宅占上游，呼吸风涛势湍紧。
怒潮拍岸鸣霹雳，淫潦滔天没畦畛。
行人欲渡无翼飞，鱼腹蛟涎吁可闵。
二三大士为时出，目睹狂澜心不忍。
小试闲居济川手，远水孤舟寇忠愍。
亦有山僧愿力深，解使邦人指仓囷。
五丁挽石投浩渺，万指{石豕}山登嶾嶙。
辛勤填海效精卫，突兀横空飞海蜃。
趾牢千尺鲛人室，护以两旁狮子楯。
南通百粤比三吴，檐负舆肩走騋牝。
论功不减商舟楫，遗利宜书汉平准。
莫将风月比扬州，二十四桥真蠢蠢。
我时出郊春雨后，鹭点沙汀飏鹰隼。
江亭矫首独遐观，有客南来杯共引。
欲咏河梁拟苏李，颇类鉴湖逢元稹。
江山不逢贤太守，袖手沉吟觉才窘。
况无铁笔拟端明，徒使时人笑蚯蚓。
绣衣屡约吾来游，未遂堪嗟德星陨。
乡来尝以记属我，固避牢辞惭不敏。
传闻江欲飞栋初，异论纷纷互矛盾。
世无刚者桥岂成，名与万安同不泯。

闲中那得买花钱，孤负桃红李白天。
拈出向来花疏目，招邀春色上诗篇。

谷中有月露蛾眉，水织珠帘更绝奇。
满目峰峦观未尽，有僧携纸觅题诗。

雨里含愁态，枝头缀玉英。
为花更雅目，变乱药中名。

槭槭庭树叶，朝零非昔稠。
呦呦草虫鸣，暮急晓未休。
尔虫无不平，岂亦有哀忧。
胡为劳呻吟，与士感伤投。
壮士亦何者，哀哦与虫酬。
所抱不列陈，调苦难谣讴。
极目有远见，直怀羞曲求。
蒿藜袭久安，功名忘前收。
日月忽未几，天地今复秋。
少壮负所怀，老大安能谋。
生无及人功，死骨埋泉羞。
胡为不奋飞，徒与寒饿雠。

潇水悠悠天际来，夹江古木抱山回。
栅中人物不满把，日晏市散多苍苔。
九疑巉天古云埋，遥想帝子龙车回。
心衰目极何可望，九歌寂寂令人哀。

心外何曾别有天，吾心和处即昭然。
昭然莫向穹苍觅，帝所清都在目前。

结客少年场，定交杯酒间。
相倾在意气，握手出肺肝。
仓皇夜扣门，然诺曾不难。
所至足宾客，后乘车班班。
鄠杜走马归，百万供一餐。
路人侧目视，仇家骨常寒。
红尘一箭飞，大索喧长安。
可笑愚儒生，相逢话辛酸。

青山如君子，臭味我族类。
向来傲官府，正自恶俗吏。
主人清且贤，菽水无虚伪。
胸次尘滓尽，端可肖人意。
轩窗自罗列，献此重叠翠。
公余一隐几，举目穷幽事。
昔为幕中宾，妙语了同异。
孰堪畏栖迟，胜境配高义。
要从孺子濯，不逐众人醉。
呤哦坐书丛，袖手太阿利。
沈侯负能名，二绝一言蔽。
聊同座右铭，此语君莫坠。

饱学兼内外，超然悟空无。
是身任东西，乾坤一蘧庐。
目前谩纷纭，一致总万殊。
良欲行世间，不效山泽癯。

目断江头树，襟披海上风。
荷锄偕妇子，掷钓共儿童。
晚筀关心碧，秋莲满意红。
歌声何处起，舞手为年丰。

身闲官冷巧相如，草舍柴扉况并居。
刮目尚为三日别，论心真胜十年书。
屡烦折简催羸马，知有新妆出绮疏。
兴发会须携短策，要看风味慰逃虚。

我曾魂梦到西南，翠碧相围远近山。
睡觉不知身许远，神游却悔便求还。
国家旧数两川最，人物尤胜二汉间。
笑读君诗生羽翼，便如举目对孱颜。

邂逅江干不自期，坐倾谈屑看霏霏。
岂无清禁摛华地，只得名城衣锦归。
惜别定知双鬓换，问诗常恨寸心违。
目穷千里苍茫际，惟有樯乌向北飞。

身闲赢得闭斋房，不向尘中染色香。
静处试寻真面目，光阴非短亦非长。

云山偶尔遭攧，臂痛不可胜言。
府教挥金办供，殷勤咨请谈禅。
禅禅，不在拈槌竖拂，亦非作用周旋。
不在扬眉瞬目，亦非文字语言。
祇据现成公案，自然七方八圆。
在云门得之，则曰一句三句。
在法眼得之，则曰惟心法门。
在沩仰得之，则曰父慈子孝。
在临济得之，则曰三要三玄。
在曹洞得之，则有偏正回互。
在天下老和尚得之，则有问答机缘。
在云山得之，则全提正令于人天之上。
在府教学士得之，则致吾君于尧舜之前。
在现前大众得之，则随宜应用。
在太孺人黄氏得之，则生于忉利诸天。
禅禅，绵绵密密，密密绵绵。
渡水胡僧无膝裤，东村王老屋头穿。
拈来一一中的，不妨似箭离弦。
脱或踌躇拟议，迢迢十万八千。

妙转之机掣电飞，目前生杀尽交驰。
明珠自有明珠价，休向篱边弹雀儿。

天地秘绝景，雅属幽人居。
卜筑俯清流，旷然心目舒。
岂惟水澄碧，山色佳有余。
凉风左右来，竹柏相扶疏。
亭中何所有，缥囊万卷书。
亭外何所有，青蒲映红蕖。
客来何所为，高论唐虞初。
文字共发越，琴槊一以娱。
冬寒饱霜蟹，秋思多鲈鱼。
良田自种秫，酒瓮春浮蛆。
无事时痛饮，有时还荷锄。
试问田家乐，田家此乐无。

北阙云为堞，东明玉作宫。
猗兰迎晓日，仙掌倚晴空。
笙律随鸣凤，朝仪趁彩虹。
黄麾初入仗，青桂自成丛。
冠屦分前后，图书考异同。
商盘如目击，羲画自心通。
慈燕来三殿，驩谣在九功。
长秋传夜饮，京兆报年丰。
奕奕还嘉祐，绵绵想建隆。
庶僚何所祝，再拜续维熊。

尘嚣咫尺愧山林，胜日追凉得共临。
千里江湖堪送目，一轩松竹更论心。
清风便自生秋意，小酌何妨到夕阴。
归路蝉声满溪谷，为君倚盖一微吟。

玲珑万状石欺玉，开阖千层秀结峰。
尚有炎蒸疑夏日，未令新爽洗秋容。
龙翔凤舞来天目，水秀山明巩帝封。
新见钱塘王气好，中原我欲指迷踪。

参云亭前罗汉树，非桧非杉独雄据。
苍皮剥落珊瑚寒，错节轮囷海花蠹。
修圆佛指叶沃光，刺历虾筒槎倒竖。
铜柯不受鸱蝮穿，翠葆还容藤蔓附。
藏牙敛翼方屈蟠，奋鬣张鳞忽驰骛。
突如破浪六鳌回，蜿若惊雷蛰蛟煦。
摩空飕飕永夏凉，薄雾惨惨晚秋雨。
白猿叫月时出没，紫凤栖烟乍飞举。
开花琐碎儿女笑，结子模糊罗汉具。
威仪庄肃初入定，向背跏趺欣共住。
蒙头大似安禅时，瞑目还同摩顶处。
得非天台五百仙，此地钵提曾得度。
偶然一念落树石，不觉形骸成布露。
何时收拾过石桥，未免根株伴龙顾。
更疑地主屈将军，开辟岩荒肇城宇。
剪除魔怪迎道猷，飞锡半千此焉驻。
神通堕在造化中，千载英灵飞不去。
犀坚久矣耐风霆，樗散非徒免斤斧。
盆山秀耸不足论，猊座婆娑通一路。
峥嵘下笑桃李繁，奇怪应须鬼神护。
使君自是名世才，善政报成多暇豫。
悠然领客上参云，篆隶传观酒深注。
平生好古邱壑会，指树轩渠命之赋。
我无文章光焰长，搜搅经时乏佳趣。
昨宵梦游兹树巅，环视谿山莽回互。
上云变幻舞龙鸾，下风清和写韶濩。
最高峰在樛枝底，方广寺随纤叶寓。
一枝一叶一沙界，应供各谈无义句。
启予一啸谁划然，八表泠泠树掀翥。

打折达磨西来脚，莫令有误本来人。
当处得心非向背，九年面壁寂光明。
庭中立雪憨痴汉，海里口干渴爱津。
如今大有心颠倒，梦寐胡诤学道人。
且向自心中体究，于斯如实更证明。
须观古德皆如是，万莫瞒心自发轻。
诳谤定招无间业，未全本觉且依经。
修行未了身依口，莫学提纲没量人。
对病用医须有意，指权归实救迷情。
迷悟不同谁解意，三乘犹尚未全明。
不契一乘为外道，经生持戒不知。
徒劳南北与东西，满口文章不合义。
不曾亲近正知见，色见声闻弄识神。
髑髅几度皮消殒，林下追寻没一人。
妄把玄诠为事会，五千救网变成尘。
看经须用钱财雇，佛事全凭铙钹音。
馂馅饼皮纱布绢，猪羊犬马折经金。
僧俗一同轮苦趣，辜负牟尼古佛心。
致使类多贤行少，仁慈鲜矣足孤贫。
荣华富贵千无一，菩萨神仙不降生。
如麻似粟人头面，杀盗贪嗔胜畜心。
不管刹那沉劫海，且徒眼下乐精神。
背善恶临无解处，烧香合掌告观音。
大慈大悲来救苦，须臾命断叹悲深。
一生不布纤毫善，悔惧双交没主人。
方知今死难思悔，黑业无边我自成。
寄语世间今未死，光阴莫负早回心。
何况出家亲悟者，喃喃直指古同今。
所以办心供作务，将勤补拙助元灵。
相逢来往无心见，大事未成戒行深。
只欲心空如及第，回头救接未归人。
始合老师弘大愿，先难后易叹吟吟。
十字街头不见客，孤峰顶上目群生。
助柴活计元如是，不负当时这老僧。

失却本来面目，个个日南长至。
先祖时节苦临，处处笙歌乐醉。
也参禅，亦详义，也贫穷，亦富贵。
蒙头塞耳有谁知，大地茫茫没巴鼻。
智悲同运，野店横溪。
头头物物，实理希奇。
悟本谁悟，迷是谁迷。
家家观世音，户户礼牟尼。
亨老总不知，都料斫木底。
不因这三门，如何在这里。
老师本无节，世间如梦寐。
我今梦中说，说者觉如义。
若有未觉者，好盖令饱睡。
等待睡惺时，自己难回避。
恐彼少盐醋，米面并豆豉。
我击木童儿，汝定知来意。
每人与一饱，大家要了利。
冬日莫更歇，腊尽相将至。
如人各上山，努力争先势。
时节莫瞒心，早归欢喜地。
坚个弥勒楼，露出真慈氏。
了知生死即涅槃，自性如空包天地。
试问空空空不知，不知知处法不二。

如如方契色非空，若也解空空非色。
十二部诠如说梦，百千万佛若空花。
涅槃生死杳无踪，本来面目非非相。
大开喜舍破微尘，了取功勋无尽藏。

显老明禅，入理深渊。
文殊为体，妙用普贤。
凤山得旨，妙契南源。
三株树下，坐断云烟。
金刚作眼，鼻孔辽天。
言谈讽咏，草木皆鲜。
钦风久矣，偶睹惠然。
如天甘露，沃我心田。
希有希有，世外金仙。
老婆心切，示我窥鞭。
自知本有，久被尘缠。
普光明殿，海印俱全。
弥勒阁中，了了何言。
常在不欠，触目无边。
一毫头上，妙绝偏圆。
含融法界，本体现前。

妄执迷流不肯休，所以今生逐女流。
如今眼界浑尘染，几时安稳见来秋。
莫误前途成业网，目连成佛已绸缪。
开心放旷依儿得，不着高峰见毗丘。

时人须警觉，应道不痴颠。
苦牛并急马，也只少他钱。
今生还不足，来生又吃鞭。
道人虽无事，不忍哭苍天。
今古论如是，岂可向愚言。
无我无钱质，此处静悄然。
显迹灵光在，梦然一炷烟。
普庵何处去，分明在目前。
须当如是体，可学老婆禅。
莫住空花相，谤佛结深冤。
以善能销恶，以顺和逆颠。
以道资顽狠，以心助普贤。
以师为心本，以念于无缘。
以身如父母，以力报愚贤。
出家为佛子，动静自光鲜。
超凡并越圣，真实不堪言。
曾经千万劫，碎身报未圆。
我今排次定，更莫听胡喧。
顺我大家吉，逆我众无缘。
孤峰无觅处，三千遍大千。
此时思一偈，虚空应不得。
非是我做作，真如体自然。

不因孤露妄难休，大□既成难悉婺。
江烟梅雨却知音，□出头人有何极。
师子儿，无畏力。
满目相知不相识，枯木寒灰唯我知。
浩浩资深源汲汲，翘松野鹤表吾师。
吾师心兮心常寂，常寂光中饶益人。

陇西达士重标立，万行圆明道果成。
举目含灵俱是佛，应无所住得其心。

玄之又玄，众妙之门。
空之又空，一法常存。
要见本来真面目，除非直入这三门。

牙如剑树目如灯，电烁妖魔法不生。
千圣出头难插足，普庵也道我无能。

塔本无缝，真如不动。
说此经处，涌出虚空。
释迦多宝，听说如梦。
东西无二，见见不同。
无刹不收，无色不融。
层层落落，光影重重。
恒河沙劫，尽入其中。
三世诸佛，一法身通。
针札不入，寿量无穷。
目连舍利，常隐于中。
阿育王像，妙色金容。
天龙八部，万亿灵通。
擎山持杵，遍满虚空。
护持礼塔，摧灭魔踪。
显正宝塔，八面玲珑。
水火不坏，障毗岚风。
众生见者，永脱樊笼。
信者施者，功德不空。
无住布施，福德无穷。
住相布施，犹滞途中。
诸佛子等，无功之功。
成如是塔，标指宗风。
空劫坏时，此塔不镕。
劫火洞然，体若虚空。
究竟涅槃，应时体用。
逗机应化，无法不同。
皇图永固，舜雨尧风。
郡邑宰僚，禄位高崇。
万民快乐，五谷盈丰。
狼烟自息，瑞气和浓。
性相平等，含灵体同。
世出世间，色不异空。
稽首和南，礼塔事终。
乾道四年，戊子季冬。
南泉慈化，肃老遗风。
法界有情，一切珍重。

般若贯华严，涅槃通宝积。
迷则龙宫海藏，悟则一字不识。
教演三伯余会，度人无数百亿。
如今满目放光明，十二部经诠不及。
崔田彭族祖坟林，无欠无余楼独立。
大千沙界纳其中，无说无闻真利益。
远祖近宗无不超，得意生身乘此力。
现存一族福绵绵，世出世间福何极。

问他怎如此，日轮正当午。
鼻孔廓辽天，我道无门户。
唯佛与佛知，有为无作做。
若问如何道，瞪目不相顾。

左右逢源，大目犍连。
猿抱子归青嶂里，鸟衔花落碧岩前。

唤取机关木人问，触目菩提谁辨论。
亡僧可喻木人机，玄沙直指何劳顿。

决定说，表真僧，处处和光勿自能。
有时鼻孔撩天笑，个个众生目患盲。

饥逢王膳不能餐，百品千般耀目间。
将谓君家亲用底，谁知益我自生难。

日南午，大地元来没寸土。
天上天下独为尊，耀目连睛无可睹。
石巩痴，逢马祖，自己如空谁射弩。
三平了道劈开胸，不拄箭锋徒自苦。

夜半子，万事无心谁到此。
一毛头上了遍圆，永劫不遭邪魅使。
升高台，挝大鼓，努目摇头如老虎。
猪羊咬尽更伤人，自己不真长劫苦。

遇祖师，不契玄机道愈疏。
灵知不是目前法，目前无法可名模。

只要教君长不昧，触目无边无对待。
行住坐卧是谁来，提却蔓菁觅菘菜。

回回，目击心通处处开。
机深体浅无人会，满天风道我如来。

呼为心印早虚言，满目真如自现前。
十二时中无不应，金莺频道柳含烟。

莫向如来行处行，一身堕落万寻坑。
人神百亿扶难起，耳不闻声目似盲。

应目未尝离左右，扣宗差别风马牛。
迟速不停俱滞学，个里还须自肯休。

妙契触目菩提，谁观达磨西归。
只是老胡捏怪，好与三十竹篦。
试问参方知不知，狂书早自落便宜。

普因乾坤非外物，周闻法界祇圆音。
含灵入我身毛孔，非相非名何处寻。
宝陀触目无人见，妙体端严不坏金。
如钟含响随缘应，见我方知识自心。
释迦佛，普庵光，不二如来体不藏。
香花供养谁知有，只在众生心印堂。

未得尘劳息，须依善知识。
若肯慈悲学，发愿施心力。
入泥并入水，莫作闲戏剧。
扬眉动目庭，法身无穷极。
于中习懒者，管取没饭吃。
趁队只□饱，披毛无了日。
不信佛乘经，逐末本却失。
咄哉大丈夫，你乘谁气力。
当本无我人，贪忙有何益。
何似歇无明，听吹无孔笛。
五音六律全，皓月悲风寂。
一声宇宙宽，个中闻的实。
和同为智身，无物堪遮窒。
奉劝草木影，闲时急收拾。

白日上升非偶尔，刹那成佛亦如然。
个中迥超声色外，恩光满目意连天。
好明廓彻非思量，一受皇书遍普贤。
江西风月光无尽，帝里真如万法圆。
当处饮吞无不足，护持秘密不休年。

头头相应人希会，物物皆真体不殊。
但办肯心终不赚，情忘想尽入无余。
自是出家无眼目，只言苦行落空虚。
甘贽在俗犹通理，妙晓无求自得珠。

假使八千五百岁，绍椿松鹤未为奇。
不若绍明光不变，此中实应出家时。
念道何忧衣食事，千光影里听莺啼。
闻声一啭浑消息，满目莲花不见枝。

普目不拘开合眼，意光何必待天明。
众人未起我周布，行益资他腹自膨。

云冻风弥鸟绝踪，洞山只道没西东。
等闲目击谁相委，赖遇丹霞作炭红。

引领搬徒访万山，深明下手处艰难。
圆成满目莲宫现，风铎声清意自闲。

般若真微妙，无相为宗要。
无住元为体，十方皆昭耀。
研穷理趣长，堆卷积山冈。
言言不及，一口吸西江。
方言称智慧，真人本无位。
出入面门间，参方还了利。
喻法比金刚，万邪岂可当。
不坏超今古，日久共行藏。
彼岸波罗蜜，清光穿白日。
镜中不乱光，虚空无鸟迹。
经文华贯行，破有作法王。
连年心苦念，不悟枉时光。
谁知远烟浪，孤帆一片张。
穿却虚空鼻，不着更参详。
别有好思量，满目足风光。
钓船依旧放，不见谢三郎。

欲穷千里目，野干浑狐族。
大家归去来，莫道盆光覆。

如是真如是，无□不心地。
触目应菩提，名标法身义。

柳眼窥波绿，岂是人彰目。
思量也大奇，响应如虚空。

伯雪徒击目，失钱遭罪辱。
安心毕竟空，一念无延促。

尘尘井觑驴，莫怪目区区。
妄迷争瓦砾，不识夜明珠。

孤舟不系弄华亭，无限风光意气清。
善会不干于耳目，岂容声色付元灵。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

普庵家宝，不着寻讨。
迷时不见，在处烦恼。
悟时无相，如日杲杲。
取舍不得，自然恰好。
谁生谁病，谁死谁老。
达人无证，凡夫颠倒。
日西道晚，日东道早。
有睛无眼，撞头磕脑。
扶篱摸壁，弃金抱草。
机关木人，弄口叫好。
线牵则动，索断则倒。
撒放闲处，如第烂藁。
本自无形，被他作造。
五彩妆来，安名立号。
只欲瞒他，何曾自保。
打闹过日，全无倚靠。
问他贵姓，口中便道。
草木李张，适来方到。
有甚急事，特来干冒。
衣食不足，莫怪聒燥。
人口不安，田园旱涝。
赚埋公祖，移坟修造。
被术人算，年月不好。
朝山拜岳，何处不到。
未尝感应，至今啰噪。
又逢卦师，胡言乱道。
速迁公祖，更改门灶。
丝蚕天旺，官禄便到。
但信八卦，阴阳最好。
公卿宰相，都是我振。
酌发稍轻，摇头摆脑。
赠他丰厚，连声道好。
因此贫穷，日夕烦恼。
雪上加霜，苦寒难保。
耳里忽闻，普庵得道。
捻土为香，直须亲到。
行来不觉，钟声浩浩。
自心火急，无人通报。
行童不管，维那高傲。
息心定意，低声苦告。
不久之间，果见一老。
一条拄杖，披一布袄。
竖个指头，教我速道。
鼻孔辽天，眼睛潦倒。
更不说钱，也不爱宝。
不得妄想，不得作造。
但识得心，无法不到。
汝本是佛，不须别讨。
离诸名相，法身自保。
生灭本无，诸佛假号。
世出世相，全无可道。
真实一心，不空灵宝。
十方诸佛，都有里许。
一切幻缘，此心无主。
幻化须尽，心等太虚。
识得此心，如瑠璃珠。
随色影现，无著无去。
得意忘言，了更无语。
亦无可舍，亦无可取。
也不烧疏，也不化纸。
设斋无限，供养蛇鼠。
布施不明，却还沉坠。
虽是善因，能招恶理。
公子王孙，因修福慧。
持斋精进，衣食布施。
才出头来，一切整备。
岂用埋尸，卜度好地。
心若不善，一切不利。
头头作业，处处祭鬼。
枯骨消磨，神识沉坠。
生不念善，死地狱现。
在处慈悲，来生方便。
不信佛法，贫穷下贱。
万中无一，官人相现。
满山满岭，头长觜尖。
捞鱼罝鸟，历劫相煎。
无一毫善，皆是结冤。
不识父母，叫唤喧天。
贪淫杀盗，罪不可言。
阴振未满，王法牵缠。
心无一足，烦恼连天。
因何不息，澄浄心田。
若不饮酒，智慧光鲜。
亲近善者，心自善妍。
若不食肉，公婆不哭。
日夕心灵，善神助福。
若不杀盗，自身无恼。
行住坐卧，心无烦恼。
若不邪淫，浄行甚深。
精神勿亏，身体安宁。
若不妄言，常亲贵侣。
守口如瓶，不惊寒暑。
若不贪爱，触目便会。
见如不见，背如不背。
若不嗔痴，眼耳如泥。
天翻地覆，我自不知。
若不恶口，身如瓦狗。
人来不吠，棒打不走。
若不两舌，无事闲歇。
谁是谁非，清风明月。
若不绮语，身心一如。
所在尊贵，为人中瑞。
十般不善，在迷不见。
佛为分别，觉悟自见。
依此修行，见本来面。
大地含灵，谁敢轻贱。
心共一心，随业转变。
我若不如，只管吃现。
我令始觉，感佛方便。
翻十不善，回向十善。
永不赚你，天亦常愿。
超出三界，见佛知见。
凡夫肉眼，非明不见。
无日月灯，如黑漆面。
开眼见色，色即归空。
空中无得，恰如无见。
开眼无见，犹如无目。
见与不见，全无可善。
眼不是眼，见不是见。
空色无宝，不明方便。
达本了心，是佛知见。
心若未了，识业黑变。
今日安乐，逐光随现。
眼光落地，黑暗周遍。
心思业显，雷奔闪电。
怕怖天地，投谁发愿。
百千刀轮，火车掣电。
一刹那间，魂识消散。
动经尘劫，业无所间。
岂比世间，公牵私绊。
哀哉众生，尚贪吃饭。
若还思死，火急难辨。
五千教典，秘言无限。
只为愚心，习气深惯。
己化闻经，己身无难。
一人了达，与众除患。
不劝不善，恶不消散。
若闻其声，何忍食由。
若见众生，死当助哭。
身衣口食，难心自足。
直至到死，神识缠逐。
随念往生，定入毛畜。
心不念佛，镇在牢狱。
心若念善，□□□□。
善果善因，笙筝笙竹。
不曾捻种，遍地野菊。
耕田得禾，耕畬得粟。
乐善天堂，造恶地狱。
善恶无差，由心直曲。
信佛拜泥，转转昏迷。
信神烧纸，自损谷皮。
信经读字，不干心事。
信道行淫，只瞒自心。
信善贪财，到死也呆。
信福杀盗，不久恶报。
信是说非，将油洗衣。
信罪不悔，如飞蛾昧。
火烁油煎，去了又来。
一似浮徒，贪嗔痴爱。
前念作福，后念受罪。
人不达理，妄执神鬼。
人不会事，梅上添醋。
急处鬭急，好做不做。
见他富贵，一心趋侍。
借口一文，还十文利。
连妻带子，为他奴婢。
子细观瞻，丈夫意气。
非我不非，是我不是。
有无分定，因果相继。
懒惰贫穷，精勤富贵。
修般若多，获慈悲惠。
今生和顺，在处恭敬。
来生佛国，开发众信。
习气清浄，行住皆定。
定中有慧，慧体如镜。
镜不是镜，是非成病。
失却是非，大圆智镜。
若人全会，何垢何浄。
本无背面，光明性命。
性即佛性，命即慧命。
非生非老，谁死谁病。
包括有无，无欠无剩。
风动尘起，无有不应。
水陆色空，血脉连通。
微尘不透，不成正道。
影响无知，犹如死尸。
头上一札，却令眼眨。
脚下一针，用口呻吟。
问病叫痛，类同蠢动。
将假为身，业力所成。
成应有坏，有坏复形。
成有本空，谁解通宗。
不宗为本，无住为宗。
不空不住，无异虚空。
快须荐取，脱却樊笼。
古佛今佛，因此大通。
释迦亲印，犹如虚空。
如水中月，应物标宗。
如水是体，水月空同。
有无相貌，二相皆同。
同则无碍，有碍不中。
不中非佛，佛亦无穷。
腾今耀古，不受瞒笼。
万法之母，诸佛祖公。
若人了达，便与佛同。
若人不了，万法盲聋。
犹如杂话，枉费日工。
如是家宝，永不空空。
究竟无说，法本无空。
普庵和尚，家宝示众。

多病成懒疏，日月忽驱逐。
家人厌陈迹，洒扫新我目。
争此须臾间，扰扰竞多福。
习气变性情，不复生惭恧。
幸有一樽酒，可以寄清穆。
夜静天四垂，星光就檐屋。
灯烛忽空旷，琴书转幽独。
休心薇蕨内，庶免营旨蓄。
凤凰鸣高冈，贻笑于鸡鹜。
得终岁寒心，尚愧庭前竹。
去去天台山，幽兰会当馥。

雨过验庭树，始知春气还。
造化不相限，随意成斑斓。
蒙蒙一寸枝，新故伤其间。
四时递相见，花叶了不闲。
安能待头白，然后凋朱颜。
阳春久断绝，梦想见弓弯。
醉后发高唱，狂句请莫删。
不贵文字奇，贵使耳目顽。
从来贤智出，不与庸俗关。
性情通草木，羞辨魑魅奸。
周道满荆棘，歧路盈海寰。
举足何所蹈，归去天台山。

六王失国四海归，秦皇东刻南巡碑。
法因史籀有增减，名与苍颉争飞驰。
自言功德可歌颂，黔首个个愚无知。
海神何故独拒命，风涛塞路蟠蛟螭。
群臣谄佞仙药远，死生治乱分两歧。
山灵不可守碑记，片段应作龟床支。
陵谷虽存世代异，耳目双被诞者欺。
只余纸本落人世，千古遗臭东南崖。
我闻秦望最高峻，城域所见非昔时。
何山距县四十里，符合传记壮且奇。
众峰乃是子孙行，古木几换蛟龙枝。
指东作西未足怪，父老流传从小儿。
政如涂山玉帛会，漫不可考岁久之。
梁君吏隐年甚少，郁郁寸角初解麋。
裹粮挈榼访古迹，气味萧散如分司。
忽闻片石在绝顶，小篆无乃斯翁为。
手披荆棘诃虎兕，拄杖直叩山头皮。
糢糊岂复有字画，此物及见秦乱离。
当时威势振天下，不言惨毒民嗟咨。
乘舆所至为刀锯，方岳何暇安礼仪。
关中屡弃百二险，历数浪指亿万期。
君臣乃尔自贤圣，鲠论不复相瑕疵。
陈迹安知百世后，樵夫牧子笑脱颐。
兴亡俄顷三叹息，抚掌重阅太史辞。
假使玉箸余笔画，文过其实世所嗤。
早知金石不可恃，相君应悔燔书诗。

高台跨崇冈，檐宇锁空雾。
新晴洗双目，十里在跬步。
霏霏渔浦烟，冉冉富春树。
风花不我私，何以理愁绪。
谁梳白玉窗，中有浮云度。
浮云吹不开，不见行人去。

数椽临苍波，我目得以寓。
长溪山根来，澄潭一回互。
万象森可掬，翛翛澹清素。
草短牛羊饥，沙暖凫鹜聚。
枯槎出断岸，孤艇横野渡。
荒寒何代城，隐沦尚门户。
昔时歌舞地，今日采樵路。
回薄万古心，斜阳在烟树。

积阴元自宅幽都，昨夜东风一扫无。
玉殿仙班摇杂珮，银罂御膳染香酥。
柳萦翠带方眠眼，梅褪红妆已露须。
拭目太平知有日，两宫勤俭过祥符。

圣道不可穷，探取随己欲。
平生所受用，政可一言足。
子思著中庸，暗室戒慎独。
危微恐惧心，此念施已熟。
学从西洛来，标榜相品目。
袖手看屋梁，表表知鸿鹄。
谁知胸中尘，往往盈斗斛。
伋也而有知，宁不贻彼忸。
吴侯蚤作吏，未肯事边幅。
得妙自圣处，了不关世俗。
颇知幽隐中，日月所照烛。
不敢欺秋毫，高情洁冰玉。
愿言从君游，着鞭蹈前躅。

恭览新诗清彻骨，挥毫落处耀名山。
寒踪久已知恩地，杖屦今朝得喜攀。
翳雨堙风遮远目，等闲轩豁为谁开。
天公岂是藏幽景，留待使君持节来。

满目风光二月时，小桃无数柳依依。
松间野寺临清浅，花底旗亭倚翠微。
人意不随春意好，此心端与赏心违。
目斜望断高阳侣，赢得惺惺骑马归。

满目风光二月时，小桃无数柳依依。
松间野寺临清浅，花底旗亭倚翠微。
人意不随春意好，此心端与赏心违。
目斜望断高阳侣，赢得惺惺骑马归。

足随意以行，目惟心所视。
若必待使之，动行即相戾。
是故造自然，斯为理之至。

瞽者不视色，聋者不听声。
观其动作间，视听由心生。
一心苟有蔽，耳目绝聪明。

金方正位凿平湖，物景堪将入画图。
两岸雨垂杨柳重，一汀沙立鹭鸶孤。
泓澄良夜摇明月，潋滟高秋蘸碧芦。
寓目潇湘徒有约，残阳归去独踌躇。

西山自高爽，更上百尺楼。
月华出万象，独以寸目收。
寒光增灏气，山影接江流。
相从更几日，醉赏同一瓯。
诸君有大志，应销别去愁。
衣食才足守坟墓，记取龙钟马少游。

阅遍平川至山足，投鞭下马缘山腹。
古柏屹如苍龙起，绝磴盘作长蛇曲。
气力已惫意未歇，市声不到境尤肃。
款门径谒紫金像，邃殿苒苒来香馥。
褰衣却上清虚阁，丛林障我千里目。
嘉名大榜起何人，来者先自叹烦促。
时于缺罅见一一，烟江黛嶂堆青绿。
先人昔此断还往，三年学古忘幽独。
当时诗板今无在，只余石刻记经轴。
拂尘再诵心欲折，世态万变流光速。
我方投迹随喧哄，文字堆床未尽读。
山中宴坐亦所愿，那得宽闲继前躅。
留连两日同僧饭，更念重来几凉燠。
作诗强写无穷悲，天风为我号寒木。

大柏森森护盘石，老聃踞坐三人立。
盛德之容本和豫，漠然不应岂真实。
向者隐奥九九篇，才示指画意已传。
细看尹喜磬折处，金篦刮膜见全天。
侍旁二子来何许，无乃徐甲庚桑楚。
注目拱手气不吐，画师笔端更解语。
函谷关废河水黄，授经台倾陇草荒。
一幅东绢吾无用，要逐青牛归帝乡。

试纵浮图目，闲纾客子情。
轩腾超世界，指点识乡程。
天大云欹野，江蒸气抱城。
长风饶振薄，落日倒光晶。
古色千年在，悲歌百虑盈。
战争初自苦，成败几堪惊。
狐兔穿蓬颗，珠玑入里氓。
剑关犹北向，巫峡只东倾。
往意增三叹，余踪付一瞠。
誓言逃俗网，碧海跨飞鲸。

目断扬州泪似江，龙舆半夜狩南邦。
徒闻四野方多垒，可惜黄旗漫绕杠。
浊酒有神磨岁月，愁山无赖入轩窗。
青萍三尺将生锈，愤气峥嵘只自降。

磬沼去郭近，得朋忻一出。
曲水媚秋花，轻云翳寒日。
幽野惬心期，平远快目力。
率尔进所携，杂陈初匪一。
初无恶客来，不妨歌妓密。
浮白行觞政，追韵严诗律。
晚醉语纷纷，夕寒风淅淅。
策杖归去来，书床鸣蟋蟀。

胪言峡山天下奇，欲观愁隔三千里。
常恐因循孤此兴，非假夤缘那得至。
偶逢月湖起仕宦，正指夔门愁凋敝。
忻然谓我便登陟，久矣与予同臭味。
何尝佳处倦扶藜，莫惮西征共行李。
绣旆前驱抵江陵，画鹢迎车舣沙市。
长年槌鼓转船头，川后回风送旗尾。
侵寻崖石惬幽赏，汹涌波涛反轻视。
雾船烟缆恣深游，露宿风餐浥清气。
百巧千奇类神工，纷至沓来恼吟思。
取句未佳恐难操，传笔欲书还复止。
去岁延陵骇心目，指摘形容写行记。
今年江夏袭见闻，掇拾绪余循故事。
试以七言用檃括，庶几二妙相表里。
或若洞户之谽谺，或若楼台之峻峙。
或若香山之插炉，或若笔架之横几。
或遮护如重帘幕，或张展如大旗帜。
或戍削如城堞高，或森列如刀剑锐。
或若蕉叶之斜纹，或若莲花之叠起。
或若顶相之初浄，或若蓬头之未理。
或剥落为枯松身，或刻画为古篆体。
或斧伤而痕迹乱，或锯解而缝罅细。
或如秋瓜作四分，或如笼饼裂十字。
或如白盐之浮霜，或如红霞之散绮。
或陈宝藏之所珍，或堆铁冶之所弃。
或累万块而不危，或悬一发而欲坠。
或飞磴而可扪天，或断崖而无立地。
或窝如狐兔之穴，或窈如龙蛇之閟。
或整如排立之衙，或鬌如对髽之髻。
或皎如日光玉洁，或霭如云碧烟翠。
或蜂腰而或蟆吻，或牛头而或马耳。
或鸾飘而或凤翥，或猫伏而或羊跪。
或如鼓卧如盘擎，或如幢垂如盖倚。
或如塔孤如桥拱，或如壁立如屏翳。
或激卧鲸之冲波，八月潮生怒不已。
或送垂虹之飞瀑，四时雪缟莹无比。
或如壮士之宵征，十十五五相拥蔽。
或如醉人之春游，两两三三互牵拽。
变怪纷然莫穷状，约略陈之可推类。
百篇须赋谪仙才，一石难施王宰技。
是时致身何萧爽，几月清魂无梦寐。
弱水蓬莱何用到，孤岸落伽宁有此。
由来介性不婚宦，聊寓闲情在山水。
既贪清致豁心胸，仍须长语琢肝肺。
糟糠虽恶饥者厌，土炭无味病者嗜。
万事终然总是空，一物未忘犹有累。
况闻南山韩退之，不及北征杜子美。
议论从公何足凭，唯阿相去真能几。
浮屠公案无尽话，维摩法门不容喙。
昭文不鼓无成亏，乞就先生参此意。

月湖先生乐山水，搜奇曾不远千里。
那知去郭三牛鸣，浮石岩中晦佳致。
神剜鬼划有许工，天坠地出知几世。
平时樵径所不由，一旦屐齿胡为至。
由来绝景难久藏，竟须好事与经始。
见之三叹欲忘归，市以千金不惜费。
公之得此真无价，我亦闻之喜不寐。
朝来幽事颇相关，乘兴纵观约联骑。
霜明日暖马蹄轻，曾不逾时即其地。
喷云泄雾疑有神，旋呼斤斧诛榛苇。
初惊巨石几百寻，突兀嶙峋湿云气。
嵌窦谽谺元自开，藤蔓骈罗巧相缔。
清涵竹木总坚瘦，阴生莓苔倍葱翠。
老根侧出掀虬髯，幽草倒生摇凤尾。
前山一抹横蛾眉，隔尽俗尘如户闭。
褰裳振足履崎岖，披棘扪萝穷幽邃。
忽有一径出自然，委蛇深隐阔盈咫。
四面周遭步转高，心领目击纷可喜。
处处出石作奇怪，续续哦诗聊比拟。
或黎其色如铁绣，或赭其容如酒醉。
或傲睨而痴自笑，或突怒而狠相视。
或开幽室为书院，或引长廊为客次。
或虚高下成楼阁，或严尊卑作堂陛。
或分半月隐天形，或展胡床圈地势。
或露码碯红而润，或错琉璃青且腻。
或如入关如升堂，或如卧榻如隐几。
或如立壁如拱梁，或如卓笔如布字。
递递逢迎巧献状，试举其凡莫殚纪。
最喜宾从可从容，甲乙其间有一二。
昔闻淡岩天下稀，金华仙伯载称美。
围中仅可坐十客，举此十倍加不啻。
余贺兹丘有所遭，初不远人人自弃。
先生一笑与我言，平生此兴觉为累。
岂期幸会得所图，孰使之然天实畀。
须臾更涉屏岩巅，指云此有无尽意。
一水萦纡殊有情，万山回环杳无际。
规以数椽安一榻，时来长啸舒清思。
愿观余力佐天巧，名与此山传不替。
自惟野性寡所嗜，犹喜登临同臭味。
剩欲相从为久计，祝公先了公家事。

山色浑连水，波光总映空。
卷帘秋雨后，注目夕阳中。
低下翩翩鹭，斜行点点鸿。
去天应尺五，归去会乘风。

摘胜寻幽须携壶，人生偷取醉工夫。
楚天云浄秋雨余，王孙招客追观娱。
昼寝忽来唤宰予，道有方壶宜同趋。
江神解事驱龙鱼，水波不兴清风徐。
柔橹咿哑人歌呼，美酒满载不待沽。
登亭忻与竹鹤徒，有径深稳醉何虞。
住处领略贪须臾，频频改席殊趑趄。
湘流渺渺含碧虚，孤烟落日不可模。
市尘彼岸自一区，嘉木奇石邻座隅。
亭下蒲帆逝不居，往往望此如仙都。
近对岳麓翠屏铺，上头目力到重湖。
昔年登览蔾杖扶，清凉甘露来香厨。
相看不远迹尚疏，济胜之具空踟蹰。
兴尽请以岁月书，仇香洒墨鸾凤如。
别后寄我诗成图，为问画家传本无。

满目烧畬险，那知此地偏。
一川通稳水，百顷著平田。
茅屋址犹在，草堂名自传。
蛮歌晚来起，仍觉在天边。

缣素巧貌溪山姿，宝藏肯笑虎头痴。
何人夜半胠箧去，信为羽化无疑迟。
魏明不惜万夫力，凿山累土夸神奇。
景阳突起芳林苑，谷城文石光参差。
叶公好龙广射虎，大方安能不笑之。
至人于物特寓目，远象过眼心弗随。
我公看山正如此，肯趁儿童脚力疲。
胸中五岳镇地轴，眼底三辰昭旗旗。
擢由汉庭宠分钺，来抚蜀土初褰帷。
巫山一览窥妙处，写入长歌赓竹枝。
坐令十二峰增重，已觉气压嵩华低。
太室少室敢辈行，小孤大孤何儿嬉。
岱宗日观峻徒尔，昆仑天柱高安为。
出云作雨均有是，泥金镂玉彼一时。
所谓造化一尤物，不在九华真在兹。
中山前言恐遂废，公之妙论已四驰。
半语犹存大公正，蟠胸经济看设施。
要令利济均四海，无间山崖与水湄。
只今苍生方属望，休戚在公颦伸眉。
愿公更为天下重，所养自养观诸颐。
量陂谁复能澂挠，德表居然无磷缁。
岩石巍巍具瞻在，孰不叹仰声噫嘻。
又何必东望瀛，南望嶷，北有天后之峻岭，西有云表之峨嵋。
与公高名并不朽，配以今日巫山诗。

重楼得云气深稳，户牖谁能发关键。
楼下轮蹄涣散驰，行人一顾不容返。
好游独是我辈闲，褰衣直上相推挽。
层轩危槛倚欲遍，更假胡床同息偃。
西南繁会惟此都，昔号富饶今已损。
填城华屋故依然，孰为君王爱基本。
茫茫八表聊纵目，情知日近长安远。
白云浩荡飞鸟没，玉笙凄凉红纷晚。
梁王吹台得李杜，黄公酒垆醉嵇阮。
高峰千载凛莫攀，与世相浊徒混混。
荷衣蕙带芙蓉裳，野服犹堪敌华衮。
去梯熟复共君谋，杀马毁车从此遁。

一室守丘壑，四海无遐想。
乐此邻里欢，坐阅草木长。
燕寝北窗下，枕几遂俯仰。
清风动柴荆，白日照穷巷。
接目有佳色，到耳无惊响。
乐哉心迹安，庶保神气养。
百年茅檐下，邈矣千载上。

圣主久临御，戢戈息生灵。
狂胡犯天纪，跃马舍虏庭。
四海涨烽烟，白昼亦晦冥。
不惟师无名，岂有间可乘。
大将失经略，淮壖气如蒸。
虏骑犯和州，采石势不胜。
登坛刑白马，意气甚凭陵。
朝廷颇忧虞，众心若摇旌。
谁知肘腋祸，自彼萧墙兴。
皇天相我多，一失遂有能。
黔黎卖钗钏，果见酒价腾。
坐收不战功，宵旰今已宁。
宸章粲星斗，蜂目见丹青。
行行若死然，此亦不足称。
谁云暴无伤，以兹庶可惩。

无目仙人揣骨头，暗中摸索认王侯。
价高毕竟无人买，冷却勾栏懡{忄罗}休。

青青陵上柏，橚橚庭中竹。
人寿能几何，譬彼电过目。
一觞命昵交，且以慰心曲。
驾言长安游，川光晨可掬。
神州何赫戏，高城矗延属。
峣榭干星斗，雕栭错珠玉。
鳞鳞王公第，华缨夹绣毂。
放怀恣槃虞，端忧竟谁逐。

上饶甿俗醇且古，千室鸣弦方按堵。
黄堂丈人今循良，河南治平追鼻祖。
讼棠留景分清阴，炉篆方羊燕寝深。
笑谈了却邦人事，游戏翰墨惟书林。
自从真行易篆隶，草圣书绝驰极挚。
游云惊龙初振奇，渴骥怒猊争作势。
臣中第一兹谓谁，寥寥典则其几希。
丈人尺牍妙天下，臧去收拾生光辉。
作古要须从我始，直欲名家自成体。
手追心摹前无人，一扫尘踪有新意。
纵横经纬生胸中，落纸便与游丝同。
缲瓮茧车飞白雪，织檐蛛网破清风。
一行一笔相联属，姿态规抚骇凡目。
临池漫劳三十年，千兔从教后人秃。
旧闻吕向连锦书，百字环写萦发如。
惜哉淟汩已无考，盍使北面称台舆。
独步不复名相甲，端恨二王无此法。
只今四海书同文，使者来求至将押。

宦途陆陆未回车，秋桂春萝总负渠。
目送飞鸿千里去，故山应草绝交书。

朝来爽气冠曾丘，急雨惊风正麦秋。
要得云轩聊放目，何妨松径暂低头。

愁霖方注射，骇浪忽冲斜。
宿鸟行惊雁，游鱼目失虾。
夕波奔析木，春涨过桃花。
沸渭今如此，谁乘犯斗槎。

昔闻天台山，一万八千丈。
层峰目华顶，魂梦几驰想。
朅来乘清秋，明发将独往。
小雨巧作难，祥云约仍爽。
风磴渍苔藓，霜崖乱榛莽。
峥嵘一何峻，梯空不可上。
便思捐竹舆，徐行倩藤杖。
老僧挹而言，兹山韬万象。
举头天宇逼，寓目岩扉敞。
重溟倒寒影，万壑振幽响。
峡迥啼猱猿，林高陨楂橡。
仙袂挹浮丘，飘然顿尘网。
今兹风雨时，烟雾接穹壤。
劲寒或薄人，跬步迷俯仰。
不如游石梁，重来事真赏。
斯言既𫄥𫄥，诚哉非我诳。
俗驾为之回，芜音不堪榜。
寄声山中灵，心期空鞅鞅。

昔闻天台山，一万八千丈。
层峰目华顶，魂梦几驰想。
朅来乘清秋，明发将独往。
小雨巧作难，祥云约仍爽。
风磴渍苔藓，霜崖乱榛莽。
峥嵘一何峻，梯空不可上。
便思捐竹舆，徐行倩藤杖。
老僧挹而言，兹山韬万象。
举头天宇逼，寓目岩扉敞。
重溟倒寒影，万壑振幽响。
峡迥啼猱猿，林高陨楂橡。
仙袂挹浮丘，飘然顿尘网。
今兹风雨时，烟雾接穹壤。
劲寒或薄人，跬步迷俯仰。
不如游石梁，重来事真赏。
斯言既𫄥𫄥，诚哉非我诳。
俗驾为之回，芜音不堪榜。
寄声山中灵，心期空鞅鞅。

欲把诗催雪，先将酒送寒。
冻云方作意，微霰已开端。
目断乡城远，心惊岁事阑。
拟同今日醉，待取玉花看。

黄山奇峰三十六，耸壑寿松多节目。
真工曲突扫芳煤，介圭拱璧陈玄玉。
浙河千里兹滥觞，万谷之皮捣冰霜。
肌理细腻色白皙，蜀网剡藤难雁行。
使君来自岷峨麓，曾赋客卿朝奏牍。
细字不作蝇头书，高文富有牛腰轴。
向来平步第一螭，勇退宛在番之湄。
陶泓毛颖幸旅进，快写元和圣德诗。

带郭长堤十里春，是中佳处外风尘。
层层危磴浑依旧，一一高亭已斩新。
领略江山初纵目，剪除荆棘不劳神。
携壶一笑须投隙，官事何时可脱身。

移梅种竹趁阳春，举目江山发兴新。
曲槛疏窗那草草，飞檐碧瓦已鳞鳞。
鼎来好语酬佳景，更有高僧话净因。
步屧踌躇乌亦喜，不嫌风雨垫冠巾。

地偏不接市廛声，古木参天鹤唳清。
台榭迥穷千里目，诗章突过五言城。
花移琼树真无敌，酒换金貂未足荣。
灯火归时笙管作，解嘲何事有歌行。

败叶翻风策策声，山根可掬石泉清。
东邻美荈久成坞，北陌新柑小筑城。
台在家边来更好，地连郭外得非荣。
曾楼纵目无穷景，安用垂涎杖屦行。

素质宁嫌潘鬓华，来时应有雪翻车。
赋传山谷文堆绣，种出麻源韵胜茶。
不向桂宫藏玉兔，合横蘂观俪琼花。
冥搜未获诗先作，驻目轻帆溯落霞。

城下经营二顷田，倒囊不惜买山钱。
一犁驻目雨初歇，三径藏身地自偏。
乞米帖来须领略，相牛经在与周旋。
尝新指拟翻匙雪，旱魃诛夷胜去年。

心随溪水清，目逆岫云生。
不惮躧芳屐，桥南鸥乞盟。

未央长乐宫，中有樗里墓。
沈沈天子居，咫尺穴狐兔。
乃知古圣人，如天覆下土。
虽袒裼裸裎，四目曾不顾。
贤哉季武子，杜殡迫西庑。
堂皇步武接，松槚暗钟鼓。
桃茢不屏除，刍灵许来祔。
忌讳后愈多，今人不如古。
曹瞒好发丘，凶德比夷虏。
掩骼埋其胔，人当事斯语。
我老得归田，买山因学圃。
郁郁琅玕林，丛冢不知数。
岂忍去枯骨，为我展杖屦。
恣其笋侵疆，不使种瓜瓠。
花木列四旁，亭榭亦回护。
数年畦迳成，或徙或如故。
尚有犷悍人，珥笔巧诬诉。
无言事自明，有物众所睹。
旧圹今弗堙，朽木且支柱。
尚恐妄男子，轻传市中虎。
书事示孙曾，无心觅佳句。

逐妇鸣鸠急定昏，不堪烟霭弄千村。
掩关尽日资筇杖，改席何时对瘿樽。
云暗松皮多节目，雨伤梨颊有瘢痕。
溪神若也心无妒，迎出常娥照玉盆。

半载悠悠只闭门，不知红绿遍千村。
山川满目供衰境，桃李成蹊出怨言。
可惜花飞聊洗盏，何期雨作阻行园。
车公不出须重讲，检校芳菲心兴存。

蘂碎叶伤多，风韵弗娱目。
独抱绝尘香，无心出幽谷。

濯冠沐浴意能虔，已萃缁黄介万年。
乐备八音浮喜气，香飘九陌凝祥烟。
双旌未用催茸纛，四牡何妨款着鞭。
夹道邦人方属目，试教舞袖略回旋。

元戎肤使憩胡床，寓目舟师夏日长。
捷比黄头能辑濯，勇于长鬣取余皇。
水中剑影蛟龙避，帐下兵威狐兔藏。
见说潢池毁多？新来归去事耕桑。

不论南北与西东，道路歌谣触处同。
要识太平真面目，丰年长入颂声中。

野鹤摩云万里心，一枝聊复寄高林。
愁边举目江山异，客里登楼岁月深。
长铗誓为知己用，短檠空伴读书吟。
龙门不拒通家子，应许来听正始音。

我祖来从锦江曲，尚忆郫筒醉春渌。
轻衫拂石踏花归，近傍青城结茅屋。
子孙散作淮海居，奕叶英风凛相续。
不惟丛桂竞传芳，时有高人更超俗。
或随羽化附青蛇，或避诏征称赤局。
我生本是林泉人，失脚尘中困羁束。
每逢蜀士话维桑，便欲携筇访前躅。
道人家世出巴西，万里江山见眉目。
笑施砭石起膏肓，坐察形神穷倚伏。
我席为门君荷旃，相见忘情谢荣辱。
幽香小鼎暮烟横，浊酒一杯春蚁绿。
此身多病经百罹，只合纫兰与餐菊。
休论燕颔觅封侯，莫说鸢肩腾火速。
我有风怀就问君，何时一饱颜公粥。
今日君行跨奔鹿，欲下鹅洲穿柳谷。
他年愿结白云期，与君同看金峰鹄。

渔阳千帜扫空来，满目妖氛鬭不开。
为问玉京何日复，伤心黄屋几时回。

吴山濯濯烟鬟青，湖水练练光遶城。
城中主人目如电，爽气坐纳山水清。
千门鸣弦夜月静，四野垂颖秋云平。
试占古语咏侯德，一贤可当百万兵。

青衫飘泊江海生，十年篷底载我行。
每逢胜地一长望，江山举目难为情。
登楼几作仲宣赋，在野犹带倪宽经。
迩来困甚几执热，愿焉一濯秋风清。

雨木冰，贯珠络玉千葩明。
横鞭一拂条叶动，宝钗堕地声铿鍧。
昨日登车天地墨，怪雨盲风起东北。
俄然散雹乱飞霙，流淖满途深没膝。
前车折轴不得行，后车脱辐泥翻轭。
晓来廓氛天宇清，万象夺目何晶莹。
凛如介士执矛戟，四野列阵霜雪凝。
汴河堤上民惊诧，问是何祥木冰稼。
平生有眼未曾看，旧说惟闻达官怕。
车中嗫嚅齐鲁生，尝学五传窥遗经。
因言前哲论灾异，占曰庶人皆执兵。
只应北地干戈起，草木如人刃相倚。
莫忧胡儿饮泗水，尽道明年佛狸死。

黧面长须桀黠儿，一生浑事杀人嬉。
莫将遗像欺群目，曾向贞元殿里窥。

一日复一日，山间已暮春。
人事有怵迫，景物无疏亲。
谁知一雨后，满目皆怀新。
风光欠管领，付与得闲人。

接物初无间，微言独得闻。
相期深造道，不为细论文。
自有高山仰，谁知半路分。
新阡疑可望，目断只愁云。

满目纷纷呈瑞雪，填沟塞壑谁辨别。
文殊无处顿浑身，普贤失却真妙诀。
乌鸦变作白头鸦，铁树翻成银线结。
报诸人，瞥不瞥，庭际无人立片时，便是太平底时节。

面目森严，语言希差。
不出飞猿岭，道声蔼天下。
活懒庵不传之宗，死衲僧虚头话霸。
五坐道场，丛林增价。
稽首拜手，虚空贴卦。

东隅有神人，被发两目丹。
手擎扶桑枝，腾光射乾坤。
朱鸟为前驱，火龙驾后轩。
祝融不敢瞬，卫以千炎官。
誓当扫霜霰，九宇常不寒。

扁舟望涵山，一塔白云里。
东西互迎送，目尽三十里。
下有布金园，轩窗面流水。
上人富愿力，物物尽经始。
庄严万人缘，功就只弹指。
空斋了无事，鸣琴对清泚。
游鱼应朱弦，万籁入流征。
我来不忍去，一听赏幽耳。
雨余新月上，云物纷可喜。
莫作箕山吟，秋风坐中起。

逢人似相识，初不辨名字。
折腰致寒暄，但道久暌异。
归来省眉目，仿佛犹梦寐。
自非知心交，君辈定难记。
将无半面别，正恐呼声似。
中年况多忘，错认固无意。
典刑要深思，摸索岂难事。
尚想睢阳公，一见了奴隶。

常年待三白，此语未免俗。
谁言岁将徂，一雪自云足。
魃妖与疠鬼，不待巫茢逐。
初喜没马蹄，还惊上牛目。
三日雪不休，冰澌被茆屋。
我贫固无事，尚赋一囊粟。
长饥望年登，政恐麦不宿。
天公岂相撩，馈以万顷玉。
朝来一堪煮，茗椀荐新菊。
窗中有佳致，一水卧寒绿。
城闉閴在眼，况复见岩谷。
相过二三子，共喜醅瓮熟。
狂歌且暂醉，夜半还秉烛。
犹胜杜陵翁，山中掘黄独。

忽忽倦行役，栖栖问穷途。
生涯能几何，所抱诗与书。
凄凉吴淞路，不到十载余。
当年路傍柳，半已阴扶疏。
系舟上高桥，春水正满湖。
鸥鸟如有情，见人远相呼。
境豁目为纵，兴长心特舒。
尚想张季鹰，此焉赋归欤。
生前与身后，底用论区区。
但当酌美酒，一鲙江中鲈。

桑田变东海，此语闻自昔。
嗟我百年人，耳目讵能识。
谁言钱塘江，遂有车马迹。
涨沙莽云屯，衣带仅寻尺。
我初未渠信，束襜俟潮汐。
是时月既望，春晴好风色。
同舟二三子，击楫意颇适。
中流类坳堂，竟作胶柱瑟。
褰裳乱涛波，植杖负囊笈。
居然濯我足，长堤慰行客。
西兴忽在眼，唤渡犹顷刻。
鲲鹏定何之，鱼龙岂迁宅。
斜阳照高岸，得酒饯寒湿。
平生忠信怀，对此徒感激。
翻成仆奴笑，抚事吁莫测。
莫问曲池平，空悲岘山侧。

有酒不得饮，呼船过溪南。
溪南亦何好，古寺依晴岚。
上有百尺楼，下有千丈潭。
城闉一目尽，晚山日相衔。
烹茶吊陆子，蜡屐登巉岩。
相逢作行乐，犹胜空坐谈。

车尘蔽重城，俯首但阛阓。
谁知达观亭，自与空阔对。
青山接檐楹，白塔见云外。
迢遥眼界浄，妙处心境会。
平生九垓期，洗耳听天籁。
一为簿领缚，局促无可奈。
每凭君家栏，旷若解铃釱。
跻攀得遐瞩，顿觉天宇大。
颇惭北山移，欲赋楚台快。
泰然发天光，闲目了无碍。

自我来南溪，池塘几春草。
结茅依云端，爱此山回抱。
奇峰七十二，罗列景逾好。
岂殊谢公窗，澄江更萦绕。
孤城千家邑，一目可尽了。
植葵思夏深，种菊待秋杪。
物华静中见，至理得深造。
东山与鲁郊，底用评大小。
平生丘壑心，计拙讵能巧。
亭皋远俗客，曳杖日频到。
箪瓢乐未改，在涧槃亦考。
况有吾人诗，飘然异郊岛。

筑城始议戍，寓兵复言攻。
二年大江南，兵戈在目中。
忧时亦千虑，惟子与我同。
诣阙请长缨，终军本儿童。

腾驹轻卧驼，野蔓欺落木。
举头便干霄，春至亦重绿。
人生百年内，万事纷过目。
得为蠖步伸，失作蠵颈缩。
古来旷达士，一视等蛮触。
功名本时命，用舍岂荣辱。
汤公涉南荒，岁月犹转毂。
几年卧新州，宁肯事鸡卜。
身安一瓢饮，志大五车读。
朅来灵山隈，跫然慰虚谷。
濯足山下泉，爱我泉上竹。
相从一长笑，忍效阮生哭。
胸中经济略，欲语动惊俗。
谁知天意回，归棹如许速。
春风正浩荡，江水清可掬。
海涛拍千峰，挂席下浮玉。
遥欣倚门念，三径欢僮仆。
送君得无恨，我步嗟局促。
要看万里途，更试参云足。
家山幸毋留，吾皇思陈牍。

官居地多隙，种竹及春早。
萧然三亩园，便可事幽讨。
层峦寓岩石，一目惜尽了。
移根互掩映，取径作深杳。
飞来几乌鹊，相唤亦栖绕。
微风与新月，屡舞欣袅袅。
乃知亭馆闲，有竹自能好。
堂前艺梅花，堂后列萱草。
叩门有俗客，未至迹已扫。
遥怜敬亭下，巷僻客仍少。
庭隅方解箨，相对亦社保。
吟哦五字句，饮水良不饱。
春雷发头角，茧栗未应小。
卜居如有得，破地出池沼。
胸中千亩计，岂顾万事扰。
他年醉林间，准拟成二老。

七十已过半，所向意不如。
一官计大州，仆仆畏简书。
酒薄不可醉，歌舞见已疏。
亦有淡生活，诗成自相纾。
池面数尺地，荆棘试翦除。
为觅桃李花，养根待春初。
日暮公事已，呼童细耘锄。
稍稍浄朽壤，依依列荒墟。
岁月能几何，坐见红绮舒。
更须土脉动，艺柳分芙蕖。
赏心固难事，寓目良有余。
即此且痛饮，三年冀安居。
勿言传舍耳，吾生亦蘧庐。
苟无名利著，朝市均樵渔。

我居面山俯潺湲，凭轩卧牖皆见山。
山光水影入怀袖，秀色爽气非人寰。
故人怜我新结屋，犹恐看山未能足。
丹青写作何许图，不碍闭门聊纵目。
千峰缭绕生白云，小舟荡漾横江滨。
楼台高下出兰若，杳渺似有钟磬闻。
坐惊岩壑环四壁，寥落高秋变春色。
方壶瀛洲远不隔，武陵桃花定谁识。
君不见韦侯绝笔画古松，黑雨白日摧虬龙。
杜陵老翁三叹息，况有山木洪涛风。
又不见玉堂真仙草诏罢，静爱春山郭熙画。
文章信美身不闲，青嶂白波眼中借。
我今乘间身未衰，杖藜独步哦新诗。
出门见山入见画，佳兴自喜来无时。
卧龙山腰镜湖尾，知有高斋照清泚。
功名逼子未得休，归坐玉堂应记此。

瑶姬家山高插天，碧丛奇秀古未传。
向来题目经楚客，名字径度岷峨前。
是耶非耶莽谁识，乔林石庙常秋色。
暮去行雨朝行云，翠帷瑶席知何人。
峡船一息且千里，五两竿头见幡尾。
仰窥仙馆至今疑，行人问讯居人指。
千年遗恨何时伸，阳台愁绝如荒村。
高唐赋里人如画，玉色頩颜元不嫁。
后来饥客眼长寒，浪传乐府吹复弹。
此事牵连到温洛，更怜尘袜有无间。
君不见天孙住在银河浒，尘间犹作儿女语。
公家春风锦瑟傍，莫为此图虚断肠。

江南酒美樽不空，十年醉倒梅花中。
经行所见略可谱，一一秀骨含仙风。
不将铅华污真色，亦有醉脸匀春红。
重英千叶两何好，玉立但喜肌微丰。
红绡金缕变新样，品异独许天香同。
花开到处即吾圃，水寒月淡烟空蒙。
醉来踏雪更起舞，长歌目送南飞鸿。
自后春归厌寂寞，坐觉桃李难为容。
忽惊横轴入吾手，世上犹有丹青工。
扶疏清影卧空碧，一笑似喜曾相逢。
君家亭馆安用此，此物自昔添诗穷。
诗成妙手傥不惜，画我曳杖穿芳丛。

吾闻灵龟不愿死有用于清庙，但愿曳尾安泥涂。
所以漆园吏，坐叹清江使者逢豫且。
龟峰之龟定何物，不在泥涂之下，乃在万仞之上高突兀。
是耶非耶远莫测，安然不动藏其穴。
伊昔帝尧有圣德，此龟无乃负图出。
图成授帝埋其骨，犹使琢石志之存仿佛。
又疑神禹碑，刊在衡山巅。
碑高上与日月并。
此犹其趺弃不取，神鬼守护逾千年。
我欲诘其端，此事恍惚无迹，往往皆在太古前。
斗中神人被发立，蜿蜒佐之从汝蛰。
九阴司存当在此，今汝巢南失其职。
又闻巢县事，颇似伊尹生空桑。
母妪避水欲徙去，待汝两眼生赤光。
遂令万室之邑化作鱼与鳖，汝乃遁走至此藏。
上天震威趣汝寿，使汝扶服死且僵。
丑形质磔在石笋上，不可以钻，不可以灼，不可以搘床。
奈何犹复不自敛，荒崖断壑反以名字彰。
因思支祁锁颈泗水中，帝以巨镇岌峨压其宫。
名之以山不以峰，岂有形状与此同。
吁嗟此山气象槃礴亦雄伟，奇峰罗列三十二。
或如威凤昂其喙，或如俊猫立且戏。
石锺孤撑危欲坠，蜃楼矗起见天外。
大眺么么不足记，神旗铁壁非一类。
何用独取汝之名字，岂汝黠且庸。
鼓妖衒怪百里内，使汝生存跌宕安可制。
我初信汝灵，今复知汝凶。
江湖波涛汹涌不一濡汝足，云雾呼噏阴晴变态犹无穷。
不知造物安用此，徒以动荡耳目夸儿童。
何时巨灵引手掷汝八荒外，举头直见天穹窿。

丹阳湖中好风色，晴日波光漾南北。
湖岸人家榆柳行，风飐低昂似迎客。
系船并岸聊一呼，老农指是官田圩。
长衫紫领数百辈，见我罗拜长嗟吁。
政和回头五十载，官长筑圩宛然在。
东西相望五百圩，有利由来得无害。
官圩民圩奚所拘，此地无田但有湖。
围湖作田事应尔，底用彻地还龟鱼。
民圩不坚自招水，水潦何常镇如此。
官圩六十里如城，削平为湖定何理。
请看今来禾上场，七百顷地云堆黄。
县官籴米三万斛，度僧给牒能商量。
我闻此语汗生面，千闻岂如目一见。
吾君神圣坐九重，轻易献言谁复辨。
却忆吴中初夏时，畚锸去决湖田围。
鸡惊上篱犬上屋，水至不得携妻儿。
无田赴水均一死，善政养民那得尔。
寄言父老且深耕，为汝驰书报天子。

黄须鲜卑勇无策，自驰骏马来窥贼。
贼奴但怪日绕营，起看飞尘已无迹。
宝鞭不惜弃道傍，坐令老妪知兴亡。
百年社稷有天意，奸锋逆焰徒鸱张。
孤城遗迹森在目，平湖无波春草绿。
却对青山忆谢公，公老犹嫌人姓木。
边兵已重朝士轻，中原有路何由行。
柙中虎兕不可制，江左夷吾浪得名。

秋风作霜枫叶丹，扁舟未发龙山湾。
山头窣堵半天出，十年笑我几往还。
今年结束值重九，爱此山水照高寒。
亲朋话别情总厚，兄弟白首仍苍颜。
相留一笑不易得，争挈美酒罗盘餐。
登高正尔在高许，下视扰扰真尘寰。
追思姑孰有故事，雅宴亦复同此山。
虽云小异得佳客，主人须猬怀胸奸。
沧波至今洗遗恨，岂若我辈同清欢。
是时郊原新雨足，历历烟树明江干。
放怀自知人境异，极目顿觉天宇宽。
惜无五弦寄妙手，已有征雁横云端。
南飞休论九万里，东游更渡五百滩。
明宵酒醒会相忆，梦绕百级凭飞栏。

君不见江城梅花春欲动，剪冰仙人作花供。
客来酒尽甘啜醨，常恨公田无秫种。
雪晴梅蘂更可爱，百匝来看地犹冻。
杖藜一笑答春风，岂必鸣鸾与歌凤。
幽香要自己心清，冷艳不禁还目送。
兴来往往得佳句，落纸挥毫字尤纵。
却惊车阵有勍敌，旋结赵叟盟衡雍。
孤芳未省须刻画，百卉应先厌嘲弄。
我如蟋蟀鸣苦迟，君似骅骝骤难控。
相如上林晚奏雅，灵均喜橘工记讽。
不妨聊继广平公，东阁疏枝与君共。

君不见紫髯将军射无敌，志目中眉犹动色。
晚年惊见卖油翁，一线穿钱曾不失。
人言手熟会当尔，世事由来真一剧。
纷纷刻楮技已穷，厌看人力须天工。
湘妃抚掌汉女笑，为我试手冯夷宫。
芙渠生叶不自展，胡为正在阿堵中。
青铜翠羽光相映，莫遣游鱼动荷柄。
芳心满眼谁得知，坐使诗人发嘲咏。
我言羞涩囊久空，井中飞蚨那得逢。
不如青鸭为衔去，賸买明月酬清风。

千载西州路，何人不此行。
山横桃叶渡，江动石头城。
天阙云端耸，秦淮雨后清。
敢论风景异，举目笑平生。

极目慈云路，看山立少时。
湖光经雨阔，柳色泥烟垂。
琢石观蹲兽，镌崖读断碑。
西关知底险，抚掌笑儿嬉。

道学尊闾里，衣冠见伟人。
鸡群真野鹤，麕角目祥麟。
谠论追前辈，清时识诤臣。
他年激贪懦，风动霅溪滨。

不到仙山二十年，道人双鬓亦皤然。
却看翠岭千寻石，又泛清溪九曲船。
目极已高聊自喜，身轻欲上可无缘。
只应猿鹤遥相认，笑我归耕未有田。

去天尺五城南寺，目极层轩得此游。
山阔雨收云点缀，江清日淡柳风流。
僧扉缭绕牛鸣地，楼阁参差斗大州。
公自蓬莱旧仙伯，一麾真复占鳌头。

山绕孤城水拍空，惜无残月照疏桐。
江干云断夜来雨，木末凉生秋到风。
六代兴亡知寺古，老禅神异载碑丰。
诗成极目苍茫里，惜别情怀醉梦中。

目尽西山落照边，危亭风景故依然。
重来身忝二千石，老去心惊十九年。
种柳已高丹槛外，栽花犹占绿窗前。
不堪素发纷垂领，还愧青春令尹贤。

风景新亭旧往还，谁能举目较河山。
宦情老去秋多感，官事忙时夜始闲。
窗外槁梧风瑟缩，竹间乱石雨淙潺。
青灯已作江湖梦，同约归期早晚间。

文笔超然自不群，胸中韬略未全陈。
讵应远致岭南士，会见来清塞北尘。
桂海接天聊纵目，火云堆露正关身。
元戎在昔同科彦，一鹗飞书上紫宸。

十年门户苦雕零，屈指天涯几弟兄。
羁旅可堪怀世事，典型谁与振家声。
惊心朔岸秋风急，极目南溟瘴雾横。
好过贪泉未应酌，少年游宦要冰清。

青云涂路本青毡，圣愿相期四十年。
台阁久嗟君卧疾，山林空叹我华颠。
伤心二女同新穴，拭目诸生续旧编。
斗酒无因相沃酹，朔风东望涕潸然。

极目亭边花定开，野棠山杏手亲栽。
春风拂槛知何似，应记刘郎两度来。

荧荧目色为生寒，蛮獠歌呼意自闲。
莫倚便能探虎穴，势卑还长越王炎。

地迥高楼目，天寒故国心。
江鸥无万里，云木自千寻。
门掩斜阳下，人归落叶深。
风前怅何许，入耳越乡吟。

七闽山秀江逾碧，俗知礼义亡奸慝。
贼潮何事率淮民，拥众南来稍蚕食。
椎埋却冢荒径里，醉饱呼天烂渔弋。
孽驹蹑迹逞神怪，河海波腾云泼墨。
门开启圣像双阙，台筑三清伴紫极。
一朝春燕飞入宫，九龙帐底生荆棘。
举宗屠肆血腥秽，骸骨无人坎坟域。
群凶睨目暗招邀，起火狐鸣乘月黑。
雪峰禅客漏遗种，物色漳川俄访得。
芦黄苇白秋风多，欲话辛酸语还塞。
易衣传入虎狼口，翻覆死生难可测。
至今尚余下辇处，巧作妖言相诞惑。
我曾亲到国师岩，父老颇能为记忆。
吐冤戟手骂从效，阴与群奸为羽翼。
孤僧逼将上车去，水石含悲空寂默。
唯有霜锺音韵清，破寒千里传消息。

人间不可以托兮，信长风而云行。
浩漫其将何之兮，怅飘忽而徂征。
天生材以有用兮，思逢时而经纶。
苦恩疏而媒劳兮，坐长叹以抚膺。
鸡聚族以争食兮，凤孤飞而无邻。
璚草隠于深谷兮，层丘蔽以苍榛。
骅骝拳跼而不得食兮，蹇馿得志以鸣春。
蝘蜓嘲龙兮鱼目混珍，嫫母衣锦兮西施负薪。
世道有此翻覆兮，谁察余之坚贞。
块独处此幽默兮，乃龟息而虬蟠。
不旷荡以纵适兮，何拘挛以守常。
将倚剑乎天外兮，欲挂弓于扶桑。
以倥偬而为巢兮，以虚无而为场。
运以大风之举兮，假以摩天之翔。
前期浩乎漫漫兮，浮四海而横八荒。
赤玉舄以东上兮，烟苍苍其逢山。
逢羽人于天门兮，方瞳好其容颜。
遗我书以鸟迹兮，读不闲而三叹。
偶然值乎青童兮，绿发双双其云鬟。
笑我学仙之晚兮，蹉跎凋乎朱颜。
玉女飘飘而下兮，遗我以流霞之杯。
稽首拜而自愧兮，弃世何其悠哉。
随风恣其飘扬兮，不知东走之迷。
忽抚己而自笑兮，问南登之路岐。
采姹女于江华兮，收河车于清溪。
卧香炉以餐霞兮，窥石镜而心清。
遥见仙人于彩云兮，把芙蓉于玉京。
期汗漫于九垓兮，接卢敖于太清。
乘兴任夫所适兮，鸣驺忽其西驰。
栽若木于西海兮，采琼蘂乎昆山。
揖叔卿于云台兮，恍惚凌乎紫冥。
饮玉浆于丹丘兮，备洒扫以明星。
赤松借予以白鹿兮，挟两龙以相从。
传秘诀于韩众兮，精诚与夫天通。
西上既穷其登攀兮，云飘然而无心。
八极可以神游兮，赋大鹏于北溟。
激三千以崛起兮，向九万而迅征。
访广成于至道兮，闻大块之幽居。
掇玄珠于赤水兮，天下不知其所如。
凌云霄以直上兮，入无穷而遗形。
骑日月而羽化兮，翼鸳鸾而云行。
出宇宙之寥廓兮，羾阊阖之峥嵘。
载长云之河车兮，十二楼与五城。
登真朝于玉皇兮，赐琼浆以玉杯。
听天语之察察兮，廓如云而天开。
天地同乎枯槁兮，生世如乎转蓬。
君子化为猿鹤兮，小人或为沙虫。
营营为何所求兮，鸡鸣趋乎四关。
十步而九太行兮，世路多乎险艰。
传其语以铭骨兮，永愿辞于人间。
忽魂悸以魄动兮，即归路而长叹。
转天车于六龙兮，云骈下而飘翩。
风为马兮霓为裳，靡星旃兮回鸾车。
烛龙衔光以照物兮，列缺挥鞭而启途。
欻翳景以横翥兮，逆高天以下垂。
望四海兮何漫漫，长相思兮在长安。
复长剑而归来兮，谒九重之天门。
白日照吾之精诚兮，效剖胆而输肝。
吐峥嵘之高论兮，开浩荡之奇言。
所谓代马不思乎越兮，越禽不恋乎燕。
流波思其旧浦兮，落叶坠于本根者也。

予为谪仙兮，薄游人间。
傲岸不谐兮，世路艰难。
折芳洲之瑶华兮，采琼蘂入乎昆山。
愁长安之不见兮，坐拂剑而长叹。
魂一去而欲断兮，与春风而飘扬。
飘扬其竟何托兮，造化为之悲伤。
于是帝命巫阳，若有一人。
神气黯然，精魂飞散。
迟尔归旋，乃下招曰，魂兮归徕，无东无西，无南无北些。
碧海之东，长鲸𣸣涌，不可以涉些。
扬波喷云，蔽天鬐鬛些。
齿若雪山，挂骨于其间些。
归徕，去无还些。
魂兮无南，南山白额穷奇䝙貒些，牙若剑错鬣如丛竿些。
口吞殳鋋，目极枪橹些。
归徕，饲豺虎些。
魂兮无西，西当太白，横绝峨嵋些。
地崩山摧，天梯钩连些。
峥嵘崔嵬，朝虎夕蛇些。
磨牙吮血，杀人如麻些。
归徕，行路难些。
魂兮无北，北缘太行，嶝道峻盘些。
马足蹶侧，车轮摧冈些，气毒剑戟，严风裂裳些。
归徕，北上苦些。
魂兮归来，君无上天些。
天鼓砰訇，雷震帝旁些。
投壶玉女，笑开电光些。
风雨之起，倏烁晦冥些。
犬吠九关，杀人以愤其精魂些。
归徕，天路何因些。
魂兮归徕，君无下此幽都些。
闭影潜魂，遗迹九泉些。
剑轮汤镬，猛火炽然些。
疑山炎昆，苦海滔天些。
归徕，保吾生些。
魂兮归徕，还故乡些。
高楼甲第，连青山些。
飞楹磊砢，栱夤缘些。
云楣横绮，桷攒栾些。
皓壁昼朗，朱甍鲜些。
金窗绣户，朱箔悬些。
魂兮归徕，列珍羞些。
月光素盘，饭雕胡些。
鲁酒琥珀，紫锦鱼些。
白酒新熟，黄鸡肥些。
山盘秋蔬，荐霜梨些。
吴盐如花，皎白雪些。
玉盘杨梅，为君设些。
魂兮归徕，恣欢谑些。
南国美人，芙蓉灼灼些。
洛浦宓妃，飘飘飞雪些。
长干吴儿，艳星月些。
西施东邻，秀蛾眉些。
一笑双璧，歌千金些。
琅玕绮食，鸳鸯衾些。
博山炉中，香火沉些。
魂兮归徕，醉壶觞些。
青娥对烛，俨成行些。
玉童两两，吹紫笙些。
佳人当窗，弹鸣筝些。
玉壶美酒，清若空些。
看朱成碧，颜始红些。
连呼五白，行六博些。
赤鸡白狗，赌梨栗些。
半酣呼鹰，挥鸣鞘些。
金鞍龙马，花雪毛些。
霜剑切玉，明珠袍些。
魂兮归徕，入长安些。
清都玉树，瑶台春些。
万姓聚舞，歌太平些。
伐鼓槌钟，启重城些。
日照万户，簪裾明些。
骑吹飒沓，引公卿些。
白日紫晖，运权衡些。
倒海凌山，索月采荪些。
文质炳焕，罗星旻些。
魂兮归徕，乐不可言些。
乱曰：长相思兮在长安，络纬秋啼兮金井栏。
望夫君兮安极，我沉吟兮叹息。
怀洞庭兮悲潇湘，把瑶草兮思何堪。
念佳期兮莫展，每为恨兮不浅。
荷花落兮江色秋，秋风袅袅夜悠悠。
魂兮归徕，谢远游。

将军大宝剑，磨久苍崖斑。
一日试利刃，断石倚两山。
倒枕泉水碧，生光斗牛丹。
至今胡虏过，目顾骨先寒。

满目暮山平远，一池云锦清酣。
忽有钟声林际，直疑梦到江南。

风蒲水荇度清香，两两飞凫堕渺茫。
目送征帆掠波去，碧天无际暮云长。

爱公北堂幽，背郭出尘外。
登临揽万象，气宇自怡泰。
目寄孤归鸿，道存不下带。
山水含清晖，况复总其会。
隔岸列乔松，亭亭若车盖。
云过矫虬龙，风来听竽籁。
于此省借留，饥民斯有赖。

婉彼邹氏女，其父尝籍兵。
嫁作耕夫妻，妇道以勤称。
厥夫惰农业，居肆寄郊坰。
薪爨不时给，贮粟未满缾。
行年三十余，脸白两鬓青。
谁家马上郎，一见愿目成。
留连不忍去，斜红挂日钲。
携篮夫偶出，次第陈私情。
示以箧中金，持赠固不轻。
正色叱走之，郎马不及乘。
未几老狂生，幞被问宿程。
百计稍与语，酌酒欲同倾。
窗前理残麻，不顾空丁宁。
复出绮香囊，藉以五花缯。
擎来通郑重，虽受心不平。
收之置敝箧，生意正经营。
托言姑少待，反把柴门扃。
长声呼四邻，悲切不忍听。
逡巡夫亦归，絷缚诉县庭。
县官颇嫉恶，慰遣壮其能。
抚几三叹息，恨今无肉刑。
吾闻秋胡妻，死有不朽名。
又闻昔罗敷，语直理甚明。
人生各有偶，勿用行兼并。
奈何世混浊，强暴相侵陵。
邹本微贱人，姆傅初不经。
何况抱贫苦，守身屹长城。
后世迹其事，足媲古烈贞。
谁秉董狐笔，大书播余馨。

忽逢劬劳旦，儿女拜我前。
低头勿颂寿，迺公实不天。
东南西北去，日月时序迁。
目断乌江麓，高坟锁暝烟。

颜子趣高远，改过不待形。
子路虽未及，有闻思欲行。
庸人过莫知，心目任盲腾。
纵复觉其然，如醉不愿醒。
幽显孰可欺，徒自蔽聪明。
直待形迹著，巧饰漫经营。
辞屈既无益，敛翼如冻蝇。
豫贵介于石，安取冥豫成。
讼要免终凶，谋始那用争。
颐养知节慎，损疾在窒惩。
下交傥不凟，恶习难薰蒸。
师诲当佩服，胜己求友朋。
过言与过行，点检莫暂停。
粗能遵此戒，无忝尔所生。
海鸥识机深，良马认鞭声。
尔过勿惮改，岂知禽兽情。
善恶审取舍，勿用苦叮咛。

我昔阅画图，酷暑江天景。
是行不作难，巨舰寄萍梗。
柁楼一放目，合付诗管领。
烟雨山出没，浦溆林逾静。
水行三四家，蓑篷事畦町。
闲牛负乌鹊，散牧无人境。
淼淼万顷波，撇掠小渔艇。
南风吹霁月，碧玉兼天浄。
清绝迺如许，独恨句非警。
强作捧心颦，语出辄肯綮。
共载多骚人，解颐埒匡鼎。
模写入新诗，敢惮再三请。

法官道家流，修奉有年所。
灵验感人多，时贤赠诗句。
一日来访予，三揖进宾庑。
函袖出异书，雷文加释注。
涤手遍披阅，因果皆有据。
纷纷秦汉后，死者略可睹。
权量巧心计，悖道忘君父。
贪淫蔑仁义，往往涴斤斧。
质经吾圣人，有理无其故。
迨乎震夷伯，隠慝才显露。
嗟乎三代前，朴实犹近古。
后者业虽炽，日甚造罪苦。
不然子之书，何迺遽有许。
自居田野间，兹事闻亦屡。
又知今视昔，已复不胜数。
蠢彼无知辈，徒诵孝悌语。
人貌犬彘心，埋头入秽污。
俯仰多厚颜，劬劳忍深负。
目前恣为乐，遑恤盈墨簿。
愿子持此书，镵石置通衢。
比屋得大诫，毋致烦天诛。
下愚终不移，自取任从渠。
有能用斯言，仙籍登不诬。
脱或秘弗示，与道终悬殊。
述此赠行色，子其信否乎。

双剑插银潢，飞下作惊瀑。
奔流两山间，峡石峙青玉。
大声殷其雷，余响乱琴筑。
澄泓神龙居，秽浊不敢触。
派别入危亭，湍激如转毂。
亭前石磴斜，快泻皱明縠。
我来濯尘缨，一览骇心目。
雾罩香炉峰，龟鹤舞见腹。
山尖应更好，恨不骑黄鹄。
老坡五字句，敛衽三敬读。
是翁久已仙，鲲鲸随绝足。
犹有出尘语，与世作轨躅。
援笔记姓名，良惭学貂续。

将军啸咤风雷生，一诺之宠千金轻。
仰头看山默不应，此段王郎真绝人。
人言爽气定何物，面目俨然君不识。
非氛非祲非烟云，可以意了难口说。
子猷拄笏人笑痴，先生作斋人愈疑。
但知谈河不救渴，岂信秀色能充饥。
千峰横青朝过雨，折简招归入诗句。
傥有俗客来叩门，为道我眠卿且去。

多难从来气不舒，老而多病背挛如。
足疡所赖非心害，目眚犹欣见旧书。
白昼欲眠神思倦，青春闲度物情踈。
生涯淡薄随时过，他是他非莫问渠。

半年懒向此经行，上巳重来雨乍晴。
三径就荒春草合，一亭依旧暮山横。
怅怀丘壑空陈迹，极目园林不胜情。
老境何堪风断雁，倚栏挥泪咽溪声。

劳生着意在荣观，炊熟黄粱万虑宽。
溢目琴书聊自乐，半窗风月不吾悭。
从谁更觅安心法，回首几经行路难。
料想已能同水镜，任他胸次九疑山。

蜡屐恣幽寻，未能得其要。
登临一放目，千峰供俎豆。

太朴一已散，人伪日滋彰。
持彼炎凉态，指目为温汤。

树凋叶落，体露金风。
尧眉八字，舜目重瞳。
机如掣电者，难寻踪迹。
口似磉盘者，蓦地相逢。
翻地揭天休作解，新罗元在海门东。

疏茅裂万户，百战未易得。
一识荆州面，不作半钱直。
朝曦明生东，夜斗光炯北。
皎皎群目用，余影到盆隙。
共在一世间，能无一世杰。
要渠两眼青，洞此寸心赤。
使君绝不凡，白璧生径尺。
龚黄汉循吏，阮谢晋人物。
稍稽一节趋，戏从五府辟。
端知付两轓，乃用倡九牧。
春风长桑柘，豚犊饱栅枥。
遗秉利寡妇，负戴无斑白。
灵河贯中国，寸地沾滴沥。
三公乃故事，企踵荣昼接。
慕用吾已夙，愿见忧不亟。
聊欲写我心，敢幸康而色。
宾庖月照俎，谈阁风满席。
秋霜湿征衣，行李惊遽迫。
恋轩寄悲啸，孤恨绕华{卓戈}。
权舆置身地，大冶天地窄。
相马不相肉，剖玉莫剖石。
狗盗何足言，囊锥有奇客。

百为自丛拏，至理在绵眇。
刀硎閟新颖，镜像蓄遗照。
吾心又不然，一士欲矫矫。
目送云端禽，举觞可以了。

谁浇无边春，酿成此天色。
文章祇引睡，茗椀不着力。
虽无田父邀，欲到野人宅。
日萼鬭深妍，风条舞柔碧。
数峰极蕴藉，未到辄目逆。
人心有同然，一样寄岑寂。
茅茨破不补，吾意嘿有适。
置樽小轩户，云气手阖辟。
苍苍万檀栾，晚吹自萧瑟。
穿荒取微迳，便旷从短策。
忽与幽兴会，照我两尺璧。
白虹润山木，取友固多益。
谈深近迂怪，理奥烦探索。
鲸杯不足吞，马肝无用食。
玉虬蟠蜿蜒，万鳞寒缩涩。
饯春春未阑，尚及三之一。

行役道荒戍，马行何徐徐。
市人捉筠篮，偃然数尾鱼。
始疑失清波，残息惫不苏。
俄掉尾与鬐，示之尚可图。
杀戒宿所持，坚盟敢渝初。
尔命如丘山，我金若锱铢。
敢靳百钱惠，坐视甘醢葅。
空篮俱置之，涟漪纵缧俘。
旋收褫骇魄，亟反清泠居。
仆夫亦欣然，毋疑校人诬。
为龙未可知，风雷跃云衢。
田文出函关，子卿反荒区。
骨肉一笑粲，乐哉定何如。
人心如面然，贤鄙异所趋。
放者尚反顾，捕者已纵罦。
为德惩不竟，护以西竺书。
世事岂易料，聊欲明区区。
人羊互吞啄，佛语深切肤。
闻声戒肉食，孟轲远庖厨。
孔释喜交戈，好生理则符。
浪言物与人，贵贱越与胡。
人贵当食物，物固供人须。
此语实魔语，地狱正为渠。
炯炯一灵光，彼此亡欠余。
一念偶负堕，流转乃尔殊。
目前怙强雄，屠脔弃束刍。
此身宁石人，竟免为物欤。
悬想刀几毒，响应疾鼓桴。
天骥警鞭影，蹇驽烦棰驱。
棰驱可致力，诗宜勒盘盂。

九牛可倒曳，兼旬逆风里。
老来砚笔衰，文思每如此。
篙儿疲晚牵，赤日汗流趾。
峻阪有疾圆，秃羽无纵矢。
朝来日初亮，旗脚忽西指。
竖帆沸群呼，劈浪轻一苇。
路经百家村，鸡豚不敢市。
有客访江浒，疾谈幸其起。
过目不留瞬，倏忽洲渚异。
一日三日程，长年抃而喜。
敏者贵乘便，拙者拱以俟。
齐人诮轲迂，秦亦毒鞅驶。
吾尝为此论，谁肯味无味。
使帆勿尽风，如食勿尽美。
君看赤手人，重负亦俱至。

得生固么陋，宅体仍秽卑。
巢穴我襟裾，食饮吾肤肌。
毒比蚤蚊炽，类兼蚋蚁微。
阴幽巧相传，不知来何时。
殄馘未掩戈，遗妖复蕃滋。
观处初若无，掇之或如遗。
捷走欲违祸，深藏殆知几。
窜壁尤恶啄，潜沙更危机。
处头与物化，遂使白变缁。
称臣托疵贱，名官惭素尸。
扪摸傲逆温，梳爬厌懒嵇。
吉凶陋巫占，彼岂能先知。
殊快勇夫射，宁辱达士讥。
蚩儿厌膏粱，兀坐如瓠肥。
屠门饫雄餐，亦足饱汝饥。
我身如枯株，但有骨附皮。
嘬啮竟何得，馋吻亦及之。
夜眠辍佳梦，昼坐伤沉思。
往往暴丑形，或为洁者嗤。
抑搔两甲折，掩捕双目疲。
期我犯不校，责人所难为。
汤沐犹宽恩，磔裂乃所宜。
吏贪摩其牙，巨力犹足支。
舐糠及小家，此岂禁鞭笞。
愿作秋禽狝，毋使蔓草滋。
虱去息疴痒，贪惩消怨咨。
仁者恶害人，勿谓伤吾慈。

河伯矜秋浸，望洋始一叹。
是以太史公，身行天下半。
可怜据坎者，寸尺尽霄汉。
我友故英发，骧首轻皂栈。
结束万里游，是行吾所赞。
荣途听其遇，丈人教不倦。
向来开说易，一语无疏传。
曰为可用者，此本同世患。
停舟佳山水，心目有奇观。
更接摇麈谈，中夜光赫焕。
我方堕吏罝，沮洳杂鳅蚬。
眼看飞鸿翔，别樽恨不满。

理邃不可商，造极会其天。
因黥乃南面，挟璧顾屡叹。
安有鬼一车，蕴疑在目前。
划然解积冻，澌泮千丈渊。
吾尝赏淮阴，能录恶少年。
大胜答溪媪，奇勋此舆权。
水激可沃焦，鸩毒怀与安。
夫君珍所持，射市吞烦冤。
束袂甘冥冥，一穴栖鳅鳣。
真宰技自痒，驾以风无边。
背水得众无，失驹约群还。
三月春已深，稳下三峡船。
夔门有巨舰，谈嬉障百川。
金华客五侯，气力足由缘。
为君诵伐木，三扣临江舷。

诸天享备福，宫殿常随之。
骄王擅雄富，钟鼓具不移。
巨细无实相，一种生幻师。
君家数尺峰，在处供娱嬉。
衡嵩接几闼，岷峨入提携。
只作如是解，天地皆目瑿。
君言勿作剧，丐我琼琚词。
援毫不能奇，永愧崭绝姿。
烹茶炷炉薰，{山/酉}崒缭轻丝。
如云出涧壑，顷暂万国滋。
请以小喻大，人才亦如斯。
我无适俗韵，梦想怀崟{山/欹}。
借渠琳琅响，和我兰荃诗。
明朝谢冠服，云根有茅茨。

振奇欲何夸，颇疑造物者。
两山擘其间，放此江东泻。
不知太古前，宇宙孰坏冶。
疏凿著夏书，固自人力假。
巨崖切汉起，入眼惊见乍。
影临数州迥，根插九地隘。
积铁老风雹，巨焰莫镕化。
面恶骇夔魖，姿妍悦美姹。
城郭巧刻划，屏障工组画。
髻鬟直高绾，剑槊寒可□。
抗立拟分庭，孤撑独称霸。
骈罗纷儿孙，拱揖俨宾介。
盘空矫鸾鹄，饮溪走牛马。
裂绞贯钩鏁，翠项披绛帕。
碎砾星宿稠，乱石豹熊跨。
钱叠藓晕重，鳞坼树皮扯。
万甓累如甃，一桉平若砑。
宽博敞坛墠，斜倾覆檐庌。
悬空疑崩欹，丛密苦蒙絓。
中断路已尽，合处天无罅。
周遭窘汉围，赤露经秦赭。
怒觜忽横出，狂湍助喧骂。
突展壮士臂，交锋报睚眦。
飞瀑𦈌垂素，响溜锺调哑。
嵌窟谁剜刳，窍窦饱冲射。
阳光昼隠见，云气晓包藉。
烧余通鸟耘，微缺有蜗舍。
妇肩頳背筐，樵指虚枯槎。
岩葩浅深杂，山木高低亚。
月黑吼饥虎，竹深见眠麝。
猿捷菓垂接，禽轻枝倒挂。
往者国柄分，群雄用狙诈。
阻兵割方域，狂心各侈哆。
一夫比剑阁，百万戈甲卸。
负固不一姓，强嬴殒函华。
王灵今一家，女织男耕稼。
溪鱼肥入罾，村醪贱可贳。
舳舻日下上，何曾舍昼夜。
儒绅企荣途，行有不俟驾。
估客聚百货，乘时沽善价。
载考江发源，其微酌杯斚。
坤轴听回斡，阴机默操舍。
弥漫众流会，灌注一门下。
旁束状殊窘，屡曲意不暇。
腾涌山合沓，飘溅雪飞洒。
峻迅出暂顷，澄渟或时且。
积油黯覆盎，征鼙浩飞瓦。
日月在吐纳，雷电生叱咤。
蛟鼋护老湫，鸥凫狎浅汊。
涸涩苦穷冬，漩洑怖炎夏。
逆溯魄自褫，顺涉心犹怕。
茫茫苍溟浸，落落洞庭野。
万折期必至，愤屈当一写。
微官能我诱，里落腐鼠吓。
三年客中都，唯了湖山债。
万里徒往来，百艰每吁唶。
一滩一危恐，奔湍剧旋輠。
颠反常不持，疾风闪荷盖。
百丈偶绝牵，刃交俄失靶。
山行避涛濑，竟日劳髀胯。
假寐易成魇，惊呼亦多嗄。
瘦骨烦拄支，垢容招嗤怪。
忠信固凭倚，内省辄摧谢。
贝叶丐慈护，牲牢乞神嘏。
深惬唯壮观，此殆天所借。
曩贤近交臂，佳境倒啖蔗。
夷陵忆文宗，小却宁芥慸。
孟韩有正传，圣道识根派。
黄牛功配姒，法当祭之社。
辇石肆威怒，斯言吾久讶。
秭归傍云岑，地恶记人鲊。
重吊湘波魂，忠言弃土苴。
江蓠续遗些，异代称屈贾。
宁胡悯国艳，可忍千金卖。
却笑效颦女，炙面不肯嫁。
巴东仅三户，突兀著大厦。
一掷叹老张，岂但震盲聩。
峩峩神女峰，索漠古台榭。
纤辞秽高仙，宜诛未应赦。
行行到巫山，风烟郁桑柘。
瞿唐送残险，性命脱罟获。
关头跃马帝，炷香重再拜。
乡音近嶓岷，归梦绕松槚。
韩公喜见蝎，正比怒嗔蟹。
人情有夺移，适意固暂快。
妻孥知我还，欢呼及姻娅。
僮奴洁衣褠，争挈壶觞迓。
灵鹊占吉噪，金虫缀寒灺。
扫我钓鱼石，整我插书架。
栈羊拨香糈，蔬畦剪霜芥。
万事置勿问，但办供客炙。
人生寻尺地，蚁宫共世界。
一斑仅豹窥，大庖姑蚋嘬。
就令十年读，未胜行天下。
耳目异闻见，襟灵豁陋寡。
杜陵半九州，诗史入嘉话。
马迁多经践，有文资博雅。
吾惭笔墨斐，丝麻视菅蒯。
未能朋俦矜，粗足儿童诧。
尚及日南杯，呼春送腊蜡。

五岁小儿初学步，绝艺亦知天所赋。
想见九牛可倒曳，已堪赤手擒猛虎。
向来瓮戏真伟观，傥非目击嗤浪语。
器小犹须百斤重，挟以壮夫端恐仆。
笑谈拈取两足上，电转风旋疾如许。
便令百试百不失，父兄从傍亦矜诩。
市人骇叹俱失声，我自平生未曾睹。
武阳盛气盖全燕，寄区狡谋踣二虏。
论年固已一倍长，此儿谁肯哙等伍。
虎变鹰扬看异时，经营一饱浑细事。
世人禀赋有特异，常理未可求其故。
相秦童子才毁齿，说项郎君方断乳。
拜归怀中笑橘堕，群戏道傍知李苦。
登门已解叙通家，对客颇能嗔字父。
劾鼠狱词老吏服，汗简清规乃翁沮。
卓识有此更惊人，彼以力称吾未与。
行行三十成何事，但耗太仓如雀鼠。
怃然自笑仍自怜，强说功名在迟暮。
人言速成当不久，如我定应千万寿。

云在山，月在水，合和二物谁遣使。
云收但有千巑岏，月落惟余一清泚。
向来为同复为异，欲说谁钳三尺喙。
与君临流共一笑，影堕澄泓实相似。
故应拄杖偶然来，那得泉中觅居士。
人间八月秋更老，桂树无风波不滓。
碧筒为樽酌清醥，琼瑶嗽肠雪冰齿。
江妃为予舞凌波，老鹤不眠亦孤唳。
酒醒忽忆三峰游，目光已在鲸鱼背。

扶摇何啻九万里，盍不往作蛟螭腾。
笑我真为折腰尉，如君雅称哦诗丞。
辄班下寮愧连璧，屡爱新诗工琢冰。
斫林与山出眉目，欲唤逋客招野僧。
晚香入帘恨悒悒，坐恐瘦骨成棱棱。
赏幽岂足废官事，净社久冷从公兴。
芙渠薝卜一家耳，相看未易分级层。

宋十一叶圣天子，有臣伊皋佐其理。
鏖兵孽雏褫天戮，手把降幡屡摇尾。
周宣功大心愈小，盈而持之甚持水。
龙墀端笏拜疏言，有室大竞唯多士。
苍蛟渊潜百鳞骇，乳兕林蹲樵牧止。
臣举所知匪臣私，取之乡国大瑰伟。
后皇曰嘻毋留行，奔雷将车电摇帜。
先生捧诏色不动，在泰拔茅以其汇。
向来输写万渎海，人笑一蠡测涯涘。
古人成人责礼乐，房杜頳颜诸葛死。
屠龙觅肝荐雕俎，不如河鲂甘且旨。
卑之试为目睫论，欲识强羸占国势。
议和当有守和策，偃兵适恐造兵耳。
焦头常居曲突上，有言复吞胸磊碨。
先生领略首屡肯，悬知不作三窟计。
欣然拔剑为公舞，舞罢飒飒回风起。
孤生飘零逾岁月，感慨鳅虾共泥滓。
石田蝗蟊仍数熯，抱耒空山欲何俟。
叔孙大猾诚谬妄，狗监文章亦巴鄙。
黄金傥筑燕人台，为问何如从隗始。

故人留饮归夜深，铜缾唧唧虫微吟。
一灯犹照读书眼，半纸忽生怀古心。
亦知所贵何必用，鱼目骊珠自轻重。
人间蚁穴小差殊，等是一场闲睡梦。

东州十刹如西州，东州幽爽西喧湫。
登临在在有佳处，我来无事得纵游。
望川致爽两奇特，云烟流通东与北。
一为清淑一旷远，清者发兴远快目。
城西三刹跨一牛，五百云堂老比丘。
捐金乐施到樵牧，不知愿力何年修。
邓家名笔难再得，苦爱雍熙之两壁。
贵人摸拓不曾休，真是化身千百亿。
府公玉皇香案吏，帆薄三山风辄止。
来苏疲瘵十万家，卷缩灵河一杯里。
野人冠服裹狙猿，曳裾更欲之何门。
惭无杜老惊人句，空负陈蕃解榻恩。

何许园林春最酽，海棠万万千千点。
不应惟是锦织成，正恐更将猩血染。
未开半豆已欲滴，烂吐一庭尤潋滟。
窥月洗雨俱可玩，抹雾横烟猝难掩。
梓泽步障烘晓霞，温泉粉玉临秋鉴。
相逢但欲酣且歌，目送谁言美而艳。
桃花何处容面皮，欲笑春风无乃僭。
光翻牖户翠堆幄，浓逼须眉缬生脸。
裹头朝出常苦晚，烧烛夜看终未厌。
见不数数梦来往，百斛可倾心独欠。
老来世味薄如纸，斩断情根须一敛。
随身鼓笛本游戏，过目埃氛亦俄暂。
明朝风雨未可期，委地泥沙混真滥。
凭君但向雪落时，个里直须勤点检。

何许园林春最酽，海棠万万千千点。
不应惟是锦织成，正恐更将猩血染。
未开半豆已欲滴，烂吐一庭尤潋滟。
窥月洗雨俱可玩，抹雾横烟猝难掩。
梓泽步障烘晓霞，温泉粉玉临秋鉴。
相逢但欲酣且歌，目送谁言美而艳。
桃花何处容面皮，欲笑春风无乃僭。
光翻牖户翠堆幄，浓逼须眉缬生脸。
裹头朝出常苦晚，烧烛夜看终未厌。
见不数数梦来往，百斛可倾心独欠。
老来世味薄如纸，斩断情根须一敛。
随身鼓笛本游戏，过目埃氛亦俄暂。
明朝风雨未可期，委地泥沙混真滥。
凭君但向雪落时，个里直须勤点检。

坐遭飞埃眯双目，不应更到琅玕腹。
青山为人作御侮，对面亭亭削苍玉。
公子翩翩故自佳，我来空叹驹局促。
抱冰嚼雪岂能清，火里芙蕖初出浴。

岱嵩拆裂沧溟翻，惊魂去干呼复还。
故人劝我勉自宽，圣贵扬名惩毁残。
十生导师超物先，誓言一拜蠲冤烦。
晓暾破霁山云搴，匹马弄袖风翩翩。
解鞍投寺日几砖，苋蔬宜我诗肠酸。
危亭飞出峰之巅，阇黎殷勤劝跻攀。
我饱闻之意欣然，两脚酸涩怯不前。
清景一失矢纵弦，藜杖到手勿作难。
万杉夹迳穿蜿蜒，坦如康庄驾轻𫐌。
山鬼作意发天悭，似求清诗藻幽妍。
凭栏寸目摄大千，万里碧玉围青天。
远树如发山如拳，孤鸿灭没昏苍烟。
九关上羾须臾还，以气为马不用鞭。
冠鳌榜亭固寓言，亦恐蓬峤神作迁。
云旗往往来飞仙，切勿投饵忧崩骞。
壮哉古邑雄两川，眇然下瞰廼尔孱。
可怜居人蚁纷阗，扰扰膏火日夜煎。
强弱角鬭触与蛮，岂知共住一指端。
凭谁与此旷荡观，定当泚颡頳厥颜。
向来学道窥微玄，妙谛与世殊越燕。
空生大觉海一涓，而况此境空所缘。
摩尼流光照八埏，试将此理攻坚顽。
客言有句子未参，一杯满酌浇青山。

人言跃马妨杖藜，世士不可污丹梯。
人言解牛非割鸡，岂信截玉如截泥。
山林朝士弧矢睽，一物异用鹄之栖，妄生涛澜分畛畦。
我自局狭谁排挤，先生大千一手提。
使握鼎铉如扶犁，岂于喧寂心生翳。
朝驱两轮鹿护麛，暮阅千纸发变黳。
痛者手摩挛者携，蚊虻肤挠夕梦迷。
馁蛟仄目初生羝，血牙未洗遭燖刲。
天公付公为旱霓，作三日雨征可稽。
诘朝栈路沿涧溪，篮舆轧轧劳攀跻。
束缚绣斧挥金鼙，吏奉杖屦从小奚。
指点山水穷坤倪，夜谈隠具窥缃绨。
旷然冥蒙彻瓮酰，转变前境尘却犀。
我自叹骇失径蹊，公如大像头小低。
嗟乎太仓此一稊，不从公来噬其脐。
是山冠冕川东西，二大老文光璇题。
公不一语意惨凄，是以稽首拜马蹄。
欣然倾倒珠玻璃，飞天宝焰照栱枅。
梦中櫂唱惊凫鹥，挽衣不留恨空斋。
悲愿苦切哀黔黎，早缚浑厥臣羌氐。
快读大颂崖天齐，把茅归谢黄金闺。
收拾伊傅从阮嵇，为公再歌归来兮。

楚楚桐孙秀，愿交惭不量。
新诗吾退舍，前辈子登堂。
刮目鲸掀海，经年骥伏箱。
斯言傥不验，我欲罪穹苍。

休沐来寻九里松，故因晴日觉春容。
寒余浅水红衣尽，淡抹轻烟紫翠重。
倦向山僧谈白叶，归从逋客醉黄封。
尘埃眯目成深省，何处招提鸣晓钟。

系马松门竟日留，一灯深殿炯清幽。
杖头犹识齐梁谶，屐齿曾经王谢游。
瑟瑟新毛吃老树，娟娟眯目破红榴。
风铃塔上知何语，应使行人估客愁。

尘埃眯目浸填胸，日日青山在梦中。
改岁人家无一事，并游文社有诸公。
招提夜语惊山鬼，野店春沽醉病翁。
绿坞红村谁境界，自凭好句占东风。

寸梗悠悠寄一城，主人留客亦多情。
目穷断雁投空影，耳著清江彻晓声。
浊酒半樽心易醉，远书一字眼偏明。
无家更甚无鱼苦，付与先生好细评。

已成倦鸟不知还，碌碌无奇合抱关。
五斗未供鸡鹜饱，一身长占簿书间。
何妨使我留东阁，久自从公仰泰山。
佳句传来浑舍喜，亟将病目洗斓斑。

二年学舍冷如冰，岌嶪龙门许屡登。
可但不遭官长骂，只应独愧小人乘。
身留紫塞天一角，目断朱轮山几层。
为问何时到墙仞，清宵远梦故堪凭。

邂逅都城一笑休，却来万里共羁游。
关河地迥仍分首，桃李春深已放舟。
诗卷长留开倦目，酒杯尽嚼豁离忧。
追风健笔兼豪气，期子蓬山更上头。

日落未落空明中，琉璃夜色开天容。
一江不浣清浄目，百榼能平碨磊胸。
神山在前若可到，江妃去人无数重。
锦袍酌酒醉起舞，跨鲸仙人乃吾宗。

晚晴吏退漫凭栏，注目溪光巧映山。
忽见渔郎轻荡桨，宛如相见在花间。

孤塔骛霄汉，晴影金碧眩。
重来得寓目，归枕尾残汴。
缅怀何姓人，哀祷倾淮甸。
是身如皎月，有水着处现。
弹指遍大千，何止数乡县。
惟应因缘地，聊尔共流转。
颠危悔勒马，善涉悟觅扇。
君看悔与悟，只在一转盼。
至人独何心，示此祸福变。
当知夙缘定，莫作邪道见。
哀哉众生愚，积恶稔天谴。
云何一朝急，赖此香火荐。
我来适灯夕，宝蜡明邃殿。
还揩客眼尘，重睹浮屠面。
朝来塔上铃，告我风色便。
平淮一回首，岸容失葱蒨。

人生本无事，况我麋鹿姿。
一堕世网中，永与林壑辞。
此行独何事，岂不为寒饥。
弱岁慕古人，颇觉世好卑。
那知齿发迈，终然此心违。
春风到山泽，鱼鸟亦知时。
我行何日休，流目瞻长岐。
且用陶翁言，一觞聊可挥。

高田土可籭，下田不受犁。
遗蝗忧插啄，况乃麦未齐。
赤子天自怜，沟壑忍见挤。
雨逐新岁来，停云忽凄凄。
莫辞三日霖，为作一尺泥。
汪汪既没膝，滟滟仍拍堤。
渐看蓑笠出，笑语喧畛畦。
我欲与寓目，父老同攀跻。
此身群万生，扰扰舞瓮鸡。
曾亦无几求，脱粟配羹藜。
永言故陇耕，老眼路凄迷。
好收敛手版，锄耰归自携。

道人昔曳匡庐筇，五老负雪湓江东。
犯寒贪觅玉梅句，虽有衲被何曾蒙。
归来苦雨熟梅子，卷裓深卧蛮烟中。
诗传绝境忽入手，置我乡国情何穷。
十年不蹈江上路，漠漠海气昏貂茸。
异乡岁晚慰流落，一笑赖此冰雪容。
峤南绝唱谁敢和，骑鲸人去尘寰空。
昆墟下视堪笑闵，雕琢肝肾愁匆匆。
那知幽子云雨上，风斤玉斧修朣胧。
读诗令我一回首，杳若目送孤飞鸿。
何时晤语折铛侧，坐听万籁号天风。
拈花特地两颜解，他时与子真参同。

屋头烟云屯，屋下波涛諠。
团𪢮坐已久，起扣丹霞门。
客至苦舌强，目击翻无言。
元龙湖海士，怀哉夙契敦。
清坐鼎足峙，妙语流潺湲。
君游华严海，贝叶手自翻。
此心于身世，鸟度空无痕。
笑吾流浪中，久被业识吞。
读书谈古今，绮语生祸根。
望道渺未见，况乃躐其藩。
职卑困掣肘，见溺不得援。
未知造物心，颇复哀黎元。
近窥贤稷意，未敢遽掩关。
躬耕亦细事，会要五亩园。
释羁牛在牧，驾鼓马伏辕。
居然见优劣，不比鱼熊膰。
持问跏趺人，一笑霜眉掀。
相携妙峰顶，暝色窥远村。
解衣略辈行，班坐搴芳荪。
欲归意未已，幽径相与扪。
苍崖出玉醴，不受瘴毒温。
愿言同酌此，我语庶不谖。

武夷之山如画图，中有玉洞藏仙都。
一溪穿空舞澎湃，九曲度尽方盘纡。
细看直疑路中断，已转始觉川平铺。
诸峰削成鸟亦怖，危磴岂复人能逾。
机岩学馆第传授，鼓楼石床知有无。
坐令丹梯化一鹤，又唤立笋成三姑。
游人来观但借问，道士指说犹惊呼。
神君曾孙在何许，想见幔亭空药炉。
千崖万壑心赏倦，正喜松风清坐隅。
归舟瞥然箭脱手，醉目眩我双明珠。

楼下高低万井烟，楼头极目思悠然。
山围风景无余地，户接星河不尽天。
闽岭百重通北路，楚江千里系东船。
客星先自留连在，惭愧郎官叶县贤。

江声床摇寒，山色窗拗绿。
归舟著沙边，客梦遶乡曲。
簪盍豁秋悲，筵开从夜卜。
黄花散疏篱，苍竹围破屋。
诗豪争击铜，谈剧屡消烛。
借君五言城，洗我万斛愁。
主人意无穷，客子去敢速。
杯宽怯鲸吞，词涩愧貂续。
注瓦亦倾银，联珠仍缀玉。
天迥月明洲，霜清风陨木。
飞齐水击鹏，挥退日斜𫛳。
臭味漆投胶，芬芳兰间菊。
味甘一脔尝，话胜十年读。
未用赋骊驹，方看举鸿鹄。
行当岁九迁，勿惮昼三宿。
妙语子蝉嫣，孤踪吾鹿独。
一老上星辰，三君进凫鹜。
平生仰高山，此夕霑賸馥。
飞龙十九章，金马三千牍。
傥非论石渠，定是雠天禄。
笔健翻狂澜，辩雄喷飞瀑。
抄传疲小胥，侍立倦更仆。
力举六鳌连，肘运千兔秃。
庖厨洗玉盘，萍豆鄙金谷。
岂无麟脯羞，亦有熊蹯熟。
不须罗膻荤，安用穷水陆。
搜寻到蹲鸱，饪饤兼苜蓿。
但畏酒樽空，宁知更漏促。
劝频难固辞，意厚敢虚辱。
一一罄缾罍，纷纷吐茵蓐。
茶甘旋汲江，火活乍然竹。
聊烹顾渚吴，更试蒙山蜀。
清风生玉川，石鼎压师服。
忍醉兴方新，语离情转笃。
明朝转船头，西风饱帆腹。
去橹响呕哑，归车声𫐆辘。
墨突谅难黔，曹装行复促。
便扬武林镳，勿恋番江筑。
圣神搅权纲，贤俊登肃穆。
君恩晋接三，臣职坤用六。
夷路合腾骧，上心资启沃。
吾道竟何忧，斯文欣有属。
执政犹股肱，天官乃眉目。
当阶红药翻，规地青蒲伏。
遥知此数途，历遍财一蹙。
长吟美且箴，细酌寿而祝。
端期千一逢，毋讳再三渎。
德进朝廷尊，河润京师福。
前修庶拍肩，能事当继躅。
君无废此篇，随车编卷轴。

风在不周山空阙，底事问烟访两浙。
烟生庐阜香炉峰，孰使随风至吴越。
风乎与烟相得外，还有风雷并雨雪。
烟兮与风相好余，仍有烟波及霞月。
谁知此处一万壑，祇乐风烟余不说。
括苍搀天三百里，熊熊魂魂迷嵽嵲。
盖竹腾空一千丈，泄泄荧荧蜚崒嵂。
洪蒙雾气荡归鸿，滉澒岚芬惑回鷢。
前岑不阵有旌旆，后岫无人何幕帟。
{雨/溥}霏冷逼卢橘秋，薄浥轻缣礲硉矹。
{虎风}{鹿风}遥触杨梅寒，细擗新绵摩崒屼。
望海尖头培𪣻细，盘匜琼玚高抛{杀/米}。
帢帻巾边花草蔫，彝博栴檀飘馥苾。
刘晨长啸出天台，填填浩气陵寒{雨/忽}。
王母驰车返玄圃，缤缤羽旆挥斜日。
双岩瑞岩插云汉，寒{风黄}冷{雨/执}纷胶葛。
大固小固并阛阓，碧瓦青炊浮{风肃}{风忽}。
黄岩洞里石老人，晒袚兵编资飘{风日}。
白鹤山头丁令威，清音嘹唳浑{风工}{风必}。
玉帝盘桓石鼻宫，郁葱佳气浮山棁。
天王宿留墉外岫，羽仪仙队辉天阅。
长河匹练耀白帝，钜浸杯醪饮红蜺。
永庆凭陵睥睨寒，苍狗白衣劳目刮。
护郭峥嵘星斗烂，雾髻云鬟谁指结。
{雨/次}蒙远𪩘失高低，云渡石湖惊没灭。
径山气接日山寒，翠谷香浮银谷馞。
东门峧峻露觚棱，天竺黄高弥突兀。
玉女蛾眉{雨/兼}洗鬓，木天石佛雺封𫔎。
千家屿逼水云廊，木屐山陵阊阖臬。
般若台高迷远近，温凉座上清飘撤。
吹开越嶂万机锦，飐落吴江千树缬。
九层台外递韶音，万年枝上光摇樾。
或逾远汉宠岴峤，或跨长空冒岓屹。
或邀浓雾迨晨晡，或尼清氛当日昳。
或随小雨晻青冥，或佐狂{雨/韯}黯遥嶭。
或昏溪洞晚方散，或蔽云筌朝便别。
或过千山凝古树，或经四野留寒柮。
或栖江上寒竹梢，或泊野外荒芜末。
或伴游丝春昼飘，或似凉薰夏朝{走乞}。
或时避舍秋空雨，或间回车冬日霵。
或穿杨柳丝线乱，或度浮图铃索掣。
或搴空里青纸鸢，或荡郊中黑风鳦。
或经花径残红陨，或入松林浓淀杌。
或历江河诸舰舫，激扬帆缦摇竿橛。
或到遐迩诸精舍，增光金碧韵铜铁。
或似汉祖憩芒砀，漫空雾霭凌云阙。
或如唐帝幸骊山，灿烂旗常杂青赤。
或似地仙列御寇，携笻御气乘飒{风戉}。
或如雷部谢仙火，亘天电焰挥霹雳。
或似游月访姮娥，仙乐八方吹远阔。
或如焚野觅功臣，烬气四隅光倏忽。
或似洞庭百丈樯，自西自东随意屑。
或如岢岚三尺地，不燧不钻常焰突。
或似鲁国焚咸丘，助张狂吹势难捽。
或如公瑾战赤壁，虎啸波狂那得熄。
或似牧儿𦶟秦陵，猛火照天三月热。
嗟余真有山水癖，每遇亭台须访谒。
丹丘仅过元宵火，便问登临求快适。
节爱堂宽称起居，揖爽亭凉清奥突。
玉霄栏畔忆仙游，望海亭边思水活。
檐前放目四极远，波泛玉虹流莫歇。
芡莲香吹满堂阁，广轩梅峡纪碑碣。
知乐流杯亦屡游，翠屏舒啸时排闼。
暨被城南韦与杜，亭台轩槛俱穷历。
或夸小景怡情性，或诧巧营焕朱碧。
或因沮洳穿池沼，或取𥮾簪排一列。
或取燕闲扁美名，或思德政存前迹。
橐籥鞴宽风浩渺，天地炉红烟蓊郁。
未委眼前诸胜赏，风烟比较谁优劣。
奇哉倅廨后山亭，地不百容天路越。
壑多聊以十千数，几许风烟难尽揭。
凿沌不知今几年，贤哲治中凡几物。
怪底胜藏俱不知，知亦讵能营雅筚。
赵君眼力高夐古，才得基阶榛即掘。
岩扃万壑归指顾，飚霭弥空攒屏摄。
赤城千里诸胜游，从此斯亭为巨擘。
谢守城头颜目污，辋川降旐应高没。
余将会稽问夏禹，封嵎何得专车骨。
玉帛几时来万邦，侯甸云何分五百。
亦将东洋问大士，象教何时启禅律。
双塔已多诸佛机，雁荡又何有僧客。
亦将甬东问句践，当日如何兴霸烈。
还君会雪臣妾羞，千载英雄光史笔。
且生且教俱十年，孰云外物人难必。
亦将海上问羲和，日升晹谷隅夷宅。
月何与日时相望，日何与月时合璧。
夤宾平秩顺时四，璿玑玉衡齐政七。
四隅苍生感丕冒，惟天惟有尧能敌。
婺女柯山日月长，白黑围棋穷理窟。
潮头隠约子胥魂，夫差可见无心术。
王乔跨鹤水中岛，丹砂九转成灵粒。
杨妃隠迹海上山，方士时闻登阃阈。
对景思人人不见，风烟却羡常升陟。
枝上吸风蝉不饥，空里食烟鼯费力。
细思眼界两幺麽，俯仰屈伸诚有得。
蓬莱阁为亭作兄，柏梁台为亭作伯。
骚人凭栏无一事，涤砚濡毫恣思索。
酒客登阶无所为，挈榼携壶忙逊揖。
水仙海若傥俱来，任自亭前说玄极。
惟予椎鲁无寸长，祇听謦欬东君侧。

风在不周山空阙，底事问烟访两浙。
烟生庐阜香炉峰，孰使随风至吴越。
风乎与烟相得外，还有风雷并雨雪。
烟兮与风相好余，仍有烟波及霞月。
谁知此处一万壑，祇乐风烟余不说。
括苍搀天三百里，熊熊魂魂迷嵽嵲。
盖竹腾空一千丈，泄泄荧荧蜚崒嵂。
洪蒙雾气荡归鸿，滉澒岚芬惑回鷢。
前岑不阵有旌旆，后岫无人何幕帟。
{雨/溥}霏冷逼卢橘秋，薄浥轻缣礲硉矹。
{虎风}{鹿风}遥触杨梅寒，细擗新绵摩崒屼。
望海尖头培𪣻细，盘匜琼玚高抛{杀/米}。
帢帻巾边花草蔫，彝博栴檀飘馥苾。
刘晨长啸出天台，填填浩气陵寒{雨/忽}。
王母驰车返玄圃，缤缤羽旆挥斜日。
双岩瑞岩插云汉，寒{风黄}冷{雨/执}纷胶葛。
大固小固并阛阓，碧瓦青炊浮{风肃}{风忽}。
黄岩洞里石老人，晒袚兵编资飘{风日}。
白鹤山头丁令威，清音嘹唳浑{风工}{风必}。
玉帝盘桓石鼻宫，郁葱佳气浮山棁。
天王宿留墉外岫，羽仪仙队辉天阅。
长河匹练耀白帝，钜浸杯醪饮红蜺。
永庆凭陵睥睨寒，苍狗白衣劳目刮。
护郭峥嵘星斗烂，雾髻云鬟谁指结。
{雨/次}蒙远𪩘失高低，云渡石湖惊没灭。
径山气接日山寒，翠谷香浮银谷馞。
东门峧峻露觚棱，天竺黄高弥突兀。
玉女蛾眉{雨/兼}洗鬓，木天石佛雺封𫔎。
千家屿逼水云廊，木屐山陵阊阖臬。
般若台高迷远近，温凉座上清飘撤。
吹开越嶂万机锦，飐落吴江千树缬。
九层台外递韶音，万年枝上光摇樾。
或逾远汉宠岴峤，或跨长空冒岓屹。
或邀浓雾迨晨晡，或尼清氛当日昳。
或随小雨晻青冥，或佐狂{雨/韯}黯遥嶭。
或昏溪洞晚方散，或蔽云筌朝便别。
或过千山凝古树，或经四野留寒柮。
或栖江上寒竹梢，或泊野外荒芜末。
或伴游丝春昼飘，或似凉薰夏朝{走乞}。
或时避舍秋空雨，或间回车冬日霵。
或穿杨柳丝线乱，或度浮图铃索掣。
或搴空里青纸鸢，或荡郊中黑风鳦。
或经花径残红陨，或入松林浓淀杌。
或历江河诸舰舫，激扬帆缦摇竿橛。
或到遐迩诸精舍，增光金碧韵铜铁。
或似汉祖憩芒砀，漫空雾霭凌云阙。
或如唐帝幸骊山，灿烂旗常杂青赤。
或似地仙列御寇，携笻御气乘飒{风戉}。
或如雷部谢仙火，亘天电焰挥霹雳。
或似游月访姮娥，仙乐八方吹远阔。
或如焚野觅功臣，烬气四隅光倏忽。
或似洞庭百丈樯，自西自东随意屑。
或如岢岚三尺地，不燧不钻常焰突。
或似鲁国焚咸丘，助张狂吹势难捽。
或如公瑾战赤壁，虎啸波狂那得熄。
或似牧儿𦶟秦陵，猛火照天三月热。
嗟余真有山水癖，每遇亭台须访谒。
丹丘仅过元宵火，便问登临求快适。
节爱堂宽称起居，揖爽亭凉清奥突。
玉霄栏畔忆仙游，望海亭边思水活。
檐前放目四极远，波泛玉虹流莫歇。
芡莲香吹满堂阁，广轩梅峡纪碑碣。
知乐流杯亦屡游，翠屏舒啸时排闼。
暨被城南韦与杜，亭台轩槛俱穷历。
或夸小景怡情性，或诧巧营焕朱碧。
或因沮洳穿池沼，或取𥮾簪排一列。
或取燕闲扁美名，或思德政存前迹。
橐籥鞴宽风浩渺，天地炉红烟蓊郁。
未委眼前诸胜赏，风烟比较谁优劣。
奇哉倅廨后山亭，地不百容天路越。
壑多聊以十千数，几许风烟难尽揭。
凿沌不知今几年，贤哲治中凡几物。
怪底胜藏俱不知，知亦讵能营雅筚。
赵君眼力高夐古，才得基阶榛即掘。
岩扃万壑归指顾，飚霭弥空攒屏摄。
赤城千里诸胜游，从此斯亭为巨擘。
谢守城头颜目污，辋川降旐应高没。
余将会稽问夏禹，封嵎何得专车骨。
玉帛几时来万邦，侯甸云何分五百。
亦将东洋问大士，象教何时启禅律。
双塔已多诸佛机，雁荡又何有僧客。
亦将甬东问句践，当日如何兴霸烈。
还君会雪臣妾羞，千载英雄光史笔。
且生且教俱十年，孰云外物人难必。
亦将海上问羲和，日升晹谷隅夷宅。
月何与日时相望，日何与月时合璧。
夤宾平秩顺时四，璿玑玉衡齐政七。
四隅苍生感丕冒，惟天惟有尧能敌。
婺女柯山日月长，白黑围棋穷理窟。
潮头隠约子胥魂，夫差可见无心术。
王乔跨鹤水中岛，丹砂九转成灵粒。
杨妃隠迹海上山，方士时闻登阃阈。
对景思人人不见，风烟却羡常升陟。
枝上吸风蝉不饥，空里食烟鼯费力。
细思眼界两幺麽，俯仰屈伸诚有得。
蓬莱阁为亭作兄，柏梁台为亭作伯。
骚人凭栏无一事，涤砚濡毫恣思索。
酒客登阶无所为，挈榼携壶忙逊揖。
水仙海若傥俱来，任自亭前说玄极。
惟予椎鲁无寸长，祇听謦欬东君侧。

风在不周山空阙，底事问烟访两浙。
烟生庐阜香炉峰，孰使随风至吴越。
风乎与烟相得外，还有风雷并雨雪。
烟兮与风相好余，仍有烟波及霞月。
谁知此处一万壑，祇乐风烟余不说。
括苍搀天三百里，熊熊魂魂迷嵽嵲。
盖竹腾空一千丈，泄泄荧荧蜚崒嵂。
洪蒙雾气荡归鸿，滉澒岚芬惑回鷢。
前岑不阵有旌旆，后岫无人何幕帟。
{雨/溥}霏冷逼卢橘秋，薄浥轻缣礲硉矹。
{虎风}{鹿风}遥触杨梅寒，细擗新绵摩崒屼。
望海尖头培𪣻细，盘匜琼玚高抛{杀/米}。
帢帻巾边花草蔫，彝博栴檀飘馥苾。
刘晨长啸出天台，填填浩气陵寒{雨/忽}。
王母驰车返玄圃，缤缤羽旆挥斜日。
双岩瑞岩插云汉，寒{风黄}冷{雨/执}纷胶葛。
大固小固并阛阓，碧瓦青炊浮{风肃}{风忽}。
黄岩洞里石老人，晒袚兵编资飘{风日}。
白鹤山头丁令威，清音嘹唳浑{风工}{风必}。
玉帝盘桓石鼻宫，郁葱佳气浮山棁。
天王宿留墉外岫，羽仪仙队辉天阅。
长河匹练耀白帝，钜浸杯醪饮红蜺。
永庆凭陵睥睨寒，苍狗白衣劳目刮。
护郭峥嵘星斗烂，雾髻云鬟谁指结。
{雨/次}蒙远𪩘失高低，云渡石湖惊没灭。
径山气接日山寒，翠谷香浮银谷馞。
东门峧峻露觚棱，天竺黄高弥突兀。
玉女蛾眉{雨/兼}洗鬓，木天石佛雺封𫔎。
千家屿逼水云廊，木屐山陵阊阖臬。
般若台高迷远近，温凉座上清飘撤。
吹开越嶂万机锦，飐落吴江千树缬。
九层台外递韶音，万年枝上光摇樾。
或逾远汉宠岴峤，或跨长空冒岓屹。
或邀浓雾迨晨晡，或尼清氛当日昳。
或随小雨晻青冥，或佐狂{雨/韯}黯遥嶭。
或昏溪洞晚方散，或蔽云筌朝便别。
或过千山凝古树，或经四野留寒柮。
或栖江上寒竹梢，或泊野外荒芜末。
或伴游丝春昼飘，或似凉薰夏朝{走乞}。
或时避舍秋空雨，或间回车冬日霵。
或穿杨柳丝线乱，或度浮图铃索掣。
或搴空里青纸鸢，或荡郊中黑风鳦。
或经花径残红陨，或入松林浓淀杌。
或历江河诸舰舫，激扬帆缦摇竿橛。
或到遐迩诸精舍，增光金碧韵铜铁。
或似汉祖憩芒砀，漫空雾霭凌云阙。
或如唐帝幸骊山，灿烂旗常杂青赤。
或似地仙列御寇，携笻御气乘飒{风戉}。
或如雷部谢仙火，亘天电焰挥霹雳。
或似游月访姮娥，仙乐八方吹远阔。
或如焚野觅功臣，烬气四隅光倏忽。
或似洞庭百丈樯，自西自东随意屑。
或如岢岚三尺地，不燧不钻常焰突。
或似鲁国焚咸丘，助张狂吹势难捽。
或如公瑾战赤壁，虎啸波狂那得熄。
或似牧儿𦶟秦陵，猛火照天三月热。
嗟余真有山水癖，每遇亭台须访谒。
丹丘仅过元宵火，便问登临求快适。
节爱堂宽称起居，揖爽亭凉清奥突。
玉霄栏畔忆仙游，望海亭边思水活。
檐前放目四极远，波泛玉虹流莫歇。
芡莲香吹满堂阁，广轩梅峡纪碑碣。
知乐流杯亦屡游，翠屏舒啸时排闼。
暨被城南韦与杜，亭台轩槛俱穷历。
或夸小景怡情性，或诧巧营焕朱碧。
或因沮洳穿池沼，或取𥮾簪排一列。
或取燕闲扁美名，或思德政存前迹。
橐籥鞴宽风浩渺，天地炉红烟蓊郁。
未委眼前诸胜赏，风烟比较谁优劣。
奇哉倅廨后山亭，地不百容天路越。
壑多聊以十千数，几许风烟难尽揭。
凿沌不知今几年，贤哲治中凡几物。
怪底胜藏俱不知，知亦讵能营雅筚。
赵君眼力高夐古，才得基阶榛即掘。
岩扃万壑归指顾，飚霭弥空攒屏摄。
赤城千里诸胜游，从此斯亭为巨擘。
谢守城头颜目污，辋川降旐应高没。
余将会稽问夏禹，封嵎何得专车骨。
玉帛几时来万邦，侯甸云何分五百。
亦将东洋问大士，象教何时启禅律。
双塔已多诸佛机，雁荡又何有僧客。
亦将甬东问句践，当日如何兴霸烈。
还君会雪臣妾羞，千载英雄光史笔。
且生且教俱十年，孰云外物人难必。
亦将海上问羲和，日升晹谷隅夷宅。
月何与日时相望，日何与月时合璧。
夤宾平秩顺时四，璿玑玉衡齐政七。
四隅苍生感丕冒，惟天惟有尧能敌。
婺女柯山日月长，白黑围棋穷理窟。
潮头隠约子胥魂，夫差可见无心术。
王乔跨鹤水中岛，丹砂九转成灵粒。
杨妃隠迹海上山，方士时闻登阃阈。
对景思人人不见，风烟却羡常升陟。
枝上吸风蝉不饥，空里食烟鼯费力。
细思眼界两幺麽，俯仰屈伸诚有得。
蓬莱阁为亭作兄，柏梁台为亭作伯。
骚人凭栏无一事，涤砚濡毫恣思索。
酒客登阶无所为，挈榼携壶忙逊揖。
水仙海若傥俱来，任自亭前说玄极。
惟予椎鲁无寸长，祇听謦欬东君侧。

枕漱镵针泉石肓，登临又刮山川目。
太清飞出离宫景，平地分为散仙福。
知津有赖大夫松，避道尤勤居士木。
层峦破晓霞散绮，断岸涵空雾披縠。
界远都归粟粒藏，脉近宁劳杖头缩。
不愁风引轻舟却，更喜村通小径曲。
妙含道德五千余，迥出洞天三十六。
青牛税驾从懒卧，宝猊回拱长蹲伏。
犹余砥室灿金星，安用柔宗扶玉局。
岩前日月自朝夕，物外乾坤岂寒燠。
蛇灵必化第须时，豹隠唯邻聊协卜。
共知容与乐无限，谁想绪余善非独。
两柱擎天寿八荒，一水为霖登百谷。
深嗟晚到偿畴昔，争忍疏游逾信宿。
痴儿浪作谢鲲图，坐进因明天下谷。

一夜空山闻杜鹃，落花流水两茫然。
凭栏不觉春归去，目极平芜绿际天。

翠岩森秀爽，蟠结混沌初。
唐朝遇藻鉴，胜景方发舒。
飞泉注碧潭，流觞绕双鱼。
烟霏足奇态，雅称幽人居。
刘郎赋丹青，诗思尚有余。
使其亲拭目，发兴当何如。
年来颇湮厄，亭馆几邱墟。
寺僧杀风景，古木半剪除。
骚人罢登临，过客徒欷歔。
物理不终否，蓬藋新芟锄。
松篁亦欣荣，垂条再扶疏。
伊余事幽讨，徙倚聊与娱。
寄傲引壶觞，招隠携琴书。
涓辰此卜筑，何羡诸葛庐。

云窗共盥石潭冷，雪屋对吟山叶红。
我欲径寻莲社去，莫将归目挂飞鸿。

春风今日扇微和，触目江山发兴多。
如画幽岩无十里，轻衫短帽得婆娑。

我识阳华六十年，当时面目故依然。
清泉白石都无恙，华发苍颜只自怜。

揽辔观风只课程，风云要挹楚乡清。
晨旌几碍观山目，夜柝翻惊梦月情。
观者宁知部使者，平生元是老书生。
沧浪何处无人识，欲往从之一濯缨。

高山如高人，可仰不可亵。
山中老锄犁，山前走车辙。
终日对孱颜，如目不见睫。
高人与高山，千里风期接。
妙思入青冥，毫端寄明灭。
况复簿领中，见此寒岌嶪。
悠然境意会，刍豢端自悦。
手板亦何为，趋走背汗浃。
从渠且倒持，吾自支吾颊。

璧玉世所珍，常以十袭藏。
虎豹亦自爱，雾雨泽其章。
璧玉瑱玷缺，郊庙登琮璜。
虎豹养成文，倏变风飞扬。
李侯知爱子，纳于道德场。
㔉翳开云扃，挹洁抗风窗。
万轴架牙签，千篇垂琳琅。
灯火秋夜永，炉薰春昼长。
黄卷对圣贤，北窗卧羲皇。
欲不接耳目，心静发天光。
性守蹈宫庭，礼教严范防。
城坚无畏敌，楫具川可航。
兹焉寄游息，鹏路观翺翔。

画师不作春风面，岂是玉容容易见。
动人正在阿堵中，妙处犹须著歌扇。
沉香亭边初睡起，鬒发珑松薄梳理。
欠伸背面故作妍，半靥墙头出桃李。
画成众目争回顾，只欠孙娘折腰步。
似见不见愁杀人，始是人生肠断处。
愁肠易断可奈何，古往今来此恨多。
君不见李夫人，不肯回身看汉君。
又不见杨太真，拥行莫恋属车尘。
自古蛾眉多蠹国，玉颜画就还伤神。

逸轨高标不可扳，风流人物晋唐还。
胸襟磊落尘埃外，尊酒淋漓笔砚间。
英气一朝归碧落，高文千古映青山。
穗帷莫奠知音泪，极目楼边有愧颜。

振衣云岫一襟风，送目霜天万里鸿。
好赋远游挥八极，知公胸次小区中。

遥传轩盖度西冈，亟返柴车喜欲狂。
不惮除堂十夫费，且谋解榻半窗凉。
归途送目云千叠，别夜寻诗月一方。
何日重来慰牢落，梅山花发待传觞。

皇朝网英材，三岁设科目。
四海一飞龙，两家双中鹄。
得非诗礼效，且喜箕裘续。
二老亦牵连，明年书小录。

纵目郊原乱絮飞，好风娇叶弄天机。
白滩半露溪新瘦，绿树初圆山正肥。

乐天吾所敬，挂冠方一年。
家事能几何，处置有后先。
始卖南坊园，次卖东郭田。
末乃货其庐，缗钱可三千。
不为子孙计，冀可了目前。
呜呼古之人，未易相比肩。
颜子附郭外，不闻鬻其阡。
渊明松菊迳，仲蔚蓬莱间。
阙一尚不可，而况尽弃捐。
先生果何心，达者未必然。
适斋贤主人，归卧甬水边。
家中无留贸，饥食困即眠。
不可学其可，已省区中缘。
嗟哉我何人，爱慕此二贤。
素贫乏常产，晚有屋数椽。
圣君不忍弃，未许车高悬。
月散官中粟，不蓄俸余钱。
性复喜宾客，日日罗槃筵。
万事不挂眼，尚为诗所缠。
山上列花木，山下疏清泉。
终日自逍遥，濠上乐亦全。
起予者谁欤，三诵达哉篇。

淮上津程远，山阴信息稀。
有尘生晓甑，无帛剪寒机。
稚子莫垂泣，故人今把麾。
岁阑归意速，目断雁南飞。

晴云行太虚，浩荡本无心。
随风忽变化，倏忽成古今。
卓尔起奇峰，万目竞瞻仰。
本自无心高，莫作有心想。

目深颧起貌崭然，长臂厖眉耸两肩。
宛似阿罗老尊者，不妨时说小乘禅。

吾叔非凡士，从来眼目长。
相期在今日，此意最难忘。

老翁夜不寐，最爱晨起早。
既欣邻鸡鸣，更喜林乌噪。
红日忽上窗，亟呼具衣袄。
下床一炉火，便觉春浩浩。
须臾盥洗罢，觉我神气好。
须眉白如银，大似商山皓。
因思履道贤，六十未为老。
本朝六君子，二张同一赵。
陈杜与郑公，富贵俱寿考。
嗟我亦何人，八十明年到。
不敢儗前贤，后来何足道。
粪丸夸隋珠，但可付一笑。
耳目幸聪明，时时吟续藁。
金钗虽零落，杯酒不草草。

商气正惨栗，商花忽红芳。
有如乍贫妇，犹饰盛时妆。
众目惊赏心，所见非所望。
此后少朱荣，寂寞橘柚黄。

季伦珊瑚光夺目，元载胡椒高柱屋。
潜庵纸上一枝梅，富比王侯夸不足。
此花清绝更无伦，和粉磨丹吾所嗔。
向来华光最入神，幻出西湖烟雨春。

颙卬万仞插云端，极目令人心胆寒。
直上欲冲牛斗暗，弥高方觉太虚宽。
鬼神捧出擎天柱，海底移来压地盘。
仙骨何时跨神马，御风飞上鼎湖看。

仙事不可考，灵踪閟幽微。
我怀采芝人，寤寐心目怡。
松阴月华冷，竹露晨光晞。
福地萃七贤，语屑落霏霏。
凤鸣怅莫闻，鹤驾邈难追。
斲石出秀句，神物尚凭依。
眷兹玄云英，挺然柱石姿。
孰能鞭万牛，挽此岁寒枝。
臧孙信有后，深慰鲁人思。

霁月耿东南，流光浄如洗。
幽人怀夜光，掬水弄清泚。
春云多态度，蒸缊出山麓。
舒卷无定踪，形容劳远目。
可人古锦囊，多乎斯二者。
造物发天藏，笔端妙陶冶。
我具择法眼，仅得窥一斑。
恨无餐玉法，谩入蓝田山。
别来岁月换，倏如飞鸟过。
升沉不足数，交谊果如何。
夜窗浥露气，策策秋声高。
假寐发永叹，念远心忉忉。

少陵先生赴奉天，乌帽麻鞋见天子。
乾坤疮痍塞目惨，人烟萧瑟胡尘起。
八月之吉风凄然，北征徒步走三川。
夜经战场霜月冷，累累白骨生苍烟。
五载栖栖客蜀郡，骑馿日候平安信。
喜闻诸将收山东，拭泪一望长安近。
瞿唐想见放船时，回首夔府多愁思。
蜀人至今亦好事，翠珉盛刻草堂诗。
放翁前身少陵老，胸中如觉天地小。
平生一饭不忘君，危言曾把奸雄扫。
周流斯世辙已环，一笑又入剑南山。
酒杯吸尽锦屏秀，孤剑声锵峡水寒。
万丈虹霓蟠肺腑，射虎刽鲸时一吐。
我虽老眼向昏花，夜窗吟哦杂风雨。
少陵间关兵乱中，放翁遭时乐且丰。
饱参要具正法眼，切忌错下将无同。
茶山夜半传机要，断非口耳得其妙。
君不见塔主不识古云门，异时衣钵还渠绍。

春光淡心目，乘兴聊跻攀。
颇识造物意，长容我辈闲。
横拖拄杖去，笑折梅花还。
彼哉钟鼎乐，不在山林间。

二月风光渐恼人，蒙茸细雨湿花唇。
可怜病目长憔悴，坐看纷纷万卉春。

村深谷鸟近人鸣，暮霭收时雨又晴。
极目春山随处好，笋舆穿尽绿阴行。

妾家家世居淮海，郎罢声名传海内。
自从贬死古藤州，门户凋零三十载。
可怜生长深闺里，耳濡目染知文字。
亦尝强学谢娘诗，未敢女子称博士。
年长以来逢世乱，黄头鲜卑来入汉。
妾身亦复堕兵间，往事不堪回首看。
飘然一身逐胡儿，被驱不异犬与鸡。
奔驰万里向沙漠，天长地久无还期。
北风萧萧易水寒，雪花席地经燕山。
千杯虏酒安能醉，一曲琵琶不忍弹。
吞声饮恨从谁诉，偶然信口题诗句。
眼前有路可还乡，马上无人容我去。
诗成吟罢只茫然，岂意汉地能流传。
当时情绪亦可想，至今闻者犹悲酸。
忆昔中郎有女子，亦陷虏中垂一纪。
暮年不料逢阿瞒，厚币赎之归故里。
惜哉此女不得如，终竟老死留穹庐。
空余诗话传凄恻，不减胡笳十八拍。

老夫樯竿插苍石，水落岸沙痕数尺。
江南秋尽未揺落，槲叶离离枫叶赤。
楚人自古多悲伤，道傍行歌犹感激。
野花碧紫亦满把，涧果青红正堪摘。
客中得酒薄亦好，江头烂醉真不惜。
千古兴亡在目前，郁郁关河含暝色。
饥鸿垂翅掠舟过，此意与我同凄恻。
三抚阑干恨未平，月明正照颓乌帻。

我行山南已三日，如绳大路东西出。
平川沃野望不尽，麦陇青青桑郁郁。
地近函秦气俗豪，秋千蹴鞠分朋曹。
苜蓿连云马蹄健，杨柳夹道车声高。
古来历历兴亡处，举目山川尚如故。
将军坛上冷云低，丞相祠前春日暮。
国家四纪失中原，师出江淮未易吞。
会看金鼓从天下，却用关中作本根。

南郑春残信马行，通都气象尚峥嵘。
迷空游絮凭陵去，曵线飞鸢跋扈鸣。
落日断云唐阙废，淡烟芳草汉坛平。
犹嫌未豁胸中气，目断南山天际横。

上尽江边百尺楼，倚栏极目莫江秋。
未甘便作衰翁在，两脚犹堪蹋九州。

晚途豪气未低摧，一饮犹能三百杯。
烂烂目光方似电，齁齁鼻息忽如雷。

忆昨游天台，夜投石桥宿。
水声乱人语，炬火散山谷。
穿林有惊鹘，截道多奔鹿。
今夕复何夕，此境忽在目。
苍茫陂十里，清浅溪数曲。
微霜结裘茸，落叶拂帽屋。
下马憩村寺，颓然睡清熟。
觉来窗已白，残灯犹煜煜。

翩翩翻翻筰受风，行人疾走缘虚空。
回观目眩浪花上，小跌身裹蛟涎中。
汗沾两握色如菜，数乘此险私自怪。
九折元非叱驭行，千金空犯垂堂戒。
此身老大足悲伤，岁岁天涯忆故乡。
安得画船明月夜，满川歌吹入盘阊。

扫地镜面清，烧香云气润。
道人敬爱客，危坐目不瞬。
童子髠两髦，经禅亦精进。
我来愿同龛，欢喜无少吝。
临堂坐夜分，佛灯看堕烬。
清晨爽如秋，摄衣相问讯。
道在氛埃表，此语其殆信。
永愧小阮高，超然弃须鬓。

尘埃车马何憧憧，麞头鼠目厌妄庸。
乐哉梦见德人容，巍巍堂堂人中龙。
举头仰望太华峰，摄衣欲往路无从。
忽然梦断难再逢，空记说法声如钟。

白云如玉城，翠岭出其上。
异境忽堕前，心目久荡漾。
别来二百日，突兀喜亡恙。
飞仙遥举手，唤我一税鞅。
此行岂或使，屏迹事幽旷。
何必故山归，更破万里浪。

去国万里逰，发书三日哭。
久矣吾已衰，哀哉公不淑。
寄书墨未干，玉立在我目。
天高鬼神恶，生世露电速。
丹心抱忠贞，白首悲放逐。
九阍不可叫，百身何由赎。
文章果何罪，一斥独不复。
上寿阿母前，悔不早碌碌。

憔悴西窗已一翁，登高意气尚豪雄。
关河霸国兴亡后，风月诗人醉醒中。
病起顿惊双鬓改，春归一扫万花空。
栏邉徙倚君知否，直到吴天目未穷。

微阴寒不力，破腊春暗动。
林梢报梅白，水际闻鸟哢。
羁鸿渐整翮，一一劳目送。
应怜飞蓬客，犹作浣花梦。
平生江淮间，裘马事豪纵。
岂知老畏死，斋钵受蔬供。
忍馋每自笑，小饮未敢痛。
何以慰寂寥，卧听压春瓮。

归老寕无五亩园，读书本意在元元。
灯前目力虽非昔，犹课蝇头二万言。

丈夫不虚生世间，本意灭虏收河山。
岂知蹭蹬不称意，八年梁益凋朱颜。
三更抚枕忽大叫，梦中夺得松亭关。
中原机会叹屡失，明日茵席留余澘。
益州官楼酒如海，我来解旗论日买。
酒酣博簺为欢娱，信手枭卢喝成采。
牛背烂烂电目光，狂杀自谓元非狂。
故都九庙臣敢忘，祖宗神灵在帝旁。

我登少城门，四顾天地接。
大风正北起，号怒撼危堞。
九衢百万家，楼观争岌嶪。
卧病气壅塞，放目意颇惬。
永怀河洛间，煌煌祖宗业。
上天祐仁圣，万邦尽臣妾。
横流始靖康，赵魏血可蹀。
小胡寕远略，为国恃剽劫。
自量势难久，外很中已慑。
籍民备胜广，陛戟畏荆聂。
谁能提万骑，大呼拥马鬛。
奇兵四面出，快若霜扫叶。
植旗朝受降，驰驿夜奏捷。
豺狼一朝空，狐兔何足猎。
遗民世忠义，泣血受汗胁。
系箭射我诗，往檄五陵侠。

摵摵败叶飞，黯黯寒云低。
村墟与市里，触目一惨凄。
今日病体轻，驾言适城西。
丹柿满野店，青帘出江堤。
猎骑载雉兔，樵担悬鹑鸡。
居人各自得，使我念故谿。
故谿不敢说，况复朝金闺。
伤哉啮雪翁，岁晚犹牧羝。
下愚不自还，大惑终身迷。
君恩何由报，力耕愧黔黎。

江头作雪雪未成，北风吹云如有营。
驱车出门何所诣，一放吾目登高城。
城中繁雄十万户，朱门甲第何峥嵘。
锦机玉工不知数，深夜穷巷闻吹笙。
国家自从失河北，烟尘漠漠暗两京。
胡行如鬼南至海，寸地尺天皆苦兵。
老吴将军独护蜀，坐使井络无欃枪。
名都壮邑数千里，至今不闻戎马声。
安危自古有倚仗，相持黙黙非敌情。
棘门霸上勿儿戏，犬羊岂惮渝齐盟。

古寺闲房闭寂寥，几年耽酒负公朝。
青山是处可埋骨，白发向人羞折腰。
末路自悲终老蜀，少年常愿从征辽。
醉来挟箭西郊去，极目寒芜雉兔骄。

寒泉漱酒醒，午夜诵仙经。
茶鼎声号蚓，香盘火度萤。
斋心守玄牝，闭目得黄寜。
寄语山中友，因人送茯苓。

西州落魄九年余，濯锦江头已结庐。
谁遣径归朝凤阙，不令小住奉鱼书。
尘埃眯目诗情尽，疾病侵人酒兴疏。
寄语莺花休入梦，世间万事有乘除。

碧鸡坊里海棠时，弥月兼旬醉不知。
马上难寻前梦境，樽前谁记旧歌辞。
目穷落日横千嶂，肠断春风把一枝。
说与故人应不信，茶烟禅榻鬓成丝。

昨日遣画笥，今日发书簏。
空斋惟一床，窗影乱风竹。
平生钻故纸，夙好老尤笃。
奇哉扫除尽，蝉蜕三万轴。
岂惟息烦心，亦足养病目。
从渠褦襶生，自献公车牍。

刺虎腾身万目前，白袍溅血尚依然。
圣时未用骁腾将，虚老龙门一少年。

经旬羸卧怯登临，偶忆东庵试一寻。
新竹初成迷栈路，断云不散抱城阴。
陂池绿静龟鱼乐，亭馆苍凉草树深。
欲把一杯无奈懒，病来触目动归心。

平生无宦情，方外久浪迹。
往来梁益间，一笑颇自得。
花秾锦城酒，月白瞿塘笛。
咿哑下江橹，跌宕登山屐。
巴东烟雨秋，渭上风雪夕。
至今客枕梦，万里不能尺。
谁知建安城，触目非夙昔。
冥冥瘴雾细，潋潋蛮江碧。
出门无交朋，呜呼吾何适。
归哉故山路，讵必须暖席。

朝阳淡淡挂窗棂，桐叶无风忽自零。
不复扶头倾白堕，但知临目养黄宁。
新蔬带露来幽圃，修绠飞泉洒广庭。
一出文书又围绕，正应高卧尽颓龄。

我行江郊暮犹进，大雪塞空迷远近。
壮哉组练从天来，人间有此堂堂阵。
少年颇爱军中乐，跌宕不耐微官缚。
凭鞍寓目一怅然，思为君王扫河洛。
夜听簌簌窗纸鸣，恰似铁马相磨声。
起倾斗酒歌出塞，弹压胸中十万兵。

层台缥缈压城闉，倚杖来观浩荡春。
放尽樽前千里目，洗空衣上十年尘。
萦回水抱中和气，平远山如酝藉人。
更喜机心无复在，沙边鸥鹭亦相亲。

冬旱土不膏，爱此春夜雨。
四郊农事兴，老穉迭歌舞。
相呼长沮耕，分喜樊迟圃。
丰年已在目，亭障静桴鼓。
我归未有期，一官寄仓庾。
幸复寛简书，不敢恨羁旅。

高城断处阁横空，目力虽穷兴未穷。
燕子争泥朱槛外，人家晒网绿洲中。
谁能招唤三秋月，我欲凭陵万里风。
更比岘山无湛辈，论交惟是一枝笻。

天宝胡兵陷两京，北庭安西无汉营。
五百年间置不问，圣主下诏初亲征。
熊罴百万从銮驾，故地不劳传檄下。
筑城绝塞进新图，排仗行宫宣大赦。
冈峦极目汉山川，文书初用淳熙年。
驾前六军错锦绣，秋风鼓角声满天。
苜蓿峰前尽亭障，平安火在交河上。
凉州女儿满高楼，梳头已学京都様。

肺渴常止酒，目昏复捐书。
蒲团坐袖手，一窗寛有余。
心知世缘薄，分与钟鼎疏。
湛然千仞渊，养此径寸珠。
光明照忧患，何适不自娱。
白云可与友，晴空闲卷舒。

霜信催寒力尚微，邮亭系马旋添衣。
平郊极目冬耕遍，小妇𥮾花晚饷归。
孤宦毎随征雁远，故人已似晓星稀。
上书自劾真须猛，菰正堪炊蟹正肥。

塘路东头乌桕林，偶携藤杖得幽寻。
桃源阡陌自来往，辋口云山无古今。
远浦过帆供极目，暮天横雁入微吟。
归来更觉愁无那，剩放灯前酒椀深。

人生不自怜，坐受外物械。
荣华难把玩，俄顷皆变坏。
山栖亦何有，耳目差旷快。
秋郊多烈风，夜壑起松籁。
初闻尚萧瑟，髣髴听严濑。
忽如倒巨浸，便欲翻大块。
又疑楚汉战，澒洞更胜败。
不然六月雨，雷电奔百怪。
三更势稍敛，铁马归入塞。
孰能从吾游，洗汝胸次隘。

我年十六游名场，灵芝借榻栖僧廊。
钟声才定履声集，弟子堂上分两厢。
灯笼一様薄腊纸，莹如云母含清光。
还家欲学竟未暇，岁月已似奔车忙。
书生白首故习在，颠倒简牍纷朱黄。
短檠虽复作老伴，目力眩晃不可常。
平生所好忽入手，摩挲把挈喜欲狂。
兰膏潋灔支达旦，秋雨萧瑟输新凉。
讨论废忘正涂乙，遂欲尽发万卷藏。
所嗟衰病终难勉，非复当年下五行。

人生久矣无百年，六十七十已为寿。
嗟予忽忽蹈此境，衰发如蓬面枯瘦。
孤松摧折老涧壑，病马凄凉依栈豆。
尚无筹策活目前，岂有功名付身后。
壁疏风入灯焰揺，地炉火尽寒萧萧。
胸中白虹吐千丈，庭树叶空衣未纩。

黑云垂到地，飞霰如细砾。
我从湖上归，散发醉吹笛。
少年志功名，目视无坚敌。
惨淡古战场，往往身所历。
宁知事大缪，白首犹寂寂。
凄凉武侯表，零落陈琳檄。
报主知何时，誓死空愤激。
天高白日远，有泪无处滴。

垣屋参差绿树边，囚山光景饯华颠。
平川极目思秦地，大泽浮空忆楚天。
刺虎射麋俱已矣，举杯开剑忽凄然。
此生终遣英雄笑，棘没铜驼六十年。

日薄霜清十月天，马蹄声里送流年。
店当古路三乂处，山似孤云两角边。
淹泊自悲穷不醒，衰残更著病相缠。
榆关瀚海知何在，目送飞鸿入暮烟。

湖海相从十日留，颇哀老子鬓惊秋。
目光犹射车牛背，不用殷勤举话头。

水殿西头起砌台，绿杨闹处杏花开。
箫韶本与人同乐，羽卫才闻岁一来。
鹢首波生涵藻荇，金铺雨后上莓苔。
远臣侍宴应无日，目断尧云到晚回。

朝雨暮雨梅正黄，城南积潦入车箱。
镜湖无复针青秧，直浸山脚白茫茫。
湖三百里汉讫唐，千载未尝废陂防。
屹如长城限氐羌，啬夫有秩走且僵。
旱有灌注水何伤，越民岁岁常丰穰。
泆湖谁始谋不臧，使我妇子餍糟糠。
陵迁谷变亦何常，会有妙手开湖光。
蒲鱼自足被四方，烟艇满目菱歌长。

睡魔困衰翁，白日坐兀兀。
忽然振衣起，目了尚如鹘。
凭高望中原，佳气未消歇。
逆贼稽大刑，痛愤深至骨。
新霜下昌陵，草有胡马龁。
羽林百万士，何日闻北伐。
贱臣官有守，不敢叫行阙。
梦中涉黄河，太行高硉矹。
天河未洗兵，封豕食上国。
坐令河洛间，百郡暗荆棘。
夷吾非王佐，尚足救左衽。
中原消息断，吾辈何安寝。
世俗苦龌龊，谁与共此功。
安知无奇士，悲歌燕市中。

秋山瘦益奇，秋水浅可涉。
出城西风劲，拂帽吹脱叶。
新霜拆栗罅，宿雨饱豆荚。
枯柳无鸣蜩，寒花有穿蝶。
郊行得幽旷，颇觉耳目惬。
断云北山来，欣然与之接。
挂冠易事尔，看镜叹勋业。
永怀桑干河，夜渡拥马鬛。

帝赉高年，式宴且喜。
种种黄发，族立而议。
我生艰难，暴乱以继。
耳狃金鼓，目狎戎器。
皇其我图，亲讲农事。
有子有孙，力田孝悌。
鼓舞至仁，薰焉如醉。

神骥渴死追无踪，离娄眩目迷虚空。
九衢懽游尚故处，一日忽在终南峰。
附势趋权徒扰扰，生歌死哭何匆匆。
人间万事既能了，莫教声誉过关东。

方为郡邑吏，日与故人违。
极目千山碧，驰心一鸟飞。
岸傍村杳杳，波上雪霏霏。
欲寄洛阳信，溯流行客稀。

雉节居杜陵，南山常在目。
今兹羡行游，因以谢岩谷。
环锡恣探胜，棕綦方践陆。
五门岚翠横，八水秋阴覆。
云峰多隠见，林岭乍回复。
若见采芝人，余非恋微禄。

兴尽夕阳天，言归跃杏鞯。
新阴六街树，远目万家烟。
歌咽楼千尺，吟余月一弦。
花间有游妓，醉去堕金钿。

少本江南客，今为河曲游。
岁时忧漾溢，日夕见奔流。
啮岸侵民壤，飘槎阁雁洲。
峻门波作箭，古郡铁为牛。
目极高飞鸟，身轻不及舟。
寒冰狐自听，源水使尝求。
密树随湾转，长罾刮浪收。
如何贵沈玉，川兴是诸侯。

早事太尉府，谬以才见论。
身作邑中吏，日陪丞相尊。
嵩山云外寺，伊水渡头村。
泉味入香茗，松色开清樽。
题诗人半醉，马上景已昏。
归来属后乘，冠盖迎国门。
悠悠失贫贱，苒苒历凉温。
而今处穷僻，落莫思旧恩。
终日自鲜适，终年长不言。
已觉人事寡，惟闻鸡犬喧。
东风有来信，满幅兰与荪。
深知故人意，遗我涤冥烦。
一章言罨画，谿好如目存。
何须到云壑，便若游花源。
一一先造化，可以轻瑶琨。
成诵今在口，愿将醒病魂。

右丞笔通妙，阮籍思玄虚。
独画来东平，倒冠醉乘馿。
力顽不肯进，俛首耳前驱。
一人牵且顾，一士旁挟扶。
捉鞍举双足，闭目忘穷途。
想像得风度，纤悉古衣裾。
玉骨化为土，丹青终不渝。
而今几百岁，乃有胡公疏。
买石遂留刻，渍墨许传模。
白黑就髣髴，毫芒辨精麤。
千古畜深意，终朝悬座隅。
谁谓盈尺纸，不惭云雾图。

提壶芦，沽美酒。
风为宾，树为友。
山花缭乱目前开，劝尔今朝千万寿。

白皙少年子，秋郊臂苍隼。
日暖饥目开，风微双翅紧。
草际鸣鹑惊，蒿间黄雀窘。
下鞲诚必获，得俊还复哂。
碎脑此非辜，食肉尔何忍。
取乐在须臾，我心良恻悯。

寒灯不照远，光止一室明。
小人不虑远，义止目前荣。
灯既无久焰，人亦无久情。
谁言结明月，明月岂长盈。

春洲生荻芽，春岸飞杨花。
河豚当是时，贵不数鱼虾。
其状已可怪，其毒亦莫加。
忿腹若封豕，怒目犹吴蛙。
庖煎苟失所，入喉为镆铘。
若此丧躯体，何须资齿牙。
持问南方人，党护复矜夸。
皆言美无度，谁谓死如麻。
我语不能屈，自思空咄嗟。
退之来潮阳，始惮餐笼蛇。
子厚居柳州，而甘食虾蟆。
二物虽可憎，性命无舛差。
斯味曾不比，中藏祸无涯。
甚美恶亦称，此言诚可嘉。

舟子抱鸡来，雄雄跱高岸。
侧行初取势，俯啄示无惮。
先鸣气益振，奋击心非愞。
勇颈毛逆张，怒目眦裂盰。
血流何所争，死鬭欲充玩。
应当激猛毅，岂独专晨旦。
胜酒人自私，粒食谁尔唤。
缅怀彼兴魏，傍睨当衰汉。
徒然驱国众，曾靡救时难。
群雄自苦战，九锡邀平乱。
宝玉归大奸，干戈托奇算。
从来小资大，聊用一长叹。

临水一太息，解舟当落晖。
上楼人已远，极目鸟空飞。
荆楚时方晏，江湖客未归。
定知吟忆处，林外月光微。

编绝不加新，于今十二春。
绿窗重展目，静几勿生尘。
岂爱吾庐日，终将道者亲。
莫嫌同刺字，漫灭看难真。

渊明节本高，曾不为吏屈。
斗酒从故人，篮舆傲华绂。
悠然目远空，旷尔遗群物。
饮罢即言归，胸中宁郁郁。

妾家邓侯国，肯愧邯郸姝。
世本富缯绮，娇爱比明珠。
十五学组紃，未尝开户枢。
十六失所适，姓名倾里闾。
十七善歌舞，使君邀宴娱。
自兹著乐府，不得同罗敷。
凉温忽荏苒，屡接朝大夫。
相欢不及情，何异逢路衢。
昨日一见郎，目色曾不渝。
结爱从此笃，暂隔犹恐疏。
如何遂从宦，去涉千里途。
郎跨青骢马，妾乘白雪驹。
送郎郎未速，别妾妾仍孤。
不如水中鳞，双双依绿蒲。
不如云间鹄，两两下平湖。
鱼鸟尚有托，妾今谁与俱。
去去约春华，终朝怨日赊。
一心思杏子，便拟见梅花。
梅花几时吐，频掐栏竿数。
东风若见郎，重为歌金缕。

谁道田家乐，春税秋未足。
里胥扣我门，日夕苦煎促。
盛夏流潦多，白水高于屋。
水既害我菽，蝗又食我粟。
前月诏书来，生齿复板录。
三丁籍一壮，恶使操弓韣。
州符今又严，老吏持鞭朴。
搜索稚与艾，唯存跛无目。
田闾敢怨嗟，父子各悲哭。
南亩焉可事，买箭卖牛犊。
愁气变久雨，铛缶空无粥。
盲跛不能耕，死亡在迟速。
我闻诚所惭，徒尔叨君禄。
却咏归去来，刈薪向深谷。

马蹄践霜雪，不畏道路寒。
游子重衣裘，慈母悬心肝。
悬心几千里，冉冉岁已残。
大河今渐涸，远目常不干。
度雁朝夕闻，尺书寄亦难。
愿同车轮复，勿比弦上丸。

雄雌双好鸟，托栖空树中。
有蛇出傍穴，喷毒气如虹。
半夜此惊飞，瞥目随西东。
有喙不能达，啼云复啸风。
回翔隔岁月，老木高童童。
眼生众禽噪，虽近未由通。
昨朝烟雨晦，并翼向幽丛。
鹰鹯尚横集，飏飏意无穷。

浔阳几千里，无不见炉峰。
苍翠入众目，岩壑少行踪。
高僧忽独往，杳杳怀远公。
尝闻虎溪上，醉令或来同。
而今竞邀致，几里闻松风。
尘心古难洗，瀑布垂秋虹。

淮上一相遇，忆在京都时。
虽惊岁月换，未改松桂姿。
童侍两三人，瓶锡相与随。
自言东越来，箧中多好诗。
文字皆妥帖，业术无倾欹。
前辈尝有言，清气散人脾。
语妙见情性，说之聊解颐。
始推杼山学，得非素所师。
此固有深趣，吾心久已知。
横琴乃玄悟，岂必弄鸣丝。
古乐众少听，谁知彼吹箎。
师旷没世后，伯牙众身悲。
愿同黄鹄举，远归沧海涯。
老骥虽不病，长坂安可驰。
天台况奇胜，日夕劳梦思。
尚忝齿缨绶，终年趋路岐。
俯愧渊中鱼，游泳水之湄。
仰羡云间鸷，凌厉辞絷维。
居尝起斯念，未去情不怡。
今朝更道旧，感怆各嚬眉。
同游谢公门，远想袂霑洟。
惜哉胡不仁，碎彼东方琪。
又出数纸书，手泽尚可披。
眷眷畴昔意，于今当语谁。
复遗三百言，玩味自挽髭。
序事尽成故，慨吟良有资。
其词何亹亹，宛若对风规。
冷然耸心目，不觉整冠緌。
重以超俗韵，顾予贱职司。
是犹猿鸟情，并此驽枥卑。
报投仍勉强，实谬匠者为。
应哂不量力，短兵兹已疲。

期我以踏青，花间傥相遇。
果然南陌头，翩若惊鸿度。
不语强踌蹰，羞人映芳树。
两心常自怜，两目空相注。
依依不得亲，薄暮还愁去。
记取似丹葩，知开向何处。

古人画虎鹄，尚类狗与鹜。
今看画羽虫，形意两俱足。
行者势若去，飞者翻若逐。
拒者如举臂，鸣者如动腹。
跃者趯其股，顾者注其目。
乃知造物灵，未抵毫端速。
毗陵多画工，图写空盈辐。
宁公实神授，坐使群辈伏。
草根有纤意，醉墨得已熟。
权豪不可致，节行今仍独。

八月过宋都，泊舟双庙侧。
永怀此忠良，遗烈传碑刻。
五位俨朝裾，千年同血食。
当时多苟生，贵爵曾谁识。
纵今有丘坟，都已荒荆棘。
古人非轻死，于义实罕得。
英骨化埃尘，令名同鸟翼。
飞翔出后世，景慕无终极。
岂若目前荣，未殁声已息。
西登孝王城，王气由邦国。

尔来器尔姑，清泪滴尘几。
一闻在目言，不谓今则死。
而犹意远行，所念当至止。
秋风忽助嚎，万木欲摧毁。

吾闻圣贤心，不限亲与疏。
义殊目前乖，道同异代俱。
尧舜及周孔，千载趋一途。
盗跖诮孔氏，弟子将党欤。
跖自驱其众，日念杀不辜。
河滨捧土人，海畔逐臭夫。
塞川岂量力，同趣即尔徒。
尔既不自过，反以此为纡。

二三君少壮，走上浮图巅。
何为苦思我，平步犹不前。
苟得从而登，两股应已挛。
复想下时险，喘汗头目旋。
不如且安坐，休用窥云烟。

大门多奇酝，一斗市钱千。
贫食尚不足，欲饮将何缘。
岂能以口腹，屈节事豪权。
闭户饱于齑，作诗涌如泉。
一日复一夕，醒目常不眠。
穷腊忽可怪，双壶故人传。
呼儿欲自酌，瓦盏无完全。
其能饔甘脆，而况侑夭妍。
却令情怀恶，分与富贵偏。
收拾不复尝，排置屋角边。
傥有嘉客至，倾倒相与颠。
何暇问浓薄，但觉窗扉旋。
谁识我为我，宾主各颓然。
始得语且横，既醉论益坚。
曾不究世务，闲气争古先。
毕竟两未决，辨吻空流涎。
嗟我儒者饮，聒耳无管弦。
虽云暂欢适，终久还愁煎。
自甘不偶死，宁慕金印悬。
愿频致此物，勿恤疮檐肩。

我新税居见寺阁，金碧照我破屋前。
目看阁上聚鸠鸽，巢栖饮哺忘穷年。
雕檐画壁屎污遍，以及像塑头与肩。
寺僧不敢施弹射，忽有苍鹘张毒拳。
鸦鸣鹊噪鸜鹆叫，怒鹘来此窥腥膻。
鹘心决裂不畏众，瞥碎一脑惊后先。
死鸟堕空未及地，返翅下取如风旋。
独当屋脊恣扯磔，啄肉披肝肠弃捐。
老鸱无艺又狠怯，盘飞欲近饥目穿。
逡巡鹘饱自飞去，争残不辨乌与鸢。
群儿指点路人笑，我方吟忆秋江边。

我新税居见寺阁，金碧照我破屋前。
目看阁上聚鸠鸽，巢栖饮哺忘穷年。
雕檐画壁屎污遍，以及像塑头与肩。
寺僧不敢施弹射，忽有苍鹘张毒拳。
鸦鸣鹊噪鸜鹆叫，怒鹘来此窥腥膻。
鹘心决裂不畏众，瞥碎一脑惊后先。
死鸟堕空未及地，返翅下取如风旋。
独当屋脊恣扯磔，啄肉披肝肠弃捐。
老鸱无艺又狠怯，盘飞欲近饥目穿。
逡巡鹘饱自飞去，争残不辨乌与鸢。
群儿指点路人笑，我方吟忆秋江边。

古寺老柏下，叟货翠玉罂。
兽足面以立，瓜腹肩而平。
虚能一勺容，色与蓝水并。
我独何为者，忽见目以惊。
家无半锺畜，不吝百金轻。
都人莫识宝，白日双眼盲。

秦人宦于秦，百事顺耳目。
山川我已疏，风物子所熟。
维美行迈时，亲宾祖车毂。
空将离别心，欲出无僮仆。

昔闻退之与东野，相与结交贱微时。
孟不改贫韩渐贵，二人情契都不移。
韩无骄矜孟无腼，直以道义为己知。
我今与子亦似此，子亦不愧前人为。
北都健儿昨日至，扣门乃是所遗诗。
上言病中初有寄，下言我咏蟠桃枝。
盛衰开落感残杏，暮春无事羡游丝。
班班鸠鸣忽怀念，一扫十幅无闲辞。
洛川花图多品目，鬭新争巧始可疑。
读书又忆石夫子，似蚕作茧诚有之。
镇阳归梦北潭北，吟此八章谁谓痴。
最后有文吊尹子，寿夭难问信所悲。
共书大轴许传玩，一日百展曾忘疲。
报君亦欲赍满轴，恐费纸墨令人嗤。

十年不出户，世事皆刬锄。
时无车马游，焚香坐读书。
有堂曰粹隠，惟见安且舒。
心远迹非远，岁月速轮舆。
寓目暂为实，过者即为虚。
譬若开是室，终日于此居。
欲问昨日事，已觉今日疏。
明朝却视今，复与前何如。
聊悟此中乐，犹观濠上鱼。

去年我丧子与妻，君闻我悲尝俛眉。
今年我闻君丧女，野岸孤坐还增思。
思君平昔怜此女，戏弄膝下无不宜。
昨来稍长应慧黠，想能学母粉黛施。
几多恩爱付涕泪，洒作秋雨随风吹。
风吹北来霑我袂，哀乐相恤唯己知。
自古寿夭不可诘，天高杳杳谁主之。
以道为任自可遣，目前况有宁馨儿。

夜梦上河汉，星辰布其傍。
位次稍能辩，罗列争光芒。
自箕历牛女，与斗直相当。
既悟到上天，百事应可详。
其中有神官，张目如电光。
玄衣乘苍虬，身佩水玉珰。
丘蛇与穹鳖，盘结为纪纲。
我心恐且怪，再拜忽祸殃。
臣实居下土，不意涉此方。
既得接威灵，敢问固不量。
有牛岂不力，何惮使服箱。
有女岂不工，何惮缝衣裳。
有斗岂不柄，何惮挹酒浆。
卷舌不得言，安用施穹苍。
何彼东方箕，有恶务簸扬。
唯识此五者，愿言无我忘。
神官呼我前，告我无不臧。
上天非汝知，何苦诘其常。
岂惜尽告汝，于汝恐不祥。
至如人间疑，汝敢问于王。
扣头谢神官，臣言大为狂。
骇汗忽尔觉，残灯荧空堂。

再来魏阙下，旧友无一人。
或为美官去，或为泉下尘。
晚节相知者，操节许松筠。
日世常山公，伯仲文学均。
与我数还往，以义为比邻。
屡假箧中书，校证多护真。
次述盈百卷，补亡如继秦。
中作渊明诗，平淡可拟伦。
于时多骄佚，黄卷罕所亲。
昨以兴西师，往往剑射伸。
短衣夸走马，睅目语常瞋。
欲效西山勇，遂笑东鲁仁。
舍本趋富贵，乃与市贾滨。
以此较于子，素业固未泯。
前日之许昌，别君已经旬。
偶然值河决，穷坐如涸鳞。
临风思有寄，夜咏还达晨。

许有卢娘能画竹，重抹细拖神且速。
如将石上萧萧枝，生向笔间天意足。
战叶斜尖点映间，透势虚黏断还续。
粉节中心岂可知，淡墨分明在君目。

朔风声满枯桑枝，阴云不定蛟龙归。
冻禽聚立高树时，密云万里增寒威。
访君留连举酒卮，胡琴奏罢欢已微。
小驹跨去没四蹄，飘花凌乱霑人衣。
醉目远望天地迷，何暇更问孤鸿飞。
茅屋岂无单且饥，平明共贺麦陇肥。

昔遇风雪时，孤舟泊吴埭。
江潮未应浦，尽室坐相对。
行庖得海物，咸酸何琐碎。
久作北州人，食此欣已再。
是时值新岁，庆拜乃唯内。
草率具盘餐，约略施粉黛。
举杯更献酬，各尔祝鲐背。
咀橘齿病酸，目已惊老态。
岂意未几年，中路苦失配。
嘉辰众所喜，悲泪我何耐。
曩欢今已哀，日月不可赖。
前视四十春，空期此身在。
世事都厌闻，读书未忍退。
过目虽已忘，宁舍心久爱。
何当往京口，竹里翦荒秽。
行歌乐暮节，薪菽甘自刈。

昔遇风雪时，孤舟泊吴埭。
江潮未应浦，尽室坐相对。
行庖得海物，咸酸何琐碎。
久作北州人，食此欣已再。
是时值新岁，庆拜乃唯内。
草率具盘餐，约略施粉黛。
举杯更献酬，各尔祝鲐背。
咀橘齿病酸，目已惊老态。
岂意未几年，中路苦失配。
嘉辰众所喜，悲泪我何耐。
曩欢今已哀，日月不可赖。
前视四十春，空期此身在。
世事都厌闻，读书未忍退。
过目虽已忘，宁舍心久爱。
何当往京口，竹里翦荒秽。
行歌乐暮节，薪菽甘自刈。

少时好睡常不足，上事亲尊日拘束。
夜吟朝诵无暂休，目胔生疮臂消肉。
今逾四十无所闻，又况丧妻仍独宿。
虚堂浄扫焚清香，安寝都忘世间欲。
花时啼鸟不妨喧，清暑北窗聊避燠。
叶落夜雨声满阶，雪下晓寒低压屋。
四时自得兴味佳，岂必锵金与鸣玉。
万事易厌此不厌，真可养恬无夭促。
且梦庄周化蝴蝶，焉顾仲尼讥朽木。
人事几不如梦中，休用区区走荣禄。

宿雨洗新绿，朝日初闻鶑。
风从天门来，吹下玉简名。
列星二十八，经纬何纵横。
南方朱鸟目，光焰令人惊。
其余撒沙众，龟鳖瓜瓠明。
吾欣安石后，世世有令声。

汝水出山险，汝民多病瘿。
或如鸡精满，或若猿嗛并。
女惭高掩襟，男大阔裁领。
饮水拟注壶，吐词侔有鲠。
樗里既已闻，杜预亦不幸。
秦人号智囊，吴瓠系狗颈。
{月畾}{月鬼}常柱颐，伶仃安及胫。
只欲仰问天，无由俯窥井。
挟带岁月深，冒犯风霜冷。
厌恶虽自知，剖割且谁肯。
不唯羞把镜，仍亦愁吊影。
内疗烦羊厣，外砭费针颖。
在木曰楠榴，刳之可为皿。
此诚无所用，既有何能辟。
膨脝厕无首，臃肿异胪顶。
难将面目施，可与胎胞逞。
贤哉临汝守，世德调金鼎。
氓俗虽丑乖，教令日修整。
风土恐随迁，晨昏忧屡省。
傥欲便慈颜，名城不难请。

闭目光不扬，梦睹良亦审。
既非由目光，所见定何禀。
白日杳无朕，冥遇尝在寝。
此恨不可穷，悲泪空流枕。

闭目光不扬，梦睹良亦审。
既非由目光，所见定何禀。
白日杳无朕，冥遇尝在寝。
此恨不可穷，悲泪空流枕。

向起风沙地，暂假乌榜还。
浩然起远思，欲与鱼鸟闲。
景目洗已清，咏句称且悭。
时看秋空云，雨意浓淡间。

刻意向诗笔，行将三十年。
尝经长者目，未及古人肩。
昔慕荀文若，多称王仲宣。
今惭此微贱，重辱相君怜。

西北望嵩色，忆上大室时。
陟彼已不浅，坐此安能知。
今谁绝壁下，但见前峰危。
正与曩未异，目存迹焉追。

阴云浓压野，风猎树高鸣。
寒禽并枝立，颇以见物情。
目前两稚子，为慰岂异卿。
欲置一壶酒，且独对妇倾。

我诚官局冷，终日事靡括。
每耽古人书，似与世俗阔。
同道三四人，来过慰饥渴。
迭相陈语言，曾未厌刀呾。
自中将过晡，留饭具麄粝。
薄酒继以斟，不觉寒日没。
愚妻方罢沐，供饭愧仓卒。
冻婢昧煎和，亲调首忘髴。
每食各惊顾，谁谓不黔突。
倦仆暖吾薪，饥马饱吾秣。
马无归嘶声，仆有颜色活。
安稳不知疲，明釭仍为拨。
醉言实无次，曾未穷本末。
诸君竞相先，出口论莫夺。
复云天地间，此能有几达。
我闻颜汗下，恐后谤难遏。
其间常有言，但未见疵𫜰。
终当轻有若，悔目已屡{目必}。
信哉群玉林，岂得依朽枿。
吾心为之然，收舌如断割。
寄音谢豪俊，兹蕴只圭撮。

卖药锦城中，烧丹雪山麓。
石窦取鹅管，玉床收箭镞。
紫云晨覆鼎，白虹夜穿屋。
鬼神严厉守，沆瀣勤沐浴。
此士真可人，高简遗世俗。
江头十年别，颜色炯在目。
使来每寄声，喜我淡无欲。
灵剂何必多，分饷一黍足。

马目山头雨脚昏，龙津桥下浪花翻。
年丰郡僻无公事，一炷清香昼掩门。

抽身簿书中，兹日睡颇足。
缥缈桐君山，可喜忽在目。
纷纷众客散，杳杳一笻独。
昔如脱渊鱼，今如走山鹿。
诗情森欲动，茶鼎煎正熟。
安眠簟八尺，仰看帆十幅。
逍遥富春饭，放浪渔浦宿。
送老水云乡，羮藜勿思肉。

东归剡曲只三程，旅泊还如万里行。
灯影动揺风不定，船声鞺鞳浪初生。
曳裾非复白头事，瞑目那求青史名。
归去若为消暮境，一蓑烟雨学春耕。

黄昏云齐雪意熟，二更雪急声簌簌。
地炉对火得奇温，兔醢鱼鱐穷旨蓄。
引杯且作稿面红，脱帽不管衰鬓秃。
浩歌三终徐自和，藏书万卷方尽读。
从来本不择死生，况复区区论祸福。
雪晴著屐可登山，与子一放千里目。

秋雨初霁开长空，夜天无云吐白虹。
擘波浴海出日月，破山卷地驱雷风。
崐崘黄流泻浩浩，太华巨掌摩穹穹。
平生所怀正如此，拜赐虚皇称放翁。
放翁七十饮千锺，耳目未废头未童。
向来楚汉何足道，真觉万古无英雄。
行穷禹迹亦安往，聊借旷快洗我胸。
涛澜屡犯蛟鳄怒，涧谷或与精灵逢。
黄金铸就决河塞，俘献颉利长安宫。
不如醉笔扫青嶂，入石一寸豪健惊天公。

揩眼扪髯破昼眠，阑边小立独幽然。
樷花雨打无飞蝶，高柳风惊有堕蝉。
才略本居元子下，功名那计祖生先。
今朝会意君知否，目送飞云挥五弦。

禽吟阴森林，鹿伏朴樕木。
呜呼吾徒愚，仆仆逐肉粟。
聨翩怜鸢肩，覆𫗧速戮辱。
艰难还山间，独欲足畜牧。
跻梯栖西谿，筑屋宿北谷。
光芒常当藏，椟玉触俗目。

街头旋买双芒𪨗，作意登山殊不恶。
苍崖无罅竹鞭逸，崩石欲坠松根络。
凭高开豁快送目，历险崎岖危著脚。
川云忽起两蛟舞，瀑水高吹万珠落。
大岩空腔谁所刳，绝壁峭立端疑削。
坡平或可坐百人，峡束仅容飞一鹤。
蛇蹊岌岌头自眩，鬼谷惨惨神先愕。
秦皇马迹散莓苔，如𫔔非𫔔凿非凿。
残碑不禁野火燎，造物似报焚书虐。
人民城郭俱已非，烟海浮天独如昨。

沧波极目江乡恨，衰草连天塞路愁。
三十年间行万里，不论南北怯登楼。

疾病侵壮年，发恐不及白。
偶赖针石功，寓世成久客。
行年垂七十，霜雪纷满帻。
耳目虽已衰，亦未与人隔。
濯缨千顷湖，送老五亩宅。
大布缝长衫，东阡复南陌。

海如黛色深，浪作雪点溅。
数峰黄金山，巉绝出水面。
此非想与因，了了目中见。
何时真往游，浮世付掣电。

才智不足狂有余，此身老健更谁如。
齿牢尚可决干肉，目了未妨观细书。
不怪模棱嗤了了，但惊紾臂劝徐徐。
晓看瓜垄初牵蔓，一笑呼儿勿废鉏。

将军入奏平燕策，持笏榻前亲指画。
天山热海在目中，下殿即日名烜赫。
驰出都门雪初霁，直过黄河冰未坼。
绣旗方掠桑干渡，羽檄已入金台陌。
勇士如鹰健欲飞，孱王似兔何劳搦。
戎服押俘献庙社，正衙第赏颁诏册。
端门赐酺天下庆，御觞尚恨沧溟迮。
从来文吏喜相轻，聊遣濡毫书竹帛。

浪迹天台一梦中，距今四十五秋风。
胜游回首似昨日，衰病侵人成老翁。
圣寺参差石桥外，仙蓬缥缈玉霄东。
因君又动青鞋兴，目断千峰翠倚空。

目昏罢观书，足蹇停游山。
二事差可乐，造物乃复悭。
得非闵我老，作意镌其顽。
扫除尽宿习，使得终日闲。
闲亦何负汝，剡曲茆三间。
奇石玩荦角，清流聴潺湲。
勿言村醪薄，数酌可解颜。
翛然日已夕，卧看飞鸟还。

恩许还山已六年，誓凭耕稼饯华颠。
养心虽若冰将释，忧国犹虞火未然。
议论孰能忘忌讳，人材正要越拘挛。
群公亦采刍荛否，贞观开元在目前。

我虽生乱离，犹及见前辈。
衣冠方南奔，文献往往在。
幸供扫洒役，迹忝诸生内。
话言犹在耳，造次敢不佩。
残年趋死近，孤学与时背。
妄出更何求，终老事耕耒。
史君稽古学，力大障横溃。
广文亦伟士，名字震当代。
同舟肯过我，凛与前修配。
忧时抱忠鲠，论事极慷慨。
嗟予虽益衰，耳目幸未废。
何当卜邻墙，早暮聆謦欬。

高皇昔中兴，风雨躬沐栉。
一士未尝遗，万里皆驰驲。
廉听辟言路，虚怀询得失。
孤臣实草芥，亦获对宣室。
龙颜宛在目，德不报万一。
桥山松柏寒，泪尽史臣笔。

儒生不自贵，执艺等卜祝。
诗书定何物，为汝市爵禄。
唐虞虽日远，凛凛犹在目。
谁能举其要，治功端可复。
平生粗知此，俛仰发已秃。
一豪不获施，老病死岩谷。
安知万世后，终无可封俗。
愿广稽古心，端拱咨岳牧。

躬耕蕲一饱，闵闵望有年。
水旱适继作，斗米几千钱。
镜湖泆已久，造祸初非天。
孰能求其故，遗迹犹隐然。
增卑以为高，培薄使之坚。
坐复千载利，名托亡穷传。
民愚不能知，仕者苟目前。
吾言固应弃，悄怆夜不眠。

少年嗜书竭目力，老去观书涩如棘。
短檠油尽固自佳，坐守一窗如漆黑。
渔歌袅袅起三更，哀而不怨非凡声。
明星已高声未已，疑是湖中隐君子。

风声如翻涛，雨点如撒菽。
皇天念此老，一为洗烦促。
呼童取短檠，聊展旧书读。
凄然对孤影，感叹衰鬓秃。
兀如老病马，关河久在目。
伏枥虽已疲，连云思苜蓿。

三著朝冠入上都，黄封频醉渴相如。
马慵立仗宁辞斥，兰偶当门敢怨锄。
富贵尚思还此笏，衰残故合爱吾庐。
灯前目力依然在，且尽山房万卷书。

秋风吹海氛，气候颇不令。
昏昏七十翁，扰扰半月病。
著书殊未成，即死目不瞑。
扶持赖药物，仅得全性命。
雨添苔晕青，风入桐枝劲。
深巷无人声，搘颐发孤咏。

暮年虽病不甚剧，啜药啖粥犹自力。
今年七月风眩作，儿子在前不能识。
杯中药冷呼不醒，全家相顾无人色。
昏昏但思向壁卧，虫臂鼠肝宁暇恤。
医巫技殚欲敛手，天高鬼恶吁莫测。
偶然得活出望外，扶杖下床犹屡踣。
读书心在目力短，袖手坚坐到窗黑。
无功禄食四十年，叹息此责何由塞。

一镜三百里，环以碧玉峰。
天公赐我厚，极目为提封。
烟收见石帆，雨霁望卧龙。
嵯峨宝林塔，迢递天章锺。
兴来思一出，霜晴及初冬。
父老舍杖迎，衣冠颇严恭。
语我相识久，幸未弃老农。
间者传伏枕，喜闻足音跫。
贫舍有盘餐，勿责异味重。
荞饼新油香，黍酒瓮面浓。
已遣买扑握，亦可致𪡋喁。
愿公领此意，秣蹇聊从容。
我起为太息，厚意敢不从。
吾生行逆境，平地九折邛。
况今又老退，如子岂易逢。
但愿从今健，衰疾缓见攻。
遇兴即扣门，草具烦炊舂。
但恐乘月来，妨子睡味浓。

绿岸波生染麹尘，碧天云细蹙鱼鳞。
山居剩得舒长目，野饮自无拘忌人。
酒瓮石边孤店晚，樵风溪畔早梅春。
怀章正可惊奴辈，未胜行歌独负薪。

麹尘柳色正遮门，石黛江流曲抱村。
小院春光方盎盎，远山雨气又昏昏。
傍檐林鸟惊幽梦，极目烟芜卷烧痕。
只道余寒尚如许，不知生意满乾坤。

陆子七十犹穷人，空山度此冰雪晨。
既不能挺长剑以抉九天之云，又不能持斗魁以回万物之春。
食不足以活妻子，化不足以行乡邻。
忍饥读书忽白首，行歌拾穗将终身。
论事愤叱目若炬，望古踊跃心生尘。
三万里之黄河入东海，五千仞之太华磨苍旻。
坐令此地没胡虏，两京宫阙悲荆榛。
谁施赤手驱蛇龙，谁恢天网致凤麟。
君看煌煌艺祖业，志士岂得空酸辛。

绿叶枝头密，青芜陌上深。
江山妨极目，天地入孤吟。
身已双蓬鬓，家惟一素琴。
世情君莫说，头痛欲涔涔。

忆自梁州下益州，身闲处处醉红楼。
早知虚起弹冠意，悔不常为秉烛游。
诗思已惭驰阵马，目光犹觉射车牛。
莲峰日观何时到，下看人间万里秋。

芦洲有病雁，雪霜摧羽翰。
不辞道路远，置身湖海宽。
稻粱亦满目，鸣声自辛酸。
我正与此同，百忧双鬓残。
东归忽十载，四忝侍祠官。
虽云幸得饱，早夜不敢安。
乃知学者心，羞愧甚饥寒。
读我病雁篇，万锺均一箪。

世人个个学长年，不悟长年在目前。
我得宛丘平易法，只将食粥致神仙。

放翁小筑寄江郊，屋破随时旋补茅。
暮看白烟横水际，晓听清露滴林梢。
生来不啜猩猩酒，老去那营燕燕巢。
目断鹿门三太息，庞公千载可论交。

此身不觉老侵寻，残发萧萧雪满簪。
那有新诗书触目，亦无闲话问安心。
塞垣西戍茫如梦，省户东归病至今。
一懒便知生世了，午窗酣枕敌千金。

我无四目与两口，但在人间更事久。
死生元是开阖眼，祸福正如翻覆手。
消磨日月几緉屐，陶铸唐虞一杯酒。
既非狗马要盖帷，那计风霜悴蒲柳。
灶突无烟今又惯，龟蝉与我成三友。
判知青史无功名，只用忍饥垂不朽。

既老心愈空，新凉体差健。
登山每嗔扶，对案亦强饭。
平生百事懒，惟酒不待劝。
迨此桑落时，一醉适我愿。
羸然云水身，本非朱紫楦。
少犹耻枉尺，老敢欺方寸。
但令死瞑目，余事何足论。
不见鹿门翁，全家事潜遁。

裘软胜狐白，炉温等鸽青。
纸屏山字样，布被隶书铭。
养目帘稀卷，留香户每扃。
日晡浓睡起，盥濯诵黄庭。

君看一絇丝，能得几日络。
君思几州铁，打此一大错。
目前岂不快，后悔将奈何。
我非通神明，比汝更事多。

眼底谁为耐久朋，倚肩按膝一乌藤。
虚名但可欺横目，薄俗何时复结绳。
浮世百年悲冉冉，闲身万事付腾腾。
年来更叹龙钟甚，欲探梅花病不能。

君家麻源第三谷，我在镜湖分一曲。
平生梦亦不相接，忽然怀中泻珠玉。
诚斋老子主诗盟，片言许可天下服。
长歌为君定声价，赏音但须一夔足。
蹋泥过我君岂误，拱璧何至求凡目。
只愁明日遽来索，北窗连夜挑灯读。

金铺一闭几春风，咫尺心知万里同。
麝枕何曾禳梦恶，玉壶空解贮啼红。
画愁延寿丹青误，赋欠相如笔墨工。
一事目前差自慰，月明还似未央中。

余龄垂八十，虽惫犹强饭。
正如老病马，风沙时一喷。
玉关眇何许，道里何啻万。
目中堠历历，欲进不能寸。
矫首望秋空，徒羡霜鹘健。
薶骨亦何悲，吾非麒麟楦。

齿如强留客，虽住无久理。
目如新募兵，临敌乌可使。
齿废疏粱肉，目涩屏书史。
浮世真几何，老态遽如此。
啜粥习安坐，用短亦自喜。
作诗记吾衰，聊用调稚子。

齿如强留客，虽住无久理。
目如新募兵，临敌乌可使。
齿废疏粱肉，目涩屏书史。
浮世真几何，老态遽如此。
啜粥习安坐，用短亦自喜。
作诗记吾衰，聊用调稚子。

倚墙有鉏耰，当户有杼轴。
虽云生产薄，桑麻亦满目。
况承先人教，藏书令汝读。
求仁固不远，所要念念熟。
喟然语儿子，勿愧藜苋腹。
亦勿慕虚名，守此不啻足。

放翁晨兴坐龟堂，古铜匜烧海南香。
临目接手精思床，身如槁木心如墙。
八十一章独置傍，徐起开读声琅琅。
恍然亲见古伯阳，袂属关尹肩庚桑。
孰能试之出毫芒，末俗可复跻羲黄。
阴符伪书实荒唐，稚川金丹空有方。
人生忽如瓦上霜，勿恃强健轻年光。

闭户岁云暮，翻书夜向阑。
足僵知火尽，目钝觉灯残。
跃浦鱼惊獭，穿林犬逐獾。
三年纳微禄，无愧得心安。

常时新月有无间，今夕清晖抵半环。
柳外桥高最堪望，凭阑目送下西山。

五十余年读道书，老来所得定何如。
目光焰焰夜穿帐，胎发青青晨映梳。
甚畏蝮蛇宁断手，已烹熊掌敢兼鱼。
春芜二亩扶犁去，空忆高皇赐对初。

我非王子猷，赋性亦爱竹。
舍外地十亩，不艺凡草木。
长吟杂清啸，触目皆此族。
更招竹林人，枕藉糟与曲。

十里丹枫岸，三家小麦村。
山多妨极目，秋晚易消魂。
火举船过埭，人行犬吠门。
穷愁已如许，那更雨昏昏。

吴牛啮草卧斜阳，乌臼青红未饱霜。
急趁路干来寓目，十分闲事却成忙。

曩自白帝城，一马独入蜀。
昼行多水湄，夜宿必山麓。
时闻木客啸，常忧射工毒。
蜿蜒蛇两头，踸踔夔一足。
岂惟耳目骇，直恐性命促。
稍历葭萌西，遂出剑阁北。
奴僵不敢诉，马病犹尽力。
我亦困人客，一日带屡束。
最忆苍溪县，送客一亭绿。
豆枯狐兔肥，霜早柿栗熟。
酒酸压查梨，妓野立土木。
主别意益勤，我去疲已极。
行行求旅店，借问久乃得。
溪声答歌长，灯焰照影独。
村深寒更甚，薪尽烧箦竹。
须臾风雨至，终夕苦漏屋。
于时厌道途，自誓弃微禄。
犹几三十年，始谢祝史职。
君恩念笃老，内阁使寓直。
亦思秋豪报，力惫艺黍稷。
却寻少时书，开卷有惭色。

妄出真成错，归耕惜已迟。
褐温贫始觉，饭美淡方知。
身外元无易，情中自有诗。
穷源那得止，瞑目以为期。

腊雪瑞丰登，春雨相发生。
二者皆可贺，爱此打窗声。
披衣起静听，萧萧乱疏更。
岂惟肺渴苏，耳目为一清。
孤灯不结花，相对翳复明。
明朝遂除夕，岁月惊峥嵘。

初入修门鬓未秋，安期千里接英游。
退归久散前三众，迈往欣逢第一流。
只道升沉方异趣，岂知气类肯相求。
龙钟不得临江别，目断西陵烟雨舟。

秦汉区区了目前，周家风化遂无传。
君看八百年基业，尽在东山七月篇。

老病在臂踝，终日不喜动。
溪云忽过前，袖手以目送。
今晨光景佳，霁色入鸟哢。
驾言出柴荆，暂作湖山梦。
东村望鹤巢，西阜过獾峒。
父老意欣然，为我拨春瓮。
岂惟浇舌燥，亦用软脚痛。
形骸去绳检，谈笑得少纵。
吴蚕初上簇，陂稻亦己种。
端五数日间，更约同解糭。

古者封禅岁，乾封辄枯旱。
不言绝民食，徒欲晒日观。
我今作小山，才及仞有半。
下潴数斗水，草木稍葱蒨。
蕞尔何足言，造物亦幽赞。
冥冥一月雨，阴翳迷昏旦。
芳草争抽萌，珍木亦擢干。
龟鱼出复没，鸟雀聚仍散。
彼天初何私，遗我耳目玩。
遂令闾巷间，日厌鹁鸪唤。
淖深樵苏绝，有米不能爨。
为小乃害大，未可以理断。
忧惧塞胸中，当食屡兴叹。
培𪣻固易平，荷锸愧吾懦。

与汝为父子，忽逾五十年。
平生知几别，此别益酸然。
念汝发亦白，执手河桥边。
西行过临平，想汝小系船。
悠悠阳羡路，渺渺云阳川。
京江昔所游，想像在目前。
今兹两使君，幸有宿昔缘。
汝虽登门晚，世好亦牵联。
顾于赏罚间，其肯为汝偏。
夙夜佐而长，努力忘食眠。
醇如新丰酒，清若鹤林泉。
棠宜使可爱，蒲正不须鞭。

秀目大头颅，英姿举世无。
平生一瓦钵，何处有天厨。

底事经年客帝乡，风光淡沲日初长。
野歌作气老犹壮，花气撩人醒亦狂。
店壁拂尘寻旧字，寺楼极目送斜阳。
告归不过残春事，杜曲桑麻亦未荒。

少时业诗书，慕古不自量。
晨暮间弦诵，左右纷朱黄。
积书山崇崇，探义海茫茫。
同志三四人，辩论略相当。
落笔辄千言，气欲吞名场。
忽焉六十年，绿鬓久已霜。
食必观本草，不疗病在床。
今秋又病目，始觉闲味长。
车马既不至，亦无书在傍。
一坐漏十刻，甚倦则倚墙。
蝴蝶吾前身，华胥吾故乡。
童子亦听睡，不复呼烧香。

足力蹒跚少迎客，目视昏短常废书。
赖是门前秋水长，沙鸥未遽与人疏。

苍颜莫怪少曾开，触目人情但可哀。
死去肯为浮世恋，此身元自不应来。

开岁忽八十，古来应更稀。
我存人尽死，今是昨皆非。
爱酒陶元亮，还乡丁令威。
目前寻故物，惟有钓鱼矶。

昔闻若耶村，意象乃物外。
皤然阡陌间，来往几鲐背。
无论百岁翁，甲子数至再。
我来亲见之，殊未辍耕耒。
曩事一一言，多闻杂谆诲。
回头指丁壮，此是曾玄辈。
有翁又过我，家有孙五代。
指呼取斗酒，山果杂细碎。
顾我使云年，惭缩不能对。
恭惟大父行，不觉投杖拜。
养生惟一啬，此在吾术内。
翁能信践之，成就乃尔大。
我今才耄及，耳目已愦愦。
长庚虽余辉，敢与明月配。

目光炯炯射车牛，何至随人作浪愁。
身处江湖如富贵，心亲鱼鸟等朋俦。
孤帆灭没三湘晓，野店荒寒二华秋。
醉墨不容尘土污，凭君试访寺家楼。

归老何妨驾鹿车，平生风雪惯骑驴。
鬓毛白尽犹耽酒，目力衰来转爱书。
止足极知于道近，痴顽更喜与人疏。
著身莫怪无闲处，地肺天台尽有余。

人生天地间，本非金石坚。
况复历岁久，蠹坏无复全。
龋齿虽小疾，颇解妨食眠。
昨暮作尤剧，颊辅相钩联。
欲起懒衣裳，欲睡目了然。
恨不弃残骸，蜕去如蛇蝉。
或当学金丹，挥手凌云烟。
逢师定悠悠，丹成在何年。

赵子毫端万斛珠，眼前百辈不枝梧。
盛名岂待它年见，公论何曾一日无。
我老杜门惟足睡，君豪折简固难呼。
此诗强欲相题目，堪笑衰翁胆满躯。

耳目康宁手足轻，村墟草市遍经行。
孝经章里观初学，麦饭香中喜太平。
妇女相呼同夜绩，比邻竭作事春耕。
勿言野馌无盐酪，笋蕨何妨淡煮羹。

中原昔丧乱，豺虎厌人肉。
辇金输虏庭，耳目久习熟。
不知贪残性，搏噬何日足。
至今磊落人，泪尽以血续。
后生志抚薄，谁办新亭哭。
艺祖有圣谟，呜呼宁忍读。

机裂齐纨如素月，床敷蕲簟起微澜。
行人远不分眉目，过鸟高犹响羽翰。
新长庭槐夹门绿，无穷陂稻际天宽。
今年项里杨梅熟，火齐骊珠已满盘。

来日无多去日遒，朱颜那肯为人留。
檐声点滴无时雨，野气苍茫极目秋。
朝出钓鱼来北渚，夜耕驱犊上西畴。
此心所要常无愧，寂寞衡门死即休。

早见高皇宇宙新，耄年犹作太平民。
虚名仅可欺横目，戆论曾经犯逆鳞。
原野暮云低欲雨，陂湖秋水浩无津。
萧条生计君无笑，一钵藜羹敌八珍。

目断西陵细霭中，津亭想汝系孤篷。
颇忧昨暮云吞日，犹幸今朝雨压风。
就食亦知难恋恋，挂帆终恨太匆匆。
寒沙不是无来雁，频寄书归问老翁。

拂衣金马门，税驾石帆村。
唤起华山梦，招回湘水魂。
心亲频握手，目击欲忘言。
最喜藤阴下，翛然共一樽。

百屋堆金钱，万户封公侯。
富贵人所羡，熟计终缪悠。
有酒君但饮，有山君但游。
虽云亦梦事，要是胜一筹。
独醉新丰市，遗魂招马周。
清啸苏门山，旷度交公休。
烂烂目如电，凛凛气愈遒。
骑鲸归东海，已矣吾何求。

无赖年光逐水流，人间随处送悠悠。
千帆落浦湘天晚，孤笛吟风鄠县秋。
小市莺花时痛饮，故宫禾黍亦闲愁。
久留只恐惊凡目，又向西凉上酒楼。

耳目聪明手足轻，应酬幽事未忘情。
百年日向渔樵过，千里云从几席生。
樽酒每招邻父共，图书时与小儿评。
但余烟水无俦侣，堪笑沙鸥欲抗衡。

前岁峨冠领石渠，即今山市醉骑驴。
目衰书卷研求懒，心弱诗章锻炼疏。
风雨吾庐嗟独破，齑盐每食叹无余。
灯前却有欣然处，稚子谈经屡起予。

庚寅吾入蜀，西过齐安城。
雪堂拜老仙，眉宇寒峥嵘。
微泉尚如昔，激激琴筑声。
龙蛇入笔力，断石卧纵横。
戊戌奉诏追，触热万里程。
归途抵齐安，岁月浩可惊。
三日乃东下，鼓角遥送迎。
安国有老僧，元祐初载生。
蝉联说旧事，耳目犹聪明。
徒行就船别，耿耿恻怆情。
岂知二纪后，汝乃为此行。
追怀昔游地，未语涕已倾。
念汝虽并塞，残虏方守盟。
职虽在警盗，枹鼓寂不鸣。
惟当奉法令，日夜抚孤惸。
官卑俸入薄，切勿厌藜羹。
勇如赤壁战，节若江水清。
人谁不汝知，况事贤公卿。
三山与七家，相望两柴荆。
归来讲学暇，袯襫同春耕。

金微未壮长，火老尚余烬。
可怜茅舍翁，瞑目困藉躏。
萧萧得一雨，天气颇清润。
岂惟爽襟灵，亦足祛疾疢。
浮生日月驶，老死才一瞬。
圣贤邈不嗣，利欲以身徇。
孰能痛澡雪，此道庶少进。
闭门君但学，妙理天岂吝。

五亩烟芜过半生，还山自笑又躬耕。
舂炊不继儿啼饭，烹饪无方客絮羹。
游宦人间身愈困，读书灯下目几盲。
退之已老当更事，犹向时人说善鸣。

江天雨霁秋光老，野气川云净如扫。
投空飞鸟杂落叶，极目斜阳衬衰草。
平沙争渡人鹄立，长亭下马障泥湿。
累累红果络青篾，未霜先摘犹酸涩。
客中虽云贪路程，买薪籴米常留行。
茆檐独坐待僮仆，不闻人声闻碓声。

乾道之初结草庐，三朝六见纪元初。
年光抛掷虽加倍，生计萧条愈不如。
目暗欲盲停夜课，发残无几怯晨梳。
市声风便犹关耳，未死终当更徙居。

我初居三山，同里数十人。
尊酒相劳苦，言辞亦谆谆。
去来四十年，皆成冢中尘。
子孙虽或存，败屋卖作薪。
此亦何罪哉，不过坐一贫。
我幸未至此，亦复拙谋身。
无饭可哺汝，触目成悲辛。

蓐食寒灯下，脂车小市傍。
驿门犹淡月，街树正清霜。
触目关河异，兴怀道路长。
丈夫当自力，双鬓易苍苍。

晨起梳头雪满膺，可怜衰与病相乘。
浮名何足欺横目，真乐聊须付曲肱。
仕有俸钱渠亦好，退无耕垄我何凭。
具牛力尽殊堪闵，买犊东村恨未能。

酒瓮山边古钓矶，沙鸥与我共斜晖。
目前虽有小得丧，天下岂无公是非。
沧海横流何日定，古人复起欲谁归。
道边醉倒君奚憾，岂失风尘一布衣。

长日淡无事，虚堂来远风。
爱眠从病蹇，厌事懒治聋。
猫健翻怜鼠，庭荒不责童。
尔来添目暗，又免送归鸿。

似见不见目愈衰，欲堕不堕齿更危。
谁令汝年八九十，常欲强健宁非痴。
目昏大字亦可读，齿摇犹能决濡肉。
若知用短百无忧，此理正如夔一足。
矇眬臲卼俱有味，笑侮莫听傍人喙。
但令孙曾能力耕，一饱不妨还美睡。

似见不见目愈衰，欲堕不堕齿更危。
谁令汝年八九十，常欲强健宁非痴。
目昏大字亦可读，齿摇犹能决濡肉。
若知用短百无忧，此理正如夔一足。
矇眬臲卼俱有味，笑侮莫听傍人喙。
但令孙曾能力耕，一饱不妨还美睡。

望远目犹明，登高脚更轻。
每思游赤壁，时梦上青城。
灯下书如蚁，花前饮似鲸。
古仙曾历考，强半出儒生。

兀兀从谁语，{目荒}{目荒}寄一床。
不嗟头似葆，但苦汗如浆。
欹枕风生竹，钩帘日转廊。
非由静胜热，本体自清凉。

两眦眵昏八十余，尔来触事觉空疏。
何由四目如苍颉，读尽当年倚相书。

苦雨秋将晚，羁愁酒易醺。
百年终腐骨，万事尽浮云。
果熟多猿嗛，林疏过鹿群。
亦思书触目，老懒不成文。

事近接耳目，诞信良易知。
颇疑有定数，一惑不可移。
坐视非所安，忠告反取疑。
虽抱愚直意，妄发悔曷追。

目视{目荒}{目荒}左耳聋，吾衰略与昔人同。
移灯自看竛竮影，取酒时浇礧磈胸。
东郭稍能师顺子，北山未敢笑愚公。
空村雪虐风饕夜，袖手悠然政策功。

人生恨无年，我老已烂熟。
退耕镜湖上，风雨有茅屋。
事君阙补报，得此不啻足。
余年尚几何，袅袅风中烛。
大儿戍塞垣，驰马佩矢箙。
去家千余里，辛苦就微禄。
书来续三纸，语悲不忍读。
遹弟在我傍，亦复泪溢目。
门户嗟日衰，持守赖家督。
雪云暗淮天，念汝方露宿。

篮舆随意出衡门，日已沉山野未昏。
小市丛祠湖上路，短垣高柳埭西村。
麦苗极目无闲土，塘水平堤失旧痕。
明诏裕民闻屡下，老农何以报君恩。

我初入蜀鬓未霜，南充樊亭看海棠。
当时已谓目未睹，岂知更有碧鸡坊。
碧鸡海棠天下绝，枝枝似染猩猩血。
蜀姬艳妆肯让人，花前顿觉无颜色。
扁舟东下八千里，桃李真成仆奴尔。
若使海棠根可移，扬州芍药应羞死。
风雨春残杜鹃哭，夜夜寒衾梦还蜀。
何从乞得不死方，更看千年未为足。

还乡老未死，举目少耆宿。
邑屋亦或非，所余但乔木。
曩时列鼎家，今不饱半菽。
盛衰迭变迁，何者非陵谷。
羸然九十翁，世故见已熟。
偶能达一理，万事等破竹。
布缝一称衣，藜煮半釜粥。
余年更何为，枕藉糟与麹。

昔戍蚕丛北，频行凤集南。
烽传戎垒密，驿远客程贪。
春尽花犹坼，云低雨半含。
种畬多菽粟，艺木杂松楠。
妇汲惟陶器，民居半草庵。
风烟迷栈阁，雷霆起湫潭。
城郭秦风近，村墟蜀语参。
快心逢旷野，刮目望浮岚。
考古时兴感，无诗日每惭。
嘉陵最堪忆，迎马柳毵毵。

人寿至耄期，如位至王公。
非以德将之，往往不克终。
非必皆大恶，过取固多凶。
吾今垂九十，追逐群众中。
筋骸胜拜起，耳目未盲聋。
强健天所借，正与富贵同。
一念愧屋漏，一言诳孩童。
老无朋友规，日夜勤自攻。

我行城西南，适兹素秋时。
风露虽已高，草木郁未衰。
敲门寻野人，一笑万事非。
拂榻意何勤，酒酽雁鹜肥。
新凉天所赐，尽醉不足辞。
击壤歌尧年，瞑目以为期。

暮秋木叶已微丹，小雨萧萧又作寒。
目送断云归谷口，身随新雁寄江干。
浊醪易负寻常债，退士难叨本分官。
谢尽浮名更无事，灯前儿女话团栾。

我意殊昏然，一日三就枕。
目前幸未病，病势亦凛凛。
偶拈一卷读，美若鸠食葚。
虽云嗜好笃，自计亦已审。
圣门未能窥，讵敢希在寝。
所求养根原，常恐躐阶品。
死期诚已迫，尚可支数稔。
藨蔉不废功，吾其享高廪。

行李萧然一束书，城南触目更愁予。
市门乞食僧持钵，关路哦诗客跨馿。
残发无多真已矣，名山未去独何欤。
芒鞋可买身犹健，红树青霜十月初。

我年四十时，筑舍受一廛。
岁月不贷人，殆将五十年。
初非楩柟材，既久理岂全。
惨淡窘风雨，亦复补破穿。
竹椽与绳枢，岂敢求牢坚。
今朝忽自顾，衰疾方沉绵。
不知此残躯，与屋谁先颠。
粥药幸粗给，儿稚满目前。
敛藏虽甚薄，犹胜死道边。
一笑推枕起，无酒亦陶然。

雒阳牡丹面径尺，鄜畤牡丹高丈余。
世间尤物有如此，恨我总角东吴居。
俗人用意苦局促，目所未见辄谓无。
周汉故都亦岂远，安得尺棰驱群胡。

两住名山一老禅，目光如电照人天。
行藏不用占蓍草，卦气全来二十年。

曾立蛾眉禁省班，至今风采照金銮。
纵横笔阵千人废，浩荡辞源万顷宽。
落纸烟云纷态度，照人冰玉峙高寒。
从容坐啸香凝寝，说与宾僚拭目观。

出郊聊旷目，小艇受樵风。
烟柳浅深绿，水花颠倒红。
秋光无远近，晚兴信西东。
欲访幽人宿，高旛古木中。

吾庐在目中，日可理轻策。
乃知壶中天，端胜缩地脉。

高名每惯习凿齿，巨眼忽逢支道林。
共夜不知红烛短，对床空叹白云深。
满前钟鼓何曾忍，匝地毫光不用寻。
欲识天冠真面目，鸟啼猿啸总知音。

故人久不见，乍见杂悲喜。
新雁如故人，一声惊我起。
把酒不能觞，送目问行李。
曾云行路难，空蒙千万里。
塞北多关山，江南渺云水。
风高吹汝瘦，旅伴今余几。
斜行不少驻，灭没苍烟里。
羁游吾亦倦，客程殊未已。
扁舟费年华，短缆系沙尾。
物生各有役，冥心听行止。
江郊匝地熟，场圃平如砥。
归期且忽念，共饱丰年米。

隤云暧前驱，连鼓讧后殿。
骎骎失高丘，扰扰暗古县。
白龙起幽蛰，黑雾佐神变。
盆倾耳双聩，斗暗目四眩。
帆重腹逾饱，橹润鸣更健。
圆漪晕雨点，溅滴走波面。
伶俜愁孤鸳，飐闪乱饥燕。
麦老枕水卧，秧穉与风战。
牛蹊岌城沉，蚁隧汹瓴建。
水车竞施行，岁事敢休宴。
咿哑啸簧鸣，𫐆辘连锁转。
骈头立妇子，列舍望宗伴。
东枯骇西溃，寸涸惊尺淀。
嗟余岂能贤，与彼亦何辨。
扁舟风露熟，半世江湖遍。
不知忧稼穑，但解加餐饭。
遥怜老农苦，敢厌游子倦。

轻薄人情翻覆手，冰容却耐幽居久。
关中旧事逐春休，付与新人莫回首。
目送斜阳忘却归，竹风摇曳翠罗衣。
君看脉脉无言处，中有杜陵饥客诗。

暖日烘繁梅，秾香扑征鞅。
云烟酿春色，心目两骀荡。
柳眉翠已扫，桑眼青未放。
兹游定不俗，前路入千嶂。

前山后山梅子雨，屯云日夜相吞吐。
长林绝壑望不到，时有樵归说逢虎。
奔溪朝来忽怒涨，夹岸柳梢余尺许。
屋头未放浓岚散，苦忆清风泛琼宇。
客行落此乱山中，但欲寻人诉羁旅。
比邻邂逅得清士，眉宇津津佳笑语。
杯行起舞出新句，我气已衰聊复鼓。
明年与君杭太湖，扁舟踏浪不踏土。
沉沉玉柱閟仙扃，矫矫虹梁浮水府。
目力无穷天不尽，却笑向来谁缚汝。

天马西极来，目力尽九寰。
执辔者谁欤，堕此空谷间。
草深石啮足，一跃度孱颜。
长风送逸驾，荡荡登虎关。
五云清都上，白日开帝闲。
钩陈动光彩，球琳锵辔环。
亦复念旧群，依然叹驽顽。
红尘起天末，可望不可攀。

阴谷云低梅雨多，黄山涤源溪涌波。
南风匝地送归客，双桨下濑如投梭。
严夫子，君举酒，我其为君歌。
万山丛丛石凿凿，官居破屋巢烟萝。
杜鹃晓啼猿暮叫，客行到此真蹉跎。
穷愁无复理，一饮三叹息。
城东黉舍有佳人，邂逅使我加餐食。
同乡更同调，目击心已传。
蛰虫欲作雷奋地，万籁方寂风行山。
吹竽唤我醒，连鼓相追攀。
飚车电毂不可辇，但觉两腋生飞翰。
狂歌不必终曲，戏奕不必满局。
有时不揖上马去，出门大笑惊僮仆。
穷乡眼冷见未曾，道上嗫嚅相指目。
云此狭隘何以有二士，直恐翩翩跨黄鹄。
广文组解登王畿，诸公贵人争劝归。
常日心期有定论，赠行不惜重费词。
腰金佩璐众目好，汗简沉碑千载痴。
一尊有意重山岳，五鼎无心轻网丝。
严夫子，应领略，别后频书相发药。
我既为万顷之狎鸥，君勿作九皋之鸣鹤。

阴谷云低梅雨多，黄山涤源溪涌波。
南风匝地送归客，双桨下濑如投梭。
严夫子，君举酒，我其为君歌。
万山丛丛石凿凿，官居破屋巢烟萝。
杜鹃晓啼猿暮叫，客行到此真蹉跎。
穷愁无复理，一饮三叹息。
城东黉舍有佳人，邂逅使我加餐食。
同乡更同调，目击心已传。
蛰虫欲作雷奋地，万籁方寂风行山。
吹竽唤我醒，连鼓相追攀。
飚车电毂不可辇，但觉两腋生飞翰。
狂歌不必终曲，戏奕不必满局。
有时不揖上马去，出门大笑惊僮仆。
穷乡眼冷见未曾，道上嗫嚅相指目。
云此狭隘何以有二士，直恐翩翩跨黄鹄。
广文组解登王畿，诸公贵人争劝归。
常日心期有定论，赠行不惜重费词。
腰金佩璐众目好，汗简沉碑千载痴。
一尊有意重山岳，五鼎无心轻网丝。
严夫子，应领略，别后频书相发药。
我既为万顷之狎鸥，君勿作九皋之鸣鹤。

阴谷云低梅雨多，黄山涤源溪涌波。
南风匝地送归客，双桨下濑如投梭。
严夫子，君举酒，我其为君歌。
万山丛丛石凿凿，官居破屋巢烟萝。
杜鹃晓啼猿暮叫，客行到此真蹉跎。
穷愁无复理，一饮三叹息。
城东黉舍有佳人，邂逅使我加餐食。
同乡更同调，目击心已传。
蛰虫欲作雷奋地，万籁方寂风行山。
吹竽唤我醒，连鼓相追攀。
飚车电毂不可辇，但觉两腋生飞翰。
狂歌不必终曲，戏奕不必满局。
有时不揖上马去，出门大笑惊僮仆。
穷乡眼冷见未曾，道上嗫嚅相指目。
云此狭隘何以有二士，直恐翩翩跨黄鹄。
广文组解登王畿，诸公贵人争劝归。
常日心期有定论，赠行不惜重费词。
腰金佩璐众目好，汗简沉碑千载痴。
一尊有意重山岳，五鼎无心轻网丝。
严夫子，应领略，别后频书相发药。
我既为万顷之狎鸥，君勿作九皋之鸣鹤。

渥丹枫凋零，浓黛柏幽独。
畦稻晚已黄，陂草秋重绿。
平远一横看，浩荡供醉目。
落帆金碧溪，嘶马锦绣谷。
世界真庄严，造物极不俗。
向非来远游，那有此奇瞩。

九陌缁尘满客襟，钱塘门外有园林。
胡床住处梅无限，酒旆垂边柳未深。
晴日暖风千里目，残山剩水一人心。
元方伯始皆吾党，解后清游直万金。

瑶姬家山高插天，碧丛奇秀古未传。
向来题目经楚客，名字径度岷峨前。
是邪非邪莽谁识，乔林古庙常秋色。
暮去行雨朝行云，翠帷瑶席知何人。
峡船一息且千里，五两竿头见旛尾。
仰窥仙馆至今疑，行人问讯居人指。
千年遗恨何当申，阳台愁绝如荒村。
高唐赋里人如画，玉色頩颜元不嫁。
后来饥客眼长寒，浪传乐府吹复弹。
此事牵连到温洛，更怜尘袜有无间。
君不见天孙住在银涛许，尘间犹作儿女语。
公家春风锦瑟傍，莫为此图虚断肠。

黄尘车马梦初阑，杳杳骑馿紫翠间。
饱识千峰真面目，当年拄笏漫看山。

一丘乃中虚，洞穴四无碍。
却略岩岫杳，黝纠石床怪。
苍牛饮前池，碧罅滟微濑。
雕锼具百巧，图画窘千态。
哀湍写坏磴，冻雨湿空翠。
疏梅照草棘，瘦竹拔蹊隧。
当时闾阎子，目力在尘外。
孤童藐难料，奇事疑有待。
谁欤千金捐，来换把茅盖。
不仙亦足豪，众垤皆累块。
我评北山游，胜绝此无对。
玲珑讵可小，孰能为之大。

常山多清溪，玉山富乔木。
行色郁苍然，颇亦慰愁目。
梅花隔篱见，珑璁照茅屋。
晚来风刮地，想见飘香玉。

新喻渡无桥，分宜桥有栏。
孰欤两徼吏，贤否已判然。
堂上著威信，四郊如目前。
入国政可知，兹焉略窥观。

朝登赤土岭，暮入黄泥谷。
春江弄花月，归梦恍在目。
觉来行路难，杜宇叫高木。
凹中泥没踝，凸处石啮足。
坐舆我尚病，想见肩舆仆。
衡阳复祁阳，可暂不可宿。
晚来出前冈，路坦亭堠促。
将士走相贺，喜色如膏沐。
人生本无闷，逆境要先熟。
不从忧患来，安识平为福。
夷涂不常遇，历险始知足。

马群杂沓草蒙茸，刮目权奇一洗空。
天末也烦行李到，岁寒聊得酒尊同。
梅花夜夜湘南雨，榕叶年年海北风。
少待佳晴看山去，玉𥮾高插翠云丛。

忆昔北征秋遇雪，穹庐苦寒不堪说。
飞花如席暗燕然，把酒悲歌度佳节。
胡儿馆客类西河，𫔎户不容浮蚁泄。
当时已分餐毡莩，宁复梦游炎岭热。
忽逐梅花行万里，又与故山轻话别。
天公恐我愁瘴雾，十日号风吹石裂。
同云乃肯度严关，一夜玉峰高嶻嵲。
老榕蓊密最先缟，穉竹枵虚时一折。
须知桂海接蓬瀛，满目三山白银阙。
不管楼高翠袖单，但嫌酒浅金杯凸。
东郭先生履虽敝，诗情却鬭冰壶洁。
归撚冻髭搜好句，山馆青灯对明灭。
为怜叶气到黄茅，何止森森松柏悦。
丰年作守会饱暖，羁宦思归自愁绝。
岂无菊径乐琴书，亦有秫田供麹糵。
东冈雪后一犁春，谁在陂头忆调燮。

我从清湘发源来，直送湘流入营水。
故人亭前合江处，暮夜樯竿矗沙尾。
却从湘口望湘南，城郭山川恍难纪。
万壑千岩诗不遍，惟有苍苔痕屐齿。
三年瘴雾亦奇绝，浮世登临如此几。
湖南山色夹江来，无复瑶𥮾插天起。
坡陀狠石蹲清涨，澹荡光风浮白芷。
骚人魂散若为招，伤心极目春千里。
我亦江南转蓬客，白鸟愁烟思故垒。
远游虽好不如归，一声𫛸鴂花如洗。

回风打船失西东，柁痴橹弱无适从。
三老号呼铁缆坠，招头挝鼓驱鱼龙。
千篙撑折百丈断，日暮稍与洪相通。
推移寻尺力千里，时有黄帽来言功。
康庄大逵世不乏，乃独蹇产涛波中。
一官横起险易相，刹那忧喜随儿童。
涨湖连天远目断，且复加饭追萍蓬。
蒲团坐暖看香篆，作止任灭如顽空。

江纹圆复破，树色昏还明。
连滩竹节稠，汹怒奔夷陵。
石矶铁色顽，相望如奸朋。
踞岸意不佳，当流势尤狞。
山回水若尽，但见青竛竮。
惨惨疑鬼寰，幽幽无人声。
颠沛安危机，艰难古今情。
俯窥得目眩，却立恐神惊。
白云冒岩扉，下维玉虚庭。
神仙坐阅世，应笑行人行。

我读晁子诗，十语九慨伤。
长川日夜逝，鬓发空苍浪。
君家出世学，无生亦无亡。
乡谓法幢立，何乃槁木僵。
起灭不满笑，古来共楸行。
岂其捏目华，解翳海印光。
我酒愧薄薄，未能煖愁肠。
申以春风芽，一瀹万虑忘。
慧刀傥未割，会且掀禅床。
锦里有逢迎，谨避舍盖堂。
居然足音跫，好在故意长。
啁耳念一洗，迟君凤鸣冈。

乔木如山废苑西，古沟疏水静鸣池。
吏兵窸窣番更后，楼阁崔嵬欲暝时。
有露冷萤犹照草，无风惊雀自迁枝。
归来更了程书债，目眚昏花烛穗垂。

青山面目想依依，水石风林入梦思。
白发苍颜心故在，只如当日看山时。

老来穷苦事相违，兀坐铃斋竟日痴。
眼目昏缘多押字，胸襟俗为少吟诗。
月侵灯影吏方去，春遍梅梢官未知。
直待食新方绶带，明朝骑马过陵陂。

目慌慌蚁旋磨，头岑岑鳌负山。
笔床久已均伏，药鼎何时丐闲。

目眚浮珠珮，声尘籁玉箫。
秋怀潘鬓秃，午梦楚魂销。
注水瓶花醒，吹薪药鼎潮。
南柯何处是，斜日上廊腰。

西畴涤场浄无尘，原头远牧秋草春。
一牛疾行离其群，一牛返顾如怒嗔。
目光炯炯狞而驯，点缀毫末俱逼真。
不颠不狂笔有神，妙哉吾宗散仙人。

三径蓬蒿春雨肥，微君谁与开柴扉。
电光射牛书过目，虹气干斗酒淋衣。
十年五别岁月老，一方万里音尘稀。
谁云沧海断地脉，莫信天南无雁飞。

混俗休超俗，居家似出家。
有为皆影事，无念即生涯。
莫觅安心法，翻成捏目花。
作糜须谷粟，千劫漫炊砂。

好在驰烟路，平生载酒行。
摧藏身久病，契阔岁频更。
昨夜灯花绕，今朝稻把晴。
出门新梦境，触目旧诗情。
水远推篷眩，天宽倚柁惊。
转湾添𫄴挽，罨岸并篙撑。
舫后装儿女，舻前酌弟兄。
醅香新麹嫩，茗味小春轻。
红皱分霜果，黄蔫撚夕英。
缬林疏露屋，朱阁静临城。
桃坞论今昔，枫桥管送迎。
山腰樵担动，木末酒旗明。
竟日窑烟直，中流塔影横。
数帆残照满，一笛暮江平。
{日煞}网枫边桁，牵罾柳际棚。
岫云萦石住，田水穴堤鸣。
过渡牛归速，穿篱犬吠狞。
鱼寒犹作阵，雁远更闻声。
急橹潮痕出，疏钟暝色生。
邻翁欣问讯，逋客愧寒盟。
一昨成归卧，于今负耦耕。
生涯都塌飒，心曲漫峥嵘。
猿鹤休多怨，菰莼尚可羹。
药囊吾厌苦，扶惫且班荆。

立秋之雷损万斛，吴侬记此占年谷。
汰哉丰隆无藉在，政用此时鸣孛辘。
向来夏旱连三月，吁嗟上诉声满屋。
讼风未慭复占雷，助魃为妖天更酷。
我虽闲寂忝祠史，家请官供尚仓粟。
尘甑贫交满目前，卒岁将何救枵腹。
但愿吴侬言不验，共割黄云炊白玉。
天人远近叵戏论，禆灶安能尸祸福。

万夫堙水水干源，障断江湖极目天。
秋潦灌河无泄处，眼看漂尽小家田。

捏目华中影现身，有为皆妄懒方真。
已甘搰搰勤为圃，休向滔滔苦问津。
书至五千空拄腹，钱非十万不通神。
君看汗简沉碑者，随水随风几窖尘。

昼坐既催颓，夜卧亦展转。
检校百骸间，无一得安稳。
四大元假合，解散会归尽。
何烦造化儿，前期苦相窘。
咄咄方书空，忽发一笑冁。
都缘有我相，浪把此身认。
于中有安否，随即生喜愠。
蝉声耳根响，蝇趐目中晕。
无明遍大千，祇自植愁本。
化儿安在哉，作诗谢不敏。

铅刀曾齿莫邪铦，游倦归欤雪满髯。
柳带受风元不结，荷盘承露竟无黏。
逢场鼓笛如灰冷，送老虀盐似蜜甜。
留得本来真面目，行藏何假问龟占。

强裁尺素答相思，两目眵昏腕力疲。
牵率老夫令至此，门前犹说报书迟。

舆不济兮中河，日欲暮兮情多。
子兰桡兮蕙棹，愿因子兮凌波。
眢壑兮以渔，周落兮以驱。
骊龙兮飞度，郊之麟兮去汝。
波河𣸣兮迷涂，黄流怒兮不可以桴。
目八极兮怅望，独顾怀兮此都。
御右兮告病，銮铃兮靡骋。
河之水兮洋洋，不济此兮有命。

湘江晓月照离裾，目送车尘至欲晡。
归路新诗合千首，几时乘兴更三吾。
眼边俗物只添睡，别后故人何似臞。
尚策爬沙追历块，未甘直作水中凫。

兔目着花官样黄，冰轮飘子秋风香。
谁骑瘦马踏词场，澹翁庭阶玉雪郎。
天于贤佞真不省，不应阿翁有阿永。
景升儿子漫谷量，未识一丁惟啖餠。
阿永胸中几许书，石渠奄有仍更余。
毛锥半点不籧篨，羽镞一脱无犀渠。
当家衣钵更谁付，锁厅小借梯云路。
澹翁严冷纵不嬉，归来膝上安文度。

学诗须透脱，信手自孤高。
衣钵无千古，丘山只一毛。
句中池有草，子外目俱蒿。
可口端何似，霜螯略带糟。

远目随天去，斜阳著树明。
犬知何处吠，人在半山行。

决曹据按尘似海，高阁退食心如冰。
夜将官本校家本，万山围里短檠灯。
能文未得傲能吏，好官不应博丁字。
何时著脚最高层，目送归鸿挥绿绮。

晚风一雨生新涨，只送仙槎到天上。
十年相别一相逢，和气春风谈笑中。
如今耆旧晨星似，犹及先生说遗事。
舌端往往疏九河，只有剩浪无欠波。
汉渠周柱几青竹，却在先生一泓腹。
诸公道是今乏才，如何此士尚尘埃。
此行青规更黄阁，拭目孤鸿径寥廓。
能念南溪病客无，风来肯寄半行书。

登城放目雪光中，万水千山一色同。
逗晓月华犹在地，未春柳絮已随风。
忽传别驾赠佳句，道是频年当屡丰。
撚断冰须愁寡和，玉花飞绕正蒙蒙。

书莫读，诗莫吟。
读书两眼枯见骨，吟诗个字呕出心。
人言读书乐，人言吟诗好。
口吻长作秋虫声，只令君瘦令君老。
君瘦君老且勿论，傍人听之亦烦恼。
何如闭目坐斋房，下帘扫地自焚香。
听风听雨都有味，健来即行倦来睡。

开元有谪仙，酒隠向安陆。
子尝慕其人，文字不拘束。
月下每醉吟，落纸辄数幅。
今当安陆归，白酒村中熟。
一名犹未成，双亲泪盈目。
切莫苦衔杯，无心不择禄。
去去烟水间，野禽嗥古木。
闻声不得名，将投山舍宿。
此趣自可嘉，非如走尘毂。

我目忽病昏，白昼若逢雾。
窥惊只物双，书辄下笔误。
来人髣髴是，飞鸟朦胧度。
纭纭孰辨别，此已忘好恶。

客从淮上来，往问故人信。
袖衔藤纸书，题字远已认。
既喜开其封，固觉减吾吝。
新诗不作寄，乃见子所慎。
向来能如今，岂有得观衅。
南方岁苦热，生蝗复饥馑。
忧心日自劳，霜发应满鬓。
知予欲东归，晓夕目不瞬。
贫难久待乏，薄禄藉霑润。
虽为委吏冗，亦自甘以进。
相望未得亲，终朝如抱疹。

雪压古寺深，中有卧病客。
访之语久清，饥马啮庭柏。
案头蛮溪砚，其状若圆璧。
指此欲为赠，而将助吟席。
非意予敢贪，既拒颇不怿。
大出楮中有，素许当自择。
强持慰勤心，归以示朋戚。
哂曰岂其然，为汲寒泉涤。
涤彼伪饰物，纸干见顽石。
清晨走髯奴，无厌愿求易。
拜赐遂如初，明月怀吞蚀。
微分鸜目莹，尚渍墨花碧。
词答谓我愚，悔复料已逆。
明日未央朝，执手笑哑哑。

苍山过秦梁，山尽见川陆。
下马古成都，访垄得乔木。
扫箨开奠席，陨泪湿俎肉。
当时相如归，徒自盛车毂。
不问有是为，事乃今古独。
还因问耆旧，亦莫遗隠卜。
荒祠古柏下，残月杜鹃哭。
凭君约史笔，书作西来目。

雨脚射淮鸣万镞，跳点起沤鱼乱目。
湿帆远远来未收，云漏斜阳生半幅。

青天有右目，昏明不常开。
常时翳云气，古鉴生莓苔。
秋夜特清彻，乃顾渐西回。
灵兔不𢭏药，是夜无纤埃。
与君玩流景，置酒临层台。
单衣湿白露，鸣雁方南来。
以言欢未终，雁声一何哀。

不见沙上双飞鸟，莫取波中比目鱼。
重过三沟特惆怅，西风满眼是秋蕖。

屋上有丛菊，结根深瓦缝。
既无地势美，又乏土力拥。
乃因涂明生，不由人所种。
亦能应节开，焉取入公用。
公来步广庭，闻雁目始纵。
忽见粲然英，降植合常从。
宾僚席其傍，咏玩意已重。
物莫厌僻远，会遇良可颂。

斑斑远林鸟，极目波烟中。
各识时早暮，不忘巢西东。
推物得真意，吾将效陶公。

鹊为禽之灵智兮，胡蹈机而不知。
为庸皂以困束兮，固性命之将危。
喜远人之至止兮，始屡验以如期。
向何预觉兮，此何自昏。
岂专心以谋食兮，昧目前之祸根。
苟所履必虑患兮，莫若去人远以图存。
屑余秣以致死兮，诚咎尔而无耻。
维群鸣之苦伤兮，使吾心之测尔。
予测孔孟兮尔自解则艰，皂听予言兮释尔而还。
抚尔咒尔兮尔无甚顽，后谁恤尔兮拓弹方弯。

祥哀已逾月，遇子弹鸣琴。
安得不成声，子心异吾心。
十日成笙歌，尼父非好音。
先王礼有节，不可过于今。
莫作风入松，怀垅情未任。
一闻流水曲，归思在溪阴。
此焉吾所乐，目极送归禽。

平生少壮日，百事牵于情。
今年辄五十，所向唯直诚。
既不慕富贵，亦不防巧倾。
宁为目前利，宁爱身后名。
文史玩朝夕，操行蹈群英。
下不以傲接，上不以意迎。
众人欣立异，此心常自平。
譬如先后花，结实秋共成。
赵壹虽空囊，郑子岂其卿。
二人贫且隠，高誉动天京。
我迹固尚贱，我道未尝轻。
力遵仁义涂，曷畏万里程。
安能苟荣禄，扰扰复营营。
近因丧已除，偶得存余生。
强欲活妻子，勉焉事徂征。
徂征江浦上，鸥鸟莫相惊。

我来自楚君自吴，相遇泛波衔舳舻。
时时举酒共笑乐，莫问罂盎有与无。
醉忆曩同吾永叔，倒冠落佩来西都。
是时豪快不顾俗，留守赠榼少尹俱。
高吟持去拥鼻学，雅阕付唱纤腰姝。
山东腐儒漫侧目，洛下才子争归趋。
自兹离散二十载，不复更有一日娱。
如今旧友已无几，岁晚得子欣为徒。

予从江南来，见子东浦榛。
问子何不治，子兄游洛濒。
子素乐文字，而复养慈亲。
去年始升朝，差差陪缙绅。
今也与吾肩，行立笑语频。
未经鬓发改，喜预班缀新。
思如曩时会，浩饮不计巡。
往谒持约史，文辞愧彬彬。
谓将一乘粟，欲敌千箱囷。
然而泽中蛇，时得龙一鳞。
况复周孔教，幸逢舜禹辰。
又究志所之，兹学岂不臻。
谁其起予者，视子为席珍。
趋韩亦已工，比孟犹欠淳。
慎勿惊怪奇，怪奇世多摈。
吾惭辽东豕，未见西狩麟。
汩汩尘泥间，曷辨玉与珉。
昨来忽有知，所索非所循。
使焉转磨衡，安得目不眴。
诚闻苑囿美，难遣麋鹿驯。
自惟体衰苶，宁堪事艰辛。
宜收蹭蹬迹，却返江湖滨。
浸胫水活活，漫滩石磷磷。
垂钓红鬐登，举袂白羽振。
以此全吾性，胡能往问津。
非同子少年，柯叶正蓁蓁。

朝廷久清明，贤相出贤牧。
贤牧又选贤，森森备官属。
是以邦政修，良农播嘉谷。
上无租赋逋，下有囷廪蓄。
往者河朔饥，奔送剧凫鹜。
富公镇青社，有来咸鞠育。
病者调药剂，起者饲𫗴粥。
老稚四十万，瘦骨生壮肉。
乡县将遣归，田园皆可复。
为之置长犂，为之置黄犊。
既完身上衣，又付橐中粟。
庭下再拜辞，望城皆感哭。
他人守一方，境内犹不足。
至今赵魏间，食饮常酹祝。
富公离山东，寇盗颇任触。
堂堂高平公，德业人所伏。
幕府得才谋，蝼蚁不劳扑。
上体忧勤心，扫灭得神速。
张侯三十余，莹若无玷玉。
八字分浓眉，纯漆点双目。
昨日奉辟书，气貌宁近俗。
言从必磊落，事果无出缩。
他时为书功，谁惜千毫秃。

种菊将饮酒，菊开酒无有。
虽不负尔目，且已负尔口。
昨日三四人，淡坐饥腹吼。
徒与哦其傍，谁能置升斗。
当时陶渊明，篱下望亦久。
幸赖白衣人，不愧采盈手。
悠然事颇同，必竟醉则否。

汴渠溯复沿，自可见迟速。
来时迟有粮，去恨速无谷。
有粮安计程，无谷不遑宿。
霜高万物枯，源水缩溪谷。
黄流半泥沙，势浅见蹙澳。
千里东归船，何日下清渎。
澹澹风雨寒，长汀嚎雁鹜。
将投孤戍远，四顾危樯独。
强语慰妻孥，多虞赖僮仆。
到家秫已收，缀树橘始熟。
折腰无惭陶，怀遗焉愧陆。
我方羡子行，送望不移目。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

红尘夜不息，横衢若烟雾。
朝见车马来，暮见车马去。
车中目炯炯，马上情遽遽。
交相知是谁，飞先无觅处。

往在河南佐王宰，王收书画盈数车。
我于是时多所阅，如今过目无遁差。
石君屏上怀素笔，盘屈瘦梗相交加。
苍虬入云不收尾，卷起海水秋鱼虾。
毫干绢竭力未尽，山鬼突须垂髿髿。
牵缠回环断不断，秋风枯蔓连蒂瓜。
纵横得意自奔放，体法岂计直与斜。
客有临书在屏侧，豪强夺骑白鼻䯄。
超尘绝迹莫见影，竞爱此家忘彼家。
赏新匿旧世情好，射杀逢蒙亦可嗟。

燕马易画，吴牛难图。
马骨隠细牛骨麤，马毛厚密牛毛疏。
麤疏必辨别，细密多模胡。
乃知戴嵩笔，能出韩干徒。
干马精神在缰勒，嵩牛怒鬭无牵拘。
昨日何家观小轴，绢虽破烂色不渝。
二头相觞角竞掎，前脚如跪后脚舒。
尾株榻直脊膂蹙，筋力写尽蹄腕殊。
一胜一败又苦似，胜者很逐败者趋。
卷穷赤印置小字，置字乃是陶尚书。
尚书国初人，爱画收几厨。
买时不惜金与帛，帛载牛车钱载馿。
后世儿孙不能保，卖人穷市无须臾。
凡目矜新不重故，千钱酬直皆笑愚。
四牛遂为何氏有，装背入眼天下无。
坐中吾侪趣已异，又喜玄女传兵符。
此本实称阎令画，下笔简细容颜姝。
三人鬼状一牛首，八女二十美丈夫。
黄帝中间荫葩盖，霞扇错玳旌拥朱。
冠服难知岁月远，但见仪卫森清都。
复观鹿台独夫受，妲己不笑何由娱。
酒池肉林骑行炙，剖心斮胫堪悲吁。
数幅吴王宴西子，彩舟张乐当姑苏。
宫娥数百簇高下，鬒髻一一红芙蕖。
黛峰细浪得平远，前对洞庭傍太湖。
商纣夫差可垂诫，历世传玩参盘盂。
雕鹰草木不足记，特咏此事心何如。

天官乘车建朱旗，赤旛前亚风卷披。
二龙缓驾苍髯垂，印箱傍挈文籍随。
双骖推轭如畏迟，行从冠服多威仪。
水官自有真龙骑，两佐并跨鲸尾螭。
步趋群吏怪眼眉，云生海面无端涯。
雷部处上相与期，人身兽爪负鼓驰。
后有同类挟且捶，次执电镜风囊吹。
青蛇有角鱼足鬐，上下引导神所施。
地官既失不可知，此画传是阎令为。
设色鲜润笔法奇，绢理腻滑鸡子皮。
吴生龙王多裂隳，八轴展玩忘晨炊。
李成山水晓景移，黄荃花竹雀拥枝。
韩干马本模搭时，神骏都失存毫牦。
日高腹枵眼眦眵，邂逅获见何言疲。
厚谢主翁意不衰，他日饱目看无遗。

大盘小盘堆明珠，海估眩目迷精麤。
斗量入贡由掇拾，未必一一疵颣无。
不贡亦自有光价，此等固知鱼目殊。
许生怀文颇所似，暂抑安用频增吁。
倚门老母应日望，霜前稻熟舂红稃。
归来烂炊多酿酒，洗荡幽愤倾盆盂。
九卿有命不愁晚，朱邑当年是啬夫。

大盘小盘堆明珠，海估眩目迷精麤。
斗量入贡由掇拾，未必一一疵颣无。
不贡亦自有光价，此等固知鱼目殊。
许生怀文颇所似，暂抑安用频增吁。
倚门老母应日望，霜前稻熟舂红稃。
归来烂炊多酿酒，洗荡幽愤倾盆盂。
九卿有命不愁晚，朱邑当年是啬夫。

苍苍开幽林，峰岭日相对。
云归垂衣缨，泉落响环珮。
仕宦虽有负，耳目得以贷。
俯仰宇宙中，晏然维进退。

太山不可历，石齿啮人足。
聊集怪与奇，苍苍都在目。
何须引寒流，平地作溪谷。

朝车走辚辚，暮车走{车录}{车录}。
黄埃蔽车轮，赤日烁车屋。
靡论远与近，安问疏与熟。
贤愚各有求，往返相磨毂。
我马不出门，我迹亦以跼。
心慕中乐贤，道义闻且宿。
其言清而新，其貌古不俗。
书可到二王，辩可折五鹿。
往见未为劳，定交然后笃。
惠诗何劲敏，对敌射铜镞。
穿杨有旧手，惊雀无全目。
强酬非所当，宜将弓矢速。

裴侯失婴儿，心肠如焚煎。
爱玩白玉玦，坠地不复全。
收拾见颜色，莹澈犹自妍。
凤皇生九雏，一卵破易捐。
况多令男子，拭泪慰目前。

我今五十二，常苦离别煎。
屈指数离别，正去一半年。
三君异出处，相见有后先。
蒋最会遇早，罗倍晚于田。
仕宦比我迟，官资居我前。
此亦漫轻量，无限归荒埏。
所喜笑语同，各惊颜貌迁。
发有霜华侵，目有蜘蛛悬。
有酒易以醉，有奚徒用妍。
醒来念功名，病螾希蜿蜒。
安得有园庐，宽闲近林泉。
养鱼数千头，种薤三四廛。
余蔬皆称此，嘉果植亦然。
既无俗造请，穷冬事高眠。
囷贮白粳稻，酒沽青铜钱。
饭过引数杯，令儿诵嘉篇。
仰首看赤日，区区随天旋。
朝见出沧海，莫见入虞渊。
毕竟将何穷，磨灭愚与贤。
亿亿万万载，筋骨非玉坚。
桐棺三寸厚，在昔谁免焉。
去去欲及时，嗟嗟无由缘。

朝辞都城里，暮止汴堤头。
满目非相亲，寂默对河流。

朝回思见子，疲马不及换。
入门呼僮仆，鸡犬屡鸣嚾。
中厨尚青烟，知未毕晨爨。
曾不留我餐，忍馁固已惯。
一接道德言，尘坌洗鄽闬。
复出新录书，令人再三叹。
史汉抉精深，文字光粲粲。
虽然饥肠鸣，耽读忽忘肝。
乃惭素所学，掇拾得浅懦。
穷年诵读人，呷呷类鹅鹳。
较量功实倍，要捷未能半。
麤行与细注，健笔凌东观。
天马万里行，筋骨在蹄腕。
不知始何时，方册已盈案。
譬如涉大海，只见波漫漫。
嗟哉勤且敏，固合处文翰。
九阍未迹历，重云若蔽捍。
蓬瀛咫尺间，将度石桥断。
昔为蛟龙腾，今为野鼠窜。
我亦失其宜，朝出不暇盥。
碌碌仓廪为，区区升斗筭。
褊衷诚未堪，欲说虑辞曼。
强希高远踪，终作俗嵬唤。
家匮儿女大，裙襦不遮骭。
既穷懒往还，荣悴异菼薍。
老松唯霜知，古布直火浣。
当期心所照，非效目所玩。
蒙评芜累音，亦发颜背汗。
铅刀况易缺，徒假以金焊。
他人焉可欺，适足见谩谰。
来章特美好，愿镂青玉段。

晨登日观峰，海水黄金镕。
浴出车轮光，随天行无踪。
正视刺我目，攒集如剑锋。
照曜万物兴，磨灭万物凶。
草木既无命，必闻石间松。
当时一避雨，安得大夫封。
人而苟不遇，抱简诵六龙。

溅溅溪流散，苒苒石发开。
一朝辞浣沙，去上姑苏台。
歌舞学未稳，越兵俄已来。
门上子胥目，吴人岂不哀。
层宫有麋鹿，朱颜为土灰。
水边同时伴，贫贱犹摘梅。
食梅莫厌酸，祸福不我猜。

泊舟斫枯葭，歊火𦶟岸傍。
冒岭云冥蒙，漫江雪飞扬。
拖冰修网涩，出水朱鬐僵。
旷然起远怀，风旗转危樯。
千帆共辞浦，搀错逆水翔。
落星始前瞻，瞬目已后相。
𫚖鱼何时来，杨花吹茫茫。
沙草不可辨，雁立知汀长。
山头化石妇，忽变素质光。
岂复愿闻笛，莫逢桓野王。

时望前湖倚玉梯，云山横绝路东西。
只知远目穷芳草，不见高人在曲堤。
画榼寻春应醉去，旧朋怀昔欲魂迷。
海边燕子来无数，愿托双飞寄短题。

秋雨一向不解休，连昏接晨终穷秋。
梅生不量仰天问，神官夜梦言语周。
日月是天之两目，忽然生翳无药瘳。
只知泪滴为赤子，赤子岂悮天公忧。
天公哭{雨/朁}{雨/朁}，洒涕落九州。
地祇不敢安，泥潦已没头。
乃因从容诘神官，后稷今在帝所不。
从前后稷知稼穑，曾以筋力亲田畴。
曷不告帝且辍泣，九谷正熟容其收。
早时不泣此时泣，忧民欲活反扼喉。
神官发怒髭奋虬，下士小臣安预谋。
恐然惊觉汗交流，树上已听呼雌鸠。

西蜀何夫子，濡毫作冢铭。
辽辽传耳目，炳炳若丹青。
罢市知遗爱，存祠识旧形。
生刍莫能置，江阔底沧溟。

一身头面间，所用盖有长。
两耳主于聪，两目主于光。
维鼻主于嗅，维舌主于尝。
以耳辨黑白，以目分宫商。
以鼻识酸咸，以舌闻嗅香。
各各反尔用，安得无悲伤。
此能而兼彼，自劳由不量。
寄言世上人，欣欣蹈其常。

一身头面间，所用盖有长。
两耳主于聪，两目主于光。
维鼻主于嗅，维舌主于尝。
以耳辨黑白，以目分宫商。
以鼻识酸咸，以舌闻嗅香。
各各反尔用，安得无悲伤。
此能而兼彼，自劳由不量。
寄言世上人，欣欣蹈其常。

潘侯话庐山，落落尤可伏。
初云江上来，远见云中瀑。
舍舟到云外，观瀑已岩麓。
往往逢平田，攒攒爱深木。
竹门悬径微，源水阴藤覆。
坐石浸两骹，炎肤起芒粟。
夕阳穿万峰，高下相出缩。
寻常杳不分，但被烟岚畜。
绝顶水底花，开谢向渊腹。
风力岂能加，日气岂能{日奥}。
揽之不可得，滴沥空在掬。
夜昏投僧居，孤灯望溪曲。
忽闻清磬音，渐近幽林屋。
止侯休多谈，已满我心目。
怀游二十年，梦寐今固熟。
何当借轻舠，一往如飞鹜。

采石月下闻谪仙，夜披锦袍坐钓船。
醉中爱月江底悬，以手弄月身翻然。
不应暴落饥蛟涎，便当骑鱼上九天。
青山有冢人谩传，却来人间知几年。
在昔熟识汾阳王，纳官贳死义难忘。
今观郭裔奇俊郎，眉目真似攻文章。
死生往复犹康庄，树穴探环知姓羊。

难开密叶不因寒，谁翦鹅儿短羽攒。
犹是去年惊目艳，不知从此几人观。
重重好蕊重重惜，日日攀枝日日残。
我为病衰方止酒，愿携茶具作清欢。

千峰为我旋生妍，我为千峰一洒然。
云掠石崖啼鸟树，雨添山涧落花泉。
心知僮仆多饥色，目断茅檐半穗烟。
只道晨炊食无肉，竹根斤笋两三钱。

群鶑乱飞春昼长，极目千里春草香。
幽人自煮蟹眼汤，茶瓯影里见山光。
欣然药囿聊步屧，戏随蜜蜂与蝴蝶。
杨花糁迳白于雪，桃花夹迳红于襭。

虎卧中流扼两涯，目光须怒首仍回。
真阳峡里君须记，个是瞿塘滟滪堆。

两岁春船各一时，今年船快去年迟。
青山面目何曾改，清晓看来别样奇。

一别璘公十二年，故当刮目为相看。
问侬收得曹溪水，雩下春风吹已干。

鸾台长史老野僧，月前病鹤霜后蝇。
文书海里衮不了，黑花乱发双眼睛。
故人同舍尤太史，敲门未揖心先喜。
袖中倾下十斛珠，五色光芒射窗几。
自言天风来帝旁，拾得复古殿中云一张。
向来太上坐朝罢，胜日光风花柳暇。
浣花仄理冰雪容，宣城鸡距针芒锋。
天颜有喜聊小试，西京书目供游戏。
韩彭卫霍欣挂名，舒向卿云感书字。
汉廷多少失意人，九京寸恨不作尘。
一朝翻入圣笔底，昭回之光唤渠起。
小臣滥巾缝掖行，手抄孝经不彻章。
何曾下笔写史汉，再拜恭览汗透裳。
太史结庐伴鸥鹭，锡山山下荆溪渡。
红光紫气上烛天，个是深藏宝书处。

夜雪犹飘天目峰，晓晴先暖太清宫。
云翻孔雀金花碧，日射鸳鸯玉瓦红。
百辟焚香官柳影，一鸦飞立殿檐东。
仰瞻九圣联龙衮，万岁千秋对昊穹。

笑赌乾坤看两龙，淮阴目动即雌雄。
兴王大计无寻处，却在先生一蹑中。

少年喜读书，晚悔昔草草。
迨今得书味，又恨身已老。
渊明非生面，穉岁识已早。
极知人更贤，未契诗独好。
尘中谈久睽，暇处目偶到。
故交了无改，乃似未见宝。
貌同觉神异，旧玩出新妙。
雕空那有痕，灭迹不须扫。
腹腴八珍初，天巧万象表。
向来心独苦，肤见欲幽讨。
寄谢颍滨翁，何谓淡且槁。

殿上胪传第一声，殿前拭目万人惊。
名登龙虎黄金榜，人在烟霄白玉京。
香满乾坤书一卷，风吹鬓发雪千茎。
旧时脱却银袍处，还望清光侍集英。

科目连双中，声名莫二渠。
手曾攀折槛，客有泣辞车。
速化非吾事，偷闲只古书。
黑头黄壤去，有昊定何如。

见了庐山想此贤，此贤见了失庐山。
胸中书卷云凌乱，身外功名梦等闲。
一点目光牛背上，五弦心在雁行间。
欲吟壮节题崖石，笔挟风霜齿颊寒。

昨雨败重九，谓并败此行。
云师出小谲，垂晓偷放晴。
初愁落君后，我反先出城。
𥩟立已小倦，喜闻马来声。
南山有新观，大殿初落成。
入门山脊动，仰目天心横。
柱起龙活立，檐飞鹏怒升。
影入西湖中，失尽千峰棱。
天竺拉灵隠，骏奔总来庭。
老禅定何巧，幻此壮玉京。
书生茅三间，饥眠方曲肱。

东岸上不得，西岸上更难。
五船往复来，经纬滩两间。
一船初径进，当流为众先。
涛头打澎湃，退缩不敢干。
一船作后殿，忽焉突而前。
瞬息越湍险，回顾有矜颜。
老夫与寓目，亦为一粲然。

雨中初厌箬篷遮，撑起篷来景更佳。
岸上长松立如笔，波中寒影走成蛇。
忽看云外吐银镜，一点晨光射玉沙。
却出船头聊放目，远峰无数碧横斜。

急性平生不少徐，读书不喜喜观书。
十行俱下未心醒，两目顿昏还月余。
偶与儿曹翻故纸，共看诗句煮春蔬。
问来却是东坡集，久别相逢味胜初。

临平放目渺无涯，莲荡蘋汀不钉牌。
雪后轻船四捞漉，断芦残荻总成柴。

好官易得忙不得，好人难做须着力。
汝要作好官，令公书考不可钻。
借令巧钻得，遗臭千载心为寒。
汝要作好人，东家也是横目民。
选官无选处，却与天地长青春。
老夫今年六十四，大儿壮岁初筮仕。
先人门户冷如冰，岂不愿汝取高位。
高位莫爱渠，爱了高位失丈夫。
老夫老则老，官职不要讨。
白头官里捉出来，生愁无面见草莱。
老夫不足学，圣贤有前作。
譬如着棋著到国手时，国手头上犹更尽有着。

极目斜阳树，乘风落月梁。
更和山与水，并作一秋光。

客愁满目政无聊，忽报船经杨子桥。
未到江南心已喜，隔江山色碧相招。

石翁谁怒犹睅目，石婆多愁鬓先秃。
荒山野水四无人，二老对立今几春。
珠襦玉匣化为土，金雁银凫亦飞去。
知是六朝何帝陵，摩娑碧藓俱无语。

云居山高三万尺，下插浏江上撞日。
柳下和风百世师，有孙避地来筑室。
奕叶隠居三百年，栽桃种杏今满川。
当家相传一破砚，此外文字九千卷。
旄头毕方书散亡，维仲明父再耿光。
木叶衣裳野蕨肠，牙签玉轴还堆床。
更于山下起高阁，竹户松窗照林壑。
阁上诸郎夜诵声，太一真人降云鹤。
向来有子中文科，泮宫弹琴咏菁莪。
柳氏门闾人刮目，仲明依旧一渔蓑。

三子官期至，同时各致勤。
争迎阿潘母，独就大冯君。
喜入乌巢舍，惊传鹤吊坟。
伤心是廷尉，目断太行云。

洙泗渊源一线寒，再从伊洛起涛澜。
偶看上蔡先生语，满目淙淙八节滩。

天女风梭织露机，碧丝地上茜栾枝。
何曾系住春归脚，只解萦长客恨眉。
节节生花花点点，茸茸晒日日迟迟。
后园初夏无题目，小树微芳也得诗。

锺阜回头失，方山恋眼寒。
似巾檐短帽，如覆玉雕盘。
每恨青苍远，因行反复看。
归时记面目，城里指云端。

霁天欲晓未明间，满目奇峰总可观。
却有一峰忽然长，方知不动是真山。

明发望远山，一一粲可数。
幽人萌望心，便被山灵妒。
逡巡出神通，变化足惊怖。
初将兜罗绵，擘作霏微絮。
周遭裹世界，仰视失天宇。
高悬赤瑛盘，不计丈尺许。
下照空蒙间，红光贯轻素。
中有人物影，纷纭竞来去。
亦各有所持，莫辨是何具。
犹嫌未奇怪，别出奇怪处。
珠立一路幢，瑶森四山树。
横空金桥梁，拔地玉窣堵。
骇目方谛观，卷地急收去。
恍疑刮眼膜，依旧认山路。
那知幻与真，不记梦兼寤。
神游峨眉山，诳俗笑佛祖。
笑诳却被诳，佛祖还笑汝。

大江日东流，我坐自向西。
亦复拜新月，不为学蛾眉。
恭惟月生处，下临故园池。
青松一万株，牡丹三千枝。
床下枕北山，檐前漱南溪。
岁岁身不到，夜夜魂必归。
魂归谅何益，梦觉心自怡。
魂梦尚如许，而况真归兮。
前日至邬子，西山出湖湄。
如见乡人面，一笑相娱嬉。
旅情得暂欣，乡愁动长思。
今朝发康郎，一路能相随。
我船趋都昌，回首尚见之。
偶尔转港汊，极目烟水迷。
不得一揖别，悔懊庸可追。

刘驾及于𣸣，死爱作愁语。
未必真许愁，说得乃尔苦。
一字入人目，蜇出两睫雨。
莫教雨入心，一滴一痛楚。
坐令无事人，吞刃割肺腑。
我不识二子，偶览二子句。
儿曹劝莫读，读著恐愁去。
我云宁有是，试读亦未遽。
一篇读未竟，永慨声已屡。
忽觉二子愁，并来遮不住。
何物与解围，伯雅烦尽护。

大武尾裔名季狸，目如点漆肤凝脂。
江夏无双字子羽，九月授衣先著絮。
何如苗国孤竹君，排霜傲雪高拂云。
子孙总角遁归根，金相玉质芝兰芬。
三士脂韦与风节，借箸酒池俱胜绝。
先生胸次有皂白，一醉不须向人说。

封胡连璧雨中来，目送归鞍怅独回。
隠几读书寒入骨，开门落雪皓平阶。
急寻火阁温双手，自唤儿郎共一杯。
念汝野梅官柳路，地炉松叶买茅柴。

偶因闲步散顽麻，倦唤胡床小歇些。
飞上山头人似鹤，回看溪畔路如蛇。
云烟极目知何处，松竹为门是我家。
下得山来饥更渴，也无麦饭也无茶。

龙泉二李继谪仙，朝议朝散相后先。
凤雏二妙继乃祖，宗儒师儒贤弟昆。
手种兔目今几年，日茹叶淘呻断编。
阴似王家三树绿，异时官职追前躅。
花作唐人八月黄，来岁能书催趣装。

疏髯撚欲无，短鬓搔已秃。
定知得句来，暗喜见眉目。

茞兰圃兮沼芙蕖，有美君子兮何斯其燕居。
孚尹兮袖间，升白虹兮斗之虚。
章甫兮深衣，御风骑气而天游兮，与造化而为徒。
独立万物之表兮，室迩而人甚远。
山立而渊靓兮，道德燕及乎虫鱼。
韦编兮在手，隠几而卧兮，梦一丈夫。
首肖乎尼山兮河其目，莞尔而笑兮告予以下学而上达，知我者其天乎。
忽寤兮四顾，款乃一声兮亭之西隅。

玉虫晕以贯虹兮学林之颠，閴其宵兮圣贤毕参于前。
心超兮千载，忽乎纳自牖兮光寒而静娟。
吾兴视兮何祥，望舒推毂兮辚大圜。
生两仪兮虚白，饰万物兮清妍。
彼何居兮轃兹，挈一规兮破幽偏。
代天兮宣精，{扌厄}欹兮恶盈。
似道兮日损，缩于一晦弦兮，万斯年而求伸。
宅天下兮至晦，镜天下兮至明。
烛吾心中之月兮，贯地纬而洞天经。
吾奉月兮周旋，月踵吾兮后先。
夫君寄我兮三章，招月而与寓目兮，炯笔势之翩翩。
想他日之独立兮，过庭而侍侧。
谁其耳剽于玉振兮，惟此月知其然。
月不予留兮，予亦咏而归。
歌三终兮谢明月，何夕复惠然兮临我于亭乎而。

江浙相望寄此身，临风回首叹离群。
吴云目断君思我，楚树天遥我忆君。
别后酒尊应独酌，旧时棋局对谁分。
狂言欲吐还须茹，俗子纷纷可得闻。

别日无多似隔年，每逢佳句辄欣然。
词倾江汉无留碍，语转珠玑更浑全。
目共荆谿千里月，人居吴郡五湖天。
兴来傥有山阴作，即上扁舟往执鞭。

晋人夸新亭，假日辄高会。
中间伯仁辈，未免楚囚对。
江山犹古昔，人物已暧昧。
东郊今保厘，翠华记行在。
佳丽压淮楚，追游盛冠盖。
兹楼贯城雉，于迈无小大。
令威虽不归，灵光故无碍。
烟云互明灭，川郭相映带。
当年乌衣游，此日思一槩。
从容值休沐，登临多慷慨。
幽怀忽轩豁，细故绝芥蒂。
已寻诗社盟，更许食期戒。
佳宾满座上，好语来天外。
舟移白鹭远，目送飞鸟快。
方种渊明秫，粗免监河贷。
一醉傥可期，与君时倒载。

大江来章贡，小江出香城。
快哉一阁上，揖此二水清。
江落波澜静，江涨波澜惊。
四时五变化，两目常兼并。
登临苟得要，坐使万象呈。
吾闻邹国轲，耻作么么生。
平生浩然气，直与天地盈。
观水必观澜，寓言见真情。
雨集沟浍间，肯把青眼横。
长卿轲之徒，胸中气峥嵘。
学障百川东，词如三峡倾。
此道素自得，此景宜天成。
我本烟波徒，临流尝濯缨。
他年理渔艇，往寻鸥鹭盟。
倘绘新居图，载我一叶轻。

畏疾甚畏威，目昏口止酒。
尔来时一中，免使论薄厚。
仪康业废祀，酿具散莫纠。
采药山已焚，种秫时转后。
门稀问字客，室乏借书缶。
尚赖金石交，每顾贫病叟。
前时相娱乐，如对疏广受。
有浆不待乞，似验岁在酉。
今日扫风轩，明日芼园{艹/敕}。
白衣两不来，往往化乌有。
颇闻继高会，霑醉牛马走。
宁忘伐木诗，酤湑吝朋友。
或疑决西江，耻复饷升斗。
胡不玩易象，樽簋纳吾牖。
二义倘未然，诺责何为负。
君兮优阮籍，仆也减兖守。
结交十五年，果可不饮否。
食言能无肥，有孚乃免咎。
速宜倒糟床，走送昔与醙。
勿学比舍郎，夜半招吏部。

仙师足厌踏京洛，亦复懒控茅峰鹤。
遗形聊示德充符，闭目定从陈铁脚。

昭君颜如花，万里度鸡漉。
古今罪画手，妍丑乱群目。
谁知汉天子，袨服自列屋。
有如公主亲，尚许穹庐辱。
况乃嫔嫱微，未得当獯鬻。
奈何弄文士，太息争度曲。
生传琵琶声，死对青冢哭。
向令老后宫，安得载简牍。
一时抱微恨，千古留賸馥。
因嗟当时事，贤佞手反复。
守道萧傅死，效忠京房戮。
史臣一张纸，此外谁复录。
有琴何人操，有冢何人肃。
重色不重德，聊以砭世俗。

自公重踏秣陵春，便觉威加析木津。
尺五去天沙路近，八千为岁寿杯新。
休论沧海长生药，要是清朝不死人。
万目睽睽观燮理，纪元真欲称熙淳。

甚日重黄侍玉銮，几时八座佩金寒。
殿庭属目夸新贵，部曲低头拜旧官。
五日尹京非细事，四时仕宦固多般。
重行隔品诗仍健，应笑官卑语带酸。

寒露零太空，清诗出少海。
昭融备万象，众目眩符彩。
二南可无愧，一字不容改。
金声玉振之，辽邈庆霄籁。
毫芒落人间，神物护在在。
惟惭小儒懵，未易识其大。

粤从三代还，岁月过千{礻冀}。
时岂无贤君，道未契宸旨。
煌煌唐太宗，勋业在所喜。
寇攘既扫除，蛮貊毕至止。
循良布郡邑，惠政宽狱市。
忠贤俨班联，切谏柅浮靡。
关辅罗府兵，岩穴聘奇士。
民生覆盂安，国势泰山倚。
皇心期过之，风下九万里。
忠厚培本根，文物粲华蕊。
淳熙视贞观，何啻相表里。
属车尚涛江，列障隔淮水。
蠢兹獯鬻氏，作我太清滓。
坐令营屯众，久费糗粮峙。
中原厌狼贪，诸将空虎视。
安得贯砮楛，来贡尺有咫。
六合混一家，耕桑盛生齿。
愿言讲治道，先务当有几。
欲仁斯仁至，患在未举趾。
而况前史中，遗事可寻理。
卫英爪与牙，王魏目兼耳。
处中赖房杜，虚受忘彼此。
不闻国异政，但见车同轨。
孰云古道难，佥曰今王是。
寸阴胜所竞，盛德日方起。
舞干格三苗，其效七旬尔。
轲称仁无敌，传谓礼可已。
东鞮及北女，会见朝玉戺。
南山竹易殚，陛下功难纪。
儒馆谩献歌，将奈词之骳。

少年同仕秦淮口，醉里殷勤扫花帚。
苍颜白发二纪中，梦断赏心并折柳。
非才晚污论思地，分察久观弹击手。
端方期不负耳目，诘曲谁能学跟肘。
善良无忧藜藿采，谗谄有类麏{鹿/加}走。
三年执法念少休，万里立功图不朽。
遥知二十五州民，即日春风散醇酒。
吏惊绣斧指东海，士喜文星避南斗。
由来炎云多瘴疠，是处黄茅少林薮。
自从英英贤牧至，蔽芾棠阴地无丑。
同年相逢定倾盖，痛饮何妨暂濡首。
书来不用诧梅花，共说苍生苏息否。

章华芜没岳阳城，风月还从此地分。
目极洪流江接汉，胸吞大泽梦连云。
年丰栖亩粮盈野，士饱腾槽马轶群。
收取关河报明主，云台烟阁伫奇勋。

万花川谷第芳菲，也许湘灵媵伏妃。
翠叶迎风牵荇带，红绡浴日湿宫衣。
共船不妒龙阳钓，警乘犹疑洛渚飞。
谁把荒园一鱼目，换将五十六珠归。

目送归云膝抱琴，山林犹恐不高深。
应怜三十年前客，扰扰尘心损道心。

买山老山间，乃识山之容。
爱山无古今，此论谁非同。
仇仙来匡庐，一转语独工。
不识山面目，只缘在山中。
譬之尘漠漠，又如水溶溶。
人鱼居其间，孰识碍与通。
我昔少年日，自携七尺筇。
盘旋山南北，憩息林西东。
朝看山之横，暮看山之纵。
贪多眼为乏，陟险足已慵。
拱揖且不暇，赏识良自蒙。
方悟白司马，草堂对穹隆。
彼既若献状，此亦如发蒙。
秀甲天下山，至言出心胸。
今君欲继之，筑堂会奇峰。
何尝远城市，而能日迎逢。
山形不动体，山色含真空。
风云有蓄泄，气象无终穷。
雨余四面翠，日丽千仞红。
氤氲香炉烟，挺拔双剑锋。
最爱五老人，崚嶒美所钟。
可望不可即，有意容相从。
罗列皆儿孙，几席次第供。
山虽跨两邦，兹焉实长雄。
不为堂上客，讵信山有宗。
寄语游山者，毋徒走憧憧。

吴门自古俊髦多，中外推公政事科。
议礼不妨丰酒课，治繁犹暇讲禅那。
榻前屡记宣除目，川上遥怜逐逝波。
底用镌碑纪廉直，乡评正自不消磨。

花接门园记洛川，明农堂畔识丰年。
自量拾级身犹健，共约楼居意欲仙。
倚槛聊舒千里目，举头应侧万人肩。
那知宾主非刘石，枉作沙河酒席传。

蟠木离奇，病鹤摧颓。
以若形骸，而卜襟怀。
无才无能，不竞不猜。
十目所视，人焉廋哉。

三年监州再摄州，家置绘像争借留。
便当紫绶朝冕旒，念我青笠操渔舟。
携此鼠目而麞头，归来高阁包春秋。
他年持节寻旧游，却校形容知似不。

早同短李客南康，晚识渠家玉润郎。
自笑头颅并目睫，依然如鼠复如麞。

前生坐下一高僧，失脚中元自怨辰。
但记本来真面目，何须悔现宰官身。

门前无俗物，城上亦奇观。
花浪东流稳，云山西望寒。
身凌尘外远，目极意中宽。
最爱风标客，晴沙理青纨。

杰阁山为佛，精庐地布金。
水涵空阔净，路绕翠微深。
鸟下窥斋钵，龙归识梵音。
城中尘眯目，那得此幽寻。

生男个个欲如狼，妇女军中气不扬。
试问争功嗔目士，几人能敌浣花娘。

攀梯上甓级，小憩得危亭。
一览尽寥廓，四山耸寒青。
浩若凌太虚，翩如逐遐征。
昏花拭病目，望处增双明。

吾闻荆溪南，有地仙所宅。
十年劳梦想，今日著脚历。
扁舟下湖{氵父}，水涨没砂碛。
结缆小桥傍，杖藜从所适。
平冈面坡陁，叠嶂堆襞积。
行行三两里，夹道乔木植。
其末几合抱，其高乃千尺。
风生万壑响，日照四山赤。
时摇树林抄，忽见屋宇脊。
宫门何峥嵘，南路颇修直。
长廊景曀曀，崩殿人寂寂。
寥落昔贤题，摩挲壁间墨。
扪萝上层岭，俯瞰得深窟。
危梯交枝撑，鸟道穿诘屈。
投身乍宽纵，跼步仍逼窄。
攀援愁颠跻，傲睨惊险僻。
悬崖朵颏颔，乱石拱剑戟。
白云何时横，乳溢或自滴。
中空正澒洞，了不见天隙。
冥行迷近远，伛偻犹擿埴。
巉岩岂人工，隠轸入地脉。
穷幽或篝火，俯跪仅容席。
仙坛尚故处，丹灶俨遗迹。
山虫鸣咿嚘，野鼠声啧唶。
传闻老父语，以往深莫测。
中有白玉堂，横绝巨石塞。
傍连洞庭野，欲去不可极。
潜窥目先旋，纵走膝无力。
邅回步西径，突兀出峭壁。
枞风高枝樛，藤蔓青阴羃。
芳草何芊绵，丹花亦狼籍。
踌躇古亭上，𫖯仰幽涧碧。
丁当下流水，磊磈欲落石。
虽云培𪣻高，气与嵩华敌。
其南有空穴，澹瀩殷幽黑。
阴风互吞吐，冷气森喷逼。
蛟龙久伏藏，金玉閟简册。
灵踪信茫昧，幻怪纷惨戚。
将无神物守，欲与世壤隔。
平生丘壑念，蚤岁泉石癖。
岂不思三山，所恨无六翮。
乐哉兹辰游，逸兴潜有激。
仙翁在何许，绿发尚如昔。
髣髴笙箫声，徘徊鸾鹤翼。
俗缘磨不尽，梦境坐形役。
何阶筑衡茅，幽讨穷日夕。
风云西北起，天地忽改色。
仓皇促归斾，造物岂戏剧。
良游易乖悟，真赏难再得。
寄语山中人，重来傥相识。

山中秀色何佳哉，一峰独立名飞来。
参差翠麓俨如画，石骨苍润神所开。
忽开彷像来宫囿，指顾已惊成列岫。
规模绝似灵隠前，面势恍疑天竺后。
孰云人力非自然，千岩万壑藏云烟。
上有峥嵘倚空之翠岭，下有潺湲漱玉之飞泉。
一堂虚敞临清沼，密荫交加森羽葆。
山头草木四时春，阅尽岁寒人不老。
圣心仁智情幽闲，壶中天地非人间。
蓬莱方丈渺空阔，岂若坐对三神山。
日长雅趣超尘俗，散步逍遥快心目。
山光水色无尽时，长将挹向杯中渌。

极目平淮渺莽间，翠峦特地起烟鬟。
要渠天下无双手，题作东南第一山。

灵谷神仙宅，言归肆目新。
山光远如画，秋色老于人。
世俗棋争劫，人心海变尘。
功成思范蠡，湖上一闲身。

原原临济孙，一一孤峰峻。
旧来正法眼，不许窥阃仞。
古路人迹绝，况复遗辙轫。
只今谁健者，公亦师子迅。
倚天剑气寒，掣电目光瞬。
平生缚虎手，肯击死蛇阵。
如何闹市里，撒手乃勇进。
前时老狐臊，腥气存已仅。
倾河看洗涤，余刃聊斥摈。
坐令会府地，圜悟宗复振。
缅思中岩老，今代无此隽。
喜闻亲嫡子，高提曩真印。
要知天人师，此位那可闰。
好去露鞭影，广道收驵骏。
眷言清浄关，莫遣众魔磷。
愿为一事大，他物非所赆。

天上辞魁柄，拂衣岩石间。
乾坤双眼静，日月一身闲。
目极朝东水，心怀直北山。
应怜沙际雁，亦解向阳关。

太湖三万六千顷，如今试吞无一毛。
目力未应论近远，泰山之本只秋毫。

人言佳句有风流，不羡骚人赋远游。
坐遣目前无限意，笔端风起白蘋洲。

东嘉老先生，文字继坡谷。
治饶如京兆，三王岂其族。
政成无一事，澹若处幽独。
追踪古循吏，清浄非碌碌。
每以坐啸余，时出阳春曲。
风流化邦人，吟咏成国俗。
乙酉秋七月，天地正炎燠。
有诏帅夔门，引道不淹宿。
境内闻公行，仓皇守牙纛。
攀辕人填咽，遮道车击毂。
已去复挽回，出入成重复。
桥断蜂腰分，巷拥鱼鳞矗。
竟从间道去，复许谁追逐。
子母若弟昆，相顾皆嚬蹙。
吾父既往矣，畴能继英躅。
孟尝附商船，千古垂简牍。
偷席广文毡，使者为标目。
去思闻九重，盛事传西蜀。
先生美无度，推诚置人腹。
画图照人间，斯民记恩育。

摘山胜煮海，财货所源流。
建焙甲天下，赋入十倍收。
国计颇赖之，贡输何时休。
择人为提领，得贤从宛丘。
文章脱吏腕，风味登瀛洲。
佐职亦已久，再见春草抽。
郊原富枪旗，岁事日以修。
抚民端若子，疾恶信如雠。
驱车向凤山，父老观道周。
青春行画图，佳处时一留。
风前耳潺湲，雨后目纤柔。
酒酣已胜赏，珠唾挥钓钩。
咨予素么么，受恩犹未酬。
铭心虽甚坚，抚己徒怀羞。
平生困坎𡒄，暮年尚依刘。
投公一纸书，远寄粤王州。
书传得妙帖，想像寒食游。
终防好事人，豪夺或巧偷。

天迥月逾晶，地偏人亦静。
箫然寻丈桥，寄此绿浄境。
洗盏荐寒光，掬泉弄清影。
尘远耳目醒，令人发深省。

作堂备登览，既作扁其颜。
扁颜固云易，践名良独难。
我友何水曹，筑堂水云间。
瞰临擅奇绝，佳气何郁盘。
横以数亩池，缭以四面山。
石楠间女贞，青士依苍官。
纷纷杂花卉，栽植日以繁。
岂独秀春融，未应凋岁寒。
凭栏试游目，皎皎万虑宽。
张公江海客，一见颜为欢。
嘉名揭种德，寓意固有存。
期君宴游日，内照时返观。
善性益培壅，芜累须一删。
木老德亦熟，无忘老坡言。

薄云漏朝曦，积雨霁中夏。
白波涵磬湖，清影漾茆舍。
轮蹄绝还往，文史富闲暇。
畏友有机云，英标凛王谢。
喜寻范张约，偕命嵇吕驾。
岂徒贵密迩，聊亦重姻娅。
戏彩膝才容，亦好草可藉。
瓦碗荐谿毛，竹箸羞鸡炙。
剧谈掌屡抵，粝食咽亦下。
晚凉过古刹，明月耀修架。
蒲团语上方，篝火耿良夜。
凌晨一瘦藤，支径双不借。
长啸陟云岭，清吟探石罅。
嵚岑近明目，湍激深没胯。
别袂余力掺，归鞍子佣跨。
何时许重临，倒屣肃邀迓。

幽居迩郊原，出户目已了。
闲携一枝竹，散步及秋晓。
寒烟引轻云，澹澹萦木杪。
矫首瞩层穹，转盼失飞鸟。
野潦浄荒陂，惊飚泛枯筿。
世态徒营营，此心殊了了。
佳处谁与论，聊用付清醥。

无情长笑杜陵老，不识海棠春意好。
东坡作意赏东风，为爱轻绡映肉红。
枝头点缀知多少，贪睡今年开不早。
含情欲开还未开，紫蝶黄蜂亦懒回。
可怜熟视明人目，长恨年年看不足。
晓来风定雨霏霏，减却春光一片飞。
多愁更被花相恼，宁惜春衫同藉草。

深院锁凉秋，西风坐间好。
几净窗明尘不飞，似蹑红云至三岛。
数枝淡淡桂新香，千带垂垂柳初老。
此邦天下秀，多士邹鲁无。
负薪或解谈王道，被褐无非怀璧夫。
五兵夺目库观武，大嚼快意门过屠。
谁言扳才古难必，披沙求金要须得。
回思裹饭然脂烛，一心敢拟思鸿鹄。

南国诸侯老宾客，霜叶青衫头雪白。
绣衣使者急搜贤，又向文场三捧檄。
全闽多士如邓林，大厦度材惭匠石。
细看太白日万言，时取武成二三策。
清心期识璞三献，过眼敢迷目五色。
只今虽无衣钵传，向来未省原天觅。
更长宁辞烛屡秉，漏下何啻夜十刻。
回思前日踏槐花，忍使青袍轻饮墨。

子猷风味最诸王，墨妙文工眼如电。
惯吟疏雨滴梧桐，解道澄江净如练。
去年落笔中书堂，姓名高彻蓬莱殿。
至尊动色催除目，俾向兰台参俊彦。
要成远业待时须，故遣读书破万卷。
夫何归思动岷峨，自请题舆近乡县。
学省诸公怅别离，击鲜载酒开芳燕。
欲浇胸次数日恶，剩作林亭百壶饯。
落花送酒舞缤纷，乱絮催诗飞眩转。
临歧那用赋销魂，但要修门重会面。

涉海神仙夸蓬莱，登陆胜地称天台。
天台枕海连四明，万峰千岭相萦回。
赤城绣出绮霞色，瀑布界破瑶山青。
神仙居处寸步有，游人白日迷杳冥。
剡溪昔年有二客，五月此山同采摘。
只知采采不盈筐，不觉行行失归陌。
龟肠蝉腹忽鸣饥，倾壶进食欲令谁。
山桃一颗垂林畔，共食歘然肌骨换。
下山得水涧石中，以手饮之还濯盥。
又见芜菁出山腰，一杯圆转中流漂。
二人相顾却相谓，此地去人应不遥。
过溪水深四尺许，又度一山逢二女。
韶颜艳色世所无，南国东邻何足数。
笑唤刘晨阮肇名，相识浑如旧有情。
问郎若个来何晚，遂即殷勤相奉迎。
入户幔帷殊不恶，错落珍珠与璎珞。
只将左右几青衣，也胜人间夸绰约。
逡巡进脯饭胡麻，琼杯片片斟流霞。
不知仙客来何处，各把宫桃庆女家。
歌吹嘈嘈张内乐，颜色有欢情有乐。
金鸦飞入向虞渊，客散虚堂掩帘箔。
夜深各拥一仙娥，泛泛鸳鸯在绿波。
和鸣乍自秦箫起，行雨初从楚梦过。
瞥然一留因半载，天气常如三月在。
百鸟哀鸣不可闻，感此茫茫愁似海。
俗缘未断身未轻，思归日有求归声。
更招女伴作离乐，共写深衷无限诚。
曲终一出山中洞，万里云烟空目送。
归来不见去时人，寂寞惊魂若春梦。
子孙虽在不相知，欲寻旧路已多歧。
棋迷柯岭难重见，花失桃源空自悲。
风流云散令人惜，至今犹唱阮郎归。

一年秋节重阳浓，园林上下皆清风。
远山百里削寒玉，平湖十亩磨青铜。
亦好茂树蓊西北，露枝霜叶纷青红。
枝头寂寂少啼鸟，天外隠隠飞征鸿。
弄月基蟠绿净中，东南况有小垂虹。
潭清潦尽境更好，水落石出摹难工。
爱山堂前花作丛，疏疏杨柳瘦毛同。
红蕉碧桂互掩映，芦花蓼穟交蒙茸。
新亭爽垲瞰空阔，赁栏一目连七峰。
烟霏雾霭扫欲尽，但见突兀撑晴空。
携筇更登月山椒，嶙峋怪石高玲珑。
香炉近出陂陁侧，云黄复在南山东。
水声激激来涧曲，飕飕风响生樛松。
菊英萸实篱可采，山肴野{艹敕}盘能供。
作诗颇类台戏马，吹帽未减山名龙。
良辰美景乐心赏，四者偶并今始逢。
明朝不问蝶愁绝，更饮黄花琥珀醲。

湖海番君国，江山白帝城。
凝香余坐啸，飞诏趣遄征。
誉处千钧重，辎车一羽轻。
攀辕雪眉老，送目逐双旌。

昔忝郡文学，今为宗子师。
政怀三釜乐，那复四愁诗。
时服光摇目，香秔滑溜匙。
唯应讲风雅，傥可解人颐。

渺渺烟波阔，南湖在帝城。
梅将春共早，人与境俱清。
笔墨探三昧，樽罍有四并。
未能乘兴去，遥望目增明。

积雨新晴耳目醒，长堦柳色静闲庭。
已看桃萼胭脂湿，未有杨花雪片零。
客路汝应怀稚子，家居吾亦念樵青。
须知两地无百里，不用阳关肠断听。

水净溪空峰更青，目虽未到已先明。
栋浮万缕晴云细，轩拥千重夏木清。
幽兴入门应自适，残樽下马与谁倾。
老僧斋罢唯须睡，不信人间有月评。

西园潇洒似蓬丘，容我追随飞盖游。
一一娉婷供笑语，双双㶉𫛶对沈浮。
嵁岩窈窕如天造，洞壑清泠与目谋。
欲识清欢兼卜夜，东山月色足淹留。

欢声喜气溢黄堂，解愠风清化日长。
簪绂尽倾千里目，冕旒遥祝万年觞。
韵敲碧玉檀栾嫩，色鬭红妆菡萏香。
共庆庞恩新浃洽，圣君文母寿无疆。

小凿方池供醉吟，才添斗水浪偏深。
莹心未数寒泉井，明目何须寸碧岑。
树影落时清浸玉，鱼鳞动处细浮金。
年来点检曾经汲，唯有浇花趁日阴。

裴园亭榭水之滨，草树云烟满目横。
尽日对山仍把酒，兹游绝胜若耶行。

檀栾节目瘦长枝，晴既萧骚雨亦奇。
谁道此君惟澹泊，细看频赏自多姿。

谁云青士太无情，偏结骚人冷淡盟。
不假遥岑分寸碧，故应双目自增明。

白壁长廊数十间，峨峩佩剑两苍官。
艳阳满目皆桃李，晚节如公可岁寒。

惊流落石震林坰，一洗红尘耳目醒。
妙语曾闻杜陵老，高江急峡鬭雷霆。

不知香靥为谁开，衫染鹅黄巧翦裁。
但得目成兼色授，何妨顷刻耻樽罍。

谁将龙脊置新亭，一饷登临耳目醒。
欲识海门山尽处，烂银堆里数螺青。

轻阴疏雨帝城西，目断裙腰绿正齐。
处处春风围绣幕，行云莫与湿障泥。

万玉妃来遣目迷，缟裙练帨颤鸾篦。
令人却忆桐川路，粉蘂垂垂照玉谿。

春色着人如酒浓，我来却值雨蒙蒙。
千岩磊落风尘表，万井参差罨画中。
游子三三仍五五，落花白白更红红。
须知满目皆真理，面壁何劳学苦空。

溪间曾语离，夜雨忽悲壮。
俄顷山月明，照我蓬背上。
欹枕念此行，变化或万状。
江湖大圆镜，有此白鸟样。
公言早崛奇，平处谢堤障。
划严如行师，百万未可傍。
畴昔粲可间，发此无尽藏。
我饥寒欲死，甘露扶缯纩。
目视飞鸿卑，未易蒙此贶。
西风束书至，辟户问亡恙。
吾事公所知，它人杂嘲谤。

老子当年此日生，麒麟元在地中行。
岂惟谔谔人争忌，亦对堂堂目屡惊。
持国尚卑千斛力，总戎曾作万夫城。
经纶不似书痴绝，堪与君王造太平。

春风如少年，白首仍当归。
无端故园雨，更不留芳菲。
啼鸟倦晴昼，绿阴却余晖。
行寻修竹寺，僧老青山围。
儿童惯看客，汛手来开扉。
白日转双毂，吾心无所依。
同来二三友，目亦掣电飞。
凭高下不测，从我其无违。

两趺尺寸地，屹立万夫目。
四海霖雨心，溉霑一夔足。
何曾动声气，万象意沉缩。
譬如雷蛰藏，春风不虚辱。
世界如许大，犹吾体中粟。
是心如许宽，不着世间欲。
散花果无地，拊卷或可熟。
好鸟如可人，鼾睡勿惊促。
八风吹得行，颠倒任掁触。

老觉溪深杓柄长，举头三咽目无光。
试寻西陌东阡去，却得南窗北户凉。
好鸟关心浑是梦，明珠论斗不胜量。
束书莫作痴儿事，一瓣先师未了香。

岂无四海老兄弟，恐堕春风年少名。
晴檐甫见天目面，夜雨共传笙筑声。
淋漓素壁江国在，参错拂衣花鸟惊。
汝亦群龙护持一，此中七字有坚城。

祇知春在浴凫行，杯水才堪一芥航。
拊髀最宜歌款乃，倚舷唯听梦悠飏。
已愁落日低千嶂，欻见清风閟一堂。
抵掌剧谈吾浪语，君如网目有条纲。

盛德真无愧，吾生亦有涯。
千金故人寿，两部习池蛙。
磊落思前辈，交游念故家。
新阡在何许，目断莫云遮。

大士神通超一切，果成道备栖觉地。
庞眉山立孰写真，水墨良因作游戏。
明窗棐几氎巾浄，竹炉柏子香云细。
绦绳乍解目增明，短幅溪藤联数纸。
当年意匠寄高远，惨淡风云生眼底。
穹岩怪石随步奇，岳鬼蛮奴凛生意。
僧繇未貌锦幪像，道子曾罢长安市。
手携贝多口忘言，缾莹琉璃瞻舍利。
或嘿或语或慈威，亦蹑芒鞋将渡水。
天女献供颜如莲，结习自空花堕袂。
神闲态逸赞莫穷，墨妙笔精足珍秘。
萧然着我岩壑中，雁荡经行恍能识。
诗成倒挽两龙湫，不用韩公为画记。

寂寞伤吾道，宁为梁甫吟。
霜威凌客鬓，雪意动梅心。
酒尽兵无备，愁牢病不禁。
简编聊寓目，未觉岁时侵。

积雨长涂淖，禅房卧枕书。
松风醒耳目，梅雨上衣裾。
误著谢公屐，宁宜仲举舆。
前山聊细数，何事拥犀渠。

快雪频占瑞，饕风并助豪。
白银天上阙，组练浙江涛。
拓地龙沙远，瞻山群玉高。
齐宫延孟叟，楚些诵离骚。
绝塞绵应折，深闺茧独缫。
半穿东郭履，尽落汉臣旄。
光射埋丰剑，铦藏切玉刀。
月楂迷犯斗，嵌洞漫寻嶆。
禅几巾翻氎，书帷册散绦。
诗盟频败北，酒醵屡逋逃。
客去毡铺坐，梅颦萼尚雕。
圆坛足珪邸，夜猎满弓韬。
阿阁来仪凤，沧溟复断鳌。
三英陪兔苑，五骑聚神皋。
蠖屈深拳跼，龟肠更郁陶。
乌饥声嚄嚄，狐听响溞溞。
渔父拥蓑笠，园公扶桔槔。
翩翾振鹭集，排拶孔鸾翺。
内集诗联谢，回风舞逐曹。
鹄鲜形诮鹜，狐白袖垂羔。
素发瞻商皓，粉袍踵弁髦。
蓝关无去马，剡曲有回舠。
佛刹璎鬘坠，仙庭鹳鹤号。
寂寥闲自适，澹泊喜相遭。
目眩花空委，头童手独搔。
观空翻贝叶，瀹茗侍方袍。
家窭羹忧絮，宾稀釜肯轑。
投人真拱璧，属和秃纤毫。
梦到湖边寺，重寻观里桃。
东郊宜择胜，联骑许追遨。

我公胸次妙陶甄，幻出壶中小有天。
地近沧浪占风月，目吞笠泽饱云烟。
玉杯金碗开新第，燠馆凉台继昔贤。
闻说傅岩通帝梦，遄归黄阁卧貂蝉。

千载风云佐命期，黑头先冠凤凰池。
赤明龙汉升平运，河目龟文柱石姿。
谭笑功成调鼎鼐，燮和元化请华夷。
拂衣袖手林泉乐，咸仰中兴帝者师。

贞魂纯孝瘗江湄，满目江山故国祠。
海贾时来楫迎汝，山君欲下桂为旗。
九歌合继湘妃些，千古尘昏幼妇碑。
月午潮平波似练，萧萧风竹陇猿悲。

岁首相逢四序迁，风饕雪虐忽凋年。
少而慕蔺心何壮，老矣依刘谁复怜。
邂逅难陪十日饮，分携却上五湖船。
雪梅可折还相送，目断离云思黯然。

缄题千里候寒暄，怅恨郊荆独我班。
目断樯乌五两远，书凭河鲤一双还。
金陵风月供吟啸，锺阜烟萝想纵攀。
尽把锦囊新咏句，小胥抄寄勿令悭。

雨后泉淙水乐，诗成目送孤云。
寄兴西湖南北，忘年丘壑松筠。

京尘睬目厌黄埃，萧飒风棂听雨来。
心似芭蕉半憔悴，喜闻蛰户一声雷。

岩静尘埃了不侵，公闲出郭喜登临。
云山兀兀自朝暮，江水茫茫无古今。
鸥鹭翩翩明远目，渔樵歌唱动归心。
绿杨红杏春风里，谁与幽人共赏音。

满江风雨酿清愁，坐啸烟波一叶舟。
目送飞花千里去，身随空碧一鸥浮。
兜罗世界成游戏，款乃声中自唱酬。
试问剡溪回棹客，可能乘兴上南楼。

吾易不师房与雄，吾䇲不占方与功。
曰生一字有余矣，万有二千无隠尔。
家人养火青枫前，过鼎一散成灰烟。
泉亭长在麓之始，一止于山斯蹇矣。
君不见坎离汲汲长相亲，天渊混混无停云。
陈根已腐先复神，硕果未落心先人。
心源翼翼城与缾，目光步步蘧而醒。
得路至死行勿还，一篑自到天门山。
不愁缉缉仍翻翻，偏我诈诈与奸奸。
只愁衰惰忘跻攀，生意自断它人难。
公家此事最了了，万仞峰头看飞鸟。
忽然怜我鸒鸠鷃雀之凡毛，傅以鹏翼何其高。

雨后桃笙新睡足，经年一梦葡萄绿。
江南庾信万斛愁，安得杯羹为渠饫。
南风日日送啼乌，东老好事今能无。
督邮面目日可厌，青州网密音尘疏。
谁能过我致十榼，奇字尚堪供问答。
令人自忆平阳侯，日饮无何惟闭合。

相望五千里，话别十三年。
知我到江左，烦兄来日边。
朋游俱健否，须发已卷然。
共说儿童事，分明在目前。

燮调曾转九重天，偃息何难十国连。
坐遣朝云将朔雪，一清瘴雨与蛮烟。
丰年预见宽心曲，俭俗能忘念目前。
更想朝来穷巷里，闭门高卧有遗贤。

夷甫风姿满坐倾，濬冲电目照人明。
更拈秋水长天句，来映清霜十月晴。
援笔而成祢处士，摇毫不尽崔廷评。
若容跛鳖追高步，勿恤驱尘小作程。

不识书楼梦已登，幽人应在最高层。
网罗歆向群言目，搜搅谈迁万古膺。
河汉西流清露重，玉霄东望紫烟凝。
夜深谁见凭栏处，天作长编月作灯。

咫尺明山在目中，咿哑三月傍芦丛。
神猪系久号无力，火队炊频饭欲空。
半世宦途仍旧职，一生学海未新功。
舟人愠见官人笑，万事从来惯逆风。

雪领飘萧电目明，老于尘里讵沾尘。
惠连已解传吾句，元亮何妨得此身。
诗卷酒杯为事业，药囊丹鼎自君臣。
幅巾短褐长安市，谁识东溪直钓人。

杨子高才作小诗，似裁推管制纤箎。
乱流不怕公无渡，绝险宁愁我所思。
百镒黄金装马首，五文绣段系车绥。
横行海内无坚阵，目短曹刘不足麾。

翠壁丹崖云气浮，故人亭下驻行舟。
潇湘东去连沧海，桂岭西来接永州。
浦树生烟攒舴艋，岩花覆水叫軥辀。
谳刑省俗惭无补，目断波间双白鸥。

寿杯同举寿闱中，此乐人人羡此翁。
满目芝兰如谢傅，齐眉宾主似梁鸿。
万枝灯过游尘息，三荚蓂飞淑气通。
正是春来好时节，柳梢微绿小桃红。

芗火周王寿考，松阶舜目聪明。
愿足不求余地，梦回何处生兵。

腰肢可爱红娘子，面目无情黑老婆。
世上但知怜少艾，双双飞舞奈渠何。

山中何所有，云气长悠悠。
院中何所有，书册满高楼。
登楼看云复看书，千古万古同卷舒。
子于其间乐有余，我今为子言其粗。
阴阖兮阳开，干盖兮坤舆。
白衣兮皎皎，苍狗兮须臾。
崩腾兮龙见，消散兮尸居。
如臂之屈伸，如足之疾徐。
实理谅不昧，显微同一初。
呼吸为雅颂，吁俞为典谟。
支支离离兮万物散□，翕翕绎绎兮天地交孚。
三百八十有四爻兮奇与耦，二百四十有二年兮褒与诛。
目目自有条，叶叶自有株。
子以为一兮粲然而万有，子以为万兮坦然而一途。
吾是以见云之书而书之云，子又乌知书非云而云非书。
以此寿子身，壮作老息神不枯。
以此贻子后，博观约守世不渝。
大哉此院云所储，苟无其实名不虚。
谁其任之非子欤，一翁二季相携扶。

方颐大目一髯士，百世庙食祠山宫。
男儿生世不自立，死作饿鬼何时穷。

草枯叶落四山童，万里长天一目空。
数点寒梢著红蕊，人间惊喜见春风。

西亭有名字，未若东亭宽。
东亭揽秀者，一目万峰峦。
云兴势浩浩，海立波漫漫。
左见桂阳路，右见舂陵滩。
入山恨不早，行路良独难。
晚来无赖处，渺渺送归翰。

楚囿七泽荒南云，三江五湖同吐吞。
杞梓橘柚杶干柏，芷蓠椒桂蘼兰荪。
天英地灵聚为人，魁垒诡异难具论。
屈原离骚二十五，句句字字皆瑶琨。
六朝弼亮胡伯始，学士登瀛刘季孙。
恭惟火德据天统，翼轸正值鹑贲贲。
质肃声名海山动，谏议才气淮湖奔。
日中则昃固其理，城复于隍吁忍言。
生聚教训五十载，昔无萌孽今轮辕。
尧汤立贤遍天下，九重科诏如春温。
州家不办一椽屋，往往盛之给孤园。
鹄袍竹笥合羞死，况欲开口人其髠。
关西夫子杨伯起，后身把钺来西门。
荆棘之薮瓦砾场，一日汗础千猊蹲。
翼飞革棘不可状，铁画怒起翔鸾鹓。
日者稽山始开辟，已有大策当临轩。
吾州故事有元祐，追配讵肯惭东藩。
晚生科第愧前辙，考室误使当罍樽。
向来气习今未已，犹梦裹饭趋晨阍。
一官却恨大早计，不得掉鞅骖鹏鹍。
明年珍产入包贡，琳琅璀磊堆金盆。
蓬莱弱水三十万，借以鼓吹看横鶱。
吾侪小人科举士，一朝出守忘其源。
台池崇深学校废，况此赑屃楹梁尊。
第言三岁始一用，缓而不切非所敦。
偷安幸不目前急，事至踧躩如惊猿。
先生闲暇窥远略，如以大手开中原。
先为之地待其至，虽有万事无由繁。
绣裳天上傥归去，愿广此意扶乾坤。
诸生脚迹不足道，大庇四海安元元。

汉江南北何萦纡，千山万山肩相扶。
中间伟然一丈夫，岘山之楚鹿门苏。
我行一舍到苏岭，忆与许子同奔趋。
楚山只在城南隅，一月不到何其迂。
远求白傅近舍湜，人情未怪瑟与竽。
梯飚自到绝径处，使君定是昌黎徒。
想当伐山开道时，野鸟惊去穷猿呼。
独携千古两耆旧，卧龙凤雏与之俱。
下看海内无所见，泪落汉水心长吁。
我虽不得从公舆，诵公之诗读公书。
挂之高堂心目舒，便是居士游山图。

千斤黑牸将黄犊，八岁山童手坚竹。
呵牛行前童御之，坤艮为谦直初六。
夷山入地山已庳，微阴更在山之麓。
观爻玩象谦复谦，不待占辞意先足。
姬公作繇更何言，利用直堪航四渎。
虽然用着体未明，后学相寻谁与告。
拳拳鲁叟重抽关，此路欲行须自牧。
有如子稚母更柔，弭耳阿童惟所逐。
晓随鞭影上冈峦，暮载歌声返茅屋。
不知身大童子小，但觉气和情性熟。
王郎于我丈人行，少秉谦爻晚尤笃。
自称身是牧牛人，不向天家请官粟。
书来蜀道告我言，牧事年来有条目。
成时直到东家矩，造端先自西邻牿。
邪闲诚存定章程，石确龙潜防反复。
已将四语了卿法，更用一言从我卜。
我生冉冉向无闻，此事骎骎下乔木。
三年道路寡师友，万里奔驰妨诵读。
角羁闻道老无成，此语最悲那可复。
急须水落下夔门，走向牧斋听一曲。

北冀之土南交州，瓜戎直西东泗浮。
中间代霸若桃梗，列国聚散同夫不。
史编断烂杂虫鼠，野记纷纶充马牛。
惊雷破聩目开瞽，上起蔑歃终麟游。
玄铅书字亦刀削，如木遇扁金逢欧。
不同释子付泡幻，肯信蒙叟判浮休。
妍皮丑骨区万态，大川小港条千洲。
年深未免成伯帛，声乱已复还邾邹。
崛兴啖赵倚天斧，嗣有陈胡横海舟。
群言一划露初意，后学平济无千忧。
当时岂为题目计，此日寖成场屋流。
横穿异义作同体，立取贵绶驱雄驺。
席君吾倩好兄弟，蜀郡此学多声猷。
得来三叹出诗本，昉此一笑同茶瓯。
愿披一十九万字，与子斟酌更献酬。

北冀之土南交州，瓜戎直西东泗浮。
中间代霸若桃梗，列国聚散同夫不。
史编断烂杂虫鼠，野记纷纶充马牛。
惊雷破聩目开瞽，上起蔑歃终麟游。
玄铅书字亦刀削，如木遇扁金逢欧。
不同释子付泡幻，肯信蒙叟判浮休。
妍皮丑骨区万态，大川小港条千洲。
年深未免成伯帛，声乱已复还邾邹。
崛兴啖赵倚天斧，嗣有陈胡横海舟。
群言一划露初意，后学平济无千忧。
当时岂为题目计，此日寖成场屋流。
横穿异义作同体，立取贵绶驱雄驺。
席君吾倩好兄弟，蜀郡此学多声猷。
得来三叹出诗本，昉此一笑同茶瓯。
愿披一十九万字，与子斟酌更献酬。

归州女儿双髻丫，手提酒瓶头戴花。
左手持杯右手泻，滩头劝客争邀遮。
滩头一船百夫挽，欲上未上头捽沙。
呼声半竭力欲尽，粟米一釂胜流霞。
腰间五钱岂足惜，钏中十指如春芽。
颜行属目百丈纵，三老发怒双槌挝。
頩然相顾各分散，顷刻捩柂如轻槎。
君不见世间勇怯皆如许，意根一断前无御。
多少功名盖世人，一点依违笑千古。

枚回洲边春水生，日光照縠波文平。
绣衣使者何世上，彩舟唤客论交情。
平生择交不择利，俗子纷纷卧之地。
少年所识惟石君，晚岁相从不相弃。
一官到处西复东，悲欢得失无不同。
谁云我州大如斗，中有千岩万壑含松风。
迩来所得尤艰难，人力不到天为剜。
幽寻五岭犯炎雾，裹送万里穿狂澜。
十夫舁前一夫洗，落尽煨尘见云𪩘。
回首笑向道州守，此解未如人世险。
头颅已过羊肠车，不用更通丞相书。
老来得此万事足，摩挲苍璧相倚于。
玉帘崭崭何齿齿，质坚德重不可徙。
要镌{土册}口方玉池，更酌西岭玻璃水。
小却盛之数亩园，日夕与之同卧起。
客来莫怪我自怜，老子心情正如此。
大山嵯峨势千寻，小山左右罗瑶簪。
坡陀峭立各有态，面目虽异同肝心。
叩之其声清以越，如磬之石钟之铁。
怕令去作清庙器，潜向江头□□□。
江头之月今几年，惯见东西南北客。
凛然相对各无惭，惟此主人伴此石。
主人说法石解应，夜深哦诗使之听。
垠崖划断声雷硍，有语盘空如此硬。
与人说石仍说诗，世间此乐谁得之。
故人往往解此意，赠以飞瀑和天池。
三君相视俱悠然，主人之乐无穷年。
只愁清庙要钟磬，早晚捉去调钧天。

三旬幞被西亭宿，卧对唐碑看不足。
重闱锁断夕阳天，恰似当时万竿竹。
直须彻棘对愚潇，始见西亭真面目。

吾家里曲修家木，叶如海桐实如谷。
闻名谓是金作丸，见面恍惊珠夺目。
直将甘软换严酸，坐使筠笼荐金屋。
越山五月垂垂雨，鼎实无声渠甚武。
雕盘供蜜渍中干，犀箸下盐苏齿楚。
蔗糖煎实茗煎仁，枯腊犹堪诧儿女。
棱梅一种腰如束，岁岁年年官所录。
城中贵买谁得知，城外贱科人自哭。
君不见泸戎荔子翠眉须，从来尤物非人福。

同是匡庐客，匡庐又送君。
衣袍霜后薄，戈甲夜深闻。
目断瓯溪月，心摇楚岫云。
东西各有慕，魂梦亦相分。

舣棹秦淮日，中秋万客船。
水门高夹岸，河道曲通廛。
港对青林直，洲横皓鹭鲜。
会怜桃渡檝，离惜柳亭鞭。
木志婵娟墓，香埋睥睨颠。
赏心飞观出，旌德旧题镌。
沙白寒笼月，波清暝宿烟。
酒家知是否，商妇唱依然。
儿病留三月，身闲近半年。
游山情亹亹，吊古笔翩翩。
寺觅清凉邃，堂窥德庆悬。
雉墉寻古址，虎踞出层巅。
处峻生堪戮，袁刘死合甄。
山腰舟万竹，峰顶上千川。
楚甸前开辟，吴山后接连。
似垣环泰一，如阵拥中权。
江触崖根转，潮冲石角旋。
莫愁迷系艇，王濬罢扬旃。
离殿逃唐暑，精蓝变竺干。
虽知悲李主，未免佞金仙。
兑野情方倦，春墟兴已遄。
门经白下过，沟傍冶亭沿。
旧驿分携处，新园欲饯边。
路趋锺阜近，人畏谷灵专。
轩冕吾无欲，文移汝勿儇。
半山悲故相，晚岁悦空诠。
零落逢诗板，荒寒见采椽。
骑馿当独往，挟册想深研。
僧刻前朝诏，农耕遶舍田。
争堆犹在眼，说字已成筌。
后嶂当胸阔，中峰覆顶圆。
披山安万柱，聚衲演三元。
突兀留髠塔，炜煌志老筵。
齐梁陈继踵，刀尺拂随肩。
木末幽轩缀，云间小径穿。
定林庵莽苍，功德水潺湲。
洗砚池涵月，栽松干拂天。
摇摇支败屋，草草订遗篇。
坛祀阳郊僣，岩居少海偏。
未穷山背屐，已迫日西鞯。
朔易需明旦，周遭了胜缘。
鸡笼残兀兀，玄武断涓涓。
阅士常于此，倾城每往焉。
因高营玉帐，就下列金鋋。
忆昨南朝盛，开湖后苑妍。
泛舟崇䜩席，应诏想英躔。
牲酒丛祠渎，香灯佛屋虔。
草堂钟呗肃，兰籍鼓箫阗。
蒋尉官为帝，周儒宅化禅。
神兵功易诳，俗驾耻难湔。
南陌开朱阙，三桥跨碧涟。
观台夸凤翥，讲席伟牛牵。
李白愁难解，萧延蔽莫蠲。
浮云迷帝所，花雨眩胡袄。
朱雀波声小，乌衣草色蔫。
讵询华屋础，谁见大航舷。
郁郁长干迥，岧岧崒堵骞。
芳峦青宛宛，香迳绿芊芊。
秀水横塘外，平池曲槛前。
一春来士女，千两拥辎𫐌。
郭内清溪好，州东旧迹传。
名园花隠映，甲第锦蝉联。
门巷喧车马，楼台沸管弦。
若非江令出，即是褚公还。
绮院摧荒圃，瑶池逗浅溅。
空余杨袅袅，时有芰娟娟。
新阁虚堪爱，危桥净可怜。
花残思战栅，神遇想灵渊。
步月逢娇魄，弹霜引腻咽。
金簪花恍惚，银碗意微绵。
复有陈宫井，深依北垒堧。
哀声啼断绠，辱色玷清泉。
栏石文虽暗，亭碑义更宣。
桐雕疑陨黛，花坠忆飘钿。
狎客谣琼树，姀嫔踏宝莲。
自矜鱼目比，宁悟鹊毛填。
珠玉施窗带，沉檀制屋櫋。
鬼工三阁就，神器一朝捐。
证圣无存瓦，台城绝断砖。
永为前鉴渴，长使后车悛。
右转遵琳馆，西郛记冶埏。
谁知黄土贵，下有玉人眠。
事变明高节，时艰别巨贤。
光华三卞死，磊落一门全。
俗爱风流久，人无操行坚。
忠肝甘虎口，孝骨委蛟涎。
子岫王公竁，寅冈将相阡。
麒麟纷杂遝，翁仲蔼蹁跹。
独美斯邱石，堪同信史编。
六朝多胜槩，孤冢孰争先。
我有耽幽癖，家无买墅钱。
随身凭拄杖，系脚赖行缠。
此地闻畴素，陪京冠幅员。
孙刘同相宅，王谢迭扶邅。
今岁知何幸，兹来得所便。
侵星赍糗饵，借力荷舆箯。
吟笑髭频断，登临颈屡延。
山川穷表里，善恶究芗膻。
愧匪诗三百，空成字一千。
更须无党注，还与郑玄笺。

丙午陂当复，王春瑞习占。
龙楼上宝册，鹤诏下穷檐。
地脉通闽蜀，人才出老严。
定羞新学曲，只守旧心潜。
剩想尧眉乐，深垂舜目谦。
有怀天变数，无计士风廉。
庶证方如此，君行得滞淹。
六题聊复尔，制策待韬钤。
久噎须详吐，沈疴与痛砭。
一扶媮意立，尽解结喉箱。
人士回生气，乾坤振绝焰。
宏开九县赤，永息万方黔。
治世吾何用，媸人影自嫌。
弃荆宜入蜀，比素讵将缣。
逐食俱随雁，论心偶类鹣。
雅怀钦粹淑，盛事惬窥觇。
从此迟为圃，它年说作监。
因声到邛僰，市肆觅疏帘。

自识杨夫子，于今十二年。
甲辰来右浙，丁未向西川。
逆旅初闻誉，抠衣亟致虔。
未能情款款，已觉志拳拳。
不谓攀天箐，仍逢泛水莲。
兹为元礼御，始执晏平鞭。
远客心危甚，仁人教竭焉。
精能嘉旧作，虚滥鄙新妍。
赠送时三复，经行虑十全。
趍隅残腊月，判袂暮春天。
度夏留巴国，开秋迓蜀船。
追锋承诏急，系缆为情牵。
漕席尊同右，辕门谒并先。
高登诸葛庙，朗咏少陵篇。
岁月催行李，云霄入峻躔。
侧聆参帝牒，俄见贰州权。
进退朝绅竦，恩威俗珥悛。
我分湘麓教，公返汝溪廛。
城郭当来往，书题审食眠。
误恩叨给札，假道惬登筵。
竟日留输写，忧时共涕涟。
岁丁昭奋纪，律值夹姑旋。
谬上鳌扉对，惭充玉府仙。
急惊寒暑变，遐想鬓毛迁。
吉语闻收召，枢筹赖绎编。
遂酬平昔愿，信有切磋缘。
崇礼明真学，修辞戒妄编。
河东来属尔，阳翟去翩然。
世道重开辟，皇情极聘筵。
复来嗟黾勉，同直幸缠绵。
有得皆令饫，逢疑必为蠲。
性情深灌埴，言行密裁朘。
指点吟哦字，铺陈献纳笺。
得师今以始，尚友昔无前。
贤念怀符竹，愚悰慕菽𫗴。
清班难共恋，良悟迫俱捐。
骐骥先辞枥，驽骀续跨鞯。
离群悲欲割，示训语期镌。
王宋摛文备，曾苏草奏便。
意精言凿凿，事析理平平。
养气归深厚，持身趣重坚。
吕公贤赞确，仲子戒辞专。
永寘盘盂里，终怀杖屦边。
此州多白粲，故部即青毡。
畏爱群心洽，纲条众目联。
弛张元有见，宽猛冀无偏。
郡有青原老，人如绿野贤。
年高能著述，身健早林泉。
故事堪频扣，成书为远传。
西江足鱼雁，秋浦正相连。

篮舆出郭转墙隈，欲老芙蕖尽意开。
天气已凉犹索热，官身得去未忙回。
舟行何物非诗句，病后无情是酒杯。
一笑团栾今在目，细挑灯火话蓬莱。

山腰宿雾远模糊，水面柔云近有无。
青女妆成连夜粉，鲛人啼尽一川珠。
阳光稍稍褰层箔，春色徐徐展画图。
试向东风揩病目，驾天青浪麦平铺。

十里河堤接郡城，城边杨柳密于屏。
行人尽日翠阴里，啼鸟数声残酒醒。
七泽观前无限草，高沙湖外一时青。
斜阳极目春如海，只有平庵两鬓星。

有山有水胜吾闾，非旧非亲借屋居。
醉尉诃人何所恨，老彭于我未全疏。
右车牙少愁看栗，左目眵多怕读书。
比似渊明更穷绝，并无门巷与舟车。

四山起秋云，白日照长道。
西风何萧索，极目但烟草。
不学飞仙术，日日成丑老。
空瞻王子乔，吹笙碧天杪。

山川佳丽地，结宇娱朝昏。
朝昏有奇变，超忽难具论。
千岚蔽夕阴，百嶂明晨暾。
穹林擢遥景，回涧荡秋氛。
览极惭未周，穷深遂忘喧。
欲将身世遗，况托玄虚门。
境空乘化往，理妙触目存。
珍重忘言子，高唱绝尘纷。

荒城一骋望，落景丽谯门。
隠隠锺犹度，依依岚欲昏。
风霜非故里，禾黍但秋原。
极目归来晚，兹怀谁与论。

扉景廓天津，空同无员方。
丹晨儛七气，朵秀东渟房。
餐吐碧琳华，仰噏飞霞浆。
竦辔绝冥外，眄目抚大荒。
策我绿轩𫐌，上际于浪沧。
神钧亦寥朗，晻霭晨风翔。
养翮尘波里，纵神非有亡。
一乐无终永，千春讵能当。

褰裳八度外，竦辔霄上游。
轩观随云起，偃驾东渟丘。
丹荑耀琼冈，三素粲曾幽。
蹑景遗尘波，偶想即虚柔。
盼目娱真际，不喜亦不忧。
宴罢三椿期，颠徊翳沧流。
千载何足道，太空自然畴。

西郊一游步，极目是秋山。
积水群峰碧，清霜枫树丹。
故园心不展，投策讵能闲。
且适平生意，无令双鬓斑。

褰裳缘碧涧，濯足憩清幽。
却拂千岩石，聊乘万里流。
氛埃随脱屣，步武欲横秋。
极目沧江晚，烟波殊未休。

清溪流不极，夕雾起岚阴。
虚邑带寒水，悲风号远林。
涵山日欲晦，窥阁景方沉。
极目无遗眺，空令愁寸心。

新亭夙所闻，登眺遂兹日。
极目但苍茫，前瞻如有失。
烟鬟稍呈露，众岭方含郁。
长啸天风来，云散空宇碧。

青山一何深，上下尽云木。
中有千岁姿，偃蹇卧寒谷。
明堂不征材，大匠肯回目。
樵斧莫谩寻，从渠媚幽独。

今朝行役是登临，极目郊原快赏心。
却笑从前嫌俗事，一春牢落闭门深。

触目风光不易裁，此间何似舞雩台。
病躯若得长无事，春服成时岁一来。

窈窕云房深复深，层轩俄此快登临。
卷帘一目遥山碧，底是高人达观心。

风霜岁云徂，尘事眯双目。
故人书鼎来，照眼一连玉。
把玩不知疲，日晏坐空腹。
卷藏什袭秘，寒光夜穿椟。
嗟予肮脏姿，十驾不能速。
丘壑聊自娱，箪瓢亦云足。
君侯湖海士，逸气谢追逐。
胡为不予鄙，乃肯顾林谷。
高轩缓前期，清梦遶双竹。
起将杜陵句，写寄玉川屋。
我穷诗未工，最觉貂难续。
感君殷勤意，吟苦屡更烛。
群公饶藻思，裂笺动盈束。
历险正摧辀，争先俄击毂。
低回欲引避，怅望曷归宿。
出吻竟无奇，彊颜终自恧。
北风催岁年，两鬓失新绿。
樊生念学稼，曹子悲食粟。
死灰宁复然，寡过良所欲。
耿耿自知明，何劳詹尹卜。

一自篮舆去不回，故山空锁旧池台。
伤心触目经行处，几度亲陪杖屦来。

高丘复层观，何日去登临。
一目长空尽，寒江列暮岑。

杨柳东边桂树西，小楼晴眺极霏微。
山川政尔供凝目，尘土何妨略振衣。
俯瞰桑田悲物化，闲披蘂笈洞玄机。
却疑栏外连穹石，似厌支床去不归。

孤亭一目尽天涯，俯瞰烟村八九家。
翠壁何年悬布水，绿阴经雨堕危花。
杖藜徙倚凝春望，觅句淹留到晚衙。
珍重诗翁莫相恼，枯肠搅断鬓丝华。

不用洪崖远拍肩，相将一笑俯寒烟。
向来活计蓬蒿底，浪说江湖极目天。

目劳足倦登乔岳，吻燥肠枯到上方。
从遣山僧煮罗汉，未妨分我一杯汤。

我行宜春野，四顾多奇山。
攒峦不可数，峭绝谁能攀。
上有青葱木，下有清泠湾。
更怜湾头石，一一神所剜。
众目共遗弃，千秋保坚顽。
我独抱孤赏，喟然起长叹。

北岭苍茫雨欲来，南山腾踯翠成堆。
穉杉绕麓千旗卷，野水涵空一鉴开。
客路情怀元倥偬，今晨游眺却徘徊。
自然触目成佳句，云锦无劳更剪裁。

飞云极目疑梅岭，落日回头梦橘洲。
从此不愁东路永，祇应西望转悠悠。

落日晴江更远山，远山犹在有无间。
不须极目伤怀抱，且看渔船近往还。

危亭披豁对苍霞，策杖重来日未斜。
满目江山一尊酒，哦诗莫遣太雄夸。

登高立马瞰晴川，四面平林接暝烟。
东望不堪频极目，归心已度鸟飞前。

夙驾安仁道，行行得自娱。
荒山围野阔，远树出林孤。
景晦长烟合，天寒碧草枯。
归心怀往路，极目向平芜。

一幅潇湘不易求，新诗谁遣送闲愁。
遥知水远天长外，更有离骚极目秋。

闽乡饶奇山，仙洲故称杰。
巍然一峰高，复与众山绝。
传闻极目处，天水远明灭。
万里倏往还，三光下罗列。
我来发孤兴，径欲跻嵽嵲。
病骨竟支离，何当攀去辙。

仙洲几千仞，下有云一谷。
道人何年来，借地结茅屋。
想应厌尘网，寄此媚幽独。
架亭俯清湍，开径玩飞瀑。
交游得名胜，还往有篇牍。
杖屦或鼎来，共此岩下宿。
夜灯照奇语，晓策散游目。
茗椀共甘寒，兰皋荐清馥。
至今壁间字，来者必三读。
再拜仰高山，{忄双}然心神肃。
我生虽已后，久此寄斋粥。
孤兴屡呻吟，群游几追逐。
十年落尘土，尚幸不远复。
新凉有佳期，几日戒征轴。
宵兴出门去，急雨遍原陆。
入谷尚轻埃，解装已银竹。
虚空一瞻望，远思翻蹙恧。
袒跣亟跻攀，冠巾如膏沐。
云泉增旧观，怒响震寒木。
深寻得新赏，一篑今再覆。
同来况才彦，行酒屡更仆。
从容出妙句，珠贝烂盈匊。
后生更亹亹，俊语非碌碌。
吾缨不复洗，已失尘万斛。
所恨老无奇，千毫真浪秃。

极目危岑杳霭间，谁将层栋压巑岏。
瘦筇上上莫辞远，绝境行行得细观。
眢井尚余茅绖处，考槃无复硕人宽。
倦来拂石支拳睡，万壑吟风午梦阑。

湛湛曲池水，晓含风露清。
田田绿罗盖，粲粲白玉英。
澹然绝世姿，不与秾艳并。
俯鉴冰雪影，讵怀儿女情。
山中徒淹留，堂下空目成。
独有忘机客，相看两无营。

芦山一何高，上上不可尽。
我行独忘疲，泉石有招引。
须臾出蒙密，矫首眺无畛。
已谓极峥嵘，仰视犹隠嶙。
新斋小休憩，余力更勉黾。
东峰切霄汉，首夏正凄紧。
杖策同攀跻，极目散幽窘。
万里俯连环，千里瞰孤隼。
因知平生怀，未与尘虑泯。
归涂采薇蕨，晚饷杂蔬笋。
笑谓同来人，此愿天所允。
独往会淹留，寒栖甘菌蠢。
山阿子慕予，无忧勒回轸。

跻险择幽栖，搴萝结茅屋。
疏泉下石濞，种树满烟谷。
时登北原上，一骋千里目。
云物下逶迤，冈峦远重复。
暂辞忽旷岁，再往恨牵俗。
因悲昨游侣，或已在鬼录。
暄风悟新阳，一雨欣众绿。
明发君莫迟，幽期我当卜。

极目平畴半欲枯，遥知精祷意无余。
更怜不待豚蹄祝，便得污邪暗满车。

昔营此幽栖，邈与世相绝。
誓将百年身，来守固穷节。
心期苦未遂，岁月一何阔。
终然匹夫志，肯遽甘没没。
兹晨复登瞰，目尽云一抹。
激烈永啸余，朗寥高韵发。
夫君内德备，不学王骀兀。
观心见参倚，出世自英杰。
朅来肯顾我，同去弄云月。
微言得深扣，大句亦孤拔。
多谢警踈慵，未敢叹瞻忽。
更问毫厘间，是同端是别。

抗尘几何时，猿鹤共悲怨。
岂知朱墨暇，乃适山水愿。
兹晨秋令初，休沐谨邦宪。
佳宾忽四来，英僚亦三劝。
驾言北郭门，谢此旟隼建。
散目山崔嵬，纵辔路修蔓。
凭栏快倒峡，跻壑困脱挽。
追攀林樾深，欢喜脚力健。
登高眺远浦，众景争自献。
何必仍丹丘，径欲凌九万。

此日登高处，千岩锦树稠。
无人嘲落帽，有客赋悲秋。
忽忽尘中老，匆匆物外游。
江湖空极目，不尽古今愁。

夜来春雪遍林丘，却喜风威晓便收。
好上篮舆闲纵目，莫将衲被苦蒙头。
微官正愧逍遥社，胜日犹堪汗漫游。
欲出林关恋瑶草，不妨尊酒更淹留。

浩浩长江水，东逝无停波。
及此一回薄，湖平烟浪多。
孤屿屹中川，层台起周阿。
晨望爱明灭，夕游惊荡磨。
极目青冥茫，回瞻碧嵯峨。
不复车马迹，唯闻榜人歌。
我愿辞世纷，兹焉老渔蓑。
会有沧浪子，鸣舷夜相过。

不因辞吏役，那得解天刑。
故国重来远，寒山依旧青。
兴怀感陈迹，举目怆新亭。
尚喜湾头老，禅房许扣扃。

老去读书秋树根，山林儿女定谁尊。
偶缘送客来僧寺，却似披云卧石门。
物外祇今成跌荡，人间何处不啾喧。
一杯且为阳关尽，双目从教别泪昏。

不是胸中饱丘壑，谁能笔下吐云烟。
故应祇有王摩诘，解写离骚极目天。

夫君行不归，日夕空凝伫。
目断九疑岑，回头泪如雨。

细读还丹一百篇，先生信笔亦多言。
玄机谩向经书觅，至理端于目睫存。
二马果能为我驭，五芽应自长家园。
明朝驾鹤登山去，此话更从谁与论。

我来屏山下，奔走倦僮仆。
亭亭日已中，冠中湿如沐。
访我芹溪翁，解装留憩宿。
茗碗瀹甘寒，温泉试新浴。
抖擞神气清，散步搘筇竹。
芦峰在瞻望，隠隠见云谷。
顿觉尘虑空，豁然洗心目。
君居岘山西，高隠志不俗。
窗几列琴书，庭皋富花木。
往来数相过，主宾情意熟。
开樽酌香醪，謦欬话衷曲。
从容出妙句，满幅粲珠玉。
邀约登赫曦，襟期伴幽独。
兹游得良朋，道义推前夙。
扁字为留题，深愧毛锥秃。

南岩兜率境，形胜自天成。
崖雨楹前下，山云殿后生。
泉堪清病目，井可濯尘缨。
五级峰头立，何须步玉京。

不将帘幕碍虚空，为爱清光入室中。
满目尽成金色界，胜游宁羡水晶宫。
世缘淡泊尤相称，心镜圆明总一同。
长照金樽歌酒乐，争如此境乐无穷。

桂籍联升望舜裳，香飘折槛馥天光。
我心但愧蒹葭倚，众目争观鸿雁翔。
策足华涂欣衮衮，致身台路失堂堂。
并看双璧埋黄壤，一恸风前泪数行。

有美人兮，蹇何为兮中洲。
鸣玉佩兮，冠云章而远游。
浮沅湘而西跖兮，因返睇兮层丘。
繄发轫之指期兮，歌予怀以送之。
粤大道之汩湮兮，嗟惟君兮何求。
唐虞远而不可见兮，凤鸟去兮周衰。
翟朱之诡行兮，邹人拒而劙之。
竺老氏之猖披兮，浸淫渝而益非。
思正气之所繇兮，度百世而固然。
岂日夜而忘之兮，曰夫子之所传。
发丝丝其不斩兮，哇淫蔽兮莫开。
讫大振于兹时兮，余将从乎洛之湄。
心郁郁而无告兮，顾众兆兮何知。
梏夜气而不存兮，外其良而四驰。
彼早兴而夕息兮，既日用而不能察也。
纷蠢蠢其倚靡兮，曰骛乱而莫之达也。
思存养而莫吾亏兮，所事天下而不忘繇。
致知以自强兮，至天下以□览。
余初其性之兮，稽□坟而载陈。
仁与人其并致兮，道乌乎而远身。
刚柔之弛张兮，一气缭转而无息。
矫吾奠夫两间兮，又阴阳而与为一。
超无极而混沦兮，精凝融而以神。
卒变化而不穷兮，周流通乎九垠。
悲空言之无所底兮，固将推乎余所行。
杂椒兰以并进君兮，终何乖异而不余信。
既鄙弃而不吴庸兮，徒渊潜以自珍。
岂不郁陶而思君兮，觊方来之以申。
时与时其未际兮，夷与裔兮得志。
□冠巾之易置兮，曾乐天而不云恚。
曾永慨以嗟咨兮，聊远举乎湘中。
即友声以自乐兮，盖将切偲以益其躬。
山九疑而在上兮，湘流奔其在下。
故仁智之所乐兮，遂倘佯而辞去。
超兮浮兮，心若谋兮。
眴兮眄兮，目横分兮。
鸾凤并驭，羌不得留兮。
时未适当适，吾何为东周兮。
乱曰：汩兮沅湘，生秋风兮。
商行激御，白云东兮。
树木萎落，山郁盘兮。
风车雨轮，旌摇摇其行兮。
委蛇噎抑，多修艰兮。
白首倚户，思结棘兮。
信莫乐兮，君乎无忘归兮。

淼淼长江百尺楼，楼头宿雨坐来收。
天连衡岳烟光淡，日抱潇湘水汽浮。
风月岂消今古恨，江湖空代庙廊忧。
风波满目乡关远，梦遶鸳湖问钓舟。

鉴湖周围三百里，极目平波清到底。
荷花岁久生满湖，人来采莲唱歌起。
贺家千顷水云乡，六月荷花风最凉。
短楫轻舟来断续，山横晓月正苍苍。

吾友林少颖，读书不计屋。
抄书手生茧，照书眼如烛。
往时群玉府，上直对床宿。
夜半闻吾伊，我睡已再熟。
此君抱高节，雪柏映霜竹。
造物乃儿戏，卧病在空谷。
尚能作手书，寄我成一束。
我懒更愧渠，终岁不报复。
今来见江子，少颖俨在目。
不必不如师，惟子肖甚速。
持身严法律，自爱比冰玉。
学官冷彻骨，三月食无肉。
危坐谈仁义，口吻若布谷。
时能从我游，骑马踏溪渌。
定自我辈人，胸次不碌碌。
惟皇开洪业，大厦非一木。
岂有梁栋姿，而令久淹辱。
愿子益宠珍，即日马首北。
我怀山林去，扫迹混樵牧。
躬耕得薄少，持用供水菽。
稍远声利场，真胜万锺禄。
但恨与子别，醉语成谆复。
因书寄少颖，以写我心曲。

忆我初识君，屈指今七年。
盐车著骐骥，驽蹇纷争先。
谓当对清闲，帝席半夜前。
稍使修世官，复近尺五天。
如何尚朱绂，亦堕岭海边。
前山春色多，佳树午阴圆。
散策履幽径，方舟下长川。
心目得开明，语笑为芳鲜。
但恨暝色至，不得穷攀援。
尚欲夜然犀，下照蛟龙渊。
清游渺难继，归梦苍山巅。
须君换鹅帖，更叙山阴贤。

高岩划天门，仄径通乳穴。
隈堆青螺髺，嵽嵲白玉阙。
外有虎豹蹲，中恐蛟蜃蛰。
东荣俯雷电，西出挟日月。
万壑生悲风，六月不知热。
但觉骇心目，未易纪笔舌。
平生山水趣，岭海最奇绝。
洞府二十四，未厌屐齿折。
晚乃得游此，余地皆仆妾。
同来六七士，嗜好颇相蹑。
举酒酹山神，慰汝久湮灭。

山围平远水浮天，目送归鸿落照边。
好趁新年酿云液，归来犹及牡丹前。

极目洪波渺，轰轰浪接天。
江心分殿宇，敕赐号宁渊。
日照山如画，云浓小似烟。
休寻蓬岛地，只此水中仙。

漫有五车书不读，岂似一编勤过目。
痴儿鬻肆蠹鱼书，巨富牙签尘满屋。
市南水竹一亩空，平生腹笥史长公。
闭户却扫得真乐，冥搜万古窥鸿蒙。
淹留岁时亦何有，策勋兹事要持久。
吾家文昌读书处，好在溪山落君手。
上方治定登文儒，东观石渠森宝书，望公起直承明庐。
从来海内知名士，须读人间未读书。

春风浩荡，古佛榜样。
春水潺湲，急着眼看。
灯笼跳入露柱，佛殿走出三门，撞著个无面目汉。
却道众口难调，须是临机妙转。

灵源洞彻，真照无边。
万机旋复，十方目前。
圣中圣，天中天，最尊贵，复何言。
文明齐北极，睿算等南山。

寒暑分明说向君，不容拟议辨疏亲。
匾担蓦折两头脱，举目长空一笑新。

弃轮王位放痴呆，夜半逾城心未灰。
冷坐六年无折合，有何面目出山来。

半生足不履地，轩知路遍天涯。
得个冬瓜印子，至今目瞠口呿。

不着佛求，不着法求。
人天眼目，佛祖冤雠。
香岩下指南作北，剑池上看楼打楼。
机轮妙转一丝头，不得鲵鲸不肯休。

这个贼，无面目。
指东南，看西北。
不住云居，又憎荐福。
自知不解守丛林，永劫甘心入地狱。

玲珑岩畔瞥不瞥，竖起脊梁生铁橛。
无端林下错商量，携手相随入虎穴。
瓮里蓦然失却鳖，个事明明向谁说。
彼时只是此时人，谁知眼里重添屑。
我携拄杖奔南北，君入西山恣轻忽。
放下蛇头捋虎须，翻身便作白拈贼。
太虚全布目前机，生杀交驰谁敢窥。
我来一笑重相见，鼻孔由来向下垂。
密庵家风彻骨贫，密庵有眼且无筋。
将无作有这些子，透这些子能几人。
西风落木天宇迥，君兮不住别峰顶。
曹谿一滴杖头挑，涨起吴江千万顷。

日月双萤火，乾坤一鹊巢。
大千沙界外，总在目前包。

眷麓山之面隩，有弦诵之一宫。
郁青林兮对起，背绝壁之穹隆。
独樵牧之往来，委榛莽其蒙茸。
试芟夷而却视，翕众景之来宗。
擢连娟之修竹，森偃蹇之乔松。
山靡靡以旁围，谷窈窈而潜通。
翩两翼兮前张，拥千麾兮后从。
带湘江之浮渌，矗远岫兮横空。
何地灵之久閟，昉经始乎今公。
恍栋宇之宏开，列阑楯之周重。
抚胜概以独出，信兹山之有逢。
予揆名而诹义，爰远取于舞雩之风。
昔洙泗之诸子，侍函丈以从容。
因圣师之有问，各跽陈其所衷。
独点也之操志，与二三子兮不同。
方舍瑟而铿然，谅其乐之素充。
味所陈之纡余，夫何有于事功。
盖不忘而不助，示何始而何终。
于鸢飞而鱼跃，实天理之中庸。
觉唐虞之遗烈，俨洋洋乎目中。
惟夫子之所与，岂虚言之是崇。
嗟学子兮念此，溯千载以希踪。
希踪兮奈何，盍务勉乎敬恭。
审操舍兮斯须，凛戒惧兮冥蒙。
防物变之外诱，遏气习之内讧。
浸私意之脱落，自本心之昭融。
斯昔人之妙旨，可实得于予躬。
循点也之所造，极颜氏之深工。
登斯亭而有感，期用力于无穷。

公憎孔壬面，怪石乃寓目。
夜堂发深藏，林立惊满屋。
我亦苦嗜此，一见下风伏。
何当载而归，妙策三十六。

元祐不复见，太史今诸孙。
人物尚论世，典刑故犹存。
酣歌拓金戟，三年佐雄藩。
超然车马中，高韵独孤骞。
永怀白鸥盟，修竹满故园。
得句见眉睫，外慕何足言。
顾以感知己，跋马向修门。
朝开英俊途，王度待讨论。
小试翰林手，乘槎薄昆仑。
我懒卧衡麓，秋风撷兰荪。
交游叹益落，拭目看腾掀。
轩冕岂足贵，政尔名义尊。
执手念相闻，此意古所敦。

我寻西园路，径上上封寺。
竹舆不留行，及此秋容霁。
磴危霜叶滑，林空山果坠。
崇兰供清芬，深壑递幽吹。
不知山益高，但觉冷侵袂。
路回屹阴崖，突兀耸苍翠。
故应祝融尊，群峰拱而侍。
金碧虽在眼，勇往讵容憩。
绝顶极遐观，脚力聊一试。
昔游冰雪中，未尽登临意。
兹来天宇肃，举目净纤翳。
远迩无遁形，高低同一视。
永惟元化功，清浊分万类。
运行有机缄，浩荡见根柢。
此理复何穷，临风但三喟。

腰镰声相呼，十百南亩获。
妇持黍浆馈，幼稚走雀跃。
辛勤既百为，幸此岁不恶。
王租敢不供，大室趣逋约。
虽云粒米多，未办了升龠。
姑宽目前饥，讵有卒岁乐。
乐岁尚尔为，一歉更何托。
书生独多忧，何以救民瘼。

公来使湘州，气象日淳美。
不为察察明，自谓平平耳。
未须走原隰，但使心如水。
傥无耳目蔽，庭户即千里。
顷闻上封章，便欲返桑梓。
其如矍铄姿，难著湖山里。
春风一札下，趣往觐天咫。
新渌渺沧洲，扬舲一何驶。
士方处远外，忧国抱蕴底。
宁应立君前，辅车有或柅。
煌煌四门开，侧席问民疻。
百虑愿毕陈，高风泚余子。

季也有行役，我思独悠悠。
亲朋非不多，子能从之游。
挂席上湘水，青山挟行舟。
篮舆问岭路，政尔荔子秋。
人言桂林好，颇复类中州。
近郊多胜概，雉堞冠层楼。
待渠幕府暇，时与同冥搜。
吾子有令姿，胸中富九流。
处世多龃龉，但当付沧洲。
超然扩遐思，讵可耳目谋。
愿为百炼刚，莫作绕指桑。
昔人不吾欺，子盍试反求。
预想他年归，此地复绸缪。
刮目看二子，一笑纾百忧。

季也有行役，我思独悠悠。
亲朋非不多，子能从之游。
挂席上湘水，青山挟行舟。
篮舆问岭路，政尔荔子秋。
人言桂林好，颇复类中州。
近郊多胜概，雉堞冠层楼。
待渠幕府暇，时与同冥搜。
吾子有令姿，胸中富九流。
处世多龃龉，但当付沧洲。
超然扩遐思，讵可耳目谋。
愿为百炼刚，莫作绕指桑。
昔人不吾欺，子盍试反求。
预想他年归，此地复绸缪。
刮目看二子，一笑纾百忧。

我登姑苏台，笑指前溪水。
水从具区来，古色映清泚。
明朝泛舟去，两岸杂蘋芷。
萦纡知几曲，举目皆可喜。
稻熟千顷黄，秋入四山紫。
疏钟度横塘，青帘穿野市。
忽惊秀气逼，突兀平地起。
飞阁出林颠，穹石满山趾。
褰裳上深径，鸣蝉声聒耳。
木罅露遐观，欲进足屡止。
梵宫开何年，金碧焕相倚。
上方纳湖光，千里净如砥。
中峰何亭亭，正尔当燕几。
沙阔鸥鹭微，水落鱼龙徙。
云遶阖闾邦，草迷于越垒。
琴台俯香径，不念前王侈。
兹山自古今，讵此能为疻。
老松独坚卧，根株互盘峙。
颓然阅沧波，爱此青未已。
我来三日留，幽事付行李。
领略宁有穷，登临聊可纪。

伍员奔吴日，苍皇及水滨。
弯弓射楚使，解剑与渔人。
抉目观亡国，鞭尸失旧臣。
犹为夜涛怒，来往百川频。

梅天下梅雨，绥绥如乱丝。
梅生独抱愁，四顾无与期。
妻孥解我意，草草陈酒卮。
槛外百竿竹，新笋高过之。
竹色入我酒，变作青琉璃。
一饮眼目光，再饮言语迟。
三饮颓然兀，左右叹我衰。
有鸟从东来，引头闯深枝。
发声醒我醉，提壶美无疑。
典衣不直钱，唯是布与𫄨。
安得如古人，车傍挂鸱夷。

昔观唐人诗，茶咏鸦山嘉。
鸦衔茶子生，遂同山名鸦。
重以初枪旗，采之穿烟霞。
江南虽盛产，处处无此茶。
纤嫩如雀舌，煎烹比露芽。
竞收青箬焙，不重漉酒纱。
顾渚亦颇近，蒙顶来以遐。
双井鹰掇爪，建溪春剥葩。
日铸弄香美，天目犹稻麻。
吴人与越人，各各相鬭夸。
传买费金帛，爱贪无夷华。
甘苦不一致，精麤还有差。
至珍非贵多，为赠勿言些。
如何烦县僚，忽遗及我家。
雪贮双砂罂，诗琢无玉瑕。
文字搜怪奇，难于抱长蛇。
明珠满纸上，剩畜不为奢。
玩久手生胝，窥久眼生花。
尝闻茗消肉，应亦可破瘕。
饮啜气觉清，赏重叹复嗟。
叹嗟既不足，吟诵又岂加。
我今实强为，君莫笑我耶。

退之昔负天下才，扫掩众说犹除埃。
张籍卢仝鬭新怪，最称东野为奇瑰。
当时辞人固不少，漫费纸札磨松煤。
欧阳今与韩相似，海水浩浩山嵬嵬。
石君苏君比卢籍，以我拟郊嗟困摧。
公之此心实扶助，更后有力谁论哉。
禁林晚入接俊彦，一出古纸还相哀。
曼卿子美人不识，昔尝吟唱同樽罍。
因之作诗答原甫，文字𩧫稳如刀裁。
怪其有纸不寄我，如此出语亦善诙。
往年公赠两大轴，于今爱惜不辄开。
是时有诗述本末，值公再入居兰台。
崇文库书作总目，未暇缀韵酬草莱。
前者京师竞分买，罄竭旧府归邹枚。
自惭把笔粗成字，安可远与锺王陪。
文墨高妙公第一，宜用此纸传将来。

未识潘岳貌，已知潘岳名。
去年改藩屏，暂此解佩缨。
一见意已合，谈笑仆屡更。
岂唯文学富，况亦论事精。
溪边昔欲罢，屑屑秋雨零。
于今又闻蝉，重起悲凉情。
作诗远见招，值我将西行。
譬彼矫翼鸟，革然顾侣鸣。
苍山不可陟，空入江上舲。
黄君虽云约同泛，明日自访柳恽汀。
寒儒所向多不成，或西或东车马惊。
高楼登望酸目睛，欲观弄涛仍脍鲸。
新安太守空相迎，举手谢君江水清。

背市面山色，平目观白云。
渔舟溪上歌，游客栏边闻。
俯檐翠柏瘦，蔓篱秋实蕡。
偶来心意静，尘虑如扫坌。

我虽识君晚，君能知我心。
我心昭亭水，见底无尺寻。
照之不为隠，测之不为深。
鱼虾既混混，藻荇亦侵侵。
终当至沧海，浴日开黄金。
君当下滩去，石浪激寒音。
犹能洗君目，病翳云销岑。

何言自我去，眼前一似空。
城中岂无人，过目犹飞虫。
又厌尘事多，枳棘生胸中。
安知秋江水，浄碧如磨铜。
尚恨有世累，不及垂钓翁。
望望当速来，止琴视孤鸿。

王家再见仲宣诗，鱼目盈车换斗玑。
自愧不从灵蚌吐，谁教相并夜蟾飞。
暂增光价千金重，终觉枯陈一芥微。
已屈至珍来弹雀，恩蛇衔报此能希。

风雨起春寒，乘潮晓帆送。
目看瓜步云，心近茅家洞。
忽觉柳已青，来时枝尚冻。
羡尔向江南，正开新酿瓮。

一听履霜霜满足，再听绿水声缘谷。
我行日月候春波，嫩苔沙雨侵鱼目。
渔歌晚唱泛水来，天浸沧浪光可掬。
坐中此意自弦生，中郎五弄人难熟。
人知难熟独善弹，弹拍未终脂驾速。
郑卫古来多喜闻，卒章为我歌淇奥。

车螯与月蛤，寄自海陵郡。
谓我抱余醒，江都多美酝。
老来饮不满，一醉已关分。
甘鲜虽所嗜，易饫亦莫问。
娇女巧收壳，燕脂合眉晕。
贫奁无金玉，狼藉生恚忿。
妻孥喜食之，婢妾困扫{扌弃}。
行当至京华，耳目饱尘坌。
此味爽口难，书为厌者训。

左目忽昏花，愁心乱剧麻。
文书都莫见，药物近凭他。
眸子终何似，形躯且愿嘉。
唯期一开泰，再望日中鸦。

作诗无古今，唯造平淡难。
譬身有两目，了然瞻视端。
邵南有遗风，源流应未殚。
所得六十章，小大珠落槃。
光彩若明月，射我枕席寒。
含香视草郎，下马一借观。
既观坐长叹，复想李杜韩。
愿执戈与戟，生死事将坛。

野性好书画，无力能自致。
每遇高趣人，常许出以视。
邵侯多奇玩，留我特开笥。
首观阮与杜，馿上瞑目醉。
韩干貌四马，临流解鞍辔。
花骢照夜白，正侧各畜意。
系衣穿裤靴，坐立皆厩吏。
精神宛如生，于腮复穿鼻。
梅鸡徐熙画，竹间寒雀睡。
逸少自写真，对镜绝相类。
数本失姓名，古胡并老骥。
山水树石硬，荆关艺能至。
巨然李成者，落笔愈奇异。
人物张僧繇，虽传恐非是。
其余又莫究，模搭似未备。
周秦已来书，行草楷篆隶。
声名旧烜赫，一一果可喜。
邵侯爱我曹，咸使纸尾记。
况侯有古学，小字刻珉翠。
各赠墨本归，怀宝谁肯忌。

树艺北壕上，直对高城阴。
使君朱轮来，歌管樽酒深。
风雷生淮雨，云物冒楚岑。
战舠习追逐，飞凌捷水禽。
不独耳目观，乃见预御心。
事闲宾从乐，景美台榭临。
令人忘羁旅，洒虑起微吟。

飞乌欲下蟾生时，斜光冷魄常相随。
右山左水清洗目，虚檐曲槛生扬眉。
白鱼甘肥网可得，公酒美滑杯可持。
临淮使君有闲佚，长桥直度来莫迟。

中间会与别，不啻二十年。
向来君之官，我必赠以篇。
今过临淮郡，惠好情联联。
访我车骑都，宴我鶑花然。
此当舟航冲，旅泊逾百千。
迓高而抚下，酒壶柜食连。
使予一日为，立可见华颠。
遽行恐劳君，数里不得前。
三月汴水浅，蹇滞无我先。
君乃遗我诗，盛称我为贤。
比之少陵豪，望我何太全。
又令入时用，目堪事高眠。
安能事孔圣，终学美周宣。
勤答以明怀，矢辞敢欺天。

陂蛙怒目生，科斗亦纵横。
自得君王揖，能为鼓吹声。
越人尝入馔，秦客不须惊。
谁解缘明月，徒夸两股轻。

自生江海涯，小大形拳曲。
宫帘织以须，水母凭为目。
贵将蔽其私，贱用资不足。
于物岂无助，况能参鼎肉。

鹓雏始出巢，欲矜五色羽。
乃见郡鸱盘，壤中将有取。
梧桐与竹实，安得在平土。
所趣固已殊，而何不远举。
幸失网罗目，宜还兰蕙圃。
故乡有嘉林，其下可以处。
会侍朝阳鸣，贺夔成律吕。

可笑常娥不了事，走却玉兔来人间。
分寸不落猎犬口，滁州野叟获以还。
霜毛蘴茸目睛殷，红绦金练相系擐。
驰献旧守作异玩，况乃已在蓬莱山。
月中辛勤莫𢭏药，桂旁杵臼今应闲。
我欲拔毛为白笔，研朱写诗破公颜。

古章乘一障，不过提千兵。
今握数万众，独自制名城。
诸将俯听命，莫敢辄吐声。
堂下选騕袅，帐中图峥嵘。
山川在目中，虏寇来必平。
谁人识谢艾，只是一书生。

开元冠盖里，无若贺知章。
乞得镜湖水，洗出明月光。
行坐镜与月，身衣羽人裳。
心存黄庭经，目视白鸟行。
岁时忽已古，高韵抗彭庄。
今闻许子春，来守稽山傍。
稽山风月在，镜水菰蒲长。
腊市开梅萼，霰雪凌早芳。
卧龙生茗舌，鼓角催新阳。
焙边可以啜，树间可以觞。
贺老于当日，必定无此尝。
唯有李白诗，酒船芙蓉香。
安得效白也，賸载借艅艎。
与君同醉翁，智虑收肝肠。

莫登楼，脚力虽健劳双眸，下见纷纷马与牛。
马矜鞍辔牛服辀，露台歌吹声不休。
腰鼓百面红臂褠，先打六幺后梁州。
棚帘夹道多夭柔，鲜衣壮仆狞髭虬。
宝挝呵叱倚王侯，夸妍鬭艳目已偷。
天寒酒醺谁尔侜，倚楹心往形独留，有此光景无能游。
粉署深沉空翠帱，青绫被冷风飕飕。
怀抱既如此，何须望楼头。

桂林太守几时行，泛汴桃花浪已腾。
目极云阴低远树，夜寒风急乱春灯。
巢鸣翡翠愁无限，水宿鸳鸯冷不胜。
阳朔山前好峰岭，为公怜爱万千层。

朝读百纸书，夜成几篇书。
明明白昼有阳乌，黕黕暗室无蟾蜍。
目睛须藉外物光，日月不到卑蔀居。
君能置以清油壶，暝照文字灯焰舒。
妇将膏发云鬓梳，缾底浊浓留脂车。
所益既如此，所感当何如。

客初西蜀来，遗我双筇竹。
上有红泪斑，断非湘娥哭。
尝闻帝魂哀，嚎血滴草木。
春露洒更鲜殷痕侵粉绿。
截为扶衰杖，万里出浴谷。
今来入我手，君勤意有嘱。
区区四十年，重趼生两足。
冠丱三男子，且与诗书读。
翁虽文章穷，尚以字遮目。
忍弃不以教，携归事樵牧。
故兹九节赠，用助老追逐。
杨朱非为岐，贾谊非为𫛳。
及其悲恸时，岂不沾盈掬。
挥之傥著物，无迹染林麓。
因持此竹纹，勿叹前人独。

远目不高不可极，朱楼要与浮云齐。
江流万古平泱莽，山雨一过寒凄迷。
贾客樯下望吹笛，渔郎浦前看断霓。
佽飞射蛟水花伏，高士种柳烟条低。
群雁有时至自北，洪潮到此不更西。
君家隠侯有八咏，风雅未尽留人题。

去年龙母沐，今年龙妇浴。
民何竞相传，讹言初愿戮。
沐水不湿缨，浴波吞目睛。
连岁果为患，准度非人情。
岛夷尚弗尔，况乃此京城。
天公亦鉴详，天子大圣明。
尧时不昏垫，安见尧忧茕。
今但微禹力，上心常屏营。
祠官骏奔走，请祷必竭诚。
庙堂列土偶，椒酒空湛盈。
灵气自莫主，非以尧言轻。
霹雳夜复作，虾蟆尚听鸣。
辇道有白水，都人无陆行。
浮萍何处来，青青绕我楹。
连墙已坏破，屋赖搘撑牢。
缅怀所亲友，亲友皆占高。
独知欧阳公，直南望滔滔。
遗奴揭厉往，答言颇力劳。
正取旧戽斗，自课僮仆操。
明日苟不已，挈家仍避逃。
贤者尚若是，焉用数我曹。
免为不吊鬼，世上一鸿毛。

古史书不足，磨璞镌美辞。
周宣石鼓文已缺，秦政峄山字苦隳。
西汉都无半画在，黄初而上犹得窥。
下及隋唐莫可数，奇言伟迹恐所遗。
信都力黏大小轴，集十为秩仍第之。
随目证讹甲癸推，青编是非皆究知。
有益于古今不疑，碑虽灭绝事弗移。
后人览录尚若披，信都用意无穷期。
天灰地烬乃终毕，信都信都名愈出。

桃花夭红竹浄绿，春风相间连溪谷。
花留蜂蝶竹有禽，三月江南看不足。
徐熙下笔能逼真，茧素画成才六幅。
萼繁叶密有向背，枝瘦节疏有直曲。
年深粉剥见墨纵，描写工夫始惊俗。
从初李氏国破亡，图书散入公侯族。
公侯三世多衰微，窃贸担头由婢仆。
太学杨君固甚贫，直缘识别争来鬻。
朝质绨袍暮质琴，不忧明日铛无粥。
装成如得骊颔珠，谁能更问龙牙轴。
竹真似竹桃似桃，不待生春长在目。

时世重古不重新，破图谁画四胡人。
臂鹰捧盘犀利水，铁锁师子同麒麟。
翘翘雉尾插头上，深目钜鼻青搭巾。
涂朱点绿笔画大，筋骨怒露蛮祠神。
茜袍白马韩公子，从何得此来秘珍。
定应海客远为赠，中国未睹难拟伦。
公子自言吴生笔，吴笔精劲瘦且匀。
我恐非是不敢赞，退归书此任从嗔。

芜蒌问古亭，春入饶阳城。
豆粥君王远，壶浆刺史迎。
地凉宜牧马，塞近惯调兵。
为寄井泉石，老来思目明。

临流别君时，羡君观吴潮。
君行识我意，遣画一幅绡。
画作绕床屏，滔滔随惊飚。
前浪雪花卷，后浪白马跳。
宛然千万重，不似笔墨描。
窊亚乱我目，坐卧疑动摇。
夜灯照河汉，如有织女招。
朝日下天窗，东海无秦桥。
秦桥不可度，织女不可邀。
但慕乘桴公，空能诵唐尧。
尝闻挟柘弹，意必在食鸮。
终当五湖上，归去学渔樵。

春风不择草，万卉皆发萌。
盛夏一长养，秋实俱与成。
舂粒以蒸炊，刈枯以煎烹。
工师调五音，不问咸与韺。
自取众律和，黍谷动华英。
可以荐祖庙，可以陈帝庭。
良将统万卒，所向若惊霆。
战鬭众益勇，号令夜益明。
破敌必拉朽，不见坚阵横。
我观欲物际，亦在农力兴。
我观合奏时，亦在考击并。
我观成功日，亦在间得情。
草木有美恶，造化无喜憎。
五声有高下，一致不可评。
三军用貔虎，不较蚊睫螟。
大君设时网，广海无漏鲸。
磊落黄夫子，为学不自轻。
四十登贤科，良贾售百朋。
得志岂计晚，成名等众荧。
旧交半存没，新知慕徒倾。
老鹤晴一唳，随风无近声。
好论古今诗，品藻笑锺嵘。
欲扫李杜坛，未审谁主盟。
我衰百事倦，白首聊穷经。
两目生昏花，犹胜张籍盲。
读书爱日永，秉扇自驱蝇。
但恶乱我思，非与小物勍。
清飚飒然来，喜得如弟兄。
散帙空堂上，垂冠发星星。
载诵尧舜篇，幸今时太平。
不学遁世士，投竿泛东溟。
不袭贪生人，炼气噏日精。
不羡富贵翁，歌吹满重城。
独守萤火光，莫擥蟾蜍晶。
人生转头间，未免一铭旌。
区区逐甘鲜，鼎鼎夸佩缨。
安知西山饿，熟识绵上耕。
彼勿叹凤衰，此正歌鸿冥。
分合没穷巷，迹涩蹈高闳。
妻子易为饱，粟帛不足营。
岂乏一器饭，岂乏一杯羹。
肯为浊河浊，愿作清济清。
韩愈尝有言，百物皆能鸣。
特称孟东野，贫箧文字盈。
到死只冻馁，何异埋秦坑。
今我已过甚，日醉希步兵。
神仙多羽翼，一一飞蓬瀛。
乃知无道气，难可强留形。
鄙性实朴钝，曾非傲公卿。
昔随众一往，或值谤议腾。
曰我非亲旧，曰我非门生。
又固非贤豪，安得知尔名。
是时闻此言，舌直目且瞠。
俄然我有答，贤相持权衡。
喜士同周公，其德莫与京。
我去岂不送，我往岂不迎。
自为筋力寡，路远艰于行。
未若归教子，遗金徒满籝。
岁月苦易得，颜貌日可惊。
身虽厌役役，心亦远硁硁。
归思吴洲橘，梦忆楚江萍。
试看两围碁，白黑何所争。
朝脱泥涂困，暮失云衢亨。
物理既难常，达生重飞觥。
曾以文豹章，远喻子怀能。
曩者忤贵势，悔说乌鸟灵。
乌灵反见怒，终恨屈此诚。
当时语颇错，盍呼为大鹏。
于兹傥遇之，应解颈颊赪。
韵尽意未尽，且用此报琼。

春风不择草，万卉皆发萌。
盛夏一长养，秋实俱与成。
舂粒以蒸炊，刈枯以煎烹。
工师调五音，不问咸与韺。
自取众律和，黍谷动华英。
可以荐祖庙，可以陈帝庭。
良将统万卒，所向若惊霆。
战鬭众益勇，号令夜益明。
破敌必拉朽，不见坚阵横。
我观欲物际，亦在农力兴。
我观合奏时，亦在考击并。
我观成功日，亦在间得情。
草木有美恶，造化无喜憎。
五声有高下，一致不可评。
三军用貔虎，不较蚊睫螟。
大君设时网，广海无漏鲸。
磊落黄夫子，为学不自轻。
四十登贤科，良贾售百朋。
得志岂计晚，成名等众荧。
旧交半存没，新知慕徒倾。
老鹤晴一唳，随风无近声。
好论古今诗，品藻笑锺嵘。
欲扫李杜坛，未审谁主盟。
我衰百事倦，白首聊穷经。
两目生昏花，犹胜张籍盲。
读书爱日永，秉扇自驱蝇。
但恶乱我思，非与小物勍。
清飚飒然来，喜得如弟兄。
散帙空堂上，垂冠发星星。
载诵尧舜篇，幸今时太平。
不学遁世士，投竿泛东溟。
不袭贪生人，炼气噏日精。
不羡富贵翁，歌吹满重城。
独守萤火光，莫擥蟾蜍晶。
人生转头间，未免一铭旌。
区区逐甘鲜，鼎鼎夸佩缨。
安知西山饿，熟识绵上耕。
彼勿叹凤衰，此正歌鸿冥。
分合没穷巷，迹涩蹈高闳。
妻子易为饱，粟帛不足营。
岂乏一器饭，岂乏一杯羹。
肯为浊河浊，愿作清济清。
韩愈尝有言，百物皆能鸣。
特称孟东野，贫箧文字盈。
到死只冻馁，何异埋秦坑。
今我已过甚，日醉希步兵。
神仙多羽翼，一一飞蓬瀛。
乃知无道气，难可强留形。
鄙性实朴钝，曾非傲公卿。
昔随众一往，或值谤议腾。
曰我非亲旧，曰我非门生。
又固非贤豪，安得知尔名。
是时闻此言，舌直目且瞠。
俄然我有答，贤相持权衡。
喜士同周公，其德莫与京。
我去岂不送，我往岂不迎。
自为筋力寡，路远艰于行。
未若归教子，遗金徒满籝。
岁月苦易得，颜貌日可惊。
身虽厌役役，心亦远硁硁。
归思吴洲橘，梦忆楚江萍。
试看两围碁，白黑何所争。
朝脱泥涂困，暮失云衢亨。
物理既难常，达生重飞觥。
曾以文豹章，远喻子怀能。
曩者忤贵势，悔说乌鸟灵。
乌灵反见怒，终恨屈此诚。
当时语颇错，盍呼为大鹏。
于兹傥遇之，应解颈颊赪。
韵尽意未尽，且用此报琼。

河湟宿兵地，劲勇天下闻。
侵疆古甚炽，薄伐诗所云。
往今势且异，利害理颇分。
远以塘设险，遂轻甲屯云。
昔传尝胆国，能破怒蛙军。
越虽隔大江，吴遭若枯焚。
实由持阻懈，抉目悲伍员。
夫子负美才，议论高不群。
况有令兄弟，今亦贰河汾。
助守戒不虞，慎勿倚和獯。
张侯为刺史，大族独此君。
法明而不苛，可共饰以文。

东城车马多，巷无蹄与辙。
如何二贤豪，侵晨顾衰苶。
喜言雨后凉，早暮脱炎热。
爱子屋室静，尘土都已绝。
不唯清耳目，亦粗养愚拙。
江碑读头陁，沈赋赏雌霓。
固知世德高，学问冠时哲。
我惭于其间，荆华参蚁蛭。
然推鹏鷃分，自足不少别。
君归邀此吟，把笔强搜抉。

岁在涒滩初别子，子适广平裨郡理。
廉颇台倾有遗址，今逢四方弓久弛。
时不用兵皆乐乡，念我贫居天子庠。
抱经临案空循行，貌垢不洗颜苍苍。
得时少壮相揄扬，独行无侣心浶浪。
肠如辘轳转井床，内饥外寒肤粟芒。
若此煎炒何心肠。
王都浩浩多球琅，怀珉安可争焜煌。
旧朋升腾皆俊良，殁不发语生括囊。
巍巍尧舜开明堂，大调金石来凤皇。
鸳鸯戟翼方在梁，福禄其宜无不臧。
已甘老死填沟隍，僵尸阖棺犹目张。
仲尼生世尚徨徨，岂能强聒争跄跄。
未由见子举以觞，北望大河衣袂攘。
牵牛横汉不服箱，欲往乘车无可当。
天驷有星名曰房，又欲乘马行幽荒。
牛虽蹄莹马眼光，既不我驾路阻长。
我怀炳炳何日忘，半夜揽琴弹履霜。
写意缄辞无雁将，低云作雪正苍茫。

南国有嘉树，花若赤玉杯。
曾无冬春改，常冒霰雪开。
客从天目来，移比琼与瑰。
赠我居大梁，蓬门方尘埃。
举武尚有碍，何地可以栽。
每游平棘侯，大第夹青槐。
朱栏植奇卉，摩碧为壅台。
于此岂不宜，亟致勿徘徊。
将看荣茂时，莫嗤寒园梅。

主人凤皇池，二客天禄阁。
共来东轩饮，高轮杂谈谑。
南笼养白鹇，北笼养孔雀。
素质水纹纤，翠毛金缕薄。
大夸凫柄鼎，不比龙头杓。
玉印传条侯，字辩亚与恶。
钿剑刻辟邪，符宝殊制作。
末观赫连刀，龙雀铸镮锷。
每出一物玩，必劝众宾酌。
又令三云髻，行酒何绰约。
固非世俗驩，自得阅古乐。
圣贤泯泯去，安有不死药。
竟知不免此，乌用强检缚。
开目即是今，转目已成昨。
归时见月上，酒醒见月落。
恍然如梦寐，前语诚不错。

三尺没腰雪，京华频岁无。
高低相掩覆，窍隙似封糊。
帖缺都迷丑，增妍不问枯。
因时混贫富，遇物得圆觚。
眩目曾何数，流风不可图。
冥冥山雾合，浩浩海云铺。
未觉花飞叶，先看霰集珠。
落机裁扇素，猎野割肤腴。
粲尔娥奔月，皤然叟赴酺。
薄才今揣称，小巧愧非夫。

所居汴水近，未有鼓吹蛙。
昨日春雨晴，车骑临我家。
我家苦僻远，庭下无泥沙。
为撇瓮面醅，为煎鹰爪茶。
乳羹芼紫莼，蜜果饤干瓜。
与我相对饮，但恨诸友遐。
笑语虽同昔，放浪不少加。
忽观壁间字，坐叹目昏花。
公壮尚若此，我老死岂赊。
门前卖桃李，呼买婀娜华。
东檐大槐树，上有鸟雀哗。
恃旧无猜嫌，醉弁已倾斜。
将去还见规，礼数何检差。
后从江韩来，褫带欢莫涯。

不如作茧依蚕蔟，以丝自裹还自足。
与尔为妇过一生，怒即分飞同转目。
辛勤哺雏寄鹊巢，子母生离因尔逐。
羽毛曾未颜色衰，饮啄不计丰俭时。
天阴辄遣呼辄归，恩情纸薄谁信之。
朝为夫妇夕行路，世间反复那能知。
伋妻白母非美事，后代放此诚堪悲。

时不选数老独嗟，鬓毛未变目未花。
爱公深殿见桃李，长才高咏无能加。
红英灼灼弄日色，秾艳皎皎生铅华。
长廊垂幕风不动，映柳黄鶑吟未涯。
燕衔新泥补巢缺，蜗压峻陛临角斜。
是时唯闻鸟雀闹，尽日不听车轮哗。
虽传此景无分到，但讶习惯犹豪夸。
他年造物傥有意，不使龊龊居贫家。

山工日斵器，殊匪事樵牧。
掘地取云根，剖坚如剖玉。
食具与果具，待宾良有勗。
亦将茶具并，饱啜时出俗。
公何都赠予，金多不入目。
我家固宜之，瓦椀居漏屋。
得此尤称穷，客来无不足。
唯应赤脚婢，收拾怨常酷。
夏席堆青齑，冬盘饤旨蓄。
竟无粱肉馔，甚愧萧家录。

春雷不发蛰，秋雷不收声。
向无一日雨，今无一日晴。
昨夕玉女笑，闪闪扬目睛。
雷公与雨师，自取号令明。
舒惨由上天，诞妄推五行。
日月不粒食，安问下土耕。
虽然屋瓦烂，还有地菌生。
损彼以益此，谁能较人情。
尧时不无水，用禹水乃平。
黎民思尧仁，往往见于羹。
犹吾大君意，星火立水衡。
水衡虽努力，岂将雷雨争。

今年重阳公欲来，旋种中庭已开菊。
黄金碎翦千万层，小树婆娑嘉趣足。
鬓头插蕊惜光𪸩，酒面浮英爱芬馥。
旋种旋摘趁时候，相笑相寻不拘束。
各看华发已垂颠，岂更少年苔色绿。
自兹七十有三日，公又连镳入余屋。
堦傍犹见旧枯丛，根底青芽欢催促。
但能置酒与公酌，独欠琵琶弹啄木。
所叹坐客尽豪英，槐上冻鸱偷侧目。
盘中有肉鸱伺之，乌鸟不知啼觜曲。
诸公醉思索笔吟，吾儿暗写千毫秃。
明日持诗小吏忙，未解宿酲聊和属。

纷纷何乱目，凛凛自开门。
着莫风难定，侵凌物已繁。
装成新树色，遮尽古苔痕。
冷入梁王苑，清乘卫国轩。
欺贫冻蓬荜，增险想轘辕。
小隙皆能及，洪炉逼不温。
云衣随处积，水甲等闲屯。
团戏为丸转，堆雕作兽蹲。
岂愁空破履，幸喜有清樽。
谁问诸公子，高楼与后园。

春雪损萌芽，未必摧杞菊。
我心无爱憎，随分乐自足。
桃李红间白，岂不悦我目。
杞菊嫩且甘，岂不饱我腹。
看花食蔬仍举杯，趁取衰迟鬓犹绿。

古城踏成谷，不见人马踪。
古人岂不行，旧迹岂不重。
从何求故步，往返自憧憧。
观君百篇诗，善画人形容。
毫发无不似，落笔任横纵。
曷如握明镜，物物目所逢。
赠以东南归，掷去手中筇。

四字丹书万仞崖，神清之洞锁楼台。
烟霞极目无人到，鸾鹤今应待我来。

建议了亡补，归来谢驰驱。
除荒城南丘，有田十亩余。
满城车马喧，得此逃空虚。
平湖永昼静，泉声杂埙竽。
定自非偶然，供我耳目娱。
执热者谁子，来浣尘土褕。
破颜为我笑，共看云卷舒。
危机起于中，胡越生同车。
成功妙克己，八荒元一区。
收心试参此，得失竟焉如。
开缄得君诗，嗜好如我迂。
闭门君未可，出处本非疏。

送子目力短，朔风吹我裾。
心焉独如结，子也当念予。

梅收清风来，宇净实鉴揭。
频年城南游，未有今夜月。
呼舟泛微澜，游鱼亦出没。
危榭倒影浮，倚槛凉入骨。
举酒属西山，寒光动林樾。
诸君兴未已，南阜上突兀。
目极大江流，高情更超越。

嗜僻寡同好，意合难语离。
倾盖今几年，盍簪惬心期。
况复王事同，退食陪委蛇。
窥君肺腑中，落落无藩篱。
独有见义勇，褰裳欲从之。
忧时多苦语，怀古更余悲。
坐使岭海间，冰雪映清规。
我拙倚君重，孤怀良自知。
正如乘雾行，不觉蒙其滋。
人生岂无别，念此尤依依。
维闽号蕃庶，今亦困茧丝。
平时里社游，耳目到隠微。
想当入境初，不待褰车帷。
昼绣匪所荣，民瘼要深医。
看培邦本强，讵止乡国肥。
还归报明主，庙论资扶持。
愿坚岁寒节，慰我别离思。

寒溪澹容与，老木枝相樛。
其谁合二美，名此景物幽。
太史昔南骛，于焉曾少休。
想当下榻初，清与耳目谋。
品题得要领，亦有翰墨留。
我来访遗址，密竹鸣钩辀。
稍令旧观复，还与佳客游。
树影散香篆，水光泛茶瓯。
市声不到耳，永日风飕飕。
所忻簿书隙，有此足夷犹。
平生丘壑愿，如痼不可瘳。
虽知等喧寂，终觉静理优。
更思濯沧浪，榕根浮小舟。

南风驾小雨，群山净如沐。
吾归及新凉，所历慰心目。
轧轧柔橹鸣，卧见山起伏。
推枕意悠然，还取我书读。
平生领解处，于焉更三复。
老矣百念疏，但欲斯境熟。
向来五岭游，日力半吏牍。
小心了官事，终觉愧惸独。
世路自险夷，人情费追逐。
翩翩孤飞翼，息荫望林麓。

驱车出严关，触热归路长。
一雨群物苏，吾行亦清凉。
漓水自南去，湘流正洋洋。
眷言二三友，跋马勤送将。
萧然短长亭，每语夜未央。
张子名家驹，千里方腾骧。
杨郎岭中彦，而能敛锋铓。
延陵旧所熟，气味固难忘。
向来幕府游，三秀丽斋房。
居然出别语，分袂楚粤乡。
人生会有别，勿悲参与商。
独有赠言意，临岐更平章。
风俗易移人，宦途剧羊肠。
千钧有不守，决去飞鸟翔。
要当勉自持，诗书作金汤。
他年相会处，刮目看增光。
为谢桂父老，无泽留一方。
惟余石间字，时与洗苔苍。

山间景物转流年，台上风光处处传。
放目便应云梦小，凭栏平挹祝融巅。
忽寻故国占天际，谁看孤舟系岸边。
百感还将山下去，肯同槁木堕深禅。

使君卜筑占芳洲，短槛疏篱处处幽。
风月随时供燕几，笑谈终日在中流。
翩翩影落来宾雁，漠漠寒生欲下鸥。
城市山林俱寓目，问君底处足消忧。

闻说君家快目亭，湓江直上起千寻。
昔人事业规摹在，故国山河草木深。
世态从渠翻覆手，壮图还我短长吟。
会须一展平戎策，始称平生洒落襟。

望岁民心切，为霖帝力均。
崇朝变炎暑，举目尽清新。
坎坎连村鼓，熙熙万室春。
北窗凉枕簟，安稳到闲人。

士学端成己，工夫要自程。
圣门窥广大，中德养和平。
美玉资勤琢，良才讵小成。
心期须后会，拭目更增明。

清秋记弧矢，举酒颂年长。
别去今逾岁，情亲祇对床。
韦编闲玩味，幕府小徜徉。
刮目它时看，光晖映棣棠。

种松苦难长，松长还耐久。
莫作目前思，但种门前柳。

日光射崖冰雪色，风壑传响松龙吟。
但忻耳目得所遇，不觉山高几许寻。

放麑念号鸣，易牛怜觳觫。
仁心谁独无，天机或待触。
悠悠寄宇宙，往往徇口腹。
君子一饱适，庖事不到目。
宁知刀俎间，宛转无声哭。
空蜚与土穴，暴殄无遗育。
况此佳风味，世肯贷尔族。
炳炬擒爬沙，免介荐膏馥。
向来横戈怒，不救摇牙酷。
醤浴酒拍浮，方法忍抄录。
躁扰至绝命，耳闻痛在肉。
淡茹吾能事，晚食媚山蔌。

东荡花清晨，西湖渺无津。
凉荷引天远，极目妆面新。
鸣榔与鼓枻，彼岂寻芳人。
香风漂我舟，领略不及宾。
当时赏花句，兴在迹已陈。
歌似冰玉友，花面俱回春。

天孙望河鼓，杳眇河西东。
参旗映天梁，欻作秋夕逢。
人生风马牛，未害心期同。
章侯大雅士，抱负难形容。
平生万卷读，会意春冰融。
小迟风云期，未剖琳琅胸。
我顷诵清句，神驰水朝宗。
识面胜闻名，论文得新功。
烱彼如意珠，来自仙者宫。
径作君苗焚，执笔吾热中。
荒学顾何取，目昏鬓已童。
惟应得石友，天用慰涂穷。

饥麟不落毛，士生常百忧。
何人金为埒，振客不待求。
之子磊磈胸，贮书不贮愁。
焉知奉二老，百指借岸舟。
方耐冷侵骨，未暇吟掉头。
目前帡幪托，急于温饱谋。
诗来愬穷状，读想寒飕飕。
我亦寄别巢，其拙真病鸠。
每惭乌所瞻，更羡鶑出幽。
君看沉沉者，生不谭轲丘。
可食忘嗟来，至宝忌暗投。
天地吾蘧庐，此理君信不。
为亲傥可屈，三返无宜休。

引领数仞墙，坐历几秋仲。
西风度凝香，稍羞文字供。
使君今退之，一眄士轻重。
硕德金玉文，天畀为吾宋。
鄙夫老世纷，万事曲肱梦。
向来窃膏馥，编缀饱吟讽。
此诗含古意，群骚之橘颂。
理窟有余地，犹许一醉共。
名卿璧一双，豪士笛三弄。
侍公眼生缬，聊目归鸿送。

汉庭用少余，无策销外侮。
充国七十翁，胜算定樽俎。
夫君谭西北，万里真目睹。
诸将失投机，遽岂一二数。
形势可聚米，君王未借箸。
江湖五十年，帝阍严九虎。
后生不更事，儿戏议边圉。
圆方殊枘凿，寂默忍羁旅。
平生干霄气，百吞不一吐。
白眼阅流俗，闭口避尔汝。
山阳文武资，干国今吉甫。
清啸临筹边，志已无骄虏。
经年虚代舍，须君作谋主。
心嗤区区郑，缓不省之武。
盍思度外意，径略纸上语。
山阳吾未识，仿佛梦眉宇。
断知磊落人，众弃能独取。
一卮劝临分，三叹欲轻举。
抒君胸中奇，定作商应羽。
还应访隠沦，道我听鸡舞。

儒冠几经秦，士贵始艺祖。
英俊承上意，不止工造语。
文风逮列圣，秀异弥博取。
即今再太平，比屋务稽古。
先生国元老，曩亦原夫举。
倚相能丘索，吉甫允文武。
后生藉膏馥，掉臂雄艺圃。
岂伊郐无讥，敢睨大国楚。
诸生观国光，名欲簉龙虎。
初非意敢料，顾为公所与。
蕙兰侈芳筵，肴核富雕俎。
酒行不待醉，阖坐喜欲舞。
妙句韦白前，拭目嗟未睹。
豪气倏贾余，举举陵天宇。
悬知三千牍，去作虹霓吐。
我坐广文毡，勤拙初不补。
看挥修月刃，稳送抟风羽。
传灯知道尊，食蔗记荼苦。
明年公东归，商衡傅岩雨。
附翼偕渠侬，远臣观所主。

钓湖鲙红鳞，𣃁山饭黄独。
书生甘若饴，八珍不在目。
出处有余裕，赑屃营寸禄。
一舟指三径，不远傥许复。

皇泽泉及濒，戎索均帝阙。
边屯笳箫地，弯弓睨胡月。
万旅皆金缯，不待持阀阅。
于时江流澌，极目云阁雪。
嬉嬉忘其寒，恩宠自稠叠。
使星照海徼，天意不虚设。
劳勤需摩拊，勇怯要旌别。
除器有良楛，扣阍许陈列。
古来分君忧，下敢谢薄劣。
叱驭陵九折，摧锋取三捷。
况公经世才，翻浪海鲸掣。
夷吾吾目中，江左伫茂烈。
汾阳唐柱石，守器未应缺。
衔命兹小试，鼓勇士眦裂。
指挥用诸将，他日须此杰。
圣君中兴主，诏语一见决。
治具有罅漏，讵容惜扪舌。
兆眹贵先识，沉默真小节。
鄙夫百僚底，欲隠尚不屑。
几登王公门，面丑辞易竭。
向公又一鸣，当复笑燕说。

皇泽泉及濒，戎索均帝阙。
边屯笳箫地，弯弓睨胡月。
万旅皆金缯，不待持阀阅。
于时江流澌，极目云阁雪。
嬉嬉忘其寒，恩宠自稠叠。
使星照海徼，天意不虚设。
劳勤需摩拊，勇怯要旌别。
除器有良楛，扣阍许陈列。
古来分君忧，下敢谢薄劣。
叱驭陵九折，摧锋取三捷。
况公经世才，翻浪海鲸掣。
夷吾吾目中，江左伫茂烈。
汾阳唐柱石，守器未应缺。
衔命兹小试，鼓勇士眦裂。
指挥用诸将，他日须此杰。
圣君中兴主，诏语一见决。
治具有罅漏，讵容惜扪舌。
兆眹贵先识，沉默真小节。
鄙夫百僚底，欲隠尚不屑。
几登王公门，面丑辞易竭。
向公又一鸣，当复笑燕说。

晴色与春违，香红不余漂。
出郭纵远目，草长麦齐腰。
诗来慰幽独，吮讽芬兰椒。
招月作三益，庶用娱中宵。

人将宰象山，萧散目郎署。
即今拨烦手，蓄缩殆难措。
邻分铜铁名，恐坐污染故。
髯君千日留，曾无疾顽怒。
德孚俗风动，政洽民孺慕。
过虞椟中毁，稳下竿头步。
定川壮哉县，瞢不揣鲰腐。
虎须有危揽，羊肠无善御。
彼此剧易间，霄壤计相去。
满怀血指羞，乏君斲轮具。
邻辉几余分，忽复失强助。
归舟不可挽，临风悄延伫。

大匠成风手，器就不待模。
老夫默自哂，堆豗守一隅。
论交独何幸，鱼目俪明珠。
他年君邻墙，作意营一区。

徇物笑蛮触，自守等毅豹。
寸壤闻蚓吟，九万观鹏踔。
孰知尘外士，戴目懒此校。
营营彼谁子，磔猬计微效。

万木同一秋，松柏正也独。
夫君阅流俗，尘过不留目。
我昔甘曳裾，低首问宜禄。
及今君子前，玩易愧频复。

丁侯袖诗来，容听娲皇弦。
咀嚼冰齿颊，如漱锡谷泉。
露花有余姿，风漪自成纹。
中含班傅香，夐绝郊岛寒。
汗流竟后尘，何有一字难。
明月堕我侧，盥诵喜欲颠。
因君念漂零，俛仰追昔年。
门间半面初，堤柳嘶晚蝉。
寒暑机不停，奔骛履欲穿。
客舍此相遇，把酒霜鸿天。
男儿气干霄，犹受稠人怜。
似闻国士遇，度外置拘挛。
渠信造物儿，赋予终奇偏。
凌风谢垢浊，仙者一探丸。
多肉彼下乘，更趠骅骝前。
我老从斗禄，纤鳞潜重渊。
饥火少见贷，归志久已坚。
自甘尺蠖屈，何与风鹏鶱。
会看鹗书荐，领此云锦篇。
从今拭病目，长风驾蜚翰。

携儿上绝岸，微径步蒙密。
人稀鸟乌乐，老屋几百室。
荒凉郭家洲，篱落映残日。
问俗得周旋，譍门颇仓卒。
兴衰今昔殊，郭姓尚十七。
邻里阙盐茗，翁姬仅盥栉。
共说频岁歉，平陆江浪没。
场圃或潭洞，椽栱行螾蛭。
去秋微收尔，樵采取黔突。
接耳多乐郊，一去恐两失。
吾邦有杜母，抚我不待乞。
蠲租桑柘在，休役孙子佚。
意使流殍无，宁后仓廥实。
官今浔阳来，吏师那容失。
书绅拜此赐，知我佐郡绂。
古来裨肉食，多自𫇴荛出。
必若穷吏道，孰先究民疾。
剥肤快目前，吾固笑无术。

氛昏翳春晓，瞠目如受蒙。
停舟少须之，红日碾高空。
是时群山间，积雪未肯融。
岩雾不尽收，似角藻绘功。
屏障莽回合，粉墨纷异同。
嵌岩眩有无，草树森玲珑。
皛皛琼为田，奕奕旆卷风。
羃篱抹高顶，下乃卧玉龙。
隠显随断续，间簉成葱栊。
微漪湛不摇，一一县镜中。
酒杯与诗笔，客次宁阙供。
搴取不赀景，纳我云梦胸。
一笑漂泊里，孰谓吾涂穷。
摩挲好东绢，世恐无此工。

昔人厌俗心，宁取无肉瘦。
平时眼为青，绿士须客右。
立节自修竦，适用兼庇覆。
君家所居堂，音响不待叩。
千沟荫百椽，一一渭川秀。
公今王元之，好尚如授受。
记楼赋此堂，异声同一咮。
心谋耳目适，所乐壹能副。
昔人言外意，泥一乃百漏。
拘拘六者间，见未脱科臼。
我此小盘礴，万境欻通透。
徐步寒玉琤，长谣灵籁奏。
主人信清绝，此君旧幽茂。
并策超俗勋，醉墨点衫袖。

二臧如静女，不受朱粉加。
尹姬望邢娥，宜著帝者家。
向来扬蛾眉，众喙怒以呀。
指玉谢坚洁，擘肌起疵瑕。
去汝忽若蜕，人与室俱遐。
玉台镜如月，满意事铅华。
九重访娟丽，万目看嫮姱。
当使听听者，昂首七香车。

诗翁磊块胸，大邑佳丽地。
琼也领蝤蛴，懿也目秋水。
清歌釂碧筒，粗足令公喜。
醉呼翩欲仙，谁要卿料理。

岁序各司存，雪神庀厥终。
度腊不成白，接春吹旱风。
井脉青烟起，地毛黄埃蒙。
东君借一怒，六合玄云同。
玉龙专独夜，纻带缟长空。
破晓欻三尺，山川积苏中。
宿麦赖一溉，园林潜动容。
繄此玄冥事，春皇岂佻功。
瘝官可辞责，代庖容非恭。
风霜与旸雨，不时皆沴{雨/矛}。
即今雪擅春，何异雷鸣冬。
方蕲焦槁息，未暇尤化工。
缅怀虞周下，贤哲多不逢。
权柄在掌握，秦越视困穷。
变故方沸渭，顷刻分吉凶。
君子诿不谋，或非世用充。
当知寸有长，琤琤即畴庸。
鲋也肸土苴，顾能鲁使东。
鸢肩既欧刀，五孺各疏封。
融约漫百数，不当刘系宗。
稊稗实枵腹，常以岁不丰。
奇疾待乌喙，参术渠能攻。
高位有不称，坐令蛇为龙。
快意虽目前，道揆终厖茸。
惟昔道兴世，圣贤启泰通。
元凯森帝庭，十乱拱法宫。
尽屏欺负徒，鲧兜变夷戎。
此人如此雪，胡宁久长雄。
小乖见𪾢期，适贻吾民痌。
仰天欲三叹，羲驭暾朝红。

李侯西州英，早著武士冠。
朅来淮上郡，鸡群见翠鸾。
清诗万卷余，脱手走铜丸。
初听耳目醒，再读毛骨寒。
解榻一瓯茗，敢作粗官看。
今者连日语，衮衮为发难。
中年可堪别，别君倍悲酸。
书来有新句，政用驱愁端。

邸报议麟经，卜书目羲易。
曲学暂{雨/矛}曀，日月岂终蚀。
陶翁诗百篇，优造雅颂域。
九原不容作，妙意渠能测。
今君语析尘，指示了皂白。
定知泚笔人，斜川旧仙伯。
毫厘无余蕴，领览饱新得。
言下悟未师，吟边识圆泽。

平生书成痴，初不冀料理。
颓龄迫肺病，课此未云已。
屠龙诧流俗，禄{辶敕}欲何以。
闭目耐昏花，三叹仍启齿。

挽舟下奔牛，挽丁已疲极。
长衖此埭东，衖心齿砂砾。
千指取寸进，赑屃山可拆。
舟子提肺肝，舟材宁铁石。
即今扬尘处，劣计三百尺。
时贤或兴怀，仅费十夫力。
往来日几舟，孰者违此厄。
为人计安便，作吏戒徒食。
斯人仍斯患，胡必须目击。
犹为埭兵地，吾言竟何益。

生世诗作癖，颇坐艰局病。
当前成风手，每来难塞请。
后身习凿齿，名俪乃公盛。
新诗再出奇，后出尤雅正。
高吟步芳园，灵籁想随应。
荆户厌卢罗，陈势无前劲。
鍧隠度九轨，眇睨秋蛇径。
狐兔新窜伏，愿前王公乘。
我学但宋璞，多惭楚珩映。
才与年貌衰，不拟拂晨镜。
妙句骈魁杰，曩见绝夸竞。
居然大小巫，讵容耻受命。
目窥曹刘墙，日有韶濩听。
古今尚论间，未遽优劣订。
此意客未知，太简效规警。
平生孔文举，敢替此心敬。

青灯寒夜思吾乡，合眼便坐吾家堂。
阿丁烱然目如水，彩服蹁跹趋我傍。
中心喜之谬督过，还为遨嬉废书课。
指似斜日西窗红，小赋未破书未供。
向渠不敢恩胜义，亦怜忸缩不自容。
蝶蜚鹿失忽惊寤，摵摵霜风在庭树。
几时笔力跨乃父，与汝相忘不关虑。

唐家大府开天策，祖庙工歌登七德。
伪王连组{纟斥}颈归，山东羞死虬须客。
文儒济济陪英游，海内共指登瀛洲。
未妨滥吹一延族，中有谋断皋伊流。
崇宁圣人抚洪业，黄头遗种初芽蘗。
青宫进讲多暇日，睿情远览思才杰。
水墨落纸分毫厘，心融笔忘天运机。
鸾翔鹄峙俨在目，更用褚亮摛辞为。
天翻地覆人得知，神京北风吹皂旗。
空令便桥乞盟未央酒，盛事拂膺正观时。
天家所宝君家得，拜手披图悼今昔。
鼎湖龙去余弓剑，上林雁来断消息。
莫年笔力犹枝梧，惯题七骑阴山图。
为君斲句偕画往，贷我老泪淋衣裾。

我遵兔径西山麓，荆棘钩衣尘眯目。
怜渠此地费流光，君亦风餐并露宿。
遗蝗蹢躅无地皮，田禾蚕食犹孑遗。
洊饥可念劳可忍，君自坦坦人怜之。
繁昌乱山仅容鏬，一一到我马蹄下。
南村吃饭宿北村，罢极凭诗写悲唶。
即今不作劳者歌，器识视我几倍过。
脱身棰楚吾已多，简书趋走子如何。
皇家猎隽张云罗，长安知己肩相摩。
五云深深护台阁，缥缈群仙依碧落。
即看郭振起通泉，应笑卑陬郡文学。

二年俛眉簿书俗，分无足音到空谷。
赵侯缥缈尘外人，肯舣归舟问幽独。
冰壶炯炯当九秋，岩电熠熠悬双目。
小家樽俎解咄嗟，卷褥或能营酒肉。
从容不待投辖留，坐来屡跋铜盘烛。
酒酣辞锋不受触，脱手诗成惊破竹。
雄才伟论两超绝，磊嵬大称此腰腹。
定多欬唾到银笔，自可风标藏画轴。
别去日月讵几余，丰悴真成手翻覆。
慈乌绝哺心糜碎，脊令断行泪陆续。
化儿与人底异情，念君胡宁耐荼毒。
诗肠祇作饥雷吼，谭舌未免穷涂哭。
肉割鹭股竟何补，书凭雁翼惭虚辱。
退之方急一箪食，少陵徒思万间屋。
语追竞病代舍宽，王将军家禄千斛。
奋蜚行矣君有待，否泰更之吾已熟。
岂容步仞局赤骥，会见青冥上黄鹄。
奉川之汪乖崖上，有粟如阜金如粟。
载宽县籍偿丁算，长与饥民共年谷。
一牛鸣地监河侯，盍令颜阖能𫗴粥。

合宫嚼蕊今柳枝，燕台酷赏骚人诗。
国色天香岂凡品，琼枝璧月信好辞。
向来弄影对箫鼓，楚山高深自云雨。
若为白昼去临邛，鹦鹉难防漏私语。
翡翠久矣雕笼中，转头缥缈云鸿同。
遥知怀璧骇众目，负山虽力难为功。
敢意归来辱收恤，瑾瑜匿瑕山藏疾。
客子一诵打鸭章，东君卢胡置严律。
风生翠扇阊阖天，酒边重听想夫怜。
楼中之燕当掌托，老子久谢裙裾乐。

庄叟所愿龟曳泥，正平止从屠沽儿。
了知声利昏酣者，一一痴骨包妍皮。
江湖我虽吏隠去，仰视二子终愧之。
逝将归种二顷秫，又欲深凿六亩池。
目寄飞鸿百念息，付渠夸世与钓奇。
山翁溪友结三益，长年直钩时一持。
灌园之隙课阿买，分题细和陶翁诗。

嗜欲割去土与泥，调虞气血等稚儿。
拘拘谫谫世所怪，未免鹤发仍鸡皮。
甘脆为目不为腹，蚕茧自缚良苦之。
两螯公子大于扇，九室春色堪为池。
开缄况读万选句，快意领此一段奇。
自怜忍欲忍艾似，涎流津饐不自持。
明知喘疾有时愈，更寄斫雪加餐诗。

犀非犀，玉非玉，拂拂轻霜浮脆绿。
披箨含梢欲成竹，娟娟袅袅森可束。
稀间只称佳月照，劲处差耐清风触。
少忍充庖得补林，主人为目不为腹。
论材似也子胜人，终竟鼻祖与膏馥。
官闲尽日据胡床，乐与此君同避俗。
冷笑京华痴少年，枉费千金买花木。

从君只比羊胛熟，得诗已可牛腰束。
谁言此老四壁立，襞积锦绣罗群玉。
晨兴讽诵暮编缀，未觉饥雷隠枵腹。
我生嗜学类贪夫，婪酣欲诉南山竹。
诗人到眼辄自慰，句法得君今意足。
向来玄钥笑谈启，大胜几年膏火读。
骎骎警我欲川增，前之汗漫今边幅。
颇嗟诗客千钧笔，不博长安一囊粟。
人不求君君不即，高卧穷乡数椽屋。
苦无好事问奇字，寂寞寒庖供苜蓿。
长篇短韵写不平，日使贫交得骊目。
握瑜不价自应尔，有底汲汲须圆曲。
我有鸱夷系短辕，持浇胸中三万轴。
尚恨不作多田翁，秔糯分君岁千斛。

雪后缄诗送春燠，何异祠坛起祇肃。
吟哦三叹思答报，几欲挥毫纸随缩。
多闻实藉益者三，敬客不啻需之六。
别君方看月弦下，及门仅比羊胛熟。
前时为雪谒仙佛，俯伛叩神如问卜。
阴阳妙由帝把握，寅亮傍赖公迪笃。
死生休戚系雨晹，此柄不轻果谁属。
天公欠雪如负券，得之无庸计迟速。
盈尺告功遽放晴，孰谓十寒财一暴。
念子诗愁替酒狂，几日风餐仍露宿。
想见晨窗误月明，催汲溪泉煮山蔌。
云际群峰駮粉绘，日下众壑淙哀玉。
我虽越俎政无补，犹饱官饔住官屋。
不嗟破履印遗趾，更免长镵𣃁黄独。
剥啄或肯送尺书，倾箱中有麖鹿肉。
遥知合围罥蹄角，惊奔窘怖彻毛骨。
放麑歠羹未恝然，老子平生蔬茹足。
瓶中疗饥余白粲，瓮里度寒仍旨蓄。
隠几日日面南山，捉笔时时泻悬瀑。
但有赤脚侍玉川，分无散花问金粟。
春前三白盛世瑞，幸此迂愚宽谴逐。
朝来徙倚观稼上，宿麦泛烟青极目。
佻天之功敢侥罪，含生有自如其欲。
寒梅妩媚妆更新，弱柳珑璁眉上蹙。
风日清妍近试灯，载路已听歌鼓腹。
不辞三夜同此乐，瓮蚁妓衣预催趣。
浓欢共贷家山梦，小队重按年时曲。
仕逢岁稔信可喜，人任天真或为福。
长翁一世文字余，可是营生有机轴。
径来同作醉乡游，聚散回头车转毂。

物之或暌九牛毛，理有适契鹤鸣皋。
对山眩旋目无主，山灵定笑山不遭。
庐阜姿态杳莫状，烟容岚影翻海涛。
德人眼力了天巧，离朱眸睨难形逃。
高堂面势踞缥缈，旷度洒落遗尘劳。
万巧千奇领定体，如闯阛阓挹同袍。
要须般礴烦画史，正自指顾分秋毫。
闻道樽罍富宾从，至今卷轴余风骚。
我登斯堂唶迟暮，仙翁已蹑海上鳌。
横前三万八千丈，天台信美非其曹。
崩腾恍骇失要领，窥觇历览首屡搔。
先生翳鸾骖紫凤，想后韩众前卢敖。
白玉之童手碧桃，双成智琼各云璈。
神游未置兹山遨，徙倚怅望吾郁陶。
尘中局束真狴牢，但觉德人山与高。

清诗似奏韶乐音，林侯宿世孤山林。
疏云时漏凉月影，雏凤独啸修竹阴。
金华后山俨在目，非子谁复钩其深。
掩卷炷香三叹息，向来望若空潜心。

醉乡陶然真我底，落世瞢作鱼千里。
颇思溪风鸣桧枝，一洗半生市声耳。
帝城春月雨强半，蹑屐冲泥今已惯。
湖莹冰奁涛涌山，回思向来领奇观。
角角倦鹊语未休，晚鸠饶舌如有求。
明朝定可载酒去，携儿一为湖上游。
湖西群艳虽无在，宿云扫空天宇大。
蹇吾健倒趁早归，醉尉未须嗔目待。

夫君官职虽西班，夫君不独师孔颜。
画手人言逼曹霸，诗力自诡追子山。
对客每游庖丁刃，得兴笑解齐女环。
般礴裸前笔未落，竞病韵险思不悭。
掀髯扫出山河影，就醉或放风月闲。
我亦平生弄翰墨，诸公颇置齿颊间。
侧身南望常仰高，肯交下风俄二毛。
京口市楼听度曲，广陵帅席陪挥毫。
悲吟自作夜虫响，绝唱傍羡秋鹰豪。
虚孰高名擅顾陆，仅识妙思陵庄骚。
金阜老仙宪文武，醴筵继日唤我曹。
银台吐焰眩金翠，绣帷护煖闻兰膏。
挈挈去寻樵牧盟，贷我抗俗惭山灵。
风流云散有悲唶，目前赤脚仍樵青。
府公忽驾西蜚鹄，言访剑阁摹旧铭。
女娲青泥万山外，争突云日寒峥嵘。
前欢弦断更容续，一纸寄意良未能。
向者望望君不来，谈舌攒棘胸填埃。
叩门剥啄粲一笑，洒然一洗衰病怀。
新诗绝妙不我靳，笑口忽复缘君开。
骥足争先真老矣，屠门大嚼亦快哉。
但令石交不遐弃，此外扰扰付一咍。
几时携将好东绢，倩卷吴中山水回。

闻道垂虹舒远目，江波浩荡江天晴。
江城竹马待已久，未妨小寒鸥鹭盟。
郡民憔嗟岁不熟，丈夫慨慷志在行。
盛时陈力要接淅，遮莫常谭嗤老生。

良乐伫目思骥子，工师择材须杞梓。
刘家昆季宁近用，直干百围日千里。
戏彩之暇同鸡窗，平挹千古如探囊。
尺棰政自无坚彊，况腰乌号手鱼肠。
乡邦惊叹有此客，一笔与翁箭锋直。
秋赋春闱溷子尔，老子贺书已濡笔。
香名联翩传里闾，珠宫贝阙方权舆。
他年日奉平反笑，更胜而今读贺书。

爱爱少日淫奔女，爱爱死作贞烈妇。
东隅一跌收桑榆，竟得佳名传乐府。
男子处死正自难，此女励志雪柏寒。
至今挺挺在人目，诗翁作诗垂不刊。
谁翻此诗入宫羽，檀唇缓歌细腰舞。
直掩霓裳羽衣曲，更问离魂馈浆女。
且玩此舞空金卮，莫奏此曲增悲凄。
兰摧蕙枯昆玉碎，不如人家嫁狗随狗鸡随鸡。
百年佳丽终枯骴，汝名芬芳无已时。
舍生徇义渠安之，而我更用兴悲为。
我悲所悲人不识，抚事怀人悼今昔。
翻云覆雨行路难，君不见买臣之妻彦升客。

将军向来马量谷，封君劣比羊千足。
浮云富贵漫夸毗，不博范叟回青目。
此叟落魄水墨仙，松煤染指皆其天。
奏刀浪诧牛无全，寝讹降饮二百角。
身不服箱鼻不穿，觳觫肯受众目怜。
高郎画遍米家船，此轴宝重一当千。
老子老欲耕淮壖，薋菉葹满高下田。
政用百尾收乌犍，刀剑纵售能几钱。
展掩此画空惘然，平日幽趣终拳拳。
此叟傥可作九原，画我草履麻为鞭，经挂牛角群牛前。

将军向来马量谷，封君劣比羊千足。
浮云富贵漫夸毗，不博范叟回青目。
此叟落魄水墨仙，松煤染指皆其天。
奏刀浪诧牛无全，寝讹降饮二百角。
身不服箱鼻不穿，觳觫肯受众目怜。
高郎画遍米家船，此轴宝重一当千。
老子老欲耕淮壖，薋菉葹满高下田。
政用百尾收乌犍，刀剑纵售能几钱。
展掩此画空惘然，平日幽趣终拳拳。
此叟傥可作九原，画我草履麻为鞭，经挂牛角群牛前。

古人论画索画外，世俗区区较形似。
眼明亦有可人者，龚子画形兼画意。
秋兰春蕙相与芳，梅花照影生暗香。
倚烟映雾各夸嫮，并作短轴供宝藏。
斩新雪色三丈壁，胜日烦渠挥淡墨。
楂牙老树对丑石，龙腾兽伏起恍惚。
松底跳波隠隠轰千鼙，石间横斜风竹相因依。
长翁雅趣在水竹，新开湖南规办五亩绿。
此松此石偕四友，身未出门先在目。
暮年供给良易足，龚子惠我真绝俗。
万钱酬赠不颔颐，新诗渠能饱君腹。
平生好事吾屡空，龚子好事未后翁。
藏诗宝画从人笑，与子把玩无终穷。

卓荦康时略，昂藏报主身。
冲风还按辔，飞雪却宜人。
帝渥先春遍，诗题触目新。
行行何样好，归路玉为尘。

湖山迎客棹，触目总宜诗。
回首蓬莱近，平生汗漫期。
衰年得奇观，往事属怀思。
何日鸱夷去，扁舟共翠眉。

筇杖陪随去，漂然不系舟。
云低山影暝，风定竹林幽。
病减柳臂感，老无蒿目忧。
吟诗如蚀月，玉斧傥能修。

争引依风领，须公布惠慈。
深恩手摩拊，数计月盈亏。
岁事方援溺，情亲更语离。
来时雁天阔，触目总宜诗。

未说高文锦不如，谈间已胜十年书。
是中我亦潜心久，作者君今举世无。
应俗不堪尘眯目，论交政复棘如须。
独怜儿戏心犹在，更向诗筒较戚疏。

梦蹑常山万仞巅，宝符千载尚依然。
乌孙有底枭凭夜，赤子能忘蚁就膻。
正朔会须还禹服，登临聊复对吴天。
明年重放危亭目，万旅公方北首燕。

知君诗价旧连城，不作渠侬苦瘦生。
血指有人惭妙斲，空弮如我合输平。
珠同鱼目曾非匹，鼓过雷门定见轻。
久已传抄呼阿买，陶编可复置闲情。

千柱崇成俨旧规，小劳移筑未为非。
诸儒受业三熏沐，贤守收功一指挥。
蒇事此时争拭目，决科它日看增辉。
问玄亦复侯芭事，可但经生识指归。

身着邦君小队中，纵观虎将万旗红。
目光注射鹰窥草，电影腾凌马弄风。
忽有清诗惊破竹，更怜蜚翼堕抨弓。
南归又苦车中妇，梦忆分鲜一醉同。

何人戴目倚钱神，更问吾徒拂甑尘。
醉缬不供诗客眼，弊裘应笑广文贫。
坐看十日渑为雨，遥想千家桂作薪。
贷子曲身当得句，地炉分施腊前春。

底用诗名到凤城，未妨醉帽笑欹倾。
日闻螟蠃讥狂率，目送鲲鹏簉紫清。
谭客有时三不对，生涯除酒一无营。
鸣鞭走送君能断，小印亲封定好生。

犯雪回帆岁遽残，自怜雨涩更风悭。
从游已落邹枚后，著语渠能季孟间。
梦逐蜚仙凌色界，谁因逋客护云关。
独思快目毗陵晓，玉衬金波妥锡山。

目送归帆风翮轻，赠诗还笑字欹倾。
如公风义仍知己，计我隆污合用情。
想觐龙颜新得意，未忘牛耳旧同盟。
周旋尚可诸公后，肯放江湖了此生。

秋香冬艳各时宜，叵怪花神令出奇。
金菊正含霜晓秀，江梅不待雪寒期。
帽欹同伴龙山醉，诗到终嫌驿使迟。
陶杜当时傥经目，定并东合赋东篱。

民情可但绝愁嗟，吏畏谁何等受挝。
教谕久知风偃草，山行聊赋雪飞花。
牛刀试用终称屈，凤诏缄春定拜嘉。
稳上要津吾拭目，角犀冰峙鬓如鸦。

重来触目总宜诗，颇费行吟与坐思。
旧友相过有嘉惠，满篇更喜胜前时。
连朝把玩惊飞动，万象低摧受控持。
尘翳玉笙嗟耳冷，何人度曲颤鸾篦。

李蔡下中尔，万目指骞腾。
何蕃头欲白，秋窗耿青灯。

辈流魏家芳，要领僧榻梦。
翛然目为青，未敢蜚鸿送。

卷书揩目小披襟，睡起初便茗椀深。
一缕碧檀无与语，坐窗闲看竹移阴。

反唇余子轻玄白，属目耆儒上紫清。
老境我甘追汗漫，明时君合订章程。

峨眉山北雪极目，方丈海中冰作壶。
我自飚轮随所往，怜渠局息寄洪炉。

元亮官居亦松菊，次山生事有笭箵。
酒如款乃声中醉，目向平反笑处长。

雨后郊原小杖藜，行人相语各伸眉。
即今极目如云稼，曾是蝗虫盖地皮。

群芳围坐引杯长，满目深红间浅黄。
寄语东君好怜客，水西花外慢颓阳。

沈燎兮桂醑，笳箫鸣鸣兮逢逢其鼓。
缓吴歈兮跄越舞，送龙兮归处。
龙之归兮悦娭，翻倒霄霏兮胶轕雾雨。
历馆娃兮不留，过胥口兮小顾。
水天模糊兮迷仰俯，仙真迎兮排空。
蛟鼍骈罗兮而在下，祥飚肃兮绿舆。
非烟羃兮紫府，翘侬望兮何所。
目屯云兮南骛，心靡迤兮延伫。

旱氛兮炎浮，地毛焦兮金石为流，龙不来兮殷忧。
心憛悇兮孰谋，戴侬目兮傒龙之游。
龙翩然兮副求，呵蛰雷兮鞭潜虬。
忽墨云之崩腾坌瀵兮，黮黯瞢夫昏昼。
𪭢甲马之喧空兮，砉飞练之淙溜。
夫岂不能嘘肤寸弥六幕兮，胡啬其施于此州眷吾侬。
龙所私兮匪新而旧，安栖饱茹兮龙之佑。
愿龙兮千万寿，暨我子孙兮烝尝春秋。

讼牒兮纠纷，榜檛兮未全闲。
色不形兮意孚，每厚颜于曩贤。
揖父兄兮使前，尚笑语之怡然。
道菽粟兮卒岁，审里闾之相安。
食三鬴兮袴襦，悼单枵于昔年。
我酒旨而肴可茹兮，属餍兮共此柈觞。
一行而三谢兮，起且坐而諠繁。
归目送而扶路兮，予亦倦踞而假僧毡。

瞿昙住西域，说法度群生。
群生所依怙，目以不动尊。
惟其不动故，群动皆摄受。
是时波旬种，百千万眷属。
排拫摧毁辱，蜂发雨矢集。
瞿昙如须弥，蜉蠓如予何。
亦如太虚空，云翳自变灭。
砥柱中惊波，古今无少损。
不动而坐胜，妙力固如是。
子道已末法，衲子沈世纷。
竞为住院计，匪利即趋名。
就常不待招，逐有栈豆恋。
实师住神居，四众所归向。
云何得归向，以师清修故。
虽为众归向，不作患失想。
翩然挈瓶锡，去若释峤云。
亦如箭辞弦，势若不可挽。
自师扫积弊，群魔尚遗种。
瞿昙昔去世，政以波旬故。
师行不回首，彼魔所愿欲。
虽无末法病，或昧不动意。
请答四众心，请为神居地。
柅车折蜚锡，山立镇故栖。
须弥自无恙，太虚自空旷。
冲波沄沄去，砥柱屹不知。
群魔今末势，残雪行见晛。
我心寂不动，是瞿昙智力，是子大法权。
我不为子道，子道可槩举。
庸酌四众心，为子说此偈。
瞿昙设住世，与子同首肯。

所忧目力尽，未问两足酸。
云峰三十六，一一皆可观。

眷言太玉峰，本是仙佛宅。
端视俨若屏，侧睨展如翼。
洞府何渺茫，传闻见图画。
疆理虽东瓯，题品经谢客。
至今味篇咏，当时想游历。
顾我本萍泛，买邻寓栖息。
江山自呈露，卉木因种植。
凿岩得泉香，拓户见山色。
佳客入庭户，英气来几席。
幽葩芬石根，好鸟弦坐侧。
拄笏山之西，拏舟江以北。
明月浮可捉，疏星挂堪摘。
拂晨天宇浄，出海阳乌赤。
修岚烁紫翠，远目眩朱碧。
崚嶒双塔影，突兀古殿脊。
媚川溟渤宽，绝境天地窄。
前贤未尝亡，胜趣何有极。
兹时届清和，同社共推激。
肯为终日留，喜免重城隔。
长歌响林坰，妙语出金石。
尔汝合忘形，拘挛非远识。
莫嗔惊著汝，试问今何夕。
曹刘墙可短，丘崖肩可拍。
却笑山阴会，翻悲昔人迹。
喻指孰非是，计马谁失得。
明当新诗来，勿惮难韵迫。
趣归不匆忙，余兴犹襞积。
感君吐琼瑰，为我写胸臆。

西湖着明月，万象各偃伏。
夙昔湖上游，赓酬动盈束。
未有夜泛诗，此诺吾屡宿。
剥啄闻招呼，纵臾戒行速。
读君纸三过，洗我愁万斛。
行行正作意，在在堪刮目。
山光真起予，过雨俨新浴。
精蓝憩深幽，疏篁庇修绿。
棋声节风瓯，参差自成曲。
睡乍味觉甜，语软气能馥。
老僧与客忘，谛䌷楞严轴。
小立水花净，一堤良意足。
方舟晓兴动，篙人听回复。
薰风散金波，心境两愁独。
是中有妙句，万古无管属。
诗家高书记，前赵今鲍叔。
归来要推敲，遣饷到林谷。
陈榻初解悬，膺门契仍笃。
不遗太学蕃，王杨共高躅。
陆笑阿戎谈，足以侍几牍。
支郎更可人，啖蔬如啖肉。
而我厕髯张，形骸愧珠玉。
敢逃清白眼，仅免朱丹毂。
明朝软红中，清游梦应续。
未叹终滞淹，湖山已收录。

罗浮映挂彩，富览游兹亭。
地非南海峤，山结北斗城。
双鳌插奔澜，万峰若屯营。
往复信潮汐，日夜归沧溟。
沙涨陵谷移，水落洲渚横。
谢客纾目力，郭公参地形。
夫君有心哉，象纬罗中扃。

自别心耿耿，奈此秋月明。
晨兴洗我耳，鹊鹊枝间鸣。
踵门得缄翰，中有恻怛情。
眷彼水际儿，感公脱危坑。
传之邑父老，相语涕泗横。
郑重烦取将，摩挲付老兵。
忌饱体未充，惯拊心无怔。
应答已如响，炯炯双眸清。
试问父母谁，惝恍目屡瞠。
微公父母恩，何以活此婴。
儿生未有知，阴报已不轻。
公犹不自德，安得名许生。
共惟仁圣朝，发政先鳏{姰/子}。
吾侪值歉乏，讵敢孤官荣。
二星妙宣指，悉数仆屡更。
三接尚须臾，一路当生成。
况乃幕中画，实负当世名。

有艺者赵生，杂出逞活法。
飞走异族类，指教各驯狎。
参戏竿欲摧，险弄首将压。
当场等嬉笑，旁观举震霅。
其间圣花术，殆是天下甲。
出没鬼物惊，变幻风雨霎。
觌面唤名葩，信手如素插。
洞视空樊笼，赤立却巾帢。
居然龆龀儿，恍出虎兕柙。
脱索妇更神，倒锥目不眨。
穿杨百步间，设的两口夹。
一箭中关捩，四坐骇汗洽。
或驰若转轮，或舞若挥箑。
机缄孰主张，造化在嘘呷。
技进无万殊，妙用才一掐。
傥然自胡越，谁能会鄏郏。

转庵诗三昧，仍嗜书八法。
写出金弹句，可玩不可狎。
近观圣花作，险若君独压。
壮如钱塘潮，清若苕溪霅。
僚丸同妙手，痀蜩真脱甲。
庖刀方奏砉，郢风复运霎。
文章特小技，圣处奚假插。
得趣堪献佛，高吟岸乌帢。
达者越拘挛，迷者泥检柙。
岂知造化机，目击不容眨。
衮衮万马奔，翼翼两攻夹。
灵根有变通，时雨自浃洽。
意轻秦赵璧，价重蒲葵箑。
记舟何用痕，印钱偶因掐。
于道得达尊，问鼎不问郏。

呜呼吾武子，天乎夺何速。
潇洒锦绣肠，秀润琅玕腹。
出口论世事，好语惊拙目。
孝友式里闾，急难骇僮仆。
曩于建业都，共庀主人属。
但不同姓氏，何翅如手足。
一日不晤对，尺简频往复。
中夜怀清姿，有梦堕修竹。
时予悼伉俪，感尔念鳏独。
别去几岁华，亦闻悲壶俶。
同病心相怜，异县情愈笃。
我欲托以妹，子不鄙其族。
两穷忽相值，一家有余睦。
去作建安县，振彼七闽俗。
岂不化彊梗，元不用鞭扑。
邑人歌载途，当路荐联牍。
彼守何坚忍，于民能迫促。
二年甘不考，百谪宁忍辱。
子方困吏鞅，妹忽沦鬼录。
入户悲方缠，出门湿如束。
骏足不受羁，盐车宜折轴。
讣来忽收书，痛甚不容读。
未令吾母知，可闻尔母哭。
人生会有终，汝死冤乎毒。
吁嗟先大夫，艰难脱荒服。
衣钵自桐乡，生涯去巴蜀。
清德诚可种，石田不能粟。
尔母今在堂，何以供水菽。
尔弟独当户，何以资耕筑。
三儿须教训，一女待鞠育。
自愧贫多累，未能分薄禄。
近拟乞州麾，因用致家塾。
此愿未吾遂，有身莫渠赎。
所居读书岩，旁依紫逻曲。
忆昔曾同登，相期共结屋。
今晨何为者，昨梦不可续。
平生乐哉丘，终焉埋此玉。
虽遣奠刍陈，不及墓草宿。
呜呼吾武子，临风泪盈掬。

赵君派自天源来，细考衡茅无此才。
文章决科特余事，幕府官业何壮哉。
论事不愁开口屡，直道驰驱羞诡遇。
尺伸如可寸枉施，宁脱青衫故园去。
宗庙之宝森玙璠，诸公争欲出我门。
极知胸中有定力，未肯叱驭随王尊。
楚狂凉凉莫宜世，一笑相逢有初契。
尊酒论文情益亲，但不同姓实兄弟。
文昌堂前汝水东，万顷烟雨时蒙蒙。
向来簇坐觅新句，多少行人图画中。
君今胡为事行李，著身翻在图画里。
捧檄王事不可迟，何况堂中老亲喜。
喜君问道康庐旁，过家上冢还不妨。
再拜松楸有心事，孟母卜邻今更良。
了却痴儿纷案牍，回首庐山真面目。
唤起三年梦中意，想见诗成清可掬。

兽名曰熊本逸才，啬夫教之驯若孩。
开槛当街作险戏，寻橦旋筵能千回。
负戴蹲跠时{目占}睒，忽然逸出渠亦敢。
啬夫当之作人立，嗟尔勇气终坎𡒄。
问云初教本无法，祇是豚蹄趁饥乏。
说似连营饱食人，努力边头厉戈甲。

看云注日爱奇峰，撼壁鱼梭欲化龙。
凤沼催诗欣在手，骊珠夺目急扶筇。
老惭尚窃祠庭禄，闲觉惊闻夜漏锺。
报答一春无好语，更怜同社曲优容。

赤目朝来势转加，病身观妄有生涯。
火平文武宽心地，酒远圣贤疏肺家。
虚白已能生暗室，空青不用点昏花。
小冠预拟更名字，借与团圆藕叶纱。

崔嵬吾肺腑，面目似庐山。
江上风涛稳，扁舟得往还。

共识此君面，谁知面目真。
清风犹立懦，奇节仰先民。

并目莲房并根藕，流传乐府已稀奇。
平分叶叶红兼白，绝忆公家瑞绿漪。

暂抛汴岸入斜坰，金果园中信马行。
满目桑麻俱沃壤，可怜持节看春耕。

梅黄收宿雨，山绿呈层巅。
高轩荫修竹，朱槛俯流泉。
雅致轶天外，俗物无眼前。
笑人声利场，蛾眉竞争妍。
半生政坐拙，州县空回旋。
自视甘寂寞，何心慕华鲜。
南坡吾菟裘，杖履有厚缘。
暇日领佳客，颇办沽酒钱。
愧无丝与竹，后堂欠彭宣。
何以侑谈笑，赖有兹山川。
送鸿烦远目，落雁惊虚弦。
门径回俗驾，山泽非臞仙。
剧谈交玉麈，醉吟飞彩笺。
榴花媚红皱，李实荐翠圆。
相忘恣谐谑，小谨略跽拳。
兹游无可纪，须君赋长篇。

富贵如浮云，于我初何有。
转徙浙东西，仅足餬其口。
去年在吴兴，民物犹未阜。
赈荒事方殷，奚暇诗与酒。
今年到东阳，政成不待久。
邂逅遇诗仙，襟抱得细剖。
切磋愧子贡，起予幸鲁叟。
琮琤苍玉佩，关键黄金钮。
拟学西子颦，益愧邻女丑。
赓酬强追逐，要是非敌手。
目短曹刘墙，气轹鲍谢囿。
我如武成策，第可二三取。
山泽多蛇龙，松柏无培𪣻。
缅怀南涧老，斯人骨已朽。
人事真好乖，又假苏台守。
遽辞山水邦，暂缺云龙耦。
酒罢雨沾裾，船开山入牖。
似鹤出樊笼，如鱼脱窠臼。
分袂却关情，鼓棹犹回首。
长篇肯赠我，字字炳星斗。
愿保岁寒心，莫愧金石友。

飞鸿渺天末，目送类中散。
谪仙负诗狂，直欲摘星汉。
白云千丈峰，金碧美且焕。
忘言老瞿昙，祇作空花观。
轩冕傥来耳，世事亦其漫。
鸾凤在赤霄，宁肯就绁绊。
惟余忧国心，抚事辄悲怨。
饥馑有流离，十室九不爨。
上动黄屋念，每日不遑旰。
公岂爱登览，微意寓篇翰。
山僧遽传似，字字如珠贯。
劝分岂无术，未必愧鞭算。
升斗倘均惠，沟壑庶少逭。
福星公恐是，畴复虞岁旱。
王事敢告劳，行役春过半。
鬓丝禅榻畔，纶巾时一岸。
溪山得胜赏，歌舞废屡按。
请颂海沂康，民谣兹可玩。

吴侬生长水与云，不采莲花拔蒲根。
穷山凿石出奇怪，颠坑仆谷无寒温。
宣和幸臣以佞进，横江花石如云屯。
造化有此诚疮痏，奈何浮靡夸朴敦。
守令诛求星火迫，州县惊扰河涛翻。
举觞谁酹栟榈子，我欲从之以为昆。
尔来刳作短尾铫，形模简古得全浑。
遗君日以烹龙凤，要和松风泻潺湲。
弥明讥评二子愧，卢仝风味千载存。
搜搅胸中万卷富，倾动笔下三峡源。
可怜长安贵公子，饱餐荔支餍河豚。
岂知是中有佳趣，目方忤视手不扪。
武夫丁字且不识，一𪿫拟落天骄魂。
平生攘臂咤飞石，唾取青衫明主恩。
书生调度清且苦，臭味不同谁与论。
祝君勿遣羊羹污，以友石供古铜盆。

月桂天应惜，溪堂人与清。
五枝蒙折赠，双目喜增明。
红药羞丹禁，彤霞避赤城。
賸闻烧烛赏，有底置公荣。

诗酒平生兴，人琴毕竟空。
儒冠成晚岁，尺牍到诸公。
忽叹群无鹤，谁留目送鸿。
竹林家世事，清节见君同。

天近初凝目，云横便蹑梯。
前瞻千嶂列，回首一川低。
雨过黄梅尽，风来翠剡齐。
灵源穷不到，晴昼挂虹霓。

已识嵇中散，谁惭王濬冲。
鸿飞嗟目断，鹤化骇群空。
懒作金门客，宁为铁面翁。
后园花木在，回首又春风。

寒日移阴短，清溪放溜迟。
归田真晚矣，泛宅欲何之。
鸿送天边目，山横雪后眉。
诗中无限兴，一一报公知。

缺落槿篱须补缀，稀疏菜甲欠锄耘。
芙蓉泣露坡头见，桂子飘香月下闻。
策杖却愁成独往，举杯谁与醉浓芬。
欢悰莫讶年来减，触目无非是忆君。

骚人先自不禁秋，风雨相将作许愁。
尚有壮怀因酒到，苦无佳思慕诗休。
故乡音信新来雁，尽日笙歌谁氏楼。
满目黄花笑憔悴，未应回首没江鸥。

登楼何处不陈诗，况是秋高木落时。
极目但随归雁远，老怀犹作故乡悲。
毋宁觞咏须前辈，有底功名亦后期。
试问沈郎那得瘦，此心元不慕州麾。

风雨年时政不佳，山翁无酒向谁赊。
又还九日看黄菊，却喜晴天映碧纱。
有底尊前悲节物，只应醉里送生涯。
明年遍插茱萸处，目断西飞雁影斜。

秋雁初飞几点高，卧龙送目十分豪。
且容司马吹纱帽，莫向参军问骑曹。
饮吸百川从酩酊，诗驱万象入甄陶。
菊花开日重阳是，有暇何妨更一遨。

昔年官冷欲无毡，制锦如今又不然。
老去几遭官长骂，书来却有故人怜。
敢期翠羽还池上，渐喜黄衣减目前。
欲学催科无奈拙，直须天假一丰年。

风紧灵犀怯镇帷，晓来白尽远山眉。
石蹲错认盐形虎，地煖应知穴处狸。
色混江梅无眼目，润添陇麦有膏脂。
朱门酒肉嗟遗臭，蓝缕樵夫不掩肌。

一束乌薪抵百金，外间风雪政愁阴。
履穿东郭先生病，梅老西湖处士吟。
青帝未教春满目，玄冥还有岁寒心。
蹇馿不踏长安道，恐落泥涂迹愈深。

呼得苍头数橐金，旋沽村酒过墙阴。
焦琴不鼓知音断，冻笔频呵作意吟。
扰扰漫天空眩目，看看出日为寒心。
凭君试向江边问，又涨晴波几尺深。

剡溪风雪正纷纷，暗想清游已目存。
颇怪扁舟遽乘兴，应缘坐席不容温。
海圻聊尔夸千骑，帐底何如具一尊。
回首兔园吟赏地，从今授简致频频。

金门误喜缀朝班，犹自尘劳债未还。
晓漏惊催门外鹄，春蚕空想管中斑。
群公神遇无全目，老我旁观只汗颜。
安得仙人修月斧，与君携手到中间。

青油谈笑坐生风，便觉湖山气象雄。
霁色喜浮旌旆上，欢声争入鼓鼙中。
中军合用诗书帅，上马空惭矍铄翁。
横槊赋诗君等事，何妨寓目此时同。

弹铗悲歌莫浪嗟，笔耕心织是生涯。
区区子岂痴摹虎，事事吾犹错画蛇。
不分缩头几类鳖，苦嫌怒目几遭蛙。
凭君试读山君传，鹤岂能言为嫉邪。

魏紫姚黄次第荣，政须亲戚话真情。
楼台是处增诗兴，罗绮丛中放酒行。
下榻能留黄叔度，高斋端有谢宣城。
却怜老令卑栖甚，目送归鸿意自倾。

屋角勃姑时自唤，篱根络纬竞先鸣。
刈禾政想頳肩重，扬秕那愁眯目轻。
考满我应书下下，赈荒人谓策平平。
回思旧岁民情恶，不但中山有啜羹。

一识荆州已是荣，二年尤足慰平生。
从来东粤轻公子，只有临邛贵长卿。
惨别翻令诗句钝，临行重把酒壶倾。
故人闻道开东阁，拭目云霄九万程。

鼯鼠相将五技穷，东来岁月太匆匆。
冷官敢恨知音少，直道难教与俗同。
翻忆对床听夜雨，不堪举扇障西风。
诗来唤起还家梦，目断成行天际鸿。

万山深处得重来，天目晴云未放开。
尽喜山田秧{禾罢}{禾亚}，那愁石径湿莓苔。
铁冠道士今安在，玉局仙翁去不回。
唯有洞中龙应祷，果能因旱起风雷。

电帜摇摇眩目光，雷车殷殷讶空肠。
咄嗟有底千峰雨，珍重无多一瓣香。
秔稻气苏南亩喜，芭蕉声到北窗凉。
恭惟英济纲维是，并遣炎官理去艎。

紫鸾栖棘乳溪边，不羡群飞漫刺天。
一见交情真我辈，更将诗句洗尘缘。
宁唯刮目须三日，恨不从公蚤十年。
只恐秋风趣分袂，尺书傥有雁能传。

目断银河婉娈期，彩云香雾转馡馡。
天孙无赖能专巧，世俗由来亦妄祈。
穉子唤人占蟢网，老妻怜我泣牛衣。
客星若就君平卜，更问金穰与木饥。

维摩应待散花天，无复称觞寿母前。
从隔蓬壶三万里，尚期华表一千年。
弟兄黄发三人在，故旧青云众目怜。
自愧阿奴真碌碌，不妨鉴井又蹁跹。

一杯相属岂非天，目送归鸿付五弦。
霜后黄花秋漠漠，风前丹叶暮翩翩。
凭栏把酒青山共，即席赓诗红袖传。
我亦从来无此客，敢将觞咏断前贤。

伏谒三池上，难穷一壑幽。
万山从此起，众水尽分流。
暑雨虽愆夏，阴风镇若秋。
天高还有目，地险好回头。
御府金奁赐，仙坛铁板投。
不须忧旱魃，直是起潜虬。
圣主思霖切，微臣尽日留。
精诚三祷罢，神听一闻不。
霶霈斯为泽，迟回恐作羞。
奉常司典礼，秋报敢忘优。

北阙书休上，东山妓不携。
宦情元梦鹿，交道只黄鹂。
瓜戍怀桐汭，星回直摄提。
双凫方欲下，只履又还西。
尘土惭书剑，江山识杖藜。
青冥甘蹭蹬，素手孰提撕。
笑幕空巢燕，怜藩几触羝。
兹坡何爽垲，造物复推挤。
萧寺钟声远，坊门酒旆低。
目行无远近，脚力免攀跻。
更喜经前圃，何妨过小溪。
烟林轻曳练，云岫近横梯。
井邑千家丽，川原四望迷。
披榛通曲迳，锄麦乱蔬畦。
梅杏增奇观，牛羊失旧蹊。
道傍知苦李，霜后认红梨。
植竹行抽笋，栽杨蚤秀稊。
霞蒸桃处处，露怨草凄凄。
红白宜相间，高卑未得齐。
壶浆旁舍乞，饭裹小童赍。
著屐应同谢，登仙不羡倪。
芳菲催羯鼓，早晚映榱题。
葵绿新含露，芹香旧煮泥。
鸿宾天外去，鸠妇雨中啼。
密荫真堪托，安枝可以栖。
应须回俗驾，未肯厌家鸡。
蜂识花前酒，鸦随陇上犁。
角看童子丱，齿见老人𫠜。
靖节莲为社，梁侯稊觅稗。
问渠何所见，公子岂知嵇。

故里经年别，虚舟尽日浮。
有书谁与寄，目送雁横秋。

目送归鸿不记年，书来系帛正茫然。
也知函首初无罪，应为怀珠供四筵。

夏木阴阴四月天，伤心满目旧山川。
还辕已落春归后，始到南京闻杜鹃。

山石崎岖路觉遥，望中天目得能高。
洞霄双径无缘到，从事何妨我独劳。

安分丘园百不忧，生涯满目足优游。
春深甘雨桑麻长，秋霁西畴黍稻收。
教子倚阑看邃说，饮牛挂策俯池流。
高情更喜亲朋至，白酒黄鸡醉即休。

吴侯所筑居，密近玉真麓。
翳葳秘幽奇，千载空乔木。
一朝敞虚境，划见神仙躅。
拄杖步危磴，远寄千里目。
鹤凭子晋笙，凫举王乔足。
信是隠君子，名入丹青录。
冥搜得佳句，隠然可骚仆。
早闻云锦溪，鸣榔到岩谷。
寄我辋川图，居然媚幽独。
何当櫂轻舠，飞鸟送遐瞩。

蜀江千里东南倾，峡门横锁千丈鲸。
吴帆蜀楫过如织，府主四海皆弟兄。
城西门前二十里，客去当送来当迎。
藤梢橘刺密无路，短亭四壁荒榛荆。
春风淡沱酌客处，我陪后乘同郊行。
碧油红旆驻沙尾，连宵急雨鼓不鸣。
元戎玉皇香案吏，俯仰茆屋无乃轻。
擘山鞭石相原隰，钉头瓦缝粟缕盈。
伟哉幻书此奇观，丹楹画栋光峥嵘。
山长波迥目力短，空蒙宜雨高宜晴。
危岚滴翠染窗户，空江倒影翻檐甍。
天藏地设久相待，更为佳处得佳名。
梁间横陈大手笔，龙蛇飞动鬼神惊。
高斋百篇子美唱，岘山千载羊公情。
试呼小队访新馆，壮游始与盛概并。
披云唤月星斗动，放舟闻鹤天水明。
练光渺渺风力壮，叠鼓西上帆东征。
舳舻冠盖两叹息，欢谣昼乱渔樵声。
元戎故是活国手，山河指顾风尘清。
凄凉三峡小游戏，朴斲丹黝安足程。
明堂梁栋要杞梓，天关一柱须公擎。
纷纷故吏万里外，燕雀行庆大厦成。
赋诗抵掌者谁子，夜郎野老杨咸亨。

帝江无目面，歌舞识成音。
形天断厥首，操干意岑崟。
大化浩难量，悬解在明心。
舒啸东皋上，薰风五弦琴。

朝衣结蓝绶，古刹礼青莲。
蒨绚林间树，琤𪻐竹下泉。
晨曦方散彩，晓宿有余妍。
聚石应闻道，无人为说禅。
路回荒翳目，江远望生烟。
略彴溪源旧，孱颜岭岫连。
清神山历历，洗耳涧涓涓。
菩萨行观世，封人愿祝年。
更须东亩粟，长穗满三千。

羽翼假真仙，飞来秀岭巅。
道高还自正，境寂若为禅。
寓目山如砺，昂头浪拍天。
闽城多少地，羃历带平烟。

不见子都子，诚台一壮观。
烂开梅骨峭，高耸玉峰寒。
谁共云霄目，诗亡锦绣肝。
梦魂千里道，应更酒肠宽。

风洗朔云静，愁蠲泪眼晴。
夜阑灰亦冷，目眩室生明。
客子远乡巷，天公偏世情。
布衾寒泼水，坠叶也心惊。

小雨春风里，澄江满涨痕。
沙平波渺渺，山远雾昏昏。
短棹烟尘细，浮云天地根。
将迎倦无已，羞目旧杯尊。

二九节重阳，高风振群木。
彼菊东篱下，金英粲清馥。
中有黄裳美，雅称清人服。
岁旱靡百草，芽蘗渠能育。
冷淡登高会，怅望矧可复。
空酌茱萸酒，帽堕慵举目。
愧乏渊明流，诚为渊明缩。
借使渊明在，渊明更凄蹙。

东君识归意，社雨零斋沐。
柳眼向人青，草芽随地绿。
体轻来燕疾，声合鸣蛙矗。
桃李静无言，艳丽惊郎目。

为闻双鹤访青田，便有孤云竟目前。
滩水自鸣山自绿，短篷斜挂得酣眠。

孤山有贞干，不比寻常木。
蟠根怪石巅，亭亭自生育。
百物进相高，位闰知蹙缩。
散叶傲风霜，樛木外林樕。
琴桐峄之阳，逍遥两俱足。
夸父徒我庭，如仁示其目。
股掌玩何言，遂可移风俗。

秋空浄无瑕，耿耿挂明月。
有人捉月试腾身，腾身直上黄金阙。
黄金宫阙高嵯峨，骈头从目相谁何。
仙人顾之拍手笑，使我言语能多啰。
言语多啰还有考，天公何言固无口。
秦书赵史欺我哉，紫气充庭是天道。
通明广殿凝非云，日月照曜如环循。
虾蟆老鸦恣吞啖，我欲叱之神羊嗔。
梦中将谓天难知，梦回尘事故依依。
天大故能成变化，觉梦不劳评是非。

春兰有真意，穷居在中谷。
端不为人香，无言自幽独。
我家瓯浦东，筠扇锁修竹。
颀然彼粲者，夭翘散余馥。
五年客异县，对眼嚣尘俗。
百华尽妖艳，信美非吾族。
延陵𫏐游豫，佳期未云卜。
同心弗我忘，迎人见青目。
虽微九畹滋，风动情亦笃。
当门谓应锄，吾当为之哭。

时乎时乎，去去如车毂之运行。
瞥然过目无留停，追随无及不我待。
东篱菊花无耗，迤逦真到阳冬始敷荣。
落落离离{石非}礧，蔓衍布丘坂。
碧为之叶紫其茎，争妍骋媚芬芳吐。
如金如玉之繁英，含霜万颗好颜色。
节虽可尚时难并，惟重阳日月二九之嘉会。
此时抱一符乾贞，年年闾里交相庆。
宾朋相将相唤，携手登高陵。
采茱插鬓款终日，揉挪碎蕊满盏浮醁醽。
乃今候迟闰冬孟，其如金乌自飞{需免}走{更}。
黄华从此后期拆，枉教陶令舒手望穿两眼睛。
殊不见甲茁与芽萌，花诚细事足多惜，时良不遇令我伤衷情。
圣王作应五百岁，文昌殁既三千龄。
中间贤君苦无辅，唐宗世民周宗荣。
孔丘无位皆汲汲，到头毕竟嗟无成。
应如此花时来不吐颖，过期无用还丛生。
丛生失时又无用，蹉跎毕世空冥冥。
于嗟后圣不时作，使人雨泪雰零零。
不如及花开，香醪但时倾。
莫教花瘁后，有辜负花名。

楼头月白良夜深，美人睡起搊胡琴。
咿嚘怨抑如诚诉，四弦了不谐琴音。
推琴凭栏歌一曲，为声不成气不续。
和愁拥面归锦帷，曲肱展转愁相属。
床前蛟烛光荧荧，乍明乍灭如参星。
卷衾起来问高烛，能知妾意还不能。
烛如不解人深意，如何伴妾长垂泪。
澄思微物本无情，有怀触目皆伤志。
眠来复坐坐复眠，不交两睫时潸然。
自惟命薄多离恨，春宵镇长迟曙天。
亲知问得郎书不，低头无言堕红雨。
迟回捩泪强为容，不成一语愁还主。
何人远自日边归，殷勤为问郎归期。
待得郎归与俱隠，不教被劾缘蛾眉。

长城役罢骊山起，秦人断念还居里。
一呼或化为侯王，避之却是神仙子。
汉家宫殿生荆棘，桃源千树长春色。
花香破鼻桃离离，只在人间人不知。
梦中有客曾一到，屋舍衣裳殊草草。
狗彘鸡豚还治生，若度流年不知老。
南华砎壁连天起，人家庭户多流水。
红碧夭桃百种花，不似凡间锦和绮。
仙人容貌闲且都，居处虽贫乐有余。
老子桃红入双脸，皤然只有银为须。
仙家女儿多茜衣，桃花宜面叶宜眉。
离宫茅舍略相似，别有谯丽璇为题。
仙君名氏犹属秦，许由往往陪游人。
老人石上问行客，传今几世秦之君。
为言天下方南北，人鹿千龄经几得。
嗟说来时桃始华，桃子而今未成核。
祖龙往日亲曾见，六合连兵事攻战。
北城紫塞南陆梁，倾赀未足供输挽。
诚知黔首无聊生，侧目有诛正视刑。
剖心不独商王受，当时论杀诸儒生。
我本何辜一何幸，避役离乡共亡命。
石髓药苗聊解饥，经年陡觉侪仙圣。
讯今丞相胡为者，振古如今同土苴。
惊起城头角调哀，顿觉令人小天下。
秦政求仙徒尔为，避秦役夫能至之。
还知道可无心得，学道有心无乃痴。

怨春风之不仁兮，既发我群芳与众葩。
羌无远而不届兮，烂锦绮之纷华。
柳青青兮花漫漫，黄鹂掷兮声度转。
香袭衣兮馡馡满路，又吹残兮何故。
匪黔嬴之媢嫉兮，是残丑类。
摧伤物之通美兮，且以成其独异。
彼丹葩兮适荣树端，今飘零兮匝地漫漫。
昔芬馨兮袭人旖旎，今质存兮已魄然而少气。
野之草兮，昔芽萌其嫩绿。
今生砌兮，亦盘盘而错错。
余启卜于灵氛兮，问其何故。
灵氛视余以其繇兮，曰皇之常度。
在天地万物其尽然兮，夫子何疑。
畅其理而诚告兮，子其知之。
曰人生百年犹树花兮，三春发荣粲其葩兮。
光彩馨香能几何兮，壹昔飘风竟辞柯兮。
彼随飙兮展转，或归根兮或远。
或一坠于庭闱兮，或遂沈于坑圊。
风何知而花何有兮，子之心焉眷眷。
嗟世态之汩于是非兮，孰通其说。
西施见斥兮嫫母为说，毁弃尺璧兮鼠璞见珍，明月沈埋兮鱼目为𧏖。
美自美而恶自恶兮，赝与真其谁分。
春与秋其代谢兮，子何与而伤春。
余不得此之高意兮，怀达人之至言。
斯从事于来今兮岂然。

寒螀唧唧报更迟，秀目疏眉费梦思。
须信愈风元是檄，可能袪疟不因诗。

冲风冲雨何时了，忽忽归来岁又冬。
老弟世缘真嚼蜡，病兄术业亦屠龙。
寒灯眩目何妨暗，浊酒浇胸莫厌浓。
庞子高郎已芜没，两穷相对且从容。

卜居厌近市，临老心亦烦。
目眩车马尘，耳聩歌吹喧。
朝旗与莫柝，况复戎旅屯。
养疴定何所，城南有名园。
槐柳森欲合，桃李粲以繁。
芳塘艳积雨，疏牖明朝暾。
岂惟苏病眼，亦可清吟魂。
主人卫霍家，列戟藩朱门。
马埒编金钱，豪习今尚存。
乃能容此老，厚意可得言。
十年客此邦，要以桑梓论。
隔墙竟骂仝，奉卮孰留髠。
今日复何日，愧此地主恩。
他年赞易室，凭君记虞翻。

寒衣袭夏𫄨，夕饭荐秋菊。
吾家邑中黔，标致颇投俗。
挽渠万牛难，得子一夔足。
向来山林盟，相信不待卜。
那知语离处，老树已重绿。
匆匆一樽酒，鸡黍招近属。
杯行子何在，小雨暗崖谷。
富贵朝露晞，岁月流电速。
怀哉十日饮，伤此千里目。
徘徊黄金花，采采不盈掬。

貂狐犹夙债，饧粥有佳招。
共觅竹间寺，更寻溪上桥。
平湖认龙目，断岭记蜂腰。
笑度荒陂去，风吹酒半消。

东风吹尘暗城郭，一见吴山增眼明。
文人笔力转嵩华，坐抚吴山毫发轻。
向来妩媚玉局老，对公谈罢犹纵横。
参差万象罗双目，奔走文场供约束。
东家粱肉西丝竹，却与青山作僮仆。

君见雪山谭晦庵，晦庵南北隔山川。
有命归来如二老，不然隠去自三贤。
晦庵今年登五十，鬓华未改目光力。
徘徊吴楚已多年，晦庵不急苍生急。
君行车马衣冠衢，亦有晦庵相似无。
君臣庆会第一格，晦庵何日何时须。
横渠虽没尚可作，平生此事喜商略。
君当长跪问横渠，子细平章句教错。
大江朔风多涌波，上江下江且婆娑。
古时贤士一时有，奈此庚辛甲乙何。

平生屈盘在空谷，高韵清修疏节目。
上凌幽岩冠松顶，下入寒溪扪石足。
观君眉宇含风霜，岂肯展转蛾眉床=。
西斋一榻浄如水，何如与我同卧起。
客子倦游思故乡，归心往来鸥鹭行。
梦中山川不识路，凭君推挽过西江。

白云黄鹤会相逢，湖北江南故楚宫。
拭目文章王八座，叩头勋业赵三公。
今朝侧耳听奇伟，何日投身佐事功。
公到京师相记忆，芦花江上竹竿风。

一德风云会，千秋海岳灵。
中涵天度量，外峙玉仪形。
人物如三代，文章似六经。
嘉谋调药石，伟望振雷霆。
二水盘明镜，三嵎揭秀屏。
天心开俊杰，世路化畦町。
采石交绥急，参谋揽辔停。
舟中掬晋指，屋上建秦瓴。
帝座忧回喜，邦人醉得醒。
江声鸣历历，图画俨亭亭。
蜀道驰宣诏，函关寖启扃。
希文初遇吕，平仲卒逢丁。
直北烟都歇，居东雨载零。
野随裴令绿，竹为武公青。
宇宙倾风采，朝廷迟典刑。
三边频仗节，七府遍移厅。
坚重车方轨，光新刃发硎。
事融汤里雪，物转手中瓶。
杞梓充庭茂，芝兰满甸馨。
宝奁森漆栗，乐笼富参苓。
幽士宁悲𫛳，该儒总识鼮。
输怀情缱绻，接语步竛竮。
岩壑多空帐，江湖少带笭。
姚崇资倜傥，葛亮意丁宁。
秀气横连霍，洪恩沇溢荥。
德威驯虎兕，道力化蝗螟。
烽燧寒边堠，桑麻蔽远坰。
农熙牛{角戢}{角戢}，兵劲马駉駉。
雁泽宽心驻，龙沙侧耳听。
檄囊停插羽，纶阁缓摇铃。
周廪仍多黍，尧阶再产蓂。
长杨荒御宿，茂草鞠虚囹。
忽化双林火，俄流五丈星。
更生游佛国，中卫立仙庭。
陵寝稽朝洛，王师寖度泾。
萧何虽镇蜀，韩信未逾陉。
鹤踞新华表，鲸归旧紫溟。
月明空皎皎，风远但泠泠。
蚤岁蒙推奖，多时备使令。
盘餐传舴艋，茵吐溅篁箳。
追琢参群玉，调和作五鲭。
自从悲殄瘁，谁弗念伶俜。
道路纡修阻，音尘堕杳冥。
口呿惟墨墨，头点自惺惺。
发白心随老，灯青目不瞑。
有声号井络，无路挽车𫐉。
睿意思元老，徽章播大廷。
云台先邓禹，烟阁重房龄。
未解联温赞，何劳勒固铭。
孙多骐骥骨，子悉凤凰翎。
生死虽无憾，哀荣不忍聆。
一从云隔汉，两见水漫汀。
飞梦风翻絮，浮生浪卷萍。
西尘黯沈日，双照泪荧荧。

干为天兮为圆，有时兮不然。
醒复醒兮日月皆为之右转，醉复醉兮天勿为之左旋。
骛遐观兮北睨，敛孤照兮南{目延}。
天下有道则庶人不议兮，夫何波浪之弥漫。
柯栾栾兮我眄，松萧萧兮我抚。
阿衡去我兮已远，我独歌兮独舞。
化无舆兮曷乘，尽无宅兮曷归。
今茫茫兮何是，昨莽莽兮何非。

是灯非草𦶟，亦非以膏滋。
又非似瓶贮，亦非似盘擎。
自灵府踊出，眼界现光辉。
随高下岩谷，以至杳霭外。
然祈近眉睫，倏出寻丈间。
亦有本无睹，启发悲悔心。
发心不须臾，所见亦如是。
暂发俄即退，终亦不可得。
二人或并处，所见各一境。
以至五六辈，亦复五六种。
人心如人面，是灯亦如之。
譬如有目人，皆见当空月。
目有昏明异，月亦分昏明。
或有目眚者，随眚作光相。
不幸无目者，元未尝有月。
大智慧光明，遍满河沙界。
何独不见灯，亦复不见我。
何独不见我，总不知所见。

是灯非草𦶟，亦非以膏滋。
又非似瓶贮，亦非似盘擎。
自灵府踊出，眼界现光辉。
随高下岩谷，以至杳霭外。
然祈近眉睫，倏出寻丈间。
亦有本无睹，启发悲悔心。
发心不须臾，所见亦如是。
暂发俄即退，终亦不可得。
二人或并处，所见各一境。
以至五六辈，亦复五六种。
人心如人面，是灯亦如之。
譬如有目人，皆见当空月。
目有昏明异，月亦分昏明。
或有目眚者，随眚作光相。
不幸无目者，元未尝有月。
大智慧光明，遍满河沙界。
何独不见灯，亦复不见我。
何独不见我，总不知所见。

是灯非草𦶟，亦非以膏滋。
又非似瓶贮，亦非似盘擎。
自灵府踊出，眼界现光辉。
随高下岩谷，以至杳霭外。
然祈近眉睫，倏出寻丈间。
亦有本无睹，启发悲悔心。
发心不须臾，所见亦如是。
暂发俄即退，终亦不可得。
二人或并处，所见各一境。
以至五六辈，亦复五六种。
人心如人面，是灯亦如之。
譬如有目人，皆见当空月。
目有昏明异，月亦分昏明。
或有目眚者，随眚作光相。
不幸无目者，元未尝有月。
大智慧光明，遍满河沙界。
何独不见灯，亦复不见我。
何独不见我，总不知所见。

是灯非草𦶟，亦非以膏滋。
又非似瓶贮，亦非似盘擎。
自灵府踊出，眼界现光辉。
随高下岩谷，以至杳霭外。
然祈近眉睫，倏出寻丈间。
亦有本无睹，启发悲悔心。
发心不须臾，所见亦如是。
暂发俄即退，终亦不可得。
二人或并处，所见各一境。
以至五六辈，亦复五六种。
人心如人面，是灯亦如之。
譬如有目人，皆见当空月。
目有昏明异，月亦分昏明。
或有目眚者，随眚作光相。
不幸无目者，元未尝有月。
大智慧光明，遍满河沙界。
何独不见灯，亦复不见我。
何独不见我，总不知所见。

结庐在溪上，触目皆可娱。
嗟予亦何为，悠悠事征途。
乡闾驾言归，计日抵旧庐。
春风百花老，遶屋桑柘疏。
念无肯来人，门庭日荒芜。
之子独有期，犹以雨意拘。
人生感离合，恶怀固难舒。
寄言我怀人，念我当焉如。

六合尘昏谁汛扫，秦王功业成横草。
后裔居安不虑危，欲向温柔乡里老。
渔阳金鼓动地来，羯胡本非刘石才。
若为二十四郡守，如振槁叶弹浮埃。
皇天悔祸见星纪，太白入月胡当死。
英英李郭为时生，济世何须识丁字。
祅灾已去瑞庆来，何人大笔书丹崖。
南□犹自颂声作，中天想见氛祲开。
遗文三复堪悲慨，兴废浑如目前在。
咄哉误国高将军，犹叹两京作斤卖。

簿书尘涴人，高士莫肯顾。
我穷敢言高，糊口随所遇。
一遭猿鹤嗔，讵能虫鱼注。
读礼尺不盈，披易体忘互。
案惟朱墨尘，吏执符移付。
催科本虽拙，勉强亦备数。
有时迅檄来，又办走长路。
名山谩在眼，俗驾不容驻。
兹游岂无意，发兴亦已屡。
心知江山奇，远目当与寓。
冠裳裹病躯，汲汲忘旦暮。
今日复何日，从君举幽步。
柳深尚藏乌，水浅可立鹭。
离离网举鱼，隠隠舟横渡。
登临得胜地，一览万景聚。
况远城市喧，无复尘埃污。
六籍烂星罗，百氏纷云布。
窗虚明照人，几浄寒生雾。
仰止夫子堂，敬诵昌黎句。
文章何足言，道义有真趣。
由来重儒学，所贵通世务。
恨我拙且迂，浪奉先生屦。
明朝九衢尘，回道迹已故。
重来定何时，诗就发如素。

斯文从昔患多方，今日因公晦复光。
心法祇传书一卷，文华那用纸千张。
窗前草色沿阶翠，川上波流极目长。
此意更须公指示，后来□□月无忘。

湖面花开映绿波，当年曾听采莲歌。
垂杨拂地云临水，举目令人感慨多。

小立烟波上，江湖兴未忘。
败梧风舞叶，寒菊露滋香。
目逐去云断，愁随流水长。
莼鲈秋正好，飞棹访沧浪。

西来江水浮天远，卧看飞鸿入杳冥。
云过有山皆点点，潮回无地不青青。
风光浩荡连淮海，气象高寒近日星。
醉里不禁频极目，敔峰如黛涕先零。

名山推北固，乘兴一登临。
古庙稀人语，虚堂响树音。
江涛堪寓目，禽鸟足娱心。
坐卧言归晚，前村月满林。

滕王高阁已尘埃，故老犹传结构材。
南浦寒潭秋月浅，西山爽气晓风开。
韩公碑碣生苔藓，王子文章没草莱。
举目章江多落寞，萧萧云树总堪哀。

方今士习叹卑微，宫墙何者切瞻依。
祖君守中来倡导，群材就法识趋归。
夙昔风标矜独步，文坛立帜能直树。
论文角艺日无虚，雅会名流常脱屦。
文旌揽胜英风扬，击钵吟成冠词场。
芙蓉出水成高调，牛斗直射莹精光。
一毡暂屈萍藻渌，相契同官洵迈俗。
贤宰鸣琴逸韵飞，少尹哦松音调续。
无殊畹芷与湘兰，斋头苜蓿共盘桓。
撷秀台前开宴会，合芳亭下结新欢。
倡酬互见珠玑落，起弊扶衰金石药。
名篇大半宝丰年，可以疗饥兼济涸。
自惭樗栎薄高林，毕生荏苒叹浮沉。
登陟名山应拱手，临流胜水每萦心。
但遇瑶编称汗漫，目动神惊骨髓换。
表扬前哲本愚衷，敢谓博名标月旦。
蒙公诗赠率天真，犹观大匠作舆轮。
法律岂惟超近日，风神抑且过前人。

吕梁篱落走鸡豚，小泊扁舟日已昏。
极目黄流来汴泗，有情明月匝烟村。
堤长柳密巢归鸟，水急风高浪打门。
此去彭城知不远，凭今吊古我思存。

一涧无人测水源，闸开石面泻奔湍。
建瓴已自惊凡目，机锦那铺涧底看。

瞿塘一门江水倾，群趋激射随奔鲸。
舟车冠盖凑蜀道，孰问张丈联殷兄。
相逢来往问地主，太守讵敢忘将迎。
白崖候馆久茅𫈵，近即野处披榛荆。
屏修启剔作庐舍，夙戒里旅迟留行。
有如绶馆及郊劳，举国定制谁先鸣。
钱塘鄙人何所似，抵掌自视鸿毛轻。
食焉抑畏堕偷懦，泛观彼己同虚盈。
山溪水浒肆登赏，靡识杰阁夸峥嵘。
朋从簪盍得众隽，麈谭冰释欣初晴。
鼎新赞我筑斯馆，栋宇不贵朱连甍。
入门便足庇风雨，揭榜却借江郊名。
时哉莲幕有嘉客，落笔能令风雨惊。
联篇累牍溢我目，粲花丽藻舒我情。
人生悟合良快意，胡为四美嗟难并。
日光天际发丰蔀，此去可并依离明。
直排阊阖出滟滪，肃肃东首歌宵征。
循崖履坦竟无阻，为君留取能诗声。
此榜与诗傥不朽，此馆想同江水清。
我来岁月愧销缩，整缨辑屦图归程。
遗名肯复计身后，谨愿第虞槃水擎。
始终感慨遇僚友，遂事且喜相须成。
勉旃功业早期就，发轫自是天衢亨。

许嫁女始字，昔人良所钦。
此身有所属，安得强委禽。
嗟哉乃翁愚，弃盟欲重寻。
死生还复合，世谓遂初心。
谁知彼寒女，义烈动芳襟。
顷来已一惭，厚愧方在今。
正性不负物，临流殒千金。
我来吊丛祠，目眩寒潭深。
凄凉一川上，行客闻知音。

占胜地，胜地难摹写。
二水护城闉，千山带林野。
山林郁苍苍，千里遥相望。
括苍转晓色，九峰含夕阳。
危栏压雉堞，嘉名寄文章。
阴晴阅变态，昼夜无故常。
郊平涨潦渺沧溟，渚回澄波萦素练。
霁后遥岑历历分，雾中叠嶂蒙蒙见。
增远目兮双明，含清辉兮四面。
奉分星之肸蚃，切宸居之眩转。
邦人来此意以恭，客子临之游欲倦。
神莫睹，敬先通。
言有尽，兴无穷。
烟笼野以浮碧，浪射霞而涌红。
连赤松之佳气，过三洞之罡风。
仰层阁而跂翼，俯浮梁而卧虹。
数征帆而引兴，瞻倦翼而省躬。
接弦歌之盈耳，震鼓角之凌空。
洪钟发天半，清磬入云中。
英灵降神异，膏腴生物丰。
清绝兹楼景，佳哉冠江东。

掞英词，英词有微意。
怀章恋双阙，吟情深六义。
秋月清可依，春风惠无私。
草桐感霜露，鸿鹤伤羽仪。
解玉佩，去朝会，驾朱旛，张皂盖。
张盖非不荣，解佩难为情。
青緺矫浊侈，锦帐怀休明。
邦衣未容褫，况值佳山水。
时来一登临，清旷豁千里。
既为兹土愁，复云兹土美。
揖林壑，俯清沦，摛锦绣，歌阳春。
天球鸣兮朱弦奏，朱弦奏兮玉律新。
灵均渊源，建安风度。
参众体于柏梁，接遗声于楚赋。
值重光，叹盈缺。
曳长裾，怀散聚。
想西园兮不复游，典南尉兮未能去。
薄淮阳之见疏，幸浮邱而来顾。
非流落以为患，谅热中而怨慕。
景入咏以增辉，诗因楼而得趣。
嗟暗投于拙目，指微瑕于宝璐。
高文一何寥，绝境亦难遇。
子期久云亡，蚍蜉祇撼树。

出新奇，新奇震吴越。
经营得要领，呈露入轩闼。
迢迢括苍山，虬龙南北环。
中含七邑壤，下注溪流湾。
昔楼已据胜，今楼与名称。
东西倍轩豁，高下增比兴。
极目送朝宗，目穷波未穷。
万里出寸碧，千里来雄风。
地迥月偏蚤，草绵心易忡。
窗影射朝白，檐牙留晚红。
村村辨回互，树树分玲珑。
长烟低抹岸，远水浄涵空。
云间无迅翼，天末识归篷。
轮奂睹新作，邦人胡不乐。
憧憧绝纷扰，寂寂宜淡泊。
溪响答棋声，云影入杯酌。
守澄心自知，客至意亦宜。
哦诗句易得，凭槛坐忘疲。
垂名千古地，一朝风景异。
楹桷压闾阎，邱壑输胸次。
清游未渠央，吾民那可忘。
词章贲高阁，前后两甘棠。

雪垂垂，迥野望中奇。
冥迷一色混，琢镂万般宜。
严风初作意，爱日为收曦。
千山淡若惨，万壑冻无姿。
同云忽沍合，飞絮渐分披。
漫天历乱落，洒槛横斜吹。
粉浸两溪浪，琼削千林枝。
素虬桥枕渚，冰柱瓦流澌。
田种皆雍伯，弦绝非子期。
沙头雁影灭，城角鸟声悲。
烟孤辨村墅，天沈迷酒旗。
爱登楼之纵目，忘起粟之侵肌。
忽愁容以暂开，漏朝晖之照瞩。
射积素之峰岭，认微波之溪谷。
灿垂檐之明珠，烂开府之群玉。
凛暮寒而复凝，洒夜声而相续。
靓开阖以多端，玩朝昏而未足。
孤松气独刚，百谷土增沃。
积阴那可久，见𪾢深所欲。
白雪与阳春，愿赓郢中曲。

十年萧萧去武林，橐中唯有谪仙吟。
君今失意还山窟，少陵诗集如明月。
自怪平生每相似，穷愁嗜好亦如许。
饭颗山头旧相逢，安得娟娟同处所。
故人语我明年冬，或骑大马长安中。
或倚书楼头如蓬，即见双剑终然同。
我闻此语欢且剧，视君状貌如其笔。
两目津津可终遁，此物应藏月鱼室。
月鱼文字非时好，已问菟裘吾将老。
绿烟亭下黄花时，两手抱取归柴扉。

深夜步秋檐，明月照石阶。
所忆不可见，乃爱徒兴怀。
我欲挂天帆，长江风浪摧。
我欲跨绿耳，苍林烟雨回。
只有坐长想，佳人安在哉。
何时觌来袂，双目冏冏开。

平明眺远目，苍波吐红暾。
已瞻大鳌网，复瞩鸬鹚门。
宿酲虽已解，衫襟犹酒痕。
凭陵不可羁，往往天欲扪。
却忆去年时，舟役劳朝昏。
幼妇带桎梏，嚼饭不敢吞。
今年复此役，溪山恣讨论。
为有陶元亮，心胸如阜坤。

倾城误人身，嗟哉难具陈。
请君试侧耳，听妾歌其因。
妾初未筓学新妆，肌理玉雪眉黛长。
融怡窈袅销金裳，态浓意远夺目光。
当时见者心为狂，共谓绝代惊非常。
拟思昭阳奉君王，三千宠爱一身当。
宁知事大缪，嫁作荡子妇。
空闺独宿度芳华，蓬首乱鬓颜色朽。
四海十年不相闻，一朝归来新闲旧。
新闲旧，妾何有，摈妾不使侍箕帚。
佳人多命薄，是事君信否。
倾城误人身，古来唯有李夫人。
延年作歌帝所珍，贮之金屋荐华茵。
宠光杂遝疏弟昆，将死掩面留余恩。
千载不复见，言之涕沾巾。
倾城误人身，此曲哀怨何可听。

客从南方来，报我天童老。
撞破太虚空，全身入荒草。
而今子细思量，令人哭不成哭笑不成笑，寥寥目断千峰晓。

饥寒傍人门，面目自可憎。
为善得长贫，天理疑难凭。
狂谈取富贵，易若阶而升。
吾实畏鬼神，勿谓吾无能。

枯藤久靠壁，双脚殊蜷跼。
日长无往还，午醉睡初熟。
谁与来剥啄，一马挟两仆。
翩翩张公子，得得访茅屋。
别来今十年，高谊惊绝俗。
功名付兄弟，冠裳畏羁束。
多君殊不凡，爱我常易足。
呼儿取酒斟，草草具肴{艹敕}。
剧谈连昼夜，何止伴幽独。
结为山水游，策蹇相追逐。
滁阳三日程，山路颇诘曲。
好风吹雨霁，发轫自幽谷。
至乐闻金声，非丝亦非竹。
沉沉柏子潭，神龙所栖宿。
旱干祷辄应，云雨手翻覆。
路转醉翁亭，酿泉漱寒玉。
堂堂四公像，再拜敢不肃。
虽云斗大州，盛德继来辱。
凛然生气在，遗泽被草木。
梵宫最高处，俯视山矗矗。
境圣人乃凡，野僧才五六。
碑崖烂文字，骊珠混鱼目。
老眼眩生花，往往难尽读。
吾能领其要，正自非匆促。
回途遂南首，夜就汤泉浴。
清旷旧书房，怀人今鬼录。
人生贵适意，百岁风中烛。
所恨多别离，安能似麋鹿。
兹游讵难再，后会尚可卜。
纪行因赠行，归装慰羞缩。

连山春雨来，径滑不容足。
行人相攀援，泥泞及马腹。
欲往不得前，野店可投宿。
朝来天宇佳，笑语闻童仆。
宣城半程耳，山路听诘曲。
自别贤主人，三岁如转烛。
应烦倒屣迎，喜气见眉目。
新堂几日成，春酒此时熟。
珠玑倾锦囊，尘埃拂楸局。
上饶千里远，策蹇许追逐。
北归预可料，诗作牛腰束。

岷江西来会众水，峡束奔湍吁可畏。
长年三老更相贺，舟到夷陵若平地。
宁知市朝车马尘，仕路风波尤畏人。
急流往往捷有神，滟滪瞿唐何足云。
祇今四海滔滔是，未省几人知此理。
君侯不与世沉浮，家有新堂名至喜。
武昌重镇居上游，云屯禁旅皆貔貅。
君侯智略谁与俦，天子久宽西顾忧。
令严将士无骄色，玉帐昼闲人语寂。
中斋一榻净无尘，自炷炉香读周易。
有时领客尊酒同，雅歌投壶双颊红。
门前官柳摇春风，想应目送天边鸿。
狐兔中原须尽扫，功成身退天之道。
角巾归路飏轻舟，童仆懽迎人未老。

旧岁见君殊草草，怀抱今来各倾倒。
新来正好数相寻，束装却向山阴道。
千岩万壑秋更奇，候门儿女望君归。
扁舟此去来何时，莫待梅花开北枝。
故人问我凭君说，满目穷愁生事拙。
秋禾未得补饥疮，万一飞蝗作檀越。

歌喉宛转变鸣禽，载酒曾同花下吟。
寒潮不应宿渔浦，挑灯还忆夜深语。
十载故人谁似君，便拟卜邻桑柘村。
青钱未办归期远，满目春山空秀婉。
有酒何须身后名，高轩未必如徒行。
朝看桃杏发红萼，晚来风雨嗟零落。
寻幽选胜不应迟，百岁光阴能几时。
问君何日憩奔走，忍令春色成乌有。

俗子贪钱如食蜜，幽人爱竹如种玉。
君家大隠城一隅，万个深围数间屋。
阳春不住长儿孙，犊角猫头还满目。
却恐繁阴碍风月，童奴时取供肴{艹敕}。
朝来想挂北窗坐，应念先生食无肉。
故遣此君来起予，斓斑嫩箨森盈束。
先生饥肠非雷吼，米糁盐酰羹杞菊。
急呼瀹釜然枯薪，殷勤留客晨炊熟。
不羡侯家五鼎烹，得此一饱万事足。
客去关门听雨眠，枕上诗成翻水速。

城外江山好，楼前市井喧。
登高明远目，直北望中原。
济世原无策，伤心不忍言。
唯余忧国泪，还共水潺湲。

弟妹今安在，飘零各贱贫。
诗成难寄远，目断更伤神。
风俗殊方异，交情白首新。
辛勤营一饱，愧此百年身。

别来身世转乖违，老病交攻若有期。
目力半昏难结字，心情全懒罢吟诗。
鱼沉湖海无书日，犬吠柴荆有客时。
三迳莫嫌犹寂寞，地偏花木得春迟。

贤圣何曾时一中，扁舟但困打头风。
按田外叹裹粮乏，还舍内嗟瓶粟空。
论事时遭瞋目视，催科隔绝满堂烘。
匆匆结束又西迈，望眼却随黄鹄东。

登高长是易销魂，多病新来目更昏。
强引儿童追节物，久拼身世任乾坤。
江风冷拂乌纱帽，篱菊香浮老瓦盆。
回首西湖如昨日，交游凋谢不堪论。

萝衣晴带护烟蓑，楚国狂夫尚作歌。
石影到溪千丈劲，藤痕入目八分多。
泉分小白山中雨，衣取云门寺顶荷。
洞口樵人谁语汝，茶过相遇更相过。

不到庐山辜负目，不食螃蟹辜负腹。
亦知二者古难并，到得九江吾事足。
庐山偃蹇坐吾前，螃蟹郭索来酒边。
持螯把酒与山对，世无此乐三百年。
时人爱画陶靖节，菊绕东篱手亲折。
何如更画我持螯，共对庐山作三绝。

颇怪诸生籍奉常，寂寥科目岁年长。
只今五桂名犹在，恐有孤桐曲未忘。
学校规模新壮丽，江山意气久徊翔。
分光肤使青瑶句，收拾风霆唤阿香。

平生孔明，称慕莫及。
像见忠简，懦夫有立。
横流砥柱，万里长城。
欲奋空弮，以植危倾。
猛将敛手，气指目使。
谁知此公，亦裳布士。

九华北兮濑东，石畏硊兮屈盘。
谁此游兮万顷，初禹凿兮何年。
窈其深兮莫测，微波涌兮沦涟。
民连甍兮渚居，矗百雉兮造天外。
涵青青兮几城，混金碧兮中边。
羌予行兮酷暑，修途邈兮回邅。
埃迷目兮眵昏，仆马瘦兮踬颠。
若有人兮扁舟，破菱荷以径前。
接予袂兮俱往，欲驾我兮登仙。
与汝钓兮空明，鱼杂龙兮藻荇青。
与汝浴兮靓深，悲风度兮秋涛生。
与汝游兮嵌岩，骇鸥凫兮争翾。
与汝望兮茫冥，若有无兮飞烟。
水一去兮入海，问此程兮数千。
指蓬莱兮一发，有安期兮偓佺。
紫贝阙兮珠宫，笑纷卑兮尘寰。
沆瀣饮兮芝餐，盍轻举兮蜕蝉。
嗟吾生兮穷屯，履平地兮奔湍。
心炯炯兮犹在，愿脱屣兮人间。
青枫老兮欲丹，露溥溥兮山寒。
吾何归兮日暮，寄此怀兮江之南。

世无良乐久，骥足谩驱驰。
尚喜心无愧，渠忧人未知。
尘埃浑眯目，魂梦识佳时。
好在张仪舌，男儿讵可期。

目切云垂望，心驰枕扇凉。
两年违色养，七夕又他乡。
坐想斑衣戏，胡为捧檄忙。
何人翟方进，将母冠岩廊。

几日凝空雪未阑，江头乘兴一凭栏。
瑶池宫阙连天迥，琼圃山川特地宽。
极目龙沙千里远，倚空冰柱数峰寒。
望中浑觉蟾宫近，便欲乘风寄羽翰。

山头笑语落千家，晓入登临引暮霞。
极目未应烦笏拄，招朋端不羡鱼叉。
归来皓月明于烛，睡熟黄䌷卧放衙。
幕府官闲诗思敏，赓酬亹亹笔生花。

荒凉篱落露华清，菊为重阳特地荣。
奔竞鬭心知戒在，疏迟懒性习闲成。
偿秋为子添秋兴，见晚知谁恨晚英。
赖有南山陪旧望，悠然目极与云平。

自怜疏拙百奚宜，不省胡颜可媚时。
驰骛功名非我事，欢娱菽水祇心知。
风姿故陋难施粉，面目堪憎正类倛。
惟有灵台亦裴度，到君明眼不能欺。

小验文场粗慰心，读书从此更谆谆。
要令大敌尤能勇，须索新功又过人。
得力无过亲翰墨，致身端可上星辰。
秋风春浪鳌头好，拭目吾宗尽国珍。

畴昔交情一辅车，年来造物且乘除。
论文谁共肺肝语，道旧空传咫尺书。
半岁不堪心鄙吝，一樽聊得语踌躇。
匆匆又作相违恨，愁绝临风送目初。

冥心观宇宙，孰是同与各。
夜旦无反恶，日出星河落。
此有齐人瑟，彼有荆人璞。
嗟余耳目短，岂故重然诺。

言诗必南雅，自郐吾无讥。
嗟余生已晚，观人以观诗。
人情日变化，往事十九非。
相从饰边幅，欲语怀衔羁。
久不见官寺，下与家人夷。
渡江六十年，得此心目疑。
早从诸公游，晚佐一郡治。
居尝陈谊高，动与作吏违。
大白浮朋簪，单车款民扉。
多文虽素履，用拙真良规。
二年意绸缪，一别事渺弥。
有酒公不饮，赠言我何裨。
穆穆清朝班，佥曰尚德宜。
何妨著此翁，衣冠皓须眉。

大有扛鼎力，小有挈瓶智。
谁当顿八纮，举以掩众器。
煌煌一百年，此道最宏被。
虽跻三事尊，亦起一艺试。
或云科目弊，此语复有味。

春晚得新霁，草木日夜绿。
阳光初蔽亏，野暝或单复。
美人浮湘波，领此入蓬屋。
故放归帆迟，更呼渔火续。
穷探物精华，尽付诗凡目。
忆昨欣晤对，令我忘休沐。
剧谈酒行希，危坐兵卫肃。
相思正倚楼，所寄忽累幅。
瑰辞堪买贫，轶韵和难属。
自从楚骚兴，悲些逮差玉。
后来数唐人，款乃岩隈宿。
世无梁昭明，斯文又谁录。

纷华有心说，艳美得目送。
越在篁苇间，顾使诗兴动。
诗人被花恼，尽日手自弄。
愁吟日不足，又作栩栩梦。

先人手所种，家在何处村。
自别此堂堂，不知几寒温。
盍归封植之，岁岁为此言。
老如雾中看，正恐目力昏。

涓涓自空来，霏霏复不见。
安得自尤物，使我耳目乱。

我自三山失马余，君方千里问津初。
衣冠万室催科易，礼乐元戎节目疏。
谨勿向人征外事，只须着意访奇书。
一年正好榕阴密，丹荔黄蕉奉版舆。

旌骑收人迹，簪绅杂道流。
引杯忘日永，得句与山幽。
行在今当路，中兴此望州。
为将登览目，着处访边筹。

来涂蓝缕雪埋人，三百于今又六旬。
奏课定应书下下，班春聊复喜津津。
余蔬被壤农亡恙，茂草连扉盗自新。
曳杖鹿头时极目，炊烟齐起两州民。

借无舟楫亦褰裳，目断蒹葭水一方。
今夜不来同剪韭，隔山明日事茫茫。

欲课民庸元道州，欲评人品马少游。
居无一事可切齿，荐有三公方掉头。
送公历阳令我愁，目断宾雁书沈浮。
识与不识涕泪流，人世安用须封侯。

鄞川旧有船司空，小亭晚望江之东。
父老犹能理前话，无钱无木人无功。
风流已往四十载，水仙木犀徒自红。
吾尝夜看司空集，元符上书入邪中。
岁月蹉跎今几许，俯仰一身随转蓬。
自尔怕道四明守，讵有律吕为始终。
易系后谱此时有，又得刚说来发蒙。
鲁人猎较亦猎较，复使妙句追飞鸿。
朅来海头四阅月，尘埃满袖生{毛蒙}{毛童}。
平生执鞭所欣慕，追寻故迹得数弓。
超然之名犹可想，海气微茫日未昽。
越中岂是不好事，别乘皆贤心已{忄充}。
场官缱绻真我友，欲来卜筑祠此翁。
大书特书景迂号，庶几遗躅常清通。
簿书期会目前耳，此意当令齐洛嵩。
丰公室外草芃芃，了斋却埽耳若聋。
当时二士相游从，夜阑太息非为躬。
年运而往将溟蒙，后辈风□□□□。
薄材微宦犹未工，尸祝越俎自忡忡。
谁图遗像寘学宫，时与先儒相磨礲。
却归金华守吾宗，端坐不出固其穷。

群书乱插架，荏苒忽忘年。
归来谁谓必，拂拭复茫然。
圣远道难继，事变如山连。
寒夜煨芋栗，炎天浮藕莲。
时与旧朋俦，曳杖访林泉。
忽来朝市中，岁月复推迁。
一朝忽南去，道里有余艰。
韶阳号善地，九龄亦称贤。
杜门省愆咎，夙夜问周旋。
异时归故里，拜扫明招阡。
目力傥未衰，庶几守遗编。

绿杨几枝插平沙，柔梢袅袅随风斜。
红绡去地不及尺，锦袍壮士斫鬃射。
横磨箭锋满分靶，一箭正截红绡下。
前骑长缨拖绣球，后骑射中如星流。
绣球飞{石昆}最难射，十中三四称为优。
元丰策士集英殿，金门应奉人方倦。
日长因过卫士班，飞骑如云人马健。
驾幸宝津知有日，穷景驰驱欣纵观。
龙眠胸中空万马，骇目洞心千万变。
追图大槩写当时，至今想象如亲见。
静中似有叱咤声，墨淡犹疑锦绣眩。
闲窗抚卷三太息，五纪胡尘暗畿甸。
安得士马有如此，长驱为决单于战。

人生自古悲别离，别离今日何足悲。
试问今日行者谁，鄞江名族真男儿。
虬须燕颔躯十围，凛凛端有熊豹姿。
毅然刚立不怒威，笑视鼠辈何脂韦。
州县小试囊中锥，政绩今在众口碑。
姓名通籍黄金闺，便泛王俭红莲池。
平时幕府多素尸，坐縻公粟遨以嬉。
只今方当多事时，正要名士同驱驰。
森森百万虎与貔，荷戈分驻淮东西。
两淮千里双使麾，幕中僚吏皆擢犀。
惟公婉画明蓍龟，辩如悬河不可堤。
胸中武库深难窥，决策固有堂上奇。
朔风吹空黄草齐，正恐秋高胡马肥。
万人相顾目睽睽，见公此去多腹非。
公独幞被行不疑，单车西去征马嘶。
平生气槩冲虹霓，恨无尺棰笞羌夷。
方今天相中兴期，黠虏戴头来边陲。
愿公速蹈功名机，匈奴不灭何家为。
出门千里何足辞，但愿满引金屈卮。

三高之风天与高，三高之灵或可招。
小山以后无此作，具区笠泽空寥寥。
几从垂虹荡双桨，寓目沧浪独怊怅。
笔端不倒三峡流，欲遽招之恐长往。
前身陶朱今董狐，襟抱磊落吞江湖。
瑰词三章妙天下，大书深刻江之隅。
我来诵诗凛生气，若有人兮在江水。
扁舟独钓脍鲈鱼，茶灶笔床归甫里。
先生固是丘壑人，只今方迫功与名。
谢公捉鼻恐未免，便看林薮生风云。
他年事业满彜鼎，乞身归来坐佳境。
不嫌俗士三斗尘，容我渔蓑理烟艇。

扁舟百里莲城回，青山中断立两崖。
清都虎豹隠不见，但见阊阖排云开。
峰回失喜大飞瀑，声震万壑惊春雷。
掀髯目极九霄外，玉虹千丈飞空来。
一冬青女靳天雪，不知聚此山之隈。
传闻神龙卧其上，宝藏击碎真琼瑰。
胸中先自无尘埃，到此更觉心崔嵬。
天风为我噀空翠，春水泻入骚人怀。
谪仙曾来写胜句，刘郎又为开天台。
我惭笔无挽牛力，醉墨满壁谁为裁。
或言龙湫更奇绝，雁山高处深云埋。
我方携筇往寻访，未知比此何如哉。

鲍侯年少老文学，艺苑优游富耕获。
胸中涵养自成趣，妙处正恐儿辈觉。
我惭门巷非尺五，字欲问奇谁与榷。
开樽竹院望同醉，遮眼脑脂何太虐。
团𪢮十客踏雨来，相从不负东风约。
投壶雅歌了无恨，祇恨车公一前却。
海棠春深照眼明，风物融融悟非昨。
从教雨洗烟脂淡，小摘何妨供把握。
夜阑烧烛照春睡，靓妆如在结绮阁。
墙头西望烂蜀锦，嫣然一笑无声乐。
飞红点地绣作茵，正须席地天为幕。
要知富贵出天姿，艳杏夭桃何足录。
主人小筑真好事，肯学区区专一壑。
洞门不锁要客来，笑君大似羊公鹤。
雨余珠泪色惨凄，一顾正嫌无伯乐。
忽惊新诗来叩门，妙语天然不烦琢。
坐中传观字欲漫，我竖降幡甘面缚。
清明已过雨不休，云雾犹屯四山脚。
揩摩病目不应迟，及此红英半零落。
枝头尚有未开花，纵已离披亦何恶。
知君既负西岑游，可使一春终落寞。
会须来此共赋之，正要重闻诵新作。

乾道癸巳冬，此邦我经行。
郁攸气未殄，千家真赤城。
来访临海令，瓦砾纷纵横。
翘然三尺高，问是戒石铭。
徘徊重太息，更闻愁叹声。
试询来者谁，共言令姓彭。
我时语傍人，此邑其将兴。
迨予来赘倅，客馆方暂停。
夜闻箫鼓沸，听事先落成。
起望轮奂美，壮观耸连甍。
百堵日以作，斧斤喜丁丁。
层楼庋敕书，两庑环中庭。
久乃游其间，宏大使我惊。
位置既深稳，斲削仍攻精。
田里不知役，纤粟无输征。
安得屋朗朗，突兀有宁馨。
退食不苟处，扁榜皆佳名。
中虚物自照，政平由心平。
穉柏已可悦，况有贤弟兄。
小亭真吏隠，县拥高山青。
琴堂虽增旧，此意宜细评。
智调天下理，夸言笑后生。
大弦可以急，小弦恐弗胜。
举意属俄顷，立欲如所营。
手足民无措，吏奸益相乘。
不如疏节目，示以信与诚。
施行有次第，幽远无隠情。
上下始相应，温和亮以清。
子贱意不传，仅许胜戴星。
彭令盖得此，所以千里称。
此非以政学，渊源甚分明。
行矣解印去，众心已先倾。
太守荐之朝，一鹗飞青冥。
傍无蚍蜉援，日夜思归耕。
我无荐贤柄，直书气填膺。
安得采诗官，取以彻明廷。

吾翁积德厚，九子官其六。
不幸失三人，孤嫠纷在目。
三弟尚白丁，升沉犹未卜。
吾人扶门户，参立如鼎足。
脱死忧患余，偏亲须水菽。
阿连先着鞭，去去长江曲。
弱冠承赏延，十载荷衣绿。
闲关困家食，才就五斗粟。
要知官无卑，豪发当畏肃。
督耕两大圩，受输十万斛。
处之诚未易，勉旃直自勗。
执别动万感，酌酒再三祝。
吾子素解事，涉世要未熟。
意行须揆理，言轻恐招辱。
王事究一心，言玷复三复。
细行累大德，阴财损阳禄。
岂惟赠尔言，余亦每自恧。
公余稍有暇，更取故书读。
行矣更自爱，家声要人续。

天清无云秋气明，好风丛桂传芳馨。
乃于此时送君行，江空目短难为情。
蚤从两川驰大名，眉宇莹彻春壶冰。
语辄倾倒心地平，大篇小篇韶钧鸣。
寿皇一见喜不胜，璧水道山照群英。
潼川题舆远有声，痛洗盐䇲疲民醒。
天子呼来再登瀛，典领著作承明庭。
绝域往陪苏子卿，马上谈笑胡人惊。
归来期君侍西清，胡为西去谋专城。
士友重叹君不譍，视此进退秋毫轻。
洋川风物天下称，文翁流咏人载赓。
当时犹待郡政成，君今未到意已倾。
岢峩大艑秋江澄，图史万卷鸥与盟。
残编断轴恐飘零，数辈装潢手不停。
我亦重来预彯缨，三日不见鄙吝生。
况此掺袪将长征，欲挽不留鸿冥冥。
赐环勿惮万里程，江山多助笔纵横，黼藻王度扶中兴。

山高最难图，意足不待大。
尺楮眇千里，长江浸横翠。
画家杂云烟，戃恍徒意会。
苟或森三尺，便若俗子对。
此画格律严，兴寄独超迈。
洗眼映窗明，妙处乃不昧。
流泉见原委，著屋分向背。
推车度危桥，指路向关隘。
轻舟最渺茫，浦屿如有待。
山棱瘦露骨，汀洲横若带。
木叶黄欲脱，秋容俨然在。
霜余无片云，历历数沙界。
搜寻目力疲，欲赋无可柰。
近山才四寸，万象纷纳芥。
欲识无穷意，耸翠更天外。

阿连少也爽，孤立生气焰。
壮年淬词锋，倾心事铅椠。
胶庠困虀盐，世科终稳占。
再兴连桂堂，尔祖真不忝。
况将尉东白，士友尚歆艳。
惟我爱子深，老矣犹不厌。
固知为子喜，颇亦动吾念。
赠子当以言，苦口当针砭。
此邑子旧游，历历数行店。
棠阴见郎君，遗老喜窥觇。
其民最服义，情伪靡容掩。
莫恃采棒威，要使慕巾垫。
子文多立就，词采更华赡。
吾闻恃俊者，塞门差反坫。
前贤最加谨，临用更重捡。
他时可待取，天庭得锦掞。
吾家有素风，耳目久濡染。
毋庸慕豪举，助廉先以俭。
湎酒更宜戒，平地有深堑。
酣畅当有时，勿习杯潋滟。
持论毋过高，斯言却防玷。
立节毋务奇，躐等恐成僣。
外物思过分，检身但多欠。
勿嫌一尉卑，封清尚为傔。
仕途固崄巇，大要进以渐。
不须苦求知，真知奏应剡。
向来湖海豪，四十可收敛。
宁为处囊锥，莫作露刃剑。
匆匆掺祛别，鱼鲜酒方酽。
刮目待子归，罔俾吾言验。

阿连少也爽，孤立生气焰。
壮年淬词锋，倾心事铅椠。
胶庠困虀盐，世科终稳占。
再兴连桂堂，尔祖真不忝。
况将尉东白，士友尚歆艳。
惟我爱子深，老矣犹不厌。
固知为子喜，颇亦动吾念。
赠子当以言，苦口当针砭。
此邑子旧游，历历数行店。
棠阴见郎君，遗老喜窥觇。
其民最服义，情伪靡容掩。
莫恃采棒威，要使慕巾垫。
子文多立就，词采更华赡。
吾闻恃俊者，塞门差反坫。
前贤最加谨，临用更重捡。
他时可待取，天庭得锦掞。
吾家有素风，耳目久濡染。
毋庸慕豪举，助廉先以俭。
湎酒更宜戒，平地有深堑。
酣畅当有时，勿习杯潋滟。
持论毋过高，斯言却防玷。
立节毋务奇，躐等恐成僣。
外物思过分，检身但多欠。
勿嫌一尉卑，封清尚为傔。
仕途固崄巇，大要进以渐。
不须苦求知，真知奏应剡。
向来湖海豪，四十可收敛。
宁为处囊锥，莫作露刃剑。
匆匆掺祛别，鱼鲜酒方酽。
刮目待子归，罔俾吾言验。

庐山之高谁不识，欲识其真了难得。
往来山中最亲切，岭为横看峰是侧。
曾从彭蠡望山外，识得山南昧山北。
山体如如本不动，人苦求之愈多惑。
君今一堂据湓城，香炉五老皆嘉宾。
莫问后前与向背，面目还君多识真。
君今与山如故人，慎毋忽作白头新。
堂中燕坐静且寿，君其于此知吾心。

万山四塞围平陆，大为关中次为蜀。
我生东南未曾到，蜀士游从闻颇熟。
自从襄阳上峻途，高欲登天下临谷。
女娲大山塞空虚，麻线名堆千万曲。
行人一升鹿头关，下瞰平川如画幅。
幅员二百四十里，里出万缗民日蹙。
向来陕西五路兵，退守诸关疆地促。
计臣权宜重增赋，民力尚宽随所欲。
尔来因仍七十年，鬼不输钱无雨粟。
民生哀哉不堪命，外若富饶中不足。
益梓尚有繁盛风，夔峡穷民几比屋。
侧耕危获供税租，饭多稊稗无嘉谷。
朝廷谋帅弄印久，宣谕尚书剖符竹。
尚书当今第一流，翁婿相望冰映玉。
贻书挽君为此行，古人义槩非流俗。
君亦慨然挈家去，掺袪未免再三祝。
君行岂为温饱计，一举高飞快鸿鹄。
丈夫生有四方志，登览山川非碌碌。
顷为假吏到燕山，未行先取山经读。
所至访寻多得力，中原至今在吾目。
北征西征昔有赋，何肯徒行空逐逐。
子西尝因过岘首，遐想羊公欲相沃。
关右放贾眼拔镞，表留卒使痈溃肉。
试推此意向前去，到处前人有遗躅。
五丁开山果何在，赞皇筹边言可覆。
剑门石角皆北向，雪岭界天望身毒。
高皇将坛在汉中，武侯八阵留鱼复。
栈阁绳桥世称崄，威茂渡笮来夷族。
李冰离堆如底柱，大宁盐泉若飞瀑。
四路尤多未见书，买归何止三万轴。
黄松次功蜀梼杌，石湖居士吴船录。
君宜预考经行地，却随所见书之牍。
幕中便可资筹策，远业因兹增蕴蓄。
又闻渡泸不在泸南在沉黎，卭崃九折是君家世尤当知。
艺祖按图挥玉斧，大度河外等弃之。
本朝独无南诏患，一语决定无敢违。
成都郡庠千白袍，后来之秀日益奇。
周公礼殿岿然在，画像盘古继宓牺。
春秋奠谒用旧乐，想见节奏并威仪。
谈经约史各专门，学问可以相发挥。
康节遗书有传者，不惜师问穷精微。
先天仅得十二三，声音律吕无由窥。
更有异闻多细事，试因余暇质所疑。
青城大面访仙迹，普贤灵变穷峨眉。
街名棋盘路九逵，江号濯锦如污池。
古柏参天二千尺，水浒鼎立三石犀。
药有珂贝说尤诡，字书不见栮与桤。
金堂鹦鹉扫孤塔，苍溪橘柚五出椑。
嘉陵梵像为最巨，阆州城南天下稀。
少陵入蜀往来久，须行万里方知诗。
我惭寡闻言又拙，君其更为加询咨。
老我无复为世用，但当杜门待君归。
归期未知果何时，时寄尺楮宽吾思。

老龙卧海沙，觉来未欠伸。
珠光发海底，闯然目有神。
画龙不画全，必杂烟与云。
此龙未尝动，具见爪与鳞。
一龙望见之，争心生怒嗔。
奋迅勇欲前，便尔云满身。
不知出谁笔，定非尘中人。
若非亲见之，何由写其真。
云涛方汹涌，恍若渺无津。
为霖会有时，正尔良苦辛。
乃知青云高，不如寂寞滨。
深虞或飞去，十袭聊自珍。

工部丞昆丘，我生丁巳年。
比吾既逾冠，再转丞金囦。
年龄过半百，奏子哦松轩。
亲见勤小物，如彼少壮然。
受输导行费，略不取一钱。
飞糠至眯目，犹恐劳弗宣。
汝方壮有室，行行贰剡川。
地近既便亲，俸外有圭田。
惟当念尔祖，奉职罔不虔。
邑无不当问，事亦不得专。
退无为避事，进勿至侵权。
庄生才不才，其间要求旃。
去年苦旱歉，谷熟殊颇偏。
未知催科时，何取何当蠲。
二十七乡民，户口富人烟。
去天曾不远，美恶易以传。
大宁九十余，父母俱华颠。
况子勤干蛊，岂不深爱怜。
食禄须尽瘁，毋叹我独贤。
不应频往来，恃有檄可沿。
时时寄安书，何殊在目前。
秋赋已复近，公余更加鞭。
金罍喜接境，一水通乡船。
他时傥少病，尚能催击鲜。

工部丞昆丘，我生丁巳年。
比吾既逾冠，再转丞金囦。
年龄过半百，奏子哦松轩。
亲见勤小物，如彼少壮然。
受输导行费，略不取一钱。
飞糠至眯目，犹恐劳弗宣。
汝方壮有室，行行贰剡川。
地近既便亲，俸外有圭田。
惟当念尔祖，奉职罔不虔。
邑无不当问，事亦不得专。
退无为避事，进勿至侵权。
庄生才不才，其间要求旃。
去年苦旱歉，谷熟殊颇偏。
未知催科时，何取何当蠲。
二十七乡民，户口富人烟。
去天曾不远，美恶易以传。
大宁九十余，父母俱华颠。
况子勤干蛊，岂不深爱怜。
食禄须尽瘁，毋叹我独贤。
不应频往来，恃有檄可沿。
时时寄安书，何殊在目前。
秋赋已复近，公余更加鞭。
金罍喜接境，一水通乡船。
他时傥少病，尚能催击鲜。

先引护栏球子骢，九马近远俱相从。
黑驹䯄黄骓素骝，亦有笏面仍银鬃。
夏国一种青于蓝，五明错靴皆如龙。
或骖或引恣驰骤，坐觉隠耳声珑珑。
人间安得有此辈，一一必自天闲中。
不惟骨相异凡马，圉人贵介多雍容。
三花翦鬣自官样，空鞍更以香罗幪。
中间二者盖天马，齿虽已老气尚雄。
不知几出横门道，双立柳下青阴浓。
抬缰捽颔刷背膂，旋梳鬃尾摇清风。
人人生意马欲动，态度曲尽各不同。
韩生去我几百年，藻色尚湿青与红。
不知何时堕鸡林，万里远在东海东。
贾人携来得寓目，一见绝叹丹青工。
千金可买真不惜，忽复携去何匆匆。
亟令临写得形似，如此神骏那得逢。
开元内外马盈亿，色别为群从登封。
韩生所貌定杰出，七尺为騋八尺駥。
向来鶑边系金狨，归乘款段头已童。
伏枥宁能志千里，却笑区区据鞍矍铄翁。

年来吴门笺，色泽胜西蜀。
春膏最宜书，叶叶莹栗玉。
贤甥更好奇，惠我小画幅。
开缄粲殷红，展玩光溢目。
巧随砑光花，傅色湿丹绿。
桃杏春共妩，兰桂秋始肃。
赵昌工折枝，露华清可掬。
妙手真似之，臧去不忍触。
苟非欧虞辈，谁敢当简牍。
又闻乐间君，古篆颇绝俗。
并求数纸书，寄我慰幽独。

{髟/监}𩭹两狻猊，胡为到庭户。
细观画手妙，模写真态度。
意足谢繁笔，不待丹青污。
乱扫腹背毛，头足巧分布。
尨也如愁胡，眉攒眼光注。
岂惟足生牦，垂耳纷败絮。
掉尾固自若，狸奴为惊瞿。
侧耳实畏之，冲目犹敢怒。
诚知取形似，不吠亦不捕。
对之辄一笑，聊用慰沈痼。

鼻祖家住江东边，推择为吏心静渊。
朝朝趋邑过圮上，时见暗碛光煜然。
平时奉佛心至谨，建立塔庙崇诸天。
试令便介识所在，退公始得来其前。
挥鉏去沙若有物，微见铜像伤其颠。
须臾众睹全体见，端严相好巧且坚。
迎归供养备精洁，我家旧物犹青毡。
铢衣飘摇俱梵相，珠缨垂袅穿淮𧏖。
虽非丈六黄金身，他处像设无能先。
不知何人妙陶冶，底用五色增华妍。
自兹累叶永为宝，如以衣钵更相传。
是时承平最盛际，正在景德咸平间。
画工难貌天人妙，劫风不动神光圆。
益知佛教来已远，遍满震旦尊金仙。
慈悲无量应成祷，影响若与人周旋。
耳则闻音目可观，此有妙理谁能诠。
宝光焰焰拥身后，贝花叶叶俱成全。
顶戴天冠工莫及，中有一佛立不偏。
有孙是为乡先生，决科衣冠遂蝉联。
大父持丧久庐墓，曾以此事形碑镌。
起身月卿出为郡，殿上寤主以一言。
易守乡邦凡五年，宠光赫奕当政宣。
移至湖心值兵毁，精庐灰灭因亡焉。
初闻诸父话遗迹，兴叹欲见无因缘。
扬州伯父初赋归，慨念孝感如参骞。
零丁募以十万钱，里巷响应庆愈绵。
木工先为小台殿，居以古像□□旃。
后人事之加笃敬，日袅香篆长蜿蜒。
衰宗幸有此奇特，信知福利非唐捐。
安得东归奉香火，晏坐终老甘三椽。

钱塘东南一都会，西湖宛在高城外。
凿为六井引入城，唐相邺侯功尚在。
吴山横亘城中央，左右江湖尽襟带。
寒泉迸溢清且甘，发自灵源匪分派。
天目两乳龙凤来，秀气所钟此其最。
海滨斥卤润作咸，安得一泉独滂沛。
四朝驻跸八十年，民聚五方真众大。
抱瓮桔槹万夫汲，飞泉仰流筒吸快。
大旱不干潦不溢，数里赪肩竞分卖。
人言神龙宅其下，济物阴功至今在。
川泽固多资灌溉，此井犹能济阛阓。
皇家德泽如此泉，福祚与之俱不改。

易居求赋武林山，日困尘劳无暂闲。
我求挂冠欲归去，念此诗债须当还。
武林山出武林水，灵隠后山无乃是。
此山亦复用此名，细考其来真有以。
天目两乳到钱塘，一山环湖万龙翔。
扶舆磅礴拥王气，皇居壮丽环宫墙。
湖阴一峰如怒猊，势临城北尤瑰奇。
吴越大作缁黄庐，为穿百井以厌之。
从来有龙必有珠，此虽培𪣻千山余。
中兴南渡为行都，崇列原庙太乙庐。
曾因祀事来登眺，阛阓尘中有圜峤。
薰风时来洗袢暑，绿树阴阴隠残照。
我得暂来犹醒心，羡君清福住年深。
长安信美非吾土，倦翼惟思归故林。

刺史诸侯贵，春城海水边。
层城临媚景，水合数百源。
山色佳有余，云门吼瀑泉。
游山忆谢公，频游任履穿。
三寸如黄金，朱橘不论钱。
潇洒到江心，石濑月娟娟。
翠华拥吴岳，谁扶黄屋尊。
御榻在嵽嵲，佳气拂周旋。
多除南省郎，一麾出守还。
城中贤府主，今之黄颍川。
笔落惊风雨，谈论淮湖奔。
群书一万卷，分明在眼前。
老气横九州，黄鹄摩苍天。
历职汉庭久，磊落映时贤。
否臧太常议，正直朱丝弦。
东下姑苏台，戮力效鹰鹯。
谒帝似冯唐，明公独妙年。
列宿顿辉光，馨香粉署妍。
卿月升金掌，等级敢比肩。
巢许山林志，虚心味道玄。
此邦承平日，接近与名藩。
时节立复度，水旱其数然。
百谷漏波涛，狂风大放颠。
江流气不平，地轴为之翻。
人烟眇萧瑟，茅茨寄短椽。
凋瘵满膏肓，诛求何多门。
至尊方旰食，鸿雁美周宣。
平生方寸心，穷年忧黎元。
恐辜明主恩，筋力不辞烦。
晨趋阊阖内，应对如转环。
制可题未干，御札早流传。
斯人亦何幸，已闻动行轩。
滞务兹一扫，烦苛法令蠲。
抚养甚分明，连樯并米船。
蜂虿不敢毒，歌笑轻波澜。
骄阳化为霖，江鸣夜雨悬。
公镇逾岁月，人安若泰山。
且如今年冬，祁寒为之暄。
萧萧理体静，迥出诸侯先。
何时降玺书，谁能叫帝阍。
丝纶实具新，载渥照乾坤。
借问今何官，蓬莱汉阁连。
鸳鹭回金阙，会是正陶甄。
煊赫旧家声，风流今尚存。
严家聚德星，文雅见天伦。
曾参与游夏，寔为亲弟昆。
潘舆送喜频，堂后自生萱。
国与大名新，中堂有神仙。
令子各清标，芝兰叠玙璠。
今朝乌鹊喜，仙鹤下人间。
甘作老人星，晨霞朝可餐。
但求椿寿永，何曾藉偓佺。
献寿更称觞，肃肃秩初筵。
烂漫倒芳樽，华烛蟠长烟。
清朝燕贺人，佳句染华笺。
吾非文人特，不敢废诗篇。
顾惟鲁钝姿，喧争懒着鞭。
出游翰墨场，常受众目怜。
尚为诸侯客，坐客寒无毡。
未见有知音，非理谁与论。
始知贤主人，见我颜色温。
包蒙忻有击，豁达露心肝。
窃效贡公喜，兼尽宾主欢。
吹嘘人所羡，推毂期孤鶱。

眼前未见古龙湫，望望前山景自幽。
红日一门千嶂晓，翠峰双耸半空秋。
风高落木无边下，气劲闲云逐处收。
要识雁山真面目，直须霜后一来游。

危楼雄据郡城东，扫尽秋云快碧空。
目力不容山隔断，诗情长与酒无穷。
先分楼下双溪水，高挹人间万里风。
兴逸不知真近远，五弦声里送归鸿。

山遶澄江江遶城，水云径接海冥冥。
万家曲折在吾目，一郡登临属此亭。
今日诗题随处有，几番醉眼望中醒。
风流郑老知何在，回首苍茫岛屿青。

老韩同传我多惭，意气相倾自不凡。
忧患饱更俱白发，班行独立见青山。
羡君真有虎头相，顾我方为马口衔。
同舍几何俄话别，可堪目力送风帆。

才气勇无前，人推季子贤。
侯藩联剖竹，制幕晚依莲。
势利从身外，风流到酒边。
四明欣会遇，两载得周旋。
为记题名石，仍吟达观篇。
留行何及矣，执别但茫然。
我已甘投老，君方欲引年。
未知重见日，目断五湖船。

广莫乘风隘九州，乱山无数点平畴。
一千里外在吾目，三十年来无此游。
地下天高俱历历，鸢飞鱼跃两悠悠。
昌黎费尽南山句，旷望还能似此不。

不受人天供，甘心乐隠居。
坐穷千里目，笑拥一楼书。
攻愧老无用，退堂闲有余。
相望可杭苇，何日访吾庐。

分教分符恰五年，异乡几若故乡然。
归来几作池塘梦，送别欲随驺御仙。
目断甘林应饱熟，手栽栾实想芳鲜。
邦人若问老州牧，为说清霜绕鬓边。

谁写衰容入画图，本来面目旧形模。
几年老瘦鬓如雪，不道今吾非故吾。

扶病还朝一秃翁，重来宁免笑何公。
梦魂长是寻云北，归路何时向浙东。
深愿耸身随画鹢，空劳举目送飞鸿。
主人竹所终须到，最忆东轩一枕风。

壮县人歌第一奇，过庭为有宁馨儿。
亲旁色养宜加谨，户外分豪勿预知。
寓意杯觞须自节，读书松竹有余师。
它时刮目相期待，连桂家风望一夔。

圣主一言寤，长淮千耦耕。
山川皆在目，草木尚知名。
盍被腰金宠，徒为揽辔行。
诸郎袭馀庆，定自不惭卿。

科目公余事，南宫第一人。
七闽新使节，三署旧儒臣。
倦拜方辞馈，哀良莫赎身。
家声知有继，仙桂两枝春。

放两不借叠双足，自在在心机在目。
默然深入不二门，不知师唱谁家曲。

庐山面目非难识，横岭侧峰皆是真。
若待出来方识破，不知何用个中人。

元帅平京邑，欢声夹道闻。
不图当此日，复得见官军。
将钺来何莫，壶浆意已勤。
重瞻貔虎士，尽扫犬羊群。
王旅方驰电，民心极望云。
长安十万户，拭目待吾君。

敢谓封伦据此床，幸从科级绍余芳。
紫薇继直中书省，丛桂犹为同舍郎。
太史书传得杨恽，渭阳情厚为秦康。
外家宅相君余事，鱼目何堪比夜光。

槐花忙过举子闲，旧游忆在夷门山。
玉堂会见郭熙画，拂拭缣素尘埃间。
楚天极目江天远，枫林渡头秋思晚。
烟中一叶认扁舟，雨外数峰横翠𪩘。
谁安客宦逾三霜，云梦泽连襄汉阳。
平生独不见写本，惯饮山绿餐湖光。
老来思归真日月，梦想林泉对华发。
丹青安得此一流，画我横筇水中石。

不到兹山又十秋，欲题名字记重游。
转头前日梦相似，拭目诸公墨尚留。
俗里尘埃随酒却，淡中生活为诗愁。
晚来得趣无人解，一鸟不鸣山更幽。

雪消山色自青青，水涨溪流拍小汀。
行客悠悠心目快，漫题新句在空屏。

登山极目望，梵宇自鲜明。
风度闲花落，云低野树清。
夜长人不寐，地僻月初生。
明发又归去，何能已此情。

事亡如存死如生，以诚则着着乃形。
二字貌出孝子诚，晓然如见亲在庭。
有人念母愁思凝，终日如痴呼不醒。
自云所见政如此，触物有感皆分明。
山形作我枕扇清，风叶舞我莱衫轻。
江芦千株白皎皎，尚想鹤发垂星星。
入户宛然闻忾息，恍惚欲下来举觥。
始知至孝无间断，圣人所以见墙羹。
譬如忠信纯熟者，立则参前坐倚衡。
然而存着亦非真，能于吾母用吾情。
所见皆从所念得，初非刻木外经营。
虽然铭镂在中扃，何待扁榜垂丹青。
要令目击助心想，不然安得名吾亭。

曩时盐令更，官贫如负债。
而今旧法复，私贩夺公卖。
且莫作是想，亟欲目前快。
有钱藏之民，毕竟根本在。

少习举子业，不能中科目。
暮竟为尉丞，州县甘碌碌。
四任奉真祠，一家仰寸禄。
勿云腹负予，予亦负此腹。

百年今已八十五，此去光阴能几多。
足病半生为我祟，目昏今日奈渠何。
也知乱膜无方法，正为耽书被折磨。
瞽者欲行须用杖，不如安稳坐盘陀。

天公哀此生人苦，潸然出涕洒下土。
五昼五夜涕不已，平陆成河山作渚。
是方为邑本霔下，今者之变顷未睹。
何止人家水半扉，或压或溺遍处所。
举家老稚几为鱼，夜乘一叶投山坞。
虽知此邦祸可免，颇念吾庐欹莫拄。
朝登山巅聊放目，流尸蔽江可胜数。
何处奔洪之所挤，一旦至斯辜非汝。
天公用是涕愈流，阳侯正自喜且舞。
我愿天公且收涕，忧之反伤亦奚补。
但令老眼开日月，苍生自然得安堵。

马目在屋南，龙峰在屋北。
南为山所障，北半露山色。
赖有竹与松，足供予燕息。
竹乃前岁栽，种自别墅得。
松长已百年，不知谁所植。

池水浮黄叶，窗扉列翠岚。
蚁历新梦破，鸥已旧盟寒。
足病喜安坐，目昏愁远看。
无人来问道，不用倒幡竿。

缘云梯迳穿林麓，岁晚山寒风折木。
司花为我发春妍，繁红几树惊愁目。
有美人兮在空谷，似笑漫山总粗俗。
淡烟疏雨罗浮村，万里相将跨黄鹄。

昔在童蒙岁，学礼暨诗书。
肃肃秉庭训，罔敢宁斯须。
积习将一纪，心目多勤劬。
本此修拙辞，阶之登仕途。
得以施所学，闻者谓之迂。
吾道固未行，或嗤为腐儒。
腐诚如所云，儒非吾敢居。
时英贱民政，亦诮官之麄。
嘉言屡诒勗，周旋画伟谟。
胡不事章句，清贵无加于。
我闻今学者，为人不自图。
六朝文物壅，化源由是枯。
华文愧不能，迷深甘守株。
古人不得见，临风重欷歔。

叠嶂最惊目，排青隠星络。
双溪颇醒心，激素出林薄。

参遍曹溪众所钦，玄堂虚寂砌虫吟。
定回瞑目谁相顾，好鸟衔花下翠林。

尉佗尺檄黄关闭，天欲亡秦盛汉家。
一目将军通战棹，何曾五岭限中华。

高花古柳傍城闉，游目江城次第新。
百感中来倚惆怅，满城烟雨满城春。

南还昔别已匆匆，目断云飞思欲穷。
江水波涵天上下，海门潮涌浙西东。
沉烟白鸟晴沙际，飘带青山夕照中。
治世安民遗泽在，万年史笔纪高风。

六合雷声，中国有君。
涂其耳目，不使听闻。
隔在荒外，嗟尔并人。

我来南山兴感悲，万物纭纭宰者谁。
众材丛卑无奇姿，直辕曲轮皆所宜。
大木磊磊节干奇，撑岩拄谷无处施。
我愿天子修明堂，坐朝诸侯会四夷。
柱要十围栋百尺，日责匠石搜访之。
千人用斧万人拽，大根斫断山崩欹。
五州追牛十县丁，载送上都天子怡。
轮般骇汗工倕走，有目未省曾观窥。
黄帝合宫尧衢室，周制九筵虞总期。
听政朝夕有攸处，阖门左右咸以时。
天子拱手四辅立，坐致四海为雍熙。
不用直弃用即大，短辕曲轮尔胡为。

吾尝观中夏，地平如砥石。
幅员数万里，车马通辙迹。
帝宅居土中，紫垣当辰极。
长江断其南，绝塞经其北。
东海西流沙，天为限夷狄。
三代千余年，天子虽务德。
实以险为恃，四夷皆潜匿。
汉唐德稍衰，地胜岂殊昔。
暂来还亟去，不敢窥城壁。
石晋一失谋，六州沦胡域。
天地破扃𫔎，山川无阻厄。
贻尔子孙患，固知非远策。
桓桓周世宗，三十纂尧历。
一岁破河东，刘崇丧精魄。
再岁复秦凤，不庭自柔格。
三岁出南狩，王师拯焚溺。
江北十四州，取之如卷席。
四岁征关南，曾不发一镝。
三州相继降，德声畅蛮貊。
李昪请臣妾，钱镠修贡职。
帝欲因兵锋，乘胜务深击。
直取幽州城，拓土开疆埸。
重收虎北口，复关闭寇贼。
是时战屡捷，六军气吞敌。
平吴如破竹，成功在顷刻。
惜哉志不就，暴疾生中夕。
帝宋承大宝，声名发丕赫。
全蜀献土地，举吴上图籍。
荆潭与瓯闽，助祭来匍匐。
开城纳江俘，御楼受晋馘。
区内一正朔，六州独割剔。
愤愤柳崇仪，才宏包旦奭。
生长在河朔，耳目熟金革。
旗鼓朝治兵，酒肴夜结客。
握臂说心诚，倒囊推金帛。
客以豪杰士，遇侯颇感激。
往来达厥诚，生死愿效力。
万德纳我说，洞然绝嫌隙。
事成已有萌，侯去何云亟。
豪杰夜空回，帐中屡叹息。
我览此二事，天意终难测。
抚卷一感伤，两眼泪潸滴。

一弦独不调，谓琴皆可废。
一目独不张，谓网皆可毁。
易弦张其目，网在琴声遂。
举令或非人，止当罪举吏。
遂令天下不得举，废琴毁网复何异。

一弦独不调，谓琴皆可废。
一目独不张，谓网皆可毁。
易弦张其目，网在琴声遂。
举令或非人，止当罪举吏。
遂令天下不得举，废琴毁网复何异。

雄辞磅礴压群英，再战戈矛锐更精。
裴度韬钤无失律，武侯节制是神兵。
千人尽服徂丘议，九合谁干小白盟。
帝宋开基八十载，连登科目独为荣。

惊闻除目到遐荒，病眼偏明喜倍常。
古节旧如台柏直，青衫新惹阁芸香。
中庐夜宿群经蠹，北户朝趍满简霜。
主簿虽卑官渐紧，近来应有谏书囊。

何事相逢悲喜并，倏然相别二周星。
主人鬓发无多白，幕客襕衫依旧青。
目极同思故山断，涕危共在异乡零。
阶前丝竹虽嘈杂，不似南湖湖上听。

丽日照芳春，良会重元巳。
阳滨修祓除，华林程射技。
所尚或不同，兹俗亦足喜。
门外盛车徒，山半列鄽市。
彩堋飞镝远，醉席歌声起。
回头望城郭，烟霭相表里。
秀色满郊原，遥景落川涘。
目倦意犹远，思余情未已。
登高贵能赋，感物畅幽旨。
宜哉贤大夫，由斯见材美。

昔在全吴日，从禽耀甲戈。
百车尝载羽，一目旧张罗。
地变柔桑在，原荒蔓草多。
思人无复见，落日下山坡。

深谷弥千里，松陵北合流。
岸平迷昼夜，人至竞方舟。
照月方诸泣，迎风弱荇浮。
平波无限远，极目涨清秋。

寻彻灵潭第五源，旋攀萝茑至山巅。
寒声昔谓来天外，巨壑今知在目前。
峭壁无时长蔽日，重岩不雨亦生烟。
临观已觉尘心尽，更欲凌云访列仙。

白石太古水，苍厓六月冰。
昏明咫尺变，身世逗留增。
桥与飞霞乱，人间独鸟升。
风泉冷相搏，楼阁暮逾澄。
反复青冥上，跻攀赤日棱。
呗音充别壑，塔影吊寒藤。
仙掌挂太一，佛坛依古层。
岩喧闻鬭虎，台静下饥鹰。
晴槛通年雨，浓萝四面罾。
日光平午见，雾气半天蒸。
潭碧寒疑裂，钟清远自凝。
阳陂冬聚笋，阴壁夏垂缯。
有客饶佳思，高吟出远凭。
雄心翻表里，远目著轩腾。
岑寂来清夜，沈冥接定僧。
宿猿深更杳，落木静相仍。
松竹高无奈，烟岚翠不胜。
甘酸收脱实，坳隩布清塍。
北野才沉着，南天更勃兴。
恣睢超一气，黤黮起孤鹏。
并涧寒堪摘，看云重欲崩。
行中向背失，呼处下高应。
庭树巢金爵，樵儿弄玉绳。
断香浮缺月，古像守昏灯。
乳管明相照，莎髯绿自矜。
深疑啸神物，{危支}欲敌殽陵。
俯仰孤心挠，回翔百感登。
画图风动壁，诗句涕霑膺。
岁月看流矢，心肠剧断𫄠。
追攀初有象，悲愤遂相乘。
故赏知无遁，遗灵若此凭。
依然忍回首，愁绝下崚嶒。

踊甓皇都壮，盘基紫宙雄。
山河供远目，薝户发高风。
梯险三休上，轮开一气中。
门当谷子午，影落陌西东。
韵铎翻天籁，危觚驻夕红。
侧聆悲下俗，仰面识长空。
绝若神挤至，深疑壑暗通。
人寰如蚁垤，身世甚秋蓬。
叹息兴亡地，沈吟制作工。
清思抱明月，狂欲把飞鸿。
去矣登临兴，巍乎造化功。
凉襟当爽垲，幽意入鸿蒙。
头角峰如揖，丹青树不同。
城郭回迤逦，阁殿失穹隆。
可使孤怀放，胡为万恨终。
何当得壮士，提取出尘笼。

有客自远方，来以二子说。
穆子病疾初，家事巨细缺。
邻人苦其求，医师久以决。
案杯小大空，布被旁午裂。
余喘尚能鼓，老愤知已结。
目凄望羊泓，髭断反猬茁。
忧酸系余生，嗥呼留永诀。
语妻后日计，书策未可彻。
教子勤诵读，时命不复说。
吾属何流离，众人方草窃。
凌子久道路，十口著羁绁。
恰旅重江间，正值大饥节。
既无裹饭交，疾走继粗粝。
又无执饮人，及时沃枯竭。
惜哉损天命，痛焉在亲绖。
帝胡生尔身，世复称其杰。
胸伏气万丈，肠贮怨百折。
艰难汩风波，憔悴堕霜雪。
久仆勤龙钟，弱女痴蹩躠。
文随寒饿空，道与烟焰灭。
魂兮竟何归，去矣不得别。
长府岂无财，莫济医药切。
太仓岂无粟，莫解腹肠热。
天子圣在上，海内清欲澈。
伊人胡不官，既死安得活。
朝青与暮紫，神喜天不轧。
昂车与怒马，门满道不绝。
之子苟闲厕，斯民迺贪餮。
高亢世弗亲，方严鬼所掣。
敢言才足珍，宁免否来啮。
思潜泪辄抽，惨旧面成耋。
举目此牢落，侧身今鄙媟。
箴言耳空虚，险论口{危支}甈。
作诗告石梁，聊以慰寒骨。

有客自远方，来以二子说。
穆子病疾初，家事巨细缺。
邻人苦其求，医师久以决。
案杯小大空，布被旁午裂。
余喘尚能鼓，老愤知已结。
目凄望羊泓，髭断反猬茁。
忧酸系余生，嗥呼留永诀。
语妻后日计，书策未可彻。
教子勤诵读，时命不复说。
吾属何流离，众人方草窃。
凌子久道路，十口著羁绁。
恰旅重江间，正值大饥节。
既无裹饭交，疾走继粗粝。
又无执饮人，及时沃枯竭。
惜哉损天命，痛焉在亲绖。
帝胡生尔身，世复称其杰。
胸伏气万丈，肠贮怨百折。
艰难汩风波，憔悴堕霜雪。
久仆勤龙钟，弱女痴蹩躠。
文随寒饿空，道与烟焰灭。
魂兮竟何归，去矣不得别。
长府岂无财，莫济医药切。
太仓岂无粟，莫解腹肠热。
天子圣在上，海内清欲澈。
伊人胡不官，既死安得活。
朝青与暮紫，神喜天不轧。
昂车与怒马，门满道不绝。
之子苟闲厕，斯民迺贪餮。
高亢世弗亲，方严鬼所掣。
敢言才足珍，宁免否来啮。
思潜泪辄抽，惨旧面成耋。
举目此牢落，侧身今鄙媟。
箴言耳空虚，险论口{危支}甈。
作诗告石梁，聊以慰寒骨。

大江西来遶重城，犹如丛花疋练萦。
左山右阜若开避，曾是岘首当头横。
江湍冲山山不动，滔滔雪浪东南倾。
聩然巨势压汉境，万楚不得专雄名。
四时美景千百状，登临可以摅襟灵。
近麓挼蓝秋水绿，幽岩团缬春葩明。
寒林萧疏四面合，夏木延袤长川青。
危巅碑垫龟螭蛰，阴崖桧老蛟龙形。
俯瞰洲岛相向背，风恬江面罗纹生。
渔舠数百集其下，瞥然来往一叶轻。
波底峥嵘沈翠影，槎头凫雁敛霜翎。
天然佳致信可尚，直是丹青写不成。
叔子当年乐山水，每来置酒空垆罂。
贤达胜士共爱此，谓此风景魁南荆。
荆人被化思不已，立祠山椒共祭牲。
尔来绵亘几千载，瓦飞栋挠谁经营。
守臣罕肯著脚到，遂至完固属兼并。
非惮鸠工缮完葺，诚知仁政难继声。
帝眷襄阳曰重镇，宜从馆阁择名卿。
明公之来百城悦，壶浆竹马相欢迎。
政成公休屡登览，山前车骑长晶荧。
傃空寓目看不足，诗豪佚发输精诚。
乃敕寮属复祠宇，仍从岭上新虚亭。
岁时游憩备言咏，荆人爱之犹钜平。
羊公之政公之化，异时一致当同评。
两贤继美何以况，山之永兮水之清。

一自题名后，思归何日归。
虽然著宫锦，不及无斑衣。
故里桑榆晚，他乡雨雪霏。
庭前停玉轸，目送雁南归。

莒侯之燕处，层台逾十寻。
俯镇千乘国，前瞻九仙岑。
勿作西州意，姑为东武吟。
名教有静乐，纷华无动心。
凭高肆远目，怀往散冲襟。
琴觞兴不浅，风月情更深。
民被袴襦惠，境绝枹鼓音。
欲识超然意，鸰原赋掷金。

远目仍秋望，依依江上风。
烟涛寒飐白，霜叶乱翻红。
列岫晴霞外，遵鸿晚照中。
羁怀同屈宋，倚立恨无穷。

星弧首辟群英彀，天毕初张众目罗。
汉傅仍闻求泛驾，周明何止育菁莪。
碧纱已有蓬山籍，绿李将分桂殿科。
全伏阿香推毂力，九门三月化陶梭。

鞅掌公庭暇，登临阙塞秋。
清谈不废务，远望略消忧。
二室榄前见，长伊天际流。
僧归下樵径，客去上渔舟。
返照明金刹，飞泉响石楼。
放怀真趣得，纵目滞情休。
像列三龛密，波翻入节稠。
怅然高世意，不减冶城游。

窈窕竹间路，清虚池上亭。
高情爱寂寂，终日玩青青。
汝水环近郭，箕山开画屏。
知君于此兴，极目送鸿冥。

不到伊川八九年，重来风物尽依然。
惊回俗梦鸣皋鹤，洗净尘襟漱玉泉。
绿筿侵阶当蕙帐，苍霞满目对松阡。
天怜老懒优深处，罢听晨鸡彻晓眠。

一代勋贤孰拟伦，惟公爵德齿俱尊。
顾惭参鲁辞枢筦，辄继萧规偃辅藩。
每到碧涟思召茇，时倾绿醑忆曹樽。
平嵩极目西南望，仁里高闳近鼎门。

自别三城十九年，重来旧迹总依然。
鲤庭兼是鱼符守，戏彩承颜慰目前。

此庵庵北望伊堂，南望伊川极目长。
更有箕山并颍水，连延直入挂瓢乡。

在隐推龙德，重明协帝华。
蓼萧均泽及，四海詟威加。
就日心方切，腾天驭已赊。
攀髯不可跂，泪目送云霞。

空虚澄远烟，霁色含秋景。
思君每盘桓，驻目千峰顶。
明月初团圝，可照美人影。
美人来不来，云霞渺林岭。

极目云天意已舒，迎人草树绿扶疏。
望中孤塔松江近，便有小船来卖鱼。

满目江山无限情，夫差城郭暮云平。
当时不竞黄池长，一再何由致越兵。

老去柴桑昼掩关，悠然得意在南山。
忘言妙处无人解，目送孤鸿天际还。

五云楼阁武昌宫，曾挫曹瞒百万雄。
今古兴亡付流水，江山弹压赖元戎。
折冲尊俎笑谈里，极目关河指顾中。
准拟明年会京洛，为君沽酒醉春风。

荆扬春冬异风土，江北江南春冬花。
跨马出郊时极目，应须美酒送生涯。

目断长淮渺莽中，孤城突兀倚层空。
寒砧几许递秋信，渔笛一声横晚风。
龙吐晴云岚气白，鸦翻落日水天红。
扁舟今夜宿何许，赤壁断矶芦苇丛。

少年麋鹿姿，待价非结绿。
东湖嗜红芰，西山茹黄独。
虽无负郭田，仅有环堵屋。
稍知亲简编，岂意分符竹。
不作梁甫吟，徒歌采薇曲。
轩冕本无心，泉石慕幽躅。
疏才偶计偕，微名玷宦牍。
扰客书掣肘，蹈险车脱轴。
为米一折腰，献玉三刖足。
人情冰复炭，世路岸为谷。
奔走三十年，尘埃几千斛。
归访旧园林，要识真面目。
敝庐他人居，故友半鬼录。
诛茅倾客囊，千日笑神速。
堂成屡留醉，夜阑更秉烛。
冬霜孤松秀，春霖万花霂。
薰风自生凉，秋云不待族。
鱼鸟乐欣欣，柴荆纷樕樕。
曳杖时往还，拊缶谁拘束。
敲门闻剥啄，开缄佩谦牧。
初读少陵诗，再对渊明菊。
试听句掷金，坐想人如玉。
搜肠嗣高吟，深愧窘边幅。

痴龙偃蹇玩岁月，深居白云抱幽石。
有时江海肆贪残，坐视天焦地皮拆。
分疆守职各有方，止沸讵可扬其汤。
曰旸而旸雨而雨，何待酹酒焚炉香。
不谓神心有城府，必需精祷方降雨。
刑鹅割牲厌口腹，缁衣黄冠诵章句。
上天有意生斯人，假尔群祀江之滨。
弄权推怨吝所施，帝怒碎戮犹微尘。
吁嗟痴龙今已矣，异日忧深目前喜。
勿将风雨希民求，岁岁丰穰尽天赐。
我家亦有二顷田，膏泽霈然长有年。
神心傥不悖天意，与民共赋噫嘻篇。

几重浓云泼黑墨，数点疏雨飞的皪。
桃花李花红更白，不觉东风扫踪迹。
深山绿暗新树密，悬崖倒挂春空碧。
泉声泻出万霹雳，长虹飞过三百尺。
蹇馿倒骑回语客，目端春事俱可识。
茅舍敲门倾琥珀，古寺击鼓非玉食。
我今已饱天工力，风吹浮云露白日。
崎崄不复厌登陟，高处更穷低处逼。
下瞰群峰五顽石，回首一笑天地窄。
兴来策杖遶山侧，窦深岩远不可侧。
相思涧边酌寒滴，一抹暝烟壮山色。
寻真不见空回忆，使我伤今复伤昔。
道人山房遍幽历，醉里疑从仙籍谪。
钧天广乐梦中得，更问腾空好消息。

我家冰清酒星魄，倏忽笔下驱雷风。
万里去家烟瘴里，一行作吏簿书中。
高才不许在廊庙，仙迹且复归瀛蓬。
声容杳杳水天阔，目断波底斜阳红。

自洒膏粱习，人推道义尊。
蟾宫看桂子，凤穴见兰孙。
遗戒垂家法，新诗断客魂。
从今渭阳念，极目灌城村。

醮阑星斗挂修甍，彩跸丹舆上玉清。
百尺坛空云弄影，一钩帘卷月输明。
灵香匝地寒无力，宝奏钧天静有声。
万里好风吹目断，松篁犹学珮环鸣。

风帘斜卷燕于飞，天气清和酒力微。
极目烟波无尽藏，关心春梦有时归。
香飘十里喧朝市，翠积千山断晚晖。
杖屦不妨频一到，尘埃那解点征衣。

千尺飞虹跨碧溪，绿阴沉水暗连堤。
马蹄一踏沙头滑，云脚半垂山顶齐。
招隠疏钟曾破梦，洗春微雨不成泥。
晚来放目郊园外，万点翻鸦散麦畦。

平山堂对妙高峰，极目郊原万里同。
杳霭四垂天不尽，萦纡一带水无穷。
城闉遥隔芙蓉浦，栏槛几经杨柳风。
想见风流贤太守，一尊时复酹欧翁。

离骚读罢意沉沉，痛饮狂歌作楚吟。
鱼腹有灵应瞑目，后来犹自有孙心。

云润日杲杲，渠涩泉泠泠。
群山晓过雨，一沐千髻青。
岸巾纳微凉，庭户留余清。
乔木俯佳色，野卉含幽馨。
昔来挽枯条，今来见欣荣。
荣枯亦何有，对此难为情。
长年心事多，抚髀只自惊。
冰炭交中肠，吾生安得宁。
好风吹我裳，颇觉耳目醒。
暇日可少憩，安用心营营。
高卧绿阴底，玄蝉相对鸣。

屯云墨色日将暮，晦明挥霍雨如注。
水声夜半摇匡床，平旦出门吁可畏。
盘涡溔瀁吞边旁，悍流汹涌行中央。
日中雨复绠縻下，沟塍水跃皆浑黄。
黑风拗怒雷击地，浪头起立三丈强。
杈枒老木根株拔，崚嶒古屋椽桷裂。
快马万蹄迸突而凭凌，灵鼍百面澒洞而砯砰。
锐兵鏖战城栅倒，猛虎嗥吼崖谷崩。
旁观气夺目力眩，濒流上下俱不宁。
升高辟害叫舟楫，篙工倚柂不敢行。
寂寥向晚颇衰落，断霞返照回新晴。
鸟飞不尽天界阔，苍烟淡淡山青青。
衔杯引满幸无恙，收召魂魄犹屏营。
往年秋水沈半壁，阖门九死得一生。
今日思之痛方定，一见洪波心震惊。
吾闻山挟河回冲底柱，峡束江盘投滟滪。
鱼龙百怪家其中，风涛暴横无终穷。
小溪常时清且浅，漪涟不动平于板。
浅津可涉深可梁，一旦沸腾能漭茫。
传闻溃渱山裂破，黑蛟夜出作奇祸。
抉崖走石势力粗，十家六七无室庐。
百年枯冢尚漂泊，变生仓卒人为鱼。
君不见去年四月不雨至七月，涧谿一线皆断绝。
川居人曾死于暍，山居人今死于溺。
下田黄尘曾蓬勃，高田白沙今障没。
呜呼灾害何其频，剿民之命谁肯任。
剿民之命谁肯任，苍天苍天实照临。

断霞缕脉浅深红，雨挟凉来助好风。
心厌乱蝉专美荫，目随高鸟度晴空。
此身尚落功名外，生理方侵念虑中。
坐到夜深明月上，秋声故故遶梧桐。

千金一璧倾秦都，此璞未剖众所疑。
朱丝度曲有山水，袖手不鼓无人知。
黄香裋褐走江汉，失脚未上青云衢。
此客胸中有佳处，笑人论士相目皮。
叩关谒我即辞去，赤霄孔翠不可呼。
江城邂逅共杯酒，麈尾清风生绤𫄨。
步行触热两足茧，别后略无双鲤鱼。
楚山摇落岁又晚，花信首回南北枝。
青灯抽穗出金粟，喜见间关行李归。
粲然为我启贝齿，知我不见如调饥。
挥毫妙入斲轮手，倒囊尽出骊龙珠。
朱朱白白颜色好，春风烂漫催花时。
肯留花底共醉倒，为君春酒满眼酤。
褦襶推之不肯去，忍使故人天一涯。
摩挲老眼望寥廓，愿见秋鹗凌风飞。

筑屋俯平湖，百顷风漪涟。
湖底行白云，湖外横青山。
仙官踏两凫，游戏来人间。
清都在天上，欲去懒着鞭。
百里可盘薄，苦无敲朴喧。
试出持蟹手，为民奏鸣弦。
潘郎儿辈尔，栽花作春妍。
渊明未甚高，料理种秫田。
卷箔坐绳床，香吐一缕烟。
白鸟入空蒙，飞鸿度云边。
个里不着愁，心与物共闲。
渔榔劝客饮，玉色亦粲然。
目极意不尽，老蟾生莫天。

蛟螭旗尾拥楼头，偃仰胡床护一州。
水阔三江成汇泽，风高六月有清秋。
长吟不减白蘋句，坐啸能分黄屋忧。
凭槛可穷千里目，角声呜轧楚帆收。

九霄侧目不飞扬，落在荆湖又一霜。
寒日无辉溪水冻，春风有信野梅香。
少年豪气今揪敛，小隠生涯尚渺茫。
叹息衣襟渍朱墨，镜中容易鬓毛苍。

清昼浑无客叩关，不知春色满溪山。
少年侧目云霄上，今日藏身翰墨间。
挥麈逢君谈世事，举杯为我变衰颜。
归来更倚绳床坐，賸得劳生一日闲。

登临须返意须留，目力无边不着愁。
收拾风光归古锦，千岩万壑献清秋。

臞仙窟宅献幽奇，付与蓝田煅炼诗。
佳处尽从公指出，胜游应笑我来迟。
品题泉石非无意，依约烟霞未有期。
独幸胸中丘壑在，不须目击始心知。

西风拂面饮微酣，小摘茱萸手自簪。
极羡酒兼诗共好，正缘人与景相参。
杜门不复贪游赏，落帽无由际剧谈。
叹息登高兄弟远，目随鸿雁过天南。

山静色不改，溪深流自迟。
缓行聊寓目，小立却支颐。
樵斧寒尤响，渔舟晚更移。
老夫无伴侣，穉子独追随。

南山雾豹隠，北海风鹏飞。
显晦不在人，屈伸各有时。
之子后来秀，蹑𪨗飘长裾。
俗眼变青白，论士相目皮。
父执谢艮斋，片言借吹嘘。
闻君方远游，行李将何如。
食梅不免酸，弹铗不免悲。
易尽床头金，难浣衣上缁。
白发倚门望，岂宜去庭闱。
林乌能反哺，人亦称其慈。
勿徒走踆踆，而更归迟迟。
志定学始进，身臞道方肥。
譬如汲深井，修绠斯得之。
持此为亲荣，玉润山含辉。
苦言当赠策，申以南陔诗。

尘蒙万家市，中有壶公天。
翚飞倚空翠，吞纳无中边。
江远益渊回，山远益清妍。
云霞之敛散，竹树之芊绵。
羽鳞之翔泳，舟车之往还。
物色四面来，输入檐楹间。
境远心亦远，意将隘人寰。
我尝观洞庭，水与天相连。
流光浮玉镜，万象皆包涵。
又尝登天柱，众丘如髻鬟。
孤鸿灭没处，寓目行中原。
蓬转堕江城，此身缚微官。
今代韦表微，懒著进取鞭。
尚记千佛名，亦许时扣关。
自疑脱凡骨，揖此楼居仙。
江山开画笥，使我思悠然。
是中有真趣，可得不可传。
客至勿挥麈，但与浮觥船。

正学无阿世，危言不顾身。
旁观多侧目，独立屡撄鳞。
八叶钧衡后，三朝柱石臣。
晚方陪国论，终不尽经纶。

忆昔始相识，公归自中都。
时方擢上第，绿发青衫纡。
论交兄弟间，意气和笙竽。
瓌文得要揽，快语相为娱。
一别间何阔，流年走旸乌。
高情自浩浩，风骨乃仙癯。
顾我蒲柳姿，雪霜凝鬓须。
回思鸿雁行，泪落衣袖濡。
相逢慰栖迟，此道评精粗。
稔闻充素蕴，诸老推通儒。
又知治剧县，民瘼删繁须。
清才为世用，洗目亨天衢。
监州尚小试，称屈非超逾。
叩门喜重来，新诗遗明珠。
倾倒念有陈，草具陪觞壶。
自愧学不讲，议论无根株。
殷勤谢雅贶，比索中肠枯。
壮志已怆悢，俗情厌崎岖。
正须心所欣，日与镌迂愚。
奈何复作远，揽袂还踌躇。
公犹寄异邦，同是江南区。
但虑怀与安，久客非良图。
终当念坟墓，速归三径芜。
昨言亦云然，岁寒勿盟渝。

伐翳旋开清旷，楼居便觉超然。
注目青山有尽，游心碧落无边。

江风猎猎吹客衣，水生鳞甲舟行迟。
今年江上春信早，剩有梅花开北枝。
问之今日是何日，三百六旬当岁除。
翩翩鸥鹭定笑我，欲得一饱甘奔驰。
二星移次照鹑尾，绣衣持斧生光辉。
𪭢金伐鼓声震动，鹢首破浪开黄旗。
三宫万寿帝出震，周家磐石先诸姬。
外分符节用肺腑，丞相与国同安危。
书生白头不解事，佐一小垒将何为。
少年侧目望云汉，欲与鸾凤俱翻飞。
草黄骥病络头老，自笑意行身不随。
人生虎鼠在用舍，未用以此相瑕疵。
儿曹婚嫁虽未了，此心久与青山期。
天无老眼不可问，哦诗莫作商声悲。

若人胸次中，自有万人敌。
胡不筹前箸，时清偃金革。
婆娑林壑间，亦自适其适。
凭高着胡床，千里献物色。
稻畴碁局方，指数皆历历。
海山疑有无，云树半明没。
高怀安在哉，流目送鸿翼。
冷笑蚁垤卑，偪仄复偪仄。
淋漓呼酒徒，挥洒延墨客。
不记訾家洲，休赋云梦泽。
何当从公游，汗漫挥八极。

燕翼传丕绪，龙飞袭庆基。
万年新景命，三岁始亲祠。
修己崇仁俭，承颜洽孝慈。
和平调玉烛，静谧偃锋旗。
九庙歆禋享，三宫集寿祺。
馨香端可荐，降鉴本无私。
宝律迎长至，觚坛蒇上仪。
贡金来牧伯，执玉列丞疑。
祼鬯清宫后，燔萧太室时。
青城收宿霭，黄道焕晴曦。
六骥銮舆稳，千牛彩仗移。
声文搜旧典，誓戒儆前期。
陟配尊皇祖，灵承合大示。
陶匏浮泛齐，茧栗用骍牺。
皦绎圜锺奏，忱恂祝册辞。
夜分风籁静，天近斗杓垂。
圣意弥寅畏，臣心尽肃祗。
钦柴灵下堕，拜胙福来绥。
乐与民同庆，宁颛已受厘。
荣光浮翠辇，欢抃拥彤墀。
日骑屯方罢，云韶乐共随。
一声传入跸，万目望华芝。
丹凤端门耸，金鸡涣号施。
厖恩沾动植，协气畅华夷。
星拱班徐退，天容喜可知。
乾符宜永握，瑞牒遂停披。
嵩岳声洋溢，钩钤色陆离。
永承长乐养，恭奉未央卮。
锡羡均家国，储祥衍本支。
函生蒙帝力，击壤共春熙。

琳琅触目聚潜郎，假日相携入酒乡。
小凭笋舆穿野径，却寻萧寺涉修廊。
意行尘外襟怀爽，身坐梅边笑语香。
头白倦游休叹息，喜迎一线日华长。

春老飞花尽，园林遍绿阴。
凭高聊寓目，念远更伤心。
剧郡才难称，衰年病易侵。
不如休歇去，吾意决投簪。

风流别驾临苕溪，行厨携客寻幽奇。
五湖浩荡三江永，绿浄不知凡几顷。
凭高纵望心目开，便可一倾三百杯。
疑与尘寰不同宇，弹压风光须妙语。
只恐挥毫惊蛰龙，金相玉质音玲珑。

一去星沙二十年，梦魂时到橘洲边。
从今不起南征念，移得湘山在目前。

天在空蒙外，山横杳霭中。
潮翻江水白，日射海霞红。
旅食思乡社，归舟待便风。
老怀谁共语，注目送飞鸿。

青山横白云，野色极潇洒。
见者必属目，宝相在其下。
此翁强健时，门外无车马。
夫岂固绝交，欲与无可者。
独我时扣关，辞色颇相假。
玄禅到佛祖，妙句近风雅。
万事已陈迹，哀思泪盈把。
即之不复见，去之不忍舍。
优婆塞何为，酌水日奠斝。
三径草易荒，悲风遶松槚。

欲上青云却垂翅，归来扫轨空山里。
道人说相来叩关，酒半醺酣谈亹亹。
我今布褐终余年，岂论燕颔并鸢肩。
谓予形是朱顶鹤，两眼藏神高颊颧。
彭殇寿夭谁无死，不将动目摇湛水。
道人去后若复来，定应难相壶邱子。

两凫不到蓬莱峰，翩翩堕在葭苇丛。
口谈世事懒揖客，劫回老眼瞻飞鸿。
子真何事亦来此，培𪣻乃生千丈松。
挥毫古锦贮白雪，缓颊玉麈生清风。
相知苦恨相见晚，坐席未暖行匆匆。
离骚满目江路冷，秋气欲赤江头枫。
少留一日对欢伯，苍颜共变桃皮红。
醉中出语最真实，为君款曲论心胸。
我尝纵观洞庭水，水天一色光蒙蒙。
仙人帝子不可见，日月出没沧波中。
归来荒县窘朱墨，身如泽雉拘樊笼。
君才凛凛万夫敌，天骥一出凡马空。
不应拄笏栖枳棘，便合入幕依芙蓉。
诸公得士喜推毂，从此奏赋明光宫。
令君锦衣织青凤，先生玉气贯白虹。
相逢问我令何如，为言黑头茁霜蓬。
青云事业付公等，归去愿学柴桑翁。

洞庭秋水望中天，侧目飞鸿断复连。
得句信知神入梦，浇愁不惯酒中仙。
秋风白发欺来日，夜雨青灯忆往年。
用拙不妨消息好，关山明月两茫然。

命驾不辞春径泥，少蓬高会帝城西。
物非我辈终无赖，书笑蒙庄只强齐。
天入湖光随广狭，山藏云气互高低。
谁怜极目茭𫇴里，隠隠苍龙卧古堤。

直从平地矗崔嵬，南向群山斗次来。
尽此半春留客醉，莫愁一日不花开。
水从绿野前头遶，竹向芳菲缺处栽。
目送断鸿天外去，问他更是几时回。

名世半千推硕德，淮南第一是扬州。
一尘不动边民乐，知有威声慑虏酋。
人谓儒生将略疏，世人元未识真儒。
天下武夫俱夺气，钱公赤手缚於菟。
丰水有芑岂不仕，论者以为数世仁。
寿皇所以遗嗣圣，如此真材有几人。
夷虏久知唐李揆，近闻松漠抗毡车。
虏在目中余事耳，不烦遥度扫穹庐。
天津桥上骑馿客，儒者知兵似晋公。
五大在边非所称，谋谟合在庙堂中。
春风十里杨花路，天下花中独有琼。
樽俎折冲多胜赏，一时纸贵有诗声。
淮南好客词人盛，风雅而来大小山。
旧客尚余枚叟在，秋风零落鬓毛班。
联名雁塔终呈再，讨贼螺川又几年。
范叔一寒今若此，绨袍或有故人怜。
少陵去阆依严郑，彭泽还家太守贤。
北道主人天下士，何须羞涩问囊钱。
万事消磨独有诗，人言此派在江西。
所期诵句百僚上，佳士由来经品题。

刘郎辛苦逐秦鹿，尚欲长鞭及马腹。
蛮夷大长梦不惊，海边椎髻乘黄屋。
江淮貔貅始闲暇，忍使驱令渡篁竹。
陆生手持尺二组，唤起老子同分肉。
诗书尚晓骂儒翁，岂忧桀骜难拘束。
筑坛再拜受王印，雄辨泠泠听不足。
当时未有北人辅，留寓年深染污俗。
乍闻高论耳目清，如掩笙簧奏冰玉。
境中胜处应更履，更溯余皇到山麓。
大夫何独粤人重，汉廷公卿俱竦服。
陈平奇计须深念，张子全身甘辟谷。
此外候王希识字，带砺功存半诛戮。
惟君坐使将相欢，燕喜优游刘氏福。
年少终军学高步，空有英称命难续。
乃知智者应世间，妙似庖丁奏刀熟。
往事浮云变灭尽，越水悠悠浸山绿。
荒祠寂寞傍僧居，日暮饥鸦噪乔木。
我来三叹重迟留，为酌寒泉荐秋菊。

我观挽强弓，去镞不可止。
弓力小有尽，所至亦无几。
又观鸿鹄飞，冲霄势难已。
天高羽翼倦，俄复知还矣。
何如我行舟，雄风东北起。
危樯张横幅，波涛涌前水。
青山掠窗户，白浪送舟尾。
快哉一帆速，何止万牛比。
飞蓬偶飐滟，稚子且忧喜。
众曰无彼惧，天借此风只。
鸣钲十数过，瞬目三百里。
嗟我出修门，江浙半经履。
轻舟纵壑便，未见捷如此。
颇闻顺逆势，殆似倚伏理。
逆境当反视，顺亦无自侈。
今朝进固锐，明日去还弛。
迟速本何常，付之造物耳。

红尘久厌人，湖山猛从事。
巾车出西关，触目饱幽致。
聊从吸鲸饮，发我涌泉思。
松鸣当丝竹，山肴胜肉味。
爱此天地宽，无复名利觊。
淡妆与浓抹，晴雨盖一类。
车马几驰逐，簪珥颇遗弃。
稍出鹓鹭行，来与鸥鸟缀。
归来灯火近，忽枉珠玉遗。
三复已醒然，袭藏有巾笥。

横塘老居士，官意云蹉跎。
归田百顷溪，一目真恒河。
春来几栉沐，昧者时工呵。
惟公独未然，计拙乐且多。
秧针破水面，照影成婆娑。
黄梅雨朝昏，已压前溪荷。
连旬听盆倾，颓空竞嵯峨。
城头望弥漫，湖海环丘坡。
横堤荡如洗，灭没相陂陀。
却闻城南围，千丈一水过。
坚壁了不动，坐胜洪涛波。
佛力与愿力，精意驯蛟鼍。
独此夏日雨，慰公春时蓑。
我方岁事忧，一饱今无何。
乞我黄淤秋，同此天地和。
不然遂弹铗，稍续冯君歌。

公乎斯文宗，学者仰泰北。
而我幸姻娅，心切迹每梏。
龙门甫登进，已动骊驹曲。
江湖摇归心，我亦慕高躅。
更愁帆风船，无路送双目。

陵坡擢孤根，生意已翘楚。
主人岁寒姿，于此眼目具。
夷荒挺劲节，偃盖浥漙露。
相对琳琅篇，后来惭骥附。

我貌殊不古，而有好古心。
未老已成癖，此病那砭针。
本非口腹累，乃困耳目侵。
遂州古名邦，有物岁月深。
一一铜作器，得之古墓阴。
灯罂间管柱，匜耳擎杯斟。
剑弰累苍节，凤口涂黄金。
人形杂兽面，诡异难橅临。
糢糊滓尘土，剥蚀遭晴霖。
摩挲细拂拭，名代不可寻。
楛矢辨形质，古磬鸣声音。
一经圣贤手，疑信别古今。
佳哉今所藏，历世方骎骎。
会当有博雅，破此聋与喑。
敢效石鼓歌，吾意岂微吟。

农操豚蹄竞谋鬼，已信今年非昔比。
十日五日风雨时，好语急传儿女喜。
南来麦熟春事收，东郊日落人影稠。
骚人一见喜不尽，新诗预庆丰年秋。
悬知圣德回天地，荒政已修非罪岁。
目前更看牧羊人，不觉维鱼来梦寐。

我生纪历三逢申，久矣只影谁为亲。
恋彼溪山意已在，举目更友君子人。
言论道德归大醇，葑菲下采颜色温。
买羊一见慰饥渴，载酒三就忘辛勤。
今朝好语几盈门，排攒炫晃惊童孙。
字向纸上欲翻舞，句生妙处增清新。
推窗更沃嗫嚅口，便觉四体陶然春。
嗟予从此毋多作，君方袖手韬奇略。
诗坛行即拜将军，莫谓小儿多浅薄。

蓬莱秦望两如峙，中有万顷浮光晖。
自怜俗吏脚不历，每欣奇观身欲飞。
芃芃布野翠卷浪，霭霭出袖云为衣。
诗材满目供不尽，只恐寡和诗人稀。

櫂歌江峡三月程，颇厌风涛困征𫇛。
驱车山路两旬浃，又觉崎岖萃劳苦。
甘溪岭下冉村路，一道渠江拆山坞。
风平雨细无皱面，浥浥寒漪清客暑。
渡船也学钲鼓声，催上篮舆傍江浒。
夷犹短檝瞥眼过，却怀江程久如许。
山踪水迹本游戏，南北东西惯安处。
兹行两脚不遗力，千里环山几艰阻。
一江淼淼横目前，如渴得泉旱得雨。
流波闻向合州去，却入恭江汇西溆。
便欲挟浪扁舟西，褰裳回首忻从之。
君恩如天未酬一，一念惓惓系孤迹。

我行大江西，胜槩数追逐。
南楼岳阳上，雄绝快心目。
今到西南第一楼，嗟哉余子真碌碌。
岩层嶂叠匝天外，蒲净葭丛蘸江曲。
三峩之雪晚在望，九顶之云暗相矗。
萦纡拱揖俨左右，吞吐澎湃环山腹。
弥弥漭漭三万顷，何止江郊供远瞩。
俯观大象欲堕地，仰摘星辰几可掬。
一天万景不可状，尽付此楼归约束。
危栏徙倚纳清观，蹁跹意已追鸿鹄。
仙官五千九百到，我亦悠然立于独。
雾收江际天接水，日动山尖光漾木。
倚楼拍手叫青天，一笑江横送飞鹜。

巫山磊块山林姿，一邱一壑贪成痴。
寸峰拳石瞥眼过，张皇攫觅惟忧迟。
东南佳山多秀丽，就中所欠雄与奇。
饱闻巫山冠巴峡，奇峰十二相参差。
昔年图画常一见，欲见此山无路之。
扁舟西溯上三峡，千岩万壑争追随。
终朝应接已不暇，心目洞骇俱忘疲。
蓦然钟鼓高唐上，峰峦二六排旌旗。
一峰霞彩迥在望，一峰展翠开屏帷。
无心出岫云吐色，偃盖平峦松并枝。
仙踪鹤驾羽衣近，坛石瑶台阊阖低。
白云一起凤皇下，清泉四合蛟龙嬉。
群峰角立变态异，一一大巧乾坤为。
外堪击拊试声律，中含造化分四时。
天下名山亦多矣，未有列岫奇如兹。
九华一景固天巧，惜与江流相背驰。
南北两峰喧众口，妆抹却恨同西施。
何如此峰无限好，行行列列临江湄。
烟云漠漠出寸碧，风雨时时横黛眉。
舟人渔子漫回首，骚士墨客劳支颐。
我来穿水入天去，貂裘章甫生尘缁。
昂头见此大奇特，跻攀不上空嗟嘻。
吾将欲访三岛登九嶷，上蓬莱道山之壁，绝泰华终南之嵋。
飞凫去舄啸沧海，却来巫峡温前诗。

好景无穷巷，名园有异姿。
春今十分好，花又一番奇。
比目红绡结，双鱼碧玉枝。
孤窗还遣伴，空忆美人词。

远浦鸣疏雨，平林送落晖。
霏烟青柳暗，晚霁白鸥归。
触目怀心赏，凭川念昔非。
池塘消息近，一笑莫身违。

梦接三乘境，香胜一炷薰。
风窗独趺坐，鸟雀听声闻。
目想金刚会，心存贝叶文。
稍蠲烦恼毒，天雨看缤纷。

颇怪玲珑景，浑疑雷雨穿。
灯分岩下径，目骇洞中天。
傍磴莓苔合，环山草木鲜。
白云时欲下，烟锁闭神仙。

极目俄登最上岩，秋风衰草塞云闲。
漫游江浙几千里，今识东南第一山。
志士逢时宁恨晚，壮怀有泪不须潸。
兴亡自古知多少，天道何曾不好还。

日日登山复下山，崎岖分寸绝难攀。
已无鱼腹江湖虑，肯怯羊肠道路弯。
满目诗材供客子，一杯醽醁染衰颜。
四方弧矢男儿事，扪尽参墟莫畏艰。

江山万里忆徐州，十月迎风度小舟。
极目不知天外景，乱云遥接水中丘。
此身五十昔未到，著语再三今可酬。
欲把边尘聊一洗，只今更吸大江流。

万目环观一节东，江酣迟日漾春风。
君王恨见严徐晚，廊庙方资稷契忠。
四蜀正须烦笔下，一言知已定胸中。
少焉我欲归田去，拭目期君鼎鼐功。

万目环观一节东，江酣迟日漾春风。
君王恨见严徐晚，廊庙方资稷契忠。
四蜀正须烦笔下，一言知已定胸中。
少焉我欲归田去，拭目期君鼎鼐功。

西风淅淅露漙漙，释菜雍容礼可观。
冠带三千严鹄立，风云九万欲鹏抟。
锦江曾吐胸中凤，泮水新回笔下澜。
拭目诸君快秋捷，胪传高压万人看。

昼绣归来自帝京，魁星双照锦官城。
持衡称职真能事，劝驾何功亦与荣。
细与论文重款接，要看落笔更纵横。
我归便作江湖计，试目需君辅太平。

一带城头四望全，压云亭上更无边。
手攀北斗轻飞肉，目盼南楼仅及肩。
城郭千年高复下，江湖万里后还先。
平生颇负昂霄志，便欲乘风送上天。

平生忠孝彻幽冥，稽首龙祠鉴此诚。
自是皇灵频震叠，也知神力解因成。
片帆以往无多路，百里之间只一程。
目断长淮嗟往事，孤哀有泪落边城。

目断山前浮玉，春回雪里宜城。
得意扁舟乘兴，归来好语增明。

拭目高吟陋戴盆，续貂何敢曳诗门。
百壶荡桨惟公尔，此外应无说尹村。

洒窗犹作故人来，声到楼头画角猜。
闻罢更须凭目力，个中时欲认真梅。

杰阁侵霄汉，宸章焕壁奎。
内廷颁宝宴，中使揭璇题。
信誓山河固，恩宠雨露低。
寒儒倚天禄，目断五云西。

中年再举子，可喜亦可怜。
半晬已知父，举手拊我肩。
欲别不忍去，离怀重凄然。
儿生苦多病，此念有拳拳。
江声鏖旅枕，展转不得眠。
恍若闻儿声，常如在目前。
我思不能已，汝病何当痊。
王事相促迫，平明又加鞭。

赵子方五十，须鬓何斑斑。
身老心未伏，揽镜嗟衰残。
染髭学年少，整容向云鬟。
世间有仙诀，坐使壮岁还。
霜华喜顿改，霞脚惊先斓。
乃知人力穷，欲夺造化难。
黑白变朝暮，相对真面谩。
眉目且作伪，而况方寸间。
劝君循天理，颓然任苍颜。
汉廷方贵老，白首尚握兰。

我本岩壑姿，浪谓蓬瀛客。
下惠犹三黜，孟公甘百谪。
况如腹背毛，敢意青云翮。
一麾江海去，自分仙凡隔。
税驾荆溪东，屏居在幽穴。
虽无二顷田，赖有一区宅。
壶村咫尺地，聊以适其适。
公家百亩园，下视云梦窄。
风云满襟袖，烟霞拂巾帻。
清溪一派流，端疑巨灵擘。
桃李自成蹊，皆公手封植。
顾我郐无讥，敢比齐楚国。
大厦未落成，何事先促迫。
一笑真莫逆，两贤岂相厄。
我贫釜生鱼，传家尚清白。
八珍绝肥甘，一枕但甜黑。
抹月批清风，客至聊具食。
乃知造物公，独此每无择。
书生耳目寒，得之即声色。
公若肯一来，与公分所得。

人生七十稀，我今六十六。
幼小承门资，长大窃科目。
平步登瀛洲，超迁应郎宿。
省寺久徊翔，京华厌驰逐。
七持使者节，三剖刺史竹。
晚玷两禁班，滥纡三品服。
游宦四十年，徒糜太仓粟。
君恩无以报，扪心自惭恧。
吾闻老氏言，知足乃不辱。
力辞会稽组，愿赋祠庭禄。
举首谢鹓鸿，甘心友麋鹿。
家有十顷田，居多数椽屋。
长子通朝籍，二女归仕族。
貤恩沾弟侄，余俸赡亲属。
始望岂及此，平生不啻足。
无奈百病侵，齿豁头已秃。
指挛足蹒跚，背驼腰屈曲。
消长自乘除，祸福多倚伏。
枚数亲旧间，十九登鬼录。
自怜衰病翁，讵知不为福。

中年仍再别，归意苦难留。
风雨伤心夜，江山满目秋。
西堂诗入梦，东阁酒添愁。
他日荆溪上，无违具一舟。

五岭何烦汉节临，暂来南国种棠阴。
诗亲老杜真无敌，迹访涪翁尚可寻。
登览漫穷千里目，衰迟唯有五湖心。
江山弹压归诗伯，诗赋梅花雪片深。

满目凄凉秋思生，寒香万本绿畴盈。
风回兰蕙由来远，露浥蔷薇分外清。
取次梳妆呈素面，等闲流落惜芳英。
凤楼大手须公等，好把蛮笺寄老兄。

几年奔走困尘埃，愧仰高风得得来。
乔木参天应手种，好花夹路为谁开。
芳辰不惜终朝醉，晚色何堪恶雨催。
极目青林无限意，归鞍欲去更徘徊。

病足蹒跚好罢休，又登绝顶故迟留。
霜明枫叶红如染，露挹岚光翠欲流。
远目无穷休更望，赏心未足卜重游。
超然胜绝非人世，疑是身居麟凤洲。

老来触目总堪悲，点检尊前事已非。
方叹娇娆随月落，何堪樊素与春归。
梨花著雨还空委，柳絮因风只欲飞。
唯有庭前柏子树，岁寒相对两依依。

自怜衰病力难胜，岂不怀归畏友朋。
随牒偶来真漫士，打包即去类孤僧。
头颅种种何劳问，面目棱棱自取憎。
赖有一廛今可老，不妨饮水曲吾肱。

好风特特送征帆，百里俄惊指顾间。
薄暮暂留交石峡，迟明已到小孤山。
峰峦过目非吾有，鸥鹭无心似我闲。
幸得年丰归去好，长腰玉粒未应悭。

幞被归来万事轻，此行得得为登临。
苍崖斗绝山浮玉，碧瓦鳞差地布金。
千里江淮穷远目，十年尘土愧初心。
何人为击中流楫，北望神州泪满襟。

丈室翛然一物无，平生习气痛消除。
药炉经卷常为伴，酒盏茶瓶自作疏。
老去头颅休更问，本来面目竟何如。
泛观博览浑无用，且读西方贝叶书。

惜也天然一段奇，如何万古罕人知。
只今烟水平轩槛，触目无非是孝慈。

天造慈湖迥出尘，无冬无夏只长春。
四山桃李围新锦，一邑风光让绝伦。
涧水檐旁谈妙理，山禽柳外说天真。
杏坛无限难传意，付与凭栏寓目人。

世眼纷纷丹与黄，广寒宫里亦如常。
目前不作两般见，笔下方腾万丈光。
且莫锱铢深浅色，也休斤两淡浓香。
灵根已入诗人手，不许嫦娥擅此芳。

中堂此景亦不恶，叠嶂穷林张翠幄。
有时云气间出没，谁能绘画得此乐。
诗人如麻笔如椽，拟待索纸莫莫莫。
孔子明目尚不见，枉费精神去摸索。

自古挑才扬，暨汉多书木。
才木虽不同，一音贯吴蜀。
大道无异同，奚庸析耳目。
千载觉者几，迩来帝锡福。
所知余百人，宗祖慈湖麓。
天地吾施生，四时吾继续。
日月吾光明，变化吾机轴。
夫人同此机，宇内皆吾族。
惟日用不知，被褐而怀玉。
礼三百三千，是谁不备足。
父母谁不爱，弟幼谁不育。
事上谁不敬，对宾谁不肃。
步步在杏坛，句句香芬馥。
群峰穿白云，碧流响松谷。
谆谆帝诲我，敢不拱承嘱。
夙兴笔此诗，既复从首读。
此读人不闻，惟有庭前菊。

气和高厚格，珍符开地脉。
匪禾匪禽鱼，连枝比目翮。
要先净客呈，双双满阡陌。
今秋合穟禾，来春两岐麦。

引目遥空碧玉屏，清风入座冷无尘。
斗傍句得一仙客，昴入名存五老人。
云雾散收无限意，林峦生落几番新。
庐山景物绝天下，盍倒尊罍醉坐宾。

有龙衔水下层霄，俯视浮屠漱海潮。
浄倚栏干清耳目，笙篁声里落琼瑶。

五老峰前一醉休，长空目断水云浮。
要将心地同山色，莫放烟岚翳上头。

来兮归去拂尘缨，引目家山一日程。
柳菊知归应改色，稚儿门候仆欢迎。

忆昨雨霁投招提，五峰幻出如新沐。
僧言一月无此奇，正直由公感通速。
倾曦已没暝霭生，𥩟立危亭看不足。
遂扶晨策陵岖嵚，要识祝融真面目。
轻阴阁雨日将升，浅雾喷云生半腹。
晦明变化在俄顷，山鬼无端太翻覆。
东西南北杳不知，天柱诸峰固难瞩。
因思世事无不然，氛垢时多少清淑。
良辰一遇信可欣，浊世相遭匪予辱。
湘累为此赋远游，要待棋终看结局。
嗟我宁能待汝清，原隰征夫驾方趣。
安得韩公剑倚天，决断浮云取新旭。

夫君爱民如爱己，不爱公卿爱刺史。
得州如斗喜不禁，拍手催儿治行李。
朝家急贤不惜官，日日中书有除旨。
周南留滞太史叹，目断子公书一纸。
夫君却不薄淮阳，此见宁输三十里。
庖丁虽欲善刀去，无奈世间多巨髀。
晋陵繁伙视三辅，历遍屏风无可使。
未央对罢天一笑，今日无忧惠山水。
未容远去引自近，早晚赐环差易耳。
九华却恐怨君王，误我明年花柳喜。

冬冬才动热蒸蒸，直到更初渐渐清。
脏腑始坚今反利，痰涎愈盛气难平。
形容凋瘦真如鬼，耳目聪明粗似人。
自是虚劳无可说，更将经络为推明。

芙蓉居右，华盖居后。
象居其间，不几培𪣻。
爰架余宫，爰栖余踪。
坐而睨之，主卑客崇。
卑者当足，崇者当目。
崇卑不同，余却得象之精，忘象之形。
筑堂对象，拔翠横青。
有粲兮色，有涵兮德。
柳下之介，伯夷之特。
颜之坐忘，孔之屏息。
彼混莫伦，余配以仁。
彼矫莫亲，余交以神。
无彼无此，孰主孰宾。
余爱之溺，孰不云癖。
象山难忘，道山可易。
于彼游心，于此扫迹。

南有刺蓐，又有刺竹。
有刺竹矣，无刺蓐矣。
彼竹何族，有刺如簇。
蹴之者瘃，天委彼酷。
谁使尔蹴，尔瘃谁讟。
达者蹈足，恚者仄目。
斧斤俶俶，自贻伊蝮。
天道好复，况利于竹。

渊中见潜鱼，床下闻鬭蚁。
从知聪和明，反累目与耳。
孔门三千人，十资九其慧。
竟失道之归，端为慧所使。
回以愚故专，首得一宗旨。
其次参好修，与回亦无异。
受裁鲁有余，学道心不贰。
顿悟圣授机，万理付一唯。

东山未为高，坐觉鲁之小。
更上泰山巅，天下不胜眇。
公作如是观，所学胡可料。
父兄自磨磋，师友相揉矫。
犹恐眼未高，著脚江湖渺。
才疑辄遍参，一悟百高了。
今簸增城糠，冗不废舒啸。
数椽立江头，万象生木杪。
揆之高了机，抚掌成独笑。
或指罗浮尖，又出凤凰表。
尝试登罗浮，凤凰仅毫秒。
洙泗圣人门，等级盖不少。
抬头空仰高，瞑目谁见晓。
能拍十哲肩，不失速而肖。
要策参之勋，守约始为妙。
更与约相忘，混沌安得窍。
公余勿哦松，回光返自照。

汉关之茅茅之英，丰城之剑剑之精。
双茅双剑龙变化，一阴一阳数生成。
我家穉竹老龙壳，中而歧之相掎角。
玉爪虬为夭矫枝，金鳞蜕作斓斑箨。
岂无他处生干宫，震象为竹干为龙。
震吾知是干之变，竹谁谓非龙所钟。
潇潇声韵苍苍色，余褒二主残精魄。
不受冰摧直养刚，无容尘入虚生白。
夷齐坐看万物流，不负知音王子猷。
半夜葛陂雷雨作，二疏欲去终难留。
君不见震为龙，又为竹，竹又为龙几翻覆。
学人笑问玉版师，孰是本来真面目。

无量寿佛今寿皇，家传室授不老方。
九转丹砂一仁念，函四大海为寿乡。
仁气所覃莫非寿，椿松龟鹤不足当。
三公九卿百执事，一时幸会俱遐昌。
公于九卿盖其杰，向独年少今未苍。
嵩岳尼山吐符日，长虹失色归文章。
骨相岩岩松梅竹，精神凛凛冰雪霜。
黑精青女杀气重，终握斗柄持天纲。
十年伏骥起北漠，万里飞鸾度南湘。
掌中名是风宪笔，实与万物为春阳。
二十五州人所祷，万口一词寿而康。
君不见夜来南极星转芒，又不见朝来南极日转光。
日星所会有所应，西州耆旧循南荒。
百神奔走翊诞庆，万象森罗印征祥。
南人耳目习南事，寿公之意何以将。
南极从古星不老，南极从今日初长。

主人胸次风韵胜，万象皆倾如听命。
开窗凝目立相招，霁月影从溪响应。
神迎气送烦此君，拜嘉有何答殷勤。
棐几蒲团千兔颖，茶瓯酒椀一炉薰。

亭前轧轧日百舆，桥上剥剥日万屦。
莫非失脚声利然，谁复回头情性故。
子云一区二者间，讲玄之外何所关。
江山有我目迎送，鱼鸟无他心往还。
玻璃横眠苍玉立，开关不信尘敢入。
太无在上吞以胸，群有来前挫于笔。
笔端胸次患不清，一过于清天所憎。
推归玉笋头边立，送去金鳌背上行。

分阴分阳天得清，生水生木清降精。
悬知梅与涧为一，交涵互养清难名。
客来强立痛题目，拟之万物无一足。
巢许立身今古高，夷齐受命乾坤独。
主人气与梅俱移，平淡之中余崛奇。
蓝田松竹须品题，今年随牒梅勿疑。
主人心与梅俱化，高洁之中余蕴藉。
瀛洲风月须摹写，明年入朝梅勿讶。
独不见淇竹主人卫武公，出相周家了勋庸。
老矣归与奉从容，主人与竹俱高风。
武公与竹为不朽，万古淇奥诗一首。
主人有以为梅寿，我请置之淇奥后。

家居所至与山对，官居所至与山背。
眼中悔失真峥嵘，得其似者宜加爱。
尉仙三令奸胆寒，突兀数椽答清闲。
谁横荒垒檐以外，自觉幽趣山之间。
有一段清无点俗，当山也是清题目。
不道尉仙心更清，杖屦当车蔬当肉。

前朝列圣规模大，雨露涵濡山海外。
椎卉之民半冠带，恬不复它余百载。
前守诸公方略偏，藩篱漫浪耳目前。
版图之地半腥膻，恬不复谁余百年。
白囊新报潢池弄，诏公借我海南重。
金鼓戒严曾未动，汶阳田已归禹贡。
功成不居颂者谁，乐石虽坚有泐时。
亘千余里儿童知，牢不可解去后思。
归欤更了中原事，抵掌挈还河朔地。
竹书不尽帛相继，回头今刻公之细。

一身超忽白云表，双眼低回白蘋杪。
沙随风卷黄莫涯，草与天连青未了。
摩诘胸中几麋丸，诗写其真更留残。
破除桑落斗升后，收入鹅溪尺寸间。
想象訾家聊寓目，指顾瀛洲方策足。
中人宜在瀛洲宿，中宵梦在沧洲浴。
觉写两洲为一轴，驰誉丹青从谓俗。

玻璃横眠苍玉立，一段清姿天幻出。
霞作丹浆云墨汁，恢张太素以为质。
一时盘古纵横笔，万古玄冥浓淡色。
乾坤两间一亭中，立人自下酬答功。
酒盏碁枰意气充，薰炉茗椀情性融。
耳阏目阏还大道，声尘色尘入长空。
客来且伴主人醉，机械客犹梏仁智。
未知二者一之赘，休言一者赘之细。
上人已悟细之至，何当更悟也无细，若至之谓□□□。

玻璃横眠苍玉立，不容朝市一尘入。
鱼泳鸟飞自荐扬，舟来车往谁收拾。
主人潇洒宅一区，子弟何师受何书。
马迁史里万古具，张说诗中四时俱。
诗编史帙一关目，姑掇余清清冰肉。
床头拈出周易读，更悟太清清蜕骨。

一合乾坤罗万象，中有连天云锦帐。
分光日月两轮间，聚荫神仙十洲上。
盘缃错缥天上无，若为云锦如许都。
娲皇炼石补天了，倥偬不及收其余。
织女得之资以幻，手与目谋生灿烂。
使君寄下召还祥，令尹收为公退玩。
登临辄玩罢辄忘，令尹胸中自含章。
制锦犹余五色线，归朝可补尧衣裳。

庐陵童子谓姓李，临川童子谓姓王。
二子读书选德殿，气吐虹蜺口翻浆。
六经诸子成串落，天子喜之移御床。
奏对首肯去目送，青衫黄牒恩异常。
江西得此二童子，后生气倍声名场。
前闻但有晏元献，今继者谁其欧阳。
身躯眇小胆气大，齿发幼艾言语苍。
况能大书开龙蛇，一字欲作千尺强。
明年试罢春昼长，低头拾官回未忙。
马蹄轻踏百草香，鶑花助喜酒助狂。
长裾短刺倾侯王，早著归鞭荣故乡，我其俟之螺水傍。

之君命屯有孤辰，之子德孤无同人。
天遣之君友之子，宾主相忘无彼此。
出墙春梢道骨轻，侵书晚色天姿清。
客来面目挟尘土，对君有头不敢举。
客来言语挟尘埃，对君有口不敢开。
坐听一宾陪一主，夜雨秋风相尔汝。
主人养高宾养虚，九天上与神龙俱。

黄堂指顾了凡最，红幕奔驰了苛碎。
更无可了别驾翁，赢得徜徉是非外。
未有可偷风月天，峥嵘新起东偏废。
风含浑沌窍里音，月弄光明藏中态。
吹开云雨天益高，照破山河地加大。
兼之足以答公余，妙处何人同领会。
无酒客有诗相酬，有酒可无客相对。
主酣客醉舌俱饶，说到无声无色界。
发难恃细并毛融，骨不禁清连肉蜕。
目不信为山河影，耳岂信为天地籁。
主困欲眠客且归，不容耳目宁容喙。

黄堂指顾了凡最，红幕奔驰了苛碎。
更无可了别驾翁，赢得徜徉是非外。
未有可偷风月天，峥嵘新起东偏废。
风含浑沌窍里音，月弄光明藏中态。
吹开云雨天益高，照破山河地加大。
兼之足以答公余，妙处何人同领会。
无酒客有诗相酬，有酒可无客相对。
主酣客醉舌俱饶，说到无声无色界。
发难恃细并毛融，骨不禁清连肉蜕。
目不信为山河影，耳岂信为天地籁。
主困欲眠客且归，不容耳目宁容喙。

辛丑随浮梗，锺陵得盍簪。
潜藩门若市，敛板客如林。
气宇黄陂阔，词源陆海深。
二豪谈正剧，一坐口俱喑。
诗社初容入，交盟后失寻。
云山千里眼，梦寐八年心。
九陌迎连璧，孤灯话断金。
始犹疑面目，徐复记声音。
虾菜随宜簇，茅柴取意斟。
行藏更见告，文行互相箴。
愤敌常旁午，忧时半孔壬。
清风晨揖袂，明月夕离襟。
发缆东流岸，回樯倒景岑。
荆江随地卷，蜀道与天侵。
通守诸侯土，专弹百里琴。
长才优拊字，暇日少登临。
隠士隆中卧，羁臣泽畔吟。
青城山郁积，赤壁树阴森。
哀乐归巴曲，兴亡入楚砧。
把杯空吊古，搔首重伤今。
拥户锋车急，开缄诏墨淋。
抬头高拱斗，引手上扪参。
可画安边策，无韬活国针。
寸心丹未了，双鬓白那禁。
顾我伤强矫，从今判陆沉。
磨砻闲笔砚，摹写乱鱼禽。
气反风骚朴，声收郑卫淫。
吾伊樵道上，款乃钓矶阴。
拔茹终无志，弹冠老不任。
移书相答谢，吾突誓长黔。

云合苍天怒，风生老木号。
雨跳珠点急，浪涌雪花高。
作爽轻头目，俄寒竖发毛。
顽躯金气盛，敢与瘴相鏖。

圭荜逸民宅，羊鹑处士衣。
人才于古有，天命与时违。
初不厌肥遁，终何辞大归。
初终两题目，君自一其机。

文书聊却扫，耳目且恢张。
海大水归往，山深云退藏。
春雷温也厉，晦月暗而章。
万象相关处，悠然兴味长。

三命孰如李，五星谁似袁。
目前谈者众，足下悟其玄。
归养老和病，看耕田与园。
他无可推步，君往扣侯门。

江湾一转一重山，自入江来几转湾。
檄到如风心倥偬，船行似箭眼斓斑。
三场题目那容缓，一切工夫未得闲。
夹岸青峰可相约，黄花前后待吾还。

松筠邀我梵王宫，耳目俱醒骨肉融。
风雨收声禅入寂，烟云敛色法归空。
出浮沤外不生灭，从浩劫来无异同。
问数比丘皆卷舌，舌虽不卷亦无功。

来怯南中气候偏，归乘不热不寒天。
口防湘湿未安食，身忌粤岚犹择眠。
山不相高谷水过，天能自不与江连。
到前却入江西路，耳目相谙性可便。

一意贪归百事忘，其如耳目触吾旁。
女桑醉日多相靡，孙竹骄风半自强。
蝼蝈无稽言语泛，蜻蜓罔念性情狂。
鸤鸠占尽世间拙，未害云为蹈大方。

乾坤无计啬春妍，拥在诗人耳目前。
桃带酒容红煦煦，李余粉态白娟娟。
蜂情落魄华胥国，燕思嫖姚兜率天。
阳鸟独参浴沂意，风前特赋咏归篇。

教条花目不胜多，借使上碑能几何。
不似民间乱收拾，从头分入广州歌。

四正宫中坐五穷，若于群在不吾攻。
畏途过后犹寒胆，除目陈前不热中。

夜闭袁门晏未开，开门满目是琼瑰。
木绵着地还飞起，杨絮沾人倒扑回。

直上冲天髯欲虬，斜飞控地鬓还彪。
目中已决行藏策，赢得从今不倚楼。

此邦名分久无知，初政专精立等夷。
与我军民新耳目，还他天地旧尊卑。

天公哀此生人苦，潸然出涕洒下土。
五昼五夜涕不已，平陆成河山作渚。
是方为邑本漥下，今者之变顷未睹。
何止人家水半扉，或压或溺遍处所。
居家老稚几为鱼，夜乘一叶投山坞。
虽知此邦祸可免，颇念吾庐欹莫拄。
朝登山巅聊放目，流尸蔽江可胜数。
何处奔洪之所挤，一旦至斯辜非汝。
天公用是涕愈流，阳侯正自喜且舞。
我愿天公且收涕，忧之反伤亦奚补。
但令老眼开日月，苍生自然得安堵。

归欤无可答休休，小放吾心与目流。
山不去门如自售，云无留意似他求。
有如许柏得能古，都几何松若个幽。
更有疏梅修竹在，其他莫与子孙谋。

天下洞天三十六，玄鹤洞天一仙谷。
两山对峙一如门，深崖百丈垂飞瀑。
青牛往矣不复见，白云空锁故山麓。
奇哉胜地得人胜，至今俗客来忘俗。
向来我实劳梦想，一旦登临快心目。
寻师访道语未罢，扶藜上朝玄水渌。
九天云绽漏{雨/鲜}雨，一沼波翻溅琼玉。
亭高喷雪逼人寒，地冷风霜满空蔌。
老龙底事不知倦，雷泽千年无断续。
必是分潢天上来，便欲穷源驾黄鹄。
康乐曾登最高处，谪仙几向岩前宿。
壁间禅压已有诗，想见思泉倾万斛。
安得前人不道句，更与羲仙醉时读。
千峰如峡苍波束，二十四滩犹箭速。
转头溪风一棹寒，但效双凫到山曲。

天寒楚云浄，木落湘山幽。
空江夜来雨，水满芦花洲。
西风何渺渺，沧波日悠悠。
有怀谁与言，注目孤鸿秋。

尚书镇章江，慈母怀婴儿。
去年甫去郡，未觉棠阴移。
如何失调驭，众目惊睽睽。
诏书念前绩，趣起持州麾。
重临亦云宠，去后良多思。

目顾四方，指天指地。
独弄单提，无是不是。
普请恶水蓦头浇，不忘灵山亲受记。

目顾四方，法中之王。
将何报德，一杓香汤。

佛祖权衡，人天眼目。
瞻之仰之，鼎分三足。
休言六耳不同谋，断弦须是鸾胶续。

龙潭吹灭纸烛，真个人天眼目。
举似庞公点头，祖祖灯灯相续。

渊明岂乐居岩薮，逢此百罹聊饮酒。
龚生未免不食亡，孔融竟落奸雄手。
想见龙眠下笔时，伫目精神思尚友。
开图我亦有遗恨，不得执屦从其后。

淳熙十六年，正月十九日。
雪余雨更作，有客方抱疾。
忽传底处书，昏暮叩蓬荜。
问之何许人，乃是吾家侄。
书中道何为，除目报甲乙。
要令二父知，此意深所悉。
我方盘谷归，讵应闻黜陟。
虽云在田野，又可忘辅弼。
况于乡里贤，与夫旧连率。
及其先友家，投分亦颇密。
恭惟三君子，德盛难具述。
要皆由从官，以至秉政笔。
于今天下事，孰得复孰失。
仰思与夜继，想不遑暇逸。
置邮速传命，颂口当四出。
而我病不能，欲置还未毕。
要歌夔皋诗，称美宁敢溢。
愿观勋业成，公论斯可必。
曾闻鸟鸣春，气应还唧唧。
喜甚屐且折，忧深纬宁恤。

溪山故无尽，随取随以足。
平生笑贺监，敕赐镜湖曲。
今代介庵老，未归先筑屋。
一区占何地，琵琶欣在目。
是洲出谁氏，诗自随州续。
当年名绝唱，今也安可独。
溪如益弯环，山为增隠伏。
以知得所托，水润由韫玉。
一朝起乘传，屡疏乞祠禄。
俞音落天上，装行不待束。
还家谢溪山，拄杖巾一幅。
开堂会宾友，快语泻酃醁。
我时得得来，奉屦期追逐。
维摩适示病，对客倦冠服。
悠然失前瞻，重诣规再卜。
尺书往问讯，劳公手亲复。
爱我诲我至，敬拜不敢渎。
自怜生无资，是役尤仆仆。
辕驹岂忘远，归棹戒已宿。
但乞老先生，一言壮空麓。

少公上黄扉，长公思玉局。
恭惟我舅氏，出处似前躅。
浔阳开三径，镜湖赐一曲。
是为千载人，何有万锺禄。
新诗久不诵，妙墨时在目。
黄落又秋风，林空见松竹。

吏事要及民，何假须缘饰。
是故西都儒，往往名背实。
萍乡孙明府，抱负惟儒术。
起家长此邦，为政皆有述。
催科非我急，急民使滋殖。
今夏戒艰食，粒米劝蓄积。
种麦贵宿耕，禾孙视前绩。
是我贤弟昆，三市俱鼎立。
正之官南昌，大吏遭丝刻。
为陈先世事，稍稍从吾律。
窃尝叹斯人，当补谏争缺。
如何即九原，我为长太息。
叔也今王官，路以云霄逼。
才难未易识，屡荐今始入。
赣川与洪州，目见非耳得。
使之佐庙谟，弥缝宁阙职。
公行被里言，步武俱文石。
为移一县政，于以均万国。
我虽落蛮夷，归来岂无日。
傥遂乐耕耘，于焉吾事毕。

忆昔山中居，朝莫惟脱粟。
何以居之安，赖此猗猗绿。
一朝顾舍去，梦寐劳心目。
今晨忽在眼，如客得归宿。

移梅初有诗，梅开重成赋。
岂问耳目谋，盖珍贞白故。
花宜倚竹妍，阴称巡檐步。
或嫌太幽閟，结实每愆御。
我非调鼎手，何暇为此虑。
但取冰玉姿，不遭桃李污。

我行舒州来，触目叹荒棘。
今经北门道，麻麦殊翳密。
乃知人力愆，地固有遗殖。
安得遍厥耕，疲羸当少息。

客居江之南，未识衡岳大。
长于想象中，便作登临外。
南游怅不已，病目恍增快。
要穷山水原，靡问仙灵态。
镌镵雅未能，造物底不贷。
欣逢人中龙，一扫胸次隘。
偕为青云期，岂顾白眼怪。
多闻与多识，几别复几会。
籓篱我妄窥，根柢君有在。
自惭非孟嘉，直恐误郭泰。
蕙兰被余薰，珠玉觉非对。
兹方赋归来，与乃别所爱。
于今未深悲，后日当重慨。
江流固滔滔，山木亦旆旆。
烟霞既有疾，风月岂无债。
相与咏和平，无庸发噍杀。

皋桥在何许，往者郊送翱。
我行姑苏城，半日空周遭。
惟君昔我契，义不减同袍。
珠林一杯酒，明朝隔江涛。
年来尺书绝，目断飞鸿高。
我今换一官，五溪当不毛。
君行官王都，杂遝从英髦。
城中十万户，历问无乃劳。
兹焉失一见，使我心忉忉。

盛时无穷民，汉诏优廪粥。
迩来诏书行，亦赍帛与肉。
荐才职诸侯，因异驾征卜。
共思急贤治，惟日有不足。
士生幸斯时，讵应隠岩谷。
盍出致吾君，尧舜其尔俗。
余孽何足云，况说故地复。
堂堂胡澹庵，夫子乃其族。
看君妙人物，门户真不辱。
必须长养成，明显待拭目。
而我本散材，谬赋支离粟。
宜从力田科，邂逅赋取菽。
敢如陶渊明，归欤托松菊。
亦有父时书，续将教人读。

春风忽满目，感叹离群居。
郊行竟何之，野蔓徒侵裾。
仰看岭头云，片段随卷舒。
悠然若有得，似我心地初。
乃愧学道晚，何时悟真如。
自兹稍鞭策，齿发及未疏。
有儿幸成丁，可以亲犁鉏。
要同商州民，穷功治山畬。
王租及时了，优游伴樵渔。
时乘少游马，或卧渊明舆。
所过辄就醉，其他焉取余。
此计傥遂心，谁能更淫书。
公诗胡为哉，指南实前车。
事贵在勇决，骎骎岁将除。

韩诗不可犯，颜字不可凟。
旧言驱疟疠，其效甚符箓。
追慕记初学，讽诵怀三复。
如何且逾月，此物犹肆毒。
得非缘法异，无迺灾衅酷。
推移自前后，进退亦淹速。
岂惟搜脂髓，直觉憎面目。
医方戒山果，牙颊怕脔肉。
味嫌东野荠，馁厌平原粥。
莫知所生理，真恐遂鬼录。
属时秋已季，更值雨相续。
卧闻扫空阶，起步惊陨木。
蛩号故亡赖，蚊豹成暗逐。
未资卒岁计，颇病严霜促。
幸遭贤使君，立政匪今俗。
教微下黄堂，惠已周白屋。
论情素有托，谒见惭未卜。
讵应四壁立，久作穷途哭。
谢公方在郡，荐士宜首牍。
畴能借齿牙，价可重金玉。
自怜非道谋，触事先颜恧。
病倦不成书，书成况难读。

平原拙生事，数月且食粥。
蠋也巧于贫，晚食以当肉。
士穷见节义，不以富贵卜。
用志苟如此，宁有忧不足。
我生本寒士，犁鉏起穷谷。
顾惟疏野姿，动辄当忤俗。
得禄本甚微，夺去盖聊复。
虽云出无车，定免赤其族。
在我无所念，于君果何辱。
而君终日间，惘惘形面目。
幼穉悉遣归，不虑瓶无粟。
大儿颇类吾，藜羹甘半菽。
庭前既除草，窗外亦栽菊。
属君早来过，束书期共读。

田家虽贱劳，丰岁饱餐粥。
儒士笔以耕，相形无食肉。
我生文字盟，向日交友卜。
自从此邦来，得君一夔足。
作诗非野格，悟坡更参谷。
字法皆有师，翩翩信超俗。
谁云前辈远，解使神观复。
鸾乃凤之徒，蕙乃兰之族。
惟我甚亡赖，于何能见辱。
又何与于人，嗔君刺在目。
寒窗夜沉沉，灯烬落金粟。
刍薪价益高，窘状秸然菽。
相看一何有，有子所送菊。
何以得今夕，把君诗过读。

一代数百年，作者不数人。
桃李非不芳，梅花独清真。
是故吾党士，爱之逾等伦。
诗成欲何属，目断楚江滨。

王子母之弟，徐子父之友。
徐学自赣翁，王则因病叟。
游目乡闾中，孰若二士秀。
为汝名本斋，乞言置汝右。
如病资药石，如饥待粮糗。
嗟余亦老矣，门户百年旧。
躬耕贫无田，为圃圣所陋。
家携一束书，勉汝期日懋。

陈君作斋舍，谥之以虚白。
惟虚白故生，此义无二说。
人言庄周愚，我爱庄周达。
东坡老仙翁，出语世津筏。
亦尝为虚白，是乃道所集。
庄苏一等人，夫子盖三益。
惟虚定何虚，而室又何室。
是取此蘧庐，而谓无一物。
鉴明尘垢去，水静鬓眉出。
是中可观妙，无但充游息。
何当过夫君，相与以终日。
宾主两嗒焉，不言而目击。

一白不尽茶，妙试在茗粥。
相马不举肥，干也更画肉。
士当何如观，一语可以卜。
我生嗜朋友，有余补不足。
要求栋梁具，必问涧与谷。
瑟兮本希声，何能娱世俗。
陈君于为文，笔力见往复。
剧称南郡胡，曰此吾类族。
舆篮昨过之，怀刺今来辱。
谈间不须臾，未暇问以目。
陈君有江阁，旷瞻不遗粟。
非如昧者徒，白昼迷麦菽。
何当约夫君，载酒撷杞菊。
我记不足云，渠诗当细读。

风人伐木歌，咏写求友声。
亦有脊令赋，月迈而日征。
平时朝夕居，一旦离合情。
何以著此情，赋诗兼轴盈。
怪来担肩重，忘去破橐轻。
时时一披展，绝胜五色盲。
今日复何日，霜檐晓争明。
青天尽开露，如见心目诚。
鄙夫独何为，似觉幽忧撄。
缅怀平生游，多留定王城。
晨出湘雾湿，夕归湘浪平。
王滕唱酬诗，我亦滥一名。
别之今几何，秋枯复春荣。
素书渺不来，叹我无鱼烹。
要赓旧贻诗，饾饤仍经营。
定知他年见，不复刮目惊。
檐前坐久如，四体醺欲酲。
梦作扁舟去，湘西寻旧盟。
曾微白首哀，但作青眼横。
山鸟何自鸣，欠伸巾尚倾。

风人伐木歌，咏写求友声。
亦有脊令赋，月迈而日征。
平时朝夕居，一旦离合情。
何以著此情，赋诗兼轴盈。
怪来担肩重，忘去破橐轻。
时时一披展，绝胜五色盲。
今日复何日，霜檐晓争明。
青天尽开露，如见心目诚。
鄙夫独何为，似觉幽忧撄。
缅怀平生游，多留定王城。
晨出湘雾湿，夕归湘浪平。
王滕唱酬诗，我亦滥一名。
别之今几何，秋枯复春荣。
素书渺不来，叹我无鱼烹。
要赓旧贻诗，饾饤仍经营。
定知他年见，不复刮目惊。
檐前坐久如，四体醺欲酲。
梦作扁舟去，湘西寻旧盟。
曾微白首哀，但作青眼横。
山鸟何自鸣，欠伸巾尚倾。

湘西一杯酒，渺渺红叶换。
江东千里云，落落黄犬叹。
人生七十稀，百里九十半。
初期枉车马，近迺遗札翰。
小迟君不肯，一出我岂惮。
虽微办鸡黍，岂乏具薪炭。
古风久不作，我友当力赞。
旧诗况琼玖，触目屡璀璨。
中馨称兰佩，外饰匪玉冠。
初年已飞腾，中道翻叹惋。
恐遗知己羞，遂许独力断。
于兹树风声，何止评月旦。
君如渥洼种，可以羁絷绊。
我异淇园姿，犹睎岁时贯。
君乎甚英爽，我也终浪漫。
自应殊显晦，宁复待剖判。
湖山冰玉明，楼阁丹青焕。
叩舷或乘舟，曳杖或登岸。
君行定有得，我去何可愞。
与想悠然时，却忆苍然观。

常闻祝融峰，今日上封寺。
虽孤登望眼，要逐幽遐志。
盖渠目力及，皆我脚力自。
是可将无同，吾言亦聊戏。

平生溧阳船，白首凡几遭。
宜其登览地，靡复应接劳。
吴流乱如带，吴岫冗若毛。
吴人阙共载，吴语闻空嘈。
虽云面目熟，竟尔名字逃。
冬常置雨雪，春复冲波涛。
兹行又累日，逆风苦悲号。
曾微咫尺帆，颇费千万篙。
一以付累句，再焉兹薄醪。
诗书陶靖节，相马九方皋。

仙人之为仙，终古莫尽世。
颇笑区中人，沄沄逐川逝。
念将与之游，端恐吾道废。
如为千里行，数步辄一憩。
不如返吾乡，耕凿仍树艺。
及私具伏腊，输王应租税。
人惟颜徒睎，学匪桀犬吠。
桃源定何许，说自渊明制。
今日复何日，身乃中山诣。
嗟哉彼嬴秦，其虐甚幽厉。
不知丧无日，万欲从始岁。
商山被褐者，疢疾由德慧。
徐福尚海山，此地只楚界。
胡为略不闻，政坐耳目蔽。
神仙非吾学，可以置度外。
山高水深深，好事幽寻契。

出门生憎触风埃，故邀幽人山中来。
小休危亭带曲折，未尽高塔当崔嵬。
目营所到岂有极，脚力尚壮不拟回。
旧游久阔空信耳，高处一上何佳哉。
是山百年定谁主，一丘新壤手所开。
渊明自祭岂非达，杜牧作志夫何哀。
如君风流固旷绝，与我论交忘岁月。
异时访我入此山，扣牛共唱生生别。

黄岩崭绝人人居，徐岩蟠郁处士庐。
扁舟半载泊南岸，折梅看雪频携壶。
黄岩夹道松百株，风来迎送齐笙竽。
坛崩殿古黄冠癯，悬岩石刻墨可模。
徐岩触目多荒芜，啼啸往往纷鼪鼯。
废基断砌或有无，名字不复知谁渠。
闻君奉檄方受租，播糠眯目莫与娱。
作诗为君道何如，寻幽速遣从骑驱。
赋成孰寄当念吾，不用寒温枉素书。

黄岩崭绝人人居，徐岩蟠郁处士庐。
扁舟半载泊南岸，折梅看雪频携壶。
黄岩夹道松百株，风来迎送齐笙竽。
坛崩殿古黄冠癯，悬岩石刻墨可模。
徐岩触目多荒芜，啼啸往往纷鼪鼯。
废基断砌或有无，名字不复知谁渠。
闻君奉檄方受租，播糠眯目莫与娱。
作诗为君道何如，寻幽速遣从骑驱。
赋成孰寄当念吾，不用寒温枉素书。

往年敌来如破竹，九州泛若浮海粟。
郑公仗节守冯翊，毅然可杀不可辱。
飘流南浮适兹里，平生行事耳目熟。
几回下马过其坟，溪水洄洄抱山足。
季孙甚才耻为吏，哦诗欲效云台谷。
四篇赠我劳我行，入手为之三过读。
君家泾县亦工此，知者尚稀凡眼肉。
会看入洛似机云，不应如我但碌碌。

思君一夕或三起，诗卷曷从来眼里。
骤疑笑语接秋窗，不悟江山隔吾里。
近来海内诗好谁，贱目可怜空贵耳。
谪仙既作东山称，杜陵亦贵衡阳纸。
吾人得穷固其分，幽谷安能争市倚。
何当与子弃兹世，卜居在在佳山水。
不同渊明田下潠，即效龟蒙耕甫里。
文成不作封禅词，相我于耜并举趾。

昔闻许劭月旦评，人生倚以分重轻。
当时初非徇虚名，往往夷考其学行。
今人谁复持此柄，乡评亦复无公论。
故当信目不信耳，毁誉不用从人问。
我行溧阳得杨子，何止国士天下士。
大科异等非谩狂，笔头真有三万字。
十篇琅琅金玉音，一唱三叹感我心。
子昂感遇不啻过，阮籍咏怀何念深。
匡章通国称不孝，夫子与游仍礼貌。
虽然前圣亦有云，善与不善分恶好。

吾闻黄帝张乐洞庭野，始意庄生言故假。
又闻湘灵鼓瑟进玄螭，亦意屈子夸厥辞。
属行洞庭四月半，南风三日吹不断。
黄昏犹是天陆离，午夜忽成云片段。
病夫数起不知睡，数起侧听仍熟视。
恍疑帝乐尚铿鍧，又谓湘弦发幽閟。
乃知二子元非虚，吾闻自用耳目拘。
须臾月落天向晓，依旧南风波浩渺。

倦游历落三载中，重来触事多不同。
旧交云散隔山岳，在者一二莫我从。
新知喜获徐孺子，年少已有诸老风。
譬之宝剑虽尚伏，清夜往往舒长虹。
惟君家学故有宗，念我早日尝登龙。
周旋何止道畴昔，玷缺便拟相弥缝。
分携转眄且十日，梦寐尝若见德容。
要裁短章寄离阔，抒思苦穷无由丰。
新诗忽来堕我侧，句法沈稳字亦工。
寂寥此道几欲息，玄文纵在人非雄。
吾君嗜好乃如此，谁为冀北真群空。
我今百不一称意，顾赖交友忘终穷。
兹焉得君益足贺，自起酌酒浇块胸。
滔滔原从滥觞至，君其勿惮寻尺庸。
异时相见定刮目，敢作吴下旧阿蒙。
因君我亦事穮蔉，瘠卤要使成千锺。

溪北溪南路，山前山后居。
兴来随杖屦，意到总林庐。
触目常怀尔，关心相忆余。
虽然风月趣，千里故非疏。

败砌初无菊，空林合有梅。
如何长至后，不见一枝开。
岂是春渝信，端缘旱作灾。
蔬畦与麦垅，满目但黄埃。

远浪已摇目，疾风仍打头。
翩翻仰飞鸟，矫捷羡轻鸥。
湖有万顷白，舟才一叶浮。
意行从泛泛，吾道本悠悠。

夜雨响屋瓦，曙烟遮树林。
田行疑倍滑，水度觉知深。
顾望劳双目，颠跻怖此心。
垂堂不知戒，家故乏千金。

棹落归云底，帆飞夕照间。
起予为白社，极目是西山。
芦雪新须鬓，枫丹昔面颜。
炊迟饿已惯，酒贵醉能悭。

草没重湖路，帆孤一叶舟。
飘风来复断，冻雨落还收。
游目穷天末，题诗欠笔头。
登临有如此，好在岳阳楼。

过我不停轨，嗔公但忆归。
民思河内借，士失荆州依。
别去目易极，诗来寒益衣。
今时未为贵，岁晚望荆扉。

漠漠青山雨，霏霏白鹭烟。
诗材来远近，画本极中边。
流落虽天外，登临赖目前。
浮生才几日，此地欲三年。

作诗无远到，伫立有深思。
集此溪山趣，充吾耳目资。
唐虞紫微论，苏李少陵诗。
落落心虽在，茫茫力已疲。

目疾初传剧，犹思碍读书。
那知遽至是，此恨合何如。
我已鬓俱白，宁能世久居。
吾人门户责，骥子总怜渠。

屡约过茅舍，终成觅顺舟。
书来勤问讯，病去苦淹留。
邂逅行人往，丁宁药物求。
那知空怅望，直恐遂沈浮。
篱菊犹青蕊，鬓毛非黑头。
平生爱此节，今岁祇空酬。
度日浑无赖，期君得散忧。
柴车夙须办，草径扫令幽。
岂乏登临处，堪为耳目谋。
跻攀无脚力，梦寐想神游。

昔在思文献，今焉见典刑。
玉良中有韫，陂广外无形。
毓秀舒淮水，飞声出汉廷。
恩虽予符左，官来继毡青。
谕俗书阴德，传家刻孝经。
庶几相感格，于以称丁宁。
万象皆春气，斯人乃德星。
否臧斯列上，耳目岂途听。
松茂寒仍秀，兰幽远更馨。
不惟归盛美，并用祝修龄。

山居何所用，种竹并楹轩。
听雨宵忘寐，摇风日破烦。
春来仍引蔓，雨后竞添孙。
迸砌思移石，妨池欲废盆。
堤防虞采掘，检束费晨昏。
自是林深茂，非因地独温。
有朋如角立，布阵似争骞。
戢戢株虽短，骎骎势已存。
却行才避碍，逆曳遂难垠。
婢喜频留步，儿欣屡发言。
纵横从可目，散漫孰寻根。
蚁败须攻穴，羊侵要补藩。
骤惊疑瓦合，还讶若车奔。
岂害偏藏径，何妨便满园。
拥培规我力，振拔果谁恩。
坐见身长堑，行看箨蔽垣。
苔俱滋湿晕，兰与王芳荪。
未肯低前辈，终当及次番。
万杉真浪说，千橘更何论。
蹇傲冬方见，阴森夏乃繁。
务令收晚节，忍把助朝餐。
此日聊成隠，它年定改门。
韩公留句伟，侯喜漫名掀。
韵险言无丽，搜穷笔殆髠。
直将摅郁闷，底用役神魂。
示子斯同作，哦吟莫接暾。

吾邦豪杰未多闻，义薄云天独数君。
遇歉登仓真甚惠，当郊置驿信徒勤。
目前米价未为贵，我自囊空先有云。
食粥敢言今数月，更忧无粥但羹芹。

博士湖边初拜公，后来超化信常通。
一官何意偶同隶，千里长怀几望风。
墨绶于今天下半，弦歌谁复古人中。
双鱼敬遣问无恙，目极春江鸿堕空。

涧落峰寒似往时，重阳面目许谁知。
摇摇枫叶未全赤，草草菊花成后期。
酒量稍增愁渴肺，诗材顿减费衰髭。
一年节物财如此，太息空形老大悲。

诗成每辄肺肝愁，那与人充耳目谋。
敢谓老怀千里志，故怜饥作四方游。
若人尚隠南山雾，老我合从春水鸥。
旧契百年谈未易，且言家共古扬州。

南省新升弟子员，诏来郡国亦详延。
百年涵养期为用，一日选抡非所先。
珍重好营当暑服，丁宁休觅候潮船。
故知同役皆亲友，莫忘书来慰目前。

人日雨连元日阴，杜陵时节已如今。
苔迷草色闲多思，竹倚梅花瘦不禁。
征事还愆退之集，题诗漫有蜀州心。
溪南有弟遥成隔，目断苍然暮色侵。

世奇粤水与湘山，此地元居楚粤间。
尽日觅诗终莫就，有时游目不能还。
骤来遥点雨初过，忽尔数峰云自闲。
远碧近苍元互映，浅青深绿更相关。

篮舆伊轧又前村，何许风来洗睡昏。
木落尽还山面目，旱深穷见水根源。
相逢负担皆征利，难觅隠居躬灌园。
归路苦长行易倦，断鸦残月记松门。

举头易见天边日，属目难逢山下村。
行尽土麤仍石恶，望穷雨黑与云昏。
此身何可数兹役，薄宦有谁能见存。
章圣明朝还曲睹，信知缘契在空门。

又向江头觅去船，故山归路反茫然。
秋鸿社燕各千里，落日残霞同一川。
酒得老兵犹可饮，诗须我辈始堪传。
经行到处无生景，平日梦中今目前。

已是霜凝更雨温，春其渐起但无痕。
莫嗟草色有垂死，定自梅花当返魂。
小驻要须穷日日，细寻无惜遍村村。
揩摩病目从兹始，并待君诗洗睡昏。

雁不归时闻有行，雁南飞处更关情。
三年有句说还往，半载无书存死生。
莫叹河山殊举目，会须童仆为欢迎。
四方取友吾非乏，孰若君家贤弟兄。

晦庵寄我溧阳书，报道今为建业居。
作客遽经三岁久，赋诗应尽六朝余。
莫将明月夸鱼目，自昔盐车羡蹇馿。
期子归来趁鲜健，老无筋力事犂锄。

满目风埃顿尔清，祇缘朝雨过林声。
兴乘政欲蝉连语，酒酽才胜一再行。
容我不应嗔醉卧，忆君还复有诗成。
定知今夜江东梦，梦炤冰溪雪鬓生。

早禾打谷归高廪，槀秸堆场尚若云。
目见田庐无此比，劝耕知自令君勤。

电激雷犇是处闻，绿周青遶四无分。
哦诗几侧风前帽，纵目闲看雨后云。

极目荒陂十里余，坏堘依约旧犂鉏。
问言业薄无牛力，更说州家催积租。

台高十丈独株松，下有仙人旧履踪。
三十二窠丹灶在，亦云数目应龟峰。

诗情郁郁见须眉，何意君能辄识之。
目击道存真有得，傍观袖手岂非痴。

近来周子绝无书，目断西江双鲤鱼。
出处不应违素志，君如得来我归欤。

渺然一棹去何之，满目新诗与旧诗。
细读赠章多好语，顾怜追和却无奇。

合水自汀庾，更时阅汉唐。
郁孤居耸特，望阙漫更张。
层台吾家复，壮势江右望。
旧游那复省，老至增悲伤。
里巷盛人物，登临多发扬。
士人皆孙李，必诵苏与黄。
不但山水窟，自是仙佛乡。
扶舆淑气锺，宁谓接遐荒。
历访愁重跅，再来期裹粮。
悬知耳目接，故与闻听详。

世官古所讥，世禄今不废。
要之苟有人，二者非苦背。
君祖我曾祖，绍圣同廷对。
素风我莫嗣，清德君可辈。
江湖渺闻名，荆蛮适亲诲。
忘年君固美，并行我终悔。
许以相唱酬，何止闻謦欬。
君行竟先我，后会何时再。
江花与江草，颇恨远目碍。
君于门户责，有似松柏耐。
而我诗书乐，政尔羞同队。
临分曷告我，苦语幸勿爱。
我亦安赠君，结兰以为佩。
庶几二祖风，岁久端如在。

君家苕霅间，吴楚梦莫续。
兹行得所未，到处须著目。
平生胸中奇，于此不容缩。
江山虽云生，诗句何妨熟。

荒鸡号何多，邻犬吠愈悍。
初迷纸窗隙，旋失布衾暖。
呼童户先启，走报雪且满。
为言果羞明，若尔真待伴。
须臾起孩稚，次第及衰懒。
索衣乱襦袴，取酒忘濯盥。
试观尚零落，骋目迷间断。
青黄倏衰白，陵谷置平坦。
灞桥欠馿蹇，剡曲无棹短。
有兴不可乘，摅词讵能诞。

生年月日虽则同，学而闻道莫比踪。
学而闻道胡不庸，咎且不免宁论功。
一官俯首蛮貊中，几年积弊频年凶。
去奸植善扶疲癃，我所目见非闻风。
孰持黄诏来自东，谓君违天合君冲。
天家误听州家谬，历计月日曾未充。
使家熟视州家惜，万里君门谁为通。
学而闻道要有用，达岂吾泰穷何穷。
君之授受远有宗，湘水浩浩湘山雄。
龙门当日谓不遇，尹杨亦到明光宫。

长年南雪不到地，瘴疠惨毒愁北人。
今年初见腊前白，宠光并与梅花新。
客居破屋愁欲裂，病目不嫌熏湿薪。
鹑衣百结不蔽膝，恋恋谁怜范叔贫。

触目伪耶真，先生金玉人。
须知托交契，不特为情亲。
谒告归何遽，连环梦岂频。
还家已春服，彩戏不妨新。

假馆我多暇，驱车君苦忙。
近时成契阔，远去益凄凉。
闻说催归骑，何由把别觞。
归心擢章贡，远目溯沅湘。

阴𪩘犹施白，朝林已沐青。
坠乌飞蔌蔌，射日粲荧荧。
便恐归无迹，聊须记所经。
耳声并目色，佳处若为形。

腊里逢三白，诗中得数书。
书生真有癖，习气果难除。
更上高楼望，聊将远目舒。
天灾如可弭，冻死未忧余。

夏日苦炎热，秋风洒静便。
一年还欲尽，万事不如前。
触目长昏雾，忧心抵瘴烟。
诗人吁养鬼，烈士怅飞鸢。
本意多闲暇，何为亦纠缠。
阴风听门壮，积雪见山巅。
蜡屐遥思著，荷衣猛欲牵。
当君开卷读，是我枕书眠。
酬唱何寥落，乖违易岁年。
亦为当有赋，枉赠忽同然。

荆溪路入白云径，势与松江相并宽。
政以檝轻忧逆浪，忽逢风转起飞翰。
须臾又报一舍过，转盻应无百里难。
却恨铜官易成远，不容双目细留看。

世有封胡羯末，非无触目琳琅。
何似君家兄弟，睟然面背难藏。

造物知君时欲进，江山佳处遣频回。
霜风日夜摧摇落，面目端须见本来。

钓石疑为借石低，月岩穿石两空梯。
逃虚尚说闻人喜，况此依然面目迷。

九陌纷纷翳吾目，是间冰熨一尘无。
十日五日一水石，造次著诗那得摹。

起步寒梢百尺长，骤惊触目尽琳琅。
直疑霜月能为幻，作意槛之还有香。

迺翁里居时，曾上庐山牍。
怀贤访其孤，今值词人牧。
我尝爱临川，韩草刊于陆。
尔侯古雅趣，与陆堪并躅。
而翁词翰佳，世亦思在目。
尔其持此诗，勿惮拜仆仆。
侯宁谓我易，未遂嗔尔渎。
峩峩兮西山，光焰那久伏。

江梅未醒如冻蝇，蜡梅先折能宁馨。
江梅既开瘦欲绝，蜡梅吐香方未歇。
几思觅句摅襟期，嫌如蔬笋伤肝脾。
君诗与花辱俱见，却悔临渊祇痴羡。
君因此花诗再题，过读快若垢得篦。
从渠见者不着目，亦胜长安纷市鬻。

细雨微风湖上亭，柳深荷密竞青青。
生平漫与形神接，客里孤游耳目醒。
题咏纷纭几诗板，画图零落半幽屏。
像祠只在荒墩外，小复舆篮更一经。

挂帆一纵疾于鸟，长兴夜发吴兴晓。
杖黎上访鲁公祠，一见目明心皦皦。
未说邦人怀使君，且为前古惜忠臣。
德宗更用卢杞相，出当斯位诚艰辛。
生逆龙鳞死虎口，要与乃兄同不朽。
狂童希烈何足罪，奸邪嫉忠假渠手。
乃知成仁或杀身，保身不必皆哲人。
此公安得世复有，洗空凡马须麒麟。

人日泛青溪，青溪曲易迷。
船回波上下，帘卷日东西。
景物行行见，壶觞处处携。
浮航消得醉，极目水云低。

谁把劳劳目此亭，从来于此送人行。
三杯别酒倾桑落，一曲离歌唱渭城。
此到伊边还几日，不知何日是归程。
分携更复凭高望，满目青山万叠横。

谁把劳劳目此亭，从来于此送人行。
三杯别酒倾桑落，一曲离歌唱渭城。
此到伊边还几日，不知何日是归程。
分携更复凭高望，满目青山万叠横。

中都衣冠地，振羽良独难。
美材副时须，步武随鹓鸾。
平生根柢学，万卷胸中蟠。
清规照冰玉，健笔翻波澜。
宦游聊复尔，荣利不可干。
去去展壮图，士友拭目看。

举世惮炎赫，当暑思高秋。
秋高岂不好，萧瑟令人愁。
何如三伏中，五夜风飕飕。
遥空淡月落，将旦群阴收。
却嫌𫄨绤薄，转觉林塘幽。
出门任所适，清与耳目谋。
借问尘埃人，知此佳致不。

幽岩如高人，气骨天所赋。
凛然超尘寰，不受俗气污。
湖湘饶峰峦，往往穷僻处。
城郭去之远，谁能蹑芒屦。
安知古都梁，爽垲有真趣。
徜徉东郊外，青山在指顾。
山中八洞列，天巧于此觑。
蜿蜒老螭蟠，崭岩怒虎踞。
如屏亦如龛，一起复一仆。
卷阿坐良稳，狭径足难措。
帝观若险隘，中道本宏裕。
叠翠常回环，寒泉日倾注。
石乳一何粲，和气知有聚。
所见皆可人，十步目九寓。
造物不能秘，奇诡遂呈露。
奎画贲精舍，鬼神昔呵护。
古称小有天，仇池乃其附。
甬东有胜境，豁然四窗具。
玲珑皆自然，匪以雕镌故。
谁谓宝方小，是亦洞天数。
谁谓此邦陋，有景即可慕。
我本烟波徒，雅性厌驰骛。
搜寻得所欲，心境顿明悟。
赏玩有余味，跻攀了不怖。
得意或忘归，苍然迫曛暮。
兹山虽可乐，用之乃成路。
有径不能用，茅塞大可惧。
对此发深省，岁月勿虚度。
俗态易湮没，清游莫辞屡。
援笔述鄙怀，愧乏惊人句。

峡石险而怪，峡水清且湍。
伊谁剪蒙密，发此奇伟观。
两龙会为一，激烈不可干。
蜿蜒漱鸣玉，千古甘以寒。
谁云岩扉窄，亦复气象宽。
我生嚣尘中，区区缚微官。
一见爽心目，古井生波澜。
同游二三子，清赏有余欢。
虽非暮春日，便作舞雩看。

累石为层峰，而以水环之。
所贵超俗累，潇洒含幽姿。
却虞穷腊中，四顾阴云垂。
飞霙冷彻骨，智巧无所施。
督彼执役者，努力无迟迟。
果然霰先集，六出争效奇。
缤纷一昼夜，翦刻非人为。
丰登自此兆，疫疠宁复滋。
明朝便晴朗，工作无愆期。
二事古难全，今也都不亏。
天公念下土，所欲皆相随。
我山既嵚岑，我沼仍涟漪。
频游不知倦，清坐堪忘饥。
追怀舞雩风，童冠俱怡怡。
岂徒耳目玩，要是无瑕疵。
此乐未易得，天意扶吾衰。
宿恙不再作，康宁当自兹。

年年苦目眚，过午眊不明。
治之昏转甚，不治无由平。
何如闭目坐，湛然万虑清。
非治非不治，无思亦无营。
不劳薰与沐，神全明自生。
勿忘勿助长，此理真至精。

年年苦目眚，过午眊不明。
治之昏转甚，不治无由平。
何如闭目坐，湛然万虑清。
非治非不治，无思亦无营。
不劳薰与沐，神全明自生。
勿忘勿助长，此理真至精。

人生恶白髭，镊去恨不速。
欲留少年容，藻饰欺盲俗。
欺人实自欺，举世迷不复。
黄叶陨秋风，明年会重绿。
髭白不再黑，白白长相续。
光阴驹过隙，转盼黄粱熟。
青春挽不住，暮景暗相促。
古人少壮时，耳目万夫瞩。
今我忽已老，事业未丝粟。
蒲柳不禁秋，抚己堪恸哭。
成功固有分，进德岂不足。
忽将六尺躯，终身甘退缩。
白髭谨勿摘，留以警录录。
勇奋千里骥，懈怠辕下跼。
人生百种病，厥根在多欲。
芟夷蕴崇之，庶使茂嘉谷。
每怀风木感，悲痛缠心曲。
立身扬令名，此罪傥可赎。
旦旦鉴白髭，进进毋自辱。

姑射山中冰雪姿，凛然标格欺寒威。
一经蒙庄品题后，使人起敬如宾尸。
仙风道骨今何有，韶颜丰颊夸绝奇。
闽中有美信姝丽，衣被五色光参差。
荧煌已讶色夺目，柔滑更喜香浮肌。
天工着意破炎毒，故遣佳实生繁滋。
旨哉悦口众所嗜，岂闻来去分招麾。
其他所产亦有取，游女敢自同宫妃。
我家甬东萃闽舶，胜事屡入骚人辞。
有时根拔信宿至，风枝露叶殊未衰。
杂然红绿间陈紫，图牒所在生致之。
始知河豚与江柱，诗人取譬聊滑稽。
宾朋恣食水晶颗，残膏賸馥霑群儿。
年来吏役困奔走，此志不展常低垂。
轻红酽白不易得，西风每起莼鲈思。
忽蒙杰句警偷懦，一洗尘虑忘渴饥。
此中滋味甚不薄，吾曹哜嚅当及时。
挥毫咏物聊复尔，相待莫负平生期。

妙年志气已超然，不肯随群苟目前。
才美骤为当世用，青云直上蹑天躔。

澄泓万顷浸冰轮，千尺惊看玉塔新。
满目辉光相照耀，乾坤何处不精神。

工夫一日不专精，面目尘埃已可憎。
何必鉴人明得失，青铜相对即良朋。

山行千里如井底，仰视但见山头烟。
今朝过岭一纵目，无穷平野无穷天。

杖屦随春风，邂逅得良友。
行行西域道，触目尽花柳。
还步过茆茨，交欢亦何有。
东邻颇好事，邀我意良厚。
南窗竹风凉，更命新醅酒。
一醉何足辞，期此百年久。

江源发蛮荒，来与湘灌遇。
交流趋城隅，清映日东注。
群山半楚越，驰骤若竞赴。
谯门百步南，楼堞此雄踞。
观风久标名，栋宇初改故。
极目渺塞岭，蔚起矗云雾。
千里耸翠碧，众水横练素。
古寺带林薄，渔艇依野渡。
村墟互隠见，风烟自朝暮。
东西亘井络，碁分杂营戍。
偶值丰登年，乐此保生聚。
秋风黄花天，良集盛簪屦。
肴觞固匪虔，借此山水具。
登临方兴深，诸君幸少驻。

黄竹歌成雪未休，黄花渡口上横舟。
百钱买酒可能醉，千里怀人不奈愁。
岁事只余旬五日，家山犹隔两三州。
飞云在目还知否，肯为雕胡一饷留。

城头学宫高巍巍，中有方井号墨池。
穷冬不竭春不溢，往往石眼通江湄。
故老相传右军宅，涤砚濡毫向池侧。
兰亭绝笔迹成尘，此间池水犹能黑。
绍兴之年值丙寅，一夕郁郁浮乌云。
乡闾拭目看盛事，集英三唱人姓陈。
又闻淳熙改元岁，隔春预作文章瑞。
甲科夺得汉庭魁，贤关解褐冠多士。
九岁奇童面圣颜，阖郡十人俱赐第。
近来复作烟雾飞，盈盈玉斗磨歙丝。
忽焉阴霾黯苍汉，模糊顷刻风披披。
巧如奇花开异草，天女织出绞绡衣。
须臾变态千万状，妙手点染水墨奇。
此事颇亦涉神怪，疑有鬼物来游嬉。
不然下垫千年龟，图书之祥将发挥。
吾乡文物盛洙泗，执经问道肩相随。
残膏賸馥大沾溉，诸生借润今其时。
文昌终有应图契，韩门高第皆可为。
先令地脉进佳贶，主张在公非义之。

极目东山秀色浓，紫霄千叶醉芙蓉。
题诗尚记仙人洞，飞珮曾过玉女峰。
树老孤桐秋露下，碑残古篆暮云封。
何时再醉天门月，卧听清风万壑松。

春山青，春水绿，春风包裹无纤粟。
目前事，量外机，东村王老暗攒眉。
暗攒眉，独脚山魈舞柘枝。

极目烟波远接天，红尘疏处结三椽。
不忧风景来朝没，只恐水云到晚连。
青黛山边飞白鹭，绿杨堤畔泊渔船。
悠然此地真堪乐，半是人间半是仙。

上林鸣蛙私邪官，金陵指顾成长安。
唾壶一曲玉如意，声断石城锋镝寒。
从来龙化中兴主，不似黄须阿奴武。
当时斩鞅心下事，今日扬鞭目中虏。
黄埃散漫重瞳微，雨师不洒疑人知。
梦回日转惊已午，马骄风疾那容追。
一声吉语禁门静，万国笙歌丹仗整。
山倾海动忽燃脐，地辟天开谁问鼎。
长江千里真险哉，煌煌晋业流秦淮。
江涛一洗妖氛息，湖阴千古琉璃碧。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

平楚皆膏壤，成汤忽旱年。
人知圣虑切，恩遣使臣宣。
乙卯饥荒后，长沙富庶全。
纪年四十载，斗米二三钱。
县县人烟密，村村景物妍。
朱蹄骄柳陌，金镫丽花钿。
习此民成懒，加之吏不虔。
力耕终苟且，劝课或迁延。
绿野田多旷，潢池恶未悛。
曷尝修稼政，但见饰宾筵。
丰稔时难保，盈虚理有还。
自应成赤地，安得咎苍天。
义廪真良法，皇家以备先。
积仓何止万，存数仅余千。
滥以疏庸迹，来司敛散权。
一身初抵此，四顾但茫然。
奏发常平弊，财蒙内帑捐。
敢云呈敏手，幸免奋空拳。
蔑问秦输闭，专稽稷懋迁。
陆修流马运，水作泛舟连。
凡属灾伤事，深将利害研。
兼并勤告谕，商旅渐喧阗。
市直虽翔踊，官收却痛蠲。
北来因鼎粟，南至出渠船。
稍稍收成廪，纷纷出着鞭。
起于衡岳趾，环厥洞庭舷。
湖北疆参错，江西境接联。
里虽千万远，身亦再三遄。
必务经行遍，深防赈给偏。
规模颁郡吏，出纳谨乡贤。
敢避风兼雨，周爰陌与阡。
有时沉水底，镇日上山巅。
不复通舟楫，宁容坐马鞯。
屐多穿石仄，裳惯湿河壖。
江步时时到，村虚日日穿。
救头方甚急，援手讵辞胼。
畴昔虽多病，驰驱却自痊。
已成迷晓夜，不复惮山川。
松径行时盖，杨花坐处毡。
光华虽备使，萧散类登仙。
林密花频剪，途穷木可缘。
石欹行恐压，溪涨涉疑漩。
昔出正初吉，今经六下弦。
奔忙驰似箭，来往转如圜。
王事歌苞杞，归心却杜鹃。
力虽疲险阻，志务报陶甄。
忆昨初行日，萧然亦可怜。
饿羸皆偃仆，疾疫更牵缠。
讵止家徒壁，多遗屋数椽。
葛根殚旧食，竹米继新𫗴。
略救朝昏急，终非肺腑便。
声音中改变，形质外羸孱。
气苶胸排骨，神昏眼露圈。
步欹身欲仆，头褪发俱卷。
妇馁心成疾，儿啼口坠涎。
乱花生目睫，炎火亢喉咽。
袅袅浑无力，昏昏只欲眠。
尽挛持耒手，顿削负薪肩。
状貌已成鬼，号呼几乱蝉。
兽穷思旷野，鱼困想清泉。
山僻无人到，帷惊有使褰。
初闻争欲走，稍定使来前。
尔俗饥虽困，吾君施体干。
知民方疾苦，遣吏抚迍邅。
置院收鳏寡，分场赈市廛。
贷粮招复业，散种使耕田。
寒给衾禂暖，春颁药剂煎。
凡今严吏责，皆是恤民编。
稍见儿童集，徐看父子牵。
共争扶杖听，咸乐置邮传。
茶献迎门礼，香浮夹道烟。
耳闻身鼓舞，心切涕潺湲。
坐定徐言此，从来未见焉。
一时愆润泽，万里奏艰鲜。
灌溉非无桔，精虔亦有牷。
畬干终损粟，池涸竟枯莲。
诗骇周宣魃，经书鲁国蝝。
坐令民皡皡，翻作泣涟涟。
平日安丰稔，今朝乍疾颠。
老羸如病马，壮健若飞鸢。
忽见皇恩沐，亲驰使命专。
听言初挟纩，拜赐悉鸣弦。
新岁天心格，经时雨势绵。
东皋耕泽泽，南亩溜溅溅。
坎豆皆勤作，根涯悉勉旃。
水耕荣唪唪，陆种茂芊芊。
件件丝盈轴，方方麦荐笾。
指知食欲动，目望酒先撋。
舍北行歌畅，村南伐鼓渊。
鱼占何必梦，斗覆已明躔。
甲子晴尤好，嘉平雪记填。
自今知岁岁，王道永平平。
抚己叨逢主，占星幸备员。
耳亲闻击壤，手敢废题笺。
农事修其职，邦基赖以坚。
但令仓廪实，何患犬羊膻。
商克周饥止，邢存卫雨愆。
定知丰稼穑，端在讲戈鋋。
足食繄兵法，行粮咏雅篇。
愿陈王朴论，一稔遂平边。

屏迹敷浅原，注目香炉峰。
饱闻送客溪，鼎新古梵宫。
缅怀结社人，岂止避俗翁。
一念薰戒香，千年仰玄踪。
蜂房始义熙，凤历当元丰。
果有大士出，一与遗言同。
堂堂照觉师，赫赫襄敏公。
彻彼毗尼藏，揭我临济宗。
元曰立成佛，坡曰僧中龙。
少林来于西，双林振以东。
冥数其理暗，野烧中宵红。
天遣真道人，夜役众鬼工。
幻出翚飞檐，化成雷吼锺。
神运俨若初，佛法岂有终。
余生慕真乘，愿力愧祖风。
再窥拈花座，骇叹折草功。
请续香山堂，老此平台中。
白抚生池莲，青友夹涧松。
永劫不出门，寂照涵虚空。

一昔淮南岸，两旬扬子江。
山川总极目，天地偶为邦。
竟日师虞老，何年虏自降。
知心除是月，夜夜照蓬窗。

瓮子洞头魂黯黯，桃川山上目凄凄。
自怜终失邯郸步，不是重来旧路迷。

水遶一围带，山横八字眉。
壮哉极目地，慰此凭栏时。
剡县可乘兴，渼陂真好奇。
相逢休务日，因得数言诗。

清阴翠色满湘山，月下风前极目间。
第一莫污儿女泪，失身嫌作杖头斑。

呜呼吕夫子，天姿素颙昂。
文献绍家学，刻意稽虞唐。
看书眼如月，洞照所未详。
云雾养豹质，彜尊瑑龙章。
椎锋裹头岁，蹑足游四方。
取友半楚越，笃志日自强。
着眼嚣尘上，口不挂否臧。
坚车遵大路，骖辔多王良。
笔阵万人敌，严严亚夫营。
既壮道愈焯，维斗揭太常。
朝路阅时变，有意夫明昌。
呜呼命非耶，一病俄殂丧。
百年能几见，痛在予衷肠。
恭惟经济学，日就而月将。
便便五经笥，笑视古锦囊。
订史参理乱，一一堪施行。
圣伏道绝塞，繄我为发明。
无心着师说，独逊时辈声。
盘礴九云梦，胸次莫与京。
炉烟对姬孔，脱落翰墨场。
耳目所纂辑，如春之发生。
退然避时誉，敛衽不肯当。
居忧寄萧寺，举俗载其名。
户外履常满，摄齐愿升堂。
树阴敷昼户，静对书一床。
是中亦何有，乃独不可量。
吾则不尔拒，岁寒永相望。
嗟丰幼甚愚，圣读初滥觞。
先生与之进，闻见昔未尝。
抠衣莫我旧，岁籥今几更。
山林有陈迹，尚想曳杖声。
精衷无渝泐，气序有翕张。
俯仰十数载，淹留竟奚成。
群趋竞场屋，意气无激扬。
荏苒去函丈，有愧弟子行。
册府罗鹭羽，寻拜尚书郎。
明堂资众木，待公举修梁。
丰时游庠序，门墙迩康庄。
偕我二三子，振袂时骞翔。
黄尘乌帽底，自觉神观清。
每伺趋局暇，进揖班马香。
先生为酬酢，讲贯忘暄凉。
于时萃英髦，王路均且平。
苏醒忧国病，斟酌鉴古情。
门外有过辙，颇怪来往并。
再岁感末疾，长江理归航。
江滨多送客，飞盖惊凫鸧。
走实厌众味，食鱼必河鲂。
岂其嗜野蔌，而置稌与秔。
敬愿持此心，不厌道阻长。
及归供洒扫，药饵常侍旁。
庶几秉一炬，上接星宿芒。
师门谢宾客，童穉亦叹惊。
唯有旧学徒，尚俾承余光。
神闲造冲邈，气定绝慨慷。
啸傲羲皇上，税驾无何乡。
今岁二月中，丰入须女城。
床下拜庞老，城隅有幽坊。
维时春气和，天宇新霁晴。
先生呼我俱，缓步临前楹。
露菊擢翠羽，风篁韵繁筝。
昼坐欣至夕，话尽一再更。
诲言皆砭石，易知复难忘。
委曲到肝鬲，如啜黄昏汤。
出门九徘徊，三复心遑遑。
提撕不予弃，感切涕泗横。
先世有遗书，故墟有山房。
尚冀疾有间，挈领提其纲。
敢以学为嬉，坐使素业荒。
誓当服明训，为衣不为裳。
笔著将脱稿，后生有宪章。
家传人诵之，岂但师张程。
研精固有造，栖迟讵无成。
呜呼寝门恸，兹祸谁使令。
天高不可诉，仰视空茫茫。
枯琴在东壁，遗履陈西厢。
未续千古泪，桂魄三阙盈。
慨昔身健日，浮言多谤伤。
黄锺自疏越，郑卫徒铮铮。
事定盖棺了，玄黄閟青箱。
堂堂那复见，薄奠摅寸诚。
斯文倘有继，师道其张皇。
矢心荐明蠲，精爽庶歆飨。

士游乡校间，如舟试津浦。
所见小溪山，未见大岛屿。
一旦远游学，如舟涉江湖。
所见寖以广，变怪惊龙鱼。
人生本自有丘壑，陋巷栖迟穷亦乐。
何必三江暨五湖，始助胸中疆界拓。
我言随寓耳目移，马迁所以游会稽。
向令俯偻但京国，未必大放雄深词。
君今濯秀双溪水，下语不凡真可喜。
若使循为举子文，定自棘门儿戏耳。
古来妙技如屠龙，不疗饥馁徒为工。
不如高科取富贵，如一枣叶持针锋。
挟册将游随子国，亲贤况是诸侯客。
曾将好手冠南宫，行当阔步趋文石。
奋飞欲往气莫降，蒹葭莽莽天雨霜。
扬澜左蠡吞九泽，大孤小孤插长江。
请停诗笔莫容易，大义联翩且周礼。
路途千里负笈人，并以经涂相指似。

千年佛阁与云齐，足力穷时目力移。
堪笑痴儿夸壮丽，那知芥子纳须弥。

平生丘壑心，漫浪不羁束。
青山亦解意，四时共追逐。
朝翠空蒙时，北窗梦清熟。
昼寂庭户凉，坐课黄卷读。
此心与山违，对面若掩目。
孱颜俨如故，心境两不触。
宴坐收万象，剖璞出苍玉。
木末流夕晖，窗户影摇绿。
相对两青眼，悠然一笑足。
此意陶潜知，不然问玉局。

何处园林今有花，十分春事只桑麻。
不须惆怅穷途目，一饱生涯无叹嗟。

古称浄琉璃，物现我常寂。
胡为自争妍，照耀出痕迹。
坐有求心客，骇目不忍看。
愿息终岁劳，留作袖手安。

一师今何去，天目万丈云。
着我粗袈裟，对住大茅君。

数年之留能浩浩，一日之别还草草。
念子身名两未遂，令我衰病无一好。
古人探道从妙年，今人重耳轻目前。
不愁好龙龙不下，只愁爱玉酬石价。

外德欲晦，面目自蔽。
内德欲耀，肝胆毕照。
二法相除，我则有余。
穆如清风，用之不穷。

王孙生长安仁宅，亲见宣仁靖家国。
艰难身后苕水头，举目湖山非旧识。
孩儿负土成新阡，手种拱把皆参天。
皇天报德无穷年，蟠根翳叶藏云烟。

苍崖有顶我为庐，日君月妃崖下趋。
梳风洗雨耳目醒，玉帝诏许瞻宸居。
周公仲尼在左右，勘点六籍开凡愚。
曾经秦祸多散阙，郑笺毛传悲纷如。
精神感通若亲授，损益殷夏还其初。
忆君低回校天禄，高论自遣陈言锄。
况今卓绝离人境，妙悟岂可常情拘。
飘零每疑梦魂到，戃慌忽堕西南书。
韩吕之相以类聚，程张之师以道俱。
业调甘酸嗜秦炙，肯逐象罔迷玄珠。
分明愤发贯篇首，端的镂写传吾徒。
乃知山中新所得，慢简闲编皆弃余。
修林远岭秋映蔽，浓花近院春扶疏。
雕胡已馈豆笾静，黄独未𣃁筐篮孤。
垂竿桐江笑短弱，负鼎莘野嫌豪粗。
岷峨崔嵬留后拒，滟滪突兀催前驱。
莫嗔猿鹤不解事，与民由之诚丈夫。

夜诵都忘浪枕喧，尔家江月旧楼存。
新来转使朝宗近，目送风帆到海门。

櫜弓听乐心肝尽，拔剑论功目眦豪。
鸣鸟不闻千仞远，抟风鹰隼顿能高。

人道灵瓜有护持，蜿蜒果见着青枝。
一时耳目穷何尽，万事由来不可知。

尝闻仙人渡海术，授以尺杖如飞龙。
凭虚闭目不敢瞬，波涛汹涌喧天风。
兹岩山窟飞海岸，直扫一涧声何雄。
瞑行千步水入耳，明探万壑云生胸。
嵚崖滴乳芝玉脆，剜穴喷水莲腮红。
神仙缥缈在何许，心平意定天为通。
此行况复匪游戏，出门借问春耕农。

上人海东秀，才华众推优。
学道慕中国，于焉一来游。
武林忽相遇，针芥意颇投。
儒道虽云异，诗酒喜共酬。
况兹古名郡，佳丽罕与俦。
湖山快吟览，胜迹恒追求。
合并惜未久，又理东归舟。
扬帆渡鲸浪，帖帖如安流。
殷勤不忍别，缱绻难为留。
临风极遐睇，目断扶桑陬。
他时托芳字，还能寄余不。

生前百事无如意，死后浮名总是空。
刚把穷愁作题目，哦诗不要晚年工。

四顾茫茫水接天，远山如卧白云边。
马头忽看孤峰起，错喜乡关是目前。

千载蛮风尚有存，此来闻见不堪论。
猪膏泽发湘南妇，牛勃涂门岭右村。
行客下床调瘴药，吏人抱瓮灌蔬园。
岂无佳丽堪娱目，别有凄凉只断魂。

待聘先生二十六，弟子满堂修几束。
下床一面月几千，有客市廛钱别录。
为儿不诵杞菊篇，举箸欠鱼须要肉。
老夫弱冠奇一秋，飘零来问君平卜。
先生称我有隽才，满县青矜皆拭目。
一日仅能赴三饭，折简叩扉知几幅。
今夜酒移明夜醉，凌晨乞展黄昏速。
四边延我入师席，席则有余身不足。
高子行年已若干，更度四期心从欲。
月钱祗直晓点心，薪蔬尽此携儿畜。
抱书谁肯访吾门，看君有是犹霑禄。
井泉比旧百倍深，汲人绠短无麻续。
时去技精分愈穷，时来浅学难逃福。
贩商射利偶赢余，便诧巧谋能润屋。
莫待黄金当散时，舟车到处遭颠覆。

死生休道隔幽明，梦裹相看话旧情。
幻出他谁真面目，莫教总是自心成。

猛虎白日行，心闲貌扬扬。
当路择人肉，罴猪不形相。
头垂尾不掉，百兽自然降。
暗祸发所忽，有机埋路傍。
徐行自踏之，机翻矢穿肠。
怒吼震林丘，瓦落儿堕床。
已死不敢近，目睛射余光。
虎勇恃其外，爪牙利钩铓。
人形虽羸弱，智巧乃中藏。
恃外可摧折，藏中难测量。
英心多决烈，自信不猜防。
老狐足奸计，安居穴垣墙。
穷冬听冰渡，思虑岂不长。
引身入扱中，将死犹跳踉。
狐奸固堪笑，虎猛诚可伤。

蛮荆鲜人秀，厥美为物怪。
禽鸟得之多，山鸡禀其粹。
众彩烂成文，真色不可绘。
仙衣霓纷披，女锦花綷縩。
辉华日光乱，眩转目晴惫。
高田啄秋粟，下涧饮寒濑。
清唳或相呼，舞影还自爱。
岂知文章累，遂使网罗挂。
及祸诚有媒，求友反遭卖。
有身乃吾患，断尾亦前戒。
不群世所惊，甚美众之害。
稻粱虽云厚，樊絷岂为泰。
山林归无期，羽翮日已铩。
用晦有前言，书之可为诫。

扰扰万类殊，可憎非一族。
甚哉蚊之微，岂足污简牍。
乾坤量广大，善恶皆含育。
荒茫三五前，民物交相黩。
禹鼎象神奸，蛟龙远潜伏。
周公驱猛兽，人始居川陆。
尔来千百年，天地得清肃。
大患已云除，细微遗不录。
蝇虻蚤虱虮，蜂蝎蚖蛇蝮。
惟尔于其间，有形才一粟。
虽微无柰众，惟小难防毒。
尝闻高邮间，猛虎死凌辱。
哀哉露筋女，万古雠不复。
水乡自宜尔，可怪穷边俗。
晨飧下帷帱，盛暑泥驹犊。
我来守穷山，地气尤卑溽。
官闲懒所便，惟睡宜偏足。
难堪尔类多，枕席厌缘扑。
熏檐苦烟埃，燎壁疲照烛。
荒城繁草树，旱气飞炎熇。
羲和驱日车，当午不转毂。
清风得夕凉，如赦脱囚梏。
扫庭露青天，坐月荫嘉木。
汝宁无他时，忍此见迫促。
翾翾伺昏黑，稍稍出壁屋。
填空来若翳，聚隙多可掬。
丛身疑陷围，聒耳如遭哭。
猛攘欲张拳，暗中甚飞镞。
手足不自救，其能营背腹。
盘餐劳扇拂，立寐僵僮仆。
端然穷百计，还坐瞑双目。
于吾固不较，在尔诚为酷。
谁能推物理，无乃乖人欲。
驺虞凤凰麟，千载不一瞩。
思之不可见，恶者无由逐。

子美寄我沧浪吟，邀我共作沧浪篇。
沧浪有景不可到，使我东望心悠然。
荒湾野水汽象古，高林翠阜相回环。
新篁抽笋添夏影，老枿乱发争春妍。
水禽闲暇事高格，山鸟日夕相啾喧。
不知此地几兴废，仰视乔木皆苍烟。
堪嗟人迹到不远，虽有来路曾无缘。
穷奇极怪谁似子，搜索幽隐探神仙。
初寻一径入蒙密，豁目异境无穷边。
风高月白最宜夜，一片莹浄铺琼田。
清光不辨水与月，但见空碧涵漪涟。
清风明月本无价，可惜祗卖四万钱。
又疑此境天乞与，壮士憔悴天应怜。
鸱夷古亦有独往，江湖波涛渺翻天。
崎岖世路欲脱去，反以身试蛟龙渊。
岂如扁舟任飘兀，红蕖渌浪摇醉眠。
丈夫身在岂长弃，新诗美酒聊穷年。
虽然不许俗客到，莫惜佳句人间传。

李师琴纹如卧蛇，一弹使我三咨嗟。
五音商羽主肃杀，飒飒坐上风吹沙。
忽然黄锺回暖律，当冬草木皆萌芽。
郡斋日午公事退，荒凉树石相交加。
李师一弹凤凰声，空山百鸟停呕哑。
我怪李师年七十，面目明秀光如霞。
问胡以然笑语我，慎勿辛苦求丹砂。
惟当养其根，自然烨其华。
又云理身如理琴，正声不可干以邪。
我听其言未云足，野鹤何事还思家。
抱琴揖我出门去，猎猎归袖风中斜。

月从海底来，行上天东南。
正当天中时，下照千丈潭。
潭心无风月不动，倒影射入紫石岩。
月光水洁石莹浄，感此阴魄来中潜。
自从月入此石中，天有两曜分为三。
清光万古不磨灭，天地至宝难藏缄。
天公呼雷公，夜持巨斧隳崭岩。
堕此一片落千仞，皎然寒镜在玉奁。
虾蟆白兔走天上，空留桂影犹杉杉。
景山得之惜不得，赠我意与千金兼。
自云每到月满时，石在暗室光出檐。
大哉天地间，万怪难悉谈。
嗟予不度量，每事思穷探。
欲将两耳目所及，而与造化争毫纤。
煌煌三辰行，日月尤尊严。
若令下与物为比，扰扰万类将谁瞻。
不然此石竟何物，有口欲说嗟如钳。
吾奇苏子胸，罗列万象中包含。
不惟胸宽胆亦大，屡出言语惊愚凡。
自吾得此石，未见苏子心怀惭。
不经老匠先指决，有手谁改施镌镵。
呼工画石持寄似，幸子留意其无谦。

徐生纯明白玉璞，焦子皎洁寒泉冰。
清光莹尔互辉映，当暑自可消炎蒸。
平湖绿波涨渺渺，高榭古木阴层层。
嗟哉我岂不乐此，心虽欲往身未能。
俸优食饱力不用，官闲日永睡莫兴。
不思高飞慕鸿鹄，反此愁卧偿蚊蝇。
三年永阳子所见，山林自放乐可胜。
清泉白石对斟酌，岩花野鸟为交朋。
崎岖磵谷穷上下，追逐猿狖争超腾。
酒美宾佳足自负，饮酣气横犹骄矜。
奈何乖离才几日，苍颜非旧白发增。
彊欢徒劳歌且舞，勉饮宁及合与升。
行揩眼眵旋看物，坐见楼阁先愁登。
头轻目明脚力健，羡子志气将飘凌。
只今心意已如此，终竟事业知何称。
少壮及时宜努力，老大无堪还可憎。

鹤行而啄，青玉嘴，枯松脚。
兔蹲而累，尖两耳，攒四蹄。
往往于人家高堂浄屋曾见之，锦装玉轴挂壁垂。
乍见拭目犹惊疑，羽毛襂褷眼睛活，若动不动如风吹。
主人矜夸百金买，云此绝笔人间奇。
画师画生不画死，所得百分三二尔，岂如玩物玩其真。
凡物可爱惟精神，况此二物物之珍。
月光临静夜，雪色凌清晨。
二物于此时，莹无一点纤埃尘。
不惟可醒醉翁醉，能使诗老诗思添清新。
醉翁谓诗老，子勿诮我愚。
老弄兔儿怜鹤雏，与子俱老其衰乎。
奈何反舍我，欲问东家看舞姝。
须防舞姝见客笑，白发苍颜君自照。

大弦声迟小弦促，十岁娇儿弹啄木。
啄木不啄新生枝，惟啄槎牙枯树腹。
花繁蔽日锁空园，树老参天杳深谷。
不见啄木鸟，但闻啄木声。
春风和暖百鸟语，山路硗确行人行。
啄木飞从何处来，花间叶底时丁丁。
林空山静啄愈响，行人举头飞鸟惊。
娇儿身小指拨硬，功曹厅冷弦索鸣。
繁声急节倾四坐，为尔饮尽黄金觥。
杨君好雅心不俗，太学官卑饭脱粟。
娇儿两幅青布裙，三脚木床坐调曲。
奇书古画不论价，盛以锦囊装玉轴。
披图掩卷有时倦，卧听琵琶仰看屋。
客来呼儿旋梳洗，满额花钿贴黄菊。
虽然可爱眉目秀，无奈长饥头颈缩。
宛陵诗翁勿诮渠，人生自足乃为娱，此儿此曲翁家无。

建安三千里，京师三月尝新茶。
人情好先务取胜，百物贵早相矜夸。
年穷腊尽春欲动，蛰雷未起驱龙蛇。
夜闻击鼓满山谷，千人助叫声喊呀。
万木寒痴睡不醒，惟有此树先萌芽。
乃知此为最灵物，宜其独得天地之英华。
终朝采摘不盈掬，通犀銙小圆复窊。
鄙哉谷雨枪与旗，多不足贵如刈麻。
建安太守急寄我，香蒻包裹封题斜。
泉甘器洁天色好，坐中拣择客亦嘉。
新香嫩色如始造，不似来远从天涯。
停匙侧盏试水路，拭目向空看乳花。
可怜俗夫把金锭，猛火炙背如暇蟆。
由来真物有真赏，坐逢诗老频咨嗟。
须臾共起索酒饮，何异奏雅终淫哇。

月晕王色如虹蜺，深山猛虎夜生儿。
虎儿可爱光陆离，开眼已有百步威。
诗翁虽老神骨秀，想见娇婴目与眉。
木星之精为紫气，照山生玉水生犀。
儿翁不比他儿翁，三十年名天下知。
材高位下众所惜，天与此儿聊慰之。
翁家洗儿众人喜，不惜金钱散闾里。
宛陵他日见高门，车马煌煌梅氏子。

斑然锦翼花簇簇，雄雌相随乐不足。
抱雏出卵翅羽成，岂料一朝还反目。
人言嫁鸡逐鸡飞，安知嫁鸠被鸠逐。
古来有盛必有衰，富贵莫忘贫贱时。
女弃父母嫁曰归，中道舍君何所之。
天生万物各有类，谁谓鸟兽为无知。
虽无仁义不情爱，苟闻此言宁不悲。

忆昨九日访君时，正见阶前两丛菊。
爱之欲绕行百匝，庭下不能容我足。
折花却坐时嗅之，已醉还家手犹馥。
今朝我复到君家，两菊阶前犹对束。
枯茎槁叶苦风霜，无复满丛金间绿。
京师谁家不种花，碧砌朱栏敞华屋。
奈何来对两枯株，共坐穷檐何局促。
诗翁文字发天葩，岂比青红凡草木。
凡草开花数日间，天葩无根长在目。
遂令我每饮君家，不觉长缾卧墙曲。
坐中年少皆贤豪，莫怪我今双鬓秃。
须知朱颜不可恃，有酒当欢且相属。

宁伤桃李花，无损杞与菊。
杞菊吾所嗜，惟恐食不足。
花开少年事，不入老夫目。
老夫无远虑，所急在口腹。
风晴日暖雪初销，踏泥自采篱边绿。

西江之水何悠哉，经历灨石险且回。
余波拗怒犹涵澹，奔涛击浪常喧豗。
有时夜上滕王阁，月照浄练无纤埃。
杨阑左里在其北，无风浪起传古来。
老蛟深处厌窟穴，蛇身微行见者猜。
呼龙沥酒未及祝，五色粲烂高崔嵬。
忽然远引千丈去，百里水面中分开。
收踪灭迹莫知处，但有雨雹随风雷。
千奇万变聊一戏，岂顾溺死为可哀。
轻人之命若蝼螘，不止山岳将倾颓。
此外鱼虾何足道，厌饫但觉腥盘杯。
壮哉岂不快耳目，胡为守此空墙隈。
陶盆斗水仍下漏，四岸久雨生莓苔。
游鱼拨拨不盈寸，泥潜日炙愁暴鳃。
鱼诚不幸此局促，我能决去反徘徊。

汉宫有佳人，天子初未识。
一朝随汉使，远嫁单于国。
绝色天下无，一失难再得。
虽能杀画工，于事竟何益。
耳目所及尚如此，万里安能制夷狄。
汉计诚已拙，女色难自夸。
明妃去时泪，洒向枝上花。
狂风日暮起，飘泊落谁家。
红颜胜人多薄命，莫怨春风当自嗟。

嘉子治新园，乃在太行谷。
山高地苦寒，当树所宜木。
群花媚春阳，开落一何速。
凛凛心节奇，惟应松与竹。
毋栽当暑槿，宁种深秋菊。
菊死抱枯枝，槿艳随昏旭。
黄杨虽可爱，南土气常燠。
未知经雪霜，果自保其绿。
颜色苟不衰，始知根性足。
此外众草花，徒能悦凡目。
千金买姚黄，慎勿同流俗。

巀嶭高城汉水边，登临谁与共跻攀。
清川万古流不尽，白鸟双飞意自闲。
可笑沉碑忧岸谷，谁能把酒对江山。
少年我亦曾游目，风物今思一梦还。

凭高寓目偶乘闲，袨服游人见往还。
明月正临双阙上，行歌遥听九衢间。
黄金络马追朱幰，红烛笼纱照玉颜。
与世渐疏嗟老矣，佳辰乐事岂相关。

一麾新命古三齐，白首沧洲愿已违。
轩冕从来为外物，山川信美独思归。
长天极目无飞鸟，积雪生光射落晖。
腊候已穷春俗动，劝耕犹得览郊圻。

并辔登北原，分首昭陵道。
秋风吹行衣，落日下霜草。
昔日憩巩县，信马行苦早。
行行过任村，遂历黄河隩。
登高望河流，汹汹若怒闹。
予生平居南，但闻河浩渺。
停鞍暂游目，茫洋肆惊眺。
并河行数曲，山坡亦萦绕。
罂子与山口，呀险乃天灶。
秤钩真如钩，上下欲颠倒。
虎牢吏当关，讥问名已告。
荥阳夜闻雨，故人留我笑。
明朝已高尘，輤车引旌纛。
传云送主丧，窀穸诣坟兆。
后乘皆辎𫐌，轮毂相辉照。
辟易未及避，庐儿已呵噭。
午出郑东门，下马仆射庙。
中牟去郑远，记里十余堠。
抵牟日已暮，仆马困米槀。
渐望阊阖门，崛若中天表。
趋门争道入，羁鞅不及掉。
浪墥游九衢，风埃叹何浩。
京师天下聚，奔走纷扰扰。
但闻街鼓喧，忽忽夜复晓。
追怀洛中俊，已动思归操。
为别未期月，音尘一何杳。
因书写行役，聊以为君导。

岐江望平陆，百里千余岭。
萧条断烟火，莽苍无人境。
峰峦互前后，南北失壬丙。
天秋云愈高，木落岁方冷。
水涉愁蜮射，林行忧虎猛。
万仞悬岩崖，一彴履枯梗。
缘危类猿猱，陷淖若蛙黾。
腰舆惧倾扑，烦马倦鞭警。
攀跻诚畏涂，习俗羡蛮犷。
度隘足虽踠，因高目还骋。
九野画荆衡，群山乱巫郢。
烟岚互明灭，点缀成图屏。
时时度深谷，往往得佳景。
翠树郁如盖，飞泉溜垂绠。
幽花乱黄紫，蒨粲弄光影。
山鸟啭成歌，寒蜩嘒如哽。
登临虽云劳，巨细得周省。
晨装趁徒旅，夕宿访闾井。
村暗水茫茫，鸡鸣星耿耿。
登高近佳节，归思时引领。
谿菊荐山樽，田𫛪佐烹鼎。
家近梦先归，夜寒衾屡整。
崎岖念行役，昔宿已为永。
岂如江上舟，棹歌方酩酊。

匠智无遗巧，天形极幽探。
谓我爱山者，为山列前檐。
颓垣不数尺，万崄由心潜。
或开如断裂，或吐似谺{谷咸}。
或长随靡迤，或瘦露崆嵌。
阴穴觑杳杳，高屏立巉巉。
后出忽孤耸，群奔沓相参。
叆若气融结，突如鬼镌镵。
昔岁贬荆楚，扁舟极东南。
孤山马当夹，两岸临江潭。
常恨江水恶，轻风不留帆。
峰峦千万状，可爱不可谈。
但欲借粉绘，图之挂纨缣。
岂如几席间，百态生浓纤。
暮云点新翠，孤烟起朝岚。
况此穷冬节，阴飚积凝严。
幽斋喜深处，远目生遐瞻。
昼卧不移枕，晨兴自开帘。
吾闻君子居，出处无常占。
卷道或独善，施物仁贵兼。
于时苟无益，怀禄古所惭。
嵩山幸不远，薇蕨岂不甘。
自可结幽侣，披云老溪岩。
胡为不即往，一室安且恬。
辱子赠可愧，因诗以自谗。

学书不觉夜，但怪西窗暗。
病目故已昏，墨不分浓淡。
人生不自知，劳苦殊无憾。
所得乃虚名，荣华俄顷暂。
岂止学书然，作铭聊自鉴。

宣州紫沙合，圆若截郫筒。
偶得今十载，走宦南北东。
持之圣俞前，乞药戒羸僮。
圣俞见之喜，遽以手磨砻。
谓此吾家物，问谁持赠公。
因嗟与君交，事事无不同。
忆昔初识面，青衫游洛中。
高标不可揖，杳若云间鸿。
不独体轻健，目明仍耳聪。
尔来三十年，多难面忧攻。
君晚得奇药，灵根𣃁离宫。
其状若狗蹄，其香比芎䓖。
爱君方食贫，面色悦以丰。
不惮乞余剂，庶几助衰衰癃。
平时一笑欢，饮酒各争雄。
向老面病出，区区论药功。
衰盛物常理，循环势无穷。
寄语少年儿，慎勿笑两翁。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑朱泠。
鸾皇自埙箎，燕雀徒商参。
独翅耸琼枝，群舞倾瑶林。
病余霞云段，梦回松吹吟。
静嫌鹦鹉言，高笑鸳鸯淫。
金清泠澄澈，玉玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤凤沈。
风流超缟素，雅淡绝规箴。
相亲长道情，偶见锁烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
顾下八佾庭，鼓舞薰风琴。

蕙兰蹊径失芳期，风雨春深怯减衣。
卷箔高楼惊燕入，挥弦远目送鸿归。
蜂催酿蜜愁花尽，絮扑暄条妒雪飞。
欲识伤春多少恨，试量衣带忖要围。

送目衡皋望不休，江蘋高下遍汀洲。
长堤柳曲妨回首，小苑花深碍倚楼。
楚径蕙风消病渴，洛城花雪荡春愁。
流杯三日佳期过，掷度兰波负胜游。

乌巷招邀谢墅中，紫囊香珮更临风。
尘惊野火遥知猎，目送云罗但听鸿。
六著比犀鸣博胜，百娇柘矢捧壶空。
解衣对子欢何极，玉井移阴下翠桐。

楚天风雪犯征裘，误拂京尘事远游。
谢墅人归应作咏，灞陵岸远尚回头。
云含江树看迷所，目逐归鸿送不休。
欲借高楼望西北，亦应西北有高楼。

晴原高下细如鳞，树转城回路欲分。
望月西楼人共远，跃鞍南陌草初薰。
短亭山翠偏多叠，送目鸿惊不及群。
一驿赋成应援笔，好凭飞翼寄归云。

俯槛监流蕙径深，平泉花木绕阴森。
蛙鸣鼓吹春喧耳，草暖池塘梦费吟。
赌墅乞甥宾对弈，惊鸿送目手挥琴。
嗟予远捧从军檄，不得披裘五月寻。

日落原野晦，天寒闾市闲。
牛斗远陂去，鸟雀空檐间。
凭高植藜杖，旷目瞻前山。
垅麦风际绿，霜鸦村外还。
禾黍日已熟，杯酒聊开颜。
酣歌岁云暮，寂寞向柴关。

江左衣冠世有名，几人今复振家声。
朝廷独立清冰节，闾里归来白首卿。
志在言谈犹慷慨，身闲耳目益聪明。
长松野水谁为伴，顾我堪羞恋宠荣。

长桥南走群山间，中有雍子之名园。
苍云蔽天竹色浄，暖日扑地花气繁。
飞泉来从远岭背，林下曲折寒波翻。
珍禽不可见毛羽，数声清绝如哀弹。
我来据石弄瑟瑟，惟恐日暮登归轩。
尘纷解剥耳目异，祗疑梦入神仙村。
知君襟尚我同好，作诗闳放莫可攀。
高篇绝景两不及，久之想像空冥烦。

岷蜀地千里，海棠花独妍。
万株佳丽国，二月艳阳天。
丛萼匀如布，修蕤巧似编。
彤云轻点缀，赤玉碎雕镌。
瑟瑟光输莹，猩猩血借鲜。
浅深相向背，疏密递勾牵。
轻蒨重重染，丹砂细细研。
蕊纤金粟拱，须嫩紫丝拳。
红蜡随英滴，明玑著颗穿。
初茎争袅娜，翘干共蹁跹。
绝代知无价，生香不减{栈}。
分灵应桂苑，锺粹定星躔。
木帝经邦相，花王入室贤。
祥飚加翦拂，卿霭共陶甄。
真宰阴推毂，句芒与着鞭。
不须忧薄命，好为惜流年。
赞翼施生柄，扶持煦妪权。
主张韶令正，调燮淑威宣。
和气高低洽，芳心次第还。
金钗人十二，珠履客三千。
云雨迷巫峡，风波怨洛川。
娉婷宜住楚，妖冶合居燕。
绣被通宵展，华灯彻曙燃。
横披前槛外，半出假山巅。
暗羡游蜂采，偷输蚁穴沿。
瘦嫌珊网织，柔怯女萝缠。
蓄恨凭谁讯，无言只自怜。
文君酒垆伴，杨子草堂前。
品格生来别，风流到老全。
繁中生怅望，众里见喧阗。
暄暖精神出，晴明意态便。
关关莺对语，两两燕高鶱。
天上宜封殖，人闲偶伫延。
共樱围别馆，与杏拥斜阡。
清暖帘争卷，黄昏幕尚褰。
低笼金𫐆{车录}，高映画秋千。
忽认梁园妓，深疑阆苑仙。
匆匆来蕙圃，远远别芝田。
羞隐暝蒙雾，轻如淡荡烟。
乍逢开羽扇，初喜下云𫐌。
髣髴回星靥，依稀带翠钿。
五铢衣宛转，七宝帐翩翾。
独立挨霓节，成行列彩旃。
困宜欹虎枕，步好衬金莲。
舞定休回袖，妆浓不傅铅。
盖张松郁郁，茵藉草芊芊。
馥郁兰供梦，扶疏柳伴眠。
躯轻弥绰约，腰细更便嬛。
娅姹常颙若，幽柔自洒然。
侍儿罗白芷，婢子列芳荃。
口口浓檀注，腮腮薄粉填。
解围施叶幄，买笑有榆钱。
旖旎环瑶席，婆娑匝玳筵。
娇依屏曲曲，泣对露涓涓。
南陌轻埃蔽，东郊夕照连。
几时休缥渺，从此识婵娟。
是处遗簪珥，谁家不管弦。
妒姬贪恐失，戏稚惜何颠。
折闪搔头褪，擎𪭢约腕揎。
戴遮鬟上凤，装压鬓边蝉。
汲引新懽聚，消磨宿忿蠲。
纵观须倒载，命宴必加笾。
翻曲教歌媛，更词送酒船。
乡心须暂解，病眼当时痊。
迢递来油壁，从容住锦鞯。
雅宜交让比，秾兴棣华联。
不愤参朱槿，宁甘混木绵。
酴醾潜失色，踯躅敢差肩。
素柰思投迹，夭桃耻备员。
梧桐愧金井，芍药滥花砖。
并压辛夷俗，潜排宝马蔫。
天恩无久恃，人宠莫长专。
布影交三径，敷荣遍一廛。
凝眸方晔晔，回首旋翩翩。
可忍惊飚挫，胡烦急景煎。
珊瑚随手碎，绛雪绕枝旋。
拂汉霞初散，当楼月自圆。
飘零随蠛蠓，散乱逐漪涟。
灼灼龟城外，亭亭锦水边。
抱愁应惨蹙，有泪即潺湲。
午影迷蝴蝶，朝寒怨杜鹃。
物情元倚伏，人意莫拘挛。
擢秀高群木，称珍极八埏。
未开独脉脉，忧落固悁悁。
别着新文纪，重寻旧谱笺。
共知红艳好，谁辨赤心坚。
实事陪朱李，根宜灌醴泉。
栽须怜竹柏，树莫绕乌鸢。
耻托膏腴茂，当随富贵迁。
为多犹底滞，因远尚迍邅。
客思易成乱，心期未省愆。
画思摩诘笔，吟称薛涛笺。
醉目休频送，诗情岂易缘。
薛能夸丽句，郑谷赏佳篇。
止感芳姿美，那怜托地偏。
山经犹罕记，方志未多传。
巧咏忧才竭，冥搜得意滇。
遐陬寡真赏，僻境忍轻捐。
抽秘惭非据，探奇敢让先。
援毫叙名卉，聊用放怀焉。

午斋香饭本盂耕，坐向孤庵思愈清。
下目平原千万里，稻花风自掌中生。

湖外风物奇，长沙信难续。
衡峰排古青，湘水湛寒绿。
舟檝通大江，车轮会平陆。
昔贤官是邦，仁泽流丰沃。
今贤官是邦，刳啖人脂肉。
怀昔甘棠化，伤今猛虎毒。
然此一邦内，所乐人才六。
漕与二宪僚，守连两通属。
高堂日成会，深夜继以烛。
帏幕皆绮纨，器皿尽金玉。
歌喉若珠累，舞腰如素束。
千态与万状，六官懽不足。
因成快活诗，荐之尧舜目。

百尺危楼四远明，人从鳌背戏沧溟。
乾坤到处皆在目，山海何人更作经。

飞下数千尺，全然无定形。
电横天日射，龙出石云腥。
壮势春曾看，寒声佛共听。
昔人云此水，洗目最能灵。

年半为郎妇，郎去戍采石。
又云戍濠梁，不得真消息。
半年无信归，独自守罗帏。
西风吹妾寒，倩谁寄郎衣。
姑老子在腹，忆郎损心目。
愿郎征战早有功，生子有荫姑有封。

战士尸上虫，虫老生翅翼。
目怒体甲硬，岂非怨飞激。
栉栉北方来，横遮遍天黑。
戍妇闻我言，色变气咽逆。
良人近战死，尸骸委砂砾。
昨夜魂梦归，白骑晓无迹。
因知天中蝗，乃是尸上物。
仰面久迎视，低头泪双滴。
呼儿勿杀害，解系从所适。
蝗乎若有知，飞入妾心臆。

古道今不见，今交非古情。
交情亦何难，难逢双目明。
青松生青山，真节莫与并。
植之廛郭旁，流俗多所轻。
远道岂易行，出门悔吝生。
君看天上云，何心更营营。
勿言贫未安，安贫存令名。

手织白纻纤且长，生著宜热熟宜凉。
以比妾心齐素洁，制成游子远衣裳。
君心相厚未相薄，衣来还得称君目。
愿君服之无弃捐，映君颜貌长如玉。

尘嚣胸次尝苦隘，谁谓一隅天地宽。
野色供餐来几上，山光极目在林端。
犁耕宿雨春风暖，舟撼清流夜雨寒。
却笑贺湖临水寺，闭门不借俗人看。

展武沈沦后，波澄一鉴明。
桑田复更变，触目总柴荆。

忆昨登临日，卿云正四翔。
重来穷目力，天末起祥光。

拄策徐徐上，回环佛顶游。
九山俱在望，目断暮烟浮。

昔年曾学屏山下，炯炯胡刘风味长。
满目青山非故国，人生熟处尚难忘。

吴越天下富，京畿游侠乡。
陇亩尽膏腴，第宅皆侯王。
世言苏湖熟，霑丐及四方。
自我来石门，触目何凄凉。
清晨开务门，有酒谁复尝。
累累挈妻子，汲汲求糟糠。
父老称近年，十载尝九荒。
聚落成丘墟，少壮争逃亡。

噫嘻!吾退不能为高蹈之靖节，吾进不能为玩世之东方。
腰折亦无米五斗，饿死安得粟一囊。
徒令汝曹困齑盐，对我面目青且黄。
冬寒轻裘不得御，朝饥软饭不得尝。
大儿知书故自忍，小儿叫怒来牵裳。
老夫对此忽自悟，呼儿并集来我傍。
人生穷通固有命，丈夫志气当自强。

洞府深沈别有天，翚飞楼阁耸晴烟。
诗传玉局惊凡目，丹就金炉记昔年。
翠涌千波横绝壁，风吹万籁入飞泉。
他时待我功成后，卜室青山绝世缘。

隠仙无定在，馆宇非一山。
华子出商洛，巢云府渴泉。
嬴颠刘蹶际，师生自为贤。
颇哀区中人，峰岭起新阡。
决绝目下事，驾鸿凌紫烟。
身隠焉用文，灭迹隠空筌。
云仍散洲渚，世渔业相传。
笭箵挂虎落，舴艋当门前。
蹇予厌世议，企石听潺湲。
山空月明时，足音自跫然。

唐家盛词华，培本自武德。
投戈辟文馆，英士来翼翼。
访政讨典坟，分夜亡倦极。
当时瀛洲目，意气宁偪仄。
言诗到李杜，骚雅并区域。
为文至韩柳，秦汉等风力。
后世不推原，第赏纸上墨。
焉知昔人心，求效非顷刻。

若个大圆镜，处处山河影。
谁谓懒拙翁，而能作斯景。
繄予说是语，未免胪窥井。
若解目前机，不应言不领。

南极煌煌山川精，辉明渊耀为天经。
化成仙人渡沧溟，黑风不作鱼龙腥。
冉冉风气如云停，峩冠曳带从竛竮。
修髯炯目玉炼形，神光转映浮中庭，穹龟坐踞捐辎𫐌。
辽东令威姓维丁，翔空欲下摇霜翎。
予方厌世争腐腥，栖心元域全撄宁。
此图谁将揭素屏，细观混体通百灵。
诛馘飞毒命门扃，清音透顶闻雷霆。
披萝重冈𣃁松苓，我命在我同千龄。

老夫自从归南湖，两眼用处不敢虚。
对人岂暇作青白，尚乃懒阅灯前书。
只将看山并看水，山爱烟晴水风起。
今朝所向更出奇，极目阴云满空里。
千千百百巨石堆，一一十十猛兽来。
春涛忽卷大海动，晓阵渐压孤城摧。
当中一抹如龙卧，头角深藏鳞鬣大。
蒙鸿杳渺却斜明，高乌争飞欲惊堕。
须臾变化疑有神，亿万里碧无点尘。
以知杰观我已得，模写讵肯烦他人。
归来为渠急挥扫，自笑粗狂乏新巧。
莫言云去没人知，处处是云云是诗。

我家正对风烟住，饱看阴晴变朝暮。
清秋非但入诗脾，挽向溪山深处去。
溪山深处是湖州，水合云凝不断头。
晒稻坡前移拄杖，罩鱼滩际泊扁舟。
入城要尽登临目，驼桥系缆因留宿。
旧游十载梦惊回，堤边老柳依然绿。
凌晨取道岘山前，漥樽就拊穹崖巅。
萦纡遥指道场路，挂席径造寻幽禅。
弯环港转茭田上，鶑簧激烈千松嶂。
竹舆飞入翠光中，宝合朱扉恣舒望。
当年祖讷伏於菟，蹑屐旋薙荆榛居。
至今夜半吼寒月，守护净境严驱除。
呼灯谈话倏度夕，粥杯共赴云堂集。
日高振袂过邻峰，老衲相看但长揖。

老蚌尝闻生合浦，射彩飞芒互吞吐。
都缘昼夜两跳丸，萦绕须弥照寰宇。
金鸦远逐银蟾蜍，传孕亿万皆成珠。
荒寒海际人罕见，第取服用充珍娱。
吾宗皎皎青云器，神餐玉方曾屡试。
细淘琼粉滴成泥，幻出匀圆乃无异。
开奁惊睨未敢倾，蔗霜作伴眼为明。
始知可助非时供，𫗠𫗮糜糗难争衡。
当年魏珠径寸照乘日，不闻堪鬻资人食。
汉皋所遇若鸡卵，解赠未竟佩亦失。
寒宵书窗黄叶鸣，焉有李白力士铛。
敲冰然竹唤沙釜，未喜蟹目先蝇声。
须臾汤沸投香颗，一颗光浮腻仍伙。
绝胜车载薏苡归，误与文犀遭谮祸。
但闻颇劳纤指功，慰饕塞馋那可穷。
从今休遣长须送，我自煨芋听松风。

潘侯两鬓光如月，尽日看山常拄笏。
经营菽水才有余，赴调无心况干谒。
少年习气秋来发，较艺文场肆猖獗。
扬沙风起昼昏冥，点漆归来似泥淈。
我生正欠封侯骨，砚破编残徒矻矻。
与君发愿绣佛前，绮语机心回朴讷。
内观灵府穷丹阙，虚室生明照毛发。
却将目力写新诗，岩电千年不埋没。

宿云蔽空溪溟蒙，我船晓系红蓼丛。
宿雨滑道树沥漉，我车早转青泥冲。
破程约涉一舍外，远目未快千山供。
岸傍小店换马去，毡裘障冷披蒙茸。
须臾巾盖不容展，莽莽暗雾逢逢风。
偕行客舆屡掀簸，适值官骑来憧憧。
刀弓负带竞硉矹，𫘰驷{马质}驖骓𩨈骢。
争前迭进步殊窘，迫暮始望桥垂虹。
石塘百丈捍骇浪，间有滩碛纷鱼筒。
鸦群黑白混鸥起，帆影乱点遥波中。
笔床茶灶住此地，得句未必惭龟蒙。
浮图屋老且投宿，解担正听黄昏钟。
纱笼炙灯照佛古，展席布榻便吾慵。
酒边纸尽莫翻写，睡觉红日生于东。

披岚长啸和岩洞，衣汗未冷毛发知。
贪奇甘恋足欲驻，拥鼻将返心还疑。
清音来贤祇过目，亭下树边俱欠诗。
归舆渐受雨沾洒，客盖转适风倾欹。
出门倚涧得雄观，放泉出匮供游嬉。
勉赓新句未为报，他年共隠非公谁。

读到香山老，方无斧凿痕。
目前能转物，笔下尽逢源。
学博才兼裕，心平气自温。
随人称白俗，真是小儿言。

桥迥有牛过，村深无马嘶。
哨风惊客袂，膏雨慰耕犁。
游目花通野，吟情絮著泥。
幽坊惬虚眺，况复见新题。

雨深愁入树花飘，尽际翻晴现帝霄。
目力壮时苍岫长，心情闲处戏鱼跳。
秋云总是诗家物，夜市今连里陌桥。
船子不来同载我，却惊翡翠出兰苕。

重到虚亭意豁然，望高容易觉秋天。
山边旷野全无水，树杂轻烟间有田。
极目几时忘去路，西风何日送归船。
残蝉更唤斜阳好，衬出金刚翠筿边。

谒客冲泥路有声，笋舆风里转高城。
秋山正要一意看，晓日倍添双目明。
浅泺鸱盘思腐啄，孤汀鹤立念遐征。
世间似我诗多有，莫漫逢人道姓名。

君才霁月破阴分，因物还将比似君。
水上风云真解悟，目前意到便成文。
轻涛浡突羊头起，急溜爬髿虎爪分。
珍重南丰横别派，洗空浮浊几人群。

奔流槛外薄谿鸣，曾入坡仙拄杖声。
天目远连山势曲，路头争说县官清。
林重鸟爱冲烟没，桥毁人看涉水行。
忙里能偷此闲乐，抗尘宁复叹劳生。

招提徐步已身轻，礼忏僧忙不出迎。
侧殿挂灯窥塑像，小廊流水爱经声。
心安久矣空尘想，梦异当年记宿生。
目送绕门山更好，肯闲何处不堪行。

翠竹是真如，目前须荐取。
恁么做禅和，被人鞔似鼓。

科目从来本自宽，才疏祇合作麤官。
雕虫半世将何用，可惜南湖负钓竿。

造化精神无尽期，跳腾踔厉即时追。
目前言句知多少，罕有先生活法诗。

诗料无穷满目前，只须拈出见成篇。
骑兵莫道随官俗，也解争奴曲涧船。

年前约园梅，梅开主人病。
初英仅一窥，旋遭风雨横。
瑰奇耻浪设，收卷归尽浄。
追攀梦中事，讵复形啸咏。
连朝得暄晴，疾势顿除摒。
池西杏盈坡，芬菲想繁竞。
巾车试移辙，远睇已辉映。
披庄尺许足，领意岂烦更。
亭亭喜余顾，笑粲若相迎。
瑞锦围坐幛，晹晶满空镜。
畴知自心法，本匪生化柄。
实虚总一体，曾何有衰盛。
斯言忌轻拈，或能惹讥诤。
尪孱阻剧赏，得句漫枯硬。
非无恋胜交，仓卒费延请。
浮生只堪乐，疏慵矧天性。
能消屐几{革两}，盍早谋究竟。
当年莘野叟，偶尔应三聘。
后人循自售，例投俗眼轻。
嗟予亦蒙愧，行矣关郡政。
零丁门户责，姑塞先世命。
随群画纸末，触目但痴{目掌}。
事功略何禆，趍进徒伺侦。
朴愚赖坚守，龊龊矜细行。
南湖水清兮，鱼鸟争戏泳。
相亲两逾载，情分犹季孟。
迩来似嫌浼，引退如避阱。
花边主林神，料亦捐爱敬。
偷闲两旬悭，酬应就忙并。
速拼醉眠休，人扶那用倩。

绛衣骑日扶桑上，三精九县开灵贶。
赵梁雍代迹俱空，冯吴寇邓勋相望。
客星何处潜光芒，双台叠𪩘摩穹苍。
钓丝千丈卷烟雨，谁瞰一碧玻璃江。
羊裘坐稳无心动，蒲轮𫄸币知何用。
故人聊为小周旋，君房谬欲相推送。
寥寥岁月今几秋，山寒松吹多飕飗。
春来日暖花气发，极浦浪转鱼龙游。
先生有台人共高，虚庭忍见生蓬蒿。
断碑败壁蠹荒藓，灌木野鸟捐枯巢。
一朝钟梵交云际，檐楹改观辉杉桂。
非关好事取时名，此中耻但称能吏。
却经祠下罗清樽，试歌此诗当招魂。
先生出兮佩兰荪，明玑耀旗驾瑶璠，黄麟道前翠虬奔。
先生去兮山云屯，玉妃金童从缤纷。
吹箫鼓瑟声冥冥，目断暮霭栖遥林。

平生赋褰裳，亲意许从师。
四海非不广，独仰大雅姿。
逡巡一再见，惨憺已复辞。
霜风送旌节，远目不可追。
挟经问疑义，倘许结后期。

别离一何久，迢递阻音形。
重上君子堂，相见眼终青。
君颜尚冰玉，我鬓已星星。
借问十载间，风波两蓬萍。
岭剑各万里，心目多所经。
归来且强健，恍然真梦醒。
可怜万修竹，清音玉珑玲。
萧条媚寒日，约略环翠屏。
相携复一笑，芝兰有余馨。
孤云自舒卷，野鹤来青冥。
平生阅群彦，十八九雕零。
吾徒亦何愿，毕景依林坰。
种秫令可酿，储粟常满缾。
琴书奉娱玩，足以陶性灵。
千载伐木篇，此意神所听。
往来亦奚惮，江浦堪扬舲。

一雨天气清，暑事亮未酷。
烦嚣念萧散，兹晨正休沐。
篮舆试经行，胜槩入遐瞩。
纡余缘清溪，窈窕得幽谷。
一岩四壁净，千仞落飞瀑。
雷霆鞭蛰户，风雨撼林麓。
光寒白虹下，势剧天河覆。
缤纷曜冰雪，激射碎珠玉。
危亭著佳处，尽日看不足。
澒洞开心胸，眩晃新耳目。
龙脐更奇事，滴滴挂崖腹。
人言七年旱，不减此一掬。
天壤富瓌怪，名字有显伏。
冉溪逢子厚，酿泉须永叔。
摩挲苍苔碑，徒倚古寺竹。
微吟忽忘归，俗驾不可宿。

高人遗世纷，山水好常酷。
监州当暑来，风露劳栉沐。
千里生清凉，万象入睐瞩。
公余事幽讨，驾言访空谷。
岂知丛尔县，有此壮哉瀑。
飞盖缭崇阿，响屐穿翠麓。
林声疑雨鸣，石怪若釜覆。
辉辉倚天剑，凛凛寒水玉。
画图见所稀，瑶琴写难足。
余霏湿巾袂，莹色照眉目。
平生此会心，一笑欲捧腹。
酒间出新篇，明珠粲盈掬。
留作岩壑光，长令鬼神伏。
东山怀太傅，濂溪想茂叔。
逸兴渺乾坤，真赏谢丝竹。
何由频执鞭，云峰恣游宿。

万古同山川，八方异风俗。
男儿事弧矢，心目快一瞩。
结交必名胜，旷怀无狭促。
昂昂千丈松，朗朗百间屋。
彼富自锺鼎，我贫甘芋菽。
谁能工俯仰，未许相缚束。
读书头欲白，对客樽无渌。
由来多此士，皎皎驹在谷。
瞿唐候水齐，秋风祛暑溽。
归欤奉亲懽，羹丝鲙江玉。
青衫虽霜叶，已胜袍立鹄。
进退吾何疑，肯事羝羊触。

学书乃一乐，人或罕知趣。
而我欲成癖，矻矻了朝暮。
天资苦凡弱，师法非早悟。
目力又已衰，恍若在烟雾。
虽然日数纸，就视辄自恶。
旁人谬怂恿，定未识佳处。
右军固神品，大令亦体具。
嫡传张与颜，尚未肯怀素。
颇怪近世评，似为米老误。
雄奇在风骨，隠括须法度。
安得再少年，令我进一步。
人高书乃高，此语俗子怒。

发白念少年，万事风雨过。
倦游得来归，一切付懒惰。
独抱杞天忧，徬徨意无奈。
濠鱼定何乐，幕燕渠敢贺。
叹君阳春词，激我巴里和。
古来奇特事，信是英雄作。
东山有晚遇，西山有终饿。
拭目须君早着鞭，乞与高人北窗卧。

万古清秋月，连年满意晴。
坐从衣露湿，目恐海云生。
盎盎杯中趣，悠悠世上名。
柴门幸无客，不用酌公荣。

镜曲重携杖，京都再及门。
诗书窥梗槩，耳目竟烦昏。
怊怅身何极，蹉跎意独存。
长途风雨晦，十驾謇追奔。

名世非科目，传家岂搢绅。
纷纷一炊梦，鼎鼎百年身。
看取无穷事，何如不朽人。
侯翁虽龃龉，此话故情亲。

天与才难似，家传学更优。
着鞭心汗马，游刃目无牛。
奏语闻三叹，论功仅一州。
人才苦牢落，那不使公留。

旭旦群阴豁，春阳万壑融。
八荒双眼界，千圣一家风。
不必寻玄妙，宁须泥苦空。
本来无见解，何处觅神通。
谷粟饥为药，雷霆听或聋。
鸢鱼均自适，虎鼠竟谁雄。
轩冕因时贵，箪瓢有命穷。
诗书休发冢，谈笑任关弓。
陶令琴三弄，徐公酒一中。
浮云容易改，明月古今同。
上达真无累，纤瑕早自攻。
论心逢益友，刮目庆新功。
台阁须公子，山林付老翁。
岁寒寻此话，一笑烛湖东。

家学今三世，儒流甫七人。
生涯元窭悴，存没几酸辛。
父干真吾责，孙枝见汝新。
提携从总丱，成长及冠巾。
幸有源流正，应先器质醇。
绪余虽耳染，缘饰匪天真。
黄卷心怀古，青灯坐达晨。
定无钱使鬼，当见笔如神。
科目诚沿袭，朝家重选抡。
桂分清夜月，花趁曲江春。
此日云霄路，他年柱石臣。
成功期济世，私喜固荣亲。
俗薄堪长笑，才轻不自珍。
胮肛夸小技，屑窣较微尘。
努力初濡翰，驰心谨问津。
利名卑汲汲，教诲实谆谆。
莫滥齐庭吹，空惭越里颦。
裁诗不尽意，持付合书绅。

凶年满目灶无烟，籴贵家贫且鬻田。
虽暂忧饥茅屋下，终期射策玉墀前。
文辞华实宜撑腹，际运穷通一任天。
有志会须能卒事，岂令久困握空拳。

浮云富贵适堪怜，烈士襟期定不然。
拭目去为三岛客，此心莫负九重天。
虽云小草容同味，敢与昌阳较引年。
下直如寻故人梦，书来同我钓鱼船。

一廛谁问野人居，三径重迂长者车。
不讶经年忘造请，应怜畏影正逃虚。
举头凫舄双飞去，送目鹏霄万里初。
青琐黄扉对宫烛，相思肯寄一行书。

远道勤君屐齿迂，寄声从此问何如。
归鸿不与斜阳尽，离恨还将落叶书。
吏横要须先缚虎，民劳切记莫惊鱼。
扶藜目送双旌发，愁绝谁怜涧上居。

前途事业自登山，高下相悬进一关。
莫倚陂陀能迤逦，可无尺寸怯跻攀。
我来正作三年计，君别何当万里还。
办取相逢须刮目，转头清镜欲苍颜。

征帆西过忆匆匆，咫尺匡庐怅望中。
天意留为今日计，春游恰与故人同。
酒醒月落行侵晓，云断风来翠满空。
识取庐山真面目，会来栽杏作仙翁。

只影千山复万山，两年愁著鬓毛班。
壮心未答吴钩赠，素节聊全赵璧还。
剑栈风烟通紫塞，峡天云雪带乌蛮。
逢人若问浑慵答，闭目搘颐一梦间。

枵腹贪书颇自强，年来得失正相当。
须知耳目尘埃尽，始见山林日月长。

欲望中原双目断，听谈往事几心酸。
百年故家好人物，尘沙流落太无端。

苏州酒滴如真珠，公能醉之酒百壶。
得闲政恐不来尔，来则倒屣相与俱。
江山绕楼诗句好，奔走万变同驰驱。
大书小草各有能，雷雹震耀鶑花姝。
当其半醉尚醒在，宛若处女未嫁夫。
杯行到手湖海歇，翻覆云雨来须臾。
羲之屈使坐北面，命骚如役仆与奴。
角巾斜飘鬓毛出，笔墨颠倒衫袖乌。
回旋左右如有碍，归路不记长须扶。
宾侪指摘士窃笑，亦有好事描为图。
或云先生郁于用，浮沈欲以酒自娱。
实非能饮姑好客，不时斗酒由人须。
若予乃是真饮者，糟丘日日乡无何。
虽然人亦难意料，未可目以为酒徒。
相逢摆略边幅尽，胸次开豁无城郛。
敛藏穷达付之酒，不以礼法自束拘。
情归一真举无伪，滑稽玩世为通儒。
饮与不饮无不可，醉醒醒醉同一区。
痴人之前莫说梦，梦中说梦愈阔迂。
客来辄饮饮辄醉，此其所以为竹湖。
不然他人岂无酒，欲去此脚自懒趋。
计公之客日百数，结束冠带纷座隅。
欲言喉牙物如梗，中怀腹非外示愚。
不如鄙性好诚实，退无取议进不谀。
欧公自爱曼卿放，昌黎亦喜刘叉粗。
满城风雨重阳近，黄花篱落金英敷。
山高凛风吹客倒，公楼虽小主者殊。
狂当相就取一醉，有酒饮我无酒酤。
此即虽狂亦可喜，我去俗子畴当呼。
世无人兮亦已久，公不容我谁容乎。

五老峰北嵯峩颠，龙泉三叠来自天。
只因开辟便有此，山云蔽护经岁年。
一朝何事失扃𫔎，樵者得之人共传。
欲往从之人惮远，险溪绝壑穷攀缘。
初疑霜崩涌天谷，翻若云奔不岩宿。
散为飞风飏轻烟，垂似银丝贯珠玉。
随风变态难尽名，观者洞骇心与目。
清寒侵袂心益爽，清甘熨齿手屡掬，我欲揽之作玉虹。
似开九丈锦屏风，有若插碧金芙蓉。
笑骑挥斥凌太空，穷源直到天河东。

失学老无成，宁不心自慊。
子卿生吾后，逸俊眼未见。
委身入罏锤，顾此金百炼。
有如顽钝质，岂可便磨刬。
看君说经旨，不异瓴水建。
小诗虽有技，风味亦不浅。
我途未易穷，本自安眠饭。
俯仰道德光，耳目自濡染。
凉风忽秋思，一夜窗纸飐。
平生湖海梦，高兴动淮沔。
追思狂踪迹，失处不可掩。
醉捶黄鹤楼，一掷赌百万。
只今觉衰甚，四海游已倦。
所余习气在，未了一第欠。
师友贵隆亲，古学当自反。
小夫事机械，心甚山川险。
半生客吴粤，生死交情见。
谁知尘土中，得君初识面。
何时束装来，草草衾裘办。
密迩恋轩诚，功名期岁晚。

群公列屋居，官贵辄鼎台。
艳妆照珠翠，寒谷嘘春回。
书生穷蹇甚，一笑百祸胎。
何时业债尽，面目还本来。

戍古城荒地势雄，一亭分半庾楼东。
庐山面目今真识，江汉朝宗此会同。
司马宅荒惟苦竹，元规尘远尚西风。
胡尘只隔淮河在，谁为长驱一扫空。

杖藜随步到琼宫，满目幽奇景莫穷。
山锁九层虽极远，洞庭五处自相通。
侵云天柱笼朝雾，傍水清阴弄晚风。
可惜春禽啼晓月，又催行李过江东。

当年今日误承恩，自倚容华托至尊。
门外游丝难驻目，依然青草暗长门。

大雅熄自郐，续弦久无人。
中间翰墨场，名字俱已堙。
江山亦何助，东海真扬尘。
我笑李夫子，缾无半合陈。
人书两俱亡，何用语逼真。
作诗来起予，欲卜二仲邻。
依然送鸿目，衮衮天机新。
莫欺鬓眉苍，持护应有神。
狗须侯舞阳，羝角相平津。
皇天信平分，万物各得春。
但愿阅世心，孤特凛箭筠。
日者鹤飞书，江汉起隠沦。
三物论乡国，六艺程成均。
秋风入帝闲，错落骓駓驎。
君曾读诏否，却枕方欠伸。
勿惊作诗面，酒缬吹微鳞。
唾手洗衰陋，一返姚姒纯。
稽古不无力，政复昌其身。
它时玉堂梦，与问三生因。
盟我良不难，欲托孙子亲。
贽君以黄耳，附书莫辞频。
再拜赋断章，水石俱磷磷。

舍人宾日姿，起居庭燎晨。
岂惟瑞朝廷，荐绅目多闻。
就如田甲謿，死灰果不然。
那知硕果剥，中有一念仁。
稽古得微酬，櫑具峩进贤。
琴为悲风弹，茶必活水煎。
平生转庵诗，小当寿千年。
忽闻朔方骚，更欲腰黄间。
向来扑朔豪，日者今华颠。

口腹不自主，来吟体斋诗。
三肃斋中人，问体安措辞。
体卑语近拘，体高语近欺。
耳目口鼻形，人各师其师。
要之天地间，当以一理推。
冯侯好兄弟，一一清庙姿。
是家好谈道，脱略毛与皮。
一堂春愔愔，诗礼相娱嬉。
但愧远客尘，涴子连理枝。
虽然参自诀，要知不磷缁。
我车得国工，分路有险夷。
君知鲁叟圣，妙在物不遗。
当其作春秋，一字如权锤。
越境惜赵盾，断谓此语非。
俗儒无已心，望道如隔纰。
闭门画圆方，用世多参差。
千载堪一咍，汝足未及巇。
冯郎顾我笑，坐久𬬻烟迟。
黄花粲墙东，青山转墙西。
吾言亦已费，须君浮一卮。

来黝者谁，佥曰熊与。
涉江乱流，实始逆予。
天畀敢违，俯取以荐。
维古英神，谓予汝眩。
有男不梦，有妃莫当。
居然两目，祝昼若盲。
甚者痔下，取怒河伯。
医者色难，请谋诸药。
熊兮主方，我有玄囊。
清汝决眦，捍汝浊肠。
有如不信，剖肝自明。
宁我一死，以与众生。
拜神之休，率曹披啖。
尔爱其蹯，我爱其胆。

我有古时镜，云炼三精魄。
双龙护其纽，玄雾纷四塞。
持照盘古帝，面目湛可识。
包藏久不事，天地稍苍黑。
昨中试拂拭，依旧存八极。
惟有世人心，寸膜不可得。

昨送郑广文，持毡就客坐。
今辞习主簿，相与枕书卧。
名字擅一世，此法当寒饿。
臞庵书满屋，十夏作僧过。
就使君交我，指目等奇货。
百年寸棰折，万事一甑破。
独念君行路，历历眼中堕。
入衢酒无声，道信山辞涴。
每忆上程时，店火明个个。
征人语暝霭，嘶马带枯莝。
是间万金药，贵子身剂和。
饮酒端不恶，为米知何奈。
手板付丞相，此语尚须佐。

摄身上诸峰，我无千手目。
神交庶子泉，梦老王官谷。
平生林壑趣，鱼鸟即往复。
杼山落何许，面势工设伏。
故人郊居赋，雌霓从众读。
大声嗑黄华，令德猗绿竹。
永言乘樏叟，会计踵纳麓。
方尊读书倚，肯效舞经祝。
幸当草木近，安事筳篿卜。
颜公况华扁，江令有余馥。
骞掀鹏抟海，夭矫龙起陆。
于焉峙横阁，渠是伯夷筑。
何年黄金弹，鸡狗随蹋踘。
还持挥蝇扇，静对振鹭瀑。
前山入手版，后水激帽屋。
风声逐孙登，星采向荀叔。
谁能治西曹，束带望赐沐。
清客班杂坐，动处草皆蓼。
乾坤磨旋蚁，身世蕉覆鹿。
异时留岘首，羊公难讳独。

拾遣诗视孔子道，豫章配孟颜后山。
自余众作等别派，彪虥狸豹虎一斑。
我修直笔公万世，议论不到甘謿讪。
中间杜老饶寒饿，陈也绝荤黄尚可。
天公雠施略相当，一字而贫更怜我。
去年臞庵太荒凉，釜中得鱼雷隠床。
了知诗祟力排摈，谁言锢疾蟠膏肓。
刘郎食饱嗜昌{蜀欠}，又一过目思手揽。
编诗更著顾痴笔，字字可丹藏石{石感}。
知君疗病我益病，心手相忘还展咏。
百年长病可得辞，两翁落唾皆可敬。
忽云身后无知音，此诗百变无邪心。
候虫时鸟足感耳，我思正在南风琴。
谁能首涂追四始，以经夹毂骚驾轨。
意所不快鞭曹刘，此时折汝一寸棰。
长安市上逢联璧，人持一箭与我直。
请君了却三万轴，再见坐我床下客。

我昔尝为李公客，坐觉金气肃东南。
钩章棘句护帖妥，独立却视何𪩘𪩘。
此公行世有步里，十不五试惊愚凡。
尺书飞出岷峨西，每沐问讯相雕镵。
向来思贤实微尚，梦濯杜老百花潭。
环英玉蘂媚初服，风日清美生妍酣。
直言李公似杜公，前者何愧后何惭。
今来划逢丁太常，目所未接心已甘。
孤标出林唳霜鹘，健论转海驱风帆。
张旜万里足骑壮，富公所说惟饥馋。
国中何自得吾兀，尊足乃为公所贪。
承郎曹司略清贵，龙鸾牺象劳所监。
工歌韶頀未敢请，前有琴瑟纷相参。
据梧枝策了自解，箭锋一语渠谁谙。
世间声利大苇箔，置身各自萦茧蚕。
一闻解缚脱躯命，往往唶舌徒婀媕。
千人万人声一槩，请听野老真常谈。
捐身大是守身橛，阅世当求出世衔。
君今气色日日上，岁晚能同弥勒龛。

向来缚虎正死急，今日看牛无可鞭。
我提审定之两印，十年勘尽诸方禅。
浙东西山好僧相，头目静如秋水莲。
试令回眼参壁观，掣顿已作猕猴颠。
平生棒喝不作用，何者可毒臞翁拳。
龟山爬沙吸淮海，上有蜀客蹲其颠。
石颅铁脊锯牙齿，老龟无力供回旋。
自言小来坐鬼窟，木客对诵明月篇。
山中白石足朝饭，无语可对蹲鸱前。
一行乃得命大谬，万事瓦裂今萧然。
祇念竿木事游戏，铁胎五百成拘牵。
至人无心亦到我，顾念尘脚相摩湔。
是身如云即虚幻，安要包裹争鲜妍。
尔来臞翁颇狡狯，随风转柂忘洄沿。
都梁采药竟何有，杖头挑得枯藤仙。
高堂暗坐触蝙蝠，放光时有阶头砖。
了无一法可酬难，蒲团禅板久已捐。
山空月明础石员，百围老干行参天。
何当断手释椎凿，与师共泛荆溪船。

臞庵胸中空濩落，正尔有愁无处著。
比来有酒三扪膺，突兀又似堆衡霍。
道边俗子略满眼，举扇障尘不容却。
正如白日杀快雠，草草九衢面皆恶。
不应叔末尽鬼魅，世道如此我何乐。
獐头鼠目动侮人，貌敬逡巡背轻薄。
其余边幅缀周孔，汝身无苦何遭缚。
中原干戈六十载，八陵玉座尘漠漠。
假君无力堪汛扫，渠可忘忧置恢拓。
屯田边垒差易事，三十余年束高阁。
呜呼吾君至仁厚，一言罢行水赴壑。
雷塘勺陂可复请，专创一司足经略。
牛犁居屋旋填补，虎士编氓间参错。
聊城指日下鲁奇，祁连刻期开卫幕。
行之十年倘未效，臣头请膏斩马锷。
奈何诸人忍奈事，天保正用初无作。
居然判道君北海，不复追随我西洛。
墨池到了须楯鼻，茶瓯小缓支铛脚。
儒生寂寞守太玄，共尽同归一丘壑。

谓公目光谢牛背，公视赤子未脱绷。
谓公足迹蹑龙尾，公守冻壁如痴蝇。
看公进退无一可，公欲自判何方凭。
迩来诏书下峻层，趣公入趁花底根。
腰龟杖节亦已了，持橐上雍须公能。
公言臣是江西狞，坐中十言九带枨。
满朝贵人面雪色，可忍一一为臣頳。
吉州城南水如渑，有蒌可丝鲂可罾。
书生说食涎已满，寄谢龙阙双觚棱。
祝融海王神最灵，胡能呵雾遮前程。
堂堂大舸截江去，天吴击鼓冯夷迎。
孰居其间为此争，东西欲夺公无情。
众生焦灼大火聚，公但抱宝眠清冷。

顷年投诗卫左史，今年谒诗卫相公。
何方客子辟道路，诗卷长邀石浦风。
先生官职泥土如，万事尽付阿堵中。
天教权嬖表忠节，剑首一吷毫毛空。
祇今事业已如许，愿闻当时北归语。
面对手画真自知，十年绝口吾甚武。
谢安风流过王导，芙蓉王公窃其表。
从来雅志在东山，角巾不为筝歌老。
古人进寸退一尺，江草江花足自适。
功名时来不作难，雷动风行本无迹。
百姓相惊当历耳，三江五湖作疮痏。
百年天地亦悠悠，长镵老人泪如水。
侧傍湖脚淀山蓝，出见轻鸥已不凡。
颇闻琳琅塞门内，三笔六诗公所监。
何能撰杖阅诸子，看公著帽淹几晷。
朱衣目前空复愁，客有焦桐劳下指。
去家初无可葺墙，独抱遗经天一方。
石浦倘为苍生起，天衢日毂遥相望。

一区投老将焉卜，扬雄草玄那可续。
何似山中种修竹，白驹皎皎人如玉。
山深九夏无炎溽，往来不着市廛足。
主人心地一泓渌，调高和寡阳春曲。
时闻樵歌起林麓，趺坐道人方闭目。
读书万里归妙瞩，等闲莫蹑巢由躅。
何妨春酒瓮头熟，便约幽人来卜筑。
伯夷清风千载肃，堪笑荒凉旧金谷。

我生抱孤贞，有似窗前竹。
却笑日用功，采绿不盈掬。
诗书负宿愿，发愤处幽独。
古人刮目处，论道不隔宿。
吾计决已久，不疑何待卜。
一书讯安否，双鱼勤往复。
丈夫气相许，云雨讵翻覆。
穷通付一醉，东邻酒方熟。

任官自古惟贤材，天子耳目寄外台。
祥刑所系切民命，可不于此钦恤哉。
猗嗟东南俗脆弱，独有闽岭高崔嵬。
山川风气颇相等，挟刚负险不可摧。
自来岩谷多啸聚，屡遣使者歼渠魁。
今幸田里各安业，毕竟习俗怀阴猜。
侵陵矫虔或未免，狱讼不平良善灾。
民强官弱亦已久，往往州县翻低回。
政须绣斧肃风采，坐使一方公道开。
秋霜凛烈惩其奸，扑灭不复然死灰。
阳和宽大布德意，抚摩穷困如婴孩。
湘江之水碧悠悠，使君昔日曾徘徊。
于今八州复延颈，洗冤泽物须公来。
澄清本是平生志，从此四境无氛埃。
勿谓故园有松菊，长忆三径荒莓苔。

朝登天池峰，暮酌天池水。
一枕僧榻清，锺磬半空里。
平生此名山，籍籍满吾耳。
乘兴作远游，杖策自不已。
行行到绝顶，尘世知隔几。
云烟出其下，渺视犹万里。
山川与人物，往往尽蒙被。
始疑翻雪涛，混同一彭蠡。
顷刻开一罅，初见山逦迤。
仿佛人世界，未可详目指。
山中为予言，此地去天咫。
风雨晦冥候，与世殊不似。
霖潦方下作，山头旋磨蚁。
云深此埋屋，山下乃不尔。
历验予所言，其言亦非诡。
未必隔仙凡，高深实殊轨。
初夜现佛灯，数星林末起。
如萤复如炬，或明亦或止。
昔闻颇甚怪，今见乃如此。
寄语登山人，仍须细穷理。

曾参一唯外，相顾了无言。
颜渊但如愚，永谢枝叶繁。
后人谓二子，独得道之原。
脱落章句卑，统宗而会元。
谁知圣门教，入道固有门。
非博奚反约，溯流乃求源。
颜曾日用功，如海众水吞。
及其成功后，木落归本根。
固非求捷径，大学废讲论。
李君敞高阁，驾言避俗喧。
藏书比邺侯，日夕手自翻。
百家期贯穿，目击万里存。
上下洞今古，高深察乾坤。
一旦忽融会，豁然破篱籓。
笑彼习忘子，读书尝惮烦。

我亦病闭门，机闲了无触。
故人送诗来，绸缪写心曲。
胡乃稽报章，悼往牵服属。
天理循自然，非敢故羁束。
人生寿夭定，心要无愧恧。
逞欲千乘危，安分一瓢足。
范雎倾穰侯，郦寄卖吕禄。
何如北窗卧，酒熟巾自漉。
况有圣贤书，可洗昏花目。
一任岁月驶，流徙惊转瞩。
安知疾疢余，非以石攻玉。

我生大江东，与江不相识。
一日作远游，江头因目极。
桃花春未涨，水落略见石。
望断淮山青，隔岸才咫尺。
恃此一苇航，焉能恨南极。
云屯十万众，守卫以人力。
抚御有良将，成城众心得。
江淮唇齿势，如家护墙壁。
守淮即守江，淮民须爱惜。
我朝圣泽深，不在险在德。
慈俭今天子，迩遐无间隔。
大臣百执事，根本共培植。

我闻九华名，未登九华峰。
睨视百里外，烟翳尝冥蒙。
快意一披抉，几欲挟长风。
庶识真面目，高下俱迎逢。
飞雪如有意，未积先消融。
凌晨展清眺，万里开晴空。
炯然明吾眸，洗出青芙蓉。
未暇窥杳眇，固已领其宗。
忆昔访庐阜，妙处尝支筇。
景遇可题品，一一归诗筒。
九华名此邦，挺挺诸山雄。
若欲于五老，优劣定其中。
窃比之孔门，等级回与雍。
未敢谓核论，折衷章泉翁。

自从天地开辟来，溪水清驶山崔嵬。
山高水清亦奇观，怪问胡不生人材。
人材本作世间用，朴仆支倾作梁栋。
不然空冒一时名，过眼空花已如梦。
人生出处不可期，伊周亦偶遭明时。
颜闵何尝有科目，德尊百代帝王师。
自古相传惟此道，一派源流端可考。
道存不系穷与通，经济业穷耕钓老。
风埃鼎鼎百年中，世事兴废何终穷。
只有诗书传圣学，尧舜授受同高风。
唤醒此原山与水，孕秀发祥从此始。
立朝有道佐明君，抱璞山林亦奇伟。
吾家家此不计年，未知起者谁其先。
丈夫才业贵自负，不必美恶归山川。
久欲题诗磨翠壁，要使后来闻义激。
乾坤造化岂无人，细与摩挲观此石。

知君家住象山麓，日有见闻新耳目。
自怜各在天一涯，休誉惟能采乡曲。
却来一见玉溪头，已知标致非凡俗。
等闲挥翰墨淋浪，惠我新诗不金玉。
细将学问说根源，异同更与明朱陆。
吾道工夫有端绪，要是义精仁乃熟。
博文约礼是真传，收拾奇功归谨独。
参前倚衡勿间断，千载断弦端可续。
手披诗卷荷情真，聊以斯言报谆复。

人性靡不善，因物始有迁。
本体遭剥蚀，如鉴尘所昏。
畴昔均秉彝，善端本绵绵。
既茂闲邪功，诚心所由存。
若为用力地，格物居其先。
万殊一理贯，洞然见本根。
表里俱澄澈，断断义理分。
言动中伦虑，狂愚讵同论。
彼哉迷复子，一息万里奔。
认赘以为嫡，未尝知反观。
君子审取舍，不容泾渭浑。
中扃了如烛，肯蔽耳目官。
中庸示明训，一言会其元。

极目风烟尽一城，身闲无日不登亭。
双明远与孤鸿没，绕郭一江罗带青。

交游无数竟谁同，雅羡夫君气似虹。
吾道久随流俗弊，义居今见古人风。
端能纵目秦淮上，邂逅论文楚水东。
归去梅花开也未，江头叶叶剪霜风。

登亭每忆楚东时，把酒吟诗对落晖。
拭目正看黄鹄举，回头不奈白云飞。
未应失计荒茅屋，正坐无钱买钓矶。
{亩犬}亩有怀常抱膝，论思惟日望公归。

登楼触目皆诗料，难写风烟尽笔端。
不但绿阴晴后好，亦便山色雨中看。

春山曾记别匆匆，多少传言诗句中。
远目不穷天万里，几随西日送征鸿。

江南目断短长亭，会面无由见德星。
所及交情无皂白，且欣师训炳丹青。
君将偃室春鸣瑟，我但莱衣日过庭。
多谢新诗相勉进，敢忘圭复识中扃。

天晴而雨断兮，作苍梧九疑之高。
秋风行而川怒兮，泄潇湘洞庭之奔流。
树不知名兮山抱复岭，沙不计程兮水趋它洲。
波作止兮蛟舞蛟蛰，云晦明兮猿呼猿愁。
原不可作兮兰亦尘土，贾傅归汉兮𫛳其何尤。
谁呼鱼兮北澨有酒，谁鼓枻兮南津有舟。
怀斯人兮杳霭千里，目怅望兮吾其归休。

江上兮青山，水既去兮复还。
引微风兮无澜，擢桂桨兮闲闲。
望美人兮来下，灵翩翩兮从女。
劈中流兮扬舲，雁邕邕兮遵渚。
玉衣兮画裳，御清气兮前青凤。
穆川后兮静波，湘君遗兮兰芳。
行贞兮昭昭，珰明兮玉娟。
天门兮为开，万夫哀兮惟女贤。
翠帷下兮沉沉，花饮露兮阴阴。
素鳞寒兮不动，寄风瑟兮瑶音。
涉江兮采蘋，剪绡兮蠲尘。
奉瑶华兮结辞，灵不见兮愁人。
愁人兮柰何，目眇眇兮微波。
路杳霭兮修长，其柰何兮夕歌。

帝子降兮北渚，目眇眇兮愁予。
袅袅兮秋风，洞庭波兮木叶下。
揭揭兮寒菼，濊濊兮轻罛。
有鹈兮在梁，鸿何为兮离网。
白蘋深兮骋望，水之清兮濯缨。
翁不语兮嗔偏醒，款乃一声兮天水渌。

山川形胜雄江东，九华辉映天都峰。
传闻早已荡胸臆，恨不插翼长相从。
朅来随牒官秋浦，城郭奔驰厌尘土。
絜家捧檄过临城，偷闲两作烟霞主。
黄山登览原无由，何期易地太平游。
清池轩豁日舒丽，突兀楼观撑深幽。
凭高徙倚敞心目，绝壁半天横碧玉。
回溪千里指顾间，螺髻分明三十六。
壮怀高向紫霄悬，俯视培𪣻真一拳。
古今秀色餐不尽，笔端收拾生云烟。
萍踪倘未逐流水，古刹相望二三里。
暇时风月得交游，鸥鹭同眠勿惊起。

未了人间朱墨缘，强颜荒邑又三年。
填胸眯目皆尘土，直到峰头始豁然。

灵谷神仙宅，言归肆目新。
山光远如画，秋色老于人。
世事棋争劫，人心海变尘。
功成思范蠡，湖上一闲身。

咫尺移文唤即应，此亭便可配韩亭。
溪流横过一湾碧，山色平分两岸青。
落日钟声鸣远树，半空塔影倒寒汀。
云烟满目皆亲种，留与邦人作画屏。

英英白龙孙，眉目古人气。
拮据营数椽，下帘草生砌。
文章作径庭，功用见造次。
无庸垂罄嗟，遗安鹿门意。

雪矸如玉城，偏师敢轻犯。
黄芦阵野鹜，我自将十万。
三战渠未降，北面石湖范。
先生霸越手，定目一笑粲。

青草长沙境，洞庭渺相连。
洞庭西北角，云梦更无边。
复有白湖沌，渺莽里数千。
岂惟大盗窟，神龙所盘旋。
白湖辛巳岁，忽堕死蜿蜒。
一鳞大如箕，一髯大如椽。
白身青鬐鬛，两角上梢天。
半体卧沙上，半体犹沉渊。
里正闻之官，官使吏致虔。
作斋为禳禬，观者足阗阗。
敛席覆其体，数里闻腥膻。
一夕雷雨过，此物忽已迁。
遗迹陷成川，中可行大船。
是年虏亮至，送死江之壖。
或云祖龙谶，诡异非偶然。
近日山阳人，采菱不知还。
望见三龙浮，目若电火燃。
见龙多见尾，少见四体全。
一龙已为异，三者亦罕传。
又因渔湖侧，水中忽生烟。
烟中一馿出，绕身步蹁跹。
俄随霹雳去，欲诘无由缘。
我闻语此事，乘舟往观焉。
径往枯葭浦，白鹭争相先。
湖有刘备庙，实司浩渺权。
裴回无所见，归棹月明前。

昔游衡山上，未晓入幽谷。
欲识所坐舆，横版挂两竹。
状如秋千垂，高下不倾覆。
登山九千丈，中道多佛屋。
一峰高一峰，峰峰秀林木。
仰看同来客，木末见冠服。
高台石桥路，寻常云所宿。
下方雷雨时，此上自晴旭。
紫盖何突兀，万里在一目。
余峰六七十，仅如翠浪矗。
北有懒瓒岩，大石庇樵牧。
下窥半崖花，杯盂琢红玉。
飞云身畔过，揽之不盈掬。
祝融最高绝，紫盖不足录。
俯视同仰观，苍苍万形伏。
惟余岣嵝峰，南睇半空绿。
仿佛认潇湘，向岳流屈曲。
高处惊我魂，幡思宅平陆。
其东有雷穴，灵异谨勿触。
云来绵世界，云去一峰独。
僧窗或留罅，云入不可逐。
绝顶横石渠，仙人有遗躅。
山多金光草，夜半如列烛。
灵药不可寻，吁嗟归太速。

龙飞乙科郎，白面如琢玉。
去作幕下士，年少二十六。
壮心直如弦，不耐公事曲。
宁知太守尊，棰吏惊群目。
太守岂不贤，去郡秉钧轴。
铨曹有格法，那肯烦荐牍。
依然旧官职，再傍天之麓。
六考未作县，冷官到淮服。
向来豪气举，斟酒能半斛。
只今长说病，伏饮在胸腹。
皇皇一世忧，隠隠两眉蹙。
中年苦节省，未必不为福。
我生更迂阔，立意要违俗。
误使尘网缨，同君被缠束。
两家各生子，丁壬合天禄。
但得佳儿妇，两翁志愿足。
岷山有旧约，相从结□□。
明朝江上馆，持被共君宿。

归来出去，迦叶贫，阿难富。
出去归来，南天台，北五台。
目前包裹，满面尘埃。
禹力不到处，河声流向西。

亲见马簸箕，面目甚奇怪。
鼻痛野鸭飞，漆桶好不快。
只见祥麟一角尖，定知罪犯弥天大。

山月未出，海云忽飘。
瞑目而坐，归路迢迢。
布袋里头无长物，许谁胡蝶梦溪桥。

断杨岐正脉，灭临济纲宗。
猿啼碧嶂，月锁千峰。
影落于阗国，人在大辽东。
应缘淡泊，无分从容。
谓是运庵真面目，澄潭不许卧苍龙。

妙在转处，密在汝边。
绘予面目，正中乖偏。
踏翻却谢郎船。
不拨万象，火冷灰寒。
我有丰子分，谁道不完全。
十分狼藉难收拾，微风吹动碧琅玕。

山外如何便识山，白云出岫鸟知还。
更看面目知端的，却在先生几格闲。

南州佳人号秀英，窃弄毛颕亲儒生。
解衣傍若无我辈，疏梅矮竹真天成。
公主朝妆弄眉墨，误作铅华污宫额。
此君剑器藏锋铓，张颠幻出公孙娘。
我来忽见惊心目，张八何生魏何熟。
酒酣耳热且勿喧，为我殷勤写双幅。

天上琼林会，人间瑞物图。
山藏真面目，地涌巧工夫。
领客惊闾巷，携家窘仆奴。
却思边戍地，著铁更弯弧。

賸水浸秋碧，余霞占晚红。
浩歌鸣鹤后，柔橹泛鸥中。
酒戒情难遣，诗吟老未工。
怀哉真面目，助顺企清风。

幸拜恩纶强自宽，穷居寒士忝微官。
风霜迢递逾千里，晨夕间关历万端。
一片山城常寂寞，几宵灯火忆团栾。
当年别后伤心处，极目君峰草木寒。

我计短于头触篷，公才高似目飞鸿。
已驰骓马雄西楚，尚引蜉蝣缀国风。
愿伯明年终惠我，以曹为解可无公。
欲持枉尺归绳墨，祇恐旁观血指红。

郭公郭公，闻尔失国春秋时，何事到此犹悲啼。
郭公前言亡国故，当时只缘臣子误。
百年社稷不得归，而今家住柘冈西。
满目春风都是恨，声声说与齐侯知。
国亡矣，君勉之。

农人今岁不施功，浸撒田中谷自丰。
极目黄云无际限，只将晴色望天公。

蓬莱顶上几相逢，常恨山高目力穷。
此地纡回泉一线，蓬莱却在有无中。

郁攸属者潜煽灾，蜚廉纵风相与偕。
林林生齿七万户，连甍接栋烧成灰。
如何老翁一区宅，间不以寸独不{火矣}。
玉石俱焚势应尔，岂有幻术能然哉。
闻之翁乃好善者，平时事佛经卷开。
有余必以济贫乏，不以利欲萦其怀。
仓卒遂蒙鬼神护，万目注视咸惊猜。
厥初巨焰𦶟天起，左顾右盼如燔柴。
翁知无脱免，委身甘作烬与煨。
麾儿与妇令亟走，誓死不去无违乖。
全家酣寝越信宿，如闻大浪声喧豗。
及其梦觉火亦息，依然一室当崔嵬。
微如蒲萄不熏灼，而况梁栋与桷榱。
苍苍表善有如此，余自作孽何足哀。
作诗志往劝来者，勿以斯语同优俳。

拙直多忤物，孤根徒自危。
祈闲三扣阍，天远不我知。
尺书趣入觐，君命其可违。
火云正烧空，短篷气如炊。
修途久困顿，病骨尤支离。
奄奄尚残息，舣棹江之湄。
来登三元山，炎歊顿无威。
徘徊古亭上，好风吹客衣。
聊为三日留，食斯眠于斯。
涧泉{氵虢}{氵虢}鸣，四山翠屏围。
夜深松桂寒，朝瀣生林霏。
李君亦达士，与我真忘机。
乃于山之巅，预作佳城基。
生则此其乐，死则此其归。
采药求长年，华发世所希。
荷锸欲自埋，不以遗体为。
要皆非中道，识者之所嗤。
知命故不忧，李君其庶几。
触目此境界，陡悟昔者非。
更作首丘想，行色应迟迟。
还游仁寿庵，细玩渊明诗。
寓形复几时，皇皇欲何之。
富贵非吾愿，帝乡不可期。
自怜一身孤，蒲柳先秋衰。
百念尽灰冷，故园劳所思。
我有石壁山，亩计十有奇。
归去营一窟，曲肱送斜晖。
培植先人树，投老长相依。
清泉白石盟，甘心天一涯。

柏竹老岁寒，梅矾澹春风。
邂逅万里桥，相对双鬓蓬。
论心岂无酒，举盏不忍空。
恐渠道旁嗤，咄咄醉颊红。
送以静观颐，答以晦养蒙。
障尘马上去，意气如飞鸿。
荆州旧分虎，武陵世凭熊。
所至相劳苦，父老携儿童。
地偏舞袖长，鸡脊牛鼎丰。
甘棠子孙枝，蒙密成芳丛。
闻之白玉堂，起草谁其工。
要为官择人，颇牧还禁中。
胸藏经济方，医国收全功。
世事俱尘土，惟有汗竹公。
雨足芎茁苗，风暖蒲长茸。
离索抱孤影，目断三峡东。

出门复入门，吾行竟安之。
携书北窗下，翻阅聊自怡。
有怀千载人，掩卷还歔欷。
采采首阳薇，恋恋商山芝。
一裘或终身，欣然钓江湄。
斯人不可作，斯道日湮微。
目前稻梁谋，凫雁方齐飞。
青田寂无音，岁晚将畴依。
慎勿出门去，尘埃染人衣。

康庐入吾怀，十载驰梦魂。
踵门者何人，遗予以芳荪。
欢然得其趣，如对五老言。
幽姿出岩谷，常带冰雪痕。
尘容为一洗，两目不复昏。
忽思三峡流，褰衣涉潺湲。
因仍一寸石，浸润九节根。
人言可扶老，岁月须其蕃。
兹理谅不诬，吾将从绮园。

纷纷天下事，翻覆良难期。
不知窈冥中，主张者云谁。
工拙判两涂，人谋岂容施。
得非欲平治，机缄遂潜移。
目前三四公，并用无一遗。
毋嫌滞一州，民实邦之基。
乡来番江头，亲见国子师。
德行渊与骞，千载如同时。
斯人使临民，儿不赖母慈。
人言致泰和，须索登皋夔。
位崇泽斯均，否则失所宜。
天乎傥人从，何时可臻兹。

不到青云志未休，近来何事却悲秋。
短檠双目元无恙，快读读书莫浪愁。

天留孤艳照青春，横目何人解识真。
蒸栗琢成渠不爱，内间栀貌几番新。

早日皋夔许致身，最怜一饭不忘君。
飘零岂意穷山里，目断长安隔戍云。

谁人此地著危栏，城郭江山表里看。
时节不知春已半，天围稍觉目前宽。

高处浑无一点尘，平川极目净于茵。
松声满院日亭午，世味着人谁识真。
倘乞半岩容卜筑，仍留别浦待垂纶。
寒灰岂复重然望，独爱新诗语不陈。

目所以司视，视正乃为明。
非礼谨勿睹，睹之则为盲。

君居郭之东，我馆亦东郭。
君已素我心，我未一君目。
时初丙辰秋，一见洞轩腹。
君即就我眠，我亦共君读。
历代故史编，皇家新典牍。
我猎未暇精，君记抑何博。
寒灯窗窍红，明月庭阴绿。
君举口不休，我听膝屡促。
忆从半载余，丽泽情方熟。
胡为一别后，终天诀遽作。
嗟嗟怀若人，重搅我心曲。

膏霖溉注既优渥，璇穹顿扫顽云车。
沉香久郁悉清豁，无复沴气东西斜。
金盘拥出三足乌，赫赫耀目伸爪牙。
融融熙熙遍林谷，鸣有喜鶑无愁鸦。
东阡土脉浸温畅，颇颇释我农人嗟。
壮者举耜趾相摩，少者行馌肩相差。
乃知乾元父万物，仁育两间同一家。
太和生生终莫遏，不容痴寒固骄夸。
残阴曀曀终必退，安能掩轧壮阳芽。
日涉老仙忧民隠，诗词恳恻如黄麻。
料对兹晨少慰怿，行歌豳颂笔生花。

前年邦人迎公来，人人喜公来何暮。
今年邦人送公去，人人恨公去何遽。
公在南漳甫三年，仁政率起百年慕。
在民条目皆可书，及人惠爱何胜数。
农歌田野士歌学，工歌市廛商歌路。
攀辕无愿以公归，断鞅必欲留公住。
天子爱民南北均，岂暇私漳一隅故。
命公乘轺使荆湖，历访民瘼清民蠹。
况曰古来用武地，直瞰中原正门户。
英才分布岂偶然，筹画端为恢拓具。
北视敌众纷蠢蠢，义槩宁无激衷素。
挽河洗兵特余功，不日入为圣明辅。
沃心迪德文太平，上窥周召参伊傅。
鲰生忝出陶镕下，日望清光日以阻。
阖门惟知自好修，何敢越分求攀附。
窃幸斯道有主盟，用舍行藏无所与。

九仙来来到筠谷，谁向云端缔高阁。
背倚金山作后屏，左右龙虎交蟠伏。
前头诸峰列碧霄，献奇贡异相联络。
文笔时时气蔚葱，香腾旦旦烟醲郁。
瀑布西奔扈卫雄，席帽东出朝宗肃。
玉栏管住不断势，铜鼎蓄就无穷禄。
石潭通贯洗马陂，一派寒流腰带束。
雨旸舒惨变万状，青黄紫绿呈千簇。
十里风光尽入怀，四时春色常在目。
好是天开一图画，丹青巨擘难描摸。
阁中仙翁有佳趣，襟抱磊磊还落落。
饱餐苍秀炯诗囊，静挹菁华洗愁斛。
日暄昼永酒三樽，月明夜清琴一曲。
兴来草木欣荣意，意到鸢鱼自飞跃。
此外应无人境喧，于中觉有天真乐。
试问仙翁为阿谁，世良其字陈其族。

史君幽趣钟灵台，胸中图画如天开。
居闲薄发林塘胜，根原福寿两山来。
石骨旁峙虎蹲踞，泉脉下绕龙瀊洄。
高低随巧结亭榭，收拾造化成锦堆。
绯黄紫绿献态度，纤洪浓淡敷条枚。
四时春色常在目，嘘咻无用邹律催。
那知禁林凤池上，须君缓步锵鸣瓌。
讵容袖手此山下，龟朋鹤侣相追陪。

草庐卧龙目未开，岩溪作霖手未抬。
苍生望望亦劳尔，霶霈甘泽从何来。

夜宿荒村曰范田，声声频滴屋檐前。
朝来揭起柴扉看，满目青山白玉巅。

自从河洛发真筌，节目纲条已粲然。
志若坚刚方可适，心如扞格决难诠。
从头格物为当务，稳步求仁乃秘传。
表里直须名副实，高标终不愧前贤。

无面目汉，面目全该。
日烘杨柳眼，烟抹杏花腮。
黄鶑啼不尽，特地下枝来。

月落沧溟夜渺漫，衲僧面目太寒酸。
拟将祸福轻偷眼，恶浪狂风衮乱山。

春浓自徘徊，我歌亦其事。
峥嵘眼中人，磊磈言外意。
何哉非达也，拂石醒小醉。
棋枰随圆方，目击胜败易。
冷斋芹泮地，坐久湿空翠。
了无官曹尘，所以野老至。
泛乎不系舟，未数长沙谊。

闲居谁与娱，寂历满黄叶。
冬晴日气午，乘暖得步屧。
儿仆为游园，俛仰才自惬。
亲朋忽过我，少坐情意浃。
烹茶味既爽，穿林景逾接。
纵游星居寺，僧房颇稠叠。
随流觉路熟，更见沙觜涉。
道院出香鼎，春山弄书箧。
留连一两杯，设饭羹用䇲。
亭虚列峰峦，溪净映城堞。
跻攀重阁晚，览句费目睫。
归欤语河梁，分手兴未帖。
吾衰子俱壮，岁莫何术业。
从来评道德，亦必在耕猎。
好恶空纷拏，利害漫慑怯。
郡国有惠养，朝家有调燮。
孙膑为断足，范雎至折胁。
尚能变轩昂，未信祇萎苶。
庄知冥灵春，佛说恶浊劫。
无视雾气蒸，飞鸢堕跕跕。

庭中鲜香起，犹觉春有余。
岂谓众芳歇，而乃自发舒。
温风拂波软，朗日明林虚。
盘盂作态度，翡翠为襟裾。
一枝已恼我，满栏无奈渠。
偶尔著醉目，何碍幽人居。

春光作花事，领略过溪上。
寒凄风雨余，草树亦舒放。
红深海棠径，蜀锦开步障。
得酒一以醉，幽情为之畅。
主人良好事，举白欣相向。
坐间多豪英，笑倒语弥壮。
归涂踏微潦，满目列青嶂。
顾予何为者，追随生怅望。

西湖八九月，苏堤赏芙蓉。
艳艳风日美，鲜鲜霜露浓。
今年开最繁，映水自为容。
十里烂成锦，红绿花重重。
钱塘盛吴会，昭代多鼎锺。
游人醉不归，车马如游龙。
里巷达廊庙，歌酒日相从。
千锺不惮费，一笑无留踪。
胜践穷耳目，乐事开心胸。
东游将百年，兵农晏提封。
四境复丰穰，物色近初冬。
作诗代华黍，皇风正时雍。

国家翰墨场，用是得多士。
公卿才大夫，大抵每借此。
其如老伏波，非但一第尔。
众俊路方辟，天地亦清美。
洋洋乃大对，闻者为兴起。
冠冕鸣佩玉，锋镝櫜弓矢。
成康庶几及，武宣不必拟。
目今有舆言，万古有载史。
我来见君行，荣名可以喜。
阔步随春风，东华软红里。

金飚肃商声，皓魄丽清景。
思子泪成河，触目意莫骋。
故人有嘉招，庸敢惮造请。
行行涉大川，往往度崇岭。
一登君子堂，弥旬获规儆。
小饮兴颇浓，共学议尤炳。
章泉来诗翁，此话亦隽永。
人生长暌疏，聚集每俄顷。
兴言故山归，旱暵忧复耿。
此处虽未同，可昧寸心冏。
世涂纷爱憎，吾儒挈裘领。

尽日苦久旱，凌朝得微凉。
悠悠我所思，眇眇天一方。
搔首亟盥沐，篮舆上河梁。
城阇士如林，进取自行藏。
孰甘尺蠖屈，孰羡鸣凤翔。
分寸丝忽间，胶扰互奔忙。
唶嗟尚何诣，交谊或难忘。
山堂兮方斋，城树郁葱苍。
岂无尘榻地，茗瀹容细尝。
放身易云晚，屋角下残阳。
虚明见云风，从君以徜徉。
须臾夜色起，片月翻流光。
影静理无违，语惬情不伤。
相将得岁寒，留目禾黍场。
可以饱吃饭，余事扫秕糠。

翾翾蝶粉白，气化随所之。
人生事物间，自役应自知。
赏心有余乐，即目无足悲。
天运非偶然，神释形已疲。

矫首灵山南，远目水溪东。
溪山春正浓，胜事还当穷。
佳人天一方，欲见无由逢。
倚楼与下榻，二士腾高风。
安得两凫舄，或杖一枝筇。
游戏相征逐，老我百岁中。

卢仝五千卷，邺侯三万轴。
二人书虽多，颠倒俱在腹。
吾当思其然，岂肯泛然读。
李侯真名家，玉川惟破屋。
至今数唐贤，未易可追逐。
谁谓柯山西，魏氏追望族。
衣冠照楼观，再世新卜筑。
中有简编地，仍复种修竹。
斯远吾所敬，作记不碌碌。
发挥书林趣，足以濯心目。
伟哉父子间，抱负如韫椟。
要当大所施，致主锡民福。
想见翻经时，一下十行速。
先得我心同，闻韶心忘肉。

乘流下东吴，耳目眩滩水。
篷欹舟荡兀，柁正缆迤逦。
晓离林薄傍，晚著沙石里。
缩头鹅雁眠，时时忽惊起。

薰风入家林，共坐满窗绿。
交游情致深，景物岁月速。
伤哉利名者，冰炭恣寒燠。
既已随颓波，一失不可复。
较其心迹微，能异几禽犊。
吾侪事幽讨，得兴万虑足。
相羊山水间，处处堪悦目。
君来叩蓬户，离群久居独。
道故惊变迁，忧时见翻覆。
且听歌声长，前村正樵牧。

楼阴入清湖，南风渡歌鼓。
旅梦不自持，悠扬定何许。
醒来疏雨过，两目隘泥土。
虑澹地亦偏，桐花映窗户。

俗物败人意，浅陋欲曷澣。
吾行半天下，绵邈岁月懒。
空空持一身，贸贸著两眼。
心知瑚琏珍，黄流在中瓒。
良玉岂易逢，金铸得亦罕。
孰谓山之幽，因仍对茶椀。
彼鬲乃尔奇，奚待识者断。
荡扫盆盎空，俨雅古风满。
文篆异代远，姑以耳目限。
天大寰海波，窥测笑蠡管。
传观用燎沉，留连为之款。

镜湖湖上凉风起，枫叶芦花照窗几。
笔床茶灶连酒壶，炯然目光动秋水。
平生北固与西江，赢得蚍蜉事訾毁。
青城山嘴散关头，岂是甘心放豪侈。
归来玉阶仅方寸，两路又出将使指。
几回诏节去徘徊，愠色何曾为三已。
桐庐潇洒非小垒，更向南宫擅词美。
轩渠肯受尘鞅羁，汉庭公卿未知己。
我闲访友于溪居，三叹共读公之书。
清诗句句律有余，爱而不见今何如。

我扶败舆过溪北，城郭虽喧有书屋。
霜云忽暗疑雪天，坐稳瓶梅蜡香扑。
何许心情说饯岁，漫写诗吟惊易俗。
百年王谢几人家，目断苍茫听爆竹。

老来为腹不为目，薄饭盘蔬亦云足。
成年准拟薇蕨甜，那计人间有粱肉。
二月三月春已深，灵山土肥皆去寻。
长茎短朿挂萝檐，出市不直三数金。
随流扬波净挼洗，芼以姜盐付铛耳。
生柴带叶旋抽添，糟莩旷沈时染指。
晨光破甑炊浮浮，稻香菜软吾何忧。
人可以食鲜知味，请听以气专致柔。

游者未回居者藏，老我去各天一方。
目前聚集自落拓，背后往还谁论量。
连连冰雪叶已脱，皎皎风霜梅更芳。
烛明照坐更漏长，高溪里社灵山阳。

东风满地吹瑶草，水煖双流山四抱。
参差楼观倚晴空，林霭乍收初日杲。
杏桃婀娜开花早，蝶遶鶑迁鱼在藻。
人家篱落动耕桑，溪女往来翁唤媪。
务头腊酒贱仍好，麦熟官清农晏保。
岝崿峰高多醉游，天目潭深无旱祷。
谁把丹青能一扫，点缀毫芒殊可考。
分明融荡紫溪春，路入烟霞是仙岛。

教得儿登第，儒科一素风。
故家欣未艾，吾党不应穷。
拭目行都里，兴怀寓里中。
如君老兄弟，好去一尊同。

盂兰盆会日，元自目犍连。
摄化应无量，追修亦有缘。
荒荒谁正令，的的漫单传。
业报众生苦，三涂对四禅。

老去吟何味，分明水一杯。
目前轻过节，身外待寻梅。
尚以同盟至，宁云不速来。
此时心寸折，犹幸小徘徊。

试倾浊酒泛黄华，节物于人自可嘉。
一上荒台供远目，更邀闲客堕乌纱。
萧萧霜树明晴昼，隠隠烟汀入暮霞。
醉里只多今古意，要知秋色在山家。

晚来无处不西风，散入千岩万壑中。
丛桂香边烟羃{罒历}，疏桐影里月朦朣。
等闲散步情何限，随分微吟苦未工。
秋色秋声已如许，更凭高处目飞鸿。

惜别经年事已非，悔于涂炭坐朝衣。
放身沧海未为失，满目青山胡不归。
零落交游难聚集，凄凉族绪易因依。
有来少住为佳尔，老我逃虚甘息机。

叹息骚人不我违，常同醉酒把花枝。
如今但得流传赋，已久都无唱和诗。
瓯粤州闾临去日，永嘉乡井入朝时。
相思屈指秋鸿近，空使挥弦目送知。

年来闲得傲山林，肯怪连天雪作阴。
苏武不眠身自健，袁安高卧兴何深。
懒穿东郭先生履，细和西湖处士吟。
无限目前今古意，岁华如许老骎骎。

游目贝叶书，究竟华严境。
当年寓名心，观者要深省。

四明所修传灯录，谁以印将塞吾目。
凌晨万境不到处，佛见法见空逐逐。

玉山何许两峰高，不特云藏雾亦韬。
可惜敝庐城郭浅，心蓬徒使目还蒿。

大涤洞头双迳间，望穷天目但槃跚。
如今觅得云根树，景气祥飚溢翠寒。

故人知我老生埃，天目春松亦茂哉。
从此涧清山愈邃，移来不待着诗催。

经行修竹小窗轩，闭户看书记昔年。
薄宦萦人尘眯目，空余栖遁此心坚。

名区与利垅，羊肠竞攀跻。
谁能为芳草，四旷成幽栖。
春风一凭栏，秀色无高低。
山遥不作障，水近何妨堤。
只恐金气寒，黄枯变碧萋。
坐令群目惊，有似七圣迷。
人心无天游，六凿相攘挤。
但于平处观，众有何端倪。
日月互宾送，景物随乖暌。
彼昏如执著，惟君试金篦。

勋业须年少，栖迟祇自怜。
若为车厄首，未试翼垂天。
拭目看新历，伤心惜去年。
湖山一舒啸，春信满梅边。

平湖万顷天无风，试上垂虹月满空。
豁目直穷烟障外，诸峰浑出有无中。
混同天地纤尘绝，倒影星辰万象雄。
却笑三山游汗漫，恍然身世到蓬宫。

北堂老人性嗜鱼，有鱼一饭空无余。
行水登舟喜动色，几月乃得三四食。
溪涸舟胶挽不去，舍舟行行溪上路。
路入茅舍惟一翁，网挂壁头儿负舂。
问之有底不出渔，水动鱼藏溪作风。
强之不能许觞醪，翁为持网儿持篙。
挟艇过临丛藻岸，踏竹下网屡成漫。
忽然得鲤仅如掌，翁笑官有福可仗。
我舟犹在极目涯，乃坐其艇与之往。
烹鱼一开慈颜驩，胶舟旋亦辞涸滩。
两日舟移无十里，吁嗟有此行路难。
渔翁饮酒得钱去，一叶如飞烟水暮。

为嫌远目碍双明，只许苍松一干横。
尽对群峦坐高爽，月来分席不渠争。

君子重出处，儿女多依违。
孰知退有义，一辞若发机。
刑部今其人，识远渺造微。
时方事疾走，而我心独非。
老色未上面，健笔𫘝于飞。
宛然傲霜菊，灿灿黄金辉。
勉留鹓鹭行，夫岂少轻肥。
一麾即得请，众目骇见稀。
了不露纤芥，舒卷流清{山/徽}。
凉风称归棹，灏气浥征衣。
婆娑慰邱园，咳唾落珠玑。
因风来锦囊，犹足慰依依。

张氏母袁称寿星，生绍兴庚申今有百五龄。
子孙耕稼食可饱，女妇纺织衣称情。
白发既脱生黑发，耳目聪明长步行。
五朝皇帝恩广大，一老平时身太平。
乡里皆庆喜，县官问姓名。
阖门漏屋下，上诣县官厅。
太夫人之面可识，太夫人之堂可升。
即前再拜问起居，谢官下念田里氓。
尊高年以长其长，凡为人子沸欢声。

森森壑源山，袅袅壑源溪。
修修桐树林，下荫茶树低。
桐风日夜吟，桐雨洒霏霏。
千丛高下青，一丛千万枝。
龙在水底吟，凤在山上飞。
异物呈嘉祥，上奉玉食资。
腊余春未新，素质蕴芳菲。
千夫{口砉}登垅，叫啸风雷随。
雪芽细若针，一夕吐清奇。
天地发宝秘，鬼神不敢知。
旧制遵御膳，授职各有司。
分纲制品目，簿尉监视之。
虽有领督官，焉得专所为。
初纲七七夸，次纲数弗差。
一以荐郊庙，二以瀹宾夷。
天子且谦受，他人奚可希。
柰何贪渎者，凭陵肆奸欺。
品尝珍妙余，倍称求其私。
初非狐鼠媚，忽变狼虎威。
巧计百不行，叱怒面欲绯。
再拜长官前，兹事非所宜。
性命若蝼蚁，蠢动识尊卑。
朝廷设百官，责任无细微。
所守傥在是，恪谨焉可违。
君一臣取二，千古明戒垂。
以此得重劾，刀锯弗敢辞。
移官责南浦，奉命去若驰。
回首凤凰翼，雨露生光辉。

翁侯两兄弟，志尚等高独。
闲心没江鸥，逸兴狎山鹿。
难兄早登第，高风动乔木。
湘南花满汀，百里正膏沐。
归作山水游，词源倾百斛。
令弟小谢徒，深沉郁林麓。
优游千卷书，平生几竿竹。
能琴弦不理，少饮巾未漉。
兄倡复弟酬，音调谐击筑。
昼卧小窗南，烦暑在荷屋。
凉风从何来，池花动轻{艹敕}。
顾□传新章，爽气涤炎伏。
如临古涧旁，泓澄碧环复。
如倚青林下，松风对心读。
善诗如善韵，警响间圆熟。
但令契人心，勿令骇人目。
我爱二君子，芳馨袭兰菊。
迎秋月色新，佳香满晴宿。
安得扁舟去，□□荫溪谷。
论诗暮继朝，吟思俱毣毣。

南州冬日佳，风和霜气收。
出门访良友，散策寻清游。
负郭有野趣，荒草带寒流。
信步任所止，款扉得深幽。
初若隠者居，忽上云中楼。
揽以三层颠，恍与万象浮。
绿野宽作围，青山远相蟉。
凌然欲轻举，久乃思冥搜。
团团荔枝林，往往丛叶稠。
时于阴木间，略见碧瓦沟。
苍然晚烟集，红者枫树头。
𥩟立思转赊，顾盼目不周。
何意城中身，而对海上州。
要须千幅尽，未可一语酬。
时已梅萼春，景迈浙水秋。
远地得心赏，良会非宿筹。
黄柑况可餐，绿酒方出𥬠。
十年真契阔，再见方绸缪。
矧兹天一方，无异水上沤。
把盏不知暮，论文殊未休。
俄惊庭叶落，始觉昏鸦投。
独怜下弦月，未挂初旬钩。
绝景尚可揖，归途谅匪修。
何当雁荡间，相与老一丘。

春风淡淡水淙淙，携伴寻芳过小杠。
恼杀野塘闲送目，鸳鸯无数各双双。

指天指地，有甚巴鼻。
目顾四方，不知失利。
累及后代儿孙，以此递相钝置。

春山青，春水绿。
草茸茸，花簇簇。
若能丧尽目前机，便见庐山真面目。

毗卢师，法身主，纵夺临机些子许。
目前分付与阿谁，踢起眉毛急荐取。

佛祖大机，目前密布。
主中宾，宾中主。
云从龙，风从虎，发机须是千钧弩。

春山青，春水绿。
春雨蒙蒙，春花簇簇。
春光满目画难成，春风万里何抅束。
肥马辘辘，瘦马辘辘。
日逐忙忙等闲过，些儿毒气谁轻触。

忆自束发，兹焉寓居。
载思载瞻，宛不异初。
极目遐眺，清风穆如。
抚事怀人，悲来感余。

炎精孕秀储气详，荔枝结实魁群芳。
我有犹子客南服，千里眷念情不忘。
星驰走寄一千颗，伏暑火炽劳取将。
筠篮初开气芬溢，稍觉四座浮清香。
骊珠灿烂光夺目，雕盘饤饾罗满堂。
先庙未献不敢嗅，色味虽鲜那敢尝。
少须祀毕分送似，宾友拉至纷攫攘。
绛囊初剥拆霞缕，玉脸旋绽流天浆。
手持奈此水晶粒，地积更诧云锦裳。
海乡因记少日好，遶树食啖高价偿。
婆娑碧绿拥平野，丹苞縠皱晖朝阳。
初惊星火争燿熠，久讶彩凤争翱翔。
薰风吹开碧云叶，绿水宛类翻頳鲂。
只今老大将底用，食此感激意故长。
君不见方红陈紫列绀缃，三十二品裁中郎。
丁香核小味甘洁，何似钗头十八娘。
天生美实限南北，长安路远价愈强。
只今生食享至味，不数家渍盐蒸方。
又不见宣靖文物全盛时，贡输不减开元唐。
輶车纵横绣衣使，海内骚动封纸黄。
妙品人家那可得，置以走辙加浮航。
似闻供上祗纤悉，往往尽入公侯王。
骊山往事不古鉴，艮岳驯致烽烟狂。
祇今故老尚能说，空使悲愤萦肝肠。
书生不负医国手，赋成何日奏明光。
不如且唤吴姬辈，笑擘轻红入醉乡。

晓露沁桃脸，东风摇柳丝。
小雨敛香尘，山川发华滋。
今晨天气新，满路春融怡。
祖饯宾从懽，喧哗车马驰。
问云何为者，吾子有所之。
所之道匪遥，求友贵及时。
婚姻古则然，制礼今或亏。
琴瑟因好合，蘋蘩尤谨持。
择耦得贤柔，令淑全妇仪。
岂但荣己身，实将慰母慈。
冰翁君子儒，材术世吏师。
听讼鉴烛物，明不差毫厘。
子既获晤承，朝夕广见知。
士生三日别，犹以刮目为。
此行谅经月，归计春仲期。
非吴下阿蒙，行可验措施。
心广体自胖，勿溺小智私。
门户要人兴，责望夙所蕲。
庙见事唯谨，遄迈毋或迟。
语直殆逆耳，愿当深致思。

我生不辰八岁孤，伯父薨逝叔父无。
长才十五立志苦，不敢怠惰知读书。
汝生父子不识面，母慈育字如捧珠。
那知汝更命苦极，八龄甫及母亦殂。
幸有阿叔相持扶，叔亦痛念同气余。
辛勤鞠养力尽瘁，五载为汝六请师。
固知门户要人兴，切切训诲口欲枯。
有言弗听日益懒，乖劣气习移下愚。
朅来值我有行役，恐汝质变为小夫。
携俱不惮数千里，跳走健胜猿与狙。
水行为汝爱江湖，出陆每愁山险纡。
川途忧愁念虑苦，摩拊岂啻亲子如。
傍舟终日捞虾鱼，坐舆人夫肩□□。
□呶徒自费牙颊，事不获己施鞭蒲。
潜窥谛视不少改，谑浪笑傲仍前初。
圣经有味懒不读，对字粗晓平侧呼。
吾家七世身业儒，忠孝学术夸乡闾。
汝当更明所自出，挺挺当代文公朱。
不悛祇为先德羞，失教何异犬马猪。
稍长面目益可憎，侪辈戏弄人见疏。
我今极口复汝说，速宜悔念毋忽诸。
嬉游傥更不检束，命也奈何吾已夫。

不与南枝鬭粉光，品题应合让苏黄。
融成蜂蜡千葩秀，散作龙涎几阵香。
立悟瞿昙真面目，坐忘姑射旧梳妆。
好风吹堕檀心句，白雪空惊寡和章。

江山无古今，阐发自我辈。
心期得地胜，有目皆一快。
负郭西缭川，众流翕以汇。
水光开三面，结屋此其最。
嚣尘划清漪，景象极爽垲。
泓澄湛寒碧，潭影尤可爱。
岩前列烟树，翠色联不解。
盘坳石下瞰，林立错奇怪。
雄观喜新获，旷境了无碍。
人谋孰使然，天作若有待。
学宫尔多士，游息于此在。
岂但濯尔缨，亦可湔尔佩。
翛然鱼在藻，行矣鲲化海。
维兹渊靓名，妙处默领会。
中庸至矣夫，智者乐在内。
水德本无虚，人心亦清洒。
即物以察己，致之不在大。
清源堪疏瀹，世虑涤昏昧。
曾子浴乎沂，不出一唯外。
淡乎贾傅心，或可分一派。

众峰抱苍龙，蟠屈翠蛟水。
放之两崖闲，奔汹不得止。
涛澜生席上，雷雹转石底。
恍疑天柱摇，将拔阴洞起。
苏公雄气压，诗骨得山髓。
指麾驱鲲鲸，赫奕动箕尾。
纷纷下土人，蚁垤自封侈。
骤观目睛眩，笔坠汗流泚。
坐令空谷啸，声彻霄汉里。
君来松根吟，仙者相去咫。
老蛟破锁出，余怒犹未已。
决开涧千丈，散作雾五里。
今年溪湖干，草树生意靡。
寸泉落山苗，灵药起垂死。
遗吾云子饭，报汝青玉几。
野人寻泉窦，筒坏方复理。
泓然山巅池，冬夏常若此。

洙泗微言日夜行，天高地下昨犹今。
□□□□六经意，识得皇皇万古心。
宗庙百官谁不见，朱弦疏越有知音。
同人得似三池盛，属目冠裳俨若林。

太初孰元，浑沦蒙密。
弥漫宇宙，一气沕潏。
孰知是时，无极有极。
天高地下，人生物出。
畴虽未分，易虽未画。
行乎其间，充满周悉。
炎黄启序，姬孔抉机。
陶为泰和，数千其期。
写为六经，万言具垂。
太史变法，汉唐续维。
迄于我宋，皇皇巍巍。
百代以下，上接农羲。
畏天若临，视民如伤。
消斥奸佞，登崇隽良。
急将宽兵，我武维扬。
选牧与部，仁风以翔。
节用裕下，根深本强。
身修国治，纲举目张。
由经而史，自皇而王。
以暨我朝，同此一纲。
天赋高妙，学力深详。
上而河洛之图画，近而我祖之宪章。
贯千古于旦暮，敛一心于混茫。
大哉斯学，夫岂经生学士析解章句而已哉。

营筑未休臿，晓夕留松区。
忽聆载輀车，归自杭与湖。
冷雨涩不晴，山径淖如涂。
间关五百滩，转轴上云衢。
纯孝格玄穹，安席若平铺。
忆昔祖慈亲，六月暑方徂。
奠酒虽百壶，练溪焦釜枯。
今日溯长风，辛岨谅一如。
维公有贤称，霭然溢枌闾。
千金手不售，其锺后人乎。
天畀此石窌，指顾即吾庐。
且复愆以平，万家守者居。
甚欲一引绂，山寒阻前趋。
黄罗金紫峰，送目但踌躇。

高座不知甚面目，当时唤作尸利密。
要须勿负此标题，更向托茶山顶立。

朝绝幸恩除目少，边清妖祲檄书希。
饭余摩腹闲行立，一抹墙东新翠薇。

涟漪碎剪成新萼，廉纤带雨尤轻薄。
人间但见巧番腾，天上不知谁制作。
九地瑕疵都粉饰，重云揞塞难恢廓。
晓光夺目增眩转，夜色侵灯尤闪烁。
康庄充斥去无路，老干压低摇不落。
寒棱冻得水生皮，气艳冷欺裘拥貉。
可胜思苦相嘲谑，旋忘手冻争拏攫。
乱委平堆可照书，圆瑳小握供弹雀。
静闻裂竹亟扶颠，勇作探春思蹑𪨗。
犯寒果胜附炎热，苦饥预庆歌丰乐。
长须嫩煮蚓方泣，小龙新破团初瀹。
默观造物真戏剧，更看一色吞沙漠。
载赓险韵付衔枚，孤军大敌空横槊。
寡和尤知白雪高，非偶自贻齐大噱。

别浦潮生玉一痕，倚阑目送渡江云。
宝莲秀色连秦望，商略风烟到十分。

临邛犊鼻裩，环堵长萧然。
千金贱卖赋，忍为俗子妍。
安知有名胜，文采明相鲜。
环堵不相下，危行仍危言。
自有万间屋，未暇著一椽。
屹立鹓鹭行，飞作蓬莱仙。
鲜为目前计，阔著胸中天。
千骑潮阳州，旌旆行翩翩。
身居风化首，鞭著循良先。
鳄鱼碧潭底，瘴海光风前。
物既不疵疠，俗亦知变迁。
问之何因尔，仪刑邦伯贤。
我恐席未煖，十行来日边。
哂乃韩退之，袁州小回旋。
当如黄丞相，登庸由颍川。

带粉裁踈节，凌霜剪翠筒。
鲸鳞铺海浪，鹏翅展天风。
暖恐春冰释，清宜晓魄融。
露华流沆瀣，寒色凛崆峒。
栩栩来庄蝶，{瞢目=羽}{瞢目=羽}失夏虫。
枕须松石碧，幌鄙雾绡红。
坐觉非尘境，魂如在月宫。
北窗聊寄傲，俗骨愧方瞳。

一川墟宇暮烟中，楼堞笼山气象雄。
北路荒原戎子国，东坡断堑隗嚣宫。
马来洮海蕃城近，鹤去辽天越洞空。
三十六程劳极目，陇云犹在故关东。

踈慵余本性，放旷涵天真。
自疑姑射来，藐然太古淳。
思与老彭游，坐阅冥灵春。
世家守儒业，此志成越秦。
蹭蹬湛世伪，遂与英俊群。
阔步处清禁，迎班趋紫宸。
高议预时事，客气矜要津。
薪火不停焰，风波浩亡垠。
释筈前无的，将车后多尘。
履地弗敢蹐，仰屋徒含颦。
兼济悼迟暮，独善惭隐沦。
沥恳得嘉命，闲曹容病身。
性以浄为体，慵乃德之纯。
融师善知识，中散诚仁邻。
首慵废冠弁，腰慵捐佩绅。
手慵如槁枝，足慵若奇轮。
耳目遗声色，鼻舌忘馨辛。
内乐极委顺，中扃收精神。
大观齐诸物，万化同一均。
祸兮福所倚，名与身孰亲。
何须人林壑，自是逍遥人。

后寝藏衣冠，前庙宅神主。
吾闻诸礼经，此制出中古。
秦嬴蚀先法，乃复祭于墓。
汉衣以月游，于道盖无取。
宣帝尊祖庙，失制遍九土。
孝元酌前文，一旦悉除去。
魏帝乐铜台，遗令置歌舞。
昏嗣竟从之，此事狂夫阻。
唐制益纷华，诸陵锁嫔御。
旷女日哀吟，于先亦奚补。
吾朝三圣人，乘云不可睹。
威灵已霄汉，嗣皇念宗祖。
绘事移天光，刻象肖神武。
遍敕旧游地，输材起宫宇。
阶墄扣以金，墙壁衣之黼。
功既即奉迎，法仗叠箫鼓。
玩好择珍奇，目夺不可数。
三京佛老家，已有十数处。
朝家虽奉先，越礼古不许。
君不祭臣仆，父不祭支庶。
丹楹岂非孝，圣贬甚萧斧。
大祀当以时，寝庙即其所。
惜哉共俭德，乃为侈所蛊。
痛乎神圣姿，遂与夷为侣。
苍生何其愚，瞻叹走旁午。
贱子私自嗟，伤时泪如雨。

瞽说圣所择，愚谋帝不罪。
况乎言有文，白黑时利害。
前日林书生，自谓胸臆大。
潜心摭世病，荣成谓可卖。
投颡触谏函，献言何耿介。
云昨见凶星，上帝下警戒。
意若日昏{扌豖}，出处恣蜂虿。
安坐弄神器，开门纳珍贿。
宗支若系囚，亲亲礼日杀。
大臣尸其柄，咋舌希龙拜。
速速伐虎丛，无使自沈瘵。
陛下幸察之，聪明即不坏。
如忽贱臣言，不瞬防祸败。
一封朝飞入，群目已睚眦。
力夫暮塞门，执缚不容喟。
十手捽其胡，如负杀人债。
幽诸死牢中，系灼若龟蔡。
亦既下风指，黥而播诸海。
长途万余里，一钱不得带。
必令朝夕闲，渴饥死于械。
从前有口者，蹜脰如气鞴。
独夫已去除，易若吹糠粺。
奈何上帝明，非德不可盖。
倏忽未十旬，炎官下其怪。
乙夜紫禁中，一燎不存芥。
天王下床走，仓猝畏挂碍。
连延旧寝廷，顿失若空寨。
明朝黄纸出，大赦遍中外。
嗟乎林书生，生命不可再。
翻令凶恶囚，累累受恩贷。

旅食长安城，回遑奔走无停行。
清怀壮抱失素尚，胸中堆积尘土生。
偷闲得至玉峰下，为闻悟真之寺之嘉名。
杖邛赤脚渡蓝水，细流激激心骨清。
仰看苍山高峰旁，白云明灭藏日光。
行人遥指置寺处，正在白云之中央。
逡巡缘栈更险绝，攀萝扪壁随低昂。
朋行咫尺乃相失，已与云雾相翱翔。
时闻啼鸟如吹竹，数步一休还纵目。
行行未知高则危，下视昏烟覆平陆。
满岩佳树尤朴樕，赫赤如霞间浓绿。
是时八月初，路旁已见芬芬菊。
贪奇恋景不知倦，侧睥又复心瑟缩。
神魂飞下大壑幽，定省移时进双足。
寺门高开朝日辉，丹青黯澹唐时屋。
老僧引我周游看，且云白氏子诗乃实录。
此诗畴昔予所闻，殷殷更向碑前读。
按言索像今无复，惟有流泉数道如车辐。
我嫌世累欲暂居，又云此地无留宿。
殿宇之后林莽中，日暮尝有虎豹伏。
凿石龛边崖至深，近有浮屠于此相枨触。
悁心宿忿两不解，一乃颠挤死其谷。
我闻为之久颦蹙，此向期将避烦辱。
不为伤生事，争如平地随流俗。
叹息回头急出山，始觉全躯已为福。

扁舟迎春色，东下淮楚乡。
侧身风波地，回首英俊场。
顾我本俗材，百事无一长。
滥迹入册府，举动初不皇。
乍脱泥滓底，稍见日月光。
峻阁郁前起，隐嶙天中央。
春风花竹明，晓雨宫殿凉。
溢目尽图史，接翼皆鸾凰。
明窗置刀笔，大案罗缣缃。
文字虽幼学，钝庸今废忘。
不能温旧习，考古评兴亡。
腼颜于其间，汗下如流浆。
徒然日饱食，出入随群行。
朝廷比多事，亦合强激昂。
况有诏书在，烂然贴北墙。
奋舌说利害，以救民膏肓。
不然弃砚席，挺身赴边疆。
喋血鏖羌戎，胸胆森开张。
弯弓射搀枪，跃马埽大荒。
功勋入丹青，名迹万世香。
是亦丈夫事，不为鼠子量。
数事皆不能，徒只饱腹肠。
有如凫雁儿，唼喋守稻粱。
岁月今逝矣，齿摇发已苍。
于时既无益，自合早退藏。
诸君天下选，才业吁异常。
顾当发策虑，坐使中国强。
蛮夷不敢欺，四海无灾殃。
莫效不肖者，所向皆荒唐。
又不耐羞耻，但欲归沧浪。
濡毫备歌咏，仰首看翱翔。
舟中稍无事，思念益以详。
恨无一棱田，可以足糟糠。
出处皆未决，语默两弗臧。
莽不知所为，大叫欲发狂。
作诗寄诸君，鄙怀实所望。

一夜大雪风喧豗，未明跨马城南回。
四方迷惑共一色，挥鞭欲进还徘徊。
旧时崖谷不复见，纵有直道令人猜。
低头抢朔风，两眼不敢开。
时时偷看问南北，但见白羽之箭纷纷来。
既以脂粉傅我面，又以珠玉缀我腮。
天公似怜我貌古，巧意装点使莫偕。
欲令学此儿女态，免使埋没随灰埃。
据鞍照水失旧恶，容质洁白如婴孩。
虽然外饰得暂好，自觉面目如刀裁。
又不知胸中肝胆挂铁石，安能柔软随良媒。
世人饰诈我尚笑，今乃复见天公乖。
应时降雪故大好，慎勿改易吾形骸。

冠盖倾动车马稠，都门晓送李冀州。
冀州绿发三十一，{走覃}{走覃}千骑居上头。
眼如坚冰腼河月，气劲倢鹘横清秋。
不为膏粱所汩没，直与忠义相沈浮。
干戈未定民力屈，此行正解天子忧。
男儿胜衣志四海，实耻坐得万户侯。
斾旌明灭朔野阔，笳鼓凄断边风愁。
孤云南飞莫回首，下有慈亲双泪眸。
自古忠孝不两立，功名及时乃可收。
众人刮目看能事，着鞭无为儒生羞。

白日出高冈，远野春气动。
仓鸠鸣相懽，幽草色已弄。
系舟大何曲，登步目一纵。
逍遥玩物华，所乐与君共。
已忘窜逐伤，但喜怀抱空。
古人负才业，未必为世用。
吾侪性疏拙，摈弃安足痛。
四顾不见人，高歌免惊众。

长桥南走群山间，中有雍子之名园。
苍云蔽天竹色浄，暖香扑地花气繁。
飞泉来从远岭背，林下曲折寒波翻。
珍禽不可见毛质，数声清绝如哀禅。
我来踞石弄琴瑟，唯恐日暮登归轩。
尘纷剥落耳目异，只疑梦入仙家村。
君之襟尚我同好，作诗闳放莫可攀。
高篇绝景两不及，久之想像空冥冥。

漂流江湖外，负罪气惨凄。
况闻故人死，惊呼不成啼。
当案舍匕箸，缅怀大河西。
箴言尚在耳，铿若环珮随。
志气凛已失，神魂飘何之。
昔云死者乐，复以生为悲。
予知达士怀，将以二物齐。
今也果何如，无乃往意迷。
荆棘饱雨露，丛兰委污泥。
紫鸾忽肠绝，永年贼狐狸。
天理漭难问，我意多乖暌。
哀吟苍山阔，注目白日低。
不得恸寝门，雪涕江上堤。

吴会括众山，戢戢不可数。
其间号天平，突兀为之主。
杰然镇西南，群岭争拱辅。
吾知造物意，必以屏大府。
清溪至其下，仰视势飞舞。
伟石如长人，坚立欲言语。
扪萝缘险磴，烂漫松竹古。
中腰有危亭，前对绀壁举。
石窦落玉泉，泠泠四时雨。
源生白云间，颜色若粉乳。
旱年或播洒，润可足九土。
奈何但泓澄，未为应龙取。
予方弃尘中，岩壑素自许。
盘桓择雄胜，至此快心膂。
庶得耳目清，终甘死于虎。

阴暗必有鬼，高明者惟天。
鉴应未始忽，冥理有后先。
奸凶喜欺罔，放意快目前。
虎狼嚼生人，自适甘且鲜。
烈士共剑起，忿发如危弦。
人理已不胜，神报岂泯然。
惊呼彻上帝，洒血透九泉。
扪舌不敢语，咄咄徒自怜。

沈沈沧淮口，植木限众流。
启闭固有时，出纳千万舟。
眷予怀抱昏，羁别相牵钩。
观此巨派注，颇觉滞闷瘳。
喧豗怒霆起，始骇久不收。
既前目眩转，足缩不敢留。
朔雪下喷薄，散为白雾浮。
上悬赤油幕，旁断缥玉旒。
恐激地轴转，人有鱼鳖忧。
惊嗟势力壮，孰谓此物柔。
吾思作至监，实以处上游。
又欲接之口，沃荡胸中愁。
俄然渐枯涸，哮尔空泥沟。
渟滀既因人，开泄岂自由。
立间见底里，咄哉为尔羞。

滁州信至诧双石，云初得自菱水滨。
长篇称夸语险绝，欲使来者不复言。
画图突兀亦颇怪，张之屋壁惊心魂。
麒麟才生头角异，混沌虽死窍凿存。
琅邪之郡偏且僻，得石固可骇众观。
予尝飞帆入震泽，穷探异境登龟鼋。
居民百户石为业，日夜采琢山不贫。
山前森列战白浪，犹似万百铁马群。
雨昏浪打岁月古，千株万穴僵复奔。
自嗟才力本衰弱，安敢抵敌为之文。
况兹出产极易致，乡俗见惯不甚尊。
彼以至少合贵重，胡为久弃如隐沦。
偶逢积识见奖拔，众目今乃称奇珍。
百人拥持大车载，城市观走风涛翻。
立于新亭面幽谷，共为澡刷泥沙痕。
凉泉下照嘉树阴，翠影澄澹留烟云。
褒以篇章绘缣素，积岁汨没一旦伸。
苟非高贤独赏激，终古弃卧于穷津。
世人爱憎逐兴废，使我吟叹伤精神。

双塔老师古突兀，索我瑶琴一挥拂。
风吹仙籁下虚空，满坐沈沈竦毛骨。
按抑不知声在指，指自不知心所起。
节奏可尽韵可收，时于疏澹之中寄深意。
意深味薄我独知，陶然直到羲皇世。
曲终瞑目师不言，忽言昔常奉至尊。
祥符天子政多暇，诏求绝艺传中阍。
紫宸仗退霜日红，随鞭入对蓬莱宫。
平戎一弄沃舜聪，貂珰壁立亦动容。
紫兰之袍出禁府，声华一日千门通。
今来老病卧泽国，赏音不遇前事空。
一双玉鹤天上飞，人间但见枯死桐。
幸逢宝器惬心手，因声感旧涕洒胸。
顾我踟蹰不忍去，将行更欲留悲风。

白石太古水，苍厓六月冰。
昏明咫尺变，身世逗留增。
桥与飞霞乱，人间独鸟升。
风泉冷相搏，楼阁暮逾澄。
反复青冥上，跻攀赤日棱。
呗音充别壑，塔影吊寒藤。
仙掌挂太一，佛坛依古层。
岩喧闻鬭虎，台静下饥鹰。
晴槛通年雨，浓萝四面罾。
日光平午见，雾气半天蒸。
潭碧寒疑裂，钟清远自凝。
阳陂冬聚笋，阴壁夏垂缯。
有客饶佳思，高吟出远凭。
雄心翻青里，远目著轩腾。
岑寂来清夜，沈冥接定僧。
宿猿深更杳，落木静相仍。
松竹高无奈，烟岚翠不胜。
甘酸收脱实，坳隩布清塍。
北野才沉着，南天更勃兴。
恣睢超一气，黤黕起孤鹏。
并涧寒堪摘，看云重欲崩。
行中向背失，呼处下高应。
庭树巢金爵，樵儿弄玉绳。
断香浮缺月，古像守昏灯。
乳管明相照，莎髯绿自矜。
深疑啸神物，{危支}欲敌殽陵。
俯仰孤心挠，回翔百感登。
画图风动壁，诗句涕霑膺。
岁月看流矢，心肠剧断𫄠。
追攀初有象，悲愤遂相乘。
故赏知无遁，遗灵若此凭。
依然忍回首，愁绝下崚嶒。

踊甓皇都壮，盘基紫宙雄。
山河供远目，檐户发高风。
梯险三休上，轮开一气中。
门当谷子午，影落陌西东。
韵铎翻天籁，危觚驻夕红。
仙聆悲下俗，仰面识长空。
绝若神挤至，深疑壑暗通。
人寰如蚁垤，身世甚秋蓬。
叹息兴亡地，沈吟制作工。
清思抱明月，狂欲把飞鸿。
去矣登临兴，巍乎是造化功。
凉襟当爽垲，幽意入鸿蒙。
头角峰如揖，丹青树不同。
城郭回迤逦，阁殿失穹隆。
可使孤怀放，胡为万恨然。
何当得壮士，提取出尘笼。

有客自远方，来以二字说。
穆子病疾初，家事巨细缺。
邻人苦其求，医师久以决。
案杯小大空，布被旁午裂。
余喘尚能鼓，老愤知已结。
目凄望羊泓，髭断反猬茁。
忧酸系余生，嗥呼留永诀。
语妻后日计，书策未可彻。
教子勤诵读，时命不复说。
吾属何流离，众人方草窃。
凌子久道路，十口著羁绁。
拾稆重江间，正值大饥节。
既无裹饭交，疾走继粗粝。
又无执饮人，及时沃枯竭。
惜哉损天命，痛焉在亲绖。
帝胡生尔身，世复称其杰。
胸伏气万丈，肠贮怨百折。
艰难汨风波，憔悴堕霜雪。
久仆勤龙钟，弱女痴蹩躠。
文随寒饿空，道与烟焰灭。
魂兮竟何归，去矣不得别。
中府岂无财，莫济医药切。
太仓岂无粟，莫解腹肠热。
天子圣在上，海内清欲澈。
伊人胡不官，既死安得活。
朝青与暮紫，神喜天不轧。
昂车与怒马，门满道不绝。
之子苟闲厕，斯民迺饕餮。
高亢世弗亲，方严鬼所掣。
敢言才足珍，宁免否来啮。
思潜泪辄抽，惨旧面成耋。
举目此牢落，侧身今鄙媟。
箴言耳空虚，险论口卼臲。
作诗告石梁，聊以慰寒骨。

有客自远方，来以二字说。
穆子病疾初，家事巨细缺。
邻人苦其求，医师久以决。
案杯小大空，布被旁午裂。
余喘尚能鼓，老愤知已结。
目凄望羊泓，髭断反猬茁。
忧酸系余生，嗥呼留永诀。
语妻后日计，书策未可彻。
教子勤诵读，时命不复说。
吾属何流离，众人方草窃。
凌子久道路，十口著羁绁。
拾稆重江间，正值大饥节。
既无裹饭交，疾走继粗粝。
又无执饮人，及时沃枯竭。
惜哉损天命，痛焉在亲绖。
帝胡生尔身，世复称其杰。
胸伏气万丈，肠贮怨百折。
艰难汨风波，憔悴堕霜雪。
久仆勤龙钟，弱女痴蹩躠。
文随寒饿空，道与烟焰灭。
魂兮竟何归，去矣不得别。
中府岂无财，莫济医药切。
太仓岂无粟，莫解腹肠热。
天子圣在上，海内清欲澈。
伊人胡不官，既死安得活。
朝青与暮紫，神喜天不轧。
昂车与怒马，门满道不绝。
之子苟闲厕，斯民迺饕餮。
高亢世弗亲，方严鬼所掣。
敢言才足珍，宁免否来啮。
思潜泪辄抽，惨旧面成耋。
举目此牢落，侧身今鄙媟。
箴言耳空虚，险论口卼臲。
作诗告石梁，聊以慰寒骨。

朝野蔚多士，衮然良可羞。
伊人秉直节，许国有深谋。
大议摇岩石，危言犯采旒。
苍黄出京府，憔悴谪南州。
引党俄嗟尹，移书遽窜欧。
安惭言得罪，要避曲如钩。
郢路几束马，荆川还溯舟。
伤心众山集，举目大江流。
远动家公念，深贻寿母忧。
横身罹祸难，当路积仇雠。
卫上宁无术，亢宗非所优。
吾君思正士，莫赋畔牢愁。

先君所乘马，其色白于银。
磊落龙之种，权奇世共珍。
独嘶如想望，久步见精神。
方目照代夜，拳毛刷渭津。
鬣寒如拥浪，蹄𫘝不惊尘。
潦倒已伏枥，苍黄仍借人。
俄传弊帷信，无复锦蒙亲。
倚棹思神骏，萧然泪洒巾。

杳杳波涛阅古今，四无边际莫知深。
润通晓月为清露，气入霜天作暝阴。
笠泽鲈肥人脍玉，洞庭柑熟客分金。
风烟触目相招引，聊为停桡一楚吟。

铁面苍髯目有棱，世间儿女见须惊。
心曾许国终平虏，命未逢时合退耕。
不称好文亲翰墨，自嗟多病足风情。
一生肝胆如星斗，嗟尔顽铜岂见明。

俗人之爱花，重色不重香。
吾今得真赏，似矫时之常。
所爱夜合花，清芬逾众芳。
叶叶自相对，开敛随阴阳。
不惭历草滋，独擅尧阶祥。
得此合欢名，忧忿诚可忘。
茸茸红白姿，百和从风飏。
沉水燎庭槛，薰陆纷缨裳。
弥月固未歇，况兹夏景长。
凡目不我贵，馥烈徒自将。
仲尼失灭明，史迁疑子房。
以貌不以行，举世同悲伤。
予欲先馨德，群艳孰可方。
埋饶妖牡丹，须让花中王。

花梢点红芽绿茁，宴亭爽垲堋云列。
呼宾习射次序升，体裁人人矜{绝/力}挃。
六钧力副百中艺，由基注目老羿拽。
支左屈右何大工，象弭急收如列缺。
须臾一镝入鹄心，画鼓连轰尽声喝。
后者审固意愈精，有时大呼劈箭筈。
惜哉最是毫厘差，彩侯似动笴微撇。
分明角胜各记晕，将终或为一箭夺。
当筵主筹令难犯，大白时举出正罚。
此礼自古尤所重，矍圃去留宜有别。
五善大抵主和容，不止穿杨与穿札。
因忆当年黠羌叛，非才误授将军钺。
帐下貔貅十万师，力过生犀心似铁。
大人未许覆凶巢，饬谨封垂御侵越。
悍夫猛士志待骋，贮填愤气何由泄。
正值高秋天气寒，塞场霜重严风刮。
约束偏裨整队兵，旌旗烁电戈矛雪。
驱出长郊阅奇阵，离合应麾皆有节。
次引精锐较绝技，控弦命中无虚发。
气豪马健走危坡，直下千寻未尝蹷。
收军校猎围平原，犬顺人呼鹰解绁。
山麋冲轶犯劲矢，岗兔奔跳迷狡穴。
大雕盘空不轻搏，老狐仰视肝胆裂。
驻鞍赏获犒部曲，浪泻酒车论染血。
将军未酣众心醉，耳后风生鼻头热。
此日淮藩奉宽诏，朱轮慢辗行春辙。
铃索声沉讼牒稀，优游大可养踈拙。
斜蒿青青鲚鲙新，公醪香重醅才拨。
射堂对客且相娱，不妨乐事陶嘉月。
襟怀聊与水云闲，梦魂犹寄关山阔。
逢辰未立赫然勋，破的求功真琐屑。
欲得心如外貌欢，报国之诚尽摅豁。

广陵芍药真奇差，名与洛花相上天。
洛花年来品格卑，所在随人趁高价。
接头着处骋新妍，轻去本根无顾藉。
不论姚花与魏花，只供俗目陪妖姹。
广陵之花性绝高，得地不移归造化。
大豪人力或强迁，费尽雍培无艳冶。
东君固是花之主，千苞万萼从荣谢。
似矫东君泛爱心，枉杀春风不肯嫁。
遂令天下走香名，髣髴丹青竞夸诧。
以此扬花较洛花，自合扬花推定霸。
其间绝色可粗陈，天工着意诚堪讶。
仙家冠子镂红云，金线妆治无匹亚。
旋心体弱不胜枝，宝髻欹斜犹堕马。
冰雪肌肤一缬斑，新试守宫明似赭。
双头两两最多情，象物更呈鞍面窊。
楼子亭亭欠姿媚，特有怪状堪图写。
见者方知画不真，未见直疑传者诈。
前贤大欲巧赋咏，片言未出心先怕。
天上人间少其比，不似余芳资假借。
我来淮海涉三春，三访龙兴旧僧舍。
问得龙兴好事僧，每岁看承不敢暇。
后园栽植虽甚蕃，及见花成由取舍。
出群标致必惊人，方徙矮坛临大厦。
客来只见轩槛前，国艳天姿相照射。
因知灵种本自然，须凭精识能陶冶。
君子果有育材心，请视维扬种花者。

庆历丙戌夏，早气蒸如焚。
行路尽婴暍，居人犹中瘟。
堕鸟不收喙，游鱼几烂鳞。
𫄨绤亦难御，更值成雷蚊。
骄阳断雨脉，焦熬逾五旬。
农塍坐耗裂，纵横龟灼文。
众目血坼眦，日睇西郊云。
守臣恤民病，心乱千丝棼。
祈龙割舒雁，纵阴开北门。
古法久弗验，群祠益致勤。
遍走于境内，神兮若不闻。
或时得泛洒，蒙蒙才湿尘。
丰年望既绝，节候俄秋分。
忽尔降大澍，霄冥连日昏。
垂空状战戟，入霤疑倾盆。
田禾十九死，强渍枯槁根。
萧稂贱易活，势茂如逢春。
蛙黾渴易满，泥跃嬉成群。
济物乃容易，应时何艰辛。
辙鲋骨已坏，徐激西江津。
谷黍霜已厚，始调邹律温。
天意执可问，对之空气吞。

仲尼大圣人，文武亦云学。
况其下者乎，而不事砻琢。
伊予之逢辰，进本任愚朴。
今辱寄中山，地重扼幽朔。
日惧不克堪，误上所简擢。
古之良守帅，功业甚奇卓。
思以救空踈，志慕极坚确。
后圃新吾堂，左右谨图模。
公余时纵观，大可儆龊龊。
奔雷发聋聩，皎日破昏浊。
苟能奉规矩，曷愧大匠斲。
或此贤宾僚，指顾便扬攉。
四座企清风，耳目外优乐。
子好虚名哉，事实出诚悫。
庶几得涓尘，聊以助海岳。
唯有大忠心，不在先觉觉。

如何天地举寒令，独将杀气凌边遐。
公园跬步亦难往，试来举目成吁嗟。
长空黯淡作愁色，日光似透云还遮。
朔风刮面不吹雪，徒扰万窍掀黄沙。
园中索寞不可状，唯视众木攒枯槎。
有如汉将肃行阵，远涉大漠平番家。
貔貅冻列树营壁，巨矛长戟何交加。
老松一二柯叶在，外皮皴裂埋僵蛇。
幽禽声好久绝听，孤城远近号饥鸦。
斋中酒热忍自酌，几何贫户无纤麻。
冥官持权因意恶，直欲万类歼阴邪。
穷严极烈势未已，不知泉底生阳芽。

牙城之北好大圃，中有废台名抱螺。
基圆有道盘屈上，故以螺目义匪佗。
当时兴者择地审，气象爽垲形势多。
今如孤冢但荆棘，不知隳坏年几何。
背城人迹既罕到，往往满岁无一过。
我来侵圃治兵库，得披榛莽登巍峩。
襟怀豁若出尘外，四视天末穷纤罗。
满城风物聚掌上，红芳绿树明交柯。
太行之下不可数，万峰起落如翻波。
北来州域尽平地，孰若旧邺襟山河。
此为游览最佳处，遂施畚筑完陂陀。
台头结宇尚简朴，台面甃甓严镌磨。
魏宫冰井久湮没，铁梁有四沦耕禾。
精刚之质不少动，俚俗传诧邻妖讹。
云有神物常默护，守令千百无敢拖。
我怜古物辇而至，为台之柱植四阿。
州人闻至极惊异，就台观者肩相摩。
榜以休逸岂独尚，与众共乐乘春和。
主人间复命宾酌，樽前随分弦且歌。
病来饮兴直衰浅，献酬勉强颜须酡。
退尝内省尔何德，尔求自逸人讥诃。
反思吾本任忠义，日不作伪心无颇。
君恩至厚假乡守，正宜休此祛余疴。
尫孱报国未能奋，慨然倚槛空长哦。

丹青之笔夺造化，能者几何登品录。
蛟龙狞恶鬼神怒，更工不接时人目。
有形之物至者稀，是否难欺众所瞩。
绛台胡掾文章外，偏向画牛其好酷。
海内驰名三十年，得者珍藏过金玉。
老来才始著青衫，养亲不及朝家禄。
前日野服忽相过，云访恩知走京毂。
微风入指未能画，示我蜡本数十幅。
采摭诸家百余状，毫端古意多含蓄。
鬭者取力全在角，卧者称身全在腹。
立身髣髴精神慢，背者分数头项促。
行者动作皆得群，乳者顾视真怜犊。
当流泅戏益自在，欲渡或疑犹蓄缩。
从容饮啮得天真，荷鞭时有童儿牧。
或横一笛坐牛角，便是无声太平曲。
江天雨云易溟蒙，风势掀号摧古木。
欹斜蓑笠趁牛归，萧踈暮景烟村宿。
奇哉胡掾老笔不可到，戴叟重生须死伏。
吾观诸牛之态虽尽妙，尚有所遗思未熟。
牛于生民功最大，不画牛功牛亦辱。
胡君胡君听我言，别选轻绡成巨轴。
写出区区耒耜勤，贵知天下由吾方食足。

去岁中秋安帅并，今岁中秋病守相。
并筵极口詈浮云，终久蟾光被遮障。
相台此夜天如水，露压凉风秋气王。
有客轩然襟义高，直自睢阳来一访。
相与僚贤共兹赏，坐看玉轮从海上。
皓色疑专白帝权，晴舒万宇俱澄旷。
斜汉昭回列纬繁，收缩精神乌敢放。
有如大臣得时用，上化恢宣贤业畅。
千官戢伏任施设，默默坏陶从巧匠。
金波渐转落金樽，酒色映空寒动荡。
一宵清景换尘寰，自得诗人难拟状。
时挥大白目婵娟，意入杳冥搜绝唱。
勿嗤幽圃陋吾邦，吾乐不知昆与阆。
人生聚散固难必，明年此会知何向。
相逢对月复开怀，诗笔鬭豪杯鬭量。
不然千里起相思，百尺楼高同一望。

并门昔岁叨拥旄，公厨酒熟醺葡萄。
公时帅谓辄驰献，助临军享投芳醪。
辱公诗答极爱重，气骨雄健凌风骚。
公今大卤盛开府，我得乡守均疲劳。
却烦新酿远相遗，故人义比丘山高。
衰翁拜赐喜自酌，持杯有感生郁陶。
忆昨朔边被朝寄，亭燧灭警兵锋韬。
时平会数景物好，齿发未老胸襟豪。
当筵引满角胜负，金船滟溢翻红涛。
间折圆荷代举酌，坐客骇去如奔逃。
我乘余勇兴尚逸，直欲拍浮腾巨艘。
此来病质极枯瘠，两目眵泪颠无毛。
较前饮量复何有，十分耗谢余厘毫。
复婴风眩戒食味，馋口绝望霑珍螯。
虽然公酝敢轻用，留吞药剂倾甘膏。
纵逢嘉客衒公贶，三爵已命缄封牢。
锦堂风和弄弱柳，螺榭日暖烘夭桃。
兹辰庆我重加惠，勉与父老同春遨。

公居胡葺为，非事土木盛。
湫陋必气郁，爽垲则神莹。
全魏今别都，地总北道胜。
轺传既旁午，牒诉亦纷竞。
惟日过目前，岂暇图休静。
因仍府舍间，敝坏殊不称。
兹余忝帅守，上责赋荒政。
无术济饥流，感速赖仁圣。
连书大有年，愁戚变讴咏。
渐舒绥集劳，犹治淹痼病。
颐生择所宜，宴息务清迥。
乘闲新此堂，庶用安吾正。
汝正果何如，自得本天性。
进特仗孤忠，退免全刚劲。
内确信吾守，外一归诸命。
安然而处思，吾宇甚泰定。
诗酒延嘉宾，二战或酣蒏。
笙歌乐良辰，高郢下淫郑。
射圃夹群芳，角妙资豪兴。
所适敢专享，意实在遐夐。
继来皆钜公，同调决相应。
从容坐镇余，浩气端而挺。
将宁道德渊，谅悉欣流泳。
知不废吾堂，是可以前庆。

金铜饰巨扉，其上覆高屋。
青石凿双辙，其下走雕毂。
东西翼危墉，阴以捍攻触。
自昔藩镇强，尚此存遗躅。
后守营厥居，郓拟苦迫促。
余来亦患之，重改敢轻速。
会兹岁月深，朽败鲜完木。
一旦忽倾摧，僣迹讵可复。
余得矫前为，命徒堕旧筑。
堂皇遂延袤，兴寝适凉燠。
廊庑悉舒明，瞻望快耳目。
移楼成广厦，面势压平陆。
既忘登陟劳，又远颠踬辱。
外将延宾僚，内足燕亲族。
乘闲娱诗书，遇节振丝竹。
颐真与放怀，动静获所欲。
于气贵能养，在礼思无凟。
侯邦谨法度，是克绥遐福。
逾制苟幸免，更久犹追戮。
吾居已绝嫌，道义斯同育。

戆老新成池上堂，因忆乐天池上篇。
乐天先识勇退早，凛凛万世清风传。
古人中求尚难拟，自顾愚者孰可肩。
但举当时池上物，愧今之有殊未全。
池东无廪贮余粟，池西无亭挥五弦。
中无高桥跨三岛，下压鳌背浮清涟。
其间合奏散序者，童妓百指皆婵娟。
平无三石展湘簟，静无双鹤翘丁仙。
雅无吴郡青版舫，游泛安便牢且坚。
吾今谋退亦易足，池南大屋藏群编。
一车岂若万籍富，子孙得以精覃研。
夹堂修竹抱幽翠，森森拥槛竿逾千。
池中所出粗可爱，芡盘菱角红白莲。
芍药多名来江都，牡丹绝艳移洛川。
及时花发池左右，香苞烂染朝霞鲜。
戆老于此兴不浅，间会宾属陈芳筵。
妖妍姬侍目嘉卉，咿哑丝竹听流泉。
宜城酿法亦云美，诗酒仅可追前贤。
狂吟气健薄霄汉，豪饮体放忘貂蝉。
酒酣陶陶睡席上，醉乡何有但浩然。
人生所适贵自适，斯适岂异白乐天。
未能得谢已知此，得谢吾乐知谁先。

雪霁春来极目心，远眉新黛破遥岑。
风传花信值寒晚，烟染柳姿随日春。
酒美好陪游骑鬭，桃香谁待此门寻。
欢期未集芳辰在，冤对慵翻简字金。

握节背都门，春天景半温。
柔鞭难驻马，芳草易销魂。
远目和烟重，离怀助酒昏。
好花无奈野，时复映遥村。

拥传修途倦，逢春旅思长。
远烟含树色，细雨起尘香。
陇麦成行绿，林莺并对黄。
扬鞭聊自慰，举目见韶光。

汉宫新蜡未开烟，寒食东郊跃骏天。
人面映花谁感事，客心燃火独成篇。
塞鸿归渚遥书字，营柳因风强破眠。
赖有目前随分景，数村如树起秋千。

振野惊风拂面尘，赫曦流烁犯征轮。
酒非逃暑虚成会，花未忘忧谩映人。
绿水已伤春别旧，碧云长起暮愁新。
朝来记得瀛洲梦，目断英游极怆神。

欣过龙门柅使车，顿惊凡目识仙都。
海中知有三山在，未信能加此景无。

欲知藩境得嘉名，试策筇枝上此亭。
江色照城平似练，岚光堆槛活如屏。
好遨民阜充衢乐，出品花奇袭坐馨。
使驲暂来闲寓目，几多高意在鸿冥。

自古中秋月，风骚昨意难。
几人亭醉笔，终夕凭危栏。
海际掀鲸目，云端擢露盘。
一年相别恨，并与此时看。

极目知何胜，东西矗万岑。
天虽限夷夏，人自失喉襟。
远木已秋色，乱云犹夕阴。
清风谁会我，太息抚霜镡。

新葺公居北，虚亭号养真。
所期清策虑，不是爱精神。
满目林壑趣，一心忠义身。
吏民还解否，吾岂苟安人。

去岁饥流待抚循，日忧疲瘵苦伤神。
细民沟壑方援手，别馆莺花任送春。
举目山河生壮气，经时台榭极芳尘。
秋来幸有丰年兆，还作偷安乐事人。

一来边障地，走马过三秋。
万绪事常扰，九分春又休。
莺花谁在目，霜雪只侵头。
从得风光住，风光可奈忧。

池馆何无赖，青春几日回。
酒随花谢减，心为水凉开。
幽鸟闲鸣和，清风自往来。
峰峦新在目，天与白云裁。

久陟风骚上将坛，更持旄钺抚边关。
山川满目吟虽苦，戈甲藏胸意自闲。
威望昔尝流塞外，雅歌今复奏兵间。
禁中日夜思颇牧，四牡看随杕杜还。

尺雪征涂已倦行，那堪寂寞过清明。
农居近古秋千野，县堞成虚睥睨平。
只见靓妆矜节服，更无闲地匝春耕。
山川寓目皆形胜，可惜虚屯百万兵。

诘曲榆关道，终朝险复平。
后旌缘磴下，前骑半天行。
举目自山水，劳生徒利名。
报君殊未效，何暇及归耕。

晋阳封守远睢阳，空有驰魂若侍傍。
处世少容虽凿枘，与公相协自宫商。
冥鸿愈适知难慕，疲驾将颠失预量。
新句暗投频骇目，少陵光焰极辉煌。

尺雨滂然涤旱灾，行田因得过家来。
催成禾黍拖泥秀，长就枌榆揭冻栽。
三组不矜聊问俗，一廛虽陋且容杯。
郊原跃马都忘病，随目山川气象开。

杪春时泽未全滂，西祷真祠徯福祥。
蚕女舍笼惊法从，耕夫投耒目天光。
劳勤率有优恩及，拜赐皆知佚道长。
海内承风谁不劝，何须躬籍与躬桑。

尧历方归圣，虞琴始就声。
不先惟帝飨，孰见事天明。
穀旦诹阳复，鸿仪备吉行。
宸襟正祗谨，阴孽忽孳萌。
淫雨频兴阵，寒花几坠琼。
多言摇改卜，上意益专精。
宗社敷冥祐，穹苍答至诚。
斗收连日晦，并与祀时晴。
待晓披阊阖，凝旒下紫清。
真廷陈洁馔，亲庙展嘉牲。
爱旭辉黄道，非烟护彩城。
旌旗停藻卫，铙吹起严更。
冕服祛繁饰，坛壝即自成。
晶荧奠琮璧，和雅荐英茎。
继志还虚次，尊神戒侧迎。
千龄俄受胙，万乘已旋衡。
峣阙层霄迥，通衢众目倾。
疏刑空犴狱，霈泽浃寰瀛。
统业恢长治，生灵入太平。
因知却徽号，传迹固难名。

一稔繁机困备员，芳时何暇目春妍。
自惭东阁延才地，得会西豪聚里贤。
益友至言皆有味，禅宗高论邈无边。
须知樽酒相留意，老去离怀异少年。

暑雨滂然仅作霖，连宵殊未扩阴森。
全祛下土将焚患，尽识高穹不忍心。
斗厌埃氛开众目，了无烦热自吾襟。
当轩倍胜松风过，何必清音一弄琴。

芳林环掩密相搀，仙府天成似隐潜。
峰面槎牙屏簇画，溪心平澈鉴开奁。
秾妆照槛秋莲合，碎玉敲篷夜雨添。
暂柅客轩醒病目，日斜无意驭彤襜。

北去川原极目平，修途尘敛雨初晴。
岁丰禾黍高低积，天晓云霞散乱明。
宵露尚漙香草木，朔风时紧撼旗旌。
病襟斗觉精神健，屈指乡邦近数程。

荼蘼殿春春云徂，芳庭过雨红欲无。
一晴不雨苦阳久，四五十日瞻天衢。
黄尘陆涨草树暗，积水戽干河港枯。
秧犹未插莠如棘，田已不胜龟拆涂。
沈牛投虎竟茫昧，死鹬脯蚌才斯须。
蜿蜒展转不肯寤，山川尸素方宁居。
困鱼止陆相喣濡，斗升未必副所需。
元首股肱本同德，熙怡和乐绵九区。
万几总览天所见，十目所视吾谁谀。
商羊弗见来庭除，旱魃妄冀逃天诛。
曩闻尺棰笞单于，岂不足将雷电驱。
不须决海戒覆车，不须挽河洗潢洿。
只愿闭门十日雨，四海凉生毙九乌。

眚目醌衔冰，逃空喜弗胜。
别怀虽易久，雅况独难承。
官业清于水，家生少似僧。
不知厅壁记，几个似君能。

颠风挟玄霜，跋扈清溪阴。
长年把船尾，铁面抵弗禁。
面皴不暇问，腕裂龟文深。
手中老篙竹，出水冰淋淋。
一步一千里，进寸或退寻。
抵死为食谋，俛首潜呻吟。
劳人冻入骨，寸心攒万针。
乐哉田舍郎，坐拥廪若林。
强使损绪余，瞪目如病喑。
所得不盈把，粒米敌数金。
沈思耕者志，岂异舟子心。
其谁受此施，观此受施箴。

诗人巢雪如住山，巢中所得强得官。
官微不足了𫗴粥，尽日幽寻遣儿读。
舂容大篇辄千字，炼字贵活不贵死。
乡来杜陵有布衣，晚到夔州也如此。
乃今遗藁安在哉，古花囊锦宗文开。
开缄宛见谏议面，只字重哦复三咽。
三咽然后耳有闻目有见，见人捧心颦两眉。
不学施家女，只学唐人诗。
为言诸子将安之，巢空雪明康鼎来。

我曲非俗音，亦非正始音。
閴然洞遗响，万籁俱为喑。
有弦不足弹，无弦不足寻。
与之俱浮沈，适以冩我心。
谢郎介洁弥明操，结喉深目苍髯槁。
刘生侯喜不相逢，弗联石鼎歌南风。
援琴速我城南道，为我从头冩怀抱。
不是山林同苦心，更有阿谁弹得到。
曲终月堕仍反闻，欲弹不弹心自论。
小俟茶甘回齿颊，唤起胎仙舞三叠。

薰有腾芳蕙，莸无砌埒金。
绿窗涵一镜，朱户掩双岑。
度土观肥瘠，移根较浅深。
不愁新绿暗，长恐软红侵。
剪翠滋繁露，留芬引碧浔。
芝兰元并德，姚魏不同心。
暑战知勍敌，霜零抚壮襟。
晓梳风猎猎，晚沐雨森森。
草色分春思，苔痕借夕阴。
缀藂流夜照，拥砌递秋吟。
佳树青油幕，幽泉绿绮琴。
帐空从鹤怨，盟在听鸥寻。
触胜齐蛮负，骚亡甚雅沉。
吮香须细写，搔短惬芳簪。
野逸勤招隠，清狂苦不禁。
悠然饱风味，送目挂岑崟。

夜夜灯花巧胜裁，家书准拟傍秋开。
雁来红叶都红了，目断西风雁不来。

我欲渊明伯仲间，为谁干没静中闲。
直将目送孤鸿度，横截湖飞短艇还。
稍闲便同搜万象，更忙亦可看孤山。
是闲真隠多余地，玄豹何尝肯露斑。

千骑前驱拥旆旌，鸟啼花发近清明。
斯文自是域中大，廷尉旧持天下平。
春到十连皆化日，风清万窍只秋声。
庐山面目无人识，应喜重来为主盟。

阴阴浓绿成新幄，荼蘼试妆催芍药。
缓鞚青丝果下骝，时与华风相领略。
风乎不违主人意，吹开宿酲换新醉。
玉山自起不须扶，隠若长城一万里。
和州归来贾如玉，高着十连酬不足。
倚阑目送断鸿飞，闲按新声翻旧曲。
畴曩方岩丈人厚，话到君侯布衣旧。
不知灞上故将军，何如细柳真将军。

非玄非黄花蒙茸，炫昼不减原上红。
无功指踪走原野，兔尽倘可逃灾凶。
禁林都是秋声树，满身何处沾红雨。
苔痕玉砌卧斜阳，又误零霞低薄暮。
枫宸紫阙芳雾蒙，长门永巷泠泠风。
夜严不声白昼永，羊车所至随从容。
鬼瞰高明目不瞬，勾连狸怪狐妖逞。
百步虽无槛虎威，双睛何用轩辕镜。
熙陵以西一鉏地，寸金寸土君王赐。
平分只与碧衔霞，生死恩荣略相似。
相如飞辙自蜀都，初因狗监诵子虚。
四夷来王亦典丽，御考自称前进士。

回阑浄如拭，古灶寒不烟。
宿之用弥壮，渟则澄以鲜。
乡来矜襄陵，今焉碧渊渊。
乡来观燎原，今也不复然。
激湍反其性，静则知其天。
抑炎弗用智，智烛天地先。
悠然百不理，复檐飞画船。
拍阑抚寥泬，倚楹鉴清涟。
山黛渺茫绿，水花先后妍。
原隰烟雨时，万变了目前。
泛观尘土中，搏攫如乌鸢。
娄藏满籝金，更聚百屋钱。
亡弓苦妄冀，去剑疑将还。
拟分芭蕉鹿，去馌虞芮田。
营营复营营，万绪膏火煎。
何如歌吉祥，亹亹乐者全。

坚中素蕴独晶晶，异质潜分付目成。
泐尽烧痕犹反照，菱花多是用常明。

欲唤扁舟一访寻，开窗同揖小猊岑。
风晴堕叶声应燥，目远孤鸿影易沉。
餐为菊英聊缓带，醉因雪萼小低簪。
隔溪半夜疏钟到，定有清新入短吟。

华风不常煖，华月岂常曜。
泠泠弗鸣条，冏冏自反照。
野马空眯目，爝火谩腾耀。
谁结萤囊口，寒原并秋烧。
谁枵土囊腹，夜壑哀万窍。
向迩虽暂热，凭力亦易悄。
悠然付静胜，了不直一笑。
山林隠君子，浮俗固殊调。
华风起蘋末，华月挂林表。
既安云霾妒，畴忍尘杂扰。
角叹一麟足，鹗洗百鸷少。
弱水三万里，蓬莱眼中小。
况夫左传癖，举世不足乐。
亦复烟霞痼，沉绵颇相肖。
云胡去留柄，坐困佞壬袅。
挥手从此别，掉头莫回眺。
爱惜双眉厖，脱略万事了。
龙翔解悬榻，雁宕拓吟徼。
摩挲送鸿目，掷弃连鳌钓。
云来寄心思，临风一长啸。

华风不常煖，华月岂常曜。
泠泠弗鸣条，冏冏自反照。
野马空眯目，爝火谩腾耀。
谁结萤囊口，寒原并秋烧。
谁枵土囊腹，夜壑哀万窍。
向迩虽暂热，凭力亦易悄。
悠然付静胜，了不直一笑。
山林隠君子，浮俗固殊调。
华风起蘋末，华月挂林表。
既安云霾妒，畴忍尘杂扰。
角叹一麟足，鹗洗百鸷少。
弱水三万里，蓬莱眼中小。
况夫左传癖，举世不足乐。
亦复烟霞痼，沉绵颇相肖。
云胡去留柄，坐困佞壬袅。
挥手从此别，掉头莫回眺。
爱惜双眉厖，脱略万事了。
龙翔解悬榻，雁宕拓吟徼。
摩挲送鸿目，掷弃连鳌钓。
云来寄心思，临风一长啸。

零云闲占地，飞阁小侵天。
目与孤鸿去，帆驱短艇还。
绿芜秋野外，乌戍夕阳边。
只尺阑干曲，丹青色色全。

故家寻钓鳌，遗俗问佛世。
喜逢十六人，不闻四句偈。
风姿如隠槃，服御乃古制。
开卷发遐想，瞪目得熟睨。
绝溪将安之，深厉浅则揭。
岸登植瘦策，石踞整坏毳。
预流逮无学，劝进惮劳勚。
岿然望等妙，迢递苦跋疐。
悠悠马不前，亹亹驾辄税。
弗悟燕安毒，遂失远大计。
双林受遗托，久视不得逝。
岂知古龙象，所向必超诣。
弗践极则处，弗到弗小憩。
朅来吊形影，相与话情契。
丁宁勇着鞭，同振木方袂。

策慵推病枕，刺字忽来前。
未说名瓜子，先传姓口天。
鸿蜚烦送目，蛩响动吟肩。
穷与穷相值，秋风已飒然。

古制宜藏巧，吾宁十目窥。
弗将青镜掩，谁兆白鸥疑。
雁鹜方群散，罝罦各自施。
悠然机杼别，无愧召南思。

草薰薰，木欣欣，海棠昨日随雨零。
牡丹欲放金紫新，余芳各自争鲜明。
小圃日涉不日成，品分目署月旦评。
是家当年驾卢骆，祖烈亭亭相博约。
振陋鉏荒十亩余，坐看鸢飞与鱼跃。
奇奇怪怪幻玲珑，白白红红相杂错。
小𥩟人间日月长，更拓胸中小丘壑。

直从平地矗崔嵬，南向群山斗次来。
尽此半春留客醉，莫愁一日不花开。
水从绿野前头遶，竹向芳菲缺处栽。
目送断鸿天外去，问它更是几时回。

不到通玄顶，如何见国师。
了无心外法，丧却目前机。
法眼那知此，天台复谶谁。
三峰高岌岌，孤塔更巍巍。

慧林未试击虎术，已觉堂前草狼藉。
更说全提与半提，大空小空皆辟易。
壁立万仞二十年，不与诸方较目前。
愿从伏波老禅将，相与掎角摧其坚。
龙门余波靡不至，矻然中流一人耳。
事难方见丈夫心，委地宏纲看振起。

西河狮子迷子诀，馿年梦见者一橛。
若谓六人成大器，何得人荒仍路绝。
古涧瞪目不见底，透得网来犹滞水。
六鳌矫首抃三山，霹雳一声平地起。
直下罗笼不肯住，行看为云复为雨。
浪花翻处看龙翔，掀倒江西葛藤树。

目断沧溟徒却步，此中岂是无门户。
不犯波澜过得来，海天风月无分付。

有耳慵将听是非，无心只据目前机。
不随十二时辰去，却解差排十二时。

先生眸子碧于秋，把我形容内外搜。
我有未生前面目，拟于何处说来由。

从来不解强安排，掷地金声破草鞋。
无位真人无面目，何妨运水及搬柴。

晃晃在心目，昭昭居色尘。
莫将银世界，唤作假银城。

目前机，摩竭令。
无法商量，一印印定。

恶星临照命宫时，雪重山寒眼{目荅}痴。
我似钓鱼船上客，还将哥逻报君知。

枫落吴江欲冷时，一堂百衲败荷衣。
凭谁拨取炉中火，莫似沩山眼{目荅}痴。

瞪目谛观时，风丝万绪风。
一声潮雪响，打入正思惟。

宝几在前，如意在手。
禹背汤肩，河目海口。
南岳山中得圣师，投针钵水了无疑。
法华同听真精进，直到灵山未散时。

淀蓝蘸楮，屑金作字。
去字与楮，经果何似。
曰此诸经，即楮与金。
续父厥志，写佛语心。
惟佛语心，粤如父志。
一点画中，具无量义。
字可悉数，义则无量。
欲了其源，冥去来相。
强斋大士，年八十余。
目如心明，作蝇头书。
于一蝇头，分可为二。
尘毛太华，弗巨弗细。
佛神力故，初不作难。
是故北磵，作如是观。

面目古怪，气宇深清。
涧月夜白，松雪寒明。
舜岩之身兮谁前谁后，首萝之眼兮不纵不横。
相随来也，流水浮萍。

狼烽递驿浩茫茫，遂以孤城为国亡。
骨肉空教撑远目，貔貅何自□岩疆。
飞缨惨绝羁南越，宝剑谁能借上方。
挥泪汨罗招不得，恼人风雨旧池塘。

江从岷来触瞿唐，夏潦溃裂怒势张。
霜浓水落洲渚露，累累江石堆作行。
半斜半直半疏密，方营周匝门东出。
相传呵护有鬼神，惊波不能移寸尺。
想见当年诸葛公，纶巾羽扇挥秋风。
令严部伍寂如水，出没变化机无穷。
乾坤不足当经理，写留古法艮岑趾。
上滩下峡一千年，多少英雄测玄旨。
小儿元子强多知，常山蛇势吾能窥。
灞上枋头真绝倒，空使虬髯论握奇。
斵轮不可传其子，此公天机缄骨髓。
奈何螟蝗生蝮蝎，炎刘已灰吹不起。
天教三马食一槽，老马蹄啮暂咆哮。
渭阳巾帼势将蹶，大星夜陨西军号。
呜呼兴废尽天意，中原□□□□□。
□□骨肉止相残，欲拯涂炭嗟谁使。
大官酣燕刍豢余，小官跼蹐尘埃里。
举目厌厌九泉人，谁访草庐谈世事。
向来韬略机莫投，而今投机欠良筹。
君不见峡山深深茅舍底，有人抱膝高声讴。

峩峩岸东山，跃来势奔虬。
横约一溪水，抱邑止复流。
近郭看逾好，向望此其尤。
翠展曲屏宽，一目千里收。
此山此之水，我歌我来游。
知不市声杂，亦忘溪上幽。
方将解其缚，于焉我何求。

长安日下浮云生，故人久作西南行。
沤边两载音讯绝，鬓丝应与秋风争。
苍苔冉冉荒茅屋，愁来忍把离骚读。
惊鸿刚自堕边声，碧嶂那堪遮远目。
青云高处期翱翔，去人岁月今堂堂。
吴钩拂拭霜雪冷，龙光飞跃秋天长。
思君一夜离心折，东楼又送无情月。

攀萝访山扉，极目穷海表。
峰疑庐山高，岩若盘谷杳。
药臼历穷凹，石楼迫天小。
水帘云顶飞，丹叶天涯渺。
古峒匝蝴蝶，闲庭喧百鸟。
诵声杂石溜，炊烟出林杪。
藜烛虽未辉，翠屏自环绕。
内乐屏纷华，天机蔑胶扰。
虀盐比膏粱，所得孰多少。
会须携竹炉，一鸣听鸡晓。

林梢脆实荐辛酸，尚记儿时刮目看。
老去齿牙无复昔，晓枝犹喜堕金丸。

相思目断鉴湖船，书别殷勤敢赠言。
未解终南寻捷径，少宽谷口截朱辕。

别时触目是愁端，适喜君怀宇宙宽。
千里事人犹见喜，寄声别驾好相看。

等闲游目送飞鸿，适意何妨酒一锺。
莲社未应寻盛远，竹林中亦著涛戎。

家山目断古幽州，百口来归路阻修。
丁字无端轻介胄，蝉冠却羡出兜鍪。
箕裘忍坠先人业，甔石谁为客子谋。
不惜饥寒同一死，南来恐作北人羞。

别时庭户正秋清，划见园林翠织成。
吴下余思频刮目，渭阳子岂遂忘情。
堤间飞盖分垂柳，水面浮舟约半萍。
乘兴时来共清话，相望能隔几牛鸣。

块坐经年不入山，山僮拍手笑衰颜。
登高犹喜心期在，望远还惊目力悭。
云气苍茫自羁旅，烟波飘荡几惸鳏。
朝来旧雨添新雨，谁识安危指顾间。

男邦养士拟侯邦，师帅宁分彼一方。
明辨正须烦幕府，作成庶不异州庠。
紫金山迥连三岛，甘露楼高俯八荒。
六代豪华犹在目，停桡毋惜小徜徉。

官舍若幽居，四围山水绿。
中有超诣士，簿书厌拘束。
邂逅文字饮，交契如金玉。
朱弦发清音，纹楸理新局。
一杯复一杯，夜阑更秉烛。
木落天宇宽，蟹肥酒初熟。
相期壮观游，凭高重送目。
勿令儿曹知，此味我所独。

入腊甫自兹，得雪殊不晚。
凝寒祛厉气，积润滋麦本。
清兴浩无极，步屐忘足蹇。
扣门呼石交，颈缩语犹謇。
挟携事登眺，南去还北反。
所向游目碍，窘若虎就圈。
归来漫塘上，四望与天远。
蓑重渔舟归，烟横樵舍饭。
棱层敞瑶池，灿烂开琼苑。
玉龙拥寒城，银海迷叠𪩘。
颇喜漫翁贫，览富逾北阮。
呼儿具杯酌，采掇翻蔬畹。
不辞多酌我，自愧饮河鼹。
少焉敛夕氛，桂魄争婉娩。
翻思造化工，舒卷意难忖。
方其阴风壮，一噫万象偃。
聚将薮泽平，散欲天壤混。
端疑冰山固，可但拳石狠。
及其遂离析，去去不可挽。
日月丽太清，草木被余煖。
区分镜出匣，涣散渠决堰。
向来天壤间，了不计增损。
呼吸一气尔，人当解兹悃。
恭惟圣明君，忧民中缱绻。
方冬祈瑞应，此足慰勤恳。
贵瑞不贵多，真宰亦知撙。
公等调元手，圣世须补衮。
未应事闲旷，崖壑惯栖遁。
我智拙于鸠，一枝聊自稳。
但喜占丰年，努力务耕垦。

投闲三十年，日与木石俱。
暮景际休明，搜罗逮樵渔。
洪造赐甄收，群公交荐书。
殷勤奉明诏，婉娈辞田庐。
一寒不自揣，五穷暗揶揄。
行行步京畿，迎劳多轩车。
眼青见故人，皆叹此老臞。
形容不自惜，奈此气昏愚。
席间迷旧识，笔底误新书。
十目所共睹，一语良非虚。
傥昧知止戒，不反田园居。
去去入修门，蹇步接天衢。
深虞眩闻见，狂易滋发舒。
吁天写真情，浩歌赋归欤。

君家九华山，山翠常在目。
鸡犬声相闻，山腰几邻曲。
本固枝叶蕃，无若君之族。
当年紫橐翁，一念要亲睦。
俸余不自有，买田遍谿谷。
计口给之食，昏旦常陆续。
吉凶更资助，常使有余畜。
只今大江南，盛事君家独。
君归广此意，胜处新卜筑。
周遭植名花，中间敞家塾。
少长驱之学，毋间亲疏属。
庶几子又孙，更衍无穷福。
亦使紫橐翁，百世流清馥。

章泉先生虎豹章，余子骇逐狐兔藏。
少陵游不返衡湘，孤吟风月老林塘。
𫛤鹅不送我置傍，怅望空劳水一方。
广文别日天未霜，殷勤寄音示无忘。
新诗写作鸿雁行，怜我病骨犹嵇康。
续貂聊复寄归航，宫墙百雉如金汤。
登门岁月知何当，江湖极目烟波沧。

仰观山糢糊，俯视山历历。
见卑不见高，此恨通今昔。
观者笑且言，画手非用力。
安知画工心独苦，世上悠悠几人识。
君看白练飞，杳不见来迹。
疑从九霄中，直下恣喷激。
六月天无风，大暑铄金石。
此景独清凉，飞雪洒石壁。
此岂银河翻，余派堕空碧。
抑岂龙门决，洪波注八极。
方知画者心，不止存目击。
山上更有山，去天不盈尺。
丹崖与翠𪩘，群仙所游息。
烟云不可到，日星在几席。
甘露被草木，醴泉出岩隙。
流落人间者，万派祇余沥。
知画岂予能，因画重凄恻。
圣贤言外意，未可纸上得。
所以说诗者，要在以意逆。
安得画外观山人，共向书中探端的。

英妙才华四十年，山林朝市姓名传。
何妨万斛横江上，不碍千帆过目前。
我肯尾书干木纸，人饶首著祖生鞭。
金銮何日商风雅，伴直能呼孟浩然。

曾到龙翔不记年，两峰巍压水中天。
潮生潮落青芜外，人去人来白鹭边。
四接远游僧万笠，重新旧观屋千椽。
东南送目秋无际，隔岸人家问钓船。

未把浮沤阅世间，蓬莱一水隔三山。
试穷千里登临目，望断青山白鸟还。

南山色射窗，北山光照户。
道人处其中，冰玉为肺腑。
兹山自开辟，荒翳几年所。
一朝得主人，荆榛化庭宇。
手披风月藏，目极烟霞趣。
居然获奇观，人境贺相遇。
道人诗更高，不作蔬笋语。
朝对北山吟，暮对南山赋。
闻说玉堂仙，击节赏佳句。

忆昨游桂林，岩洞甲天下。
奇奇怪怪生，妙不可模写。
玉华东西岩，具体而微者。
神功巧穿凿，石壁生孔罅。
玲珑透风月，宜冬复宜夏。
中有补陀仙，坐断此潇洒。
空山茅苇区，无地可税驾。
举目忽此逢，心骇见希诧。
题诗愧不能，行人亦无暇。

蛛网羃虚檐，一饱罗群飞。
寒蚕啮枯桑，一身终茧丝。
物物巧生理，我生拙奚为。
貂裘日以弊，石田岁长饥。
一贫已到骨，一气傥未衰。
举目送飞鸿，悠悠知我谁。

采芝商山秦四皓，象戏橘中为四老。
我疑此画即其人，有时以酒陶天真。
丹青不知谁好手，作此饮态妙入神。
摩挲半世江湖眼，古锦轴中舒复卷。
细将物色辨人物，迺是晋时刘毕与陶阮。
一琴无弦横膝上，一琴团团明月样。
一人持杓坐瓮边，一人手携文一编，是中必写酒德篇。
诸君伤时强自遣，麹生风味况不浅。
五胡妖气蔽神州，誓江不救中原乱。
新亭举目愁山河，万事何如一樽满。
一杯一杯醉复醉，天地陶陶尽和气。
道术相忘礼法疏，形骸懒散无机事。
此画流传知几载，生绡剥落精神在。
何人为我更作杜陵饮中八仙歌，将与冰壶主人为此对。

故人昔住金华峰，面带双溪秋水容。
故人今住伏龙山，陈陶故圃茅三间。
千载清风徐孺子，门前共此一湖水。
百花洲上万垂杨，白鸥群里歌沧浪。
故人心事孺子高，故人诗句今陈陶。
短衣饭牛不逢尧，何如绣鞍上著锦宫袍。
瓦盆对客酌松醪，何如紫霞觞泛碧葡萄。
豆萁然火度寒宵，何如玉堂夜照金莲膏。
吟成秃笔写芭蕉，何如沉香亭北醉挥毫。
再三问君君不对，目送飞鸿楚天外。
细读山中招隠篇，超然意与烟霞会。
照影湖边双鬓皓，此计知之悔不早。
三椽可办愿卜邻，荷锸相随种瑶草。

天星堕地化为石，老佛占作青莲宫。
东来海若献秋水，琼以碧波千万重。
云根直下数百丈，时吐光焰惊鱼龙。
凤凰群飞拥其后，对面庐阜之诸峰。
阴晴风雨多态度，日日举目看不同。
高髯能诗复能画，自说此景难形容。
且好收拾藏胸中，养成笔力可扛鼎，然后一发妙夺造化功。
高髯高髯须貌取，万物升沉元有数。
吾闻此石三千年，复化为星上天去。

云巢示我良马图，一骑欲水一骑刍。
竹批双耳目摇电，毛色纯一骨相殊。
何人貌此真权奇，笔端疑有渥洼池。
驽骀当用骅骝老，赢得画图人看好。
盆中饮，槽中秣，无用霜蹄空立铁。
何如渴饮长城濠上波，饥则饱吃天山禾。
振首长鸣载猛士，龙荒踏碎犬羊窠。

层台高几许，此即会稽图。
一目空秦望，千峰压镜湖。
云烟分境界，城郭限廉隅。
他日传佳话，兰亭与此俱。

诸贤皆在位，治效尚迟迟。
污吏未能去，明君若可欺。
外台天耳目，正士国根基。
既揽澄清辔，那无按察时。

喜见新除目，焚香洗眼看。
老儒居翰苑，正士作台官。
有道为时用，非才处位难。
寄声崔与李，催促到长安。

在处晚禾熟，经今瘴雾消。
山林无盗贼，道路有歌谣。
人喜逢丰岁，谁知感圣朝。
溪桥闲寓目，鱼鸟亦逍遥。

秋风吹拄杖，直到祝融颠。
目击三千界，肩摩尺五天。
扶桑旸谷畔，青草洞庭边。
云气无遮障，分明在眼前。

昨应童科日，群儿立下风。
丰姿倾众目，文采动诸公。
两耳能兼听，六经皆暗通。
相期到杨晏，有始柰无终。

千载周公瑾，如其在目前。
英风挥羽扇，烈火破楼船。
白鸟沧波上，黄州赤壁边。
长江酹明月，更忆老坡仙。

笑傲不禁秋兴长，登临谁复问滕王。
江湖周折地襟带，云霞粲烂天文章。
人如野鹤何飘逸，目送飞鸿去渺茫。
安得雪醅三百斗，发君豪气对吾狂。

绿云图上新轮奂，弹压江山气势豪。
手拍危栏拂星斗，目穷沧海见波涛。
人间何处望不到，天下有楼无此高。
俯视河阳桃李巷，清风吹断市尘嚣。

一登君子堂，满目是秋光。
桂是月中桂，花非今日香。

横冈下瞰大江流，浮远堂前万里愁。
最苦无山遮望眼，淮南极目尽神州。

北望茫茫渺渺间，鸟飞不尽又飞还。
难禁满目中原泪，莫上都梁第一山。

四海飘零似落花，十年秋鬓带霜华。
归无驷马空题柱，敝尽貂裘忙到家。
触目半成愁境界，安心旋办老生涯。
可怜持蟹持杯手，小圃携锄学种瓜。

老融弃发逃于禅，胸藏丘壑身林泉。
时拈寸草幻墨汁，惨淡咫尺生风烟。
尤工画牛古绝比，不特形似真神全。
平生知己一攻愧，惜墨如命诗犹传。
至今鄞人怀片纸，如护圭璧珠玑然。
陈生少壮曾入室，妙处已觉墙及肩。
岸痕树影仿佛地，云阴雨气冥蒙天。
寒禽立背渡浅水，野葑没足行淤田。
砺角思鬭力居尾，倚木揩痒势拥前。
或沿草径逐群去，或傍茅檐抱犊眠。
如何尽得此态度，前身想住桃林边。
世人贵耳不贵目，呜呼此画空尔妍。
我方求之不论钱，卷收更阅三十年。
欲寻此老不可得，摩挲陈迹方争怜。

玉妃笺天收雪权，东皇领春行人寰。
恍如身在五云表，游到海上神仙山。
翠凤婀娜竹夹道，苍龙偃蹇松当关。
寿藤络崖半青白，文藓绣径全斓斑。
亭台隠映树石罅，楼观突兀烟霄间。
遥峰前后献奇峭，流水左右供潺湲。
珍禽倏来不可致，瑶草已种何容删。
目光贪玩忽炫焜，足力亦倦难跻攀。
日斜路转归意迫，忽见洞府临银湾。
洞中仙官笑呼客，光风霁月冰雪颜。
云是四明石窗主，新自五老峰头还。
猿留鹤恋不觉久，碧落有诏行催班。
却愁曳履践台斗，三十六峰花木闲。

几年听客话凌歊，不似台边目力遥。
千古江山犹昨日，六宫歌舞自前朝。
苔碑有字多漫灭，野寺无僧转寂寥。
碧聚双蛾愁不敛，阑干落照重魂消。

人心具天德，气禀有昏明。
学以致其知，善恶义迺陈。
恶既在必去，善即在持循。
知之虽曰至，行之贵乎诚。
念虑或未实，覆护寻亦生。
遂令负初心，怛焉愧于人。
君子必谨独，暗室十目瞋。
毫厘不苟徇，隠微常战兢。
好恶慊于己，择言无在身。
由中以达外，万善皆精纯。
大书毋自欺，高斋扁新名。
居常目在是，以况汤盘铭。

人心具天德，气禀有昏明。
学以致其知，善恶义迺陈。
恶既在必去，善即在持循。
知之虽曰至，行之贵乎诚。
念虑或未实，覆护寻亦生。
遂令负初心，怛焉愧于人。
君子必谨独，暗室十目瞋。
毫厘不苟徇，隠微常战兢。
好恶慊于己，择言无在身。
由中以达外，万善皆精纯。
大书毋自欺，高斋扁新名。
居常目在是，以况汤盘铭。

幽人欲往西岩巅，临风送目心悠然。
芒鞋竹杖风月冷，千山万壑开晴烟。
人生适意多掣肘，穷欲入山山不受。
严光终老钓台春，李白谩醉长安酒。
殷勤为我语山灵，白头管取相看守。

噫吁嚱，噫嚱一曲难为听，桑麻垅亩今荆榛。
子规夜诉仓庚鸣，时至气化能无声。
高皇神武百世业，安汉小子为凭陵。
九十六万目可掩，奈何从臾皆群臣。
臣乎臣乎胡乃尔，富汝贵汝庸何生。
炎精白昼欲晦蚀，日角眉目尤精神。
古来权柄不早去，止为鱼肉涂生灵。
生灵涂炭自兹始，古往今来祇如此。
重华一去何时还，志士幽人泪如雨。

噫吁嚱，噫嚱一曲难为听，桑麻垅亩今荆榛。
子规夜诉仓庚鸣，时至气化能无声。
高皇神武百世业，安汉小子为凭陵。
九十六万目可掩，奈何从臾皆群臣。
臣乎臣乎胡乃尔，富汝贵汝庸何生。
炎精白昼欲晦蚀，日角眉目尤精神。
古来权柄不早去，止为鱼肉涂生灵。
生灵涂炭自兹始，古往今来祇如此。
重华一去何时还，志士幽人泪如雨。

田家何所乐，所乐日未曛。
男耕而禾稼，女桑而襦裙。
面垢落塈涂，目眩湿薪熏。
妇子馌南亩，诗人尝云云。
使车出东郊，好雨清尘氛。
会集诸父老，申之以俭勤。
父老歌且舞，未饮意已醺。
峩峩欲倾欹，眊眊耸听闻。
扶携两阶上，潋滟泛十分。
丁宁付训词，归诏尔仍云。
或笑言唯唯，或喜气氲氲。
俯首侧玄冠，骈肩望朱𪩸。
通宵得膏泽，绿波涨河𣸣。
轻风扇微和，草木亦欣欣。
正也何其幸，连年与礼文。
念昔在农亩，备尝辛与荤。
朅来充邑官，簿书困纷纷。
书生适我愿，端赖贤使君。
人苟得所依，何畏乎织纹。
感知无以报，茅塞当深耘。

东山种青松，西山种桤木。
三年已成林，十载盘空谷。
桤成供烹爨，松成架巨屋。
所用各两涂，成功异迟速。
早作起揽袂，庖人已炊玉。
盈车载束薪，轧轧鸣车毂。
万家争欲买，须臾无一束。
樵夫喜易售，不知山已秃。
朝夕手不停，采采尝不足。
人情贵适用，那复问荣辱。
落落青松子，岁寒抱孤独。
大可充栋梁，小亦宜桁楅。
奈何人不顾，偃蹇傲刍牧。
牵补芘风雨，无复思营筑。
有如命召公，往欲寻洛卜。
首当开明堂，号令于此肃。
明堂礼有制，伻图载简牍。
殷人崇以三，周制加其六。
广袤度尤严，所冀容群服。
奉璋列左右，天颜中穆穆。
规恢既宏远，制作难逼促。
当资合抱干，一柱扶天轴。
切勿用小材，小材必倾覆。
操斤走宇内，濯濯无遗育。
坚刚老不枯，允哉东山麓。
殷勤谢匠氏，所望一留目。
勿谓道里远，登载容万犊。
君王顾之叹，巨用必收录。
修竹操亦奇，谨毋遗修竹。

皇家科目周家同，三岁大比罗英雄。
六龙渡江念幽远，赐之贡额令选充。
载戢干戈讲经艺，诗书比屋陶儒风。
堂堂卫公千人杰，振鬣长鸣万马空。
一时诸老皆敛避，束带廊庙熙群工。
地灵育秀殊未已，有伟男子如卫公。
龙门逸步已突兀，凤穴神彩尤昭融。
襟怀洒落志慷慨，风格俊爽材疏通。
源泉混混回倒海，力量恢恢扶颓嵩。
几年名震动旒冕，一日诏下来旌弓。
天之降材要有用，士之用世良无穷。
萧曹事业皆土苴，尧舜规摹宜磨礲。
支持大厦要梁栋，努力自爱毋匆匆。

南海之中三神山，高出天宇超人寰。
上有神仙百万宅，琼栏瑶楯相回还。
四方鳞鳞中杰观，不知谁氏当中间。
或云黄帝之后已百世，云仍诜诜褒衣博带千官班。
向来山泽癯，晦伏潜深湾。
是家老仙伯，下顾目所瞷。
中夜舞鸾凤，明朝排天关。
自从放出一头地，长江大河声潺湲。
东皇回跸鼓万象，和气袭人春初颁。
云裾霞珮来何所，巍峩步趋貌则闲。
生香馥郁浮四座，得未曾有天非悭。
至人之子饫芳味，欲揭北斗高莫攀。
丹霄争看来驿骑，衮衣直上承天颜。
上论唐虞开稷契，下及草野兼庸孱。
嗣德之继发余响，未必政尔诗书删。

忆昔牝晨日，孤忠贯日星。
川流平处静，山色本来青。
浩浩何终极，嗟嗟尚典型。
我思人不见，极目涕双零。

涵养工夫自野岩，淹该万卷一空函。
何须识者方能识，自是谗人不敢谗。
骐骥栖栖垂皂枥，驽骀扰扰被金衔。
不妨希价咸阳市，未必人人眼目凡。

皇家科目钓英豪，手大方能得巨鳌。
考论勋庸推虎榜，讲求师友自鸾刀。
泉翁竟被盲夫弃，云叟空劳圣主褒。
细看当年权造化，欧公眼目独清高。

皇家科目钓英豪，手大方能得巨鳌。
考论勋庸推虎榜，讲求师友自鸾刀。
泉翁竟被盲夫弃，云叟空劳圣主褒。
细看当年权造化，欧公眼目独清高。

积翠浮空老不枯，英灵今此定何如。
万章松柏还蒙密，千载风云颇阔疏。
一气周流无间断，四时变化有盈虚。
凭高极目怀嵩华，此愤何时可一摅。

年来昌合颇多儒，满目青山秀不枯。
隠者能通三圣易，贤良更缵六经图。
簿书整暇抛官事，朋友从容味道腴。
我已倦游还旧隠，新吟时寄几篇无。

外省风雷亦壮哉，曾将科目放颜回。
因寻俊秀传衣钵，笑指凌云得得来。

浅陋微邦望不高，偶同齐晋会虫牢。
进贤受赏非吾事，拭目龙门跃巨涛。

舍尽家财与己财，只将真法供如来。
当初一路今何在，触目灵山翠作堆。

若陈见面太悬殊，云水重新诳惑渠。
谩说当时曾省悟，却将鱼目当明珠。

萧寺倚岩郭，昔游几何年。
兹辰惬幽赏，杖屦从儒先。
稍穿苍藓径，旋入青萝烟。
山色若倒屣，松风自鸣弦。
目力眩奇观，步屧信所便。
俄登旃檀林，金碧耀修缘。
道旁老木拱，诗翁久飞仙。
蝉蜕万物表，蝶梦三生前。
至今二百载，相望箕斗悬。
缅怀文忠公，丰碑泯遗镌。
乐善如缁衣，后世两称贤。
山僧矜好事，华表新题璇。
向来委榛棘，时情任渠迁。
先生笑抚掌，此事从古然。
相逢一樽酒，劝君小流连。
江梅欲浮动，春光向妖妍。
同游二三子，舂容有佳篇。
归欤不知夜，霜雪净寒天。

先生志尚直明庐，庀职毋嫌外且疏。
聊向江城纡骥足，行趋禁闼侍鸾舆。
河阳花树曾亲植，鲁相葵根欲尽锄。
从此把君诗过目，绝胜厚禄故人书。

地僻尘心远，台高纵目赊。
鹭明烟际渚，鸟篆雨余沙。
橡栗骈秋实，鸡冠媚晚花。
断无车马客，来问野人家。

家住栖贤云，泉石恣幽讨。
写出明视孙，眉目增媚好。
卯日行踆踆，衣褐坐芳草。
脱身文字祸，见机恨不早。
仰候月盈缩，修眉几回扫。
迷离望灵药，青松为三倒。
山人书姓名，欲使好事考。

愁看幕府夕阳边，那更鸡笼在目前。
跋扈飞扬只如此，登临那得不酸然。

相逢萧寺已累然，自咏离骚讲太玄。
极目旧游犹白石，伤心孤冢只苍烟。
儿从外舍收残稿，客向空山泣断弦。
帝所修文与张乐，魂兮应是到钧天。

昭阳作噩冬，愁云凝上苍。
我堕谿谷底，卤莽闻公丧。
哲人困中寿，颇谓告者狂。
继执邸吏符，踯蹢抽肝肠。
又闻敛魂魄，玉色貌愈强。
环泣甚危苦，精气都不扬。
一朝委垕地，千岁还天常。
峩冠谢成均，射策何巍昂。
连践中秘书，检校四库藏。
象纬识校尉，篇编嘉议郎。
麟游夜阁黑，凤去旻霄黄。
惟初典郡学，吐血谤可伤。
积叠高于山，党谳空销亡。
故老解嘘枯，新人工绝吭。
灼灼藻火衣，可使绽作裳。
竟罢奉面对，射策裨君王。
愧负临轩恩，穹林摧栋梁。
往者流传诬，圣贤失堤防。
颓裂在眼前，凄怆遥相望。
二纪获敬事，实亚衿珮行。
尝窃季弟称，朽秽敢自将。
束教濡雨露，采撷参差香。
虽罹颠沛忧，梦寐敢自忘。
翻思说待对，按述何微茫。
嗟此盛壮时，倾耳殊匆忙。
但觉异清浊，安知为死生。
发栉逮细碎，罗列置箧箱。
前年日重九，西归旧台城。
蒙索新句咏，挛缩纸半张。
卷头七字吟，持以献我兄。
称许极铢两，逢人便增评。
出示巩雒跋，文字逾西京。
鼎器写饕餮，肉翅两目长。
款曲弥日留，振刷家苑翔。
池水正清洁，硕果乱纵横。
斯时惜晼暮，玄袂欹秋阳。
徐步引升榭，如诉后别殃。
命之返里庐，凭籍蜚晚英。
读书与析理，旦旦拘限程。
尔搜嵩磵微，乙亥事颇详。
谨勿摹巷记，视此小传成。
亦勿痛拣择，因笔为文章。
倚櫂望江浦，披榛穿翳荒。
掊击祛鬼野，乡志始窜更。
警策入心腹，陡谓千驷轻。
谁子料承应，才间一籥赢。
敕厨具节馔，髹盘糕菊芳。
终席岌飞动，漏下楼鼓镗。
划见睽孤占，覢覢拖晶荧。
姬孔情可测，一身行自当。
日斜亡集舍，螯跪亡妖祥。
国典啬左丘，地下收回商。
师门锡休诔，恸哭发幽荣。
滕抱倏怊怅，薛撰方施行。
茂洪既篹缀，仿佛日月光。
门户变化久，咫尺未可量。
贫疢裹祭缓，偶然值清明。
雨寒送魂来，素筵见亲情。
熟食侑介推，覆杯嗥后皇。
谅此心靡他，庶几下歆飨。

流落他乡铩羽翰，半年宁复记悲欢。
夜传楼鼓思城角，朝见江船念客鞍。
不恨形骸老闾里，遂令唇舌满长安。
寄声好在文章友，目送春云自倚栏。

佛香才了换儒巾，身是人间自在身。
一路野花清养目，半沟流水静怡神。

昔年九溪十八涧，今度见之逾清真。
静依落落石路晚，闲绕寂寂山家春。
可怜潺湲似留客，更觉曲折能随人。
得得杖藜来尽目，野棠山杏亦精神。

忆昔弱冠游芹宫，颍川先生振文风。
跹跹媚学比如栉，抠衣执经函丈中。
何人才识最奇伟，惟公表里珪璋粹。
学精姬公经国书，赋飘司马凌云气。
词场价涌荐争魁，赐也何如敢望回。
一别星霜逾十阅，侧耳誉声轰如雷。
翩翩荐鹗翔西浙，一飞直上黄金阙。
排云披腹呈琅玕，蟾窟仙枝径攀折。
枳棘难淹鸾凤栖，金科得隽易如携。
趋归立拜廷评命，青琐黄扉指日跻。
屈指曩年同砚席，五人已作龙门客。
乡书黉舍多有之，碌碌未能著奇节。
着鞭无若祖生先，策足要津仪班联。
自笑尘踪犹隠雾，拭目亨衢问天渊。
绨袍恋恋故人意，堕履遗簪未捐弃。
不求而荐佩私恩，高谊如公今有几。
虽然前事已参差，荷借邹生律再吹。
苦无好语为公谢，抖擞枯肠成此诗。

铃斋静暇锁棠阴，幽壑何妨窈窕寻。
咳唾珠玑辉众目，铮𫓩琴瑟乐宾心。
引杯非为黄花醉，设席欣逢皂盖临。
来岁茱萸赐朝士，看君鲸吸玉壶斟。

方丈屋损，寝处不得。
常住乏粮，著众不得。
旧逋积如海，无钱还不得。
大道在目前，有口说不得。
若人透此四重关，堪与诸方为轨则。
赵州亲见老南泉，观音院里有弥勒。

山花如锦水如蓝，触目熙熙春正酣。
若谓双林曾灭度，分明蹉过老瞿昙。

破头峰顶掩禅关，三却天书不下山。
究竟全无些气息，有何面目见龙颜。

娘生面目既分明，远不疏兮近不亲。
试向途中问归客，不知谁是倚门人。

平生春日不伤春，今日逢春愁杀人。
触目旌旗非族类，无言桃李少精神。
可怜野兴牵羁兴，不分红尘杂虏尘。
直待元戎攘却后，岘山无惜领嘉宾。

深林閟嘉趣，门径惬幽居。
野色通荒阜，津梁动碧虚。
日边山隠隠，烟外竹疏疏。
徙倚怡双目，白云知故庐。

翠蘋风起落残红，秋月正圆秋气中。
但怪肩吾轮桂长，未容文举酒樽空。
帆归南浦潮回北，人散西桥斗转东。
乌鹊高飞惊远目，误疑天际有来鸿。

都城十两车，送子江之浒。
目寄片帆飞，水国沿渔浦。
怜子经世才，战笔文中虎。
小试乘田车，暂为民父母。
民社不轻寄，忧戚抱民苦。
忠孝指心切，求不愧仰俯。
青天遇有阙，思惟炼石补。
效职了男儿，一扇醇风古。
送子独钟情，淮河共乡土。

禁足不定足，居中不住中。
去来无罣碍，踢踏活虚空。
射杀南山虎，翻身控角弓。
上无攀仰，下绝己躬。
孤迥迥一尘不立，清寥寥目断千峰。
白云片片，流水重重。
蓦忽和盘掇转，却要唤西作东。
生铁团上，迸开罅缝。
枯河道里，露出鱼踪。
不是妙用，亦非神通。
大家无别事，平等主人翁。
咄，老来双耳聋。

分冬时节，一物不违。
大家出手，各各提持。
白糍片片打硬，山果大小随宜。
衲僧家，牙如剑树，口似龙池。
入齿下咬着，吞吐唾雾霏霏。
蓦忽撞著栗棘，直得暗里攒眉。
飏在粪扫堆上，千圣从来不知。
洞山掇转处，丧却目前机。

今朝二月二十五，等闲触发千钧弩。
一箭中红心，大地无寸土。
四围上下绝遮栏，露出太白庵中主。
去岁因丧本师归，未免声声叫冤苦。
苦中乐，乐中苦。
喝退慈明旧日婆，移凶就吉改坟墓。
南溪流水青如螺，深居落花红似雨。
先师面目俨然存，分付老坚坚收取。

合眼是旧岁，开眼是新年。
新旧交参处，分明在目前。
梅花香喷雪，杨柳冷含烟。
年头佛法无多子，一句单提妙不传。
红日照开银世界，春风织出锦山川。

一日高名及第归，野花啼鸟尽迎随。
娘生面目浑如旧，祇有青衫异昔时。

举目寥寥绝点新，老来无处可安身。
曾经几度雪霜苦，话著杨花愁杀人。

村里人，有意知，就手织成最容易。
长短大小在目前，密用工夫多快利。
草窠里面跳出来，结却绳头有巴鼻。
牢束跟，紧在耳。
掷地作金声，举步离泥水。
著入千山与万山，把定脚头并脚尾。
赵州尽力戴不起，玄沙吃绊趯著指。
拖来拖去底头穿，轻轻飏在粪里。

粼粼水增波，叠叠云弄影。
昔夸春径妍，今爱秋塘静。
芳筵集宾彦，清宴除艳靓。
时当新雨余，苍翠献林岭。
既忻冲抱舒，复快远目骋。
仰嘉锺鼎人，而迺眷箕颍。
深营察高趣，雅咏发沉景。
独使和者难，一夕愁欲瘿。

忽然能不食，饮水度中年。
此事知难伪，令人信有仙。
形容无血色，衣服有香烟。
听说瑶池路，犹如在目前。

荒斋读书罢，出门步青春。
春风扇微和，冠者五六人。
登高恣游目，行迈靡其因。
平湖半疆畎，王谢亦齐民。
父老谈古先，觞客酒濡唇。
归同牛羊夕，戃恍难重陈。

笔耕亦农耕，后种有先熟。
谷终贵于稗，种讵不如稑。
里门富骄儿，昨者车击毂。
一朝祸机至，悔不初碌碌。
因而利生钝，甚羡平为福。
翩翩归来赋，写壁仍画轴。
有来顾之唾，谓岂好题目。
予方友鸥鹭，渠自行雁鹜。
同参听谁诣，勇往何待卜。
君才十倍我，书已万卷读。
边头尚征战，时事非曩夙。
虽迟刘蕡对，肯效包胥哭。

我初养柏儿，年纪三十四。
颖季得梅老，岁数适我类。
而梅生不凡，头骨甚硗异。
见之怀抱中，宛有成人器。
漆光眼目动，玉雪皮肉细。
爱之甚于柏，稍长望其贵。
每出偏问归，祝父好看视。
犹嫌碍关钥，莫伴柏嬉戏。
固尝约而父，筑室更邻位。
请师共教授，儿侄精六艺。
中年不如意，借此期自慰。
庶几和仲老，他日远虎侍。
梅胡不佳实，飘谢许危脆。
更医再而三，历齿一十二。
留之苦不可，去我何乃易。
而父真断肠，汝伯重垂涕。
尔梅竟何往，小槥但遗蜕。
登槃莫荐子，登陇休折寄。
云然我所伤，畏是尔名字。
梅兮早归来，尚作梅花弟。

君不见蜀山之高直上登云梯，草边路侧多少豹狼蹄。
盘龙山下三脚虎，震天一啸回风低。
横拖骡马捉猪犬，咆哮出入吁无时。
有时人立作气势，团目金努矜毛皮。
跳林越涧伏榛莽，亦挟一子携其妻。
妻儿子母谁不爱，难以人肉赒其饥。
好生之德乃天相，杀人正自人杀之。
吁嗟此虎独三足，明白罪状人皆知。
如何击搏更不念，白昼坐使行人迷。
昨宵风雨振林薄，飒沓万仞千夫随。
一夫争先探其穴，曳出斫死桥之西。
寝皮食肉志不厌，亦戕其母烹其儿。
初图一虎得三虎，顿令此类无留威。
何如千山尽剿绝，眼见蜀道都平夷。
乃知强梁不足贵，人世岂得无危机。

君不见陈留阮籍字嗣宗，竹林贤者渠称雄。
登山临水辄经日，竟用酣饮全其躬。
谓浑汝不得复尔，独善犹子曰仲容。
以其任达似叔父，气压道北空多铜。
宗人共集作圜坐，酌以大斗飞金锺。
著言君子处域内，何异群虱居裈中。
形骸忽忘置不问，岂复上欲图三公。
古来贤达类若此，刘伶毕卓非凡庸。
陶潜数酌宦情远，李白一斗诗情通。
彼胡不醒匪不智，智在意表言难穷。
共惟遥集乃咸嗣，是饮三代传家风。
五马渡江一马龙，事未几见嗟江东。
就家拜爵下车去，摇手温峤吾谁从。
京尹非才固所愿，青山听入明招终。
所亲相顾数在念，谓方醉耳何其聪。
孙为知几翁远识，信使日月垂虚空。
山林钟鼎不两立，珥貂著屐将无同。
解之换酒亦不恶，蜡以盛足诚为工。
古来醉人醉亦醒，后之醒者醒而聋。
作亭缥缈山水胜，曳杖扶疏烟雨蒙。
长江为杯斗为杓，一饮天地生春红。
持杯却酹我遥集，籍咸坟土俱蒿蓬。
步兵常侍本何物，目送千古归飞鸿。
我今与子生并世，得不痛沃崔嵬胸。
只看祖家当时所余两小簏，其视吴屐相去何啻亿万千千重。

陈雷箭去不遗镞，后世人情手翻覆。
我生二十少知己，更觉恩怨生骨肉。
尘沙踪迹窘吴越，波浪奔驰走巴蜀。
痴年自长习艺能，如兔之角碍人目。
相公清德照宇宙，万物引领望钧轴。
平生出言谨许可，爱我重我过推毂。
前回识得白石生，闻韶尽美一夔足。
此公所向泯泾渭，于我底里罄心腹。
晨星在天萍在水，人生失意多戮辱。
东归穷巷口挂壁，岂无他人不如叔。
迩来詹梁亦好事，颇复顾我青眼独。
吟诗造妙五七言，丑媚寒松倚新竹。
时时敲门小童至，辍书倚火再三读。
亦思赓和礼所尚，疲驽鞭扑随骥𫘧。
岁寒相见愿始终，且莫嗔怪屡更仆。
吾侪岂图偏党异，俗子空猜往还熟。
青春飞盖城西园，画鹢低飞镜湖曲。
杯行到手勿浪忧，世界坚牢等朝烛。
詹梁长驱行秣驾，贱子终期老茅屋。
他年官达请掉头，莫笑渠侬甘碌碌。

公不登台省，犹宜立内朝。
如何百里县，更以一身遥。
俗悍须宽理，年丰在政调。
清秋送卓茂，目断马萧萧。

旧读少陵句，今观司马鹰。
风云千变化，天地一飞腾。
侧目看枝鸟，回身掣臂绳。
何由饮西颢，真逐羽毛升。

龙虎江山未改形，临高一目但青青。
春风岂是无才思，不洗从来战伐腥。

愁看幕府夕阳边，那更鸡笼在目前。
跋扈飞扬只如此，登高安得不酸然。

赠我古锦囊，诗卷若笋束。
吟头久不掉，邂逅适我欲。
刺眼讶龙蛇，远意追鸿鹄。
陋语固自愧，高词敢虚辱。
大雅久矣亡，三叹对遗牍。
不有靖节篇，何以悦我目。
谪仙句无敌，有口不食粟。
遂令后世儒，拳拳仰高躅。
杜陵到圣处，正始顿牵复。
挥毫动风雨，咳唾惊流俗。
其余闹蛙蚓，谁屑与类族。
亡国悦郑音，俚耳习胡曲。
勃兴出韩柳，一洗陋学独。
变化云在天，鲜妍锦来蜀。
骅骝就夷路，造父为之仆。
方扬秋月辉，忽散春花馥。
洪钧运不停，常窘苦见逐。
我宋得欧苏，妙语起山谷。
后山又角立，作者复陆续。
流派自天河，巨浪翻平陆。
和风扇寰宇，弦诵兴庠塾。
搏虎寝其皮，屠龙食其肉。
掷简海蜃浮，举手天浆掬。
会当三月初，论文约吾属。
引杯送残红，分坐占新绿。
笑语剧鹅雁，酬倡交金玉。
庶呈待聘珍，无以藏诸椟。

卧病六十朝，尪羸欲颠踬。
中虚苦暴下，外怯因多涕。
风邪动感触，寒热肆留滞。
百病果难堪，未免趣医至。
携持篚与箧，众药要尽试。
{口父}咀和参术，煎煮杂姜桂。
了无铢寸功，徒有千百累。
金丹号起死，入腹作鼎沸。
服之不能瘳，束手信无计。
嗟余有天命，未许药石治。
再拜谢群医，云病且平易。
堆床屏丸散，养体亲滋味。
曾不数阅日，颇能安寝寐。
昨朝偶寻镜，自喜有瘥意。
俄惊一目赤，灸灼如頳尾。
薰疗技已穷，赤势殊未既。
平旦涩难开，未晚痛先闭。
于何我久病，复有此兢悸。
当时呻吟余，犹解阅文字。
兹焉眼如瞽，把卷直欲弃。
旧书满窗几，日读不省记。
赋性已不灵，此疾胡可被。
悲来祇头低，坐处每酸鼻。
何时双眼明，一览经满笥。
行谊颜孟俦，文辞典坟媲。
和顺积厥躬，膏泽施当世。
今为辕下驹，横空但有气。
又似笼中鹤，束缚剪两翅。
会当有时节，飞骛历万里。

昔我先君子，受爵每惧盈。
国恩恨未报，遗训昭誓盟。
两兄既即世，与子相须生。
学问若过时，书剑两无成。
年各过五十，以恩厕簪缨。
出虽稍迟滞，亦忝半刺荣。
幸有旧田庐，勤俭可无营。
宦游要及物，闲居亦舒情。
乖隔逾一年，便风劳寄声。
愿言速加鞭，晨兴课归程。
有亲头已白，中夜梦纡萦。
日日迟尔至，一尊欢笑并。
五马固足恋，二毛还可惊。
幸有故园竹，霜葩娱弟兄。
岂务耳目玩，庶令心体平。
一瓢晏共饮，诗书托余龄。

飞乌哑哑鸣，未倦投深枝。
如何三年仕，束带事鞯羁。
丈夫志有在，岂为日再炊。
事业不足道，空成楚冠縻。
有时屏朱墨，静坐欲无为。
不复顾目前，屠沽鬭群儿。
食焉不能怠，况有尸素讥。
风俗幸朴茂，不与骄侈期。
抚摩雅无术，一稔适登时。
吏议尚见贷，兹怀敢萌欺。
一日事必葺，九仞功易隳。
垂满得佳友，天怜愚顿姿。

我筑屋三间，在湖东南隅。
上号曰宽闲，观耕风雨余。
下作小山房，可以读诗书。
维南有松竹，轻阴遶室庐。
维北有芰荷，浓绝涵窗虚。
四壁何所有，经训揭砭愚。
食息在耳目，日与圣贤居。
园蔬尚可饱，老矣复何须。

终年一登亭，举目但楚怆。
仙人竟何之，列树拱相向。

一盆堪作沼，寻丈讵非塘。
底用荷花盛，方能心境凉。
忍将禾黍地，凿出水云乡。
极目平畴阔，时看白鹭翔。

百代公师墓，千年妙应林。
香随清昼永，山泣晚秋深。
列桂团风露，高松耐古今。
过墙深夜月，触目倍伤心。

坎泉上施心长泰，离火不炎身自凉。
更把青编静游目，绝无星暑到胡床。

长年佳节近重阳，到骨深恩一味凉。
凤尾有心堪悦目，鸡头当谷可充肠。
凌云穿月开丹桂，映日排空数拒霜。
莫与春光较先后，请君晚节玩秋芳。

侵晓同穿紫翠寒，轻云随步去仍还。
谁言滨海无多地，著得擎天有底山。
空阔望中愁目短，险巇历尽觉心顽。
石田樵汲真堪絬，岂惜疏茅结一间。

中年早透利名关，坐看孤云际海还。
昼静架书偏悦目，秋凉庭树倍怡颜。
不陪长者终朝诲，那得尘踪一日闲。
我亦小园初种竹，请君来闯出篱斑。

海山深处拥旌旗，六十红颜未是迟。
千里行程中道返，百年心事几人知。
近家园小堪娱目，插架书多足课儿。
闲看好山忙作吏，主人得计祇缘思。

二松虽在眼，三径每兴思。
到官未数月，归袖西风披。
雅志不可屈，凌晨骑难追。
视彼嗜进者，宁能无忸怩。
月湖老居士，勇退世所知。
年未至谢事，一疏摅天墀。
卧家不肯出，八年山水嬉。
秀句满泉石，无因寄目窥。
见为我致谢，吾今鬓成丝。
试郡了无术，空餐愧鳏嫠。
行矣还山林，逢人频寄诗。

九仙山头二月春，百花璀璀凝芳辰。
看花未省并骢马，酌酒况复违佳人。
人人家在赤城里，五百大士疑前身。
襟怀喜作冰玉相，耳目不染声色尘。
鲸呿鳌掷擅文杰，撑腹万卷笔有神。
妙龄卓冠兰宫士，便合褰裳要路津。
玉堂三事久虚职，宪幕两载留南闽。
平生避名如避寇，诸公讵肯遗奇珍。
显亲急欲贲泉壤，幞被路马趋严宸。
囊中之方久不试，小试疲瘵苏斯民。
自惭草木非君味，倾盖一见情何亲。
金篦时为发膜翳，淡交耐久如荀陈。
悬知后会近可卜，暂时分披仍逡巡。
丈夫万里耿相望，所要守道全其真。
准拟千锺浇此恨，却恐烂醉污车茵。

一阳初起黄锺宫，红日出海光曈眬。
天高地下气久雺，万物闭塞如惛懵。
造化环复极则通，天于此时生我公。
公之累世载孝忠，受天问气和冲融。
聚为文章发鸿蒙，一门二季继乃翁。
平生济民愿力洪，要令飞走毋罝笼。
出殿大邦眷弥隆，富沙千里无疲癃。
京口移镇事益丛，流离满目罗羁穷。
公为不食摩其躬，沟壑百万俱恩蒙。
刻身节用财自丰，所至露积民力充。
民方慕公如阜螽，上章力去横飞鸿。
公以止足厉颓风，其如夏夷望肤功。
晚作一第方帘栊，头白丹心尚宸枫。
愿公之寿等华嵩，我宋社稷长尊雄。
嗟予小子最倥侗，公安取此不言鬷。
知己之恩大穹窿，当期报效如纤塳。
吟诗劝侑酒一中，愧我才浅难为工。

望诗十步九回头，目断江山望未休。
所幸临行曾举似，仅能记忆可遮羞。
碧云漏日村村雨，红树吟风叶叶秋。
不见夜光生歇处，客身却恨欠迟留。

一径直，二周遮。
衲僧会得，万别千差。
庭前闲放目，春尽尚余花，老胡不合过流沙。

善财采，文殊用。
杀人活人，临机变弄。
直须亲看海龙宫，莫看目前波浪涌。

触目不会道，运足焉知步。
倒腹倾肠，翻成露布。
石田顶戴诸人，争敢丝毫错悮。
却忆王老师，不打这破鼓。

通身无觅处，遍界不曾藏。
闭目中秋坐，却笑月无光。

向上一路，千圣不然。
目前无异草，脚下有青天。

尽大地不是自己，参天荆棘。
尽大地总是自己，满目尘埃。
横三竖四，捏聚放开。
要与南山相见，还我第一筹来。

悉达今朝出母胎，无端满目是尘埃。
山僧倾倒西湖水，索性从头洗一回。

腊月烧山，火势炎炎。
目前包裹，借手行拳。
若是衲衣下事，犹较十万八千。
御楼看射猎，不是刈茆田。

赵州老汉，心如蘗，口如蜜。
一埦粗茶，多虚少实。
院主两眼眯{目麻}，毕竟何曾得吃。

目前无法，意在目前。
从上若佛若祖，天下老和尚罪过弥天。
天，天，昨夜山僧针线囊中，打失一文古老钱。

两目瞠瞠视碧霄，生吞佛祖气雄豪。
石潭谁得知深浅，尽日金风鼓怒涛。

跨马绝风烟，夜与云俱宿。
弹琴向窗间，微月挂森木。
晓行岩上路，一溪缘浄绿。
路穷入其中，溪流贯山腹。
岩开类天设，石乱疑鬼伏。
水从何自来，乃尔莹心目。
岩前野僧居，种桃满空谷。
惜已过芳时，不见花芬馥。
平生青霞志，耻受红尘辱。
老我茅三间，兹山疑可卜。

妾离父母来从君，相期百年终此身。
初合鸾凰席未煖，熟视眉目识未真。
兵符捉人夜调遣，丁宁克日到边面。
红旗在手弓在腰，花骢一跃迅于箭。
回头语我勿惨伤，归来印斗金带黄。
我闻军功未易就，膏血紫塞十八九。
嫁狗逐狗鸡逐鸡，耿耿不寐展转思。
吠月啼晓喧孤帏，泪雨千行心肝摧。
与其眼穿万里见无日，何如同赴沙场战死俱白骨。

君不见明皇有象能拜舞，看定禄山瞪目怒。
又不见昭宗有猴能起居，望见全忠奋臂呼。
两朝玩物固丧志，异类报国乃仗义。
天宝大驾蜀道巡，开平初元唐祚倾。
百僚奉贼身尽窜，宰相畏族神不宁。
尔象尔猴忿且嗔，其面虽兽心则人。
当时节士知有几，壮哉义兽不怕死。

吾闻楚乡江山多胜处，今之楚观尤得江山趣。
万象排拶索应酬，丹青阁笔无所措。
大则湘水小临蒸，众流合派银河倾。
陶写秋气浸明月，夜波爽透百雉城。
右则雁峰左石鼓，双屏竞秀苍龙舞。
吞吐岚光飞乱云，凉风暝送两崖雨。
江山之趣于此无不宜，朝暮变化愈出而愈奇。
最爱鸥鹭甘冷淡，占断汀渚供娱嬉。
东涂西抹晚烟翠，渔父归舟卷钩饵。
鼓枻而歌倚半醉，中有沧浪濯缨意。
杜若一片迷芳洲，凭栏怀古生新愁。
更上崔嵬千尺湘春楼，纵目乾坤尽见衡岳秋。

吾尝诵麓山盘纡句，又尝诵深林玲珑诗。
前有工部后吏部，拈出千古湘西奇。
扶藜游目逐萧爽，扪萝陟磴忘崄巇。
杉桧摇空蛟虬舞，岭壑翳雾猿猱悲。
晨昏两钟递名刹，日月一坛老仙祠。
摩干徘徊怜晋柏，剥苔俯仰认唐碑。
碧虚心照眼已阔，更上万仞层台危。
楚涛左渺连七泽，蛮烟右涌迷九嶷。
学宫岧峣压胜槩，百泉曲折流方池。
英才涵濡教育乐，风雩慨想莫春时。
登临殊未遍幽境，残阳木末坠红影。
松阴夹道倒接{罒/离}，不遣前诃杀风景。
小留一片潇湘亭，双鹭飞来妆秋屏。
橘垂嫩颗匝洲青，芷纷柔叶飘岸馨。
冥搜枯肠浪著语，对人欲举不敢举。
拍栏但吟工部吏部两大篇，水光山色俱欣然。

晚日放晴雨脚收，楚山千里江吞秋。
上水风生荻花渚，漠漠幅蒲天际浮。
轻云骤掩目力断，云消似过芳洲半。
危樯逐乌惟恐缓，燕子争飞先到岸。
嗟此何景兮远浦帆归，丹青欲尽殊堪嗤。

戊戌正月二十五，摇辔东风蒲涧去。
年年今日是时节，飞盖倾城车塞路。
野亭山馆坐不遍，幕天席地千百处。
开壶设樏纷酒炙，擘蟹锥蚝间醢脯。
笑言相续乐甚真，礼文不侈意则古。
我亦随众穷胜览，先访安期登梵宇。
入春少雨多是晴，穹岩寒溜仅一缕。
白云千级逼象纬，沧海万里渺烟雾。
倚栏方快心目远，牛羊下山林壑暮。
小儿队队逐归驺，拍手呼舞趁箫鼓。
游人到晚懽未厌，徘徊不忍收樽俎。
行穿梅岭还江西，首为南州诧风土。

青云得志士，颐指快所欲。
万事付杯酒，粉黛贮金屋。
嗟我骨相穷，不受富贵逐。
嗜欲人所同，有时未免俗。
青奴颇专房，高卧擎老足。
黄你最如意，开卷醒困目。
暖寒命脚婆，冻衾转旸谷。
开樽唤汤妇，新醅温酃渌。
始得此四人，明珠不计斛。
呼之即来前，相娱不相触。
时人皆笑之，画餠岂充腹。
我亦翻自笑，竹窗听戛玉。

六辔按部朝出关，邮铃插羽夜趣还。
诏字天飞紫泥湿，一点郎星归拱北。
乡来翻动大壑鱼，致君尧舜真须臾。
金瓯未启请麾去，旋颁汉节登范车。
先生有道出洙泗，派分象山接洛水。
振铎重席阐圣传，此心之外无二理。
先生有才辈伊周，胸襟百万森戈矛。
新亭肯作楚囚泣，誓楫一念清神州。
此行岂但兰再握，讲帷欠公熙帝学。
火城照空沙堤新，堂印押班运筹幄。
絜斋墙仞世龙门，瓣香夙昔钻仰心，邑债一了即归耕。
但当拭目天上新经纶，日与渔樵击壤歌太平。

今年秋意早，夜傍井梧生。
怪得雨声急，洗教山骨清。
倚栏看叶舞，寻砌听蛩鸣。
举目无非爽，吟诗易得精。

北固危登最上层，身浮霄汉手扪星。
江连淮海东南胜，山出金焦左右青。
天水精神清雁骨，风烟图画入秋屏。
萧萧古意凭栏久，目尽斜阳没远汀。

茶罢晴檐唱午鸡，偶骑馿去过东溪。
酒肴分倩樵夫挈，笔砚专令童子携。
放目水亭栏独倚，题诗僧舍壁新泥。
兴阑归问来时路，到处蝉鸣日已西。

游目林坰信马蹄，十来家住小桥西。
浮沉野水看晴雁，唱和茅檐听午鸡。
菜要遮栏增旧堑，田分荫注作新堤。
年丰米贱人人乐，农父相逢醉似泥。

宦情随推移，世事分限域。
帝城冠盖会，千里或咫尺。
赏僚尽英贤，了事即余日。
念我契阔情，招邀见怀忆。
春事日光辉，湖山好颜色。
徐行失前骑，可望不可即。
徜徉大堤上，徙倚长桥侧。
游龙{目亥}生花，意极反寥阒。
山房启烟扉，僧话寄禅寂。
同来妙人物，高论倾历历。
朋簪忽逢会，并辔随休适。
将军万金园，花竹照燕席。
高情发清旷，绝𪩘疲危陟。
俯视天壤间，锦绣蒙山泽。
太平岂无象，黔首何知德。
须臾碧云暮，过羽杯行疾。
投林暝鸦还，隔浦灯火湿。
呼车各零乱，红烛明青壁。
良辰尚多欢，整整三分一。
后会傥相从，前言未应食。

路入梁州如砥平，登高远目更增明。
霜清木落千山瘦，潦尽江空一水横。
岁稳未宽忧国志，时危转切望乡情。
英雄千载兴王地，孺子堪怜此曳兵。

马头过了又馿头，何处飞来海上洲。
绝顶试穷千里目，烟波深处是琉球。

客从东南西，遗我古镜屏。
圆明绝点滓，表里无遁形。
云是旧太守，思之我为铭。
吾惛不能进，何敢陈诸庭。
我闻生民初，五常具函灵。
器质欠推广，物欲加凋零。
眉睫近莫睹，稍远何能听。
君子抱明德，止善湛中扃。
静如昼有夜，动若渭流泾。
坐令方寸地，目睫何晶荧。
上天方于昭，皎彼垂日星。
五官属宰制，万化随指令。
留之千百载，犹足存典刑。
余心岂昧此，一念存芳馨。
在昔圣敬主，丹书刻方棂。
近者摩镜帖，字字炳丹青。
夫君往教意，大寐如得醒。
置之敬义堂，与世犹说铃。

天生忠定公，为宋作柱石。
扶日起东南，擎天补西北。
戎和不肯受，国蹙欲日辟。
坐收两河心，可制百年狄。
谁能七十日，有此功赫奕。
汪黄信血指，老桧甘愧色。
云胡张赵间，不使虎而翼。
循环起丁未，运至丁未极。
成书遗后代，曰此寄庵力。
思皇陈了翁，直谏少与匹。
大科得闻孙，不救元符厄。
谠议竟莫伸，嗟哉有何益。
令人读遗事，一饭三叹息。
某昔守樵川，尊俎折群贼。
乌洲聚名胜，花阴满光泽。
通鉴揭纲目，国录为刊刻。
嗟嗟斯文丧，吾道有余脉。
感伤念理乱，同事异今昔。
新从姑苏归，疾病久成癖。
齐云标杰阁，鹊桥记归宅。
伟哉子章子，为我得佳客。
母是了翁孙，身为寄庵适。
相求不相值，访我茅山侧。
父昔仕九江，横金悲易箦。
藁葬官路旁，过者为心恻。
指囷与倒廪，纵性何所得。
顾予把钓竿，欲子将焉获。
世岂无忠宣，顾此舟中麦。

乘兴登临弗杖藤，绝巅未已觉身轻。
新开竹径从风入，小坐松冈待月生。
江上数峰攒壁立，林间一阁碍云行。
凭栏朗诵昌黎句，水碧双增远目明。

初来罗浮山，万变骇林壑。
更作招提游，佳处在中阁。
忽然天地间，一纵千里目。
未论云顶上，此景占仍独。
近闻泉涓涓，青眺山簇簇。
檐压乔松低，槛有余霞落。
长风东南来，皓月襟袖薄。
境静僧幽闲，意远味淡泊。
抱琴归去来，禅榻寄一宿。
白云依古山，青霄起孤鹤。

满地槐花有底忙，我无题目可商量。
呼童遍洗庭前竹，冷眼相看到雪霜。

少日诗如雨不晴，恨无题目可酬春。
今朝到却西湖上，无奈诗何尽让人。

火照寒沙雪欲流，恍疑身在剡溪舟。
蚩蚩横目无真色，刚道神仙在十洲。

白云岩下古株枫，洞洞从根透顶空。
认得自家真面目，逢春叶绿到秋红。

胸中元自有溪山，更著梅花竹石间。
拭目诸公扶帝极，幽人有分一生闲。

晚泊青溪一岸沙，偶然游目到仙家。
是谁办得闲情性，来伴幽人看菊花。

莫嗔鱼目混摩尼，著目从头亦自奇。
但向壁间时得句，老夫不用更题诗。

月夜舟如天上坐，极目更无山一个。
海神夜半忽出奇，雷鼓长驱雪山过。

男儿头上三尺纱，不比脚缠三尺帛。
桑弧蓬矢射天地，堕地已展青云翮。
四海九州多胜流，不出户庭空白头。
有识难与俗同调，非才何必缘远游。
岂不见赤骥摇足日千里，何烦挥策苦鞭摇。
目前{犭屯}犬奚尔为，逐逐一饱糠籺肥。

旧闻四月筀，不闻二月萌。
箨龙忽当门，头角何峥嵘。
朅来此地荒秽耳，远隔长林不相倚。
群穉犹埋粪壤中，挺然剑拔参天起。
人云瑞应非偶然，妙不可诘那可言。
孰前孰后孰为瑞，孰识此根天地先。
祇今孤秀骇众目，半脱锦绷耸新绿。
善守勿令风雨摧，他年满地皆修竹。

郎星聚头金地麓，十月夜堂春昱昱。
屯田博古到名画，座上忽展牛腰束。
我生不识须菩提，薛鹤杨梅姑置之。
寒梢八幅奇更伟，上有巴中与可题。
苍蛟滑走石诘曲，铁钩怒扫联蛇腹。
欹风洒雨清逼人，恍疑身在筼筜谷。
十寻双干剑拔雄，笔力有尽意无穷。
冥冥上与风霆会，拭目变化洪陂龙。
长忆东坡一转语，与可德人非画史。
轮囷写出岁寒心，政要诸公相料理。

胜地分明可赏心，江山满目饱登临。
洛阳黯淡烟云远，多少英雄泪染襟。

振衣快上凤凰游，极目中原泪欲流。
慨叹兴亡思太白，永言眇邈忆齐丘。
乌衣已往人千古，白鹭依然月一洲。
君子坐朝今在治，重恢关洛不须愁。

北风浩荡沧溟阔，千万军声夜潮聒。
翻空浊浪鼓雷霆，舟子停兰面如血。
龙门有客何狰狞，弩目张胆殊不惊。
桅樯破浪裂洋岛，直欲一举空蛟鲸。
我之钓兮非世比，新月为钩索霞绮。
先拗虹蜺为钓竿，却把鹍鹏作香饵。
欲垂未垂号鬼神，星斗无光天地昏。
海灵乞命免生死，一钩连六酬衔恩。
我公万里风烟伯，度量汪汪寰海窄。
蟠胸高耸蓬莱山，壮气直吞云梦泽。
恩波万壑奔洪流，风帆浪楫交觥筹。
金鳞照日巨如斗，四海触物无虚舟。
我生本是钓鳌客，几岁滩头望风色。
忽闻霹雳破昆仑，便整丝纶驾航舶。
我今十辖迎公开，会须举手生风雷。
不然长啸谢水府，明月满船归去来。

子针如京师，一室膏鼎脔。
兄室虽被戕，一妻犹可免。
伯奢事行役，八子俱蹂践。
兄家祸虽剧，一女特婉娈。
女死固可伤，殊未敌冠冕。
妻在固全躯，丧女忧莫遣。
大厦既灰飞，丰储皆席卷。
鹡鸰起叹嗟，鸾凰徒展转。
我昔以难勤，荷兄垂劝勉。
兄今以难告，倍觉泪淟涊。
泛观天之理，祸福尝相反。
有难既不死，他时非浅浅。
去兄一牛鸣，为地良非远。
不能见兄慰，面目实有腼。
自料吾与兄，气量及者鲜。
胡为苍者天，与子独羁蹇。

西风卷荷衣，披披不成幅。
清霜拆蕙囊，冽冽已成蓿。
如何独东篱，黄华笑寒菊。
物之有盛衰，循环若推毂。
世事良亦然，亦岂物所欲。
金钿镕落日，零露洒寒玉。
人皆惜芳菲，谁复念幽独。
惟有陶渊明，殷勤费培沃。
簪花从帽落，撚酒醉商陆。
从此擅秋芳，芙桂非同录。
问花何以报，剪首荐醽醁。
他时更粉躯，为公采明目。

满目秋容拂画图，败荷衰柳接平芜。
西风刮地雁声落，寒月满天人影孤。
木耳有才持紫橐，楮皮无计换青蚨。
不知此去功名事，还许封彝见也无。

守节如初未足观，毫厘终始实其艰。
郑公勇却枢衡贵，卫叔羞居荷橐班。
冷暖万端炊饭顷，是非一著弈棋间。
江湖无限孤高客，拭目看公此召还。

我生不解觅冠裳，满目风波祇自伤。
楮券不堪供虏币，沙筹那解足军粮。
人情在我随多寡，世态从他自短长。
只告天公乞安乐，百年随分老农桑。

要与宗盟立纪纲，俯从多士较文章。
人材漏网无疏密，科目搜罗有短长。
蟾窟一枝分玉树，凤池三浪出银潢。
何当推解延豪杰，为复中原万里疆。

红牙催拍燕飞忙，一片行云遶画堂。
眉黛蹙成游子恨，脸红烧断故人肠。
榆钱不买千金笑，柳带何须百宝妆。
舞罢隔帘偷送目，不知谁是楚襄王。

东风吹恨入青楼，满目春容总是愁。
杨柳织成丝万缕，凭谁裁作翠茸裘。

西风吹起别离愁，满目凄凉不奈秋。
归雁不随残照落，却和柔橹过沧洲。

苦热日已远，杪秋遂凄凉。
邦侯及清暇，小队豫郊岗。
一麾先崭岩，半刺骖翺翔。
卿月动左辖，客星移奉常。
谁欤南冠者，共挹北斗浆。
翠幄穿晨曦，锁金步流光。
穷惚某氏建，架构溯斯堂。
闽红倾泛盎，楚绿饾圆方。
平原磊落人，仙碑勒荒唐。
方平叱石起，来问东海桑。
蔡子狗窦过，蛇蝉蜕冥茫。
麻姑十八九，两髻已成霜。
惟余老杉星，省识邓紫阳。
往事莽如迹，且醉糟书房。
翼亭跻齐云，游目望八荒。
挽河落飞瀑，洒雪芙蓉裳。
夕矣憺将归，一一玉帝旁。
蹇余雅幽寻，嗜此崔嵬藏。
请从浮丘生，学笙翳凤凰。
他年傥相思，矫首空断肠。

汹长江其迅流，岿杰石乎中峙。
送两目兮双帆，有美人兮千里。

太白过午芒角狞，蚩尤亘天钩尾赪。
淮东千里正齁寝，夜半汹涌传边声。
王师北渡衄泗口，胡马南牧摇青平。
拥城败将死蜗缩，护堡羸卒飞猱惊。
诗书元帅戒夙驾，往试百万胸中兵。
几人险语挽衣断，甚至涕泗交纵横。
李晟为国不虚出，裴度与贼难俱生。
两军相持以气胜，督战火急开行营。
长江涨绿冯夷舞，击楫东来亲一鼓。
威灵闪闪动牛斗，精采轩轩起貔虎。
金牌银牌胆为冷，千户万户色如土。
尺兵寸镞不待施，已觉目中无此虏。
四旬颉颃鬭困兽，一夕仓皇窜饥鼠。
不闻令狐戛刁斗，但见龟山撑窣堵。
麦畦黄里栗留风，秧甽青边勃姑雨。
老农想见太平年，买酒煮茶相劳苦。
黄旗紫盖祥光开，宫柳飞絮公归来。
平淮勒碑字如斗，铙歌奏曲声如雷。
奉觞再拜白寿母，儿辈破贼边州回。
欢然一笑春满面，婆娑起舞斑衣莱。
还观先正绍兴日，立朝清节高崔嵬。
独于和议植赤帜，坐令火德然寒灰。
家传此意石不转，事业自许图云台。
从今着手快经理，一洗河洛无纤埃。
君不见武侯用西蜀，诛赏大明人自服。
又不见叔子镇襄阳，恩信一孚江汉皆金汤。

南楼健目略江皋，淅蔌风沙响鬓毛。
草色不随壕岸断，柳梢恰与女墙高。
碧幢红旆三边帅，羽扇纶巾一世豪。
坐上捷书来猎猎，官军破贼战方鏖。

杨柳青已絮，芍药红方葩。
诗随去帆东，春风属谁家。
音疏日月𫘝，目短天宇赊。
小德最怜渠，丹颊三髻丫。

万里西征路，同君汗漫期。
吴歈花里曲，楚些菊边词。
问学千鸡跖，功名五羖皮。
目前姑置此，多办峡江诗。

蜀在八极间，卦位西南坤。
万里溯天险，三峡为坤门。
巨灵擘太华，飞出黄河源。
余刃落巴山，巉绝雷斧痕。
众崖束长江，水石相吐吞。
轰豗九鳌战，汹涌万马奔。
高低建瓴峻，上下竹节繁。
操舟失毫厘，虀粉千丈浑。
滩名鼎无义，造物疑少恩。
黄牛压其漘，坐睨惊涛翻。
入门两石马，耳缺蹄噭存。
行人纷乞灵，熏燎迷旗旛。
摩挲几丰碑，飒沓箎应埙。
醉翁事巳怪，无尽语不根。
黄能羽渊魄，苍牛离堆魂。
逞奇角异说，终莫探厥原。
或指峡名揭，或取山形蹲。
狼头与鹿角，胡不登脤膰。
五行土胜水，似识丁壬婚。
尔牛何来思，此义欠讨论。
黄裳正坤色，为牛亦坤元。
坤维闯其户，职之庙貌尊。
叱咤遁蛟蜃，麾诃走鼍鼋。
𫘝湍危就夷，怒石厉即温。
神以顺治险，抑以静制喧。
万命脱谽谺，神手司平反。
长年送迎神，性瘠漓酒酸。
归舡诧灵赐，意气殊轩轩。
心安画鹢稳，目送征鸿骞。
哦诗纪行役，霜风耿黄昏。

束发读连山，端倪识乾坤。
欲辨南北戒，须窥越胡门。
藏书探禹穴，乘槎穷灵源。
平生蓬矢志，到处屐齿痕。
脚方西湖脱，眼已青丘吞。
长风一苇航，急浪万里奔。
易艬溯月峡，讯程指新繁。
江行大玉篆，星垂小铜浑。
风俗异东吴，气候如南恩。
青壁拔地起，黄流从天翻。
身随五两动，命恃百丈存。
山灵迎我来，林影罗旌旛。
川妃导我去，涛声合钟埙。
蛟龙蛰渊底，虎豹潜崖根。
间逢偓期语，尽辟夔魍魂。
有祠扁汶川，倚山坐平原。
已绝白狗渡，尚望黄牛蹲。
要神楚怀糈，赉福鲁致糈。
力护重险济，兆应匪寇婚。
欧以异梦纪，苏以定分论。
君诗班其间，压倒白与元。
短窗箬叶蓬，浊酒椰子尊。
肯来共吸鲸，有味过解鼋。
磴藓挹晓润，岩葩借春温。
郊丁趁虚集，滩户射利喧。
巢云屋鳞鳞，鉏月坡反反。
棕花荐甘芳，竹枝写辛酸。
是中有佳趣，所在留行轩。
胸次饫壮观，笔端快孤骞。
一朝簿书来，能令目眵昏。

云汉应地纪，尾艮首起坤。
直坤导岷江，略艮赴海门。
我家海之角，我行江之源。
秋月几改弦，落涨频移痕。
金山手可挈，牛渚气欲吞。
追前趣倍道，殿后虞策奔。
主宾会面适，儿女问事繁。
舡灯半悲喜，村醪杂清浑。
王阳正怀亲，石洪未报恩。
飚帆鹏翼饱，浪柂鹰尾翻。
姑熟人物远，秋浦风景存。
彭郎饫牲酒，小姑艳幢幡。
两矶峭植柱，万壑哗吹埙。
浔阳荡波光，赤壁盘云根。
莫追白傅梦，空招老坡魂。
黄鹤矗河汉，南楼𫖯川原。
刘郎别浦横，孙媛荒台蹲。
雄心漫衷甲，馁魄谁荐膰。
吊古君雅志，怀人儿新婚。
等为身名谋，难以世俗论。
沌口出百盘，水府迷三元。
沙市俗更凋，渚宫名徒尊。
楼舰却长鲸，艬舟进伏鼋。
夷陵晓未霜，秭归冬犹温。
玉虚想奇崛，莲碚辞嚣喧。
楚些风骨变，巴歌舌腭反。
屈平坐落寞，昭君苦悲酸。
悬知凤铩翮，不如鹤乘轩。
巫峰又郁起，赤甲方横骞。
直登黄牛堡，极目秦关昏。

题遍慈恩最上层，青云涂辙几人升。
一经秋雨禾方穟，未到春风海亦冰。
闹里功名多目论，淡中气味独心朋。
苍苔不扫芙蓉老，有客敲门自出譍。

刮霜面目澹无华，落落孤山处士家。
若使世间蜂蝶觉，光风纵好不成花。

雨过桃花尽处源，庭前新绿长芳荪。
目前点检燕支篆，手汲清泉洗着樽。

霜碛萧萧落涨痕，西风吹日堕金盆。
冯高送目河湟外，万里戎情属柳浑。

过雁声中岁月侵，东流江水识归心。
峨眉天目高相似，多买青山尚及今。

山如天目高，水如天目急。
明月如乡人，不速推户入。
问月从何来，天梯几何级。
辛勤度参井，万里远相及。
碧透银河干，清浸玉宇湿。
穆金无限波，潋滟手可汲。
萤驾风叶迁，蛩枕露梗泣。
边秋徂年悲，匣古铜华涩。
稻畦抱瓮灌，茅屋索绹葺。
月兮随我归，买酒共君吸。

鼎戒少汁熬，琴忌大弦急。
人惟广斯胖，道亦巽者入。
身行栈百折，目送塔九级。
今是觉昨非，与过宁不及。
我池鱼洋洋，我牧牛湿湿。
何能苗助长，但勿井多汲。
砚蜍清晓冰，瓶笙永宵泣。
炊晏儿讙呶，酿恶婢羞涩。
家山薄言归，田舍随意葺。
君看十八侯，谁数达与吸。

罗浮高哉四百四十有二峰，三峰最高拔起金芙蓉。
耀真洞天锁溟蒙，鳌背咫尺蓬莱通。
璿房瑶室深玲珑，霞袿霓袽纷丰茸。
中有老仙扰白龙，藕花冠巾九节筇。
招邀茅盈挟赤松，麾诃列缺鞭丰隆。
天鸡未叫万籁空，夜半唤出扶桑红。
下照万象方屯蒙，起踏斗柄呼东风。
扶胥云气低葱茏，海若吐蜃天投虹。
前旌招摇导祝融，从以五色骑羊翁。
苍舒梼戭伯虎熊，风后力牧常先鸿。
日用大学心中庸，暗室屋漏十目同。
夏璜荐缫旅大弓，太蔟为角谐函钟。
日星宗彜映华虫，江河健帆转蒙冲。
庆历元祐诸儒宗，立朝直声摩穹窿。
真卿长孺谁为容，白头万里行蚕丛。
清献清节乖崖忠，太平盛时适其逢。
事有至难莫如公，表里坏证阻且讧。
参苓温平匪砭攻，潜瘳膏肓夷疽痈。
三边按堵九扈丰，祥飚甘雨天为功。
趯趯和乐跃阜螽，沾沾啁哳喑寒蛩。
雪山不隔黈纩聪，衮衣绣裳遄归东。
天津疋马两玉童，袖疏入奏明光宫。
中兴规模旧提封，直北燕蓟西崆峒。
功成跨鹤追葛洪，神光烱烱方双瞳。
金丹宝诀传枕中，负薪汲水长相从。

梅花已是隔年香，投老何能面复光。
求则得之青籸饭，归斯受矣白云乡。
果柑微似温生乳，阆柿多于处着霜。
扶起东南风物梦，举觞目送去鸿翔。

嘉定甲戌冬，扫门古杨州。
一见握手叹，飞黄厄盐辀。
士忧不闻道，勿以穷故忧。
为圣为贤人，所贵天爵修。
万卷我有庄，子肯从我游。
良农不辍耕，嘉谷终有秋。
动心得曾益，雪案三年留。
一朝推使出，西风着兜牟。
莽苍淮月冷，低迷汴云愁。
正抱虎兕寝，孰脱鹰隼韝。
越在岁执徐，公来殿西头。
廷臣择自从，唤起骖玉虬。
暑发采石矶，寒登筹边楼。
孤灯语中夕，民瘼何当瘳。
明年护全蜀，后车旅枚邹。
熟聆老规模，剑须铸知收。
中间畀一麾，牢关控西涪。
相望几何驿，时许闻成谋。
积诚泮群疑，实践激众媮。
风涛澎湃中，竟济师德舟。
主人永终誉，客亦无穷休。
见谓汾阳门，走卒皆王侯。
骑火明桃林，诏催告辰犹。
仍挈旧司马，入詹翠云裘。
里江水齐稳，一叶随沙鸥。
道重富贵轻，目光送罗浮。
竿头要猛进，壶尾毋浪投。
此意造物知，筮得素履幽。
十年甘苦客，从我宜如由。
可归犹未归，魂断杨花洲。
六经孔孟学，其用为伊周。
天方昌斯文，敢告司鼎篝。

阿姊云鬒融翠翘，主翁缟发明金貂。
军功告身博一粲，嬖奴铜绶华臀腰。
有民有社桔柏渚，腥风怪电腾炎熛。
望青采木起生庙，奴主分席城狐骄。
延年国钊怙女宠，无此土木丹青妖。
居人侧目路人指，把炬睥睨桓宫焦。
维唐益昌有循吏，身代挽𫄴宽科徭。
婆娑棠芾满江浒，不与霜后菰蒲凋。
邦人扣县合词请，撤彼祔此安群嚣。
青袍角带俨如在，云车风马手可招。
前荣后寝曼且硕，庭容百骑鸣箎箫。
龟蛇琢铺閟烟燎，卫卒拔剑垂彤弨。
去思香火几百祀，丛庐风雨寒萧萧。
眼前突兀忽见此，天实假手金屋娇。
吁嗟势来不足恃，秋云变灭春冰消。
桐乡烝尝麟阁画，未省随手遭人祧。
君不见江原清献楠，新繁卫公柏，苍干合抱干云霄。
万牛拽倒斫庙柱，售谀荐佞喘猲獢。
只今还有楮钱肯向荒庭烧。

江浒行厨转，关头细路过。
手摩如象石，目送卧龙坡。
肮脏云端柏，鬅鬙雨后莎。
晚来晴更好，舟发乱山阿。

精神收召入腔来，水色山光面目开。
可惜行窝新失伴，雪晴未忍说寻梅。

富儿种卮敌封君，贫翁结柳呼奴星。
物理亏盈蛇夔蚿，惟有读书可以逃天刑。
守玄老死天禄阁，巧宦三入承明庭。
人生得失雉枭卢，惟有知道可以垂芳馨。
嗟予钝甚炉底矿，陶写淬濯谁为硎。
买书充屋手点勘，杞菊门巷槐花零。
九流七略宗六经，大川小浍趋东溟。
骚人墨客几汗青，秦姬赵女争娉婷。
圣贤气脉眇如线，义理门户元无扃。
圆冠方屦弗见道，金貂玉櫑空图形。
君年正壮眼如漆，一过万字披不停。
借书一瓻走赤脚，灯前急雨鸣高瓴。
扶舆磅礴天两目，渟蓄云气藏风霆。
钩深造极猛着力，会插八翼抟青冥。

云气敛兮天目之颠，涛江线横兮海门溅溅。
扶桑子半兮阳乌翩，可俯而掬兮咽以天井无声之泉。
子其隠乎，吾与子兮拾荃。

云氯冒兮天目之趾，叠湫喷薄兮洞石齿齿。
列缺正昼兮睡蛟起，可仰而扰兮浴以天河倒流之水。
子其隠乎，吾与子兮采芷。

云气吐吞兮天目之腹，乳潭沉沉兮鸭潭煜煜。
徐伍朝往而暮来兮双碧鹿，可挽而舞兮侑以天风步虚之曲。
子其隠乎，吾与子兮莳菊。

菀彼烟丝一样新，依然面目我陈人。
只疑大造元无物，岂料深山亦有春。
尽日三眠浑得意，随风万舞不惊尘。
长长短短亭前路，肯与渠侬管笑颦。

燧人钻榆出新烟，烟光湿雨山苍然。
黄鹂怯寒噤未语，有喙三尺惟啼鹃。
血流染花不知数，赤霞烂熳横丹天。
前山后山列锦障，上涧下涧敷金莲。
海棠无香许流亚，石榴有艳疑姻连。
目光远送空翠表，胜处正在繁芳边。
七香宝车果安在，东风老去空华颠。

去年为君来，明廷峙鸾鹄。
今年为亲归，蚕市苦思蜀。
扶舆出修门，万里宛在目。
大江六月寒，风饱帆数幅。
金山如幽人，杜蘅缭荷屋。
采石如壮士，铁骑明鋈续。
五老烟光开，九华云气矗。
如王公大人，冠冕而佩玉。
大孤狷介甚，赤壁清旷足。
黄鹤侠者流，隽放不容束。
英雄古荆州，霜月耿乔木。
寂寞三闾亭，风露落秋菊。
阳台峰十二，森拱峡江曲。
高标耸赤松，绝槩凛孤竹。
或如汉汲黯，抗直敢掁触。
又如唐真卿，峻絜不受辱。
瞿唐滟滪堆，一柱轧坤轴。
溃城睢阳孤，钩党林宗独。
水石明边酌，蘋蓼佳处宿。
宽作几月程，迎面峨眉绿。
世道淡有味，人生平为福。
江山无愧容，草木有余馥。
试剑信雄拔，易简更清沃。
虎蛇方横道，有此廉平牧。
相如驷马贵，长孺一翁秃。
明河隔黄姑，碧落杳飞鹜。
独复即无妄，多识廼大畜。
岁晏以为期，仁亦在乎熟。
木末老芙蓉，阑干深苜蓿。
邮签莫厌娄，瑟僴尉淇奥。

蘂珠闲居兮作七言，琴心三叠兮舞胎仙。
呼吸日月下上云烟兮，回紫抱黄入丹田。
一面宗泥丸，六府主丹元。
七蕤应两扉，九微彻三关。
明堂閟虎章，玄阙森龙幡。
素衣翠重里朱带，绿华裙上有黄裳。
子丹兮常在两眉端。
欲求泥丸满，直须丹元存。
灵台贮清明，太极涵胚𣍯。
升坎降离凝正一而融三五兮，付之灵坚童子玉池太和官。
重楼十二环兮兰玕，朱鸟白石源兮潺湲。
专闭御景而握固兮，嗽咽金液溉灵根。
胎津溢而琅英饱兮，积精累气而成真。
高研恬淡兮道之园，物物不干兮泰而平。
身披凤衣衔虎符兮，控驾三素蹑飞霞而升广寒。
东西两目兮倚天，木阴阴兮泉涓涓。
一唱三叹兮玄鹤下其蹁跹，八景二十四真兮吾亦不知其然而然。

野虞雉为媒，谷谷雌召雄。
阴机发翳绿，碎迸锦缬红。
耳目诱于物，颠倒不有躬。
窒欲当如泽，涵渟清镜空。

徂徕古君子，泾渭何太明。
一奸众稷契，诗作奇祸萌。
奸人挤之死，既死气未平。
锐欲剖其棺，谓北走犹生。
妻子坐冻馁，不断啼号声。
富韩各分俸，买田活其婴。
吾疏视彼诗，历数群公卿。
触怒非一竦，举朝眼瞠瞠。
所赖天子圣，不死五鼎烹。
斥归天目下，石田力躬耕。
田少食指多，读书饥鸢鸣。
此身不足忧，忧我身后惸。
富韩不常有，勉哉自玉成。
忍贫知好修，道在困亦亨。

出郭暄欲暑，涉林清自秋。
步随目力高，身与山气浮。
飞来辛夷花，拾得莲叶舟。
一声提壶卢，四顾丛薄幽。
诘屈九曲屏，突兀十二楼。
泉流涧级峻，云起峰阴稠。
左摩紫髯兕，右拂苍鳞虬。
牵衣憩更好，拥策登三休。
上呼笙箫侣，下瞰锦绣州。
豁落不平事，消融无涯忧。
太极浩初判，此山郁相缪。
几人记曾来，老苔蚀雕锼。
玲珑听我歌，歌彻玲珑愁。
有酒且湑我，羲娥雪人头。

识字不用多，识多反为累。
结交何用深，交深或中弃。
紫微有君房，郎将得宾王。
胸无半点墨，七襄亦成章。
票姚新宾客，文园旧妇翁。
虽非平生驩，冰雪生春容。
劝君五车不须读，瞑坐蒲团养双目。
作云作雨手翻覆，有时乌好丈人屋。

道大两仪小，身寡万物众。
此心能砥柱，斯文即隆栋。
书从羲孔来，字字济世用。
愈穷理愈邃，如探无底洞。
有书不勤读，惰农失春种。
如何望秋成，箕杵日簸弄。
一经胜籯金，万帙供洛诵。
所愿器业进，增益门户重。
儿童悟易玄，奴婢晓诗颂。
而况以士名，经史懒条综。
古来天目下，谁识三岁贡。
吾翁破天荒，教子期命中。
顾我肋已鸡，望汝毛犹凤。
诗书气脉续，声价天壤哄。
毋学韩家符，灯火照睡梦。
毋学陶家雍，文术付游纵。
光明发勤苦，奇隽出饿冻。
四壁瓢腹空，一檠铛脚共。
人情易喘筒，世事难算瓮。
努力须青春，三陈与二宋。

温明好天气，猛忆湖山遨。
平堤到处柳，流水谁家桃。
樽斚选胜槛，笙歌唤轻舠。
百需不移具，一醉何庸逃。
膜鼓着日紧，纸鸢得风高。
买归不论价，矜诩相为豪。
迅晷略两眼，柔飔摇三毛。
闹里梦已破，闲边趣方牢。
摘桑暮西崦，浸谷朝东皋。
病来饭即药，客至茶当醪。
云烟面目稔，笋蕨气势鏖。
腰顽渠称鹤，脚硬难为鳌。
吾非东山谢，亦非华阳陶。
泊乎潜溪潜，万事随所遭。

日过学不力，年催名未芳。
心期虽皦皦，目视已茫茫。
灯叠青红晕，书纷黑白行。
蒲团深瞑坐，禅味觉偏长。

生理鸱夷子，心期桑苎翁。
行厨修竹月，坐舰落花风。
雏好才孤凤，行疏忽断鸿。
吴松明远目，一点夕阳红。

过我葵榴巷，留君笋薤厨。
襟怀新雨快，面目故山癯。
自笑孤飞鹤，谁怜返哺乌。
未应埋没得，囊有万骊珠。

修髯危肩老仙人，布袍革带乌靴巾。
胸中不着半点尘，天地万象胚𣍯春。
扇者橘，书者栗，瓢者术，缰而掣者葛，笠而鞭者拙。
中间厖然大者雪，从我两髯三髧一蹩躠。
馿何钝，奴何痴，前掣后鞭趣使驰。
麾鞭愈急行愈迟，掣缰欲断人馿疲。
但见尻秃秃，蹄局局，欲坠不坠止鸣木。
本无伎俩能喷玉，正可吞声春草绿。
先生御气存其神，下馿步行意更真。
从渠蹇材拗莫驯，超然目送八极辔凤骖麒麟。

间台珍馆严鹤林，老桂钜竹笼春阴。
骑鹤仙翁杳莫寻，适从何来貂插金。
裳珮丹青杂璆琳，旗旛绣彩薰甲沉。
蕊函三洞罗森森，云璈九奏锵愔愔。
拥炉步虚摇箕参，稽首寥阳祈博临。
庭下朝谒纷冠簪，愿言福寿高于岑。
问子为谁对辄喑，以目代口手拊襟。
伊民豺虎国蠹蟫，细大敲剥无遗针。
凛虞膏血供几砧，巧谀曲媚求回心。
天乎少戢汤火燖，庶几沸鱼逃釜鬵。
上帝福善祸必淫，高目下耳一监歆。
察此颂祷皆呻吟，革彼飞鸮怀好音。
呜呼爱而祠者古，畏而祠者今。
安得皞皞相忘，武城弦歌单父琴。

间台珍馆严鹤林，老桂钜竹笼春阴。
骑鹤仙翁杳莫寻，适从何来貂插金。
裳珮丹青杂璆琳，旗旛绣彩薰甲沉。
蕊函三洞罗森森，云璈九奏锵愔愔。
拥炉步虚摇箕参，稽首寥阳祈博临。
庭下朝谒纷冠簪，愿言福寿高于岑。
问子为谁对辄喑，以目代口手拊襟。
伊民豺虎国蠹蟫，细大敲剥无遗针。
凛虞膏血供几砧，巧谀曲媚求回心。
天乎少戢汤火燖，庶几沸鱼逃釜鬵。
上帝福善祸必淫，高目下耳一监歆。
察此颂祷皆呻吟，革彼飞鸮怀好音。
呜呼爱而祠者古，畏而祠者今。
安得皞皞相忘，武城弦歌单父琴。

避风台上深情宠，偃月堂中尽意谋。
争柰天公无面目，满林黄叶一番秋。

汉廷与目策英豪，投钓知谁首掣鳌。
百日红连纶阁迥，万年枝拂禁城高。
内廊坐永风生席，辇路归迟月映袍。
西抹东涂浑忘却，一絇短雪不堪搔。

长公本喜饮，半入野人腹。
南洲春梦婆，亦复开醉目。
尚想晋流丽，鳖饮更升木。
兴来索老兵，谁谓酌可独。
我亦爱客至，陶巾时一漉。
虽有彭泽田，种秫苦不足。
颇因病入务，瓢弃尚余绿。
岂无大雅朋，来伴离骚读。
广文粲檐花，和靖峙修竹。
交情如酎醇，秀句喜心沃。
觞政尝卜夜，谈闱屡更仆。
胡为阔宇芝，但忆颓山玉。
聊尔遣书瓻，安得洗愁斛。
昔夸圣人中，今愧平原督。
杯手助持螯，车涎笑逢麹。
青州岂乌有，白衣问黄菊。
如皋应解颜，对饮颇胜俗。
何时赤壁游，匏樽笑相属。
欲歌鹿鸣三，正苦龟藏六。
饮肯遗公荣，雨烦过御叔。
忻闻麦两岐，况有鱼百族。
小却揖二豪，觥船倒醽醁。

卯饮贪引卮，夕食不厌腹。
松醪滟玉池，郁尊傲黄目。
归闲喜携幼，欣荣对夏木。
颇笑屈原醒，宁甘马周独。
诗筒发豪思，江月欲戏漉。
每赓北海咏，未羡西邻足。
槽规长吉红，蚁玩杜陵绿。
醉乡拟续记，书眼了可读。
时康万户春，兴到七贤竹。
筵虚艳姬舞，面想宫嫔沃。
别肠驱药使，健笔命骚仆。
居然得良朋，清辞泻壶玉。
习池可联乘，步兵有余斛。
谁能酒限拘，强效八州督。
今年小麦好，岂屑官廪麹。
嘉节迫蒲艾，早计数萸菊。
客中真有佳，眼前喜无俗。
赋殷金石声，光粲牛斗属。
句到后三三，人谁赛六六。
试编诸贤诗，第以伯仲叔。
共成杜康传，更聚山中族。
万事付亡何，乾坤一杯醁。

平生周伯仁，耿耿空洞腹。
翛然猿鹤姿，岂辨鸠鹰目。
仆射不解事，居士偶题木。
种柳仅成五，乐园祗可独。
皓首愧商隠，湛恩霑汉漉。
城府百无有，丘壑一已足。
讵省醉裙红，安识坠楼绿。
生经未渠谙，酒颂聊喜读。
耳热闻秦声，浪谓肉胜竹。
高阳有勍者，盛气如曲沃。
直须殿上饮，抚床径呼仆。
竞看椀挥金，几欲斗撞玉。
方丈食万钱，娉婷珠一斛。
岂复堪束带，靡徙揖郡督。
耆寿祝老饕，嘉名艳春麹。
乃知梁州萄，大胜伯始菊。
相逢作青眼，洗去尔许俗。
泠然曲寡和，尚有骑能属。
元和一渔翁，喜共学士六。
吴歈间雅奏，楚优效孙叔。
石鼎夜未央，春空云已族。
何当一会期，清驩溢寒醁。

邴原解剧饮，雅名称龙腹。
季伦杀为嬉，席妓敢嗔目。
有酒何庸辞，恐射蒋济木。
但当携酒去，名花赏幽独。
年秫未足了，圣米犹可漉。
爱屐怜猩魂，夺卮笑蛇足。
桂浆有余芳，桑落见重绿。
谏远衢尊投，法置酺饮读。
筹觥进蔌肴，流觞屏丝竹。
未忧瓶罂罄，但费{拖扌=匚}盥沃。
胜事在园林，家务付儿仆。
酿羔截肪乳，炰凤泣脂玉。
炼句丹九转，擒文泉万斛。
竞诋酒中贤，祗堪帐下督。
穿帻俯前案，障面厌方麹。
吹不落眼花，归去来篱菊。
华胥国遨游，无怀氏风俗。
登诗坛争长，破愁城相属。
二簋用坎四，三客敬需六。
共乐时方清，谁言世之叔。
相从孟公座，宁别辅氏族。
一笑祝诸贤，行釂天家醁。

黄公辞酒垆，经笥捧便腹。
读书饥鸢声，了了崇文目。
陂澄万顷波，巢寄一枝木。
戏题百姓眼，自笑孤馆独。
辙涸聊相濡，神液未容漉。
啸歌匪弹剑，悁隘殊躄足。
文织牺尊黄，句弦绮琴绿。
不见蟹杯持，徒费尔雅读。
坐对罂卧墙，空有叶映竹。
枯肠但茶搜，燥吻迟膏沃。
主人如马瘦，酒使欠猩仆。
思折酤媪券，欲访义浆玉。
喟兹鲸吸量，眇矣龙骧斛。
灵根日灌溉，诗课自程督。
试当阅医经，薄酿借神麹。
共醉灵均丝，未问长房菊。
饮兴非有期，衣晒宁免俗。
杯勺虽不胜，呕泄听随属。
懒叠阳关三，肯竞枭博六。
不饮但麦豆，颇胜刘文叔。
醉骑黄犊孙，归玩墨君族。
子为评酒名，拟号安晚醁。

无诗不言酒，作赋真诳腹。
未破公子悭，况与佳人目。
壮心思击壶，圣杯赓啄木。
袖想胡旋双，妆记摇手独。
宾筵乏酬献，醴齐催泲漉。
祢衡办挝鼓，元崇方病足。
曾无列屋粉，空韵梳鬟绿。
百篇摘仙咏，十轴蒙溪读。
有美建安璩，竞爽淇园竹。
芒端寒燠转，胸次古今沃。
卧瓮嗤舍郎，祭酒可令仆。
时陈南北洗，颇醉东西玉。
虽微酝五斗，端有才一斛。
诗坛长齐盟，笔阵严总督。
方将喝银云，未肯平封麹。
宫宴看传柑，帝歌须和菊。
牛心固异撰，犊鼻且同俗。
尊酒日相逢，我歌君为属。
欢期践三五，酿顷亏十六。
酣畅嗟阮修，饮狂谢裴叔。
漥尊留古制，长勺分鲁族。
居然同老襟，浅斟醽水醁。

鳣堂心醉经，精神应满腹。
温饱非所志，饮食不以目。
说诗称解颐，善问待攻木。
颇愁百斛量，孔庭惟立独。
俎豆答卫问，筐瓷欠邹漉。
曾子非养口，漆园且尊足。
时于清夜分，酌以翠勺绿。
聊浇磊磈胸，不废吾伊读。
每篇亦作句，如对纪书竹。
相逢盖初倾，一别桑重沃。
融尊惭坐满，鲁馈疏拜仆。
卫生不自宝，抑首亲患玉。
囊无谀墓金，米乏佳传斛。
厨烟爨人凊，蔬课园夫督。
粟缾收秫田，黍酿用阴麹。
解同杜陵襟，期醉昌黎菊。
赤手当缚菟，白眼谩嗔俗。
庄虚左氏宴，觞肯西子属。
酒债负寻常，会期遭百六。
要须中圣贤，庶以展伯叔。
醉入无功乡，醒岂屈原族。
岸帻一笑粲，共赋醽酒醁。

人心似铁炉犹在，世事如棋路不移。
闲着目光牛背上，英雄千古竟儿嬉。

平生爱山林，里居想王屋。
孤月自无朋，断云曾不族。
讵知庄遵市，儵有贾谊卜。
西河就索居，漆园问尊足。
翟门罗可去，轲宅仁已熟。
似闻结驷多，每见后骑属。
鲁台时遣馈，监侯已发粟。
竞欢王俭莲，肯问颜公粥。
家贫愿邻富，蒹葭欣倚玉。
颇容滑稽叟，来簉堂上烛。
犹能辨丝簧，渐近不如竹。
浊醪慁兵酝，庸行参圣读。
愿为善颂祷，既醉备五福。
谋妇拟提壶，敲门惊啄木。
持螯两从事，来就桑下宿。
美味均适口，双明喜增目。
命驾匪千里，星言愧不夙。
联句乏追韩，补诗聊继束。
终当效乐天，骆马为酒鬻。

擘天滕六勇如貔，移下琼台扑凸奇。
老尽青山真是幻，从渠白战更无诗。
冯阑且喜明双目，嘶骑宁愁到十眉。
羔酒不妨敲竹韵，园林正好乐清时。

儿嬉犯冻搦文貔，怒眦张唇状崛奇。
图得形模规妇笑，绝怜冷落赋翁诗。
幕谈多暇堪娱目，喜色排寒为上眉。
颇念袁安正高卧，柮柴煨芋了年时。

野服芒鞋踏藓斑，千峰约饬整云鬟。
山行陡觉精神健，老去惟贪耳目闲。
步武来寻僧舍旧，话言应想夜窗闲。
钱湖难买归鞍驻，料得春衫忆素蛮。

吾闻墨者徒，设教本兼爱。
释伽弘其源，方识宇宙大。
河沙与宝塔，平等了无碍。
夫何佛法衰，涉晋唐五代。
祖师南北分，鼻孔争谲怪。
传流各衣钵，纷纶辨宗派。
尔来三百年，涂辙日以隘。
教律复异门，禅机亦殊解。
订以大小乘，森若立矛介。
虎豹自狰狞，蛇龙相噬嘬。
驾空树金碧，尔汝别疆界。
蒲卢学抱子，嗣续植根蒂。
蜗争竞蛮触，夷乐骋兜佅。
裘屦无贰颜，楚越隔肝肺。
天弢苦羁束，心阱坚莫坏。
之人良可悲，贤愚固难概。
谁知已讷公，粲粲发眉采。
少年掺袂游，瓶锡遍湖海。
是非不关耳，穷达付长慨。
晚归耕石田，禾枯将种稗。
唯有旧家山，青眼终不改。
挂笠寄清樾，编茅客欠噫。
目之维摩室，而无天女在。
谓是庞公居，似欠孔明拜。
强名曰二老，当索形骸外。
泉石日幽雅，松竹森蔚荟。
轩窗抱岩壑，胸次绝瑕颣。
睡起听粥鱼，微云初霮{雨/对}。
宴坐圆觉场，忘言默相对。
二老容于轩，须弥纳一芥。
舍轩求二老，怒风号大块。
轩以二老名，未免蛇足画。
请更以不二，免为轩所卖。
我为说偈言，聊以赎诗债。

前身端合是王充，收拾群经贮腹中。
书吻可能如布谷，笔锋应不事雕虫。
看来眉目真兰茁，揽取词章作绣筒。
归去莫夸童子技，好寻芳躅到蟾宫。

僧居西畔鹤居南，我向中边住此庵。
岁晚结交松莫逆，老来知味菜分甘。
禅心每日闲中得，世事新从梦里谙。
隠几空明香穗断，净揩双目对晴岚。

兼旬病目成鸩媒，竟日掩书风为开。
端如猩猩畏机阱，爱酒着屐须一来。
信手翻书未终叶，春风已觉生牙颊。
笑同黄卷且寻医，免使鹪鹩翳蚊睫。

生平未省读食经，蟛蜞何事干荀卿。
霜螯带糟老饕赋，素鳞斫鲙晶盘行。
政欲莼鲈饱归兴，肯嫌蛙蛤讥南烹。
谁言厚味多腊毒，坐疑匕箸生戎兵。
缁尘浪欲滓银海，所赖烱烱留元精。
飞蛾扰灯室光暗，很蟆食月天公惊。
我今所患在目睫，口非得罪曹缄铭。
一身百体兼所养，六凿未可分重轻。
讵容贵目乃贱口，无端肠胃甘檗冰。
就令辟谷即仙去，何异馁鼠乘飞翎。
我闻养生先实腹，幸乏明珠买娉婷。
稻鱼粗可足生理，饥梦不到侯门鲭。
更畦菘薤自锄灌，肯与鸡鹜争余赢。
笑揩双目保亡恙，况无传笔如丘明。

生平未省读食经，蟛蜞何事干荀卿。
霜螯带糟老饕赋，素鳞斫鲙晶盘行。
政欲莼鲈饱归兴，肯嫌蛙蛤讥南烹。
谁言厚味多腊毒，坐疑匕箸生戎兵。
缁尘浪欲滓银海，所赖烱烱留元精。
飞蛾扰灯室光暗，很蟆食月天公惊。
我今所患在目睫，口非得罪曹缄铭。
一身百体兼所养，六凿未可分重轻。
讵容贵目乃贱口，无端肠胃甘檗冰。
就令辟谷即仙去，何异馁鼠乘飞翎。
我闻养生先实腹，幸乏明珠买娉婷。
稻鱼粗可足生理，饥梦不到侯门鲭。
更畦菘薤自锄灌，肯与鸡鹜争余赢。
笑揩双目保亡恙，况无传笔如丘明。

生平未省读食经，蟛蜞何事干荀卿。
霜螯带糟老饕赋，素鳞斫鲙晶盘行。
政欲莼鲈饱归兴，肯嫌蛙蛤讥南烹。
谁言厚味多腊毒，坐疑匕箸生戎兵。
缁尘浪欲滓银海，所赖烱烱留元精。
飞蛾扰灯室光暗，很蟆食月天公惊。
我今所患在目睫，口非得罪曹缄铭。
一身百体兼所养，六凿未可分重轻。
讵容贵目乃贱口，无端肠胃甘檗冰。
就令辟谷即仙去，何异馁鼠乘飞翎。
我闻养生先实腹，幸乏明珠买娉婷。
稻鱼粗可足生理，饥梦不到侯门鲭。
更畦菘薤自锄灌，肯与鸡鹜争余赢。
笑揩双目保亡恙，况无传笔如丘明。

口中吐佛子，腰间出神仙。
眉心红日大如钱，脑宫诵经声泠然。
瞿昙黄老去我久，可使举世终无传。
天亦若忌我，我自梦里知其天。
团团清光中，本来面目常现前。
分明是真不是想，水中月影镜中像。
自从别后见君稀，一朝邂逅成欢赏。
见亦不可拟，得亦不可强。
知音相逢只弹指，甃命遮寒且涵养。
芙蓉芰荷颠倒披，九天风露流肝脾。
俯观人世不忍弃，世人弃我良非痴。
有时愤闷须痛饮，长安市上相追随。
左挟田先生，右拍樊於期。
狗屠在前舞阳后，击筑叱起高渐离。
扬雄但能识奇字，未识以道御之无不宜。
一舞神鬼哭，再舞雷电飞。
三舞乾坤悉清净，却视万物生光辉。
我衰不能作伊川，手把犂锄垦蚯蚓。
亦复不能作吕望，垂丝磻溪上。
但愿汉家宗社牢，化权何必吾人操。
但愿紫微宫南太微北，中间七个能甄陶。
君不见张三裹青衫，李四著紫袍，黄金转多官转高。
孔丘盗跖那复辨，长蛇封豕争雄豪。
我欲告天天肯否，旁人窃笑妇摇手。
不如开眼明月前，莫教失却清风后。
杜子美，李太白，清风为魂月为魄。
至今来往天地间，几回独把栏干拍。

黄鹂占高枝，蝴蝶恋芳草。
达人能岸春，儿女被春恼。
和风吹衣裳，白日照怀抱。
天地为我园，众目一何小。
东皇行仲月，南极现朱鸟。
虞帝被袗衣，周王在灵沼。
于飞既览德，于牣亦知道。
感此弥恨长，冉冉以空老。

负清抱黄圆如弹，昆仑磅礴幽未判。
母鸡春日宿鸡栖，躬抱乾坤入烹煆。
翼之腹之气自蒸，有时踏转令交贯。
朦朦如困当昼中，惺惺无眠过夜半。
食时莫怪唤不应，凝然有在应难唤。
君不见阴阳气足有超越，恍惚惚恍生神观。
数声隔{谷禾=卵}闻淳音，一点悬胎脱幽赞。
母鸡惯事徐啄开，可怜毛羽良毰毸。
却思里许若为活，跧伏性命能低回。
啄粟饮水孰教之，天机自动曾何疑。
三三两两旋母脚，出入南北相追随。
累然多寡乍磊落，倏然后先无定着。
乘闲疾数数不得，往来旁午依前错。
闻道轮回少安泊，谪仙那能被法缚。
秋山归来酒新熟，呼童烹鸡色自若。
杀与不杀莫忖度，请君注目寒江倚山阁。

晚唐多处士，林亭足娱嬉。
吾乡盛儒冠，何园可栖迟。
贫者有不能，富者有不为。
我穷不出门，出门复坐驰。
此事我所叹，无地容蛟螭。
闻君筑小亭，幽怀正在兹。
况复扁野趣，未见已伸眉。
示我野趣诗一轴，邀我共赋野趣诗。
我思其义浸宏阔，操笔引纸频嗟咨。
古今何人得野趣，野趣不许凡人窥。
见君所赋我已会，赋我所见君勿嗤。
请从大庭栗陆葛天起，一片野趣无高卑。
居不悬金石，出不建旄旗。
衣不绘龙凤，食不罗鼎彜。
人家忘贫亦忘富，邻里何盛仍何衰。
苍颜白发各自足，山围水绕忘所之。
尧舜礼乐民始慕，汤武干戈民始疑。
穷奢极侈到秦汉，沉酣骨髓终陈隋。
遂令举世不复野，村夫俚妇争夸毗。
我观宇宙间，野趣元不移。
散殊零落遍处处，收拾聚集当时时。
多年如客弃不采，一朝有主来如期。
君看上下数千载，不多古迹存余基。
乃知作者岂俗士，后有继者须英奇。
地野背城市，屋野堆茅茨。
草野没荒径，竹野成疏篱。
春野暗桑柘，绿叶一尺肥。
秋野明稼穑，紫穗三尺垂。
禽野不在笼，鱼野不在池。
公卿幸不到，鸡犬亦自如。
使我头得野，散发迎凉飔。
使我脚得野，赤脚濯寒漪。
炉野燃生薪，器野执素瓷。
行野昂老鹤，坐野蹲孤罴。
语野从己出，笑野非他随。
一盂野饭既不缺，一杯野菜尤相宜。
一樽野酒罕俦侣，只可自饭还自酾。
善恶吾不言，祸福吾不为。
黜陟吾不闻，理乱吾不知。
一野万事野，其野不可追。
天地不能野，不合文理争峩巍。
日月不能野，不合照耀光陆离。
昆仑瀛洲不能野，不合琳琅金碧相撑枝。
不知此心孰赋与，一块太朴元不亏。
野于万象不可饰，野于万事不可医。
君不见荷锄历山岂非野，后来袗衣鼓琴大风雅。
荷锄有莘岂非野，后来相汤鸣条金鼓从天下。
荷锄南阳岂非野，要与管仲作同社。
荷锄栗里岂非野，要作荆轲何如者。
嗟此四野人，野趣不获真。
嗟予有野趣，山水长相亲。
动与麋鹿游，静与木石邻。
北方久已失天讨，周王愤起如有神。
羽林铁骑疾风雨，赤帜皂纛摩星辰。
千金日费岂所惮，旱蛇六翼又足颦。
安得邦伯皆结辈，磊落参错急保民。
我有五色线，补衮衮可新。
我有五色石，补天天可春。
野诗不中贵人读，野画不入贵人目。
朝廷不用野人来，自有野云相伴宿。

点墨挥毫势始停，起来耳目共时醒。
一窗月色元无响，四壁虫声不见形。

城根片石久糢糊，图记应须考国初。
欲识番山真面目，至今东北号清虚。

鲸波仅免葬吞舟，狐死犹能效首邱。
目断苍茫三万里，千金虽在此生休。

天和人意共昏昏，飘掷繁霙助客樽。
正会笙歌开醉目，忽惊珠玉得嘉言。
已凌衰鬓争霜采，更拂妖颜上粉痕。
东阁有贤才调雅，愧无优礼绍公孙。

待月中秋一肆筵，雨轻云晦似无缘。
何须寒影摇杯面，且命高歌醉目前。
莫向此宵空怅望，定应明夜亦婵娟。
凭栏可奈时人意，不爱清光只重圆。

天宇昏凝幕，星潢冻漏津。
报丰推上瑞，散利浃无垠。
皓彩生和烛，深仁出化钧。
乘时驱疠气，几日困疲民。
满慰三农望，潜基万国春。
道山谁辨玉，佛界普成银。
缓舞疑翻佩，徐来类积薪。
盘高擎露蕊，隙细入驹尘。
易掩妖颜嫮，难藏厚地珍。
坠轻时断续，势猛忽纷纶。
肯使瑕瑜见，惟思沃瘠均。
歌妍皆似郢，璧碎不因秦。
辀冷侵驯鹿，符光逼琢麟。
充盈是谿壑，挺特有松筠。
近岭梅先发，濒江练更匀。
楼台竞环丽，蟾兔起精神。
病骨惊心怯，书帷忆旧亲。
风流资醉目，豪放任诗人。
陈阁方多暇，睢园喜命宾。
宜城须大引，佳味过吴醇。

踏沙徐人绿杨中，渐见祗园宝势雄。
柏奋怒虬环古殿，花遗娇靥散春风。
娱心未放歌声好，对目难穷幻术工。
共醉一时寒食景，不须庭际牡丹红。

重到观鱼面北轩，正当游泳晚凉天。
未归陶令惭何甚，目识庄生乐亦然。
几认琴声泉漱玉，数惊钩影月沉弦。
徐撑画舫樽前看，必信吾曹是水仙。

牡丹亲植锦堂前，回首光阴二十年。
一见开颜如有旧，三来经赏岂无缘。
竞新品目应输洛，独守单平似信天。
欲寄朝云皆大笔，愿搜豪句饰妖妍。

中秋侵夕启宾罍，共看长空一鉴开。
四坐雪霜清耳目，万家昆阆倚楼台。
波凉桂子从天落，阴极潮头半海来。
正好抽毫竞高唱，当筵人胜仲宣才。

亲茔来展祀，郊野未霜严。
古道日低削，高山时仰瞻。
寒花虽在目，短谷不加镰。
多少幽闲趣，吾方事退潜。

首冬斋洁展先茔，极目郊原一望清。
无限人心苏尺雨，有时天意活苍生。
遥林蓊郁霜来晚，荒陇稀踈穗不成。
何术济民归未得，愧偷官禄奉粢盛。

虽欣膏泽启丰年，民病犹艰救目前。
阙祀丘坟无解裂，荐饥村落少秋千。
云梳陇麦千行直，粉淡墙花半脸妍。
榆荚渐能供歉腹，何曾抛得买春钱。

忽极暄融候莫穷，不为膏泽却为风。
气蒸人腹成中热，尘入花心作病虫。
欲望好峰迷远目，正浓韶景失晴空。
飘然终日俄收怒，归送旌旗撼晚红。

我尝轻归辕，一息快心目。
亭桥跨幽涧，庑砌森怪竹。
榜句多老词，襟风不韵俗。
开卷味加永，照泉清可掬。
先秋固爽垲，大夏失烦燠。
乐哉于道外，视此乐岂足。

吾闻上下泉，终与江海会。
高哉庐阜间，出处濂溪派。
清深远城市，洁浄去尘埃。
毫发难遁形，鬼神缩妖怪。
对临开轩窗，胜绝甚图绘。
固无风波虞，但觉耳目快。
琴樽日左右，一堂不为泰。
经史日枕藉，一室不为隘。
有莼足以羹，有鱼足以鲙。
饮啜其乐真，静正于俗迈。
主人心渊然，澄彻一内外。
本源孕清德，游咏吐嘉话。
何当结良朋，讲习取诸兑。

武阳夏侯氏，参立鼎峙足。
秉钧相三朝，仗钺帅全蜀。
茅土当时荣，照焕人耳目。
事业申意气，遗像俨壁屋。

剑州古要害，重门扼开阖。
堤防两川地，喉吭此呀呷。
在昔御狂寇，如朽施巨拉。
时平付良守，一与公论合。
政成治东圃，于焉解宾榻。
予方锦官去，邀我置壶榼。
纵步车马休，举目苍翠匝。
摅怀谈笑喧，倾车潺湲杂。
不春亦芳菲，匪风自萧飒。
主宾饮兴豪，量海川酒纳。
贰车台中旧，题诗谓予盍。
默默极佳处，兹俗何以答。

装怀成倥偬，从事愧风流。
且榷征门利，甘同倚市羞。
摇心随使旆，极目望仙舟。
青玉灵坛远，终朝接上游。

举目皆仙迹，斋心远俗流。
江山入诗助，蘋藻为神羞。
去矣登危峤，归仍泛稳舟。
何劳叹萧索，无惜话真游。

澄江抵练长，极目路苍茫。
烟芷差差绿，风荷柄柄香。
西流终古恨，南浦镇时忙。
拟待传辞意，离人在楚乡。

只应登雪峤，疑是有丹梯。
雨后千山秀，风前一笛嘶。
平时空执弭，乐土不鸣鼙。
目断依莲客，君东我自西。

棣萼遥南国，苏萱种北堂。
雪音何处断，风翼自回翔。
送目吴天阔，传辞楚水长。
通宵识归路，惟梦到吾乡。

有虎竞磨牙，逢人事攫拏。
夜声闻别坞，晓迹印平沙。
迫路奔惊犬，藏林噪乱鸦。
过舟无可奈，极目是蒹葭。

生涯罾一架，深浦势并兼。
张目因知密，游鳞不漏纤。
急收防力跳，轻语怕惊潜。
持去全家乐，盈盘鲙缕甜。

向晚立汀沙，人闲目更赊。
林踈僧屋露，风转客帆斜。
幽白孤飞鸟，横红数抹霞。
渔翁偶相问，怜我宦天涯。

歌阕散雕筵，膺舟是谪仙。
秦亭临断岸，楚水浸遥天。
魏阙瞻湖上，长安指日边。
彩旍随目远，一向立风前。

浃恩颁汉检，沿牒别熊川。
免作徒劳叹，聊为从事贤。
贮文囊制锦，赞画幕依莲。
志尚心非石，标仪骨是仙。
赠言惊去矣，携手觉凄然。
远目浑疑断，离肠已似煎。
马嘶枫叶道，人醉菊花天。
到日成优绩，宸纶伫九迁。

东南杭与越，形势夹长川。
地占一方秀，天生万象全。
两城俱卓尔，列郡岂加焉。
异世称无间，同时较有偏。
厥民如贵简，彼国实居先。
大海收淮渎，群山冠幅员。
古人踪欲见，游客目先穿。
况自醇风俗，从来省朴鞭。
有年人既庶，乐教志弥坚。
每得前朝事，尝由众口传。
土疆归阙下，州宇辟湖边。
未苦秦来幸，先经霸擅权。
有贤思避世，择地效高眠。
盘屈稽山势，嵯峨玉笥巅。
茂林侵碧汉，修竹挂青烟。
东浙潮声近，西陵草色鲜。
四明登陆显，五泄夹溪沿。
渔浦从舟楫，仙居远市廛。
山青难入画，花灼正如燃。
石伞阴遮径，松潭韵写弦。
千峰云叆叇，双涧水潺湲。
灵迹曾游处，清风可坐延。
龟浮山出浪，龙去井迷年。
泉涌寻源出，萝繁附木缠。
屏危开石上，星摘射岩前。
仙髻传今古，峰形露丑妍。
法华初赐号，释子已超禅。
一感因人异，群言可理诠。
遍随高下赏，潜解利名牵。
民室常盈目，城闉异及肩。
通幽云底路，朝接洞中天。
必有千年隐，都忘万事煎。
严园烟水乱，樊榭柳花颠。
圣阁迎仙母，湖楼望彩船。
越台凌缥缈，溪女鬭婵娟。
野景诚无限，游人岂独专。
清虚宫刹古，恍惚岁时迁。
宝相灵犹验，云门瑞复还。
尘埃笼古壁，章句列前贤。
醮礼因勤甚，龙宫尚俨然。
鱼池乖本意，僧罟触轻涟。
凿石成金像，营庵对玉莲。
瑰奇天桂室，潇洒宝林篇。
历历森豪俊，昭昭著简编。
兰亭真翰笔，桃谷旧神仙。
想像人堪慕，凄凉物足怜。
公卿夸道路，父子遁林泉。
废宅仙宫立，还乡世事捐。
嗟时徒役役，味道益乾乾。
种墓藏山穴，耸祠阚水壖。
方干栖逸地，祖贯起英躔。
相隐今遗迹，侯封昔见旜。
锦衣渐我得，车帐为民褰。
臣力难堪矣，君仁未舍旃。
挺身徒尽瘁，报德乏微涓。
所向知师古，干时愧学圆。
玑衡中切冒，条教外颁宣。
每慕黄居颍，曾卑隗相燕。
有为怀黾勉，无术可收甄。
得请乡邦便，躬祠祖垅虔。
耕桑初劝谕，饥疫偶成连。
赈发无深惠，疲劳获少痊。
阖封方富稔，载路息迍邅。
近幸同年代，前符昔日缘。
一麾来镇抚，千骑为盘旋。
弊政因民革，烦文到日蠲。
恩随和气浃，令比置邮遄。
美誉皆腾实，清香已胜膻。
善良陶静化，奸猾洗前愆。
吏畏输心鉴，民深入善渊。
课书人第一，轺召里逾千。
身起侯藩政，班趋秘殿联。
谋猷光帝座，议论溢经筵。
道合风云会，功高玉石镌。
正宜裨日月，未可问园田。
士论逾时望，人心曷月湔。
声名加显显，歌颂转翾翾。
预喜明贤遇，须知直道便。
中宸深有眷，外补实难铨。
行为山阴老，聊收一大钱。

东南杭与越，形势夹长川。
地占一方秀，天生万象全。
两城俱卓尔，列郡岂加焉。
异世称无间，同时较有偏。
厥民如贵简，彼国实居先。
大海收淮渎，群山冠幅员。
古人踪欲见，游客目先穿。
况自醇风俗，从来省朴鞭。
有年人既庶，乐教志弥坚。
每得前朝事，尝由众口传。
土疆归阙下，州宇辟湖边。
未苦秦来幸，先经霸擅权。
有贤思避世，择地效高眠。
盘屈稽山势，嵯峨玉笥巅。
茂林侵碧汉，修竹挂青烟。
东浙潮声近，西陵草色鲜。
四明登陆显，五泄夹溪沿。
渔浦从舟楫，仙居远市廛。
山青难入画，花灼正如燃。
石伞阴遮径，松潭韵写弦。
千峰云叆叇，双涧水潺湲。
灵迹曾游处，清风可坐延。
龟浮山出浪，龙去井迷年。
泉涌寻源出，萝繁附木缠。
屏危开石上，星摘射岩前。
仙髻传今古，峰形露丑妍。
法华初赐号，释子已超禅。
一感因人异，群言可理诠。
遍随高下赏，潜解利名牵。
民室常盈目，城闉异及肩。
通幽云底路，朝接洞中天。
必有千年隐，都忘万事煎。
严园烟水乱，樊榭柳花颠。
圣阁迎仙母，湖楼望彩船。
越台凌缥缈，溪女鬭婵娟。
野景诚无限，游人岂独专。
清虚宫刹古，恍惚岁时迁。
宝相灵犹验，云门瑞复还。
尘埃笼古壁，章句列前贤。
醮礼因勤甚，龙宫尚俨然。
鱼池乖本意，僧罟触轻涟。
凿石成金像，营庵对玉莲。
瑰奇天桂室，潇洒宝林篇。
历历森豪俊，昭昭著简编。
兰亭真翰笔，桃谷旧神仙。
想像人堪慕，凄凉物足怜。
公卿夸道路，父子遁林泉。
废宅仙宫立，还乡世事捐。
嗟时徒役役，味道益乾乾。
种墓藏山穴，耸祠阚水壖。
方干栖逸地，祖贯起英躔。
相隐今遗迹，侯封昔见旜。
锦衣渐我得，车帐为民褰。
臣力难堪矣，君仁未舍旃。
挺身徒尽瘁，报德乏微涓。
所向知师古，干时愧学圆。
玑衡中切冒，条教外颁宣。
每慕黄居颍，曾卑隗相燕。
有为怀黾勉，无术可收甄。
得请乡邦便，躬祠祖垅虔。
耕桑初劝谕，饥疫偶成连。
赈发无深惠，疲劳获少痊。
阖封方富稔，载路息迍邅。
近幸同年代，前符昔日缘。
一麾来镇抚，千骑为盘旋。
弊政因民革，烦文到日蠲。
恩随和气浃，令比置邮遄。
美誉皆腾实，清香已胜膻。
善良陶静化，奸猾洗前愆。
吏畏输心鉴，民深入善渊。
课书人第一，轺召里逾千。
身起侯藩政，班趋秘殿联。
谋猷光帝座，议论溢经筵。
道合风云会，功高玉石镌。
正宜裨日月，未可问园田。
士论逾时望，人心曷月湔。
声名加显显，歌颂转翾翾。
预喜明贤遇，须知直道便。
中宸深有眷，外补实难铨。
行为山阴老，聊收一大钱。

獐狎猿驯遂性情，恍然疑不是丹青。
岂忧夜猎林中去，只欠秋吟月下听。
举目便同临涧谷，此身全恐寄郊坰。
山容野态穷微妙，造化争功六幅屏。

二十四日立春节，六七千里孤舟行。
呼儿倒酒迎春醉，忽尔持诗属我赓。
海上去年宾燕乐，江头今岁客心情。
兴来极目寻春色，岸柳汀芜绿未成。

勇退如公世少俦，乐天知命富春秋。
峩峩去得寒宫桂，泛泛归乘雪水舟。
举目烟霞中有趣，无心轩冕外何求。
引高应笑朝闺客，白首龙钟未肯休。

远如千里志还同，目断云天未易穷。
勉强一麾吴国分，雍容五马浙江东。
泉源自古流丹井，桂子还逢下月宫。
尽占神仙真乐地，轩裳何敢羡三公。

岁月如流不用嗟，盛衰前定岂曾差。
自怜览照头浑雪，犹喜观书目未花。
竺岭两曾逢落桂，龙山三见撷新茶。
春元便欲休官去，谁顾杭州十万家。

好山深处静开轩，目送孤云手弄泉。
枕石堂无金玉富，濯缨家有子孙贤。
初寻旧隐逢三伏，已发新吟仅百篇。
闻说夜分烦暑散，凉飚浑似素秋天。

秋霁涛江气象宽，龙山亭耸凭云端。
老僧欲快吾心目，旋剪当轩竹数竿。

立马江头一黯销，晓光浮动十分潮。
西陵送目仙舟去，铙鼓旌麾迤逦遥。

到日参徒耳目新，桃花一笑已中春。
吾今告老还家近，亦作柯峰自在人。

亭上秋登远目明，灈缨诚不是虚名。
晴波一片如铺练，浮石江心彻底清。

瞿昙瞬目，迦叶破颜。
山僧闻得，咬定牙关。

八月十五，月圆当户。
夜半正明，天晓不露。
取个眼兮耳必聋，舍个耳兮目必瞽。
君不见老长沙弄爪牙，一踏踏倒小释迦。
将谓是个老大虫，元来却是一只虎。

这老秃，无面目。
不具些子慈悲，却有十分恶毒。
喜亦不可近，怒尤不可触。
我昔被渠禁害，逼得顽蛇生足。
以至今日烧一炷香谩礼三拜，要且笑不成笑哭不成哭。
此冤此恨若为伸，唵部临唵齿临。

曲中直，直中曲。
有增减，无数目。
等闲放在暗窗前，冷地令人看不足。

天上星，地下木。
见便见，休□速。
老瞿昙，空捏目。
三七日，心返复。
从此拏空便脱空，天上人间遍流毒。
带累儿孙直至今，医得耳聋成瞎秃。
鄮峰虽与同路行，却不与他同处宿。

劫灰飞尽见灵踪，突兀凌霄对五峰。
意在目前谁共委，相同扶起旧家风。

分明指出与人看，多少禅和被热瞒。
举目只知看雨势，不知秋水没栏干。

居士门高几万寻，曾聆一语警肓喑。
谁知千里同风事，历历分明在目今。

昭昭灵灵是何物，非物非心亦非佛。
五湖云衲竞头参，空把光阴恣埋没。
我游江湖三十有四年，饱饭之余，一味闲打眠。
子今迢迢苦寻讨，不知寻讨何慕焉。
问吾道，今年大熟收成早。
问吾禅，秋林噪晚声喧喧。
抖擞屎肠都说了，莫将一字归去容易空流传。
斯言写就相违别，目断家山云叠叠。
我亦欲归归不得，千里万里一条铁。

无德可崇，无善可从。
近之不吉，远之必凶。
傲慢释迦文，说甚临济宗。
谁知目视凌霄外，意在庐山五老峰。

失脚溪桥两眼枯，错将鱼目作明珠。
直饶尘尽光生也，照破山河梦见无。

邻家船上小姑儿，相问如何是别离。
双堕髻，一弯眉，爱看红鳞比目鱼。

交情世岂乏，道合古所难。
自我得此友，清芬袭芝兰。
苦语时见箴，微言获同参。
相从仁义林，超出名利关。
此乐未渠央，忽告整征骖。
索居可柰何，使我喟且叹。
至危者人心，易汩惟善端。
苟无直谅友，戒谨空杅盘。
重来勿愆期，同盟有青山。
圣经如杲日，群目仰辉耀。
利欲滑其中，云雾隔清照。
正须澄心源，乃许窥道妙。
周程千载学，敬静两言要。
几微察毫芒，根本在奥窍。
持此当弦韦，迂矣君莫诮。

轻舸龙山头，木兰作双橹。
飘然裘司直，乘向南昌去。
问君鹓鸾中，脱身遽如许。
栖迟三十年，始得官掌故。
小须上上考，岂不登省户。
自言野心性，眯目九衢雾。
修竹岁云晚，萱草秋亦暮。
嗷嗷投林鸟，犹得反其哺。
江西父母邦，非复昔饶裕。
蛮烟一腥秽，乐岁且狼顾。
遗黎空杼轴，行旅窘刀布。
天门窈万里，可望不可吁。
君今佐元帅，精采系一路。
疮痍俟涤濯，画诺归佽助。
先声路人喜，高节懦夫慕。
遄当再前席，一正天子度。
白鸥没浩荡，苍鹘在指呼。
我亦南陔人，扁舟从此具。

定王百尺台，长安万里目。
昔人思亲心，山川讵能局。
于焉共登临，使我增感触。
微霜陨陔兰，悲风撼庭木。
银山在何许，白云但空谷。
搔首重徘徊，冥冥江树绿。

有崇南岳之五峰，倚天壁立云蒙鸿。
我尝振衣峰顶立，颇似吾乡好峰七。
七峰五峰小大虽不齐，气象峍兀实似之。
牛首峨峨峙双阙，蕉岭杨梅两奇绝。
南台林磵佛世界，百丈烟霞龙洞穴。
仙人冠剑端且凝，仙源万叠秋空横。
萦青缭白望不断，好似衡山山下看。
向来秀孕两宗工，文章节操为世雄。
百年山川久寂历，人物今有仙游翁。
翁才古干将，翁目岩下电。
千牛解剥刃有余，万象妍媸镜中现。
可持龙虎节，可运玉帐筹。
才高惊众世弗售，祗令遗爱留丹丘。
丹丘遗爱人人夸，经界宽租惠最多。
后皇嘉之锡异梦，使汝有子登巍科。
翁寿当万千，翁年才八十。
视昔殷大夫，仅乃十之一。
渭川出处付何心，独探玄关深更深。
舞鹤山前春色好，静对七峰长不老。

君家百尺楼，近在环堵室。
室处岂不佳，暑溽厌烦郁。
著脚蹑层梯，心眼便超轶。
好风天外来，佳月云端出。
清明湛空阔，洞视了孅悉。
岂徒快登临，抑可验学术。
大哉天地心，昭然本如日。
世人庳且隘，动以私见窒。
未能脱尘凡，底处识微密。
羡君有斯楼，发以静春笔。
知崇与礼卑，二义贯于一。
独理要高明，履道贵平实。
庶几足目俱，不但窥髣髴。
工夫妙方寸，岂假身外物。
此境未昭融，此屋空突兀。
君看希圣徒，陋巷暗蓬荜。

皇皇造化钧，橐籥生万汇。
林林满穹壤，异体实同气。
痛痒本相关，彼己当一视。
矧惟守令职，休戚我焉寄。
盍推若保心，眷焉抚孩稚。
横目事征求，往往学顽痹。
床剥肤已侵，鹰击毛尽挚。
但期己丰腴，皇恤彼憔悴。
近来二十年，贪风日滋炽。
蒲萄得凉州，西园哄成市。
环詹郡邑间，太半皆污吏。
民穷盗乃起，原野厌枯胔。
哀哉罹祸徒，念之辄挥涕。
天地忽开张，清飙扫氛曀。
我乃于此时，拥旄忝为帅。
顾惭老儒生，蹇拙乏长技。
同官为僚友，努力图共济。
惟闽古大都，星罗邑十二。
岂无良大夫，与我同厥志。
要如羔羊直，委蛇自无愧。
勿为硕鼠贪，踯躅乃多畏。
上方明黜陟，我亦公举刺。
民言即丰碑，令问疾邮置。
黄堂一卮酒，殷勤抒至意。
慎勿多酌余，忧心正如醉。

皇家卜世过周唐，天启真人应运翔。
抱日预占恭邸梦，飞龙曾报皖山祥。
翠云影外来金母，红{霿目=口}香中拥玉皇。
乐府贱工无以祝，愿将金鉴代珠囊。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

我曾寄径城南州，果杏纂纂香浮浮。
云开千仞雪山白，月照万古沧江流。
我时未得江山意，但爱高明甲西州。
十年重来是邪非，独觉真意烂不收。
虞侯著堂发幽闷，岂但清与耳目谋。
川流衮衮来不断，云物亹亹生无休。
既从静寿识至乐，复于叹逝希前修。
游人翕翕满江头，随所适处心悠悠。
童子长佩搴江蓠，女儿缝裙学石榴。
没人扬波白鱼跃，舟子竞渡苍龙摎。
田翁野妇看儿戏，咏归山暝风作秋。
固亦有志感时节，欲起湘累问灵修。
人人得处自深浅，江山于尔无显幽。
堂上主宾亦复尔，各各会意风泠飕。
宇宙无穷本如此，我亦皓然希天游。

分部设将漕，黈旒寄聪明。
直须撼山岳，亡但采畸赢。
而况江以东，襟淮翼吴荆。
民力九十空，所恃人为城。
南宫辍望郎，方输饷连营。
荧煌鹊锦袍，明日趋遐征。
阳春脚未到，淑气先流鶑。
向来嵇中散，仅试薶九京。
阿兄亦未究，有书今在楹。
驱车踏前轨，若木以为程。
千里隔香案，洗目观澄清。

河南富贵花，人与谱姓氏。
惟兹三秀者，不谱亦名世。
肖形草木均，出处哲人似。
无然而致之，朝菌何异此。
广陵张氏庐，厥应繄孝祀。
新丰李兴茔，修柯媲白紫。
意诚物皆诚，人瑞草亦瑞。
萧条羌水濒，五子服丧礼。
松壑侑夕悲，竹窗湔晓泪。
根基由内心，朴实无甃砌。
一朝垩室左，五色芝薿薿。
乃知宇宙间，何处非实理。
诚神本同机，应感不失俪。
充周遍范围，存养司诸己。
是心一息妄，目接犹虚伪。
若曰信禨祥，我亦为祝史。

春风挽征衣，淑景荐笾实。
山中之奇观，变态纷襞积。
或划然以舒，或蒙然以密。
或妩如修眉，或突如巨迹。
或鸷鸟将搏，或游龙偕出。
一目百奇怪，随景发诗癖。
江山昔岂无，万古阅闲寂。
而独陈于今，涸我风月笔。
便如遗俗士，高卧天一壁。
人知匪自献，不知亦奚恤。

篮舆陟险隘，兀兀不停辙。
主人眩头目，仆夫困唇舌。
前疑树梢拂，后虑崖石擦。
方呼左畔跷，复叫右竿捺。
避碍牢挂肘，冲泥轻下脚。
或荆棘兜挂，或屋檐拐抹。
或踏高直上，或照下稳踏。
斯须有不审，偾舆在目睫。
深渊固可畏，平地尤险绝。
作诗告仆夫，审诸秋毫末。
识察既晓然，力行谨无忽。

篮舆陟险隘，兀兀不停辙。
主人眩头目，仆夫困唇舌。
前疑树梢拂，后虑崖石擦。
方呼左畔跷，复叫右竿捺。
避碍牢挂肘，冲泥轻下脚。
或荆棘兜挂，或屋檐拐抹。
或踏高直上，或照下稳踏。
斯须有不审，偾舆在目睫。
深渊固可畏，平地尤险绝。
作诗告仆夫，审诸秋毫末。
识察既晓然，力行谨无忽。

我行半天下，梦不到南谷。
健读诸老诗，划见真面目。

轻飔濯袢暑，清与耳目谋。
江山新容态，真意烂不收。
榜人以戒余，将事东郊游。
川后且静波，冯夷亦安流。
联镳载群彦，骈筵驾方舟。
月中乱平渺，高舂尚夷犹。
俯瞰大江横，仰看苍云浮。
滔滔去不息，亹亹生无休。
俯仰三太息，发我心悠悠。
未省昔之人，曾有此乐不。
团团转兰枻，突见龙棹头。
哄然两敌国，蒿矢迅不留。
所争何为者，对面如仇雠。
少须游人散，天暝风泠飕。
清兴浩无极，洗盏更劝酬。

天高山围坐，露下月满楼。
其间倚阑人，古今入双眸。
戒哉后时懊，迨此先民忧。
匪缘冀求鱼，惧易或丧牛。
瞬息起万夫，朝暮食千头。
金汤蔽遮地，我岂为一州。
余力事层观，翚飞半空浮。
帘开六合晓，杯纳万顷秋。
灯火背城市，烟霖俯林洲。
遐睎到冥鸿，吟思追驯鸥。
寄声鹤山我，夺目珊瑚钩。
因思去年夏，狂魂昼群游。
婪酣饱溪壑，磊砢丰渠酋。
诸公正错愕，如筑于道谋。
微君且柔之，尚保国邑不。
岌嶪变怗妥，嚬呻起懽讴。
宜恢奇杰观，快此夷怿酬。
独忧解成缓，万古同一流。
君毋观上游，观上增叹愁。
南有壶聚{木橐}，西有耕锄耰。
北有不庭方，东有不宁侯。
君看此风景，便谓无事休。
天心果何如，年运不我留。
相期懋明德，事业贯显幽。

英英蓬省郎，表表秋官属。
剑佩行青霄，扬且鬓双绿。
掉头不肯住，去作新安牧。
班班莱氏衣，粲粲学子服。
归来拜郎罢，堂前问凉燠。
新从天上来，犹带书传馥。
问汝得人谁，袖有两图轴。
骊龙挟风雨，闪电注两目。
甲累独何术，能使同豭鹜。
三十六修鳞，群鲰荡相逐。
亦有曳其轮，中行而独复。
君家名父子，厥理探已熟。
人生宇宙间，亦在适所欲。
义精无非事，虑澹不翅足。
愿明消息几，颐神以养福。
迟子宽我忧，书来寄陆续。

严精伐鼓趋晨鸡，龙媒戒仗喑无嘶。
宰臣奏事左墄降，史臣曳履东阶跻。
永康太守臣申之，上殿音吐干虹蜺。
曰臣前领大农簿，试郡得请今当西。
鞑人求通反其使，金人匿壮招吾携。
勿言残金继前好，将贰鞑靼摇青齐。
时将有反事有间，玩岁愒日忧噬脐。
皇帝瞿然曰是是，伸颐颔首天听低。
贴黄更请磔叛将，褒恤死事不可稽。
陛下亦闻西事否，昔号险阻今多蹊。
散关皂郊已平地，白环黄牛犹溃堤。
分台列阃越秦视，体统涣散人情睽。
上云私意误大事，谆谆切切重提撕。
申之又言故臣丙，昔尝有德于坤倪。
上顾指臣曰安丙，申之顿首如含凄。
纷纷交情异生死，独此推本祛群迷。
臣时张拱立帝傍，螭头恨无千赫蹄。
为王留行力不足，戴目处此羞梁鹈。
宫无小大莫非事，勇为天子绥群黎。
天如有意听臣归，问天重乞青玻瓈。

文华灭质甚尘土，物欲戕生剧豺虎。
三年挂舌坐林皋，日月往来云散聚。
夫容自与诗肠谋，虽无颜色媚涂陬。
梦随春草撩客儿，手抉云锦分潮州。
平生耻作山鸡照，对此忘其为不肖。
为华破戒哦七字，殆似五噫发梁耀。
李君不为揜覆之，唤取奚锦披封泥。
缫车引出万丝绪，衣被山谷春无辉。
山中华木迭宾送，人把荣枯同幻梦。
卧看夫容生未生，满目天机供日用。

𫓩金伐鼓催行舟，拦街祖帐云如稠。
祥刑使者入奏事，诏书趣发不可留。
居人争门挽衣住，行人十步九回顾。
公言为汝五年留，便是数旬终一去。
居人向前为公语，情知不是留公处。
一春风雨寒凄凄，牛羊满地鸿酸嘶。
乾坤尔阔无处著，惟有此地恬不知。
桑麻鸡犬桃谿曲，身住主家数椽屋。
卧听前江风雨声，自嗟身是如天福。
公今归去作大官，连云广厦千万间。
我时岂不被公赐，天高卒卒难为攀。
吾侪小人腹，不惮再公祝。
公今揽辔行原隰，泽地相临看不足。
明朝归坐京师宅，深院重门壅休戚。
愿公莫为一身惜，须念同胞头戢戢。
春风湔泪情转恻，道旁过者声唶唶。
我时困卧五谿东，十日八九阴蒙蒙。
有来道前事，耳目为惺愡。
更将百壶扶醉胆，喜余鼻息陵烟虹。
欲输一言不能措，以公所闻还赠公。

考功记竹洲，所业在淇奥。
谓学与自修，此何取于竹。
士龙来谂余，试请言其目。
天地之大端，松篁受命独。
阴阳迭盈虚，表里更见伏。
厥象肖坎离，厥理寓姤复。
榆杏柞与檀，四序所宜木。
此独贯四时，不受寒暑触。
示人人不察，但识霜更绿。
谁能淇之上，兴寓三反复。
形气互发明，显微相贯属。
嗟余粗知方，倚枝看不足。
安得两洪君，试同烟露宿。

夬终伏剥果，畜极逢天衢。
否泰反其类，艮止与动俱。
此道固晓然，人情不同趋。
两目自安障，狂童为子都。
羁金络明月，骐骥旆疲驽。
静观若有得，知非降才殊。
但伤此道违，独行尝寡徒。
解后知我者，聊足以自娱。

岁行析木予去国，鹑尾之年才返室。
东西南北著此身，水陆二千三百日。
或云子非善谋身，幸生斯世同斯人。
胡为嘐嘐苦自好，轻辞富贵重绝贫。
五谿之滨有何好，兀坐六年不知老。
夔门待汝有何恶，要把山林易旌纛。
予闻其言心自语，吾非斯人而谁与。
独嗟行止各有时，龙蛰鸿归亦其所。
洋州拔将鸠余民，仰空待救人不闻。
黎州边丁戍内郡，空养赤子防西门。
绵州近阸剑龙路，列雉惊奔渠不顾。
叙州平蛮亦良苦，卒以忧劳弃予去。
见危授命理之常，苟得死所庸何伤。
所忧人己两无益，燕蝠晨暝徒皇皇。
鹤山之颠一亩宫，我名吾亭日愿丰。
只祈天心速悔祸，雨禾雨麦苏民穷。
有粮饷士可卫民，有民给耕可供军。
民相资护关塞，又须监牧长得人。
规摹便立久安势，不作目前苟偷计。
弟兄归与里父师，长对春风赋常棣。

气质纷不齐，四海无似人。
藉令貌相近，气有醇不醇。
善观人品者，仪观与机神。
正邪眸子见，善恶眉间分。
且如若与虎，二人自非伦。
而俱类孔子，俗眼何昏昏。
古人有梦遇，便知为良臣。
又能记眉目，晓然得其真。
此须以神会，难与浅者论。
王生归为我，试语司寇君。
此理充得去，三代同此民。

冬十有二月，期三百六旬。
高怀局宇宙，良会惜参辰。
乘兴访安道，扣窗呼孔宾。
袭人薰蕙若，夺目烂犀珍。
风景干吟笔，林花眩醉裀。
溪山逢旧识，水竹乐闲人。
岁籥逡巡换，春炜次第新。
抚时嗟易失，涉道渺无因。
循物探天运，冥心观我身。
相期共无斁，不与迹同陈。

善识花人尽倚阑，不将荣悴等闲看。
繁华夺目春如醉，独肯怀人问考槃。

过尽一春花信风，鱼天鼓浪送蒙冲。
凤翰有目争先睹，牛角无人叹不逢。
选试谩称新汉使，作成端属旧春宗。
鹿鸣賸作中和曲，嶉送飞黄出蚁封。

上到青天更上头，好风满地水连畴。
云开玉斧河边戍，月照金牛峡外秋。
举目河山无尽藏，关心筹略最高楼。
辛夷花下乌塘曲，未许夫公忆旧游。

浮云{禾罢}䅉卷晴畴，一目天隅尽好秋。
路有醉人挑袯襫，边无嘶马趁兜鍪。
开张叶气凭弧矢，收拾丰年报冕旒。
小小经纶已如此，不应留滞古梁州。

芗林逗月剪玻瓈，要索人闲饮与诗。
不饮清风嗤我俗，无诗明月怨人亏。
少陵正念西营日，越石方驱北狄时。
满目忧端无处说，且将醉口谩期期。

满目忧端膏火煎，聊将膏卜验新年。
只祈五色云瑞世，不愿蚩尤旗亘天。

踈戆烦公刮目看，肯持谀语祝加餐。
千钧弩上机宁易，百尺竿头步转难。
事遇快时聊复忍，民当急处略须宽。
扫除荆棘栽梨枣，累璧重圭耐岁寒。

怕放红楼目，浮云断复连。
远看壶聚拓，近视室如县。
耿耿自许国，悠悠谁讯天。
天心那可识，拄颊看晴川。

深院帘旌昼掩门，海牛挂出好乾坤。
日烘花影涨春腻，风撼柳丝明醉痕。
极目翦来齐翠嶂，关心看不断青原。
明朝又逐文书去，且尽今宵极意论。

越州官吏出郊迎，骑从香舆舍妙明。
只把一诚将圣孝，尧眉舜目俨墙羹。

御香三日出斋庐，骑至城东下鉴湖。
弥望湖田连荡地，菱花面目半模糊。

满目亲朋似故乡，梦邪非梦梦何长。
春风坐上白云屦，玉鉴光中明月珰。
酒到湖山嫌逊避，话逢气类省称量。
谢家内集如斯否，一味诗书无别香。

山中兀兀不知年，但数前山{艹戾}火然。
人笑腰无金可佩，我忻胫与玉俱全。
圣贤面目昼三接，简册期程日九迁。
此事知心君有几，不妨相伴各童颠。

前年呼舫下玻瓈，突兀新楼闯目围。
雁影已随流水去，鹤归空感昔人非。
曩游历历梦中似，往事茫茫知者稀。
幸有季衡风味肖，何当倚槛语朝晖。

洪河相绵缠，嘉宅良可卜。
苍松荫长蹊，丛梅馥四屋。
过庭白水流，飞鸣漱寒玉。
游目俯灵景，抱杖委繁俗。
长吟畅幽怀，理琴展清曲。
岂不企凌厉，而乃伤局促。
吉士抗遐踪，幽幽聚灵族。

问讯杨夫子，经年客异乡。
南浮湘水远，西望楚天长。
五岭梅花发，孤城草色荒。
白云遥满目，曷久住炎方。

举目看来皆画屏，只因栏槛接苍冥。
江湖二水一船白，吴越两山相对青。
云北云南何处没，潮生潮落几时停。
西偏不被斜阳碍，直见家山与洞庭。

一亭平倚此山巅，展尽郊原极目天。
高下楼台微带雨，参差树木远含烟。
品题物象诗联轴，管领江山酒满船。
官冗不妨登览兴，尘襟到此自翛然。

阁凭嵬构敞轩扃，一望尘凡目暂醒。
岩嶂远供千叠翠，松篁还耸四时青。
登临雅爱恣吟笔，图画尤宜作座屏。
我欲从君游未得，壮心方欲翥南溟。

虬髯起兮龙翔，耀兵威兮八方。
法羽林兮严禁卫，握钩陈兮扫欃枪。
视诸将兮哙等伍，咨旧臣兮忠且武。
耸万目兮矩矱，卫九重兮心膂。
维东南兮都会，辱吾王兮镇抚。
畅威惠兮千载，隤福祥兮兹土。
瞻衮服兮煌煌，荐蕙肴兮葵觞。
匪震慑兮罗池，亶爱思兮桐乡。
王之泽兮流后裔，更累叶兮奋忠义。
孰旌表兮陪庙祀，显一门厉斯世。

高楼何岧嶤，一柱西北隅。
横当子午道，峻直参井墟。
曲琼卷飞霞，俨俨仙人居。
上通三重阶，下荫十二衢。
傍楼玉箫女，织翠纷华裾。
仙人顾之笑，授以青琅书。
溯言欲从之，媒拙而理疏。
丹梯目成久，须凭大垂手。

天地大庐舍，谁使渠滔滔。
拟如原卜居，卷屋皆波涛。
又思囚山赋，匪虎吾狴牢。
独惟安乐窝，邵子差雄豪。
驾言欲问津，蔽吾以蓬蒿。
颇思振衣起，浊酒且自陶。
一生任运耳，目送冥鸿高。

卧病连三月，起来几半人。
腕柔妨草圣，目眩隔花神。
颓魄岂常望，残芳不再晨。
徘徊盼庭树，犹喜小阳春。

忆昨薰风会面时，犹龙老子亶冲夷。
忠文晚节三年过，上相生辰十日迟。
内景两篇时点检，中庸一卷晓行持。
朝来泮水鸮音好，目注西山拟寿时。

路绕羊肠蹑屐跻，万山金碧总堪题。
举头日月中天近，极目乾坤五岳低。
自笑盐车骐骥厄，谁怜枳棘凤凰栖。
欲投古寺禅房宿，喜见僧归落日西。

明月峩进贤，飞霞粲朝服。
归着莱氏斑，堂前问凉燠。
肘旁一印悬，字刻新安牧。
清时宝静恬，颓俗迷返复。
而君膝上传，賸此名节馥。
頳鲤跃天池，群鲰荡相逐。
中廼有一鳞，不洄亦不洑。
骊龙雷电威，闪光注两目。
未知豢者谁，欲使同豭鹜。
君家此二图，厥理探已熟。
翩然九门去，饫尔万家福。
风移户赋稠，雨足山苗彧。
一将兰芸香，尽洗筒缿牍。
手别阻齐房，心期属帆轴。
昔闻孔敬康，埋采彼深谷。
迟君膏觐车，后乘载幽独。

人统开璿历，台符焕紫躔。
数如环复始，天与寿无边。
麟阁精神异，龙舆宠数专。
先朝称旧弼，潞国最长年。
辽币犹增遣，河流未肯旋。
争如今日盛，独致太平全。
青社归传檄，阴山息控弦。
堤成江势却，疆辟稻畦连。
燮理功何钜，勤劳意自便。
寒分编户粟，雪赐羽林钱。
吉日登符宝，中天敞栋梴。
九重申骏命，一德共蝉联。
吾道今隆矣，人文益粲然。
来归褒衍圣，访后续伊川。
美绩随时现，神谋应物圆。
基扶周鼎晏，色补舜衣妍。
独立观昭旷，中持斡化权。
通融文共武，销压党兼偏。
位乃昭文右，功惟尚父先。
福流寰海遍，谦守此心坚。
卦象黄裳繇，诗家绿竹篇。
流传皆琬琰，赓颂几歌弦。
峻极千龄际，中和二日前。
沙堤春骀荡，凤沼晓澄鲜。
绮席纷才俊，瑶台映列仙。
一经韦继汉，百两姞归燕。
贱子叨卑钥，清晨染贺笺。
所惭恩似海，安得笔如椽。
举目看霖润，褆身拟化甄。
愿同松与石，洁操在平泉。

清晨步上金鸡岭，极目漫山茧{木桼}花。
雪蕊琼丝亦堪赏，樵童蚕妇伐归家。

投老如僧不出家，羸躯无奈病相加。
头旋似倚当风柳，目眩如看隔雾花。
高束诗书参素问，尽抛琴剑学丹砂。
旧时载酒今怀药，解识扬雄独有巴。

四顾云山满目前，却从此地得牛眠。
问君此计何为早，且住人间五百年。

古台曾说少年游，弹指惊嗟岁月流。
山似三神浮碧海，城如一虎卧崇丘。
凤凰去后遗陈迹，白鹭来时认旧洲。
但得风寒无罅隙，江河举目不须愁。

鹫岭拈花，少林得髓。
病痛一般，脉息有异。
脉得着目前见鬼，脉不着死而不吊。

南山云，北山雨。
毗卢楼阁，豁开门户。
花簇簇，锦簇簇。
弥勒大士，倾肠倒腹。
百城风月，目前领话，人畜草芥。
一时知有不知有，毗目仙人执善财手。

南山云，北山雨。
毗卢楼阁，豁开门户。
花簇簇，锦簇簇。
弥勒大士，倾肠倒腹。
百城风月，目前领话，人畜草芥。
一时知有不知有，毗目仙人执善财手。

目前来往竞纷纷，那个师僧有脑门。
坐热铁床吞热铁，石头南岳下儿孙。

坐，茂林修竹，高节虚心满目。
个个尽是儿孙，香严口哑舌秃。

秋气重阳故故深，临栏极目一披襟。
紫萸黄菊常年事，冷雨凄风此日心。
节物将迎人易老，尘埃追逐我难任。
笑驱万虑归何有，独自低头课楚吟。

泉石相干兴味长，梦魂飞不到钱塘。
病来弘景难忘药，老去渊明不御觞。
旧馆溪山勤检校，新收风月懒平章。
读书事业依然在，一目犹惭不十行。

人情何待十分圆，满目金波已浩然。
明到杜陵头上发，寒侵郑老客中毡。
中秋未必似今夕，好景其如又隔年。
多谢望舒知此意，冰轮缓碾不加鞭。

青城山老人，服椒得妙诀。
年过九十余，貌不类期耋。
再拜而请之，忻然为我说。
蜀椒贰斤净，解盐六两洁。
糁盐慢火煮，煮透滚菊末。
初服十五圆，早晚不可辍。
每月渐渐增，累之至二百。
盐酒或盐汤，任君意所歠。
服及半年间，胸膈微觉塞。
每日退十圆，还至十五粒。
俟其无碍时，数复如前日。
常令气熏蒸，否则前功失。
饮食蔬果等，并无所忌节。
一年效即见，容颜顿悦泽。
目明而耳聪，须乌而发黑。
补肾轻腰身，固气益精血。
椒温盐亦温，菊性去烦热。
四旬方可服，服之幸毋忽。
逮至数十年，功与造化埒。
耐老更延年，不知几岁月。
嗜欲若能忘，其效尤卓绝。
我欲世人安，作歌故怛切。

理粲万象，孰妙孰徼。
卓彼南山，目游心讨。
露气澄澈，浄不容扫。
瑟瑟风松，剪剪烟筿。
甘梦未觉，一声晨鸟。
恐随宾送，岁月空老。
整冠危坐，抱膝自笑。
天际飞鸿，健翮矫矫。
一念既彻，何远不到。
我卷我书，岂其弗考。
万动纷起，万虑冥澡。
斯物之格，斯理之奥。
随寓随得，靡间昏晓。
云麓固夷，石壁非峭。
目在而察，炯炯独燎。
有临泰华，或视以渺。
山岂不崇，乃见之小。
扁亭者谁，有揭斯表。

理粲万象，孰妙孰徼。
卓彼南山，目游心讨。
露气澄澈，浄不容扫。
瑟瑟风松，剪剪烟筿。
甘梦未觉，一声晨鸟。
恐随宾送，岁月空老。
整冠危坐，抱膝自笑。
天际飞鸿，健翮矫矫。
一念既彻，何远不到。
我卷我书，岂其弗考。
万动纷起，万虑冥澡。
斯物之格，斯理之奥。
随寓随得，靡间昏晓。
云麓固夷，石壁非峭。
目在而察，炯炯独燎。
有临泰华，或视以渺。
山岂不崇，乃见之小。
扁亭者谁，有揭斯表。

陋质百不能，补败倚师友。
东里丈人行，幸忝巾屦后。
君诗如秋霁，峭绝森碧岫。
又如万古壑，潺湲泻寒溜。
一手转机轴，四顾无匹偶。
明窗一披读，张胆不论斗。
愿分有余光，屡夺自醉酒。
驽骀费剪拂，鞭策谁可久。
徂暑变新凉，一气分六九。
逼仄尘区间，蒸郁未改旧。
心逐林泉佳，病滋面目丑。
起来强力贫，宁敢继富有。

久矣闻水乐，邂逅作此游。
林立攒万石，曲迳穿深幽。
谽谺开古洞，下有清浅流。
惜哉非古乐，喷薄皆人谋。
流觞饮山绿，风鬓吹飕飕。
欲归兴未尽，携手湖上楼。
斜阳献万状，浩以百目收。
白鸟去复还，翩翩良自由。
我本山林人，对此多惭羞。
岁月不我与，宴闲其可偷。
便合作归计，老矣安所投。
世事皆漫尔，政恐空白头。

造物幻奇杰，立石环坚城。
拔地数千尺，变见百怪形。
两夫屹当关，左右排戈兵。
崛起万古雄，护此钟鼓声。
我来自尘寰，一见心目惊。
把酒对此奇，坐使世念轻。
明朝下山去，此石留吾膺。

东南富山水，杰气锺雁峰。
巨灵排屃赑，妙力开鸿蒙。
断崖据险绝，峭壁凌寒空。
分岑献万状，转盼无一同。
或叠如锦缬，或铸如青铜。
或前如舞凤，或却如飞鸿。
或伏如卧虎，或矫如游龙。
并如兄语弟，差如儿对翁。
锐如笔露颖，岐如剪开锋。
二湫分大小，二灵俨西东。
古语聊近似，天巧难形容。
我久埋世埃，幸此拔天风。
应接费耳目，磈磊罗心胸。
有僧本儒家，伴我追云踪。
攀跻不知劳，指引殊未穷。
胡然便语别，问之以涕从。
为渠游兴尽，生我归意浓。
出计无草草，回涂复匆匆。
还此未了缘，邂逅须有逢。

金飚荡天末，清泠聚兹花。
凛然傲且拒，霜天肩正差。
好事共一观，目眩五色霞。
但此慰寂寞，那复矜荣华。
谁无兰蕙姿，谁无桃杏葩。
秋边竟谁语，短瓶插交加。
但知爱风味，何必加齿牙。
未能输一醉，有兴浩无涯。

士有当世志，谁肯专诗名。
自古巧文字，与道关废兴。
倾座听君语，雄辨穷粗精。
目中无全牛，肯綮技未经。
胡为趁风月，候虫相与鸣。
静夜诵佳什，泠然如梦醒。
瘦语自腴泽，险句自稳平。
譬彼有源水，随流作幽清。
奇抱叹皓首，败屋挑寒灯。
天运岂其然，人力非所能。
我读渊明诗，悠悠千古情。
衔觞岂好饮，采菊非餐英。
何时共皋益，赓歌在虞庭。

滔滔随岫远，{氵亹}{氵亹}浸沙寒。
万古去不极，几人来此看。
放乎知有本，逝者若为难。
瞪目斜阳里，双鸥下碧澜。

占尽春光好，湖山一览余。
著身蓬岛里，纵目画屏如。
我计还知错，君谋定不疏。
它年同到此，卜筑莫踌躇。

性质孰无偏，工夫岂易镌。
人谁知此学，我独谓公贤。
耿耿存忧世，悠悠付逝川。
一经端有属，拭目看家传。

杖藜无事历危坡，一片清寒镜面磨。
极目尽时知水阔，置身高处见秋多。
此时不着登山屐，到处还成测海螺。
遥想高人闲物外，故应不与世同波。

毫端收尽九秋清，凡目容窥巨海惊。
别驾锦囊夸李贺，参军石鼎续弥明。
珠玑错落交辉映，金石铿锵迭奏成。
迷道愿君相指似，敢辞驽钝策孤征。

泛溪深处暮山晴，乍脱尘埃耳目醒。
水面浮天相与碧，波心浸月两争明。
浅流碍石滩滩急，曲岸铺沙渚渚清。
人静夜阑舟未舣，微吟顾影不胜情。

倦游愈觉世途艰，远矣淳风未易还。
车去出门多异辙，尘来眯目失前山。
差殊只在毫厘际，迷复都来反复间。
珍重先生相指似，忙中自有本来闲。

拥衾无事可相干，急报飞琼急起看。
推户已成千顷白，倚栏未觉十分寒。
三逢瑞景开心目，几费诗翁琢肾肝。
妙句鼎来方对客，共吟惊喜欲忘餐。

夕阳有意为人留，斜映寒江著小舟。
远目遥岑无限意，不须萧瑟赋悲秋。

风清露肃片云闲，耿耿寒光沐万山。
满目琼楼高着脚，岂知身复在人间。

花与诗人自目成，荷君持赠半寒灯。
悄然清梦江村里，忘却官身在宛陵。

颙颙万目望穹苍，连日雷车走阿香。
不用瓮中留蜥蜴，已闻野外舞商羊。
霶{雨/沱}施泽盈千浍，{禾罢}䅉收功可万箱。
令尹爱民天所相，三年境内乐穰穰。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

心之精明，不远伊迩。
胸中若正，了焉眸子。
举目有证，莫切于视。
孰名曰省，少目取义。
目当少时，湛湛精睟。
其光神全，其见专致。
老目为耆，则与少异。
非徒以目，而分老稚。
惟目如少，有可取譬。
实省在心，省当如是。
如开双明，洞见万类。
心难常存，省不可替。
心难常觉，省不可离。
心本善者，孰非纯懿。
心不善者，孰非私利。
省与不省，善恶关系。
省者如醒，不省如醉。
省者如寝，不省如寐。
省者如活，不省如毙。
果能自省，卓然奋励。
暗室不欺，屋漏不愧。
如目万象，无有掩蔽。
一不自省，冥然罔记。
外物交引，内无纷炽。
如目老昏，无非障翳。
二者相远，宜知敬忌。
聂君少年，有目可贵。
以省名轩，轩豁无滞。
惟道无穷，要在远诣。
惟言多穷，要履实地。
惟难有常，勉无失坠。

乾坤常简易，险阻知最精。
尧舜何艰难，难在知人明。
孔子每所患，因予犹改更。
险如彼山川，无如世人情。
明天而昧人，古人所讥评。
卓哉子陆子，高具双眼睛。
气貌才一顾，肺肝见如倾。
或但因传闻，能见人生平。
万象悉呈露，如揭日月行。
何畏乎功令，尧舜为法程。
所恶利口覆，孔子为权衡。
欲希象山翁，此目不可盲。
众欺恐寡信，多伪难皆诚。
虚受而实责，无容偏且轻。
张陈门下客，莫非天下英。
后至所居国，皆能居公卿。
济世才最急，泰道非徒亨。
下视瓮盎内，成雷聚蚊虻。
鸟须九霄鹏，鱼必东海鲸。
为己与为国，灼知在先生。

四世凡五公，贵盛古自昔。
于我如浮云，光前在仁宅。
仰观我絜斋，江汉濯之白。
下视世所羡，腰黄眼前赤。
度越此流辈，人何啻千百。
希舜鹿野居，介然有如石。
尝为耳目人，天子屡前席。
义难若是恝，命岂可终逆。
非如一小官，去就惟我适。
况当有道时，丘自不与易。
世方厄三空，实当有长策。
心肝奉至尊，忧劳敢云斁。
行矣金玉声，智勇全赵璧。

泉动涌联珠，泉静湛片玉。
渊源出以时，动静清可掬。
凭栏冰雪寒，敛衽毛发肃。
内以洗我心，外以刮我目。
偶离京尘来，对此歌不足。
咏归五六人，犹疑自沂浴。

客侈言告予，二月春烂如。
后过前不及，于今正丰腴。
况复晴暄久，行乐人联车。
时鸟啼葫芦，酤酒醉且呼。
游子偕游女，争先耀街衢。
被恼诉无处，半是颠狂徒。
昔人秉烛游，过时欲何娱。
恨公独抱病，与时不相扶。
容膝斗大室，呻吟何时苏。
奇花将衰谢，绿叶将扶疏。
闻鸟声辄善，能似五柳无。
予谓客所羡，眩于形色欤。
竞千红万紫，锦绣不足铺。
变千态万状，彩绘不可图。
无一非形色，乃生理绪余。
耳目不能思，心冥独荒芜。
形形色色者，根本何取诸。
藏用而显仁，显微元不殊。
徒见形色者，不识精在粗。
抑岂知造物，不知彼在吾。
中和万物育，皆备我不诬。
造物莫穷极，形色才斯须。
物既惟我造，何尝离须臾。
见即常自见，非二常与俱。
卧游不必动，遍游靡所拘。
不在行且疾，速至其神乎。
春工尽天巧，众妙何可誉。
病我一形色，千万曾不愈。
我室非斗大，宇宙此一庐。
徒以我视我，无怪为我吁。
徒以斗视室，宜谓局不舒。
或者病不乐，我乐人莫逾。
反是彼游人，非乐徒驰驱。
仅与蜂蝶辈，逐逐飞盈途。
二月虽将尽，吾即风舞雩。
客心犹未悟，笑我何其愚。

老火不知老，尚欲骄新秋。
金稚力未胜，如儿方唧啾。
稍养浩然气，终当凌斗牛。
巧夕乞巧者，稚儿辈可羞。
老拙眼尚明，却笑群目幽。
造物真大巧，容得智力不。
巧亦不自知，变化神鬼惊。
夏将烘炉铸，至秋成金城。
金城包宇宙，万宝藏难明。
今夕且对月，酌酒与子盟。
仁熟如美种，由我独善耕。
金声而玉振，秋乃集大成。

六月浑如九月清，霁天月色冷幽屏。
出门聊寄双远目，二十四凹峰转青。

诏书夜下日华门，辇路争看使者轩。
烽火三边尚勍敌，烟尘万里欠公言。
不须目睫忧多垒，好吐胸怀悟至尊。
富贵功名分中有，勿令仗马愧廷鹓。

前朝无蟹惟有诗，亦复无酒供一瓻。
今朝有蟹仍有酒，极目征帆更搔首。
古来乐事夸持螯，赤琼酿髓玄玉膏。
菊花吹英好时节，况是九日将登高。
旌旗半江笳鼓发，不作诗人淡生活。
待君浄洗沙漠尘，归趁看灯更奇绝。

周郎二十四年少，盖世功名随一燎。
亲提三万走曹瞒，不以敌勍恨兵少。
豫州失匕已胆折，一日目明惊二妙。
最怜黄盖不知名，吏士相从倚营啸。
阿奴火攻本无策，破竹自繇人不料。
贪降纳侮理固宜，泥淖华容几尽剿。
古来行师有绝地，毋乃重诒千古笑。
镞湛纵是差可认，鼎峙讵关谋所召。
二乔春锁何足言，从此天光遂分耀。
我闻汉贼久染指，奋毒摇牙噬江表。
八荒囊括岂复遗，一蹙吴宫已为沼。
当时乘胜下部骑，考地当居楚南徼。
蒙冲逆鬭须上流，揖寇那容越津要。
武昌霸基跬步耳，肯使国畿纷戟旐。
坡仙访古特寓意，横槊雄姿谁与吊。
故将异地眩疑辞，政恐因讹启讥诮。
沧浪六月卷晴雪，历历江山人物眇。
崩空乱石今几存，仿佛栖巢尚惊鸟。
夜深刁斗声四发，星斗满空群籁悄。
便须唤起紫绮裘，孤鹤南天楚江晓。

大帝开江左，谋臣守四方。
兴邦有乔木，遗爱尚甘棠。
日月扶声烈，山川诧郁苍。
中原知极目，应慨旧封疆。

指点神鸦送客樯，江山回首郁苍苍。
吴朝千载兴亡地，极目长淮恨更长。

去年紫塞两相望，公在齐安我武昌。
秋晏车箱访流马，夜深弧矢看天狼。
不辞目断传烽堠，尚忆螯持共酒觞。
今日区区话鹏鷃，图南应是叹榆枋。

欹枕目双炯，触屏肠九回。
玉虫迷眩雾，银鹿伴饥雷。
清梦虽惊隔，丹心未猝灰。
青萍聊把玩，尘匣为谁开。

朝随粥鼎蝉腹润，夜掩书帷鳏目眠。
无奈暑威侵病骨，起来搔首斗垂天。

早岁骊车拥汉关，忧心耿耿日凋颜。
秋成正望狼烽急，夜枕不禁鱼目鳏。
三仕古犹关喜愠，万金今不博安闲。
回思此日一尊酒，只合长居木雁间。

一叶西归老倦翁，高楼突兀记推蓬。
景随湓浦江山改，人与香山岁月同。
异世剖符传事比，出门合辙见诗工。
我来君去如鸿燕，休叹长安目力穷。

驿书传驿使，江蟹出江湄。
目早同虾睅，螯曾与虎持。
紫髯卸金甲，赤髓映琼肌。
正是清霜月，相从无厌时。

山居逾五旬，正以厌烦故。
谁持故人书，剥啄扣我户。
奁篚旅庭砌，缾罂列桯庑。
启缄读风檐，盈幅字如缕。
颇欲从简易，人事正如许。
厚意来远方，殷勤不容阻。
还欲混俗尘，又觉初志误。
笔研久荒秽，肩腕仍旅拒。
沈沈青灯夜，窗牖打风雨。
聊激懒惰心，小出啽呓语。
霜{夋兔}比铅觚，玉虫剔钗股。
隃麋方弄墨，擘茧更伸楮。
始焉据几案，敏捷疑得趣。
倏尔怀交情，恍惚接良晤。
缄题甫一二，手熟渐四五。
溪毛简精粗，报贶祝丰窭。
札胥谨印蜡，仆隶治筐筥。
但知役群动，不觉向五鼓。
作劳耳屡鸣，倦写目如瞀。
低头触屏风，入鼻饮辛雾。
欠伸忽三喟，静念起百虑。
吾生何太劳，穷处尚弗恕。
仕皆系穷达，世岂忘喜怒。
人以情见怜，我独影相顾。
谦勤福所基，傲放人共恶。
当年众楚咻，讵止双蛾妒。
生虽有远志，愿岂惜遐举。
偶因囿形质，莫与插翎羽。
徒夸九垓期，姑了一夕苦。
嗟哉且努力，掣肘无单父。

棠湖有病客，破鼎支药糜。
青阳动新晴，兀兀厌坐驰。
静闻箫鼓闹，翠幰行春堤。
柔风吹帘旌，杲日浮屏缇。
行厨依竹里，绣幕联江湄。
为问来者谁，板舆双侍姬。
光彩照路傍，拍舞襄阳儿。
病翁禅定心，久矣沾絮泥。
一念忽随喜，聊复相追随。
家人治尊罍，夜漏觇晨晞。
拥被起跃然，不知筋力痿。
破晓始三弄，冲寒才一卮。
爚如满天星，湛湛开青池。
晨光透户牖，纤尘寂不吹。
倏焉云头催，随以雨脚垂。
汀蘋振淅沥，岸柳惊纷披。
度塘如度桥，跬步窘且危。
往谒乘驿使，席间如鼓鼙。
主宾无软语，僮仆侵寒肌。
一坐礼敬疏，四顾面色黧。
亟就儿女曹，疾驾掀重帷。
拥炉共炙手，悔游仍攒眉。
须臾呼酒炙，稍觉春融怡。
棠湖暂纾望，苜盘充疗饥。
一杯复两杯，肤粟欣平治。
先登浔阳楼，次读琵琶诗。
来往信底忙，吟哦聊自欺。
江柁昼摇兀，市声晚哑咿。
估客维岸傍，樵径行歌归。
宿霭了未收，溟蒙沾人衣。
落莫兴易阑，扶舆力将疲。
却从名园游，款户访故知。
蔬甲拆青嫩，池光摇碧漪。
桑颠宿鸡鸣，柳畔新鶑啼。
主人相顾笑，谓此亦足栖。
曾留长者辙，更著名人题。
庐山三万峰，一碧天与齐。
千古真面目，庶几今见之。
遂开成趣轩，夕宴陈尊彜。
庖鲭诧雕俎，幻火后眩奇。
沙苑出细肋，好音来赫蹄。
纸尾有醉字，恍如写乌丝。
意者天机全，落笔惊倾欹。
长鳄白浪卷，踞蛤青云期。
佳客不我从，逸兴何所为。
整鞅固已屡，鸣漏将何其。
九衢月似霜，乌鹊仍遶枝。
风干路犹湿，云淡星不移。
已成归兮赋，更作怅然疑。
诘朝益明媚，一瞬变四时。
天机岂易测，我惑宁不滋。
尝闻士之遭，皋夔异周伊。
如何不后先，翻覆成呼唏。
昨何为而寒，今何为而熙。
中间出一夕，乃尔变惨凄。
吾昨解印绶，一舸来自西。
天道皆自然，肯以阴晴窥。
况此瞬息观，讵可分两岐。
为言独醒者，今昔无町畦。
从今好天色，更请还一鸱。
东寻五云谷，西渡三峡溪。
杏开董奉坛，桃映康俗祠。
景物看吐吞，冷暖随呵㧑。
以此青田酿，酌之沧海蠡。
蓝舆乘两肩，倒载白接{罒/离}。
真意浃三益，和气重四支。
持之药吾疾，正可扶衰羸。
明窗睡久酣，旧业荒于嬉。
正当出呓语，走笔萦虹蜺。
追书浃旬事，幸免然豆萁。

池边历平蹊，果下动游鞚。
一笑未心领，万象徒目送。
渊渟历危槛，目景眩华栋。
闲情晻不舒，倦思悄如瞢。
忽惊鹊噪檐，恍类鸡发瓮。
坐开苍玉壁，平揖青瑶峒。
畴昔果安在，奔走比岳贡。
仰观箭括门，广宇豁晴雾。
右开车箱谷，盘道陟微同。
中天隠日月，遥海插䗖蝀。
居然袤丈间，有此具美众。
老夫生平嗜，酷好泉石弄。
天巧谢斲削，人为谩抟控。
尚忆三神游，俛记十年梦。
踞龟曾食蛤，骑鹤更笞凤。
觉来海山苍，倏见雪窦空。
便疑势崷崒，独欠波澒洞。
捧罂喜对酌，岸帻发孤讽。
此兄定绝奇，吾意当折衷。
一笑问阿章，试与评伯仲。

池边历平蹊，果下动游鞚。
一笑未心领，万象徒目送。
渊渟历危槛，目景眩华栋。
闲情晻不舒，倦思悄如瞢。
忽惊鹊噪檐，恍类鸡发瓮。
坐开苍玉壁，平揖青瑶峒。
畴昔果安在，奔走比岳贡。
仰观箭括门，广宇豁晴雾。
右开车箱谷，盘道陟微同。
中天隠日月，遥海插䗖蝀。
居然袤丈间，有此具美众。
老夫生平嗜，酷好泉石弄。
天巧谢斲削，人为谩抟控。
尚忆三神游，俛记十年梦。
踞龟曾食蛤，骑鹤更笞凤。
觉来海山苍，倏见雪窦空。
便疑势崷崒，独欠波澒洞。
捧罂喜对酌，岸帻发孤讽。
此兄定绝奇，吾意当折衷。
一笑问阿章，试与评伯仲。

问津六辅到长安，满目疲羸不忍观。
耕耨又孤今岁饱，盖藏尤比去年难。
绮罗有目须令见，铁石为心方自宽。
欲借玉阶空怅望，救民无术愧空餐。

问津六辅到长安，满目疲羸不忍观。
耕耨又孤今岁饱，盖藏尤比去年难。
绮罗有目须令见，铁石为心方自宽。
欲借玉阶空怅望，救民无术愧空餐。

万里江滨长野芦，西风元不费工夫。
两京荠菜论斤卖，耳目由来喜所无。

长风吹谷白日暗，旷野人稀云黯澹。
狐狸啸舞豺狼嗥，病虎妥尾行蓬蒿。
天寒泉冻山骨高，皮枯髀痒霜爪搔。
纷纷晴雪爮落毛，垂头帖耳身腥臊。
群鸦槎牙噪古木，燐火半青新鬼哭。
走麕过前不能逐，目视眈眈蹲朴{木敕}。
毛风血雨天地肃，何日跳踉看食肉。
天生万物有盛时，当年一啸天助威。
坐看云起行引儿，当涂宁复论老罴。
一朝老去守岩窦，落叶满山冰雪后。
壮心空在筋力疲，寂寞长饥眠白昼。
古来豪杰多沈沦，不用为鼠皆若人。
范雎折胁西入秦，内史长叹田甲嗔。
可怜百兽为披靡，转顾不如圈中豕。
男儿奋跲亦渠似，肯复虚为倚崖死。
君不见南山白额曾报恩，墙头金枕投何人。

湖{氵父}溪边春草青，张公洞下泉泠泠。
两行松桧列旌纛，中有金堂开福庭。
壮哉神力出杳冥，楼观矗立排岩扃。
焜煌金碧俨相照，刻石犹纪唐朝铭。
中兴天子授舜禅，寿宫晨候祠官星。
紫衣敕使易霞袂，白茅羽士迎云𫐌。
颇闻当日动乾象，二十八宿摇天经。
奎钩写题月兔泣，昭回云汉争晶荧。
至今荣光犹炳耀，百尔呵护烦山灵。
玉仙纻像罗珓卜，昭应奎宝模牌形。
朅来正值天六月，柏城将泫秋露零。
芝舆望幸已绝觊，蒿凄触感徒靡宁。
岫云无心出而雨，谷风振响流为霆。
石堪砺齿定何似，流欲洗耳将谁听。
嗟哉行役久劳勚，如鸟知倦才振翎。
烧香台边聊倚策，炼丹灶上方绝陉。
由下瞻仰始知悔，扶力已竭那可停。
众皆徇目且徇耳，我谓独往非独醒。
从初秘祝本何益，中休端自明德馨。
周家克敬绵万亿，自今叶叶皆尧龄。

惟汉体书，笔法之变。
于帝王中，亦有羲献。
有煜昭陵，蒸云激电。
品冠一神，中寓万善。
于惟治平，问安视膳。
葩奇自然，得于目见。
傅英染华，躬侍笔砚。
既习既观，弗咤弗眩。
心法斯授，体势亦擅。
故于游戏，如墨裙练。
惟帝之圣，统接尧禅。
追怀羹墙，谋谨诒燕。
武存止戈，威寓不战。
五饵匈奴，三登海县。
耆髫茹粹，支夏解辫。
宁人之功，是履是践。
帝心敢知，畔援歆羡。
妙则已具，奎文式绚。
揭于座隅，以示警勤。
仁皇之仁，惟圣时宪。
猗与此宁，尸居龙见。
苞桑其存，伐柯不远。
事陋规随，戒存药眩。
有签维瑶，有轴维钿。
系此赞诗，于帖之殿。

庆云绚彩，河汉萦之。
列星垂天，日月明之。
先民授能，维圣成之。
英英后先，畴其胜之。
有晋大令，父而兄之。
一门擅奇，世共称之。
小楷之传，抑更精之。
芝灵葩奇，杳莫名之。
赐书官奴，既准绳之。
洛神出蓝，而复青之。
阅几何年，劫火经之。
鬼神护持，莫凭凌之。
煌煌炎图，帝中兴之。
严除清厢，又南荣之。
翰权墨衡，千古程之。
神览睿藻，二难并之。
一真既藏，大训形之。
流秘下方，万目惊之。
或轶或传，式经营之。
十阅岁华，迄克膺之。
竭橐以酬，尚或矜之。
恍然旧观，缄且縢之。
有炜庙瑟，天球鸣之。
鄙俚混淆，敢曰声之。
金籥玉笺，谨毖扃之。
咨尔子孙，思供承之。

瑞牛出谷，既秉金箓。
短辕逐犊，池凤是续。
栖梧食竹，葩奇韵馥。
在此宝轴，手不可触。
神观玉立，宛若在目。
恍其展读，乌衣之曲。

平子作赋，六一着录。
前乎一千年，既传于草堂之手。
后乎四百载，仍托以稗官之目。
衡制永述，修题珂续。

鹍鹏徙海，龙蛇起陆。
思妙天随，神锺鬼哭。
垂露在手，非烟眩目。
锦绂琼机，光我韫椟。

书既造妙，摹者惟欲取其肖。
摹既逼真，题者不必托诸人。
以实传信，万古一晋。
无目睫之徇，视御府之印。

云涛稽天，睨而陆之。
神龙在渊，颔而触之。
一世谝谝，稚而畜之。
节坚气全，墨卿卜之。
淳古简严，芝繇仆之。
劲直不然，{若/若若}鲊目之。

西湖之名，杭颍异辙。
然皆足以寄七弦之清调，而共千里之明月。
方指地而辨讹，客哄堂而缨绝。
迄五日之考据，验注编于一阅。
是诗之来，予目所别。
昔也传观，今焉秘笈。
叹人事之易变，何凋零之飘忽。
然则记岁月于所见，而逸名氏于可阙，亦予之所不忍恝也。

公心如铁，万仞壁立。
声名百年，翰墨十袭。
绝景独睨，奔尘莫及。
曰谁为之，目不妄入。

所书如此，而事如彼。
既悦我目，亦冷我齿。
我录此事，与郗超比。
名焉不刊，帖亦奚毁。

至诚动天，中贯三极。
堂堂南阳，继以魏国。
山岳鼎震，江河釜溢。
群生失宁，乃见人杰。
大义既信，人纪复植。
于晦冥中，揭以日月。
操固汉贼，敌祸宋祏。
万段之磔，吾耻未涤。
不共戴履，矧肯屈膝。
祁山屡却，淮陇迭出。
非不拙沮，之死靡易。
我观史册，二公与匹。
功虽不同，心则如一。
隆兴至今，耳目尚及。
遗墨之宝，已若尺璧。
造次皆忠，言犹未泐。
天维可绝，地轴可折。
公心之磨，此理则熄。
两朝开济，万古阖辟。
系此诗之，以媲庙柏。

昔东晋王茂弘诸人，登新亭，望长淮，自谓风景不殊，举目有山河之异。
至今想之，犹郁乎其有余哀。
矧预瑶牒，登玉阶，而寄宗国之怀者耶。
王业偏安于海濒，故都久弃于蒿莱。
主议者方贪天之功，而肆其雄猜。
朝士沉空，不复向来。
率兆乎滔天之谗，而迄乎和议之开。
此有志者所以叹于嗟之麟，而思当道之豺也。
呜呼，锺簴百年，边尘尚霾。
悠悠苍天，彼何人哉。

汉轻法言，耳目所忽。
予藏于湖，亦近世物。
气并华剑，烈同段笏。
匪尚其容，亦尚其骨。

谨严而稳惬，一笔之涉，足寓心法。
淳熙之相业，动守检押。
耳目犹接，列于书籍，百体不乏。
是曰王鲁公之帖。

葵倾心兮向阳，车导迷兮指南。
彼赫曦兮丽昼，奚信耳兮铜盘。
路通行兮九轨，奚窘步兮媻姗。
理有窒兮必通，物无幽兮不阐。
懿君子兮姱修，曾何心兮独善。
曼余目兮流观，瞻咫尺兮威颜。
慨冥行兮一世，抚余衷兮独安。
惟纳约兮自牖，苟墙面兮孰诱。
拥前旒兮余察，昏擿埴兮余考。
周道兮如砥，君子兮所履。
彼蒙叟兮何知，跬步兮千里。
倚槛兮永歌，君门九重兮奈何。
倚皇明兮寤鉴，蹈前修兮不颇。

东方兮煌煌，烜吾目兮晨光。
耳翰音兮三唱，屏群英兮远藏。
揽衣兮起起，危槛兮徙倚。
宁餐华兮学仙，何炙背兮夸美。
众鼾睡兮昏莫知，我心恻兮独徘徊。
胡羲驭兮不少尼，恐君行兮迫崦嵫。
晞余发兮扶桑，骋余乘兮旸谷。
玩咸池兮洗光，伫阊阖兮开钥。
建采旄兮飞虹，驾蜿蜒兮八龙。
鸾凤兮前导，灵鸟兮后从。
于微闾兮发轫，景未仄兮帝宫。
及曜灵兮未晏，尚察余兮从容。

桑枝绿兮麦齐腰，醴泉山下兮春和柔。
有美一人兮山之曲，薜荔屋兮蕙裯。
溪流兮清浏，岚霭兮秾秀。
鸟语韵兮清风，花气馥兮晴昼。
山中人兮衮绣衣，泛滥游兮憺忘归。
溉千顷兮芳茝，艺百亩兮留夷。
岁暮兮华实，折以遗兮所思。
怀渺渺兮何极，时不可兮再得。
丹凤兮飞飞，何两美兮未合。
山中人兮忍淹留，皇渴伫兮石田秋。
乐行兮忧违，余心兮焉求。
草萋碧兮日婉娩，炯四目兮余袂挽。
披霞缊兮䌷琼编，倚仙翁兮与周旋。
乐莫乐兮醴泉之墅，役薪水兮公忍余弃。
凌泛景兮从之游，渺下顾兮一稊米。

五气兮顺行，万汇兮嘉生。
繄人兮有异，毓其秀兮最灵。
纷总总兮横目，何一浊兮一清。
岂后皇兮尔私，命曰贤兮粹精。
虽才品兮靡易，匪先觉兮曷程。
诞空桑兮开有殷，崧岳降兮周之祯。
矧皇运兮配天，作之辅兮差肩。
蔼遗芳兮简编，屹柱石兮多贤。
眷指李兮嫡裔，祖柱下兮老仙。
扶舆兮瑞雾，溶泄兮非烟。
鞭鸾兮驭鹤，抉云汉兮来九天。
粲文瑞兮郁郁，帝所赍兮坤轴。
经天兮日星，纬地兮岳渎。
绵万禩兮不泯，为生民兮耳目。

五气兮顺行，万汇兮嘉生。
繄人兮有异，毓其秀兮最灵。
纷总总兮横目，何一浊兮一清。
岂后皇兮尔私，命曰贤兮粹精。
虽才品兮靡易，匪先觉兮曷程。
诞空桑兮开有殷，崧岳降兮周之祯。
矧皇运兮配天，作之辅兮差肩。
蔼遗芳兮简编，屹柱石兮多贤。
眷指李兮嫡裔，祖柱下兮老仙。
扶舆兮瑞雾，溶泄兮非烟。
鞭鸾兮驭鹤，抉云汉兮来九天。
粲文瑞兮郁郁，帝所赍兮坤轴。
经天兮日星，纬地兮岳渎。
绵万禩兮不泯，为生民兮耳目。

蚩尤旗兮飞炱，天狗堕兮隠雷。
天运兮日蹙，目涨兮氛埃。
一失兮一得，孰强兮孰弱。
莽三垂兮骨纵横，恣强敌兮横奔突。
天万里兮杳莫知，何一朝兮飞羽愕。
皇乃眷兮西顾，怆赤子兮何负。
白驹兮来思，忍空谷兮逸豫。
有俶兮东方，千骑兮煌煌。
淑旗兮绥章，往钦兮汝臧。
膏余车兮秣余马，迟汝不来兮盍整余驾。
忽雾塞兮飚回，梗绿林兮辚藉。
不我后兮我前，幸劫灾兮天假。
怒辙兮徒劳，鼎鱼兮焉逃。
民生兮何尤，膏火兮煎熬。
蛟涎兮脱祸，父母兮鞠我。
集雁兮中洲，作之屏兮蜀之左。
内讧兮外阻，谁御兮谁拒。
肤寸兮郁遥岑，先一州兮后天下。

揽飞云兮遐思，轶迅飚兮流目。
涪之水兮渺弥，秘殊境兮仙谷。
彼仙谷兮何有，辟埃氛兮泬寥。
森幽篁兮拥翠，蓊嘉柏兮相樛。
路窈窕兮山盘纡，田可稼兮谿可渔。
谷中人兮归何时，雾冥冥兮雨霏霏。
人心洪涛兮冲君航，世途羊肠兮隤君马。
盍舍策兮停桡，聊相羊兮田野。
兰室兮蕙裯，鹤舞兮猿嗥。
君归来兮何乐，澹无取兮焉求。
敷床兮千万轴，问何如兮岳之麓。
慨视世兮抢攘，忍洁身兮幽独。
谷中人兮无淹留，霭肤寸兮泽九州。
芳菲菲兮未沫，期岁晚兮逍遥。

夙好在岩壑，强持缚缨簪。
野性当奈何，惝恍如惊麕。
京华百万家，{角戢}{角戢}瓦叠鳞。
海气荡烦暑，作威凌轹人。
湖山招我来，九里松风清。
稽首灵鹫山，西瞻目若营。
云何一峰碧，飞来如羽轻。
俗见囿畛域，达观渺沙尘。
不见毗耶离，示病老浄名。
古掌断世界，犹如陶家轮。
竺慧去不返，雪猿呼莫闻。
斯言谁与证，万壑空烟云。
老禅法龙象，谈麈纷纵横。
萍蓬万里外，缱绻犹乡情。
斋盂乳铺玉，茗椀花糁琼。
两腋扶清风，取意岩壑行。
冷泉掬清泚，五峰凌峥嵘。
真赏味无味，内观湛空明。
可能一枝筇，云水自由身。
永愧隠峰老，勇决拂衣巾。

斋心谒殊庭，异境目力眩。
积阴疑漏天，娲石谁与炼。
列仙喜我至，一笑晴景现。
絮云敛太空，螺翠敞大面。
正位俨宸极，群峰拱星弁。
烟云互吐吞，草木郁葱蒨。
错磨金碧丽，襞积霞绮绚。
平生饫看山，及兹颇创见。
常闻西城君，承诏通明殿。
玉虬层空来，宝室仙境擅。
真侣万五千，朝夕侍游燕。
凝神杳渺间，稽首瓣香荐。
倏看碧瑶岑，坌起白云片。
溟涬含一气，瞬息阅千变。
意恐大隗迷，或作巨鳌抃。
仙者奚异人，岂忍为独善。
利欲膏火熬，是非蛮触战。
持是以求仙，何异沙作膳。
吾身信浮沤，世事如掣电。
本来一晶明，初不假方便。
随缘聊尔耳，可使为物转。
寸田须锄耘，老屋亟营缮。
行迷及未远，补过以无倦。
飚游如有闻，印我本誓愿。
他年童初馆，或可备精选。

凛秋天气佳，令节天赐沐。
客居意莫展，胜赏诺已宿。
风澹湖不波，雾敛山更簇。
画舫厌嚣喧，笋舆恣追逐。
闲寻水乐洞，嵌空韵琴筑。
烟云互吞吐，台馆适凉燠。
非无人力胜，亦自天巧足。
侧步滑青苔，醉面爽飞瀑。
风篁转幽径，龙井鉴寒玉。
默堂定未起，清风谁与续。
四海两仙翁，三生缘契熟。
定知明月夜，屐响答空谷。
归路取名园，移尊屡更仆。
冻雨不成泥，驺骑未须趣。
峨岷渺何在，万里劳远目。
安得天瓢翻，尽把边尘沃。
文昌德宏毅，承旨气肃穆。
温雅奉常卿，忠愤胶庠博。
宫讲静有仪，正字竭忠告。
而我赘其间，自省羞朴樕。
明堂索桴栋，底用采卷曲。
平生邱壑姿，本不耐羁束。
抚事长郁陶，临觞转颦𫖹。
故园俯大江，绕屋艺嘉木。
何以娱岁晚，篱落森杞菊。
糗粮幸有储，那不返耕筑。

邂逅非宿期，意行得奇眺。
三生湖山缘，青眼不改旧。
飞榜漾湖光，蹑屐梯云峤。
玉立缑岭仙，洒落我同调。
冲怀寄寥阔，尘外恣吟啸。
眯目东华尘，谁识此中妙。
吾侪肮脏资，如痼不可疗。
溷溷渠得知，不自耻牛后。
已矣毋复言，恐贻水仙笑。

雨润莘野犁，水给汉阴瓮。
一为大烹鼎，玉食此焉供。
一如朽木偶，肯受关索弄。
显晦势则然，达观等一梦。
可怜蓬瓮生，万卷皆成诵。
静退一何勇，本不借怂恿。
使孔孟复起，必能与折衷。
世道日以隘，古心谁与共。
君家太史公，以文瑞吾宋。
崛奇庄骚语，雅淡商周颂。
学力探窅深，天巧妙机综。
风流被诸孙，璆琳富包贡。
若若绶满朝，傱傱清燕奉。
那知一亩宫，有士苦吟讽。
寐语甘自怡，经纶付时栋。
伊余曩在列，窃自耻阴拱。
斥去职蕃宣，玩愒糜廪俸。
何阶缪推激，为我破愚憃。
由唐及国朝，作者亦已众。
元气所融会，谅亦劳艺种。
苦心欲其工，何者适于用。
当知正始音，若睹治世凤。
览辉千仞冈，一洗群目瞢。
谀闻我自知，可能相引重。
乞闲会得请，敢觊百钱送。
假道愿款门，单车屏徒从。
不妨蒿藋迳，容我于二仲。
秋风来有期，心旌转飞动。

煌煌帝王都，列第喧丝竹。
林园竞选胜，四匝湖山曲。
谁知南屏下，老叟甘幽独。
忆从古栝来，红颊鬓鬓绿。
王侯争倒屣，交友为属目。
引觞百壶倒，授简千颖秃。
功名良误人，日月如转毂。
侵寻四十年，一往不可复。
浮云玩身世，投老寄僧屋。
坚忍不苟求，趺坐淡无欲。
人生固幻梦，要须有归宿。
买山岂不念，探囊一捧腹。
旧交上连璧，情未忘伐木。
苏台香正凝，宝婺驾已夙。
谈笑百金挥，拮据三间足。
何妨山水窟，就讯高燥卜。
行矣不可迟，片帆浪花蹙。
归来督工师，涓选亟营筑。
开轩纳云水，绕槛艺松菊。
身闲心自平，长把黄庭读。

风露澹秋容，汀洲肃秋气。
吾庐倚高寒，游目周品汇。
既空买山资，恨欠除堂费。
醪觞漾篱菊，浅酌殊有味。
蜜饵杂园蔬，何妨食之既。
兴酣一凭眺，情感匆累忾。
裔夷恃天骄，边关犹鼎沸。
杀气缠惨淡，将材乏沈毅。
吁嗟楚芡荒，遑恤顷筐暨。
腐儒拙料事，积忧漫如猬。
伊昔贤哲人，用智奔流未。
驷隙讵容追，蚁溃可不畏。
索裘已较晚，寒机密经纬。

湖荡匝城府，堤柳一径通。
森戟昼漏永，阒如墟野中。
掣铃三日留，郁郁殊寡悰。
登埤展遐眺，荡我磊磈胸。
沟畦磨衲丽，烟芜图采工。
广文一尊酒，邂逅清赏同。
慨昔石林老，小驻双旌红。
燕坐凫鹜退，行散龟鹤从。
得句陵子美，高世犹房公。
想此据胡床，长啸延清风。
想此蹑珠履，和月吸酒锺。
想此援采毫，醉题揖遥峰。
想此披绮裘，凭高目征鸿。
逸驾渺难追，风光为谁容。
空余翰墨香，披拂葭苇丛。
翠琰子由赋，正声响笙镛。
千年古徐州，绮疏贯晴虹。
过眼不再读，恨我性识蒙。
乔木噪晚鸦，低囘马首东。
绿绮有余韵，因之讯仙翁。

去年游凌云，传观一篇书。
问客谁所作，作者安少愚。
少愚宾城人，万里走东吴。
悯俗日抢攘，正途欲荒芜。
磊块不能平，忧愤何当摅。
推枕一长叹，落笔万字余。
才难缪取舍，政棼费爬梳。
国雠不可忘，储德要力扶。
肝膈无留藏，首末详绎铺。
吾岂贪徇名，致主于唐虞。
书成诣匦投，甘心斧钺诛。
九天隔云雨，万目争睢盱。
圣恩不忍杀，放使归田庐。
我心日起敬，未见长欷歔。
今年科诏颁，君来试成都。
邂逅忽倾盖，名下信不虚。
貌不逾中人，若为胆满躯。
革囊三尺剑，束书一蹇馿。
蹙頞谈世事，抵掌嗤俗儒。
慨慷三策陈，傲睨众口谀。
诸公眼如月，谁遣紫夺朱。
少愚冁然笑，得失毫发如。
行止谅由天，通塞何关渠。
归欤三间茅，搜我万卷储。
抱膝梁父吟，曲肱味道腴。
雅志期古人，昂昂千里驹。
安能徇众兆，泛泛水中凫。
今晨忽叩门，谒我掺执袪。
剧谈重激昂，欲去仍踟蹰。
时俗竞佻巧，捷径争驰趋。
悦耳或为忠，仕道宁免迂。
啖以鼎食味，诱以蛾眉姝。
煌煌万钉饶，翼翼潭府居。
众醉日以酣，独立谁为徒。
世岂有巢由，甘受泥滓污。
或俛首州县，或遁迹樵渔。
顾谓今乏材，毋乃几厚诬。
失计如我辈，苟为五斗驱。
有志困风尘，浮沉非故吾。
思昔新法行，士有郑介夫。
斥监安上门，愤世胆气粗。
一朝勾驿传，奏疏列画图。
天子恻然感，民力几少苏。
九原凛如生，千载足起予。
荆舒最护短，植党盘要途。
如何职冗贱，九关许叫呼。
偪仄复偪仄，视今良可吁。
喧然众楚咻，甘作嬴秦拘。
所以见君子，羞汗如陨珠。
牛骥不同皂，鸡凤宁同笯。
要当操此心，圣贤为范模。
借问兰玉弃，如何萧艾敷。
诗成为君歌，临风恍喑呜。
向来清庙瑟，忍滥齐门竽。

忆昔下吴会，拜公古渝州。
别来忽星纪，不知几三秋。
岂不愿舂粮，占乌渠渠屋。
良期苦难俪，千里劳远目。
公家难兄弟，与蜀关重轻。
峨眉叠连娟，石笋屹峥嵘。
维国有着龟，维士有司命。
并生天地间，受命独也正。
忧端日抢攘，世论滋软熟。
谁谓空谷远，有美人如玉。
我如南州橘，托根非不深。
逾淮恐成枳，望远劳我心。
鲐背发皤然，齿颊探骨鲠。
跪履乞一言，书绅以自儆。

高堂八十亲，备福九五畴。
虎节安山国，雁序班霜秋。
积善有源委，触目皆琳璆。
一笑寿觞举，背萱可忘忧。

弱龄诵书史，所慕在经世。
腼颜科目中，颇恨愆素志。
天府两贡书，耻逐时妆媚。
诸公误赏音，偶玷春官第。
王明渴畴咨，临轩有故事。
明当鼓枻下，陛对去天咫。
采兰有常供，胡为轻万里。
趋庭愿有闻，丁宁汝其识。
谨无曲学阿，恐作儒冠耻。
士当志远大，富贵余事耳。
百拜请书绅，誓言其敢替。
万古洙泗传，岂为青紫计。

驱车木皮口，地接嘉陵市。
山川郁盘纡，草木惨憔悴。
昔在岁辛卯，大将何憨子。
行营与贼遇，力战遂死此。
道逢田舍翁，款曲问所以。
耳目亲见闻，朴忠今无比。
沉鸷老不衰，甘苦同战士。
以此得士心，急难不相弃。
阃制力主和，岂虞敌情诡。
币篚方交驰，羽书俄狎至。
初冬二十五，坌入我内地。
或渡河而驰，或截路以伺。
俄然斡腹来，陡若自天坠。
诸军抽摘余，精锐能有几。
千兵仅乌合，转鬭殊未已。
可忍负将军，同生亦同死。
落日尘土昏，鼓寒声不起。
至今堆阜间，白骨犹纷委。
语罢声凄哽，相顾潜洒泪。
念昔佐戎轩，世屯未云弭。
主公极仁明，惨恻念此事。
露章求恤典，爵子严庙祀。
意将劝忠臣，为国当尽瘁。
儒守陈西和，武将田与李。
后先被褒录，名姓编国史。
敌知吾有人，心宁不畏忌。
自古重徂征，司命在主帅。
委托或非人，险阻那可恃。
呜呼数君子，一死甘若荠。
推原其本心，死奚益于世。
事大缪不然，舍生而取义。
乃知丈人吉，易自有深旨。
往辙忍复云，方来那得讳。
长谣激凄风，呜咽嘉陵水。

煌煌洛阳城，衢术万国通。
车尘日交骛，襟期那易同。
目成者谁欤，言笑春怡融。
我自商声歌，君亦手丝桐。
西风忽以厉，高情逐云鸿。
辍笔金銮坡，一麾沧海东。
补过要汲直，草诏须陆公。
盈庭愕相顾，蹇蹇胡不容。
君去我独留，我阙谁与攻。
况复狗尾续，羞颜莲炬红。

国家全盛时，幅员万里长。
委币到空谷，靡才不周行。
岂其贵自珍，而病匿弗彰。
南渡今百年，蜀远天一方。
彝典仅岁贡，几人与庭扬。
况复多沮挠，谁不甘摧藏。
戎轩起耆哲，礼罗极精详。
颖脱者家父，玉质而金相。
邂逅志念同，恻怛根本伤。
拔尤首推毂，有诏催严装。
吾党一吐气，汇征类破荒。
慨昔升璧水，沥血吁紫皇。
百壬眩缩颈，斯文弥耿光。
伦魁合骞飞，吏选何回翔。
孰知五色丝，未尽一皂囊。
杀气昏宇宙，洚流渺津梁。
何以却外侮，盍先正皇纲。
翕合贤德聚，更须股肱良。
寿脉庶可续，客邪不难防。
癙思耿宵寤，倾耳鸣朝阳。
名节勉自立，官职那得忙。
大难我同榜，诸老竞剡章。
渠岂州县材，籍甚英俊场。
相期上连璧，少待同飞航。
我自分敛退，为君喜激昂。
流目大江满，执手薰风凉。
岂无佩缤纷，奋起相颉颃。
世味竟落寞，暇日聊相羊。
友谊古所重，心知远难忘。
岁晚有良约，岷山瑶草芳。

丈人气湖海，合卧百尺楼。
引袖麾八极，无处豁前眸。
肯以治城志，而忘天下忧。
窘步争径捷，危炊迷剑头。
攀天限九阍，起家先一州。
顾瞻众山会，惨淡春色浮。
凭高展遐眺，几幅烟雨秋。
象纬逼紫宸，飚轮通十洲。
吏衙散凫鹜，野盟参鹭鸥。
所思隔秋水，倚天看吴钩。
寄怀广莫外，任运逍遥游。
遐哉郝使君，一往岁月遒。
名字著不朽，实繄杜参谋。
后先五百年，意气有此不。
不须苏门啸，我自商声讴。
烟霞杂挥洒，风月共献酬。
迹忝梁苑旧，目送涪江流。
可能呼小艇，醉歌赓四愁。
宇县暗矛戟，田原辍锄耰。
念公志经纶，季孟忠武侯。
肯袖斲泥手，江海寂寞休。
槛前水东注，鼓枻不可留。
抚翼附青云，忍滞鶑谷幽。

泸水清，泸水之清如镜平。
蜀江西来流沄沄，内江胥命如逡巡。
两江合处耸百雉，表里益梓巴夔分，如户有限齿有唇。
云南与夜郎，甫隔东西邻。
山川之险守在人，武侯气焰千古犹长存。
有来范侯人中英，蜀国忠文之子孙，清姿劲气排秋旻。
立朝物望高缙绅，睥睨众醉甘独醒。
乌台纵好羞呈身，十年江海心朝廷。
泸水清，我歌慷慨君试听。
蜀东诸镇泸最重，范侯之来更觉一面如金城。
东军之骄昔所患，南诏之黠那易驯。
我侯方寸澄止水，镇以寡欲抚以诚。
重门严柝夕烽冷，紫逻杂耕膏雨匀。
七年逗遛不得去，边民爱侯有如父母亲。
今年北边羽书急，两川夫调纷苛征。
吏敲门，农辍耕，期限迫星火，顷刻那得停。
黄金弃卖如土贱，楮币翔踊余贯缗。
立谈之顷富作贫，县官忍复规其赢。
五十六州汹汹如浪沸，独有三泸之江清复清。
有客东州来，为我委曲陈。
范侯畴昔澹无累，贯朽之积本为民。
二分官与输一分，一分犹恐民颦呻。
军储籴本仍借给，少待秋熟宽作程，风和日晏江上村。
老醉稚拥争扶迎，吏呼何曾怒目瞠。
只有提壶布谷日日喧晓晴，乐哉三泸之国有如华胥与大庭。
九重天远呼不闻，侯忍弃我归乡枌。
强敌游魂尚三秦，边头何时能撤屯。
帑无羡帛粟空囷，将骄卒惰难使令。
义徒星散自啸聚，往往千百相为群。
秋霖淫溢稼不登，仲冬虺虺雷鼓轰，我心隠思鼻酸辛。
人情玩愒浑不悟，有才空使栖岩扃。
我闻泸民爱侯心不释，祝侯寿考备福如忠文。
侯虽洁身玩泉石，独忍一息忘吾君。
何时玺书自天下，诏侯起家朝紫清。
扶持国论开太平，整顿宇宙驱妖氛。
却学忠文挂冠神武门，笋舆野服归游峨与岷。
杜陵昔览舂陵行，知元使君实国祯。
悠悠千载缺嗣音，击节为侯歌斯文。
泸水清，泸水清，采诗之官今何人，歌成肝胆空轮囷。

出门厌氛嚣，归卧集万感。
凭高一以眺，忽觉岷峨惨。
岷峨山色千古同，非烟非雾愁溟蒙。
杜陵昔叹珠玉走，彼犹有幸天府供。
人才何但珠玉贵，不得与尔包贡同上明光宫。
山灵对我有惭色，兹事如何专汝责。
非关地气有衰旺，直恐峡山之流日夜荡潏伤土脉。
不然君相造命天地同其公，车书万里文轨通。
南金东箭输不竭，岷峨之产何独穷。
沉思夜继日，叹息复叹息。
忽梦神官自天下，手持山灵一尺檄。
鸿蒙昔剖分，帝命作镇主坤文。
石纽之禹为帝平水土，周家创业系我彭濮人。
纪信忠汉世，甘受黄屋焚。
何武仗剑起，义不屈莽新。
费贻任永耻为井蛙辱，张纲李固义烈排秋旻。
炎精焰冷国鼎峙，惟我全蜀倔强为汉臣。
人人名节九鼎重，余事文章兼隠沦。
子云相如王子渊，康山之李金华陈。
涪江钓叟卜君平，千载犹能想清尘。
皇皇艺祖得天统，北辰中天众星拱。
蜀远只在殿西头，一言撤尽藩墙壅。
陈苏范氏奋孤寒，事业词华两推重。
渡江勋绩张与虞，太史之李如晋董。
江汉炳灵世载英，摭之前牒如丹青。
昔何烜兮今昧昧，山灵未必真忘情。
富贵由来多捷径，强聒最为蜀人病。
君不见山泽之臞宋郎中，奏篇语泄经远屏。
经明行修李兵部，陛对万言伤骨鲠。
气豪最说薛秘书，去国七年惟日饮。
陛下何曾雠谠言，睢盱万目宁汝捐。
伤哉三君皆九原，抵玉于地那得全。
幸今耆旧满岩穴，一一无非爽邦哲。
柱史德望国蓍龟，开府忠丹老弥烈。
参政未起东山卧，李也立螭著名节。
少卿仙谷勤著书，渡泸归钓二江雪。
侍郎斥还病少瘳，校书执丧愤尤切。
庙堂何忍蜀才弃，渠自方头触人忌。
岷峨为渠方含羞，渠不知悔尚我尤。
汝行为我丁宁说与诸贤道，二府荣途岂难到。
九重天上列仙班，厚禄高官清且要。
凿方何能入枘圆，使少贬之宁不然。
我闻斯言意戃恍，梦觉披衣独惆怅。
穷达其如天命何，为士当先识趣向。
诸贤等是儒中英，秉心那知有得丧。
凭谁为我谢山灵，彼达观兮宁可诳。
呜呼参井之躔五十有六州，文风自古能与齐鲁侔。
三光气全爱护犹如心与腹，今半天下视之乃若赘与疣。
恋刍伏下姑汝留，不然朝奏暮斥急理溯峡之扁舟。
君看两三使节晨星犹，下此六六州县皆依流。
纵有志士能姱修，长安日远可想不可游。
立贤无方自古训，谁能叩阍上诉十二之冕旒。
才生于世养之艰而折之易，譬诸豫章杞梓仓猝宁可求。
风尘澒洞暗宇县，不有烝徒谁与谋。
白驹空谷长逍遥，可能絷之永今朝。
我歌慷慨兮岂独私为岷峨愁，劳心悄悄兮实与天地先其忧。

塞垣昏昏缠杀气，春阳暵旱惨如毁。
老蛟熟睡呼不起，暴尪鞭巫徒为耳。
云将族兮俄披靡，飞廉之怒谁或使。
绵州刺史亦劳止，寝不遑安食不旨。
沥胆濡毫肝作纸，封章夜诉天尺咫。
电帜簸红雷虺虺，一筛时有万丝委。
旬浃频占垤封蚁，半夜流膏活千里。
瓦沟佳声密飘洒，箫韶九奏未堪拟。
焦卷一朝有生意，梦鱼之占立可俟。
中原格鬭何时已，军储急须问庚癸。
剥肤骎骎几及髓，国脉所寄将奚恃。
腐儒流浪半环水，月蠹太仓三斛米。
干时无策颡有泚，况忍懒书酣昼寐。
知元道州汉良吏，可无长歌为志喜。
北风涨尘目易眯，安得天河一湔洗。
丰年高廪万亿秭，重见周道平如砥。

春风浩荡龙泓口，逢逢船鼓惊雷吼。
皇华使者捧征书，万里飞帆上南斗。
岷峨上下十六城，后先持节知几人。
公来非争赫赫名，止水何曾风浪生。
腕里权衡一丹笔，与天通处惟钦恤。
孰知疾恶有刚肠，乃似霜空鹰隼击。
挠之不浊澄不清，渠自好丑吾何心。
蔽以一言仁者勇，嗜欲浅者天机深。
畴昔声华塞穹壤，旰食遥知渴忠谠。
纷纷鳅鳝困掇拾，纵壑之鳞多漏网。
公归便合横南床，或袖谏纸朝明光。
好将外台督奸手，锄却廿年荆棘荒。
功名时来宁我贷，不朽之传轩冕外。
揽辔埋轮自一时，至今日月炳前载。
才踈意广一腐儒，青冥倚公借吹嘘。
病卧锦江八十日，出门搔首空踟蹰。
西南望远长安日，寒隽陆沉几千百。
乞与开陈政事堂，更把夹囊细收拾。
军兴料须色目繁，师老力屈民烦冤。
养疽一朝思溃裂，庙谋得不忧本根。
三年福星耀参井，爱士如渴民如命。
只今归觐太微庭，勿忘棠郊日延颈。
腐儒州县甘浮沉，肮脏羞作附骥蝇。
伫公入和南风琴，磨崖大书颂中兴。

系船池口泛滥游，老禅邀我半日留。
岸莎堤柳度窈窕，初暑忽送风雨秋。
萧郎钓台三间屋，万顷烟波媚幽独。
长令千载好事人，贪为淮山流远目。
芊芊蔓草迷长竿，台城直作平野宽。
那知万古文选理，不尽词源八节滩。
英魂远逝招不得，谪仙小杜底处觅。
插天崷崒九芙蓉，试与凭高闲物色。

君不见温公崇福十五年，上下千载书法严。
又不见蜀公静退不待耄，钟律制成天一笑。
乐则行之忧则违，出处无非圣之时。
一朝都人拥马首，留相天子不得辞。
颍昌胡为屹不动，各以就去揭矩仪。
悦斋先生天下士，琬琰琮璜国镇瑞。
盛名姱节耀古今，岁晚松阶犹候对。
时台剧谈锯蜚屑，志堂析疑{氐}启钥。
夜归风雨一龛灯，目电窥书光烁烁。
禹贡山川如指掌，漆园之解无郭象。
更将次五订箕畴，不妨后觉勤钻仰。
年来岷峨殊怆凄，公与洁斋名德齐。
长庚磊磊配晓月，士有司命国蔡蓍。
卧架诗书差足乐，凭高忍见楚氛恶。
岂不望公勇拂衣，正恐百姓须公活。
愿公相业追元祐，以一至诚服雄狡。
愿公眉寿如东轩，黄发皤皤国元老。
云蒸雨族霈作霖，贤以类聚治乃兴。
卷舒在公亦何心，四海矫首西山岑。
薰风自南一披襟，起舞称寿千黄金。
洗耳五弦虞氏琴，为公缓轸歌嗣音。

秋云阴阴压边城，秋风飒飒飞边尘。
淮堧夕烽连岘首，往来羽檄无时停。
那知筹边楼上一长啸，环六十郡皆阳春。
老翁哺儿夸说尹，连年我仓歌既盈。
皇明如在殿西角，恩许借留为福星。
六弧标庆当揆度，载途鼎沸歌谣声。
请公细酌成都酒，拄笏看度西山云。
只将祭酒瞪目意，坐镇坤轴如砥平。
可怜儿辈见坎井，孰知我公身远万里心朝廷。
天生人物关运数，岂为尔较山重轻。
浙江时巡今四叶，上流地险如建瓴。
强敌逆天天久厌，力困尚逞牙距狞。
胆折栈云不敢向，介胄酣眠宵彻明。
雅知折冲妙方略，胸中历历不啻风雪身经行。
我闻四海如一体，手足虽异脉络元相亲。
痒疴何适不关我，仁者顷刻安得宁。
吾皇盛德尧舜主，包瑕匿垢韬厥灵。
一朝震怒诏薄伐，天戈所指壶浆迎。
西南倚公九鼎重，草木亦自知威名。
宝书斑斓真学士，阵图指授诸将军。
频来宠光对赫奕，富有学问规经纶。
蜀才自昔比齐鲁，公既崇学扬其文。
更须度外广物色，声病未可拘豪英。
蜀民生理日艰急，公既减贱矜其贫。
张弓何时可复弛，一分可宽宽一分。
蜀边储峙仅虚籍，公既檄吏探其囷。
馈粮千里忧不继，渭上可无人杂耕。
蜀兵十万今有几，公既选练搜其精。
将骄易置端在我，尾大安得平如衡。
公心浑如古井水，沄沄外物何关情。
公才信是涧壑松，大厦安乐扶其倾。
勿谓蜀汉弹丸土，酂侯用之开西京。
间关武侯亦良苦，千古大分垂丹青。
愿公为国一引手，饥食渴饮心经营。
从前规模会展拓，盖世事业看峥嵘。
旆旌扬风出子午，笳鼓动地超三秦。
毋使酂侯武侯得专美，蜀山岂无齐天之石可磨亦可铭。
少徐带砺河山盟，命圭相印酬元勋，胙土奕叶疏恩荣。
却归麻坛之山命仙侣，脯麟酌醴一曲歌长生。

宇县风尘暗，军需色目繁。
时机宁我待，心事向谁论。
膻聚螘争慕，泉深骥渴奔。
非公能借箸，猛虱恐徒扪。

稻垅枫林锦缬文，秋郊乐事压芳春。
为山谷访竹尊者，介卫公寻石丈人。
午暑缓觞休北寺，夕曛趣驾度东津。
胜游偶际文书暇，一笑溪山面目亲。

极目青天蜀道难，无因长坂得联骖。
思乡浪费肠回九，行世何妨臂折三。
杨柳风微生百媚，棠梨昼永带余酣。
天涯犹赖春娱客，那得邻山寄一庵。

屯阴不动紫金盘，三月凄风横作寒。
待旦重衾才得暖，感时对酒祇长叹。
黑云何日三舍避，黄道中天万目看。
不有对床清夜语，客怀何以解忧端。

晴岚暖翠中岩寺，十二年间得再游。
三笋龛深香不散，万松山拥雾难收。
鹫峰付嘱虽常住，雁荡经行岂易求。
欲识老师真面目，白云深处涧泉流。

馆娃陈迹久蓬蒿，留得苏台数仞高。
隔水云山青断绝，绕城沟荡碧周遭。
遥怜让国清风远，忍见连艘战血鏖。
满目凄凉千古事，长洲仍旧柳如缫。

清莹玻璃水，巉岩石笋峰。
孕才供世用，有道致时雍。
阀阅宋清节，源流唐靖恭。
异时先太史，司匦事光宗。
忠愤排黄闼，忧危溢皂封。
扶颠重立极，涉笔但司农。
余地勤菑获，连城荐璧琮。
羽毛参薛凤，头角半荀龙。
赫奕夸分鼎，铿鍧响大镛。
云霄才直上，时运快遭逢。
袖馥麋丸赐，芸翻蠹简重。
亨衢无龃龉，按辔独从容。
监寺虽平进，班行叹乏供。
赐茶经幄暝，濡笔殿坳彤。
晓陛荷囊拥，春墀革履跫。
时来如邂逅，虑远妙弥缝。
霖雨睿思渴，云山归兴浓。
入辞亲黼座，宣劝滟金锺。
可使安耕稼，无劳访枸筇。
锦衣华故里，茸纛拂遐冲。
龙驾攀无及，乌号涕莫从。
嗣皇初访落，达孝极思庸。
故老尤纡眷，庭臣孰比踪。
威名震滇僰，治体嗣黄龚。
白羽闲春燕，黄埃敛夕烽。
官刑惩纵暴，民气化醇醲。
北定风檐敞，西来雪浪舂。
凭栏聊放目，忧国若为悰。
褒诏烦因任，真祠未许慵。
定知频侧席，胡不趣追锋。
念昔联瓜葛，游谈及菲葑。
驽骀劳剪拂，矿质费陶镕。
冰谷窘寒冻，石田加蕴爞。
摄斋时缓缓，衔感志忪忪。
世论方胶柱，人情谨护痈。
迟公归燮理，为国扫蒙茸。
溯日孤忠炯，飞霜两鬓松。
欲酬青玉案，何有色丝胸。
自笑疏顽甚，犹须砭剂攻。
兔丝虽小草，千丈托长松。

横枝借与月传神，相对无言自目成。
好在玉壶清夜里，冷香孤艳浸空明。

谷雨犹赊半月期，禁烟花事已纷披。
吏尘眯目春余几，却被名花唤觅诗。

五丁凿剑古今传，屹立崇墉蔽两川。
满目风寒无处避，祇今由径竞摩肩。

鼓枻前春过下岩，空将目力寄云端。
而今真个岩头去，领取烟云泼袂寒。

峥嵘罅石蛟潭閟，偪仄悬崖阁栈危。
横目不虞双足茧，子长心事未忘奇。

嚼雪哦诗格外清，谁令失脚入红尘。
锦囊二十篇中景，长与西山面目亲。

力贫藏得五车书，趁就炎歊晒壁鱼。
安得身闲饶目力，年年铅椠课三余。

胶漆论心忽离群，柳边躞蹀马蹄尘。
清风朗月相思夜，依旧江山面目亲。

日澹霜明雨意悭，枫林稻陇褧衣斑。
小楼触目秋容好，得似萧晨起看山。

北风眯目涨烟尘，寒勒花容也自颦。
袖手何能供草檄，等闲题遍锦江春。

目前无法，意在目前。
目前荐得，正好吃拳。

目前无法，意在目前。
目前荐得，正好吃拳。

布袋头开今日始，满目江山秋色里。
蓦然踏断草鞋跟，元来却是自家底。

足蹈双莲洒杨柳，面目端严世希有。
梵音妙音海潮音，祇这而今谁动口。

法身无相，徒更形容。
本来面目，逼塞虚空。
浩荡十方能变化，行看九万自抟风。

描不成兮画不就，赞不及兮休生受。
本来面目没处藏，世界坏时渠不朽。

病夫夜不眠，五鼓始交睫。
懒起比吴蚕，清梦飞庄蝶。
恭承高轩过，不及倒屣接。
惠我百篇诗，珠玑何炜烨。
五言比长城，一望皆危堞。
壮如广陵散，悲似阳关叠。
音韵最清圆，格律尤妥帖。
登坛裨将降，咒水小巫怯。
永嘉富人物，往躅足追蹑。
经术止斋陈，文章水心叶。
林君游其门，早负贤关箧。
乡校设皋比，户外纷屦屧。
科目苦无凭，取舍如渔猎。
入网多弱翰，上钩希巨鬣。
西廊上奏篇，甲第仅书捷。
低头矮屋中，壮气不萎薾。
研朱点周易，修此清浄业。
焚香读楚词，时作真行帖。
台府岁举员，求者例有挟。
孤士乏梯媒，刚肠羞妇妾。
诸公纵怜才，或被权势劫。
谁能推挽之，士论得欣惬。

玉笥高嵯峨，异石光灿皠。
紫盖有佳人，出为花县宰。
佳人秀吾宗，天姿最高垲。
饮水抱丝弦，纫兰纕蕙茝。
畴昔纠郡掾，辩狱亦几殆。
人命我所争，斗粟何足爱。
上官翻相知，剡荐异寮采。
及膺民社寄，直道肯自悔。
以柔克高明，为政尚慈恺。
农扈饱春和，荒年独不馁。
猾吏履薄霜，洗手畏纳贿。
桑间雉正驯，壁上鱼多鯘。
昔我在湘幕，相从垂两载。
书生守方拙，时妆不入队。
惟君雅知心，刮目赏奇磊。
君有桃李栽，我独芙蓉采。
无何风木悲，天乎余何罪。
归欤泣焄蒿，久矣婴病痗。
除夜接君书，乌栏墨璀璀。
访问死生余，警语鞭不逮。
为言刚近仁，直性终难改。
近乃加和平，痛自铲光彩。
万事必宗道，众流须纳海。
随时少屈伸，正直固常在。
再拜君之言，书绅戒荒怠。
时事苦间关，谁欤穆天縡。
来书尚可为，苍生久相待。

我来自京师，己丑之十月。
道之建剑间，行行遇兵卒。
问之何为行，对言声哽咽。
初只因临汀，盐商时出没。
县官事张皇，星夜闻帅钺。
帅出乃捕兵，此曹辄猖獗。
加之江西寇，恃崄护巢穴。
向来误杀降，贻祸今尤烈。
合党肆纷披，交锋争桀黠。
聚落四百村，室庐遭毁𦶟。
转徙临昭阳，孤城危一发。
帅方实归装，视此苦不切。
惟漕暨庾台，协心图扑灭。
移文责十连，义激词语辣。
就檄刘权军，专城植铩{盾戈}。
又有一老尉，贾勇抗鸱鹘。
赖此所居民，犹苟旦暮活。
我闻此卒言，忧愤中肠热。
及归抵吾庐，保伍亦团结。
或恐汀邵寇，余烬尚分裂。
或疑鼠狗徒，乘间敢窃发。
吾乡号乐国，目不见寸铁。
一闻钲鼓声，缩头畏如鳖。
新岁或讹言，城居竟搬挈。
丁男肩欲頳，稚女足不袜。
相顾莫为谋，去守将安决。
汝知诲盗谁，吾能为汝说。
年来民贼多，田里困根括。
单丁火亦追，逃户租尽刷。
猛虎政太苛，攘鸡手已滑。
剥床忍及肤，椎肌惨见血。
吏肥富薰天，民贫怨刻骨。
及此皆幸灾，狺险何聒聒。
古来盗贼兴，官吏去饕餮。
大者籍其家，小亦寘重罚。
人心知是非，端可以理折。
民贼尽芟夷，虽赏之不窃。

可怜何岩民，何罪遭此劫。
寇攘发他邦，警报经旬浃。
官府过张皇，民居少宁贴。
昨方科箭翎，今又催甲叶。
厚敛招提金，名色何所挟。
昌言募土兵，相与守城堞。
绣衣意其欺，急下征兵帖。
束手无一人，差官许专辄。
县官至何岩，丁壮被威胁。
黔首畏墨黥，依违谋未协。
口或出怨咨，心实先震慑。
官兵胡为来，纷然肆渔猎。
室庐罹毁烧，老稚残锋铗。
山径至通逵，舆尸交积叠。
敢枭平人首，伪奏谯门捷。
杀民汝何勇，杀贼汝何怯。
此乡风俗淳，武断无豪侠。
目不识戈矛，家尽事耕馌。
岂应有叛谋，谁子为荆聂。
黄巾纵挺威，吾地足未涉。
官吏大不仁，使尔血先喋。
千家聚落蕃，几代农桑业。
一望成邱墟，独非我臣妾。
安知此怪事，不入贼间谍。
设或𢭏吾虚，小垒真岌嶪。
舟中敌国多，况望蒸徒楫。
书生忧世心，夜半不交睫。
作诗吊冤民，诗成泪盈颊。
翻恨天门高，不与阎闾接。
丈夫贵敢言，女子乃呫嗫。

科目狭为途，英雄多短气。
宾贤诏一颁，应举纷如猬。
低心逐时趋，练语避忌讳。
得者固侥逾，失者徒歔欷。
巨鳞不上钩，修翼不入罻。
乡选亦孔艰，计台征以汇。
我尝校兰省，厥岁在乙未。
时收甲乙科，多是戊己尉。
国步矧多艰，志士发长喟。
襄蜀涨氛妖，江淮方鼎沸。
毛锥无能为，长剑使人畏。
朝能立寸功，暮可攫富贵。
二子趋玉京，道远不吝费。
进身假梯媒，流品孰泾渭。
世科借此登，亲望始宽慰。
老我谬忧时，周嫠遑恤纬。
诸公忌生语，悉力攻谤诽。
藿食可充饥，荷裳尚堪衣。
功名付君等，山林吾有味。

西蜀游文昌，赠我墨两个。
墨上署嘉名，名曰喜闻过。
过失人谁无，刚褊柔易愞。
众人巧自文，君子喜人告。
予性失之刚，所患在急躁。
未尝不佩韦，因循及老大。
不能如师德，受人对面唾。
至使巧宦徒，目为背时货。
子性失之柔，鲜有特立操。
嗜欲微萌芽，左右纷投好。
不能如乖崖，按剑警坐卧。
中心欠所主，恐似风摇纛。
乃翁匹前修，德行圭中瑁。
承家合有人，前猷宜久蹈。
贤母慈且严，熊胆亲调和。
养志最为难，家声出堂奥。
吾女正抱疴，朝夕烦拊劳。
要相敬如宾，毋纵欲长傲。
女亦尝闻诗，绿衣戒颠倒。
候其疾之瘳，蘋蘩能采芼。
内行傥不愆，事业当远到。
贤者后必昌，积善天所报。
持墨为子箴，进德谨勿惰。
墨卿子良师，莫被渠看破。

老屋数十椽，下湿上又破。
无端野狐精，昏夜入为盗。
窃我三重毡，目之为奇货。
持以献朱门，曰此堪媚灶。
自余失此物，志意不少挫。
苦节凌岁寒，羞颜薄时好。
命义守大闲，潜深仍伏澳。
客从北方来，特以吉语告。
旧物将见还，前甑元不堕。
余笑与客言，的有此说么。
孔光坐广堂，当局已昏耄。
余尝对天仗，正色数渠过。
其心不能容，未免含疾媢。
石显在宫闱，威福弄幽奥。
余又疏击之，见面定渠唾。
其术方盛行，及此必图报。
客乃宽余心，少安谨勿躁。
圣主赦宿愆，仁恩等天帱。
昭相爱善类，德量如海大。
谗者害莫成，匪伊毡自到。
未几符其言，客喜相问劳。
劝客勿为喜，我且为时悼。
米石三十千，杭人死饥饿。
敌寨七百里，淮人共斩锉。
窖雪飞无留，融风扇炎燥。
潮汐来无时，民庐陷泥涝。
旱魃肆陆梁，妖禽辄鸣噪。
殒星光射人，雨雹威尤暴。
地轴疑翻腾，乾文讶颠倒。
昔余出硬语，万死敢一冒。
廷臣诮云狂，相国嫌愈傲。
不幸期年间，前言多践蹈。
今居山泽中，日向苍穹祷。
一愿雨旸时，田畴足秔{米耎}。
二愿干弋休，边境息巡逻。
庶几老余生，农圃得自课。
保此狂生名，比方散人号。
不然瞻四方，欲往谁前导。
虽粟不得食，况有毡可卧。
人品有高卑，才气分锐惰。
嗟我甚低垂，赖君起吾愞。

昔者杜老夜听许十诗，为言风骚共推激。
如何汗青失其传，览杜集者为许惜。
我曾得倡和之巨编，暗中惊喜拾拱璧。
泰岳之后无虚人，宗派元自一家出。
驰筒往返者谁欤，云岫先生诗巨擘。
文鸾彩凤迭应酬，响撼翠梧彻金石。
血驹紫燕争追驰，容与蚁封中徐疾。
留卷把玩不忍归，痛快差类愈头檄。
应知至宝畴敢私，天下有目皆愿识。
刊之坚梓广流行，作我县斋大奇特。
诗名要与宇宙齐，岂比五台诗卷逸。
自从秋孟授锓工，跂予望之朝连夕。

东邻年少养狞鹰，置之臂上拊玩频。
呼来麾去性日驯，痴儿偶然见之嗔。
鹰张利爪挐儿身，眇其只目视主人。
主人初以鹰为戏，一日悔欲自断臂。
非我类者其心异，吾赋鹰诗所以志。

奇士束科目，炯如金在沙。
孤吟娱草带，几度见槐花。
此举衣才绿，相看鬓欲华。
泥金墨犹湿，已报熟葵瓜。

汝瞻当日预文盟，七十人中最妙龄。
别久恨无书寄雁，夜深犹记案帷萤。
我叨天幸登科甲，子盍心期绍品丁。
后会阿蒙须刮目，流声不减国兰馨。

亭前一望水东流，更有雄楼在上头。
燕子飞来春漠漠，鸱夷仙去水悠悠。
神交故国三千里，目断中原四百州。
日暮片云栖古树，昔人留与后人愁。

知君雅志厌奢豪，富贵相寻可得逃。
云母屏间穿雀目，销金帐下醉羊羔。
养生早悟眉为斧，侍立须惊手有刀。
老我诗成还失笑，膏粱未必胜糠糟。

龙蛰藏身来者伸，不妨抱道且安贫。
昼眠经笥夸群弟，夜拥绨袍忆故人。
富贵未来招鬼笑，文章太好恐天嗔。
安排礼乐三千字，寓目他年许得臣。

吾爱清源徐茂功，声名捷出日方东。
高尻下首纷余子，屈指论心几钜公。
我定斯文宜馆阁，人言科目滞英雄。
直须一举魁天下，方快鹏程万里风。

吾爱清源陈顺夫，妙龄足迹半江湖。
三湘舟里诗成束，百尺楼前酒满壶。
科目岂淹真俊杰，世间谁数饱侏儒。
长安贵宦门如市，还有樽前此客无。

金华重席被恩荣，兰省还持多士衡。
善类适然相抵牾，诸公可是费调停。
自从阵脚一摇动，堪叹棋枰几变更。
紫帽清源人刮目，朱轓炯炯见郎星。

曳紫腰金满阙庭，被渠唤作集瓜蝇。
适从何处来居此，面目人嫌鬼亦憎。

年来师道孰知尊，温饱何缘得浼君。
鸿雁暂为粱稻计，牛羊谁为牧刍勤。
琴书到处聊娱目，羽翼生时要薄云。
我偶书田收一熟，向来正亦病人芸。

君不见书生镌羌勒兵入，羌来薄城束缚急。
蜡丸飞出辞大家，帐下健儿纷雨泣。
凿沙到石终无水，扰扰万人如渴蚁。
挽𫄠窃出两将军，敌箭飞来风掠耳。
道傍神马白雪毛，噤口不嘶深夜逃。
忽闻汉语米脂下，黑雾压城风怒号。
脱身归来对刀笔，短衣射虎朝朝出。
自椎杂宝涂箭创，心折骨惊如昨日。
谷城鲁公天下雄，阴陵一跌兵刀穷。
檥舟不渡谢亭长，有何面目归江东。
将军偶生名已弱，铁花暗涩龙文锷。
缟帐肥刍酬马恩，闲望旄头向西落。

端溪湮塞焦桐已，罗旅文房尚奢侈。
古风雅志莫养成，从此词章堕雕靡。
仙岩名士独不然，家有琴砚皆世传。
熨焦蛇断互左右，俾受弹弄供磨研。
耳根笔泽千载意，字□挽回淳朴味。
乃知旧物是筌蹄，薰染皇坟归茧纸。
百篇因之奏帝傍，帝赉文美承恩光。
归来筑堂标古雅，家学始末示不忘。
迩来相传贵珠玉，或侈金屏夸绣缛。
心游目视溺豪华，继发一言流近俗。
嗟余僻好惟古文，敬此堂名如敬君。
何时登堂相抚玩，古雅之意期与君平分。

眼必延厥光，齿必全厥刚。
裂眦不足贵，所贵者目了。
穿龈不足畏，所畏者唇亡。
故恃明者必察，恃刚者必伤。
此林氏子以是语语我，我亦以是语信其医之良，因墨之右方。

春过三之一，轻车走阡陌。
平坂抹池阳，迤逦山路埆。
风颠吹人面，雪滑皲人足。
忽然铜钲挂，九华醒两目。
自经千万劫，寒翠光堪摘。
半霄非人间，大江横其侧。
行行逼宣州，麻姑正面矗。
且上敬亭山，感慨怀李白。
听说三洞天，渴见恨无翮。
岩幽鬼神哭，罅开星月烛。
金沙烂吾前，祖师灯未没。
赓酬二三子，不觉诗笔秃。
歙州我旧游，迎笑儿童簇。
本无棠荫芾，漫云恩波沐。
黄山怅无缘，不得搜仙窟。
祁门山何如，险与石埭埒。
山花溪边明，时有新凫浴。
古木龙吟啸，巨石虎蹲伏。
伟哉岳鄂王，提兵旧盘礴。
像设俨遗祠，光芒射斗宿。
凌晨拜祠下，忧思心恻恻。
无心惜落花，惟愁民捐瘠。
浮梁与乐安，五十笑步百。
幸瞻慈湖祠，风声尚堪忆。
锺君我所敬，能续慈湖脉。
乍合又倏离，人事渺无极。
别友情无奈，看山意无足。
山围如城郭，渐逼鸣山麓。
父老阑道叫，一路藉神福。
问尔所欲何，作庙新奕奕。
我来为尔民，尔欲我筹度。
越宿至芗谿，三山森在列。
顾我一瓣香，端为象翁设。
象翁百世师，此道揭日月。
书堂卜筑成，屋与人俱杰。
深夜济济容，学子纷四集。
前廊问伊谁，同门旧知识。
新知有二郑，操行端矩矱。
此学其兴乎，欲去令人惜。
大字书磨崖，字径二三尺。
匆匆过安仁，交友相追逐。
汤董最可人，吉德侔金玉。
干越今称贤，闾阎声籍籍。
此声买无价，民彝知未灭。
我行三千里，六十零四日。
明当抵番江，秉烛写胸臆。
若夫咨诹事，多赖诸贤力。
云何略不书，此是使者职。

我老贫无居，借宅横水北。
轩窗五月凉，四面绕修竹。
方塘贮清泉，绿浄荫湖目。
初疑青钱小，稍展圆盖绿。
红妆出菡萏，敛萼似羞缩。
清晨露华滋，掩苒耀容服。
风来香十里，雨过珠百斛。
全家在清凉，衾枕有余馥。
吾师老瞿昙，六入渐驱逐。
尘嚣化五浊，热恼变三伏。
食实餐其根，对案何用肉。

春风吹花次第芳，桃红李白蔷薇黄。
榆钱柳絮飞欲狂，酴醾引蔓草木香。
老人燕坐窥虞唐，目览千载游八荒。
群儿奔趋如群羊，走过东阡复西厢。
归来汗喘无可将，何如明窗治墨庄。
读诵经史声琅琅，音节闲美非笙簧。
有如农夫勤理秧，秋来乃有千斯仓。
先生既至心不忙，背念衮衮倾三湘。
一语蹇吃涕泗滂，老大空腹徒悲伤。
圣明天子坐未央，收拾俊杰罗文章。
褎然举首充贤良，仲舒轼辙俱轩昂。
吾家有子雏凤凰，声价一日驰帝乡。
随群逐队恣颉颃，终抱粪壤如蜣螂。

结亭故事重拈出，领略匡庐高更高。
身在山中迷面目，心游局外见分毫。
平湖雪意漫天急，古木风声卷地号。
此地徐徐鼛鼓节，知公一念在民劳。

不羡勋名逐日新，课孙种绩及青春。
试将圆镜当空照，始识庐山面目真。

眼底山光半有无，芙蓉面目定何如。
忽然皓月当空挂，始信山灵不负予。

非德不尊，非道不明。
爰取斯义，以名吾亭。
亭在山巅，气象巍然。
山从何来，蜿蜿蜒蜒。
我坐亭上，极目一望。
群峰毕朝，尊无与抗。
我抚亭下，万状难写。
一一分明，入我盏斝。
有时携筇，偕二三朋。
莫知我心，独抚孤松。

朝解白鹄袍，夕投武阳垒。
武阳众盗区，风传骇妻子。
六月日癸亥，一书满三纸。
具言五月初，独宿锺石邸。
胁从在所矜，渠魁固无几。
仰凭天子威，肃导使君指。
豁达生路开，掷剑秉锄耜。
始如浮釜鱼，终如慕膻螘。
游骑从何来，使我颜有泚。
幸逃食其烹，犹存汉家体。
黄巾与绿林，往昔殊僣拟。
陆梁能几时，寸戮而已矣。
理国若理身，虑我不虑彼。
溃痈复何难，实恐元气毁。
江闽五十邑，荆棘五千里。
我农失种获，我士乏储峙。
捕招两悠悠，分明养彪兕。
顷予参此军，忽忽逾一纪。
素飧歌伐檀，居前愧扬秕。
坊闾俨在目，煨烬空遗址。
使君君子儒，规摹用诗礼。
军势李晟孤，国事贾生耻。
蛟龙无波涛，胡能制蛇虺。
谁谓曹掾卑，伟矣天下事。
生平报国躯，小节安足死。
南北久瓜分，须君混文轨。

来从西域馨香异，翻作东篱品目新。
悟此肯为微利役，殷勤来赏属幽人。

莫论园蔬品目卑，花开不减菊幽奇。
灿然金色仍堪采，春老恰如秋老时。

无艳无妖别有香，知心谁解赏孤芳。
渊明酩酊知何处，安得斯人共一觞。
霜里鲜鲜照眼明，人言此解制颓龄。
怜香擘破花心齅，酌尽斋中竹叶缾。
一夜清霜殒物华，寒芳开晚独堪嘉。
折来嗅了依前嗅，不是寻常儿女花。
篱菊含风暗度香，栽多不为待重阳。
愈风明目须真物，梦寐宜人入枕囊。
露丛芬馥敌兰芽，清赏终存好事家。
莫遣儿童容易折，此花开后更无花。
露裛幽花冷自香，药中功效不寻常。
祛风偏重山泉渍，胡广随缘却寿长。
清香裛露对高斋，端仗兹花慰老怀。
欲折一枝来侑酒，登高能赋属吾侪。
八月九月天气凉，遶栏种菊一齐芳。
好风应会幽人意，时去时来管送香。
不趁盛时随众卉，幽姿高韵独萧然。
别开小径连松路，常爱陶潜远世缘。
篱菊开时寒有信，幽香还酿客怀清。
折归忍负金蕉叶，欲伴骚人赋落英。
菊花有意浮杯酒，秋老霜浓满槛开。
多谢主人相管领，尽收清致助吟才。
一夜新霜著瓦轻，照窗寒菊近人清。
白发年年不负盟。

大道只在目前，要且目前难睹。
欲识大道真体，不离声色言语。

镜容鹰爪，面目可憎。
掉发南岳，下山教化。
从臾梼林，对御讲经。
不守疆界，干犯清平。
灭得中峰正法眼，破沙盆子话方行。

斗斗{口后}{口后}，雷驱电驰。
垂手未游象外，虚空突出毫厘。
目前难遏密，冷落有谁知。
父攘羊，子证之，从教万古黑风吹。

不设陷阱，不挥雪刃。
一箭穿杨，神目不瞬。
翻思昔日李将军，射虎之机犹是钝。

寒暑不到处，山穷石自枯。
涕零知骨冷，随分著工夫。
一卷无题目，持来傍石根。
眼昏嫌字小，华梵恐难分。

接纳少机关，勘验无眼目。
时时膈气筑，只要煨芦菔。

柔弱丰神，骨器刚大。
小喜多嗔，贵买贱卖。
形影师资二十年，所以圆悟目之为睡虎者也。

行脚祇参松源，早是信卜卖屋。
更说东山正传，大似老马嚼粟。
近人情，无面目，引得儿孙阿辘辘。
报恩尽力赞扬，也是鹭股割肉。

面目严冷，狠气如云。
撺掇翁木大，颠倒上树。
品藻果骂天，见地不亲。
咬牙啮齿，走石飞尘，鹫峰别有劫壶春。

清溪影寒，以𫚥为目。
无柄笊篱，东摝西摝。

梅影稀疏兰叶香，吴中水草越中行。
荒田触目无人拣，款款归来带月耕。

肃然凝目引秋光，帆过东溟白鸟行。
不即不离虽自肯，海山谁为说经王。

山根旋缚尖头屋，溪上新开数亩田。
老矣不能重展手，倚筇凝目送寒烟。

神出鬼没，接响承虚。
这一火络，邪法难扶。
互将鱼目作明珠，笑倒西天碧眼胡。

凉夜宛游清境，归时尚爱攀松。
回首云烟满目，尽遮九锁寒峰。

丽谯岧峣壮城关，万里关河归目睫。
雨余渔钓玉奁开，烟生芙蓉翠屏列。
吴头楚尾二十秋，满耳弦歌声未绝。
不才滥缀鸳鹭行，夜梦时还许归谒。
萧晨振策来翠微，母怜吾儿倍怡悦。
昔偕汝父居是邦，旧事辛苦为儿话。
星星鹤发簪霞冠，笑者朱衣拥金节。
一门和气皆君恩，恩与天同酬未得。
生平区区忠孝心，岁晚愿为松与柏。
可怜清赏属登临，风景不殊人事别。
徘徊徙倚十二阑，啸声吹上梅梢月。

鸿传霜信入边州，目障烟尘昏戍楼。
多少征夫南北恨，玉关人老玉关秋。

蜀日曀曀风凄凄，有美人兮愁楚羁。
白衣不来负佳节，士穷使我增歔欷。
锦鞯屡踏秦关月，宝刀尚染健儿血。
寻思往事玩浮云，目送孤鸿互明灭。
醉乡广大无何有，无事唯当学犀首。
不应来吊独醒魂，却嫌闲却持螯手。
吾侪臭味草木同，但须多植寒花丛。
遇花开时即重九，天岂教人樽屡空。

又作中年别，西征难强留。
挂帆冲雪浪，怀牒董糟丘。
严濑未为远，陟云良易收。
功名吾拭目，老气尚横秋。

瘦藤十载别康庐，五老山中安稳无。
霜后诗禅来访我，为言面目带清臞。

耆英续续閟重泉，好在灵光独岿然。
入侍已成鸿鹄羽，退休俄值白鸡年。
伤心藏笈书无恙，盥手开缄墨尚鲜。
刮目相期良不薄，可无斗酒奠桥玄。

鸡声催起度江乡，病酒无憀客路长。
掩上轿窗无只句，著何面目见春光。

我家龙多西，出门山在目。
杖履三十里，兄弟穿云宿。
山上有顷田，岩洞多重复。
石囤如内空，可容万亿斛。
奇古一仙台，清绝三梵屋。
千岁大夫松，万竿君子竹。
四时风飕飕，多寒而少燠。
天低星日近，举首心自肃。
不敢高声呼，恐帝谓予黩。
转盼四方宽，万山皆俯伏。
幽人来避世，松柏可充腹。
何劳苦煎炮，自有云蒸熟。
朝易暮楞严，随意伴幽独。
天下真乐在，安用名利逐。
我亦知此乐，倚门望良速。
入山未要深，且归问寝𫗧。
男儿天下志，未忍同草木。
他时素志遂，人进我则缩。
来此寄余生，分此山林福。
吾心与道俱，出处应可卜。

生世可无友，吾友得仁叔。
行己严尺度，色夷气清穆。
蝇头观世态，麈尾露心曲。
大江渺愁人，风欲饱帆腹。
重阳两日是，不共一杯菊。
吾侪迹浮萍，同是客京毂。
作讨俱出此，正尔未免俗。
倘有廪可指，一笑如鲁肃。
寒窗共短檠，何用戒征轴。
所以穷杜陵，恨欠突兀屋。
波寒净沙石，露重老林木。
莫言衣带水，后会殊未卜。
越山君旧游，我亦曾寄目。
迩来平安否，细与问修竹。

昆岳有佳人，猗猗凌霜竹。
丛筿列委翳，萧森散清郁。
常虚君子心，而耸高人目。
袅袅鸾凤栖，浓浓露华沐。
玉兔投西隅，金乌出晹谷。
瑟僴不可谖，聊尔为君祝。

舟行缓东去，波蹙疑西流。
尘扬频闭目，草偃付囘眸。
翩翩溯岸鹭，缓缓沿波鸥。
聚沱留积滓，逆浪集浮沤。
门窥雨斜入，窗望山相留。
棹苦掌痕肿，烟囘眦泪浮。
客舟上急急，我楫去悠悠。
一程分两日，半月仅三州。
仆嗔粮易竭，客怨利难谋。
柁斜横水面，人宿避沙头。
啸想武陵虎，化催西海虬。
欲寄风伯语，聊以吾诗投。
何如还借顺，咫尺登瀛洲。

云山至宝非和璧，光耀烛天难毖密。
一朝天子阐坤珍，此宝肯为蜀人出。
宝生蜀东六十年，蜀势关吴妙陈述。
蜀为头目吴腹心，头目清明腹心佚。
蜀为藩篱吴奥堂，藩篱坚固奥堂实。
蜀若颠危忧在吴，夔峡岂能遏迸溢。
自从蜀口弃三关，托里金城更崷崒。
戎马冲奔二十年，此城处处皆屹立。
虔刘俘掠技已穷，群聚宝峰频出入。
抵碍坚城不得战，转攻云诏谋虚袭。
欲践辰沅闯广南，后顾有蜀还恧尼。
留屯汉中缀秘师，计俟万全无一失。
我向嘉渝增重屯，大理垂军须缩绖。
夷陵近闻列守戍，似谓蜀险为难必。
或言东晋不用蜀，是时南北只守一。
如今敌人斡腹来，不思保蜀更何术。
莫虞海道要先防，云涛涌沸蛟鼋栗。
臣宝一战振天威，至今敌胆犹惕怵。
莫忧淮堧近建康，万柁舟师人素习。
踏车横江臣世忠，北人言之魂凛凓。
荆南虽云瞰大江，曹瞒百万几禽执。
赵公堰匮孟公湖，有如弱水蓬莱岌。
当今重势在蜀川，蜀事艰难今转急。
井络丘墟烟火空，荆棘漫弥虎窟室。
频年旱暵民流亡，褚无完裳瓶无粒。
兵将愿战民效死，彼此交病财不给。
就中活着犹可为，民心戴宋元一日。
益兵降财劳蜀民，旒冕周咨宜委悉。
射干狼毒漫战吻，芝术参苓难愈疾。
恳切深惟保蜀方，蜀苟措安国宁谧。

蚕丛今岁看灯宵，可人只有峡中州。
白帝纶巾隠敌国，胜势蜀尾连吴头。
竹枝歌舞喧城市，春声泛鸥腊浮蚁。
府主山村耕稼心，挈客衔杯聊尔尔。
咿哑蛮唱杂{隆/鼓}冬，老者前导幼者从。
不贪嬉惰乐游冶，只记时序还桑农。
村村蓑笠儿童队，桑上鸡声花底吠。
春归野烧雪初融，日上高峰寒早退。
生意着人人莫知，但见绿草生清凄。
雪戍坐敛荆江北，月华静照峨眉西。
此意洪蒙不可道，张皇恐被春风恼。
酒浇象滪石无言，春不生荣冬不槁。
穿花燕曲弄繁弦，来寻故垒画堂前。
呢喃似与游人语，今宵行乐宁徒然。
得贤千里只须一，大公方寸无他术。
厚地不填无底谷，万流岂涨沧溟溢。
我谈此语费形容，有似樵声个个同。
野蚕作茧自缠缚，拈弄轻丝大巧中。
君不见邻女效颦人爱少，万目睽睽分丑好。

异境破清愁，狂吟日点头。
前峰方极目，远岭又迎眸。
石乱屡支舫，滩高常负舟。
心亨行有尚，习坎自安流。

黄钟大吕播年华，簪盍城南捧九霞。
共说贤寮心似镜，何妨幕府事如麻。
纷纷吏坌空迷目，蹇蹇王臣岂计家。
共约岁寒松竹友，好携周易傍梅花。

不为名缰浪出山，朱门桃李恐阑珊。
师寻湖海胸怀阔，道满乾坤耳目宽。
水驿已终三楚尾，天阍犹向五云端。
登楼便欲骑黄鹤，乞与书生换骨丹。

人人属目快星凰，倚棹溪头起漫郎。
强仕惯闻纡郡绂，缀班希有擅文场。
賸栽棠荫两江绿，重著蓝袍再世光。
人物西清自华选，未应琴鹤久松岗。

滩边奇石象鸡冠，上下舟人侧目看。
但使此心存坦易，涉川履险亦非难。

只是从前瘦病身，官卑活计大清贫。
买来晋帖多成赝，吟得唐诗转逼真。
生拟弃家寻剑客，死当移冢近骚人。
秋风烂熳吹双鬓，目送停云欲怆神。

身在樵村钓濑行，秋豪不与市朝争。
目云嗜酒相绳急，谤到吟诗所犯轻。
沉水一铢销永昼，蠹书数叶伴残更。
闭门孤学无穷味，笑杀韩公接后生。

谈攻说守漫多端，谁把先朝事细看。
弃夏西陲忘险要，失燕北面受风寒。
傍无公议扶种李，中有流言沮范韩。
寄语深衣挥麈者，身经目击始知难。

七十未升舍，目深双鬓残。
病中依佛寺，死处近严滩。
俗薄挥金少，家贫返骨难。
遗言令火葬，闻者鼻皆酸。

初闻边报暗吞声，想见登谯与虏争。
世俗今犹疑许远，君王元未识真卿。
伤心百口同临穴，极目孤城绝救兵。
多少虎臣提将印，谁知战死是书生。

满身秋月满襟风，敢叹栖迟一壑中。
除目解令丹灶坏，诏书能使草堂空。
岂无高士招难出，曾有先贤隠不终。
说与同袍二三子，下山未可太匆匆。

日烁千山草树然，海乡极目少炊烟。
蒜溪一脉涓涓水，只绿庵西数丈田。

人烟穷处屋三间，目断寒云接浅山。
石塔有风铃自语，水亭无税印常闲。
沙晴火伏如棋布，浪急渔舟似洗还。
自古诗从登览得，莫辞绝境共追攀。

始予丱角来，家君绾铜墨。
县斋多休暇，县圃足戏剧。
虽云嗜梨栗，亦颇窥简册。
弟妹俱孩幼，亲发方如漆。
后予捧檄至，轩盖候广陌。
于时志气锐，门户况烜赫。
郡花照席红，湖柳拂鞍碧。
耆老互问讯，酒饩纷狼籍。
今予挑包过，城郭宛如昔。
高年凋落尽，满眼少朋识。
管子仕瘴烟，屈叟掩泉穸。
荜门访旧师，目暗面黧黑。
买醪与之酌，往事话历历。
既生异县感，遂起故乡忆。
吾翁墓草深，高堂已斑白。
贫居滫髓空，远游温凊隔。
二季官海滨，女子各有适。
曾不如阿奴，碌碌在母侧。
回思盛壮时，去矣复难得。
因成临川吟，吟罢泪横臆。

县郭依稀隔渡头，解鞍来倚店家楼。
已攀桂树吟招隠，因看梅花赋远游。
市上俚音多楚语，桥边碧色是湘流。
直南乡国三千里，目送羁鸿起暮愁。

中原昔分裂，五岳仅存一。
嗟余生东南，有眼乃未觌。
清晨犯寒栗，马上青历历。
怪云何处来，对面失崷崒。
午投胜业寺，僧讶余不怿。
茗余因献嘲，君定非韩匹。
彼来既轩露，君至若封𫔎。
余谓僧无躁，兹可以理诘。
止僧坐悦亭，霾翳忽冰释。
石廪先呈身，岣嵝俄见脊。
须臾天柱开，最后祝融出。
高峰七十二，固已得仿佛。
邺侯何尝死，懒残元非寂。
恍疑在山中，明当往寻觅。
咄哉三尺雪，孤此一双屐。
驾言款灵琐，楼堞晃丹赤。
柏深不见人，画妙如新笔。
珠珑千娉婷，弹棋拊瑶瑟。
茫茫鬼神事，荒幻难究悉。
吾师太史公，江淮遍浪迹。
兹焉又浮湘，汗漫恣游陟。
虽然乏毫端，亦颇增目力。
规模五字体，蟠屈万丈碧。
诗成投褚中，何必题庙壁。

北戍逢君岁建寅，岂知今作落南人。
瘴来客病邻山鬼，舶去乡书托海神。
目送飞鸢偏恋土，梦随画隼共行春。
谢家兄弟如双璧，交契宁非有宿因。

桂湖亦在西，岂减颍与杭。
丹桥抗崇榭，渌波浮轻航。
休沐陪胜饯，轩盖何炜煌。
停桡藕华中，一目千红裳。
讵知白昼永，但觉朱夏凉。
古洞半芜废，仙人今在亡。
踞石散醉发，吸涧浇吟肠。
延缘缭溪步，诘曲经禅房。
野鸟啼密竹，高蝉嘒疏杨。
虽无丝管乐，谈论谐宫商。
诸君敏于诗，援笔如蜚翔。
顾予乏华藻，山鸡追鸾皇。
颇能读古碑，所恨侵夕阳。
明发复扰扰，前游未可忘。

阁建五季时，丹碧晃层累。
吾行半区中，钜丽莫与比。
想方营综时，霸心极雄侈。
但思穷耳目，宁论竭膏髓。
一朝陵谷变，飞电扫僣垒。
湘波日夜流，不洗争篡耻。
惟存浮屠居，愿力久未毁。
夕阳吊陈迹，危槛聊徙倚。
遥怜下界热，高处凉如水。
若非逼严钥，坐待钟声起。

道人何为者，寒暑一破衫。
发白具老态，口讷稀冗谈。
我陪小队来，猿鸟窥层岚。
道人方掩户，燕坐弥陁龛。
迎客不下山，送客不出庵。
即之疑槁木，面目寒巉岩。
赠钱漠然谢，有若投诸潭。
微言岁计熟，收芋已满篮。
斯人未识字，岂必曾遍参。
所立偶自高，可儆佞与贪。

高为峰岚下涛江，极目森秀涵苍凉。
始知着色未造极，壹似丑女施铅黄。
惊泉骇石聚幽怪，巨楠穹柏蟠老苍。
鹿门寺，华子冈，是耶非耶远莫详。
疑闻锺声起晻霭，似有帆影来微茫。
陌穷渡绝雪满坂，馿鞍钓笠分毫芒。
炎曦亭午试展玩，坐觉烟雨生缣缃。
古来绝艺必名士，俗史辟易安敢当。
大年脂粉米老狂，先朝仅数燕侍郎。
吾闻汾阳子，贵购父画一笔不许它人藏。
矮屏短轴已可宝，况此四幅垂华堂。
呜呼主人谨护守，神雷鬼电或取将。

忆昔浮江更涉淮，早秋天气最佳哉。
塞垣榆落蝉初少，泽国芦疏雁已来。
风露入怀诗笔健，关山满目笛声哀。
南州九月犹𫄨绤，纵有清樽底处开。

目为诗客不胜惭，唤作园翁定自堪。
抱瓮荷锄非鄙事，栽花移竹似清谈。
野人只识羹芹美，相国安知食笋甘。
晚觉齐民书最要，惜无幽士肯同参。

妪貌何妨至辅臣，猴形亦有上麒麟。
伏波眉目空如画，不是云台剑佩人。

长兄开卷每随声，大母翻经亦谛听。
眉目分明无夭法，恐缘了了与惺惺。

不谓斯人夭，堂堂在目中。
曾参黄面老，肯恋黑头公。
性理天渊彻，荣华露电空。
独余章奏在，圣主记遗忠。

庵远人稀行未休，风烟绝不类中州。
何须更问明朝路，才出南门极目愁。

春深绝不见妍华，极目黄茅际白沙。
几树半天红似染，居人云是木绵花。

归念常如危柱弦，春来梦绕白云边。
不知新雪添头上，但见繁星满目前。
即事有诗聊记节，救时无策但祈年。
二公语妙堪传远，严杜何因可共编。

纵观姑游目，殷忧欲碎心。
马嘶淮祲恶，鹃叫蜀冤深。
玉座方停箸，椒涂亦脱簪。
好为谏臣论，莫作醉翁吟。

施先生学有源流，家自长安徙益州。
畴昔建牙当一面，祇今失国托诸侯。
身侨岳麓无生计，目断岷峨起暮愁。
闻道汉廷须黼黻，蜀珍那得此淹留。

浪说三遗矢，犹堪一据鞍。
君王不自试，耳目信人难。

玉座吞声别，毡车触目悲。
如何汉公主，去作虏阏氏。

昔牧昌黎州，尝负君诗债。
今使番君国，又辱君访逮。
稍讶颜发非，因感岁月迈。
君气不惰归，君诗有光怪。
乍观祛目眚，徐听惊耳聩。
奈何行推敲，不使坐赓载。
茫茫彭蠡津，众水之所汇。
投竿鳌堪钓，拔剑鲸可脍。
兹事要力量，斯文极变态。
吾方困缿筒，君亦挑布袋。
人生并合难，况复各老大。

抗疏鸣阳易，翻身出昼难。
无家归蜀道，有敕管严滩。
席藁臣言戆，分茅圣度宽。
空令同馆士，极目认帆竿。

台荒屋老阅人深，拂拭留题重整襟。
科目一朝来券外，姓名三世在碑阴。
公孙晚岁叨明诏，裘氏当年费苦吟。
报与曲江先辈道，老婆非复少时心。

去年黄敕许怀归，拭目乡邦一段奇。
老马不堪空冀野，大鹏自合化天池。
琼林花发浑如昨，玉塞锋销未有期。
汲汲九重方旰食，吾侪何以补明时。

满目山河异，南冠十六期。
胡羝无乳日，辽鹤有归时。
诇虏几韲粉，还朝不磷缁。
汉家重名节，郎秩未为卑。

愈作唐经还蓄缩，邕知汉事谩喽啰。
假令实录成书了，其奈雍丘问目何。

村有数家无百廛，小轩送目到鸿边。
青牛曾动半空紫，白凤端为一卷玄。
上世架签犹万轴，太平斗米只三钱。
课童更渫墙西井，拟学苏仙赋乳泉。

目送双旌已黯然，可堪之子去联翩。
遥知幕下闻三语，不要山阴送一钱。
聊与远民蠲热瘴，并为迁客饮寒泉。
昔游仅及罗浮半，安得从君访绝巅。

坚白相非是，高虚目送雄。
远公差解事，孔老各牢笼。

极目无边际，惟天与水连。
烟中帆几点，若个是君船。

玉帛朝驰盟暮寒，覆车胡不鉴燕山。
未闻一范出乘塞，忽报六符来叩关。
孙氏已凭江立国，孔融误以许为寰。
洛花岁岁无消息，极目芦洲更蓼湾。

禁林忝士相如草，芸阁曾分太乙光。
亳社重新依老子，天台自古属刘郎。
判无除目污黄纸，空有孤忠满皂囊。
回首觚棱残梦断，下招不必遣巫阳。

衣襟成墨色，面目带煤尘。
尽爱炉中兽，谁怜窑下人。

邻鸡初唱晓妆忙，空郡疑开选色场。
未许丛台夸袨服，却将淇水易渐裳。
咏归惟点曾言志，驰骋虽聃亦发狂。
闭目不窥惟地主，且祈麻麦接青黄。

家寄桐城身在蒲，袖中又有峤南书。
茅山极目茶亭远，知向何州度岁除。

兹虫虽小物，一一抱微忠。
多士从先主，群臣立悼公。
献花朝贡谨，酿蜜国储丰。
处仲目空露，名居畔逆中。

居山城市罕逢人，傲世名高混世尘。
满目烟霞常作伴，言知寒暑易为春。

太白谪仙人，换酒鹔鹴裘。
扁舟弄云海，声动南诸侯。
诸侯尽郊迎，葆吹罗道周。
哆目若饿虎，逸翰飞灵虬。
落日青山亭，浮云黄鹤楼。
浩浩歌谣兴，滔滔江汉流。
下交魏王屋，长揖韩荆州。
千载有英气，兰君安可俦。

靖节先生曾赏菊，东篱有霜花正开。
翰林主人共赏菊，北门吟咏有余才。
一唱再和才力健，兼金酬以瑛琼瑰。
善歌使人继其志，远寄淮阳知郡吏。
淮阳郡中方燕居，跪读重缄尺素书。
中有五章章八句，复有三章同一处。
五章千叶菊花词，一章副翰学士诗。
一章酬和季左司。
人前再读与三复，人从日边初到时。
敛手先问诸学士，骇目乍窥文字奇。
两制别来今已久，朝寄苑丘权太守。
眼底唯嫌簿领繁，耳冷不闻骚雅言。
重阳锡宴不得与，湛露空思奉至尊。
忽捧新诗若为意，闻诗胜得千金赐。
受知益感恩顾深，吟赏请言清丽致。
清如玉树生天风，丽若露花开锦宫。
水精盘中置明月，绛火珊瑚枝叶红。
珍则难酬青玉案，文律词锋并化工。
因事喻怀堪自惜，神化丹青与刀尺。
丹青晕淡刀尺裁，先春雪中生早梅。
春饶桃李及时发，牡丹占断芳菲来。
芍药羞人娇且妒，玫瑰倚栏笑欲语。
帝里春从何处归，巫山雨散朝云飞。
遗红堕翠归天下，不失年年三月期。
天生百卉各有时，彼何太盛此何迟。
兼葭苍苍凝白露，西风萧萧向秋暮。
月华篱落有霜华，映篱丛薄生黄花。
花寒叶冷无蜂蝶，固无宝马与香车。
每因九月当重九，暂时采撷浮樽酒。
金钿浮动万岁杯，为君庆祝南山寿。
菊不能言为作歌，金壶酒倾生绿波。
重台千叶若堪赏，栽培好近金銮坡。

蜀国富且庶，风俗矜浮薄。
奢僭极珠贝，狂佚务娱乐。
虹桥吐飞泉，烟柳闭朱阁。
烛影逐星沈，歌声和月落。
鬭鸡破百万，呼卢纵大噱。
游女白玉珰，骄马黄金络。
酒肆夜不扃，花市春惭怍。
禾稼暮云连，纨绣淑气错。
熙熙三十年，光景倏如昨。
天道本害盈，侈极祸必作。
当时布政者，冈思救民瘼。
不能宣淳化，移风复俭约。
情性非方直，多为声色著。
从欲窃虚誉，随性纵贪攫。
蚕食生灵肌，作威恣暴虐。
佞冈天子听，所利唯剥削。
一方仇恨兴，千里攘臂跃。
火气烘寒空，雪彩挥莲锷。
无人能却敌，何暇施击柝。
害物黜货辈，皆为白刃烁。
瓦砾积台榭，荆棘迷城郭。
里第锁苔芜，庭轩喧燕雀。
斗粟金帛市，束𫇴罗绮博。
悲夫骄奢民，不能饱葵藿。
朝廷命元戎，帅师荡凶恶。
虎旅一以至，枭巢一何弱。
燎毛焰晶荧，破竹锋熠爚。
兵骄不可戢，杀人如戏谑。
悼耄皆丽诛，玉石何所度。
朱能翦强暴，争先谋剽掠。
良民生计空，赊死心陨获。
四野构豺狼，五亩孰耕凿。
出师不以律，余孽何由却。
鄙夫炽蜂虿，寡术能笼络。
边陲未肃清，胡颜食天爵。
世方尚奔竞，谁复振謇谔。
黄屋远万里，九重高寥廓。
时称多英雄，才岂无卫霍。
近闻命良臣，拭目观奇略。

天门高兮未我揭，驱马淮西阻风雪。
高阳狂客夜敲门，清谈大笑倾金尊。
一饮使君楼，腾腾醉未休。
再约娱宾曲，歌舞喧耳目。
宛若是子之哲兮，精神多崛奇。
穆矣簪缨之后兮，动止饶令仪。
繁花不染君子道，大鹏自有飞鸣时。
何顾我之弥弥，不可无言而辞。

公余长闭目，只是老心情。
闻道寻山去，连忙出户迎。
好峰须到顶，灵迹要知名。
回日从容说，余将少解酲。

每忆眠云处，当檐列翠屏。
有时聊极目，尽日坐忘形。
去此心惟苦，悬图恨忽醒。
数峰秋欲活，虚籁夜重听。
地镇三吴远，天连万古青。
几人曾得道，是草即通灵。
松鹤闲窥鼎，龛僧暗诵经。
终须卜长往，回首谢明庭。

感恩言发即涟如，鹤已乘轩十载余。
抱病尚通金阙籍，避荣犹掌玉皇书。
目难看字垂垂暗，发不胜簪渐渐疏。
安得安边一长策，少酬明主定狼居。

蓬阁多余暇，扪心或暗思。
学应无足日，发自有衰时。
庶事曾经目，浮荣病切肌。
何当卧云岭，方寸贮希夷。

春风仙杏枝，条忽吹成果。
墓雨牡丹苞，凄凉飘去我。
独有海红花，一丛千万朵。
深似猩血染，香于麝脐破。
繁压玉栏霞，红烧翠鬟火。
俗呼锦被堆，又有何不可。
仆射多才情，新停济川舸。
闲遶复相思，醉袖花边亸。
吟成数十字，安安明珠颗。
鱼目辄还公，莫笑轻酬么。

惟尧则天舜弗复，诞妃冈极恩亭育。
遏密无闻血盈目，南巡胡为泪染竹。
父轻夫重当何淑，沅湘岸筠烟莓覆。
凝纹叠斑殷郁郁，猿缘鼯号钩辀宿。
朋凄助惋声几哭，賸疑下尤禹湮渎。
功充民戴荷百禄，重晖并耀难停毂。
元居不宁逝如逐，悲啼负冤生莫卜。
卒颠沈澜远昌族，讴讼肇私归永福，柔阴惨克咎深速。
前睇九山排矗矗，到今云颜愁可掬。

阁，阁。
雕镂，彩错，簇明霞，攒丽萼。
玉女窥牖，飞仙捧铎。
沉烟燠宝香，媚水涵珠箔。
千山蓊郁晴霁，万井喧填晓郭。
登临徒倚傍琼栏，满目春光煦寥廓。

三台八座九品官，名目不同而已矣。

西风妒秋月，浮云重叠生。
一夕不见光，双目如失明。
立恐疾足折，坐觉愁抱盈。
况当百虫苦，遶阶千万声。

秋来忆故人，寓目临大野。
远近闻清商，依稀奏豳雅。
经霜树半红，无风叶自下。
一片洞庭心，聊凭塞鸿写。

太岁在辛卯，九月万木落。
是时太阴亏，占云臣道剥。
王生出紫微，谴逐走商洛。
扶亲又抱子，迤逦过京索。
弊车载书史，病马悬囊橐。
西都不敢住，空负香山约。
阌乡正南路，秦岭峭如削。
肩舆碍巨石，十步三四却。
妻孥亦徒步，碛砾不容脚。
山店盖木皮，烟火浑熏灼。
夜深闻贙虎，全家屡惊戄。
山泉何萦回，切冽无桥彴。
卸鞍引羸蹄，解袜事芒𪨗。
晨澜发可鉴，朝涉胫如斮。
商山六百里，天设皆岩崿。
上洛在其中，狴牢曾未若。
逐臣自可死，何必在远恶。
刺史不我顾，古寺聊淹泊。
卜居杂民甿，致养无精糳。
知道由自宽，有亲强为乐。
侧闻种先生，终南卧云壑。
长沮既躬耕，元礼仍开学。
王绩妇未娶，介洁翘孤鹤。
之推母偕隠，教诲修天爵。
诗情亦嗜酒，道气不服药。
田衣剪荷芰，野饭烹茝蒻。
雾豹泽文彩，冥鸿避矰缴。
肯从羔雁聘，唯恐簪裾缚。
如何宋右史，斥鷃议雕鹗。
玄𫄸与丹诏，恩礼诚非薄。
仍敕京兆府，敦谕辞恭恪。
先生恋板舆，纯孝心坚确。
散发走烟峦，拜章谢恩渥。
巨材犹在涧，大玉不出璞。
使者遂空回，软轮何寂寞。
贤母召征君，庭责词嗃嗃。
胡为事章句，漏名入街郭。
府县污我山，胥徒噪吾幄。
以兹近声利，安得成高邈。
誓将徙穷谷，庶可逃喧浊。
先生拜引过，为寿开樽杓。
陶陶又熙熙，何啻闻竽籥。
人传到迁客，面目敦惭怍。
器小识不远，当年事头角。
遭时得一第，游宦何龌龊。
逐膻甚蚍蜉，鬭耀同{虫习}{虫龠}。
宰邑乏弦歌，谏垣无謇谔。
便蕃朱紫绶，僭忝丝纶阁。
方号骙骙龙，已困狺狺{犭足}。
待罪始知非，咄哉昧先觉。
一聆高世行，罪发庸可擢。
忍耻赋三章，尘埃寄寥廓。
明年会恩宥，量移井蛙跃。
靡暇谒南山，征途望西岳。
黄河波汹涌，白迳苔班驳。
中条围解县，五老烟龊龊。
此焉为郡副，乌敢事陨获。
笼禽幸未死，尚且谋饮啄。
米呼村婢舂，樵雇山僮斫。
喂马捽寒芜，看书𦶟秋箨。
信口亦吟哦，放心无适莫。
君恩已绝望，人事终难度。
相府一张纸，唤起久屈蠖。
诚知有梁栋，未忍弃榱桷。
五城天上开，三殿云间卓。
重取故衣冠，笼裹山猱玃。
病翼得风云，坏墙劳赭垩。
谏官与史氏，旧职聊羁络。
举袖拂石螭，凝眸睨金雀。
冥心想前事，一梦何挥矐。
长恐先生闻，倚松成大噱。
关中朋友来，遗我神仙作。
繁华远客骑，铮𫓩美人错。
古澹啜铏羹，文雅铿木铎。
千言距百韵，旨趣何绰绰。
孰念气如虹，翻然轻抵鹊。
俊甚麻姑抓，快比屠门嚼。
浑金岂在镕，尺璧宁施琢。
愈风齐捧檄，忘味同闻乐。
致之向怀袖，日夕芬兰若。
褒我尘俗韵，铅刀化干镆。
同声必有应，过实还疑谑。
盛夸山中事，云屋张霞幕。
兰芽含露采，石髓和烟酌。
巢由泉涤耳，园绮芝盈握。
有时上绝顶，星斗近可摸。
下视尘世人，营营似螶{隙阝=虫}。
男儿既束发，出处岐路各。
苟非秉陶钧，即去持矛槊。
致主比唐虞，安边如卫霍。
不尔为逸人，深居返吾朴。
胡然自碌碌，名节日销铄。
行年过半世，功业欠圭勺。
无术铸五兵，使民兴钱镈。
无材统六师，逐寇开沙漠。
空言说王道，肆眼看人瘼。
多惭指佞草，虚效倾心藿。
一览大雅文，起予亦何博。
况兹山野性，谟画昧方略。
搔首谢朝簪，行将返耕凿。

岩雨晴犹滴，溪泉直复迂。
倾崖目眩转，乱石步崎岖。

一溪水浸群峰绿，潋滟长湖澄数曲。
波光如练映危亭，倚槛最宜凝远目。
亭前日日舟人行，千里万里风帆轻。
长汀回首望不尽，接天岚气何其清。
隔溪南下乾元路，古松峭拔藏禅宇。
余不祠前千尺潭，昔有灵龟曾左顾。
时迁岁改名独存，德清从此民俗淳。
山奇水秀冠南国，是处疑有桃花源。
过桥稍转十余步，家家相向开朱户。
大都川泽气多寒，时时猛点菰蒲雨。
晚来忽霁凉意新，一片两片归岩云。
惆怅王维不在世，把笔欲画今无人。
老夫歌诗久不作，对此吟情岂宜薄。
簿书推去试新吟，眼前好景难道著。
城中美酒斗十千，浦口鱼肥卖得钱。
夜深却羡渔翁乐，醉饱溪心明月眠。

鸟兽死有用，羽角筋革齿。
辇挽入工师，饰作军国器。
玉食白如瓠，暝目已腐秽。
生者不敢留，埋藏与蝼蚁。
百年富贵身，孰若鸟兽类。
唯有令名人，终古如不死。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

智者在不惑，君子贵知几。
彼昏有耳目，无能辨是非。
蜀犬尽鸣吠，羲轮自光辉。
古人不可作，垂涕沾吾衣。

昨日家人来，言汝苦寒热。
想由卑湿地，颇失饮食节。
脾官骄不治，气马痴如绁。
乃致四体烦，故当双日发。
江南此疾多，理不忧颠越。
顾汝仅毁齿，何力禁喘噎。
寄书诘医师，有药且嚼啜。
方经固灵应，病根终翦灭。
但恐祟所为，尝闻里中说。
兹地有罔两，乘时相罥结。
嗟哉鬼无知，何于我为孽。
我本重修饰，胸中掬冰雪。
祸淫虽甚苛，无所可挑抉。
疑是饕餮魂，私求盘碗设。
尽室唯琴书，何路致荤血。
无钱顾越巫，刀剑百斩决。
徒恣彼昏邪，公然敢抄撮。
吾闻上帝灵，网目匪疏缺。
行当悉追捕，汝苦旦夕歇。
慈爱早有加，忆念今逾切。
尘劳差可畏，归计又云辍。
所生能劬劳，祖母矧聪哲。
羸卧纵未苏，抚视谅非拙。
勉勉多自安，风来信勿绝。

吴江之南，是曰丰国。
五种之生天下食，一岁不登，吾民菜色。
如何天不仁，纵彼旱孽称其神。
矫矫赤龙推火轩，来自东南山。
咸池愞水不敢沃，阳侯失色愁烹煎。
况兹畎亩流涓涓，何足吸之唇齿间。
但见禾与黍，蓬勃红尘起。
土伯敕其属，扫路迎饥鬼。
哀哉氓蚩蚩，托身釜鬲惟蒸炊。
小人怨咨君子知，天生天杀今其时。
我闻皇穹大德在生育，爱养万物同婴儿。
产民之身赋民食，中道绝之何所为。
当时冥冥间，委作非其宜。
山川之神各守土，群龙受位司天池。
上帝当轩亲戒敕，十日一雨无愆期。
帝心仁且信，临下固不疑。
谓言庶事有分职，屏去视听思无为。
安知愚下鬼，负德孤恩难制指。
弄天之权侮人命，贪嗜牛羊邀祭祀。
忽焉一物不称情，因教此旱灾生灵。
雷霆之官畏罪莫敢谏，头枕天鼓眠不醒。
帝在紫微垣，下隔千里云。
徒劳衔血向空哭，帝心虽圣安得闻。
北斗侍帝侧，斡运气母均四时。
五星暨众宿，照曜亡偏私。
夫何容此鬼，恣行胸臆轻天威。
定是机务繁，耳目有所遗。
小臣亦何者，草莽负奇节。
欲系神颈无长绳，欲斩龙头剑锋缺。
皇穹如未察凶邪，空使小臣心郁结。

嗟予兀兀何施为，学无异意唯传师。
尝言先圣所述作，人事而已亡他岐。
安知步步有天道，繄我丘师能识之。
春秋下应三千岁，雅颂周流十二支。
阐幽大传与隠旨，图写转匝成圆规。
劳兄示我复教我，一字不晓如痴儿。
文侯听乐唯恐卧，今我幸免指目皮。
丘明子夏言不及，我兄所得何神奇。
直疑前身是颜子，独受师说无人知。
又疑梦寐感灵怪，常与周孔相追随。
不然悠悠千载后，何传何习遽如斯。
穷愁著书古有例，昨官闽中今海涯。
海涯路远学者少，斯道未有施行时。
圣皇诛赏甚明白，归来奏牍无迟迟。
江南腊雪片如掌，酒花上面寒力衰。
是非得失从此止，马头一别东西驰。

外边虽节目，内裹却空虚。
从来汗流浃，只为写经书。

阀阅山西旧将家，一官沦落向天涯。
目皮相处应难识，髀肉生来只自嗟。
野囿几年饥虎豹，旱雷何日起龙蛇。
吴歌楚舞时相慰，剑铗梅干铁有花。

任君北方来，手出邠州碑。
为是鲁公写，遗我我不辞。
鲁公实豪杰，慷慨忠义姿。
忆在天宝末，变起渔阳师。
猛士不敢当，儒生横义旗。
感激数十郡，连衡鬭羌夷。
新造势尚弱，胡为力未衰。
用兵竟不胜，叹息真数奇。
杲兄死常山，烈士泪满颐。
鲁公不死敌，天下皆熙熙。
奈何不爱死，再使踏鲸鳍。
公固不畏死，吾实悲当时。
缅邈念高谊，惜哉我生迟。
近日见异说，不知作者谁。
云公本不死，此事亦已奇。
大抵天下心，人人属公思。
加以不死状，慰此苦叹悲。
我欲哭公墓，莽莽不可知。
爱其平生迹，往往或孑遗。
此字出公手，一见减叹咨。
使公不善书，笔墨纷讹痴。
思其平生事，岂忍弃路歧。
况此字颇怪，堂堂伟形仪。
骏极有深稳，骨老成支离。
点画迺应和，关连不相违。
有如一人身，鼻口耳目眉。
彼此异状貌，各自相结维。
离离天上星，分如不相持。
左右自缀会，或作斗与箕。
骨严体端重，安置无欹危。
篆鼎兀大腹，高屋无弱楣。
古器合尺度，法相应矩规。
想其始下笔，庄重不自卑。
虞柳岂不好，结束烦馽羁。
笔法未离俗，庸手尚敢窥。
自我见此字，得纸无所施。
一车会百木，后斤斧易为。
团团彼明月，欲画形终非。
谁知忠义心，余力尚及斯。
因此数幅纸，使我重叹嘻。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少壮事已远，旧交良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分蜜谁能开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能救，衰病侵骨骸。
二子皆已冠，如吾苦无才。
君亦已有嗣，骨目秀且佳。
人事知几变，会合终不谐。
昨者本不出，豪杰苦自咍。
郁郁自不乐，谁为子悲哀。
翻然感其说，东走陵巅崖。
不意君在此，得春笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独步，故旧每所乖。
作诗报嘉贶，亦聊以相催。

吾喜送任师，羡君方少年。
有如伏枥马，看彼始及鞍。
奔腾过吾目，萧条正思边。
谁知脱吾羁，傲睨登太山。
君今始得县，翱翔大江干。
大江多风波，渺然势欲翻。
浩荡吞九野，开阖壮士肝。
人生患不出，局束守一廛。
未常见大物，不识天地宽。
今君吾乡秀，固已见西川。
去年人边吏，出入烽火闲。
儒冠杂武弁，屈与毡裘言。
又当适南土，大浪泛目前。
胸中芥蒂心，吹尽为平田。
陈汤喜刑胜，所至常纵观。
吾想君至彼，胸胆当豁然。

吾喜送任师，羡君方少年。
有如伏枥马，看彼始及鞍。
奔腾过吾目，萧条正思边。
谁知脱吾羁，傲睨登太山。
君今始得县，翱翔大江干。
大江多风波，渺然势欲翻。
浩荡吞九野，开阖壮士肝。
人生患不出，局束守一廛。
未常见大物，不识天地宽。
今君吾乡秀，固已见西川。
去年人边吏，出入烽火闲。
儒冠杂武弁，屈与毡裘言。
又当适南土，大浪泛目前。
胸中芥蒂心，吹尽为平田。
陈汤喜刑胜，所至常纵观。
吾想君至彼，胸胆当豁然。

水官骑苍龙，龙行欲上天。
手攀时且住，浩若乘风船。
不知几何长，足尾犹在渊。
下有二从臣，左右乘鱼鼋。
矍铄相顾视，风举衣袂翻。
女子侍君侧，白颊垂双鬟。
手执雉尾扇，容如未开莲。
从者八九人，非鬼非戎蛮。
出水未成列，先登扬旗旜。
长刀拥旁牌，白羽注强拳。
虽服甲与裳，状貌犹鲸鳣。
水兽不得从，仰面以手扳。
空虚走雷霆，雨电晦九川。
风师黑虎囊，面目昏尘烟。
翼从三神人，万里朝天关。
我从大觉师，得此诡怪编。
画者古阎子，于今三百年。
见者谁不爱，予者诚已难。
在我犹在子，此理宁非禅。
报之以好词，何必画在前。

晓出东郊迥，路穿桑柘林。
人耕新雨地，寺隠半岩阴。
远目穷天宇，和风爽醉襟。
停骖顾遗老，同是劝农心。

童头浮屠浙东客，传呼避道长以陌。
宝挝青盖官仪雄，新赐袈裟椹犹黑。
察车后乘从驱挈，庸夫无谋动蛮穴。
暗滩夜被猿猱擒，缚入新溪哭残月。
牂牁畏佛不敢烹，脱身腥窟存余生。
放师回目不自愧，反以意气湘南行。
我闻辛有适伊川，变戎预谶麟经编。
暌车载鬼吁可怪，宜入熙宁志怪篇。

余生本孤拙，所志在云石。
薄宦偶缠锁，未遂林泉适。
迩来备台选，幸一当言责。
狂愚抵罪辜，遽从遐徼谪。
区区数千里，车马倦行役。
浈阳颇善地，解辔喜安席。
官散无所事，度日多闲隙。
太守苏宣甫，邀我访奇迹。
西山有石室，疑是灵仙宅。
翛然烟径入，讶若天门辟。
中泻一溪清，傍映千峰碧。
万穴滴瑶乳，两岸张翠幕。
爽气来先秋，昏岚生未夕。
不知造化意，何为置穷僻。
周生说到难，兹文不虚摭。
怪容诚莫状，胜迹今始获。
暂已莹耳目，久觉生虚白。
拂拭缨上尘，回头谢朝客。
虽非吾所乐，聊以慰奇只。
圣恩未放还，屡游君莫惜。

半刺侯藩重，临邛驿路赊。
将经灞陵树，先看洛阳花。
土物张骞竹，民封卓氏家。
为君伤远目，日日断褒斜。

呼猿涧西藏石笋，丹桂苍松达鹫岭。
几年陈迹绝纤埃，一旦佳名同清景。
山家时喜来五马，相携款曲空岩下。
遂许诛茅结小庵，异日功成伴潇洒。
庵成可以资静观，目前直见江湖宽。
邺公政简每频到，试茶笑傲浮云端。
物外似忘轩冕贵，此中深得林泉意。
野人陪着病维摩，游息自同方丈地。
芳猷从此流千载，且得而今光胜概。

人有精游艺，予尝观弈棋。
筭余知造化，著外见几微。
好胜心无已，争先意不低。
当人尽宾主，对面如蛮夷。
财利激于衷，喜怒见于頄。
生杀在于手，与夺指于颐。
戾不殊冰炭，和不侔埙箎。
义不及朋友，情不通夫妻。
珠玉出怀袖，龙蛇走肝脾。
金汤起樽俎，劔戟交幈帏。
白昼役鬼神，平地蟠蛟螭。
空江响雷雹，陆海诛鲸鲵。
寒暑同舒惨，昏明共蔽亏。
山河灿于地，星斗会璇玑。
因睹输赢势，翻惊宠辱蹊。
高卑易裁制，返覆难拘羁。
心迹既一判，利害不两提。
卷舒当要会，取舍在须斯。
智者伤于诈，信者失于椎。
真伪之相杂，名实之都隳。
得者失之本，福为祸之梯。
乾坤支作讼，离坎变成睽。
弧矢相凌犯，言辞共诋欺。
何尝无胜负，未始绝兴衰。
前日之所是，今日之或非。
今日之所强，明日之或羸。
以古观后世，终天露端倪。
以今观往昔，何止乎庖牺。
尧舜行揖让，四凶犹趄趑。
汤武援干戈，三老诚有讥。
虽皋陶陈谟，而伊周献规。
曾未免矣夫，疗骨而伤肌。
仁为名所败，义为利所挤。
治乱不自己，因革徒从宜。
与贤不与子，贤愚生瑕玼。
与子不与贤，子孙生疮痍。
或苗民逆命，或有扈阻威。
或羿浞起衅，或管蔡造疑。
或商人征葛，或周人乘黎。
或鸣条振旅，或牧野搴旗。
灼见夏台日，曾照升自陑。
安知羑里月，不照逾孟师。
厉王奔于彘，幽王死于骊。
平王迁于洛，赧王败于伊。
或盟于召陵，或会于黄池。
或战于长岸，或弑于干谿。
或入于鄢郢，或楼于会稽。
或屠于大梁，或入于临淄。
五霸共吞噬，七雄相鞭笞。
暴秦灭六国，楚汉决雄雌。
天尽于有日，地极于无涯。
遐迩都包括，纵横悉指挥。
井田方奕奕，兵甲正累累。
易之以阡陌，画之以郊畿。
销之以锋镝，焚之以书诗。
罢侯以置守，强干而弱枝。
重兵栖上郡，长城堑边陲。
自谓磐石固，万世无已而。
回天于指掌，割地于阶墀。
视人若蝼蚁，用财如沙泥。
阿房宫未毕，祖龙车至戏。
骊山卒未放，陈涉兵自蕲。
灞上心非浅，鸿门气正滋。
咸阳起烟焰，南郑奋熊罴。
人鬼同交错，风云共惨凄。
项强刘未胜，得鹿莫知谁。
约法三章在，收兵五国随。
庙堂成筭重，帷幄坐筹奇。
广武貔貅怒，鸿沟虎豺饥。
荥阳留纪信，垓下别虞姬。
三杰才方展，千年运正熙。
山川旧形胜，日月新光辉。
正朔承三统，车书混四维。
方隅无割据，穷僻有羁縻。
后族争行日，军分南北司。
当时无佐命，何以救颠隮。
百战方全日，长兵震天垂。
岂知巫蛊事，祸起刘屈牦。
冢宰司衡日，重明正渺弥。
见危能致命，无忝寄孤遗。
剧贼欺孤日，行同狐与狸。
宫中凌寡妇，殿上逐婴儿。
龙战知何所，冰坚正在兹。
溃堤虽患水，御水敢忘堤。
东汉重晞日，昆阳屋瓦飞。
幽忧新室鬼，狼籍渐台尸。
鄗邑追隆准，新安扫赤眉。
再逢火德王，复睹汉官仪。
窦邓缘中馈，阎梁挟牝鸡。
经何功殆尽，至董业都糜。
河洛少烟火，京都多蒿蔾。
长天有鸟度，白骨无人悲。
城有隍须复，羊无血可刲。
大厦之将颠，非一木可支。
孟德提先手，仲谋藉世资。
玄德志不遂，竟终于涕洟。
西晋尚清谈，大计悬品题。
妇人执国命，骨肉生疠疵。
二主蒙霜露，五胡犯鼎彝。
世无管夷吾，令人重歔欷。
广陌羌尘合，中州胡马嘶。
龙光射牛斗，日影化虹蜺。
辟草来洛汭，垦田趋江湄。
二百有四年，方驾而并驰。
东晋分南尾，时或产灵芝。
凡经五改命，至陈卒昌隋。
国破西风暮，城荒春草萋。
长江空满目，行客浪沾衣。
后魏开北首，孝文几缉绥。
河阴旋有变，国分为东西。
尔朱夺高氏，宇文灭北齐。
及隋始并陈，四海为藩篱。
泛汴公私匮，征辽士卒疲。
有身皆厌苦，无口不嗟咨。
处处称年号，人人思乱离。
中原未有主，谁识非鹿麋。
千一难知日，天人相与期。
龙腾则云霭，虎步则风凄。
母后专朝日，相仍紊宫闱。
可嗟桓彦范，不杀武三思。
绣岭喧歌舞，渔阳动鼓鼙。
太平其可傲，徒罪一杨妃。
剑阁离天日，潼关漏虎貔。
两京皆覆没，九庙咸倾欹。
乐极则悲至，恩交则害携。
事无可柰何，举目谁与比。
自此藩方盛，都无臣子祗。
恃功而不朝，讨贼以为词。
各拥部兵盛，谁怜王室卑。
邀朝廷姑息，观社稷安危。
攻取非君命，诛求本自肥。
乘舆时播越，扈从或参差。
尾大知难运，鞭长岂易麾。
长奸忧必至，养虎害终贻。
国步何颠沛，君心空忸怩。
时来花烂漫，势去叶离披。
十姓分中夏，五家递通逵。
徒明星有烂，但东方未晞。
才返长芦镇，旋驱胡柳陂。
绛霄兵自取，玄武火何痴。
中渡降堪罪，栾城死可嗤。
太原朝见入，刘子夕闻啼。
事体重重别，人情旋旋移。
弃灰犹隠火，朽骨尚称龟。
谲诈多阴中，艰忧常自罹。
挠防肤革易，患救腹心迟。
语祸不旋踵，言伤浪噬脐。
欲升还陨落，将坠却扶持。
瞑眩人皆恶，康宁世共晞。
须能蠲重疾，始可谓良医。
久废田硗确，难行路险巇。
不逄真主出，何以见施为。
家国邅迍极，君臣际会稀。
上天生假手，我宋遂开基。
睿筭随方设，群豪引领归。
迄今百余载，兵革民不知。
成败须归命，兴亡自系时。
天机不常设，国手无常施。
往事都陈迹，前书略可依。
比观之博弈，不差乎毫厘。
消长天旋运，阴阳道范围。
吉凶人变化，动静事枢机。
疾走者先颠，迟茂者后萎。
与其交受害，不若两忘之。
求鱼必以筌，获兔必以罤。
得之不能忘，羊质而虎皮。
道大闻老子，才难语仲尼。
造形能自悟，当局岂忧迷。
黑白焉能浼，死生奚足猗。
应机如破的，迎刃不容丝。
勿讶傍人笑，休防冷眼窥。
既能通妙用，何必患多岐。
同道道亦得，先天天弗违。
穷理以尽性，放言而遣辞。
视外方知简，听余始识希。
大羹无以和，玄酒莫能漓。
上兵不可伐，巧历不可推。
善言不可道，逸驾不可追。
兄弟专乎爱，父子主于慈。
天下亦可授，此著不可私。

人有精游艺，予尝观弈棋。
筭余知造化，著外见几微。
好胜心无已，争先意不低。
当人尽宾主，对面如蛮夷。
财利激于衷，喜怒见于頄。
生杀在于手，与夺指于颐。
戾不殊冰炭，和不侔埙箎。
义不及朋友，情不通夫妻。
珠玉出怀袖，龙蛇走肝脾。
金汤起樽俎，劔戟交幈帏。
白昼役鬼神，平地蟠蛟螭。
空江响雷雹，陆海诛鲸鲵。
寒暑同舒惨，昏明共蔽亏。
山河灿于地，星斗会璇玑。
因睹输赢势，翻惊宠辱蹊。
高卑易裁制，返覆难拘羁。
心迹既一判，利害不两提。
卷舒当要会，取舍在须斯。
智者伤于诈，信者失于椎。
真伪之相杂，名实之都隳。
得者失之本，福为祸之梯。
乾坤支作讼，离坎变成睽。
弧矢相凌犯，言辞共诋欺。
何尝无胜负，未始绝兴衰。
前日之所是，今日之或非。
今日之所强，明日之或羸。
以古观后世，终天露端倪。
以今观往昔，何止乎庖牺。
尧舜行揖让，四凶犹趄趑。
汤武援干戈，三老诚有讥。
虽皋陶陈谟，而伊周献规。
曾未免矣夫，疗骨而伤肌。
仁为名所败，义为利所挤。
治乱不自己，因革徒从宜。
与贤不与子，贤愚生瑕玼。
与子不与贤，子孙生疮痍。
或苗民逆命，或有扈阻威。
或羿浞起衅，或管蔡造疑。
或商人征葛，或周人乘黎。
或鸣条振旅，或牧野搴旗。
灼见夏台日，曾照升自陑。
安知羑里月，不照逾孟师。
厉王奔于彘，幽王死于骊。
平王迁于洛，赧王败于伊。
或盟于召陵，或会于黄池。
或战于长岸，或弑于干谿。
或入于鄢郢，或楼于会稽。
或屠于大梁，或入于临淄。
五霸共吞噬，七雄相鞭笞。
暴秦灭六国，楚汉决雄雌。
天尽于有日，地极于无涯。
遐迩都包括，纵横悉指挥。
井田方奕奕，兵甲正累累。
易之以阡陌，画之以郊畿。
销之以锋镝，焚之以书诗。
罢侯以置守，强干而弱枝。
重兵栖上郡，长城堑边陲。
自谓磐石固，万世无已而。
回天于指掌，割地于阶墀。
视人若蝼蚁，用财如沙泥。
阿房宫未毕，祖龙车至戏。
骊山卒未放，陈涉兵自蕲。
灞上心非浅，鸿门气正滋。
咸阳起烟焰，南郑奋熊罴。
人鬼同交错，风云共惨凄。
项强刘未胜，得鹿莫知谁。
约法三章在，收兵五国随。
庙堂成筭重，帷幄坐筹奇。
广武貔貅怒，鸿沟虎豺饥。
荥阳留纪信，垓下别虞姬。
三杰才方展，千年运正熙。
山川旧形胜，日月新光辉。
正朔承三统，车书混四维。
方隅无割据，穷僻有羁縻。
后族争行日，军分南北司。
当时无佐命，何以救颠隮。
百战方全日，长兵震天垂。
岂知巫蛊事，祸起刘屈牦。
冢宰司衡日，重明正渺弥。
见危能致命，无忝寄孤遗。
剧贼欺孤日，行同狐与狸。
宫中凌寡妇，殿上逐婴儿。
龙战知何所，冰坚正在兹。
溃堤虽患水，御水敢忘堤。
东汉重晞日，昆阳屋瓦飞。
幽忧新室鬼，狼籍渐台尸。
鄗邑追隆准，新安扫赤眉。
再逢火德王，复睹汉官仪。
窦邓缘中馈，阎梁挟牝鸡。
经何功殆尽，至董业都糜。
河洛少烟火，京都多蒿蔾。
长天有鸟度，白骨无人悲。
城有隍须复，羊无血可刲。
大厦之将颠，非一木可支。
孟德提先手，仲谋藉世资。
玄德志不遂，竟终于涕洟。
西晋尚清谈，大计悬品题。
妇人执国命，骨肉生疠疵。
二主蒙霜露，五胡犯鼎彝。
世无管夷吾，令人重歔欷。
广陌羌尘合，中州胡马嘶。
龙光射牛斗，日影化虹蜺。
辟草来洛汭，垦田趋江湄。
二百有四年，方驾而并驰。
东晋分南尾，时或产灵芝。
凡经五改命，至陈卒昌隋。
国破西风暮，城荒春草萋。
长江空满目，行客浪沾衣。
后魏开北首，孝文几缉绥。
河阴旋有变，国分为东西。
尔朱夺高氏，宇文灭北齐。
及隋始并陈，四海为藩篱。
泛汴公私匮，征辽士卒疲。
有身皆厌苦，无口不嗟咨。
处处称年号，人人思乱离。
中原未有主，谁识非鹿麋。
千一难知日，天人相与期。
龙腾则云霭，虎步则风凄。
母后专朝日，相仍紊宫闱。
可嗟桓彦范，不杀武三思。
绣岭喧歌舞，渔阳动鼓鼙。
太平其可傲，徒罪一杨妃。
剑阁离天日，潼关漏虎貔。
两京皆覆没，九庙咸倾欹。
乐极则悲至，恩交则害携。
事无可柰何，举目谁与比。
自此藩方盛，都无臣子祗。
恃功而不朝，讨贼以为词。
各拥部兵盛，谁怜王室卑。
邀朝廷姑息，观社稷安危。
攻取非君命，诛求本自肥。
乘舆时播越，扈从或参差。
尾大知难运，鞭长岂易麾。
长奸忧必至，养虎害终贻。
国步何颠沛，君心空忸怩。
时来花烂漫，势去叶离披。
十姓分中夏，五家递通逵。
徒明星有烂，但东方未晞。
才返长芦镇，旋驱胡柳陂。
绛霄兵自取，玄武火何痴。
中渡降堪罪，栾城死可嗤。
太原朝见入，刘子夕闻啼。
事体重重别，人情旋旋移。
弃灰犹隠火，朽骨尚称龟。
谲诈多阴中，艰忧常自罹。
挠防肤革易，患救腹心迟。
语祸不旋踵，言伤浪噬脐。
欲升还陨落，将坠却扶持。
瞑眩人皆恶，康宁世共晞。
须能蠲重疾，始可谓良医。
久废田硗确，难行路险巇。
不逄真主出，何以见施为。
家国邅迍极，君臣际会稀。
上天生假手，我宋遂开基。
睿筭随方设，群豪引领归。
迄今百余载，兵革民不知。
成败须归命，兴亡自系时。
天机不常设，国手无常施。
往事都陈迹，前书略可依。
比观之博弈，不差乎毫厘。
消长天旋运，阴阳道范围。
吉凶人变化，动静事枢机。
疾走者先颠，迟茂者后萎。
与其交受害，不若两忘之。
求鱼必以筌，获兔必以罤。
得之不能忘，羊质而虎皮。
道大闻老子，才难语仲尼。
造形能自悟，当局岂忧迷。
黑白焉能浼，死生奚足猗。
应机如破的，迎刃不容丝。
勿讶傍人笑，休防冷眼窥。
既能通妙用，何必患多岐。
同道道亦得，先天天弗违。
穷理以尽性，放言而遣辞。
视外方知简，听余始识希。
大羹无以和，玄酒莫能漓。
上兵不可伐，巧历不可推。
善言不可道，逸驾不可追。
兄弟专乎爱，父子主于慈。
天下亦可授，此著不可私。

洛阳自为都，二千有余年。
举步图籍中，开目今古间。
西北岌宫殿，东南倾山川。
照人伊洛清，迎门嵩少寒。
水竹最佳处，履道之南偏。
下有幽人室，一径通柴关。
蓬蒿隠其居，藜藿品其飡。
上亲下妻子，厚薄随其缘。
人虽不堪忧，己亦不改安。
阅史悟兴亡，探经得根源。
有客谓予曰，子独不通权。
清朝能用才，圣主正求贤。
道德与仁义，不徒为空言。
功业贵及时，何不求美官。
上食天子禄，下拯苍生残。
通衢张大第，负郭广良田。
朱门烂金紫，青楼繁管弦。
外厩列肥骏，后庭罗纤妍。
入则坐虚堂，出则乘华轩。
冠剑何烨烨，气体自舒闲。
高谈天下事，广坐生晴烟。
人莫敢仰视，屏息候其颜。
此所谓男子，志可得而观。
又何必自苦，形容若枯鳣。
道古人行事，拾前世遗编。
而临水一沟，而爱竹数竿。
此所谓匹夫，节何足而攀。
予敢对客曰，事有难其诠。
身非好敝缊，口非恶珍膻。
岂不知系匏，而固辞执鞭。
盖惧观朵颐，敢忘贲丘园。
深极有层波，峻极有层巅。
履之若平地，此非人所艰。
贫贱人所苦，富贵人所迁。
处之若无事，此诚人所难。
进行己之道，退养己之全。
既未之易地，胡为乎不坚。
敢谓客之说，曾无所取焉。
猗嗟乎玉兮，产之于荆山。
和氏虽云知，楚国未为然。
污隆道屈伸，进退时后先。
苟不循此理，玉毁谁之愆。
道之未行兮，其命也在天。
近日游三城，薄言尚盘桓。
当世之名卿，加等为之延。
或清夜论道，或后池漾船。
数夕文酒会，有无涯之欢。
十月初寒外，万叶清霜前。
归来到环堵，竹窗睛醉眠。
仰谢君子知，代书成此篇。

杨柳垂青带，风动如飞盖。
危楼思不穷，尽日闲相对。
鸟去林自空，云移山不碍。
情随双燕还，意与孤鸿会。
晚角时断续，层崖递明晦。
残阳挂踈红，远水生微濑。
塞目烟岑密，都城若天外。
如何久客心，东望凭栏杀。

霜天寥落思无穷，不奈楼高逼望中。
四面溪山徒满目，九秋宫殿自危空。
云横远峤千寻直，霞乱斜阳数缕红。
无限伤情言不到，共谁开口向西风。

昔闻华胥与净土，道释寓言非目睹。
此图物色皆华人，太平气象在里许。
竞披野服装束俭，旋泻薄醪盆盎古。
小姑丘嫂丑骇人，襁儿于背行伛偻。
峄桐泗磬未尝试，手持蒉桴叩土鼓。
当时四里安耕凿，百姓焉知有官府。
帝心犹不奈丛脞，欲以黄屋让支父。
乌乎放勋去已远，朝野多事民愁苦。
腐儒未暇论秦汉，齐榷鱼盐鲁税亩。
舟鲛衡麓设讥禁，□若海神愁摘煮。
计臣各操享上说，祸先及农次商贾。
南邻责米借斗斛，西舍诛帛空机杼。
又闻更盼平□□，□□□□□官庾。
何况防秋羽檄急，□□□□选材武。
下乡卒毒惨于蛇，坐衙官恶猛如虎。
十家九亡村落静，存者鬼质身䍀缕。
有时适野挑荠食，亦或逢场戴花舞。
披图茅屋晴窗下，偶然释耒一摩拊。
老农未知陶唐世，过予瞪视口谵语。
暮年憔悴欲移乡，借问此是何处所。

弆藏古物或千年，汉晋隋唐在目前。
死有一孙堪付托，生惟四友共周旋。
宝扶风簋如原甫，临永兴书逼米颠。
占尽人间最清事，吾碑百世后方传。

郭公郭公曾君国，魂化为鸟憾未释。
满目山河属别人，旧时宫殿归不得。
更姓改物今千春，历历记忆常如新。
郭公蜀帝两痴绝，自古失国知几人。

骨朽是非始定，怒炎毁誉未公。
太平呼奇宰相，野狐目半山翁。

吾评此记前无古，历历溪山在目中。
潦后数椽谁朴斲，云间千尺忽青红。
比滁亭笔尤高简，与洛桥碑角长雄。
父老皆云侯苦节，咄嗟幻出化人宫。

熟读公诗文，高出骚选前。
蹇余相追逐，严句入杜编。
里鼓闻咸池，山歌混葛天。
刀圭靳付授，分寸难扳缘。
偶逢浮丘伯，月下吹箫眠。
凤咮不可和，蚓窍殊自怜。
披我云锦裳，易去短褐穿。
啖我玉井藕，洒然渴肺痊。
回澜使东之，斡天令左旋。
斯文恃砥柱，诸老随游川。
交游愧忝窃，薰摘劳结悁。
当论先后觉，宁较大小年。
已得渥漥骏，共登昆仑颠。
指点归宿处，目览非耳传。

谷目多名士，西轩与石门。
族皆通一谱，君独秀诸孙。
叔季斯人少，耆英几个存。
可怜同社叟，反袂赋招魂。

越石通身胆，英英管乐俦。
防秋戍孤垒，乘月上高楼。
粉堞齐云迥，冰轮出海浮。
目中无虏骑，笑里有边筹。
枭羯言犹壮，闻鸡志未酬。
素娥知往事，犹照丽谯头。

文度何须膝上，阿奴姑可目前。
载驰载驱王事，一喜一惧父年。

二人共读道旁碑，一敏一钝天赋之。
敏者过目跃骑去，钝者停鞭方凝思。
哀哉德祖丹颈祸，伏于伯喈黄绢辞。
古人服善有公是，回也知十赐知二。
圣师笑曰女弗如，未闻端木惎颜氏。
呜呼向使颜氏逢若人，未知何地堪容身。

映青藜灯娱目，吸金茎露入脾。
宁作履霜逐子，肯随向火乞儿。

勋华嗟已远，最近莫如唐。
祖禹忠于宋，云周监有商。
虽然张万目，终未立三纲。
贞观初勤恤，开元未怠荒。
录忘曲江献，镜惜郑公亡。
节镇私斋钺，兵权假贵珰。
甫闻平夏蜀，寻又失河湟。
历历前朝事，惓惓治世防。
几年藏秘府，一日进华光。
主圣勤稽古，臣愚值彻章。
重瞳悉该贯，呐舌愧精详。
前接夔龙武，后陪鹓鹭行。
舜歌奎宿灿，镐宴木天凉。
凤夸分新焙，鱼须出尚方。
玉骢五花白，宝带万钉黄。
内酝霑宣劝，朝衣惹御香。
染濡乏才藻，赓载仰明良。
拔擢由民伍，推迁侍帝旁。
荣犹恋旃厦，惫不任簪裳。
尚念申公老，非如贺监狂。

汉唐科目各招延，中者端如拾芥然。
明水赋曾拘八韵，大廷策亦限三篇。
窃窥古调谐轩律，留取高吟和舜弦。
圣代作人添舍法，祝君走马止三年。

当年传画烛，帝遣快行□。
□□山斋卧，□目自结□。

霜简刚言璧有瑕，清朝耳目不应差。
醉翁绝少环滁饮，范老何心庆朔花。
省库钱皆留享士，高斋琴却带还家。
邵平旧圃元无恙，未必封侯胜种瓜。

儒医诊肝脉去，小童负药笈从。
吾宁作一目鬼，古曾有独眼龙。

熏目不欺暗室，呻吟少下禅床。
悟后尽除业障，定中或放毫光。

经来葱岭绝域，书出汲县古冢。
饶君一目十行，如彼千疮百孔。

须眉似是绮皓，耳目已非旷娄。
受明上座顶礼，视彼老公血雠。

康术鹰眼不化，处仲蜂目亦露。
我自有观人诀，汝勿为相祖误。

目眚陈编懒更窥，博通似恐泄天机。
大愚苦要骑麟下，小黠犹能化鹤归。
觅句瘦肩两山耸，绝粮干咽上池肥。
平生慕用徐先辈，异世溪边共一矶。

一秋窗下少书声，目眚缠绵久未平。
大德三麻如昨日，善和千卷付来生。
聃兮虽视如无见，藉也于心固不盲。
吹却残灯抛蠹简，拥衾危坐待天明。

恰则含香文德殿，俄而揽辔祝融峰。
得非麟角惊凡目，或是蛾眉妒冶容。
六丈一勾非恶意，两翁相对少欢悰。
西山北郭多幽事，虽老犹堪撰杖从。

几回南向望蒲轮，闻引而西忽改辕。
小毖上求助初政，大招公起入修门。
鳞无婴者宁非谄，膳有鬈如不必言。
膜外浮荣均臭腐，本来面目要常存。

少日手抄尤谨楷，中年目视稍眵昏。
如今天罚偏盲了，烛下残书尚覆翻。

老去神情非叔宝，向来眉目比文渊。
惟诗尚有新新意，匹似幽花晚更妍。

与君非复昔年时，我瞎君聋各已衰。
萤案头光何必照，蚁床下鬭不须知。
嵇康老觉形骸懒，扁鹊亡无耳目医。
只恐蒲轮催强起，林间未免独吟诗。

此为何处所，满目是琼瑰。
圣人被褐怀，呆汉空手回。

乾淳门户芳菲歇，尚喜兰芽接续开。
不学老刘看花去，又牵小阮入林来。
汝贤能宝郑公笏，吾耄难燃内史灰。
天目侍郎今水镜，不妨长榜注官回。

文公左目晚羞明，犹抱遗经细考评。
今汝畏书如畏虎，天公折罚使偏盲。

读书十行目俱下，上树百回心尚孩。
君看大年与永叔，当日皆从童子来。

大帝昭回奖丛藁，太师行草跋兰亭。
箧藏有物为呵护，巾袭令儿掌钥扃。
目眚端由书作祟，心痴常怕画通灵。
不如鹑结村夫子，惟宝蒙求与孝经。

五更三点待漏，一目十行读书。
图南先生仙者，偶然睡觉月余。

昔掌纶言提史笔，心思目力两徒劳。
藏山书可秃千兔，钓海力能连六鳌。
空有风号陵上柏，更无春到观中桃。
苍梧云暗重华远，泪落当年旧锦袍。

阅尽诸公上要津，丹山除目一番新。
六卿尤重大宗伯，九制须还老舍人。
太史将封乃留滞，纪瞻虽召尚逡巡。
应怜公干今衰病，频寄书来寂寞滨。

去国亲朋风雨散，惟君从步至徐州。
时清相有客云意，力薄吾无荐祢恩。
远遁犹疑在空谷，大招安肯入修门。
忽闻社友传新讣，枯目滂然有泪痕。

暮年因耽黄卷，双瞳不省盲如。
来生愿为苍颉，四目造鸟迹书。

龙章凤姿中散，麞头鼠目十郎。
一遗恨悲风操，一老死偃月堂。

七雄侧目虎狼都，仁暴端由取舍殊。
燕太子留生马角，楚王心作牧羊奴。

六桥鶑花春色浓，十年情绪药裹中。
笔床茶灶尘土积，为君拂拭临东风。
可笑衰翁不自忖，少年场中分险韵。
画舸轻移柳线迎，侈此清游逢道韫。
铢衣飘飘凌绿波，翡翠压领描新荷。
雍容肯就文字饮，乌丝细染还轻哦。
一杯绝类阳关酒，流水高山意何厚。
曲未终兮袂已扬，一目归鸦噪栖柳。

辛亥仲春将徂兮，有客踵门曰风日流丽，邀余共泛西湖之舽。
伋南去而忽西兮，昨之折槛今复饰以成杠。
背苏堤万丝之绿阴兮，望一簇孤山之青橦。
层峰叠嶂巉绝露天巧，珠英琪树发越地之灵，一声何处兮钟撞。
篙师告余曰，此寿星古刹。
上有奇观，开宇宙于八窗。
舍舟策杖，步步巍峩，谢屐殊劳双。
回廊曲转忽轩豁，檐飞栋复，青绿交辉。
心开目骇，而揖西子之湖，子胥之江。
观者杂遝，儵去儵来。
余独凭栏，境与心会，便欲驭风跨蜿虹。
烟云万态，客拟状而运思，羿今老退，且逊锐逄。
庄严世界，合爪赞叹。
要使天下名山夸咏者，睹此奇伟而心降。
风寒下山吹欲倒，连呼春酒亟开缸。
箫鼓画船徒自纷耳目，何如美成清绝按新腔。
诗成肯对俗子哦，驰介城南寄老庞。

辛亥仲春将徂兮，有客踵门曰风日流丽，邀余共泛西湖之舽。
伋南去而忽西兮，昨之折槛今复饰以成杠。
背苏堤万丝之绿阴兮，望一簇孤山之青橦。
层峰叠嶂巉绝露天巧，珠英琪树发越地之灵，一声何处兮钟撞。
篙师告余曰，此寿星古刹。
上有奇观，开宇宙于八窗。
舍舟策杖，步步巍峩，谢屐殊劳双。
回廊曲转忽轩豁，檐飞栋复，青绿交辉。
心开目骇，而揖西子之湖，子胥之江。
观者杂遝，儵去儵来。
余独凭栏，境与心会，便欲驭风跨蜿虹。
烟云万态，客拟状而运思，羿今老退，且逊锐逄。
庄严世界，合爪赞叹。
要使天下名山夸咏者，睹此奇伟而心降。
风寒下山吹欲倒，连呼春酒亟开缸。
箫鼓画船徒自纷耳目，何如美成清绝按新腔。
诗成肯对俗子哦，驰介城南寄老庞。

千载靖节翁，秫向公田种。
万锺于我何，肯恋五斗俸。
长歌归去来，田园聊自奉。
高蹈世莫俦，器局小管仲。
嗟余昧于时，退思心每痛。
世人不我知，小畦亲抱瓮。
唯有竹宫仙，时复致一供。
四清山中珍，凡目为之动。
黄独前未识，勿诮仲宣憃。
春茗摘新芽，秋菰怀旧葑。
江南贵乳酪，此意兼金重。
得君同下箸，诗来再三讽。
韵意两相高，文史叹足用。
续貂愧狗尾，敢与贤者共。
语奚较工拙，年来此心纵。
软饱黑甜余，无复春草梦。
可人招不来，属篇亟持送。

忆昔相逢初，一见即刮目。
出处虽不齐，椒兰则同馥。
论心到极处，情爱逾骨肉。
十年传成癖，搰搰闭门读。
高志尊所传，而肯曲从俗。
抱此奇特操，平步可金玉。
况复同窗友，槐庭秉钧轴。
事有反所料，轩冕笑羁束。
缙云邈千里，访道求辟谷。
食枣怀安期，窃桃小方朔。
平生精进心，自可登仙录。
一著偶失算，九书无复续。
洞霄有猿号，丹池无鹤浴。
昨病失会葬，生刍东望哭。

昏聩嗟耳目，管弦堂上调。
世事每相背，秋月虚良宵。
涓吉拟登龙，疾雨惊风飘。
祢刺不得前，东睇心旌遥。
近履传康强，变体笔更饶。
风响虽时接，未若亲闻韶。
忆昔西湖滨，别语请教条。
嘱以马迁史，文贵细字雕。
名言犹在耳，堤柳凡几凋。
兹焉得蜀刻，持赠践久要。
会晤知何时，霁色审来朝。

拂石坐秋绿，寓目山之阳。
有白类积雪，谁放前村羊。
冗蹄求一饱，寒草嚼峁藏。
日晚山下路，西风吹稻香。

十洲三岛日月长，殷红软紫秋更香。
银河倒浸珊瑚冷，十二楼高玉露瀼。
九老仙都在何许，缥缈五云鸾对舞。
璇台宝榭居者谁，迺是仙翁宣献府。
芙蓉为城桂为房，商盘周鼎东西厢。
牙签漆玉纷宝墨，未数人间集古堂。
中有一仙炯双目，清于秋月温如玉。
尽得仙翁肘后传，千古韦经播余馥。
环珮锵锵侍玉墀，补天妙手帝所知。
三十六宫焕王度，涉笔五工劳设施。
八极遨游思汗漫，山川先向峨眉玩。
江风千里月一轮，亟上崚嶒快分半。
风烟入兴知几诗，凤鸣鹍化今其时。
是谁纪德道旁石，重见邦人歌海沂。
登龙元是当年客，再遇江城头尽白。
怀思每与阿戎谈，清赏敢忘今阮籍。
双星佳会又兼旬，崧高此日曾生申。
东楼瑞彩接南极，长生箓镂黄金文。
和仲吹商酌璇斗，白苎西风小垂手。
幅巾醉倚漆园椿，人比灵椿更长久。
我公自是天上人，商之霖雨虞卿云。
姑溪父老不余听，谓是圣宋之景星。

写照无因画隠微，不差毫发似君稀。
正须着我岩石底，是殆见我神气机。
行到逼真人却恶，精于悬鉴物难违。
朱铅莫惜饶颜色，众目不求公是非。

不论道貌与天形，才入毫端便逼真。
幻出千般人面目，只凭一点自精神。
云台人去丹青歇，月鉴方来事业新。
寝陋可能当审象，且将粉泽付斯人。

一目四苍莽，突然见林丘。
飞来灵鹫峰，幻出蓬莱洲。
浮图高崒嵂，石径通深幽。
生公讲经台，曾闻石点头。
剑池杳无底，修绠汲寒流。
千古诧奇传，兹事还是不。
我来秋向深，良苗匝平畴。
忧国愿年丰，一稔销百忧。

台城胜概得同游，烂醉西风药玉舟。
目送归云天一角，教人生怕上层楼。

怀人已仙去，书堂犹昔时。
夜梦虽微茫，昼日俨在兹。
我欲载遗事，简素多亡遗。
目前尚如此，后世谁相知。

君不见东京茅季伟，布褐躬耕具甘旨。
烹鸡馈母供晨羞，却办草蔬为客礼。
北州高士郭林宗，一见惊嗟不能已。
又不见唐朝董邵南，穷居行义无与比。
朝耕夜读养双亲，孝格天翁降祥祉。
一时好事昌黎公，为作启诗歌盛美。
两君制行固已奇，姓名自足垂千祀。
更有高贤为发挥，至今赫然在人耳。
几年见说西山汪，信义当时表闾里。
只今家虽四壁空，却有贤孙祖风似。
力田养亲孝行高，千载董茅同一轨。
孑然只影无妻儿，手自耔耘供滫瀡。
乃翁丧明三十年，膝下承颜不离跬。
三时但务亲耕锄，一日何曾入城市。
朝朝敬问衣燠寒，旦旦谨察食丰菲。
一畦早韭登春盘，五母黄鸡荐秋黍。
尽心自足为亲欢，岂必三牲八珍侈。
谨身百不贻亲忧，父子熙熙和气里。
翁目虽瞽翁心怡，八十庞眉反儿齿。
迩来缾粟颇不悭，积善固宜天相只。
乡闾咏叹同一声，养志如君能有几。
人有诗书君未学，我谓如君真学矣。
孝弟是乃百行先，为仁每必从此始。
世人有亲不能养，浪著儒冠诚可耻。
何如汪君贫窭中，卓然合此秉彝理。
拱辰山人孝义家，冰鉴可与郭韩拟。
闻君之风喜欲颠，挥洒龙蛇忽盈纸。
诸君自感声气同，杂以清商间流征。
既经名胜文发扬，一日传夸满桑梓。
我虽病倦愧不文，亦作长谣绍貂尾。
安得是邦贤使君，特为蜚笺启丹扆。
峨峨双表旌高门，题作西山汪孝子。
名配此山长不穷，来者人人为兴起。

高压子城闉，檐牙半入云。
人烟极目尽，天语举头闻。
齐鲁犹堪望，江淮渺莫分。
平生湖海气，独倚到斜曛。

高皇宏远立规模，建武犹能复壮图。
闻道烟尘暗淮海，梦成风雨落江湖。
可无归雁传家信，定有非熊出钓徒。
目断关河正愁绝，东风吹绿入平芜。

满目依然明镜流，无家空折大刀头。
人间动是经年别，客里尤深此夜愁。
牢落关河还出塞，萧条江国更登楼。
不知何处风砧发，添得诗人两鬓秋。

高台一上一消魂，触目犹多古迹存。
谿水流来闻越号，舟人指点是胥门。
烟云弄晓青山澹，城郭初晴碧瓦昏。
鱼跃鸢飞归至化，当时歌舞不须论。

波面盈盈照影红，月寒露重怨房空。
鹭鸶目趁鱼行急，惊得残妆散晓风。

满目乡心怕著秋，东州见了又西州。
明年莫看中秋月，曾是当时照别愁。

我观人生天地间，古今吁嗟行路难。
跻攀尺寸不可上，太行蜀道凋朱颜。
天台胜绝神仙录，遐方企仰倾心读。
跬步之间未暇登，多缘重耳而轻目。
胸量汪汪沧海窄，笔端旧有回天力。
莫年闲伴赤松游，兴来不负东山屐。
华顶万八千丈高，衡南泰北齐堪招。
凌风矫首欲飞举，收拾万象穷秋毫。
方广云中忽披觌，半千圣者皆相识。
妙法轰轰两涧宣，危磴蜒蜒一潭碧。
安得妙手李伯时，貌取牛背刘凝之。
猗欤樗散岩壑底，与世聿兀略不羁。
爱山只愁山可移，独许明月清风知。
兴公按图曾作赋，拂庵未到先题诗。

旧作英岩隠，今为庾峤行。
虽然一拳许，有此数峰青。
崷崒惊凡目，坚刚悖世情。
墨卿相指似，只尺是蓬瀛。

客怀秋易恶，送客更当秋。
薄宦相从久，孤征肯暂留。
酒轻离思重，目短大江流。
黄菊聊持赠，寒香晚不羞。

横江江上四山环，少得当前面势宽。
试上此堂舒远目，疏林尽处见峰峦。

极目龙门峻接天，仕涂倾盖便忘年。
太平官府闲吟竹，胜处园林笑举鞭。
松柏凌霜知独后，楼台得月会居先。
老臣忧国谁能识，飞雪飘飘上鬓边。

羸牛指为骥，鸣枭认为鸾。
彼欲欺一世，自乱耳目官。
吾直不能枉，吾方竟谁刓。
何妨寄楚泽，餐菊纫秋兰。

君子如真金，真金刚不改。
小人如浮云，瞬目多变态。
随世良独难，殉道乃无悔。
近日崔菊坡，坚卧辞鼎鼐。

高怀抗尘外，林杪着三间。
绿遶村边树，青浮海上山。
目穷天变化，心静地宽闲。
鸥鸟知人乐，忘机亦往还。

目前机，向上著。
掉臂因行，倾湫倒岳，须弥灯王踏不着。

青天白日，闹市人多。
鸟道玄途，龙门客少。
目前机，顶门窍，一语不来，三十年后。

水清月现，动随影转。
水清月不现，背手新罗箭。
踏翻水碗便行，堕在解脱深坑。
三大老，总似闭目中秋坐。
只知第二月，如何是第一月。

目前机，量外事。
巢知风，穴知雨。
百炼钢，千钧弩。
拟不拟，箭后路。

呜咿声断笛横时，满目春风不自知。
脚后脚前者些子，入渠群队听渠疑。

目前机，背后底。
为复神通，为复游戏。
直令换尽人眼睛，亦与悬羊卖狗而并案耳。

酒台盘上，和声突出。
钓螺江畔，捞摝得底。
是则是以𫚥为目，不妨用活底祖师意。

见之目明，气和如春，犹据妙峰顶时平等示人。
望之心折，面冷如铁，犹坐莲峰堂时大默而说。
奔走龙象，鞭斥风霆。
不约而绳，不令而行。
宜其谈笑兴起东庵正脉，廓清末流之辙。
至于灵机绝唱，不堕常调，莫妙乎庚峰定穴者也。

北山云拥千岩秀，西子湖平万壑流。
水石光中闲送目，无边刹海一毫收。

每来登眺便眉伸，高处苍穹俨若临。
投老光阴随日晚，思归情绪与秋深。
鹭飞沙际迷人目，雁满江头动客心。
北望淮淝何处是，晚来烟雾正沈沈。

细霭轻烟弄晚晴，聊驱小队出城闉。
□将泉石膏肓疗，为识庐山面目真。
古殿松篁无盛夏，斋厨笋蕨有余春。
道旁处处闻流水，一部笙篁更可人。

不怯山寒风力尖，要登绝顶看龙潜。
翚飞杰阁云穿栋，静镇禅关月满帘。
踏破松萝容极目，啸惊岩壑快轩髯。
我来默印无边义，寄与孤铃语夜檐。

蒿目黄尘扰扰间，出门偶到鹤林山。
仙花僧竹俱陈迹，白日青天祇自闲。

三十六洞天下奇，三十六峰名武夷。
武夷山中溪九曲，曲曲泻出清涟漪。
溪南溪北山对立，拔地插天几千尺。
或如丹砂丹，或如碧玉碧。
东望开楼台，南顾俨城壁。
廪庾积其西，车盖列其北。
磊磊落落不可名，怪怪奇奇神所刻。
草木不移寒暑心，岩峦长带烟霞色。
太玄姥，武夷君，幔亭虹桥凌紫云。
曾孙宴罢桑海变，长琴短鼓空纷纷。
魏公子，张真人，嗜酒一谪八百春。
功成白日生羽翼，巅崖灵蜕犹如新。
我欲冥搜极幽远，櫂船朝去暮忘返。
峰回嶂合忽复迷，安得飞梯宿云𪩘。
鸾鹤去兮猿猱啼，恍空中兮闻金鸡。
石啮足兮溅溅，风吹衣兮凄凄，洄洑萦折。
谽谺崔嵬，石堂真馆豁然而中开。
壑舟不坠栈不朽，至今药炉丹鼎髣髴千仞之层崖。
目亦不能尽，心亦不能恻。
桃源风景未复见，柯山日月难重得。
鼓余枻兮潺湲，乘惊波兮下前滩。
瞬息兮回首，失向来兮巑岏。
呜呼，列仙高拱兮宅玄都，二圣继御兮恢炎图。
措斯世于平乂，应皇家兮瑶符。
臣守藩兮南国，臣倾心兮北极。
山之高兮水之深，祝吾皇兮寿千亿。

检残玉历又春来，造化无私命转乖。
照水莫嫌穷面目，看山长有好情怀。
生期惠远眠云过，死问林逋借地埋。
诗到夜寒吟更苦，一枝梅雪映书斋。

石壁飞泉洒不干，松阴满目寺门寒。
梅花开尽无人到，万叠春山独自看。

秋深山转清，雨定水自绿。
庭前牵牛花，粲粲悦人目。
居官已年余，竟日书吏牍。
因闲窥化工，景象不一足。
促织汝何为，懒妇丝断续。
夜长清未眠，题诗烧短烛。

红添花满溪，绿带草穿石。
佳致在目前，远近记经历。
云疏雨渐收，篙长水倒激。
平生一诗卷，未免写胸臆。
记得坡翁言，在郡六百日。
出处虽不同，我性聊自适。

画工天机高，腕有万钧力。
把笔解写生，妙处欠人识。
地深烟自引，云敛望不极。
谁知只尺间，卷藏栖座侧。
桃枝糁浅红，羞带燕支色。
经时叹芳跗，数片堕晴碧。
政缘景色饶，讵忍光阴掷。
波心自在流，夕照苦见逼。
雌蜂不受影，容此双㶉𫛶。
睨目且裴回，暂收西去翼。
笼宽终难驯，水满好修饰。
旁人莫痴心，乘势事箭弋。
庶几久相忘，飞浮欣得得。
连旬暑送风，对此融胸臆。
不必形似求，枉费半圭墨。

我志甘澹薄，不为物所迁。
园官送杞菊，秀色满目前。
生育秉至性，阴阳顺中权。
可怜黄口儿，匕箸照腥膻。
纵得一饷戏，旁观成胁肩。
杞菊付中厨，试着姜盐煎。
至哉天下味，妙处秘不传。
三贤留隽语，首当师之焉。

小园虽偪仄，堂成春告残。
群山当目前，翠色烟中繁。
隔堤多垂杨，纷纷风前翻。
畦夫为予言，宜插秋牡丹。
既无倾城艳，亦可酒筵看。
根株虽脆弱，千叶攒中单。
夕阳媚晴水，红湿回轻澜。
休从殷七七，染法成欺暪。

县市已萧疏，何况在西郊。
浮云不成山，浊雨平浅坳。
纷纷占生殖，盖头一把茅。
钓鱼寻竹枝，明火采松梢。
翻成水墨画，极意竟难描。
移时反官舍，游僧初解包。
潜思目所寓，肯把声名抛。
试问耳聋许，终胜掉头巢。

古人对镜辞，率是年纪老。
出言反成悲，未免耿成抱。
间有少年人，对镜默祈祷。
第一早功名，第二多寿考。
第三欲富贵，满屋贮珠宝。
此心机械生，此身晨夕恼。
用一每藏九，终焉乖至道。
目为守钱虏，名字亦可保。
不见王夷甫，举去忘稽考。
我今对镜别，有酒便为好。
欲醉未醉间，浩歌出晴昊。
荷花解人心，风前互倾倒。

文章如元气，又如水赴川。
宿习务洗去，仲涂当日贤。
扶持正统在，后学承其传。
众目不可掩，玑衡丽青天。

冬雪已飞舞，冬月愈明皎。
午夜静人籁，一目天未了。
荒村木杈枒，上有乌鹊绕。
胡床拥破裘，呼奴取青醥。
良夜天下同，妙处识者少。
何必与人言，壮志出尘表。

荆楚遗风在，琐碎陈佳筵。
犹忆总丱时，兀坐空自怜。
老妻剂秫粉，夜永灯花偏。
潋碗蔗浆秾，晴云绕目前。
翻匙玉比洁，胶齿珠相骈。
我发日种种，流光自年年。
门无送酒人，谁能中圣贤。
因试囊中术，妙处有机权。
由来寓于手，不在刀削圆。
泛观天地间，几者物之先。
大阮精诗学，咏物巧回旋。
虚名付傥来，默守终日干。
吴生泥于方，所见何拘挛。
三复叔兮什，华池水润咽。

薄薄酒，免厚味。
丑丑妇，得长年。
渊明饮酒聊小醉，醉后清风北窗眠。
季伦百万买娇丽，一朝祸至空弃捐。
因思达者得其趣，那用情爱汩心渊。
门栽五柳池种莲，瓶无斗粟囊无钱。
浮云富贵不须问，在世得失付自然。
君看曳玉垂金趋魏阙，何如蹑舄散策吴羌边。
君看奇珍异味食方丈，何如粝饭野蔌在目前。
古来知此亦自少，或出或处随吾权。
入秋雨过暑光薄，桂子将绽添清妍。
抱瓮独醉有深乐，不用抽钗唤李娟。

薄薄酒，无余味。
丑丑妇，有余妍。
君看行乐且随分，不用美酒丽女骄目前。
纷纷万事如云过，塞翁祈福图免祸。
屈指富贵能几人，大笑书生守寒饿。
书生作计亦不痴，开尊对花吟好诗。
丑妇买鱼赤脚煮，醉后狂歌发真趣。

雪意垂垂云满天，梅花一枝放清妍。
与君蹋雪看不足，归来吹镫传诗篇。
此诗只许梅压倒，句中染香疑登仙。
梅兮再四乞避舍，杳渺初不到灵坚。
我恐幺凤暗作祟，岭梅碧落侍班联。
空留佳语涂耳目，岁月冉冉知几迁。
况君姓氏占仙籍，随分了却尘世缘。
想今共梅成莫逆，投壶一笑三千年。
江南春讯谁领略，杖头那用挂酒钱。

清溪怒号多北风，乞水来自河伯宫。
多应飞雨作寒色，呼吸云气鞭痴龙。
冬深万木冻欲折，那有卉药成纤洪。
造化小儿一饷戏，锼琼镂玉何其工。
庭前婆娑万花舞，春意已遍翡翠丛。
可怜世情多冷眼，怨咨竟欲讼天工。
了知妙处不用力，岂为汝辈眼目供。
明朝晴乌耀烛龙，向之幻景须臾空。

时雨催农事，庭阴散午凉。
地宽平野色，云密閟林光。
送目孤村外，舒情小艇旁。
斜晖犹返照，何必问商羊。

侵晨风雨暗城楼，渺渺蒲帆海尽头。
远景暂烦双目送，清游不负此生谋。
半杯绿蚁冲寒色，几个白鸥分客愁。
相近梅开迟雪舞，肯容兴尽剡溪舟。

坡老当年乞鉴湖，君王未肯付珪符。
清名凛凛照人目，欲倩丹青成画图。

潜藏酷暑又明年，月缺秋孤快目前。
团扇此时还用事，知机元要占人先。

咨尔潭生，今岁十六。
弃汝幼志，企慕老宿。
收汝放心，归就检束。
业必精思，书必勤读。
敬事父母，出入必告。
钦奉师模，传习必熟。
友爱同气，如手如足。
珍重自身，如珪如玉。
非礼勿视，祇污青目。
非礼勿听，祇乱心曲。
非礼勿言，言必招辱。
非礼勿动，动必非福。
翁作箴言，尔其佩服。
念哉敬哉，中有天禄。

常年六月六，暑气何其酷。
犬有吐舌烦，猫得负背燠。
今日胡不然，萧然凉气足。
阳乌潜其辉，小雨时霡霂。
重袂犹未温，浴了肌起粟。
老病固宜然，壮者亦不浴。
短至未及间，秋阴如许毒。
本朝王火德，德与尧运续。
文明耀四海，年世不待卜。
吾君干六龙，刚健粹如玉。
吾相泰九二，夬夬出苋陆。
君臣德既同，讵有此阴伏。
吾闻氛气恶，杀气盛西北。
襄城既失守，生灵烂鱼肉。
匹夫尚怀忧，知此妄屠戮。
臣固告上天，忍泪不敢哭。
愿言扫阴邪，日月舜耳目。
中国盛阳明，从今调玉烛。

三日君诗当刮目，看来字字到云和。
从今喜入圣人手，孔杏坛中取瑟歌。

旧作英岩隠，今为庾峤行。
虽然一拳许，有此数峰青。
崷崒警凡目，坚刚悖世情。
墨卿相指似，只尺是蓬瀛。

客怀秋易恶，送客更当秋。
薄宦相从久，孤征肯暂留。
酒轻离思重，目短大江流。
黄菊聊持赠，寒香晚不羞。

川程极目渺空波，送尔归舟奈别何。
南国音书须早寄，江湖春雁已无多。

手把一枝菊，赠金千里行。
山川遥满目，何处是吴京。
饮罢北风起，萧萧胡雁声。
东流傥未尽，见我望君情。

江西飞鸟外，极目渺离愁。
同侣时催发，征人不可留。
江湖双泪眼，天地一孤舟。
挥棹从兹去，空伤旅鬓秋。

平芜古堞暮萧条，归思冯高黯未消。
京口寒烟鸦外灭，历阳秋色雁边遥。
晴江木落长疑雨，暗浦风多欲上潮。
惆怅此时频极目，江南江北路迢迢。

嗣圣中天日，遗氓忆汉时。
一王新盛礼，万国贺重熙。
官爵霑寰宇，光明冠本支。
穷冬辞老母，吉日赴京师。
祖席明斜照，寒江结暮澌。
停杯愁把袂，立马语临期。
草动春前色，梅繁雪后枝。
湖山饶逸兴，士友重游嬉。
菱唱工迷客，荷舟稳放维。
土风珍缟带，吴馔熟莼丝。
塔寺开金碧，楼台漾淼弥。
云连句践国，江动伍员祠。
阊阖春朝早，觚棱霁景迟。
柳迎仙仗软，花簇御楼欹。
苜蓿来宛马，樱桃荐寝帷。
周家千岁历，汉殿万年卮。
驻跸山川远，櫜弓岁月移。
天俄忧杞国，日再仰咸池。
弓剑群臣泪，园陵故国悲。
乾坤开帝统，雨露豁宸私。
蜂虿何为尔，豺狼欲问谁。
箭流元帅幕，城立叛营旗。
国体存矜恤，皇猷务远绥。
且从鹰一饱，自待虎双疲。
复说京西乱，愁连蜀道危。
仓皇分队伍，指点护藩篱。
狙诈终劳驭，游魂不足羁。
几年腥战血，今日痛疮痍。
宗社神灵在，邦家德泽遗。
会闻淝水捷，可复雁门踦。
草诏词头切，蒲轮礼意卑。
贤良多选拔，社稷在扶持。
举动新群目，经纶伫一夔。
长沙何遽往，郑卜竟堪疑。
莫以朝廷重，翻令盗窃窥。
稍惩鹰隼击，庶使凤凰仪。
薪胆方无倦，舆图正入披。
王孙思报国，天府待忠词。
世道多为忌，波流幸勿随。
从容陈古昔，感慨论边陲。
仕进虽云始，平生见在兹。
青毡今可复，彩服更相宜。
漂泊微躯老，蹉跎困翮垂。
黻材元自逸，正论竟焉裨。
误赏骚人作，深惭国士知。
叫阍时已晚，鸣剑志空驰。
郁郁驱流俗，悠悠叹乱离。
羊裘终隠去，渔钓复何之。
出处从今隔，飞腾不可追。
济时须俊杰，愿睹中兴期。

郎去无见期，妾死那瞑目。
郎归认妾坟，应有相思木。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

去年醉与东湖别，欲上衡湘泛秋月。
君家留我却邅回，怅望还成阻修阔。
西山缥缈翠屏开，复忆滕王倒玉杯。
经过始识洪崖井，调笑重登孺子台。
台前呼酒折荷花，水净烟明散落霞。
举杯失笑君何在，望断行云空咄嗟。
故人别后还愁绪，此都不是余留处。
兴来目送海边鸿，归心挂在闽谿树。
路逢估客有情人，因得题诗一寄君。
大鹏正展图南翼，空有相思隔海云。

海潮之来自古昔，天下诡观称钱塘。
东南王气实在此，势与造化为低昂。
观其映日始一线，何处群鹭纷然翔。
渐闻鼓声震原野，疑是三军嚣阵行。
银城天际忽过眼，卷蹴厚地何仓皇。
余波已去洒月窟，怒气犹自吹扶桑。
百川倒流号呼汹，天吴河伯神皆竦。
海上长人出水惊，巨鳌辟易三山动。
广陵之涛安可比，吴客雄夸徒为尔。
请君看此凭江楼，载酒无劳棹小舟。
湖上百花春荡目，笙箫聒我非清游。
洪涛万里壮可吞，笔底飒飒洪涛奔。
愿持忠愤愬明主，一第于君何足论。
钱塘日边云气多，君之行兮莫蹉跎。
教人临期奈别何，赠君钱塘海潮歌。

芙蓉帐暖春觉迟，玉笛真人恣荒嬉。
弄权宰相杨与李，老奴将军专北司。
延秋门外目未睹，宫中但教霓裳舞。
薛王沉醉寿王醒，天公自击催花鼓。
锦鸡索鬭金笼疏，宝马登床伶走趋。
只愁海棠睡不足，肯信渔阳有反书。
青娥阿{女监}发种种，海上依然髻斜拥。
游魂血污纵得归，不伴君王行蜀陇。
周郎此笔妙殊常，琛台初见惜匆忙。
重来把玩转烛许，十年去我春堂堂。
按图雅欲谈遗事，西墅无人谁考异。
少公锦卷长公题，共说少公各挥泪。

画意不画形，形胜意不足。
正如九方皋，相马不相肉。
此笔谁为之，缫藉以锦玉。
一几共三人，弥明喜师服。
赓酬夜何其，漏箭在银烛。
谁如豕腹胀，谁作龙头缩。
始胡为颉颃，末胡为屈伏。
彼既鼻撩天，避席徒局束。
去者俄翩然，二子睡正熟。
奓户问童奴，晓云凄古木。
质之昌黎篇，段段皆实录。
用意岂不精，或者疑近俗。
我闻文章家，同工而异曲。
或如骏历险，千里在一蹙。
或寸步不遗，句句必连属。
在诗则乐天，在文则永叔。
画品恐亦然，愿言宝此轴。
毋使叹巧心，受嗤于拙目。

老树菌生铺兔目，断蹊泥湿印牛蹄。
山僧渡水双携履，野客归村独杖藜。
群鸟争枝声上下，孤松夹涧影东西。
行吟注意搜诗料，欲近前溪路忽迷。

家年爱友相期久，注目云宵看凤翔。
半刺暂烦书纸尾，一翁分守系篱傍。
多携客上丹青阁，易事贤居夷白堂。
更喜宦游逢乐地，户无贵籴稻新尝。

世事年来百色难，沉思触目是忧端。
田家仰麦嗟伤雨，海市无鲜为苦寒。
楮欲秤提官自抑，苗多走弄吏尤奸。
身逢昭代还如此，独喜三边虑少宽。

翁季能贤有月评，频年相与愧深情。
三文书舍新求友，六馆英流喜得兄。
秋赋屡曾飞祢墨，夜寒未肯舍韩檠。
殷勤拭目看双凤，同向龙飞榜策名。

目断千山嗟宿草，言犹在耳奈从何。
文人纵有诗人少，侠气不如道气多。
哲匠久埋泉下骨，吟徒今似法中魔。
吾非具眼空饶舌，自掩柴扉适意歌。

三载抡材棘屋中，不知老尽几英雄。
争先谁是穿杨妙，偶得依然拾芥同。
众噪似狂俄寂寂，捷传未定愈忡忡。
人间万事皆儿戏，注目长空送暮鸿。

梦如为鸟何妨乐，计得于鱼底是愚。
化化生生机在目，紫阳深意注阴符。

有我何能与物亲，物无非我学方淳。
不知目送飞鸿者，何似观鱼濠上人。

把照相看意自亲，是身非幻亦非真。
徘徊似月歌中我，上下如冰梦里人。
喻以不言只见色，愁于何有亦同颦。
本来面目伊谁识，却诧僧繇解写神。

新来盛事喧南北，争道玉融调玉烛。
乍可优昙现出花，未见嘉禾长似竹。
一茎五穗各垂头，千人万人齐拭目。
元戎如佛令尹贤，清朝有道吾君福。
来处况是太平乡，此事须传瑞应录。
便当图本上九天，看取三登上上熟。

老学黔娄已逼真，他年谁解传寒贫。
曾供天老书题目，空守将军醉告身。
山似友于青眼在，世多交绝白头新。
痴儿浪下庞公拜，许作樽前问字人。

尽职随高下，吾无问孰何。
留看烹玉雪，入对丽金波。
任大盐中举，官卑柳下和。
当涂须刮目，父执故人多。

紫霞焚香青霞哭，此诗此事谁堪录。
二公如此讼君冤，身虽掇祸名不辱。
天留老眼见时平，君既生还丁已戮。
仙无点铁救君贫，佛却有篦刮君目。
令君看破玉管书，养生聊借君平卜。
纵谈风骨妙入神，江湖诸老争推毂。
君能相人我相君，岂无武襄与英六。

有人读史不读经，史在目前经杳冥。
有人读经不读史，经有道腴史泥滓。
我云经史无异同，八窗八面俱玲珑。
经为律兮史为案，古来已断与未断。
是贤是圣何世无，贤圣身全此身散。
既息而消消又息，便是先天后天易。
何祸非福吉非凶，何成非毁始非终。
西麟绝笔汉纪凤，晋马食曹江化龙。
千龄万载事不尽，总是禅机与道锋。
乃知庞眉太史有眼目，一家自作新机轴。
至今史法有凭据，残书断纪收成束。
拘儒足足笑杀人，白头苦向河汾续。

有人读史不读经，史在目前经杳冥。
有人读经不读史，经有道腴史泥滓。
我云经史无异同，八窗八面俱玲珑。
经为律兮史为案，古来已断与未断。
是贤是圣何世无，贤圣身全此身散。
既息而消消又息，便是先天后天易。
何祸非福吉非凶，何成非毁始非终。
西麟绝笔汉纪凤，晋马食曹江化龙。
千龄万载事不尽，总是禅机与道锋。
乃知庞眉太史有眼目，一家自作新机轴。
至今史法有凭据，残书断纪收成束。
拘儒足足笑杀人，白头苦向河汾续。

日夕思天际，悠悠半掩扉。
扁舟缘底急，注目识君归。
帆外残鸦去，云边一叶飞。
立须兰棹至，细认藁砧非。
偻指思江路，牵儿上钓矶。
入门相劳问，赊酒趁鲈肥。

人意与秋高，临风意自豪。
倚栏吟未已，拔地怒方号。
露宇遥穷目，霜林见落毛。
威生来虎谷，声震似鲸涛。
六鹢飞应退，群狐惧莫嗥。
拟骑鹏翼去，万里访卢敖。

酒醒闻敲云，呼童汲水烹。
龙头琢山骨，鱼眼起滩声。
活水催泉急，凝波与石争。
鳞无游釜见，目有比珠明。
车异羊肠绕，蝇嗤蚓窍鸣。
磨刀谁氏子，对此忆鲈羹。

定是仙从天目来，少曾吟咏到襄淮。
才名词伯班常伯，学问平斋授恕斋。
华盖谩云邻翰苑，衮衣不许上瑶阶。
海山纵好归何处，叹惜人间事好乖。

斗宿垂精插碧空，嵌岩太古石屏风。
自然一道玲珑穴，谁见五丁开凿功。
窦里乳泉时点滴，门前沥水暗流通。
吾侪洞目崧台景，谢屐何曾到此中。

天末凉风吹白云，渐看长昼少炎氛。
满庭慈竹秋阴合，夹岸枯荷夜雨闻。
漂泊乡关新避寇，荒唐客梦旧从军。
起来极目西山望，故里松楸怅夕曛。

昨夜湖心共泊船，一天星露宿寒烟。
朝来极目无洲渚，知采蘋花何处边。

京尘倦来归，故山喜还璧。
淡交松桂在，昔别猿鹤忆。
晚知闲味深，甘为幽讨惑。
尚念身在山，佳处恐未识。
看山须全境，一览尽目力。
伊谁有巨轴，亭亭挂空碧。
吾闻古灵匠，能事略翰墨。
盘礴溟涬初，太素含黼饰。
妙手斡玄微，炼此石五色。
天机一呈露，真宰惜不得。
写出万古愁，苍茫思何极。
烟村带远市，云树出峭壁。
有人闲倚栏，飞鸟亦自适。
俗间重小景，局促无奇特。
五日十日画，大类宋楮刻。
谁会悠然心，醉来眠对客。

扬帆越震泽，暮上姑苏台。
飞目眺衢市，第宅星宫开。
丹甍翔虹浦，碧户闯瑶街。
方泉沼清镜，怪石环蓬莱。
姬房储越女，歌院集吴娃。
涌觞广遥夜，蜡泪球青煤。
悬景驶流水，安乐难安排。
堪舆金玉身，不防熬豹胎。
石穹霤能穴，树大风先摧。
君子哉若人，方寸逆自裁。

弱龄性淡泊，郑圃吾其师。
及兹拙生事，穷窘常经时。
无方可纾急，何以宣中怀。
柴门蔽残席，咏书倦徘徊。
呼儿促觞至，目玩天云飞。
山鸟送新响，日迟花露滋。
颓然醉檐下，不省何如时。
虽非富贵乐，富贵乃所乖。

忆昔当年十四五，尝看秋潮到江浒。
飞裾径上酒家楼，凭栏直望潮生处。
数百里间名海门，悠悠一线色如银。
渐近江心痕渐大，汹涌声吞十万军。
须臾潮头高数丈，众潮随接皆奔上。
中有雄心拍浪儿，几点红旗争荡漾。
风前缥缈夺标来，神蛟鬼鳄俱摧颓。
监潮侯有伍胥在，但见𣸣薄旋推回。
后来沙涨西兴口，潮势何曾十分有。
水上人骑骒马行，车如鸡栖马如狗。
数年之后不可当，漰湃惊闻洗目塘。
汪洋且拨菜园去，坝子桥边亦渺茫。
神皋内史承天旨，摆桩叠石曾料理。
至今遏捺逾十年，桩石如城牢在水。
江头人谓可安居，连年不奈还忧虞。
西风吹潮半夜起，子胥之怒知何如。
阴威作寒带烟雾，卷石掀沙出幽府。
堪羡云中拍浪儿，踏着危机不怕危。
乘除消长君休忽，牢执长竿一面旗。

身不钻权贵，诸方尽说师。
讲多禅子听，行少俗人知。
猿护挑经锡，龙依洗钵池。
旧房天目下，松长几秋枝。

琳琅触目路人惊，上有黄鹂深树鸣。
唤起一声肠断处，枝头时见子初成。

绣林红岸落花钿，目极云霄思浩然。
漳浦病多愁易老，满庭榆荚似秋天。

举目云山要自迷，千门万户鞠蒿藜。
数州城郭藏寒树，况复时闻乌夜啼。

浮世浮名能几何，青山满眼少年多。
有时扪虱独搔首，目送归鸿笑复歌。

西风引袂凉云起，鸳桨扶船浮绿水。
露沁花脂茜粉香，满柄蜂芒刺葱指。
红绡半妥金钏明，堤上玉郎窥唱声。
湘中暮雨欢期失，各自东西空目成。
船荡波心烟漠漠，归路花从唱边落。
绿艳红妖江水深，水底灵均应不觉。

堂静草侵廊，羁怀未易忘。
近城知郡圃，有佛即僧坊。
恶句书盈壁，空樽垒到墙。
使君临宠外，满目树苍苍。

真人尸居雷八荒，断砖残墨生苍茫。
鲵桓下{目祭}九渊黑，神光倒射角与亢。
明明元气淋漓迹，水底焚槐海波赤。
周流万化元无极，姑使人心识天则。

虎踞龙蟠在目前，依前行阙锁寒烟。
津头鼓角增新戍，陌上笙箫减旧年。
高塔直看淮对境，断碑闲忆晋诸贤。
我来尚喜秋成日，鱼蟹堪赊满市边。

客里元正最可怜，就他香案礼苍天。
懒拈蓍草占新岁，频对菱花忆去年。
仅有邸翁分席拜，不如野老着衣鲜。
百年草草浑如此，且醉残梅了目前。

芝田长相依，瑶池长相随。
云泥共悲欢，生死同襟期。
行啄林莽间，断翅谁与医。
往者不可复，病者不得飞。
极目青云中，临风翘以思。
思深不复啄，一唳天容悲。

云行太虚中，薄暮何冥冥。
仰望青松梢，上有白雪翎。
千岩舞落叶，万树罗翠屏。
流水咽寒涧，湛露濡香蘅。
幽人一回首，家世渺浮萍。
蓬莱在何许，绛阙邈太清。
青鸟杳不来，白云去玉京。
夫我何凄其，怅哉此幻形。
注目玉霄峰，青猿一声声。

妾居西北方，容貌亚冰雪。
妾长嗟无媒，孤影对明月。
头绾堕马髻，脚衬凌波袜。
钗梁溜金凤，舞带蒙锦缬。
颈瑳素玉圆，胸莹新酥滑。
翠靥中蛾眉，瑶花亸鸦发。
腰袅柳丝轻，脸润桃花发。
出郊乘紫骝，蔽目举青伞。
不敢一回首，烟际暗愁结。
谁家白面郎，志气何飘扬。
使妾一过眼，吾肉燔如汤。
自惟父母严，折花回倚墙。

岁事忽婉娩，旅怀良尔悲。
风雾起无边，雨雪凄霏霏。
岂无销金帐，唱饮羊羔儿。
寄食他人门，屏息从所依。
雕鹗翔九天，鹪鹩巢一枝。
烟霄有熟路，我当何时归。
人间自富荣，信美非所宜。
朱颜日已改，华发渐复稀。
触目思远人，胜赏怀昔时。
园林向衰谢，青山吞斜晖。
坐久露华重，吟残云意迟。
晴空清已旷，寒月满我衣。
莫言一杯酒，容易相对持。
病鸐栖草亭，会须唳声飞。

君不见猿啼苍梧烟，风卷潇湘水。
双蛾无处挽重瞳，粉篁点点凝春泪。
又不见鹤饮瑶池月，露泣龟台花。
百官极目望八骏，青鸟寥寥空暮霞。
呜呼，不自爱惜甘蹈死，亦不闻乎千金子。
公无渡河要渡河，公要渡河争奈何。

道人久矣泯耳目，萧然自如脱羁束。
朝随扶桑日头起，暮趁昆仑云脚伏。
青牛过关今几年，此道分明在目前。
昨夜琴心三叠后，一堂风冷月娟娟。

道人久矣泯耳目，萧然自如脱羁束。
朝随扶桑日头起，暮趁昆仑云脚伏。
青牛过关今几年，此道分明在目前。
昨夜琴心三叠后，一堂风冷月娟娟。

长天与远水，极目烟冥茫。
暮鸿孤悲鸣，霜林万叶黄。
倚松望翠微，数点寒萤光。
吾非长夜魂，堕此寂寞乡。
衷情凭谁诉，空山草木长。

月华明如许，秋色清可掬。
小立西湖道，弥漫芰荷绿。
人生真是梦，造物不可覆。
英雄受凄凉，娇𫘤饱粱肉。
湖山却见知，对人长青目。

琴心玉文洞玄玄，金钮朱锦乃汝传。
子能得之可长年，黄素镇赝完且坚。
横理如发约两边，从有赤道如朱弦。
文居其间走玄蚁，飞云相与为终始。
大道甚夷非力使，无为自然有至理。
谁能精专换骨髓，扫去俗尘不瑕秽。
目中有神乃识真，白玉为轵装车轮，里以天上翠织成。
仙人楼居俨长生，鸾鹤翔舞猿猱轻。
子能宝之慎勿轻，室宫之中夜自明。
上清真人杨与许，焚香清斋接神女。
手作此书留下土，千年流传子为主。
东方苍龙右白虎，四神严诃孰予侮。

手把武夷竹，江山满吾目。
落花称意红，芳草无心绿。
双涧泻翠璚，群山断苍玉。
青林隠成帷，碧洞深如屋。
烟锁花间猿，雨惊岩下鹿。
药炉埋白云，丹井浸枯木。
虎岫耸锦屏，龙湫喷银粟。
晋人陆修静，于此曾卜筑。
饥则饵嫩松，寒则披老槲。
惠远同种莲，渊明共采菊。
当年学阿弥，飞神到天竺。
旧有晒药台，荆棘蔽幽谷。
旧有朝元石，雾霭笼飞瀑。
园桃晓猿攀，庭柏夜鹤宿。
何人建琳宫，先生留宝躅。
铁板时敲茶，铜钟晓唤粥。
冠褐霭锵锵，车马来仆仆。
巨壑有鱼飞，寒池足鸦浴。
天高星斗寒，更深鬼神哭。
到此风骨清，直欲骑黄鹄。

骨气秋江月，文章春苑花。
片心穷万法，半语辩千邪。
朝罢鸡司晓，醉酣蜂报衙。
未为三岛客，笑指五云家。
骑月游沧海，鞭霆步太霞。
鬼神私侧目，袖里一青蛇。

家居琼馆海山隅，腹内包藏三教书。
明月清风为活计，蓬头跣足走寰区。
玉炉丹熟斟琼醑，金阙朝回唱步虚。
要识我侬真面目，广寒宫里看蟾蜍。

闲傍珠帘散漫初，垂垂欲下得风扶。
绣床渐满圆还碎，醉目遥看有似无。
只见鱼吞池面水，不知萍满岸头湖。
往来无数香球子，粘缀春衣自不须。

昼潮夜汐大江东，江上东南宝刹雄。
饭了从容陪海月，禅余宴寂享松风。
主宾无间诸尘浄，心目相忘万象空。
橙熟手香吟笔滑，余情渺在夕阳中。

峡畔寻常有虎踪，峡中闻说有蛟龙。
心知峭壁生如剑，目送清波去似弓。
绕树尽皆青薜荔，举头忽见白芙蓉。
西风为我吹残酒，最喜千峰翠色浓。

搘颐默默靠柴扉，顿放诗题塞翠微。
三径寒松含宿雨，一川衰草卧斜晖。
孤烟白处丫峰露，乱叶红边个鸟归。
触目园林已如洗，菊花犹著郁金衣。

一瓯之闽古无诸，山奇水秀真画图。
霍童山在闽之隅，天下第一神仙都。
神仙渺茫不可见，桑田沧海几迁变。
三山崒嵂青至今，堪嗟山下人如燕。
螺女江头十万家，西湖十里碧莲花。
满城和气浓于酒，一天雨露饶桑麻。
东有鼓山榴花谷，南有方山小王屋。
王霸炼药怡山西，老任跨鹤升山北。
距城以东七里余，丹崖翠壁凌太虚。
天閟地藏一蓬壶，神刓鬼划画不如。
种橘仙人来瑞世，况是篯翁其后裔。
苍松筋骨鹤精神，谓之觉非老居士。
居士少时观此山，便拟归隠乎其间。
及其赋罢归去来，此山尚锁青烟寒。
平生使节半天下，秋霜夏日大声价。
咄哉富贵非吾愿，何似归来一茅舍。
百丁持镢薙荆榛，寒岩怪石翠峥嵘。
奇花异草不知名，地灵夜泣猿鸟惊。
天然一石大如廪，裂开发露五云锦。
满地璀璨黄金沙，地下掘出玄玉枕。
度其广袤筑屠苏，𫛛鹊峭耸鸳鸯铺。
人来山下抬头看，直疑上有神仙居。
夜静星辰挂朱桷，万丈华表立双鹤。
山童指向游山人，高处更有兼山阁。
阁边数石罗翠屏，倚崖建一介隠亭。
一登云外忽舒啸，醉归小山风月清。
双石削成辟紫户，犹胜武夷石门坞。
一石俛仰状如龟，一石跨蹲露如虎。
岩头千尺炼丹台，银泥丹砂朱草堆。
台上凿开四小涔，不见炉鼎空寒灰。
石眼有泉迸山腹，可成一池足鸦浴。
千山万山翠打围，稻田万顷如棋局。
于中突出五石岩，紫云苍雾缠松杉。
吾疑闽中四五辈，向者曾此话同参。
粉墙围住万竿竹，白凤飞来枝外宿。
山前山后多麋鹿，疏栽兰蕙密栽菊。
何年种此千树梅，满山雪色白皑皑。
晚来山风扫落英，五色虹霓明绿苔。
隔林髣髴闻机杼，人家知在云深处。
何处招提最近傍，早暮送锺斋送鼓。
凫汀鹤渚白蘋洲，小溪流水横断桥。
画出一派潇湘秋，万家秋色人渔樵。
长江浩浩数千里，浪花喷薄蛟龙起。
叶叶扁舟古渡头，目力所至海门止。
仆家本住青城边，去此迢迢路八千。
对面窣堵高插天，恍惊天柱落樽前。
觉非居士高且洁，时把黄庭玩岁月。
丹山碧水我楼观，苍椿翠桧我幢节。
客来到此蛰仙庵，披蒙茸兮登巉岩。
龙盘虎踞甚形胜，大江以东斗以南。
酒空核尽人亦醉，眼花浑不醒天地。
壁间醉墨正淋漓，夕阳已挂青山外。

芙蓉睡足西风冷，渔阳卷入来无影。
不思夜火笑骊山，甘欲庭花唱宫井。
马嵬山下杜鹃声，罗袜空凄花草馨。
谁谓霓裳非有情，倚腔犹韵雨霖铃。
胡人先母而后父，此语悟君君不悟。
天下何思复何虑，华清目送猪龙去。
已矣去，知不知，悲莫悲于南内悲，危犹危似西狩危。
伊人事定有所制，但得抱女成歔欷。
元都水，颜太师，截禄山骨为之字，沥禄山血为之辞。
未千年事几如此，风雨剥蚀苍苔碑。
禹启乘云去亦久，客舟空舣浯溪湄。

千山万山耸寒碧，桃花李花正春色。
客来登此一览亭，东望长江渺无极。
烟飞松坞晓苍凝，雨过竹林晚翠滴。
人家楼阁下参差，天宇云霞上郁密。
平湖青草覆白沙，峭崖断岸几千尺。
芦荻丛中鸥鹭闲，来往渔舟三两只。
柳阴浓淡夕阳斜，藓岩石磴满山赤。
落鸦噪下枯树枝，鸡犬声中半樵笛。
疏篱小屋可容膝，目对青霄一太息。
满城车马走红尘，何人知享此幽寂。
竹炉焚罢柏子香，甆杯倾泻碧玉液。
饮到如泥卧石鼓，醒来瀹茗自闲适。
啸咏太空歌一曲，风吼千林月华白。
一览亭前双目明，诗成自觉天地窄。
云崖烟树几重重，三百六十真奇峰。
我将持斧扣洞门，借问蟠桃几时红。
流光瞬息付一电，万事转头如去箭。
南康有个陈参军，心镜如如成一片，自笑浮生若春燕。

千山万山耸寒碧，桃花李花正春色。
客来登此一览亭，东望长江渺无极。
烟飞松坞晓苍凝，雨过竹林晚翠滴。
人家楼阁下参差，天宇云霞上郁密。
平湖青草覆白沙，峭崖断岸几千尺。
芦荻丛中鸥鹭闲，来往渔舟三两只。
柳阴浓淡夕阳斜，藓岩石磴满山赤。
落鸦噪下枯树枝，鸡犬声中半樵笛。
疏篱小屋可容膝，目对青霄一太息。
满城车马走红尘，何人知享此幽寂。
竹炉焚罢柏子香，甆杯倾泻碧玉液。
饮到如泥卧石鼓，醒来瀹茗自闲适。
啸咏太空歌一曲，风吼千林月华白。
一览亭前双目明，诗成自觉天地窄。
云崖烟树几重重，三百六十真奇峰。
我将持斧扣洞门，借问蟠桃几时红。
流光瞬息付一电，万事转头如去箭。
南康有个陈参军，心镜如如成一片，自笑浮生若春燕。

虫声树声各已变，吾知流年暗中换。
昼乌夜兔忙如箭，秋光渐入芦花岸。
芦花白兮蓼花红，鸿雁跧蹲满荻丛。
牡丹海棠如梦中，莲藕香散池馆空。
人生岁月去如水，燕去鶑归一弹指。
星霜磨老道人心，满目世人纷如蚁。
感今慨昔令人愁，乃知宋玉非悲秋。
江山紫翠饯汉唐，风物不复追商周。
古人混混去不返，今人纷纷知何限。
古人怜今今怜古，夕阳影里云影乱。
此身飘飘如游尘，身体发肤皆他人。
尚余方寸管喜怒，不敢漏泄天公嗔。
向时欢娱成冷落，谁与感慨怜萧索。
定知悲喜聚散因，世间果无扬州鹤。
所可悲者贫且孤，览镜自笑清而癯。
安能十事九如意，定数岂复人能逾。
秋风起兮秋水寒，秋心悲兮秋兴酸。
佳人一去不复还，顾影度此时光难。
此心寥寥秋夜月，孤光散入寒光阔。
夜深月落无人知，江上渔翁空网撒。
不堪举此向愁人，使人泣下肝肠裂。
何人为我调素琴，叠叠为我写孤襟。
庶令鬼神伴伊泣，山空树冷风萧森。

笑把青藜出武夷，不辞千里访幽奇。
吐吞风月一壶酒，拈弄溪山万首诗。
道过星河骇双目，万灶清烟缠华屋。
老岩峭拔森翠屏，大江东去流苍玉。
樵人弛薪指似予，中有玉洞藏仙都。
楼阁参差美轮奂，神仙隠显知有无。
夕阳挂树暮山紫，行行到此欲脱屣。
门前三径绿苔深，浩荡春风醉桃李。
子然放步成蹊庵，其一仙翁乐笑谈。
苍髯绿鬓两眸碧，霞标芝宇清岩岩。
青牛人去几千载，源流尚有玄孙在。
身里蓬莱十二楼，杖头云水三千界。
大隠从来只市廛，年来教法况萧然。
先生驻锡庐山下，混俗和光四十年。
琅庭琛馆五云起，五湖四海来如蚁。
天下三百六十洲，未见堂宇高于此。
自非先生真栋梁，安能玄阃颜辉光。
烟蓑雨笠捘入门，琴佩剑履充其堂。
先生何年创丹室，宝篆灰寒门牖密。
明窗浄几一炉香，何人会此真消息。
先生何日结草庐，读尽丹台紫府书。
有时瞑目坐蒲团，闲即汲水浇园蔬。
妙南老人画真迹，一枝薜荔缠寒碧。
莫问当年老沈翁，先生默契真端的。
竹锁庵边炼药台，鹧鸪啼得百花开。
归去武夷向人说，也曾亲诣同原来。
先生此功与此德，不须语句碑诸石。
铭在诸人肺腑间，闻者欲见不可得。
斩新花竹旧烟霞，十洲三岛共一家。
有人问著长生事，默默无言指落花。
璚山道人懒成趣，勉强搜索此数句。
明朝铁笛吹一声，直入千山万山去。

笑把青藜出武夷，不辞千里访幽奇。
吐吞风月一壶酒，拈弄溪山万首诗。
道过星河骇双目，万灶清烟缠华屋。
老岩峭拔森翠屏，大江东去流苍玉。
樵人弛薪指似予，中有玉洞藏仙都。
楼阁参差美轮奂，神仙隠显知有无。
夕阳挂树暮山紫，行行到此欲脱屣。
门前三径绿苔深，浩荡春风醉桃李。
子然放步成蹊庵，其一仙翁乐笑谈。
苍髯绿鬓两眸碧，霞标芝宇清岩岩。
青牛人去几千载，源流尚有玄孙在。
身里蓬莱十二楼，杖头云水三千界。
大隠从来只市廛，年来教法况萧然。
先生驻锡庐山下，混俗和光四十年。
琅庭琛馆五云起，五湖四海来如蚁。
天下三百六十洲，未见堂宇高于此。
自非先生真栋梁，安能玄阃颜辉光。
烟蓑雨笠捘入门，琴佩剑履充其堂。
先生何年创丹室，宝篆灰寒门牖密。
明窗浄几一炉香，何人会此真消息。
先生何日结草庐，读尽丹台紫府书。
有时瞑目坐蒲团，闲即汲水浇园蔬。
妙南老人画真迹，一枝薜荔缠寒碧。
莫问当年老沈翁，先生默契真端的。
竹锁庵边炼药台，鹧鸪啼得百花开。
归去武夷向人说，也曾亲诣同原来。
先生此功与此德，不须语句碑诸石。
铭在诸人肺腑间，闻者欲见不可得。
斩新花竹旧烟霞，十洲三岛共一家。
有人问著长生事，默默无言指落花。
璚山道人懒成趣，勉强搜索此数句。
明朝铁笛吹一声，直入千山万山去。

既雨山色晴转佳，望洋雪色脂麻花。
白云无边鸟声暮，目断远水明残霞。
流萤飞出衰草丛，宿鹊走上枯松丫。
人行道上暗回首，月下独对溪头沙。

人间何似神霄府，我今面目蒙尘土。
年来无梦到神霄，一度伤怀泪如雨。
风前无奈倚栏干，雪里不堪闻杜宇。
此情欲诉有谁知，只有春风知我苦。
竹篱断兮茆檐颓，桃花落兮猿声哀。
白云漠漠去无尽，青鸟杳杳何曾来。
不愁我死故自惜，有此枯骨知谁埋。
芳草连汀雨如织，春烟惨愁昼不开。
可惜可惜复可惜，幽怀欲吐不可得。
神霄有路平如掌，青云可梯星可摘。
可惜袖中一卷书，可惜手中一枝笔。
南方有人无消息，对花对酒长相忆。

月华飞下海棠枝，楼头春风鼓角悲。
玉杯吸干漏声转，金剑舞罢花影移。
蘂珠仙子笑移烛，唤起苍潭老龙哭。
一片高山流水心，三奏霓裳羽衣曲。
初如古涧寒泉鸣，转入哀猿凄切声。
吟猱撚抹无尽意，似语如愁不可听。
神霄宫中归未得，天上此夕知何夕。
琼楼冷落琪花空，更作胡笳十八拍。
君琴妙甚素所悭，知我知音为我弹。
瑶簪琅珮不易得，渺渺清飚吹广寒。
人间如梦只如此，三万六千一弹指。
蓬莱清浅欲桑田，君亦辍琴我隠几。
为君歌此几操琴，琴不在曲而在心。
半颦如苦万绿缕，一笑不博千黄金。
我琴无徽亦无轸，瓠巴之外余可哂。
指下方尔春露晞，弦中陡觉和风紧。
琴意高远而飘飘，一奏令人万虑消。
凄凉孤月照梧桐，断续夜雨鸣芭蕉。
我琴是谓造化柄，时乎一弹混沌听。
见君曾是蘂珠人，欲君琴与造化并。
昔在神霄莫见君，蘂珠殿上如曾闻。
天上人间已如隔，极目霭霭春空云。

雨送炎官印，风宣白帝麻。
欲知秋面目，细看木犀花。

竹手擎云重，松肩荷月高。
烟收天地阔，醉目数秋毫。

家在琼崖万里遥，此身来往似孤舟。
夜来梦趁西风去，目断家山空泪流。

青牛人去几多年，此道分明在目前。
愿识目前真的处，一堂风冷月婵娟。

青牛人去几多年，此道分明在目前。
愿识目前真的处，一堂风冷月婵娟。

大地山河一卷经，拈来题目甚分明。
山花野草皆谈说，蠢动含灵侧耳听。

满目晴峦总是诗，诗情飞絮逐游丝。
雨肥碧涧落花水，风瘦青松啼鸟枝。

筠皮月静铺金屑，仙掌云寒砌玉花。
人在华胥初梦断，乱山满目一声鸦。

岸花洗面初收雨，江草摇头已怯风。
独立无聊聊送目，西边落日叫孤鸿。

孤村古馆雨凄凄，客里愁闻乌夜啼。
枕冷衾寒才闭目，春风吹转梦魂迷。

阴晴荏苒风吹霜，山北山南稻正黄。
照涧芙蓉何绰约，掠云鸿鹄向微茫。
心同秋水与天远，夜折岩花和月香。
岭海青红俱在目，先随夕照入诗肠。

逐逐何时知足。
来归山，共种菊。
有松为酒，有藜当肉。
亦有涧底芝，亦有岩上瀑。
白日自觉如年，青山长是对目。
闲云与充封门人，清风为作扫室仆。
朝宴息乎长松之阴，夜偃仰乎冷翠之谷。
我无涕唾津精气血液，了绝喜怒哀乐爱恶欲。
练空碧毓紫冲兮身如玉，乘气御飞兮咏九霞之曲。

逐逐且贪怎足。
恋松楸，爱莲菊。
食玉衣锦，池酒林肉。
瓮埋地阁锺，月泻天窗瀑。
郑卫殆塞其聪，赵燕可盲其目。
镜盟钗诅谩交交，马迹车尘何仆仆。
名伤神兮宠辱若惊，事掣肘兮进退惟谷。
一真妄兮故知空不空，观徼妙兮常有欲无欲。
吾将先天后天明月之珠，裁作左仙右仙宾云之曲。

神府雷霆吏，琼山白玉蟾。
本来真面目，水墨写霜缣。

西风吹作此岩游，满目松筠翠欲流。
玉燕不飞明月夜，石锺一振晓霜秋。
惜乎分水便南北，忽尔回头欲去留。
且去人间办丹料，却来山顶结茆休。

尝记得洞庭一夜雨，无蓑无笠处。
偎傍茅檐待天明，村翁不许檐头住。
又记得武林七日雪，衣衫破又裂。
不是白玉蟾，教他冻得皮迸血，只是寒彻骨。
又记得江东夏热时，路上石头如火热，教我何处歇。
无扇可摇风，赤脚走不辍。
又记得青城秋月夜，独目松阴下，步虚一阕罢，口与心说话。
寒烟漠漠万籁静，彼时到山方撮乍。
又记得潇湘些小风，吹转华胥梦，衔山日正红。
一声老鸦鸣，鸦鸣过耳寻无踪。
这些子欢喜，消息与谁通。
又记得淮西兵马起，枯骨排数里。
欲餐又无粮，欲渴又无水。
又记得一年到村落，瘟黄正作恶。
人来请符水，无处堪摸索。
神将也显灵，乱把鬼神捉。
又记得北邙山下行，古墓秋草生，纸钱雨未干。
白杨风潇潇，荒台月盈盈。
一夜鬼神哭不止，赖得度人一卷经。
又记得通衢展手处，千家说惭愧，万家说调数。
倚门眼看鼻，频频道且过。
满面著尽笑，喝骂叫吾去。
又记得入堂求挂搭，嫌我太蓝缕。
直堂与单位，知堂言不合。
未得两日间，街头行得匝。
复入悲田院，乞儿相混杂。
又记得几年霜天卧荒草，几夜月明自绝倒。
几日淋漓雨，古庙之中独自坐。
受尽寒，忍尽饥，未见些子禅，未见些子道。
贤哉翠虚翁，一见便怜我。
说一句痛处针便住，教我行持片饷间骨毛寒。
心花结成一粒红，渠言只此是金丹。
万卷经，总是闲。
道人千万个，岂识真常道。
这些无跷蹊，不用暗旗号。
也是难，八十老翁咬铁盘，也是易，一下新竹刀又利。
说与君云游今几春，蓬头赤毵瑉，那肯教人识。

笑携藜杖倚寒松，现世神仙一拙翁。
冠简投关离玉阙，天人推出镇琳宫。
身居星弁霞裾上，心在烟都月府中。
岂是摩挲令发黑，不须服饵自颜红。
百年赢得十分讷，万事算来俱是空。
解织蜘蛛空结网，能言鹦鹉被樊笼。
闲将世味闲中嚼，静把天机静处穷。
学巧不如藏巧是，忘机不与用机同。
虚空不语虚空广，造化无声造化公。
六贼奈人闲不得，十魔见我懒相攻。
凝神多得佯呆力，养气无非守口功。
欲雨只消呼瀣沆，要雷略目召丰隆。
人间若也不容住，学骑白鹤乘天风。

我寻屏迹到猿啼，云满山前花满溪。
高峰壁立七十二，风生两腋天可梯。
炼师两鬓东风黑，绀天不流月光白。
檐牙咬雨昨已晴，松幄张空夜瑟瑟。
兴浓抱石玄以轻，得意七弦横玉绳。
膝头指弄响玲玲，灿然夺目三十星。
初如雨滴芭蕉夜，久坐梧桐猿啸罢。
宛然幽涧听鸣泉，偶杂修篁戛清夏。
先疑易水渡荆轲，已转似劝无渡河。
美人金帐别项籍，壮士铁笛吹孟婆。
不然双雉两南北，或者妇牵苏武服。
弦中何似湘妃怨，指下为甚明妃哭。
又非林下感蟏蛸，更匪胡笳叫晚秋。
自然雁声下遥塞，忽觉蝉噪过南楼。
君休弹终我畏听，满怀今古兴亡病。
苍梧云愁虞舜远，鼎湖云出轩辕冷。
一声一声复一声，不管世间银发生。
弹尽天涯夕阳影，又向山中弹月明。
胡长卿，去已久，韩飞琼，无此手。
玉帝闻未曾，人间空白首。
柳花霏霏满江城，城外海棠红泪倾。
恐君余思更未已，为我春昼闻晴鶑。

蓬莱三山压弱水，鸟飞不尽五云起。
紫麟晓舞丹丘云，白鹿夜啮黄芽蘂。
浩浩神风碧无涯，长空粘水三千里。
中有一洞名方壶，玉颜仙翁不知几。
上帝赐以英琼瑶，缝芝缉槲佩兰芷。
戏吹云和下朱尘，还炼五云长不死。
丹砂益驻长虹容，玉石弗砺愈白齿。
醉飞罡步蹑星辰，时把葫芦梏鬼神。
早曾探出天地根，寸田尺宅安昆仑。
安知我即刘晨孙，不复更觅桃花源。
或者即是刘戽身，岂复别寻会仙村。
一闭目顷游六合，坐里汗漫诣浑沦。
何必裹粮圆峤外，宁又远泛阆风津。
云屏烟障只笑傲，烟猿露鹤与相亲。
君不见刚风浩气截碧落，上严天关九屏恶，俯视万方万聚落。
丝长岁月能几时，米大功名安用为。
不将世界寄一粟，便请芥子纳须弥。
初从螺江问草屧，已判此身轻似叶。
及其流湘过衡岳，一笑江山阔如楪。
如今坐断烟霞窝，已诵东皇太乙歌。
不作竹宫桂馆梦，奈此四海黄冠何。
夜来坐我酌桂醁，不敢起舞宾云曲。
何年踏踏去方壶，我欲骑风后相逐。

干晶瑶辉玉池东，盟威圣者命青童。
掷火万里坎震宫，雨骑迅发来太蒙。
木郎太乙三山雄，霹雳破石泉源通。
神震巽土皓灵翁，猛马四张{囗力}火冲。
流精郁光奔祝融，巨神泰华登云中。
墨旛皂纛扬虚空，掩曦蒸雨屯云浓。
阏伯撼动昆仑峰，幽灵翻海玄溟同。
冯夷鼓舞长呼风，蓬莱弱水兴都功。
龙鹰捷疾先御凶，朱发巨翅双目彤。
雷电吐毒驱五龙，四溟叆叇罗阴容。
一声四海改昏蒙，雨阵所至川流洪。
金光流精斩旱虹，洞阳幽灵召丰隆。
玉雷浩师变崆峒，虚皇泰华扫妖爞。
群梁玄黄号前锋，祠泉恣蜃威天公。
{囗力}火律令翻穹窿，鞭击妖魅驱蛇虫。
勾娄吉利炎赫踪，登僧泽颐悉听从。
织女四哥心公忠，辅我救旱助勋隆。
赤鸡紫鹅飞无穷，摄虐缚祟送北酆。
敕紫虚元君降摄，急急如火铃大帅律令。

金乌飞，玉兔走。
目前事，看不透。
十日前，五日后，谁敢咳嗽。

上刀山，攀剑树。
双暗双明，裂开捻聚。
倒跨杨岐三脚馿，踢断岩头末后句。
谁是其人，目前荐取。

九十日安居，二千年圣制。
念念三世十方，步步十方三世。
何如闹市里保寿面目全露，肉案头盘山自心密契。
使府近有指挥，不许攀条援例。

三种病二种光即不问，且如何是法身。
不识庐山真面目，只缘身在此山中。

凭栏拭目旧山川，叠叠峰峦带晓烟。
不是梦中论梦事，今朝正是普通年。

簇簇上来，却之不回。
簇簇下去，留之不住。
于斯立片时，瞬目不扬眉。

此君面目甚分明，曲曲斜斜是几茎。
但得一回亲见后，不随风雨听虚声。

修行作佛人无数，捏目无非是乱花。
十劫坐来还懡{忄罗}，不图打草要惊蛇。

然灯之前，六六三十六。
然灯之后，九九八十一。
数目甚分明，因甚数不出。
数得出，弄到弥勒下生，依旧杳无消息。

昭昭心目色尘里，晃晃色尘心目间。
直下裂开犹是钝，那堪随步万重山。

北山高处望乡关，一度登临一解颜。
目力穷边无限意，应难写向画图间。

百城烟水夜光寒，巾子峰头曾细观。
转得身来天已晓，目前赢得黑漫漫。

者汉本来无面目，几年向外空驰逐。
蓦然忆着便归来，六六依前三十六。

三年共住不相识，眉目横分鼻修直。
狭路逢渠何所之，欲上凌霄峰顶立。
凌霄一峰插天高，余峰起伏皆儿曹。
我曾眺目察秋毫，三千刹海空劳劳。
峰顶老人八十二，湛湛双眸映秋水。
戏笑怒骂謦欬声，总是吾家第一义。
老人问汝来何从，进前叉手宜当胸。
更看武步生清风，何愁老人无笑容。

三年共住不相识，眉目横分鼻修直。
狭路逢渠何所之，欲上凌霄峰顶立。
凌霄一峰插天高，余峰起伏皆儿曹。
我曾眺目察秋毫，三千刹海空劳劳。
峰顶老人八十二，湛湛双眸映秋水。
戏笑怒骂謦欬声，总是吾家第一义。
老人问汝来何从，进前叉手宜当胸。
更看武步生清风，何愁老人无笑容。

春禽昼啼，秋虫夜吟。
有耳皆闻，何独观音。
如是而知，如是而觉。
面目现前，超诸余学。

大庾岭头提不起，本来面目尚埃尘。
南枝不放春消息，也是茫茫漏网人。

持来面目已全彰，出就呈机验当行。
千释迦文万弥勒，都卢摄入一身光。

辊绣球，打瓦鼓。
半巴音，半鲁语。
心胆倾，面目露。
不可描，不可塑。
故天下称之曰东山演祖。

三春去向那边去，九夏来从屋力来。
一喝两头俱坐断，人天眼目与谁开。
乌飞兔走，地转天回，时有清风匝九垓。
寒山子满头灰，引得丰干笑满腮。

弃却金轮尊贵人，要来平地讨艰辛。
如斯面目尘埃甚，更说优昙别是春。

谷鸟与我言，怨杀白太傅。
借问何以然，携却山僧去。
山僧未去时，前盘一尾蛇，后踞一头虎，吸云啸风遶窗户。
山僧已去了，鹤来踏翻藤。
猿到拗折树，乱筿枯柴塞行路。
抑将庐于嵩高之阳，温洛之浒，诸天散花复呵护。
抑将慕膻逐臭，亡魂丧魄，委枯骸于北邙之狐兔。
荒台兮尚存，破屋兮如故，惟有山僧不知处。
世间万事谁始终，极目寒江起烟雾。

当前滩号西施碛，对碛看秋得句清。
五色悬门秦一尉，六经充栋汉诸生。
石丛细火团荒砌，野蔓疏金出废城。
目送浣沙人去后，又闻街鼓报新晴。

枫叶芦花满目秋，倚筇那复少年游。
眼看桑海梦相似，骨瘗匡庐心始休。
万里霜天孤唳鹤，五湖烟水一身鸥。
君看清绝无攀处，著得尘埃半点不。

赤城乌府家，忠信以为宝。
当年璧海珍，摛文绚春藻。
光焰万丈余，膏丐渊浩浩。
梯级丹霄宽，声名日杲杲。
几载造笋班，细武历蓬岛。
恬淡简世味，真实契穹昊。
兴感秋风莼，梦绕春色草。
有欲为留行，不可夺所抱。
乃眷古江城，姑烦寄牙纛。
除目出修门，驩颂生野老。
清透溪冰寒，明映岩月好。
心倾子衿青，魄褫猾隶皂。
饥岁忍流甿，烈风助淫潦。
其如来暮何，弗翅苏雨槁。
疾驱召父车，增峻尹铎堡。
顾余学独晚，遇李愧弗早。
兹尾群士僚，乃阶二天造。
恩休到松槚，庆色满粱稻。
赋别无佳言，劼毖有真祷。
祇恐难久外，端不俟及考。
宠褒腾玺书，虚𥩟副旒璪。
其以公之归，出手扶世道。

相逢未纵谈天口，开口便教侬赋诗。
我语只堪供覆瓿，子行聊赠若为资。
忘忧对草闲供咏，溅泪看花重感时。
何日重来当刮目，只谈风月得舒眉。

目断天鹅影不留，梵风吹落鹫峰头。
野堂四大无窗壁，散诞当年个野牛。

汉家循吏传，表表是龚黄。
奏最承恩宠，高才躐庙堂。
身随名不朽，功与赏相当。
汗简时逾久，攀辕事莫详。
何如身际幸，合有颂揄扬。
维古萧州上，腾精斗度旁。
国初新画壤，饷目旧如冈。
昨岁干仍潦，频年俭且霜。
几成炊易子，那恃黍登场。
饥馑连千屋，焦劳自一王。
深仁推恻隠，遴选及慈祥。
捐廪虽蒙泽，安贫亦振纲。
肠空朝息怒，骨立暮生光。
尽反三农业，交腾五袴章。
诚通俄顷刻，雩应不寻常。
原表犹多获，人间亟小康。
何门无囷积，有土尽金穰。
薄试为霖手，聊施活国方。
一丰能造次，再稔更芬芳。
将见红囷粟，全登白粲樯。
饬儒殚富教，考课冠循良。
出入操修并，渊源学问长。
躬修香寝旨，驩奉彩衣觞。
坐啸庭多暇，行轩乐未央。
孝心常翼翼，和气两洋洋。
帝扆畴三俊，民庸格九阊。
爰班少府节，属护左江乡。
风力先轺驷，光华袭镂钖。
衔余资煮摘，陈腐足仓箱。
使指星迟御，仙山剑削铓。
清诗真度越，胜地不凄凉。
更上然犀渚，还寻怨鹤坊。
练江殊泚泚，蠡汇特汪汪。
赐履驰驹隙，飞环振鹭行。
唐虞优广厦，皋稷佐垂裳。
北汉栖裘罽，西昆贡栗肪。
谋图心既远，经济术方彰。
此去真期运，于思谩感藏。
遥知均燕雀，何况在门墙。
并合时难再，趋承德叵量。
永言追雅颂，博采逮康庄。
笔墨嗟孱弱，辞华乏激昂。
勤拳频寘念，展转屡回肠。
乐古联羲禊，遗恩比召棠。
祇疑灵雨至，复作应龙骧。
涨浪连芳草，轻烟护绿杨。
迁鶑偏𪾢睆，归雁远翺翔。
物色随时转，风光触处忙。
诏条春婉娩，祖帐酒淋浪。
阁皂非尘境，低眉似送将。

桃花灼灼鬭春芳，一见如云满目光。
不识冬来霜雪遍，芳意争似竹松长。

天降疢疾殄我民，鸱鹠奋怒豺虎狞。
掩道赤鸦蔽阳精，夜罗鬼火塞要津。
当涂大吏腰缠金，挠腘稽颡泪满膺。
嗢咿软语若稚婴，欺卖宗祏倾皇灵。
有勇三子心棱棱，扳弧援甲凭孤城。
城頺兵折气益振，目光如炬铄成群。
或从辟雍曳长绅，欲拄八极遮帝{车屏}。
有伟三子辞轰轰，危立高骂声吐霆。
颈血溅天天为昏，断尸峙立不仆倾。
神扶鬼挟赫可惊，坐朝不与燕不宾。
寸武不踏黄金屏，性忠内发孰使令。
英气挺挺旷古今，朅来柯山访厥孙。
仿佛毅状冲杳冥，筑堂泮宇夐深明。
悲风苦雨凄棘林，魂兮来归肃泠泠。
寥哉旷宇畴非臣，登兹堂兮企风神。
须毛磔立心胆森，勿俾三子专修名。

屈曲蜂房蚁户连，秦筝羯鼓绿窗前。
尽教迫窄无余地，谁道虚空有剩天。
是处画堂余燕雀，几家高屋画貂蝉。
闲阶细草蛩声急，极目烟波正渺然。

桃花几片隔墙飞，独自危楼徙倚时。
目送断鸿云外没，东风吹泪落天涯。

小借园林一饷闲，相携送客上天关。
頺龄晚岁凄凉里，今日明朝聚散闲。
极目烟云方渺渺，满蹊桃李正斑斑。
老来尚被冠裳缚，坐对渔舟亦厚颜。

范宽山头李成树，百年二老皆仙去。
如今尺素留人间，纵有千金无博处。
后人笔底工一家，声价随可喧中华。
王君二妙聚一手，参以吟思游天涯。
万里江山才数幅，东抹西涂意先足。
苍梢癞石相参差，风雨烟云在羁束。
近时目贱耳反真，画图重旧不重新。
名家翰墨未必贵，尘渍赝本翻为珍。
君提健笔来海外，山若玉簪江为带。
朝昏变态焉可穷，笔未铺张心已会。
岭南游者多诗人，见君作画应怜君。
求我新诗写君画，终使李范声名分。

越人生长泽国兮，其操舟也若神。
有习流之二千兮，以沼吴而策勋。
寻笠泽以潜涉兮，北渡淮而会盟。
擅航乌之长技兮，水犀为之逡巡。
浮海救东瓯兮，有握节之严助。
治船习水战兮，荣衣锦于买臣。
渡浙江而誓众兮，会稽之内史。
率水棹以拒战兮，凌江之将军。
坐大船若山兮，公苗山阴之杰。
泛波袭番禺兮，季高永兴之人。
想万艘之并进兮，纷青龙与赤雀。
风帆儵忽千里兮，驾巨浪如飞云。
今竞渡其遗俗兮，习便𫘟以捷疾。
观者动心骇目兮，相杂袭如鱼鳞。
客曰盛哉舟楫兮，他郡孰加于越。
然同济或不同心兮，请置此而新其说。

峭绝不可步，肩舆屡颠覆。
南北三十里，上下九回曲。
两畔沿古松，虬枝乱相续。
根迸石齿裂，叶密云气宿。
或一盖高张，或万蛇奔促。
或魑魅隠见，或虎豹踯躅。
纵无游子悲，遇此亦惨目。
鼠梯侧将崩，鸟迳深更蹙。
吾道岂终穷，朅来意何欲。

轻风荡宿氛，薄日笼晓晴。
草嫩芟锄易，沙软蹙踏轻。
军容壮而肃，兵器老以刚。
震动击鼓鼙，节止鸣铙钲。
前行萃白旗，后队随红旌。
闪闪云雾披，閴閴烟尘凝。
放箭羽鲜新，张弓角光晶。
面丝搭饭玉，赭衫坐盈庭。
犒激券楮叠，簇结巾带横。
叉手最健武，骁势殊掀腾。
跳梁勇投掷，呼喝骄凭陵。
左旋忽右转，此伏俄彼升。
路分寻丈鬭，锋合毫厘争。
目与手不谋，须臾悬死生。
傥非教之素，何以所习精。
豫章太史氏，家世冰雪清。
早传师律严，遂识戎阵明。
坐言二十年，不见此宪程。
教场沮洳地，渍雨几浮倾。
荒池倒枯荷，腐水飘乱萍。
旧观喜再还，徒曰练弓兵。
公宇昔零落，华屋今峥嵘。
昔也一槩废，今也百度兴。
今昔同此时，人有能不能。
萧萧忧危念，策策夙夜情。
固将宣国威，非惟振家声。
儿戏谁逍遥，老成尚典刑。
嗟乎真将军，亚夫细柳营。

天地黯淡疑古初，远近依约垂冰壶。
楼阁突兀撑蘧庐，林阜参差自萦纡。
极目似接沧溟虚，流水迤逦随城隅。
客舟飘飖帆影孤，紫幕半罩推蓬图。
须臾四面云糢糊，舞风片片细和麤。
带雨点点密更疏，阵复一阵低匀铺。
梅腮破红笑卷舒，柳眼含赤窥荣枯。
水鸭飞去投平芜，野雁鸣来落寒芦。
巷妪追逐携双姝，巧花入时压鬓梳。
艳歌逸响龡笙竽，酒酣意气高阳徒。
莼盘快斫松江鲈，茶鼎渐融女墙酥。
驾言旋返日已晡，马骄不羡灞桥馿。
人言雪瑞庆农夫，况此连雪祥可符，黄土耕桑拱行都。

极目田畴似掌平，远山依约画难成。
天宽地大空明处，渐近稽山接帝城。

侍郎赠我六尺𩨈，矫矫龙性天骨殊。
四蹄铁立目电闪，此其壮志畏长驱。
牵来细观问厮养，何物有此权奇状。
为言此是古孙龙，往往得之沙塞上。
森张雾鬣碨礌鬃，萧稍骏尾摇朔风。
冰河蹙裂蹄甲锐，竹批两耳双方瞳。
向时淮西屡战胜，曾驮猛士敲金镫。
帐前欲得不敢言，空悬宝珠光照乘。
我有百发落雁鈚，前年引满射赤眉。
功成万死不见赏，归骑馿子吟楚词。
浮沈不作飞腾梦，感公赠我意勤重。
旋蒙皋比作鞍鞯，更染青丝结缰鞚。
祗今中原狐兔鸣，黄沙莽莽白骨腥。
愿公急起扫欃枪，百万勋业一旦成。
我当乘此载前旌，男儿报义要轻生。

病暑已成痼，尘埃凝简竹。
萧萧北窗下，闭门惠茕独。
曜灵欲西迈，风露涕心目。
仰观牛女星，相望明河曲。
谁能却凤皇，共此鹜鸡逐。
美人天一方，邮音空往复。
寥寥明月怀，翳翳谈间玉。
欢喜闻归期，絷彼白驹谷。
幸自有长林，尚可停鸾鹄。

平生景风操，慷慨怀赋竹。
恨无百亩地，相与种黄独。
只有满架书，可寄千古目。
何敢偭规矩，周容竞追曲。
彼不见泰山，政以鹿斯逐。
子酌芝山泉，天运两回复。
应感鹤鸣章，聊以石攻玉。
迁乔岂不佳，岁寒须入谷。
天地何方圆，吾将叩归鹄。

我久抱离索，加子忧患薰。
血气日以耗，话别难为情。
之子行迈迈，征车从仁兄。
闽岭在何处，目断遮行云。
素□播芳郁，丹荔尝鲜新。
重楼一以眺，千古乘桴心。
海风驾空来，徘徊振书襟。
遥知意轩豁，尘袂何由亲。
惟有清夜梦，栩栩逾南岑。
曜灵倏西迈，剥啄来嘉音。
见书如见面，瑰词袭鱼鳞。
朋友正欢慰，喜气腾家林。
呼童烹露芽，蟹眼时一斟。
是中有隽永，透入肝肠深。

大椿蟠根双干矗，秀色各分元气足。
共占百五十二年，八千春秋从此卜。
西方无量不可思，南华寓言不须读。
造化发育自无已，天根月窟互相逐。
霜挟狞风夜推户，日碾晴空晓烘屋。
冰轮载魄将再弦，宝律浮葭欲飞玉。
天公作意表弧瑞，学子分题剡笺轴。
揆予受教自髧髦，岁月十分今已六。
我翁早出名利尘，我翁天纵清闲福。
眼明犹足察秋豪，脚健不肯支筇竹。
友善堂前高揭扁，懿德道心新万目。
人言腕力健于虎，更需万兔供豪秃。
不买驼峰换清供，不买蛾眉歌寿曲。
岁寒兄弟岁寒心，敬和长篇侑醽醁。

知和而和当有节，节贵得中忌超越。
造化神机岂易窥，天上不知谁理燮。
东皇面目似非真，我闻四时皆有春。
春来天地已交泰，肃肃群阴岂可伸。
金谷笙歌未尝冷，莫张威势吓诗人。

人物如君屹鼎湖，高山仰止我仪图。
讲篇损益开新式，略纪删修有定模。
目断交情殊恨阔，心涵古道若相符。
去年不客东湖上，几失人间大丈夫。

无端淫雨挟愁来，极目丹乌安在哉。
云雨未阑痴不去，天容何事苦难开。
依红宿蝶霑新粉，点绿行蜗篆老苔。
惊喜盘斋横槊句，此心暂作复然灰。

洛川多好山，伊川多美竹。
游既各有时，虽频无倦目。
贪清非伤廉，渎幽不为辱。
麋鹿不害人，心无害麋鹿。

物理人情自可明，何尝戚戚向平生。
卷舒在我有成筭，用舍随时无定名。
满目云山俱是乐，一毫荣辱不须惊。
侯门见说深如海，三十年来掉臂行。

西南有高山，山在杳冥间。
神仙不可见，满目空云烟。
千年女几祠，门临洛水边。
但闻霓裳曲，世人犹或传。

去秋游洛源，今秋游洛川。
川水虽无情，人心刚悄然。
目乱千万山，一山一重烟。
山尽烟不尽，烟与天相连。

耳目所闻见，且言三十春。
才更十次闰，已换一番人。
圮族绮纨故，朱门车马新。
从来皆偶尔，何者谓功勋。

美物须绝代，异人须不世。
造化生得成，谅亦非容易。
旷世耳可闻，同时目能视。
陈子同时人，柰何闻诸耳。

目见之谓识，耳闻之谓知。
柰何知与识，天下亦常稀。

满目是瑶琚，贫家遂富如。
许观非许卖，宜惨不宜舒。
醇酿装醺后，重衾造暖余。
肯于人世上，造险较锱铢。

日月星辰天之明，耳目口鼻人之灵。
皇王帝伯由之生，天意不远人之情。
飞走草木类既别，士农工商品自成。
安得岁丰时长平，乐与万物同其荣。

世上偷闲始得闲，我生长在不忙间。
光阴有限同归老，风月无涯可慰颜。
坐卧遶身唯水竹，登临满目但云山。
醉眠只就花阴下，转破花阴梦始还。

近日头风不奈何，未妨谈笑与高歌。
人才相去不甚远，事体所争能许多。
闭目面前都是暗，开怀天外更无佗。
若由智数经营得，大有英雄善揣摩。

天下目为目，谓之明四目。
天下耳为耳，谓之达四聪。
前旒与黈纩，所贵无近情。
无为无不为，知此非虚生。

梦里到乡关，乡关二十年。
依稀新国土，隠约旧山川。
身已烟霞外，人家道路边。
觉来犹在目，一饷但萧然。

目时然后视，耳时然后听。
口时然后言，身时然后行。
前不见厚禄，后不见重兵。
惟其义所在，安知利与名。

予家洛城里，况在天津畔。
行年六十五，当宋之盛旦。
南园临通衢，北圃仰双观。
虽然在京国，却如处山涧。
清泉篆沟渠，茂木绣霄汉。
凉风竹下来，皓月松间见。
面前有芝兰，目下无冰炭。
坐上有余欢，胸中无交战。
冬夏既不出，炎凉徒自变。
荣辱既不入，富贵徒自衒。
恶闻人之恶，乐道人之善。
不行何趑趄，勿药何瞑眩。
谁谓金石坚，其心亦能断。
谁谓鬼神灵，其诚亦能贯。

人之耳所闻，不若目亲照。
耳闻有异同，目照无多少。
并弃耳目官，专用舌口较。
不成天下功，止成天下笑。

人之耳所闻，不若目亲照。
耳闻有异同，目照无多少。
并弃耳目官，专用舌口较。
不成天下功，止成天下笑。

人之耳所闻，不若目亲照。
耳闻有异同，目照无多少。
并弃耳目官，专用舌口较。
不成天下功，止成天下笑。

耳目聪明男子身，洪钧赋与不为贫。
因探月窟方知物，未蹑天根岂识人。
干遇巽时观月窟，地逢雷处看天根。
天根月窟闲来往，三十六宫都是春。

耳无妄听，目无妄顾。
口无妄言，心无妄虑。
四者不妄，圣贤之具。
予何人哉，敢不希慕。

十年足不到承庵，抚事兴思重怆然。
风急雁行斜漠漠，夜深蟾影弄娟娟。
炉亭暖彻通宵火，鱼板惊残向晓眠。
欲识本来真面目，杖藜未免再留连。

思泉种德懋，后皇命淳美。
髧髦传正学，一念不妄起。
真固满腔仁，兢兢日增累。
甲子正一周，庞眉追甪绮。
年年三月初，南极何炜炜。
预酌长生尊，家庆合庭鲤。
今岁南极光，一照千余里。
我有百灵丹，远寄螺江边。
殷勤为子寿，角亢光芒寒。
一丸当一岁，送以华池泉。
初进双目清，再进华颠玄。
三进毛骨换，四进还童颜。
五进志气神，六七八进生羽翰。
进进诚不已，俯拍洪崖肩。
不须驾黄鹄，炯炯天地之方圆。
只恐独立无与侣，不如归来岁寒之下相周旋。

北山之北几千古兮，崷岚层嶂数百叠，岿然横枕乎浙江。
历潜岳石磴绵延而上，是为山桥之绝景兮，惊霆喷雪终岁声击撞。
风柔日暖花气发，綦屦杖策而一游兮，跻攀分寸猎荦确，如蹑太虚之浑庬。
峭壁立之万仞兮，著亭对峙窥谽谾。
云中泉石更磊磊，玉虹步步鸣淙淙。
清风满峡振衣袂，清湍修竹飞斜矼。
目极千里倚层槛，烟光晻暧兮，楼台城叠隠隠呈纷哤。
上有阳精阴魄走飞毂，下有蜷松偃柏骖旌{方童}。
安期棋局在何处，时有平空特起云车双。
洞阳有馆足高卧，神融气一澄世痝。
参横斗转万籁寂，夜夜山鬼窥灯缸。
羡君胸中隘宇宙，通明疏畅开八窗。
手辟书堂揽奇秀，芳声闻帝所锡奎画昭回五色雕贞玒。
涵蓄平生霖雨志，不应怀宝迷其邦。
羞芝糇菊我辈事，春猿秋鹤心空降。
诚欲遂公赤松黄石约，更书旗常功业垂朱杠。

江村依密树，目远送征鸿。
不尽暮天碧，谁续芦花风。

绿阴最深处，楼阁出林杪。
江阔野桥间，目断行人少。

一目长江万里长，几多兴废要商量。
时人莫作画图看，说着源头正可伤。

风云下走若冯虚，目极长空千里余。
每日城中望山色，却来倚槛认吾庐。

笙歌只解闹花天，谁肯敲冰掉小船。
要识湖山真面目，偷他冷月访三贤。

典重班诸老，声名始璧流。
开尊口佳士，襥被闯前修。
月冷金闺籍，尘生玉杖鸠。
梅岩伤目处，雁影正宾秋。

北风高兮岁律将残，望东陇兮目断旌丹。
有美君子兮擥众芳而自饰，直哉惟清兮不亢不激。
郁十五年之朝望兮，仅彯缨于列院。
参幕府以自诡兮，乃劬劬而忘倦。
宜表世而厉俗兮，曷止于斯。
灵辰不留兮，祖奠载期。
薤歌之一章兮，孰不孔悲。

大专槃物兮刚柔荡摩，五行杂糅兮颛蒙孔多。
陶一气之奇佹兮奄宇宙之几何，握异采之陆离兮蹇儃佪而逶迤。
袭正轨之茂则兮耻践迹而循科，御长辕而猎太空兮摧九折之峨峨。
孑不群而介立兮众嚣嚣而肆呵，玄虬蹶泥兮浸雄虹于颓波。
陇廉孟娵之莫辨兮世揜揜其层{目我}，神藐藐而上征兮诉纬繣于太和。
忽修灵之聿皇兮任侏儒之傞傞，咎将谁执兮岂天赋之未薖。
落日下大墅兮慨高风之吟哦，羌若人之莫见兮感生意于庭柯。
卓丰词兮九里，亘千秋兮不磨。

南风之薰兮五弦绝，可以解愠兮忧心益惙。
念寓形于溟涬兮，藐一沤之起灭。
前乎数千年之名世兮，后方来而未歇。
往者不我留兮，来者不我接。
何彼顽之弗夭兮，而独萎乎此哲。
非夫人之立极兮，凛世路之迫厄。
惟圣斯恻兮，建学校以寿吾道之脉。
士不可辱兮又焉可杀，孰悟我圣明兮几袭秦之乱辙。
我公之忠愤贯日兮，所以疾驱而朅朅。
一去国兮一阴方猾，再去国兮重阴栗烈。
鄙夫熟视兮，壮群邪之蟠结。
目断留田兮，歌南风之阕。

南风之时兮吹彼棘薪，乔木斯坏兮栋梁曷任。
栌栌椳𫔶与扂楔兮，匠眯眯而弗寻。
况承天之八柱兮，穷岁月而莫登。
天岂不生材兮，郁牛山之嶙峋。
雨露之所润兮，存日夜之肫肫。
及大厦之将颠兮，无一木之可乘。
羌小民之怨咨兮，谓天不仁。
非道通乎三极兮，孰识天心。
天既仁爱我民兮笃生伟人，一去就兮治乱攸分。
天亦仁爱我公兮，不使见犬羊之骇奔，危机发兮众寐昏昏。
秉离明以为烛兮，魂营营而上征。
目断留田兮，歌南风之再吟。

我生山水窟，一静了万境。
登临始识奇，已与凡目并。
大哉飞跃间，一物具一性。
冰雪有妙理，言言苦难听。
开藏古制存，以抑扬气骋。
棱棱六花严，中有生意莹。
非贞曷为元，妙干舒惨正。
燮调不可偏，相资不相病。
阳和一以泄，品汇反不竞。
新政冰雪清，洗濯炎蒸净。
阴痼一阳微，震裂万蛰儆。
酬酢极变态，不失本来静。
一楼驾高明，俯仰动微省。
深恐神鉴昏，万事如捕影。
缲藉严冷名，赓歌岁寒咏。
即此友求心，已见无不敬。
行到百尺头，脚力须用劲。

飞泉洒灵雨，玉田閟青芝。
中有神仙人，宛然姑射姿。
天巧从古今，虚窦开烟霏。
岁深语亦诞，目极神为驰。
我亦泉石人，夙昔梦见之。
登临悟三生，毛发何森𫄳。
未脱区中缘，玉颜畏磷缁。
仙春醉青桃，萝风吹轻丝。
凡事俱尔尔，居然骇痴儿。
留诗遗仙灵，讵解山中疑。

满目荆榛，亘天烈焰。
百匝千重，四方八面。
赵州拏得七斤衫，普化走入大悲院，蜡人眼光如掣电。

生于秽土，不受点污。
目顾四方，周行七步。
看来步步讨便宜，落水也要占干处。

{目荅}{嗤口=目}眼孔忽然开，冷汗通身笑满腮。
数十年间将谓道，谁知今日却元来。

日暮下山投宿处，风前闻客诵经时。
分明此处此时节，总在目前人不知。

咬牙啮齿骂松源，四海五湖洪浪奔。
天目山云梁渚月，就中嘲谤不成冤。

入火不燎眉，溺水不湿衣。
目前巇崄，脚下平夷。
纵移千百步，此节不曾移。

老骨檛，恶冤家。
无面目不听别人处分，得人憎不堪师位安排。
衲僧要识渠端的，雪瀑千寻泻断崖。

膳羞进彻静无哗，宰执斋宫坐赐茶。
不比常朝添覆奏，报来除目十余家。

云集衣冠拜紫宸，榻前除目报来真。
君恩先到宫门柳，占得人间第一春。

雨雪霏霏岁又除，鲤庭目断数行书。
销金帐下羊羔酒，便学粗人也不如。

满目凄凉只自知，闲将心事寄琴徽。
无情梁上双双燕，带取秋光一半归。

风摇红叶下林端，又见长淮九月寒。
诗草未谐唐律吕，菊花如忆晋衣冠。
目穷鹾灶烟初息，梦想亭沙雨未干。
客宦有缘随处好，不须来作小场官。

淮楚年年一番秋，西风惯识古谯楼。
金汤城壁休清野，玉帐英雄未白头。
霜草万家人冷落，冻云千叠雁绸缪。
中原目即难修整，且对屯兵说近愁。

为谒先儒马鬣茔，倚藤得得上天平。
直疑寺外崚嶒石，犹是胸中数万兵。
松障四开心目快，山泉一歃骨毛清。
坐间恰动思亲念，隠隠白云何处生。

境空纳风月，心远辞埃尘。
终日穷目力，得景亡天真。

仰天有所思，心远目苦短。
西风驱残云，千里月华满。

气貌老成闻见熟，江湖指作定南针。
得书爱与世人读，选句长教野客吟。
富贵天街纷耳目，清闲地位当山林。
料君阅遍兴亡事，对坐萧然一片心。

有君子兮居沧波，芝兰之室未足多。
为香终日成痴绝，不着此亭如香何。
光风霁月荡心目，幸甚吴侬沾賸馥。
兹时消得为衣裳，对翁更把离骚读。

倚楼目断暮江边，约定归期夜不眠。
香篆有烟灯有晕，笑移针线向床前。

载月船空漾寒绿，掀篷半卧听渔曲。
谁家留连万玉妃，羞露腰肢和面目。
有缘窃见驼酥胸，灵坚习习生香风。
剡溪藤下路如掌，忆在西湖烟雨中。
迦叶相迎开笑口，汤休谢昼几搔首。
世间不尽有余机，除却逃禅人解不。

五年兹路上，频往又频还。
岁月孤松老，风霜苦竹班。
溪流天目水，云出洞霄山。
马上因闲眺，蜉蝣宇宙间。

瀑泉癞可能诗最，毕竟难为本色僧。
要识庐山真面目，一溪明月冷于冰。

梅花面目冷于冰，亦笑山翁草作亭。
一夜雪寒重整过，碧琉璃瓦水晶钉。

苍烟乔木野人家，数掩山篱一径斜。
此老不知何面目，只将空手对梅花。

湖山掩映信乐国，烟雨凄迷非故乡。
青灯何日一杯酒，江头极目吴山长。

犹及乾淳旧，庐山一老儒。
典坟行楚蜀，科目不皋夔。
秋迥人何在，江空树欲无。
重阳风雨近，谁与束生刍。

不缘青紫不明经，科目多惭旧两生。
三豕鲁鱼曾未学，一蜗蛮触已争名。
栋梁材欲丘山重，沧海珠遗星斗明。
未必童乌能辨此，乃翁先已荷陶成。

家在江南黄叶村，归来重葺柳边门。
溪云排闼砚犹湿，山溜通池水自喧。
但得梅花容著语，无烦桃叶为开尊。
逢迎车马荷衣老，面目何堪向绮园。

桃花红雨柳花绵，风物愁予重惘然。
满目江山分楚越，旧游池馆锁尘烟。
朝云漠漠今安在，夜月荒荒空自圆。
只有雪衣孤鹤在，竹间曾共耸吟肩。

梦笔诸郎住笔峰，断桥春水肯过从。
千岩万壑真仙吏，两屦一蓑予老农。
铁硬脊梁长偃蹇，糊涂面目易迎逢。
半生误我难相误，只许秋崖独自蠢。

枉作江南半世人，安知五老不吾嗔。
自参茶壑风烟美，略识庐山面目真。
涧汲每思佳客共，云眠谁谓老师贫。
秋崖只有诗如此，回向山灵报答春。

僦舍真如百漏船，一番风雨一骚然。
从头避席遍迁坐，并手移书已绝编。
叹息敢为三宿恋，支吾那得一囊钱。
世间事更多如屋，聊复因循过目前。

空烦社友问何如，筋力犹堪月下鉏。
为米折腰长乞米，缘书损目苦观书。
山翁迂阔每如此，吾道寂寥谁与居。
独立西风人自老，枉悲宋玉不关渠。

晦庵呼我住山南，五老人知百不堪。
极目无穷江渺渺，满头归去雪毵毵。
吾生只可龟藏六，世事何如狙赋三。
政有梅花管迎送，岁寒行路饱曾谙。

矮屋曾分雪夜灯，相期各已上青冥。
得官谁谓非黄甲，如我今犹祇白丁。
别久不论清浊酒，情亲或梦短长亭。
一生科目十名上，自有君家旧典刑。

一筇一衲出山相，不道斯人故可人。
我已久闻挥翰手，师宁相对坐禅身。
山林有味青灯古，天地无情白发新。
认取本来真面目，瀑泉诗好未知津。

合合官蛙鸣，齁齁老牛喘。
政坐一朝喧，作此十日沴。
天公信难料，气候随手转。
吾贫了目前，遽脱春衣典。
宁知昨夜雪，缩若蚕作茧。
坐令鼻流沫，客邪闭关犍。
畏风甚防秋，畏酒甚把浅。
呼童语之故，有客姑谢遣。
使吾早自觉，安得讹谬舛。
乃知天下事，以谨失者鲜。

沙禽有㶉𫛶，偕老矢靡他。
语语浴晴渚，处处眠春莎。
三生爱欲牵，不避弋者罗。
双笼致厓下，穷蹙愁相{目我}。
吾将逸之归，如此红裳何。
方池尺有咫，亦足供逶迤。
眷言树之栅，结屋如渔蓑。
相攸奠尔居，谨勿思江河。
岂但林外鸠，晴雨不我讹。
人斯其视斯，妻柔而夫和。

飞盖临边城，敌在吾目中。
古今一俯仰，衰草迷隋宫。
书生故倦游，庞眉感秋蓬。
安得双飞鸿，跨此万里风。
下视渺尘土，毋与俗士逢。

吾始过西斋，破于玉川屋。
中有山泽癯，雪灯共夜读。
秋声入雨听，手携墙下竹。
携锄𣃁荒苔，宁甘食无肉。
今春初行鞭，稍觉风月肃。
既成为诗喜，破奉起新筑。
旧闻君家猷，兴寄尚幽独。
一日无此君，亦自憎面目。
君其几代孙，秀色若可掬。
万事不挂口，翛然对寒玉。
城中寸金地，官舍迫林麓。
曾微百肘宽，难杂以花木。
尚遗一半何，留之与云宿。

挂冠与结绶，孰者为良图。
忍贫殊亦难，乃有山水娱。
一官落世网，耳目皆非吾。
以此裁量之，回也终不愚。
茅屋八九间，左右瓜芋区。
旋𥬠薄薄酒，美如步兵厨。
醉中天地宽，渺视驺侏儒。
六合日清旷，吾道宁榛芜。
何幸{亩犬}亩间，身亲见唐虞。
不学张季鹰，秋风但莼鲈。

我思渤海龚，一语鉏犷俗。
竟令陇亩间，刀剑化牛犊。
樵民亦人耳，乃不受约束。
时时弄梃刃，谁肯继往躅。
归来乎山中，无腼尔面目。

久雨村仍暝，新晴物自欣。
蝶翎穿户过，禽哢隔溪闻。
野径忙穿屐，山泥尽溅裙。
柳垂春寂寂，花落雪纷纷。
半月风雷雹，四郊烟水云。
画图寒不卷，林壑远难分。
好在鱼虾侣，甘同鸟兽群。
坞深藏曲折，灶冷郁氛氲。
野碓多舂药，山庖少膳荤。
瓶储征士粟，涧煮野人芹。
美可冰甆茹，香惟瓦甑醺。
鹰芽长及寸，猫笋重兼斤。
淡泊谙贫味，熹微策睡勋。
意行随远近，高卧送朝曛。
原隰桑麻沃，衡门卉木薰。
隠居捐世累，处士应星文。
诗忆春池草，书忘秘阁芸。
桐孙涵古色，柏子吐奇芬。
载籍悲千古，枰棋慭两军。
乌藤同寝饭，黄犊了耕耘。
目为蝇头眩，肱缘鹳嘴皲。
一科曾不补，四体正须勤。
陋巷瓢供饮，文穷砚待焚。
刚肠犹木彊，皱面自靴纹。
夜帐猿孤愤，山篱犬怒狺。
怪哉空复咄，老矣尚何云。
我亦轻余子，人谁爱此君。
避喧方匿影，走俗枉劳筋。
日月双飞鸟，江湖一聚蚊。
相携聊醉去，酒不到刘坟。

边角悲鸣霜扑地，将校宁甘泼寒戏。
熊旗引队柳营晓，大羽插腰生意气。
虎皮半卷并铁刀，臂鞲蜀锦团雕袍。
士不敢喘那敢骄，肃听号令惟所操。
撚弦唾手试弓刀，例物角花金椀的。
左军右军分两翼，簇簇飞星点红砾。
一麾白羽人肩摩，三军欢踊声鸣鼍。
教头喝赐谁最多，铁丝箭者无以过。
大风飞云歌汉歌，安得一箭开关河。
汉家君王自神武，边头将臣如卧虎。
觉吾目中无此虏，待射金牌大郎主。
石崖天齐勒碑颂，那知援笔无燕许。

戴君手持黄卿辞，邀我为作陶母诗。
妇言妇德不出梱，纵有令则何繇知。
昆山生玉草木润，欲识其母观其儿。
一经科目摘髭易，五丈夫子皆瓌奇。
黄卿与世少谐可，老笔为写青琉璃。
慨予一读恍如洗，酸风凄断漳淮湄。
往年将父问里舍，病痱中道惊相持。
秋山黯惨过县尹，取急欲谒谁何医。
天方罪予不孝子，行未半驿翁阽危。
云崩日落竟千古，永始此路行无期。
尔时县尹有母遗，鲐背儿齿当期颐。
潘舆佳日访桃李，一舍而迎聊遨嬉。
人间仅仅几寒暑，亦已奔月归何时。
暮云春树渺千里，同一哀痛难平治。
此诗莫遣挽郎读，天荒地老松风悲。

公子无肠秋满壳，山吏无魂饱霜萚。
寒浦醉骨糟丘台，鸣髇数肋凌烟阁。
故人斜封三印红，秋江已在吾目中。
角声唤起边城梦，雪岸打围芦荻风。

梦中翠凤飞来双，驾言后土逊名邦。
手持玉简判红紫，敛袂欲以诗城降。
粹容喜动日月角，揖我入对玲珑窗。
为言琼花返蓬阆，下界久矣无根桩。
乃今存者赝本耳，补亡以绐青油幢。
人间识真盖亦寡，载酒嘉宾宁论缸。
黄冠诞谲谨勿信，传讹听舛其言哤。
为花作辨谁氏子，谬妄补入黄锺腔。
耳庸目陋惑世俗，其罪不能三赦憃。
朱云之孙亦奇士，文有气骨丰而厖。
谓琼赤玉匪为白，不比俗论纷茸尨。
诗筒往来捷于响，夜发严鼓声逢逢。
咨尔岳为谢此老，壮哉寸管飞涛江。

秋崖初无负郭二顷田，向来耕舍寒炊烟。
负薪行歌遭妇骂，往往倒崖底之枯松，煮崖边之飞泉。
龟肠怒吼卖牛具，龙骨倒挂行蜗涎。
乃以农自目，其然岂其然。
胥山之穷固亦无一钱，较之于我犹差贤。
白头把笔耕六籍，芸人芸己皆逢年。
可曾腰斧响空谷，但闻种之以弘农陶，耨之以绛人玄。
先生之号则不可，北山久欲移文镌。
吾尝观诸朝，左右分两铨。
若使后夔降典夷作乐，各违所长非所便。
我今手招白云与渠语，两易其任盟当坚。
君农我樵万山绿，依旧司存雨露边。
亦不必承明之庐九入，亦不必岁中之官九迁。
共披烟蓑拜新号，疏驳不到松风前。
烂柯扣角醉眠熟，佳话留与山中传。

我生胡不辰，八龄失吾祖。
今垂四十年，眉目略可睹。
当时深根培，所望大门户。
岳也忝一科，遗余曾不补。
而乃轻涛江，飞檄淮南府。
父兄肯相随，薄饭共贫苦。
宁知事大谬，俱作一抔土。
去年汶素跸，永痛松柏古。
禄釜亦已矣，尚安事圭组。
今年误一出，竟犯时辈怒。
去国不及炊，触热到环堵。
无何七月望，新露洒秋宇。
近郊有兰若，梵呗薄云雨。
彼氓一念存，提携颇旁午。
因果夫何如，亦各言恃怙。
伊予祖父兄，超然定何许。
然皆其忌月，悲岂不氓愈。
斋盂馔伊蒲，从众共伛偻。
盖以妄塞悲，有泪泚清酤。

林壑黄昏外，衡门紫翠边。
火耕今已老，云卧几何年。
棋敛将残局，篙回兴尽船。
画麟真已矣，骑犊适悠然。
野性难拘束，时情易变迁。
独携青玉杖，自拾锦囊篇。
磊块心逾小，崎岖智未圆。
别营三径草，规作一壶天。
纸帐岚霏重，崖花雨滴偏。
到头新岁月，行脚旧山川。
鹤冷通房宿，猿愁隔树悬。
菊餐金颢露，藓当水衡钱。
尽懒从吾睡，虽穷不受怜。
半生资马磨，三叹向龙泉。
霜槛千林瘦，春灯四壁穿。
阴霾知病骨，寒意入诗肩。
竹母谁分种，茶僧略具员。
对山徐自遣，与世久无缘。
风月于人厚，云霄不尔便。
接筒通暗溜，洗砚试轻烟。
未暇思身后，何如了目前。
闲为真富贵，健是小神仙。
夜磬番僧讲，秋帆贾客传。
远游天漠漠，危诵水湲湲。
垦陇时同吃，分溪手自煎。
山厨尊土菌，石鼎鄙荤膻。
爱此窗三尺，宽于室九筵。
忽惊南牧马，吹过逆风鹯。
圣日清如许，妖星竟不悛。
闾阎飞羽檄，江汉足矛鋋。
哀痛丝纶诏，英雄将相权。
旄头森似彗，骏骨讵如挛。
朋党相仍斥，诛求一切蠲。
中庸方谨独，无逸不畋。
天意忧勤甚，人知性命全。
抡材虞稷契，迈德汉文宣。
定乱连三箭，扶颠在一贤。
戍兵增灶万，侍女出宫千。
置栅从人欲，开榛自我先。
民劳鱼泼剌，版筑骑蹁跹。
傅野亲持锸，虞琴幸改弦。
经营联砦壁，形胜借蹄筌。
有备曾微此，无谋莫甚焉。
貉缘熊道误，骥或蚁封还。
急务歌常武，清谈绝又玄。
腐红销铠甲，穉绿失桑田。
老子今元亮，何人昔鲁连。
三边今按甲，一饭许烹鲜。
鄂渚骸平垒，荆州指掬舷。
竟孤明月约，难染碧云笺。
稍喜妖氛退，重为逸兴牵。
幽人甘寂寞，佳客慰迍邅。
松桂深培养，诗书肯废捐。
披胸呈突兀，迸齿落清涟。
巨迹宜瞻华，灵源盍导瀍。
孰能当北面，何事过东阡。
英妙奔前辙，吾衰懒后鞭。
一言开蠖濩，千里对婵娟。
莫作沾泥絮，端如蜕壳蝉。
江湖情浩荡，风雪语连绵。
隽永才残藁，奇温只破毡。
水声湘浦瑟，梅片寿阳钿。
尚觉山如画，何堪笔似椽。
交游分半席，谈笑俯层巅。
共指辞章病，宁无宝剂痊。
性根如有棘，业语漫生莲。
到海江千折，撑空石一拳。
氄毛卑燕雀，鬐鬛奋鲸鳣。
龟玉毋须藉，龙驹不用鞯。
文心聊尔尔，道脉始涓涓。
霁月行濂水，春风入孔壖。
训言今具在，文字肯相缠。
雕老秋方击，鱼鳏夜不眠。
麦维经岁茂，谷亦得霜坚。
我辈宁迂阔，人皆鬭小妍。
几多花蔼蔼，轻薄蝶翩翩。
垂世何关此，留情盍审旃。
书林窥秘宝，典册上台躔。
余事轻王粲，微名老郑虔。
六经皆鼓吹，万象尽镕甄。
不尔鸾胶续，空令兔颖骈。
晓行温草卷，夜读绝韦编。
文会吾何有，诗盟讵敢专。
驽材谙旧路，惊羽落虚弦。
虽乏三年艾，犹能一指禅。
意存图自省，言到亦忘诠。
但使我为我，不几燕伐燕。
虫鱼真琐碎，鸿鹄要孤鶱。
国步今宁谧，乡情赖款延。
地𬬻煨熟火，野饭压饥涎。
已扫秋风榻，其如雨夜鹃。
淄渑工滥载，管鲍阙周旋。
大雅推邹鲁，长年问偓佺。
极知荷坞陋，渐慨芰裳褰。
苹聚呦呦鹿，沧连跕跕鸢。
襟期将子共，礼数莫吾愆。
上圣天同大，中兴石可镌。
庙廊春郁穆，岩穴草葱芊。
人好鸟还好，身孱气不孱。
兴来频写寄，一一尚能铨。

礼乐当年鲁两生，一经科目共春城。
数回地脉中兴相，文动天家正奏名。
诏墨泥香题处湿，恩袍草色坐中明。
莫嫌老守衰迟甚，曾向慈恩顶上行。

我家平湖边，碧水豁清目。
儿读谁氏书，庭开几株菊。
绿笋可曾抽，银鱼想当馥。
尔归语细君，涤圃秫须熟。

月冷天高，风号怒涛。
提杀人剑，用活人刀。
云淡淡寒江雁影，山渺渺落日危巢。
见成题目，眨上眉毛。
万机顿罢归来，也是徒劳。

长长出不得，短短出不得。
四大海不宽，藕丝窍不窄。
非耳目之所到，非心意之所及。
自西自东，自南自北。
落霞与孤鹜齐飞，秋水共长天一色。

手指天，脚踏地。
目顾四方，真少儿戏。
自言惟我独尊，天上人间诽诽。

短棹轻帆，风恬浪静。
溢目湖光镜样平，渔歌未起同谁听。
万壑千岩，高低普应。
狼藉断霞残照中，船头拨转都收尽。
么朅提国，亲行此令。

妙喜黑竹篦，有背还有触。
儿孙用得亲，通身是眼目。
正令全提转辘辘，花簇簇，锦簇簇。
直教佛祖亦头低，宇宙空来更有谁。

见身无实是佛见，了心如幻是佛了。
了得身心本性空，斯人与佛何殊别。
坐底坐，立底立。
触目遇缘，更非他物。

用文武火，运恶钳锤。
死学者偷心，开人天眼目。
大用机前转辘辘，十分慈悲，十分恶毒。
六踞名蓝兮一笑来归，青灯夜寒兮香风馥馥。

渠侬面目，画则不似。
只因伎俩全无，重负杨岐担子。
棒喝机前，阿谁敢拟。
横抛竖掷破沙盆，通玄峰顶清风起。

这汉酷毒，元无面目。
描画难成，下笔则触。
瞎衲僧正眼，灭老胡种族。
殃害丛林卒未休，一时付与清江郁。

面目可憎，胸中条直。
勿彼勿此，何损何益。
不将佛法当人情，一任破沙盆狼藉。

肤寸生层云，已具弥漫势。
尽瞩晴空目，且非烟雾比。
首座行脚，首座来也，落在第二。
看看，云行雨至。

木骨金妆，似则也似。
瞬目扬眉，西天此土。

一月普现一切水，一切水月一月摄，从上佛祖不出这影子。
只今雨暗乾坤，月明如昼，衲僧眼目，瞒他一点不得。

人天眼目，渥洼真产。
踏杀天下人，今古何曾间。
马师不曾过去，衲僧自生隔远。
不隔远，蜀旱不旱，蜀有彭汉。

东南有华屋，结构清江𣸣。
规橅百年远，庭宇无纤氛。
前林蓺杞梓，后圃植兰荪。
嘉宾日还往，门户生精魂。
虽惭北第壮，犹能植乾坤。
主人遗后意，岂欲徒饱温。
相期大此屋，传世垂无垠。
人事一朝异，祖训成仇冤。
奸隶窃其柄，良朋中路捐。
殖货以自封，顾笑以为欢。
耳目就聋塞，谁其与忠言。
不念乃祖心，望尔椒聊蕃。
感激当世事，家国初无分。
宗子误置相，匪人转洪钧。
瘅善树群慝，痏国开乱原。
权豪竞叨懫，赤子愁吟呻。
我室既尽毁，大盗将起吞。
藐焉虮虱臣，埋轮承误恩。
睨冀不能击，狐狸加霆震。
抚己方自恧，顾指为尤愆。
百壬妄见猜，欲取棋枰翻。
谁知孤臣心，但求王室安。
举目百嫫中，莫若二子妍。
愿识径畈径，更认存齐存。
岁晚定三友，短羽追孤鶱。

东南有华屋，结构清江𣸣。
规橅百年远，庭宇无纤氛。
前林蓺杞梓，后圃植兰荪。
嘉宾日还往，门户生精魂。
虽惭北第壮，犹能植乾坤。
主人遗后意，岂欲徒饱温。
相期大此屋，传世垂无垠。
人事一朝异，祖训成仇冤。
奸隶窃其柄，良朋中路捐。
殖货以自封，顾笑以为欢。
耳目就聋塞，谁其与忠言。
不念乃祖心，望尔椒聊蕃。
感激当世事，家国初无分。
宗子误置相，匪人转洪钧。
瘅善树群慝，痏国开乱原。
权豪竞叨懫，赤子愁吟呻。
我室既尽毁，大盗将起吞。
藐焉虮虱臣，埋轮承误恩。
睨冀不能击，狐狸加霆震。
抚己方自恧，顾指为尤愆。
百壬妄见猜，欲取棋枰翻。
谁知孤臣心，但求王室安。
举目百嫫中，莫若二子妍。
愿识径畈径，更认存齐存。
岁晚定三友，短羽追孤鶱。

维舟候新铉，薄言憩兹山。
丛祠倚层阜，回阡俯澄湾。
𥩟立心目瞿，白鹤悬榜颜。
嘉名契旧隠，身疑堕其间。
沓嶂森古木，荒涂翳枯菅。
田空少鸿雁，谷腥富豺獌。
更怀山中人，骑鹤去不还。
平生抱炯介，辀张困群奸。
徂谢易永久，十年閟松关。
纷吾信虚薄，宿昔蒙砭顽。
及兹落海峤，初心汩忧患。
朅来因见召，感涕凄其潸。
亦欲荫青茆，赏心谅难攀。
孤愤竟何及，颠毛自令{髟/般}。

二疏仕汉庭，才术相颉{目行}。
并传已云宠，同归更辉光。
蹇予与季父，碔砆而琳琅。
不才自宜汰，显斥庸何伤。
处我嫌疑间，斯义安所当。
潜圣讥邻酰，焉廋渠肺肠。

劳牵迫吏道，僒若洪縻拘。
九春回尘土，一迹园林无。
直此休沐暇，偕我良知娱。
残梅谢众卉，初柳荑僵株。
四运巧相斥，流目悲荣枯。
俯仰潺湲沫，恻耳弥惊吁。
故山渺何在，漱石良辰徂。
为邦岁已期，宣城可归与。
执柯勿睨视，州有达士模。

我于咸淳际，偶读绍符编。
昏气塞宇宙，临文深慨然。
孽惇暴于虎，泰陵度如天。
惇言一脱口，辄奉以周旋。
啸呼尽顽凶，排斥咸忠贤。
意偏覆辙蹈，时移善政还。
济恶蔡元度，推波曾子宣。
纪纲耳目地，悉以私人专。
其间如商英，牙吻尤呀然。
神灵不可测，党人得生全。
矧乃崇观后，于邑更堪言。
孝弟尧舜道，祸反阶中天。
圣经岂误人，无乃说用燕。
孤臣泪迸血，后来其监旃。

苍龙挂秋汉，凉风鼓吾袪。
夜中不能寐，慷慨悲有余。
美人背我去，山川渺盘纡。
平生嵇叔夜，龙性不可拘。
以兹直谅益，弱念咸刊除。
四海岂无交，谁为真丈夫。
温蜀本兄弟，不过姓氏殊。
临分悄无言，执手空踟蹰。
世事举目知，安能共沦胥。
君理江介枻，我念苕滨庐。
后会难前期，且复立斯须。
努力崇明德，岁寒盟可渝。

苍苍大峩山，高标致青天。
西江走其下，东井躔其颠。
积此二仪气，锺为万古贤。
粤从扬马来，作者接项肩。
我家高阳氏，遂古已婵嫣。
爰及开府公，世德乃昭宣。
挺生六男子，如鳌海上连。
逢时供世用，报国或躯捐。
二季遇明主，皇极佐后先。
英芬播家国，余辉照山川。
咨予食旧德，一线千钧悬。
结发日砻砥，植节图贞坚。
龙飞四十春，先皇始招延。
绛侯正骄主，答策聊相镌。
无心得天下，人力何有焉。
有司矜其愚，寘之龟列前。
先人既死城，□遭祸愈挻。
挈身归君父，叨沐登史筵。
是时嘉熙末，大臣私自便。
抗疏警其偷，侧目尤谗言。
未几孽嵩来，当国恣且专。
白发并相议，一斥逾三年。
祁公俄入相，招我赤城边。
公寻薨于位，游老司陶甄。
蓄缩多畏忌，百壬闹煎煎。
汲黯又妄发，群厖益呀喧。
卧家百余日，遂棹严滩船。
偶乘浙东传，入手埋轮权。
南床有妇翁，出柙流馋涎。
劾章格不下，使者反归田。
流落经七载，那复凌翔鹓。
淳祐更化瑟，弓旌罗八缠。
例叨赤车使，收召湘江壖。
南宫甫逾月，遂玷蓬莱仙。
仍侍玉皇案，兼操金匮篇。
主恩海岳比，每欲输尘涓。
谢吴对持铉，国势如舟偏。
薰莸共一器，两党操戈鋋。
予与赵徐辈，放逐纷联翩。
吴公亦去相，国事堪潸然。
荏苒兵难作，扰攘纷戈鋋。
吴公再秉钧，首议贾生篇。
诸梁尚当路，公愿竟以愆。
亡何事大异，莱国冤南迁。
国忠乱天经，党祸何连延。
伤哉淳祐士，萧艾化兰荃。
腰金空照地，噤如秋后蝉。
嗟我亦何人，赵璧乃独全。
挂舌坐林间，嫠忧耿无眠。
一旦彗星出，应诏言数千。
历数蔡京罪，请收贾充权。
书遏不得上，龙髯已飞天。
尚有闻戒集，秘之未敢传。
其间朝阳吟，好事达湖弦。
几欲齿奸𫓧，终虞陨深渊。
偃蹇逾十载，冰山尚顽坚。
不学李拾遗，尽付酒家钱。
不学杜拾遗，穷愁诗自传。
圣涯浩无际，前路渺以绵。
且复系寸景，终予犀革编。

燕说谈古书，六籍无诗如。
彼序鬼一车，毛郑贲其须。
古今几大儒，亦复鼓应桴。
历年二千余，耳目为所驱。
卓哉紫阳朱，订顽砭其愚。
俗说力扫除，沙沉得简珠。
士惑真难祛，于今道犹孤。
高叟一鄙夫，服膺与世殊。
在天悬方诸，如闻叹起予。

渊明久闲居，欲酿苦无秫。
萧条倚东篱，目断杯中物。
可人王荆州，白衣来扣寂。
高情属天云，于今照方策。
我穷交旧绝，门外无行迹。
旧时如海肠，辙鲋等枯涩。
谁怜东溟臣，西江分一滴。
嗟哉子立贤，肯念黄州客。
清酒冬百壶，昔酒夏千石。
陶然北窗下，但觉天地窄。
东西高虽异，南北郑能一。
感荷吾子德，酬报乏珪璧。
但诵昌黎诗，以谢郑群锡。

千仞岗头孤凤飞，翰林万族惊且啼。
桐江得树一栖息，足以慰我饥渴思。
飘然径度烂柯去，再仪天陛来何时。
子今追逐一何远，所期不负平生知。
独惭托我非所任，泌水洋洋难疗饥。
夜光明月要人识，而我何知和与隋。
端人择友必有取，定交从此夫何疑。
长安绿槐十二街，五都游客争奔驰。
咄哉掉臂不肯住，来同圣路乘坚肥。
嗟余旧学荒已久，安能扣击探玄机。
世事举目已可知，淹留此土终何为。
苕谿一曲搅归梦，与子共赋临流诗。

紫阳礼编甫尽卷，亟偿通典平生愿。
增损温公鉴目成，要把二岩书贯穿。
夜灯览彻六一文，眉山钜集思重见。
七书卷帙二千余，加我三年当阅遍。
尔来两目渐眵昏，一一手钞宁敢倦。
固知衰颓力不胜，其奈嗜好顽难变。
又恐贪多或溺心，闭合时烧香一篆。

紫阳礼编甫尽卷，亟偿通典平生愿。
增损温公鉴目成，要把二岩书贯穿。
夜灯览彻六一文，眉山钜集思重见。
七书卷帙二千余，加我三年当阅遍。
尔来两目渐眵昏，一一手钞宁敢倦。
固知衰颓力不胜，其奈嗜好顽难变。
又恐贪多或溺心，闭合时烧香一篆。

早行石上水，泥泞苦相牵。
盗贼浮生困，艰辛众目怜。
囊空罄金错，米尽折花钿。
更有伤心处，君臣豺虎边。

玉皇拔西珍，金节抚南服。
雄棱折荒陬，祥飙扇寒谷。
长孺振河内，相如谕巴蜀。
唯昔垂鸿名，于今蹑遐躅。
墨夫跼一迹，赤子悬万目。
周原重华遣，汉庭惬剸属。
栖粱饱群鸿，复陂歌两鹄。
钦哉使指将，俾尔民命续。
宁虚独坐三，与布宽条六。
岂伊于粤陋，独占京东福。
盍朝翠云裘，重佩水苍玉。
危枰活枯棋，骇浪安巨舳。
儒登朝廷尊，贤聚功化速。
匪惟密亲愿，兹谓苍生祝。
攀援驷马车，惆怅骊驹曲。
音尘慰寂蔑，炯介在明淑。
赠言希古人，陈义诡流俗。
谨毋千仓求，惟先百姓足。
道学振考亭，文风倾岳麓。
庶几七闽人，勿替千禩肃。

流落复蹉跎，生涯总几何。
羁游故交少，归思夜深多。
纵目怀青岛，遥天浸白波。
谁令贪眺望，到处被诗磨。

此地人来少，凭栏兴莫穷。
云萝难透日，乔木易高风。
书满闲窗下，云生闭目中。
焚香赋诗罢，顿悟众缘空。

触目成幽兴，诗吟十数篇。
风倾竹上雪，鸟度水中天。
急雨涔涔日，迎人小小船。
更逢清管发，声到客愁边。

落日放船好，长河水接天。
远林翻急吹，孤棹正悠然。
风搅平云阵，波轻片雪连。
前村鸦噪断，极目仰联翩。

万壑初收雨，湖声正寂然。
薄衣临积水，归鸟度平川。
仙掌云边树，春风寺外船。
诗成见新月，目极向遥天。

投老诗成癖，愁生为客途。
烟云长在目，山水暂游吴。
远意极千里，归心寄九衢。
一身仍更病，意绪日荒芜。

病目书淫歇，熏炉炷麝煤。
山将落日去，风带旧寒来。
微霰疏还密，虚堂闭复开。
无人语心事，永日坐徘徊。

饥食松花渴饮泉，寂寥芳草茂芊芊。
岩边石室低临水，窟里阴云不上天。
难与英雄论教化，等将身世付罤{罒全}。
无由住得吟相伴，目送归鸿篱下眠。

鸦啼古木乱云深，地带河声足水禽。
檐雨滴秋残旅梦，夜堂疏磬发禅心。
五年乳窦峰前路，十里尘媒溪上林。
满目云山俱是乐，故人携客作幽寻。

刘郎潇洒水为居，水碧山青画不如。
绿竹可供公子钓，紫鳞时掣季膺鱼。
幽寻胜事鸟窥牖，闲卧临窗燕拂书。
触目韶华总诗本，放怀端与世情疏。

携茶时复过幽亭，寄目悠然上杳冥。
好是园林争秀发，梅花白白竹青青。

江上云亭霁景鲜，画屏展尽一山川。
迟迟欲去犹回首，目尽孤烟白鸟边。

西湖招提三百六，佳处如春有眉目。
一番雨过吞青空，万顷无波鸭头绿。
望湖楼阁独自登，烟霏向背攒寒玉。
想见襄阳孟浩然，此中有句不容续。
道人长坐西山河，骨清气明韵出俗。
久居京阙厌尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

人祝先生寿，勋名而福禄。
伊惟小门生，而迺异斯祝。
所祝在斯文，其寿非已独。
尝闻侍席言，檃括因以复。
孔孟至皇朝，文与道相属。
溯自熙丰后，专门始分目。
欧苏以文雄，周程理义熟。
从此判而二，流派各异躅。
伟哉水心叶，同轨混列辐。
粲粲云锦章，理义仍炳烛。
筠窗一传后，人已沾膏馥。
正统的属任，非公绍者孰。
鲰生耳闻此，惊诧叹不足。
因捧介寿卮，谱在歌诗轴。
愿言清节高，岁寒等修竹。
长以文鸣道，声金而振玉。
上而轧汉周，俯命骚以仆。
门生严楷法，剩将从纪录。

维书号心画，于以观厥德。
堂堂太师颜，忠义挺不屈。
怒张铁柱立，凛若骂蔡贼。
蚕头而虿尾，屋漏而壁拆。
岂事笔端求，要自心胸出。
心源傥匪正，马谩按图索。
君侯冰玉清，一点尘不入。
摆脱世缘尽，四壁无良物。
源清流应随，心同宁异迹。
前年镇霅城，清风贪者格。
人言政化明，如仕唐大历。
人言八法具，俨是浯溪刻。
卑栖小李掾，松茂悦见柏。
甚欲事洒扫，笔砚供洗涤。
官身类匏系，唯向清梦觌。
手拓鲁池碑，潢誊寄远驿。
既异裹苞苴，抑匪徒挂壁。
举目见颜公，英气耸辟易。
又若小子勤，祗庄常侍侧。

白龙生阳山，龙生龙母死。
于何藏斯陈，其说从古始。
岂伊冥邈中，而亦有地利。
季春旬八日，岁岁雨冥晦。
龙下大如柱，万目俨骇视。
谓龙来朝母，人胡不知礼。
邑人严奉供，神宫联梵寺。
龙君与龙母，居中堂殿位。
两庑香火谁，分祀及四子。
山腰有龙湫，泓澄一掬水。
水旱不涸溢，甘冽冷牙齿。
祷雨乞一滴，阖境得沾济。
昔年令君来，沥酒方奠启。
有物蜿蜒见，举体金色被。
巡沿上巾幞，驯狎了无畏。
令君端笏迎，迎入香奁里。
诞四子如粟，久矣传神异。
逮置湫石边，倏与电俱逝。
或示梦画工，画龙要珠戏。
或载见蜿蜒，跃戏花壶际。
神灵及事怪，龚碑详纪记。
迎享送三辞，上轧骚章丽。
荔子丹蕉黄，罗池未专美。
余来击节诵，金石歌声曳。
迩年又喧传，其说更谲诡。
后殿方落成，将以奉大士。
一夕大风雨，巨石暗飞坠。
高高山顶来，直顿殿堂内。
端然一宝座，不偏亦不倚。
既无绳墨量，谁与安位置。
不知几鬼推，毋廼阴兵徙。
是为鬼龙力，其说信有以。
又云虎新过，泥沙印遗趾。
爬抓大木皮，画画有文理。
海山断不连，四望惟茅苇。
又无穴宅居，此物从何至。
有龙必有虎，神驱理或尔。
不然虎尊龙，墓前来伏跪。
想当清夜月，踡跼妥其尾。
谈玄与讯怪，更仆良未已。
笑呼金叵罗，一把诗肠洗。
数酌带微酣，长啸奋双袂。
径直上山巅，惟如履平地。
海神会我心，卷浪雪花沸。
中年脚尚健，有志聊自喜。
下山猛捉笔，挥扫不停臂。
素壁两三间，掀舞龙蛇势。

诩诩言词巷陌儿，倾心反目易安危。
可嗟香尽蝶犹恋，谁谓机萌鸥不知。
寥落丹青秋后扇，纵横黑白局中碁。
料应主意非疏贾，其奈难祛绛灌疑。

太岁在娵觜，羲驭正东陆。
羽书西边来，胡骑报南牧。
仓茫星火急，飘忽风雨速。
凭陵我封疆，剽掠我孳畜。
一越摩云险，已污岩岷俗。
再度峰贴隘，重为武阶毒。
胡儿忽令名，见谓鞑靼属。
或疑女真诈，颇讶叠州族。
衣毛不知帛，饮酪非茹粟。
劲弓骨为面，健马铁裹足。
驾言取金夏，其锋不可触。
如竹迎刃解，犹雪以汤沃。
先声张虚疑，我师遽蓄缩。
心已执檄迷，手为望风束。
策昧战为守，计乏奇与伏。
西和久间断，文南暂蹢躅。
将利仅小退，凯音误陆续。
兰皋要寸功，良将半丧衄。
败书丙夜闻，前矛石门宿。
亟令控三关，谨毋费一镞。
鱼梁闭仙原，武林护午谷。
七方对垒持，相戒前辙覆。
县官塞蹊径，战士据林麓。
由是关以外，民皆弃庐屋。
西康至天水，患不翅蛇蝮。
凤集一炬余，地已付麋鹿。
河池本无虞，百里祸尤酷。
群盗沸于鼎，流民凑如辐。
母悲爱子死，夫没嫠妇哭。
城市委焚荡，道路纷怨讟。
于时益昌民，十室空五六。
牙樯嘉陵来，舳舻尾联属。
十乘随启行，驿书转加促。
鼓吹喧后部，旌旗蔽前矗。
两劳使者车，三分元戎纛。
重以溃卒徒，跳梁满山谷。
声言诛不平，未知不平孰。
人情往伤弓，未免惊曲木。
土著避乡井，游手伺风烛。
嗟哉是日也，性命龟未卜。
事机正诪张，天时幸炎燠。
晋边死季龙，周翰奋方叔。
不闻武侯败，街亭诛马谡。
犹有孟明在，焚舟报秦穆。
不待斩楼兰，闻已事薰粥。
搢绅屐欲折，意气喜可掬。
中有山西人，慊若国深辱。
问之何所云，首疾已频𫖹。
大言往者悔，几已溃心腹。
尚为来者忧，不知护头目。
厥今敌虽去，乡道渠已熟。
三关固天险，五都恐日蹙。
不见关以外，处处空杼柚。
朝廷无事时，司农积边谷。
一朝弃粪土，知几十万斛。
民力哀何辜，边人罪难赎。
色虽帷幄喜，骨尚原野暴。
未旌平凉家，方起邹阳狱。
辛苦在貔貅，恩赏归雁鹜。
几效先轸死，不及介推禄。
魏师付乳臭，汉校起奴仆。
平时好糜烂，深刑痛敲朴。
于时在劳来，仍忍逞诛剭。
颇闻富窖藏，悉已发麦菽。
边无一人耕，食能几日蓄。
田里思反业，原堡未修筑。
了无金城图，酣事铜鞮曲。
朽索驾虚舟，空奁著亡局。
纵君不惩艾，而我为惭恧。
我闻报中朝，四境已清肃。
一人万人心，可欺宁可服。
当时屹如山，一二臣可录。
凡此保蜀功，两和李公独。
赵公继一出，颇慰沔人欲。
益昌所毋动，饷臣尼其毂。
公论虽未泯，天幸不可复。
安得如绍兴，魏公任都督。
以口伐可汗，我恨匪元璹。
徒能效曹刿，远谋鄙食肉。
言之貌愈切，至此泪几簌。
客既闻斯言，稽首拜且祝。
九庙宗社灵，百城耄倪福。
德泽在天下，人心久渗漉。
徒以成败论，公等皆碌碌。
伯比议莫敖，𫇭贾知子玉。
春秋过责备，小事书简牍。
子其钳尔舌，毋取斧锧戮。
汉人悔雁门，唐师老鸭绿。
有道守四夷，初何事穷黩。
不战屈人兵，正岂待驱逐。
吾皇天地心，万国囿春育。
畴咨元帅功，非夕则在夙。
出命宣黄麻，入相赓绿竹。
除书从天来，恩礼方隆渥。
三公应鼎象，相与运坤轴。
小夷置蚊虻，壮志寄鸿鹄。
分无万户印，莞尔一杯醁。
熟慰豪杰心，有诏不盈轴。
尧门万里天，意者未亲瞩。
君相勤外忧，必有宁我蜀。

老蟾窃灵药，堕魄下尘寰。
迹误采石江，名虚巫峡山。
长风送之来，寄影千丈岩。
列壁当层云，虚白生光寒。
婆娑仙桂影，中著孤根蟠。
宛宛学扇初，盈盈一钩弯。
如出沧海头，半揭烟霄端。
风雨不改度，晦朔从循环。
山灵夺天目，作此奇哉观。
阅尽来去人，了不苍其颜。
所欠断鳌始，一阙难磨镵。
凭谁驾长梯，取置怀袖间。
为施玉斧工，修作宝鉴团。
岂无女娲之手吕翁指，运此神造应非难。
何如存我真面目，妩媚一笑只作青山看。

老蟾窃灵药，堕魄下尘寰。
迹误采石江，名虚巫峡山。
长风送之来，寄影千丈岩。
列壁当层云，虚白生光寒。
婆娑仙桂影，中著孤根蟠。
宛宛学扇初，盈盈一钩弯。
如出沧海头，半揭烟霄端。
风雨不改度，晦朔从循环。
山灵夺天目，作此奇哉观。
阅尽来去人，了不苍其颜。
所欠断鳌始，一阙难磨镵。
凭谁驾长梯，取置怀袖间。
为施玉斧工，修作宝鉴团。
岂无女娲之手吕翁指，运此神造应非难。
何如存我真面目，妩媚一笑只作青山看。

峿山一何青，浯水一何绿。
上有唐朝碑，苍崖与天矗。
清庙仿遗音，灵武号实录。
其笔走风雷，其文贵金玉。
曾经两贤手，足耀千载目。
后来纪名氏，前镵后且续。
岂无黄绢辞，中寓白圭读。
一辞不敢措，我惧此碑辱。
虽然勿泥古，咏叹岂不足。
岳将降甫申，吾皇车攻复。
将墨东海水，且汗南山竹。
勒功岱嵩顶，岂但清溪曲。

岁月等新戍，风烟只旧游。
柳薇今堡障，蘋蓼古沧洲。
索句惭巴和，怀人笑楚优。
中原虽在目，无事莫登楼。

徙倚阑干目送间，山容如我亦苍颜。
恍思戏马登吴会，拟逐飞鸿度汉关。
草木与俱嗟岁月，古今无恙只江山。
天公幸自无风雨，一笑黄花分也悭。

君见淮头尚可为，勿言蚌鹬正相持。
再三国计当加备，第一人材最切时。
面目山林还尔我，精神帷幄舍渠谁。
登楼若也披舆地，为借前筹试及之。

尧山举目见于墙，群玉森森拱巨梁。
一幅画屏罗伟观，两诗银笔冠当场。
沙平鹭立秋无尽，月冷乌啼夜未央。
有客凭阑共清话，逍遥何异白云乡。

檐阴寂寂转西迟，检点春工倍费诗。
烟树郁苍何处洞，雨苔斑驳旧人碑。
清泉白石仙游地，芳草绿阴晴昼时。
目送水云谁领会，沙鸥点点柳丝丝。

多谢孀娥得得来，肯陪绿鬓映黄台。
剪成绛蜡灯间艳，移向青油幕底栽。
万目竞拼通夕看，两眉赢得片时开。
祗怜人亦牵丝戏，任向当场弄几囘。

畴昔风云共壮游，笑吴夏口蜀江油。
我犹乘险凛孤注，君早得闲先几筹。
目底阿蒙元龌龊，膝间文度尽风流。
个中妙理谁能会，且向平原唤督邮。

喜对荆人一笑嫣，吾邦今见此嘉莲。
脂容妩媚目疑幻，玉貌参差骨是仙。
试把万葩千卉较，曾无一蒂九芳连。
分明河洛中兴象，要竭精忠答上天。

心远目难尽，境须诗与论。
风樯谁客艇，烟树某家村。
野草春千古，江天月一痕。
旧时方册事，一笑付方樽。

收揽河山入此楼，几年蚡冒古荆州。
目穷夕照西沉队，心到寒江东尽头。
历历雄图史南北，纷纷遗恨晋春秋。
酒边感慨凭阑久，衰柳行间数白鸥。

领略东风一倚阑，凭高便觉小尘寰。
目穷千古关河外，身在半空烟霭间。
二水护城青映带，四山连野翠回环。
英雄易老愁无极，境是人非鹤自还。

最高楼上又层阑，目短元龙空海寰。
栋宇地雄千嶂表，金汤天设两江间。
西风障面曾筹檄，夜月胡床忆佩环。
老去凭虚心辄悸，蜀城虽好不如还。

酌君以江南腊酿之酒，祝君以古戎秋芳之兰。
饯君以慈恩千佛之笔，赠君以洪𬬻九转之丹。
酒呼美禄壮行色，兰取賸馥香人寰。
笔将披腹写今古，丹可换骨超仙凡。
霜晴水瘦过滟滪，春和花发登长安。
妙龄翰墨富摛藻，肯堂源委从巍冠。
珊瑚文采世所贵，玉树潇洒人争看。
出门西笑着鞭去，郄林许我高枝攀。
湘灵诗成看神助，论秦赋汉从容间。
大对尧阶丹地前，细陈蜀道青天难。
已然遄往证屡恶，方来未艾忧多端。
当思头目我吴楚，罔忽腹背皆夷蛮。
粒珠束桂楮烂贱，鱼頳难赭嗟维艰。
马老伏枥筋力尽，剑新出匣锋铓寒。
维国大宝一个信，维民司命一分宽。
挽回线脉冀天鉴，生意庶可岷峨还。
直须建策迈晁董，无愧名第联欧韩。
胪传可卜庆云见，会见喜色盈天颜。
宫袍新赐鹖弁弃，昼锦归博庭闱欢。
乡闾相贺宝坊又一瑞，益使天下钦湘山。

二十年前典此州，经行中又几春秋。
青山面目元无恙，白发形骸祗自羞。
客子登临知有酒，古心忧爱在斯楼。
凭栏慨想飞吟过，水视杯坳芥视舟。

羽旄钟鼓旧曾游，沟叶宫花迹尚留。
耆老遗开秦雍土，登临伟观楚湘州。
月明故国存千禩，木落空山又一秋。
极目长天诗不尽，西风吹雁使人愁。

六十三年忧患乡，人言晚景尚悠长。
不知气郁致痰厥，忽尔异证生微茫。
操修弗遂仁者寿，治疗倍费医之良。
今将累日未痊愈，自知不善摄养贻天殃。
头目昏眩手足不能动，偃然一榻殊徬徨。
光摇两目皎无寐，汗流四体痛欲僵。
纵然未即致幻化，惟恐废弃难安强。
人生修短固定数，不必以此萦吾肠。
枝披叶殒待风寒，根本弗固安能当。
平生踪迹等一梦，未必可保风灯光。
儿女满前无顾恋，家山何许莫思量。
是非得失一勾断，万事尽付之遗忘。
宁神定虑听造物，至此收拾甘归藏。
门前风月正清朗，符到即去庸何伤。

六十三年忧患乡，人言晚景尚悠长。
不知气郁致痰厥，忽尔异证生微茫。
操修弗遂仁者寿，治疗倍费医之良。
今将累日未痊愈，自知不善摄养贻天殃。
头目昏眩手足不能动，偃然一榻殊徬徨。
光摇两目皎无寐，汗流四体痛欲僵。
纵然未即致幻化，惟恐废弃难安强。
人生修短固定数，不必以此萦吾肠。
枝披叶殒待风寒，根本弗固安能当。
平生踪迹等一梦，未必可保风灯光。
儿女满前无顾恋，家山何许莫思量。
是非得失一勾断，万事尽付之遗忘。
宁神定虑听造物，至此收拾甘归藏。
门前风月正清朗，符到即去庸何伤。

飞鸟遗音入翠林，转教柳外和鶑吟。
岩留云雨过朝暮，寺枕溪流亘古今。
客过端阳欣采艾，僧嫌破衲懒缝针。
杯中蒲酒休辞醉，目断青山有远心。

船头落日如血红，客言今夕当有风。
空山梦回刺骨冷，纩被无力身如弓。
但闻纸窗响僁窣，初意空厨饥鼠出。
忽然扉户竞开阖，犹谓偷儿入吾室。
须臾歘作号怒声，鼙鼓百万渔阳鸣。
室庐动摇地欲转，林木震吼山如崩。
噫嘻异哉那有此，欹枕恍惚疑梦寐。
应是钱塘醉未醒，翻海胥涛骋游戏。
或者客寓紫塞旁，铁骑赴敌古战场。
不然此处安乐国，何遽陧阢犹乘航。
起来穴牖目如割，平湖已卷十堆雪。
乃知跋扈是飞廉，似妒晚来客饶舌。
因思前年到黄冈，朔风摇江惊断肠。
骁将忍冻骨比铁，壮士力鬭身如汤。
此身仿佛临皋上，一感还生百惆怅。
长安贵人正酣眠，日高尚恋销金帐。
东窗未白鸡未啼，相公自起烧松枝。

谁推酆都扃，逸此魔十二。
相群鬭蟆供戏剧，绡墨何从拂其迹。
两雄鬭于前，四鬼相视欣欣然。
小蟆对睨摊双膝，筠笼一蟆跳欲出。
前者差壮一力肩，后者引索擎于拳。
髯翁磬折目胜负，突眼老妪探头觑。
就中黄叟如蹲鸱，破帽长袍吾老馗。
只眼直下看不匝，诸鬼乐与吾翁狎。
四丁更与蟆之魁，疾驰不能压欲颓。
蟆肥于豚怒于虎，张颐缩项夸相顾。
昔时唐宋失天经，妖蟆曾搳天眼精。
今魔视蟆细于螘，魔若跳梁那可指。
群阴胶凝互掀翻，六鳌顶戴愁颠连。
但能伐魔既厥类，芟夷妖蟆谈笑耳。
僇妖之事馗所司，何独反与为儿戏。
不惟失职纵奸宄，鬼祸如蟆将及尔。
参军参军其然乎，或者好事丹青图。
谅应馗笑玉川子，诛蟆未诛骨先苦。
风悲雨凄天地愁，蟆鬼正是相雄秋。
仅余一目不可搳，我曷不可相娱说。
会闻隔帘歌鬭{圭/黾}，山鬼性命摧红牙。

谁推酆都扃，逸此魔十二。
相群鬭蟆供戏剧，绡墨何从拂其迹。
两雄鬭于前，四鬼相视欣欣然。
小蟆对睨摊双膝，筠笼一蟆跳欲出。
前者差壮一力肩，后者引索擎于拳。
髯翁磬折目胜负，突眼老妪探头觑。
就中黄叟如蹲鸱，破帽长袍吾老馗。
只眼直下看不匝，诸鬼乐与吾翁狎。
四丁更与蟆之魁，疾驰不能压欲颓。
蟆肥于豚怒于虎，张颐缩项夸相顾。
昔时唐宋失天经，妖蟆曾搳天眼精。
今魔视蟆细于螘，魔若跳梁那可指。
群阴胶凝互掀翻，六鳌顶戴愁颠连。
但能伐魔既厥类，芟夷妖蟆谈笑耳。
僇妖之事馗所司，何独反与为儿戏。
不惟失职纵奸宄，鬼祸如蟆将及尔。
参军参军其然乎，或者好事丹青图。
谅应馗笑玉川子，诛蟆未诛骨先苦。
风悲雨凄天地愁，蟆鬼正是相雄秋。
仅余一目不可搳，我曷不可相娱说。
会闻隔帘歌鬭{圭/黾}，山鬼性命摧红牙。

重屋祗承敬勿休，前星主鬯贰凝旒。
度筵九尺陈黄目，助祭诸王未白头。
精意已知通烈祖，仪文元不减圜丘。
两阶屡舞苗民格，何况金穰岁有秋。

漠漠轻云冒两山，楼台依约有无间。
画船未出波光定，一目新鸿度柳湾。

座上多俊人，奇掘角拔犀。
追风飙馆游，鼍鸣玉龙嘶。
夕阳催归鞭，更酌樽重携。
怀开钩钩帘，语合印印泥。
似与花神期，拈出糕字题。
壮哉千尺台，虎踞谯之西。
枰中十万家，一目城市低。
乘风巾可桥，取月箸可梯。
豪气压崆峒，双月照虹溪。
响山慨怀古，妙句吾家鸡。
邦人趁遨头，壶榼山之蹊。
最喜秋事成，千亩黄云齐。

谕贼散私财，冥顽不可囘。
愤然瞋目骂，吾已戴头来。
一死当凶刃，千家免劫灰。
遗孤元未有，行路为悲哀。

无哗观者也深衣，古典如迂效颇奇。
放出曦轮行事日，飞来捷帜序宾时。
俎阳便觉春流畅，拜爵潜教俗转移。
此礼重行应易易，邦人耳目熟威仪。

里闬如君苦绩文，几年良玉困炎昆。
鹗书快甚催随计，鹤发忻然慰倚门。
袍绿光华应分有，汗青久远要名存。
江头目送西行棹，惊起骊龙渴睡昏。

翩然拂袖忽然囘，带得罗浮面目来。
乞食又还双足茧，坐禅岂是寸心灰。
故依花首从三靖，旋摘茶芽供一杯。
兰若苦空君不厌，可能为我扫苍苔。

狂妄孤臣罪有余，三年三度挂丹书。
群儿过计愁郎罢，外物浮名总子虚。
只是儒酸真面目，不题道号混樵渔。
亲朋欲语浇教醉，休与时人定毁誉。

冷面皎霜凝，电光双目峥。
生来元自别，不但父书灵。

暇日登层城，目眺黄花冈。
来山何岌嶪，余势犹回翔。
郡治枕其中，溪流绕其旁。
建中实经始，淳祐罹怀襄。
河伯何不仁，平陆如江洋。
水余予领牧，初至觉荒凉。
赖天赐连稔，田里多稻粱。
旧观喜渐复，新屋兴未央。
偶领宾戚游，松下倾杯觞。
岚气接洲渚，举目皆寒苍。

暇日登层城，目眺黄花冈。
来山何岌嶪，余势犹回翔。
郡治枕其中，溪流绕其旁。
建中实经始，淳祐罹怀襄。
河伯何不仁，平陆如江洋。
水余予领牧，初至觉荒凉。
赖天赐连稔，田里多稻粱。
旧观喜渐复，新屋兴未央。
偶领宾戚游，松下倾杯觞。
岚气接洲渚，举目皆寒苍。

煌煌使者轩，新扁焕群目。
周爰远有华，不可居无竹。
天风泠然来，云气滃而簇。
知君子猷趣，一笑等荣辱。
每云安乐窝，似胜相州纛。
凭栏对此君，竟日玩不足。
余亦慕姱节，时时赋猗绿。
闲思载醪去，悠悠想九曲。
新诗带仙姿，霞餐谢粱肉。
愿言植梅友，疏影横水澳。

侵云祠宇绝荒凉，目眴凭虚兴寄长。
仙者远游非穆穆，天之视下亦苍苍。
贵公业趁尘泥腐，小尉名争日月光。
此地何缘子真到，孤忠处处慕留芳。

敬简如翁吾所慕，即之目击道斯存。
斥归借卧平泉石，倦出几名傲吏园。
早日寒斋令尚友，近来径坂寄传言。
文山岁晚梅如雪，拟约庞公到鹿门。

穿人鼻孔，换人眼睛。
都来只是这一句子，如何见得，题目分明。

红日升兮，慧目明而不晦。
白云吐兮，慈容露而不遮。
林木交加兮胸题卍字，峰峦重叠兮足蹑千花。
好个天然古释迦。
若谓今朝始诞梵王家，苦哉佛陀耶，苦哉佛陀耶。

两耳全聩，双目半昏。
泾清渭浊，谁与辨论。
只么厮淈{氵盾}，狼藉破沙盆。
有个不唧{口留}底，刚要面前涂糊背后揩抹。
黑漫漫地恰似云屯挂向寿峰顶上，往往唤作南山古树根。

三十年前一秀才，而今面目现如来。
元知三教本无异，走入千山唤不回。
僧衲西风囊有锦，禅心明月镜无台。
我闻空谷脊梁硬，多得名流青眼开。

林塘腐草化为萤，星散飞来暗复明。
拾向书窗辉眼目，当将檠火对南城。

回合江流作梦环，谁将杰阁幻人寰。
身腾寒碧临无池，目断空青送远山。
渔笛一声蘋蓼末，烟帆几片水云间。
求田问舍非吾事，高卧何人似我闲。

张公屋畔尽桑麻，李老园中只种花。
满目风光无限好，笑呼银碗酌流霞。

魁梧厚厖，慈和安祥。
声在江湖品目，仪表衡台学场。
空假中之列三兮，一与三之不立。
修多罗如标月兮，指与月之俱忘。
四处提撕，四花飞扬。
未老掩光，返常寂光。
此其所以为柏庭之克家，云公汉章者也。

病目医治两睫宽，迎风犹苦泪漫漫。
水边望月虽无碍，灯下观书便觉难。
索句每防愁入肾，好杯多是热归肝。
法当着意收神观，不用金篦久自安。

食薇已愧首阳人，肯学杨雄作美新。
满目山河长是泪，穷崖草木不知春。
狂来自与白云笑，老去从教俗子嗔。
湖海论交无久近，相逢同是汉遗民。

唐朝空自贵宏词，科目何尝得退之。
掌制徒闻夸子厚，残篇仅见命敦诗。
堪嗟实录无完传，太息淮西有后碑。
寄语莆田紫薇老，文章盖世例如斯。

浴冰桥畔，伏虎岩前。
雪消松杪，春到梅边。
古佛眼睛突出，瞿昙面目昭然。
认著依前隔大千。

目视云霄，有一拳未敢分付。
日游闹市，三十棒且待别时。
遇坎则止，乘流而行。
既无迹于去来，宁有心于动静。
昨日恁么，逸翮独翔，孤风绝侣。
今日不恁么，玩江月，听松风。
拈起合皂山，浓蘸清江水。
平展金凤洲，写出祖师意。
贴向十字街头，俾人人知道，一年十二月，腊月是年尾。
宝祐改元，又从头起。
万年万年更万年，清江依旧清无底。
道泰不传天子令，时清休唱太平歌。

开门待知识，知识喜来过，两两不成双，一一无回互。
共卧不共床，同行不同步。
昭然在目前，目前不可睹。
虽则不可睹，我独知其故。
圣容菩萨来西天，卢仙夏人在东土。

涅槃心，差别智。
明之既难，会之不易。
如千手异执千目异顾元同一身，似万派争流百川竞注皆归一水。
差之毫厘，谬以千里。

初二出城，归来初五。
十字街头撞见张三，元是山前旧时李四。
面目如前，语言如故。
再三道佛法浇漓，众生难度。
不必按牛头吃草，不用将针合成斧。
甜瓜彻蒂甜，苦瓠连根苦。

薰风南来，凉生殿阁。
诸佛出身处，昭昭在心目。
当机觌面回避无门，只要诸人披襟领略。
其或未然，开眼也著，合眼也著。

夏令更新，春归奏勋。
秧田铺翠，麦陇翻云。
日犹舒暖，风已来熏。
目击道存如不委，更饶一喝主宾分。

秋风清，秋月白，秋水共长天一色。
不是心外境，亦非目前法。
可中一见便知归，平步广寒攀桂枝。

叔季精神元似旧，慧慈面目只如新。
来年年是去年年，今日日同明日日。

优昙初现叶团团，错落明玑走碧盘。
沆瀣莫将鱼目比，看时容易觅时难。

语言硬浄如生铁，眼目高明烁太阳。
今日江湖无此作，令人三叹忆平羌。

眺望西山在目中，更须宽展竹篱通。
残梅尚守清廉节，不嫁东君昨夜风。

春光满目是吴头，水碧琉璃拍岸流。
忆著去年桃叶渡，相思无限使人愁。

西风紧兮叶脱枝，寒露瀼兮菊遶篱。
芦花白兮蓼满湄，雁声急兮蛩转悲。
乐吾浙兮殊兴思，况东淮兮落远陲。
朝气肃兮夜漏迟，暮云黯兮山色衰。
纷纷眯目黄埃吹，艰关千里徒驱驰。
穷猿投林任所之，膏粱诸公那得知。
从今休被微官缚，未若琴歌诗酒乐。
岂无手足怀我情，当念行人多寂寞。

诗与梅花一样清，江湖久矣熟知名。
未容便理趋朝计，行见相留入幕荣。
照座精神澄玉宇，当官才刃压金城。
星郎况是曾知己，刮目英游藻鉴明。

西风引袂凉云起，鸳桨扶船浮渌水。
露沁花脂茜粉香，满柄锋芒刺葱指。
红绡半妥金钏明，堤上六郎窥唱声。
湘中暮雨欢期失，各自东西空目成。
船荡波心烟漠漠，归路花从唱边落。
绿艳红妖江水深，水底灵均应不觉。

白莲有社一经过，会意由来不在多。
满目庐山青未了，闻锺归去意云何。

维舟古祠下，野饭就鱼羹。
坐听篙人说，行逢牵路平。
居民难问姓，溪鸭自呼名。
天目无由到，沿洄更几程。

两峰多少寺，分日去遨游。
山翠横天目，湖光浴佛头。
花朝骑马醉，月夜傍船讴。
一被微官缚，重来不自由。

吴山表里水为池，百有余年壮帝畿。
天目旧将双凤下，海门新拱六龙飞。
胥涛白雪生秋思，太乙红云驻夕晖。
江上沙鸥湖上舫，柳丝风里两依依。

天目飞来第几峰，峰前著屋贮虚空。
湿云低亚钩栏角，缺月斜窥户牖中。
一水东西添柳岸，两山南北欠樵风。
住家欲作千年计，顷刻阴晴便不同。

江鳞行比目，沙鸳睡交颈。
不知山兔寒，清夜顾蟾影。

五出稍敷露，不受尘目爱。
鲜鲜著精神，独于此时最。

岸桐花开春欲老，目断斜阳芳信杳。
东风不筦客情多，杜鹃啼月青山小。

东尖森洞穴，西目浚渊庭。
三日若为霁，群龙亦有灵。
立依松作盖，坐倚石为屏。
犹恨归鞍急，回头望远青。

北湖三百顷，其下神龙蟠。
常时泛湖人，不敢笑语喧。
龙居祠下龙王庙，碧瓦朱甍映清湫。
邦人四时迎送神，牲肥醴香神醉饱。
开庆元年秋七日，山中从前无此热。
早禾焦死晚禾枯，百姓相看眼如血。
去年淫雨冬无收，私科官籴纷征求。
薯粮掘尽蕨根断，一饱谓有今年秋。
州家差官走田里，奉佛迎仙取龙水。
南村北郭鼓冬冬，几日街头无处避。
尔龙位置尊鳞虫，须髯如戟声如锺。
人间风日不到处，珍珠室屋珊瑚宫。
虾蟹为俦鳅鳖伍，耳如无闻目无睹。
捍灾御患则祀之，安得神龙食兹土。
我有旌阳在时剑，能磔尔龙为万段。
徐将鲊法问张华，普施农民供一饭。
刑鹅投虎终无补，尔龙有知胡不雨。
如问只守过湖船，块坐教人送钱楮。

江南不见梅花久，一夜寒香吹户牖。
明朝十客山下亭，万里春风一杯酒。
霜痕卷水天不动，月逼云收净如帚。
花枝围烛白红吐，艳歌聒醉栖乌走。
坐窗不遨今几日，簿书厌人目生垢。
兹晨不待折简招，行车累累鱼贯柳。
广文玉碎磨不磷，令尹风生谈满口。
幕中佳士檄飒飒，着我其间惭老丑。
龙门风流千载事，欧梅宾客文禧守。
便须画作栏梅图，却恨丹青无好手。

开元盛时月，曾照谪仙醉。
有月尚可饮，仙人渺千祀。
不恨仙人死，恨此明月非。
徘徊复徘徊，目断青山矶。

嗔目相如长是怒，它肠卫绾本来无。
江湖结客知多少，识面微生只蔡谟。

吹万不同无数风，人间遂有水晶宫。
玉龙夜战三更月，铁马秋行万里空。
老尽蓬心松柏独，起来蒿目地天通。
兰亭尽足方金谷，只诧粗人论未公。

天台一万八千丈，玉立人间第一流。
士要著书归亦乐，道堪传世外何求。
能令不作三公耳，且共相看一笑休。
渺渺层云双目短，几时归雁落沧洲。

惊心节物首重回，尚觉昏云黯未开。
旧向醉余狂客帽，今犹健在倒莲台。
菊如杜老开偏晚，客胜后山期不来。
碌碌阿奴俱在目，剩锄菘韭种蒿莱。

物理纷以移，血或化为碧。
安知秋草英，不作金点滴。
非由冶者铸，芳葩自光泽。
误彼市中攫，一过一目逆。

南堂深处向阳身，第一东风信息真。
树冷花清无俗韵，天寒日暮有佳人。
林逋眼目才能识，何逊心情独见亲。
养就枝头金鼎实，千花陌上已成尘。

乾坤扫阴霾，晴色敞幽谷。
山川荐秋容，奇秀若可匵。
千岩寄一筇，万里付双目。
行行翠烟中，日与清景逐。

悠悠飞露满汀洲，绝目蛾眉最上头。
对此江山还有月，知他世界尽无秋。
情怀杜老鄜州夜，景物坡仙赤壁游。
长啸划然空谷应，风生浪涌不容留。

一峰何突兀，不与群峰齐。
纵目乾坤窄，回头日月低。

触目未尝无，临机道什么。
钱是足陌，物是定价。
坐破七个蒲团，卷帘方见天下。
千里追风非骏马。

日月如梭，光阴似箭。
目前一机，万化千变。
甚处见得，西风一阵来，落叶两三片。

九日正当期，登高报众知。
黄花到处有，岂独在东篱。
难逢美景，采出一枝。
触目无人明此意，何妨自插满头归。

心王宁，六国清。
百川潮落，四海浪平。
其如𫐖轕情尘，当遵古佛制，若也沉昏道眼，还待腊八冰。
心王辽邈，孰睹其形。
记得柏岩问洞山，观察使姓什么，不委他姓。
名什么，不委他名。
殆传尊贵语，举目隔神京。
相留过夏，曲徇人情。
往往都来欠一程。

去却一，拈得七。
拶破疑团，咄咄咄。
跳上天目山，据却狮子窟。
返掷有余态，江湖声响出。
且喜吾家有此郎，赛过天下大禅佛。

大地山河滚浪花，丙丁童子眼眯{目麻}。
回头打得重溟透，赤脚波斯进象牙。

自从落脚出娘胎，一印何曾打失来。
满目春山春水绿，重重绵缝为谁开。

吴楚昔曾游，凄凉满客舟。
因思千古事，空起十年愁。
目尽他山少，江流远地秋。
今宵犹有月，不似庾公楼。

长桥南走群山间，中有雍子之名园。
苍云蔽天竹色净，暖香扑地花气繁。
飞泉来从远岭背，林下曲折寒波翻。
珍禽不可见毛质，数声清绝如哀弹。
我来据石弄琴瑟，惟恐日暮登归轩。
尘纷剥落耳目异，只疑梦入仙家村。
知君襟尚我同好，作诗闳放莫可攀。
高篇绝景两不及，久之想像空冥烦。

先生读书不下堂，堂上有客语浪浪。
弟子出观如堵墙，怪君眉彩生光芒。
北都晁夫子，一别久相望。
君来道信问，使我开肺肠。
三日不改服，犹觉芝兰香。
平生寡投分，一笑且云乐。
殷勤发黄卷，钝吻悭应酢。
大杵撞哑钟，已厌音响恶。
更惭河伯观，未易穷海若。
索寞岁华晚，飕飕黄叶秋。
归心剧流水，忽忽不可留。
固知此鳣鲸，肯托寻常沟。
直须见老聃，可化南荣俦。
海州岁有冲天鹄，卵如萍实光琢玉，蜀鸡眇然何敢伏。
羽成不须求日浴，一举将惊万人目。

泼天声价陈睦州，咬人火急瞌睡虎。
行不到处行一步，道不到处道一句。
德山临济眼{目荅}{嗤口+目}，棒喝交驰无所措。
兴化忍俊不禁，随例赫日光中飞白雨，照顾湿却袈裟角。

谁知极目名亭意，不在登临与品题。
天地两间同汗漫，江淮一水自东西。
惊栖何日能归雁，灵异当年任照犀。
万境尽从心上化，静参飞跃悟端倪。

通经应童科，诗书尤所长。
生儿有如此，族党真有光。
五车举舌端，观者遶回廊。
崭然露头角，志气何坚刚。
七岁古所难，一目书五行。
毋乃天帝孙，为织云锦裳。
自觉我形秽，明珠在我傍。
麟经究终始，猿臂射艺场。
覆诵公堂上，时维十月阳。
同僚发嗟叹，喜子同举觞。
我非韩昌黎，坠绪寻茫茫。
犹拟作一序，如送童子张。
读书宜闭门，不迎亦不将。
六经漱芳润，暗然名日彰。
上书愿鬻汉，负鼎期干汤。
幼学欲壮行，少年非所当。
细字缀语言，漏声夜未央。
短檠提案前，帘幕风露堂。
博洽精经史，纵横骛皇王。
逢源欲深造，不息思自强。
上必希贤圣，下期为隽良。
时乎时不再，夜气毋牿亡。
缅想唐宗室，姓名今馨香。
长吉非凡流，劲词摩穹苍。
锦囊搜佳句，诗体轹齐梁。
长源有仙骨，𫖯笑余子忙。
鸣珂乃言志，宁忍驹服箱。
卓哉二君子，驰声翰墨场。
愿子勉未至，多歧戒亡羊。
举动思古人，远到胡可量。
召见金銮殿，承恩七宝床。
假直秘书阁，遍览万卷藏。
此是君家事，射策宜为郎。
万人吾往矣，所向俱披猖。
蝜蝂戒缘高，失手千丈强。
散仙戒追陪，埃{土盍}惊劻勷。
顾我理一同，强颜补千疮。
催科政何拙，劝民务农桑。
戴星廑出入，艰险身备尝。
未寻三径盟，徒积九回肠。
为米耻折腰，卜居筑林塘。
我赋归去来，观子鹏路翔。
更尽一杯酒，富贵无相忘。

新诗夺我目瞳光，哦出松根琥珀香。
李白未题芸草署，郄诜重入桂花乡。
远天閴寂无雷电，南地清凉有雪霜。
欲到琴□先谒府，满城清嶂照斜阳。

矫矫雪霜心，孤贞受命独。
留滞染缁尘，垢面不𫖃沐。
背城借一战，填堑输前渎。
葵心向朝阳，晞光不能燠。
徒嚣终无赢，驱驰惟仆仆。
岂无丰水滋，永嗟非佳谷。
呼尔授刍秣，羁绁系驹犊。
堪羡我良朋，林桂賸芳馥。
博览绎故书，胸中三万轴。
悠然西河上，日与英俊逐。
振铎扬儒风，函丈纷冠服。
师友递响答，循诱教匪扑。
精进日千里，目骇地脉缩。
顾我阙党徒，无成坐欲速。
披襟莫奋飞，随群被私淑。
枵然藜苋肠，殊未饱公𫗧。
弹铗何时归，涎沫流肌肉。
遥想烹太牢，殷勤羹采菽。
更当春暮时，浴沂衿佩肃。
心赏弄篇章，绝唱清风穆。
流水谐朱弦，押强破万竹。
孝先谩耐嘲，横榻便空腹。
安识物外游，幽赏机缘熟。
矧复有良俦，坚久渝晚菊。
依然苍筤丛，檀栾旁淇澳。
一缄荷起予，明珠得盈掬。
大雅久不作，疏越鼓凡目。
迎风挹囘澜，浄洗尘翳麹。
披阅不停手，岂复惮谆复。
自笑诗思悭，企山才抵麓。
正望使南印，象马来天竺。
竞病安能赓，振纸空瑟簌。
绝影天边鸿，坐困家池鹜。
搜索纵成篇，无异虫蠹木。
所幸情不违，合并在旦夙。
愿言戒逝粮，出昼勿三宿。

矫矫雪霜心，孤贞受命独。
留滞染缁尘，垢面不𫖃沐。
背城借一战，填堑输前渎。
葵心向朝阳，晞光不能燠。
徒嚣终无赢，驱驰惟仆仆。
岂无丰水滋，永嗟非佳谷。
呼尔授刍秣，羁绁系驹犊。
堪羡我良朋，林桂賸芳馥。
博览绎故书，胸中三万轴。
悠然西河上，日与英俊逐。
振铎扬儒风，函丈纷冠服。
师友递响答，循诱教匪扑。
精进日千里，目骇地脉缩。
顾我阙党徒，无成坐欲速。
披襟莫奋飞，随群被私淑。
枵然藜苋肠，殊未饱公𫗧。
弹铗何时归，涎沫流肌肉。
遥想烹太牢，殷勤羹采菽。
更当春暮时，浴沂衿佩肃。
心赏弄篇章，绝唱清风穆。
流水谐朱弦，押强破万竹。
孝先谩耐嘲，横榻便空腹。
安识物外游，幽赏机缘熟。
矧复有良俦，坚久渝晚菊。
依然苍筤丛，檀栾旁淇澳。
一缄荷起予，明珠得盈掬。
大雅久不作，疏越鼓凡目。
迎风挹囘澜，浄洗尘翳麹。
披阅不停手，岂复惮谆复。
自笑诗思悭，企山才抵麓。
正望使南印，象马来天竺。
竞病安能赓，振纸空瑟簌。
绝影天边鸿，坐困家池鹜。
搜索纵成篇，无异虫蠹木。
所幸情不违，合并在旦夙。
愿言戒逝粮，出昼勿三宿。

秋容满目带微寒，帆稳兰舟驾碧澜。
照我湖光天共色，袭人花气露初干。
笑谈红袖日中舞，惊动苍龙水底蟠。
最是一清无着处，却惭狼籍草杯盘。

雨绝春风和，沉栖慕遐瞩。
野火开丛荆，遥岑路径熟。
极顶如掌平，群峰四环矗。
人言古观基，突兀此有屋。
半岭汲饷劳，跻攀怨僮仆。
一朝风霆怒，卷落置前麓。
至今五云宫，宛在平原曲。
年代远莫稽，儿童记樵牧。
每闻风雨时，钟声隠岩谷。
披寻杳无迹，灵境信非俗。
苔花蚀碎瓦，字迹不可读。
居人传神奇，客子骇心目。
振襟坐危磐，阆风想晞沐。
转石落悬岩，砰雷震山腹。
徘徊不能去，登览兴未足。
一笑下田家，题诗寄游躅。

劝农事云毕，晴日足登山。
山高翠微上，坐见人境闲。
天目有修眉，洞庭无狂澜。
田畴井画见，布谷行相关。
村村自花柳，流水春风颜。
周行抚泉石，碧匣开潺湲。
尚想读书声，犹在松树间。
此事已难会，沂水何时还。
朗吟苏仙语，明月下前湾。

荷花桂子不胜悲，江介繁华异昔时。
天目山来孤凤歇，海门潮去六龙移。
贾充误国终无策，庾信哀时尚有词。
莫向中原夸绝景，西湖□恨是西施。

方其为储贰，用智固已谲。
及夫据大器，为谋抑何逆。
龙舟及凤谲，无岁不游适。
离宫与别殿，快意事淫佚。
置酒燕要荒，会者三十国。
紫舌与黄支，无所不臣服。
亲驾两征辽，方且肆穷黩。
群盗遂蜂起，土地日以蹙。
惛犹不知悟，愎谏辄诛戮。
肘腋俄变生，兵刃交于目。
不肖孰甚焉，身亡而国覆。

束发至皓首，雅意在林谷。
退闲十五年，一官如脱梏。
抱关寻故步，谬语不可赎。
投绂赋归来，幸不至迷复。
有田可饷饥，有园可寄目。
有屋枵然大，其中无所蓄。
代步跨款段，课耕驱觳觫。
斗筲量易盈，菟裘计已足。
慨方际时艰，已幸免僇辱。
年丰喜洊臻，我庾有新谷。
床头酒一壶，架上书数束。
酒余取书诵，岂不胜丝竹。
水北与城南，苍筠列万玉。
更须仿元亮，剩种松与菊。
招邀文字侣，吟哦日相属。
自足了余生，此外复何欲。

方寸负奇伟，自足排外纷。
乐哉曾子履，翛然渊明巾。
利欲伐其性，智识由是昏。
盛丽悦其目，梦幻何足云。
不如觑文字，日月从转轮。
饮芳而咀华，四时无非春。
芸芸市朝客，孰识此味真。

携友行莫春，山南复山北。
一川去萦纡，层林互倚伏。
舍舟上孱颜，万象咸在目。
野花衒残红，柔条曳新绿。
春峦润如酥，春水流如玉。
芳草浩无涯，好鸟鸣相续。
老阅几岁华，看山看不足。
凡物各有时，时去时必复。
顾我岂物如，此生何能谷。

尔来食无肉，所喜居有竹。
森森无千纛，挺挺立群玉。
婵娟而鲜润，偏悦隠者目。
苟使清可娱，何妨饱不足。
小人求属厌，君子肯为腹。
余生复何为，一事无足录。
惟应对此君，细把坡诗读。

竹不可无水，有水必有竹。
彼美槃涧阿，碧鲜映澄绿。
漱石戛鸣球，拂云森立玉。
苟得一以清，而况二吾足。
上人要心契，毋但悦其目。
物我趣不侔，亦恐难医俗。

我祖藏北山，昔尝产紫芝。
庵以此得名，且将二百期。
耳闻非目接，至老心犹疑。
一朝地阐灵，枯槁生神奇。
晔晔根干间，挺秀分三枝。
采者不善护，犹惜其一遗。
移置盆盎中，赪黄互相辉。
岂殊子闻韶，不图乐至斯。
第嗟鲁获麟，所出非其时。
吾年已如此，斯祥将奚为。
独思避世士，商岭其在兹。

秋至山愈奇，独不入凡目。
翳荟既扫除，清峭如削玉。
剥落千林空，中有岁寒木。
雪霜自凝沍，柯叶不改绿。
犹夫古君子，凛不可荣辱。
贞心以自持，乌肯混流俗。

屋隅一握地，岁久寖芜秽。
兹晨命仆夫，疏剔浄无翳。
洞目增秋明，弥襟挹凉气。
春葩已辞荣，柯叶犹蔽芾。
晚芳粲黄金，新篁间幽桂。
欲幻小池亭，西风几凄厉。
只今欠一死，肯作百年计。

峩峩章甫冠，飘飘凌云气。
安肯郁郁居，乃试远游履。
风云负壮图，川原穷雅志。
槐竹憩幽深，草木仝臭味。
沧溟浩八极，呼吸入胸次。
物怪千万状，参错入吟思。
一篇复一篇，亹亹至百纸。
芳菲迷目睫，璀璨照窗几。
展玩三过读，殆类啖蔗美。
渐可造冲澹，岂特衒巧丽。
章句亦何有，尚辞尤尚理。
风行自成文，止于所宜止。
熟之而精之，循能造极致。
老我力已衰，不复竞吟事。
羡君年尚壮，进进殊未已。
骎骎班前修，挺挺俯时辈。
岂但蓟北传，可使鸡林至。

此方而彼圆，何异冰与炭。
彼工而此朴，土簋视玉瓒。
达人以道观，万殊等一贯。
我有四耳尊，自谓今之冠。
刻画尽精微，光泽加璀璨。
流传知几年，器不减周汉。
肯使居水湄，敬用如始盥。
殆类古罍洗，盆盎不可乱。
以好易所好，在昔有公案。
张砚晋卿石，坡老诗可按。
于以笃心盟，岂但荣目观。
缅思古之人，未尝不三叹。
君家螭文壶，相去未能半。
痴儿厌家鸡，咄咄求互换。
四美欲其并，片言为之赞。
慨然湖海襟，弗以锱铢算。
捷于响斯答，不宝己所玩。
折简墨未干，订金言靡叛。
信云义易利，殆类耕逊畔。
将以舂容篇，溢目珠玑粲。
捧持簪春花，恨无双玉腕。
凡物各有匹，以时而合散。
干将与莫邪，蛟龙可水断。
方其埋丰城，雌雄元未判。
神光射斗牛，如烈山以爨。
方册纪载详，晋史稽所窜。
一谓归张华，一谓属雷焕。
变化复成偶，奔逸不可绊。
嗟予欠义方，所谓亦云谩。
求得既膺铭，负惭尤汗涣。
命之谨所藏，珍重勿亵玩。
子孙其永怀，岂但目前看。

此方而彼圆，何异冰与炭。
彼工而此朴，土簋视玉瓒。
达人以道观，万殊等一贯。
我有四耳尊，自谓今之冠。
刻画尽精微，光泽加璀璨。
流传知几年，器不减周汉。
肯使居水湄，敬用如始盥。
殆类古罍洗，盆盎不可乱。
以好易所好，在昔有公案。
张砚晋卿石，坡老诗可按。
于以笃心盟，岂但荣目观。
缅思古之人，未尝不三叹。
君家螭文壶，相去未能半。
痴儿厌家鸡，咄咄求互换。
四美欲其并，片言为之赞。
慨然湖海襟，弗以锱铢算。
捷于响斯答，不宝己所玩。
折简墨未干，订金言靡叛。
信云义易利，殆类耕逊畔。
将以舂容篇，溢目珠玑粲。
捧持簪春花，恨无双玉腕。
凡物各有匹，以时而合散。
干将与莫邪，蛟龙可水断。
方其埋丰城，雌雄元未判。
神光射斗牛，如烈山以爨。
方册纪载详，晋史稽所窜。
一谓归张华，一谓属雷焕。
变化复成偶，奔逸不可绊。
嗟予欠义方，所谓亦云谩。
求得既膺铭，负惭尤汗涣。
命之谨所藏，珍重勿亵玩。
子孙其永怀，岂但目前看。

此方而彼圆，何异冰与炭。
彼工而此朴，土簋视玉瓒。
达人以道观，万殊等一贯。
我有四耳尊，自谓今之冠。
刻画尽精微，光泽加璀璨。
流传知几年，器不减周汉。
肯使居水湄，敬用如始盥。
殆类古罍洗，盆盎不可乱。
以好易所好，在昔有公案。
张砚晋卿石，坡老诗可按。
于以笃心盟，岂但荣目观。
缅思古之人，未尝不三叹。
君家螭文壶，相去未能半。
痴儿厌家鸡，咄咄求互换。
四美欲其并，片言为之赞。
慨然湖海襟，弗以锱铢算。
捷于响斯答，不宝己所玩。
折简墨未干，订金言靡叛。
信云义易利，殆类耕逊畔。
将以舂容篇，溢目珠玑粲。
捧持簪春花，恨无双玉腕。
凡物各有匹，以时而合散。
干将与莫邪，蛟龙可水断。
方其埋丰城，雌雄元未判。
神光射斗牛，如烈山以爨。
方册纪载详，晋史稽所窜。
一谓归张华，一谓属雷焕。
变化复成偶，奔逸不可绊。
嗟予欠义方，所谓亦云谩。
求得既膺铭，负惭尤汗涣。
命之谨所藏，珍重勿亵玩。
子孙其永怀，岂但目前看。

今古多纷攘，宇宙弥氛埃。
故友晨星然，往往沦劫灰。
幸得莫逆交，子舆从子来。
道义本契合，心迹无疑猜。
不徒千斛舟，置此坳堂杯。
动静必与俱，书林日徘徊。
一闻骊驹驾，黯然肠九回。
从今子陵台，目睫常嵬嵬。

羽族竞繁声，仓庚尤善鸣。
喧啾百喙忽奏雅，尽洗盈耳筝竽音。
芬菲芳事毕，木芍药晚出。
于中姚魏更倾城，扫退目前頳紫色。
转眼韶华便欲休，恨无长绳系春留。
一春妩媚在花鸟，常恐易逐光阴流。
浮荡谁家挟弹子，飞丸巧中俄摧翅。
封姨底事苦禁持，飘摇欲使无完蒂。
可嗟凡卉与凡禽，遂情快意何纷纷。
不思物恶伤其类，尔形尔气非同群。
岁购名葩不常遇，日听好音能几度。
寄与东君力遮护，勿使凋零同臭腐，不然辜负鶑花主。

伟哉千里万里流，衮衮其来自巴蜀。
奔腾澎湃入尾闾，势雄何啻吞百谷。
金焦对峙两鳌浮，千顷玻瓈浸其足。
光生金碧殿阁涌，气蒸紫翠林丛沃。
附庸更有小陂陀，东晋诗仙卧其麓。
穹龟长蛇簸风雨，鬼怪神奇不可触。
地灵设险莫此如，此天所以限南北。
江山终古无变迁，世运如输几翻覆。
英雄灭没去不反，人事纷轮转相续。
嗟予蛰处几二纪，殆类龟藏蜗局缩。
兹来云梦气可吞，浩荡乾坤在吾目。
靴纹猎猎日流辉，鬟黛葱葱雨初沐。
沙禽云鸟自往来，浪舶风帆互征逐。
野芳零落舞残红，汀草蒙茸涨平绿。
烂然宇宙一丹青，绝胜鹅溪千画幅。
归舟那得大如川，载取江头春万斛。

骈头始生为箨龙，森然而立列群玉。
琮琤有韵天籁鸣，蓊郁成阴云气簇。
楚楚少年来自河，猗猗君子瞻彼澳。
其实曾致雏鹓来，其枝可留栖凤宿。
月香水影犹更奇，弹压春花千万属。
羞为西子事涂抹，喜作道韫淡妆束。
不居驿路即溪桥，好傍岩腰与山腹。
谓宜作妃以相从，雅韵幽姿俱不俗。
此君何以待美人，翠帷重重富罗縠。
美人何以奉此君，碎玉明珠不论斛。
于中更有无价香，迥胜龙涎与麝馥。
此君挺特气不凡，美人窈窕姿尤淑。
执柯者友秦大夫，不烦月老绳纡足。
且善为醪以合欢，味过蒲萄及醽醁。
梅之所见乃不然，谓恐为人所指目。
从来洁白不可溷，每鄙仙人华萼绿。
彼固无慊为丈夫，予宁屈体而雌伏。
不如仍作岁寒交，永为贞女甘幽独。

宇宙清淑物絜齐，春工告成青帝归。
云缝雾织翠万幄，尤胜红紫芳菲菲。
高人出郊穷远目，一童两屐随所之。
五茸三泖在指顾，收揽万象归诗脾。
袖中三尺贯牛斗，剑光到处神魂悲。
肘间更有不传妙，祸福隠奥能前知。
高门悬薄奚待往，候迎紫气争先驰。
此行直须访海若，挥斥物怪搜珍奇。
连鳌自可赤手取，何用钓犗五十为。
十洲三岛不难到，御风骑气从安期。
愿君斯游姑少迟，为我六月开南枝。

琅玕挺秀径尺盈，森森直上摩苍冥。
封培保护犹重器，岁余二十林方成。
绳绳孙子更杰出，远过鼻祖尤轮囷。
蔚然翠羽渐成葆，稚者碧玉初抽簪。
泥涂甫见露头角，意气已欲生风云。
繁枝会致凤栖止，修干能作龙飞腾。
我来其下避新暑，洒若涧壑涵层冰。
清高直亮异凡种，愿言世与山长青。
绿漪岂但为目玩，于焉观德知修身。
吾宗叡圣所宜法，如圭如璧扬休声。

麟经纪载浩岁月，天家妖祥互分别。
所书薄蚀三十六，独于黑夜泯无说。
岂以为阳义所崇，可略者阴辞遂辍。
曩年月蚀无风雨，风雨胡为为月设。
三百六旬惟此宵，羞使望舒颜面缺。
第怪飞廉逞怒号，摆撼广寒枝欲折。
海涛助势卷地来，万户千门一时撤。
天目臲卼秦望摇，奚问区区小丘垤。
明朝揭日出虞渊，疑是天工手亲挈。
群阴散駮世清夷，蛟螭那复为妖孽。
我欲作诗颂阳明，文思久枯笔屡掣。
但愿合璧常光明，年谷顺成风雨节。
中秋把酒对嫦娥，处处团圆天下悦。

庖无美炙惟野{艹敕}，爨无积薪用劳轴。
夜半烹酒和雪吞，賸喜吾庐银作屋。
须臾清气散入脾，不觉吟肩楼耸玉。
映书更宜剔鱼蠹，拥被那肯作龟缩。
饱看衮衮来玉尘，捶璧断圭随所触。
地凝瑞气盈欲尺，水剪飞霙出犹六。
化工纤巧妙无伦，春卉秋葩总成仆。
最欣岁岁为农祥，散作阳和遍云谷。
去年一白兆年丰，幸为民力舒穷蹙。
今年将见腊前三，欲为民生洗荼毒。
不思金帐饮羊羔，不思朱门厌酒肉。
目前多幸苟全生，稍得伸眉犹胜哭。
可怜赤子寒欲僵，生理不遗升斗蓄。
忧时老杜徒咏嗟，破庐冻死宁令独。
闭门犹喜得高眠，绝胜鲁公书食粥。

自披五戒如来佛，十年面壁坐天目。
归来满袖唯白云，徒得声名喧世俗。
碧玉嶙峋烟雾堆，凿开混沌架突兀。
不鞭而来争献助，斩木指囷人不惜。
僧寮佛屋俱落成，撑空只欠涂金碧。
精庐不独为安身，海纳诸方禅悦食。
上人湛然一太虚，真觉端由真净得。
是心已证涅槃心，妙处岂容言语诘。
故于题扁发其机，要使人人个中觅。
学徒释侣有能然，从兹作祖而成佛。
大展坐具阐道场，胜地名山须卓锡。
法筵乃见龙象尊，天池且作鹍鹏息。
书来谓逮菊花期，莲社绅緌应毕集。
远师如肯致渊明，亦拟袖香跻丈室。

小亭依绿水，花竹自幽奇。
地止一方阔，春无方寸亏。
粟中藏世界，芥子纳须弥。
万象融心境，宁为目睫欺。

新晴散佳丽，列阜气尤豪。
腻草翻风沃，芳林映日高。
𣨼情醲似酒，溢目涌如涛。
众史应难画，吟将入彩毫。

一舸夷犹白浪间，抬头俄喜对青山。
平生每见便刮目，今日重来不改颜。
城郭衣冠应寂寂，川原草木尚斑斑。
余龄未艾须时到，健笔犹能记往还。

积涝初收喜气浮，三农不负稻粱谋。
临流一望舒眵目，数叠青峦万亩秋。

弱龄性淡泊，郑圃吾其师。
及兹拙生事，穷窘常经时。
无方可纡急，何以宣中怀。
柴门蔽残席，咏书倦徘徊。
呼儿促觞至，目玩天云飞。
山鸟送新响，日迟花露滋。
颓然醉檐下，不省何如时。
虽非富贵乐，富贵乃所乖。

粤自两仪分，溟波长诸水。
涵渟昭体量，沆瀁无涯涘。
一目但浺瀜，百川竞输委。
东闻号扶桑，西或称蒙汜。
浴日扬明辉，浮天忘表里。
神灵奠厥居，鳞介安攸止。
蜃气成楼台，珠光耀坁沚。
渔商所依凭，利用何穷已。
鼓楫通九夷，乘风超万里。
初唯见平相，渐得悟深理。
傥可觅蓬莱，当从赤松子。

东皋纵遐目，生意良自多。
鱼跃喜冰释，鸟语乘春和。
芳兰馥余荄，名花眩乔柯。
倦客独无依，奈此庶物何。

迂拙不任用，于焉老云耕。
曾非尚高亢，聊复辞送迎。
孤踪类山鹿，幽意存柴荆。
春薇撷初茁，秋菊餐落英。
倦来唯宴默，兴到或游行。
明目烟霞色，清听风泉声。
万象毕昭明，四体常安平。
纵诞殊有适，利禄非所荣。
外物遗天地，真心齐死生。
但愿绝知闻，怡我闲旷情。

居山乐无涯，三径富松菊。
山体静吾心，山光悦吾目。
春来山蕨肥，秋后山田熟。
未必王侯家，有吾清浄福。

闲身孰能鞿，萧散随所欲。
凉风入芒屦，缓步秋塘曲。
清波淡无涯，于以涤心目。
鱼鸟亦忘情，何如在濠濮。

青峰万仞高，云路多盘纡。
松柏冬不凋，悬溜成石肤。
上有逍遥天，元心与道俱。
长揖谢尘凡，放情常晏如。
唯服玉石脂，千年貌不枯。
命我登仙坛，坛名号玄都。
天风起西极，日月生东隅。
神仙递升降，鸾鹤相号呼。
拍肩友洪崖，挥手招麻姑。
流目极昭旷，使我隘九区。
山中有至乐，功名焉足图。

逝水向东流，前后浪相续。
尼父达机兆，川上叹不足。
人生天地间，百年诚短促。
菁华草头露，光景风中烛。
两鬓成枯蓬，萧萧不再绿。
那知今日欢，不是明朝哭。
所仰唯圣贤，亦复归鬼录。
而况顽冥者，厥身沈利欲。
随流不知返，终世常仆仆。
大化一朝尽，腐灭同草木。
岂若黄绮徒，居然在空谷。
于焉自逍遥，其人美如玉。
吾生千载余，犹知慕遐躅。
寤寐斯不忘，耿耿在心目。

世情多反复，衰荣难预卜。
本是昔时笑，翻成今日哭。
故乡无旧业，客身同草木。
纷纷轻薄儿，谁能顾幽独。
虽无禄资身，喜有山在目。
得失何足论，长歌倚修竹。

羲娥不停毂，催暑到茅屋。
萍蓬无地头，桑梓念天目。
古吟寓深情，时事堪痛哭。
余生竟何归，行已变陵谷。

坐石滋南风，幽抱和且衎。
志唯在山水，身不关治乱。
终曲遂忘言，举目送飞翰。
所得皆天真，初不加习玩。

出门无所求，藜杖常挂壁。
睡起日将午，耳目有清适。
冰池坼寒光，雪檐响清滴。
道人期不来，独看麻衣易。

古道久沦丧，世涂堪痛哭。
鸾凤尽收声，豺虎方择肉。
君从东方来，求我山北谷。
君容一何臞，我发日已秃。
衰残两如此，宁不感心目。
又还别我去，后期难重卜。
握手临路岐，赠言以为祝。
一祝宜强饭，二祝宜避俗。

苕溪发源自天目，一谿东之漾寒渌。
岸山续续相照映，原田每每资渗漉。
祗看后浪催前浪，当悟新人换旧人。
来往舟航谩如识，到头若个曾知津。

昔闻两溪水色异，苕清霅浑犹渭泾。
又闻发源自天目，悬高坠峻如建瓴。
日夜滚滚流不止，尽过白蘋红蓼汀。
流入太湖不复辨，挹之但闻鱼鳖腥。
堪笑人生亦如此，百年汲汲劳其形。
到头富贵亦何用，一卧泉下无由醒。
争似渔翁扁舟独往最脱洒，七十二峰相对长青青。

天台三万丈，华顶入穹苍。
片石群魔慑，千年古寺荒。
树枯頳菌出，僧老白眉长。
极目沧溟际，烟波更渺茫。

峰顶非人世，青山满目多。
塔层侵树影，钟响度湖波。
心外元无境，诗成亦是魔。
禅翁清浄耳，浑不听笙歌。

经岁雨不作，溪源皆绝流。
旱妖长似夏，虫响谩占秋。
满目伤黎庶，焦心在冕旒。
天河盍倾泻，并洗甲兵忧。

之子幡然别，何人伴寂寥。
相从非世道，独去是寒朝。
目送孤帆远，魂随晓浪消。
重来须定约，莫待隔江招。

故国频关梦，春深一到来。
却因风景异，便棹雨舟回。
其可忘诸夏，真堪赋七哀。
天居曾入处，满目是寒苔。

放浪一虚舟，江湖七十秋。
见闻遗耳目，生死付浮休。
宁有机心在，唯同造物游。
脱然人境外，无喜亦无忧。

不求富贵不嫌贫，天地悠悠任此身。
飞步任教趋要路，好怀到底属闲人。
自归白屋交游远，认得青山面目真。
平地退藏知是宝，太行从古有摧轮。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

高寒雪窦顶，仗锡更幽深。
瀑布几年雪，清猿终日吟。
四窗标郡目，片石表山心。
太白诛茅后，灵踪尚可寻。

荒径草青青，空庐未始扃。
好山皆在目，无事可劳形。
已信虚空讲，何妨树石听。
悠然朝复莫，真道自相冥。

晨登江上楼，周览竟遐目。
江天渺无际，清致如可匊。
初日明远峰，微烟消广麓。
平波浄如镜，群象印寒渌。
浦溆集帆樯，长空来鹳鹜。
凉风天末起，散入檐前竹。
旷然适野情，谁能念幽独。
手把离骚经，闲倚阑干读。
灵均邈千载，遗音谅难续。
沧浪在何处，思以濯吾足。

摇落江天欲尽秋，远鸿高送一行愁。
音书寂绝秦云外，身世蹉跎楚水头。
年貌暗随黄叶去，时情深付碧波流。
风凄日冷湖光晚，驻目寒空独倚楼。

胡越同心日，夫妻反目时。
人间无大小，得失在须斯。

所谓十分人，须有十分真。
非为能写字，非谓能为文。
非谓眉目秀，非谓衣服新。
欲行人世上，直须先了身。

史笔善记事，长于炫其文。
文胜则实丧，徒憎口云云。
诗史善记事，长于造其真。
真胜则华去，非如目纷纷。
天下非一事，天下非一人。
天下非一物，天下非一身。
皇王帝伯时，其人长如存。
百千万亿年，其事长如新。
可以辨庶政，可以齐黎民。
可以述祖考，可以训子孙。
可以尊万乘，可以严三军。
可以进讽谏，可以扬功勋。
可以移风俗，可以厚人伦。
可以美教化，可以和踈亲。
可以正夫妇，可以明君臣。
可以赞天地，可以感鬼神。
规人何切切，诲人何谆谆。
送人何恋恋，赠人何懃懃。
无岁无嘉节，无月无嘉辰。
无时无嘉景，无日无嘉宾。
樽中有美禄，坐上无妖氛。
胸中有美物，心上无埃尘。
忍不用大笔，书字如车轮。
三千有余首，布为天下春。

目耳鼻口，人之户牖。
心胆脾肾，人之中霤。
内若能守，外自不受。
内若无守，外何能久。

物有声色气味，人有耳目口鼻。
万物于人一身，反观莫不全备。

尧夫非是爱吟诗，为见兴衰各有时。
天地全功须发露，朝廷盛美在施为。
便都默默柰何见，若不云云那得知。
事在目前人不虑，尧夫非是爱吟诗。

尧夫非是爱吟诗，诗是尧夫十月时。
寒日无光天色远，阴云不动柳丝垂。
园林叶尽鸟未散，道路风多人更稀。
满目时光口难道，尧夫非是爱吟诗。

满目平原百里赊，寂寥深处见人家。
三间草屋无樵爨，一□□□有野花。
远出小童寻路径，归来老叟带烟霞。
数声起笛寒山暮，光照柴门月满斜。

世事观开日，人情看破时。
一身都是我，瘦了又还肥。
贷聚知朋聚，财离亲戚离。
目前常见此，焉得不潜机。

烟波空阔岸低回，草绿花红处处堆。
一片湖光分岛溆，四边山色入楼台。
从来未有吾民乐，此地欣逢剌史来。
目断鄞江何日到，京师只得画图开。

早年交契最绸缪，垂老江城为少留。
濒海新城筑金垒，琐闱初远邃廷旒。
过家燕坐多宾乐，到郡公余放吏休。
满目湖山何处胜，蓬莱高阁正清秋。

绵绵褒斜路，窈窈郑真谷。
斯人已千载，高谊犹在目。

龊龊古之人，伤心广陵废。
遂弦芜城歌，半夜一挥涕。
蕙纨随草衰，藻黼归尘翳。
魂石敛邱封，歌堂从水逝。
薰光杳沈灭，吞恨徒千岁。
我怀吴蜀国，祸乱若符契。
目览台城墟，心感君王世。
干戈日驰逐，狼虎争吞噬。
山河实天堑，城阙巍地肺。
霸力不久炎，倏忽如焚薙。
空余万雉城，岌倚寒云际。
麋鹿玩苹阴，狐狸栖棘卫。
江汉含呜咽，岷峨抱迢递。
荒村烟花遥，落日寒风厉。
因知市朝人，自古悲兴替。

老去春来事事慵，春阴独酌小楼中。
一千里色江南岸，二十四般花信风。
祗有谿山迎醉目，更无尘土倦樊笼。
鹪鹩自得诚堪笑，诗有余狂酒有功。

向晚西园饮乍阑，山公酩酊上轻鞍。
东方千骑随车出，南国佳人夹路看。
纵目渐迷山色远，回头犹忆水声寒。
归来未放宾游散，更赋新题刻烛观。

先民至论推天常，补衮扶世为儒方。
圜冠博带不知本，樗栎安可施青黄。
帝图日盛人世出，今吾永叔诚有望。
处心学士贵适用，异端莫得窥其墙。
子年五月范京兆，服天子命临鄱阳。
二贤拜疏赎其罪，势若止沸反扬汤。
敕令百执无越位，谏垣何以敢封囊。
哀来激愤抑复奋，强食不得下喉吭。
位卑无路自闻达，目视云阙高苍茫。
裁书数幅责司谏，落笔𫘧骥腾康庄。
刃迎缕析解统要，其间大意可得详。
书日希文有本末，学通古今气果刚。
始自理官来秘阁，不五六岁为天章。
上心倚若左右手，日备顾问邻清光。
苟尔希文实邪佞，曷不开口论否臧。
阴观被谴始丑诋，摧枯拉腐奚为彊。
傥日希文实贤士，因言被责庸何伤。
汉杀王章与长倩，当时岂曰诛贤良。
惟时谏官亦结舌，不曰可谏曰罪当。
遂今百世览前史，往往心愤涕泗滂。
斯言感切固已至，读者不得令激昂。
岂图反我为怨府，袖书乞怜天之傍。
谪官一邑固分耳，恨不剖腹呈琳琅。
我嗟时辈识君浅，但推藻翰高文场。
斯人满腹有儒术，使之得地能施张。
皇家太平几百载，正当鉴古修纪纲。
贤才进用忠言录，祖述圣德垂无疆。

贱者易屈志，少年多直情。
子独修节行，爱护如目精。
辛勤走铨省，历岁才点名。
舍居在穷巷，门户面西城。
妻孥愁屡空，独尔心无营。
驱骡从僮仆，间或造予庭。
是时杨叔武，相值极驩诚。
妙言发潜稸，远意倍幽萌。
羞谀刺俗子，指急条边兵。
过从岂云厌，时节忽峥嵘。
叔武守岳阳，别去方行行。
子今复之蜀，蜀道天险并。
橐中无一钱，剑外几百程。
春风卷地来，凡草犹奋荣。
如何使之人，憔悴气与形。
内富在乎我，外穷系于生。
此事久已判，努力敦诚明。
吾友黄君度，实乃浮其声。
子往从之游，切磨固相成。

余思去夏还瓯闽，温风赤日争陶蒸。
舟行夜寄浙江棱，江涛汹涌来相仍。
雷电翕虩蛟螭腾，方床竹簟寒生冰。
上陇西去景色澄，青山两向水一𫄠。
猿鸟啼叫交酬应，晚樵出雾鱼投罾。
脱离滓浊跻陵兢，造托微波讯严陵。
清遐可使贪者惩，山穷水尽乃攀登。
烂柯岩岫孤崚嶒，幽邃窥瞩崖险凭。
少留观爱喜莫胜，子官其间良足称。
子材又美神粹凝，万象态度遭披凌。
吟咏设写逾画缯，当有味者论淄渑。
今予痴仕如秋蝇，飞尘满耳汗浃膺。
闻子大艑行可乘，骨目森竦神虑兴。
子姑去嗟予未能，送子一念魂九升。

郡楼瞻东方，岚光莹人目。
乘舟逐早潮，十里登南麓。
云深翳前路，树暗迷幽谷。
朝鸡乱木鱼，晏日明金屋。
灵泉注石窦，清吹出篁竹。
飞毫划峭壁，势力勿惊触。
扪萝跻上峰，大空延眺瞩。
孤青浮海山，长白挂天瀑。
况逢肥遁人，性尚自幽独。
西景复向城，淹留未云足。

龙在固神物，动与风云会。
胡为脱渊泉，辄触钩纶害。
无乃护明珠，睡目方瞢昧。
而或嗅香饵，贪涎适霑霈。
不尔腾角牙，自衒鳞虫最。
来应山岳摇，去等蝉虵蜕。
传闻旷百世，兹事久晻暧。
空余古台石，硉矹尘沙外。
湍流卷白日，岩壑动清籁。
乾坤终苍茫，物理有否泰。

符离封城古云望，扼控东南地形壮。
飞流金粟走舟车，镇压奸雄宿兵仗。
昌言才思才台阁，声名远出风骚将。
倦直承明得守符，诏书遣临士民上。
万家裁制须得宜，譬若楩楠迎大匠。
京师从游日月久，送君酒酣益惆怅。
人生岂效鸡鹜群，意在糠粱取甘养。
边隅多故方急材，往往稠人拔公相。
吾侪有策空自奇，皎皎丹衷亦谁亮。
欲随戎马仅胜衣，强作文章还覆醤。
大都用置系于时，丈夫未死固难量。
觥巡卷到君勿辞，行看岸下船头放。
我今联束若愁鹰，注目青云思远飏。
一麾当复泛隋渠，愿君加数为公酿。

潮头出海卷秋风，风豪潮起苍海空。
弄潮船旗出复没，腾身潮上争骁雄。
沙头万目注江水，晴雷干雹来无穷。
窗外帘旌飞猎猎，新醅翠斝行坐中。
欲作吴歌弄清昼，回看满眼西阳红。
六曲屏深映云母，珠盘缕缕青鸦茸。
山移海转有变化，生缘长短须相逢。

春秋书大水，灾患古所评。
去年积行潦，田亩鱼蛙生。
今岁谷翔贵，鼎饪无以烹。
继亦掇原野，草莱不得萌。
剥伐及桑枣，折发连檐甍。
谁家有仓囷，指此为兼并。
头会复箕敛，劝率以为名。
壮强先转徙，羸瘠何经营。
天子忧元元，四郊扬使旌。
朝暮给𫗴粥，军廪阙丰盈。
殍亡与疫死，颠倒投官坑。
坑满弃道傍，腐肉犬豕争。
往往互食啖，欲语心惊魂。
荒村但寂寥，晚日多哭声。
哭哀声不续，饥病焉能哭。
止哭复吞声，清血暗双目。
陇上麦欲黄，寄命在一熟。
麦熟有几何，人稀麦应足。
纵得新麦尝，悲哉旧亲属。
我歌酂阳行，诗成宁忍读。

野马沈寒气，神禽度细风。
断霞天共紫，斜日树齐红。
山口横虚钓，江隈跋远艐。
解穷千里目，争奈思无穷。

丽谯高倚晚天霞，满目平皋尽物华。
千曲胡笳催鼓答，三重湘酎倩旗夸。
连江急雨送归燕，拂地轻风移落花。
强倚栏干还自问，此情何处是边涯。

万井连交道，中天敞静轩。
由来隠鄽市，全胜贲丘园。
目极无留赏，心闲不避喧。
沼光摇屋动，花艳出栏繁。
雨霁山容静，潮生海气昏。
幽人披彩槛，永日对芳樽。
素业名家久，通医与义存。
丹图环八卦，仙诀遁三元。
造化今为友，懽忧本聚门。
应须超世累，宴坐此忘言。

白云深处是仙乡，石涧飞流瀑布长。
天插一泉声漱玉，地高六月夜凝霜。
烟霞极目浮孤屿，萝薜牵衣出上方。
明发阴晴谁借问，虚名终愧梦黄粱。

忆我昨选胜，瓶锡来苍山。
上岩豁万里，下峡穷重玄。
谓此已胜绝，可以无梅川。
后同北溪游，青阳税尘鞍。
险流贯地轴，危瀑垂天关。
云气夜结构，如有飞来仙。
迥然幽且深，直可无尘寰。
乃知天壤宽，浅目非所沿。
亦岂无胜此，天不丐我闲。
豺虎白日行，俘掠无崖巅。
此境亦莫保，惜此时运艰。
二君皆骏人，铨时洞遐观。
考槃择涧谷，取数良已悭。
天尚不子与，而遣缠世患。
十月崆峒路，霜风吹羁单。
回首旧游处，野狐嗥暮烟。
天地岂不宽，我身靡所安。
思古英达士，岂皆薄龙盘。
求隠有不可，勋名乃穷年。
困衡心虑闲，庸非大任缘。
勉哉慎所从，致主或不难。
逃死复诵此，自笑还自怜。
念我昔时语，梦惊老云间。
兹事今已晚，谁能复长叹。

初如萤灯一点明，须臾数点如疏星。
忽然联亘势不断，俨如金蛇破夜惊纵横。
又如长虹百尺渴奔饮江罢，蜿蜒夭矫势欲凌青冥。
奇光异色不可以正视，倒影茅屋但觉烨弈光荧荧。
我闻昔者王家有宝镜，镜横八寸名紫珍。
涂以金膏傅珠粉，碧光绛气连属日月含天庭。
又闻西方圣者释迦子，祇林演法导群生。
祥光自顶涌不尽，三千世界合作一色白月明。
今之奇光异色无乃是，不然安得有此瑞彩突兀来峥嵘。
天公有妙手，变化谁能名。
忽从青青现有象，还复槁灭归无形。
遗烬尚足泽万物，生意行又盈乾坤。
乃知元气本不死，不逐火化常存存。
君看余泽滋萌达，岂彼死灰能神灵。
秋风浩荡吹万宝，拭目千室仓箱盈。

相会不几日，相别又经时。
居然感我怀，何以写所思。
举目皆我友，我心知者谁。
知心而久离，此情悲不悲。

山城百货集，富庶如丰年。
市有醉人卧，野无饿莩眠。
天目发深秀，余不流清妍。
山花堕酒盏，水鸟上渔船。
禄薄吏如隠，心闲令欲仙。
人言风土美，我羡长官贤。
何须论赤望，此地称华颠。

夜阑缺月浸寒潭，乱山倒影空中涵。
此时万籁寂无语，碧云郁结如晴岚。
可人已趁春风去，举杯对影成三三。
割席赋诗鬭击钵，舟中醉卧推枕函。
红尘眯目空相蒙，千金市骏轻花骢。
何如浓墨恣挥洒，笔锋扫退江文通。
锦绣丛中燕鶑侣，惜花爱作风光主。
何如挥麈共清谈，朝访安石暮夷甫。
焚香烧烛恣狂吟，管甚冬冬催五鼓。

昔年三笑地，目断虎溪桥。
立雪腰难折，凌云气尚飘。
乾坤双辙迹，湖海一诗瓢。
樽酒何时共，论文坐半宵。

掩目新亭路，人言似洛阳。
山河多改变，今古几兴亡。
有观空𫛛鹊，无台栖凤凰。
当年足歌舞，不拟是偏方。

别去忽经旬，春风阅二分。
几番吟对雨，独自暗思君。
客里加频病，愁边骇近闻。
倚栏商不得，心目乱于云。

绿阴团里和吟声，幽事相关雨未晴。
莫把越秦分异见，要知李杜是同盟。
提壶沽酒墙头报，布谷催耕屋背鸣。
满目云山犹好在，何时鸡黍荐藜羹。

吴缣半幅浪如堆，开卷晴窗殷地雷。
一见野人心目爽，中秋曾看夜潮来。

写出此君真面目，笔端造化少人知。
我疑与可今犹在，安得东坡共赋诗。

不学时妆添酒晕，休将风景对茶前。
沈香亭北空回首，目断关河万里天。

别去忽经旬，春风阅二分。
几番吟对雨，独自暗思君。
客里加频病，愁边骇近闻。
倚栏商不得，心目乱于云。

漫浪归来六换秋，又携书剑入皇州。
得些湖海元龙气，作个山川司马游。
奔走客城因念脚，勾牵时事上眉头。
中朝满目皆知己，还有篇诗遣寄不。

壮岁事远游，衰龄守乡井。
闲看旧游地，偶陟黄旗岭。
因登青紫峰，双目肆遐骋。
孤亭倚山巅，当午风日冷。
凭栏飞鸟外，振衣白云顶。
胜景浩无边，此意君能领。

野服挂僧单，禅扉月未关。
桂香清近佛，秋色老依山。
目尽遥峰出，步回流水闲。
相传登荡路，数处可跻攀。

千岩崚骨露，随怪各生形。
目力到天尽，心旌倚佛宁。
夜钟传谷杳，石气逼灯青。
崖腹猕猴住，多年性亦灵。

囊封朝上暮身挤，谗口何如万目齐。
昔谓椒兰诚择地，今知萧艾适同畦。
波涛不动中流砥，风雨难喑晦旦鸡。
自著渔蓑厌趋谒，晨钟欣出郭门西。

诸峰互隠蔽，一望一增悲。
触目易成感，思亲无尽时。
松扉阴似雨，翁仲立如痴。
出岫亦何意，悠然自不知。

兴言民父恩犹在，何故年来尽不如。
清节苦于为士日，归装轻似到官初。
月明往事寻思遍，灯下怀人音问疏。
矫首天朝除目到，放教田里得安居。

想见西风对垒时，目中先已料安危。
淮淝百万兵虽众，未抵东山一局棋。

好山深处静开轩，目送孤云手弄泉。
枕石堂无金玉富，濯缨家有子孙贤。
初寻旧隠逢三伏，已发新吟仅百篇。
闻说夜分烦暑散，凉飚浑似素秋天。

几年携剑过边城，非但谭兵善用兵。
果是胸中抱材气，肯于纸上立功名。
事当着力机须敏，人匪知心语莫轻。
况有故交能刮目，此行端不负平生。

寻幽觅胜到天台，触目风光剪剪开。
欲问昙猷旧遗迹，千山排闼送青来。

梅兄乃我义理朋，竹友从我林壑游。
青青不受尘土涴，皓皓肯与红紫侔。
别来天涯今几载，老大相逢俱白头。
玉龙排空展鳞鬣，天姥振佩锵琳璆。
古心姱节自为伴，严气正性谁能俦。
儿童莫作飞絮看，道眼无以空花求。
花飞絮舞两值遇，殆天之合非人谋。
娇禽谩夸颜色好，弱羽难禁寒风遒。
寄尔南枝尺寸地，莫与鹜群为辈流。
何人画工巧位置，使我坐对消闲愁。
却风吹灰万象改，平生故交还在不。
绨袍犹思见范叔，雪堂賸欲逢元修。
故山自有归隠处，琅玕成林雪成坞。
会当见汝面目真，西湖西畔踏雪寻故人。

单吕早识隆准公，择婿能得人中龙。
云何托女不托宗，欢娱未了万事空。
沛人犹言令善相，善相如此术亦穷。
高皇先识万物表，芟刈群雄如薙草。
孽女近在目睫间，滥觞不戒使滔天。
向非遗后余此二三老，安知北军袒右与袒左。
嗟哉涂山启夏任启周，女德王功相匹休。
令名堂堂照千古，不似沛中吕氏女。

南方共宗鹤山老，北方亦有鹤鸣翁。
鹤山道脉接濂洛，鹤鸣之派应与鹤山同。
九皋清闻犹历耳，谁谓九原不可起。
诜诜高弟今几人，衣钵传来二三子。
遗书定知满筐箱，夜光炜煜照行李。
在阴有鸣须有和，乘轩可贵未可喜。
君不见辽东仙子丁令威，向神清而上刷羽仪。
万人拭目看孤飞，凫鹥纷纷那能随。

高阳今日是重阳，与客凭高送一觞。
白首相逢俱老大，黄花随地看芬芳。
故园三径都荒了，目断晴空归路渺。
人生暮景更天涯，眼中愁绪知多少。
寒风萧萧吹我衣，酒阑莫遣帽檐欹。
我歌老圃秋容句，君诵渊明归去辞。
我歌君和日欲夕，我醉君扶君须力。
明年此会还相忆，江东暮云千里隔。

心以静而虚，眼以动而应。
心如明月悬太空，眼如当户挂清镜。
月光不受微云干，镜光或为尘土暝。
学问之道贵澄源，源之既澄流自正。
但令心体常如月体明，寒风暑暄岂能为我病。
吾友平生读书眼，炯然不与事物竞。
外圜偶被轻埃薄，灵府不摇中自定。
杜门息交逾三旬，强本胜邪在一静。
昨日扶杖过我蜗角庐，共谈壁上先天内外图。
穷探羲孔象中意，不与异说论悬殊。
高谈亹亹竟日暮，睛光滟滟生清𪾦。
夜归不烦炬火照，入门索观细字书。
晨兴宿雾尽扫却，银海烂烂可以贯碧虚。
神耶天耶孰能诘，心耶眼耶万变同一枢。
里人共传先生有良剂，争持病目求我涤懵眯。
先生无药亦无方，请将心来为君洗。

世人具眼知多少，见山不知云山好。
斯人背境自观心，识破云山千万层。
须知万物备于我，高下散殊何往而非道。
善观物者观以心，目所未见心已了。
闻君学易多历年，妙处能探造化先。
维艮之背不与事物对，物具一极常与此心会。
君知云山云山亦知君，是之谓行其庭不见其人。

易乎易，万古传来惟一易。
羲文之心即是周孔心，问谁要于心外寻脚迹。
画之前，妙处难为言。
画之后，乾坤实居万化先。
谁将乾坤大父母，下与五十六卦为等伍。
既道先天一字无，云何却以后天混入先天图。
嗟吁平生粗知读周易，只向本本原原认太极。
一易之外更无之，嗟哉何人更以三为七。
欲知玄，问子云。
欲知包，问子平。
欲知筮，当叩焦与京。
要识乾坤真面目，请将四圣之经闭户十年读。

稽首古旃檀，曾共释迦语。
旃檀释迦面目本来同，真身幻身何事相尔汝。
如人对镜照形像，拱兮揖兮若宾主。
须臾人去镜亦空，尔影我形两无睹。
木人漂流宇宙间，神通妙用归何许。
万人从渠索释迦，求福有时与福遇。
佛如明月行太空，向曙俄然不知处。
痴人竞向波间觅，波间本非月所住。
真邪幻邪两忘言，如来无来亦无去。
君不见佛书九译来中原，妙处乃以无言传。
莫道旃檀有口不解说，非说之说三十二相全。

风扫沈阴万象开，断云扶月出阳台。
万人拭目看天眼，蟆蚀何曾蚀得来。

诗酒无穷乐，功名陌上尘。
息心长寿药，瞑目后生身。
白日一回梦，青山万古春。
不知天地里，谁是悟空人。

绝粒非凡术，仙丹固得存。
一龛常瞑目，长日不开门。
浴水无冬夏，逢人少语言。
飞来天际鹤，时见下庭轩。

笔底妙如神，传来面目真。
便教知本相，不必问何人。
一幅元非画，百年留此身。
山林樵获者，只是旧衣巾。

雪江连雪𪩘，天目一般清。
三老真希有，几年能再生。
琴中弹自谱，讲外著诗声。
岂独笺庄老，犹于翰墨精。

往年珠履客，独有老夫存。
触目景非昔，伤心事莫论。
楼台新白屋，瓦砾旧朱门。
却忆朝回日，山堂共酒樽。

风舞花旛万缕轻，石炉香冷一灯明。
坐来耳目身心静，髣髴慈云礼忏声。

洒墨起云端，神威耸众观。
直疑鲜甲动，相对骨毛寒。
瞠目真如活，腾空似不难。
传闻风雨夜，雷电遶阑干。

百年如闪电，未可百年期。
少见回头者，能思瞑目时。
山林忙不歇，猿鹤冷相窥。
千里求名客，多应恶子规。

宫烛骊山酒未醒，妖星{目猋}{目猋}弄青荧。
三朝伐叛知谋略，万国归心服典刑。

到得咸淳国步艰，几回抗疏动天颜。
丈夫那肯死牖下，余子从教活草间。
有分珠厓终着去，无心白发望生还。
故人目断暮云处，雾雨蒙蒙山外山。

文章于道未为尊，求道须教造大醇。
理学一门要精密，时文大病在尖新。
高谈天下经纶易，谁疗目前饥馑因。
拼却挂冠高蹈去，孰云林下果无人。

偪仄怀居非丈夫，吾今语子好游乎。
沅湘到处有司马，嵩华至今谈小苏。
事会无穷闲宇宙，山川有尽眇江湖。
奇闻壮观多收拾，刮目他时看阿吴。

偏是书生赋分悭，生平受用只儒酸。
非无热处可炙手，禁得寒时做冷官。
乃父向年已科目，好儿今日又衣冠。
期颐上寿古来少，归去关山雾雨漫。

极目风沙姚魏家，耳边忍听后庭花。
谁能把酒樽前醉，添得临风感岁华。

天花包尽世闲羞，也到孤山老树头。
寄语东风为吹拂，本来面目自风流。

逃难走山巅，如何要顺便。
食艰蔬胜肉，衣薄炭输绵。
深静初心见，高虚远目鲜。
沈思亦自好，写景欠龙眠。

平平聊送目，咄咄不书空。
静见蜗争国，穷知马福翁。
逢人无眼白，耐是得颜红。
如此闲光景，何须到弱蓬。

年来常闭户，一动自知非。
坐雨诗消闷，思家梦当归。
山林容自拙，道路目孤飞。
便整回头步，西园笋薤肥。

谁肯寄衰翁，当年应梦熊。
知心厪惠远，载酒寿扬雄。
古道今犹在，清交老更丰。
和诗不尽意，极目万山中。

吁嗟天数不人由，举目江河万里愁。
为厉可无忠义鬼，觅封忍见笑谈侯。
功名只作无时看，气节须从险处留。
归去来辞非浪赋，曾知此老此心不。

默察天翻地覆由，寸心无处著私愁。
忠唐不复瞻双庙，误汉皆知罪五侯。
牧马入南飞浙水，狩车遵北感陈留。
山川满目花如旧，邂逅春风可问不。

植杖东风立晓寒，凄其极目甚穷边。
黑尘犹暗新焦土，青日无光老晦天。
花凤逢春谁借景，杜鹃怀古自啼年。
吾今且忍须臾死，得见升平或有缘。

危途盍把隠为师，名姓翻嫌世或知。
栗里已成终老计，桐乡犹记旧游时。
云山杳杳勤搜便，风雨潇潇独寄诗。
目送心期无别语，厚培根本做春枝。

闻得胥江尚涨沙，往来虽便重嗟嗟。
旧游怕说铜驼棘，遗曲难听玉树花。
满目山川谁是客，无情天地若为家。
栖栖又入西峰下，踏破山鞋几两麻。

世变不常有阴晴，吾道由来自坦平。
安得天资白受采，要凭学力浊为清。
三日刮目迎吕逊，一月坐春盍孔程。
便须从今加鞭去，庶免辕越辙幽并。

山居随意旋添成，截断人闲利欲腥。
兰茁不妨虚白屋，松苗如见旧毡青。
书痴面目唾亦笑，酒圣风流心自醒。
闲里光阴天下乐，谁知此处是思亭。

分明眉目绿双丫，意气融融十岁华。
若要终身行路正，须防小学入门差。
人心不古皆流俗，师范如今独当家。
八十老翁无长语，九经中有好生涯。

迢迢江山上，万变纷起伏。
中闲崛奇多，忽此入平沃。
草对近或远，来去自凫鹜。
宇宙本来宽，景物常满目。
此意知者谁，烟林有茅屋。

苍苍本无为，乌兔争飞驰。
今日为何日，谁叩和与羲。
举目万感集，秋风黍离离。
人生能几何，梦境蛛营丝。
或以烹自售，变诈如鞅斯。
或以舌交战，纵横如秦仪。
亦或事旷达，蜕形慕安期。
不则逃空虚，灰心从阇梨。
不曰古圣贤，自有天根基。
为己非为人，积学如积赀。
弗废一日葺，庶几百志熙。
世远教法散，有识如退之。
试观训符读，道义不以规。
贵贱何足云，而乃徒费辞。
进学以为解，诗易分葩奇。
安贫以知命，妻儿任寒饥。
既而及行艺，顾欲中有司。
未忘功名径，□□荆棘茨。
堂堂山斗望，为论如彼卑。
吾师吾孔子，曾子而子思。
以至孟轲氏，四书炳蓍龟。
君家两英嗣，珠璧光和隋。
元方知自力，阃奥次第窥。
既以习语话，行有向学时。
光阴电一抹，圣狂几甚危。
百行孝为本，气下色愉怡。
极而察天地，造端自齐眉。
苦语赞义方，一洗时妆脂。
勉旃复勉旃，勿重老大悲。
还以自警省，就示吾诸儿。

今日为何日，风雨春寒痴。
吾心方恻恻，门外剥啄谁。
谓我欲见兄，迎面三吁嘻。
出语复梗塞，书担行有期。
岂不怀室家，将以疗我饥。
平生手足谊，奈何忽违离。
执手因与言，吾道其果非。
达则仕行志，穷则为人师。
去家二舍近，非是天一涯。
行矣汝其勉，第问归何时。
久而俛首答，身如马受羁。
去住不在我，此况谁得知。
吾年七十四，疾病常乘衰。
汝年亦五十，半发成雪丝。
年事俱至此，时光去如飞。
紫荆次第花，鸣雁□相归。
触目成感慨，赠别难为辞。
但闻主人贤，安心免相思。
明朝溪亭酒，为我酌一卮。

丰山在屋前，后坐龙溪龙。
中有人中龙，固穷气自丰。
溪山千万状，朝夕与从容。
浮尘任开阖，本色无淡浓。
我本深邨夫，见此更热中。
目睹鹤归云，耳接渔歌风。
徘徊不忍去，乐哉此迎逢。
何当中年留，回顾无宿舂。

四明万丈崖，佳气蒸氤氲。
融结固有在，特起谁如君。
丹霄舞飞霞，青春蔼奇芬。
目下开五色，賸把天香分。
飘飖忽自得，盘薄蓬海滨。
无复出岫想，傲睨黄埃尘。
秋台挟明月，驱驰下东鄞。
谈言邑庠旧，教事非易新。
诗书堕寂寞，衿佩苟朝曛。
欲借肤寸阴，化为无边春。
胡为乎水雷，珍重经纶屯。
何当自山川，流动志气神。
扇之月旦评，推以天风轮。
终然难卷藏，快睹本色真。
词章要织组，手有锦绣纹。
道义在培植，身为枝叶根。
须知大造化，不问官卑尊。
因思杜先生，如古王河汾。
宙宇非不宽，乡里乃急亲。
贤躅渐寥邈，凛凛哉斯文。
吾为石云贺，亦以勉石云。

凤□□□鸣，蚓窍出虫声。
阴雨不见星，腐草流爝萤。
卓□独何为，不与时同情。
风流晋宋闲，眼中无四灵。
言言意脉脉，字字声铿铿。
我老见已曩，读之水投冰。
珍重复珍重，好处腾虎谷。
嗟哉南山下，诸老家为塾。
彼饕何人斯，欲食酸寒肉。
衣冠坐涂炭，衽席生桎梏。
星节来自西，一见无遗目。
丰棱霜雪严，号令风雷速。
恩波四溟涌，文焰九霄矗。
征徭脱滥籍，诗书还致俗。
蹙蹙愁者欣，嗷嗷流者复。
耄矣八旬翁，凄其无半菽。
亦欲学庞公，不着城市足。
要识澄清辔，满慰平生欲。
扶曳语乡人，其来拜仆仆。
下为一邑谢，上贺天下福。

吾发白且老，面目又尘土。
流落如秋娘，无复画眉妒。
徒怀万里心，夜梦良劳苦。
欲言言向谁，鸡鸣正风雨。

洛阳今何辰，姚黄委沙尘。
岂无桃李花，荆棘相仆臣。
咄咄岁成晚，山空水粼粼。
化为万叶飞，目断无可人。
谁知霜雪根，独抱寒中春。

慈溪先生擅天章，胸中奎壁躔诸郎。
君生坐后秀愈卓，骨骼昂昂气扬扬。
黄金满籝父训重，青简插架家传光。
九经本也末百氏，一目谁如我百行。
木根盘龙干必异，要须培植为栋梁。
宝气贯虹玉必粹，亦在磨琢成珪璋。
第方靴笠争径捷，难把章掖入时妆。
既不必效阮籍哭，亦不必学接舆狂。
仰天俯地道固在，往古来今人漫忙。
安居茅茨即台阁，隽永藜藿胜膏粱。
大蓬山下远尘境，晴岚暖翠松竹房。
小鉴湖中落天镜，明月清风芰荷裳。
内可以存养性情之正，外可以舒畅诗书之香。
上可以奉萱庭寿康之庆，下可以遂棣华和乐之常。
立我之大无愧怍，敬天之命为行藏。
不然荆璞轻自售，恐如梅实酸谁尝。
君不见苏老泉，年二十七始自强。
渟涵满腹抑不发，直待知我逢欧阳。
又不见徐仲车，力学笃孝母在堂。
大贤刮目他日事，自有了翁邹道乡。

慈溪先生擅天章，胸中奎壁躔诸郎。
君生坐后秀愈卓，骨骼昂昂气扬扬。
黄金满籝父训重，青简插架家传光。
九经本也末百氏，一目谁如我百行。
木根盘龙干必异，要须培植为栋梁。
宝气贯虹玉必粹，亦在磨琢成珪璋。
第方靴笠争径捷，难把章掖入时妆。
既不必效阮籍哭，亦不必学接舆狂。
仰天俯地道固在，往古来今人漫忙。
安居茅茨即台阁，隽永藜藿胜膏粱。
大蓬山下远尘境，晴岚暖翠松竹房。
小鉴湖中落天镜，明月清风芰荷裳。
内可以存养性情之正，外可以舒畅诗书之香。
上可以奉萱庭寿康之庆，下可以遂棣华和乐之常。
立我之大无愧怍，敬天之命为行藏。
不然荆璞轻自售，恐如梅实酸谁尝。
君不见苏老泉，年二十七始自强。
渟涵满腹抑不发，直待知我逢欧阳。
又不见徐仲车，力学笃孝母在堂。
大贤刮目他日事，自有了翁邹道乡。

有美一人来自东，与儿洵约西游同。
谓闻古越多胜迹，庶可洗眼开心胸。
窆石亭空思禹迹，飞翼楼高忆蠡功。
过司马寓第，如见涑水叟。
入稽山书院，如见晦庵翁。
东山则想谢太傅之雅量，上虞则感李参伯之孤忠。
读范老堂记则怀憩堂于出守，问祈国里曲则想持帽于方童。
伟哉圣贤所森布，关乎名教无终穷。
彼柯亭之烟竹，兰亭之觞水。
剡溪之雪舟，邪溪之樵风。
虽非本色□慕羡，然亦余兴相迎逢。
盍陪簦笠风雨外，固异萍梗江湖中。
八十一岁汝我惧，二百里近我汝容。
目而送之岂漫往，归以复我将谁从。
滔滔世变犹古道，修竹可竹两人龙。

雪溪公子清于冰，与人心事秋月明。
黄尘满目分不入，却向嵩曲寻幽盟。
山之趾，水之裔，花柳之时风月夜。
避喧何必武陵源，得闲便是羲皇世。
俗情诩诩有伪真，道义之交无故新。
我今年已八十一，君今亦是半百人。
日日聚首能几日，况我残阳出入息。
闻君束书将有行，万里弱水在咫尺。
相望怨被浮云妨，有梦难托清风将。
岂是临分语太苦，此味昔我实备尝。
一杯一杯莫辞劝，此酒中间胶漆酽。
记得希夷一语不，优好之所勿久恋。

易为六经彝训祖，诗关万里风化机。
周孔派外谁复得，商赐言后知者谁。
穿凿簸弄到今日，家自为诗人自易。
数不及理数亦妄，吟而无用吟何益。
京房辈，晚唐诗，悖谬之渠漓之靡。
虽不能为本真累，能误来者滔滔地。
鄞幕多缘奎壁照，铁做脊梁主公道。
有时发经本旨坐虎皮，有时续古正音斥蝉噪。
老夫耄矣不出山，宿学已堕寒灰闲。
卓哉斯文有可宗，身虽不前心已攀。
二松主人忽传意，谓曾齿及穷姓字。
生来欠识韩荆州，我亦自分陈无己。
此心胡为乎来哉，清风明月肝胆开。
满天下是可为事，终归敏手经纶才。
人文所以经天地，直须掀揭山火贲。
民事所以寿根本，要使人人歌既醉。
自顾光阴迫下舂，犹欲拭目儒术功。
不能颂泰交于风云之表，亦可歌丰年于畎亩之中。

来汝沆，吾语汝。
蓬莱乡，仙者寓，汝行岂为求仙故。
宝陀山，佛者住，汝今岂为礼佛去。
吾闻滃洲好学舍，兵后弦歌尚存鲁。
巨鳌拄牢苍璧岛，长鲸截断红尘路。
黄公高节懔犹在，茹侯英标俨如睹。
芷翁器业国有传，逸少词章家有谱。
扶桑日出长精神，沧溟际天豁襟宇。
潮水生落见乘除，风涛澎湃尝敛阻。
耳目所接皆为学，身心所会当约取。
旦气清明方见性，人生涉历终知趣。
规模要放面前阔，议论要到心平处。
雪霜之际有阳春，波浪之中有砥柱。
畏友当如父师敬，平交当以兄弟处。
我虽自馁耄何及，汝方年壮力须努。
亦欲长教在我傍，深恐独学为汝误。
不然何以资一出，幸犹近只寸半渡。
驾言曰仕实从游，自昔成人出辛苦。
著汝意气勉自强，味哉言语谨勿负。
东云在望道路开，西风吹送衣裳舞。
消受宫墙饭几盂，胜举家庭禄三釜。
岁月箭过归有期，却把本色初心娱父母。

江极目兮沙路平，馿卓耳兮风蹄轻。
彼何人兮为此行，我欲从之到蓬瀛。

天目鉴孤明，地籁奠众响。
虑淡世欲轻，性复道心长。
敛襟步前庭，手执周易往。
得知三画初，真契贯穹壤。
图书诣其微，精实超惚恍。
启蒙析其义，端倪见俯仰。
九京如可作，舍此吾安放。

客行鹿冈暮，四顾秋满目。
涧碧烟草滋，林黄霜橘熟。
归鸟各东西，啼螀相断续。
愁心浩难留，故山正幽独。

结架郁岧峣，登眺齐近远。
江湖万顷秋，风烟四山晚。
心赏地曾妍，目行天不尽。
振衣聊消摇，闲看云舒卷。

吾祖河汾文中氏，受恩未报夫子灵。
末孙愿言无忝尔，幸际天地还清宁。
奔波水陆数千里，袖香今得拜祖庭。
天欲使观周礼在，时哉巧值开上丁。
北方学者曹博士，新膺上命来交承。
圣门不敢负所学，事事必欲行六经。
尔时己丑八月朔，大中门辟天微明。
左开毓粹右观德，灯球灿烂交流星。
奎文阁下𦶟柴燎，柏林鸠鹊争飞鸣。
金丝堂前班引出，笙镛隠隠金石声。
三氏诸孙列左右，皎洁宿鹭排圆汀。
各崇尊长例就位，深衣征及江南生。
礼官三请诣磬所，朱扉咿{口轧}开中扃。
太常金乐交佚奏，秩秩笾豆环簪缨。
首从先圣告祝后，邹兖次第彝樽倾。
却诣齐国父母庙，泗沂分配随重轻。
五贤推尊孔道者，俎豆亦得陈其诚。
春秋天下祀文庙，太常四丁惟鲁行。
青衿白发老学校，观丁未有如斯荣。
俨然清都听雅乐，耳目变换心神惊。
南门礼毕饮福胙，公堂交错飞兕觞。
饮余独立杏坛下，予怀缥缈欣慨并。
恭惟素王师万世，道如日月行天晴。
几年读易坐瓮牖，景仰阙里真蓬瀛。
谁令溟渤化清浅，温凉亲得瞻仪形。
吁嗟麟踣凤不至，青霄栩栩飞梁楹。
想当削迹伐木日，诺仕委曲随人情。
不知无可无不可，与时潜跃无将迎。
君臣大义要不废，岂应弦辙俱纷更。
匡围宋害走列国，哀诔汉祠垂千龄。
谁云木坏文寖丧，墓林楷理犹纵横。
文谟武烈悉斯烬，春秋无复陈尝蒸。
皇王帝伯禅林休，尼山泗水常朝廷。
孔林黄屋已八至，功与泰山争峥嵘。
惜哉祥符天子幸，生晚不得随公卿。
封疆万里撤私町，冠珮此夕仰大成。
八表云昏尘眯目，仲孙宣子视独瞠。
观周反鲁学益进，蒙与瞍语闻惊霆。
两生此日既见圣，中道未有倾盖程。
箪瓢道不在房杜，深惭礼乐孤汾亭。
归与玉斗授论语，愿与诸子歌菁菁。
庶乎可以报罔极，蠢生未必终顽冥。
斐然成歌记祀事，刊作学者座右铭。

吾祖河汾文中氏，受恩未报夫子灵。
末孙愿言无忝尔，幸际天地还清宁。
奔波水陆数千里，袖香今得拜祖庭。
天欲使观周礼在，时哉巧值开上丁。
北方学者曹博士，新膺上命来交承。
圣门不敢负所学，事事必欲行六经。
尔时己丑八月朔，大中门辟天微明。
左开毓粹右观德，灯球灿烂交流星。
奎文阁下𦶟柴燎，柏林鸠鹊争飞鸣。
金丝堂前班引出，笙镛隠隠金石声。
三氏诸孙列左右，皎洁宿鹭排圆汀。
各崇尊长例就位，深衣征及江南生。
礼官三请诣磬所，朱扉咿{口轧}开中扃。
太常金乐交佚奏，秩秩笾豆环簪缨。
首从先圣告祝后，邹兖次第彝樽倾。
却诣齐国父母庙，泗沂分配随重轻。
五贤推尊孔道者，俎豆亦得陈其诚。
春秋天下祀文庙，太常四丁惟鲁行。
青衿白发老学校，观丁未有如斯荣。
俨然清都听雅乐，耳目变换心神惊。
南门礼毕饮福胙，公堂交错飞兕觞。
饮余独立杏坛下，予怀缥缈欣慨并。
恭惟素王师万世，道如日月行天晴。
几年读易坐瓮牖，景仰阙里真蓬瀛。
谁令溟渤化清浅，温凉亲得瞻仪形。
吁嗟麟踣凤不至，青霄栩栩飞梁楹。
想当削迹伐木日，诺仕委曲随人情。
不知无可无不可，与时潜跃无将迎。
君臣大义要不废，岂应弦辙俱纷更。
匡围宋害走列国，哀诔汉祠垂千龄。
谁云木坏文寖丧，墓林楷理犹纵横。
文谟武烈悉斯烬，春秋无复陈尝蒸。
皇王帝伯禅林休，尼山泗水常朝廷。
孔林黄屋已八至，功与泰山争峥嵘。
惜哉祥符天子幸，生晚不得随公卿。
封疆万里撤私町，冠珮此夕仰大成。
八表云昏尘眯目，仲孙宣子视独瞠。
观周反鲁学益进，蒙与瞍语闻惊霆。
两生此日既见圣，中道未有倾盖程。
箪瓢道不在房杜，深惭礼乐孤汾亭。
归与玉斗授论语，愿与诸子歌菁菁。
庶乎可以报罔极，蠢生未必终顽冥。
斐然成歌记祀事，刊作学者座右铭。

日月东行天左旋，丸中久矣知干圜。
稔闻泰山有日观，窃疑板墨多夸传。
甚言抱鸡候其上，鸡鸣海水如炊煎。
火轮磨荡上复下，崖撞石裂声填填。
天门钟鼓报清晓，尘世正尔沉元元。
几回掩卷信且惑，安得臂羽如飞仙。
谁知白发际同轨，得来邹鲁拜圣贤。
竟游曲阜至岱岳，扪参历井登其巅。
濯足就宿会真殿，如乘析木栖微垣。
是时八月二十夜，明月正值奎娄躔。
窗明斗落惧失晓，一宵十起无宁眠。
偕行诸子大鼾睡，笑我历辘狂且颠。
深衣端坐愈不寐，湔肠涤胃玉女泉。
少需道人谓予曰，若欲观日今当前。
忙迷扶策抉草莽，翩跹搀夺诸公前。
诸公拍手笑于后，被公吞了丹砂元。
{盘}跣一气涉观顶，隠隠红罅开东边。
玄云荏苒幻紫色，金楼宝阙蒸琼田。
秋深露重湿我趾，扶桑望决眼欲穿。
须臾眉黛抹天杪，脱然宝镜开微奁。
上上下下复上下，千辛万苦方团圆。
小臣不敢瞠目视，九拜塌额肝胆悬。
起来恍惚抱影泣，昔何容易沉虞渊。
羲和湎淫失宾饯，掩覆白日为元天。
蚊躯螳臂负不起，忍渴未死甘氓廛。
狨号螭泣虎豹舞，单衣尚䌹得瓦全。
梦醒忽尔登泰岱，稽首再拜清光还。
愿保初阳守黄道，重离赫赫行纯干。
泣余收泪盼下界，西北迤逶生霞烟。
山如鳞甲水如带，八荒草木皆新鲜。
回视秦碑与汉篆，神光灿烂生蛟涎。
古今圣贤几登此，乍睹莫不心虔虔。
归来玩愒复弄影，入夷出晋谁与怜。
苍梧不返放勋死，倾恋惟有葵心坚。
分阴寸晷正可惜，人间儿女醯鸡然。
登封观日世不少，作如是观能几焉。
作歌历历纪其实，后来请验予长篇。

休将铸错悔当年，事契天心或不然。
殷士莫嗟留楚棹，孟婆久送过河船。
惜哉燕谷空埋骨，自是圯桥少授编。
毕竟火龙科目贵，二山忠义贯苍天。

蹇予铅椠生，角角鸡鹜食。
青衿学校身，白发书传癖。
万卷老边笥，一区守雄宅。
媚俗懒低眉，慕古展长揖。
少年涂抹技，志愿靡终毕。
几载拂高驼，苍梧与西极。
开云上衡山，景仰昌黎伯。
史记在山川，遐踪喜驰轹。
望岳企少陵，吟岱拟太白。
惜哉阻关河，游齿朽尘屐。
悠悠邹鲁心，坐见岁月历。
雩坛想风沂，恨不沃焦膈。
文理思楷林，手植槐桧柏。
虽难陋巷回，岂不束带赤。
髫年诵鲁论，掩卷望天级。
神哉六鳌转，一夜混藩国。
驱车上金台，卿相去如织。
逐日未化邓，心血自撞激。
既惭西山夫，尚堪东鲁客。
心旌久摇摇，梦寐在屋壁。
忽逢缑山仙，扶我玉川腋。
百拜揖温良，叙此宇宙隔。
秋丁杏坛下，展膝陪丈席。
三圣长幼间，樽俎见徐疾。
翌朝谒林墓，稽首龙门跸。
大庭与尼山，历历抚遗迹。
书肠廓鄙吝，若有鬼物擘。
慨思今何时，文轨混南北。
春秋一太极，鸿蒙再开辟。
草木复苏鲜，川原尽疏涤。
燕赵与秦陇，可以劲气吸。
岂无中原学，共此浩荡臆。
扶舆久郁翁，一发定无敌。
倘不登岱宗，何由俯鹏翼。
遂偕二三子，崎岖历阡陌。
搴裳涉五汶，揪爽薄吟锡。
扪参上天门，四海同一碧。
偃然帝孙尊，不放寸山出。
南衡走奴隶，西华失名额。
中宵展红轮，万有破元关。
玉女毓渊泉，流作圣贤泽。
正气吐长林，不与箓俱讫。
洛阳帝王所，兴废每不测。
尼峄香火期，未可限千百。
伛指登封君，令人重惊栗。
金丸互巧惛，何异雉卢掷。
丑哉骊坑人，终然化豝貉。
刻心假碑篆，侥幸脱经兀。
岂知觐岳心，正在述方职。
登望虽殊时，圣狂不可域。
吟人类夸誉，谁复论顺逆。
北方豪杰地，罕见吾其惑。
游览下山来，低眉恣搜索。
或采之道途，或求之方册。
或咨新少年，或质古碑刻。
挑包到东平，得士仅六七。
在昔遗山翁，盛美信难匹。
一笑洗簪腻，临风倚孤饰。
泬寥大雅余，古调寄篇什。
东南十年间，往往家有集。
想今在斗牛，安得挹芳苾。
西方有许平，金陵不可袭。
翼翼望考亭，直欲跬步陟。
四书门户正，蹊径扫曲笔。
阎侯上界仙，尘溘聊暂谪。
中兴圣人居，光焰出晦室。
亦有河汾翁，杜门守贞德。
深林见孤熊，狐兔尽驱辟。
淮阳遗一皓，留以镇东邑。
复斋上玉楼，往恨抱万亿。
蜂蝶不作双，未暇采纤悉。
卓有容斋翁，夜光难自匿。
弦鸣风雁落，孰御箭锋急。
所谓鲁君子，于斯信可必。
今古太山吟，谁不媚封续。
投崖匹夫勇，亦有夸介石。
雄文痛麾扫，与岳竞埼磔。
一指回万军，众质出孤戟。
古诗三百篇，无邪是真识。
余子月在云，乍明而乍蚀。
我来见长篇，楼下卧百尺。
夫乃面余人，又复产今日。
文采起具瞻，岩岩师尹赫。
北风尽化枳，独此见佳橘。
橘中有仙翁，可望不可摘。
试把珊瑚钩，轻拂蛟龙脊。
冯夷坐幽宫，海若不敢斥。
方壶灵山高，借我寸阶立。
从今孕仙气，倘可绝尘粒。
兹行类南鹏，九万始一息。
越人初适齐，语笑遗大国。
道无倾盖程，握手论畴昔。
畏刖不三献，荆璞徒自戢。
举蔑置堂上，更仆数一一。
保社多吟鸥，望归心未释。
春风吹客衣，臂羽不可絷。
愿勿距互乡，引手肃之入。
招贤自隗始，敢谓崇台岌。
人皆笑麾墙，吾独喜入室。
他时报国士，岂必在炭漆。
定有双白璧，照我羁穷色。
山东出相地，驿召在目即。
乾坤愈浩荡，人才宁促迫。
愿言眼垂青，及此头尚黑。

极目飞鸿外，苍茫一渺然。
风清垂钓濑，月淡放梅天。
展卷评诗句，探囊结酒缘。
舟中无此乐，但只闭篷眠。

少年未识堤防老，不办坡翁大字书。
犹有壮心耽万卷，其如昏目负三余。
睡迟祇怕中宵觉，交淡从教俗轨疏。
瞑坐漫搜诗拨遣，灵台一片炯如初。

相见湖山记昔年，吟肩坐耸听寒猿。
祇今面目何曾改，刚被人呼作状元。

升天旧说有神龙，今睹蜿蜒在目中。
莫道已腾霄汉了，愿施霖雨作年丰。

奸蔡邪丁两贵臣，目光不瞬漫精神。
相师若有寻贤眼，莫看包羞禄位人。

举目茫茫宇宙间，畏涂险甚太行山。
镬汤随地无冰处，只有僧庐野衲闲。

岩电当年说阿戎，清谈于世竟何功。
君今双目真如电，举世忠邪一览中。

今岁新元最喜晴，宿阴都化作清明。
气从地角天涯转，春向梅边柳上生。
鹓路五更锵剑佩，虎关半夜出弓旌。
群贤傥在新除目，懽喜山中饱菜羹。

科目动荣想，葩华竞浮文。
既获钓名位，鄙夫岂知君。
愚生不此志，愿策克复勋。
蕞躯夕可死，但欲朝有闻。

皇帝十四载，新元纪嘉熙。
仲冬戊寅朔，午漏方中时。
朔风震丘壑，猛籁号枯枝。
黯如商雪天，四野昏垂垂。
昼炊烟始息，暝色来庭帷。
鸡登杙榤立，鸟急林梢栖。
颇讶南至后，晷度宜舒迟。
胡为景尚促，疾甚驹隙驰。
儿童忽走报，日壁无全规。
仓忙出仰视，如月初蛾眉。
金乌失焰彩，玉象潜光辉。
苍天玳瑁色，列宿争依稀。
老稚相喧呼，伐社沸鼓鼙。
不知何物怪，掩此清阳晖。
吾闻阴阳家，日月以历推。
日迟月行速，赢缩数不齐。
遇朔必会合，差忒无毫厘。
气盛或相掩，二曜斯一亏。
望日日掩月，阳感阴故衰。
朔日月掩日，阴盛阳乃微。
又闻玉川子，月蚀曾有诗。
谓此日月者，天眼生东西。
两眼不相攻，相食其说非。
食月乃蟆精，伊戚盖自贻。
吾观作诗人，志各有所之。
玉川特寓谏，假此为之辞。
日月有蟾乌，此事本怪奇。
况自食其光，安能走而飞。
书称辰弗集，天象昏且迷。
则知交相食，此说当勿疑。
思既得其说，伤心重嗟咨。
日为众阳宗，万象皆影随。
今者何不臧，阴精夺炎曦。
仰空不能救，涕泗纷交颐。
嗟嗟今之岁，天屡彰其威。
星文沓示变，雷震洊失宜。
越在夏五月，郁攸煽京畿。
六月既望后，月蚀主旱饥。
今兹复日食，灾异何繁滋。
天意不虚示，坐井聊管窥。
即天以论人，日君而月妃。
关雎哀窈窕，意在贤才思。
靡曼或盈前，必为物欲移。
今者日之蚀，或恐由宫闱。
然而吾君圣，未必耽燕私。
君象日而尊，臣象月而卑。
正心在朝廷，昭德可塞违。
国柄或窃弄，耳目相蔽欺。
今者日之食，亦恐由群儿。
然而吾君明，朝岂庸盲痴。
人主向明治，武力不可隳。
方今北有敌，负垒惊边陲。
战士怯不勇，塞马纷骄嘶。
今者日之食，或由边事危。
然而吾君武，安肯假彼资。
重念此三者，急务诚在兹。
万一或有是，是即变所基。
应天不以文，减撤徒儿嬉。
如人丧厥明，必求良药医。
一片葵藿心，祇恐天未知。
何当排阊阖，碎首彤玉墀。
一篇痛哭策，历写心伤悲。
一者何所陈，无逸为元龟。
暗室屋漏中，肃如对神祇。
愿为楚庄王，规谏从樊姬。
毋效汉成帝，温柔老昭仪。
天君必清彻，智烛光发挥。
如日丽中天，煌煌明作离。
二者何所陈，用贤登皋夔。
选众立一相，国论公主持。
乌台执白简，妙选刚正姿。
戚里勿柄授，貂珰毋印累。
朝廷豁氛翳，在位销脂韦。
末光依汉日，天子是倚毗。
三者何所陈，张皇吾六师。
击楫如逖辈，天宠畀节麾。
卖国若桧等，电扫无孑遗。
练军明赏罚，勇锐奔熊罴。
南越颈可缨，中行背必笞。
如日照霜雪，殄灭何难为。
凡此三说者，中心久思维。
明白可举行，匪曰徒费词。
能转乱为治，可回灾为厘。
不学后羿射，不效夸父追。
捧轮上扶桑，洗光出咸池。
苍生照共仰，九土光咸晞。
五色太平象，重晕中兴期。
昊穹耀华彩，万国长瞻依。

若稽隆古时，教者家有塾。
英材归乐得，粹学就私淑。
淳风日云远，美意久不续。
朱君魁杰士，卓见拔流俗。
燕山霭椿桂，谢砌峙兰玉。
所居必精舍，高继紫阳躅。
朅来十亩地，建此一书屋。
前山画屏列，暖翠泼晴麓。
腾芳揭佳扁，意匠雅营筑。
依墙御史柏，绕舍君子竹。
雪香冠春葩，月馥播秋肃。
回廊启斋扉，云荫纳乔木。
亭桥跨天沼，槛影浸寒绿。
中堂富图史，缥帙照签轴。
仰瞻圣贤像，冠履森在目。
虚棂设棐几，日静尝好读。
南窗最明快，天籁响琴筑。
延师启堂坛，规矩仿白鹿。
义方已家庭，仁意更闾族。
朋来秀子弟，户屦辐辏毂。
击撞金石乐，真趣寄沂浴。
似闻入腴壤，将使任教育。
如斯迈种德，丰报在名禄。
愿言众龙驹，相与策骥服。
体兹腾芳意，誓必播芬馥。
濯缨揽荃蕙，结佩撷兰菊。
艺文摘香艳，义理浸醲郁。
学苗勉哉植，仁种贵乎熟。
大学先致知，中庸必谨独。
胸襟富道德，词藻自充足。
当知宏施设，得自大涵蓄。
云龙起蟠泥，雾豹出隠谷。
芳名会轩腾，霖雨天下福。

赵侯德与甘棠种，制邑三年民善颂。
玉皇有诏趣归班，一夜长庚来入梦。
丰江罗峰神秀夺，龙泉太阿光芒动。
玉女擎香龙吐水，慈云亲抱麒麟送。
怀玉仙人秀眉目，披羽笑出蓬莱洞。
奇骨峥嵘千里骏，异采缤纷九苞凤。
人生有子万事足，又值朝天欲飞鞚。
骊珠在掌凫在舄，庆事方新殊渥重。
周公为父伯禽子，清庙明堂要梁栋。
长成传取魁衣钵，天生奇材须大用。
此儿见说骨已异，壮气冲天摇䗖蝀。
我识英物试使啼，他日定当磐石宋。

玉壶潇洒澄风露，一派银河卷轻素。
九秋此夜恰平分，冰轮碾上青霄路。
绕枝散乱惊飞鹊，捣药分明见灵兔。
荻花冷浸一汀水，桂子香飘半天雾。
江山如画洗尘目，风景入诗多秀句。
乘风缓放牛渚舟，仰空长歌赤壁赋。
狂来举楫直欲舞，兴到行杯不知数。
此江流水自千古，此月照人知几度。
一年好处在今宵，不到天明莫归去。

腊寒无酒虚瓶罍，雪窗孤此梅花开。
干檐鹊噪帐鹤舞，苍头疾足龙溪来。
龙溪遗我明珠斛，玉蕊仙花光照目。
急呼侍儿洗瓮盎，压此蒲萄一江绿。
缸中酒熟鸡更肥，瘿樽竹箸常相随。
故人故人来何时，安得勇赴鸡黍期。

郎罢当年语，深闺婉娩三。
有齐之季女，必得有奇男。
满目呱呱泣，伤心切切弹。
离鸾惊别鹄，何日泪痕干。

运千可际休明运，心一堪传贤圣心。
不一此心非自玉，半千之运或如金。
道源天出三清境，远目明双寸碧岑。
胸次须令天样阔，五湖为带三江襟。

岫云休怪此行徐，出处家风本俗如。
当任宣尼无俟驾，肯辞孟子范驰驱。
如金岁月人奔竞，似玉行藏我卷舒。
极目冥鸿挥绿绮，忘情鱼鸟尽江湖。

雨余目极乾坤月，雪外天连{禾罢}䅉秋。
舜殿风薰殊未玉，尧天雨施自君畴。
层波渝我蒹葭渚，列宿嗤人杜若洲。
珍重菊庄来顾我，床头为子出春𥬠。

双星今夜话绸缪，颇语人间一夜秋。
万事悠悠何预我，四方蹙蹙属之畴。
万家旁置伤心地，四水宗朝极目洲。
坐看白云栖断处，支郎酒老腊前𥬠。

祥云仍瑞日，霁月更光风。
虹夜书舡满，鸡林诗贾通。
十行宽四海，一国咏三公。
经史遮眵目，古今浇渴胸。
太玄难准易，皇极辩非中。
清夜谈玄处，盛时无极翁。
乾坤涵奥学，日月照孤忠。
自信区区者，遥怜处处讧。
天无厌周德，年侯克商丰。
群后集班瑞，宗人宅受同。
太平无以报，真意渺何穷。

沃心裨帝学，古道畅皇风。
天下真无敌，君前置一通。
将拼龙尾砚，去作鱼头公。
笔底澜翻舌，谈间磊块胸。
通明云殿上，清切玉堂中。
发轫同安簿，深衣独乐翁。
孝经题幼志，沼鉴见精忠。
元祐龙蛇杂，开禧蟊贼讧。
隆冬老儒立，奸党一碑丰。
三晋春秋在，千年纲目同。
长天炤孤愤，清夜好研穷。

徐字不晋帖，楚诗无国风。
天边长剑倚，花外小车通。
不肯吏文叔，谁能书子公。
二三豪俊骨，数万甲兵胸。
柳暗琴三叠，梅残酒一中。
羡君屠龙技，笑我祝鸡翁。
击瓮浮儿志，编桥度蚁忠。
行春奉宽诏，佩犊弭兵讧。
天阔吟边远，月明诗檐丰。
秋光宦情薄，鸾鹤啸声同。
清涧耳堪洗，深山目更穷。

贺公雅吴语，文靖咏唐风。
我自儒多误，心惭佛六通。
将焉用彼相，不肯为渠公。
明月夜满目，晴云晓荡胸。
马更骑东下，骝更入花中。
无虑殊难老，有头能自翁。
徜徉生计拙，潇散自谋忠。
白酒杯中满，红尘门外讧。
汉轮谩牧叟，鲁质不周丰。
自诡冰坚渡，如新火浣同。
青山青未了，绿水绿无穷。

跫然诗句慰空虚，拭目科名看到渠。
了却科名诗未晚，殷勤圯上一编书。

满目山川贤否异，对床风雨弟兄同。
九江莫作淮西看，记得九江元是东。

水绿山青，鹊噪鸦鸣。
满耳满目，非色非声。
既非声色，却作么生安名，大方广佛华严经。

人天眼目，佛祖纲维。
千差万别，一以贯之。
克宾法战不胜，南泉斩却猫儿。

岸柳摇金，溪桃吐玉。
波旬无端起舞，阿难平地悲哭。
因甚如此，亲见如来面目。

集云一关，似乎等闲。
看时容易，透时即难。
森罗万象，从教侧目，三世诸佛，迥绝跻攀。
一径古松苔藓斑。

山花似锦，涧水如蓝。
面目现在，谁是同参。

鹭鸶立雪非同色，明月芦花不似他。
若作龙生龙子会，目前一路已千差。

洪蒙既判，惠然红日。
天地开明，即心是佛。
尘沙刹海，遍界发辉。
一丝毫头，昧之不得。
却须直下掀翻，休为知见所执。
受用只此平常，更无玄妙奇特。
若是衲僧门下，难免痛棒三十。
目今且赠四藤，任便东西南北。
回首集云峰，面前青突兀。

本来面目，善自参详。
六般神用，昼夜放光。
不须拟议，切忌承当。
风前一阵木犀香，金粟花黄。

等闲剔出影团团，一一如珠走玉盘。
风前灿灿宝光寒，落落谁从转处看。
当随机括动，休被眼睛瞒，鱼目光生也一般。
天上蟾蜍水底浴，明暗不相干。

先以放，嗣以牧。
两鼻穿，四蹄秃。
有阑圈，无拘束。
山自青，水自绿。
从来饥饱不相干，幻泡影中休碌碌，单单赢得这题目。

篮里清风，手头生活。
要将鱼目换明珠，岂是慈悲菩萨。
有智慧人，不消一札。

既知为异物，号泣绝还生。
未有蛴螬炙，翻令母目明。

先人敝庐在，触目百悲辛。
忍作优笑地，图娱权贵人。

名父难为子，纤瑕即辱身。
直须留面目，他日见先人。

能将身入地，拔取母生天。
岁岁盂兰会，今犹说目连。

目前无法，意在目前。
东西十万，南北八千。
达磨不来东土，二祖不往西天。
点检将来，只见一边。

金乌急，玉兔速，百岁光阴一瞬息。
惟有拄杖子，硬葛狚，黑粼皴，勿变迁，无面目。
三月护生，九旬禁足。
酌然使得十二时，不被十二时催促。
任他门外红尘扰扰，来往憧憧，肥马碌碌，瘦马碌碌。
蓦然翻变化为龙，为雨为霖俱莫测。

一阳来复，暖囘幽谷。
云黄山上，喜气浮空。
绣水溪头，疏影含玉。
老胡不会转身句，无节目中生节目。
累及拄杖子，皮肤脱落尽，通身乌律漆。

醮坛夜朝斗在目，石室昼卧云生胸。

三十一年鸿荡癯，只影流落长江湄。
耐寒忍苦还力饥，寤寐千古圣贤书。
有时理到意独会，有时欲动心如痴。
有时目睫交宇宙，有时咫尺生藩篱。
有时开口邈豪杰，有时瞑目惭婴儿。
坚凝力量在深省，但守潇潇风雨鸡。

三十一年鸿荡癯，只影流落长江湄。
耐寒忍苦还力饥，寤寐千古圣贤书。
有时理到意独会，有时欲动心如痴。
有时目睫交宇宙，有时咫尺生藩篱。
有时开口邈豪杰，有时瞑目惭婴儿。
坚凝力量在深省，但守潇潇风雨鸡。

久静还思动，离觞江上斟。
文章关世道，科目坏人心。
门掩溪云早，舟横野水深。
清猿不解事，应向故山寻。

一秋吟不尽，才拙愧黄花。
极目皆成市，论心有几家。
淡交期白发，清话证丹砂。
却忆分携处，寒林集暮鸦。

租得西山数亩园，自甘学圃竟穷年。
芟锄如秉太史笔，种接应分造化权。
编竹为防邻犬践，蟠花不碍树禽眠。
圣朝征士惟科目，束帛无因到尔前。

小小青山，丛丛翠竹。
野景无多，怡然纵目。
明觉老人，向独脱无依处。
闲坐解疏慵，为静胜所缚。
拄杖子，一夏同辙不同途。
见山不是山，居竹不见竹。
业识忙忙卒未休，忙中解唱阳春曲，款乃一声山水绿。

上人幼负凌云志，十五为僧今廿二。
鲸波不怕崄如崖，远涉要明西祖意。
老松阴下扣烟扉，未透慈溪劈箭机。
满口乡谈学唐语，帝都丁唤那斯祁。
粗拳便欲拦胸{祝/土}，又恐傍观分背触。
快归省问老传衣，古磵寒泉休瞪目。

久病脚力衰，婴儿学移步。
丧尽目前机，辩得麈中主。
鼻直眼横，皮穿骨露。
馿不成兮马不成，且无描摸处。
赚杀僧繇吴道子。

西风簇浪花，太湖连底冻。
冷照玉奁清，一片无瑕缝。
面目分明，眼睛定动。
不墯虚凝裂万差，漆桶漆桶。

拽杖出烟霞，红尘去路赊。
淡金垂柳线，寒玉点梅花。
触目分群象，当机裂万差。
岂不见太原孚上座，楼头吹画角，丧尽泼生涯。
活与深深掘窖埋。

百鸟啼春风，村村自花柳。
揭示目前机，大地人知有。
随声逐色，活陷重围。
盖色骑声，翻成窠臼。
牢关击碎，海岳平沈。
山鸟自啼花自笑，到头一点不关心。

玩犀牛，呼小玉。
一种风标，十分尘俗。
勤巴子病入膏肓，老盐官笑含鸩毒。
花簇簇，锦簇簇，云峰老人曾刮目。
我从山水窟中来，自谓一生看不足。
看不足，眨得眼来，云归幽谷。

春日晴，春雨足，玉龙怒喷悬崖瀑。
花簇簇，锦簇簇，满山桃李嫌粗俗。
休捏目，直饶伊向声色堆头。
密透重尘，坐卧经行，了无拘束。
砒霜未是毒。

目前机，真实相。
张都料轮材底轮材，李作头{祝/土}磉底{祝/土}磉。
动静奚分两处看，太平基业初无象。
迥出常情，与谁共赏。
佳客欢呼自往来，瑞岩拍掌仙岩唱。
潦倒庞公，精神迭宕。

一二三四五六七，数目分明谁委悉。
李淳风与袁天纲，推尽先天算不出。
算得出，昨日五月尽，今朝六月一。

簸弄乾坤，灵蛇在掌。
露刃含霜，阿谁近傍。
歼厥渠魁未得时，蛰龙护匣牢收抗。
还他道地，剑州与太阿无两样。
携来剪月亭前，共聚五湖禅流，拭目纵观，连声称赏。

岭上云磨松偃蹇，岩前瀑漱石琮琤。
瞿昙面目全彰露，谁道今朝始诞生。
跛云门棒，休放拍盲。
一杓香汤三拜著，听渠千古恶名行。

浴乎沂，舞雩归。
道存目击，乐以忘机。
嗟叹奔驰途路客，抛家失业有谁知。
杜鹃啼出血，劝得几人归。

送目群飞野鸭边，不胜情事与谁论。
轻轻扭定娘生鼻，海月山云亦断魂。

具通方眼放{嗤口=目}盲，争肯先人一步行。
穷四部洲求逊让，看来不出老先生。

万叠秾阴衬落花，一江流水篆纹斜。
娘生面目无遮护，见得分明始到家。

溢目湖山看不足，引清吟有此云房。
檐牙挂月横疏影，隙眼通风度暗香。
夜掩只疑和靖宅，晓开争看寿阳妆。
兰兄矾弟休相怜，斗室难为纳众芳。

古桧含烟，青山展画。
题目分明，何须管带。
待你炷得香来，鸣磬一下。
蹉过了也。

棘闱受得树凉多，耿耿孤灯奈夜何。
后夜中秋可无月，雨工先为洗银河。
中秋此去日无多，笑问青天雨若何。
旧日仙槎应好在，西风吹送上天河。
雨到中秋易得多，素娥争奈漏天何。
青天四壁漫漫夜，星魁谁人见渡河。
雨声酿得客愁多，欲赏清秋作计何。
莫唱刘郎黄鹤句，西风举目异江河。
三台高处五云多，如此好天良夜何。
曾记长淮看月否，玉人何处唱西河。
月下敲诗得句多，诗成句句敌阴何。
夜凉不禁诗肠渴，欲作长鲸吸九河。
风卷玄云已不多，倚栏试问夜如何。
玉轮拟把长绳系，生怕孤蟾没入河。
月魄分它日影多，有盈有阙却缘何。
世人错认娑罗树，半是青山半是河。
孤蟾老矣阅人多，玉斧如霜不敢何。
何似长圆如此夜，放教全影看山河。
白凤威迟舞态多，三郎此际意如何。
霓裳一曲君休听，曾引胡尘暗两河。
月中桂子种来多，知得天香定属何。
袍色明年沾柳汁，好寻年少到三河。
乾坤清气在梅多，梅属能诗水部何。
惜不移来月中种，却教疏影入秋河。
东隅西极往来多，玉免如今奈老何。
瑶鉴一奁尘不染，祗应夜夜浴明河。
栏槛前山夜景多，一声长啸入亡何。
露花点点明秋叶，坐到楼西斗插河。
琼楼玉宇更寒多，天上不知今夕何。
谁遣银潢倾作酒，一时浇我舌悬河。
梯上秋旻路不多，刚风奈此浩然何。
瑶光冷逼萧萧发，一叶莲舟稳泛河。
桂香多处月明多，如此中秋有几何。
堂上文奎炯如月，修廊灯火粲星河。
夕佳朝爽入诗多，待不吟诗可奈何。
过却中秋有公事，莫将风月付谈河。

虽无艳态惊群目，幸有浓香压九秋。
应是仙娥宴归去，醉来掉下玉搔头。

虫有摇橹郎，楚楚绿衣裳。
怒目祇自躁，奋臂倚枝长。
附桑寄螵蛸，亦入秘术方。
折之插屋壁，经时子穰穰。
竹篱疏复密，牵牛花低昂。
迎风新意气，顾盼何昂藏。
如逢大车辙，毅然亦敢当。
不如捕鸣蝉，脆美不尔伤。

疾病之所生，风寒燥湿毒。
浸淫侵脏腑，脉络起丝粟。
有药所不攻，针砭功始录。
有如龙潜见，岩穴通隠伏。
又如善用兵，洞窟皆驱逐。
毛皮与腠理，一二数可烛。
刺俞已及髓，投穴不中肉。
春回九地底，冰崖芽众绿。
范子故书生，于此见也独。
十年从良师，神秘卷箧椟。
我疑秦卢扁，垣墙能外瞩。
又疑华佗子，披脏先剖腹。
范生何大奇，方书可无读。
我老目已昏，烦君为濯涤。
更阅十年书，细字蝇头黑。
与子作佳传，当与太史续。

麦风生晓寒，梅潦蕴炎溽。
三日不出门，新笋已成竹。
独酌固自佳，对妇亦不俗。
黄鱼出海门，餍饫及僮仆。
因思去年时，煎牟作糜粥。
饥饿走荒山，群奴深两目。
今春幸完生，一饱万事足。
薄蚕微有收，条桑柔更绿。
百里无鸡豚，虽老不食肉。
本是在家僧，杀生岂吾欲。
颇恨在棠谿，刍豢事屠戮。
归来卖笋翁，烧煮拟果腹。
无奈军马嚣，十百遭缚束。
此君何不幸，乃值汝辈辱。
今辰斑衣郎，扣门求采录。
开奁粲纤指，解苞剥寒玉。
释缚李左车，拭面何平叔。
有此席上珍，举箸诚不恶。
风味近瑶柱，标格荐醽醁。
似怜老翁馋，洗我尘一斛。
蜕脱成癯仙，凌空驾黄鹄。
吐吭出新诗，落纸欹醉墨。
王刘戴三君，秦楚齐敌国。
乐县森笋簴，箭锋值正鹄。
安得长相从，大嚼筼筜谷。
二袁竹主人，森森散林麓。
我来不问主，竟造藏书屋。
主人不我苛，终岁取书读。
陈郎后来秀，长瘦带岩壑。
挟册从我游，牛腰许成轴。

山茶一株红胜烛，旋落旋开相陆续。
朱霞散射晓霏晴，熠熠林光映幽谷。
雪中见此朱砂杯，道人无情还悦目。
端正浓妆不逞妖，处女頩然在幽独。
有时脱蒂响苍苔，不作他花飞片逐。
剑南樵叟设色时，就掌调丹贵匀熟。
花容肉色两相宜，肌理细腻端不俗。
画犹如此况天生，谓花无韵评未足。
白茶虽白太清癯，何惜深红著深绿。

山中一种乌盐树，剥皮为角开春路。
牧童把去上牛吹，烟草茫茫没远陂。
一声两声兮桑青柘绿，三声四声兮麦绽秧肥。
山花如火遮眉目，吹此田家太平曲。
三年不听此曲声，卷却地皮人痛哭。

冬旱井泉竭，霜清天宇空。
惊心严戍马，极目览征鸿。
弓手征中产，船官及老农。
可怜时节在，吾道自终穷。

梅花台越路，来往此番新。
风月三间屋，乾坤六尺身。
枕中铅汞术，笔下蕙兰春。
听说西江事，庐山面目真。

民命无魂鹿，烹庖几日休。
纷纷浑未悟，炯炯为深忧。
并和邻舂相，分渔步网收。
聊为目前计，甆椀汲新𥬠。

千年日月藏丹鼎，万里乾坤着白头。
落木断虹天渺渺，闲云倦鸟日悠悠。
开门碧海通诸岛，极目青山是别州。
我欲便骑黄鹤去，回头还有故乡愁。

极目冥鸿颢气初，人生快意食鲈鱼。
剪来萸菊觞新酒，麾去蚊蝇俯旧书。
骚雅刘郎今健否，清修周老近何如。
篆畦雨里青蒿长，寂寞无人过草庐。

千家桑梓兵余痛，十世松楸火后悲。
瓦砾成滩无鸟雀，荆蒿如杖有狐狸。
咸平树在枝柯损，晚易书亡目录遗。
半树瑶花微雨里，向谁寂寞泪将垂。

微泉静后闻，去鸟空中灭。
耳目吾不营，烟景相与悦。

老雁移屯百万回，黄埃极目碛沙飞。
春风万里梅花路，淼淼江南人未归。

渺渺思君处，悠悠古道旁。
柴荆人独自，榉柳月昏黄。
渴鼠寻松溜，饥乌背夕阳。
王塘在吾目，空费九回肠。

宾鸿风逆断来縢，鱼腹书沉未上罾。
镊白秋风炼药院，研朱仙露读书灯。
青峰极目先榆景，黄鸟收声有木冰。
欲问都城初破事，愿君秉笔直无朋。

等闲诗句无题目，忆著二林新意生。
月皎皎时猿一个，风泠泠处竹千茎。
春花不及寒花耐，山鸟何如水鸟清。
欲放诗瓢沧海渺，不如飞雁入鄞城。

鸟鸣木阴深，鱼动陂水漫。
燕坐南窗下，欣然得幽伴。
盈盈菩萨面，一莞生几案。
恍如空中堕，着我丈室看。
地偏风日隔，香艳不耗散。
无土种一根，他乡得把玩。
娇娆目接熟，老丑面失半。
物忌停涵久，无嫌汲新换。
不怀妙色身，长作如是观。

竹冈先生一世贤，如何断我百十弦。
苦哉几枕黄鹤梦，天风吹到吴江边。
先生手提绿玉鞭，跨馿与我说去年。
梦中记得去年别，缚鸡提酒送上船。
明年奇章观前泊，捩手烹鸡持酒酌。
饱歌醉舞插梅花，几夜月中记说着。
谁知相逢刘太史，拭目云烟新落纸。
便从太史使之年，恁时祗谓黄河底。
书生欢喜斯文寿，嘱下楚云楼上酒。
菊花九日是明朝，遥望长眉三稽首。

春风六辔丝，光华塞樊川。
川上此何日，所向生奇妍。
金山万丈高，但见兀在前。
白头分堕落，剨叫鬼擘然。
青黄夺众目，不认沟中捐。
冥冥亦奚能，幅之使无迁。
由来造化手，一种雨露偏。
赋形大块间，受气小物先。
谁意王粲孙，主人亦如天。
买茸绣为图，香火长结缘。

武昌夏口之山川，天寒不见吹箫船。
短蓬推枕酒半醒，斑斑雨里茸茸烟。
沙头白鸟闭目立，上下掠火交乌鸢。
修蛇赴壑了弗顾，苟且一白春风前。
我亦长吟上汉水，夜来参到梅花禅。
一枝似铁忍寒冷，一枝如玉生温妍。
老人无以饯岁事，只掉此舌为辰筵。
江湖落魄又五年。

脱去朝衣出禁天，武陵山色识瓢仙。
匆匆岁月十数字，黯黯风烟二百年。
自古难全唯晚节，至今犹洌是寒泉。
几人拭目宣公笔，惆怅春秋法凛然。

苍然亭下櫂歌声，十里重湖第一程。
岂要老来游汗漫，试扶孙去看升平。
晴空云退青山朗，晚渚风生白鸟轻。
历□旧游班目睫，日呼颖辈识经行。

因缘十日坐无哗，吹尽蒲香更结跏。
几上玉鸲犹刮目，阶前金凤已衔花。
且将柳浪还摩诘，莫去麻丘说子嗟。
满袂木阴清似水，时看跳处是虾蟆。

七月景炎炎，金神令初驰。
辰哨掩村墟，挈家向山薇。
左手掖慈母，右手招妻儿。
小人俱世役，谁能抱朝饥。
举头赤日高，茧足荒山垂。
慰老忽喘息，抚婴母啼悲。
吞声各偷生，莫问厉阶谁。
纷纷事轻逞，枭獍忍若为。
性命不直土，杀戮以当戏。
鬼妾充所欢，皇颜色戚怡。
恢恢不罩渠，何辜及林池。
今经用戏地，满目腥风吹。
少陵归草堂，曾叱群小非。
嗟哉夫何言，收拾聊此归。
此归实天幸，团栾如去时。
墙西老桂色，屋南佳鞠姿。
一笑浑未忘，主人旧须眉。
东巷去问安，茗椀重酒卮。
北邻了残获，戒妇中宵炊。
穹昊由此正，礼乐傥可期。
悠悠风尘中，宁不剩四支。
未识衣裳化，何年及茅茨。
昕昏有为命，啜水当如饴。

武夷老子黄弊衣，不能一煦诛虹霓。
在家颠倒来说奇，出门有请持此归。
龙川川上摇短藜，拦街拍手而笑之。
六月扫空炎歊飞，厚地裂透毛可吹。
人惟未分舂黄糜，天不下济难息机。
忽忽三尺在睫目，川上万灶浓烟炊。
我谷螺矣随头低，垄首日上露向晞。
襦不及胫腰镰谁，杜陵一饱又可期。
只管饭颗山吟诗，不然市井含哺嬉。
逢人手提黑羽麾，长裾短帽秃秃髭。
慨言人命县一丝，造化如此人不知。
东风排云一致词，呼来雷公只婴儿。
不妨昆明数斗泥，变化斛水为三时。
少为枯槁生春熙，常清真人能尔为。
武夷老子黄弊衣，不能一煦诛虹霓，噫。

漳州城南烟雾深，漳州城北氛气侵。
忆从奸邪卖和议，汉廷君臣愁至今。
乘舆播迁天地怒，残军掩泣眠星雾。
黄金无收白骨多，指点枯骸拟亲故。
昨夜羽书如电飞，报道三城又被围。
皇家恩深重如山，英雄奋起披铁衣。
万人同心猛如虎，关山震动挝鼙鼓。
百战须当百胜归，凯歌唱满中原土。
论功赏爵将宪章，汾阳异姓封侯王。
鞠躬尽瘁固常事，愿教一涌歼豺狼。
莫上高楼偶长望，壮怀忽忽思乡丈。
琴台落日私语时，丹心耿耿今能忘。
惜君忠义老无官，山河破裂泪欲干。
衰容未画麒麟阁，目尽故园心转酸。

寒云岑岑天四阴，画堂烛影红帘深。
鼓声渊渊管声脆，鬼神变化供剧戏。
金漥玉注始淙潺，眼前倏已非人间。
夜叉蓬头铁骨朵，赭衣蓝面眼迸火。
魆蜮罔象初偋伶，跪羊立豕相嚘嘤。
红裳姹女掩蕉扇，绿绶髯翁握蒲剑。
翻筋踢斗臂膊宽，张颐吐舌唇吻干。
摇头四顾百距跃，敛身千态万斝索。
青衫舞蹈忽屏营，采云揭帐森麾旌。
紫衣金章独据案，马{髟/贵}牛权两披判。
能言祸福不由天，躬履率越分愚贤。
蒺藜奋威小甶服，{髟/监}縿扬声大髽哭。
白面使者竹筱枪，自夸搜捕无遗藏。
牛冠箝卷试阅检，虎冒肩戟光睒闪。
五方点队乱纷纭，何物老妪{纟崩}獶熏。
终南进士破鞮绔，嗜酒不悟鬼看觑。
奋髯瞠目起婆娑，众邪一正将那何。
披发将毕飞一吷，风卷云收鼓箫歇。
夜阑四坐惨不怡，主人送客客尽悲。
归来桃茢坐深𫈉，翠鸮黄狐犹在眼。
自歌楚些大小招，坐久魂魄游逍遥。
会稽山中禹非死，铸鼎息壤乃若此。
又闻鬼奸多冯人，人奸冯鬼奸入神。
明日冠裳好妆束，白昼通都人面目。

寒云岑岑天四阴，画堂烛影红帘深。
鼓声渊渊管声脆，鬼神变化供剧戏。
金漥玉注始淙潺，眼前倏已非人间。
夜叉蓬头铁骨朵，赭衣蓝面眼迸火。
魆蜮罔象初偋伶，跪羊立豕相嚘嘤。
红裳姹女掩蕉扇，绿绶髯翁握蒲剑。
翻筋踢斗臂膊宽，张颐吐舌唇吻干。
摇头四顾百距跃，敛身千态万斝索。
青衫舞蹈忽屏营，采云揭帐森麾旌。
紫衣金章独据案，马{髟/贵}牛权两披判。
能言祸福不由天，躬履率越分愚贤。
蒺藜奋威小甶服，{髟/监}縿扬声大髽哭。
白面使者竹筱枪，自夸搜捕无遗藏。
牛冠箝卷试阅检，虎冒肩戟光睒闪。
五方点队乱纷纭，何物老妪{纟崩}獶熏。
终南进士破鞮绔，嗜酒不悟鬼看觑。
奋髯瞠目起婆娑，众邪一正将那何。
披发将毕飞一吷，风卷云收鼓箫歇。
夜阑四坐惨不怡，主人送客客尽悲。
归来桃茢坐深𫈉，翠鸮黄狐犹在眼。
自歌楚些大小招，坐久魂魄游逍遥。
会稽山中禹非死，铸鼎息壤乃若此。
又闻鬼奸多冯人，人奸冯鬼奸入神。
明日冠裳好妆束，白昼通都人面目。

上有碧松林，下有白石道。
中有学仙人，自号枯松老。
蜕身千岁余，坐息如木槁。
面目剧严冷，但道空虚好。
袖出天甲书，意色轻鸿宝。
此老诚可人，吾欲从师表。

半世生群盗，穷年见乱离。
出门偏念母，挟策欲干谁。
雪重人踪绝，山寒火气低。
平时来往地，满目尽忧疑。

乳燕飞飞帘影迟，不晴不雨晚春时。
开窗纵目消书困，风送杨花落砚池。

一去归期不复闻，故乡目断会稽云。
乌江空堕将军泪，蜀国曾招望帝魂。
两壁衣冠存古貌，千年城郭说邦君。
遗民尚指专车骨，老树槎牙枕庙门。

权贵人，多怒嗔，颐指所向四海奔。
小忤其意中如焚，发上指冠两目瞋，投袂而起剑及门。
当时使气廉将军，君视孰与秦王尊。
气力到头同一尽，牧儿持炬上丘坟。

北平山头羽穿石，将军醉眼横夜色。
高堂白昼坐眈眈，想见负嵎俱辟易。
铜镮锁深双古槐，霍地啸舞含风雷。
三生得非故人积，变化为我腾空来。
目光射庭威百步，童奴近前初不怒。
再三未敢尺棰麾，生绡张罗红打围。
头如可编须可捋，约莫留皮是浑脱。
世上丹青得许神，向来叶公龙乃真。
笑渠槛中直摇尾，不动齿牙犹咀尔。
乾坤意气空峥嵘，饥鼠倒啮云母屏，论功有不如狸狌。
人间猛者何暇像，韩公歌行最知状。

去国已为农，忧时但愿丰。
目光牛背上，世事草庐中。
绝异炰羔恽，聊如艺黍通。
新来诗亦变，稍稍近豳风。

凉意萧萧起白蘋，凭高小扇一障尘。
西风可是生华发，秋水偏能隔美人。
巴曲数声乌散后，楚骚满目雁来新。
江天只属渔翁管，那得闲愁上钓纶。

满目尘沙万里还，客来相对旧儒酸。
秋风惯识茅茨屋，朝日仍登苜蓿盘。
云鹤性情闲去好，山林面目本来看。
今年少缓梅花约，敝尽貂裘未可寒。

满目尘沙万里还，客来相对旧儒酸。
秋风惯识茅茨屋，朝日仍登苜蓿盘。
云鹤性情闲去好，山林面目本来看。
今年少缓梅花约，敝尽貂裘未可寒。

心明于月过于月，广寒有殿无城阙。
不须更服九转丹，目光射人如月寒。
凌烟阁上公侯像，未必肩如山字样。
玉川地上虮虱臣，未必文章非此人。
口眼分明天不夜，输与月斋擅声价。

满目青山满面风，谁云太极在图中。
晦翁去后僧来少，苔满空堂晓日融。

自小离家住日边，去家只道路三千。
从人问得来时路，回首元来在目前。

道在目前，全无罅缝。
左之右之，百发百中。
是风动，是旛动。

苍崖锁寒色，题目分明极。
无端书两字，刬地失平仄。
飏却笔，放却墨，一句了然超百亿。

高目下耳赫如鉴，福善祸淫平如衡。
颜癯胡夭跖胡寿，季氏乃富宪乃贫。
伯道无儿汤有后，造物岂是鉴不明。
孔明遗恨懿血食，造物岂是衡不平。
当知禀气有清浊，所以人品有善恶。
至若夭寿与贱贵，又是禀气有厚薄。
清浊厚薄物自圣，洪纤高下天何言。
君子惟以理自充，英雄难与造物争。
前人论理不论气，不信试问刘鉴衡。

粤从动静极互根，裂为二气分五行。
未有二气先有理，理与气合人物生。
人惟禀得天地气，故为耳目形口鼻。
人惟禀得气之理，故为仁义为礼智。
气为人形理为心，同是水木火土金。
今人问气不问理，茫茫只向天外寻。
人而不仁木已死，不须更论败在子。
人而薄义金已伤，如何却说生在巳。
无礼无智水火灭，不忠不信土气绝。
人于心上斩了根，是气安从有萌蘗。
出门一笑逢星翁，谈天议论迥不同。
若能论气又论理，太极只在挑包中。

清溪眇如斗大邑，万山壁立土硗瘠。
百分地无一分田，九十九分如剑脊。
一亩之地高复低，节节级级如横梯。
畈心一畦可一亩，边旁一亩分数畦。
大家有田仅百亩，三二十亩十八九。
父母夫妻子妇孙，一奴一婢成九口。
一口日啖米二升，茗鹾酰醤菜与薪。
共来日费二三斗，尚有输官七八分。
小民有田不满十，镰方放兮有菜色。
曹胥乡首冬夏临，催科差役星火急。
年年上熟犹皱眉，一年不熟家家饥。
山中风土多食糜，两儿止肯育一儿。
只缘人穷怕饿死，可悲可吊又如此。
有司犹曰汝富民，手执鞭敲目怒视。
今年淫雨天作难，汹涌澎湃四五番。
浮尸弊屋环江下，迸山裂地如鲸奔。
半山都成水泽国，平地皆作龙蛇窟。
水头晚退早复来，屋角朝出夕又没。
岿然令丞簿尉衙，下视四境无人家。
水平归家无屋住，有屋住者无生涯。
农民抛家认亩陇，担砂翻石肩皆肿。
百千一亩判晚秧，一坵分作两坵种。
都来一亩无百千，买秧已费半百钱。
眼前插种已剜肉，头后丰歉犹在天。
晚田再种未可保，早田无秧为出草。
皂衣旦暮来槌门，今年苗税催得早。
打快织机趁头纲，作急籴米输苗仓。
更有一言牢记取，断不许人言灾荒。

猎者围猩猩，疑其以众抗。
诿曰不取小，惟取大与壮。
众猩自相仇，推挤送其长。
以次索二三，不复推已往。
四五至于十，无一得释放。
众猩怒相目，各悔受人诳。
及早同一心，未必躯尽丧。
吁嗟兽不灵，相仇无足嗔。
胡为豪杰群，不能自相亲。
秦人吞六国，诸侯各附秦。
并力取其一，冀不及他人。
智者欲合从，徒自腐舌唇。
安得先震邻，然后于其身。
彼先噬其一，其次祸亦均。
早知秦用术，六国同一心。

一峰擎天维，下有万斛水。
委蛇到涧壑，遇坎亦不止。
鸣鼍忽动地，涛怒生足底。
得非坤轴裂，惊视坐为起。
盆倾溅珠胎，鼎沸翻玉髓。
长蛟躩连卷，救首复救尾。
吾庐枕清浅，徙倚每自侈。
及兹睹奇观，目眩颡有泚。
便欲逃世纷，置身岩穴里。
蓬瀛渺溟渤，对面不遗咫。
嗟余闻道晚，今始忘仕已。
重来三十年，恍若游故里。
壮颜日凋瘁，浩志亦颓靡。
载歌蜀仙诗，此老元不死。
至今斯亭上，清风盈棐几。
观水必观澜，是中存妙理。
源泉何混混，有本故如此。

问你地藏知不知，下头注脚万千千。
算沙入海徒疲倦，不若教他了目前。

做诗无题目，只要写心源。
心源虽难构，浅深在目前。
白云抱幽石，藤花树上纡。
丰干不识你，道你是文殊。

做诗无题目，只要写心源。
心源虽难构，浅深在目前。
白云抱幽石，藤花树上纡。
丰干不识你，道你是文殊。

不道先师具大眼目，只道先师无肯路。
还有知得者么，杨岐之衣到松源师祖不传，临终谓兄弟久聚。
正路行者有，只不能用黑豆法。
难以荷负正宗，临济佛法到此平沈。
痛哉痛哉，以此见先师，深得师祖之旨矣。

触目尽是清浄地，清浄地上无佛住。
赵州教人急走过，狸奴倒上菩提树。

大道在目前，本来无妙理。
阳地生为人，阴空死作鬼。
月照岭上松，风吹原下水。
髼头寒拾翁，拍手笑不已。

一大藏教言外荐，十方刹土目前看。
老僧住世无多日，只要阇梨心地安。

道在目前无变易，只缘体悉有亲疏。
黄梅夜半传衣钵，七百人中一老卢。

明圣当阳四十春，十年供奉感孤臣。
云龙幄幕天容迩，河汉篇章帝墨新。
正始遗音危绝缕，贞元旧曲恸沾巾。
焚膏痛记乌号旦，目断稽山欲叫旻。

骚情长爱重阳近，客路归迟夕照西。
举目山河秋寂寂，满城风雨晚凄凄。
老思旧隠盟鸥社，寒涉深流信马蹄。
凭轼试看炎绍录，空嗟语石与天齐。

处仲恰如王眼目，了翁旧识蔡精神。
尽教识尽公卿相，不愿公卿属个人。

客从银山来，遗我骊龙珠。
高文伟大册，至宝耀室隅。
一读心为眩，再读目为盱。
夫记者为谁，颍封人之徒。
人生天地间，母怀靡知愚。
至恩嗟莫报，大节尤可吁。
柏舟谅人只，蓼莪生子劬。
所以茅季伟，鸡半馔设腴。
所以王休证，鱼双甘旨需。
此理有俱有，此心无息无。
儿寒衣芦花，母在足欣娱。
儿罪履中野，母怜自噫呜。
高高心晖堂，申旦所依于。
俨然其若存，何可离须臾。
我吟方区区，我步方于于。
起看物所性，因悟理不诬。
怀哉反哺者，城头尾毕逋。

少小追随子佩青，如今相视鬓丝横。
式相好矣天伦重，归去来兮世念轻。
目送飞鸿云缥缈，身怜病鹤影伶仃。
圣恩若许还农亩，依旧山窗共短檠。

南山有雄豹，隠雾成变化。
奇姿惊世人，毛物亦增价。
天上房星浥瑞光，孕成白马而黑章。
为谁容易来中国，风雪天山道路长。
头为王，欲得方。
目为相，欲得明。
脊为将军欲得强，腹为城郭欲得张。
绝怜此马皆具足，十五肋中包肾肠。
嗟予老去有马癖，岂但障泥知爱惜。
千金市骏已无人，秃笔松煤聊自得。
君侯昔如汗血驹，名场万马曾先驱。
山林锺鼎今何有，岁晚江湖托著书。
白云未信仙乡远，黄发𩭹𩭹健有余。
饮酒百川犹一吸，吟诗何嫌万夫敌。
我持此马将安归，投之君侯如献璧。
君侯作诗凛驰骛，八荒满盈动雷雨。
定知此马知此意，独欠老奚通马语。
曹将军，杜工部，各有一心存万古。
其传非画亦非诗，要在我辈之襟期，君侯君侯知不知。

海风吹发如短蓬，精魄弄成秃鬓翁。
归来已觉阳羡邻里喜，不似雪堂概江空。
六年岁月幪尊中。
何况如今一螺墨，安能及公目如初生犊。
细观此画尤崛奇，两颧巉岩无剩肉。
百年光景春梦婆，人闲遂少天上多。
一炷清香留永日，柰此堂堂不语何。
譬如宝鼎沦洄水，万夫之力那能起。
后来博古彼谁子，犹写雄深吞簠簋。
不然岂徒有三足两耳□□，天地中闲泣神鬼。
□□人之龙，文之虎，人言海内四学士，又云苏门之六子。
洪崖肩高万丈余，谈笑拍摩何轩渠。
当为谁作前者王，当为谁作后者卢。
诗到圣时不读书，高处岂独煮汤坐团蒲。
岂非迢迢百世下，好事亦写苏黄图。
又非中郎虎贲之有身，又非叔敖身后之□死。
典刑摩诘劣少须，一丈精神三尺素，光芒射人数百步。
布袍便是山谷褐，可能其中有菜肚。

别业倚嶙峋，幽居寓目新。
闲花繁覆砌，静燕语通人。
野翠生窗晓，林香入户春。
愿因张老祝，持以对芳辰。

甲寅良月初，为捧帅垣檄。
遍走三荡所，村落怪荒寂。
人谓白升里，杭邑才咫尺。
杭有洞霄宫，神仙其窟宅。
惯是名胜游，不许俗眼识。
余虽一俗吏，心实慕名德。
痴儿官事了，此行乌可惜。
天气暖如春，得意马蹄疾。
仆夫嗟况瘁，告我请休息。
止宿萧市中，明朝辨行色。
未晓垂玉绳，向风嘶金勒。
行行十数里，渐渐仙境出。
始见九锁峰，穷眸望不极。
一似天为门，四山作扃𫔎。
云烟一齐起，松桧万古碧。
岩洞是处有，名字难尽忆。
入拜大有庭，奇特更奇特。
洞天与福地，它山得其一。
惟此为两全，四字揭奎画。
主人贝道士，高志颇嗜客。
引谒帝宸殿，金钉朱户饰。
出示御书经，凤篆龙章笔。
拜手拈瓣香，举头看近日。
既见抚掌泉，又观松花石。
小愒漱玉轩，恍惊风雨夕。
再登虚白楼，顿觉天地窄。
迤逦游二洞，其东名大涤。
仰视洞中山，群崖翠欲滴。
蛟龙现鳞距，天产非人力。
石鼓清可听，石鱼亦堪击。
中有一小洞，谓能隔凡迹。
稚子曾入去，海声亲听得。
出洞见一井，石栏四围赤。
云是葛翁泉，大旱无竭泽。
西洞号栖真，却在山绝壁。
华盖垂于上，狮子横其侧。
非烟亦非云，蟠结斩如刻。
上有倒挂仙，疑是帝所谪。
棋台别东西，棋子散黑白。
又见方尺地，三人可容膝。
下如空谷声，必是仙隠室。
道士虽携持，余亦倦登陟。
归息翠蛟亭，寒玉走鸣瀑。
心目尽开豁，尘累涣然释。
坡仙纪旧游，壁间著遗墨。
吾得继清赏，奚必问姑射。
试观殊胜地，何年是开辟。
虽慕子长游，未学子真逸。
可惜系微官，匆匆整还役。
小子不学诗，数章□纪实。

平塘古君子，出处一渊明。
诗句月般好，宦情云样轻。
从教五马贵，不博几鸥轻。
满目西山恨，遥途驻降旌。

郭外郊西柳色芽，东流注目浩无涯。
江明白白红红树，春在三三两两家。
几度来临逢社燕，一樽相对到昏鸦。
此邦物色吟成画，高谢山中景致嘉。

俗士心胸塞，高人眼目醒。
罗浮夜半日，南极海中星。
观心无别法，问梦有前人。
夜或长于夜，身还外此身。
万种由心造，千灵并我生。
病中闻蚁鬭，悟处喜馿鸣。
天因断鳌立，人共倮虫生。
积气元无物，含灵总有情。
坏衲归杜窖，还舟上玉天。
莫疑佛富贵，不信鬼神仙。
功名祇可笑，时命偶相当。
鸡豕能为帝，蚍蜉亦有王。
色界真魔界，仙乡半醉乡。
错寻醒酒石，痴觅返魂香。
生白灵观妙，飞玄隠韵奇。
不嫌崇有论，却爱步虚词。
叱诃郑玄日，挦扯义山时。
谁信冢中易，人疑昆里诗。
檐夫通笔意，海客悟琴心。
禅法空中得，书生纸上寻。

杏坛之外圣人徒，千载遗编喜卷舒。
一字名篇原易卦，万言论道广聃书。
黄庭丹学分苗裔，紫府仙经得绪余。
正为文章太奇崛，寻常眼目亦疪渠。

猗欤奇哉，紫霞之洞真天开。
千变万状不可述，恍疑幻出壶中之蓬莱。
湘滨两姝不敢到，怅望苍梧云缥缈。
尔来三千三百年，斑龙空卧金光草。
我采姹女江华滨，是为三十六帝之外臣。
右持绿玉杖，左携紫金经。
长歌天上谣，一呼开先扃。
列炬照深窈，悬身事幽讨。
群仙喜我来，惊笑欲绝倒。
何侯抚我顶，伟远拍我肩。
绿华赠我金条脱，安期分我红景丹。
借问此何地，指言太虚天。
翠霞紫云张宝幄，悬黎结绿盘璎珞。
万叠苍苔荒石田，谁呼青龙耕紫烟。
帝狱铜墙未偏识，拟开宝藏䌷云笈。
嵯峨水际披蓑翁，应是篯铿钓神龙。
仙人仙人何多事，惊世骇俗变灵异。
或跣巨足垂天云，或卬短趾流沙浔。
或现姑射处子身，粉霞红绶藕丝裙。
或示普陀大士形，或持簪柳垂宝璎。
或插镂象管，或结火齐珍。
或琢玄圃玉，或布祇园金。
洞中之深不知几百里，但见萦纡屈折一里一涧水。
人言有路通桂林，乘兴欲寻日华君。
吾闻洞中大小洞天三十六，帝遣列真分治局。
上界官府应更多，定知此洞今谁属。
猗欤奇哉，紫霞之洞真天开。
我上会稽探禹穴，复浮沧海登天台。
岩谷岂无奇，视此何尘埃。
摩挲崖石题恶句，记我杖履敲云来。
黄涪翁，元漫叟，目力一生空宇宙。
澹岩阳华有何奇，枉费篇章劖石窦。

盖头即可居，容膝即可安。
连云大厦千万间，何如壶中别有天。
壶中何所有，笔床茶灶葫芦酒。
壶中何所为，目送飞鸿挥园丝。
窗前祝融老僧竹，壁上九疑狂客诗。
壶中主人知为谁，啖枣仙伯雪鹤姿。
左揽玄微袂，笑移砥柱弄河水。
右拍长房肩，饱餐麟脯倾玉舷。
蓬莱山，在何处，劝君且占壶中住。
不曾上列金马门，也应不识崖州路。
探禹穴，浮沅湘。
脚下尘土鬓上霜，我到壶中如故乡。

高旻振爽籁，苍雁鸣芳洲。
倾城饯茂宰，乡耋罗藻舟。
茂宰蕴渊道，厥源溯伊流。
字甿振仁策，范俗惇圣猷。
夷心灼理要，政简吏统周。
芳风被儒肆，惠泽沦农畴。
鲁封有驯雉，张廷无讼牛。
慨兹戒徂两，离衷郁绸缪。
赠我茂叔莲，纫君晏子裘。
庆霄{目祭}凤跃，神囿瞻麟游。
世道日以隘，民瘼谁克瘳。
厉志抗遐业，吹万溥九州。
揆予忝皇鉴，敷文免征愁。
行行重行行，夷庚无驻舟。

穜稑旱欲槁，蒺藜秋向荣。
哲匠轸民瘵，慨此疚魂明。
蓐收正秋敛，肥{虫遗}何纵横。
仰霄{目祭}蟾曜，聆垤伫鹳鸣。
彼美玩华光，芳樽酌兰生。
崇榭歌窈窕，秀质罗辎𫐌。
节序孰不欢，宅生念匪轻。
同袍正焦灼，对酒何忍倾。
恤喜限惛智，同兹感阴晴。
淰淰山云起，策策林飚惊。
企彼天瓢润，弭此农槔声。
崇情发翰墨，赏心谢筹觥。
溥泽乃夙念，穹爵岂所营。
荣贱有异分，感兹友岩耕。

吟遍吴头楚尾春，多惭词客问征尘。
振衣天目寻黄独，濯足湘江咏白蘋。
宋五已惭称进士，陈三何用作诗人。
锦囊原属君家有，分买鱼经理钓轮。

此心偏向寂寥难，学至寂寥心自安。
杨柳忽惊秋色晚，芭蕉不耐雨声寒。
白云深处人相别，明月圆时我独看。
极目吴天征棹远，渡头斜日落枫丹。

霁色空明宇宙宽，江南佳趣在栏干。
云蒸列岸青山晓，露湿眠沙白鸟寒。
极浦风帆侵树杪，夕阳烟景聚檐端。
目前有句吟难尽，几度登临月下看。

极目东南王气浮，雨余春色满皇州。
看花不饮翻如醉，听角无心亦自愁。
吴越是非残客梦，山川今古白人头。
殷懃更向楼中望，只有孤云得自由。

石门巇崄铁关牢，举目重重万仞高。
无角铁牛冲得破，毗卢海内作波涛。

西都山水天下奇，神嵩景室环清伊。
甫申间气秀不绝，生贤会圣昌明时。
衣冠占数盛文雅，台符卿月光离离。
魏京雄奥压幽朔，游宫御府严天威。
膏田千里翳桑柘，犀甲万旅驯熊罴。
公当缓带名三镇，悬赤继轸承保厘。
追推契遇最深旧，加复雍孟交旌麾。
仁皇一庄龙虎榜，桂堂先后攀高枝。
宦游出处五十载，鸾台骥路俱腾夷。
三公极位固辽隔，五年以长犹肩随。
公今复主凤门钥，仆亦再抚侗台圻。
二京相望阻河广，三径不克陪游嬉。
忽闻干步踵门至，投我十二耆英诗。
整冠肃貌讽章句，若坐宝肆罗珠玑。
为言白傅有高躅，九尹结社真可师。
欲令千载着风迹，亟就僧馆图神姿。
词宗端殿序篇目，滂洒大笔何淋漓。
眷言履道靡充诎，菟裘近邑将营归。
敢云绘素得精笔，愿列霜壁如唐规。
退居旧相国元老，十年还政瀍之涯。
康宁富贵备五福，灵宝盛气如虹霓。
昔年大对继晁董，登科赐第同一期。
紫垣步武既通接，金沙里闬还邻比。
探禅论道剧训对，摩轧太古穷天机。
二贤勋业冠朝省，爵齿官学谁依稀。
今将图画表来世，讵可下客联缨緌。
既蒙月品定人物，不敢循避违风期。
况承开阁厚宾客，富有景物佳园池。
铜驼坊西福善宅，修竹万个笼清漪。
天光台高未百尺，下眺林岭如屏帷。
花王千品尽殊胜，风光绣画三春晖。
六相街中潞公第，碧瓦万木烟参差。
左隅庙室本经礼，右阁宸翰尊星奎。
婆娑青凤舞松柏，焕烂素锦薰酴醿。
石渠飞溜漱寒玉，昼夜竽瑟鸣阶墀。
伊予陋宇治穷僻，姑喜地广为环溪。
楼名多景可旷望，台号风月延清晖。
四时花花不外假，拏舟傲帻联嬉怡。
怀归抚事若饥渴，恨无羽翼西南飞。
人生交旧贵伦辈，情亲意接心相知。
岂无晚秀负才蕴，高谈大笑拘礼仪。
洛中故事名义燕，二毛第一年相推。
洒冠登仕荷天宠，尊君报国当百为。
既嗟大耋盍知止，纳禄谢事皆所宜。
顾方北道倚烦剧，未许解绂披荷衣。
长篇不令负花约，为指风什歌式微。
如羹甘露爽心骨，似柄玉麈亲颜眉。
兰丛虽未长罗宅，菊英似亦思陶篱。
子山已著小园赋，彦伦犹愧锺山移。
聊摅短引谢招隠，肯使猿鹤常惊啼。

久旱雨初足，乐游春正深。
喧阗观士女，清旷入山林。
佛界云成宝，僧园地布金。
方塘探子石，高阁会宾簪。
沙水通溪白，松筠逐径阴。
纷华从满目，幽寂自虚心。
印组端为累，岩扃得暂寻。
晚风吹绿野，归骑已骎骎。

滥觞岷山侧，朝宗盖自然。
沸沸出幽窦，滔滔成巨川。
深流疑彻地，远势欲浮天。
万石攒若鬭，一流泻如悬。
二蜀通货博，三峡为防坚。
上下比难险，往来争溯沿。
冲高𣸣气盛，转急汹形圆。
行人戒仲夏，招子尚耆年。
风波虽灭裂，滩碛且丛骈。
湍声混蛮市，涨润入畬田。
旁临股且栗，顺下目无前。
浮沫逢槎聚，垂瀑依岸穿。
哀猿藏森耸，渴鹿听潺湲。
幽胜祠宇密，倾危村舍联。
寒沙淹宿雨，暖溆罩春烟。
青芜随远曲，白鸟戏轻涟。
常经祗名利，旧隠多神仙。
至清逃䲡鱓，极奥容鲟鳣。
楚臣忠义郁，巫女威福专。
龙骧战具敏，鲧嗣导功全。
瞿唐十里暗，滟滪一邱偏。
砥柱未足拟，吕梁诚浪传。
伊予非智者，被命徒勉旃。
尺短纠列郡，寸进乘孤船。
一步一篙探，百丈百夫牵。
通夕但耿耿，终日惟乾乾。
废职罹罪罟，委命通化甄。
寄言千金子，狂狷可闻焉。

思君又是东风起，楼倚浮云目千里。
芳草不知人断肠，带烟带雨连春水。

江头五日舣轻舟，欲去迟迟更自留。
目断旌旗暮天阔，龙峰峰上倚层楼。

天目远随双凤落，海门遥蹙两潮趋。

玉华山来自何处，巉巉拔立陵紫烟。
上有干云切霄之苍松，下有迸崖漱壑之清泉。
长河西来啮山足，燐火白日明峰巅。
浮岚暖翠入窗户，六月殿阁风泠然。
我来岂暇吊古迹，俛仰但喜遗嚣喧。
心魂澄澈耳目醒，如脱世故游神仙。
平明却入俗尘去，回首烟萝羞满颜。

险途吁可憎，浅俗寖浇竞。
进物莫若利，趋时不如佞。
吾道何由亨，谗人方丑正。
予生与时戾，所赋得刚劲。
力古耻浮文，论经斥非圣。
强勉悦时事，难乎易天性。
木舌不卷柔，枯株微荫映。
沿洄避风波，进退触机阱。
八载脱流铨，恩与万家令。
移官瘴岭下，亲闱阻温凊。
南荒地多暑，岚氛午犹暝。
因思古令尹，舒惨系民命。
士元都下治，汲黯辞以病。
几欲慕伊人，去就得非轻。
虽然万夫长，亦足观以政。
升进由渐阶，困穷亦前定。
所以勤吏术，驱民一其行。
澄清疏浚源，披攘塞邪径。
吏手不得纵，奸豪无敢横。
训染所难入，未免加笞榜。
宿黠殊欲悛，良民适相庆。
仅慰百里心，莫耸四海听。
世人重苟且，耳目非卓夐。
庸儿难共议，宁与智者争。
咄哉蝇虫痴，不喜圭玉莹。
尔舌徒扬箕，吾心本如镜。
质诸古圣贤，周孔与杨孟。
当时穷达间，犹不免讥评。
况于吾徒者，得谤适为幸。
丈夫抱事业，力行以待聘。
神龙潜于渊，不耻群蛙黾。
骐骥絷于野，无嫌困泥泞。
一旦亨天衢，挺身立朝廷。
礼义张国维，威福尊君柄。
接武皋夔际，致主勋华盛。
名将日月垂，功与天地并。
彼已乌足论，攎怀成笑咏。

一径入丛深，四轩森翠玉。
红尘不到处，清秋长在目。
主人厌薄官，欲蹑高士躅。
日日念此君，招我湘江曲。

危壁敞新轩，西风满兰芷。
披襟豁万虑，举目照千里。
丈夫固有待，澄清不虚纪。
勾稽职虽贱，为仁决由己。
芳盛无良苗，源污无洁水。
愿推天下心，先从邑中始。

圣贤不世出，会合未可知。
朝廷余百年，天将右重熙。
经纶须得人，公为生斯时。
维时秋九月，爽气横海涯。
三叶凋阶蓂，嘉梦符熊罴。
岂特锺岳灵，囊括昴与箕。
夹山州之望，罄竭敢自私。
复疑于其来，释老亲抱持。
道貌莹襁褓，公相乃余姿。
胜衣惜寸阴，问学俱忘疲。
过目已解悟，知妙初无师。
峨冠践场屋，发策趋丹墀。
儒馆聊税息，伟望临华夷。
知公离能尽，荆公每嗟咨。
谓与公所学，展矣无可疑。
所忧异世习，老不见设施。
勃兴得神考，丞弼须皋夔。
公始在劝讲，朝夕输论思。
君臣由一德，协合逾埙篪。
法度日新美，小不遗毫厘。
衔恤俄去位，虚伫同调饥。
迨归不阅岁，再迁居近司。
荆公镇江左，成绩忧废隳。
润色固赖何，可但如曹随。
一朝困𪫺言，补外垂士期。
眷倚晚益厚，爰立兹可期。
先帝遣神游，登用多非宜。
恭默久不言，狙诈事谩欺。
经始稽典坟，利泽覃四维。
反指为虚政，屏弃无孑遗。
勋旧比共驩，东南困流离。
高怀信安恬，国尔关盛衰。
所增在式廓，上帝初耆之。
年来辟四门，比德皆纷披。
群才得汇征，灵光动晨曦。
而公屈方面，疑叹均一辞。
肇此始生日，川至来繁禧。
矧上思肯构，绳墨繄谁尸。
典策备广庭，三节方星驰。
归与庙堂上，百辟劳瞻仪。
步趋谢几杖，康宁见期颐。
阜俗犹{礻是}身，温饱兼惸嫠。
陶冶既礼乐，于变无浇漓。
英声播金石，是皆出人为。
公媲自黥劓，了不见成亏。
庄周肆诋訿，所以尊孔尼。
发挥自公手，千载无沉迷。
邦人申寿祝，稚艾肩相随。
具幸公少留，此语真愚痴。

鄱阳才子锺庆门，巍冠大带何纷纷。
诚心乐道自颐养，雾豹蔚彧珍其文。
朱栏碧瓦江之垠，更敞高阁凌烟氛。
烟中数岫列窗牖，急雨洗出青无痕。
乍来耳目益开爽，况日文酒酣天真。
前年诏下起嵓隠，子直奋起轩浮云。
不嫌官小喜及养，敛板归拜高堂亲。
子方归宁亦同乐，与子登眺开芳樽。
定交酌寿虽所愧，相望兰桂长清芬。

圣门高弟游渊源，当时所得惟十贤。
科张言行政与学，兼此四者谁能然。
公含天资得具美，出文入武材谟全。
轩昂盛时进以道，行高德钜齐回骞。
发为文章动惊俗，邈与游夏争差肩。
手凿大窍破混沌，分得清浊归坤乾。
斯文去圣日已远，泯塞不绝犹涓涓。
公恢吾儒独振起，力引巨海吞百川。
周旋六经后诸子，陟彼泰山望八埏。
提携千篇去奏御，列宿环拱分经躔。
章韶夏濩忽冥昧，琥璜圭璧惭雕镌。
词雄语险气复锐，猛将正怒挥戈鋋。
群邪众枉困凌暴，辟易万里穷无边。
飞名禁林号独步，多士仰则犹权衡。
惟时朝廷政不一，众口噤暗同寒蝉。
公郁奇材未得吐，盘虹积玉胸中填。
囊书万言究大政，径欲锻石持补天。
自从谏言抉心胆，慷慨大论君之前。
采诗上诵关雎化，稽古下陈无逸篇。
材高于时众所忌，谗机巧网相包缠。
如公之言遽见斥，嗟嗟吾道何其邅。
上思贾生久不见，一日开悟俄诏还。
归来复践谏诤列，正似猛矢加劲弦。
遂登天阁承顾问，凡日三接亲邃延。
乃眷京畿作大尹，有美闻望如庭坚。
公言臣节矧可夺，宁方而折何能圆。
咄哉小人正用事，亦以茅茹相引牵。
大凡威福自人主，其下臣子敢得专。
设若园林养材木，腐枝朽枿须剥刓。
方今之患犹大肿，未得良药何能痊。
大书斥言不忌讳，贯理若以珠贝穿。
天子为之彻旒纩，乐以从谏如转镟。
退思谓言即施设，返逆众耳遭诃訮。
黄鹄孤飞下太液，势力不胜枭与鸢。
遭罹纲罗不得奋，摆翮垂翅江之壖。
身虽江湖岂云乐，与国忧戚常悁悁。
谓时久安虑必远，往往达旦目不眩。
俄而烽警半夜至，黠羌豕哾窥西偏。
庙堂奇兵不施设，主帅肉食骄且孱。
王师之行屡挫衄，边邑骚动何喧阗。
朝廷方议择儒将，诤臣列奏飞封笺。
起公于西代天讨，推毂以送操中权。
奉师尊行天子命，德望远振威先零。
指挥风行纪律定，士卒增气百十年。
先期长戈断尔臂，随以巨杵春其咽。
群凶胆落禁不发，若卵压以泰华巅。
谕以天意使安然，踧踖闻命敢不虔。
西人父子相得喜，咸愈大疠就粥𫗴。
帝曰于予荐太庙，拾得巨鼎容牲牷。
遂以公归赞大政，思纳治道于平平。
公言一物未云获，惴惴若己推诸渊。
观今正得仲舒策，夫欲善治须改弦。
公孙之才卒克用，救弊一变期期年。
国侨首议立谤政，习俗未久非所便。
祁寒暑雨辅天令，嗟尔小人犹怨焉。
甚哉仁义岂迂阔，言未及吐谗人{口贤}。
边氓方复思召虎，谓以王命来旬宣。
公扬天休布惠泽，一切苛政咸使蠲。
期民陶然释重负，时雨骤作苏枯荐。
被甲边士众千旅，又煦凫藻相依沿。
狡兔窜缩飞鸟伏，良弓收势藏诸鞬。
时将劳还亟大用，上书愿得东南迁。
帝曰老臣重休息，方且畀汝南阳田。
南阳之民悦以化，焱若暖气来穷燕。
隆冬寒严雪积苦，赤子乳负蒙裘毡。
上方南顾孰予济，赖公往镇苏民编。
江东百城控越绝，齐俗轻剽穷奢妍。
三民劳力事故教，揖揖蚁蚋团腥膻。
望公子来日以治，坐使薄恶随面悛。
虽然一方仰其赐，安得为惠周幅员。
吾民倥侗岂有识，瞻望德业何拳拳。
凄然末学门下客，忆昨舍耕趋士联。
饭蔬饮水亦云乐，勉望箕业犹杯卷。
于时鄱阳被公化，乐以教育为民先。
公嗟吾儒实已落，勉勉欲以经义传。
强扶驽骀决远到，足力不骋烦笞鞭。
渐摩师教日已久，有类污壤遭坯埏。
良工遇物以规矩，方圆大小随陶甄。
锻磨拂拭仅成器，未省所用何如旃。
逢时清明辄自喜，才卵而翼思翩翾。
幸歌嘉鱼乐贤者，数罟不弃鳙与鲢。
区区一入太常选，谁顾尺蠖犹连蜷。
退思生成有本末，未能岂敢忘蹄筌。
公时提师出万里，一伏门下无由缘。
皇皇寸禄及亲养，乃以名字归冬铨。
度量未免习为吏，束缚日以官事煎。
方愚动与时事戾，进退坎埳谁与怜。
男儿三十志未就，却顾文字羞丹铅。
营营孤飞失所托，耻与燕雀争连翩。
愿奋羽翰脱榛棘，日逐凤鸟翔飞烟。
跋公之门已俯附，孑孑旆旞当风褰。
十年始得拜车下，若出秽薮游飞仙。
公之声名世轲愈，民望其赐犹蹇连。
况当景盛天子圣，将议明堂张九筵。
肯如大过栋已桡，方购梁木扶其颠。
定须笼材器所用，鸠敛天下无弃捐。
经营架构非一干，愿得身备栭与椽。
公归辅成此基构，手斡元化随天旋。
致君无为坐以治，四气成顺岂有愆。
自然民物日陶遂，返我薄俗如羲颛。

名游无似郡城西，况是棠阴讼简时。
信步桑间春去后，榜舟湖面夜归迟。
烟波际目无穷乐，沙鸟留人逐处随。
应为独醒须强醉，浩歌风月倒千卮。

优贤从谏致时雍，舜目尧眉俨睟容。
灵算格天齐睿考，瑞元开䇲倍神宗。
梦回彩仗归霓阙，愁入宫声咽暮钟。
臣子诉号空殒血，鼎湖无路许攀龙。

舳舻溯隋堤，积潦涵楚甸。
大帆挂长樯，薰飚借良便。
气张中军旗，势疾强弩箭。
浪头喷飞雪，波心落流电。
或如春雷振，又若疾雨溅。
天空文鹢归，珠媚渊龙战。
久来去意切，幸此行色变。
舟子啸引项，挽夫喜盈面。
揭篙无施劳，跃马莫我先。
行吁思景附，坐指交勇羡。
日阴未顷刻，道里历宇县。
津亭倏渡淮，官堠俄入汴。
盛夏草树齐，远水蘋藻遍。
晚景稍可爱，少瞬不再见。
我非欲速者，疾目憎转眩。
衣袂聊虚凉，心焉独安宴。
向夕风少休，迟留乐幽眷。

岂无城中居，高墙围大屋。
爱此原野间，山静溪水绿。
人家买良田，岁取十千谷。
我耕山下土，所获亦以足。
藜羹佐渊鱼，晨炊买樵木。
客来好风日，浊酒醉篱菊。
主人去微官，归意常欲速。
画图随行李，林囿日在目。
公卿为之赋，佳句满瑶轴。
年来请便郡，旦暮戒童仆。
乘霜归荒径，趁雨添新𣃁。
应恨公未归，公贫犹待禄。

吴王城下溪，疏凿自开辟。
潭潭无涯岸，但见浸垂碧。
气增宇宙宽，势吞江湖窄。
楼台照清影，河州多嘉植。
红鳞生霞朝，金鉴沉月夕。
恍如神仙国，远与尘土隔。
怪说稔传闻，真源探图籍。
天目据西南，两地泻峻极。
其傍数百壑，奔走为附益。
及兹渊渟处，深不可计尺。
稻粱活万家，世无原田瘠。
鱼虾孕千石，日见网罟获。
阴阴风雨夜，多为蛟龙宅。
少游溪上学，长作幕下客。
观澜无前志，平世耻吟泽。
度量方潢污，临流重惭惜。

洞天三十六，第九曰林屋。
神仙固难名，瓌怪存记录。
旷岁怀寻赏，兹辰幸临瞩。
驰神在真游，岂复惴深谷。
解袜纳芒履，燃松命光烛。
初行已伛偻，渐入但匍匐。
顾瞻避冲磕，浑淖没手足。
如此百余步，始可立寓目。
或垂若钟簴，或植若旌纛。
有如案而平，有类几而曲。
镌刻非人工，晶莹粲黄玉。
遥知窍穴外，定有金庭箓。
凡肌不可往，叩击安敢黩。
鸾凤无消息，但见白蝙蝠。
却还望微明，既出犹喘促。
沾衣怜石髓，孰悔泥涂辱。
庶几达微慕，养生相吾福。

我骑牛，君莫笑，人间万事从吾好。
千金市骨骏马来，乘肥大跃须年少。
蒲为鞯，草为辔，瀑布山前松径里。
看山听水要行迟，驻策缓驱尘不起。
布袍葛带乌接{罒离}，山家装束不时宜。
匏樽注酒就背饮，缥囊贮书当角垂。
吟或狂，醉欲倒，同醉同吟白云老。
此老不可天下人，一住庐山三十春。
声如钟，目如电，七十神光射人面。
上牛下牛不要扶，合与山中作画图。
汴州马上竟何如，春泥没腹雨溅帽，夜半归来人已痡。
天真丧尽百忧集，衣食毛髪归妻孥。
争如来骑牛，水光山色同悠悠。

陈子无能久弃废，骑牛入山学遁世。
刘子有道忧天下，欲取相印乘驷马。
二子相逢湖水头，进退两忘俱未酬。
长歌对市人，闻者应揶揄。
君不见蔡泽不相终跃马，宁戚未遇先饭牛。
腰悬六黄印，廪食万户侯。
人生顾何常，古来海水生柔桑。
少华一峰已为谷，白日西出明朝阳。
男儿盖棺事乃了，目睫荣悴空悲凉。
水之曲，山之傍。
岁穷且饮酒，富贵无相忘。

丹阳门第三朝贵，乐寿丝纶五色开。
有助清郎终盛誉，得怜诸子尽高才。
兰雕北畹香犹在，水向东溟逝不回。
原上送车无数目，日西风雨转徘徊。

五代乏真主，奸雄纷僭伪。
横磨阔刀剑，白日相篡弑。
我宋有神祖，潜德动天意。
故天意若曰，往为我之嗣。
神祖拜稽首，乃即皇帝位。
不惠兆民乐，不怒诸侯畏。
颠倒执玉帛，奔走恐后至。
大商国三分，一朝有其二。
太宗以义抚，真宗以仁治。
王道竹箭直，诵声金鼎沸。
独有阴山戎，时时寇边地。
天子赫斯怒，大警巡澶卫。
射杀右贤王，遂斩匈奴臂。
狼心帖然服，结好同昆弟。
自此两河间，寂寂无戎备。
卒闲喜夜歌，将老贪春睡。
自此为太平，恍逾三十岁。
戎昊乘我间，南驰贺兰骑。
阳关久夜开，枢朽不可闭。
阵云起秦雍，杀气横泾渭。
使臣股栗奏，宰相瞋目议。
佥曰亟发兵，竖子坑甚易。
仓皇筑边垒，未战力先瘁。
遇迫开库兵，土蚀锋芒脆。
防秋采旧屯，推毂谋新寄。
旧屯老且死，少者无实艺。
良由不训练，手足迷击刺。
新寄将家子，从小生富贵。
六韬未曾读，口但知肉味。
师复从中御，进退由阍寺。
权轻号令冗，两战无遗类。
曹公弃七军，晋人获三帅。
吾兵自此丧，有诏新其制。
此器不预设，一旦从何致。
朝廷急郡县，郡县急官吏。
官吏无他术，下责蚩蚩辈。
耕牛拔筋角，飞鸟秃翎翅。
簳截会稽空，铁烹董山碎。
供亿稍后期，鞭朴异他罪。
愁氛壅太虚，霁景昼冥晦。
我闻郭汾阳，料敌多奇异。
单棰谕突厥，蕃酋双膝坠。
又闻李西平，临戎有英气。
身着红锦袍，怀光肝胆碎。
是知用兵术，在人不在器。
君耳舜高听，君目舜明视。
愿采谋略长，勿倚干戈锐。

五代乏真主，奸雄纷僭伪。
横磨阔刀剑，白日相篡弑。
我宋有神祖，潜德动天意。
故天意若曰，往为我之嗣。
神祖拜稽首，乃即皇帝位。
不惠兆民乐，不怒诸侯畏。
颠倒执玉帛，奔走恐后至。
大商国三分，一朝有其二。
太宗以义抚，真宗以仁治。
王道竹箭直，诵声金鼎沸。
独有阴山戎，时时寇边地。
天子赫斯怒，大警巡澶卫。
射杀右贤王，遂斩匈奴臂。
狼心帖然服，结好同昆弟。
自此两河间，寂寂无戎备。
卒闲喜夜歌，将老贪春睡。
自此为太平，恍逾三十岁。
戎昊乘我间，南驰贺兰骑。
阳关久夜开，枢朽不可闭。
阵云起秦雍，杀气横泾渭。
使臣股栗奏，宰相瞋目议。
佥曰亟发兵，竖子坑甚易。
仓皇筑边垒，未战力先瘁。
遇迫开库兵，土蚀锋芒脆。
防秋采旧屯，推毂谋新寄。
旧屯老且死，少者无实艺。
良由不训练，手足迷击刺。
新寄将家子，从小生富贵。
六韬未曾读，口但知肉味。
师复从中御，进退由阍寺。
权轻号令冗，两战无遗类。
曹公弃七军，晋人获三帅。
吾兵自此丧，有诏新其制。
此器不预设，一旦从何致。
朝廷急郡县，郡县急官吏。
官吏无他术，下责蚩蚩辈。
耕牛拔筋角，飞鸟秃翎翅。
簳截会稽空，铁烹董山碎。
供亿稍后期，鞭朴异他罪。
愁氛壅太虚，霁景昼冥晦。
我闻郭汾阳，料敌多奇异。
单棰谕突厥，蕃酋双膝坠。
又闻李西平，临戎有英气。
身着红锦袍，怀光肝胆碎。
是知用兵术，在人不在器。
君耳舜高听，君目舜明视。
愿采谋略长，勿倚干戈锐。

望海楼高目力宽，海潮来处是天根。
日边市舶程途远，水外亭台景象昏。
巨鳄出时防患害，大雕当北各飞翻。
将军有意还铜柱，俯看南溟气欲吞。

欲将心腹问渔翁，可住湘山第几峰。
世远合应披薜荔，道存何必怨芙蓉。
难教牧笛鸣如凤，谁把渔竿钓得龙。
极目危楼千里思，晓烟藏雨晚烟浓。

满目溪山欠故人，在家翻忆异乡春。
明朝又向长安路，愁对鶑花忆老亲。

春风陌上野花香，目送北归鸿雁行。
百里青山行不尽，隔烟啼鸟又斜阳。

两年相伴白云间，一棹秋风又独还。
目断江南无过雁，小楼寂寞对青山。

南楼卷书坐，极目动清□。
野色春千里，晴光晓万家。
人耕烟外草，鸟啄树头花。
记得夜来梦，清天飞日华。

飞鸿离鱼网，玉石有俱焚。
冥冥岂无志，鬼物妒玙璠。
今代赵广汉，谁欤哀王孙。
粹然东南禀，顽薄推廉敦。
悠悠桐江水，父老至今言。
听讼古楠下，审克恭且温。
郡将不解事，祸变生军屯。
婺米给湿腐，营垒朝无飧。
出甲火府库，僚吏争溃偾。
黄堂坐者谁，微服逾缺垣。
公急叩府寺，众涅忽自蹲。
大呼好知县，肩舆坐和辕。
卒辈匪怙乱，猾刻专饕惛。
各欲赡老幼，等死有本原。
公急斥私橐，致米诸乡村。
稍抚以金帛，汝饱可无喧。
顷刻事底定，阖城免屠燔。
声名由此起，褒语来天阍。
就擢半刺史，遄又典大藩。
东西浙河节，祥刑谨平反。
芟乱保乡郡，剿馘歼盗根。
我时守马目，邻疆约相援。
天地既翻覆，气数难预论。
箕子歌麦秀，邵平灌瓜园。
展转落闽峤，劲翮终弗骞。
燕赵朔风路，饮马滹沱浑。
据鞍始识面，鸡群见丹鹓。
乍聚忽骤散，岁月流沄沄。
不谓桑梓地，辱公弭朱幡。
草堂屈大尹，惊农压篱樊。
屡接月下麈，稍醉花前樽。
近之若冰雪，三伏无歊袢。
一朝怪事作，传闻声为吞。
奴告主者斩，贞观法令存。
况乃肆诬蔑，奸人执仇冤。
众知无是事，避嫌口若鞬。
衢州之驵胥，移文恣澜翻。
至欲加钳绁，责以徒步奔。
意公即自裁，足快私排拫。
扁舟载公去，戈戟围其门。
面对事即白，大明揭覆盆。
受辱固已甚，何待加囚圈。
析爵地千里，如古诸侯尊。
飞语一点染，视若砧上饨。
二子縻讥禁，远睨惊弟昆。
竟尔病疽背，不得旋车轩。
彼凶甚枭獍，俗薄徒实繁。
非人类则已，心愧当自扪。
呜呼古明哲，岂不忧元元。
沮溺隠季叔，唐虞有由拳。
与其青蝇矢，狼藉污瑶琨。
孰与逃閴寂，忍饥撷兰荪。
我贱无力气，淖曾不能掀。
贫亦靡赙赗，奠酹无鸡豚。
激烈拟八哀，些歌招公魂。
万古万万古，遗恨凄乾坤。

风俗嗟颓落，文章委下陈。
出郊聊快目，谋野岂关身。
本为搜诗去，徒成泥酒频。
胸中知此事，眼底似无人。

冻泞滑如油，前驱雨未休。
转添行路恶，始觉别家愁。
早市渔翁聚，灵祠岳鬼幽。
憩鞍寓吾目，有句亦堪搜。

峨峨临峭壁，渺渺指寒洲。
船压万钧重，帆开一叶浮。
云沙连几郡，雪浪舞中流。
目快心还恐，吾行曷少休。

春草茫茫阔，春江渺渺流。
断魂欲谁诉，极目使人愁。
更过天垂处，应无地尽头。
豪商似差乐，槌鼓发盐舟。

醉筇斜倚杏花风，邂逅高堂六客同。
寓世常如超世外，识山何待到山中。
去鸿新燕催春色，残雪晴霞媚晚空。
一笔写成真面目，试凭华表问仙翁。

薄游庾公楼，俯仰三十载。
触目昔人非，惟有庐山在。
巴峡挟洞庭，彭蠡注沧海。
奔涛何时休，故道终不改。
扁舟事如昨，缁鬓忽已皠。
俗隘路方棘，体病气未馁。
春尽困旅琐，此意果谁待。
欲见湘南人，问之以兰茝。
川途恐寇暴，徒御鲜资贿。
危肠日九回，山茹且归采。

倦马鞍鞯破，佣奴糗茹陈。
不为终老计，犹作远行身。
惶惑逢岐路，迟留俟过人。
经时无可问，极目尽荆榛。

均为横目民，贤否天壤异。
苟怀长者心，必徇君子义。
道途分两岐，书木立标识。
行人免颠迷，岂不亦一惠。
大泽陷项王，亡楚固天意。
奈何效田父，动以绐为智。
军旅比骚动，所至尽迁避。
有屋空无人，有人门亦闭。
隔篱缪云云，前有佳店肆。
荒榛狼虎间，日暮竟无诣。
嘻其孰使然，险薄乃至是。
试尝评往册，匪敢立怪议。
友或失之初，绝交宜早计。
临危乃卖之，吾终罪郦寄。
呜呼今之人，此辈殆满世。

高树夕影疏，老荷秋气馥。
雨余绚斜照，寓此池上目。
鸣蝉一何厉，坐叹白日速。
东家失其儿，忽骇邻妇哭。
归兮空山中，幽啸抱吾独。

忆昨困炎蒸，衣单犹欲裸。
秋气□□凉，饮可读亦可。
稍久罄瓶罂，猝难致肴果。
亦欲理蠹卷，未易启涩锁。
刚肠恶充饫，病骨嗜慵惰。
饥渴已两忘，岂较立与坐。
前除水满池，有亭窄如舸。
颓然一钓翁，照影愧巾裹。
鱼负密萍行，蛙升侧荷堕。
蛬蚻韵凄锵，螽蜢跳细琐。
函灵各肖形，品物一何伙。
气动不自由，孰非大专播。
沮洳伏污湿，粪壤孕么么。
诏以南面王，岂复知忖揣。
私独念横目，识性异螟蠃。
何谓等逍遥，弗更诹坎轲。
市斛{徙彳=阝}翔踊，旅邮欠贴妥。
门楗敬逋篱，岸阁子美柂。
钧天奏万舞，遑恤下民瘅。
排阊宜一叩，有客答曰叵。
腐儒丛百忧，曷不自忧我。

薜荔络奇石，芙蓉艳荒垣。
寓目信所之，行行陟秋原。
南州八九月，已凉仍复暄。
林树略改色，沙湍才减痕。
忆在朔漠日，疲马风尘奔。
夜汲长城窟，晓涉滦河源。
老身冻欲死，其劳不可言。

老怀幸无事，何用知秋风。
团团乌桕树，一叶垂殷红。
为此有所感，长吟敲虚空。
城市了在目，心隔云万重。
燕席鼓吹急，游骑呵殿雄。
亦各适尔适，扰扰尘堁中。
焉知天地外，有此颓然翁。

立功亦云可，于世能无情。
屈体丧厥节，宁若埋我名。
极不过馁死，馁死胜饱生。
是翁醉中语，细味足叹惊。
寄奴复典午，吾其无目成。

黄雀啐野田，见人辄惊飞。
飞飞一不早，恐有虞罗悲。
眯目饕餮子，缪谓得所依。
岂不知必尔，甘往终无归。
志士馁欲死，未觉劲气衰。
手口自斟酌，勿令心事违。

忆我弱甫冠，束书如钱塘。
中兴百廿载，行都滋浩穰。
虽已劣乾淳，尚可云小康。
巴蜀骇破碎，淮襄传扰攘。
腹心辇毂地，按堵如故常。
于时数万士，云集升上庠。
草茅起穷谷，拭目观国光。
出门不识路，天街何其长。
侠士剧燕赵，佳人□姬姜。
五鼓夜灯烛，万楼春丝簧。
吴米白如雪，奚啻千斯仓。
缥缈湖山间，画船娇红妆。
六桥杨柳岸，荷花云水乡。
四时无不宜，莫若僧夏凉。
小儒苦乏赀，冷眼看豪强。
托迹朝士馆，窃睨鹓鹭行。
台评或非是，庙论有不臧。
相与读邸报，愤闷填中肠。
侥幸江汉静，奸凶殛炎荒。
礼闱采刍言，始得伸名场。
岂谓边功相，曾不监彼狂。
骄淫无比伦，虐毒尤披猖。
未闻古天子，买田自置庄。
群小附鬼蜮，国脉内已戕。
虱臣颇有胆，四被言者章。
最后得拜疏，逋诛逃维扬。
万古木绵庵，不愧赵韩王。
草茂复古殿，雨淋集贤堂。
青史孰可□，念此心神伤。
焉得陆士衡，复与作辨亡。

插天天目隠云中，但见苕溪绿向东。
半折竹初经腊雪，争妍麦已眩春风。
翻飞水鸟偏饶白，窄小村船亦画红。
闻说南塘赵书宅，近来毁卖与琳宫。

恭惟天地心，物物息相禅。
诗人卜丰年，生意寓雪霰。
彼但言其消，譬梦幻泡电。
痴悯狙公赋，忿斥蜗国战。
焉知往圣作，视世岂邮传。
向明赞化育，司牧必南面。
寸丹对上穹，退以学自练。
至其出为物，遇暍忍不扇。
吾目故未瞽，此道若有见。
自养非所养，焉敢事荒燕。

不堪一月雨，才得一朝晴。
涨水声犹悍，初蝉语未成。
目专便旷野，身偶出荒城。
无客仍无酒，林塘觉更清。

游观不在大，但取意疏恢。
积雨欣初霁，闲人偶独来。
目随新句转，萍殿去凫开。
无酒胜于酒，移时再茗杯。

战鼙惊倒白头翁，慨想青衿旧日风。
或厌三场争小技，孰知一目网群雄。
虀盐此地涵濡久，藻鉴他时赏拔公。
松老槐颠异畴昔，定应穷极道还通。

我生篾拘束，萍梗堕游宦。
迟暮齿髪落，归来岁已晏。
□□一纪前，罢官避谗讪。
故人为买地，诛茅偃岩涧。
忍饥苦不坚，浪出蹈忧患。
缪遭千骑拥，动阅万甲擐。
亦尝排九阊，稍纳小臣谏。
途穷事已去，运尽泪空潸。
狼虎恣吞噬，鬼蜮肆亵嫚。
岂料全性命，复此莳葵苋。
坏屋如敝衣，随意补破绽。
北檐著马槽，南墙葺羊栈。
东山一何高，癖习喜登覸。
荒蹊乏耘丁，褰裳现{骨夋}骭。
百谷锁密雾，秋阳一除铲。
聚落草树分，耕畬冈陂间。
凄其寒事迫，天意欲过雁。
蕴隆兹可虑，旨蓄焉所办。
曰予本窭士，枯淡少小惯。
但恐涸辙鱼，生望绝罩汕。
赀用傥粗给，终老寄衰慢。
不然弃去之，七泽钓葭薍。
蛟龙无定宅，麒麟不受豢。
眯目埃堁儿，孰能判真赝。

曾蹑危桥入县行，萧然无处觅诗情。
不如涉浅田南过，天目山长一抹横。

别后生涯两更微，裹粮东路是耶非。
我才疋马荒山出，公亦轻帆下水飞。
市酤未成投辖饮，闲枰聊解烂柯围。
会须一骋吴山目，同上严家九陇矶。

泯默抑幽抱，低回挫高情。
肥遁夙果决，羁旅犹牵萦。
华摭有旧习，冷嗜无新营。
醲鲜世所竞，褒博日以轻。
小人徇流俗，君子怀友生。
浮{土盍}岂不浊，澄渊元自清。
丹枫昔雁落，绿柳今鶑鸣。
蛰潜脱寒语，孳乳陶舒明。
推排故已顺，会合讵易并。
燠景敞重屋，芳物绵修城。
愧乏丝竹奏，劣奉殽蔌擎。
张子霏玉屑，赵老宣金声。
予辩亦稍纵，遑恤听瞩惊。
邂逅一兹醉，逝之南山耕。
眯目眩迅辙，刚心谢尘缨。
彼我跬步间，奚翅重溟瀛。

骚骚从何来，高树暗淅沥。
飒飒未云已，虚檐微点滴。
□□忽遽作，稍疏仍骤密。
寒飚寻侑之，浩汹阵马只。
□□□□翻，溅泻类朴击。
决渠落深沼，鞺鞳激水石。
衾薄四体□，□灭百虑寂。
闭目观我身，未觉白胜黑。
已而悄然静，鸣声惟蟋蟀。
质明靸破鞋，满砌落叶湿。

文赋早知名，君今陆士衡。
真能辨龙鲊，未可忘莼羹。
剩喜修途辟，深防俗目惊。
时闻黄耳信，缓步取公卿。

我比绛老今何如，甲子三百六十余。
雨多晴少几水旱，往往咎证符占书。
新正三日甲子雨，残腊未春何所主。
通理三白妄自宽，明旦寒檐雪寸许。
耳顺已过从心前，平生目击真可怜。
兵戈屠斫骨骸拄，疾疫葬埋墟墓连。
偶容脱遗鬼录内，贫无人知窘无对。
至此岂可逢歉岁，夜枕梦惊心欲碎。
虽然慎勿尤天公，迩年米价元不穹。
汝自不肯学贪吏，攒眉耸肩甘诗穷。

书贵瘦硬少陵语，岂止评书端为诗。
五百年间会此意，画师汾阳老阿熙。
嵬诗琐画世一轨，肉腴骨弱精神痴。
明窗共读杜集竟，两幅雪霁叉横披。
前幅长松何所似，铁干皴涩撑霜皮。
其下怪石卧狻兕，突兀崷崒凝冰嘶。
后幅澌远渐迤逦，一往不知其几里。
目力已尽势未尽，平者是沙流者水。
人物如指或如蚁，戴笠骑馿者谁子。
顾此定是觅句翁，羸仆缩首襥冻耳。
欲渡未渡溪坂间，啐野寒乌忽惊起。
自非布置夺鬼神，焉能挥扫到骨髓。
郭生此画出自古心胸，亦如工部百世诗中龙。
清癯劲峭谢妩媚，略无一点霑春风。
市门丹青纷俗工，为人涂抹杏花红。
老夫神交此石与此松，留眼雪天送飞鸿。

太湖之岸环□县，君所佐县为最雄。
其民无不挟利刃，往往杀人白昼中。
荻浦盐丁更狞恶，轻舠出没洪涛风。
迩来清霜冻天地，一扫蚊虻销昏雺。
承平难治乱后易，况今官制权任同。
监尹丞簿设四职，圜坐决事皆宰公。
三可一否或二否，掀案掷砚纷相攻。
北人欺南恃气力，但亦颇畏明与聪。
君才如此彼定服，岂敢专辄关节通。
弊根安在在俸薄，所至贪吏如蝗螽。
上征下取至民极，何异大虫食小虫。
百姓把盏长官受，饩牲器币厩宇充。
自古书传未之见，具人眉目心䝙熊。
甚至唯恐盗不作，诬谓叛逆兴兵戎。
村落雠杀小鬬阋，一室作过千室空。
君昔茌平鸢肩翁，斗酒濯足游新丰。
略与常何草封事，便应入侍丹墀枫。
昌黎调笑崔蓝田，哦二松间何匆匆。
敕君就此岂不屈，径欲一往苏疲癃。
僚友二三户七万，照以胸次百炼铜。
升堂熙怡一署字，鼓舞父老歌儿童。
书画船过水晶宫，杨柳正绿花正红，且为老夫寄诗筒。

未极皮毛落，端难颊舌传。
夔音谐柷敔，岐脉按钩弦。
举目常如见，关心或不眠。
江湖无正色，龋齿亦嫣然。

平生湖海气，岁晚可谁邻。
朋友非难得，情怀未必真。
孤灯昏夜目，破衲冷秋身。
明日天晴否，过从仅此人。

四体非槁木，焉得常无为。
下士蔑轨则，德人慎容仪。
屈伸一时间，良复关安危。
举手一不当，尚难令童儿。
横目愚而神，岂可易指㧑。
造次肆亵慢，合沓来轻欺。
臂且有所使，衔袖未出时。
恂恂君子心，于此先有思。
脱若役吾仆，未容盛气施。
刚桀世讵乏，受侮宁无辞。
画一发狗纵，厥规曹也随。
年老益畏谨，请苑犹召疑。
捉麈授生徒，秉钺行军师。
一如执玉恭，庶几无悔追。

我不羡渠乘大马食肥肉，我不羡渠寝细毡居华屋。
富贵两字输与渠，奈渠未免一字俗。
我有诗肠如月朗三秋，我有酒肠如海吞百渎。
西湖之水足供酒一杯，西湖之山可作诗千幅。
羽客写我醉吟意，雪为长髯电为目。
岂知天上三台星，焉用人间九州督。
仕宦不达坐多言，衰老未死缘寡欲。
眉毛及须尚如漆，此为寿相万事足。
莫言不智又无福，宁当忍穷勿受辱。
气豪未减天外鸿，神清差似霜前菊。
有人指点问为谁，云是紫阳方虚谷。
欲求我者，南山之南，北山之北。

可食不必驼峰肉，可居不必鸱尾屋。
竹篱菜羹人得知，此中有士定不俗。
东里先生癯似鹤，闲门不受童蒙渎。
七弦琴外棋一枰，七星冠上巾一幅。
忽然一日紫阳虚叟来，暂肯朦胧开睡目。
朝闻客子代穰侯，暮见河阳诛汧督。
居然鹏鷃自不齐，孰谓熊鱼俱所欲。
平生此老世人嫉若雠，至此方知夔一足。
无心敢徼失马福，勿用小荣包大辱。
富儿贵公百花尽，吾曹冷落如残菊。
君不见老氏故书教我云，守雌守黑为谿谷。
会当访公更谋一大醉，幕天席地鼾卧无南北。

如池之酒如林肉，不与寒士作厦屋。
马畜弥山金满堂，此但可以骇愚俗。
得时引类上云霄，失势举族填沟渎。
曾不若仇翁方叟两穷交，相与坦荡忘边幅。
知我无钱借书令我典，至今市井小儿相指目。
嗟今之人我未识，可鲁阳虎宋华督。
屈心抑志谅未能，及物济人非不欲。
古人胸次一相知，刘文叔忘其腹，严子陵忘其足。
后之君子莫若自求福，考槃遁肥远匪辱。
檀道济号为万里之长城，何似陶元亮醉卧一篱菊。
危途所至太行坂，深坑莫测沃焦谷。
我将归老紫阳山，尚恐乌大夫之马币聘温生洛之南，聘石生洛之北。

我虽无丝无竹亦无肉，犹有杜子美万卷书，犹有陆士衡三间屋。
作诗宁作郊岛之寒瘦，终不屑元轻而白俗。
文章杂在众人中，大似浊河横济渎。
平生浪费几吟笺，何啻右军九万幅。
既尝注漆园之十九言，又颇拟栗里之四八目。
道眼一照百皆妄，未若奴耕婢织躬课督。
江湖落魄但欠一归耳，休官已幸天从欲。
子男女七孙四人，有菜共羹吾亦足。
过此更徼非妄福，政恐招忧复招辱。
宅门夏荫双高桐，园径秋香万丛菊。
于是自歌招隠歌，歌曰鹤怨猿惊兮在空谷。
四十余年萍蓬将七十，又何必越之南燕之北。

堂上琴书间鼎彝，檐前金鲫映冰池。
园林花木初容见，家世衣冠便可知。
熟识二难俱好事，偶来两客各能诗。
一时触目多佳思，烂醉如泥竟未奇。

秋来意欲过江东，建子侵寻月已中。
晴日久之今雪作，老夫于此岂途穷。
未嫌江泌衣生虱，尚许嵇康目送鸿。
可怪平生非一事，无劳咄咄漫书空。

腊月廿九日，丁亥之岁除。
朝发句容县，寒空晴色初。
初晴信可喜，泥深犹尺余。
午憩白土市，暮指丹阳湖。
未至四十里，落彩沉金乌。
泥昼尚可涉，泥夜何可逾。
况乃冈坂间，十步千盘纡。
积雪五十日，冻块始半苏。
雪中间以雨，野溜成沟渠。
埂塍或断缺，下有不测淤。
江南旧行役，两夫肩竹舆。
与其一跌三，不若拾而徒。
芒鞋既已著，岂复惜衣裾。
黑者为水潦，白者为路途。
暗中相摸索，前行后号呼。
右手拄我杖，左手一仆扶。
远村坎坎鼓，守岁以自娱。
荆棘莽苍中，焉从造其庐。
前导忽还迓，道远店亦无。
求宿一农家，地卧用草铺。
于此得偃息，岂敢过有图。
暖汤濯倦足，浊酒斟浮蛆。
意色默相贺，天其念无辜。
幸无坑阱堕，险不狼虎屠。
灯下见异物，非马非骡馿。
藏牛于屋内，云以避穿窬。
终夕噍草声，去枕才咫且。
从者各僵仆，不异犬与猪。
平生几今夕，亦尝分郡符。
军府炽庭燎，丽谯侈门符。
宾客候兵卫，儿童奉屠苏。
焉知穷且老，狼狈逃村墟。
疮痏腰膂破，痒痛皮肤枯。
大风鼓天地，啸鬼号鼪狐。
使其伏榛莽，岂不戕厥躯。
遥遥乌聊山，有竹有琴书。
我故念我家，儿女亦念予。
目睫竟不交，炯然如鳏鱼。
晓行付一笑，终夕空嗟吁。
作诗纪此事，异时示吾雏。

步出城南门，衣袂飘和风。
风中有花香，不问紫与红。
万山似无罅，一水能自通。
插云石色古，喷雪滩声雄。
夙闻长庚伯，来访宣平翁。
想见巉岩间，悠然支孤筇。
吾侪复此游，啸歌渡船中。
未渡东望西，既渡西眺东。
东西互眺望，所至随不同。
乃知佳山水，变态焉可穷。
荦确陟层𪩘，茂密穿深丛。
仓卒未暇往，虚皇紫阳宫。
僧窗亦可人，修竹攒青空。
足用展极目，遥天送归鸿。
更有真趣泉，一泓磨精铜。
隶扁故自佳，韵语亦大工。
至宝识者少，烟雨埋昏雺。
英气决不泯，定复月贯虹。
万世永无极，百年俱有终。
为问羊叔子，何如王无功。
晚生未闻道，邂逅华颠童。
酒酣诗不成，归途竟匆匆。
但苦嘲诙剧，谈锋森战攻。
达人当两忘，一付亡是公。

大门祖父昔闻声，交臂差池恨晚生。
欲与万山修郡志，谁能三世擅诗名。
故知龙颔无鱼目，更觉松心异舜英。
字稳句圆经几炼，定应九转已丹成。

军马所不到，大山夹长谷。
千载几离乱，不知有杀戮。
鸡犬何晏然，未羡鄠杜曲。
连林望不极，春晚蓊以绿。
其大至如椽，谓之猫头竹。
苦竹尤清严，翠葆森矗矗。
厥土最宜杉，弥岭亘冈麓。
种杉二十年，儿女婚嫁足。
杉杪以樊圃，杉皮以覆屋。
猪圈及牛栅，无不用杉木。
联筏下浙河，善价不轻鬻。
山高高至天，𦶟灰艺畬粟。
又有茗荈利，商贩给南北。
忧旱不忧潦，脱如岁不熟。
蕨萁与葛粉，槌捣代糜粥。
岂若水乡人，动至售骨肉。
丑陋羞冶容，健寿由寡欲。
定非私此邑，大言夸美俗。
行脚遍海内，久久寓辇毂。
万端堕奸欺，往事杯水覆。
曷不归乎来，于此擅幽独。
崎岖荦确间，数步一匍匐。
犹胜见贵公，膝行受耻辱。
寒泉洗尘心，怪石醒醉目。
野叟茅庐边，买邻愿兹卜。

千钧巨石百十万，乱堆横峙塞山涧。
故今流水作呜咽，行人厌闻犹喜阚。
芙蓉非花镜非镜，无可充君耳目玩。
第一岭望二三岭，蜿蜒似作长蛇缓。
努力向前兮不须叹。
君不见老夫足垠半天下，临危岂是趦趄者。

我诗无所师，意略与古同。
豪士见之笑，寒苦啼秋虫。
采菊忽见山，不辨南与东。
奇句忽天来，目断孤征鸿。
岂有学圣贤，而不忍饥穷。

南山有别峰，石树相因依。
兹晨偶流目，遥见青烟微。
未知此林下，谁家掩荆扉。
我亦欲一往，结茅纫槲衣。
秋饭所种粟，春羹自生薇。
今年四阅月，孤城闭贼围。
当其薪粲绝，无翅何由飞。
客谓郊关外，似觉事转非。
岁俭剽夺急，村荒游徼稀。
豺狼方磨牙，择人以自肥。
市隠世态恶，岩栖心事违。
四海岂不广，惆怅将焉归。

生平矻矻短檠窗，晚节灰心𣨼酒缸。
百岁三分新过二，十行一目旧无双。
又惊客枕听春雨，即合归舟上浙江。
未必樊迟劣颜子，故应学稼胜为邦。

之子成春服，欢言驾出游。
残红三月路，叠翠万山州。
夏后乘輴泽，轩皇炼药丘。
旷平初渺莽，屈曲渐深幽。
比县干戈偃，诸村盗贼收。
室庐还旧贯，邸店竞新修。
蚕月门多𫔎，秧田草尽耰。
画龙沽肆古，槛虎驿程修。
天目蟠根远，王干设险遒。
径纡横巨石，涧洁见游鯈。
岳势攀衡霍，星文摘斗牛。
桑麻敦本业，笋蕨胜珍羞。
谷冷长杉密，冈温早茗抽。
宣平何处在，太白此中求。
仙墅丹池火，僧庐野竹秋。
农谈通稗史，骚咏入樵讴。
楚雨三江外，吴云五岭头。
夕阳彭蠡浦，潮水浙河流。
西望番君国，东思越相州。
孰云民俗俭，政尔士风优。
舆隶知周孔，章缝盛鲁邹。
圣贤一道续，天地四书留。
阙里瞻庠序，师臣拜冕旒。
永怀枌梓故，能奠藻芹不。
灵顺王封庙，华光佛氏楼。
端能无鬼责，焉所匪神庥。
矧是儒家彦，初非贾客俦。
诗材工捃摭，意匠极雕锼。
佳句垂千古，浮荣等一沤。
吾家紫阳下，肯作寄书邮。

松江太守今贤侯，喜有螃蟹无监州。
左手持螯右杯酒，文章政事第一流。
吴田今年十分秋，各执稻穗朝厥酋。
初生琐细类蟛{虫越}，既长魁巨肩蝤蛑。
渔父横江竹为断，照夜纷纭灯火乱。
取之一蟹胜一蟹，尖美于团十月半。
怒目横行敢抗虎，宜尔就擒堕烹爨。
黄堂不忍专俊味，遣饷不减锦绣段。
老夫菜肠久雷鸣，忽四十辈来峥嵘。
得公宰相三斗鼻吸之醋，锉我坡仙一年好景之橙。
金脐雪脆手自擘，何必牛炙兼羊羹。
馋拏涎攫快一醉，焉待将糖而弥躁，带糟而微生。
一诗往谢张夫子，莫怪无厌犹未已。
内黄侯承津致矣，但欠青州从事耳。

笔法君追宝晋斋，禅机我愧老蒲鞋。
尝僚台阃相知旧，得友江山到处佳。
铁马尘高频极目，锦鳞音断岂忘怀。
亦思竹底陪溪逸，人品终疑未易侪。

酒醒不能寐，夜起读我书。
读久良有得，就枕省其愚。
古人骨已朽，言语留绪余。
不赖灯与目，何以决豕鱼。
我心本至明，灯目焉得如。
所取外有资，终由受处虚。
内外相为赐，犹彼食饮欤。
不有脾胃实，八珍将吐诸。

酒醒不能寐，夜起读我书。
读久良有得，就枕省其愚。
古人骨已朽，言语留绪余。
不赖灯与目，何以决豕鱼。
我心本至明，灯目焉得如。
所取外有资，终由受处虚。
内外相为赐，犹彼食饮欤。
不有脾胃实，八珍将吐诸。

三山鹄袍十万众，两纪知名郑南仲。
妙年官赋甲秋闱，一发辄中仍再中。
岂知天地大变革，原夫八韵竟无用。
虽然改尔亦得力，斗南斗北声价哄。
黄金台降中书敕，水晶宫请博士俸。
得人岂必泥古法，省场舍选出乡贡。
儒风未尽弃端章，学徒尚多习弦诵。
但苦官冷饭不足，三载诳腹虀百瓮。
终更受代颇已久，始闻巨轴以诗送。
定是弟子多贤才，吴兴先生实梁栋。
即今佐邑号为簿，尹丞不殊权任重。
况乃唐昌风俗淳，山深岁稔少争讼。
丈夫讵皆作卿相，一命关系民疾痛。
偏见私意勿力竞，潜转密移但微讽。
方册频窥身尽贫，苞苴不纳心奚恐。
崇卑有无置度外，时一极目天宇空。
江东接壤异西浙，桑蚕春忙田晚种。
樽俎盘馔极俭啬，无大牲脔及乳湩。
吾闻易彖识时义，未妨枳棘栖鸾凤。
聊复亦耳磨岁月，慎勿轻为棺粪梦。

极目无穷六合宽，仰天如以浑仪观。
日躔箕斗逢长至，月宿奎娄届大寒。
肘后方多难却老，杯中物到莫留残。
来年七十身犹健，容膝归欤亦易安。

郑卫撼俗耳，姬姜接凡目。
醇酎诳渴吻，大房诱饥腹。
一阈内外间，鲜不妄举足。
堂堂七尺躯，顷刻万感触。
人生性本静，情动乃有欲。
静善动亦善，尧舜可同躅。
动恶丧厥静，为桀为禽犊。
恭惟方寸心，性情赖管束。
勿狎宁孔畏，匪狂尚箕肃。
思精造诣深，察久酬应熟。
北辰居其所，初九不远复。
可待豮豕牙，故已童牛牿。
性静人所同，心静我所独。
心静非不动，存性情乃伏。
天地与我者，所宝不盈掬。
完我所固有，得之异逐鹿。
苦辛子祝子，为亲营半菽。
颇欲谢湖海，归欤卧茅屋。
清夜一孤灯，不疚内自烛。
养气非养体，未藉台馈肉。
胸中线五色，笔底泉万斛。
谁其相料理，回首送鸿鹄。
离娄下十四，三自义何缛。
紫阳居资对，我亦当熟读。

先皇玉带亲解赐，加侑金钱千百亿。
登时筑坛拜大将，随意委禽聘贤室。
前茅出镇万貔貅，东南五湖天半壁。
凤凰山下忽相逢，我旧闻名今面识。
精忠纯孝故无双，武艺文材俱第一。
既能高着国手棋，又能稳赋作家诗。
既能善战善骑射，七书背诵无余遗。
又能双钩写楷字，颜筋柳骨妙画锥。
既如诸葛渡泸水，又如龚遂清潢池。
章亥六合半已到，象胥九译靡不知。
凉州蒲萄无复染，交趾薏苡夫何疑。
踘场壮士阅剑舞，铃阁骚人陪酒卮。
笑谈洒落意娴雅，喜看宾主无厌时。
迩来宣城察事尤瑰奇，明目张胆锄群私。
去年稻田百圩没，秋潦至今犹渺弥。
孰谓不潦罔省府，公斥其人真奸欺。
百战将军古有之，未闻将军亦肯念民饥。

九年三见，昔疏未亲。
一日三见，今也何频。
有来者马，于霅之滨。
有柳未絮，时维仲春。
岂无可交，华屋朱轮。
接膝握手，岂无他人。
眷焉陋巷，总是累臣。
孟献忘势，王翰愿邻。
嗟子之意，孔厚且真。
揣我所有，閴无一珍。
英英令节，穆穆良辰。
泛彼清涟，出其阇闉。
和风吹衣，芳露滴巾。
载听其嘤，载采其辛。
乃馔我鲜，乃酌我醇。
我酣子谑，子吟我呻。
我无子阋，子无我颦。
厥月三团，百笑弗嗔。
积潦满道，朝炊无薪。
系鞍于门，致此嘉宾。
我窥子胸，万卷横陈。
目电舌雷，笔圣诗神。
锻以一字，衡之千钧。
吉甫史克，蒙庄灵均。
出其下者，诅楚过秦。
等而上之，清庙生民。
子逾立年，我登七旬。
顾影自怜，髪秃肤皴。
衰颜槁悴，老语谵谆。
送子此谣，肝胆轮囷。
子之家世，凌烟麒麟。
子之爵位，曲逆平津。
我幸未死，山林食贫。
两不相忘，云鸿水鳞。

愁与忧全异，欢于乐尚遥。
百年元易度，一日却难消。
玉叵圭中必，桐犹爨下焦。
襟怀殊郁郁，纵目却飘飘。

修善过如修亭馆，种德高于种花木。
四时芳菲人不知，蜂犹有鼻蝶有目。
公心一寸春万宇，好事如麻不计斛。
将相富贵世不少，钟鸣夜行鼎折足。
我公之游追张良，我公之隠胜梅福。
犹忆妙年伐鬼国，二师击宛骑斩郁。
独乐先生五亩园，大庇寒士万间屋。
图形已上功臣阁，投老未数王官谷。
千葩万卉春昼长，范蠡西施著膏沐。
锦天绣地香中醉，汉相政窘千金牍。
一品闲身释衮衣，万古芳名垂汗竹。
红霞蒸处几东风，会见瑶池三度熟。

幼尝习古诗，生平不满百。
人生如蜗牛，欲升一丈壁。
我幸七尺身，燥土余三尺。
目此寸进难，涎尽喙不湿。
平生修省心，不啻震虩虩。
晚若蹈虎尾，更甚履愬愬。
庶几其可免，宁受冻饥厄。
徒步胜安车，亦勿乘下泽。

采采东篱迹易寻，悠然见处孰知心。
也曾目送飞鸿否，谁不能挥叔夜琴。

飞鸟穿堂柱半欹，春晴犹不似春时。
上梁文记临邛魏，天目洪家却立碑。

种竹种竹，种愈多愈不俗，种至万竿犹不足。
读书读书，读愈多愈不愚，读过万卷非有余。
竹万竿环我屋，书万卷遮我目。
书在竹中身书中，竹风吹书沃心胸。
倚竹挟书送飞鸿，不识人间有王公。

老人无所嗜，惟书尚喜读。
矧又昼正长，聊此展卷轴。
阅久困已极，端坐闭我目。
稍稍收神明，内观默往复。
谓可略欹枕，童子致委曲。
心惧圣师责，美材化朽木。
倦惫不可奈，一偃寐辄熟。
何事忽惊觉，客至义当速。
与语了无味，退就一影独。
□□□□□，尚赖有脱粟。
朱墨工未竟，点勘继以烛。
还将夜有余，用补日不足。
行年过七十，焉用强自勗。
起倒不由人，曷不返空谷。

二三十载乡闾师，黄纸初除专讲帷。
溧阳虽小亦新郡，学廪粗足晨昏炊。
曰事未然缺次远，槐宫尚需蝉再嘶。
士食天禄行或使，暗中自有神扶持。
我昔识君初未髭，犀角双盈方颡颐。
饱学武库富蓄贮，粹行桓璧微瑕疵。
过市目不视左右，何啻董生园不窥。
含章晦美抱素蕴，修之于家朝廷知。
一室万里限户阈，脚跟不动名四驰。
譬诸丰城瘗宝剑，紫气贯斗当有时。
平生识字乃余事，仓颉科斗扬雄奇。
饰翠泥金写梵夹，凡善书者能办之。
至用儒流董厥役，借此进贤培邦基。
晦翁岂止能诗者，澹庵胡公荐以诗。
唐柳公权以笔谏，忠鲠随事堪箴规。
去去行行勿复迟，未至烹雌炊扊扅。
白玉之堂凤凰池，不着君辈当着谁。

我身即此庵，要识一个自。
自心为庵主，太阳了不二。
太阳本常明，天半隔以地。
朝红正昼白，暮夜黄黑异。
其明未尝减，西没复东出。
此心亦如此，外物为之累。
去蔽实在我，岂可自壅閟。
日能自用力，疾鞭扶桑辔。
心可自用心，明德永弗坠。
节饮自少醉，寡欲自少寐。
自己有此宝，碎璧肯自弃。
慈湖言本心，似亦无可议。
未发缺存养，所见恐未粹。
子往拜其祠，于焉设讲肆。
长短审取舍，予夺谨废置。
天日揭义理，慎勿徇私意。
厚土埋金乌，吾说可一篲。
大明晓常升，难眯万目视。
老禅骂祖法，不妨略一试。

天目山人客鉴湖，请言近世两鸿儒。
洪平斋集亲抄否，陆放翁诗背诵无。
绿芡紫莼乘月采，黄精白术入云锄。
土毛未负将军腹，万卷撑肠定不枯。

为学有本末，根固枝必稠。
又如水有源，源清无浊流。
颜子先四勿，韶冕患不优。
曾子贵者三，岂于笾豆求。
九经始慎独，八目正乃修。
我嗟半山学，不识濂溪周。
远取湖学意，粗迹穷雕锼。
边防与水利，讲诸萤案头。
是致青苗法，规摹国师刘。
汲汲淬事功，方寸俱缪悠。
尧舜不牧羊，羿射奡荡舟。
农圃有弗如，问陈有弗酬。
国定一正君，此道轲传丘。
茂叔二程张，獾郎疾如仇。
永乐西事败，谈兵兹可羞。
陵夷至宣靖，地下噬脐不。
此心主精一，焉用功利谋。
所以汗背勃，见嗤户牖侯。
君今录泮事，往遨白蘋洲。
臆对议湖学，岂无苕溪鸥。

长安应制住红楼，浪惹玄都紫陌愁。
天目有山无捷径，落花莫放出溪流。

隋朝桧下访仙真，五十年前夜榻身。
至道宫前天目顶，羡公去作卧云人。

休官二十载，丝髪不身谋。
肯顾江淹恨，焉知庾信愁。
但当思反鲁，何必望封留。
闭目常危坐，胸中百尺楼。

东篱东篱所至有，南山南山古至今。
东篱之西拄我杖，秋菊千丛开黄金。
南山之北送我目，鸿飞山阳我山阴。
今是昨非栗里宅，三径就荒犹可寻。
画工可写渊明面，政恐难写渊明心。
渊明面匪宣明面，谁欤障我西风扇。
翁醉欲眠遣客去，渊明此心我常见。
归去来兮归去来，渊明方寸焉在哉。
宁入东邻白莲社，不上徐州戏马台。

吾尝鄙文赋，陆机自衒鬻。
濬发夸巧心，见唾憾拙目。
□□渊明诗，莫若黄山谷。
或者巧斧斤，疑谓拙不足。
诗文较巧拙，议论黄胜陆。
人才亦复尔，世事可类触。
善宦司马安，四食九卿禄。
百世名不馨，史笔有余戮。
大匠公输子，绳墨万厦屋。
规矩方圆外，何必续土木。
李子寄此轩，一□夜檠独。
未入岩野梦，□□□□卜。
焉知千驷马，岂慕万锺□。
□□蠹书鱼，惄如饥亦读。
挂檐饱飞虫，彼哉蛛网腹。

楼中老子无事，座上梅花盛开。
闭目不闭鼻孔，暗□□□自来。

芙蓉岭外矮窗开，夜读灯从祖父来。
四海八荒□□□，□山一壑绝尘埃。
生涯晚节香黄菊，世德清阴映绿槐。
□□仲车教乡里，何时除目下行台。

庙廊谒贤饭吐哺，留子翰林不肯住。
阎公大学今儒宗，邀子同宿玉堂雾。
曰我天南有严亲，滫瀡旨甘奉朝暮。
得一泮水广文官，匹马扁舟遂南渡。
未爱红药当阶翻，但忆芝山携酒句。
江东自鄱溯江西，郡曰青原洲白鹭。
欧阳文逮周益公，诚斋诗传杨长孺。
比户弦诵家书灯，子往为师异瓜戍。
人才炉冶入老手，镆铘干将由我铸。
即今场屋已无用，五言省题八韵赋。
人心天理不可磨，秉彝物则常如故。
五天竺国身出神，三蓬莱山臂生羽。
缁黄引之入迷途，残魄零魂应悔误。
昌黎原道孟七篇，除蛔刬蛲剔鱼蠹。
子当以此据皋比，正正邪邪明举错。
本根树立谨心术，节目设张行法度。
子曾精读万卷书，子又远游万里路。
诸生北面孰不服，穷理尽性摆传注。
天民先觉敢自许，作成后进定无数。

文才因学进，名誉待时隆。
定有仙能遇，元无鬼可穷。
刚贞侔铁石，猥琐笑蒿蓬。
百尺楼头目，时时没去鸿。

鹦鹉笼开彩索宽，一宵飞去为谁欢。
早知黠贼心肠别，肯作佳人面目看。
忍着衣裳辜旧主，便涂脂粉事新官。
丈夫能举登科甲，可得妖雏胆不寒。

云胡不出，积雨予尼。
意弥八纮，膝此一席。
谁具蒸徒，假予楫航。
一往沧海，观彼茫洋。
掩关昼眠，胡宁不暇。
鲁叟攸戒，敢视为夜。
寂寂疏帘，幽幽空阶。
鸟下碎藓，伤予之怀。
悠悠古道，溢溢行潦。
岂无岑楼，送目遥草。
心之忧矣，莫或予知。
彼其之子，谓予寒饥。

卧龙起草庐，扶汉有余忠。
欲结紫髯客，共追黄星公。
一言根本定，万里氛翳空。
指此为虎踞，长啸吞西风。
夫岂樊吾圃，以虞他人攻。
乌林逸元恶，入蜀怆途穷。
汝亦赵佗辈，区区帝江东。
吾意本谓何，剑佩殊不同。
后来矫虔人，借口欺盲聋。
九折剑阁栈，一泥函关封。
盗贼柄干将，奸雄非英雄。
老我吊古癖，徘徊梵王宫。
城坏遗甃泯，江徙孤岸穹。
中原芳草外，战尘春蒙蒙。
酒尽欲下山，目极斜阳红。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

吾翁始落南，土思尚依依。
筑堂扁岷峨，目断落日晖。
忆昔丙申岁，锦里烟尘飞。
甲子已一周，而我犹未归。
孤蓬失本丛，旅雁抱长饥。
百年直寄尔，旷然勿徒悲。

家住西湖西，爱吟仍爱竹。
富贵岂不好，变灭如转烛。
一昨流落后，破垣竹犹绿。
往事何用访，得此良自足。
胡为被书误，弹冠向苕曲。
三年饭脱粟，不饱而况肉。
颇有青衿子，对之寻旧读。
时复吐佳句，家山如在目。
不知竹是伴，谁护苍玉束。
官满还滞留，欲归未可卜。
无钱买扁舟，迁居更勿促。
悠然谢此君，行止任迟速。
新年雨雪深，忽已归期告。
天公似有意，为尔开晴旭。
士固不可料，穷久理当复。
东风吹浩荡，万里奔鸿鹄。

平生一寸心，神游梦华录。
喜君晚相遇，风景宛在目。
肯为此邦来，大是渠侬福。
我但饮若水，生意已俱复。
轧轧寒女手，何事嗟空轴。
欲去复停车，为尔两眉蹙。
犹是前叔度，五袴回余燠。
千家万家喜，吾意始云足。
路稳驱车去，祖帐纷相属。
贺下不贺上，此语传古俗。
况携善颂归，亲舍喜可掬。
炰羔倾家酿，欢声动邻曲。
麾节愿早还，春风棠树绿。

穷浩然，老摩诘，平生交情两莫逆。
也曾携去宿禁中，堪笑诗人命奇薄。
只应寂莫归旧庐，此翁殷勤殊未足。
作诗借问襄阳老，诗中犹苦忆孟六。
悠悠江汉经几秋，一夕神交如在目。
分明写出骑馿图，丰度散朗貌清淑。
更有个倜一片心，不是相知那得貌。
行行复行向何许，酸风吹馿耳卓朔。
向来十上困旅尘，馿饥拒地愁向洛。
不如乘舆且田园，万山亭前大堤曲。
𫚣鱼正肥甘蔗美，鸡黍可具杨梅熟。
一樽相与寿先生，醉归勿遣馿失脚。

平生爱山苦趼足，况此对面美冠玉。
也曾杖屦极跻攀，稍度湾埼转虚曲。
径踏青螭脊上行，所历渐高山渐束。
红亭白塔出湖外，下瞰诸峰等臣仆。
祖禅晏坐服生狞，法席宏开俨清肃。
何人梵呗呼僧定，划然透户如击筑。
浮岚暖翠忽纷披，依依精舍傍修竹。
至今犹作咿唔声，饱食颇惭空洞腹。
崎岖竟日亦已劳，应接满前端为目。
道人对境了无羡，折脚铛中煨脱粟。
小立为尔起深悟，愿事扫除甘播掬。
峥嵘岁月苦难记，三寸穉杉俄立鹄。
山中老宿亦向尽，访旧无人空感触。
细评道人似豪家，台殿耽耽枕岩谷。
当时气象雄一方，谁教劫火烧糜竺。
十年旧观未全还，金钱奔走倾缁俗。
何山试问何所有，一溪清泠嗽寒绿。
入门使我意也消，不省人间有华辱。
殆是高人胜士徒，山灵笑许兹论笃。
旷荡幽深两俱胜，胡不重游勇奔鹿。
多病欢娱久去心，良辰美景宁相属。
昏昏午窗供坐凉，跳丸西走白日速。
夜来可奈风雨尽，尽力催花亦良酷。
痛杀新红三万片，园林惨淡余老木。
作诗遣愁愁未遣，那知翻作愁根窟。
古人真欲焚笔砚，苦语殆可书绅笏。
颇怜阮屐共嵇锻，更笑周妻与何肉。
留连一物即是碍，羡君开襟少嚬促。
爱诗乃复宜相似，句语卓荦光透幅。
倦还始觉心和平，人生有手莫操牍。

雪堂西席雪江水，广文先生是乡里。
此翁平生事崛奇，欲上虚空鞭𫘧耳。
迩来深藏老锋锷，未许容易试越砥。
插天光气尚历历，若为著渠岩石里。
仲华本愿郡文学，百年功名一日起。
峥嵘今不少自贬，吾道毋乃太孤峙。
苦将新句调山灵，不遣陈迹蹋死鬼。
世俗贵耳不贵目，谁得其皮兼得髓。
翰林主人墨客卿，会将此事全付子。
吾衰正复何所用，两钱之锥漫苴履。
固知梅老难抵当，夜半偏师来研垒。
幞砚囊笔俱坚坐，尔以不战淹客晷。
天地冻合万木僵，军中颇怪多堕指。
春风呼酒为解严，十部从事贤一纸。

柿林园里伾文党，金谷丛中石贾尘。
漫说愚溪诳当世，苦将巧宦目他人。
何如杜老幽居处，一似无怀太古民。
说道书斋名用拙，可存吾道乐吾真。

天目群仙帝所毗，别来引领但神驰。
分明输与芗山老，活脱吟成玉局诗。
论旧惊心几甲子，扶羸笑觅一筇枝。
如公再合幡然起，勿恋春先笋蕨肥。

西风小立对晴川，冷笑人间目圣颠。
使事端因荔枝出，归期休在菊花前。
平生漫说少陵老，终日谁陪上界仙。
应是杜中鸥与鹭，诗情比旧更依然。

桃源逃不彻，真境宛在目。
要令千载下，知有古风俗。

病攻我剧声摩垒，月避人深目眯糠。
一盏浊醪如许障，诸余不容苦思量。

东野哭其子，难存百感身。
孤孙犹在抱，行路亦沾巾。
满目家园树，何时泪叶春。
诸生为执绋，良足化乡人。

何年尘镜昏乍洗，金背涌出状怪诡。
自古空言马生角，今乃见马生两翅。
恐是渥漥种，往往感龙气。
龙惟神，飞行天，若傅两翅何足贵。
想似穆天子会瑶池，肉多身重不得飞。
一朝乘之逍遥出六合，奔风轶电那容追。
万里一息日未旰，当时从官无乃疲。
或云车辙马迹往往有，如此安用彼翅为。
徒留诞谲诳后世，我愿观者更勿疑。
我闻西王母，参目而虎首，物以类应固宜尔。

把断风光不许通，坐天目顶月明中。
下方雷作婴儿叫，莫是山僧耳太聪。

花飞石上班，水落白云湾。
帘卷千重树，窗开四面山。
鼓声鱼市近，旗影讼庭闲。
满目皆吟思，残阳缥缈间。

云山千万叠，身事恨悠悠。
客鬓秋风急，乡心夜雨愁。
蛩鸣邻寺壁，雁过隔湖楼。
目送千帆远，长江空自流。

巍巍楹槛逼星河，城上阑干野色多。
天目水分波浩渺，大湖山点石嵯峨。
罗窗夜气吹银烛，翠箔秋声动玉珂。
我欲乘空呼列子，月明何处起蘋歌。

湖澥天教十载闲，玉经功就胜居坛。
惊尘天目妨龙卧，晚岁华阳望鹤还。
入咏五噫丹阙近，会心三笑画溪寒。
世缘历尽仙缘熟，坐断陪真向上关。

眉疏目朗姿圆通，诗书万卷罗心胸。
华阳三茅仙洞中，凤笙隠隠和松风。
薪林图谶呈梁公，朱砂曾青霜雪容。
服之身体飘轻鸿，积金涧泉东复东。
山中宰相那无功，昭阳竟作单于宫。

翔龙宫殿已蓬飘，此日伤心万国朝。
目击崖门天地改，寸心难与海潮消。

画阑目断楚云西，芳草连天客思迷。
家在江南烟雨里，落花时节杜鹃啼。

目欲穷千里，楼头着意看。
云横知岫远，野迥觉天宽。
对景诗怀壮，乘风衣袂寒。
主人还解事，容我恣凭阑。

疏懒春来分外添，蒲团兀坐地炉边。
关心事少夜悭梦，酌酒杯多昼亦眠。
琴有徽弦姑挂壁，诗无眼目谩成篇。
自怜不似门前柳，才得东风翠拂天。

才见春花荣，又见春花谢。
花谢绿成阴，瞬目逢炎夏。
谁知俯仰间，祝融便回驾。
却喜西风来，美矣难酬价。
且效柴桑人，寄傲南窗下。
此意自领会，那许傍人借。
所愿无荣辱，静中观物化。

结屋俯清溪，萧然迥出奇。
书藏千万卷，梅浸两三枝。
入竹风声细，移花日影迟。
乐山仍乐水，何虑复何思。
菊有陶潜逸，兰无屈子悲。
娱情琴上操，遣兴局间棋。
对客频倾酒，临流賸赋诗。
要将闲度日，只恐道关时。
触目多幽致，留题总色丝。
细吟增敬羡，貂续匪佳辞。

极目青山带夕阳，平沙漠漠水茫茫。
几声渔笛芦花外，惊起斜飞雁一行。

尘埃面目半生勤，去住浑如出岫云。
腹馁谩挥求米帖，囊空徒诵送穷文。
诗书满架何堪煮，稌黍盈畴政乐闻。
欲办烟蓑并雨笠，愿随田叟学耕耘。

栗里幽深自结庐，东篱采菊足清娱。
偶然触目南山好，相对沈吟一语无。

东城有高楼，峩峩冠城阙。
我来属昏暮，见此初上月。
遥天罗江山，极目如霁雪。
江山秀如此，岂不生豪杰。
临风一高歌，达曙何由歇。

南山有高楼，青云可俯践。
楼上有佳人，当年惯识面。
忽觉在他乡，绰约思目见。
绿绮无知音，心长曲未遍。
青云在山头，将去还复恋。
人生不如云，欲见万里远。
恃有青铜镜，与君各分半。
忽来双鲤鱼，白璧何足羡。

一琴久弦绝，孤操谁与同。
罗帏长白发，燕子楼已空。
夫君邈万里，目断随冥鸿。
鸿飞不南来，乱鸟啼朔风。
宁死化为石，石上生虬松。

三釜养弗违，五斗腹已餍。
归无买山银，聊占白石崦。
崦西有斗室，草色青入帘。
有时独悲歌，白云低覆檐。
心劳发成丝，不敢开镜奁。
纯钩未曾试，敢谓铅刀铦。
行行行复止，恐为世猜嫌。
俯仰宇宙窄，吾姑养吾恬。
濯发餐沆瀣，载魄吞玉蟾。
世味纷浊浊，食鱼谁溉鬵。
君来此山中，相逢一掀髯。
议论不苟同，咸酸惟梅盐。
探索卦爻赜，抉发天地潜。
君思方浩浩，我足愧霑霑。
未竟先天奥，已报归邮签。
重来诘玄秘，试与君一拈。
精神寄四圣，后学未易觇。
堪舆物最巨，蝡动物至纤。
雷震与风行，水润复火炎。
孰匪阴阳用，岂待蓍策占。
吾身亦具足，谁能减与添。
六画无一辞，三才道已兼。
大象不可名，小言徒詹詹。
九师易已病，安得恶石砭。
况复坐井窞，周旋类鮧鲇。
独以嗜成癖，食苦自谓甜。
方此愧施孟，敢自比伊濂。
雄玄倘犹白，墨突空不黔。
阿谁登负丘，赤手捕长蚺。
泠然御风至，瞪目不可瞻。
大声忽挥绰，皇荂俱口箝。
窃意吾道孤，四海谋无佥。
安知太皡虚，前奔有飞廉。
参同合左契，机迅留无淹。
忆昔世道衰，九侯已醢腌。
作易为忧患，九卦首履谦。
子云卒投阁，拟易空𪡋𪡋。
君子观遁象，恶在不恶严。
心易写不尽，恨无千丈缣。
书空只一画，自向笔端粘。
君如会此意，此节真锤钳。
君肯来南山，相从效比鹣。

朝日景曈曈，湛露溘已晞。
日暮风凄凄，啼鸟失其雏。
时迈感物化，抚事成伤悲。
严溪子张子，有儿读父书。
年少隽且文，亲颜悦以怡。
一朝成鬼录，登台空望归。
望归不归来，泪尽双目眵。
嬴博招尔魂，忍抚游子衣。
生子期养亲，安知亲哭儿。
古伤邓伯道，天道不可知。
穆伯有收子，暮年良可期。

天地委尔形，祸福唯所命。
夭颜寿盗跖，穷宪富猗顿。
阴阳气不齐，所受各有分。
司造秘不言，谁能作天问。
君今挟相术，两目烱清镜。
开口说是非，窃弄司造柄。
富贵闻者喜，贫贱闻者愠。
分定不可移，喜愠两皆病。
朝暮芧四三，空使众狙竞。
安知鸠与鹏，小大各适性。
劝君且归休，吾方游神廷。

惜花急晨游，起坐旦未达。
骑马去踏花，朝雨马蹄滑。
落花委尘泥，花香在罗袜。
猗兰觅余春，牡丹迟未发。
游子何时归，使我幽愤豁。
目断回雁书，遥遥楚天阔。

鲁语诲时习，商书称时敏。
一字该二义，学者盍重省。
又日新其德，成汤常自儆。
三月不违仁，颜子独深领。
今日或因循，明日澡即新。
前月或断续，此月复即仁。
圣贤惜分阴，于此犹兢兢。
学者能用力，其名曰竞辰。
人有一大时，一去不复仍。
十五入大学，明德与新民。
二十曰弱冠，既冠责成人。
勤怠只数年，贤愚系终身。
过此为失时，人不再青春。
譬之农力穑，春耕而夏耘。
耕耘苟失时，无复望秋成。
父母上俱存，兄弟下无故。
饱食无用心，白日任虚度。
幼壮老复至，一朝忽反顾。
对人语不了，握笔书辄误。
龙鳞映犬豕，面目可憎恶。
哀哉复哀哉，追悔已迟暮。
及此尚可图，勉旃须早悟。

穹壤纷众羽，固有仁不仁。
鸮凤虽异性，同为阴阳根。
惟彼希有鸟，于禽集大成。
力可振海岳，翂翐似无能。
鲲鹏侈变化，比予尔何曾。
群鷇偃下风，举受翼卵恩。
万里不足飞，千载始一鸣。
远之不可疏，即之不可亲。
地维缺不震，天柱拆不惊。
安得以宠辱，而能累其身。
世固有大物，天地间气生。
卑卑局耳目，夫谁识其真。
道大固难同，安能抗世情。
何如任毁誉，徜然忘我人。
不谐众人口，而谐万世心。

高堂突兀生崇冈，於菟眼电牙磨霜。
古言市虎人不信，谁信挟一来座傍。
众犬僵仆儿辈走，猛士腰弩成蹶张。
老翁卒见亦惊怪，便欲骑取参西皇。
乾坤戾气产尤物，谁为驱雷入神笔。
古树萧萧风刁刁，阴崖幽幽云墨墨。
横行屃赑不畏人，弄子庭除成穴窟。
蓝田饮羽惊夜行，今乃捋须当白日。
画图画虎心自知，触目或疑犹喘息。
世间多少涪村民，毛爪未完心已易。

蚕丛鳖灵两丘土，玉垒灵关一荒莽。
杜鹃衔哀诉千古，万里游魂腥血污。
冤声无路叫天公，吻血洒地花为红。
巴江东下流无极，目断巴山归不得。
此身岂是无羽翰，天梯石栈云漫漫。
落花冉冉江城暮，年年客梦乡关路。
丈夫志气笑沐猴，安知狐死还首丘。
沛公击筑歌汤沐，钱王锦衣衣林木。
寄巢生子傍他谁，众鸟虽怜祇自悲。
哀号力尽飞不归，老尽遗民城郭非。

一家南北混车书，谁使斯民耳目涂。
昔日簪缨今役户，朝时弦诵暮征夫。
迩来风雨无完屋，何处乾坤着腐儒。
不意斯文天未丧，凤凰来后见河图。

银汉无声玉漏沉，楼高风露入衣襟。
洞龙睡熟云归岫，枝鹊啼干月满林。
瓮里故书前世梦，匣中孤剑少年心。
征鸿目断阑干角，吹尽参差到夜深。

石田归去醉时歌，白日飞帆送客过。
舞袖低旋兼地狭，出门长啸觉天多。
子卿朔漠知存否，武帝秋风奈老何。
极目西陵台下路，漳河东去复来么。

东风吹雨湿平芜，三叠阳关醉唾壶。
往事尽随尘世界，新来祇怪老头颅。
百年祖父留汤沐，千里儿孙有饭盂。
目断长亭休折柳，斜阳山外是西湖。

满目湖山恨，凭栏泪雨挥。
泉寒龙已化，云尽鹤犹飞。
楼影摇波乱，钟声隠岫微。
谁家航十锦，歌舞夜深归。

自甘为牧犊，何不娶巫臣。
鱼目长凄断，雉飞徒苦辛。
远衣无与寄，孤枕有谁亲。
毋惜蛾眉买，黄金未是贫。

形模丑陋发鬅鬙，留得生来面目真。
拍手问谁能笑我，祇今笑杀世间人。

春色三分过二分，归来触目见山青。
鸣鸠乳燕村村闹，不似山中好细听。

秦皇灭诸儒，若人媚幽独。
偶来得名山，依山结茅屋。
希声陶淳风，无意蕲绝俗。
儿孙日以远，几见碧桃熟。
渔郎从何来，延缘寒溪绿。
兹游窥天秘，平生未经目。
颇见有此容，父老邀我宿。
清谈略晋魏，世路嗟翻覆。
淹留信可乐，离念苦羁束。
幡然理回棹，瑟瑟风吹足。
往来记行迹，溪路三四曲。
机心不自閟，何事惊麋鹿。
回首不逢人，白云渺空谷。

峨峨高山东，迢迢青溪曲。
采蘅撷薜荔，结构蜗牛屋。
中有读书堂，堂外万修竹。
错出泉石间，翛然隔尘俗。
劲刚逢干节，空洞夷齐腹。
长钓横江鲸，翠立摩天鹄。
借问主人谁，彼美清如玉。
瓶罂空四壁，简册富万轴。
小篆揭新扁，高步踵前躅。
箨龙忽变化，遗歌焉忍续。
岁晚坐相向，此君幸予辱。
荣悴纷变态，风雨寒旸燠。
春来枝叶蕃，苍璆森在目。
势且干青云，肯顾凡草木。
怜渠痛洒扫，日哦三四幅。
吾诗试评品，千古配淇澳。

谁斧若木枝，铜干苍玉叶。
年年来沧波，疑与溟渤接。
戏携赤玉舄，跨此寒岌嶪。
飘然造殊庭，不用维与楫。
浩浩吹天风，凉气入衣衱。
拍浮天汉滨，匏瓜芒𤇹𤇹。
黄牛不服箱，放绳掉长鬣。
素娥不织裳，抛梭理香颊。
千年苍藓痕，机杼空妥帖。
疑是娲皇土，藏去压归箧。
归来不知处，满目迷空堞。
惟有卖卜人，知向天根蹑。

旧籍占东南，相去天一握。
曩闻大瀛海，出缩几蜗角。
欲说耳目隘，欲涉关河邈。
离合自有时，甫见一南北。
逝将摆世事，羽化骑鸾鷟。
朝行过夷门，暮去宿易涿。
三晋多权谋，邹鲁守经学。
人生出与处，相逢饱商榷。
弃捐何足惜，无为悮奇璞。

冀北渥洼种，堕地已汗血。
深目老奚奴，日夜供剪刷。
一朝混南朔，驰道三丈阔。
道边馆候骑，历历抵燕越。
吴儿富金钱，补买计家活。
牵来中程度，火印死不灭。
置之皂枥中，时彼刍与秣。
往来给官行，飞去如电抹。
奔走皮骨空，不见淹岁月。
区区盐车中，莫笑驽马劣。

猛虎等百兽，天赋与长雄。
曼胡利秋戟，隅目磨青铜。
从知世路暗，群行各西东。
吼地一长啸，飒飒来悲风。
饥来待人肉，不数豹与熊。
肥领而黑喙，不知是何虫。
坐卧不自防，穴尔皮毛中。
尔虎虽云猛，一旦皮骨空。
慎勿欺微细，即且制神龙。

云日半解驳，东上雨中晴。
不知谁幻化，倏然成气形。
精光错异采，势且迫太清。
良苗不润泽，咫尺夷大明。
儿童争指目，万象俱晦冥。
须臾换光景，变灭不暂停。
天运亘终古，百怪终无成。
吾欲乘清风，再拜叩玄精。

西游历剑阁，寡仆敝轮鞅。
水餐掬哀湍，林宿拾坠橡。
悲风振古木，猩鼬挟魍魉。
十步九诘盘，奇险跻攀上。
担囊偶不意，一跌堕万丈。
岷峨渺何许，注目极遐想。
穷年食外方，浮踪任漂荡。
何时御长风，振足谢笼网。
不须计三餐，迎我归苍莽。

匣空龙得偶，厨封画通神。
可怜种瓜客，犹自标故秦。
当时祖龙死，逐鹿灞水春。
早飞将军檄，晚分丞相茵。
抵死心不闲，不顾刍狗陈。
陶朱去越后，未肯休此身。
犹闻载窈窕，千金散贱贫。
何如白云叟，自与青山邻。
十年一易世，眉目辄少嚬。
悠悠华山里，甘作骑馿人。

金陵旧长安，谯郡今丰沛。
吴州对楚山，二水相萦带。
团团清淮月，久落青天外。
长江穴岷峨，奔迫走吴会。
一朝金翅飞，万丈铁锁碎。
列郡空崚嶒，故国余丛荟。
升高望中原，极目了河岱。
大运有奔沦，兴废更百代。
客行秋风早，中路乏资贷。
归寻旧蓑笠，独钓吾邦濑。

昔时累科举，读书患不足。
天今予我暇，有书真不读。
煌煌百圣心，清彻寒泉玉。
遗泽存读书，浸作生民福。
静观灵台中，万象森在目。
天寒境自明，欲浅机自触。
斯文化异端，骎骎即深谷。
晞颜以自励，吾欲求之复。

给事三父子，着籍古池阳。
贩夫偶奇货，末暮来钱塘。
维时汉运衰，紫宸厌天狼。
长鲸沸河洛，幅裂万里疆。
惟子晓大义，白笔摇风霜。
愿提十万旅，巢穴倾朱梁。
青云不假翼，无路凌高翔。
其事竟无成，青史垂芬芳。
中原转莽莽，一垤争侯王。
登高抉浮云，极目惨八荒。
遐想同心人，过君桥梓乡。
徘徊扣牧子，遗迹悲荒凉。
区区夏虫知，知我于诗长。
岂知用心处，流落不忘唐。
我欲传高士，置君后柴桑。
含情苦摇荡，伫立苍洲旁。

楚客赋夕餐，经传不著名。
野菊或杀人，神农著翳经。
此品甘且辛，丛生数千茎。
分种不封囊，移根或盆盛。
啖茶摘其叶，觞酒啜其英。
风霜振枯槁，气味老更成。
平生攻苦淡，矜此岁晚情。
不独醒头目，吾其寄余龄。

云如车駮低压城，红光闪电枉矢行。
老龙偷出牛蹄泓，霹雳数声惊顽冥。
雨下如注翻四溟，黑风吹落鱼鲔腥。
蚯蚓奋角蛇怒鳞，穴居林处无潜形。
小目飞笺奏天庭，速收阿香加诛刑。
夜阑景霁百怪停，炯炯北极环众星。

忆昔雨洗冬甲子，春来飞雪遍千里。
老农雪谶古相传，一番春雪一番水。
今年麦熟云成堆，并刀收敛疑寇来。
自从入梅不见雨，田间热气飞黄埃。
清台奏下邮传急，月蚀九分日蚀七。
昨宵捶鼓闹如雷，素娥凭怒面漆黑。
太阳室家怒相啮，东西不肯还宫阙。
天公不肯目偏盲，又传日蚀林锺月。
一笺夜拜东皇公，休作怪变惊儿童。
愿分阴阳作平等，五日一雨十日风。

炎官煽毒日色頳，四海鼎沸遭焚蒸。
吴牛耕罢汗且喘，暂休树影眠沟堘。
不知苍蝇名品伙，乘时附势相欺陵。
其间一种号赤目，巧窥猛攫如饥鹰。
钻眸噆鼻不可奈，以首溷水浇清澄。
自期摆脱有此计，须臾扑缘如牵绳。
牧儿旁坐少肋力，掴以指掌麾以肱。
更凭草帚时一扫，坠地死者堆斗升。
乾坤荡荡产万类，涵淹恶物吁可憎。
闲从林下看水牯，作诗为续憎苍蝇。

一日雪，空里浮花生眼缬。
二日雪，竹松委地枯楠折。
三日雪，兽骇禽奔蹄迹灭。
四日雪，翁妪啼饥泪成血。
天生万物忍弃捐，似为多情幻奇绝。
由来恩怨不相关，无情有情总磨折。
君不见尧时洪流浸十日，赤子喁喁化鱼鳖。
汤时亢旱烘七年，山河大地红炉热。
当时贤圣救不得，坐待时来自休歇。
盖天垂地忧长人，浪教寒士头先白。
玉皇高居耳目远，鬼神虎豹争罗列。
顼冥滕屏罪当诛，劈笺试与东风说。

满目风埃落日低，拳支醉颊面山西。
平堤树密欲藏寺，古渡舟横不碍溪。
渺渺几竿秋水浄，哑哑三匝夜乌啼。
老来独有诗情在，口占新晴付小溪。

不堪老病缚闲身，面目峥嵘岁月新。
半世略无如意事，五年惯作在家贫。
悠悠怀抱希知我，诩诩交游喜负人。
俯仰世情都勘破，西风独立岸纶巾。

寄迹琳宫绛阙边，聚星家世楚先贤。
但留法界寸田在，不要穷途众目怜。
谈客由来无负郭，诗盟此去定忘年。
吾衰有分非君独，休羡千金有计然。

不将书剑奋穷边，药裹君臣酒圣贤。
笑我文章全乏用，从渠心目两相怜。
参同颠倒长生诀，大衍推寻过去年。
莫把诗狂压师服，兴来还解赋超然。

星聚何曾奏少微，浮萍桂海偶相随。
掺袪东阁吟梅处，眵目寒窗点易时。
自叹两翁余口业，悬知千载有心期。
啼猿唳鹤初无事，怕有行人怪说诗。

嫠答媒，妾自怜。
妾家贫如洗，妾貌妆不妍。
中年方择配，幸逢夫婿贤。
蓝桥疑仙会，红叶开良缘。
俯以奉箕帚，仰焉供豆笾。
粤从定六礼，稳图偕百年。
讵疑有家愿，倏罹中道捐。
城崩哭呦呦，竹斑泪溅溅。
空房照明月，幽陇凄寒烟。
禽鸟喧墓门，魄降魂翩翩。
蛜蝛满窗户，心结目涓涓。
寮室昔华屋，埋玉今荒阡。
恨不即同穴，何忍续断弦。
翻思合{丞一=巴}初，参透老婆禅。
如鱼水游泳，如茑萝缠绵。
奈何生死阔，泛泛水中船。
绸缪为夫妇，反复如市廛。
徒贻杨华丑，宁免柳絮颠。
妾颇亲笔砚，亦尝阅简编。
女不践二庭，妇不再移天。
陶婴寡鹄吟，卫妻孤燕篇。
或刑耳自誓，或断发自全。
或劓鼻偃蹇，或毁面迍邅。
吾足幸可刖，吾臂不可牵。
卓卓节操立，表表凤孤鶱。
藐兹未亡人，有意奉周全。
媒虽悯妾寡，媒适重妾愆。
妾命春叶薄，妾心顽石坚。
栖栖谋尺布，岂不羡罽毡。
皇皇图斗粟，岂不思荤膻。
胝手任舂汲，孰与奴婢千。
鞠躬跧衡茅，孰与疏绮便。
枯荄欣回春，缺月喜再圆。
世谁不乐此，妾意独不然。
理义自有闲，物欲常无厌。
三少秽难洗，五嫁丑莫镌。
浮荣瞥似电，遗臭流如川。
媒言颇喋喋，媒意遽拳拳。
之死矢靡他，斯言当真诠。
文姬殊妖媚，易安亦婵娟。
失身再事人，彤管无取焉。
节义日以颓，文章何足诠。
王母有差事，青鸟信频传。
毋乃堕人欲，反以污天仙。
嫦娥岂不嫁，空抱老金蟾。
所以广寒宫，万古清鉴悬。
宁贫任劳鹿，宁贱受磨研。
宁冻如寒蝇，宁饿如饥鸢。
终不以快乐，而易此忧煎。
井底水不波，山头石不迁。
再拜谢媒妁，归来双泪涟。
十袭藏破镜，他年会黄泉。

五水奔流会合通，大溪飞过一长虹。
芙蓉面目重重见，多在烟霞变态中。

汗漫孤槎到海滨，荒阡触目尽忧薰。
休粮未遇赤松子，采蕨终惭孤竹君。
甚欲去寻东道主，只愁见谕北山文。
秋风吹动归与兴，又隔扶胥一片云。

即心即佛，狐狸恋窟。
非心非佛，当机放出辽天鹘。
马大师等闲向虚空里抛个题目，经今五七百年，更无一人描写得着。

水盈万壑，叶落三秋。
渔板一声飞野鸭，长空极目思悠悠。
堪笑当年马大师，无端杻著百丈鼻，直至如今痛不休。

摘杨花，摘杨花，唵摩尼吽{口发}咤。
便恁么会已是错，不恁么会尤更差。
一回撞著无面目老骨檛，方知元不在天涯。

五台峩峩五云里，补陀峩峩东海底。
大士元不在其中，误赚平人知几几。
江南吴越诸导师，短偈长篇费言语。
老僧有语写不得，一再殷勤奉劝汝。
若论观音与曼殊，尽恒沙界无不是。
灼然端的要见渠，不用千里与万里。
只消着眼未生前，面目堂堂即自己。

青山立玉水粘{艹曳}，祖意明明在目前。
短堠长亭何所许，处处春风啼杜鹃。

猗欤大块中，有此赤肉团。
曾无生与死，从渠暑复寒。
炽然常说法，风动万琅玕。
了然无一物，满目是青山。
以幻观吾幻，以闲乐吾闲。
世态自消长，日月长循环。

苍苔裹枯松，白云抱幽石。
面目俨然□，易见还难识。
临济未是白拈贼。

眉目真如画，英姿迥不凡。
识高能择主，功大不胜谗。
马革忠何壮，壶头怒尚衔。
谁甘骑款段，长服野人衫。

威弧惨无光，城乌啄大屋。
淮云苍莽间，十载几荼毒。
忧心甫殷殷，又复正阳筑。
正阳亦何许，地接英与六。
传闻夜点兵，文书下机速。
挥汗起负戈，部伍竞驰逐。
平明驱出城，令严秋气肃。
岂不实苦辛，主忧固臣辱。
前年戍襄樊，去年戍郢复。
白骨秋野横，青燐阴房煜。
生还偶然尔，忍怨征行促。
所悲世路艰，无罪罹杀戮。
潢池弄盗兵，绿林仇饷肉。
茫茫畿甸间，风尘涴人目。
圣明抚遐荒，先事清辇毂。
干戈动邦内，岂计颛臾蹙。
扶颠要得人，拨乱如转烛。
秋山翡翠青，秋水蒲桃绿。
去去取封侯，勿羡牧羊仆。

毘陵天庆宫中壁，夭趫双龙势千尺。
鬐圆尾壮角浪平，目深鼻豁鳞纤密。
一龙点睛已飞去，电掣金蛇雷破柱。
一龙旧壁尚蜿蜒，朝昏恍惚腾云雾。
黑风动地劫火燔，鬼神糜烂龙崩奔。
苍生百万化鱼肉，{亡/皿}池觱沸骸陵屯。
灵物去留应有数，戛铜吹竹谁韶頀。
会归罨画吸清谿，一雨八荒均布濩。

坏云覆紫微，疾风卷黄屋。
生灵半涂炭，社稷竟倾覆。
借问谁厉阶，往事具可复。
穆陵握乾符，丁揆覆鼎𫗧。
北兵渡浒黄，沔鄂盛諠讟。
涟海荡为墟，交广骇斡腹。
兀然天柱摇，凛甚国脉蹙。
明诏起臣潜，扶颠秉钧轴。
将帅一奋呼，江汉奏清肃。
维时望公闾，高誉儗方叔。
遄归持相印，景定实初卜。
百寮逆近郊，至尊略边幅。
策勋告庙庭，陈乐备敔柷。
煌煌福华编，传者笔为秃。
焉知事夸毗，欲掩天下目。
得政曾几何，故老尽斥逐。
哀哀杞天崩，度皇继历服。
定策比周召，卜世过郏鄏。
万微委岩廊，十年卧林麓。
金屋贮娉婷，羽觞醉醽醁。
伍符日空虚，郿邬富储蓄。
纷纷轻薄徒，睒眒希自鬻。
荃蕙化为茅，龟玉毁于椟。
怡然谈笑间，祸机已潜伏。
延洪幼冲人，天步冞踖踧。
一朝襄樊破，杀气薄川谷。
折冲亦何为，筹边置机速。
拊御既失宜，奔溃更相属。
含垢护逆俦，况望诛马谡。
沙武倏飞渡，长江俨平陆。
连樯万艨艟，悠悠自回舳。
老夏亦遁逃，竟学龟藏六。
败证剧膏肓，搏手但颦蹙。
仓黄出视师，氛埃眯前纛。
总统付虎臣，窃倚晋郤縠。
丁洲帅前锋，未战兵已衄。
溃卒争倒戈，降将群袒肉。
单骑窜维扬，走险甚奔鹿。
触热赴清漳，就死何觳觫。
蹇予客朱方，沈忧发曲局。
讙传用宜中，厦仆支一木。
奈何张苏刘，猜忌不相睦。
所过皆夺攘，兹事岂颇牧。
借箸资腐庸，授钺逮厮仆。
焦门集战舰，乾坤一掷足。
水陆迷畏途，师丧国逾辱。
区区拒毘陵，曾不事版筑。
驱民入罟擭，骈首遭屠戮。
至今用钺地，天阴闻鬼哭。
苏秀暨湖杭，死生犹转烛。
行成漫旁午，公等真碌碌。
独松守张濡，儿戏鬭蛮触。
信使诡成禽，贾祸几覆族。
三宫泣草莱，万姓呼䓖麹。
疑丞诣高亭，献玺愿臣属。
黼扆释冕旒，羽卫撤弓韣。
广益亟南奔，穷荒寻帝儵。
茕然太母身，垂老歌黄鹄。
彼哉宁馨儿，乘罅叨爵禄。
屈膝同所归，伊谁念王蠋。
江湖数十郡，李赵差可录。
元恶迷是似，万世有余恧。
庭芝困广陵，储亡二年粟。
力战尚可支，而乃事蜗缩。
乙亥仲夏交，北向发一镞。
死伤近七千，从此辍推毂。
浮海未及桴，委身饲蛇蝮。
姜才就葅醢，淮城危破竹。
故国莽丘墟，彼黍何{禾或}{禾或}。
翠华渺焉之，扶桑睇日浴。
魂断曲江春，新蒲为谁绿。
骑鲸事已非，葬鱼势转促。
南纪讫朱厓，一战绝遗躅。
旋闻俘文相，系颈絷燕狱。
又闻陆元枢，抗节死弥笃。
二公风尘中，耿介受命独。
板荡见忠臣，百身竟难赎。
恭惟五季间，永昌应符箓。
一举平泽潞，最后收庸蜀。
文子继文孙，三才归位育。
中更靖康祸，流血洒川渎。
光尧躬再造，艰苦芜蒌粥。
淳熙受内禅，德盛仁亦熟。
宁理度丕承，膏泽多渗漉。
内无褒妲患，外绝安史黩。
戚畹及阉寺，屏气但踡跼。
向非彼权臣，玉食擅威福。
如何磐石固，转移仅一蹴。
凄凉数载间，王侯乏半菽。
九庙翳蒿藜，五陵游豕豰。
向来阛阓地，雨露滋苜蓿。
老我亦何为，穷途困羁束。
愁伤觉衰曳，垢腻忘颒沐。
蛰迹笑桓鲵，窃食愧饥鹜。
安得董狐辈，直笔濡简牍。
诛奸录忠荩，上与麟经续。
海宇今一家，贡赋均四隩。
化日满穷阎，淳风变颓俗。
余生幸未化，刀剑易牛犊。
聊种邵平瓜，且植渊明菊。

祥符真人调玉烛，四海八荒春意足。
孤山山小不容春，十月梅花破寒玉。
风流诗老癖爱梅，拂晓骑馿度山曲。
呼童忍冻折南枝，香满吟窗伴幽独。
到今写入画图中，骨冷神清炯双目。
荡荡巍巍尧舜天，外臣巢许谁羁束。
前年我亦访湖山，山色湖光竟尘俗。
荒坟三尺走狐狸，那复寒泉荐秋菊。
真祠并入梵王家，香月亭前马牛牿。
水边篱落忽横枝，遥睇犹艰况斤𣃁。
鸡园释子皆鹰腾，挟弹扬鞭骤平陆。
仓皇走避尚遭嗔，蹇卫何堪共驰逐。
三百年间一梦同，人与梅花几荣辱。
拊图三叹复何言，天外飞来两黄鹄。

鳌山倚晴昊，龙灯照澄川。
良宵重三五，辇路凝非烟。
一从桑溟改，春花谢芳妍。
铜驼暗荆杞，触目兴悲怜。
芸芸百千态，悠悠二八年。
金吾纵弛柝，相府谁歌莲。
九衢灯火市，愁云瞀穷天。
管宁东入海，乐毅北去燕。
伊谁载美酒，醉我东风前。
晨策散广隰，晚屧周嚣廛。
所嗟世路迫，人事多变迁。
归来卧蓬荜，聊复草我玄。

英英人中豪，岁月阅江浪。
胡然构小楼，不卧百尺上。
跂予一登临，规制差可尚。
座中容六客，窗外罗万象。
云烟互吐吞，冈阜相背向。
谁云眼界窄，颇觉形神王。
乃知人间世，小大俱幻妄。
壶公家一壶，维摩室方丈。
拟兹十二楼，钟鼎视杯盎。
鹏鷃同一适，椿菌偶殊状。
何必事翚飞，肆目逞雄壮。
深红屋角花，浅碧盆池涨。
且当共倚阑，烂漫倒春酿。

双眸炯炯秋篷月，十载声名动京阙。
隆准龙颜曾为开，麞头鼠目谁撄揬。
我闻论相先论心，此语古传非恍惚。
闾阎谈笑觅侯封，渭水垂纶飘白发。
脍肝盗跖以寿终，赵盖杨韩膏斧钺。
相形相心两莫凭，使我向空书咄咄。
年来四海一鼓鼙，萧艾腾芳兰茝歇。
宣室宁无贾谊思，侯门半却祢衡谒。
君归若见袁李徒，造化韫藏须剞劂。
我今自分老山林，渴饮壑冰饥食蕨。
但烦一语抱璞人，莫学卞和遭再刖。

干戈又绕鹿门西，清梦犹应忆鼓鼙。
可叹遭逢夸二鸟，却令经济属三犀。
腐儒暗事惟蒿目，圣哲知几莫噬脐。
坱莽氛埃何日浄，春江飞雨涨芹泥。

枫落秋江塞雁宾，客怀依旧忆鲈莼。
百年三万六千日，半世东西南北人。
满目空村争虎豹，何时高阁绘麒麟。
由来管葛皆天意，霄汉泥涂任此身。

蹑石扪萝一径通，凭阑极目思无穷。
川明竹树萧疏外，人语烟云杳霭中。
风月五湖西子舸，楼台千古梵王宫。
艰难隠遁寻幽憩，晤语无人忆赞公。

举目看来皆画屏，只因阑槛接苍冥。
江湖二水一般白，吴越两山相对青。
云北云南何处没，潮生潮落几时停。
西偏不被斜阳碍，直见家山与洞庭。

绝域魂堪断，风烟不可遮。
至今疑梦事，举目改春华。
此处吾为客，何言国与家。
尚存他日泪，又看一年花。
谷口迁鶑语，都城御柳斜。
茫茫皆汉土，无地种秦瓜。

游子江南老，美人浙水阴。
风光何冉冉，花木自深深。
蘋渚藏妃怨，兰皋寄屈吟。
飘香迷去路，种子约青林。
远浦归帆兴，芳洲来暮心。
天寒人倚竹，目断去鸿沈。

长夏如年日，萧然把钓终。
欲知临水意，政自待秋风。
岂是羊裘者，相从渔社中。
何心思觅鲙，极目望来鸿。
天下无知己，溪边自老翁。
六鳌闲入手，不是学任公。

又是梅新蕊，寒凋季子裘。
抚时惊岁晚，满眼使人愁。
江路春如许，阑干泪不收。
别君从灞水，举目在扬州。
月已成孤影，花应怪白头。
数声羌笛弄，忍见坠珠楼。

君不见天上妖蟆食天目，怪语空号玉川客。
万古何伤明月明，可笑妖蟆终受磔。
又不见人间痴蝶掩夜灯，焦头烂额恃己能。
烹煎不免取奇祸，亏蔽徒取人之憎。
二虫何知乃至此，飞走不能逃一死。
附炎触热正可怜，喘杀人间褦襶子。
草泥夜黑溪火明，挺矛衷甲方横行。
举烽止博褒姒笑，投阱何异长平坑。
我怜公子本无罪，人之不仁非自致。
便为移封到酒泉，唤取麹生同一醉。

种德勤穮蔉，终能获岁康。
经传韦氏业，善著郑公乡。
议论参诸老，功名付二郎。
美哉天目水，流作庆源长。

病懒空怜负壮图，盛年齿发已凋疏。
栖迟辕下如老骥，展转书间似蠹鱼。
瞑目自持存息法，闭门重广绝交书。
花开顿觉身强健，行药窗前喜自如。

目视足不随，高山徒仰止。
何能强筋力，进锐退亦锐。
万里未为远，一息亦当至。
徐行则不倦，寘足平稳地。
策策更勉旃，闲云随步起。

诗肠抱饥馋，嗜句如嗜炙。
长年齚鸡跖，有味如啖蔗。
轑釜轰腹雷，每遭丘嫂骂。
辛勤谋一饱，索米谁肯借。
忽来五侯鲭，心目为惊诧。
大羹足真味，禁脔增重价。
仙露承金茎，天浆滟琼斝。
何修乃得此，咀嚼日不暇。
每拟赋老饕，欲作口屡嗄。
锦鲸出光怪，把玩涉秋夏。
珍重十袭藏，常恐六丁下。
每思随{执/目}御，不足攀逸驾。
清晨呼墨卿，为我再四谢。
莫能赞一辞，泚颡惭久假。

诗肠抱饥馋，嗜句如嗜炙。
长年齚鸡跖，有味如啖蔗。
轑釜轰腹雷，每遭丘嫂骂。
辛勤谋一饱，索米谁肯借。
忽来五侯鲭，心目为惊诧。
大羹足真味，禁脔增重价。
仙露承金茎，天浆滟琼斝。
何修乃得此，咀嚼日不暇。
每拟赋老饕，欲作口屡嗄。
锦鲸出光怪，把玩涉秋夏。
珍重十袭藏，常恐六丁下。
每思随{执/目}御，不足攀逸驾。
清晨呼墨卿，为我再四谢。
莫能赞一辞，泚颡惭久假。

千里惊沙眯人目，天愁地暗乌鸢哭。
铁甲霜浓彻骨寒，万马无声虎貔缩。
红弰角劲雁影高，朔风栗栗铦于刀。
衔枚夜战路如漆，冰须堕指夸粗豪。
将军毳幕愁春热，猎骑如云踏燕雪。
何处关楼起远思，一声霜竹吹梅裂。

花尘眯目日脚昏，枝头蜀鸟吟归魂。
喷天狂雨浣香尽，绿填红阙春无痕。
醉踏苍烟古台上，老柳无情擘残纩。
寂历芳条宿孕鶑，倒尽斜霞暗悲怆。
东风恍恍如梦中，江吴烟醉蔷薇红。
湘帘古春唤不应，孀娥泪眼空茸茸。

郎潜暇日多冥搜，夜深独上千尺楼。
天回海立月正湿，风起云涌山疑浮。
萦青缭白互变灭，浮岚飞雾寒飕飕。
潜虬栖鹘声磔磔，山鬼木客鸣呦呦。
城中痴儿方呓语，有梦不到千山幽。
遥岑寸碧目力远，欲溯汗漫凌风游。
高侯落笔万象泣，写出千古苍茫愁。
无声诗与有声画，一夕异事传南州。
玉琴在膝酒在手，欲写天籁无庄周。
凭谁为问华表鹤，城郭人民今是不。

金华高哉几千丈，翠壁重峦不可上。
上下飞潜灵液通，朝暮烟云姿万状。
我闻元女蟠金鼎，至今遗粒犹可饷。
又闻仙姑驾银鹿，至今瑶田印层嶂。
金华本是东南奇，未数剑门天下壮。
有时笙箫响青云，犹疑幢节迎仙仗。
自古长生端有术，飘飖群仙尚无恙。
祗今洞天双龙飞，何处华表声清喨。
谁将此山真面目，尽收奇伟归圗障。
居然冈阜北堂前，未须屣履勤敖放。

功名人事巧推迁，谁信此心即此天。
三轴文章祇借径，万人优劣谩争先。
岂惟科目一时重，要使勲庸后世传。
此意自期尤自信，端如穮蓘有丰年。

操似青松洁似薲，颂言忠信匪为嚚。
水分银汉浸江浙，城拥天台控粤闽。
人向少时宜娓娓，德于进处更兟兟。
聊翁闻有侯鲭味，昨夜宵人已目𥆧。

皇家科目喜宏开，试比抽拈不择才。
多少官人无着处，不知能得几人来。

脚底江南第一州，台城北上小淹留。
难忘故国千年恨，不尽长江万古流。
目断中原谁击楫，秋来多雨独登楼。
举头忽见长安日，一醉能消太白愁。

望穷破寺楼，趁月沙岸泊。
更深河汉淡，砧□出篱落。
凄然不得睡，俄顷风作恶。
遥程已不计，心胆尚陨获。
移舟傍深缆，穏借今宵托。
不须叹邅回，所苦在离索。
知身寄何处，只得呼樽酌。
波涛晓方定，掀篷卸空槖。
托目祠宇新，榱桷灿丹垩。
共指甘王灵，古墓出林薄。

万愁聚眼底，城下登江船。
江穷渺渺如，身堕栖栖然。
初来情颇浓，既去情尤牵。
纵目入虚空，顺济皆由天。
回思发程艰，时刻多迍邅。
本无镇浮能，意者造物怜。
造物相始终，百岁亦可延。
风花鼓雪霰，飞舞帆幅前。
未行风还严，既离浪更颠。
薄命亦何辜，动自罹惊弦。
逢人不须说，徒招讥孤鶱。
醉歌赤壁游，遐眺追坡仙。

日落返察矶，无地可卓笻。
回首池阳山，九朵金芙蓉。
溪流出港急，树色收云封。
行客快两目，欲游悔无从。
依依此时心，维舟当要冲。
山游形梦寐，梦觉听遥钟。
应有神仙居，隔此江水重。
移棹近荻港，月出霜华浓。

庐山白云拥，绝似兜罗绵。
覆得丑好尽，何啻万万千。
东林香炉峰，生在寺门前。
山阴土脉润，草木鸣秋妍。
意行梵庑旷，单下谁栖禅。
主僧淮东秀，眉目棱棱然。
谈麈自髙蹈，往往来着邉。
我游欲结社，有愧逺师莲。
草堂流水环，遗像俨乐天。
西风号万杉，趺坐青石颠。
野老喜我陪，谈吟超极玄。
上方僧谩多，多结粥饭缘。
方且局诸妄，焉得安三椽。
浮生忘有家，妙句知无传。
尘垢送短日，风霜侵颓年。
斜阳透西树，独支竹笻坚。
钟鸣拟寻睡，酒至流馋涎。
月上三笑亭，醉听渔家眠。

回峰月魄上，照我方壶寒。
轩窗绝四掩，流光压空阑。
凉袭荷沼幽，阴写竹迳干。
逺泉助清思，珮声何珊珊。
啼鸟寂无闻，何枝能择安。
空青闪虚碧，纎翳莫可干。
有酒此不斟，徒坐夜漏残。
相逢此时快，瞠目终宵看。

空云驾我登天池，江山秋渺无津涯。
涉溪蓦栈借杖藜，光景体认归裁诗。
峥嵘寺门窝风低，塔铃喧风际天吹。
方丈轩槛供毗尼，老僧喜气扬须眉。
浮屠名纪主簿题，偶拈椽笔书年时。
秋棱初劲树叶飞，蜀锦糁缀斜阳枝。
文殊阁上𦶟香迟，天灯荧煌放者谁。
暗中拾取懐袖携。
一灯一叶光陆离，千古此奇不可知。
独此阑干纳此奇，月落泉响松籁迷。
畏寒蚨坐身如痴，觉禅论徤能祛疑。
伤今悼古涕交頥，自矜夙抱山水资。
曾为浯溪强住持，浯溪溪上波渺弥。
波涛冲撞天宝碑，寺门废圯日就衰。
急拾断碣分龟支，二水八景犹纷披。
浮踪又向庐山羁，残骸未散挈钵栖。
所至殊忍吊迹遗，浯溪谁究稔祸妃。
有唐立见宗社危，陵庙弃掷奔峩嵋。
最苦杜陵嗟流移，元郎颂公雅可禆。
大书纪勒中兴辞，读之愤悱生凄悲。
平生未采湘江蓠，闻此幽妍空心期。
觉翁泥古多发挥，逆知流辈莫我追。
回思太史过浯溪，曾有野僧相追随。
傥如觉翁能投机，太史肯以庸目之。
夜寒灯花糁台欹，无酒可涤吟肠饥。
推窗下望夕烽微，东西天地犹旌旗。

郡吏东征迓衮衣，不知郡圃掩芳扉。
樱桃熟处香山识，杨柳栽时靖节归。
壁帖嵌尘钟鼎碎，楼歌压市管弦飞。
庐山面目清如此，几客登临几夕晖。

蛰龙潜介入寒？极目沧江浪不生。
沙渡觧舟人语众，淮山纵火烧风鸣。
身栖萧寺蓬窗久，雪压槃塘草店明。
莫说此为孤陋地，白云流水助吟情。

懐古凭髙厌客身，秋深愁望隔江城。
狂支灵运东山屐，醉漉渊明栗里巾。
楚泽岂无餐菊友，汉宫还有佩茰人。
今年不作风和雨，见得南山面目真。

侨寄荒津厌鼓鼙，逆行遣日守羁栖。
天兵未卜何时解，心事难侔此日齐。
雨醉田家无屐借，春眠野寺有诗题。
蒲帆行趁东流去，应目狂踪类阮嵇。

岌嶪愁城不可攻，三年心事入秋空。
虚名已出诸公右，往事都归一笑中。
植杖耘田思北墅，补炉煮药老西风。
临归自照凉池影，不与初来面目同。

眉目如生骨骼寒，后来曾纪短碑顽。
双垂长耳过肩角，千古遗躯落世间。
覆履有方随迹灭，守龛无语向僧闲。
想知自丑难遮断，两扇禅扉及早闗。

定江军门拥云气，庐山面目长相朝。
阃臣所持止一恕，墙壁何恨粘歌谣。

高丘逺望海，秋思穷渺弥。
苦吟有鬼泣，直钓无人知。
有时卷龟壳，箕踞食蛤蜊。
落日明云霞，狂风舞蛟螭。
全生带笭箵，聱叟漫奚为。
一笑横大江，列岫浮修眉。
画图障我目，隔此天一涯。
欲携我蓑笠，风雨从所之。
渔僮缓鼓枻，惊我白鹭鹚。
我欲从伊人，薄酒分一卮。

晨策登青霞，众峰郁绸缪。
举目嗟新亭，缅懐忆神州。
酣觞气磊磊，感物心悠悠。
伟哉此二翁，髙风继前修。

抗意欲窥奇，栖潜在郡帙。
犹疑瓮为天，岂信盲问日。
清晨非梦寐，见此五色笔。
寒光动斗牛，余照堕圭荜。
目前千古在，吾故一日失。
至道涵深纯，大雅藏僴瑟。
懐兹泉石心，贲之林野质。
百年岂不短，万羡从此毕。
倘云可与语，敢惮行以膝。

叠石生幽云，层台起修竹。
群山不出门，一日俱在目。
逺眺极悠悠，男儿岂碌碌。
宝匣长夜鸣，黄金几时筑。
此事谁与论，掀髯对云麓。

十里扪藤萝，千崖插虚碧。
仰觉云汉低，俯见尘市窄。
小山走委蛇，逺水别支脉。
身骑鹪鹩枝，目眇大鹏翮。
更有千载人，幽岩蜕空魄。
朝蹑一片云，夜啸百丈石。
我疑真人去，留此守剑舄。
道人既无心，何事苦着迹。
我有一壶酒，起舞酹仙伯。
松槿虽殊途，宇宙同作客。

四时可以采，不采当自荣。
青条覆碧甃，见此眼已明。
目为仙人杖，其事因长生。
饮此枸杞水，与结千岁盟。

梳鬟照寒泚，寒泚知贞胸。
整鬟摘秋芳，秋芳无冶容。
平生？偃蹇，今逐梁君鸿。
既甘布裙绩，宁厌短褐舂。
剔目信已笃，刲耳何所从。
独抚箜篌谣，河流自潨潨。

有人八百岁，作鬼三千年。
如此岂不夭，或者称其绵。
大椿一春秋，为岁各八千。
久矣摧为尘，朝菌犹目前。
燕坐一息顷，直到羲农边。
谁谓未来事如漆，未来龟镜已在先。
天地一指掌，日月双跳丸。
抟沙小儿戏，沧海为桑田。
南华达生亦已死，伯伦半醉不是颠。
读书堂上眼如月，轮扁释凿乃冁然。
髙车本桎梏，更被绳墨牵。
利泽苟未谐，仁义空自煎。
有客区区老山泽，不鸣不食称神仙。
呼来饮酒不肯饮，月明骑鹤游青天。
举杯邀明月，舞影各自怜。
必求至乐何者为至乐，今也不乐何用空拳拳。

雪车冰柱刘义狂，玉川更与相颉颃。
车声羊肠几盘折，飞冰走雪何茫茫。
天公矜此老怪物，六丁直下白昼驱阿香。
丰龙列缺一时起，千车百柱摧靡靡。
玉蚪银阙掀霜髯，药兔蟾宫𢭏瑶髓。
涛惊浪骇不可摹，璧碎珠倾讵堪拟。
长风吹雨一座寒，儿童不敢正面看。
狂客何心助鼓噪，硗田万顷思波澜。
被髪行歌惬狂想，宝华天雨宁専赏。
炎天上火下如汤，一派清泠浃邻壤。
劝君饮酒君莫疑，有酒不饮吾何痴。
夜光鱼目纷纷杂错乌可辨，眼中如露如电醉来大笑俱不知。

脱落皮毛尽，而今肠亦无。
泣非缘楚玉，声不叶齐竽。
举目云天迥，论心水月孤。
祇应饮美酒，跳入费公壶。

倚阑心目浄，万顷一磨铜。
欲画画不得，托言言更穷。
阴晴山逺近，日夜水西东。
此意知谁会，鸥边独钓翁。

十年不见此髯翁，笑我而今鬓亦蓬。
几度因诗亲水部，一回看剑泣山公。
无心尘世云移岫，极目仙壶浪拍空。
痛饮剧谈非是梦，寸丹长与荔枝红。

邻蛩深夜语幽幽，犹此尘埃一敝裘。
甘菊已荒归栗里，蒲萄堪醉胜凉州。
知心海上千年鹤，极目云间五色楼。
白髪正殷松柏念，不因泉石老斯丘。

新秧插遍水盈畴，童穉相呼去饭牛。
极目平坡烟草细，歌声何处雨飕飕。

目煌煌兮疏星晓寒，气英英兮晴雷殷山。
头碎柱而璧完，血化碧而心丹。
呜呼，谁谓斯人不在世间。

目穷千里笔不到，自是余生坐太凡。
一日兴来何可遏，开窗写出碧岩岩。

西风卷地送凄凉，目断归帆落日黄。
雁过江天云漠漠，龙游沧海水茫茫。
故人入梦三更月，近事惊心两鬓霜。
试把浊醪浇磊磈，樽中犹带芷兰香。

四境风寒满目秋，区区嫠妇深忧。
岂无豪杰二三策，亦有东南百十州。
斫案肯迎新造魏，挥戈曾复旧宗周。
仓公一望休惊走，好把囊中暝眩投。

画工虽巧岂堪凭，妍丑何如一见真。
自是君王先错计，爱将耳目寄他人。

移溪实壑误明君，惊动沿江十万军。
幸是不沈湘水死，有何面目见灵均。

嵯峨灵金山，峭壁偕天长。
巑岏万苍翠，无复敢颉颃。
登临劳逺目，久羁尘俗缰。
天风送笻屐，此愿今一偿。
所喜侍老亲，赑屃升崇冈。
琪树蔼柔丝，瑶草超群芳。
松声入幽懐，妙乐非笙簧。
好鸟相劝酬，醉我林中觞。
我吟游仙诗，客和招隠章。
起舞沸懽笑，人影乱夕阳。
何妨阿堵女，山北敞虚堂。
石池閟甘泉，瓦炉腾妙香。
昔言山有灵，金灯夜呈祥。
信哉华严经，佛眉施白光。
澄公有妙力，一笑通禅房。
讵知山石间，而有金光藏。
崦嵫下朱景，山气相激扬。
若以色见佛，扵法参与商。
我生事迂阔，咄咄颠复狂。
读书猎千古，浩气凌八荒。
乃欲落须髪，掬水曹溪傍。
吹以无孔笛，倒骑牛一场。
手击混沌开，有此硬脊梁。
指点生死根，棒喝行诸方。

天目峰前小驻骖，长松笑道碧{髟/监}𩭹。
客懐寂寞秋般淡，醉态朦胧午正酣。
山色俨如严父面，鸟声还胜俗人谈。
何年来此种芝术，乞与道人云一龛。

平生酷爱雪，老我看不足。
安得走五台，六月漱寒玉。
无计巢雪山，与佛结幽独。
方舆多奇观，出门欠车毂。
天公副微愿，连朝遣滕六。
寒林振琳琅，朔风扇琼木。
楼台烱夜光，地灵惊玉局。
幻成银世界，一旦饱双目。
清冷天地气，吸入空洞腹。
賸欲呼夜舟，飘然访林麓。

先生放旷士，浩气吞洪蒙。
蓬池与紫阁，轩盖绎相从。
经营紫河车，破费十载功。
金鼎驯乌兔，炎炎丹光红。
一击混沌破，落地寻无踪。
神仙有水解，戏剧惊愚蒙。
当年遗剑履，一锸秋云封。
我亦钻玄学，此心良券同。
朅来荐泉菊，紫绮疑相逢。
俨如真面目，晓月印寒空。

良人戍楚竟蹉跎，极目天涯岁月多。
赖有江流是知己，有声似和扊扅歌。

昔年经盼目，此日罢从游。
尤许为上足，敢令出一头。
圣涯窥浩荡，学海探深幽。
一瓣南丰后，他师不复求。

茅斋悔著市廛间，长与青山面目悭。
突兀小楼初结就，竹床石枕卧看山。

极目平芜送落晖，六朝征战尚依稀。
风生战舸周郎过，月落南楼庾老归。
秋塞戍闲番马病，春江流下蜀鱼肥。
神州北望知何处，父老犹能话岳飞。

客来谁与期，微钟度山椒。
松风如起予，间以笙与箫。
逸响谅斯存，幽踪莽难招。
极目不知还，新诗坐泬寥。

无械仙翁去，岩垂直钓名。
重开茅苇塞，仰见斗山明。
便觉天光近，从教俗眼惊。
登临试一览，心目得双清。

当年寿阳额，春风点颜色。
后来广平肠，冰雪峙气骨。
世人识花面，识花还自浅。
花有岁寒心，清贞坚百炼。
君家在梅谷，自诡知梅熟。
须得花性情，不假花头目。
莫说和羹事，花被和羹累。
突兀烟水村，我梅自林氏。

乃翁犹旅殡，霜露几焄蒿。
日与清江游，云连桂岭高。
时无郭元振，梦有令狐绹。
目断方田墓，招魂我欲骚。

倏忽当年遇，蒙茸几度披。
水霞明画卷，草树幻骚词。
鸟过目不瞬，江流意自迟。
世人空黑白，一色看坡棋。

纸帐白如雪，上有坐客影。
一白不自由，黑光荡无定。
人倦影已散，依然雪花莹。
须臾秉烛眠，相忘心目静。

人物孤中秘，神山返异仙。
目穿陪绋处，梦断曝书年。
玉质应无死，韦编岂不传。
奠刍和泪遣，此月向谁圆。

咸阳宫中四尺镜，照人五脏何烱烱。
桑田沧海千余年，百炼依然化为矿。
君从何处得此物，铸就双瞳敌秋月。
向来照心今照形，不事澜翻三寸舌。
远冲风雪肯我过，看来犹未深知我。
我方蓑笠立钓矶，万事浮云都勘破。
噫嘻吁，只今神目鬼眼纷道途，暗中许负应卢胡。
试问何如林家老碧鉴，不知天津桥上复有龙钟无。

老兵中变意差池，仓卒呼来朽索危。
若使阿婆真一吼，目生随后悔何追。

三月初五日，索马平山边。
疾驰趋高沙，如走阪上圆。
夜行二百里，望望无人烟。
迷途呼不应，如在盘中旋。
昏雾腥且湿，怒飙狂欲颠。
流澌在须发，尘沫满櫜鞬。
红日高十丈，方辨山与川。
胡行疾如鬼，忽在林之巅。
谁家苦竹园，其叶青戋戋。
仓皇伏幽筿，生死信天缘。
铁骑俄四合，鸟落无虚弦。
遶林势奔轶，动地声喧阗。
霜蹄破丛翳，出入相贯穿。
既无遁形术，又非缩地仙。
猛虎驱群羊，兔鱼落蹄筌。
一吏射中目，颈血仅可溅。
一隶缚上马，无路脱纠缠。
一厮躏其足，吞声以自全。
一宾与一从，买命得金钱。
一伻与一校，幸不逢戈鋋。
嗟予何薄命，寄身空且悬。
萧萧数竹侧，往来度飞鞯。
游锋几及肤，怒兴空握拳。
跬步偶不见，残息忽复延。
当其蹙迫时，大风起四边。
意者相其间，神物来蜿蜒。
更生不自意，如病乍得痊。
须臾传火攻，然眉复相煎。
一行辄一跌，奔命度平田。
幽篁便自托，仰天坐且眠。
晴曦正当昼，焦肠火生咽。
断罂汲勺水，天降甘露鲜。
青山为我屋，白云为我椽。
彼草何荒荒，彼水何潺潺。
首阳既无食，阴陵不可前。
便如失目鱼，一似无足蚿。
不见道傍骨，委积有万千。
魂魄亲蝇蚋，膏脂饱乌鸢。
使我先朝露，其事亦复然。
丈夫竟如此，吁嗟彼苍天。
古人择所安，肯蹈不测渊。
柰何以遗体，粪土同弃捐。
初学苏子卿，终慕鲁仲连。
为我王室故，持此金石坚。
自古皆有死，义不污腥膻。
求仁而得仁，宁怨沟壑填。
秦客载张禄，吴人纳伍员。
季布走在鲁，樊期托于燕。
国士急人病，倜傥何拘孪。
彼人莫我知，此恨付重泉。
鹊声从何来，忽有吉语传。
此去三五里，古道方平平。
行人渐复出，胡马觉已还。
回首下山阿，七人相牵连。
东野御已穷，而复加之鞭。
趼足如移山，携持姑勉旃。
行行重狼顾，常恐追骑先。
扬州二游手，面目轻且儇。
自言同脱虏，波波口流涎。
白日各持梃，其来何翩翩。
奴辈殊无聊，似欲为鹰鹯。
逡巡不得避，默默同寒蝉。
道逢采樵子，中流得舟船。
竹畚当安车，六夫共赪肩。
四肢与百骸，屈曲如杯棬。
路人心为恻，从者皆涕涟。
星奔不可止，暮达城西阡。
饥卧野人庐，藉草为针毡。
诘朝从东渡，始觉安且便。
人生岂无难，此难何迍邅。
重险复重险，今年定何年。
圣世基岱岳，皇风扇垓埏。
中兴奋王业，日月光重宣。
报国臣有志，悔往不可湔。
臣苦不如死，一死尚可怜。
堂上太夫人，鬓发今犹玄。
江南昔卜宅，岭右今受廛。
首丘义皇皇，倚门望惓惓。
波涛避江介，风雨行淮堧。
北海转万折，南洋溯孤骞。
周游大夫蠡，放浪太史迁。
倘复游吾盘，终当耕我绵。
夫人生于世，致命各有权。
慷慨为烈士，从容为圣贤。
稽首望南拜，著此泣血篇。
百年尚哀痛，敢谓事已遄。

三月初五日，索马平山边。
疾驰趋高沙，如走阪上圆。
夜行二百里，望望无人烟。
迷途呼不应，如在盘中旋。
昏雾腥且湿，怒飙狂欲颠。
流澌在须发，尘沫满櫜鞬。
红日高十丈，方辨山与川。
胡行疾如鬼，忽在林之巅。
谁家苦竹园，其叶青戋戋。
仓皇伏幽筿，生死信天缘。
铁骑俄四合，鸟落无虚弦。
遶林势奔轶，动地声喧阗。
霜蹄破丛翳，出入相贯穿。
既无遁形术，又非缩地仙。
猛虎驱群羊，兔鱼落蹄筌。
一吏射中目，颈血仅可溅。
一隶缚上马，无路脱纠缠。
一厮躏其足，吞声以自全。
一宾与一从，买命得金钱。
一伻与一校，幸不逢戈鋋。
嗟予何薄命，寄身空且悬。
萧萧数竹侧，往来度飞鞯。
游锋几及肤，怒兴空握拳。
跬步偶不见，残息忽复延。
当其蹙迫时，大风起四边。
意者相其间，神物来蜿蜒。
更生不自意，如病乍得痊。
须臾传火攻，然眉复相煎。
一行辄一跌，奔命度平田。
幽篁便自托，仰天坐且眠。
晴曦正当昼，焦肠火生咽。
断罂汲勺水，天降甘露鲜。
青山为我屋，白云为我椽。
彼草何荒荒，彼水何潺潺。
首阳既无食，阴陵不可前。
便如失目鱼，一似无足蚿。
不见道傍骨，委积有万千。
魂魄亲蝇蚋，膏脂饱乌鸢。
使我先朝露，其事亦复然。
丈夫竟如此，吁嗟彼苍天。
古人择所安，肯蹈不测渊。
柰何以遗体，粪土同弃捐。
初学苏子卿，终慕鲁仲连。
为我王室故，持此金石坚。
自古皆有死，义不污腥膻。
求仁而得仁，宁怨沟壑填。
秦客载张禄，吴人纳伍员。
季布走在鲁，樊期托于燕。
国士急人病，倜傥何拘孪。
彼人莫我知，此恨付重泉。
鹊声从何来，忽有吉语传。
此去三五里，古道方平平。
行人渐复出，胡马觉已还。
回首下山阿，七人相牵连。
东野御已穷，而复加之鞭。
趼足如移山，携持姑勉旃。
行行重狼顾，常恐追骑先。
扬州二游手，面目轻且儇。
自言同脱虏，波波口流涎。
白日各持梃，其来何翩翩。
奴辈殊无聊，似欲为鹰鹯。
逡巡不得避，默默同寒蝉。
道逢采樵子，中流得舟船。
竹畚当安车，六夫共赪肩。
四肢与百骸，屈曲如杯棬。
路人心为恻，从者皆涕涟。
星奔不可止，暮达城西阡。
饥卧野人庐，藉草为针毡。
诘朝从东渡，始觉安且便。
人生岂无难，此难何迍邅。
重险复重险，今年定何年。
圣世基岱岳，皇风扇垓埏。
中兴奋王业，日月光重宣。
报国臣有志，悔往不可湔。
臣苦不如死，一死尚可怜。
堂上太夫人，鬓发今犹玄。
江南昔卜宅，岭右今受廛。
首丘义皇皇，倚门望惓惓。
波涛避江介，风雨行淮堧。
北海转万折，南洋溯孤骞。
周游大夫蠡，放浪太史迁。
倘复游吾盘，终当耕我绵。
夫人生于世，致命各有权。
慷慨为烈士，从容为圣贤。
稽首望南拜，著此泣血篇。
百年尚哀痛，敢谓事已遄。

三月初五日，索马平山边。
疾驰趋高沙，如走阪上圆。
夜行二百里，望望无人烟。
迷途呼不应，如在盘中旋。
昏雾腥且湿，怒飙狂欲颠。
流澌在须发，尘沫满櫜鞬。
红日高十丈，方辨山与川。
胡行疾如鬼，忽在林之巅。
谁家苦竹园，其叶青戋戋。
仓皇伏幽筿，生死信天缘。
铁骑俄四合，鸟落无虚弦。
遶林势奔轶，动地声喧阗。
霜蹄破丛翳，出入相贯穿。
既无遁形术，又非缩地仙。
猛虎驱群羊，兔鱼落蹄筌。
一吏射中目，颈血仅可溅。
一隶缚上马，无路脱纠缠。
一厮躏其足，吞声以自全。
一宾与一从，买命得金钱。
一伻与一校，幸不逢戈鋋。
嗟予何薄命，寄身空且悬。
萧萧数竹侧，往来度飞鞯。
游锋几及肤，怒兴空握拳。
跬步偶不见，残息忽复延。
当其蹙迫时，大风起四边。
意者相其间，神物来蜿蜒。
更生不自意，如病乍得痊。
须臾传火攻，然眉复相煎。
一行辄一跌，奔命度平田。
幽篁便自托，仰天坐且眠。
晴曦正当昼，焦肠火生咽。
断罂汲勺水，天降甘露鲜。
青山为我屋，白云为我椽。
彼草何荒荒，彼水何潺潺。
首阳既无食，阴陵不可前。
便如失目鱼，一似无足蚿。
不见道傍骨，委积有万千。
魂魄亲蝇蚋，膏脂饱乌鸢。
使我先朝露，其事亦复然。
丈夫竟如此，吁嗟彼苍天。
古人择所安，肯蹈不测渊。
柰何以遗体，粪土同弃捐。
初学苏子卿，终慕鲁仲连。
为我王室故，持此金石坚。
自古皆有死，义不污腥膻。
求仁而得仁，宁怨沟壑填。
秦客载张禄，吴人纳伍员。
季布走在鲁，樊期托于燕。
国士急人病，倜傥何拘孪。
彼人莫我知，此恨付重泉。
鹊声从何来，忽有吉语传。
此去三五里，古道方平平。
行人渐复出，胡马觉已还。
回首下山阿，七人相牵连。
东野御已穷，而复加之鞭。
趼足如移山，携持姑勉旃。
行行重狼顾，常恐追骑先。
扬州二游手，面目轻且儇。
自言同脱虏，波波口流涎。
白日各持梃，其来何翩翩。
奴辈殊无聊，似欲为鹰鹯。
逡巡不得避，默默同寒蝉。
道逢采樵子，中流得舟船。
竹畚当安车，六夫共赪肩。
四肢与百骸，屈曲如杯棬。
路人心为恻，从者皆涕涟。
星奔不可止，暮达城西阡。
饥卧野人庐，藉草为针毡。
诘朝从东渡，始觉安且便。
人生岂无难，此难何迍邅。
重险复重险，今年定何年。
圣世基岱岳，皇风扇垓埏。
中兴奋王业，日月光重宣。
报国臣有志，悔往不可湔。
臣苦不如死，一死尚可怜。
堂上太夫人，鬓发今犹玄。
江南昔卜宅，岭右今受廛。
首丘义皇皇，倚门望惓惓。
波涛避江介，风雨行淮堧。
北海转万折，南洋溯孤骞。
周游大夫蠡，放浪太史迁。
倘复游吾盘，终当耕我绵。
夫人生于世，致命各有权。
慷慨为烈士，从容为圣贤。
稽首望南拜，著此泣血篇。
百年尚哀痛，敢谓事已遄。

羁臣家万里，天目鉴孤忠。
心在坤维外，身游坎窞中。
长淮行不断，苦海望无穷。
晚鹊传佳好，通州路已通。

船只时闲锁，城孤日闭关。
惊心常有马，极目柰无山。
出路相传险，行囊愈觉悭。
归心风絮乱，无柰一身闲。

风起千湾浪，潮生万顷沙。
春红堆蟹子，晚白结盐花。
故国何时讯，扁舟到处家。
狼山青两点，极目是天涯。

嗟予抱区区，畴昔同里闬。
过从三十年，知心不知面。
零落忽重逢，家亡市朝变。
惸惸蹈海余，踽踽南冠殿。
剧谈泥涂际，握手鞍马倦。
依依斯文意，苦恨十年晚。
鲁仲偶不逢，随世本非愿。
灵胥目未抉，端欲诣所见。
及兹万里别，一夕肠百转。
余生谅须臾，孤感横九县。
庶几太尉事，万一中丞传。

长陵有神气，万岁光如虹。
有时风雪变，魂魄来沛宫。
壮哉游子乡，一览万宇空。
击筑戒复隍，帝业慎所终。
重瞳爱梁父，此情岂不同。
锦衣绚行昼，丈夫何浅中。
缅怀首丘意，自足分雌雄。
尚惜霸心存，慷慨怀勇功。
不见往来事，烹狗与藏弓。
早知致两生，礼乐三代隆。
匹夫事已往，安用责乃翁。
我来汤沐邑，白杨吹悲风。
永言三侯章，隠隠闻儿童。
叶落皆归根，飘零独秋蓬。
登台共凄恻，目送南飞鸿。

有妹有妹家流离，良人去后携诸儿。
北风吹沙塞草凄，穷猿惨淡将安归。
去年哭母南海湄，三男一女同歔欷，惟汝不在割我肌。
汝家零落母不知，母知岂有瞑目时。
呜呼再歌兮歌孔悲，鹡鸰在原我何为。

渺渺中原道，劳生叹百非。
风雨吹打人，泥泞飞上衣。
目力去天短，心事与时违。
夫子昔相鲁，侵疆自齐归。

三年戎服行，五岭文玉会。
跻攀上崖磴，厉揭涉潇濑。
十步九崎岖，山水何破碎。
坐令管仲小，自觉伯夷隘。
乃今来中州，万里如一概。
四望登原隰，桑麻蔚旆旆。
骅骝出清庙，过都真历块。
历历古战场，俯仰生感慨。
吾常涉重湖，东海际南海。
兹游冠平生，天宇更宏大。
心与太虚际，目空九围内。
男儿不出居，妇人坐帷盖。
反身以自观，须弥纳一芥。
以此处死生，超然万形内。

北归秦川多鼓鼙，禾生陇亩无东西。
三步回头五步坐，谁家捣练风凄凄。
已近苦寒月，惨惨中肠悲。
自恐二男儿，不得相追随。
去留俱失意，徘徊感生离。
十年蹴踘将雏远，目极伤神谁为携。
此别还须各努力，无使霜露沾人衣。

自予居狴犴，一室以自治。
二年二大雨，地污实成池。
圄人为我恻，畚土以筑之。
筑之可二尺，宛然水中坻。
初运朽壤来，臭秽恨莫追。
掩鼻不可近，牛皂鸡于埘。
须臾传黑坟，千杵鸣参差。
但见如坻平，粪土不复疑。
乃知天下事，不在论镃基。
苟可掩耳目，臭腐夸神奇。
世人所不辨，羊质而虎皮。
大者莫不然，小者又何知。
深居守我玄，默观道推移。
何时蝉蜕去，忽与浊世违。

燕山五六月，气候苦不常。
积阴绵五旬，畏景淡无光。
天漏比西极，地湿等南方。
今何苦常雨，昔何苦常旸。
七月二日夜，天工为谁忙。
浮云黑如墨，飘风怒如狂。
滂沱至夜半，天地为低昂。
势如蛟龙出，平陆俄怀襄。
初疑倒巫峡，又似翻潇湘。
千门各已闭，仰视天茫茫。
但闻屋侧声，人力无支当。
嗟哉此圜土，占胜非高冈。
赭衣无容足，南房并北房。
北房水二尺，聚立唯东箱。
桎梏犹自可，凛然覆穹墙。
嘈嘈复杂杂，烝汗流成浆。
张目以待旦，沈沈漏何长。
南冠者为谁，独居沮洳场。
此夕水弥满，浮动八尺床。
壁老如欲压，守者殊皇皇。
我方鼾鼻睡，逍遥游帝乡。
百年一大梦，所历皆黄粱。
死生已勘破，身世如遗忘。
雄鸡叫东白，渐闻语声扬。
论言苦飘扬，形势犹仓黄。
起来立泥涂，一笑褰衣裳。
遗书宛在架，吾道终未亡。

北风吹黄花，落木寒萧飕。
哀哀我慈母，玉化炎海秋。
日月水东流，音容隔悠悠。
小祥哭下邳，大祥哭幽州。
今此复何夕，荏苒三星周。
嗟哉不肖孤，宗职旷不修。
昔母肉未寒，委身堕寇雠。
仰药早云遂，庶从地下游。
太阿落人手，死生不自由。
南冠坐绝域，大期落淹流。
白华下玄发，碧苏生缁裘。
心口自相语，形影旁无俦。
空庭鬼火閴，天黑对牢愁。
鱼轩在何处，魂魄今安否。
儿女各北归，坟墓委南陬。
寒食雨凄凄，盂饭谁与投。
荆棘缠蔓草，狐兔缘荒丘。
长夜良寂寞，与我同幽幽。
我心亦劳止，我命实不犹。
昨夕梦堂上，乐昔欢绸缪。
觉来尚恍惚，血涕连衾禂。
晨兴一瓣香，痛如螫在头。
吾家白云下，万里同关忧。
遥怜弟与妹，几筵罗庶羞。
既伤母在殡，又念兄在囚。
兄囚不足念，毋亦为母谋。
三圣去已远，穹垠莽洪流。
缅怀百世虑，白骨甘填沟。
冥冥先大夫，郁郁苍松楸。
防山迄合葬，瞑目复何求。

近来烦恼障，左目忽茫茫。
聂政心虽碎，刘伶醉未忘。
问天天不应，食日日何伤。
万想由来假，收拾太乙光。

诸生旧短褐，张目视寇雠。
高义终焉在，白骨更何忧。

庐陵间气欧阳公，宗主文脉魁兰宫。
给札诏来简眷浓，职居馆阁誉望隆。
圣明天子是仁宗，拔贤招俊萃群工。
希文何为去匆匆，谏官不言祗蔽蒙。
惟公壁立秉精忠，独抱{鱼便}论心忡忡。
显责若讷极匪躬，飘然夷陵凛高风。
高风凛冽谁能同，地灵人杰国不空。
魁名自见六一翁，翱翔天禄名尤崇。
忠肝义胆何其雄，愤彼阴邪后内讧。
崇论宏议要力攻，责彼谏者达四聪。
摧奸击佞深有功，吁嗟众目昏如蒙。
划然见此光瞳瞳，吁嗟众耳塞如聋。
轰然闻此声沨沨，丹心一片对穹窿。
名齐欧老压岱宗，赖有谏臣鉴由中。
贤相意与公议融，全名不作夷陵穷。
公心岂计穷与通，使我跃起激懦衷。
贤哉两魁硕且洪，仁山突兀文水淙。

三百余年乐育恩，晚从科目得斯人。
崎岖岭海期年国，零落毡毛万死身。
诸葛未亡犹有汉，包胥欲泣更无秦。
挑灯忼慨歌梁父，鬓发萧森{忄双}鬼神。

高楼高登天，美人美如玉。
美人坐高楼，更弹天上曲。
飞声落人间，谁不注耳目。
安知妾此心，长恐昼夜促。
莫羡高楼高，莫羡美女美。
楼头瞻明月，楼下看流水。
月明圆易缺，水流去如驶。
独爱山中兰，幽香抱枝死。

红尘白日无闲人，况有鱼绯系此身。
关上罗浮闲送目，浩然心意复吾真。

天工铸剑挺锋铓，洪炉百炼金为刚。
闪铄神锤飞电光，磨砺七彩成文章。
丰城地僻沦精久，紫气雄雄射星斗。
未得神功倚天外，一朝误入张华手。
青霜为锷宝为环，有时捧出黄金盘。
万灵照灼妖氛走，天地无光秋水寒。
闻道华阴有奇土，试拭繁星袖中舞。
风胡侧目观如堵，一唱人间万金贾。
夜来几度风雷嗔，雌雄出没光如神。
来年决定化平津，坐中有客攀龙鳞。

天角暝光收，空中爽气流。
雨回巫峡暮，波起洞庭秋。
塞阔归鸿远，林疏败叶稠。
碧云音信绝，目断五城楼。

善教邈无迹，其流在民心。
君看鲁太师，庙食犹至今。
岂如文俗士，朱墨坐浮沉。
趋营止目前，不顾患害深。
去汉余千载，此弊竟相寻。
我行道祠下，感激为悲吟。
不见田雉驯，啼鸦空满林。

积雨漂暑余，凉风作秋先。
南堂草木深，蝉蜩嘒篱掾。
感此时节流，坐伤人事变。
去年居京华，晨昏侍亲燕。
问谁过我频，江苏实邦彦。
一朝艰祸缠，衔哀走穷县。
形骸悲瘵中，气息仅如线。
邻几谪官去，门征校亏羡。
子美亦远游，江湖一蓬转。
人生哀乐间，瞥若过目电。
念此不敢已，淋漓泪垂面。
二君希代宝，宁久世俗贱。
天和酌无竭，玉德莫愈见。
何以慰相思，酬篇伫来绚。

势利跃谄子，声名走夸儿。
我于二无一，世固背以驰。
君从江海来，面有潇洒姿。
朝廷多旧游，绝迹不复追。
足音三及门，乃得众所遗。
长篇烂盈目，清远谬见推。
将非乐闲放，独与静者宜。
何以谢嘉况，湖山有前期。

先生乐道者，于世澹无欲。
高风自绝人，正行不违俗。
朅来城阙游，不受尘事触。
目久望林壑，驾言反幽筑。
家临滍水阳，路转春山曲。
东风吹百花，红紫满岩谷。
蚕桑事未起，农里得征逐。
社酒浊易求，山蔬晴可㔉。
幽寻月吐岭，高卧日照屋。
应念尘中人，胡为自羁跼。

送客西郭门，适与嘉宾遇。
杂花被原野，南尽远目注。
扑扑乱朱纷，蒙蒙凝白雾。
林下风正柔，繁香不飞去。
日长人意闲，归骑款不遽。
陶然行且歌，良惬静者素。
却念陌上人，春愁纷似絮。

开奁拜嘉贶，俯视目已眩。
从天落旋星，有客射金弹。
清香如始摘，佳味不少变。
寄谢岭头人，梅花惭赠远。

西园日修整，竹树相缀属。
春华犹未敷，气象郁函蓄。
密雨昏远林，轻寒傍修竹。
于此隠几坐，物我同一目。
弟妹四五人，时来问幽独。
我云忧与乐，在志所徇逐。
无厌万锺慊，有道一箪足。
置是不须议，春醪满樽绿。

炎精灭无辉，贼莽伺天业。
帝乘余运起，一剑无所挟。
皇天相其怒，雷电助震叠。
寻邑百万师，破碎在俄霎。
开汉中兴基，其犹取诸箧。
千载滍水上，行人指遗堞。
威灵久不泯，如与耳目接。
至今古祠上，过者犹惴詟。
荆芜起寒色，尚想战血喋。
屋瓦无遗处，秋风卷黄叶。

晨冰结车辙，朔野风正厉。
君行良亦勤，正与苦寒值。
超然出门去，曾不顾我议。
譬如云飞鸿，势不受维絷。
开笼恣其往，万里在展翅。
场功十月毕，田家足豳事。
儿童樵牧归，荆扉寂已闭。
燃薪烛茅屋，并坐侄与弟。
自爱村醪熟，或以山鹿馈。
冻蔬㔉青黄，寒药煮根柢。
从容温饱间，万事一无累。
嗟予不得往，注目云接地。

长林拂云根，一迳绝城腹。
荆扉带翠樾，斗下地愈束。
清溪自南来，势抵北崖曲。
清平水流漫，东去入修竹。
境幽百物遂，鱼鸟得所欲。
况依仁者居，不与钩弹触。
有如嘉宾至，相与娱听嘱。
鸟飞鸣我傍，鱼泳出深渌。
薄暮登前冈，四顾山在目。
雨滋春稼繁，风动野花馥。
达人乐天性，不待外物足。
遂令兹地胜，久不事营筑。
顾我指崖下，秋当结茅屋。
渠波环古台，辇石坐幽澳。
霜前复来观，兔肥山酒熟。

鄙生秉愚尚，与世实龃龉。
寄身轩裳内，懒惰众不数。
朅来西都游，获并丞相府。
命驾多从君，载酒即得侣。
洛水南北涯，胜事著自古。
名园蔼相望，香刹屹时睹。
最怜薛家溪，架阁在西浒。
浑流激石来，知自嵩少雨。
如从柁楼下，夜听潮生浦。
采珠樱在盘，剥玉笋登俎。
杂花虽云晚，红白尚可取。
兴来倒冠巾，万事一尘土。
想在京辇日，耳目塞如堵。
出憎车马喧，坐厌名利语。
幸兹清景对，醉死亦吾所。

名都富游践，所历多异境。
贪奇事穹览，一过不再省。
兹园独勤来，三尽昼刻永。
目清林叶净，耳快石泉冷。
如钱拾蟹壳，比针玩鱼影。
苦耽幽事乐，常使归思耿。
再招发新章，吾驾促当整。

凉风洒疏雨，过我池上林。
感此望岁怀，酌酒相与吟。
残花犹动目，飞泉时惊心。
徘徊将归驾，清醉方自今。

人生天地间，常为外物驱。
自非无心者，不能忘所趋。
所趋既若一，莫如饮酒娱。
饮酒既复醉，万事皆分铢。
醉心兀无思，安问贤与愚。
醉目浩无睹，安识嫱与嫫。
是非两弃绝，幸免祸患俱。
况吾二三友，襟抱达者徒。
所营既同方，所处又比闾。
惟吾廷老生，宛在城北隅。
北隅虽云远，跨马亦须臾。
季冬阴气凝，风力利石砮。
从今雪花落，径往不待呼。

闻君西郊行，正值秋风晚。
清霜卷枯荷，碧玉莹池面。
浮空结修梁，涌波抗华殿。
云烟渺净色，览望一萧散。
缅思暮春际，都人盛嬉燕。
连帷错绣绮，方车骛金钿。
填填鼓钟响，耳目厌哗眩。
乃令尘嚣辞，而有清旷恋。
达人冥至理，喧寂无异观。
偶然秉化往，何适非汗漫。
吾知御寇游，所乐在观变。

济济高燕会，众宾且喜乐。
方冬气常温，是日寒始若。
愁云际平林，垂见雪花落。
四座喜相顾，有引必虚爵。
中堂岂非佳，东圃罗帟幄。
当亭列射格，抗的明灼灼。
雕弓既出韔，劲矢各在握。
主人揖让兴，客以次序作。
目惴彩树移，心倾钟鼓数。
笑言何谑失，仪节亦称娖。
酒酣事颇变，极口纵谈谑。
失令固有罚，出语辄见酌。
平生爱疏放，论议鄙龊龊。
欢来一狂散，岂顾醒后怍。
诗人亦有言，善戏不为虐。
所赖众君子，阔达见表襮。
还家遂酩酊，岂复记鸣柝。

斋房厌危坐，出户旷舒散。
草木雨多思，云山晚相乱。
萦回俯川陆，窈窕见楼观。
耳目久尘埃，兹辰一湔浣。

杨君好古天下无，自信独与常人殊。
勤身所营世或弃，反眼不顾我以趋。
彼其察物类有道，能取精妙遗其粗。
官卑俸薄不自给，买童教乐收图书。
客来呼童理弦索，满面狼籍施铅朱。
樽前一听啄木奏，能使四坐改观为欢娱。
有时陈书出众画，罗列卷轴长短俱。
破缣坏纸抹漆黑，笔墨仅辨丝毫余。
补装断绽搜尺寸，分别品目穷锱铢。
以兹为玩不知老，自适其适诚吾徒。
岂无高门华屋贮妖丽，中挂瑶圃昆仑图。
青红采错乱人目，珠玉磊落荧其躯。
苟非绝艺与奇迹，杨君视之皆蔑如，杨君好古天下无。

杨君好古天下无，自信独与常人殊。
勤身所营世或弃，反眼不顾我以趋。
彼其察物类有道，能取精妙遗其粗。
官卑俸薄不自给，买童教乐收图书。
客来呼童理弦索，满面狼籍施铅朱。
樽前一听啄木奏，能使四坐改观为欢娱。
有时陈书出众画，罗列卷轴长短俱。
破缣坏纸抹漆黑，笔墨仅辨丝毫余。
补装断绽搜尺寸，分别品目穷锱铢。
以兹为玩不知老，自适其适诚吾徒。
岂无高门华屋贮妖丽，中挂瑶圃昆仑图。
青红采错乱人目，珠玉磊落荧其躯。
苟非绝艺与奇迹，杨君视之皆蔑如，杨君好古天下无。

投杯送余景，休驾避初燠。
久嫌花搅心，始爱树清目。
主人乐儒学，定契均季叔。
疏帘翳广坐，并荐肴与蔌。
肃肃太尉馆，简俭见遗躅。
中有戒子篇，惨淡刻寒玉。
世传盛德茂，名与清风穆。
公乎不可见，怅望三槐绿。

朝居厌喧呶，暮坐苦幽独。
忽闻江翁来，喜视樽中醁。
所惭升斗微，不足满君腹。
强酌良胜无，逡巡怯行速。
萧萧风著树，惨惨雨昏烛。
谈精几丧言，道在空击目。
此兴自不浅，岂要酩酊足。

梅侯三年江上居，盘羞惯饱𫚖与鲈。
客居京城厌粗粝，买鱼斫脍邀朋徒。
孰亲刀匕擅精巧，闺中丽人家本吴。
缕裁长丝叶剪藿，饤饾自与寻常殊。
霜橙捣齑饭香稻，一饱岂顾家有无。
我虽目病兴不浅，坐想落纸霏红腴。
雕盘隽味傥可再，赠子玉酒随长鱼。

东郊丝雨破浮埃，绣骑寻芳两两来。
十亩霜阴青翳目，一篙溪色碧于苔。
林花泛日鶑求友，垅麦含风雉应媒。
绿柳朱栏多酒市，杖头谁伴玉山颓。

目倦风尘观，身疲鞍马行。
春沙迎步润，山雪照怀清。
冰水初消色，林鸦欲乳声。
物华多感触，一动故园情。

荒郊不可望，极目尽伤心。
日薄不开冻，风凄还作阴。
倦鸦飞趁马，寒犬吠依林。
赖有瓢中酒，愁来一独斟。

拔尔蒿莱际，微根仅自支。
劳心勤一溉，拭目待三移。
秾李惭同列，芳橙合并枝。
绛囊如有惠，莫忘赠君时。

时律迎阳近，天云带雪低。
欲飞含气象，忽散失端倪。
绛阙明先曙，清衢冻不泥。
休祥占岁序，佳气动烝黎。
矫若翔廱鹭，纷疑剥楚圭。
晨昏檐影眩，壬丙辨方迷。
贺瑞彤墀集，凌寒玉仗齐。
御筵开省户，赐醴走宫奚。
屋角悬珠网，林梢挂素霓。
山号悲虎兕，渊伏怯龟蠵。
哀响求群雁，喧啾得食鸡。
饥鹰无近击，狂兔有新刲。
感往悲时物，怀幽梦故栖。
温炉期夜拥，杰阁想晨跻。
验古闻牛目，投闲读马蹄。
吾交情不薄，今日手同携。
酒拨新醅酌，诗看本字题。
优游无不可，何必剡中溪。

突兀朱堂冠北城，云峰满目互阴晴。
凭栏不负思山意，对酒何烦考鼓声。
清话从容双麈秃，雕章温丽百金轻。
归轩未必能相迟，梦绕西湖春水生。

止足常佳汉二臣，早思幽退谢朝绅。
奉藩终乏三年最，学道才知一日真。
目病懒将书卷展，心闲得近酒杯频。
朝吟夕啸无厌斁，正赖贤宾与德邻。

月上朱楼角，风摇翠筿层。
传声回步辇，满目烂行灯。
箫鼓千门沸，弓刀万马腾。
诗翁怀盛事，眉雪惨霜棱。

欲识真空理，须明动用间。
色心全不碍，生死岂相关。
卷箔凉风动，焚香昼景闲。
回头大行路，满目是青山。

吾宗培世德，盛事褒一门。
仰颜有寿母，俛目见子孙。
平生青云器，威凤宜孤鶱。
脱然舍荣爵，回车息深村。
服勤养堂中，身已大父尊。
戏彩时趋庭，奉舆日涉园。
所至畴接武，顾见贻厥繁。
今年结高楼，长少数凭轩。
群星环婺女，列象如可扪。
云傍檐楹飞，山邻窗几蹲。
往来乌鹊喜，回互竹木蕃。
良辰风日佳，容与同芳樽。
循陔度雅乐，清响闻天阍。
男儿贵恢豁，楼记聆绪言。
谷共里人饱，书从寒士翻。
善源深复深，河流出昆仑。
吾颂殊未艾，玄来更瑶琨。

昆明池里跃金鳞，怒目扬鬐不露身。
想是龙门曾点额，至今羞见钓鳌人。

江花江水意，春色为谁多。
极目天涯草，凄凄奈尔何。

明妃如花颜，高出汉宫右。
可怜君王目，但寄丹青手。
寂寂保孤妍，悠悠成伪丑。
坐此嫁穹庐，流落无时回。
无时回，琵琶未阕边笳催。
哀弦流入千家谱，明妃只作阏支舞。
年年犹借南来风，吹得青青一抔土。
君不见汉家嫁得几娉婷，不闻一一琵琶声。
祸起当年娄敬谬，后人独恨毛延寿。

闲处休居静莫住，转入转深转幽固。
纵至深深尽底时，更须知有那一步。
昔日曹溪亲到来，今时往往多差互。
若非丧尽目前机，倒岳倾湫无觅处。

鼻无两窍，眼露双睛。
十分无面目，一味得人憎。
将正续三世之业，等闲籍没。
向白云千峰之上，特地掀腾。
坐断死关，幸自恶声难掩。
那更被伊描邈，转见可怜生。
呵呵呵，三十年后，宁无人路见不平。

星移物换千年事，虎踞龙蟠万雉城。
归巷乌衣秋缥缈，点州白鹭雪分明。
江分南北天为限，淮接东西地最平。
目断青峰是何处，单于吹角莫云横。

举目山河恼客怀，百年前事总尘埃。
如何爱劝人归去，倒引南人入汴来。

鱼书难寄水空流，两袖西风破黑裘。
客梦芦花晋城月，归心枫叶浙山秋。
世情老去谙方熟，愁事来时醉便休。
满目关河怀古恨，如今何处问孙刘。

古云学古斯入官，我见学易而官难。
平生透破梦觉关，本来面目只儒酸。
吾亲不侍若为欢，不如归去卧林间。
殿前三策沥忠肝，多谢皇恩天地宽。
戏衫卸下白衣还，扁舟飞过子陵滩。
前修亦有逋与抟，圣世与之俱空闲。
何物种放太厚颜，山鬼移文伐其奸。
此行无复出闽山，休音息影谷之盘。
今朝酾酒酹雩坛，便向钱塘门挂冠。

晨起出门去，江声自悲咽。
满目无行人，前山雾如雪。

山寒日不光，举目断人肠。
儿童莫问路，怕是小筼筜。

十年目与肠俱断，不见延平病雁回。
若不从公天上去，定应随我雪中来。

目观溶溶眩水精，耳根虩虩受雷声。
一杯更吸潭间味，并要胸中领此清。

风信吹凉入鬓清，悠然目送一鸥轻。
鸥飞不尽天回影，练色波光曳曳明。

岚翠相迎一笑中，窅然想见旧仙踪。
纷纷云气蓬莱近，目断前山几十重。

时平辄弃置，事迫甘前驱。
呜呼忠义臣，匪直科目儒。
江寒朔吹急，列城同一趋。
岂不寄便安，纲常乃当扶。
移檄倡诸镇，奋袂躬援枹。
川决莫我回，万险栖海隅。
天乎复不济，道穷竟成俘。
一死事乃了，吾头任糢糊。
悠悠讥好名，责人无已夫。
三衢有魁相，投老作尚书。

淳熙名宰孙，比德粹如玉。
决科魁伟英，骎骎廌冠肃。
{娄页}田烦谏疏，相嗔俄嗾逐。
补郡仍免归，黄流已漫陆。
天族日光薄，力疾支颠覆。
蹉跎南冠絷，道病死不辱。
往昔五峰堂，倾盖语跋烛。
斯人真妙人，哀哉悭厚禄。
长揖丙辰魁，各天并黄鹄。
不有二忠存，千古笑科目。

策杖探幽胜，同登况二难。
江山双极目，宇宙一凭栏。
春色啼鶑破，孤城拥浪寒。
遥遥烟霭里，犹作故宫看。

金华北山三洞天，垂髫欲往今华颠。
春风吹衣雨洗屐，瘦筇忽拄苍山烟。
山高地平走幽涧，根络石上森楠楩。
步从飞桥瞰石洞，崖色阅世知几年。
风痕雾迹化异物，龙首昂左尾右旋。
就中暗穴如蟆颐，急水泻碧鸣娲弦。
溯流束炬照徒涉，肩背擦石行拳挛。
水穷路夷内景得，以炬交烛穷幽玄。
细纹蹙波涌浪接，皓彩凝雪飞霜鲜。
大为狮子虎犀象，琐碎亦复蜂屯然。
蜿蜒双蟠角尾具，一一玉爪拏苍坚。
穹龟负甲色深墨，长蛇白质相萦缠。
钟能钟声鼓能鼓，不假枞簴知谁悬。
直棂斜槛藏湢室，短畦长町移原田。
青云白霓五色霞，笑画败絮留丹铅。
中途经过最深窅，伏身低眺洞口泉。
空明一线隔远见，秋蟾浴海光婵娟。
左岩袈衣颇横亘，叠折众皱垂蹁跹。
自余神怪不可极，似凿非凿镌非镌。
出登山腰叩中洞，外视石井闻潺潺。
入深踏险思缒绠，长竿揭炬后且先。
水帘可俯心为悼，到此十九归言遄。
嗜奇不惮历磊砢，足以目故差轻便。
翻身却望水帘处，银河天落悬吾前。
常情疑复下百尺，积水定作神龙渊。
石干径辟却易进，玉笋拔地修而圆。
宜为渊处乃为屋，亦或摩藓题新篇。
同游怪我久未出，笑谓岂欲井底眠。
林幽风起日已晚，犹睨高洞山之巅。
薪蒸可买樵我导，不远数里仍攀缘。
傍从石壁入深坼，如铁户限琼为櫋。
俨然海相挂珠络，熟视始信非夸传。
左为朝真正面入，便想笙鹤遨群仙。
云霞波涛仙衣裳，奇诡岂必下洞专。
歘然修梁架岩起，左右苍白龙形全。
望中极底胜漆黑，双扉隠隠启半边。
天光一道烛扉内，知此明罅从何穿。
霤深壁峭不可往，安得插羽如飞鸢。
嗟余兹游尚牵俗，身所骤历辞难宣。
但思乞水学坡老，洗眼看字消余年。

项王重瞳气盖世，叱咤喑哑万夫废。
交割河山杯酒中，弱肉眈眈恣虎视。
帐列爪士吞鲸鼍，神锋技击光荡摩。
中有一人亦拔剑，是楚是汉舞婆娑。
须臾壮夫拥盾入，怒目而语眦尽裂。
项王喣妪无一言，楚国孤臣泪流血。
玉玦何劳再三举，拂衣竟作彭城死。
沐猴而冠何足云，君看五采成龙文。

且说西湖事，未言东海枯。
悲风荒野大，落照废城孤。
有句填诗债，无钱觅酒垆。
不堪重举目，景物入秋殊。

似隠还非隠，未能忘世情。
山河亡国恨，风雨客楼声。
穷有天堪问，贫无地可耕。
桃源窅何处，目断故秦城。

坐我以灵室，炉中一篆香。
清芬醒耳目，余气入文章。
微见五云散，闲消半日长。
旧书重读罢，风味更悠扬。

每恨诗才短，吟来两目昏。
虽然五七字，难似万余言。
雅道扶不起，苦心谁共论。
几回风雨夜，哭杀杜陵魂。

汉阴美人青兕裘，独骑瘦马寻荒丘。
花前下马迎一笑，珠玉在侧形骸羞。
酒酣散发箕踞坐，锦带烂熳悬吴钩。
断蛟刺虎好身手，碧瞳如水涵清秋。
惜哉科目太脱略，壮士岂为章句囚。
中原格鬭困不已，江波木落寒悠悠。

云是尧时丙子生，狂踪怪迹恣幽情。
拗馿面目不须看，一任骑来颠倒行。

睡龙瞪目开，射光冯夷宫。
翻身弄变化，噀水湿洪蒙。
浪花卷寒雪，斜喷清泠风。
雨歇龙归来，波心卧晴虹。
净洗秋色出，霁景涵青空。
烁烁锦炫昼，新绿妒娇红。
湿香吹不飞，恋抱花心中。
醉面仰天笑，月照三吴东。

玄雪冥冥凝不飞，朔雪洒洒晴还落。
水神恣意弄奇怪，宇宙一白阴风恶。
南州客子心飘飖，狂发长歌破寂寥。
醉中浏亮金石声，精神秀发意气骄。
故人睨目嗔我怪，抚掌大笑群儿骇。
我家万卷列中堂，古人颠怪皆曾载。
须臾酒醒那得知，索纸落笔蛟龙飞。
明晓火轮飞出海，来看壁上新题诗。

目断秋江欲暮时，天边落叶弄愁飞。
翠华幸北平安信，只愿新鸿带得归。

德祐初年腊月二，逆臣叛我苏城地。
城外荡荡为丘墟，积骸飘血弥田里。
城中生灵气如蛰，与贼为徒廿六日。
蚩蚩横目无所知，低面卖笑如相识。
彼儒衣冠谁家子，靡然相从亦如此。
不知平日读何书，失节抱虎反矜喜。
有粟可食不下咽，有头可断容我言。
不忍我家与国同休三百十六年，阅历凡几世，忠孝已相传。
足大宋地，首大宋天。
身大宋衣，口大宋田。
今弃我三十五岁父母玉成之身，一旦为氓受虏廛。
我忆我父教我者，日夜滴血哭成颠。
我有老母病老病，相依为命生余生。
欲死不得为孝子，欲生不得为忠臣。
痛哉擗胸叫大宋，青青在上宁无闻。
自古帝王行仁政，唯有我朝天子圣。
老天高眼不昏花，盍拯下土苍生命。
忍令此贼恣杀气，颠倒上下乱纲纪。
厥今帝怒行天刑，一怒天下净如洗。
要荒仍归禹疆土，四海草木霑新雨。
应容隠者入深密，岁收芋栗供母食。
对人有口不肯开，面仰虚空双眼白。

天道何冥冥，委形辟空杳。
旷劫土坦平，冲气蔼云杪。
不入禹封疆，拓地八荒表。
空洞无边涯，一切境界小。
骨柔春香浓，目绀夜光了。
洪荒上古前，命不为愁剿。
卑哉苍生愚，役心颜貌愀。
窗猴狂摇摇，野马走扰扰。
髓竭冲融膏，渴命竟枯夭。
奚不来此邦，软坐廓幽眇。
刳刷膏肓俗，涤濯肺腑皎。
骋驾无可游，一生事足了。

炎正遭中微，冠屦纷倒置。
四壁皆楚歌，獯鬻何凶炽。
万命堕荆棘，身与豺狼值。
攒眼刺荼毒，地无隙可避。
君子饿欲死，为时所唾詈。
白昼行梦中，更相问憔悴。
我蛰茅茨下，有生痛自愧。
寒灯吊老影，恻恻不遑寐。
忧抑并填膺，反复论此事。
嗣君尚幼冲，厉阶谁所致。
权奸弄破国，珠玉乱走地。
曾谓顷刻间，一蹶失神器。
风沙犯天颜，生死一叶寄。
势去若瓦解，哀告不可譬。
太庙枥胡马，太学巢胡吏。
殿阁奏秋凉，群群走魈魅。
凄风吹宫花，春不肯明媚。
哀笛破深愁，满目新亭泪。
我朝圣明君，一一皆善治。
涵育三百年，岂无忠义士。
我读我父书，颇曾识大义。
无以死恐我，死亦心不二。
残生啮胆檗，气怒频裂眦。
或时坐如死，突眼噤相视。
先王泽未泯，中兴断可冀。
仰呼吁不平，挺身摅大志。
四方皆风动，德化成渐被。
春秋生杀权，华夷有定位。
后有董狐笔，当严于载记。
爰以明人伦，永使勿颠坠。

此君气节极伟特，令人爱之舍不得。
遍造山水有竹处，不问主人识不识。
朝朝暮暮看不足，感得碧光透双目。
一旦心空忽归去，挺身特立化为玉。

愤气填膺奈若何，千生万死不消磨。
夷齐道丧纲常坏，汤武兵兴叛逆多。
天外游心穷碧落，风前注目寄苍波。
此时此意那容说，环顾斜阳一浩歌。

将军本北人，归顺年已久。
擢身将校中，腰绾中国绶。
身润白玉洁，面狞黑铁丑。
刚勇有武威，功出众人右。
一朝天柱折，当昼丰其蔀。
阴阳反铁炭，杯棬贼杞柳。
公卿文章士，尽醉马乳酒。
未闻天地间，生死反噬狗。
幸有张将军，强哉气赳赳。
生死不携异，宁受奸宄狃。
平生铁石肠，明白照九有。
荧荧赤伏符，百拜悬右肘。
谋画入微茫，僵目拇撑口。
死战拓山开，高擎日月走。
剖心𫗪龙雏，淋漓血双手。
圣火寿绵绵，凡水焉能溲。
瞬目出死关，命在事非偶。
张巡埋骨地，顽石变琼玖。
白光射天门，璀璨夺星斗。
英气磨不坏，生公踵其后。
播荡大海外，若子死恋母。
屈指我世祖，建武又乙酉。
恶兽脑百裂，始识狮子吼。
天风吹新雨，浊劫净无垢。

将军本北人，归顺年已久。
擢身将校中，腰绾中国绶。
身润白玉洁，面狞黑铁丑。
刚勇有武威，功出众人右。
一朝天柱折，当昼丰其蔀。
阴阳反铁炭，杯棬贼杞柳。
公卿文章士，尽醉马乳酒。
未闻天地间，生死反噬狗。
幸有张将军，强哉气赳赳。
生死不携异，宁受奸宄狃。
平生铁石肠，明白照九有。
荧荧赤伏符，百拜悬右肘。
谋画入微茫，僵目拇撑口。
死战拓山开，高擎日月走。
剖心𫗪龙雏，淋漓血双手。
圣火寿绵绵，凡水焉能溲。
瞬目出死关，命在事非偶。
张巡埋骨地，顽石变琼玖。
白光射天门，璀璨夺星斗。
英气磨不坏，生公踵其后。
播荡大海外，若子死恋母。
屈指我世祖，建武又乙酉。
恶兽脑百裂，始识狮子吼。
天风吹新雨，浊劫净无垢。

东方九夷倭一尔，海水截界自区宇。
地形广长数千里，风俗好佛颇富庶。
土产甚夥并产马，舶来中国通商旅。
徐福庙前秦月寒，犹怨旧时嬴政苦。
厥今犬羊贪犹炽，瞠目东望心如虎。
驱兵驾海气吞空，势力虽强天弗与。
鬼吹黑潮播海翻，雹大于拳密于雨。
七千巨舰百万兵，老龙怒取归水府。
犬羊发怒与天敌，又谋竭力必于取。
已刳江南民髓干，又行并户抽丁语。
凶焰烧眼口竟哑，志士闷闷病如蛊。
虽传漳州气焰盛，又闻襄阳已大举。
割据固足稍伸气，律以大义竟何补。
纵遇圣明过尧舜，毕竟不是亲父母。
千语万语只一语，还我大宋旧疆土。
曾梦苏武开笑口，云牧羝羊今尽乳。
仗节还汉欣欣然，须发尽白心如故。
一念精烈无不通，天地为宾我为主。
高悬白眼混沌前，那肯以命落尘土。
翻身鼓掌一笑时，万古万古万万古。

素志欲隠去，蜕名辞笔耕。
偶值恶劫来，眼界乱纵横。
穷北洞窟底，窜出老魔精。
被发走如风，四臂狞双睛。
面窍喷毒火，直射日月盲。
一海人髓酒，五石瓠为觥。
鬼鼓遍空响，白气幻长鲸。
夜叉发群机，炮炮打玉京。
老仙战股立，手扶鳌极撑。
昼弑盘古死，紫微贯搀枪。
诸天落泪雨，终夜淋漓倾。
灿人变丑相，螽目豺狼声。
饿虎插翼飞，善类谁能撄。
送命纳彼啖，游魂嘈冤情。
血冻天下立，赭铁蛀玄虻。
雨肥髑髅腥，生菌高于楹。
独抱深痛蛰，数与死相争。
读史见义事，意气如云生。
图穷匕首见，今岂无荆卿。
真孤匿山中，今岂无程婴。
获得九尾龟，灼纹横庚庚。
大宝子传子，垂统无毕程。
高声叫乱世，聋瞽豁痼酲。
速卸胡儿衫，仙带飘佩珩。
身辞陷阴路，火邦即蓬瀛。
我秉正直心，明比日更明。
豪兴凌高秋，磊落人之英。
决当勇于动，持平平不平。
手劈虚空开，身提天地行。
千妖百裂死，万古一掷赢。
独出娑婆外，世界悬空擎。
猛飞大山来，突立青峥嵘。
劫初第一峰，鬼神不识名。
树粲百宝花，石削五色琼。
香霏月中髓，碧沁秋痕轻。
天上辟新国，以正治八纮。
大赦统干运，平心持道衡。
洪福溥无疆，一切命皆亨。
下界齐拜舞，笑贺群相迎。
愧昔染腥辱，悦今趋义荣。
净脱夙骨臭，莹然澄秋泓。
正性本不坏，生死通一诚。
逆爽殄微尘，王气光太清。
犀象怯汉战，草木助晋兵。
周勃军左袒，杜甫诗北征。
赵祀必不绝，宋礼吾足评。
我土我百姓，永劫心不惊。
天君坐灵台，誓行前后盟。
念念死亦咒，愿宝期必成。
口血宁有变，浩劫光晶晶。

曹娥洛神遍堪舆，保母后出争澜趋。
一时耳目喜新异，九原谁复哀意如。
世人重艺不重义，每以好奇夸好事。
集古金石半丰碑，逝者似为书者累。
八百余载四字全，政同悬崖三百年。
王畿不悟王元象，不如果也能兴怜。
但道青毡故家物，肯因陵谷怜枯骨。
耳孙犹尔况他人，崇韬安生何可忽。
昭陵之盗犹兰亭，必无可欲乃妥灵。
黄𨸂前车已如此，安保金蝉之墓终弗毁。

三足老蟆太阴精，夜载阿姮朝帝庭。
澡形不假桂花露，背负金轮浴沧溟。
腾腾跃起几万尺，痴腹一团露圆白。
睨目光射蛟宫寒，海若天吴难遁迹。
腹中万斛蝌蚪藏，吐作列纬森光芒。
晓骖六龙驾羲驭，腾踏未必输飞黄。

宋未有天下，坚正臣礼秉。
开国百战功，每阵惟雄整。
及侍周幼主，臣心常烱烱。
帝曰卿北伐，山戎今有警。
死狗莫击尾，此行当系颈。
即日辞陛下，尽敌心欲逞。
陈桥忽兵变，不得守箕颍。
禅让法尧舜，民物普安静。
有国三百年，仁义道驰骋。
未改祖宗法，天胡肆大眚。
细思天地理，中有幸不幸。
天果丧中原，大似裂冠衽。
君诚不独活，臣实无魏丙。
失人焉得人，垂戒尝耿耿。
江南无谢安，塞北有王猛。
所以戎马来，飞渡巴陵境。
大江限南北，今此一舴艋。
本期固封疆，谁谓如画餠。
烈火燎昆冈，不辨金玉矿。
妾本良家子，性僻守孤梗。
嫁与尚书儿，衔署紫兰省。
直以才德合，不弃宿瘤瘿。
初结合欢带，誓比日月昺。
鸳鸯会双飞，比目愿长并。
岂期金石坚，化作桑榆景。
旄头势正然，蚩尤气先屏。
不意风马牛，复及此燕郢。
一方遭劫虏，六族死俄顷。
退鹢落迅风，孤鸾吊空影。
簪坚折白玉，瓶沉断青绠。
一死空冥府，忧心长炳炳。
意坚志不移，改邑不改井。
我本瑚琏器，安肯作溺皿。
志节匪转石，气噎如吞鲠。
不作爝火燃，愿为死灰冷。
贪生念麹蛾，乞怜羞虎阱。
借此清江水，葬我全首领。
皇天如有知，定作血面请。
愿魂化精卫，填海使成岭。

宋时豪士石曼卿，帝命作主芙蓉城。
我才比石万无一，半世虚负狂直名。
年来似有丧心疾，荐共引鲧辜苍生。
天诛未加公论沸，日夕惟待鼎镬烹。
何哉异梦出非想，忽遇仙老谈真情。
谓予夙是文昌相，漏泄轻举遭弹抨。
帝令谪堕饱忧患，且使两足蹒跚行。
追思善步不可得，飞升妙术矧敢轻。
当时廷议祇如此，汝悔当复惟相迎。
稽首老仙谢慈愍，臣罪当死天子明。
久之寂灭一大乐，斲棺待尽无他营。
老仙笑许汝可教，引领直上朝玉京。
通明大明二宫殿，林木蓊萃阶瑶琼。
芙蓉烂熳锦欲似，帝皇锡以主殿名。
赋诗奏谢九拜起，玉音嘉奖傍观荣。
痴人说梦聊一快，我独知命不少惊。
只恐才非曼卿敌，相见惭汗应如倾。
从今闭目需帝召，玉楼续记时当成。
儿孙自有儿孙福，与农报国须勤耕。

冉冉海雾深，荒荒山日薄。
登高集华裾，纵目天宇廓。
落叶悲徂年，寒英照深酌。
心醉乃文字，意行非涧壑。
缅怀斜川游，此道久寂寞。
胡为吹帽人，白首恋宾幕。
穷途谬行藏，异代悬美恶。
吾爱漉酒巾，西风不能落。

空明仙人朝帝所，跨鹤凌虚堕霜羽。
洞中石髓流不干，圣泉写入君肺腑。
潘江陆海一目尽，自提修绠汲千古。
碧芹水冷涵夜灯，丹凤山空鸣晓鼓。
有时白战风骚场，小巫见之缩双股。
饭虽不足仁义腴，墙阴老荠羹春苦。
丈夫出处各有道，天地纲常要撑拄。
俗吏惟知骋刀笔，腐儒亦或拘训诂。
云雾窗寒森宝书，广文袖有修月斧。
离亭酒短秋帆开，雁荡峰前桂花雨。

霞衣葱珮来珊珊，水晶之宫绿玉盘。
谁与冯夷作戏剧，贝阙驱入神瓢翻。
又疑罢织蛟人泣，碧漥融作水银汁。
圆或为璧方为珪，寒光滉漾不可拾。
古来欹器戒覆倾，真宰之柄常恶盈。
季伦买笑轻百斛，金谷转首迷榛荆。
纷纷鱼目争贵惜，道眼独悬诸幻息。
须臾海霁山日高，绿云万柄净如拭。

百雷鬭我前，八溟覆我后。
谁哉擘巨崖，纵此翠蛟走。
又疑蜀川下，万骑赴峡口。
凭阑神为摇，清寒逼两肘。
久乃与之忘，一洗耳目垢。
骨冷春木臞，魂惊夜猿吼。
神仙亦爱奇，临流并琼玖。
乘鲤琴高风，捉月太白手。
跳入水晶宫，身世亦何有。
缅怀玉局翁，不受荒幻诱。
尔来谒空祠，采蘋奠玄酒。
百年等一沤，道先天地寿。
逝者固如斯，川上叹鲁叟。

锦障郁嵯峨，秀出城之西。
直是神气积，宛若屏障开。
苍翠接重壤，上与浮云齐。
幽花被晴壁，古树欹层崖。
下有张夫子，读书事幽栖。
于今几百岁，衣冠世多才。
伟哉据名胜，林泉足徘徊。
兹晨幸休暇，杖屦同攀跻。
和风袭轻裾，好鸟鸣喈喈。
勇往遽忘疲，穷深陟崔嵬。
极目万里外，顿觉群山低。
长啸倚苍松，畅然舒我怀。

不乐不居居便乐，乐其乐也意如何。
祖翁田地封疆阔，一目秋风占得多。

水天空阔竟忘遥，太白巍巍望九霄。
面目俨然云雨外，孰云生死不同条。

冉冉五云深，山西日光薄。
登楼集群贤，纵目天宇廓。
落木悲徂年，寒光照杯酌。
浩歌兴悠然，意行非涧壑。
缅怀龙山游，此乐久寂寞。
胡为落帽人，白首恋宾幕。
醉余发诗情，分韵尽佳作。
吾爱漉酒巾，西风吹不落。

屹立浮图可摘星，吟边喜与客同登。
阑干六曲又六曲，梯级一层又一层。
极目江山无障碍，著身霄汉欲飞腾。
雁来疑是题名处，拂拭残碑问寺僧。

触目钱塘昨梦非，行春载酒忆当时。
花间不辗香轮入，柳外空鞭骏马飞。
落日荒山和靖墓，断云流水子胥祠。
忘情鸥鹭闲于我，应笑江湖客未归。

遗像巍然占古祠，区区土偶亦冠緌。
无言似想青苗策，面目犹如执拗时。

极目江天一望赊，寒烟漠漠日西斜。
十分秋色无人管，半属芦花半蓼花。

故乡迢递几时还，目断长江杳渺间。
一雁飞边天万里，白云多处是青山。

赭衣舂永巷，酸风起暮杵。
声声碎妾心，妾儿痛隔三千里。
灞水欢迎骨肉恩，子母再见无由缘。
谁将鸩羽饮龙子，晨猎上林如意死。
妾耳纵能闻，妾目那能视。
妾口纵能言，妾足安能履。
白日改色天容愁，未央宫中桐叶秋。
堂堂丰沛龙准公，三尺造汉烹英雄。
击布归来尚无恙，预置股肱如指掌。
明知戆勃可安刘，何为存妾子母无良谋。

数友越州居，无书已三年。
台州已无数，逢人每相贤。
日夜忆远友，远者隔蛮烟。
风气不择州，俗情轻目前。
管鲍死何处，寄酒洒其阡。

炎方有朱鸟，璀璀颜色异。
土人目为凤，信尔可安致。
生雏固当奇，千岁会一至。
纷纷鸿燕期，寂寂非我事。

鱼目出泥沙，空村百金珍。
豫章值拥辏，细细供蒸薪。
论材何必多，适用即能神。
托交何必深，寡求永相亲。
鲍叔拙羁鲁，张生穷厄陈。
茫然扳援际，岂意出风尘。

书生不用世，什九隠儒官。
抱璞岂不佳，居贫良独难。
陈子剡中秀，盛年早弹冠。
尝搴丹丘云，亦窥沧海澜。
仙真愿喜笑，鱼龙从盘桓。
天风一吹激，却步赤松关。
谅子太宇定，悠然置悲欢。
但令怀居辈，极目劳追扳。

山翁爱蜂如爱花，山蜂营蜜如营家。
蜂营蜜成蜂自食，翁亦藉蜜裨生涯。
每当山蜂采花出，翁为守关司徼遮。
朝朝暮暮与蜂狎，颇识蜂群分等差。
一蜂最大正中处，千百以次分来衙。
丛屯杂聚本无算，势若有制不敢哗。
东园春晴草木媚，漫天蔽野飞横斜。
须臾骈翼致隽永，戢戢不翅输牛车。
似闻蜜成有所献，俦类不得先摩牙。
重防覆卫自严密，虽有毒螫何由加。
一朝大蜂出不戒，舂容靓饰修且姱。
蜻蜓忽来伺其怠，搏击少坠遭虾蟆。
群蜂仓皇迷所适，谒走欲死声呀呀。
求之不得久乃定，复结一聚犹如麻。
我来访翁亲目睹，搏髀不觉长咨嗟。
翁言蜂种幸蕃盛，众以义聚犹堪嘉。
乌衣槐安传自古，蛮触分据两角蜗。
虽云仿佛存国族，徒以纪异其辞夸。
博劳舅妇恨翼短，鳖灵异姓争荒遐。
岂如兹蜂互推举，一体同气无疵瑕。
我怜翁言私诮责，扶伤早愧隋侯蛇。
况伊二毒俱下类，琐细不足劳鞭挝。
前尤往悔俱勿论，事会倚仗来尚赊。
新房才成蜂未壮，旧房委弃坠泥沙。

我作坐隠辞，客来问我坐隠方。
开门进客还复坐，为客历落言其详。
隠朝市，我不能冲尘冒暑走遑遑。
隠江湖，我不能披蓑戴笠操舟航。
隠山林，山林白昼行虎狼。
隠田里，田里赤立无资粮。
穷观六合内，投隠几无乡。
是以古来人，失路多猖狂。
或隠伶官侠客，或隠药肆僧房。
或为君平隠卖卜，或称陶朱隠行商。
虽能逃世网，于事未为良。
况我难携一身隠，二亲白发垂高堂。
神仙拔宅古亦有，无翼不得高飞飏。
不然少自屈，归去隠耕桑。
随佣竭作既无一夫力，买田筑室又乏千金装。
僮奴揶揄亲友弃，往往人厄非天殃。
悲来俯仰寻隠处，欲亲书册依杯觞。
引酒未一酌，狂风郁律冲肝肠。
读书未一卷，噫呜感慨泪浪浪。
酒能触人生愤激，书能览古知兴亡。
非徒不足充隠具，反缘二物来自戕。
覆杯掩卷且默坐，气定始觉如平常。
因思世上百千事，是非荣辱俱可忘。
杨朱墨翟悲泣两无益，伯夷叔齐浪死埋首阳。
不如随缘委运祇块坐，冥心径往游黄唐。
不论辨，不忧弹射相摧伤。
不还往，不忧风露沾衣裳。
人生衣食分已定，登途役役空自忙。
不见啄木鸟，终朝一饱如不偿。
不见守蓍龟，穷年引息泥中藏。
目前伸屈君莫问，此鸟孰与龟年长。
坐叹自笑客亦叹，烟□暗室生天光。

江左风流廊庙人，荒境抛与梵宫邻。
多年羊虎犹眠石，败壁貂蝉祇贮尘。
万古云山同白骨，一庭花木目青春。
永思陵下犹凄切，废屋酸风吹野薪。

山从天目成群出，水傍太湖分港流。
行遍江南清丽地，人生只合住湖州。

尝思紫阳翁，功德不下禹。
平生五人伦，叔世一天柱。
海岳久亭毓，二仪厚付与。
高明挂秋月，精细破毫缕。
举目无荀杨，浑身是伊吕。
百年嗣程邵，千载承邹鲁。
直上接勋华，益远益不御。
本原无不见，支派自循序。
遂令天叙秩，有目得再睹。
建绍乾淳间，三纲散无主。
仇雠操太阿，利欲浸九土。
鞠躬上文石，谆谆正心语。
欲起君以雷，滂沱洗寰宇。
圣心不见答，浩浩翠烟去。
当时听其言，何但报千古。
廓清草莱辟，栉沐疮痍愈。
奕奕万世规，百年遽如许。
天意竟莫回，地气不可迕。
但留四部书，万世开尧禹。
深翠隔荒台，寥落招魂具。
夜半读中庸，横空挟风雨。

尝思紫阳翁，功德不下禹。
平生五人伦，叔世一天柱。
海岳久亭毓，二仪厚付与。
高明挂秋月，精细破毫缕。
举目无荀杨，浑身是伊吕。
百年嗣程邵，千载承邹鲁。
直上接勋华，益远益不御。
本原无不见，支派自循序。
遂令天叙秩，有目得再睹。
建绍乾淳间，三纲散无主。
仇雠操太阿，利欲浸九土。
鞠躬上文石，谆谆正心语。
欲起君以雷，滂沱洗寰宇。
圣心不见答，浩浩翠烟去。
当时听其言，何但报千古。
廓清草莱辟，栉沐疮痍愈。
奕奕万世规，百年遽如许。
天意竟莫回，地气不可迕。
但留四部书，万世开尧禹。
深翠隔荒台，寥落招魂具。
夜半读中庸，横空挟风雨。

高明若韩苏，方正如君实。
太山当面前，瞠目不能识。
谁能不由户，可怪亦可惜。
得若在家庭，迷殆胡越隔。
向微程朱子，出手为开辟。
我辈白日中，夜行至今日。

孟氏继孔徂，凤鸟竟寂寞。
千年性命传，造化欲废阁。
生人无所之，死者不可作。
人心万山隔，治统千大落。
天生周与程，得手始撑拓。
百年复考亭，体用遂磅礴。
精密洗麤疏，深厚驱浅薄。
窾郤靡不周，混沌元无凿。
谁家不藏书，心目迷博约。
身为行秘书，所适常迷错。
考亭三十匣，独为百川壑。
万善始有条，列圣元非昨。
千派得一原，灵龟不劳灼。
卷帙浩无边，要处自如跃。
岁月荒苔生，风雨惟丹雘。
翁死六十年，辄起人哀乐。
同心在咫尺，闵此无声铎。
为推去后心，如受生前托。
倬彼得不磨，坏乎赖爰度。
人心已开辟，万象森冲漠。
重构理斯文，同盟敢无诺。

千载荷神物，四书与五经。
勋华生万民，孔颜真仪刑。
本原尽溟漠，日用垂日星。
疾契虎豹变，力行凤凰庭。
感通穷有气，润泽周流形。
拟议辄破的，宰制动发硎。
达即雨天下，穷足春林坰。
自从孟子没，斯义久晦冥。
歆雄暨马郑，熠熠暗飞萤。
韩柳至欧苏，亦如醉不醒。
白昼瞠两目，不见太山青。
蕙兰亘九畹，鼻塞不闻馨。
浩浩大城府，无人为抽扃。
宗庙失雄丽，楼阁迷岩亭。
渊渊楚七泽，渺渺东沧溟。
不识海若面，雄论夸扬舲。
名为指南车，认癸作丙丁。
名夸能作室，戺夹如堂厅。
异端塞宇宙，不能别渭泾。
夜光耿砂砾，掉臂不留停。
文章王介甫，种棘满朝廷。
匹夫持伪辩，六合为血腥。
读书不精义，落落空摇精。

天地生万物，节度各有常。
毫发不可乱，奉时以行藏。
不惟寡悔吝，尤可免折伤。
倘不如所受，一一皆自戕。
今年初冬月，造物如不详。
阴阳忽倒植，连朝状春光。
无知桃李辈，定序忽迷忘。
点缀老枝上，纷纷发出狂。
一桂为倡首，弹冠起群芳。
杏思作霞燥，梨亦拟雪香。
西蜀亦不远，得无欺海棠。
洛阳近咫尺，能不动花王。
冻蜂与寒蝶，入秋皆死僵。
向令当此日，鼓舞又一场。
安知理自在，此事无久长。
一夕天地正，严风动昏黄。
吹起四泽水，结为万瓦霜。
凌晨为著目，憔悴不可当。
萎形与死状，贻笑于大方。
古来此事多，青史长相望。
惟有知道者，进退不狂扬。
有莘必三聘，幡然始就汤。
草庐亦三顾，然后起南阳。
万牛挽不至，粒饵岂足尝。
贾生一召至，未期在帝旁。
不知怒绛灌，一落千丈强。
孝文且如此，何况景武皇。
申辕见汉武，席不煖客床。
昭昭万古监，赵绾与王臧。
当时蒲轮至，老稚皆腾骧。
焉知青云路，转眼成灾殃。
大抵天下事，进退贵审量。
欲速则不达，骤进祇取亡。
善人勿急合，善事有当防。
轻浮非君子，躁急最不祥。
骑虎作麒麟，驾鹗为凤凰。
九疑峰对面，盘谷且徜徉。

昔在辛酉年，余裁十有八。
翁时多十岁，无地贮英发。
世运欲转移，正气久郁阏。
科场弊已极，无复分椒榝。
千里足难羁，须作奔泉竭。
闭目骇奔腾，掩耳羞嘈囋。
归来分躬耕，复不禁芽枿。
蒯缑走杭越，触藩不能脱。
纷纷梦中人，妄与谈空阔。
翁兮独家居，自得真机栝。
一日山河新，妙契静中斡。
尚堪作子长，亦久抱恻怛。
遂生肥遁心，确乎不可拔。
人间闹蜂蝶，过目惟蹙頞。
惟有燕归来，卷帘无阻遏。
室鸣孺悲瑟，门断陈遵辖。
惟我拜床下，见侍隆中葛。
躯为天地惜，日用诗书豁。
但见居深深，谁知活泼泼。
松柏晚丛立，姜桂老逾辣。
新年俄八十，道气方兰茁。
平生善养气，不作宋人揠。
年来滋长茂，略不惊齿发。
人生各有志，万物不能夺。
善身背生色，济世腓无胈。
一与时偕行，造物自见察。
人寿百二十，尧夫岂虚喝。
分数天所裁，与行自能达。
老彭祇谀言，但论道本末。
更阅五十番，飞蜂与斯蚻。

昔在辛酉年，余裁十有八。
翁时多十岁，无地贮英发。
世运欲转移，正气久郁阏。
科场弊已极，无复分椒榝。
千里足难羁，须作奔泉竭。
闭目骇奔腾，掩耳羞嘈囋。
归来分躬耕，复不禁芽枿。
蒯缑走杭越，触藩不能脱。
纷纷梦中人，妄与谈空阔。
翁兮独家居，自得真机栝。
一日山河新，妙契静中斡。
尚堪作子长，亦久抱恻怛。
遂生肥遁心，确乎不可拔。
人间闹蜂蝶，过目惟蹙頞。
惟有燕归来，卷帘无阻遏。
室鸣孺悲瑟，门断陈遵辖。
惟我拜床下，见侍隆中葛。
躯为天地惜，日用诗书豁。
但见居深深，谁知活泼泼。
松柏晚丛立，姜桂老逾辣。
新年俄八十，道气方兰茁。
平生善养气，不作宋人揠。
年来滋长茂，略不惊齿发。
人生各有志，万物不能夺。
善身背生色，济世腓无胈。
一与时偕行，造物自见察。
人寿百二十，尧夫岂虚喝。
分数天所裁，与行自能达。
老彭祇谀言，但论道本末。
更阅五十番，飞蜂与斯蚻。

北人见飓风，掀簸嗟真差。
君子逢不若，白昼成黑夜。
日月同一天，宁复殊次舍。
礼义无华夷，悦心悉如蔗。
披沙欲出金，恶莠为害稼。
朝歌与胜母，贤者同回驾。
中为去偏倚，庸但无怪讶。
安敢亢亢方，却无伈伈下。
礼不虑咈违，义不恤怒骂。
恭惟秦汉前，礼乐止河华。
七闽底处所，目不睹韶夏。
食才美马甲，衣仅知压柘。
应无雁币聘，宁识枣修嫁。
历汉晋至唐，谈口无可藉。
令孜与思勖，畏作貂珰霸。
第从常衮来，始识不逆诈。
珠玉满面前，犹或迷光价。
一二百年来，骅骝渐知跨。
述古与介夫，各有诗书暇。
晦翁黄勉斋，遂以教天下。
昔时蛮隶国，今作齐鲁化。
沂风蔼莫春，弦诵殷长夏。
蹡蹡多规行，穆穆亲衡迓。
方知地无偏，又喜才不借。
独余男女俗，缺漏留微罅。
未能秣驹汉，颇碍雪馿灞。
有心即知礼，有口皆思炙。
男女既冠笄，屋宇仍台榭。
朝夕晓凊温，春秋能社蜡。
溱洧秉𫈉游，此日何可假。
礼自标枝来，心无倾盖乍。
风流与衣冠，犹当轶王谢。
田渔非女事，诗以告里社。

涵涵六合八纮里，类聚化生何可纪。
固然两人阴与阳，大要一个不得已。
所从无声亦无臭，所出如彼复如此。
成象效法森目前，大自三才小一螘。
形样度数各有极，体段一一无偏倚。
颣疵痕迹毫发空，可惊可怪复可喜。
参如交错天然文，不断去来川上水。
尧舜得之御黄屋，不动脚手万物理。
孔颜得之洗其心，四时昼夜同行止。
盖缘道理元如斯，无非礼义当然耳。
就中发出太极来，万化一丸而已矣。
眼看手搏漠无有，一日无之天地毁。
片时俄顷不可离，万古千秋长不死。
静为体而动为用，来为神兮去为鬼。
不离于物仍犹尊，并行不僭光同体。
但从化上识中庸，立见源流彻精髓。
自从夫子系周易，千古百年没荆杞。
一朝道在九疑下，红轮扶出咸池洗。
不私其有以示人，意与朋类同甘美。
隋珠夜光翻不幸，操刀按剑如蜂起。
唇焦口燥朱晦翁，至今无柰龙无耳。
终然性在天地间，臭味不患无兰芷。
文正有孙已佳绝，混沌相识尤奇伟。
震泽天台合清秀，洞见无终与无始。
一笑相逢武夷足，菊花未老梅含蕊。
共在在生不息中，思入遥天碧万里。
金城铁壁私家学，一言半句俘其垒。
断槎枯枿晚未生，睡魔辟易面沃水。
世间无限扫复生，无事生事杂且猥。
一天一地珠为丸，注疏陋儒足加棰。
愿公多与说无外，庶使苍生安六礼。

七闽四海东南曲，自有天地惟篁竹。
无诸曾拥汉入秦，归来依旧蛮夷俗。
未央长乐不诗书，何怪天涯构板屋。
人民稀少禽兽多，云盘雾结成烜燠。
楼船横海未入境，淮南早为愁蛇蝮。
自从居股徙江淮，鸟飞千里惟溪谷。
经历两世至孙氏，始闻种杏匝庐麓。
依然未识孔圣书，徒能使虎为收谷。
异端神怪非正学，但可出野惊麋鹿。
三分南北又几年，匹士单夫无可录。
开元天宝唐欲中，阑干始见盘中蓿。
日南韶石出名公，新罗二士非碌碌。
七闽转海即洙泗，仅有令孜与思勗。
令人不忍读唐书，不胜林壑溪山辱。
天心地气信有时，二三百年渐堪目。
述古大年创发迹，义理文章相接续。
蔡襄风任獬廌司，陈烈气压龙虎伏。
介夫当仁竟不让，了翁守义穷弥笃。
天开道统游杨胡，一气北来若兰馥。
了翁责沈先识程，子容闻风亦知肃。
剑龙化作李延平，道理益明仁益熟。
遂生考亭子朱子，撑拓三才开伭育。
植立纲常鳌戴地，开发蒙昧龙衔烛。
三胡三蔡与五刘，新安建安如一族。
直卿幸作东床客，照耀乾坤两冰玉。
四书才老多有见，楚辞全甫尤能读。
正叔安卿亲闻道，稍后景元亦私淑。
礼书身后得直卿，遗经未了留杨复。
奎宿分野忽在兹，神光秀气相追随。
灯窗眉宇辙不同，金玉满堂珠万斛。
遂令四书满天下，西被东渐出九服。
方将相与作齐鲁，迩来微觉忘梳沐。
贤良文学偶未设，墙角短檠弃何速。
相看一一皆凤麟，相薰渐渐随鸡鹜。
古今最重是习气，圣贤为此多颦蹙。
一落千丈不可回，坚冰都在坤初六。
诗书自古不误人，明经不但为干禄。
聪明才智万景春，家国子孙千百福。
吾言喋喋徒费辞，自昭拱看扶桑浴。

生贤造物意何仁，一本从来只为民。
择取易中五阳卦，要令到处四时春。
黄扉紫闼终行志，碧水丹山且爱人。
满县栽花祇悦目，桑麻雨露是公真。

暮暮朝朝此水头，却无雨怨与云愁。
我仪何事堂堂去，极目天涯双鬓秋。

正色忠言始是人，一毫巧令兽为邻。
本心面目无难见，识此非仁即是仁。

所性自来非不善，居参豚犬岂人情。
昭昭日月明如镜，瞑目甘心冒昧行。

骨肉真情出不期，捐阶盖井我何知。
风埃满目闲来往，天性曾无一点疵。

道之所贵通全体，何暇区区旋较量。
惟是纲维无所作，千条万目自分张。

齐王元在籍军中，万马朱𪩸照海红。
垓下相逢揕掩袂，更何面目见江东。

忠臣如梦复如痴，不遣张温独失机。
为问义真何面目，洛阳宫殿作灰飞。

北投南走若穷猿，极目苍梧欲断魂。
如许英雄不成事，止缘的是靖王孙。

濮阳火里又潼关，几度鲸牙虎口间。
铜雀台前闲极目，惊魂犹绕白狼山。

孙皓泥头入洛阳，后庭夺目万红妆。
铜驼北去还西徙，不怨荀冯怨杜张。

八荒去求仁，名山在吾西。
云石长挂眼，云何不攀跻。
攀跻有何求，林木心所欢。
欣欣岂在目，昔有秦隠君。
隠君天上去，尚有姓名留。
想当嘉遁时，煮茗日唱酬。
唱酬者为谁，曰惟姜欧阳。
于昭忠与义，追琢而成章。
成章匪摛藻，一字不出山。
最后有致光，亦复兹盘桓。
盘桓尚如昨，人生几陵谷。
至今荒祠下，凛凛人如玉。
如玉复如玉，千年仰高风。
谁哉共我游，建阳勿斋翁。
翁谓朱紫阳，穆穆千载师。
昔年此游历，尚有妙遗句。
遗句尚可歌，于焉且徜徉。
欲寻廓然处，但见山苍苍。
苍苍未尝歇，谁识天机深。
未知后来者，能复此同心。

三十六宫中，手探足还蹑。
一元十二会，理乱在目睫。
我欲从先生，□□□□□。

千年成败事悠悠，独眺川原满目秋。
底处归航来远浦，何人吹笛倚高楼。
山和叠叠寒云迥，水带潇潇暮雨流。
回首故家零落尽，樽前谁与语离愁。

纷纷败叶已辞林，四顾凄凉夜色深。
月伴征人惊梦枕，风摇戌妇捣衣砧。
失群孤雁千山影，无数寒虫四壁音。
满目乾坤都是恨，头毛白尽更愁吟。

求约未能休厌繁，每于得处自难言。
书曾过眼平心看，道不依形触目存。
木本草根如有见，山巅水际尽逢源。
可怜日月惟空过，休听钟声送黄昏。

黄屋南巡去不回，乾坤举目是尘埃。
风轻山鸟犹啼恨，露重园花亦溅哀。
只影独看西日落，满城争喜北人来。
先生莫为浮云动，忧国双眉皱未开。

群形寂无声，四野澹将夕。
中庭聊极目，一鸟渡空碧。

世人宝珠玉，往往身殉之。
日遇佳山水，谁复知其奇。
余本邱壑士，烟霞夙所怡。
结楼清溪上，青山匝四维。
云宫接水殿，瑶草杂琼枝。
丹碧纷纷见，星河面面垂。
阴晴多异赏，陟降穷二仪。
离朱不易辨，绘画空复施。
万状归目睫，百宝呈参差。
藏珠与怀璧，娖娖徒尔为。

天目山前水啮矶，天心地脉露危机。
西周浸冷觚棱月，未必迁岐说果非。

薄宦骎骎已及瓜，寒梅羞见旧时花。
年来吟苦形成鹤，客里愁多鬓减鸦。
浮世有身元大患，此生何处是真家。
白云极目空搔首，归雁两三寒日斜。

公归乎山中，袖藏经济策。
恨不云龙游，相从老樵石。
樵溪酿泉甘，樵谷嘉禾殖。
诗垒压刘曹，酒国并秦越。
与其千户侯，何如千亩漆。
文星耿在目，龙门兮咫尺。
天风堕珠玑，捧玩手不释。
斧钺太森严，句法尤峭拔。
奈何士也贱，至宝道傍掷。
平生钓鳌手，烹鲜抑何屑。
箪食与豆羹，岂足动颜色。
闲愁恼吟肠，义利自为敌。
相逢开口笑，无怨亦无德。

种竹期十年，栽橘盈千头。
虽云多远虑，无乃为身谋。
高人绝尘累，俟德居此丘。
泰宇无畦畛，虚空有天游。
仁义尚蘧庐，道德成安流。
结茅依翠微，极目际平畴。
白云度寥廓，黄鹄下沧洲。
百世此周览，我志尚可求。
祇应柴桑翁，真趣共悠悠。

湖心一凸起金峦，举目浑如甑底看。
偃月苍松多少树，敲风翠竹两三竿。
石头苔藓痕常湿，叶底杨梅味带酸。
谁学林君来结屋，风光应不让孤山。

灯火南城夜，春风借齿牙。
阿蒙曾刮目，文举幸通家。
尚渴霏霏诲，翻成起起嗟。
向来觞咏地，衰柳夕阳斜。

烂漫家山景物妍，西风收拾下蛮笺。
半分寒事梅花里，一段幽怀夕照边。
渔唱凄凉招野色，雁行缥缈带晴烟。
淮山只在栏干北，目送飞云重黯然。

天目丝丝雨，江头翦翦风。
鼓鞞千艇合，刁斗万家同。
金马怜焦土，铜驼压草丛。
杞天愁欲堕，黑入太阴中。

白杨猎猎起悲风，满目黄埃涨太空。
野壁山墙彭祖宅，塺花粪草项王宫。
古今尽付三杯外，豪杰同归一梦中。
更上城楼见城郭，乱鸦古木夕阳红。

晓鞭驿马入东州，瘦骨棱嶒怯素秋。
天地不仁人去国，江山如待客登楼。
市沽鲁酒难为醉，座咽胡笳易得愁。
日暮凭阑穷目力，一行征雁塞边头。

天目山前景老禅，长安传法旧沙门。
十年不见身为累，万里相逢舌尚存。
漠漠尘埃凝破衲，凄凄风露袭归辕。
到家定有秋光在，报答黄花满故园。

北征已十年，抑郁悲局促。
拄杖看天山，雪光皎如玉。
满目鹯鹰飞，晴天猎鸿鹄。
羁人灶无炊，竟夕枵其腹。
美人塞边来，邀我分豆粥。
手持并铁刀，欣然割驼肉。
勿诮草堂翁，一饱死亦足。

少年读杜诗，颇厌其枯槁。
斯时熟读之，始知句句好。
书生挟蠹鱼，流行万里道。
朱颜日以衰，玄髪日已老。
耿耿不圆卿，宁方自为皂。
举目无寸亲，忧伤入怀抱。
炎天冷如冰，碛地不生草。
我马跑沙石，我饥面苍昊。
人马不相离，冻死俱未保。
何当回白日，阴云尽一扫。

我登天坛山，洒然清吟目。
群峰如儿孙，罗列三十六。
支藤陟曾巅，中有少室屋。
山人化飞仙，庭除生苜蓿。
古碑野火烧，剥落字难读。
雏鹿卧幽岩，孤鸟响空谷。
解鞍小迟留，偷闲半日足。
长啸归去来，题诗纪幽独。

行行太室峰，秋声若鸣镝。
流目瞩崎岖，蓬莱应咫尺。
上有神仙区，下有穆王宅。
徘徊复徘徊，泫然感畴昔。
八骏不重来，秋山空月白。
安得会璆韶，共作瑶池客。

长河界破东南天，怒涛日夜如奔川。
此行适逢七月夕，妖氛散作空中烟。
牛郎织女涉清浅，支机石上今何年。
扬帆一纵万里目，身世恍若槎中仙。
仰看银河忽倒泻，月明风露何娟娟。
狂来拔剑斫河水，欲与祖逖争雄鞭。
扣舷把酒酹河伯，低头细看河清涟。
平生此怀具已久，到此欲说空回旋。
嗟予不晓神灵意，咫尺雷雨心茫然。

北行十三载，痴懒身羁孤。
勒马向天山，咄咄空踟蹰。
穷阴六月内，白雪飞穹庐。
冷气刺骨髓，寒风割肌肤。
饥餐枣与栗，渴饮酪与酥。
弃置勿复言，言之则成迂。
前年走河北，荆榛郁丘墟。
夜宿古战场，鬼物声呜呜。
去年及淮南，黄尘翳行裾。
长流漂白骨，满目皆畏途。
今年归湖山，乔木依故居。
堂前双老亲，粲粲色敷腴。
壁间岂无琴，床头亦有书。
友朋日过从，可嬉仍可娱。
开轩耿晴色，梅花绕庭除。
呼儿斫海鲸，新𥬠酒盈壶。
偶尔得生还，相对真梦如。
万事一画餠，百年捋髭须。
向来误儒冠，今也无壮图。
且愿休王师，努力加饭蔬。

北望燕云不尽头，大江东去水悠悠。
夕阳一片寒鸦外，目断东西四百州。

太湖风起浪头高，锦柁摇摇坐不牢。
靠着篷窗垂两目，船头船尾烂弓刀。

两淮极目草芊芊，野渡灰余屋数椽。
兵马渡江人走尽，民船拘敛作官船。

群臣上疏纳忠言，国害分明在目前。
只论平章行不法，公田之后又私田。

锦城满目是烟花，处处红楼卖酒家。
坐看浮云横玉垒，行观流水荡金沙。
巴童栈道骑高马，蜀卒城门射老鸦。
见说近来多盗跖，夜深战鼓不停挝。

铁作篙师铁作舟，风撞浪涌可无忧。
林间麋鹿遥相望，峡里蛟龙横不休。
目断吊桥空悄悄，头昏伏枕自悠悠。
锦城秋色追随尽，好处山川更一游。

凤州山馆有清辉，古木扶疏散陆离。
红尾锦鸡鸣古埭，绿头花鸭荡幽池。
荷声策策秋来后，桂影团团月上时。
病马啮荄思故枥，惊乌绕树宿何枝。
三分割据人如梦，满目兴亡客自痴。
走笔成诗聊纪实，岷峨风土出蹲鸱。

灵岩寺古树森罗，满目兴亡落逝波。
越相舟中西子去，楚王宫里北人过。
歌台日暖游麋鹿，禁苑风高走骆驼。
却羡老僧无一事，自携瓶锡入烟萝。

西兴渡口乱啼鸦，锦缆牵江目力赊。
六馆衣冠沦道路，三宫珠玉走风砂。
山川不尽心难老，岁月忧煎髪渐华。
行到湘南归不得，倚门应是望天涯。

昔年去国大苍黄，同舍诸生半死亡。
春别浙江花似雾，秋行碛地草如霜。
时沽市酒借余景，屡宿官邮悲故乡。
满目故人皆厚禄，吾侪添得两奚囊。

病目两旬余，深斋只另居。
客知多寄药，妻劝少看书。
畏热灯羞近，贪凉髪屡梳。
平生心喜菊，因此賸栽锄。

听说西湖事，分明在目前。
逋梅笼水月，坡柳弄风烟。
春梦须臾里，旧游三十年。
把君丙子集，读罢泪潸然。

楼前山色青如鬟，楼高夜映心斗寒。
推窗纵目纳吟思，倚槛爽气生眉端。
荒烟宿霭迷野甸，古崖怪石横惊湍。
城孤下瞰天蘸碧，日永坐听风鸣銮。
登临独慨城郭是，把酒一酹还三叹。
虽未如元龙高卧之百尺，已不减庾公步月之游观。
又何须黄鹤霄汉之浩渺，亦可想岳阳烟水之弥漫。
岿然独立贺江许，已矣楼中沸歌舞。
胜境无诗亦可羞，谩自檐楹庇风雨。
望云人远迹生尘，祇有江流自今古。

庐峰几千仞，中有云一龛。
幽幽遁世人，诛茅结为庵。
我尝造其间，追寻极幽探。
山中满兰蕙，谷口罗松杉。
更有药圃畦，种菊杞与甘。
疗疾还延年，未数菊水潭。
百年未云久，涧草空毵毵。
我居北涧北，子住南涧南。
偶然比邻并，妙处谁能参。
古来种菊人，祗言晋陶潜。
当年移南村，北地何所耽。
亦曰素心人，可与共晤谈。
云何舍之去，我怀殊未谙。
八表方停云，处处迷征骖。
何如且归来，理此荒径三。
岁晚永为伴，青松冠前岩。
唐人爱牡丹，末俗亦易酣。
保此霜下杰，毋令涧怀惭。
万古晋征士，可使顽夫廉。
题作柴桑人，纲目书法严。
我欲质巾几，白云满虚檐。

轻寒无赖入征裘，野水闲云总是愁。
极目远山横霭外，数声鸣橹过蘋洲。

离骚读罢意沈沈，痛饮狂歌作楚吟。
鱼腹有灵应瞑目，后来犹自有孙心。

我生海南万山间，出门冈陇相回环。
平田更无十里阔，何处知有天地宽。
男儿堕地六合志，抱此一寸常悁悁。
早年曾作天府客，长歌东出穆陵关。
关头仰天坐叹息，百年事业如弹丸。
乾坤只限衣带水，何繇万里窥中原。
只今文轨一朝混，地不改辟时易然。
斯须洛京见嵩华，咫尺孔林登泰山。
圣贤往迹正在此，譬若木水有本原。
北方学道古所贵，当年楚产皆其偏。
从来一气有旺歇，况及人事多移迁。
程门立雪道南后，幸此一脉犹绵延。
武夷考亭今洙泗，文公之学行八埏。
当时亦号小洛阳，游胡刘蔡居相联。
风流不减程邵马，至今故老人能言。
起来高目视八荒，斯文一缕千钧悬。
人心不啻溺焚急，茫茫大柄伊谁颛。
但得人读周孔书，不患古道今无传。
图书龙马事阔远，荥河温洛仍当年。
畴分三三卦八八，举目法象非虚玄。
大哉伊亳一德书，此极翼翼甸幅员。
太平六典深识此，下方余意公惓惓。
不惟周官列三百，更将仪礼陈三千。
成周致治绝千古，空余轨则留残编。
尼山已叹凤不至，祇有梦寐相周旋。
从兹架漏过千载，何时赤子当息肩。
汉初自是有余责，仁义经制皆𫈵绵。
董公年老贾生少，至今秦法常袭沿。
娄敬一言岂通论，长雄气习争相挻。
绝爱东都一代治，犹是三代气象存。
泱泱思乐鼓钟地，冠带几万圜桥门。
尊师重傅古亦少，一变至道夫何难。
惜哉桓荣无此学，西方现出金光仙。
马来牛去事甚浅，自此正气常腥膻。
秣陵青山那得似，独有此地余衣冠。
王通元经莫轻议，太和文治诚班班。
一时礼乐盛兴学，千闾万井皆均田。
殷周而下此一治，王苏诸老重讨论。
却恨晋阳好昌运，大纲不正他何观。
此几一失又几载，高天厚地衔深冤。
虽然正气当有合，古今良会应非悭。
书生杜门三十载，邂逅三生一日缘。
愿言挟册拜曲阜，更欲促驾窥涧瀍。
河南夫子倡道地，似闻荒草凝凄烟。
圣贤事事在耳目，依然昔日佳山川。
文公之道会当北，古今此理常往还。
昭代表章自此始，九州四海须同文。
大道久分要统一，皇极一建趋荡平。
老癃扶杖何日见，深衷寓此观洛篇。
尧夫卜宅太平日，有道经世常一元。
扬帆东南必沧海，振屐西北须昆仑。
鲁侯僖伯我有望，残山剩水难为妍。

我生海南万山间，出门冈陇相回环。
平田更无十里阔，何处知有天地宽。
男儿堕地六合志，抱此一寸常悁悁。
早年曾作天府客，长歌东出穆陵关。
关头仰天坐叹息，百年事业如弹丸。
乾坤只限衣带水，何繇万里窥中原。
只今文轨一朝混，地不改辟时易然。
斯须洛京见嵩华，咫尺孔林登泰山。
圣贤往迹正在此，譬若木水有本原。
北方学道古所贵，当年楚产皆其偏。
从来一气有旺歇，况及人事多移迁。
程门立雪道南后，幸此一脉犹绵延。
武夷考亭今洙泗，文公之学行八埏。
当时亦号小洛阳，游胡刘蔡居相联。
风流不减程邵马，至今故老人能言。
起来高目视八荒，斯文一缕千钧悬。
人心不啻溺焚急，茫茫大柄伊谁颛。
但得人读周孔书，不患古道今无传。
图书龙马事阔远，荥河温洛仍当年。
畴分三三卦八八，举目法象非虚玄。
大哉伊亳一德书，此极翼翼甸幅员。
太平六典深识此，下方余意公惓惓。
不惟周官列三百，更将仪礼陈三千。
成周致治绝千古，空余轨则留残编。
尼山已叹凤不至，祇有梦寐相周旋。
从兹架漏过千载，何时赤子当息肩。
汉初自是有余责，仁义经制皆𫈵绵。
董公年老贾生少，至今秦法常袭沿。
娄敬一言岂通论，长雄气习争相挻。
绝爱东都一代治，犹是三代气象存。
泱泱思乐鼓钟地，冠带几万圜桥门。
尊师重傅古亦少，一变至道夫何难。
惜哉桓荣无此学，西方现出金光仙。
马来牛去事甚浅，自此正气常腥膻。
秣陵青山那得似，独有此地余衣冠。
王通元经莫轻议，太和文治诚班班。
一时礼乐盛兴学，千闾万井皆均田。
殷周而下此一治，王苏诸老重讨论。
却恨晋阳好昌运，大纲不正他何观。
此几一失又几载，高天厚地衔深冤。
虽然正气当有合，古今良会应非悭。
书生杜门三十载，邂逅三生一日缘。
愿言挟册拜曲阜，更欲促驾窥涧瀍。
河南夫子倡道地，似闻荒草凝凄烟。
圣贤事事在耳目，依然昔日佳山川。
文公之道会当北，古今此理常往还。
昭代表章自此始，九州四海须同文。
大道久分要统一，皇极一建趋荡平。
老癃扶杖何日见，深衷寓此观洛篇。
尧夫卜宅太平日，有道经世常一元。
扬帆东南必沧海，振屐西北须昆仑。
鲁侯僖伯我有望，残山剩水难为妍。

我生海南万山间，出门冈陇相回环。
平田更无十里阔，何处知有天地宽。
男儿堕地六合志，抱此一寸常悁悁。
早年曾作天府客，长歌东出穆陵关。
关头仰天坐叹息，百年事业如弹丸。
乾坤只限衣带水，何繇万里窥中原。
只今文轨一朝混，地不改辟时易然。
斯须洛京见嵩华，咫尺孔林登泰山。
圣贤往迹正在此，譬若木水有本原。
北方学道古所贵，当年楚产皆其偏。
从来一气有旺歇，况及人事多移迁。
程门立雪道南后，幸此一脉犹绵延。
武夷考亭今洙泗，文公之学行八埏。
当时亦号小洛阳，游胡刘蔡居相联。
风流不减程邵马，至今故老人能言。
起来高目视八荒，斯文一缕千钧悬。
人心不啻溺焚急，茫茫大柄伊谁颛。
但得人读周孔书，不患古道今无传。
图书龙马事阔远，荥河温洛仍当年。
畴分三三卦八八，举目法象非虚玄。
大哉伊亳一德书，此极翼翼甸幅员。
太平六典深识此，下方余意公惓惓。
不惟周官列三百，更将仪礼陈三千。
成周致治绝千古，空余轨则留残编。
尼山已叹凤不至，祇有梦寐相周旋。
从兹架漏过千载，何时赤子当息肩。
汉初自是有余责，仁义经制皆𫈵绵。
董公年老贾生少，至今秦法常袭沿。
娄敬一言岂通论，长雄气习争相挻。
绝爱东都一代治，犹是三代气象存。
泱泱思乐鼓钟地，冠带几万圜桥门。
尊师重傅古亦少，一变至道夫何难。
惜哉桓荣无此学，西方现出金光仙。
马来牛去事甚浅，自此正气常腥膻。
秣陵青山那得似，独有此地余衣冠。
王通元经莫轻议，太和文治诚班班。
一时礼乐盛兴学，千闾万井皆均田。
殷周而下此一治，王苏诸老重讨论。
却恨晋阳好昌运，大纲不正他何观。
此几一失又几载，高天厚地衔深冤。
虽然正气当有合，古今良会应非悭。
书生杜门三十载，邂逅三生一日缘。
愿言挟册拜曲阜，更欲促驾窥涧瀍。
河南夫子倡道地，似闻荒草凝凄烟。
圣贤事事在耳目，依然昔日佳山川。
文公之道会当北，古今此理常往还。
昭代表章自此始，九州四海须同文。
大道久分要统一，皇极一建趋荡平。
老癃扶杖何日见，深衷寓此观洛篇。
尧夫卜宅太平日，有道经世常一元。
扬帆东南必沧海，振屐西北须昆仑。
鲁侯僖伯我有望，残山剩水难为妍。

闭门十日雨，萧然抱孤琴。
之子从何来，踏雨叩我门。
对床话达晓，山窗耿青灯。
挽衣不可留，何以赠子行。
问子此何时，眯目凄黄尘。
四海非不宽，可语今几人。
潇潇风雨中，奔走欲何营。
愿子重自爱，堂有白髪亲。

客游严陵道，中路哭者谁。
哀哀母子别，云是夫弃妻。
百年结欢爱，一旦生别离。
妾去何足怜，怜此乳下儿。
哌哌未能语，弃去良可悲。
儿啼苦恋母，母闻转悲凄。
欲语别离苦，孩提尔何知。
徒能抚汝顶，相顾空泪垂。
夫妇义已绝，母子恩亦亏。
尔饥谁与哺，尔寒谁与衣。
明年尔学行，谁与相提携。
人言无母怜，有父尚可依。
尔父忍弃我，弃汝将如遗。
去去两相失，相见未有期。
娟娟秀眉目，梦寐或见之。
夜静涧声咽，犹似闻儿啼。

士之生斯世，身穷志弥笃。
不惟气浩然，亦是敦薄俗。
渊明晋高士，志岂在微禄。
不以进为荣，不以退为辱。
云出鸟倦还，吾亦从吾欲。
南山岂无豆，东篱亦有菊。
日与田父游，气象和而肃。
一枕北窗风，红尘任奔逐。
起视天壤间，四海空两目。
但愿樽有酒，宁顾瓶无粟。

曾为石壁游，更借僧房宿。
楼阁倚林腰，溪山醒尘目。
敲门寻旧僧，清响应林谷。
老僧不厌客，分我云半屋。
禅月岂后身，尚余诗满腹。
疑我亦荀鹤，再与赋汉牧。
汲井昼煮茶，洗钵夜分粥。
山空人语寂，邀我入深竹。
独抱无弦琴，不唱浮生曲。
月树影参差，风鸣声断续。
翛然出尘表，身世转幽独。
明朝出山去，无言笑相瞩。
江上石牛眠，秋草为谁绿。

建安天下如溃瓜，一榻之外非吾家。
黄屋飘飖定何许，龙为鱼兮鼠为虎。
老瞒持力敢欺天，朵颐汉鼎方垂涎。
紫髯将军一攘臂，控荆引越三千里。
慷慨山东大耳儿，南飞乌鹊栖无枝。
草庐一语君臣契，目中久已无吴魏。
堂堂大义凛不磨，灵关剑阁争嵯峨。
昨夜西南一星落，六尺之孤竟谁托。
渭水旌旗归故都，江上空存八阵图。
抱膝长歌出师表，古柏苍苍为谁老。

有虎有虎山之巅，怒目炯炯当昼眠。
百兽畏伏不敢前，凭林一吼秋风寒。
昨日邻家妇，哀哀哭其子，叩头叫天天不语。
或曰枭食母、犬吠主，含沙射影毒欲死。
封豕长蛇肆侵侮，如此纷纷何独虎。
虎哉虎哉尔何知，磨牙摇尾争奔驰。
妖狐犹将假尔威，岂知彊者易弱盛必衰。
北平将军怒欲飞，弯弓远挂扶桑枝。
嗟尔有力何由施，吾见食汝肉而寝汝皮。
倚剑睨天三太息，弱肉彊食今何时。
麒麟驺虞亦物耳，呜呼吾不得而一见之。

盘谷四面环青山，晴岚暖翠浮云烟。
盘谷之阻多幽泉，湛然深碧蛟螭蟠。
中有华屋贮神仙，猿鸟不惊犬不喧。
竹侵行迳松碍檐，人疑无路堪攀缘。
忽闻读书声琅然，始信别是壶中天。
翩然振屐登其巅，仰林俯壑天地宽。
桑麻尽处开平川，千帆来往无时闲。
旁有一叶渔翁船，出没红蓼黄芦边。
呼之来泊岩下湾，就船买鱼归烹鲜。
煮茗有泉秫有田，问之世事笑不言。
家藏黄石书一编，安用李愿归来篇。
我欲前峰卜数椽，幅巾杖屦行其间。
目送归鸿挥五弦，闲窗静听松风眠。

天地混一色，楼高试卷帘。
青山新面目，老树换须髯。
夜皎月千里，晴暄雨四檐。
岂无寒馁者，僵卧在穷阎。

春来无处不繁华，岂独公侯富贵家。
青镜照眉池上柳，碧纱映目雾中花。
贫谁知己燕相识，闲不求官蜂自衙。
惟有东风无厚薄，年年芳草满天涯。

鹿田迥在翠微巅，乘兴来寻半日闲。
径入古松行落叶，目随飞鸟破寒烟。
钟声不隔东西寺，屐齿何辞上下山。
一见老僧如旧识，相留煮茗试岩泉。

背依古塔面层峰，曲曲阑干峻倚空。
万屋参差江色外，片帆出没树阴中。
五更钟鼓半山月，两岸渔樵一笛风。
极目子陵台下路，滔滔惟有水流东。

心非禅代荀文若，目识奸雄许子将。
身苟未亡终篡汉，不知何德比文王。

明星未高，繁霜已肃。
娟娟落月，犹挂茅屋。
我马遑遑，我车仆仆。
晨入缁林，坐阅梵牍。
字奇义奥，了不可读。
空元无象，奚事耳目。
简书期程，轩冕桎梏。
顾影自哂，未能免俗。
名教真乐，言语谷粟。
何时式微，知足不辱。

金坛有耆英，学博声名早。
搜奇薄庄骚，稽古极羲昊。
君甚似乐天，税冕居履道。
息游鬻骆马，尚友敬胡杲。
我生六十年，独欠识此老。
来游溧阳学，文物委秋草。
黄沙眯人目，忽见石皓皓。
君坛高难陟，我垒虚易𢭏。
新诗十八韵，韵韵俱压倒。
交情托以宣，一字一大好。
自惭沟中断，未足被华藻。
但令小儿辈，藏弆以为宝。
相望衣带水，波弱限蓬岛。
玉石资荡磨，钟鼓宜击考。
何由即会面，疑义共探讨。
岂无问字酒，可以濡吻燥。
昔为坚多节，今为科上槁。
穷达等醉醒，何庸宽怀抱。

东风擅红紫，颜色分重轻。
爱此柰子花，娇艳何盈盈。
未开足标致，紫绵灿垂缨。
开繁胭脂褪，徐娘老而贞。
俗称为海红，结实叶底頳。
来禽难为弟，海棠难为兄。
我评此三花，同出而异名。
一枝插铜壶，坐玩心目明。
安得剑南樵，素缣为写生。

山翁醉如泥，夜半方醒然。
既莫省宇宙，况复知岁年。
闲愁置度外，大道在目前。
日饮岂不佳，第恐无酒钱。

至人本天游，上古惟野处。
如何种菊者，亦胜封千户。
万锺且唾去，况复问阿堵。
先生东陵侯，成败久目睹。
几程上金台，一节绾铜虎。
肯从赤松游，餐芝擘麟脯。
温故穷丹铅，投闲弃圭组。
自是横江鲸，终然辞网罟。
独醒笑众醉，此举冠千古。
二疏三高后，欲数指难偻。
毋烦北山移，猿鹤当起舞。

两龚昔所慕，二难今是似。
箪瓢鲁儒生，衣冠楚君子。
相期岁月永，不为弓旌起。
极目暮云平，修筠怅予倚。

山城历日到每迟，新春残腊俱不知。
若非一鞭醒寒梦，梅柳争春无了时。
牛刀小试东风手，目中全牛果何有。
勾芒舁归古庙中，官吏升堂酌春酒。

昨夜南山雷雨霁，蛰室初开百虫起。
草夭菜秀蒲柳长，生意森然随气使。
阴阳变态足纤巧，分得余妍归画史。
野蜂采蜜花房里，官蛙瞠目莎池底。
纷纷蚱蜢肆跳梁，款款蜻蜓齐点水。
天牛穴桑奚其天，鬼蝶迷花聿如鬼。
血国三千亦有蚊，黍马十万宁非蚁。
蝎虎那能捋虎须，蜗牛谁堪执牛耳。
蜣螂转丸诚小巧，螳螂搏轮非勇士。
鸣蝉嘶热蟋蟀吟，一片繁声愁客子。
春风郊野岂不乐，篱落秋风又如此。
坡仙旧咏只八物，若见此图心更喜。
我摩老眼为题诗，晴日一窗蝇扑纸。

浙间笔工麻粟多，精艺惟数冯应科。
吴升姚恺已难得，陆震杨鼎肩相摩。
我游金渊饭不足，破砚生苔尘满目。
毛锥自笑不中书，白髪纷纷老而秃。
中山博士子墨卿，贻书荐至杨茂林。
里儒大半习刀笔，耳闻竽瑟谁知音。
善刀而藏归勿出，博士校书行有日。
定当致汝数百枚，东坡有云北方无此笔。

盛服拜清夜，中庭朝太阴。
凡来仰天者，俱有爱君心。
目断山河影，耳闻钟磬音。
还光俄顷易，涕泗漫沾襟。

冷官宜静坐，借屋近荒村。
无酒可延客，未昏先闭门。
水明知月上，木落见梅尊。
满目凄凉者，相逢不必言。

秋高天阔雁南翔，游子愀然思故乡。
重阳正当风雨近，三径故应松菊荒。
酒酣耳热狂无益，江空目短愁何长。
青山在望有晴日，我欲振衣千仞冈。

世态炎凉不足忧，吾生赢得日优游。
九日忽惊枫叶落，百年几见菊花秋。
忘形诗酒新丰客，满目溪山古溧州。
闻道市桥骑马滑，山公归醉得无愁。

我本西湖一散人，偶来溪上濯乌巾。
波光绿映台城柳，山色青回句曲春。
客舍相亲那忍别，交情到老愿如新。
江南天气偏宜暖，满目东风起麹尘。

借榻青安恰一年，年穷何事复谋迁。
官闲空绾文章印，水浅难移书画船。
稚子欢呼新入屋，老夫叹息早归田。
人生聚散如凫雁，极目江湖万里天。

安翔紫云𫐌，游盼璚仙家。
斜阳射岩谷，眩目皆丹砂。
娃鬟挟鸾尾，倦埽菖蒲花。

我家仇山阳，昔有数椽屋。
误落尘市间，读书学干禄。
井枯灶烟绝，况复问松菊。
如此五十年，一出不可复。
高侯丘壑胸，知我志幽独。
为写隠居图，寒溪入空谷。
苍石压危构，白云养乔木。
向来仇池梦，历历在我目。
何哉草堂资，政尔饭不足。
视我舌尚存，吾居有时卜。

巴东有杜鹃，杜鹃啼春花正妍。
巴西有杜鹃，杜鹃啼血花可怜。
巴东巴西久为客，目断江南归未得，月明满地山花白。

葛家女儿十四五，不向深闺学针缕。
遍身绣出蛟螭文，赤手交持太阿舞。
红罗帕兮锦缠头，口吐长安游侠语。
侧身捷如飞鸟轻，嗔目勇如独鹘举。
云窗雾阁岂无情，终欠娇娆太麤武。
黄堂张燕灯烛光，两耳喧喧厌歌鼓。
人言葛氏善舞剑，曾向梨园奉尊俎。
短衣结束当筵呈，壮士增雄懦夫沮。
我怜健妇胜丈夫，却欲骄兵如处女。
安得成军如娘子，直气端能捷秦楚。
只愁逢著裴将军，公孙大娘汗成雨。

湖山满目旧游空，风景荒凉客路穷。
雨意忽生桐叶外，秋光都在木樨中。
乾坤混混多游骑，江汉寥寥有断鸿。
自古隠人多嗜酒，却怜无酒醉新丰。

远山近山何历历，下有长溪横一碧。
溪中亦有钓鳌手，此手不遮长安目。
野桥烟树接草庐，飞流如练悬空虚。
截山白云凝不去，要人写作岩居图。

人品中原说此翁，雄文直气耿心胸。
几年天上张公子，今日云间陆士龙。
来暮已闻歌五袴，平反何翅禄千锺。
相从愧落诸公后，拭目西岩第一峰。

孔明庙前柏，手版贼其枝。
枯秭无生气，众目炫一时。
何如孔公笏，铁面含霜姿。
虺蛇何足道，正气屡奸欺。
祥符庆历间，岂无纤人斯。
闻之胆为落，不在彼在兹。
圣学亿万年，圣源浩无涯。
八传得巨源，愤学求似之。
遗经与遗物，保护如婴儿。
万里去复远，见者咸赍咨。
况此一尺槐，千载孔林思。
非无原壤杖，非无少正铍。
用舍各有时，小大各有施。
畴能起段公，共赋甘棠诗。

大令书法美少年，玉函金籥随飞烟。
累累一百又五字，岂意近出黄𨸂砖。
字奇文古两超绝，保母从兹倾众帖。
谁将瓦合嘲玉碎，一片孤衷本相接。
快剑横斫铁山摧，戏龙猛蹴银河欹。
方庭无月天地黑，仰视别有星离离。
浪言贞石志千载，不及永和漥砚在。
白石已仙千里死，千百人中几人爱。
兰亭信美如捕风，贵耳贱目人响从。
三日呕血饥捶胸，叶公画龙惧真龙。

象之奔斯，惟迹蹶蹶。
鱼丽驾空，云鸟溃。
南草浮浮，顺于貔貅。
焚其帑，实弃厥陬。
皇风播，平{殸/目}瞀。
星辰起，皆北走。
唐季以来，逆雏来咮。
岭海肃清，无留后。
于汴献囚，凯歌奏。

朝游扶桑根，不折拂日枝。
莫食楚萍实，掬海见虹霓。
黄鹄别我影，目尽汉水湄。
况复衔其子，风露何当归。
飘萧软桂丛，零落紫苔衣。
梦魂知尔处，落羽在瑶池。

北岸有高楼，其南多药树。
仙人昼采之，遗佩乡江渚。
化为绿绮琴，轸徽微已具。
有客来南方，振衣坐其处。
风吹朱鸟巢，欲落鸣至曙。
山分地肺云，水流天目雨。
别去重所思，别时不能去。

刘先生，名肩吾，闽中词赋天下无。
当年战艺夸颜色，进士出身两回得。
卢公里人正在朝，相见相逢九官宅。
余时犹弱起慨忼，谓此未足荣其乡。
丈夫事业在简册，要令姓字留耿光。
继闻郑君年最少，人物气象尤堂堂。
白鹿山南介公后，禽蛟两祭狮子王。
梦魂欲见无由据，侧荔芭蕉春复暮。
时移乃尔来霅间，因作广文求主簿。
顾予多病涩语言，面垢毛焦著麻布。
山中乞食城中归，征诗送赠非所宜。
已闻之戍向昌化，此地人传多畏怕。
龙居嗜燕烟入巢，病甲垂櫩腥雨下。
又闻山鬼吹灯夜，来向人家避官舍。
君持何术径往居此无百忧，便将天雷斧柄塞鬼穴。
巫山铁鏁沈龙湫，祇足自乱不得休。
岂知从心致祷动幽隠，使龙无嗜鬼无愁，不知君能致此不。
龙不须酹以酒，鬼不须祭以肉。
秋旗卷雨晓案烟，时向县斋望天目。

游子渺天末，晨光东南驰。
良时不易晤，胡为徒来兹。
丛柏结夏塔，轻蒲生夕飔。
空有齐纨扇，团团手中持。
持此欲永久，但感颜髪衰。
爱尔云中鸟，浴彼道上池。
余翎委弱藻，飞去犹沦漪。
极目送不返，将以穷所思。

镜面小蓬岛，入剡脱我骖。
舍櫂来沃洲，下岭见精蓝。
修眉浮天姥，天台在其南。
良游爱九日，巾堕髪不栉。
醉浮秋夕英，饥食决明实。
远寻竺僧迹，俛仰千载陈。
狂呼许元度，王谢十八人。
仿佛川谷应，草木皆冥冥。
便欲即之语，又疑物所冯。
闭目游泰初，寥廓以为邻。

目断归帆急，无身可得追。
亲庭如有问，依说鬓成丝。

野人何所赠，金粟眩双目。
吾庐幸徒壁，恐受贾祸速。
熟视心始平，中有稻一斛。
开囊带风露，入釜间黄绿。
云碓明珠跳，甆椀幽兰馥。
已分先农余，不假惠伯卜。
侑以手种松，领此一岁熟。
大笑老杜陵，橡栗款空腹。
天不怜万民，何以生百谷。
所惧风雨疾，翻使风雨覆。
倘无飘泊忧，田舍有余福。

秋夜不可奈，孤灯耿残书。
书中何所陈，兴亡鉴贤愚。
心兵忽森起，掩卷长嗟吁。
童子问我言，自古夫何如。
小人计目前，君子思远图。
双髀骨已满，揽镜犹故吾。
跼蹐蚁封里，负此六尺躯。
投桃勿复道，候虫吊风梧。

秋风动江皋，吹落鸥鹭影。
先生江湖心，收作目中景。
庭深树阴好，门掩禽语静。
一声寂寞中，恍若隔人境。
胸中兵十万，临敌暇且整。
敛之塞成皋，纵去举鄢郢。
仆方栖会稽，蹇足未得骋。
中原倘相逢，亦有凭轼请。

秦王狭百二，猛虎正负嵎。
壮哉田家子，赤手摩其须。
叩关固蹉跎，未觉此计迂。
沛公居山东，财色良区区。
一朝咸阳去，始作帝者图。
砀公倘不偶，陈中遂长驱。
求知千载下，优劣当何如。
九原已黄土，极目空欷歔。

中宵雨声歇，好月满我屋。
开门四无人，老树立于独。
巡檐不成寐，送影过墙竹。
赏弄情未央，矮屋碍远目。
故山有层台，千里旷游瞩。
主人三年别，坐使万瓦覆。
鹏程本逍遥，蚁穴自羁束。
乾坤有兴废，岂必善者福。
是身且非我，而况土与木。
但听雍门弹，勿效孟尝哭。

三更饱甘雨，翛然凉意秋。
惊霆驾风至，气欲掀我楼。
溟蒙划轩豁，稻陇如泼油。
兵凶岁相仍，糟糠甚珍羞。
天公一反手，少缓带犊谋。
诸贤自蒿目，百亩真吾忧。

悠悠孤愤倚中流，饱阅川陵四百秋。
水际丛祠犹昨日，人间抔土几荒丘。
故乡爱说饶饶姓，往事空传柳柳州。
满目夕阳凝睇久，桐花飞落钓鱼舟。

伽梨点破长萝绿，瓣香问信黄梅熟。
筇云笠雪霜色寒，法宇归来诗满腹。
春风破晓来打门，行矣庐山与天竺。
天空云远意未尽，却上天台恣游目。
吾闻天台石桥滑如竹，千僧万僧畏涉足。
请师了此一大事，一洗世间凡眼肉。
浮杯试罢海风高，归就梅花结吟屋。

觅宿村溪远，逢人面目生。
习移多佩犊，气怒鬬呼鹰。
天阔秋阴重，风高夜柝惊。
迟明怀宿饱，股栗履春冰。

绝艺当场万目倾，两竿朽索半空横。
反提双女摩肩过，仰射孤鸿信脚行。
胆似子龙身里满，体如飞燕掌中轻。
弄潮已叹吴儿险，更有人从死处生。

谁撤天门虎豹扃，群妖食日上青冥。
一眉不及黄昏月，万目惊看白昼星。
绝响无人槌败鼓，洗光何地激沧溟。
仰天凝注需阳复，寂历西风老泪零。

莫放龙山旧醉豪，西风辇路暗蓬蒿。
目穷千里应惆怅，赖得螺峰不甚高。

瞠狞电目头蒙倛，两手握断青桃枝。
丹符落火六丁走，白昼破柱神雷飞。
何物尸虫作妖魅，敢上天庭聒天耳。
坐俘心腹三彭仇，生馘膏肓双孺子。
君不见大巫擒鬼先擒王，质𫏋猥琐不足当。
请君为我祓不祥，疾驱威霆行鬼方，余力熙河鉏鬼章。

叠翠峰前听踏歌，十年脚债又经过。
长因买砚迂途远，每为看山费日多。
别渚清流团宿鹭，小桥红影动秋荷。
新安夫子知何在，满目祠亭锁薜萝。

□勿生天地，营己合有私。
鱼虾性所嗜，丁独令尔肥。
□□赋我形，延颈正有需。
吾颈高可跂，吾休颈可飞。
吾喙长可啄，吾目光可窥。
是皆尔所短，胡乃责我为。
我亦号雪客，污我我有辞。
君不见秦亡其鹿共逐时，高材疾足先得之。

斜阳淡紫弄晖晖，泽国霜前落木稀。
远忆东皇沉羽驾，近闻山鬼泣萝衣。
画谿黑夜双龙吼，霞幕清秋一鹤飞。
送尽海天千里目，伶仃洋里有谁归。

平冈横亘北城头，一上青冥目数州。
吴岫南从京口出，蜀江东赴海门流。
香销后土花如梦，烟锁雷塘草亦愁。
惟有依然淮泗水，年年吹浪到瓜洲。

目断飞云思黯然，独携樽酒杏花前。
清明寒食能多雨，白下长干又一年。
万里风沙怜雁去，满村桑柘忆蚕眠。
家书写就无归使，欲问江头上水船。

落日庐阜紫，飞砂湖水黄。
散倦登古原，含凄眺层冈。
丹梯遂寥邈，沈思热中肠。
当年扣玉墀，抗疏何慨慷。
拂衣云壑卧，著书名山藏。
筑园印清流，艺树条孤芳。
英彦集文字，燕席开华妆。
人生既难料，天运亦靡常。
黯黯玄云阴，萧萧北风凉。
山流鳌背空，柯改蚁梦荒。
事往迹已陈，名存道弥光。
独念平生游，使我重感伤。
破壁嘶瘦马，叠鼓发暝航。
屐痕难重寻，寒苔日苍苍。
高丘渺烟雾，不得酹一觞。
怀哉我先铭，翠琰垂千霜。
俯仰落清泪，目断江流长。

弃家锦宫城，结屋庐山前。
退鹢空悠悠，冥鸿自翩翩。
吟章一倾盖，见赏朱丝弦。
及此再承晤，交情重缠绵。
冥赏富云壑，清听穷风泉。
携壶流雪台，吹笙落星船。
重阴閟华景，平陆成修川。
君应有先识，化鹤不待年。
重来访旧隠，满目空凄然。
琴书竟奚属，诗画知谁传。
拊怀重感叹，回首还延缘。
摇摇松梢云，疑是巢中仙。

开门见秋山，忻然如故交。
烟云淡相媚，卉木青未雕。
兹游忽自念，谁与为登高。
目涉已千仞，神游还九霄。
世短奚足叹，意多亦徒劳。
奈何怨迟暮，况复怀覆蕉。
至乐岂必酒，天真自陶陶。
长吟对寒花，万期犹一朝。

吴子精悍锦满腹，周郎英妙人如玉。
凌晨樽酒惜分携，飞鞚联翩相趁逐。
积雨新晴马气骄，振鬣长鸣踏平陆。
村南村北枫叶赤，高田低田麦苗绿。
坡陀磊落如培𪣻，一岛轩然立于独。
平生梦寐千仞冈，第取惬心那计足。
迢迢鸟道入青天，杳杳钟声出乔木。
遥观疑雪复疑石，稍动始知樵与牧。
传闻隋代高隠君，避世曾兹结茅屋。
李菀杨枯了不闻，坐拥玉书林下读。
灵君冠剑从飞龙，云雨苍茫手翻覆。
瓢中但出是丰年，何惜穿崖悬一瀑。
毳虫自得餐松诀，一扫四山寒翠秃。
天根突兀有孤梅，道气昂藏自修竹。
回看下界暗黄尘，蚁垤蜂房几陵谷。
山空鸟啼尘虑绝，天寒日暮归心速。
会当摆落悠悠谈，八极神游纵吾目。
玉井莲花十丈开，瑶池桃子千年熟。
廓然天地皋方圆，岂但山川见纡曲。
已呼鸾凰作先导，岁晚期君两黄鹄。

南山有田不归种，大瓠濩落无所用。
遂令沉沉走长江，万里艰危忆君共。
尝疑公佩延平剑，引得九渊龙子哄。
雁汊渡头鏖北风，真是脱身人鲊瓮。
当时意气杯溟渤，笑杀篙师穷欲恸。
千金之子不垂堂，默坐沉思还自痛。
归来结屋万山中，手植桃花欲成洞。
敲门者谁吾故人，色笔荧荧如彩凤。
连宵剧谈山月落，一浣胸中尘土空。
忻然共驾赴幽期，满路薰风入吟讽。
万村孤馆明且洁，浴罢桃笙玉壶冻。
神君谒帝愁昼热，夜半骑{马京}不施鞚。
偷决银河灌火轮，玄化阴机神簸弄。
小溪如线不自容，更奈乱流趋者众。
划尔掀波似转雷，居然入室如流汞。
须臾便恐化桑田，咫尺还忧没茅栋。
绝怜榻上闹蛙黾，安得天边明䗖蝀。
午楼欹枕听涛声，唤醒六年淮海梦。
青山淡淡坐神驰，白鹭悠悠空目送。
明朝水退得新晴，两鸟故应天所纵。
乃知处险自有道，一静可以该百动。
横石断桥沙迳曲，苍藤翠木烟霏重。
小车穿壁我徐行，瘦蹇涉流君自控。
狂游满眼惊俗辈，疲役回头惭仆从。
倩谁写作山行图，持似衡湖作清供。

樵夫山下日将暮，忽逢饥虎在中路。
目光如炬齿如霜，举头为城腹为墓。
偷生无计就死难，再拜祈哀号且诉。
我贫且老孤无儿，瘦骨几何君勿悮。
垂头兀坐欲有问，歘尔翻身入云雾。
君不见悍吏捉人吮甘膏，千拜万拜不可逃。

山体本至静，仁体亦如之。
乐者有深味，鲁论无费辞。
目玩唯自得，心契若有期。
逝川同一旨，妙理无容窥。
刘公本好古，雅志非好奇。
诸君为著语，殆类爱山诗。
泉石涵清思，松柏媚幽姿。
古来山中人，此道未必知。
蜡屐毋乃癖，拄笏殆成痴。
独有首阳高，薇苦甘如饴。
得仁即无怨，千载真吾师。

御史帝耳目，监察沿隋唐。
台阁迥清风，笔简凌秋霜。
澄清一揽辔，驱狸走豺狼。
贤哉故安侯，廉介尤刚方。
闭门杜私谒，上殿肃朝纲。
今侯有祖风，学术尤章章。
出拥簿书尘，入薰书传香。
胸襟汉石渠，人物鲁灵光。
终然百鸷鹗，不及一鸾凰。
奉国信孜孜，问涂何皇皇。
往岁金陵辙，前年古浙航。
鸣犊有余哀，河水空洋洋。
行役山川苦，归兴桑麻长。
广陵挹雄胜，平山吊凄凉。
瘦马乏刍枥，寒妾无帛囊。
家瘠道愈肥，躬瘁名逾芳。
昔在东都季，𪫺佞沉忠良。
知几独子龙，绝迹栖梁砀。
瞻乌止谁屋，亦复可怜伤。

江淮落南俯闽峤，山水相背风马牛。
间关草就北征赋，日暮弹铗君何求。
袖中漫刺通姓名，犹及庆历思中州。
子京永叔老交友，白首鶑燕陪风流。
今无花月听水调，但见满目森戈矛。
长歌送君万里游，天荒地老令人愁。

小却官虽晚，先登艺最优。
文章九州外，科目万人头。
桂折金天月，芹空泮水秋。
澄清赖君辈，宪府正旁搜。

胪传居第一，科目艳当年。
慷慨诛奸佞，从容秉政权。
诸孙今白屋，旧物止青毡。
几见黄粱熟，何当铁砚穿。
书声月庑下，灯影雨窗前。
学者师王式，时人老伏虔。
不令官济济，空负腹便便。
桑葚鸮偏恶，桐花凤可怜。
纵无当食禄，犹有可耕田。
卒卒才倾盖，依依愿执鞭。
二翁俱耄矣，一别重凄然。
握手出门去，桂花香满船。

某丘某水记儿时，陈迹迷茫问不知。
观里看花空有菜，山南种豆落为萁。
林疏想弋逋仙鹤，壁坏应墁坡老诗。
只怪西湖顽面目，浓妆犹自学西施。

词章科目溯当年，璧水名流孰子先。
杜甫生逢天宝末，陶潜空忆义熙前。
明庭结绶怀新渥，暗壁移灯理旧编。
约对青山谭出处，一冬涧雪长新泉。

登临送目际天涯，人物风流胜永嘉。
已溯清流乘画鹢，尚留醉墨看涂鸦。
长空黯淡吹云叶，别浦微茫蹴浪花。
老守江城闲兀坐，秋宵短梦苦思家。

男儿不得志，壮心惜徂年。
长空起雕鹗，目送入寥天。

此纸无脂粉气，之子有山水淫。
当时以意摸写，今我以目登临。

平生知己富欧韩，辛苦修书博一官。
自是朝廷重科目，且教主簿到文安。

手携布被入关中，颇似菑川六十翁。
未必汉廷推第一，不须侧目事辕公。

草色青青没烧痕，山川满目酒盈樽。
只愁逋客回家日，先被春风紧闭门。

春来常是见花羞，终日帘垂懒上钩。
淑气薰人饶旧梦，柳条萦带绾新愁。
情归野草泥寒雨，目断长江送去舟。
笑比南金身自许，镜鸾独抱下妆楼。

绿窗春睡起常迟，绣罢鸳鸯听子规。
斜倚睡屏闲怅望，慵临鸾镜独支颐。
工余彩线日空永，愁伴珊瑚梦已违。
细数目前花落尽，伤心都付不言时。

拭目澹岩景，鶑花三月时。
洞堆锺乳石，林拥梵宫基。
泉莹宜烹茗，崖穹好笔诗。
胜游情未倦，又促解舟维。

法界人寰共一邱，欲穷远目更登楼。
苍藤碧藓树容晚，凉月好风山意秋。
莎径荒寒闻鹤唳，竹丛摇落见渔舟。
一声横笛碧天暮，诗在沧波芦荻洲。

久悟看山胜看书，梦中犹爱倒骑馿。
武夷夙有烟霞侣，目断晴云雁影疏。

早年厌俗不免俗，老去求闲未遂闲。
学道已输先得髓，读书空愧仅窥班。
逍遥我欲游尘外，屈曲渠能自世间。
目断汉庐烟树老，悠悠白鸟独飞还。

暝烟出山阿，返照映红树。
微茫极有态，目尽鸿飞处。
迢递溪西钟，缭绕溪上路。
惟闻唤渡人，两岸争来去。

自叹离群淹在兹，诗来一读一相思。
人言毛遂早成事，我怪何蕃久不归。
灯火十年俱旧梦，江湖万里有新知。
秋风萧飒蘋花老，目断晴云片片飞。

公莫舞，公莫舞，鸿门王气归真主。
何人睚眦赤龙子，手循玉玦目相语。
令公莫舞公楚舞，剑光射日白虹吐。
人发杀机天不与，撞斗帐中唉亚父，霸业明朝弃如土。

天马天上龙，驹生天汉间。
两目夹明月，蹄削昆仑山。
元气饮沆瀣，跃步超人寰。
天上玉帝老不骑，饥食虎豹晓出关。
灭没流彗姿，歘忽紫电颜。
黄道三十六万里，日驰周天去复还。
时乎降精渥洼中，龙性变化终难攀。
天马来，瑞何朝。
化为龙，应童谣。
驺虞仁兽耻在坰，龙亦绝迹归赤霄。
风沙岂无大宛种，虽有八极安能超。
天马来，云雾开。
天厩騕袅鸣龙媒，龙媒不鸣鸣驽骀。

寒风扬尘走沙石，朔气僵人马辟易。
五千步卒当数万，空拳奋张争无敌。
单于趣降声疾呼，道穷矢尽身为俘。
归无面目见天子，筑台何颜怀故都。
义血不染战场草，宁甘北首阴山老。
空垂远涕望汉天，难洒茂陵松柏边。

天堑鸿流拥积沙，石城虎踞漫雄夸。
山陵青草六朝地，巷陌乌衣百姓家。
紫盖黄旗消王气，琼枝璧月吊庭花。
孤云更作降旛势，目断楼船日又斜。

芳园矗层台，宛在江之曲。
何年植琼树，粲粲纷在目。
美人芙蓉裳，超遥处空谷。
时登月中观，玩此枝上玉。
幽芳忽吹来，妙契心自足。
维皇岂虚畀，真意盖有属。
夜阑耿无眠，霜霰天地肃。
寥寥翠禽语，葱昽晓光旭。

郭范寥寥数百年，地仙还复出人间。
豁开天外一双目，看尽江南千万山。
玉指暗攒乌兔定，金盘活捉虎龙环。
我今欲卜神仙宅，雾豹何妨露一班。

撞玉锵断石，溅珠悬穉松。
色资耳目净，声碎尘土空。
静窥发奇趣，饱饮生异容。
讵知愚所乐，适与智者同。

牵牛织女定虚传，快意惟须向目前。
仰腹晒书真自苦，挂裈随俗底须然。
长生殿冷新蛩咽，乞巧楼空破月悬。
何不昨宵来就我，嫩凉恰与醉相便。

白露洗空河汉湿，耳目莹净无纤埃。
秋声溢出涧谷外，野色迸入轩窗来。
多感间吟亦凄婉，自谋有策常迂回。
傲然高视万物表，黄花浊酒聊一咍。

名著虽已古，形模绝丑怪。
应视坎井卑，不啻河海大。
时作高雄声，如泄肝肠快。
欲逃鼎俎烹，绝技惟一□。
何劳努两目，怒气常不杀。

记语简以遒，饶舌泄幽秘。
洗尽阛阓腥，阐此林壑气。
曰予炯灵台，颇已窥仿佛。
声利汹金鼓，耳目易烽燧。
未用死灰渠，我道故自异。
耿耿终莫易，当如浊时水。
浊匪却而澄，浊自靡所寄。
子本不避俗，而俗若子避。
共袖剥啄手，为子成僻邃。
任物解外梏，冥心蕴真诣。
亦不谢尘嚣，亦不胶吾意。
岂但静所守，经世可如是。

自停伶伦双凤鸣，阴分嶰谷凉幽庭。
淫哇不能屈其贞，睨霜节坚挺疏茎。
骨含五音堪九成，欲泄未得郁不平。
峄阳孙枝感精诚，檿丝与俱徽玉明。
为引虞薰发其声，却寄猗兰和{轻车=音}韺。
陶弦在趣非耳听，韩腹曾思披以呈。
厥妙可蕴求无形，必与俱传物斯荣。
张公之孙余典刑，所宝不忝贻嘉名。
彼局耳目尘满缨，泥琴琅玕挹余清。

千载圣人闽海出，喜看龙马亦腾骧。
首悬鱼目星光灿，脊散虎文金线长。
道统再传天有意，素王重见世应康。
惜哉灵物山中失，漠漠烟林使我伤。

不知乃不愠，古人叹难能。
我谓直易事，学道非干名。
本无求知心，愠亦何从生。
所以茅檐下，高枕曲吾肱。
琴书坐中友，云山门外朋。
肺腑欣有得，耳目谅无憎。
愿同子扬子，白首太玄经。

耳听𫓶玉，目瞻𤈶珠。
乐备周奏，仪参汉图。
神人并况，天地同符。
亦既见帝，王心则愉。

晴阳溢目尽光华，乘兴闲来步径沙。
水满不知新获稻，霜严犹放后凋花。
传心密处宁离妄，着眼高时亦是邪。
竟日清谈何所得，鱼沉鹭起各归家。

常爱公家好弟兄，忠言直道友于情。
心期光禄朝中驾，目断将军塞上旌。
埤堄高风回过雁，琵琶宵寂语流鶑。
共欣出处非它辙，报国诚身各自行。

十年长望洛川云，目极空思胜事繁。
今日良游知我有，彭婆北下见龙门。

淡水疏峰举目间，独怜平远思多闲。
烦君莫使埃尘污，绝笔如今不易攀。

高僧寂寞空尘坐，古寺悲凉足野风。
道在岂须烦目击，亭前双柏自葱葱。

纷纷声里满埃尘，一听除书耳目新。
清世未能忘薄禄，官曹犹得作闲人。

败荷衰折水西流，极目清光好放舟。
幸有主人频卜昼，肯同俗子更悲秋。

忽从平地出尘笼，亲到诸天释梵宫。
却悟冗官长役物，争如大士日谈空。
山横青壁千层合，泉迸丹崖一线通。
幽鸟静啼人外境，疏钟不堕世间风。
目无可欲猿猱伏，心绝微尘冰鉴融。
自恨无缘陪宴坐，它生愿效种松翁。

临高台，望故乡。
地千里，天一方。
极目外，空茫茫。
孤云飞，不我将。
安得羽翼西南翔。

巫山高，高凝烟，十二碧簪寒插天。
危岩绝壁已飞动，况复下压万丈之苍渊。
波冲浪激作深井，虎眼彻底时一漩。
长风澒涌发滟滪，恶色怒势因谁然。
我欲截中流，虹梁莫得施{虫连}蜷。
东西相远望不到，两目欲断心将穿。
回看高唐庙下洒灵雨，遣我归意常翩翩。

极目胡沙满，伤心汉月圆。
一生埋没恨，长入四条弦。

翩翩紫骝马，烂烂黄金鞍。
流水四蹄急，飞星双目寒。
拥头青玉𨰿，蔽臆彩丝鞶。
谁取交州鼓，摸将骨去看。

常念文选诗，最爱颜光禄。
君今作此官，诗亦颜之躅。
寻常得君诗，如隼饥见肉。
凡当忧愤际，不可不取读。
我自山南归，幽居值炎溽。
六月久不雨，万物蒸煮熟。
正在墨君堂，流体汗可掬。
单𫄨与圆素，岂解疗烦毒。
闻君有诗至，猛起捧大轴。
拆开得累纸，半日了一幅。
使我困病除，如药清头目。
把诗坐前轩，愤惋几欲哭。
君也实高才，径庭无骫曲。
六十尚为县，不自耻碌碌。
近闻移小麾，所用愈局促。
安得长康庄，走此老骥𫘧。
哲士甘藜藿，鄙夫厌粱肉。
天理不可问，长吁倚乔木。

不复入城市，乱山围一村。
云霞供几席，水石佐琴樽。
病久筋力缓，眠多头目昏。
无人来谷口，苔藓上松门。

昂昂青田姿，杳杳在轻素。
一身万里意，双目九霄顾。
钐钐羽翮利，竦竦骨节露。
君初本谁学，我恐必神悟。
得于想像外，看在绝笔处。
稷筌如复生，相与较独步。

驱马上危坂，暮鞭摇客愁。
峰峦惊满目，咫尺拟回头。
红树拥野店，白云藏县楼。
须知此北下，地底见豳州。

生来未尝畜良马，近得此驹诚可嘉。
骨节权奇毛肉好，此种无乃真渥洼。
健蹄骎骎稳而疾，历目一过如飞霞。
自归官下少出入，惟是刍粟意转加。
前时相期好天色，往返百里驰平沙。
谁谓兵奴踠其足，针烙熨里成瘢痂。
立多气毒愤入肺，双膁攒缩两鼻呀。
庸工谬药久不效，倒死枥下鬃髟髿。
敝帷一区瘗以赠，惜尔命薄如萎花。
子平平时最爱尔，对客满坐常洪夸。
今朝见尔忽毙踣，重以好诗形叹嗟。
嗟余逐贫官职小，此马岂合居余家。
从今但只跨款段，坏辔破鞍仍短檛。

城端有亭余故基，吏曰旧榜题延晖。
行穿蒙笼倚孤陴，霜风飘萧吹我衣。
高林满郊目四围，云起日落晴烟飞。
感今念往聊久之，埤堄昏黑群鸦归。

吏人已散门阑静，公事才休耳目清。
窗下好风无俗客，案头遗集有先生。
文章简要惟华衮，滋味醇醲是太羹。
也待将身学归去，圣时争奈正升平。

道险转诘曲，山深愈巑岏。
行松耳目清，入竹襟袖寒。
殿阁红芙蕖，岩峦碧琅玕。
高僧把金字，拥衲对云看。

东城兀高峰，爽气浮翠微。
霞光射岩壁，中有寒泉飞。
上方金仙家，煌煌启双扉。
栏干出云表，目可了四围。
我来久不下，幡影移斜晖。
风吹月中桂，天香满人衣。
远渚凫雁落，前岭牛羊归。
尚此恋幽胜，不能手聊挥。

此草有奇效，尝闻于习之。
陵阳亦旧产，其地尤所宜。
翠蔓走岩壁，芳丛蔚参差。
下有根如拳，赤白相雄雌。
𣃁之高秋后，气味乃不亏。
断以苦竹刀，蒸曝凡九为。
夹罗下香屑，石密相和治。
入臼杵万过，盈盘走累累。
日进岂厌屡，初若无所滋。
渐久觉肤革，鲜润如凝脂。
既已须髪换，白者无一丝。
耳目固聪明，步履欲走驰。
十年亲友别，忽见皆生疑。
问胡得尔术，容貌曾莫衰。
为之讲灵苗，不为世俗知。
盖以多见贱，蓬藋同一亏。
君如听予服，此语不敢欺。
勿信柳子厚，但夸仙灵脾。

草木春深后，山川雨过时。
清佳常满目，衰倦敢忘诗。
好尚旧若此，飘零今比谁。
争如画堂上，日日听新词。

病眼每至午，其视何{目荒}{目荒}。
安得张中书，就欲求古方。

嘉陵抱江回，平衍出横澨。
中间筑雄垒，独据两川会。
行台敞严府，磊砢北城外。
潭潭走群楹，直上峦岭背。
危墙缭空阔，飞阁入茫昧。
上有宝峰亭，仰见白云内。
岧峣占孤绝，下与万山对。
层檐动寥廓，曲槛枕阛阓。
主人从篮轝，晚兴在公退。
心掩万象远，目引八极大。
钩帘拂坐榻，隠几缓衣带。
诗书抉关键，笔砚产珠贝。
是时众吏去，不敢呈计会。
虽然彼郡邑，原本穷利害。
自取金谷饶，无烦米盐碎。
此地寄清襟，岁书从屡最。

满目望不极，城楼当最高。
地形连楚阔，山势入秦豪。
平外斜通骆，深中远认褒。
图经何壮观，故事有萧曹。

晚客无一来，独步入东谷。
园林已成就，此景颇不俗。
落落岩畔松，修修涧边竹。
爽气逼襟袖，清如新出浴。
寒泉激乱石，磊磊漱琼玉。
荒溪渍余润，满地苔藓绿。
珍禽静相倚，毛羽华且缛。
高下相和鸣，不去若驯伏。
幽花杂红紫，点滴乱盈目。
坐久微风来，时闻散余馥。
往年读书处，宛尔旧茅屋。
虽然小破坏，修整可数木。
开门拂轩窗，无限起蝙蝠。
纵横列虫网，不免自扫扑。
壁间细书字，多是亲写录。
当时苦谋身，如此用意毒。
于今三十年，才抵羊脾熟。
一从入仕路，行步每踖踧。
所畏惟简书，其甘者藜菽。
中间何大幸，致身在天禄。
无状陪俊游，俯首常自恧。
连章乞外补，得郡悉乡曲。
虽名二千石，敢自辞碌碌。
朝廷设新法，布作天下福。
或虑多垢玩，训戒稍严肃。
刺史当是时，能不为驱督。
行之以中道，勉副议者欲。
刻薄素所憎，忍复用刑狱。
进身岂不愿，实惧有阴戮。
昨从汉中归，于此度炎燠。
亲朋日相会，分义愈敦笃。
便欲从之游，投簪解朝服。
退自数年计，伏腊殊未足。
还当武康去，就养若鸡鹜。
贫虽士之常，于我何迫蹙。
箪瓢若自具，尚可继前躅。
奈何食口众，不比回也独。
东方千余骑，导从催我速。
行复登长途，貌展心甚缩。
渊明岂俗士，幸此有松菊。

于皇维后，观盥之初。
精意昭著，既顺既愉。
圭鬯承祀，卿士咸趋。
目视心化，四方其孚。

方坛屹立，陛级而登。
玉色下照，临观耦耕。
万目咸皋，如日之升。
成规成矩，百禄是膺。

天门九重，荡荡开彻。
金支秀华，垂绅佩玦。
或导或陪，率履不越。
注民耳目，四表胥悦。

德厚重闱，冲澹粹穆。
何以名之，惟慈惟福。
宝镂精镠，册镌华玉。
物盛礼崇，丕昭群目。

窈窕淑女，备六服兮。
陟降多仪，耸群目兮。
内治允备，阴教肃兮。
宜君宜王，绥有福兮。

今月季秋，谷日辛亥。
路寝合宫，亲修严配。
北方之神，五室来会。
馨烈是{目寽}，庬褫攸介。

妾家邓侯国，肯愧邯郸姝。
世本富缯绮，娇爱比明珠。
十五学组紃，未尝开户枢。
十六失所适，姓名倾里闾。
十七善歌舞，使君邀宴娱。
自兹著乐府，不得同罗敷。
凉温忽荏苒，屡接朝大夫。
相欢不及情，何异逢路衢。
昨日一见郎，目色曾不渝。
结爱从此笃，暂隔犹恐疏。
如何遂从官，去涉千里途。
郎跨青骢马，妾乘白雪驹。
送郎郎未远，别妾妾仍孤。
不如水中鳞，双双依绿蒲。
不如云间鹄，两两下平湖。
鱼鸟尚可托，妾今谁与俱。
去去约春华，终朝怨日赊。
一心思君子，便拟见梅花。
梅花几时吐，频掐阑干数。
东风若见郎，重为歌金缕。

十方世界目前宽，抛却云庵过别山。
三事坏衣穿处补，一条藜杖伴清闲。

当年江上扬风舲，淮山望极排空青。
今登天柱赏潜皖，元是吾家翡翠屏。
禅丛一室因栖寄，选胜寻幽辨真伪。
虚廊揩藓读残碑，三百年前刊异事。
此山开辟至唐初，乾元中作金仙居。
彭门大师曰崇惠，裁基创始成茅庐。
牛头道化将雄镇，浮世劳生未知信。
乘开石上诵莲文，非谓疏慵效精进。
空山白昼接清宵，坏衲披肩度寂寥。
玲珑宛转断人虑，七轴圆音震海潮。
奇哉有物名缘会，锦绣毛衣胜彩绘。
常伴山鸡与鹧鸪，优游饮啄烟霞外。
山梁畴昔叹时哉，此日祇园应世来。
昂头敛翼傍禅石，下风侧听忘惊猜。
醍醐洒尽烧心火，暮去朝还无不可。
宜成永向佛菩提，春燕秋鸿岂知我。
俄闻荒草蜕其身，梦魂夜告生为人。
幽奇溪石验端的，右胁遗翎迹尚新。
妙龄自厌居民俗，祝发依师隠林麓。
他经虽授难遽通，唯有芬陀利精熟。
师因叹息省前缘，法种慈熏岂偶然。
立名定体标殊特，灵休表示为佳传。
闲行宴坐何超脱，古鉴无尘罢挥拂。
登高临远快幽情，满目风光旧时物。
几席巾瓶侍服勤，阒阒孜孜十九春。
西原危坐顺圆寂，戒珠数粒辉香薪。
真源始觉初无碍，月转辽空水归海。
千圣徒中孰后生，一片灵台长不昧。
回观轮里漫啁啾，暖日和风戏未休。
恩冤追逐荡不返，六道三途岂自由。
君不见潘安夸射赋，洞尔胸兮穿尔嗉。
又不见退之咏猎诗，马前五色堕离披。
云间哮击惧鹰隼，草中窜伏忧狐狸。
鲁恭去后无消息，更有仁恩霑动植。
桑下驯游哺影时，未必儿童能隠恻。
浮屠窣堵镇盘冈，累闻继夕腾禅光。
圣贤田地亦如此，方寸凡情未可量。
蜀川鹦鹉持经法，舍利精荧满金匣。
至今忌日惨岩峦，群类悲鸣绕层塔。
近岁濡须释子家，松枝雀化皆称嗟。
纤毫不动几寒暑，翻然只恐临苍霞。
贤王国士称奇绝，巨石丰碑争颂说。
妙墨高文灿斗星，陵迁谷变相磨灭。
也知灵识尽超冥，证出斯禽事显明。
寄言嗜欲沈迷者，请看天柱雉儿行。

极目湖光里，招提万顷田。
庭荒无马迹，木落见炊烟。
今日山林畔，他年香火缘。
烦师瀹春茗，为说小乘禅。

当年花草径，满目旧林亭。
无复东山妓，空门苔藓青。

文仙亭与远峰齐，纵目凭栏似此稀。

伤心白雪阳春丽，极目朝云暮雨非。

肩舆初入郁林州，井邑都如旧日游。
虽有山川供远目，不堪雨露湿征裘。
土风惯习瘴谁虑，客况寂寥心自愁。
春去秋来人共见，十年辛苦在炎州。

甬东有异兽，俗名讹曰歆。
其形类猴玃，或谓虎之精。
逐人求口食，咿哑小儿声。
满望乃谢去，不遂辄生嗔。
利爪捥人目，乌喙啄其身。
膏血尽且死，适意方欠伸。
行道足一迹，深山昼掩门。
众疑心是兽，何乃面如人。
不知椎剥吏，人面而兽心。

避喧宽结小茅庐，庭竹栽多引凤栖。
满地松钗风啸木，隔窗渔艇月涵溪。
归鸿目送云间失，贺燕巢成栋外低。
料想春残曾有梦，谢家芳草绿将齐。

朱门虚老济川材，镜面芙蕖取次开。
莫怪偷光邻士壁，绝胜附火乞儿堆。
拂尘尚欠千寻竹，极目何须百尺台。
鱼鳖不知谁是主，也随流水向东来。

英雄战守几春秋，虎踞龙蟠古石头。
北固只凭江水在，中原长对夕阳愁。
曹刘谩有经营志，王谢空遗富贵羞。
举目便怀千古恨，凤凰台上不须游。

从来艺事两难精，今日逢君喜且惊。
不待折肱医始悟，直须点目画方成。

神幔亭驾斗浮丹𪩘，扁题密镂黄金篆。
淋漓羽盖森鸾旗，仙凡不隔蟠桃宴。
红云垂地醉壶天，真珠为浆玉为馔。
中有一人长眉青，紫锦荷囊灿星弁。
金昆玉友相追随，乌戟雕戈光转炫。
皇览徐公百不忧，衮衮庆源由积善。
彩童宣敕呼瑞麟，金鏁掣雷奔虎殿。
琼胎掇入孔释送，精神秋水目如电。
抱琴来访矩庾仙，溉竹南墙弄诗卷。
手持造化发生柄，和气嘘枯遍翘端。
一同按谱学鸣弦，里巷生春无蹇连。
岂弟君子民父母，肇迹温麻未之见。
肘边叠组斗累累，五鹗搏空交剡荐。
绿绨联翩阊阖门，催入笋班陪翠辇。
九重宣补舜衣裳，吐出胸中五色线。
周公拜前曾拜后，圣朝自有云屏典。
朱颜苍鬓侍玉皇，九转金丹开鼎铉。
芹香儒馆忻献歌，愿乞余圭及鸡犬。

江南桥上相逢处，笑我而今似俗人。
要识本来真面目，秋风天地一吟身。

年来百念如寒灰，老眼慵向时人开。
犹有爱山缘未断，芒鞋信步东岩隈。
东岩幽胜甲晋境，寒藤古木生苍苔。
谁凿云根泄海眼，惊波深泻如奔雷。
衲僧具眼觑天奥，作亭闯尔临渊洄。
亭中空洞纳万象，收奇揽秀无遗材。
倚阑清坐洗尘念，洒然冰雪涵灵台。
上方一目尽千里，劳筋未暇穷崔嵬。
百年名刹烬一炬，可怜金碧成蒿莱。
世间兴废岂足道，会看穹壤论三灾。
短生乘化不暂驻，须臾变化随风埃。
心知所历皆梦境，题诗漫识吾曾来。
下山一笑便陈迹，但见白塔苍烟堆。

满目江山异洛阳，北人怀土泪千行。
不如亡国中书令，归老新亭是故乡。

驾鹤骖鸾自古闻，策名仙籍是真君。
天边旧迹无寻处，满目青山空白云。

紫盖东南久寂寥，石城烟雾压岧峣。
登台倦客怀千古，宿内闲人梦六朝。
御苑云浮曾拾翠，旧楼月落尚吹箫。
诸公不说新亭事，目断空江半日潮。

腊里春前日日阴，西畴弥觉水云深。
梅边句好无人觅，竹外烟轻有鸟吟。
发兴合穷千里目，著书聊寄百年心。
翻云覆雨谁能问，纳纳乾坤古复今。

楼船犀甲下荆州，蜂目将军驻碧油。
虎帐觉来惊日堕，龙媒嘶去逐星流。
奸萌问鼎终何在，计落遗鞭始可羞。
幽草乱花荒故垒，无人能作晋春秋。

汉代梅君此炼丹，古坛翠駮藓花斑。
目穷鸟道青天远，榻转松阴白日闲。
烟隔楼台分象外，风吹钟磬落人间。
不知乘诏冲升后，几度飞鸾到旧山。

飞翠盖，走篮舆，乱山千叠为先驱。
洞天迎目深且窈，满耳天风吹步虚。

好风吹我来洞天，云山九折相回旋。
苍虬绾结锁清润，翠蛟飞舞鸣潺湲。
一从大涤豁心目，披蒙蹑径登来贤。
栖真亭结翠微顶，临风一啸卑尘寰。
凤鸣晓霭群籁息，龙眠夜月山云连。
双台叠翠锁空洞，危峰屹柱崭苍烟。
金堂玉室亘万古，兰林蕙帐余千年。
三更雨滴傍檐石，六月秋生飞玉泉。
瀹泉烹玉隽余味，但觉两腋如飞仙。

长生玄牝门，目击而道存。
班班实可考，老涧生云根。

忧来驱我行，困来驱我睡。
文章堆案头，时复一开视。
岂能皆通说，偶然聊适意。
骏马骤平途，里程何足计。
万象罗目前，忽为尘所昧。
虎豹贵搜猎，狐兔从委弃。
五鼎虽共珍，闻名岂知味。
均此一卷书，今日与昨异。
求名无欲速，要当毕斯世。
古人不为经，言动人偶记。
悲哉汉诸儒，白首暗文义。

山口出云鸠唤雨，三月巴山蒸溽暑。
浊流来作虎眼文，一叶孤舟命如缕。
道傍绿树清阴凉，中有金仙古道场。
去家才余二百里，且复看此青筼筜。
出门满目伤羁旅，归舍还煎碎儿女。
欲问阇黎借榻眠，卧对龛灯淡无语。

精藏烱目气藏神，笑语温然与物春。
面骨如拳搀两耳，此公寿相等铜人。

绝境隔嚣纷，烟霞张彩绘。
远目入无中，高情驰物外。
春田发英华，秋林横紫翠。
何时杖屦游，利名聊委蜕。

两岸绮罗春纵目，一天星斗夜凭栏。

建元天子不世出，天相神武产异物，有马出在月氏窟。
宝剑之精，乾龙之灵。
足如奔电，目如耀星。
汗血雨洒，鬃肉飙轻。
渴吻一饮，黄河尘生。
昂首一鸣，天雷收声。
曾为伏羲出河负八卦，曾随穆王远与西母会。
鸾旗属车相后先，龙盾虎{韦长}八宝鞯。
万乘亲临拜甘泉，稳驮玉辂坛壝前。
兀鼎勒兵十八万，天子自将孰敢战。
骏气横出立阵前，百万闻嘶股俱颤。
笑此马，神哉沛。
西极龙媒□望退。
天子作歌畅皇明，四夷竭蹙咸来庭。
天马来，帝作歌，汉时此马今更多。

鲮鳗环遶井楯间，两目神光状类丹。
杖扑投渊阴雾锁，殿堂汹涌尽波澜。

浊酒三秋馆，青灯半夜花。
故人浑在目，幽梦暂还家。
淮近风偏恶，山高月易斜。
新霜何处雁，片影落平沙。

倚槛穷双目，疏林出远村。
秋深山有骨，霜降水无痕。
天地供吟思，烟霞入醉魂。
回头云破处，新月报黄昏。

有一老翁老无齿，处处无人问年纪。
白髪如丝向下垂，一双眸子碧如水。
不裹头，又不履，相识虽多少知己。
问翁毕竟何所止，笑言只在红尘里。
秋风猎猎行云飞，老人此意无人会，目注云归心自知。
黄口小儿莫相笑，老人旧日曾年少。
浪迹常如不系舟，地角天涯自知跳。
亦曾乐半夜，传筹醉朱阁。
美人如花弄弦索，只恨樽前明月落。
亦曾忧羁放，他乡迫暮秋。
故国日边无信息，断鸿空逐水长流。
或安贫，或安富，或爵通侯封万户。
一任秋霜换鬓毛，本来面目长如故。
水有蘋兮山有芝，人意虽存事已非。
有时却忆经游处，都似茫茫春梦归。
迩来尤解安贫贱，不为公卿强陪面。
皎如明月在秋水，动着依前还不见。
还不见，可奈何，空使远人增眷恋。
但只从他随物转，青楼黄阁长相见。
长相见，莫殷勤，却是翁家旧主人。

有一老翁老无齿，处处无人问年纪。
白髪如丝向下垂，一双眸子碧如水。
不裹头，又不履，相识虽多少知己。
问翁毕竟何所止，笑言只在红尘里。
秋风猎猎行云飞，老人此意无人会，目注云归心自知。
黄口小儿莫相笑，老人旧日曾年少。
浪迹常如不系舟，地角天涯自知跳。
亦曾乐半夜，传筹醉朱阁。
美人如花弄弦索，只恨樽前明月落。
亦曾忧羁放，他乡迫暮秋。
故国日边无信息，断鸿空逐水长流。
或安贫，或安富，或爵通侯封万户。
一任秋霜换鬓毛，本来面目长如故。
水有蘋兮山有芝，人意虽存事已非。
有时却忆经游处，都似茫茫春梦归。
迩来尤解安贫贱，不为公卿强陪面。
皎如明月在秋水，动着依前还不见。
还不见，可奈何，空使远人增眷恋。
但只从他随物转，青楼黄阁长相见。
长相见，莫殷勤，却是翁家旧主人。

铁瓮城头数塞鸿，淮山依约翠烟中。
伤心狠石千年在，极目迷楼百尺空。
浮玉春酣江带绿，扶桑日涨海门红。
南朝流下无穷浪，长与渔人櫂短蓬。

高秋客未还，何处望乡关。
乔宇苍烟外，孤亭落照间。
雨晴山觉近，潮满水如闲。
目断峒阳路，归云不可攀。

窗含野色入平吞，极目渔樵江上村。
流出异香花堰水，放开老翠叶山云。
竹边僧寺鸥沙绕，柳外人家驿路分。
挂月参天蟠地脉，门前双树几斜曛。

梵书五顶清凉府，冬冰夏雪无炎暑。
我来七月秋正寒，何况萧萧岩谷雨。
偶尔云开煦气生，溶溶满目烟光聚。
真容古基鹫峰寺，高山之麓雄今古。
西方楼观缥缈间，粲然金碧莲华宇。
悬崖峻岭架大木，神物所持凭险阻。
金珰垂空殿檐响，森森铁凤相交舞。
忆昔文殊出火宅，金刚宝窟通真土。
牵牛老人饮玉泉，二子一犬随贫女。
变化无方利有情，知是西天七佛祖。
重闻清凉境界真，无穷陈迹书妙语。
我有诚心颇出群，瑞应神奇目亲皋。
须臾光相现咫尺，玉洞金灯明可数。
松影摇空山谷中，夜寂太阴隠龙虎。
丹楼碧阁香案前，敬畏生心谁敢侮。
从来昏迷如梦回，前三后三慎莫取。
我今不作前后想，香烟稽首清凉主。

梵书五顶清凉府，冬冰夏雪无炎暑。
我来七月秋正寒，何况萧萧岩谷雨。
偶尔云开煦气生，溶溶满目烟光聚。
真容古基鹫峰寺，高山之麓雄今古。
西方楼观缥缈间，粲然金碧莲华宇。
悬崖峻岭架大木，神物所持凭险阻。
金珰垂空殿檐响，森森铁凤相交舞。
忆昔文殊出火宅，金刚宝窟通真土。
牵牛老人饮玉泉，二子一犬随贫女。
变化无方利有情，知是西天七佛祖。
重闻清凉境界真，无穷陈迹书妙语。
我有诚心颇出群，瑞应神奇目亲皋。
须臾光相现咫尺，玉洞金灯明可数。
松影摇空山谷中，夜寂太阴隠龙虎。
丹楼碧阁香案前，敬畏生心谁敢侮。
从来昏迷如梦回，前三后三慎莫取。
我今不作前后想，香烟稽首清凉主。

高僧危阁侵云际，尽日披襟濯好风。
极目长川人不见，万株烟树接遥空。

芒鞋踏遍翠微中，拭目群峰势插空。
石罅迸泉珠跳白，山花落涧锦浮红。
一天星澹猿啼晓，万壑云生虎啸风。
药臼丹罏经世远，轩皇曾此驾飞虹。

奚官小臣职奚为，马饥则秣渴饮之。
龙媒八尺千里姿，雪花被身云陆离。
洼之异种来天池，乘舆重惜闲驱驰。
河清海晏无盘嬉，壮士老死不得骑。
御柳春深白日迟，寒甃净汲冰花漪。
目光注电吻沫脂，振迅欲掣青络丝。
奚官小臣谨厥司，犹恐若后呵谴施。
不必前身作马通马语，人心物性在善推。
呜呼奚官小臣身贱卑，马不如人愚亦知。
奈何为人牧，重爵厚禄不恤民渴饥。
{夋刂}刮膏血剔肉肌，坐令沟壑转老羸。
今之龚黄卓鲁谁，云林藂社时所师，为出马图陈诗为。

何年供奉仙，写此真乘黄。
矫矫天骨起，烂烂隅目光。
岂无万里姿，御者非王良。
青衫老奚官，肉眼空伥伥。
饮秣不以时，羁馽无繇骧。
昂首思渥洼，浩荡充虚肠。
何来斗斛水，似是出尚方。
虽霑金井恩，未效和鸾锵。
蹭蹬十二闲，何异古道傍。
回首万驽骀，饱食驰康庄。
朝饮华清流，暮垂紫游缰。
此马独弃捐，物理良可伤。
君王倘惠养，请试苜蓿长。

懊恼鸳鸯未白头，却寻遗翠失芳洲。
离魂暗逐明珠佩，远目偏伤紫桂楼。
湘水渺弥归别渚，陇云容与澹新秋。
菖花若有重开日，得见菖花亦自羞。

九峰湿翠秋光凝，亭亭出水芙蓉净。
崔巍怪石距若虎，合沓奇峰驰八骏。
山深古寺隔红尘，时有天风度幽磬。
岂惟清赏玩心目，况有高人寄真隠。
自惭奔走红尘客，何由得遂山林性。
长歌聊复赋重游，不用悬岩刻名姓。

群峰历尽到巅峦，极目清凉境界宽。
山入雁门真设险，地藏佛国即长安。
雨来绝涧自成响，云渡远溪时作团。
花落经台钟梵寂，袈裟香霭翠云蟠。

枫树萧萧霜叶红，芦花瑟瑟鸣西风。
渔翁举网秋江上，轻舟一叶波溶溶。
群鱼游泳影相续，密网收来心易足。
赤鳞素质影跳空，玉尺金梭光炫目。
鼓枻归来日未斜，腥风吹入比邻家。
家人出户欢相迓，笑举鱼筐还自夸。
老妻汲泉向江口，稚子攀条折杨柳。
汲泉炊水待烹鳞，贯柳携鱼去沽酒。
黄昏灯火罗盘餐，妻儿笑语娱团栾。
况值时清少征税，一生未解愁饥寒。
却笑商人轻远别，寒帐孤眠怨妻妾。
更怜农父在西畴，年丰则喜荒则忧。
何如渔者生涯寄江水，取之无穷用不已。
朝复暮兮醉复醒，长年啸傲烟波里。

溪声答松风，巨石出老拳。
古树不知名，岌岌蛟龙缠。
夕阴互出没，秋华带芳鲜。
葱葱帝王气，栋宇垂千年。
虎贲秉霜戟，惨淡生云烟。
宫人翠龙驾，手持玉连蜷。
昌明坐恍惚，精神雷在天。
大呼司雍间，旬月无秦燕。
昔为万夫特，今受众目怜。
石马亦埋没，岁时草芊芊。
小臣异代士，见之泪迸泉。
齐人思爽鸠，蜀人哀杜鹃。
江东旧正朔，礼奉敢不虔。
但愿君王心，不忘载荻船。
下山又再拜，白日当空悬。

岩半松门敞不关，芒鞋竹杖重跻攀。
天涵鉴水澄清里，人入披云杳蔼间。
烧药炉寒烟草碧，镌诗石古雨苔斑。
干戈满目何从适，日日青山共往还。

何山凿出洞岩深，置屋悬崖映竹林。
像设金园崇梵宇，壁间石室塑观音。
接天远岫巍千古，跨磵飞虹映百寻。
极目凭栏多少景，一回到此一寒心。

杳杳波涛阅古今，四边无际莫知深。
润通晓月为清露，气入霜天作溟阴。
笠泽鲈肥人脍玉，洞庭柑熟客分金。
风烟触目相招隠，聊为停桡一楚吟。

九十衰翁七十儿，此时那可两分离。
客乡已是三年别，人世应无百岁期。
春雁北飞频送目，夕阳西下几颦眉。
何如及早成归计，莫待山榴开满枝。

飞泉山脚水盈盈，溪会亭前就榜名。
驻目合流寻异派，爽心临眺胜登瀛。
游人暗认仙原景，清耳微传玉佩声。
依约白莲当日事，社中贤令有渊明。

赞书褒显下重泉，嗣圣初临建武年。
河洛图书光似日，商周盘诰远如天。
孤墓岂意留空谷，直意犹能御二边。
仿佛音尘如在目，遗风雅颂纪新篇。

谿山相似路人疑，众目详观固易知。
厚貌深情怀险阻，离朱子羽谩扬眉。

瘦骨崚嶒立海湄，绿苔曾是嫁时衣。
江郎去作三衢客，目断天涯竟未归。

清晨有珍禽，翩翩下鱼梁。
其形不盈握，毛羽鲜且光。
天人裁碧霞，为尔缝衣裳。
晶荧炫我目，非世之青黄。
爱之坐良久，常恐瞥尔翔。
忽然投清漪，得食如针铓。
如是者三四，厌饫已一肮。
既饱且自嬉，翻身度回塘。
飞鸣逐佳匹，相和音琅琅。
是时凫与雁，狼藉岛屿旁。
满腹酿腥秽，纷纷晒晴阳。
鹙鸧最粗恶，嘴大脚胫长。
入水捕蛇鱓，淤泥亦衔将。
想其见尔时，一啄亦尔伤。
其心肯谓尔，被体凝华章。
劝尔慎所止，好丑难同乡。
清溪多纤鲜，亦足充尔肠。
江海深且阔，所获未可量。
尔当事澡刷，帝囿参鸾凰。

铁石枝梢劲，冰霜节目圆。
净摇风苒苒，闲映月娟娟。

学文二十年，语气殊未成。
所以文房中，四谱无一精。
岂不愿收贮，恐窃好事名。
自愧中槁然，敢假外物荣。
前日下秘阁，谒公来西城。
公常顾遇厚，待以为墨卿。
延之吐佳论，出口无杂声。
语次座上物，砚有紫石英。
云在岭使得，渠常美其评。
因取手自封，见授嘱所擎。
仓皇捧以拜，其喜怀抱盈。
归来示家人，众目欢且惊。
言并我所有，瓦砾而瑶琼。
贵价市珍煤，风前试寒泓。
磨知密理润，点觉浮光清。
洗濯鉴面莹，弹扣牙音铿。
遂剪十袭巾，加以重箧盛。
客来有欲观，稍俗不敢呈。
愿传之子孙，更重金满籝。
作诗叙嘉贶，惭比毫毛轻。

烈风吹华阴，古槐若长呼。
高沙起黄碛，四望如一铺。
上马低便面，据鞍兀长途。
日晚过潼关，行客亦已疏。
守吏索姓名，沸乱如虫蛆。
两目不可开，说之使自书。
夜至阌乡县，僮仆相欷歔。
困定即洗濯，泥土扪短须。
草草具盘飧，零落饭与蔬。
恨无姜少府，为脍黄河鱼。

京师值积雨，浮淖皆满城。
况当淘决时，左右罗深坑。
有客南河居，旦夕堤上行。
病仆挟羸马，十步八九倾。
职事有出入，长抱落胆惊。
都人素豪恣，小官常见轻。
排辟要稳道，敛避不敢争。
试欲效呵止，圜目根姓名。
往往被溅污，直落舌与睛。
归来事洗濯，袍袴纷纵横。
仰首问天公，春泽当早晴。
幸有好日月，何惜施光明。

石侯守铜鞮，暑居念烦愀。
营基切城角，列础出树杪。
窗横四野外，转目可俱了。
长风落霄极，万里吹缥缈。
主人白羽扇，日日上清晓。
琴樽啸佳侣，以乐军事少。
晴烟抹阛阓，暮角送禽鸟。
语客莫遽归，前林月将皎。

肃肃彼灵羽，英英下瑶台。
扬翘俗采暗，振响仙籁回。
凡鸟只敛避，众人亦惊猜。
罗以万目网，离以双翼摧。
十载困尘土，一身伏蒿莱。
晦色不敢耀，藏音岂能哀。
饥肠金屑实，渴吻琼浆开。
俯首事澡刷，一飞游九垓。

别后西城上，来须到日曛。
目迎秦塞雁，心过陇山云。
寡合无如我，高怀少似君。
相思只相望，徒尔托云云。

因循失计下青山，却恨谿云占断闲。
黄卷圣贤忻对语，青云岐路祗低颜。
月墙槐影侵阶暗，雨槛秋花满目斑。
自爱萧条真吏隠，心清不累有无间。

簿领迷人喜暂闲，聊寻古寺陟孤峦。
柏藏一径中间窄，云敛千峰四面宽。
远目已将飞鸟过，寸心更乞老僧安。
若为借得禅房宿，卧看龛灯一点残。

天地产众材，任材谓之智。
栋桷与楹杙，小大无有弃。
方者以矩度，圆者中规制。
嗟尔木之瘿，何异肉有赘。
生成拥肿姿，赋象难取类。
檃括所不施，钩绳为尔废。
大匠睨而往，恻然乃有意。
孰非造化功，而终朽不器。
刳剔虚其中，朱漆为之伪。
斟浆挹酒醴，施用惟其利。
牺象非不珍，金罍岂不贵。
设之于楹阶，十目肯注视。
幸因左右容，反见为奇异。
人之于才性，夫岂远于是。
性虽有不善，在教之揉励。
才亡不可用，由上所措置。
饰陋就其长，皆得为良士。
执一以废百，众功何由备。
是惟圣人心，能通天下志。

雪会游人意，元朝变物华。
醉乡银作界，诗客玉为家。
鱼影纹冰縠，禽踪篆霰沙。
余英恐销尽，目断夕阳霞。

古人欲写得丧形，万事画在方罫内。
黑白胜负无已时，目送孤鸿出云外。

吾家溪潭动百尺，坐见游鱼可倒指。
月明无风水不动，钩丝鉴中出朱鲤。
乘闲具酒席草岸，呼网一举常百尾。
鲙霜炙玉眠鸱夷，树挂落日醉不起。
几年手板负青山，趁鱼舷声不入耳。
凉秋九月役吏事，瘦马奔走黄叶里。
有酒不得好景饮，访古或问刍牧子。
指我石池十里近，苍苔畏崖碧无底。
楚王北游叹寂寞，创奇造幽有遗址。
我来徘徊知是否，废兴尽可付流水。
仿佛故溪在吾目，濯手漱齿有余思。
开樽喜与风景遇，芦花入杯劝人醉。
渔翁有意助酒卮，青竹尽日垂空饵。
我疑溪灵靳异景，不遣红鳞满人意。
人生天地未归客，计较贵贱羞犬彘。
当须醉倒载月归，不信乡梦留不止。

吴儿心着吴山深，终南满目不自慰。
有时蝉蜕书几边，梦到五湖千里外。

大暑暴虐如恶酒，意思颓困不可醒。
日官我疑借炎热，昊轮出火星荧荧。
霈然一雨翳晚景，庭树洗出蜩螗声。
微云扫洒供夜坐，造化似解通人情。
清风明月作三友，趣君可买轻连城。
恍然身在冲泊域，目空万状遗骸形。
此特象之入诗国，句句锻炼炉锤精。
穷微心到混沌侧，高处意气扪日星。
诘朝携诗示我读，饥肠馋口逢珍烹。
义幽语险索究解，如手捕虎不敢停。
归来牵勉拾余思，鱼目愧傍蟾蜍明。

大暑暴虐如恶酒，意思颓困不可醒。
日官我疑借炎热，昊轮出火星荧荧。
霈然一雨翳晚景，庭树洗出蜩螗声。
微云扫洒供夜坐，造化似解通人情。
清风明月作三友，趣君可买轻连城。
恍然身在冲泊域，目空万状遗骸形。
此特象之入诗国，句句锻炼炉锤精。
穷微心到混沌侧，高处意气扪日星。
诘朝携诗示我读，饥肠馋口逢珍烹。
义幽语险索究解，如手捕虎不敢停。
归来牵勉拾余思，鱼目愧傍蟾蜍明。

十年眯车尘，思归入梦寐。
晨兴见家山，两目如去翳。
故人又过我，相对有余意。
当樽话旧游，强笑复吁欷。
君名在乡书，捧檄不肯愧。
高堂去白髪，有泪落鞭辔。
里人献吉梦，四壁众所义。
我喜先子言，在耳若龟筮。
人生老聚散，酒薄满莫避。
相见意最长，强饮不能醉。

风波一相失，倒指岁月耗。
交情见千里，文字每教告。
胸中饱耘锄，勉我获以道。
踟蹰竹帛间，相期古人到。
十年走尘土，心不勇于躁。
迺知镌磨益，不必砚席好。
君屈百里官，卓趋而鲁蹈。
不使鞭朴教，人情自倾倒。
讼稀禾黍登，醺若饮醇醪。
使者席未暖，姓名达珪瑁。
麒麟踊跃起，志远无近报。
粪土龊龊者，锱铢较称号。
青冥脚可插，泥途迹将扫。
宁知西山民，归车恐君膏。
我行省版舆，假途期问劳。
理声如壁邻，叹息不可造。
遥知诗书宰，优游漆园傲。
极目西飞云，徒使瞳子眊。
敢期枉佳作，绸缪肺襟奥。
大句驱老意，木古风雨暴。
惊味无厌已，败者豆笾犒。
我辄牵勉和，徒手大阿冒。
酌酒持君诗，吟哦舌根燥。

十年不踏故溪上，有时梦去千里游。
每思鱼行鉴中见，青衫手板如仇雠。
秋风鲈肥美无价，莫怪张翰不可留。
前日诵君清水吟，胸中突起百尺愁。
儿牵女婴走尘土，百年一半如弃投。
清风明月无界畔，白首愿作山中侯。
君诗写出渔者意，老景一片在目眸。
清泉钓舟未入手，聊可观诵忘吾忧。

治源先生高七十，山水病僻不可瘳。
灶无炊烟不顾计，穷幽极怪如仇雠。
有时清风明月对好景，霹雳拔却大树不回头。
四方泉石朝入耳，杖屦百里夕已投。
大笑箕山不敢出，走避轩冕岂自由。
天台雁荡泼上心，暑焦毛髪不肯留。
萦纡长淮下平席，倒指计日观怒涛。
君诗功刻造化骨，吴越气象当先愁。
古今吟力未到处，好句愿备幽人收。
此行诗是图画画山笔，归日借我目一游。

床上不废看青山，门前便踏南涧路。
绕墙顿失车马喧，岸帻日得沧洲趣。
尝嗟秋蓬转，未有茅屋据。
对此耳目新，始觉精爽聚。
沧溟未可泛舟入，雁荡谁能胝足去。
医闾在夷蛮，罗浮苦烟雾。
子真自爱谷口家，孔丘老亦洙泗住。
吾能放意游八极，此兴久与前贤附。
悄然怪我思虑深，已欲摧倒闻猿树。
眼前了了破青坂，屈椽小栋随时具。
野柔川深春事来，笋鞋瞑戛青云步。
秫田试犊耕早风，茗圃分篮摘宵露。
竹林扫月散𫄨葛，雪艇搜溪出鲂𫚈。
帽尘便可临水濯，里斗何妨闭门拒。
介推母厌俗，久思颠崖住不顾。
梁鸿妻亦高，能快穿衣与藜茹。
成家傥已嫁诸妹，有立不忧吾弟孺。
攘攘天地间，万类殊好恶。
欢合无一非，睽穷有百牾。
吾独安能逐毛髪，饮泉食力从所慕。

放车秋厓望，所得过旧闻。
初疑古轴画，山水秋毫分。
时见厓下雨，多从衣上云。
濯足行尚侧，心忧踏天文。
八荒正摇落，独余草木薰。
但觉耳目胜，未知筋力勤。
颠毛已种种，世患方纷纷。
何当啸吟此，日与樵苏群。

我从得病卧闾巷，三见夏物争滋荣。
红英紫萼逐风尽，高干密叶还阴成。
山亭水馆处处好，朱碧万实相骈擎。
林乌梁燕各生子，翅羽已足争飞腾。
雉鸡五色绣新翮，鷕鷕慕匹相随鸣。
穴蜂露蝶亦有类，欻往复聚何翾轻。
箔蚕满室事方盛，茧缀下上如连星。
麦芒秧颖错杂出，高垅大泽填黄青。
物从草木及虫鸟，无一不自盈其情。
嗟我独病不如彼，胸气卧立常怦怦。
筋酸骨楚头目眩，强食岂得肌肤盈。
我身今虽落众后，我志素欲希轲卿。
十年万事常坎𡒄，奔走未足供藜羹。
愁勤未老鬓先白，多学只自为身兵。
自然感疾惫形体，后日虽复应伶俜。
非同世俗顾颜色，所慕少壮成功名。
但令命在尚可勉，屑细讵足伤吾平。

雪花好洁白，不待咏说知。
区区取相似，今古同一辞。
薛能比众作，小去笔墨畦。
谁能出千载，为雪立传碑。
四座且勿歌，听我白雪诗。
天地于降雪，其功大艰难。
去年暖风日，冬在春已还。
山屏尽深碧，危溜声亦潺。
草萌各已动，梅花开最繁。
炉火殆可谢，衣絮谁复言。
推排腊已过，一变天更寒。
飘风动木石，激射难出关。
深房拥高燎，领肘曾不温。
仰视云压叠，垂欲藉屋山。
元气不复呵，飞鸟折羽翰。
谁排河汉流，欲堕莽苍间。
道为黑风遮，凝冻无住着。
纷纷成片缕，六出非刻削。
初时漏余滴，杂雨犹可恶。
迤逦纵飞洒，态状不可名。
或稀若有待，或密似相萦。
或弱久宛转，或狂自轩腾。
群来信汗漫，孤飘亦零丁。
屋角初渐斑，瓦沟忽皆平。
坳漥一已满，茅茨压将倾。
树木遍封裹，冈山助峥嵘。
阶除断纤秽，池台有余清。
流尘寂已掩，物象窅皆明。
厨烟或中镵，里表仍孤擎。
长街隠缺甃，荒城混觚棱。
沙水渺相合，扁舟在图屏。
啄草鸟雀踪，篆字遗纵横。
顿惊宇宙内，侈丽皆天成。
引望谁倚楼，秀色乱目睛。
永怀衡门士，辛苦守六经。
山藜不充腹，笔砚久已冰。
柔茵坐中堂，谁问公与卿。
世事泊无意，烛换犹飞觥。
文犀压朱箔，阳春谢秦筝。
所处殊处所，苦乐固异情。
谁致此不齐，上天意何营。
苍苍不可问，奕奕洒未停。
明晨起相处，寒日已满窗。
井甃破圆素，砌苔还故苍。
万物去覆冒，颜色皆复常。
融为大田水，其流日滂滂。
方塘接深甽，澄彻碧玉光。
岂惟疠疫消，庶验百谷祥。
愿彼守经士，幸可继糗粮。
忧民既非职，空致新诗章。

军南古原行数里，忽见峻岭横千寻。
谁开一径破苍翠，对植松柏何森森。
危根自迸古崖出，老色不畏莓苔侵。
修竹整整俨朝士，下荫石齿明如金。
遂登半岭望城郭，但见积霭萦江浔。
冈陵稍转露楼阁，沙莽忽尽横园林。
秋光已逼花草歇，寒气况乘岩谷深。
我驰轻舆岂知倦，倏忽遂觉穷嵚崟。
龙门谁来此中凿，玉简不记何年沉。
泉声可听真众籁，泉意欲写无瑶琴。
斗回地势平如削，{禾罢}䅉百顷黄差参。
横开三门两出路，却立两殿当崖阴。
深廊千步抵岩腹，桀木万本摩天心。
碑文磊嵬气不俗，笔画缥缈工非今。
世传仙人家此地，天风泠泠吹我襟。
今人岂解不老术，可怪绿发常盈簪。
根源分明我能说，一室倾里输琅琳。
相高既不拥耒耜，方壮又不持戈镡。
我丁𫐘轲岂暇议，直喜虚旷开烦襟。
清谣出口若先构，白酒到手无停斟。
山人执袂与我语，留我馈我山中禽。
玲珑当窗急雨洒，窈窕隔溪孤笛吟。
未昏已移就明烛，病骨夜宿添重衾。
神醒气王目无睡，到晓独爱流泉音。
起来身去接尘事，片心未省忘登临。

今宵月色明千里，秋水与天无表里。
树木矫矫蛟龙蟠，屋瓦鳞鳞雪霜洗。
林下病人毛骨醒，目爱清光不知已。
秋风自作竽籁声，更送城笳夜深起。
客衾初寒睡未能，忽得子诗哦以喜。
子求我和何勤劬，我知枯疏少知己。
子真爱我常存心，安用芜辞烦笔纸。

忆承昨岁致书召，遂入江城同一笑。
羸奴小马君所借，出犯朝寒鞅频掉。
从来万事固已拙，况乃病敦颜不少。
去随众后已自枉，更苦世情非可料。
一心耿耿浪诚直，百口幡幡竞诃诮。
独君踊跃于我顾，譬于真玉火空烧。
别来未几岁云换，杨柳得春还窈窕。
东溪最好水已渌，桃李万株红白照。
当时病卧不能出，日倚东风想同调。
逡巡红白委地休，新叶可书阴可钓。
君持使传入南师，忽领貔貅过蓬藋。
僧堂取酒就君饮，不觉乘欢盏频釂。
屋西明月过帘白，帘角有时飞熠燿。
明闻钲鼓催军发，共上高楼看旗旐。
日高行忽又别君，从此闭门谁可啸。
秋风已尽始得书，喜听车轮返穷徼。
身欲追随病未能，目断珊瑚遮海峤。
是时肺气壮更恶，日以沉冥忧不疗。
岂其艰苦天所悯，晚节幸值巫彭妙。
放心已保性命在，握手犹惊骨骸峭。
今年霜霰虽未重，室冷尚无薪可燎。
一亩酸寒岂易言，局促不殊鱼在罩。
劳君书札数问讯，深愧薄材无象肖。
君心卓荦众未识，安得辨口闻廊庙。

高松高干云，众木安可到。
汤汤鸣寒溪，偃偃倚翠纛。
侧听心神醒，仰视目睛眊。
风雨天地动，一叶不欹倒。
岂同涧中萍，上下逐流潦。
岂同墙根槐，卷卷秋可扫。
凤凰引众禽，此木阴可焘。
君求百常柱，星日此可造。
般匠世有无，方锺野人好。

降龙左右施襟裾，两廊夹庙深渠渠。
礼下天子一等尔，衣服居处何其殊。
文旛列戟照私第，青紫若若官其孥。
先后荧煌首珠翠，侍者百十颜温瑜。
凝寒堕指热侵骨，一宴百盏倾金壶。
穷民疾首望雨露，太上欲倚攀姚虞。
君胡为乎目时病，橐针幞艾恬以愉。
生前赫赫浪自重，身后没没宁非愚。

吴缣落寒机，舒卷光乱目。
秋刀剪新屏，尺寸随折曲。
搜罗得珍匠，徙倚思先属。
经营顷刻内，千里在一幅。
定视乃渐通，纪数难迫促。
山乱若无穷，负抱颇重复。
高棱最当中，桀大势尤独。
回环众峰接，趋向若奔伏。
矜雄跨九州，争险挂星宿。
深疑雪霜积，暗觉烟雾触。
泉源出青冥，涨潦两崖束。
历远始纡徐，派别输众谷。
轻舟漾其间，沿溯无缓速。
微寻得修迳，侧起破苍麓。
远到无限极，穷升犯云族。
游子定何之，顾眄停马足。
盘石长自闲，空原偶谁筑。
尘氛见荒林，物色存古俗。
粲粲弄幽花，苍苍荫嘉木。
遗牛上岩颠，惊麏出槎腹。
鲜明极万状，指似才一粟。
虽从人力为，颇类阴怪续。
深堂得欹眠，高枕生远瞩。
余光耀衾帱，清意凝幔褥。
愚诃世幸略，慵卧嗜尤酷。
因能助佳梦，肯顾跻杲旭。
将相有时材，溪岩真我欲。
儒林耻未博，俗阱思自赎。
婚嫁累苟轻，耕钓吾已卜。
图屏持自慰，寤寐心思逐。

耕耨筋力苦，收刈田野乐。
乡邻约来往，樽酒追酬酢。
生涯给俯仰，公敛忘厚薄。
胡为此岁暮，老少颜色恶。
国用有缓急，时议废量度。
内外奔气势，上下穷割剥。
今岁九夏旱，赤日万里灼。
陂湖蹙埃{土盍}，禾黍死硗确。
众期必见省，理在非可略。
谓须倒廪赈，讵止追租阁。
吾人已迫切，此望亦迂邈。
奈何呻吟诉，卒受鞭棰却。
宁论救憔悴，反与争合龠。
问胡应驱迫，久已罹匮涸。
计须卖强壮，势不存尪弱。
去岁已如此，愁呼遍郊郭。
饥羸乞分寸，斯须死笞缚。
法令尚修明，此理可惊愕。
公卿饱天禄，耳目知民瘼。
忍令疮痍内，每肆诛求虐。
但忧值空虚，宁无挺犁镢。
暴吏理宜除，浮费义可削。
吾卧避嚣喧，兹言偶斟酌。
试起望遗村，霾风振墟落。

山川困游人，而不断归梦。
其余惟日月，朝夕南北共。
日光驱人身，扰扰逐群动。
乡思须暂忘，世事那止重。
岂如月可喜，露坐息倥偬。
清明入襟怀，万里绝纤霿。
爱之不能飧，但以目睛送。
想知吾在庐，皎皎上修栋。
慈亲坐高堂，切切儿女众。
怜其到吾前，不使降帷幪。
岂不映时节，荏苒更季仲。
而我去方急，其能计归鞚。
我非土木为，耳目异聋瞢。
念之曷由安，肠胃百忧中。
何言月可喜，喜意亦有用。
为其同此时，水木光可弄。
犹胜梦中事，记之聊一诵。

山川困游人，而不断归梦。
其余惟日月，朝夕南北共。
日光驱人身，扰扰逐群动。
乡思须暂忘，世事那止重。
岂如月可喜，露坐息倥偬。
清明入襟怀，万里绝纤霿。
爱之不能飧，但以目睛送。
想知吾在庐，皎皎上修栋。
慈亲坐高堂，切切儿女众。
怜其到吾前，不使降帷幪。
岂不映时节，荏苒更季仲。
而我去方急，其能计归鞚。
我非土木为，耳目异聋瞢。
念之曷由安，肠胃百忧中。
何言月可喜，喜意亦有用。
为其同此时，水木光可弄。
犹胜梦中事，记之聊一诵。

麻姑之路摩青天，苍苔白石松风寒。
峭壁直上无攀援，悬磴十步九屈盘。
上有锦绣百顷之平田，山中遗人耕紫烟。
又有白玉万仞之飞泉，喷崖直泻蛟龙渊。
丰堂广殿何言言，阶脚插入斗牛间。
樛枝古木不记年，空槎枵然卧道边。
幽花自婵娟，林深为谁妍。
但见尘消境静翔白鹤，吟清猿，雏禽乳鹿往往嗥荒颠。
却视来径如缘𫄠，千重万叠穷岩峦。
下有荆吴粟粒之群山，又有瓯闽一发之平川。
弈棋纵衡远近布城郭，鱼鳞参差高下分冈原。
千奇万异可意得，墨笔尽秃谁能传。
丈夫舒卷要宏达，世路俯仰多拘牵。
偶来到此醒心目，便欲洗耳辞嚣喧。
罗夫子，一日远补东南官。
爱此层崖峻壑之秀发，开轩把酒可纵观。
喜此披霄插汉之敻起，出门举足得往还。
罗夫子，一尉龙蛇方屈蟠。
此邦人人衣食足，阖境年年枹鼓闲。
几案剸裁得休暇，山水登蹑遗纷烦。
我行送之思故园，引领南望心长悬。

常时泛西湖，已觉烟水永。
北堤复谁开，长涵一川静。
久幽繇地偏，跬步人迹屏。
我初得之喜，指顾辟榛梗。
种花延妙香，插柳待清影。
飞梁通两涯，结宇临四境。
包罗尽高卑，开拓极壬丙。
洒然尘滓消，恍尔心目醒。
兴物振滞淹，如人出奇颖。
日携二三子，杖屦屡观省。
念时方有为，众智各驰骋。
独此得逍遥，固知拙者幸。

悠悠汉水长，剡剡楚山密。
若与心目期，争从窗户出。
太守朴鄙人，迂无适时术。
治民务不烦，得以偷暇日。
北城最频登，局促谐旷逸。
云根辨毫芒，鸟背临嵂崒。
亦以乐宾游，岂惟慰衰疾。
欲寄别后情，嗟无少文笔。

志士固有待，显默非苟然。
孔明方微时，息驾隆中田。
出身感三顾，鱼水相后先。
开迹在庸蜀，欲正九鼎迁。
垂成中兴业，复汉临秦川。
平生许与际，独比管乐贤。
人材品目异，自得岂虚传。

忆昔江西别子时，我初折腰五斗粟。
南北相望十八年，俯仰飞光如转烛。
子遗万事遂恬旷，我系一官尚局促。
早衰胆气自然薄，多病颠毛那更绿。
人情畦畛阻肝膈，世路风波悸心目。
每嗟太守两朱轮，宁及田家一黄犊。
幸逢怀绂入斗牛，喜得披山收宝玉。
薄材顽钝待磨琢，旧学抢攘期反复。
云鸿可近眼先明，野鹿尚縻颜自忸。
长须幸未阻诲存，下榻应容拜临辱。

九衢言语乱人耳，三市尘沙眯人目。
猿狙未惯裹章绶，鱼鸟宁忘慕谿谷。
恨无栖宿在清旷，欲弄潺湲愈烦燠。
道人谁氏斥佳境，决汉披霄敞华屋。
骈罗嶷嶷三秀石，丛迸娟娟两修竹。
云蒸雨泄被岩壑，海倒河垂动林麓。
顿惊俯仰远嚣浊，岂直形骸摆羁束。
解衣坚坐暝忘返，饮水清谈心亦足。
丈夫壮志须坦荡，曲士阴机谩翻覆。
青鞋赤舄偶然尔，安用区区巧追逐。

江夏无双誉，菑川第一才。
笑谈成黼藻，咳唾落琼瑰。
紫气锋铓露，青冥羽翼开。
隽游追幕府，高步集蓬莱。
探讨篇章洽，研磨术业该。
九霄新汉邸，万目注梁台。
选择真儒用，招延急诏催。
衣冠惊角绮，宾友重邹枚。
每右横经席，宁虚置醴杯。
八荒披日月，万里散云雷。
始去东山榜，俄参北斗魁。
庙堂奇计得，羌虏鸷心摧。
帝念人求旧，朝须汝作梅。
避荣言屡切，请外志难回。
际海归封略，连吴入剸裁。
夕冰承命出，昼锦过乡来。
许国风猷壮，容民宇量恢。
节旄恩换镇，京室地称陪。
赐觐亲中扆，通班接上台。
壶浆空度洧，公位在三槐。

铅笔雠书客，朱轓守土臣。
素餐方侧席，黄发已侵巾。
喜有山围郭，仍怜水满津。
清华闲耳目，潇洒长精神。
秀色秋来重，寒声雨后新。
宿云当户牖，流月过松筠。
北圃分殊境，西湖断俗尘。
渚花红四出，沙鸟翠相亲。
芡老含珠实，鱼惊跃锦鳞。
飞梁凌窅渺，虚榭压奫沦。
岭对横修竹，洲分抱白蘋。
静宜人事拙，闲觉道腴真。
器小难周物，官微幸庇身。
簿书偷暇日，杖屦想幽人。
溯险飞游艇，探奇漾钓缗。
形縻甘鹤怨，心泰得鸥驯。
督府恩容久，芳笺讯问频。
门庭严卫戟，尊俎从华绅。
却起烟霞兴，还思水石邻。
自嗤田父乐，那可荐鸿钧。

丹杏一番收美实，绿荷无数放新花。
西湖雨后清心目，坐到城头泊暝鸦。

欲收嘉景此楼中，徙倚阑干四望通。
云乱水光浮紫翠，天含山气入青红。
一川钟呗淮南月，万里帆樯海外风。
老去衣衿尘土在，祇将心目羡冥鸿。

金鞍驰骋属儿曹，夜半喧阗意气豪。
明月满街流水远，华灯入望众星高。
风吹玉漏穿花急，人近朱阑送目劳。
自笑低心逐年少，祇寻前事撚霜毛。

行止恂恂众所褒，东南佳誉映时髦。
洞无畦畛心常坦，凛若冰霜节最高。
朱绂少留居客左，白头难敌是诗豪。
须知别后山城守，怅望归艎送目劳。

道薄德亦散，功名为时须。
用力世所贤，守正众云愚。
智者竞蒿目，小人复迩图。
悠悠三季后，此风益已渝。
安知治未病，舐痔而多车。
尧舜无能名，越哉巳矣夫。

昔者有化人，来集周王庭。
咫尺逝万里，顷刻超百龄。
五音荡心神，耳乱不可听。
众采眩其目，不分丹与青。
飘鹞惑真伪，恍忽迷窈冥。
驰思八极表，讵知日与星。
未尝出户牖，自疑涉天廷。
左右莫觉悟，兀然殆遗形。
祈招作悲歌，圣贤用为经。

成败劳耳目，是非丧神虑。
我生天地间，安得弃之去。
始疑昏逾明，渐觉梦胜寤。
但可寐无聪，安知歳云暮。
神交既倜傥，魄定奚忧惧。
此以遣朝昏，因之保吾素。

常阴贯秋序，洚水弥平陆。
居人逐飞鸟，往往巢树木。
四顾何茫茫，江海忽在目。
古语乃信然，高陵或为谷。
乘桴义无憾，断髪忧可辱。
弁冕绩禹功，谁其悲濡足。

歊蒸变繁阴，快雨如破谷。
明趋阊阖路，深水入马腹。
此地常结辙，江海忽在目。
冥行畏坎井，蹑迹戒颠覆。
惭问高眠翁，不知泥涂辱。

嵩峰三十六，皆在青云端。
宿昔望见之，恨不生羽翰。
卷脔尘土中，日月如波澜。
迩来老将至，更觉行路难。
闻君谢车徒，选胜群峰峦。
幽深每独往，神异多所观。
若有真仙子，羽衣白玉颜。
吹笙烟雾中，举手留盘桓。
信非人间境，邈与时俗悬。
顾怀平生旧，慰以逍遥篇。
三复想在目，令人愧衣冠。
处世阔且疏，幼舆亦有言。
一丘与一壑，自谓无间然。
安得从君游，解缨弄云泉。
昏昏岁复晏，相望空长叹。

簿书易短景，灯火宜清夜。
过从喜吾子，尊酒迨我暇。
欢来中扃豁，兴尽外物借。
错落盘上棋，白黑互陵跨。
决机竞神速，取胜颇雄霸。
惜我壮士气，局此万里驾。
时乎无由试，寓目亦悲咜。
天地一枰土，古今万物化。
愿无辨其间，痛饮但来舍。

雨余暑气灭，日出浮云开。
高楼极远目，百里无纤埃。
山形西北骛，江势东南来。
旧都尚能记，壮观多可哀。
微风激清啸，浩雾侵寒杯。
亦知非吾土，聊复乐徘徊。

日出江气暖，步行村落间。
偶逢苍筤息，若在山中闲。
绿筿既蒙密，清波自回环。
初疑人迹绝，久有笑语諠。
脱足涉涧水，隔林叩柴关。
主人疏世事，相见亦欢然。
稍觉耳目旷，久之遂忘还。
归来诧舟子，适过武陵源。

鳯凰起北海，少留南岳巅。
梧桐有余音，乌鹊相回旋。
耳闻和声乐，目怪文采鲜。
虽知非俦匹，慕用亦欣然。
祥飇卷层云，迅羽凌九天。
卑飞忽如絷，绝迹不可攀。
徘徊故林下，叹息高风前。
愿及夔作韶，率舞如舜年。

朝日升屋梁，喧禽鸣树巅。
东风不相期，自与春意旋。
振衣起前庭，天色绿窅然。
非烟飏微和，目极相绵绵。
行寻林间步，荑英已可攀。
万物在阳舒，胡为惨不欢。
幸有二三子，采芳玩华年。
不及古之人，幽怀聊复蠲。

圣神绍先古，述作备新书。
微生滥中秘，重赐等诸儒。
日月明天文，龟龙粲河图。
精神骇耳目，黼藻贲泥涂。
发挥箧中藏，更得神宗初。
光华混新旧，笔墨肖锱铢。
幸生尧禹间，而见典与谟。
上为四方贺，善继古所无。
下窃私室荣，搢绅谁与俱。
汉史探会稽，周臣览昆墟。
萧条千万里，筋力固已劬。
而我独何人，荷宠安厥居。
受学庶无负，传家既多余。
愿从二三子，讲诵无时虚。

西风豁愁阴，天水两涵泳。
微波荡寒日，极目万里浄。
离披蒹葭老，萧瑟原野迥。
物容惊客怀，橹声动归兴。
倦游髪恐白，多虑身复病。
缅慕苍梧云，无心自辉映。

重山抱城起，清川带野回。
深严古佛寺，嵽嵲耸高台。
此地宜眺览，冠绝都城隈。
远近见千里，令人心目开。
忆在七月中，丞相自魏来。
百官迎道傍，休骑兹徘徊。
衣冠相胜凌，尘土如炎灰。
我随众人趋，出入再历阶。
不得及此时，披襟濯氛埃。
至今意耿耿，负愧不可裁。
迩来读君诗，足慰平生怀。
忽如升其巅，四顾心悠哉。
往者不可及，信陵久已颓。
来者不可见，孔侯与孙崔。
古今殊茫茫，慨叹成欢哀。
会复从君游，于焉谢崔嵬。

君家颍川上，时论数八龙。
声华自照映，远与高阳同。
季慈又青出，秀气凌秋空。
安步可远到，何为菰芦中。
会稽自禹来，山水天下雄。
古人每独往，胜事殊未穷。
聊欲因弦歌，登临极江东。
超然语高迈，令人愧樊笼。
我昔更此邑，稚年尚儿童。
迩来成梦寐，自笑成秃翁。
安得方寸金，换君腰下铜。
越吟不自然，极目南飞鸿。

外事已波涛，回首已陈迹。
独有云间月，相见不改色。
慰我平生怀，故在中秋夕。
我髪见二毛，羁旅多所历。
毎逢桂花秋，兴发劝更剧。
江湖与山林，所至得真适。
今年都城游，日与贱事逼。
得闲辄昏醉，向晦专寝默。
觉醒忽天明，不见千里白。
谁令心赏违，坐使歳华隔。
徘徊不自惬，怅望空叹息。
见君新诗章，暂若对寒魄。
清光动人目，讽咏当自释。

用儒沐休运，抚俗奉明诏。
虽愧文翁治，犹非武城笑。
兹堂丞相规，颇尽泮宫妙。
高阁横青冥，长廊骛{穴叫}窱。
春秋大复古，修旧非所诮。
庭坛一已新，丹垩欻相照。
迂疏赖众才，简默希坐啸。
况多都邑贤，历讲道术要。
藩篱可目涉，弦诵或耳剽。
泛乡亦何人，千载名独劭。

丁年仕辕门，欲食万里肉。
敌兵方强梁，边境日局缩。
是时十月交，转战大河曲。
落日天地昏，风尘蔽川陆。
我师自凭陵，虏骑出深谷。
路穷矢交坠，壮士同僇辱。
投身致网罟，南向长恸哭。
忠义安可论，功名亦已覆。
悠悠捐岁序，忽忽抱心曲。
每生悔为祸，致死倘还福。
夜渡黄河冰，独依荒榛宿。
狐狸鸣我旁，虎豹相驰逐。
脱身仅毫毛，夜动昼必伏。
肌肤存空骨，性命半鬼箓。
十月到亭堠，门人识风俗。
回头复长望，慷慨泪盈目。
忆昔万人出，今还一身复。
可怜同时辈，视我犹鸿鹄。
永弃绝域中，几时脱臣仆。
叩门谒主帅，长跪向人哭。
可汗甚桀黠，其下亦辑睦。
弩力思长策，勿轻用人属。

群鸟飞朝日，鸣鹤响晴空。
宿雪乍消释，滞阴反冲融。
幽居亦可爱，老圃愿与同。
负暄空林下，游目故城东。
世事见流水，岁华指飞蓬。
酣歌用自适，贫贱何必终。

病起时节改，遶池飞脊令。
宾交绝来往，门户常昼扄。
朔风捭阊阖，冻雨翻沧溟。
泥涂垫后土，气象昏圆灵。
局促久增欷，据梧目思瞑。
窅然顾环堵，嗒若忘我形。
夫子亦何事，羁旅复伶仃。
孔怀在接淅，过我不遑宁。
岁晏绝晤语，谁当慰长醒。

忽忽衡门下，几希田舍翁。
有时寄一笑，目送南飞鸿。
今旦天正佳，草树摇春容。
忽惊枝上花，飘落随西风。
偶然幽兴展，思乐古人同。
尘埃比殊深，杖屡亦可通。
谁谓车马多，澹如初不逢。

宿心慕邹鲁，寤寐泰山杪。
慷慨念遐观，滞留想轻矫。
人寰何鼎鼎，群动困扰扰。
安知有神灵，独立万物表。
圆天似车盖，沧海称池沼。
丹梯无留迹，绝壑通过鸟。
古今更废兴，万事论莽眇。
七十二家旧，永兴耳目窅。
羡君能自力，穷览谢烦湫。
超然昔贤趣，处觉兹世少。
吐诗状奇丽，思与云缥缈。
忽如按图画，所向得了了。
悠哉仲尼意，信彼天下小。

日永虽徂暑，虚堂自清幽。
主人意未展，改席兹城楼。
嘉树远近合，清川纵横流。
好风万里至，浩荡开客愁。
长啸欲飞动，劳生局远游。
眇然不自惬，目极孤云浮。

谁谓山水秀，忽登君子堂。
乃知仁智乐，不与冠盖妨。
浓霭万叠碧，悬流百寻长。
列峰映落落，遶溜含苍苍。
气爽变衡霍，声幽激潇湘。
意真景自远，趣逸累已忘。
鸣玉无时续，翠屏终日张。
赏音得虚寂，寓兴成轩昂。
夙昔慕丘壑，迩来倦簪裳。
欣符洗耳愿，遽有寻源狂。
纵目寄历览，挟琴写铿锵。
但疑主人厌，应接殊未央。

洞庭七百里，浩荡敌溟渤。
云梦开其胸，巴陵束喉舌。
东流汇群川，盛涨五六月。
飘飖浮乾坤，倚盖低兀臲。
吾行寰海间，未见此水阔。
峡流下衣带，岛屿尽毫末。
高秋卷氛翳，两涯浴日月。
何得径寸珠，晦明互出没。
苍茫蛟龙宅，溷杂鱼鳖窟。
太古到于今，沈潜孰分别。
风帆引北极，波浪限百越。
国绝南顾忧，献琛各通达。
山川非一险，此实辅明哲。
俯笑三苗愚，竟为独夫灭。
远游世俗隘，偶此耳目豁。
淅沥临清风，滂沱濯炎热。
萧萧霜林暮，蔼蔼芳草歇。
壮观激我怀，当歌意复咽。
寂寥轩辕乐，万古逸响绝。
惨淡虞帝魂，九疑莽嵽嵲。
况闻屈贾辈，各赐楚汉玦。
至德无复还，后王寝衰缺。
滔滔更南征，郁郁抱忉怛。
太湖虽云深，未救怀古渴。

旦上天禄阁，暮直承明庐。
避喧虽足慰，取适固已疏。
佳雨及我暇，兹晨殊晏如。
紾𫄨委冠帯，高枕睨庭除。
熏风散微凉，润气浮郊墟。
沸声涌江瀬，暝色晦绮疏。
惊电时烁目，疾雷不废书。
商歌勤金石，尘谷盈蛙鱼。
此乐不可改，古人良起予。
惜无同音赏，幽独成离居。
闻君达亹亹，樽酒会朋裾。
高贤卧家巷，固多长者车。
宁无寂寞者，闭关讲玄虚。

海滨寂寥地，送别何须频。
数上曲阳亭，自然愁旅人。
晴日排寒色，清光湛奫沦。
微风海上来，满目飞鱼鳞。
孤云去无所，野鸟鸣相驯。
信美非吾土，送目倦南津。

海滨寂寥地，送别何须频。
数上曲阳亭，自然愁旅人。
晴日排寒色，清光湛奫沦。
微风海上来，满目飞鱼鳞。
孤云去无所，野鸟鸣相驯。
信美非吾土，送目倦南津。

遭遇爵位轻，治平进取难。
不见明经士，白首成一官。
怜尔吾家驹，学问知所安。
得名万众中，奋迅生羽翰。
天子临广廷，公卿肃衣冠。
传呼署甲乙，谁不倾目观。
我时忝陪侍，趋拜玉座前。
鄂秀莩亦荣，不自知欣懽。
勿言势尚卑，无以地固寒。
鸾鳯曾棘栖，蛟龙亦泥蟠。
孟轲称三乐，富贵不与焉。
恨我不如尔，千锺益悲叹。
奈何方远别，浩荡江湖间。
临分岂自胜，流涕空汍澜。

山野宜独往，出郭愧宾从。
终为吏事役，犹与贤者共。
平湖色清浅，霜落冰始冻。
远郊气氤氲，腊近春稍动。
鸟飞甚闲暇，兽起或惊纵。
爱此去人远，相劝解君鞚。
崇冈象崤阪，宿莽似云梦。
游目际天地，褰裳凌菰葑。
吟非骚人怨，赏及舞雩诵。
涂远意逾适，笑彼阮籍恸。

夏至无与适，驱马出东城。
渐去市井喧，稍增耳目明。
风劲山瘦高，露寒水澄清。
造景不及言，畅然得此生。
姓名谢朝隐，出处与物冥。
岂伊渔樵合，鸟兽亦不惊。
待此用卒岁，优游谐我情。

独夜一卷史，上寻千岁间。
咄嗟兴废更，俯仰朝市迁。
古人病无闻，愚智矜后先。
共乐无穷中，正如朝露然。
向观功名际，自以皆万年。
迩来令人悲，蚊蚋过目前。
安得谢浮俗，高举凌九天。
捐书以绝学，寄心崆峒仙。

平生交一臂，观化此山川。
俯仰成陈迹，高低俱绝弦。
浮云杳何处，衰病兀萧然。
扰扰红尘合，谁予慰目前。

高枕北窗下，柴门昼仍关。
偶有微风至，欣然解人颜。
瞑目恣远想，超遥出尘寰。
自昔太古来，几人得此闲。
读书取适心，名誉非所攀。
尧跖本不辨，况乃章句间。
牛羊死牢䇲，麋鹿安深山。
物性有不齐，何知智与顽。

凿井不及水，虽劳乃无功。
耕田舍终亩，歳暮安俟丰。
人当少年时，耳目明以聪。
所为患不能，所学患不通。
患之不自勉，老去逾颛蒙。
虽复欲自力，歳时已飘蓬。
譬彼陟大水，不能晓西东。
谕尔安可忘，我尝梦周公。

知音古亦少，况乃今人乎。
至和动殊类，此则今世无。
舜韶舞百兽，事可观于书。
但非耳目接，便自疑其虚。
谁谓今之人，反不如兽欤。
大音盖希声，聋俗或万殊。
中孚有不化，嗟嗟乎豚鱼。

兹年见二毛，秋至独多悲。
况乃霜露繁，悟彼歳月驰。
衡门静无辙，幽径荒不治。
眷眷武夷翁，倾盖成旧知。
每枉林下步，笑言辄移时。
目击良已久，鳯歌复见诒。
谅君徜徉意，当以振其衰。

子真王济徒，爱马有马癖。
毎嫌驽骀众，未睹千里格。
朅来飞龙厩，一一数白黑。
始惊麒麟骨，秀出无与敌。
旗旄乱云霞，鼓吹喧霹雳。
从容看回旋，感激私叹息。
此当逝昆仑，上与天无极。
奈何局轩陛，终歳老羁靮。
主人贵公子，埽榻多命客。
聊欲寛其意，无为稍戚戚。
珍羞杂水陆，清酒漾金碧。
嘲笑心目开，留连日已夕。
归来兴不尽，驻马问所适。
知我方会友，投鞭遽登席。
贫家竟何如，脯醢乏余力。
歌舞复无素，儿童强敦逼。
多君平生怀，不与贫富隔。
欢来亦酩酊，俛仰愧三益。

歳晚见黄菊，悲秋空复情。
故人岂知我，朋酒适平生。
举杯远相属，目尽归鸿声。
醉眠东篱下，此亦渊明情。

去年闻雁江湖边，尔时异乡望白云。
今年雁南身更北，可怜送目怀居人。
我生羁旅自南北，雁飞何为亦远役。
浮云满天我无翼，相与因风寄消息。

白头老翁披败蓑，求鱼终日罩淮波。
波深水阔望不绝，网目虽繁能几何。
大鱼鳣鱏入渊底，小鱼魂鲵登网里。
手皲足趼吁可怜，何不为网大如天。

江南羁客怀乡墅，晓起前轩对零雨。
清波满目如鉴中，遶岸高松十余树。
砌旁芳草似汀洲，巉岩殿角飞红楼。
沈光倒影入浪底，宛是若邪溪上头。
薄雾疏烟迷近远，水色谁能辨深浅。
忽惊谢去尘中游，不知正自居京辇。
何人草服倚长松，回头误问钓鱼翁。
眼前景致偶相同，岂异仙术游壶中。

层栏压湖春水碧，日照高穹同一色。
东风引浪飞鱼鳞，极目伤心如楚泽。
茫茫白芷连芰荷，倚沼畦瀛遥望多。
官贤与众共其乐，渔樵日暮常经过。
君家德祖吴门子，弃职从仙如脱屣。
此中吏隐人不知，且濯君缨洗君耳。

我不识醉翁亭，又不闻醉翁吟。
但见醉翁诗，爱彼绝境逢良琴。
上多高峰下流泉，后有芳草前茂林。
玄猿黄鹄翩翻共悲鸣兮，白云翠霭倏忽而阳阴。
此间真意不可尽，未遇知者犹荒岑。
醉翁昔时逃世纷，恋此酩酊遗朝簪。
心虽独醒迹弥晦，举俗莫得窥浮沈。
迩来十年定谁觉，独沈夫子明其心。
写之丝桐寄逸赏，曲度寥落含高深。
绝调众耳多不省，醉翁一闻能别音。
乃知精识自有合，何必相与凌崎嵚。
伯牙锺子期，目击意已歆。
蓬莱三山荡析不可见，惟有水仙之操传至今。
安知后世万千岁，此地不为水火侵。
但存君诗与君曲，虽远犹可期登临。
沈夫子，与醉翁，斯言至悲君更寻。

三清殿前木槿树，朝繁夜暗自相催。
晨光始出洛水上，暮雨又下云阳台。
仙姬神女衣服丽，紫玉杂佩垂玫瑰。
春余众木苦寥落，况乃渐逼清秋来。
繁花满目真可惜，稍稍万户铺苍苔。
黄冠道士情意薄，见似不见年年开。
清风满席车马少，莫与共赏倾金罍。
尝疑壶中有仙术，安得升天系白日。

子真之后千余年，人物寥落无几传。
圣俞晚出江海壖，眉目自觉真神仙。
气如阳秋和以妍，文若河汉清且渊。
大钧匠物岂强镌，飞黄绝尘宁俟鞭。
名为实宾道所捐，才与时逆行苦邅。
起草建礼衰可怜，掌教国子寒无毡。
谁不富贵君重迁，谁不耄期君疾蹎。
长松摧壑芝焚烟，谁其尸之当问天。
遗草大小三千篇，白玉落落珠联联。
此自可敌当世权，物莫两大犹信然。
我家江南再世前，与君通家情有连。
见君总角今华颠，于我莫逆好已偏。
今也已矣嗟绝弦，涙如翻波正沦涟。
翰林文章日月悬，凿石铭德埋九泉。
上书立后禄绍先，分宅恤穷祭有田。
呜呼岂非天下贤。
义不背死而苟焉，念子可以无悁悁。

爱公犹爱屋上乌，何况公家手种菊。
忆昔重阳醉共赏，已落纱帽欢不足。
谁令繁霜逼芳意，坐使严风卷余馥。
主人于此情不浅，上客方来强令束。
马声玲珑摇玉环，屦綦参差破苔绿。
重寻荒径忆五柳，因咏东篱憩茅屋。
巳怜归鸟有真意，更觉晨风伤局促。
引杯大釂倾玉壶，击节应非响乔木。
物华瞬息暂入梦，世事蚊虻一过目。
浮邱接袂当凤举，俗士歌骊真狗曲。
衣冠顷来尘土变，形貌今者毛髪秃。
公诗乃使我忘老，逸调何由能继属。

三径向松菊，始疑元亮居。
但多柳五树，复对隼双旟。
相识是倾盖，剧谈能起予。
樵苏不用爨，耳目且清虚。

载酒怜春尽，寻芳到翠微。
绵绵芳草远，飏飏杂花飞。
俯仰悲陈迹，淹留恨落晖。
青枫千里目，那复送将归。

万里羽毛弱，经时霰雪纷。
江湖更何取，天地正同云。
影困低如落，声悲远似闻。
识时端北向，送目感离群。

将漕烦明府，东游慰越吟。
斲冰虽楚水，乘兴即山阴。
去去陶嘉月，悠悠见子衿。
因君倚城关，送目乱愁心。

遥想登高处，姑苏秋草多。
那无万古恨，少作五噫歌。
野菊萧萧晚，江鸿叠叠过。
尺书不可托，送目奈愁何。

采采黄花菊，飘飘阊阖风。
醉从纱帽落，兴与古人同。
北岳烽烟隔，甘泉侯骑通。
悲歌伤远目，不独为青枫。

丹绂双纹绶，朱轓左画轮。
平生固自负，归去亦荣亲。
美俗余分陕，悲歌激在陈。
别离俱未易，因目二毛新。

巫峡空多雨，江南自有春。
瘴排寒色早，晴发岁华新。
地暖仍余湿，风和欲起尘。
旧伤千里目，巳复觉愁人。

清川百里余，净渌照空虚。
落日金波荡，微风雾縠舒。
茔心看白石，明目数游鱼。
洗耳非吾事，兹身与世疏。

久思废耳目，乃复困观瞻。
默坐但凭几，幽居长下帘。
玄黄迷宇宙，明晦错乌蟾。
万事形骸外，人将不汝嫌。

萧萧归骑历崔嵬，一见尘中耳目开。
授玉同为万里使，望云先识二星回。
北荒鹏跃南溟去，西极马循东道来。
世上应无此别远，留连彊尽手中杯。

黄花欲落晓霜浓，极目秦川一望中。
节物还如去年好，懽游不与故人同。
接{罒离}自恣风前落，羽檄宁妨席上通。
还畏简书归未得，寄诗黄阁付征鸿。

载驱冬岁极河源，状奏今朝款帝阍。
目断白云浮魏阙，心先飞骑向中原。
揣摩讵试衡人术，感激空衔国士恩。
犹使匈奴戴黄屋，南归惭吊陆公魂。

赵北燕南如掌平，定知台选寄长城。
雅歌不废军中乐，缓带能令塞外清。
倾盖由来欣意气，着鞭从此想功名。
灞池送目邯郸道，倚瑟空多惜别声。

疉鼓鸣笳太守船，都人倾注似登仙。
旧游俯仰成陈迹，离思纷纭遶别弦。
愁目青枫空自极，素书双鲤不忘传。
恐君未得江湖乐，追诏方将急用贤。

雨中无复故人居，寂寞闭门三日余。
郤信袁安似有道，未知原宪定何如。
浮云极目无由卷，积藓侵阶不易除。
正赖高眠堪自遣，时时纷乱满床书。

汗血龙文千里驹，长楸未试跼庭隅。
一麾几老诸侯相，五日初还建礼趋。
独得鳯毛惊众目，相望花萼照亨衢。
白头漫感悲秋赋，自笑妨贤此禁涂。

苏侠遗懽小洞庭，高堂殊恨曲池平。
山川满目仍非昔，鱼鸟依人自不惊。
琐细幽花相妩媚，回环流水共澄清。
秋风初足江湖意，不作鲈莼万里情。

谏官上耳目，河北今股肱。
出处谁与并，功名方见称。
钩陈虚侍从，天路逼飞腾。
急病忍濡足，忧民先饮冰。
万人瞻使表，百县慑风棱。
雅意本朝在，规摹方面凭。
寒荄待暖律，狡兔避秋鹰。
慷慨都亭语，无嫌力未能。

冱寒凋暮节，大雪冒神州。
气象昏千里，光芒混六幽。
度前蚊过目，陨旷叶惊秋。
烟素长谁引，云罗薄自浮。
势轻低更起，影乱去还留。
玉石均朝采，珠玑共暗投。
围城眀组练，格野乱旗旒。
模象群形富，牢笼众险周。
履空谙曳纵，骋望快登楼。
栖璧函珍带，装帘耀宝钩。
润应何泽比，甘岂井泉侔。
万物纷同态，繁阴惨共愁。
波声增渤澥，原色借来麰。
邀醉时吹面，欺贫屡洒裘。
驱除夏蛊尽，排迮楚氛收。
人谢泥涂辱，家成汗漫游。
画图饶粉垩，比兴极歌讴。
积久风逾厉，消迟岁聿遒。
短才非子敌，秘思为君抽。
高韵侵梁郢，烦言不可酬。

好去北归雁，凭将千里书。
潼关何日到，送目故愁予。

六月炎蒸百虑烦，举目一见心暂闲。
市人悠悠那得识，此意高山流水间。

高轩送目万重山，不尽东西千里间。
长啸何由生羽翼，径排云雾看人寰。

朝阳破雾水浮空，极目江湖一望中。
三十六陂冰雪解，鱼龙鳞鬛动春风。

满目烟芜蘸绿漪，江淹遗恨楚江湄。
仁人四海皆兄弟，何必东风怅别离。

三十六陂秋水来，龙蛇奔走起风雷。
老僧与置南轩地，会是凭栏心目开。

满目苍山宿草衰，雪残深谷正多岐。
莫将弓箭穷飞走，笑杀黄须邺下儿。

我欲乘桴渡南溟，手携水伯趋蓬瀛。
秋来雨多蛟蜃喜，满目愁见风涛生。

安得独上昆仑巅，侧身常近清阳边。
氛妖堕散昏垫解，使我目朗心萧然。

空林多风霜霰零，啄木朝饥悲长鸣。
口虽能呼心不平，谁弹琵琶象其声。
雌雄切直相丁嘤，欲飞未飞皆有情。
琵琶八十有四调，此曲独得传玄妙。
翠鬟小女眉目殊，能承主欢供客娱。
转关挥拨意澹如，坐人虽多旁若无。
醉翁引觞不汝余，歌诗弹铗归来乎。
两君韵高尚如此，何况枥上之马渊中鱼。
我生不晓世俗乐，顷卧江城更寂寞。
园中有时闻啄木，虽有高下无宫角。
木声梨然当人心，猋氏之风殆可学。
渊明无弦非无意，白发秋来自少乐。
得公新诗濯我愁，因问杨子更借不，我欲醉听江城楼。

野客幽居何处寻，小园荒径似山林。
雨足虾蟆何自喜，秋来蟋蟀竞悲吟。
丹青果实同时熟，红白荷花相映深。
可怨幽兰老堂下，无端柔蔓上城阴。
微茫返照楼头出，萧索孤烟天际沉。
楚泽偏伤千里目，西风自觉倦登临。

泬寥爽澈游氛收，淡河如扫凝不流。
影过远水雁侵月，目断故乡人倚楼。
黄叶半林霜送晓，悲笳一曲风横秋。
江南几载未归客，灯寂帐寒心正愁。

怀乡访古事悠悠，独上江城满目秋。
一鸟带烟来别渚，数帆和雨下归舟。
萧萧暮吹惊红叶，惨惨寒云压旧楼。
故国凄凉谁与问，人心无复更风流。

落日映山岊，万峰苍翠深。
风生九秋意，人动五湖心。
溪曲半帆出，天遥孤鹜沉。
白云空满目，无处问归音。

大宛汗血古共知，青海龙种骨更奇。
网丝旧画昔尝见，不意人间今见之。
银鞍玉镫黄金辔，广路长鸣增意气。
富平公子韩王孙，求买倾家不知贵。
芙蓉高阙北向开，金印紫绶从天来。
路人回首无所见，流风瞥过惊浮埃。
如何弃置归皂栈，踠足垂头困羁绊。
精神惨淡筋骨羸，举目双睛犹璀璨。
伏波马式今已无，子阿肉腐骨久枯。
举世无人相骐骥，憔悴不与驽骀殊。
神兵淬砺精芒在，宝鉴游尘肯终晦。
君今鬋剔被鸣鸾，尚能腾踏昆仑外。

河灾泛东郡，庐井多堙沦。
题舆得贤佐，姁妪安疲民。
遂令枯槁余，稍复苏阳春。
伊人屏外饰，倜傥穷天真。
徒观浩荡波，莫测江海津。
矧兹同府士，一一随和珍。
公明抱全德，洞澈无缁磷。
叔度秉峻节，竦若凌霜筠。
顾兹不肖材，亦齿幕中宾。
同依松柏阴，共醉醍醐醇。
高论探要妙，佳句裁清新。
有诗纵欢谑，杯案霑衣巾。
曾无礼节间，但以风期亲。
北州有疑狱，两造正纷纶。
当须于公断，然后无冤人。
送行出郊岐，扬鞭从此违。
堤繇春事起，行役未成归。
索居如几日，河草已芳菲。
徒然掩瑶瑟，坐叹知音稀。
昨夜西南风，梦中东北飞。
行行涉沧海，仿佛睹容晖。
寤思益惆怅，天长羽翼微。
离怀如柳色，极目正依依。

愚疏强从仕，趣尚与时乖。
朅来游京邑，荣愿知谁谐。
王国富英奇，气象标岩崖。
云鸿送双目，攀援路可阶。
秋风转枯叶，飒飒绕寒斋。
岀门无所之，飞尘满天街。
夫君宦未达，犹得称吾侪。
解衣换斗酒，且尽平生怀。

阎生画竹旧所闻，望中一见遥可分。
伊予不甚少佳画，犹爱气骨高出群。
狂枝怒叶凌绢素，势若飞动争纷纭。
蟠根数节出地底，上有积年苍藓纹。
森然直干忽孤耸，意恐出屋排浮云。
秋风飒飒生左右，耳目洒落遗尘氛。
乃知良工自神解，昧者仿习徒艰勤。
子猷昔者得收玩，不患终朝无此君。

杳杳河洲晚，客行殊未返。
目随林鸟还，心共征鸿远。

高原向摇落，丛菊始滋荣。
草际浮金碧，照人双目明。
何须夭生理，玉斝泛余英。

瘿盆生以丑自鬻，突兀当轩耸群目。
海蛙鬭怒腹干张，老鲛蟠蛰鳞鬐秃。
昔时仙客浮孤槎，波痕渍朽成凹洼。
蜀都买卜置之去，尔来流落严遵家。
谁逄好事得宝蓄，裁供盥濯真可辱。
况为饮具承欢娱，未必蟠根胜珠玉。
不若刳为太古尊，满斟明水羞百神。
凷桴苇籥荐忠信，坐使风俗还深淳。

上人工书世所稀，于今散落无复遗。
君从何处获数幅，败绢苍苍不成轴。
云流电走何纵横，昏醉视之双目明。
烈火烧林虎豹栗，疾雷裂地龙蛇惊。
须臾挂壁未收卷，阴风飒飒来吹面。
秪疑神物在暗中，宝秘不令关俗眼。
嗟余平生不识书，但爱意气豪有余。
欲求数字置座侧，安得满斗千金珠。

朝来趋府庭，饮啄厌腥膻。
况临敲扑喧，愦愦成中烦。
归来禠冠带，杖屦行东园。
菊畦濯新雨，绿秀何其繁。
平时苦目疴，滋味性所便。
采撷授厨人，烹瀹调甘酸。
母令姜桂多，失彼真味完。
贮之鄱阳瓯，荐以白木盘。
𫗦啜有余味，芬馥逾秋兰。
神明顿飒爽，毛发皆萧然。
迺知惬口腹，不必矜肥鲜。
尝闻南阳山，有菊环清泉。
居人饮其流，孙息皆华颠。
嗟予素荒浪，强为簪緌牵。
何当葺弊庐，脱略区中缘。
南阳匄嘉种，莳彼数亩田。
抱瓮亲灌溉，烂漫供晨餐。
浩然养恬漠，庶足延颓年。

白袍昔纷纷，相与会东堂。
帝梧碧萧瑟，翔集皆鸾凰。
伊予素空疏，滥吹翰墨场。
不为群俊遗，出处联簪裳。
尔来凡六闰，转毂飞炎凉。
同歌太学下，共醉金马旁。
修竹压窗寒，夭桃倚户芳。
金盘剖卢橘，玉壶分蔗浆。
惊呼局上急，嘲笑杯间狂。
神情一契会，形迹两俱忘。
欢余叹薄宦，离合何能常。
濡毫纪岁时，挥霍素壁光。
去秋随相车，沿牒来东方。
城中未遍辞，不疑逐南荒。
奔波走郊外，取别何苍黄。
举觞未及尽，亟归还束装。
行行到官下，日积簿领忙。
文书拥笔端，胥史森如墙。
况当三伏深，霑汗尤淋浪。
细蝇绕眉睫，驱赫不可攘。
涔涔头目昏，始觉冠带妨。
诚知才智微，吏治非所长。
惧贻知已羞，敢不益自强。
因思瓯闽远，南走侵溟涨。
炎蒸异中县，从古无雪霜。
终朝坐茅屋，盐茗征行商。
讙哗费口舌，解囊收毫芒。
不疑性高介，此困安可当。
山川几千里，问讯谁能将。
冲卿居京邑，青云正腾骧。
寓直紫台上，风露澄东厢。
清夜不成寐，缓步聊彷徨。
拂此壁上尘，远怀同舍郎。
英辞欻感发，高义纷激昂。
泠泠宫殿虚，讽咏何琅琅。
手书成两通，贮之古锦囊。
一往泉山南，一致汶水阳。
坚重金璧体，光寒矛剑铓。
迺知贤隽心，浅俗未易量。
何尝用荣枯，遽尔分否臧。
居然激衰薄，更使清风扬。

白鹄出江渚，刷羽何鲜新。
志陵青霞端，欲饮天汉津。
清飚未我与，陂泽聊逡巡。
偶为虞罗获，远趣无由伸。
樊笼厌局促，野性那能驯。
庭除数惊顾，惨惨常畏人。
皓素不入俗，众目谁为珍。
稻粱不充腹，日与鸡鹜邻。
举头畏太高，俛啄空愁辛。
萧萧敛六翮，憔悴伤精神。
男儿五十不如意，青衫华发游埃尘。
向为盐官北如晋，今为幕吏西适秦。
慨然遂欲抛手板，拂衣高蹈锦水滨。
长竿短艇入烟雨，放歌酣饮欹乌巾。
方今圣朝清似水，林空谷静无隐沦。
吾君梦卜偶未到，勿学君平与子真。

圣俞精为诗，坚重比白玉。
至宝识之希，未必谐众目。
应辰仰高风，跂耸自西蜀。
平生未相识，歉歉不自足。
薄游困京师，旅食止脱粟。
得官当入秦，行李未结束。
先求圣俞门，执贽请所欲。
九衢季冬月，风沙正惨黩。
羸马惮远行，毛鬛寒瑟缩。
旅拒不肯前，一步九刺蹙。
饥童袖拥口，手足尽皲瘃。
论诗久未出，窃骂怨满腹。
归来面扬扬，气若饫粱肉。
累累数十字，疏淡不满幅。
自谓获至珍，呼儿谨藏蓄。
长安十五驿，重复问川陆。
置诗怀袖间，倦懑辄披读。
高吟桑野阔，目瞑即投宿。
自可忘羁愁，行瞻灞陵曲。

圣俞精为诗，坚重比白玉。
至宝识之希，未必谐众目。
应辰仰高风，跂耸自西蜀。
平生未相识，歉歉不自足。
薄游困京师，旅食止脱粟。
得官当入秦，行李未结束。
先求圣俞门，执贽请所欲。
九衢季冬月，风沙正惨黩。
羸马惮远行，毛鬛寒瑟缩。
旅拒不肯前，一步九刺蹙。
饥童袖拥口，手足尽皲瘃。
论诗久未出，窃骂怨满腹。
归来面扬扬，气若饫粱肉。
累累数十字，疏淡不满幅。
自谓获至珍，呼儿谨藏蓄。
长安十五驿，重复问川陆。
置诗怀袖间，倦懑辄披读。
高吟桑野阔，目瞑即投宿。
自可忘羁愁，行瞻灞陵曲。

坐曹据案心目疲，出门上马行何之。
阙然久不见之美，率意共往初无期。
正逢揽辔欲有适，为我却解连环羁。
闲轩适足容数客，夏木初繁有佳色。
呼儿取次具杯盘，青眼相逄喜无极。
檀槽锦带小青娥，妙质何须夸绮罗。
按弦运拨惊四座，当今老手谁能过。
弹为幽鸟啄寒木，园林飒飒风雨和。
喙长爪短跃更上，丁丁取蠧何其多。
曲终拂羽忽飞去，不觉酒尽朱颜酡。
已闻啄木曲，又观啄木歌。
雄文更复值绝艺，有如天际倾长河。
今朝壮观诚极乐，去此将奈寂寞何。
归来解带豁胸腹，坐踞胡床仰看屋。
从今三日不洗耳，耳内泠泠有残曲。
人间何物号富贵，纡紫怀金尽虚器。
如君自处真得策，身外百愁都掷置。
太学餐钱月几何，客来取酒同醒醉。

吾家陕之北，陕事吾能说。
孤亭占城隅，形胜最殊绝。
云消天宇空，极目鸟飞灭。
大河西北来，汹涌地脉裂。
万里卷流沙，长驱走溟碣。
群山势离合，披靡随曲折。
林薄带村墟，郊原如绣缬。
祠宫望神禹，闲田指虞芮。
高丘想巫咸，空岩怀傅说。
圣贤迹已远，缥渺见风烈。
吴公昔为守，治行莹冰雪。
君从丰镐来，华馆息尘辙。
主人喜佳客，置酒升嵽嵲。
清欢浩无涯，烛至樽未撤。
谁知捧手辞，遽有幽明诀。
至今犹堕泪，遗爱满耆耋。
择之新下车，条教悉施设。
依然典刑在，先后如符节。
嗟予仕京邑，苟禄自羁绁。
丘垄翳荒松，三年洒扫缺。
求归未能得，朝莫肠百结。
得君临虚诗，仿佛见里阙。
何时往登临，旷若目去{目蔑}。
忧来复长吟，益使寸心折。

吾家陕之北，陕事吾能说。
孤亭占城隅，形胜最殊绝。
云消天宇空，极目鸟飞灭。
大河西北来，汹涌地脉裂。
万里卷流沙，长驱走溟碣。
群山势离合，披靡随曲折。
林薄带村墟，郊原如绣缬。
祠宫望神禹，闲田指虞芮。
高丘想巫咸，空岩怀傅说。
圣贤迹已远，缥渺见风烈。
吴公昔为守，治行莹冰雪。
君从丰镐来，华馆息尘辙。
主人喜佳客，置酒升嵽嵲。
清欢浩无涯，烛至樽未撤。
谁知捧手辞，遽有幽明诀。
至今犹堕泪，遗爱满耆耋。
择之新下车，条教悉施设。
依然典刑在，先后如符节。
嗟予仕京邑，苟禄自羁绁。
丘垄翳荒松，三年洒扫缺。
求归未能得，朝莫肠百结。
得君临虚诗，仿佛见里阙。
何时往登临，旷若目去{目蔑}。
忧来复长吟，益使寸心折。

胡雏上马唱胡歌，锦车已驾白橐驼。
明妃挥泪辞汉主，汉主伤心知奈何。
宫门铜环双兽面，回首何时复来见。
自嗟不若住巫山，布袖蒿簪嫁乡县。
万里寒沙草木稀，居延塞外使人归。
旧来相识更无物，只有云边秋雁飞。
愁坐泠泠调四弦，曲终掩面向胡天。
侍儿不解汉家语，指下哀声犹可传。
传遍胡人到中土，万一佗年流乐府。
妾身生死知不归，妾意终期寤人主。
目前美丑良易知，咫尺掖庭犹可欺。
君不见白头萧太傅，被谗仰药更无疑。

天生千万人，中有一隽杰。
奈何丧三贤，前后才期月。
邻几任天资，浮饰耻澡刷。
朝市等山林，衣冠同布褐。
外无泾渭分，内有淄渑别。
逢时敢危言，慷慨谁能夺。
圣俞诗七千，历历尽精绝。
初无追琢勤，气质禀清洁。
负兹惊世才，未尝自标掲。
鞠躬随众后，侧足畏蹉跌。
钦圣渥洼驹，初生已汗血。
虽有绝尘踪，不失和鸾节。
宜为清庙噐，俨雅应钟律。
众论仍共然，非从友朋出。
群才方大来，軮轧扶帝室。
谁云指顾间，联翩化异物。
吊缞哭未已，病枕气已竭。
同为地下游，携手不相失。
绅绂顿萧条，相逢但嗟咄。
诵君三哀诗，终篇涕如雪。
眉目尚昭晣，笑言犹仿佛。
肃然来悲风，四望气萧瑟。

小鸡距短双翅垂，广场勇鬬无所施。
清晓长鸣独先众，朝者恃此能知时。
星河满天月光白，东望扶桑悄无色。
一声高举耳目醒，四远群阴俱辟易。
陋巷人疏烟火稀，永夜沈沈钟鼓微。
闻之徐起就盥栉，颠倒不复忧裳衣。
君家迥居北城曲，阿阁嶕峣日鸣玉。
萧萧风雨得司晨，不使无功啄君粟。

皇家骏命承苍穹，烝民之杰生维嵩。
圣贤会合若符契，坐致四海登熙隆。
三阶清平九鼎重，指麾拱揖安华戎。
人情谁不乐将相，往往皓首忘疲癃。
北平饮乳尚怀印，千秋乘车犹入宫。
唯公致政年甫至，耳目明利志气充。
幡然脱去万锺禄，羽仪高远如翔鸿。
灵台不复絓尘务，至德恬淡含黄中。
英华纯粹积不发，事业转为文字工。
大篇短韵间金石，远追吉甫流清风。
刻雕众物非用意，默与元化参神功。
应刘鲍谢事奇巧，细琐岂足夸才雄。
祼圭夷玉清庙器，肯与环玦争玲珑。
绛帐生徒东阁客，微官拘絷如樊笼。
言诗何敢望商赐，幸得诵咏袪童蒙。
昏花病目不自惜，服膺盥手书一通。
千金之产不可易，子孙宝蓄传无穷。

皇家骏命承苍穹，烝民之杰生维嵩。
圣贤会合若符契，坐致四海登熙隆。
三阶清平九鼎重，指麾拱揖安华戎。
人情谁不乐将相，往往皓首忘疲癃。
北平饮乳尚怀印，千秋乘车犹入宫。
唯公致政年甫至，耳目明利志气充。
幡然脱去万锺禄，羽仪高远如翔鸿。
灵台不复絓尘务，至德恬淡含黄中。
英华纯粹积不发，事业转为文字工。
大篇短韵间金石，远追吉甫流清风。
刻雕众物非用意，默与元化参神功。
应刘鲍谢事奇巧，细琐岂足夸才雄。
祼圭夷玉清庙器，肯与环玦争玲珑。
绛帐生徒东阁客，微官拘絷如樊笼。
言诗何敢望商赐，幸得诵咏袪童蒙。
昏花病目不自惜，服膺盥手书一通。
千金之产不可易，子孙宝蓄传无穷。

今秋少雨冬不雪，麦寄浮埃根欲绝。
圣主焦心闵万民，负扆不怡常膳撤。
诏书朝下遍九州，岳渎百神俱祷求。
西都留守虔君命，促驾不敢须臾留。
嵩高万仞蟠地中，海内众山无与雄。
前驱大斾拥千骑，波腾云涌来祠宫。
牲肥酒香笾豆洁，盛服斋明荐毛血。
有司执事皆肃然，宝帐神来风窣屑。
公心犹畏九阍遥，丹诚不能通青霄。
分留导从屯林麓，别张醮具登山椒。
山椒迢遰峻无极，行挽枯藤蹋危石。
万室嗷嗷愁死饥，敢惮劬劳爱余力。
天门上出俄坦平，下视一世尘杳冥。
焚香拜手倾恳恻，左右前后皆列星。
公今三守三川地，咫尺嵩高未尝至。
诘朝既毕祠事严，暂转鸣珂历诸寺。
少林昔为达摩居，达摩英灵今有无。
瘦辞流散满天下，竞以两手扪空虚。
法王魏氏离宫旧，玉刻狻猊向犹有。
子孙宗庙皆尘灰，止见伽蓝存不朽。
会善庭隅千歳松，一根二股凌寒空。
势如鼎足争秀出，泠泠永夜吟霜风。
少室先生乐闲暇，弃官来家玉峰下。
昔为浪泊据鞍人，今结东陵卖瓜舍。
溪上有堂名挂冠，四垣重复皆林峦。
呼儿扫地喜公到，随分弦歌留尽欢。
周王太子名闻久，相传羽化缑山首。
鹤飞笙远窅无迹，遗庙今人空沥酒。
公来本不事遨嬉，周流闾里询疲羸。
亲呼令长嘱赤子，勿贪荣利穷鞭笞。
境中群望无不走，回辔仍过凿龙口。
奉先暮投林日曛，浥涧晨征辙冰厚。
归来新诗盈一编，明珠大贝相属联。
此行虽不从公后，历历胜游皆目前。

吾爱董仲舒，穷经守幽独。
所居虽有园，三年不游目。
邪说远去耳，圣言饱充腹。
发策登汉庭，百家始消伏。

吾爱王子猷，借宅亦种竹。
一日不可无，萧洒常在目。
雪霜徒自白，柯叶不改绿。
殊胜石季伦，珊瑚满金谷。

幽蹊入桃李，危栈蟠林麓。
行行忽虚敞，高斋出山腹。
园圃近指掌，郊郭纷盈目。
春老酴醿香，夏浅筼筜绿。
条横喜罥衣，笋迸乍穿屋。
秋江澄可卷，冬岭翠如扑。
烟间渔艇小，塞外村居独。
烧转望畬田，响答聆伐木。
惊麏挺走险，鸣禽嘤出谷。
物华时变更，兴趣日相续。
谁知使者尊，常著野人服。
肯以驷马荣，区区诧乡族。

孤亭冠山椒，下视物不隔。
六合纵心赏，万家穷目力。
髻鬟乌奴翠，衣带嘉陵碧。
霞生白水尾，日没九陇脊。
烟凝朝夕市，尘飞往来驿。
虽复对纷纭，何尝改岑寂。
实兼观风远，非徒选胜适。
巴峡少平田，每苦天宇窄。
及兹伏棂槛，坐瞰南北极。
先君昔乘轺，名题古寺壁。
侍行尚垂髫，孤露今戴白。
读君登临诗，旧游皆历历。
永无膝下欢，终篇涕霑臆。

洛阳名园不胜纪，门巷相连如栉齿。
修竹长杨深径迂，令人邑邑气不舒。
爱君买园中桥北，堂压崖端跨空碧。
满川桃李皆目前，近水远山一朝得。
曾陪尊兄此高会，豁然如出樊笼外。
𫏐游尚尔况久居，胜气清风日相对。
易生画笔世所珍，麞猿满壁皆逼真。
并州近胡沙尘恶，终更早来为主人。

护根带土我亲移，荷锸汲泉君自种。
悦目宁将恶草殊，扶危或比兼金重。

今春忧亢阳，引领望云族。
首夏忽滂沲，意为苍生福。
自尔无虚日，高原亦霑足。
连年困饥馑，此际庶和熟。
如何涉秋序，沈阴仍惨黩。
长檐泻潺湲，昼夜浩相续。
喧豗流潦怒，突兀坏垣秃。
驾牛泥没鼻，跨马水平腹。
瓦欹松漫白，道废草浓绿。
污莱闵下田，漏湿怜破屋。
纵横委地麻，狼藉卧陇谷。
怯闻饥婴啼，愁听寡妇哭。
闲官虽无责，饱食愧有禄。
世纷久去心，物役奈经目。
郁陶聊秉笔，狂简已盈幅。

茫茫野田平极目，历历古坟如夏屋。
碑板无文荆棘深，石兽沈沦松柏秃。
问人虽不知姓名，昔皆高官仍厚禄。
子孙流落何所之，凶吉当年非不卜。
我来正值寒食天，祭膰不设无人哭。

懋德负长才，全牛不足剸。
才为百里宰，骥足殊未展。
齿发方盛彊，趣尚已高远。
结庵睋二室，志欲巢绝𪩘。
贤人心如云，无迹有舒卷。
不须惊俗目，卓荦乃求显。
既知吏可隐，何必遗轩冕。

旧友今余几，追思鼻可酸。
休论身外事，且尽目前欢。
薜荔垂堤面，酴醿拥席端。
舞精抽茧绪，弦妙落珠盘。
醇酒回春易，灵丹却老难。
扶归不复记，酩酊上金鞍。

石楼临晴空，南眺出千里。
人怜山气佳，予叹禹功美。
想彼未凿时，极目皆洪水。
谁知耕桑民，幸免鲂与鲤。

画精禅室冷，方暑久徘徊。
不尽林端雪，长青石上苔。
心闲对岩岫，目浄失尘埃。
坐久清风至，疑从翠涧来。

钱唐江里扁舟上，别后篱花几度黄。
忧患萦心何缭绕，风光满目尽凄凉。
谁同凿落杯中酒，独系茱茰肘后囊。
可复无书道情素，云间空有雁南翔。

清江向晚采莲稀，独倚兰舟久未归。
目断可堪人不至，斜风细雨湿罗衣。

昨日春冰破水边，今朝腊雪坠风前。
歳华过目疾飞鸟，壮志如何不着鞭。

之子秣陵去，悠悠天堑东。
帆开晓风疾，潮落夜江空。
在昔才华盛，至今人物丰。
山川气虽尽，龙虎势犹雄。
卞玉已三献，齐禽会一冲。
当令关下吏，洗目认终童。

汉家求猛士，云集未央宫。
天外朝星淡，山西将种空。
奇谋纷并进，壮节凛生风。
八阵纵横势，依然见目中。

阊阖风正清，觚棱日初媚。
材雄集便殿，玉座亲临视。
三河侠少儿，初识天子贵。
天山汗血骝，蹀躞金镮辔。
扬鞭秋云高，顾盼有余锐。
萦回势可观，罄控动如志。
毫厘应心目，审固参身臂。
鸣弦电雹惊，寸的冰瓦碎。
龙颜薄笑春，喜色连傍侍。
旦为徒步人，暮作彯缨使。
扬扬出九门，亲友生意气。
须知天地德，慎勿忘所自。
黠羌犹旅拒，猃狁方繁炽。
求为忠义臣，无负搜罗意。

阴风一夕惊，晓雪满都城。
气覆千家白，光连万象清。
恋空飞不下，弄态舞相萦。
历乱看无定，飘飖转未成。
缀垣时缺剥，压竹乍欹倾。
细隙过无滞，寒窗拂有声。
园林匀结练，观阁巧雕琼。
草木情先喜，乾坤意亦荣。
营魂顿疏健，病目暂虚明。
郢曲高谁和，羞将叩缶并。

昔年三月浪，鳞翼化云雷。
竹箭流俱上，芙蓉幕对开。
瀵泉扬沸渭，泰华耸崔嵬。
捧檄容归省，飞觞复屡陪。
芬芳袭芝室，嘉庆侍兰阶。
吴璧评残笔，隋碑读渍苔。
清阴依玉树，和气乐春台。
薄宦俄成别，私门忽遇灾。
一朝捐彩服，五载泣粗缞。
季路还从仕，任安独见哀。
近畿须健令，剧邑试长才。
过目全牛解，迎锋巨枿摧。
雉留乘荫伏，蝗避境苗回。
时得鸣琴暇，仍飞丽句来。
正知荣箧笥，无足报璿瑰。
紞鼓俄攀邓，安车已召枚。
赋成平乐馆，燕奉柏梁杯。
自顾诚驽缓，于今尚草莱。
履穿羞路雪，盖敝怯京埃。
傥借余光便，炎风动死灰。

野际共为别，客亭芳草新。
何心更执酒，满目尽伤春。
今古无穷路，东西相背尘。
行行复回首，不欲着鞭频。

厚于太古暖于春，耳目无营见道真。
果使屈原知醉趣，当年不作独醒人。

晓棹旌旗迥，暮河钲鼓喧。
商船极目避，汉使一何尊。

秋山对疏牖，羁客倦登临。
雨后岚光活，晴初落照深。
素波明别浦，赤叶照衰林。
伫目寂无语，何人知此心。
亭皋资远瞩，秋思浩无涯。
雁唼牵菱蔓，童歌出荻花。
垄荒犹叱犊，枝暗稍栖鸦。
烟霭藏东渚，凭轩莫望家。

古县跨河流，人繁军市稠。
羽飞朝暮驿，鳞叠往来舟。
兄擅才华久，时推政治尤。
足犹妨老骥，目不碍全牛。
从道西来近，能无东望愁。
时因趋上府，穷巷一相求。

丞相后园天籞邻，年年分借上林春。
目前但识禽鱼乐，门外何妨车马尘。
花花祗疑名品尽，图书方验古今贫。
将军朝下无余事，端为风烟作主人。

凤口除书下九阍，簪绅拭目仰殊恩。
晓提麟笔依华盖，日就螭坳记圣言。
桃李新阴方蔼蔼，骅骝老志更轩轩。
主人喜见相如达，趣召邹枚洗玉樽。

京洛春应老，河边初解颜。
碧浮烟际草，翠滴雨余山。
目极褰帷外，诗成揽辔间。
满川桃李色，共喜传车还。

心目悠悠逐去鸿，别来容易四秋风。
莫嗟密密书连纸，万里经年信一通。

钧玉吴台旧，诛茅梁苑新。
位登华衮贵，家似布衣贫。
直道高当世，清风遗后人。
千秋寒照目，竹帛不栖尘。

星郎年未至，辞禄一何高。
目莹栖灵气，眉疏出秀毫。
胸中自有乐，身外尽徒劳。
回首红尘地，纷纷笑我曹。
解绂沱江外，诛茅井络边。
老莱夫妇隐，韦孟子孙贤。
浮蚁邀旁舍，蹲鸱种薄田。
不须亲几杖，想望已萧然。

案前官烛堕花频，满目高文妙入神。
勇气先登势无敌，巧心后发语尤新。
好贤何啻三薫贵，求宝方知百汰真。
愚鲁自非凭骥髪，昆山千里到无因。

佳城郁郁閟英灵，幸有文章见典型。
开卷未终双袖湿，目前仿佛对渊庭。

极目王畿四坦然，方舆如地盖如天。
始知恃险不如德，去杀胜残已百年。

河势东回今几年，浓阴满目尽桑田。
川原变化无终极，一气不为常寂然。

念昔琼林赐宴归，彩衣绿绶正相宜。
将雏虽复慰心喜，负米翻成触目悲。
殿角花犹红胜火，樽前髪自白如丝。
桂林衰朽何须恨，幸有新枝续旧枝。

孟郊常贫苦，忽吟不贫句。
为喜玉川子，书船归洛浦。
迺知君子心，所乐在稽古。
汉公得高科，不足唯坟素。
二年佐棠阴，眼黑怕文簿。
跃身入三馆，烂目阅四库。
孟贫昔不贫，孙贫今暴富。
暴富亦须防，文高被人妒。

吾尝入深山，谿谷寒且沍。
杉桧颇凌云，岁月自朽蠹。
般输目不见，何由用斤斧。
东山大夫松，中岳金鸡树。
秦政本独夫，则天乃淫妪。
名号被常材，所幸因一顾。
为木岂有命，偶然生要路。
谁取涧底松，立作明堂柱。

为郡得官酝，月给盈三斛。
地僻少使车，时清罕留狱。
老大复迁谪，吾怀颇幽独。
婵娟楼上月，烂漫池边菊。
东院与西亭，翛翛风弄竹。
对此不开樽，骚人应恸哭。
独酌入醉乡，陶然瞑双目。
醒来成浩叹，胡为事口腹。
彝酒书垂诫，群饮圣所戮。
汉文亦禁酒，患在糜人谷。
自从孝武来，用度常不足。
榷酤夺人利，取钱入官屋。
古今事相倍，帝皇道难复。
吾无奈尔何，更尽杯中渌。

前年寒食节，待诏直内庭。
休假百官出，独掩深严扃。
近侍不敢醉，赐酒空满瓶。
闲就通中枕，时闻索上铃。
思入无何乡，兀然欲忘形。
去年寒食日，滁上忝专城。
山歌喧里巷，春物媚池亭。
永阳溪水渌，琅邪山色青。
谪宦自消遣，不敢夸独醒。
往往取官酝，时时对花倾。
醉来念身世，翻使泪纵横。
今年莅淮海，时节又清明。
堆案有留事，听歌无欢声。
胥徒费簿领，使客烦送迎。
狴牢未空歇，堰埭劳修营。
衰病力不支，懒慢性已成。
虚花满双目，素发添几茎。
酒肴略无味，妓乐固难听。
谁言寒食下，终日取茶烹。
屯田布素交，屈此关市征。
昔年同应举，典衣飞巨觥。
博士东观客，求官得步兵。
况且丹陛前，同为出谷鶑。
殿丞尹我邑，桑梓复弟兄。
吏隠掌鹾茗，终朝看道经。
三贤宴会少，七夕休假并。
何不策我马，废苑寻放萤。
何不荡我舟，楼基访摘星。
三春景欲尽，九曲波始平。
居然逼吏役，顿此阻交情。
老态厌春华，病身忧宿酲。
如水若不改，藉糟亦胡宁。
解印蓄素志，吟诗露丹诚。
维扬非所爱，有便即归耕。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

宦途滋味饱更谙，命薄于人分亦甘。
两鬓雪霜为小谏，六街泥雨趁常参。
便休禄仕饥寒累，强逐班行面目惭。
安得去如种处士，板舆荣侍卧终南。

臣闻伏羲画卦朴且淳，苍颉造字初有文。
大篆小篆八分体，楷隶章草何纷纭。
因兹八法各有要，遂使六艺区以分。
其中最难惟草圣，玄妙功夫自天性。
又闻关雎本王化，四始洋洋风化下。
比兴赋颂六义分，乃有变风兼变雅。
仲尼删后屈平作，郢客李陵鬭名价。
古来诗道难得人，其唱弥高和弥寡。
如今草圣与雅言，尽在吾皇万机暇。
元年十月近乾明，崇文院静寒霜晴。
直庐日午雠书罢，闲曳朱衣遶砌行。
中使传宣来上界，忙把鱼须下阶拜。
宝函钿轴光陆离，御札文书御制诗。
折腰搢笏拭双目，汗流魄骇聊一窥。
急就章，何纵横，蓝田种玉苗初成。
雪花洒破烟岚壁，黑云漏出天汉星。
乍似鲛人泣下珠无数，错落晶荧满盘贮。
又似大鲸吞尽沧海波，查牙露出珊瑚树。
朱邸集，何清奇，仙风撼动琼林枝。
汉皇休道白云句，穆满虚吟黄竹诗。
乍似三春直上伯阳台，熙熙物华当眼开。
又似十洲夜伴王母宴，鸾歌凤吟次第来。
小臣再拜受一轴，𢭏纸抄诗抄未足。
焚香朝向天日看，执简夜对星辰读。
臣见高宗飞帛亦有名，笔迹往往颁公卿。
所得不过三五字，当时臣子犹为荣。
又见玄宗诗什颇留意，吟咏时时成御制。
属和止于一两篇，至今史册犹为贵。
若征往事比明时，万分之一徒尔为。
未如我四十三纸圣人作，一百二章天子诗。
永为家宝藏书箧，岂让西方贝多叶。
且教世世传子孙，长与皇家作臣妾。

连翩作牧蔼嘉声，重叠光华是此行。
画隼前驱男子贵，锦衣当昼故乡荣。
虎溪驻目曾游熟，采石维舟旧吏迎。
来暮讴谣应载路，迟留桑梓肯忘情。
郡楼拥翠峰峦合，井邑交光竹树明。
醇酎岂知千日醉，温泉常见四时清。
下车不问山河改，布政先期狱讼平。
何日紫宸偏顾瞩，圣君留意在编氓。

黄帝升天台，高名壮斗牛。
孤根斜照水，寒色不知秋。
藐与群峰并，圆如一笋抽。
晓妨残月下，晴碍落星流。
危定胜昆阆，登应见沃洲。
爱深无尽处，目极更迟留。

予生背时性孤僻，自信已道轻浮名。
中途失计被簪绂，目睹荣辱心潜惊。
虽从鹓鸾共班序，常恐青蝇微有声。
清风满壑石田在，终谢吾君甘退耕。

女娲补天天不疏，精卫填海海欲枯。
留余乱石龙下蛰，结兹古洞神中刳。
三冬温温等毡帐，六月凛凛同冰壶。
致身岩壑真胜地，寓目尘寰皆畏途。

胜寺登危阁，凭栏即近雕。
无云生北固，看日下南朝。
木落吴山迥，天晴楚水遥。
从容万虑息，目喜赴僧招。

荒园才一亩，意足已为多。
虽不居丘壑，常如隐薜萝。
忘机林鸟下，极目塞鸿过。
为问市朝客，红尘深几何。

飞檐危槛出林端，王屋嵩丘咫尺间。
独爱高明游佛阁，岂知忧喜满尘寰。
目穷莽苍纤毫尽，身得逍遥万象闲。
暇日登临无厌数，悲风残叶已珊珊。

墨踪尘淡鬓华新，犹喜重来值故人。
二十二年如转目，洛阳不改旧时春。

老去春无味，年年觉病添。
酒因脾积断，灯为目阿嫌。
势位非其好，纷华已久厌。
唯余读书乐，暖日坐前檐。

八水三川路渺茫，翠微深处白云乡。
目{嗤口=目}懒拭如松液，领髪频抓似栗房。
林壑不嫌无用物，形骸难入少年场。
缘苔蹑蔓知多少，千里归来屐齿苍。

极目千里外，川原绣画新。
方知平地上，见不尽青春。

芳菲触目已萧然，独著金衣奉老仙。
若占上春先秀发，千花万卉不成妍。

何处初寒好，初寒洛汭宫。
翠华虽脉脉，佳气自葱葱。
阙角月华白，苑墙霜叶红。
都人心望幸，注目不离东。

何处初寒好，初寒太室山。
晴空烟澹泊，返照雪孱颜。
极目雁稍没，无心云自还。
犹余拜表累，不得坐松间。

燕拂人衣絮扑头，红英满地绿阴稠。
残春举目多愁思，休上迢迢百尺楼。

岐阳府舍始相逢，四十余春屈指中。
昔日布衣今露冕，当时小吏亦衰翁。
醉吟久作藏身计，条教应多及物功。
惟是彩衣难再著，长林极目起悲风。

瞑目思千古，飘然一烘尘。
山川宛如旧，多少未来人。

闭目念前古，飘然一烘尘。
两仪仍似旧，万物互争新。
轩冕荣何在，箪瓢乐最真。
众人俱我笑，我亦笑其人。

六合旷无际，逍遥好纵游。
放怀同一贯，瞬目即千秋。
丸遇区臾止，萍随波浪流。
所之皆自得，何惧亦何忧。

大吕功名重，鸿毛轩冕轻。
闲居客愈盛，暂出市皆倾。
溟海涵容大，龙门谒见荣。
谦光俨在目，恸哭望佳城。

场屋推声价，朝绅仰典型。
朱衣老卿列，白首恋亲庭。
舟壑一朝失，泉台万古扃。
音容宛在目，争免净飘零。

使君仁智心，济以忠义胆。
婴儿手自抚，猛虎须可揽。
出牧为龚黄，廷议乃陵黯。
万锺何所加，甔石何所减。
用此始优游，当官免阿谄。
向时守高密，民安吏手敛。
乘闲为小台，节物得周览。
容膝常有余，纵目皆不掩。
山川远布张，花卉近缀点。
筵宾殽核旅，燕居兵卫俨。
比之在陋巷，为乐亦何歉。
可笑夸者愚，中天犹惨惨。

恬然如一梦，分竹守长安。
去日冰犹壮，归时花未阑。
风光经目少，惠爱及民难。
可惜终南色，临行子细看。

初时被目为迂叟，近日蒙呼作隐人。

衰年脚手倦跻攀，今日凭高一解颜。
驱得江山来目下，化将楼殿出云间。
真人炼药仙都近，释子焚香佛界闲。
尘事数地宁易得，后歌须尽夕阳还。

壁介山水间，幽栖愧尸禄。
眠食行坐处，山光水声足。
嗟我心未厌，出郊搜胜躅。
尝闻隐者居，未为人所目。
素商适丁序，天空老林麓。
飞鞭走崇冈，惟恐到不速。
扪萝出孤险，果得烟霞谷。
神仙何玄怪，刻划乾坤腹。
囊括幽绝景，所谓天下独。
门前白石溪，丁当漱寒玉。
山泉落云头，漫漫泛余绿。
静听宿乌吟，闲看浮鸥浴。
万古仇池穴，何日此镌筑。
欲探龙颔珠，潭深怯狞毒。
瀑布想匡庐，香山葺茅屋。
松窗风浪摇，石径苔藓覆。
楼藏未见书，园挺耐寒木。
清风谁共延，墙头万个竹。
造化曲尽情，远引空江束。
阴寂窟蛟蜃，雨雹生晴燠。
孙氏何代贤，据此傲浮俗。
崖留五君诗，尘埋不可读。
殷勤补讹缺，磨写笔屡秃。
开亭追古踪，仙游一朝复。
自惭缚冠冕，暂到不得熟。
何时酬素心，归来免荣辱。

尘土纷纷起处微，祇随风力乱嘘吹。
高张白雾横宫阙，低引轻云暗路歧。
坐客昏蒙归耳目，行人斑白上须眉。
谁知霶霈天飞雨，洗涤轻浮会有时。

古有凫鹥诗，喜物游太平。
今见凫鹥乐，为作凫鹥亭。
夜安洲渚栖，昼无罗网惊。
群嬉固俦匹，适意相飞鸣。
春风藻荇稠，夜雨波澜清。
特以王泽深，遂此微物生。
飞甍枕秦台，缭绕寒芜城。
俯目瞰清泚，日羡凫鹥情。
自惟县令暇，朝夕亲编氓。
土瘠民半馁，役频民少宁。
嗟尔多蹙迫，岂与凫鹥并。
我心徒尔嗟，奈何存典刑。
尔劳悯以恕，尔重移之轻。
庶几皆有乐，共戴君聪明。
民安令亦暇，临流解尘缨。
卒岁可归去，白发南山耕。

满耳江声满目山，此身疑不在人寰。
民含古意村村静，吏束刑书日日闲。

清湘庭下千竿竹，百尺斑斓耸苍玉。
通轩轩外万顷陂，陂接南山天与齐。
唐基一坏半禾黍，举目气象增愁思。
我来正当摇落时，尘埃七日无人知。
东平叔子信予友，问学不厌坚相随。
叔子莫痛凤沼湮，又莫悲愁花萼堕。
所忧圣道久榛塞，富贵浮云空点涴。
明发予西叔且东，高谈更为通宵坐。

帘卷晴空独倚阑，冥鸿点点无无间。
秋风注目无人会，时与白云相对闲。

一目全牛万隙开。

山水有奇秀，何必耳目亲。
兹地世未知，偶游良可珍。
平湖瞰其中，翠𪩘围四垠。
青松千万植，落瀑如悬巾。
佛庙耸殿塔，装点绘图新。
清溪与断崖，水石声磷磷。
峰巓见沧海，日出常先晨。
花草时节异，宁问秋夏春。
陵谷千万古，岂无称道人。
德微言不信，又恐远故堙。
樽酒且乐我，醉来事事均。

京都花品予尝评，夭桃仅有十数名。
含丝繁艳今始识，鲜苞长蕊{票彡}红缨。
春晴日暖助颜色，灼灼一片朝霞轻。
鲛绡剪碎旋装缀，虬须摘尽将纫萦。
因知化工巧难状，偏于草木呈瑞精。
又疑华灯九光烂，蜂蝶不敢来窥争。
江南萱草易滋殖，维扬芍药初种成。
此花皆有红丝号，恨不同时相合并。
君家数株发庭际，爱玩常挂帘钩琼。
有客风流欲寄目，主人喜笑张筵迎。
飞觞洒翰偏得意，都缘尤物牵风情。
我虽多病不能饮，犹思强举花前觥。

关中古有拔河戏，传闻始盛隋唐世。
长𫄠百尺人两朋，递以勇力相牵制。
芳华乐府务夸大，黎园公卿谩轻肆。
拔山扛鼎乌足矜，引绳排根非胜事。
当时好尚人竞习，鬼物何为亦能是。
展吴画格入神品，陆法尤长写灵异。
蒲津古寺笔迹奇，世疑二子之{纟尼}置。
旗门双立众鬼环，大石当中坐渠帅。
蓬头圜目互奋踊，植鼓扬桴各凌厉。
东西挽引力若停，赋彩自分倾夺势。
画来已历数百年，墙壁岿然今不废。
观风使者集贤翁，每游其下几忘味。
因令拓手裂齐纨，横卷传看得形似。
精神气韵信瓌诡，毫发轻浓皆仿佛。
持来都下示朋僚，一见飘然动诗思。
诸公诗豪固难敌，形容物象尤精致。
气完语健隽众口，二子声名转增贵。
予观昔之善画者，心手规橅无不至。
穷奇极怪千万端，特出一时之用意。
鬼神冥漠不可诘，岂有便能人勇智。
仙官佛像亦如斯，变态随时转奇丽。
遂令来者信有说，塔庙从而增侈费。
后贤虽欲究端倪，竟亦无由革颓弊。
因知怪诞一崇长，渐靡成风滋巧伪。
兹图他日遂流传，更使人心惑魑魅。

子牟在江海，心存魏阙下。
君居虽远方，不忘朝廷者。
筑室负郊郭，虚堂连广厦。
浮梁江湖间，风物最萧洒。
官罢得优闲，一到休车马。
开轩命宾客，棋壶杂觞斝。
园亭助登览，山川入骚雅。
霄汉不可跂，惓惓谁能舍。
目睇西北云，丹成此倾泻。
出还拥旌旟，归复傲林野。
真得吏隠趣，岂累荣名假。
宦游羁绁中，适意如君寡。

羽毛之美其类众，雉曰吐绶世尤重。
灵姿异禀来何方，有客携持自咸雍。
朱笼驯习绣墩调，珍贵不与常禽共。
庭前爱玩不能已，欲买未有千金俸。
一座嘉宾共诧夸，留连为倒春醪瓮。
送将题目与诗人，要待清才如屈宋。
斑斑赤质斗花纹，瓅瓅明珠络衣缝。
暖风晴日正闲暇，绮翼丹趺时{髟/东}松。
垂胡两组锦舒张，约发双笄玉浮动。
倏忽披开叠胜文，蒙茸乱绾青丝综。
初疑瑞草衔鹘啄，又讶牦缨{票彡}马鞚。
行縢赤芾交胫足，羽服袿衣曳蜺蝀。
汉官绶{艹戾}何须染，郑公书带徒劳种。
引颈才盈尺寸间，镂彩盘绦无缺空。
未容俯近复卷收，顷刻无由发清哢。
向人顾盼虽无言，奋臆犹如将告控。
有生之乐贵得所，所乐山林殊市哄。
斥鷃飞翔本蓬蒿，鷾鸸社稷存梁栋。
不慕爰居享钟鼓，要逐凫鹥唼菰葑。
临流照影刷羽翰，朝飞求偶随群从。
十步一啄百步饮，乌用樊中久羁{挖乙=弓}。
主人提挈诚厚恩，岂若郊原使闲纵。
我闻章服以旌礼，物有等威须折衷。
鞶囊厉带最光华，宠锡或招三褫讼。
惟兹异类亦何知，被服文章安所用。
得非造化育群伦，美恶短长皆适中。
凡物有用固为灾，矫性伤生尤可痛。
介特一死古士挚，得时三嗅子路共。
晋室文裘或遭焚，羽山夏翟先修贡。
解颜亦取如皋获，离罦已入王诗讽。
旌旄甚盛见楚人，乐缀有数闻众仲。
嗟嗟才用既若斯，窜伏何由脱罗总。
今虽窘束苦笼槛，犹胜烹燖充调供。
徘徊且逐稻粱肥，莫厌庭除资好弄。
方今太平物遂性，异兽奇禽罢供奉。
庶民咸乐萃灵台，上苑虚开发云梦。
西雝既已翔振鹭，阿阁终当集灵凤。
伫见觚棱神爵栖，重歌蜀使碧鸡颂。
惟尔文华固异常，效祥荐祉宜飞羾。
近郊薮牧好游遨，应须一借扶摇送。

忆昔初读南华篇，但爱闳辨如川源。
沉酣渐得见真理，驰骛造化游胚浑。
潜心四纪不知倦，闲日讲解时寻温。
其言无端极放肆，大抵顺物尤连犿。
六经高深如韫椟，百氏蔽偏迷蹢阍。
伯阳语道最渊邃，中士尚或疑亡存。
竺干权实信广大，妙用不出我藩垣。
伟兹三篇粹精奥，推本一化开幽{亻民/日}。
反复孝慈去愿誉，胎育仁义除诈谖。
情类相亲自才德，踶跂不立存朴惇。
寓言本为大方设，吊诡难与常人论。
祖尚玄虚灭理学，乖背宗旨由后昆。
遂矜放旷为任达，由此道真流亡反。
自非通识造闳远，安能超悟还淳元。
大钧斡旋本何有，相禅以种纷无垠。
载其形声直喑醷，感彼气类相嬗媛。
死生之辨在旦夜，梦觉之异分形魂。
神奇臭腐互美恶，蜩甲蛇蜕奚代迍。
卵胎无以易生种，风化自尔成虫蜫。
出入于机泯无际，始卒若环焉可扪。
芒乎万致始同体，明以一指弥滋繁。
异则肝胆为楚越，同则萧竹犹枅圈。
真宰难以眹迹见，灵台莫由形器援。
何者非彼何者是，孰为亲爱孰为怨。
六凿相攘有利害，两溢类妄成斗喧。
至细不必陋蛮触，倪大恶用惊鹏鲲。
天机所动体各适，足行岂异唾者喷。
外物既重内固拙，瓦注则巧金乃殙。
物之傥来莫御止，心所希跂俄屯{愍心=月}。
有疾无用亢豚免，其迹已陈刍狗燔。
全生难恃社之栎，移是不定腊者{月昆}。
逢真令尹魄栩栩，恍丑全人脰肩肩。
因知祸福相倚伏，故于得失无螴蜳。
惟能胆阕以生白，是乃孰耰而厌飧。
道非处服无不在，人以德性为之原。
有情有信非可致，一满一虚常不腾。
九年大妙得之野，参寥疑始传诸孙。
豨韦以之挈天地，堪坯以之袭昆仑。
明此南乡唐尧帝，明此处下素王尊。
众人逐物但役役，一曲自守常暖暖。
修躬明污躬则殆，饰智矜愚智弥惛。
单豹治里外逢害，张毅修襮中成殟。
退不为宾颍阳乐，荡而伤性喣水踆。
二子高节去孤竹，三闾独清浮湘沅。
弃世终亦馁薇蕨，行吟徒自悲兰荪。
彼为礼义矫末俗，犹以佩玉趋櫜鞬。
将明是非崇世论，何异狐白资绁袢。
礼义治则忠信薄，是非著则名实翻。
尚贤贵德下滋伪，信赏明罚民尤冤。
宋荣犹然在讥世，其于毁誉方汶汶。
列子待风乃轻举，岂若御辩常掀掀。
至人达观齐物我，直往上古惟愚芚。
内通耳目外心智，旁挟日月超乾坤。
安时处顺任天倪，抱德炀和遗世喧。
悗乎忘言喙鸣合，窅尔自静鲵桓潘。
养生之主悟文惠，治气其勇过孟贲。
形形不形睨初始，物物不物邻羲轩。
得计弃智任鱼蚁，劳形怵心嗟虎猿。
呼我牛马谁毁誉，梦为鱼鸟还潜翻。
其穷不屑涸辙鲋，其高乃况南方鹓。
方其息死乐枯髑，亦既恬生慕孤豚。
尝闻藏言乃笑杖，既见偃室聊歌盆。
畏龙不羡宋人乘，睹鹊自感雕陵樊。
广莫将植拥肿木，江湖可浮瓠落樽。
不将不迎随物化，一龙一蛇更蛰蜿。
以道泛观未切著，得时而行或曲卷。
皇王上下惟变适，周鲁舟车殊运奔。
顾指不为天下化，排进靡使人心偾。
人于应问见影响，物被生杀通凄煖。
赏罚九变得其序，泽流万世非吾恩。
相{次/韭}乃合儒与墨，小辨岂数衍与髠。
河伯不逢海若语，岂知至道无穷门。
云将未得鸿蒙问，乌睹生物复其根。
神而化之不蘁立，未之尽者能诲啍。
长波所荡满今古，异代相应犹篪埙。
喟予所禀实樗散，作器自愧非玙璠。
逢辰偶得仕通籍，徼幸当与游西昆。
材力未足胜螽股，取舍徒思择熊蹯。
行年六十粗知化，藏经十二无能翻。
平时有志在寥廓，遇事无意从缗昏。
撄而后宁亘岁月，老之将至忘寒暄。
盱盱未免囿于物，扰扰不异风中幡。
昨从京辇絓丹笔，复得淮壤乘朱轓。
偶逢乐岁少休息，历览士俗因周爰。
提封乃是昔仁里，访古时复登平{辶备/录}。
城中蝶巷接蓬头，郊外鱼台连漆园。
悠然清风隔千载，独有遗像当高墦。
山川世异改城郭，岁时人罕羞蘋蘩。
先生县解出无有，后世景仰空擎拳。
大布緳履生弗饰，岂蕲朽壤衣如𫞩。
乌鸢蝼蚁死不避，安用丘墟祀有膰。
虚堂虽异生存处，操趣犹令贪薄敦。
我怀方外想音采，坐视券内驱冥烦。
曳涂窃企濮水钓，投犗更思东海蹲。
子葵虽未得其道，意而固愿游其藩。
圣人之书议者扁，妙斲之质良在懮。
空遗糟魄宁咀味，纵有履迹焉投跟。
何当一发鸡瓮覆，因而更焚驹项辕。
天光内照宇自泰，人益不累中无闷。
云谁嗣响可晤语，至理竟亦归无言。

霜纨横卷书縚垂，轴以玳瑁囊青丝。
披图二妙骇人目，笔画劲利如刀锥。
龙媒迥出丹青手，势若飞动将奔驰。
鞯衔如在赤墀立，仆御犹纵红缨羁。
子虔六辔衒沃若，长康骏骨称天奇。
虽传画谱入神品，未有墨客评黄雌。
六诗形似到作者，三马意象能言之。
奇踪莫辨霸或干，高韵压倒陆与皮。
从来神物不常有，未遇真赏何人知。
君不见开元廏马四十万，作颂要须张帝师。

我昔就学初，龆童齿未龀。
严亲念痴狂，小艺诱愚钝。
始时授章句，次第教篇韵。
蒙泉企层澜，覆篑期九仞。
十龄独侍行，千里赴朝觐。
靡依心向吴，能事躬在浚。
应门待宾客，睦族周分亲。
虽免逃杖諐，犹虞裕蛊吝。
十三从师友，群彦得亲近。
箕裘袭素风，兰芷渐腴润。
占毕自忘劳，攻坚常切问。
六经日沈酣，百氏恣蹂躏。
礼乐原夏商，春秋道尧舜。
论诗识温柔，讲易知谦巽。
书要通上古，史亦蕲尽信。
复熟中庸篇，推名善恶混。
楹书迨今存，手泽亦未泯。
赖此渐摩益，稍知贤圣蕴。
十八随乡书，三冬阅文阵。
同时韦带伦，共试棘闱濬。
少年事矜豪，属辞少绳准。
程文竟乖疏，贡籍果遗摈。
内负未蹉跎，不能忘起偾。
赏延辄辞官，雅志将自奋。
笔苦手成胝，眠稀目生晕。
常患涉猎疏，肯效揣摩困。
再上忝乙科，初筵习磨楯。
绸缪结官课，奄忽罹忧疹。
灵光未及赋，陟岵遽衔舋。
星行赴帏堂，雨泣护归榇。
先畴闽岭遥，寓舍京口近。
葬营带郭田，地得兼山艮。
送往极充穷，拊存急赒赈。
三釜须自谋，一官姑孟晋。
恤孤逢旧知，温故拾余烬。
荐衡荷德璋，嗣向怜子骏。
给札恩特殊，除职选尤遴。
遂去州县劳，入陪台阁俊。
校文擿三折，食贫岁四闰。
君相嘉宿官，圭符假名郡。
地望号优闲，公租稍充牣。
二偏丰旨甘，百口免饥馑。
方喜私愿谐，遽叨召音迅。
素非干时才，屡试投虚刃。
治绩愧无闻，官资谬超进。
持橐入记言，演纶漫燥吻。
事无补毫分，心常怀愤懑。
一言偶寤意，三已固无愠。
再违金门籍，七换竹使印。
赐环元丰初，解组横海镇。
虏信使约修，周官预详{扌鹿/木}。
上号太宫辰，奉册陪发轫。
复土裕陵日，杖桐方守殡。
阻趋七月期，莫从百夫殉。
衰麻虽未除，泪血犹未抆。
误被两宫知，首颁一札讯。
入长天台班，复冠鳌坡峻。
拔擢登台司，咨俞陪坐论。
属时久承平，狡羌未诛震。
任重才难胜，位高躬易陨。
丹衷徒蹇蹇，明诚乏斤斤。
靡惮啧言烦，姑守王臣荩。
圣神眷始终，进退礼周尽。
禁殿陟青规，琳宫叩虚牝。
再辞淮海藩，未许丘园逊。
风霜经六纪，蓬葆垂两鬓。
躬闲犹冠带，禄厚足储𫗥。
贡余香龙团，上尊白羊酝。
岁时荷恩霑，浆藿对馈賮。
春园乘闲灌，冬户随时墐。
入对书甲乙，出驱车薄笨。
扶杖拜先茔，携觞问田畯。
蕃室倦扫除，綦几聊凭隠。
养浩希子舆，学生同祝肾。
念昔多艰勤，诲尔宜悱愤。
见贤弓在檠，遇事骖从靳。
竞情思昔非，视舌知柔韧。
高门训序畏，刊腹摩兜慎。
名教乐有余，异端戒多紊。
其要本诚明，乌在问圆顿。
美璞不雕琢，安得怀瑜瑾。
良器不深藏，渠能免瑕璺。
学问不沾洽，何由垂望闻。
操守不坚纯，久必成缁磷。
进修欲及时，行违要无闷。
士行惜分阴，伯阳叹往运。
当年倘因循，晚岁必悔恨。
更思祖先勋，相传清白训。
世胄闽与吴，宗姻期及絻。
衣冠布中外，椽土无尺寸。
逮吾老乡闾，始得营畦畛。
蜗庐庇风雨，稷田助饔馂。
幸与仁智邻，仍远市城慁。
沈侯东阳居，陆叟颐山遁。
出处虽殊途，丰约已过分。
考室俟构堂，肥家在忍顺。
常使棣华荣，无致荆枝忿。
中冓须自防，外诱不可徇。
惧尔志悠悠，故吾言谆谆。
力行傥不渝，家声期远振。

寺按郡东南，僧尝为我谈。
初因晋大士，来获古灵龛。
历世名空在，重兴德乃堪。
先朝赐新额，此地建精蓝。
亿载扶皇统，生民息战函。
刹仍存故里，龙复止深潭。
九级惟涂甓，千梁尽架楠。
亭台各轩豁，岩谷更空谽。
殿角芝成玉，松稍露队甘。
穴栖金礼鼲，池怪集神{丹龟}。
可爱临冈曲，何人结草庵。
欲来寻隠逸，谁与共欢酣。
念往须勤到，登高已旧谙。
低头小城市，举目遍村岚。
静境由兹达，尘容却自惭。
常思真趣响，可抑俗饕贪。
宇宙开怀适，江山极望涵。
相邀幸多暇，命驾即追参。

京府偕趋幕，弥年接坐隅。
驽骀攀骥足，鱼目混骊珠。
风谊敦贪薄，吹嘘变朽枯。
交亲齐鲁卫，政事拟阿蒲。
契合宁容间，情通不鄙无。
邀欢困萍蚁，较味賸莼鲈。
气盛吞云梦，文雄猎具区。
报投均缟纻，应和念篪竽。
巢阁行观凤，为裘伫荐狐。
世家传鹊瑞，职业在鸿都。
耸壑方腾干，乘风好纵舻。
一飞尝得志，平步即夷涂。
见比亲琼树，清如隠玉壶。
终当拾青紫，讵止学盘盂。
少别如旬日，相望似五湖。
荒郊逢辙涸，激水待云肤。
窟穴增蛇鼠，腥臊恶蚋蛄。
尊思孔北海，釜叹范莱芜。
始见生蓂魄，俄惊绕树乌。
初犹甘杞菊，久渐厌粱苽。
昼咏依依柳，宵看历历榆。
晨兴常过午，朝膳每通晡。
闲逸输吾子，驰驱属鄙夫。
无因随李郭，长日想田苏。
沙涨舟犹胶，河流轨不濡。
行邮才咫尺，命驾只须臾。
坐俟聆金玉，来应笑碔砆。
多惭昏钝枣，难慕湛精醐。
安得生双翼，徒然处橛株。
重吟赠我句，足以豁蒙愚。

人情安逸或骄惛，君子操修有本原。
结宇近同闲燕处，题颜深警圣贤言。
游心最乐群书富，寓目无穷百卉繁。
治世右文风教洽，彬彬儒雅遍宗藩。

郊原西与莽苍连，隔岸人家小径穿。
满目风光杳无际，柳如山色草如烟。

铃合优闲斲句新，客亭传诵慰驰神。
诚知撷露敲冰陋，岂敌挥毫掞藻春。
固乏琼瑶酬错宝，多惭鱼目换骊珍。
近来闻道谈机迅，更恐难当彼上人。

曾览三贤述，吟哦日几遭。
文章追李杜，赠答拟刘曹。
二相逢辰早，中山擅价高。
才华固相若，光焰实难韬。
智决推安邑，超腾自髧髦。
武谋家府秘，晋祝史君褒。
任重函牛鼎，投虚剸兕刀。
内庭才视草，同列便栖毫。
夷夏欣宁谧，揄扬颂戢櫜。
台乌栖直舍，廏马借拳毛。
对数开宣室，忠逾谏馆陶。
丝纶长庆制，奴仆楚人骚。
双节分千骑，沧波看六鳌。
带垂金错落，服赐锦葡萄。
忧国常箴衮，延宾罕置醪。
韦平门素贵，周邵职奚叨。
在镇民除瘼，还朝雨润膏。
星霜恩感旧，休沐事忘劳。
去蠹过蟊蠈，防仇甚猘獒。
躬仍主戎索，手不释书绦。
相以父年入，权因主眷操。
神锋虽爽爽，灵府亦忉忉。
乌岭无遗镞，维城独赠袍。
风波消横议，枳棘奈群豪。
既悟方城语，何由别墅遨。
间言多斐贝，闲地少蹊桃。
世路山川险，愁肠冰炭熬。
两朝空献替，万里孰呼号。
都为尤权势，终令触怒涛。
灾屯疑是马，朋敌目为牢。
伊昔来江海，频年泛棹篙。
再违文石陛，三拥浙西旄。
梦觉魂应断，诗成首重搔。
缄封寄僚友，往复走轺舠。
残漏传军柝，新流涨郡濠。
所怀存北阙，有志念东皋。
岂谓投荒裔，从兹解袠弢。
平泉遂榛莽，甘露渐藜蒿。
像寄浮屠宇，香焚过客艘。
依然见尘迹，流恨水滔滔。

千里江山昔霸基，百年文物憺皇威。
闾阎栉比于今盛，塔寺鳞差自古稀。
极目烟霞时显晦，忘情鱼鸟自潜飞。
何须远慕岩居者，乘兴还来兴尽归。

固无政术效前贤，又乏诗名继乐天。
连岁出藩居善地，何时负郭有良田。
回风已隔三山路，讲德难偕四子篇。
满目胜游都未到，且将图画与人传。

孟郊篇什况咸池，夫子文章我所知。
岂特曹刘同品目，固将苏李是宗师。
语如转弹逢真赏，喻到鏖兵诧国棋。
所集若携归阙下，诸公应序盛山诗。

罢尹一年重置对，去家千里涉寒温。
青云交友难倾盖，白发慈亲正倚门。
目断濠梁横涕泗，梦回京口役形魂。
宽恩若未投诸裔，好奉安舆葺故园。

老爱诗书志益坚，不成鱼网谩临渊。
幽居喜见新松菊，病目愁看旧简编。
事任闲忙常自适，心忘毁誉敢求全。
知君有意论骚雅，何日从容话极玄。

学海儒珍昔所知，于令刮目异常时。
蜗庐何幸纡千骑，萤烛多惭对九枝。
铅摘次书才赡雅，麈毛挥辩状清羸。
竹符芸省翻留滞，可是青云缓步迟。

欲状江山秀，无如格律诗。
形容天际美，假借笔端奇。
注目临沧近，沿流北固卑。
不因篇咏见，绝景有谁知。

引弓风俗可伤嗟，满目清溪与白沙。
封域虽长编户少，隔山才见两三家。

昨日才离摸斗东，今朝又过摘星峰。
疲躯坐困千骑马，远目平看万岭松。
绝塞阻长逾百舍，畏途经历尽三冬。
出山渐识还家路，驺御人人喜动容。

夷俗华风事事违，矫情随物动非宜。
腥膻肴膳尝皆遍，繁促声音听自悲。
沙昧目看朱似碧，火熏衣染素成缁。
退之南食犹成咏，若到穷荒更费辞。

嗟若时之彦，怀哉昔并游。
十年追几砚，一别见坟丘。
满目皆陈迹，伤心未白头。
风流何处尽，颍水去悠悠。

不移一步到西天，端坐诸方在目前。
项后有光犹是幻，云生足下未为仙。

万物纵横在目前，随他动静任哗欢。
圆明定慧终无染，似水生莲莲自干。

吾家本住石桥北，山镇水关森古木。
桥下涧水彻昆仑，山下有泉香馥郁。
吾居山内实堪夸，遍地均栽不谢花。
山北穴中藏猛虎，出窟哮吼生风霞。
山南潭底隠蛟龙，腾云降雨山蒙蒙。
二兽相逢斗一场，玄味隠伏皆真祥。
景堪美，吾暗喜，自斟自酌醺醺醉。
醉弹一曲无弦琴，琴里声声教仔细。
可煞醉后没人知，昏昏默默恰如痴。
仰观造化工夫妙，日还西出月东归。
天是地，地是天，反复阴阳合自然。
识得五行颠倒处，指日升霞归洞天。
黄金屋，白玉椽，玉女金童日侍前。
南辰北斗分明布，森罗万象现无边。
无昼夜，要绵绵，聚散周天火候全。
若问金丹端的处，寻师指破水中铅。
木生火，金生水，水火须分前后队。
要辨浮沉识主宾，铅银砂汞方交会。
有刚柔，莫逸意，知足常足归本位。
万神齐贺太平年，恁时国富民欢喜。
此个事，好推理，同道之人知此义。
后来一辈学修真，只说存养并行气。
在眼前，甚容易，得服之人妙难比。
先且去病更延年，用火烹煎变阳体。
学道人，去思已，休问旁门小法制。
只知目下哄得人，不觉自身暗憔悴。
劝后学，须猛絷，莫徒抛家住他地。
妙道不离自家身，岂在千山并万水。
莫因循，自贪鄙，火急寻师觅玄旨。
在生若不学修行，未必来生甚胎里。
既有心，要终始，人生大事惟生死。
皇天若负道心人，令我三涂为下鬼。

江南种菜漫阡陌，紫芥绿菘何所直。
陶生画此共言好，一幅往往黄金百。
北山老圃不外慕，但守荒畦𣃁荆棘。
陶生养目渠养腹，各以所能为物役。

往时江总宅，近在青溪曲。
井灭非故桐，台倾尚余竹。
池塘三四月，菱蔓芙蕖馥。
蒲柳亦竞时，冥冥一川绿。
方坻最所爱，意谓可穿筑。
欲往无舟梁，长年寄心目。
故人晚得此，心事付草木。
消摇檐宇新，揽结蹊隧熟。
更能适我愿，中水开茆屋。
鬼营诛荒梗，人境扫喧黩。
濠鱼浄留连，海鸟暖追逐。
岂无方外客，于此停高躅。
忆初桑落时，要我岂非夙。
蚕眠忽欲老，一个未言速。
当缘东门水，尚涩南浦舳。
吾庐虽隠翳，赏眺还自足。
横陂受后涧，直堑输前渎。
跳鳞出重锦，舞羽堕软玉。
碧筒递舒卷，紫角联出缩。
千枝孙峄阳，万本毋淇澳。
满门陶令株，弥岸韩侯蔌。
尚复有野物，与公新听瞩。
金钿拥芜菁，翠被敷苜蓿。
虾蟆能作技，科斗似可读。
棂轩俯北渚，花气时度谷。
耘锄聊效颦，缔构行可续。
荒乘傥不倦，一昼敢辞卜。
虽无北海酒，乃有平津肉。
翛翛仙李枝，城市久烦促。
寄声与俱来，荫我台上谷。

伯姬不见我，乃今始七龄。
家书无虚月，岂异常归宁。
汝夫缀卿官，汝儿亦搢𫄧。
儿已受师学，出蓝而更青。
女复知女功，婉嫕有典刑。
自吾舍汝东，中父继在廷。
小父数往来，吉音汝每聆。
既嫁可愿怀，孰如汝所丁。
而吾与汝母，汤熨幸小停。
丘园禄一品，吏卒给使令。
膏粱以晚食，安步而车𫐌。
山泉皋壤间，适志多所经。
汝何思而忧，书每说涕零。
吾庐所封殖，岁久愈华菁。
岂特茂松竹，梧楸亦冥冥。
芰荷美花实，弥漫争沟泾。
诸孙肯来游，谁谓川无舲。
姑示汝我诗，知嘉此林垌。
末有拟寒山，觉汝耳目荧。
因之授汝季，季也亦淑灵。

予常值真人，能藏毒而宁。
能纳秽若浄，能易膻使馨。
能解身赫赫，能逆知冥冥。
日唯汝心撄，而汝耳目荧。
廓然而无营，其孰扰汝灵。
神奇实主汝，厥通莫之令。
嘻予岂不知，黄帝与焦螟。
死心而废形，乃可少闻霆。
顾今亲遘之，于吾独剽聆。
刳心事斯语，自儆以书铭。

蔡侯东方来，取友无所挟。
翛翛一囊衣，偶以一书笈。
定林朝自炊，有匕或无䇲。
时时羹藜藿，镬大苦难燮。
骄顽遂敢侮，有甚观骈胁。
澹然山谷中，变色未尝辄。
始见类欺魄，寒暄粗酬接。
从容与之语，烂漫无不涉。
奇经可治疾，秘祝可解魇。
巫医之所知，瞽史之所业。
载车必百两，独以方寸摄。
微言归易悟，疾若髭赴镊。
天机信卓越，学等何足躐。
纵谈及既往，每与唐许协。
扬雄尚汉儒，韩愈真秦侠。
好大人谓狂，知微乃如谍。
惟初造文字，人惑鬼愁慑。
秦愚既改罪，新眊仍易叠。
六书遂失指，隶草矜敏捷。
谁珍坛山刻，共赏兰亭帖。
东京一祭酒，收拾偶予惬。
少尝妄思索，老懒因退怯。
侯方习篆籀，寸管静尝擪。
深原道德意，助我耕且猎。
昔功恐唐捐，异味今得馌。
京口媚学子，追师尝劫劫。
陆赢淮汴粮，水僦湖海艓。
远求而近遗，如目不见睫。
伪凤易悦楚，真龙反惊叶。
闻予再三叹，往往心不厌。
或自逸而走，或呿而不嗋。
或嗤元郎漫，或訾白翁嗫。
铄金徒欲消，韫玉岂愁浥。
贤愚有定分，咄汝无喋喋。
跨鞍随我游，曳屣联我跕。
照泉挹清泚，跂石缘嵬嶪。
东陂数鯈鱼，西崦追蛱蝶。
翳林窥抟黍，藉草听批颊。
黄寻远莲须，红阅邻杏靥。
荏苒光景流，杨园忽无叶。
扶疴归未久，吾见喜宁帖。
褰裳告我去，禄仕当随牒。
萧晨秣款段，归骑得追蹑。
谓言循东路，复出西城堞。
行矣忍羁旅，无鱼勿弹铗。
天闲久索骥，骏足方腾蹀。
长驱勿骄矜，小踠亦勿惵。
鹏飞九万里，勿借风一箑。
溟波浩难穷，勉自养鳞鬣。
爵禄实天械，功名为接折。
宁能复与我，摇漾秦淮檝。
附书勿辞频，隔岁期满箧。

幽独若可厌，真实为可喜。
见山不碍目，闻水不逆耳。
翛然无所为，自得而已矣。

吾闻人之初，好恶尚无朕。
帝与凿耳目，贤愚遂殊品。
尔来百千年，转化薄愈甚。
父翁相贩卖，浮诈谁能审。
睢盱猴缨冠，狼籍鼠穴寝。
沧海恐值到，谁论鱼鳖淰。
鸮声虽云恶，革去在食葚。
嗟谁职教化，独使此风稔。
恬观不知救，坐费太官廪。
予生少而戆，好古乃天禀。
念此俗衰坏，何尝敢安枕。
有时不能平，悲咤失食饮。
唯子同我病，亦或涕沾衽。
谓予可告语，密以诗来谂。
烂然辞满纸，秋水濯新锦。
穷观何拳拳，静念复凛凛。
贱贫欲救世，无宁犹拾渖。
说穷且版筑，尹屈唯烹饪。
逢时岂遽废，避俗聊须噤。
徂年幸未暮，此意可勤恁。

壮哉非罴亦非䝙，目光夹镜当坐隅。
横行妥尾不畏逐，顾盼欲去仍踌躇。
卒然我见心为动，熟视稍稍摩其须。
固知画者巧为此，此物安肯来庭除。
想当槃礴欲画时，睥睨众史如庸奴。
神闲意定始一扫，功与造化论锱铢。
悲风飒飒吹黄芦，上有寒雀惊相呼。
槎牙死树鸣老乌，向之俛噣如哺雏。
山墙野壁黄昏后，冯妇遥看亦下车。

寒云沈屯白日埋，河汉荡坼天如簁。
衡门兼旬限泥潦，卧听窾木鸣相挨。
萧辰忽扫纤翳尽，北岭初出青嵬嵬。
微之新诗动我目，烂若火齐金盘堆。
想携诸彦眺平野，高论历诋秦以来。
觥船淋浪始快意，忽忆归云胡为哉。
念君少壮辍游衍，发挥春秋名玉杯。
书成不得断国论，但此空语传八垓。
登临兴罢因感触，更欲远引追宗雷。
君知富贵亦何有，谄誉未足偿讥排。
风豪雨横费调燮，坐使发背为黄台。
留宾往往夜参半，虽有樽俎无由开。
江南佳丽非一日，况乃故园名池台。
能招过客饮文字，山水又足供欢咍。
剩留官屋贮酒母，取醉不竭当如淮。

物变极万殊，心通才一曲。
读书谓已多，抚事知不足。
与君语承华，念此非不夙。
恨无数顷田，归耕使成熟。
当官拙自计，易用忤流俗。
穷年走区区，得谤大于屋。
归来污省舍，又继故人躅。
相逢祇数步，吏桉常填目。
切嗟非无朋，阻阔嗟何速。
孤危失所助，把卷常恨独。
虚名终自误，谬恩何见蹙。
清明有冲卿，奥美如晦叔。
时谓当选升，屈指尚五六。
揆才最不称，饕宠宁无恧。
殷勤故人书，纸尾又见勗。
君虽好德言，我自望忠告。
易称动不括，传论大明服。
进为非成材，罪恐不容赎。
岁残东风生，陕树尘翳麹。
何缘一杯酒，谈笑相追逐。

我欲往沧海，客来自河源。
手探囊中胶，救此千载浑。
我语客徒尔，当还治昆仑。
叹息谢不能，相看涕翻盆。
客止我且往，濯发扶桑根。
春风吹我舟，万里空目存。

一车南，一车北，身世匆匆俱有役。
忆昔论心两绸缪，那知相送不得留。
但闻马嘶觉已远，欲望应须上前坂。
秋风忽起吹泥尘，双目空回不见人。

隠者委所逢，在物无不足。
山林与城市，语道归一毂。
诗人论巨细，此指尚局束。
颇知区区者，自屏忍所欲。
孰识古之人，超然遗耳目。
岂于喧与静，趣舍有偏独。
命亭今何为，似乃畏惊俗。
至意不标揭，小名聊自属。
夏风檐楹寒，冬雪窗户燠。
春樊乱梅柳，秋径深松菊。
壶觞日笑傲，裙屣相追逐。
此乐已难言，持琴作新曲。

沄沄曲江水，天借九秋色。
楼台飞半空，秀气盘韶石。
载酒填里闾，吹花换朝夕。
笙箫震河汉，锦绣烂冠帻。
地灵瘴疠绝，人物倾南极。
先朝有名臣，卧理讼随息。
稍稍延诸生，谈笑与宾客。
子来适妙年，谒入交履舄。
寂寥九龄后，此独望一国。
虞翻礼丁览，韩愈俟赵德。
孤岸镇颓波，俗流未易识。
我方文葆中，旋逐旌旗迹。
去思今岂忘，耳目熟遗迹。
吏含殷勤言，俛仰问乖隔。
当时府中儿，侵寻鬓边白。
下帷虽著书，不救寒饥迫。
谓宜门阑士，宦路久烜赫。
奈何犹差池，更捧丞掾檄。
骥摧千里蹄，鹏堕九霄翮。
人生无巧愚，天运有通塞。
试观驰骋人，意气宇宙窄。
荣华去路尘，谤辱与山积。
优游禄仕间，较计谁失得。
送君强成歌，陟岵翻感激。

吾少莫与合，爱我君为最。
君名高山岳，嵑{嶭/木}嵩与泰。
低心收憃友，似不让尘{土盍}。
又如沧江水，不逆沟畎浍。
君身揭日月，遇辄破氛霭。
我材特穷空，无用补仓廥。
谓宜从君久，垢污得洮汰。
人生不可必，所愿每颠沛。
乖离五年余，牢落千里外。
投身落俗阱，薄宦自钳釱。
平居每自守，高论从谁丐。
摇摇西南心，梦想与君会。
思君挟奇璞，愿售无良侩。
穷阎抱幽忧，凶祸费禳禬。
州穷吉士少，谁可婿诸妹。
仍闻病连月，医药谁可赖。
家贫奉养狭，谁与通货贝。
诗人刺曹公，贤者荷戈祋。
奈何遭平时，德泽盛汪濊。
鸾凤鸣且下，万羽来翙翙。
呦呦林间鹿，争出噬苹藾。
乃令高世士，动辄遭狼狈。
人事既难了，天理尤茫昧。
圣贤多如此，自古云无奈。
周人贵妇女，扁鹊名医滞。
今世无常势，趋舍唯利害。
而君信斯道，不闵身穷泰。
弃捐人间乐，濯耳受天籁。
谅知安肥甘，未肯顾糠糩。
龙螭虽蟠屈，不慕蛇蝉蜕。
令人重感奋，意勇忘身蕞。
何由日亲灸，病体同砭艾。
功名未云合，岁月尤须愒。
怀思切劘效，中夜泪霶霈。
君尝许过我，早晚治车轪。
山溪虽峻恶，高眺发蒙{目市}。
峰峦碧参差，木树青晻蔼。
桐江路尤驶，飞桨下鸣濑。
鱼村指暮火，酒舍瞻晨旆。
清醪足消忧，玉鲫行可脍。
行行愿无留，日夕伫倾盖。
会将见颜色，不复谋蓍蔡。
延陵古君子，议乐耻言郐。
细事岂足论，故欲论其大。
披披发鞬櫜，懔懔见戈锐。
探深犯严壁，破惑翻强旝。
离行步荃兰，偶坐阴松桧。
宵床连衾帱，昼食共粗粝。
兹欢何时合，清瘦见衣带。
作诗寄微诚，诚语无彩绘。

先生天下豪杰魁，胸臆广博天所开。
文章事业望孔孟，不复睥睨蔡与崔。
十年留滞东南州，饱足藜藿安蒿莱。
独鸣道德惊此民，民之闻者源源来。
高冠大带满门下，奋如百蛰乘春雷。
恶人沮服善者起，昔时𫏋跖今骞回。
先生不试乃能尔，诚令得志如何哉。
吾愿圣帝营太平，补葺廊庙枝倾颓。
披旒发纩广耳目，照彻山谷多遗材。
先收先生作梁柱，以次构架桷与榱。
群臣面向帝深拱，仰戴堂陛方崔嵬。

溯筏开新屋，扶舆绕故园。
事遗心独寄，路翳目空存。
野果寒林寂，蛮花午簟温。
难忘旧时处，欲宿愧桑门。

扰扰复翩翩，秋床烛屡昏。
真为说万物，岂止挟三言。
问义曹溪室，捐书阙里门。
若知同二妄，目击道逾存。

还家岂不乐，生事未应闲。
朝日已复出，征鞍方更攀。
伤心百道水，阂目万重山。
何以忘羁旅，翛然醉梦间。

揽辔出东城，登临目暂明。
烟云藏古意，猿鹤弄秋声。
客坐苔纹滑，僧眠樾荫清。
赏心殊未已，山日下西荣。

杌尔何年客此洲，飘流谁弃止谁收。
无心使口肝使目，有干作身根作头。
暴露神灵难寄托，祷祠村落几依投。
纷纷翦纸真虚负，立槁安知富可求。

殿阁抡材覆等差，从臣今日擅文华。
杨雄识字无人敌，何逊能诗有世家。
旧德醉心如美酒，新篇清目胜真茶。
一觞一咏相从乐，传说犹堪异日夸。

青溪相值各青春，老去临流辄损神。
事事只随波浪去，年年空得鬓毛新。
论心未忍遗横目，干世还忧近逆鳞。
嘉句感君邀我厚，自嗟才不异常人。

霜雪纷纷上鬓毛，忧时自悔目空蒿。
桑麻祇欲求三亩，势利谁能算一毫。
此地旧传公子札，吾心真慕伯成高。
飘然更有乘桴兴，万里寒江正复艚。

楼影侵云百尺斜，行人楼上忆天涯。
情多自悔登临数，目极应惊怅望赊。
一曲平芜连古树，半分残日带明霞。
潘郎何用悲秋色，祇此伤春发已华。

尘土轻飏不自持，纷纷生物更相吹。
翻成地上高烟雾，散在人间要路岐。
一世竞驰甘睬目，几家清坐得轩眉。
超然祇有江湖上，还见波涛恐我时。

诏取名郎入宪台，此时方急济时才。
圣聪应已虚心待，奸党宁无侧目猜。
白笔岂知权可畏，皂囊还请上亲开。
伫闻谠论能医国，飞报频随驿骑来。

可怜台上谷，转目已阴繁。
不解诗人意，何为乐彼园。

正名百物自轩辕，野老何知强讨论。
但可与人漫醤瓿，岂能令鬼哭黄昏。
鼎湖龙去字书存，开辟神机有圣孙。
湖海老臣无四目，谩将糟粕污修门。

烟云渺渺水茫茫，缭绕芜城一带长。
蒿目黄尘忧世事，追思陈迹故难忘。

南山新长凤凰雏，眉目分明画不如。
年小从他爱梨栗，长成须读五车书。

舟约刀头止岁前，故人专使手书传。
出门江口问消息，极目寒沙空渺然。

豫章江面朔风惊，浩荡帆船破浪行。
目送家山无几许，千年空想蟪蛄声。

应世文章手，宜民政事才。
朝多侧目忌，士有拊心哀。
书蠹平生简，香寒后夜灰。
悠悠国西路，空得葬车回。

柳絮已将春去远，攀条弄芳畏晼晚。
忧患众兮欢乐鲜，一去可怜终不返。
日夕思归不得归，山川满目泪沾衣。
罼圭苑里西风起，叹息人间万事非。
寒声一夜传刁斗，云雪埋山苍兕吼。
诗成吟咏转凄凉，不如独坐空搔首。
漫漫胡天叫不闻，胡人高鼻动成群。
寒尽春生洛阳殿，回首何时复来见。

怀乡访古事悠悠，独上江城满目秋。
一鸟带烟来别渚，数帆和雨下归舟。
萧萧暮吹惊红叶，惨惨寒云压旧楼。
故国凄凉谁与问，人心无复更风流。

十年一别两相过，前想悲欢慷慨歌。
穷去始知风俗薄，静来犹厌事机多。
相期鼻目倾肝胆，谁伴溪山避网罗。
万里辛勤君旧识，重江应亦畏风波。

汝水出山险，汝民多病瘿。
或如鸟粻满，或若猿嗛并。
女惭高掩襟，男大阔裁领。
饮水疑注壶，吐词侔有梗。
樗里既已闻，杜预亦不幸。
秦人号智囊，吴瓠挂狗颈。
{月畾}{月鬼}常柱颐，伶仃安及胫。
祗欲仰问天，无由俯窥井。
挟带岁月深，冒犯风霜冷。
厌恶虽自知，剖割且谁肯。
不惟羞把镜，仍亦愁吊影。
内疗烦羊靥，外砭废针颖。
在木曰楠榴，刳之可曰皿。
此诚无所用，既有何能屏。
膨脝厕元首，臃肿异胪顶。
难将面目施，可与胞胎逞。
贤哉临汝守，世德调金鼎。
珉俗虽丑乖，教令日修整。
风土恐随改，晨昏忧虑省。
傥欲觐慈颜，名城不难请。

勿去草，草无恶，若比世俗俗浮薄。
君不见长安公卿家，公卿盛时客如麻。
公卿去后门无车，惟有芳草年年佳。
又不见千里万里江湖滨，触目凄凄无故人。
惟有芳草随车轮。
一日还旧居，门前草先锄。
草于主人实无负，主人于草宜何如。
勿去草，草无恶，若比世俗俗浮薄。

灵山名谁自，波涛截孤峰。
何年佛子住，四面凭危空。
折椽与裂瓦，委弃填西东。
库廊行抑首，居者莽谁容。
吾舟维其侧，落日生秋风。
瞰崖聊寄目，万物极纤秾。
震荡江海思，洗涤堙郁中。
胡为嬉游人，过此无留踪。
景岂龙游殊，盛衰浩无穷。
吾闻世所好，楼殿浮青红。
那知山水乐，岂在豪华宫。
世好□变尔，感激难为工。

所困每患失其亲，白首甘为未遇人。
饥目屡常昏皂白，晨炊何敢问新陈。
强颜愧我犹初仕，策足如君即要津。
惜别夜阑重款晤，交情终始暖于春。

青琐初辞佩守符，过家衣锦耀乡闾。
丹心忽厌承明直，白首犹刊丽正书。
满目湖山真吏隠，半空楼阁信仙居。
若耶老叟嗟来暮，应向江头待隼旟。

块泥封两耳，师旷亦为聋。
离朱捏两目，触面不得通。
折弓断其臂，安得为逢蒙。
白日照六合，光耀当天中。
苟为物所蚀，𫠜齿犹成童。
君子诚其意，默通大化工。
所以虞舜明，不在双重瞳。

寒风怒蓬勃，排户入吾室。
沙灰涨天黑，白日赤黄色。
捉衣拥肩坐，心脾寒憀栗。
须臾天气变，阴黯如涂漆。
跳空雨雹飞，四走珠玑出。
数子方叹惊，共怪天公逸。
先生携书来，昂颐杖飞策。
乃召二三子，环坐与之席。
呼童令取酒，盘饤杂梨栗。
酒行寒气除，春阳生四壁。
先生说大义，驰骛何纤悉。
洞彻人精神，两耳飞霹雳。
老语植根节，九牛不可屈。
尧眉与舜目，缅若曾相识。
如当夜黑中，光耀见赤日。
退思圣贤业，所积在劘剔。
韦皮画山龙，块泥亦瓦砾。
人固有识智，非如物之植。
而不自刻苦，昼夜如刀尺。
年齿方壮健，男儿宜努力。
方今太平民，尚未获苏息。
谁能拱两手，看人树勋绩。

张侯守辰溪，作馆清溪上。
峻趾拥崇冈，跋海鳌足壮。
石嶝盘山回，游人出屏障。
林壑互蔽亏，昏明各异状。
辰溪俯洞夷，登临少佳况。
不知自何人，于此废真赏。
漥池失蛟龙，破屋藏魍魉。
如持万黄金，弃之在污壤。
张侯一芟扫，耳目复清旷。
坤倪伏诙谲，闪倏见气象。
素壁照清秋，檐牙屹相望。
啼鸟共徘徊，飞云自来往。
携樽听鸣泉，便可倾佳酿。
烟披舞袖润，谷应歌声响。
客醉未容归，明月纤纤上。
幽怀傥自得，所适即为放。
兹地虽陋僻，境静犹足尚。
壮士偃旗眠，落日惟樵唱。
缓带一来游，清风日萧爽。

汪子文章何伟奇，如观天子乘舆仪。
怛然暴见殊惊疑，舌拄上腭两目痴。
定神屏气试引窥，渐识羽卫行相随。
金吾佽飞开中逵，横刀执矟铁马驰。
画旆赤白盘龙螭，大角一百二十支。
铙鼓嘲轰杂横吹，绣幡绛幢何纷披。
{罒/干}罼铍戟开黄麾，属车{车急}辚霹雳移。
侍郎御史冠峨危，圆扇孔雀双翅垂。
辟邪白泽飞麟麒，金辂赤马火鬣鬐。
飘飘凤盖翳华芝，水光铁甲羽林儿。
二十四仗驱熊貔，长殳阔剑梢魍夔。
团花绛袖武士衣，大小不同虽异宜。
要之尽是圣贤为，奇服怪玩一不施。
斥之所以尊皇威，汪子之文正类斯。
一十五轴纷葳蕤，烂光直欲纸上飞。
长篇短篇倾珠玑，题说论序及赋诗。
篇虽不同皆有归，要之孔子韩退之。
留读旬日不知疲，大渴适得甘露饴。
我欲诵记留肝脾，惟我老钝无记持。
又无小吏操笔挥，或可写留慰朝饥。
二者不遂其赍咨，今复夺去心黭黟。
室中斗觉无光辉，灵宝不可留洿池。
风雨送还沧海湄，嗟我居陈逾岁时。
两耳无闻如塞泥，遂恐聋瞆不可医。
子来乃得时攻治，𪭢金伐石鸣鼓鼙。
气豪却似相凌欺，因子文章张我师。
使我发此狂简辞。

人间久厌雨，最快是初晴。
骤见碧林影，喜闻归雁声。
乾坤一苏醒，耳目两聪明。
寄语浮云意，休来污太清。

大策三千字，朝廷耳目醒。
高名动牛斗，直气破雷霆。
美行皆成法，闲谈尽可铭。
悲哉真玉树，风雨一飘零。

大梦为生固有涯，屡攻衰疾可惊嗟。
时于耳窍啸秋蚓，并向目睛飞黑花。
门外挂罗同翟尉，座隅占𫛳类长沙。
支离犹食三锺粟，买取涢溪好住家。

江上云亭霁景鲜，画屏展尽一山川。
迟迟欲去犹回首，目尽孤烟白鸟边。

昔纣为不道，毒心无生灵。
四海如在鼎，谁能救将烹。
周武从天人，戎衣举仁兵。
伯夷独何为，乃谏不听行。
纣徒久厌主，一朝倒戈迎。
天下既宗周，大册书武成。
夷义愈为耻，宁死弗苟生。
周粟恶不食，双目且饿瞑。
纣无王者实，徒有王者名。
虽曰臣伐君，纣德匹夫轻。
吁夷岂不知，意在销奸萌。

择己要有持，择人要有别。
浅夫脱所守，柔颜附炎热。
庸儿昧所择，目前事苟悦。
彼柔有时变，尔炎有时歇。
歇者既死灰，变者遂刚铁。
平时绸缪地，一朝等楚越。
古人论淡交，君子保常节。
作诗贻知言，不为昧者说。

关辅连岁旱，耕地千里赤。
官家放租税，犹有道边瘠。
群国乞膏雨，童巫叫蜥蜴。
神听久寂寞，民意转凄恻。
天公忽瞑目，一怒乖龙殛。
雨师偃其旁，惊起振厥职。
不复计多寡，倾泻信朝夕。
入地知几犁，地上但盈尺。
渹如三峡注，那辨四檐滴。
落势曾未停，庐井反忧溺。
始知天公难，不易人愿适。
举头告风伯，速吹湿云坼。
却还秋日光，迤逦照阡陌。
俾民布新种，来岁饱麰麦。

宦游老岁月，春花渐空枝。
坐耗镜中颜，日饶鬓边丝。
流俗宜重轻，青云势参差。
刚肠寡所合，出门复何之。
趋向于今乖，考古聊自怡。
黄卷有圣贤，目览心与期。
君子顾万世，小人较一时。
不见九原骨，贵贱共狐狸。
惟有贤愚名，纵久亦两岐。
退之赋二鸟，无乃为物移。
信己一推天，孟子真吾师。
得丧付浊醪，身外非所知。

一日或数篇，数日哦一轴。
夫子之于诗，夜补昼不足。
长吟天地间，万象困题目。
天徒饱其才，而特馁其腹。
声名三十载，半百事场屋。
今年试春官，淡榜辄不录。
东风吹残花，客泪迸京毂。
回头谢青云，却抱来时玉。
河阳谒相公，每见辍饭沐。
赆金实空囊，礼遇骇僮仆。
遂游西诸侯，骑马度函谷。
长安寻素交，零落半丘木。
惟有终南山，相看似旧绿。
东李雅好客，既亲意转笃。
授馆如投家，晨杯继宵烛。
羸马残青刍，饥僮厌余肉。
予方坐幕府，陷嫉苦流俗。
群吠耳且盈，介立趣颇独。
得君倍欢然，坦不置边幅。
论情虽云晚，闻谊固已夙。
二章初交锋，懦气令避缩。
自笑不量力，强和旋取衄。
从此遗形骸，留馔或脱粟。
有酒时招邀，共醉小轩竹。
论议到圣贤，道德富停蓄。
岂比篇章流，烟云绕心曲。
飘飖走边城，新禁察儒服。
戎帅不敢延，进退势俱触。
六月汗霑衣，几作穷途哭。
回来卧旅舍，所得不充欲。
乡思生秋蛩，轻装遽云促。
行当买淮田，晚岁谋退筑。
予材觉无庸，计虑亦既熟。
无资媚要权，与世背驰逐。
祗合从渔樵，胡为苟寸禄。
淮吴幸相望，有邻可容卜。
浩歌老吾生，争食任鸡鹜。
薄宦犹縻人，归飞羡黄鹄。

爱君气干霜松老，一见相投许肝脑。
岂同世上秋叶交，不及岁寒如电扫。
有才无命三十强，寂寞吟斋膝长抱。
愁来遍踏公卿门，绽褐不缝谁改造。
文章直吐元化胚，天朴岂须施斧藻。
长篇下笔纵立成，一字未曾伤草草。
辞源奔注吞众人，有似惊潮没孤岛。
善君取友论片能，不学常情求百好。
琢磨六艺相与游，我愧性灵昏椹枣。
平湖绿净时招邀，烂熳清尊为君倒。
客涂见月凡几圆，倦马声饥奴色槁。
路傍甲第欺儒冠，奴厌腥肥马余藁。
我疑造物偏膏粱，富贵何缘悭有道。
贯糜巨室君空囊，朱紫摩肩君衣皂。
大鹏宁合安寻常，怒翼天池终刷澡。
功名岂必收目前，两鬓未银犹得早。
颜彭骨朽千万年，漫与后人论寿夭。
君其努力攀青云，盛醉春风酿香稻。

秋风木叶飞边徼，日暮铜台别杯釂。
燕姬一曲声未终，交臂方携忽南棹。
相公镇魏从辟书，玉帐三年奉谈笑。
密谋直道裨主人，饱食庸儿或阴诮。
君殊不顾但自若，烱烱诚心复谁照。
相公还朝数论荐，援手无人在廊庙。
荐章未报人事改，魏国门前客相吊。
圣贤尚觊后世知，万事那能目前料。
方今擢才不待次，道路纷纷走严召。
朝廷必欲收真才，岂有如君使常调。
读书适用非苟知，脱略空言直趋要。
有余利刃未一施，可惜青萍反居鞘。
谁能出力终提携，会看惊人露芒耀。
君如弗偶好言命，予亦徐当卜耕钓。

雕轩画室吴僧居，花草禽鱼屏面集。
岂如萧爽大士堂，雪山数尺平头立。
满斋虚白已自生，隔坐纷华不容入。
霜毫一扫都无痕，独有淋漓粉光湿。
好丹世上空纭纭，趣与师同百无十。
常时吟客惟我来，共爱此屏微静翕。
目睛难驻手试扪，指下琉璃无寸涩。
愿乘醉笔留几行，为写高僧白云什。

寂寞湖边寺，荆溪目已瞑。
窗云犹晓白，竹径自寒青。
野鸟悲吟动，门人感涕零。
里无梁补阙，谁可法师铭。

一朝挥别袂，九日在征岐。
识我相思意，如君独坐时。
榴花须满盏，菊蕊况盈枝。
目下重阳泪，宜看杜牧诗。

千载兰亭后，风流宛目前。
竹昏烟冉冉，花泣露涟涟。
笔落诗推将，杯行酒有仙。
水边佳丽少，春草谩芊绵。

巨鳞非尺泽，多目漫污池。
网漏从今日，筌忘复几时。
饔人颜惨淡，渔子兴参差。
岂似任公捷，群鳌一钓丝。

泗上风宜旧罕传，邦人谁说贡鳞鲜。
隔淮小市若古画，接楚远山疑宿烟。
民舍卑漥多困水，农畴硗瘠少逢年。
顾予居里号繁胜，举目只为乡思牵。

公逾四十气方强，未怕秋风作鬓霜。
人物此时仍富乐，襟怀无事可悲凉。
严涂行取青毡物，末路宁同白首郎。
满目溪山宜旷望，醉提北斗挹霞浆。

风吹旱叶作秋声，凉气微从雨脚生。
赤地黄埃归一洗，寸心远目觉双清。
乾坤应救街前暍，黎庶如逃釜内烹。
我喜南窗无俗物，葛衣飘洒体还轻。

重阳独步上层岩，目断吾疆尚载瞻。
人世只能愁杜牧，菊花岂解忆陶潜。
吟无旧友辞多感，饮为佳辰量倍添。
旅宦七回逢此节，旋销壮岁似磨镰。

千尺危桥跨浪雄，压桥虚阁势凌空。
直疑有路通银汉，又讶横天卧玉虹。
尽挹江山归醉目，独开怀抱向清风。
却嗟景出天随后，不得当年一咏工。

妙誉相高耸一乡，士林注目看轩翔。
玉蹄骏欲腾先路，金距雄思擅旧场。
只待秋闱排甲乙，稳携晓砚写文章。
如今老将虽无勇，忆拔蟊弧尚激昂。

秋郊物物作秋容，目送横天一鹗雄。
更远更疑山隔雾，或飘或聚叶随风。
对时唯恐朱颜改，遣兴除非白酒充。
感事子真成丽倡，恨无佳句敌才翁。

有客秋郊旷望中，更凭佳句发才雄。
牛羊饱食眠平野，雕鹗乘时击迅风。
倦目几随残照断，渴肠惟藉浊醪充。
登临不用频兴感，忧喜能忘是塞翁。

一客空归颜色低，众人气亦丧虹蜺。
泪添酒盏霜天阔，目断帆樯海日西。
交臂散零如木叶，别肠萦转似山蹊。
遥知名在乡书者，雨洗秋街跃马蹄。

高门缔构自何年，朱栱金铺丽目前。
楼上台光临暇日，座间凉气失炎天。
草涵宿雨浓如染，林曝晴曦燥欲然。
早晚定归黄合去，剩移夏榻就风眠。

十年空忆满林香，今日堆盘得恣尝。
摘处嫩苞金隠粟，剖来清液露盈囊。
自堪珍玩夸群目，可惜余甘落俗肠。
拜赐愈知公意重，不同设醴望元王。

郄公门下识羲之，风骨无尘耸秀姿。
壮气海鲲翻碧浪，逸才天马脱金羁。
旋凭辞律趋明试，首听文衡中有司。
太学旧游应刮目，青衫事业盛当时。

要尽宾欢醉绣筵，准凭良月作夤缘。
孤光已蔽浮云外，众目犹倾小雨前。
声入鬓毛同飒飒，润生林叶自娟娟。
宴杯才撤寒蟾露，疏影参差魄正圆。

北望宫墙树万年，九霄云退湛秋泉。
坐间星斗悬吟次，梦里江湖在目前。
月缓粉闱添皓色，更长红烛灭青烟。
中郎心计元无敌，更向风骚擅将权。

笑语无踪莫更寻，每怀平昔恨犹深。
况看满幅相思字，曾诉幽闺独自心。
因想音容如在目，不知涕泪已盈襟。
恨销除是彩笺灭，弗比遗香苦易沉。

给园胜地隠金沙，随意开筵饯使华。
社日兼宜数杯酒，春风未动一枝花。
垂垂禁鼓喧城里，一一归鞍傍水涯。
鱼目间投引骊颔，夜光双吐照贫家。

人说樱桃美，谁知味特殊。
颗匀圆更好，色丽赏还须。
树树红攒夏，年年价满都。
畏风应早摘，宜日称晨敷。
血滴春鹃泪，胎含火齐珠。
透肌胜琥珀，爽口剧醍醐。
怒目睛全赤，妆唇点误粗。
爱擎宜翠笼，登进合银盂。
秀实期先荐，流鶑莫漫图。
园林千百品，甘处后尘无。

长髯踏昏鼓，诗卷置予怀。
屡读销兰炬，幽眠废竹斋。
雷陈叨契密，李杜愧名偕。
明月惊双目，清风畅百骸。
旧游今历纪，新句老逾佳。
笔力支倾岳，词源泻倒淮。
觅官犹博奕，贱赋甚优俳。
夫子心虽壮，群儿口更排。
谤讥从尔类，事业属吾侪。
他日材须用，平时照莫埋。
相期空有道，欲荐反无阶。
足跌那伤骥，角争堪笑蜗。
醉乡逃得丧，俗调外淫哇。
纵酒时遗帻，逢人或懒鞋。
闲乘太湖棹，静系洞庭涯。
梅雨开新霁，江天敛宿霾。
苦吟邀郢客，妙唱听吴娃。
顾我千忧集，陪兄一笑乖。
此行情分厚，枉道愿言谐。
策马关城远，深愁日坠崖。

天子首除全蜀尹，近班亲问治才长。
辅臣皆曰明公可，出守当令远俗康。
拥节两川曾不扰，剖符千里定为良。
图书溢目延丹禁，印绶垂腰制一方。
紫诰忽来双雨露，锦城重去五星霜。
望尘骑走儿童竹，夹道壶倾父老浆。
坐啸楼台万山碧，行春车马百花香。
西南每往临藩屏，前后多归入庙堂。
那比小侯论岁月，即陪元宰燮阴阳。
无劳青史夸京兆，今代成都有赵张。

卿月无光没使星，属封涕泪逐霜零。
敝裯旧服从身殓，素节清风到目瞑。
澄汰浊流师孟博，诛求横赋罪延龄。
尘埃尚父当年玉，寂寞韦贤奕世经。
千里九秋伤旅榇，一门三相起家庭。
谁提大笔书功行，为激贪夫作美铭。

荆山有奇璞，贵乃和氏俦。
连城讵云多，一视以为优。
携挈向都市，光彩倾天球。
虽无指瑕累，顾得千金售。
惊诧遽自反，闭匿成千秋。
岂忘待时意，欲往仍迟留。
凡目陋至宝，后生异前修。
苍蝇矧多变，珉石仍先收。
万一人我欺，永为神物羞。

通物乐自任，济时常后安。
戢翼思迅风，腾鳞慕惊澜。
天书进廉良，大罟纲目宽。
顷来中林士，继踵青云端。
王侯经纬气，锦绣罗肺肝。
念当五鼎食，肯甘一瓢箪。
著书成揣摩，脱剑横镆干。
孟明已焚舟，廉颇方据鞍。
闭门谢尘轨，釜鱼朝未餐。
竟完稽古力，已使同学叹。
凤池响鸣珮，芸阁峨高冠。
忘年义已深，踵门情更欢。
纵谈剧流輠，处画逾转丸。
广廷来风清，落日微雨残。
凉泉为濯溉，佳树聊盘桓。
长歌斓篇轴，大盟粲珠盘。
宁为端木子，矜此道旁观。

青霭望不极，连峰如置关。
不知清溪水，漾漾出其间。
孟夏江水深，溪流正西还。
崖根乱石多，散激声潺潺。
杂树色相映，密竹不可删。
造幽览众妙，抚事清心颜。
洄洑自多鱼，网罟罗前湾。
幽人闭上方，缭径才可攀。
畴昔新安江，寤寐龙门山。
目击暂有遇，绝胜犹班班。
客程非趋时，淹泊宁所艰。
少留尽余兴，更伴浮云闲。

原尝四公子，养徒各三千。
金玉弃如沙，快意当目前。
好士要尽心，安知悉英贤。
虽非霸王资，豪气故翩翩。
生为战国雄，死亦名千年。
晋重未反国，曹郑方接连。
靳惜粪土间，不能捐一钱。
宗社几不食，恶名高属天。
山枢刺昭公，死矣悲宛然。
如何万乘邦，徒为人所怜。

四山环若屏，土色类坚石。
青冥积霭间，古径漏天隙。
虎牢一何险，飞鸟不可历。
狭处乃容车，天形正修白。
山行十里尽，路与洪河直。
惊波走狂沙，澒洞踏虚壁。
寒光着面目，噤枿避剑戟。
殷然出地雷，下与千仞鬲。
壮哉造化功，置此限南北。
乃知巢居民，老死皆异域。
帝鸿始舟车，夏禹勤底绩。
轮蹄日相寻，隘路遂开坼。
因缘楚汉交，英雄因智力。
杀人何其悲，贻患实自昔。
西风卷零雨，昏雾白日匿。
泥涂未遽央，客子怨行役。

君家庐山南，云水当户庭。
丈人悬安车，鲵齿头发青。
吏隠粟三釜，翻书十二经。
胡然辞羁旅，大江急扬舲。
太史司马公，老成兼典刑。
周南叹留滞，武库森长扃。
叩关起九州，授简欢真詅。
自兹访都邑，乘兴及郊坰。
清洛湛寒玉，嵩高环翠屏。
宫观想旧躅，丛祠记遗铭。
俗物不挂眼，俚言谁载听。
毕事黄鹄举，翩然问长亭。
念昔始相从，子少予壮龄。
定交自倾盖，结好深鹡鸰。
放怀脱羁馵，高论穷杳冥。
纵博恣叱枭，极饮常虚瓶。
后会十五年，见子云龙廷。
官书职雠校，旧简同编硎。
瓠落无所容，柘弹缘蜻蜓。
河梁一分手，南北如漂萍。
岁月不肯留，瞬息无暂停。
跳丸指飞鸟，急雪看凋蓂。
壮怀益漫漫，衰鬓成星星。
劳生百年间，所恃七尺形。
从衰得老病，讵足称最灵。
而君复何为，疲苶非康宁。
目视乱白黑，奇疮出潜丁。
饮肠日以狭，永夜甘独醒。
南方多奇药，芝术余芳馨。
引年亦多术，何必非豨苓。
往昔志读书，苦心过聚萤。
期以怪幻闻，岂只辨文鼮。
斑白乃自悟，有为皆浊腥。
古来豪杰士，蒲卢祝螟蛉。
埋骨蒿艾间，鬼火犹青荧。
孰知出宇宙，浩荡浮沧溟。
翳昏照白日，幽蛰惊迅霆。
道心不可传，法语容亲聆。
怀君意无涯，永望几涕零。
寄书南飞鸿，矫矫双翅翎。

川形直如线，川水疾如箭。
扁舟急鸣橹，顷刻异州县。
晤语不及闻，注视目已眩。
川后扈予桡，黄鹄莫我先。
客行自超越，快意令人羡。
寄语幽并儿，勿夸鞍马便。

车马何籍籍，相从城南陌。
大第鏁名园，朱闳间素壁。
即事览胜槩，抚旧叹陈迹。
零落归山丘，慨咤西州客。
春风几时还，顾盼生颜色。
杂英缀初红，宿荑吐新碧。
故池无还波，乔树实自昔。
赏心及兹辰，缅想缔构力。
十千置尊酒，玉斗雪霜白。
饮醉半欢哀，浩歌怀感激。
天地亦旅人，川谷故变易。
欢娱瞥过目，百年犹暂觌。
即令西驰晖，稍复向禺昃。
我辈不尽兴，将为后时惜。

汉皇初厌蹙鞠劳，侍臣始作弹棋戏。
东方诸公盛得名，魏文以来称绝技。
后宫妆奁乃可为，客著葛巾尤更奇。
谁令朱墨异贵贱，百世纷纷无已时。
君从何处得此局，石理温华莹寒玉。
山形四隤涧谷深，别将望秦森在目。
少年博戏日益新，古事不复传今人。
君能兴此亦先觉，辟雍老儒悲绝学。

大行宫车千乘强，翠华晚驾烟苍苍。
龙髯堕地长秋草，白云悠悠飞帝乡。
先驱轶出塞门外，天宇寥廓初无傍。
凄风疾雨走道路，万灵奔走谁非常。
汉家德泽遍四海，戎夷执绋虚边疆。
翾飞啄息愿效死，以彼壤穴皆容光。
词臣宗功笔力壮，感激顾遇思揄扬。
周宣中兴在云汉，武皇最著惟宣防。
道旁老翁话旧事，面目黧黑情摧伤。
赐缣如雪身独得，无衣自幸方同裳。
桑田变海不可测，恸哭白日悲风长。
君不见封禅之君皆不死，岂以衣冠之葬疑轩皇。

韩干画马出曹霸，得名不在陈栩下。
诏令师栩辞不可，苑中万马师在我。
王侯读书爱此言，由来能事须天然。
看图作诗寄慷慨，锦文织字珠联联。
乘黄騕袅久埋没，安西大宛路超忽。
丹青能令千万年，不比燕人空市骨。
霜蹄踣铁精权奇，耳截筒竹稍垂丝。
超然抉后三十尺，一日千里御者谁。
舐笔和铅人所同，尔今独成第一工。
神凝意会不可料，天驷降精来此中。
少陵作诗讥画肉，惋惜骅骝气凋缩。
未知良工尝苦心，空使时人争贱目。
九皋相马观天机，神隽不辨黄与骊。
君知画手贵自我，何若相法非有师。
拙工俗子纷纷是，畏避权豪如畏死。
生栋湿涂多覆屋，巧书掣肘真难使。
吾知公诗正如此，丈夫特立嗟已矣。

杨侯作邑山水中，县南百里维青嵩。
官闲身老诗笔健，乐与邱壑研豪雄。
是时新凉背炎夏，草木秀丽全天功。
重青叠碧百万状，有如耋老携儿童。
悬泉落崖泻万丈，震雷发地声隆隆。
阴风岩洞忽凄怆，寒生六月如凝冬。
祠官祀典有常秩，扫除给复何其恭。
孕灵产异远不极，面周负郑人殊风。
生云触石始肤寸，倏忽澍雨成冥蒙。
群山相望不足算，礼若小国来朝宗。
幽人羽客此独往，深处时与神仙通。
念君吏职有章绶，池鸿笼鹤思长空。
暂留灵境寄心赏，仰止万古希遐踪。
梯高径侧目力短，涉历庳下非穹崇。
山中居人亦富逸，翠竹寒松名素封。
愿言携家事卜筑，采薇饮水欣长终。
岩田种芝地高下，茅屋溯水溪西东。
君能挂冠共此约，何必绮季东园公。

好风随细雨，萧飒过吾庐。
野兴锄瓜后，衡门隠几初。
积阴生绿缛，清气袭空虚。
耳目遗尘土，还当读我书。

治狱余阴德，哀矜出片言。
千金无重比，驷马见高门。
星落林乌暝，愁悲薤露喧。
江风伤远目，楚些一招魂。

泥涂出关恶，风雨过云寒。
悬水余百仞，层峰知几盘。
攀跻头目眩，揭厉衣裳单。
稍出万山外，始知人世宽。

谁与玩芳草，慨然思古人。
东风千里目，红蕊一城春。
贺燕自高下，浮云无旧新。
南山际沧海，更觉尔为邻。

天寒不成寐，看雪坐清晨。
默怪人声绝，都迷物态真。
璇宫寒烁目，琪树静无尘。
信有昆仑圃，神游属此身。

妖娆如自媚，红白竞为娱。
共笑翔千仞，犹疑将九雏。
轩墀蒙{目面}睐，风雨易泥涂。
静扫苍苔地，还令近酒壶。

溪云晴漠漠，野日昼阴阴。
燕翼飞高下，花房乱浅深。
和风快吹面，浄水喜清心。
极目伤千里，曾无枫树林。

河源来积石，天马涉流沙。
耳目成千古，丹青在一涯。
荒凉都护府，断绝使臣槎。
安得山河将，收功似汉家。

峡云春易雨，水国暮多风。
原草萋萋绿，林花淡淡红。
清江晚寒外，落景半晴空。
物色怜新燕，归怀目去鸿。

高合横霄梧十寻，回廊曲槛昼阴阴。
期年不就长杨赋，晚岁空为梁甫吟。
童稚相亲俱白发，风波失所更情深。
沧溟极目云涛壮，相见胸中快病襟。

自无筹略预材难，非有文华聚笔端。
涉历羊肠迷坦坦，穿联鱼目愧珊珊。
岳猿听久堪头白，林实尝来厌齿酸。
葵藿倾心由物性，日边依约见长安。

既将鱼目换骊珠，富润囊箱足贾余。
顾我能知天下马，呼儿藏作箧中书。
老羞流辈为千诺，狂守初心付两如。
相助飞鸣竟何力，祇宜空手讲玄虚。

粗了文书过目前，公余宾宴即欢然。
腊醅趁熟先春味，官烛供烧合夜烟。
恶土一番生好木，涸池三面秀红莲。
不知尚有思人否，吟咏来诗几绝编。

贵公孙子族关西，失路青冥翅羽垂。
当世朋游皆父行，古人方略足肩随。
薄材老去欢倾盖，直气交新喜尽规。
满目江山屡回首，白云流水付心期。

江水中分白鹭飞，锺山秀出众山微。
凤凰去后高台在，麋鹿游来旧国非。
万里孤帆长在目，夕阳游子憺忘归。
六朝人物都荒草，但有寒潮信不违。

鹤发霜髯新复新，为郎补吏两因循。
争先不及三千客，顾后犹容五十人。
绝学捐书从佚老，曲肱饮水会忘贫。
江湖极目连天白，照影知无缨上尘。

汉郡王封宠，周宗伯命加。
犬牙基自若，麟趾叹于嗟。
陵谷随人世，春秋积岁华。
泄云余荟蔚，浮济变津涯。
端木倦游学，朱公精贷赊。
于今富而丽，遗俗俭宁奢。
使辙常交错，京藩倚捍遮。
锄钩非盗用，箫勺换兵拏。
朴直叨三组，工夫尽两衙。
戎容剖符虎，士气肃旗牙。
圜土几无讼，虚庭不禁哗。
对棋销白昼，清啸岸乌纱。
池馆澄潮水，楼谯冠暝霞。
绿梢檐外柳，红朵砌前花。
徙倚危栏峻，行来缭径斜。
巢林安短翼，擅壑愧跳蛙。
夙昔未更事，游谈多自夸。
奏盈方朔牍，书过惠施车。
臧室初縻迹，连城晚拜嘉。
华颠看欲落，病齿不胜龃。
珠琲轻鱼目，桐丝陋马挝。
敢论鸡似凤，愿食枣如瓜。
台妙前辞满，安舆久卧家。
最容高尚志，那肯待青緺。

骏命膺长发，鸿图本慎徽。
八方星拱极，四海日升晖。
旧典增咸秩，弥文示表微。
圣时均玉烛，天统正璿玑。
南极迎阳复，阴泉候气归。
积高常眷顾，昭孝每毋违。
羽卫来双阙，和銮并六飞。
风霆齐命令，龙虎会旗旗。
帐殿层城暮，金波列宿稀。
严更虚夜鼜，雕辇下彤闱。
广乐千人唱，升烟万目睎。
众神知受记，象物竞来依。
陟降兼明察，圆方比范围。
送音仍鬻鬻，畀福想霏霏。
霈泽苏群动，春阳畅墐扉。
庆深周揭厉，感极至歔欷。
多士参鸣玉，微生厕皂衣。
肃雍瞻帝武，奉引近天威。
儒馆鹓鸾旧，长谣锦绣辉。
因知子云赋，何足颂巍巍。

火井传夷檄，炎洲记海隅。
仙游空诣绝，方志每多诬。
泛滥浮清沼，渊源自奧区。
洪钧从鼓橐，一气审为炉。
烈焰方焚泽，腾波盛溅珠。
沃焦难与并，执热谅谁须。
鳌抃终当钓，鲸掀会学屠。
此中胜鼎鼐，不复待樵苏。
池馆他年贵，衣冠万乘俱。
废兴仍在目，惆怅指平芜。

幽居远人境，竹柏映吾庐。
满目山林意，今晨霰雪初。

利名苦厌兹多口，朝市那能尽信书。
一枕凉风云满目，民谣民讼不关渠。

杨侯古书数十轴，草隶缺残犹可读。
古书流传动千岁，书可仿摹古容伪。
爱君苦心能辨之，等捐千金不为费。
世尝售名不售真，物可见形难见神。
重令志士一惆怅，念有遗宝随埃尘。
东墙西墙画满屋，瑟琶小儿理新曲。
鄙夫长安交游少，骑马能来与君熟。
万事好恶我自知，不作浮沈为人更耳目。

后蚓智不足，捕鼠功岂具。
一为丹青录，能使万目顾。
气凌龟龙蛰，势经沧海渡。
微物亦有动，将非逢学误。

南州积炎德，嘉树凌冬绿。
薰风海上来，丹荔逾夏熟。
煌煌锦绣林，亭亭翡翠屋。
鹊头烂晨霞，天酒莹寒玉。
流声感中华，采掇如不足。
开元百马死，汉堠五里促。
君王玉食间，此荐知不辱。
迨今糟粕余，犹足惊凡目。
忆初成上林，四方会奇木。
使臣得安榴，天马来首蓿。
拔芽自幽遐，托地幸渗漉。
我欲咎真宰，喟兹限荒服。
将非名实雄，百果为羞缩。
区区化工意，聊尔存众族。

天阙抵清江，萍泛七千里。
心目驻庭闱，恍如寻尺耳。
河伯念微衷，风师荐嘉祉。
澄澜协顺飙，天际堪屈指。
归欤膝下欢，奚独老莱子。

倦宦归来故国春，北楼千尺绝飞尘。
江山雄伟增人气，城壁萧条类此身。
眼底交游随物老，樽前歌舞逐时新。
十年旧事无人问，目送斜阳下广津。

东岭新成桃李阴，春光日日向人深。
遥瞻广厦惊凡目，自是中台巧运心。
轮奂欲形张老颂，调歌先听伯牙音。
料公不负南堂约，应许衰翁领客临。

诸佛出身处，东山水上行。
目前一弹指，变现自分明。
日面月面过，佛手馿脚呈。
皆承此恩力，言外度迷情。

满目芊芊野渡头，不知若个解忘忧。
细随绿水侵离馆，远带斜阳过别洲。
金谷园中荒映月，石头城下碧连秋。
行人怅望王孙去，买断金钗十二愁。

目击烟霞昼卷舒，披榛敲石得蓬壶。
洞天日月千年久，人世尘埃一点无。
灵药难寻云缥缈，落花不见水萦纡。
使君凤阁翱翔近，谩与东山作画图。

秋云秋水，看山满目。
这里明得，千足万足。

英山富泉石，翠岩映清涟。
近可杖屦及，寂无市井喧。
良辰惜虚过，幽寻忍空还。
幸接鸿雁序，愧在骅骝前。
一径入岚霭，遍野皆兰荃。
洗耳慕颍曲，散发非伊川。
芳意动宿楚，暖脉通幽泉。
遥源发何所，积流浩成渊。
断岸矗苍壁，澄瀛印晴天。
人稀石有彴，村远鱼无筌。
初开腊瓮酒，乍减春衣绵。
风光入雩咏，暄和临禁烟。
柔莎当茵席，轻漪泛觥船。
天日正清润，水云共澄鲜。
灵苗恣采撷，古迹皆穷研。
高会屏纷杂，野具无荤膻。
繁英落如糁，幽禽语如弦。
嫩香小杏肥，深碧新荷圆。
游鯈忽上下，戏蝶时翩翾。
芳树荫坐钓，平石醒醉眠。
共得真隠趣，勿为豪华传。
满目是图画，在处皆潺湲。
春风拂归袂，暮景生吟鞭。
恨不见山月，月晓山南边。

予生三十愚且蠢，乐善自许人难双。
前年杞城拜夫子，似处幽蔀逢明釭。
交情期与道义久，第愧蚁蛭临崆{山凶}。
兵厨得酒不自饮，携挈过我盈尊缸。
追游颇纵山水乐，凉风皓月临溪矼。
长歌高啸助清景，彻曙未肯回艂艭。
别来节物皆一换，秋风憀栗陵疏窗。
韩庵幽莲堕红粉，崔榭密竹森云幢。
过从往往臻静默，兀坐终日如枯憙。
得君新诗成杼轴，目未穷纸心先降。
指摘万象无不到，发虑百中如甘逄。
搜情引思勉欲和，畎溜岂合追湍泷。
念君怀道滞山邑，谁者肉食居高庞。
方今明圣缔堂构，采拔材干恢鸿厖。
长松偃蹇卧涧谷，梓匠谁与来扶扛。
入登明堂柱九室，气象凛凛尊家邦。
复使天下贵儒术，颂声千载长铮淙。

幽丛有佳色，不必趁时开。
冷艳霜仍借，清香蝶自来。
晚芳情愈重，醉赏目先回。
且伴芝兰秀，休嗟暮景颓。

不尽陪从乐，端居若绊羁。
雨方添草色，寒更展花期。
举目红芳阻，搔头素发垂。
清尊难独酌，终日起相思。

肝胆输将竭，因锺两目盲。
小冠希子夏，令色耻丘明。
青白何曾变，纷华旧不争。
幸回观物志，都作反身诚。

去年仁政与春来，真赏曾蒙醉目回。
红旆已随芝检去，满栏芳意为谁开。

驱车日日望行舟，目断风帆不可留。
独有召公遗爱地，苍山重叠满晴楼。

至道潜心信有功，目前超悟忽圆通。
三身不在诸尘外，万象全归一照中。
念绝去来随处乐，法无取舍自然空。
护持雅属当仁力，枉问麻阳懒钝翁。

芳信初传喜满胸，开缄气焰若长虹。
文墙目视曹刘短，诗将坛登李杜雄。
一别寒暄迷甲子，十年尘土谩西东。
知君善诱存先契，不欲疏顽坠素风。

心镜如如绝断常，人天魔怨讵能伤。
本来面目超诸相，自在威仪遍十方。
石火电光随事过，龟毛兔角竟谁长。
真风到处堪行化，何必江西选佛场。

寒风咽笳鼓，晓月带旌旛。
触目伤陈迹，书绅记绪言。
应山藏石椁，梦泽对松门。
逝水何由止，清名后世存。

层构压池塘，不僭亦不偪。
影浮绿水静，寒凝雪山色。
抚槛接修竹，连檐引苍柏。
注目望长安，无奈浓云隔。

仙翁移守明年春，□书小子中自论。
□嗟羊公不血食，乃表乞庙于山樊。
因复为山发风咏，辞气浩浩涵胚浑。
又不柬弃贱且鄙，似欲瓴甋联玙璠。
捧诗那能测崖岸，但觉俗骨销沈昏。
师丈之命重违辟，手摩空腹强忍言。
召伯听讼棠树下，后人思伯树不残。
羊公游处岘山首，后人见山即汍澜。
或者怪之辄致诘，厥□何惠施元元。
答云贤者岂徒尔，其事虽远迹可根。
昔者郏鄏鼎既□，三姓窃出窥中原。
野鬼狂神盗社稷，渴龙饥虎摇乾坤。
于时生灵乃何物，蛇豕口吻恣吐吞。
丁黄那复顾邦土，荒城白昼啼幽冤。
□石未安晋已夺，晋□将至汉之𣸣。
公来有意补膏血，宁重黔首轻儿孙。
朝问疾苦历万室，莫复逋逃开四门。
众化以术公以道，人伏以威公以恩。
□□□时用□□，使民□戴如□□。
不然楚山尽奇秀，岂将怀□□□村。
山旧有亭亭有碑，碑前□见堕泪痕。
独使庭坚忽不祀，可□今古多朱轓。
仙翁下车郡即治，旋日鞭马城南奔。
踟蹰山头念往事，言不轻发心暗扪。
吾州祠宇数十百，何功何惠牲牢飧。
而令公作若敖鬼，嗟我庸敢夸雄藩。
玉书寻许□祀典，庶令贤者终天存。
士民欢笑□□诏，□□日□新宫垣。
梁国入吴毁淫祠，泰伯子胥方独尊。
南阳守睦祠子陵，浙东薄俗渐已敦。
仙翁还作叔子庙，汉南又开风教源。
诚令身在名灭者，放目仰视惭英魂。
凤林古景绝无尽，未算水木兼兰荪。
山前游骑试思否，此山不直供翠樽。

闰月稍丰暇，清晨适逢休。
驱车偕群公，始为斯亭游。
锺山来艮维，大江西北流。
台成古到今，举目意已周。
晋有尸黎密，尝栖岗之幽。
君王怀高风，立刹旌往由。
法云生梁朝，云气如蟠虬。
七龄依宝亮，俊发钦徐刘。
讲经此寺中，天花盈空浮。
纷纷白雪飞，柳絮未可侔。
近来有贤宰，亭于冈上头。
吴侯因名之，潜德光千秋。
昔人登泰山，芥视十二州。
余亦叹群雄，一毛争九牛。
岂知振大林，至有八龙留。
因末为推本，秘思聊一抽。
灯明天人师，说法历劫悠。
欲放眉间光，洗足先双收。
入无量义处，身心安如丘。
陀罗与殊沙，普散千亿洲。
云公于此时，讲已不可俦。
况当幽岩中，松拂久唱酬。
所以善哮吼，保志称为优。
谁言此华来，天地相应求。
帝释举手间，已入如来眸。
醉书贻群公，为我商声讴。

霜晨饮保宁，亭午游崇胜。
两寺连一岗，相远亦相映。
登临目所击，今古坐可证。
重轻叹吴鼎，白黑昭晋乘。
山空霸气灭，花草埋幽径。
松孤不易立，修竹无衰盛。
徘徊凤凰台，默默揆所称。
虞恩动植被，周道乾坤正。
仪韶与鸣岐，如影随形凭。
宋文三十年，陈迹俛仰竟。
因公肆笔题，发我悲秋兴。
鄙哉草间活，起自青衣侦。
弱嗣弛严训，元嘉仅澄静。
凤兮何德衰，来贻后人订。
微干生巨枝，虽有理亦横。
非类心必殊，同声始相应。
迩来王蜀朝，攻杀日靡定。
而彼四灵物，迭出如为佞。
因知德未臻，不足称符命。
已矣勿复陈，杯中醉贤圣。

一篇遗我价十州，累幅溢目如星稠。
清时名遂事高尚，启期三乐消百忧。
嗟余与公晚相值，读此始叹真诗流。
辞严义笃起余兴，白云遶笔窗前游。
乍如无盐烛青镜，顾视西子知狂羞。
又如午夜按长剑，恍惚不辨明珠投。
为公聊叙我来幸，皇华相厚如相酬。
民淳事简称迂拙，阅月偶谐庭今修。
因寻遗迹共登览，乘醉赓咏驰如邮。
王襄宣布岂足颂，愧公直欲昭旗旒。

秋雁三山度，晨鸡五点号。
节逢黄菊秀，庵陟白云高。
共泛忘忧物，聊停好善旌。
论心如淡水，得句胜连鳌。
事简曹参市，民熙李耳牢。
感辰资友露，乘暇集宾蒿。
岭郁青牛气，潮翻白鹭涛。
清时丰远览，故国喜相遭。
笑整龙山帽，闲追老鹊艘。
少陵怀北阙，靖节傲东皋。
傅亮吟登馆，刘伶醉捧糟。
行藏云出岫，物我海容舠。
支鹤鸣冲汉，庄鱼静乐濠。
日斜车转鹿，风劲服添羔。
爱景重铺席，穷欢更赋毛。
臂珍牛渚蟹，池溢马台醪。
霸气卑蜗角，尘机息兔毫。
断金心内固，挫物笔端豪。
乌府风云器，皇华柱石曹。
吾衰亦何幸，拭目叹风骚。

已隠南山雾，聊经白鹭洲。
初闻未得见，怅望登高楼。
空城凝寒云，目极徒离忧。
咫尺邈千里，此夕如三秋。
何当侵星来，樽前得诗流。
一饮诗百篇，同销万古愁。

山寒蛰龙眠忽醒，黄衣九老岩下行。
手持屈曲千岁藤，虑惊世人藏姓名。
山前樵子折腰迎，九老相顾笑不停。
摧天霹雳飞一声，举目惟见烟冥冥。
开山老僧为余说，异事传闻忘岁月。
至今山椒泉满地，赤白绕空中不竭。
好分余泽入千家，免使辛勤夜蹋车。

守居凤凰背，兹亭压其颠。
苍崖当前断，崩腾势将骞。
洪涛从天来，万鼓泻百川。
高士耳目旷，壮夫胸胆搴。
维昔孰经始，蒋侯世称贤。
斯人去已久，陈迹亦屡迁。
我来感且慕，拂拭颇增妍。
尚存甘棠意，善政或有传。

塞外风烟河上尘，归来始觉二毛新。
承明自厌频趋直，沧海还思一濯巾。
幕府旌旗初压境，画船歌吹便行春。
湖山满目旧游在，何日从公醉紫莼。

使君嶷嶷下中台，幕府飘飘得上才。
仲宝初招庾郎至，微之还遇窦生来。
江山满目归吟笔，宾主相忘属酒杯。
自愧邻城非胜赏，联章大轴为谁开。

淮山万重紫，淮波千里清。
聊兹快吾目，又以洁吾缨。
夷门多尘埃，黄河自泥浊。
我行何迟迟，回望未央阁。

张君赠我古研滴，四脚爬沙角如戟。
肉翼络髀老兽姿，世不能名眼未识。
我知此为天禄儿，口衔一寸黄金匜。
蟾蜍嚼月两吻坼，天鲸胸穴双泉飞。
玉声琮琤珠迸落，影射岩石光瀺灂。
未央书殿立髬髵，曾见扬雄老投阁。
子孙晚出中平间，渴乌翻车洒平洛。
宗资墓口卧露霜，头角顿挫仍腾攫。
尔来拂拭傍几案，眉目睢盱苔藓剥。
形模不入世俗用，疑付大手传糟粕。
未能点缀清庙颂，开辟大易摛春秋。
就令□□□□□，末势犹足为迁彪。
物无贵贱系所用，千金乞我直暗投。
图书散落愈□下，晚岁惟有齑盐谋。
学注虫鱼问老圃，无乃塌飒为匜羞。

滕王平昔好追游，高阁依然枕碧流。
胜地几经兴废事，夕阳偏照古今愁。
城中树碧千家市，天际人归一叶舟。
极目烟波吟不尽，西山重叠乱云浮。

鲁公之忠旷世无，吾爱斯人何必书。
九原寥寥不可诘，笔法仿佛精神余。
况公于艺自天纵，一字宜用千金摹。
想当挥洒笑谈际，不复靳惜唯所须。
山砠水险勇镵刻，照耀楚越连秦吴。
百年兵火变陵谷，万里玉石埋榛芜。
时平好事搜遗迹，穷极南北缘崎岖。
耳闻目见略已尽，疑有断裂留樵渔。
那知数尺翳尘土，洗涤近出都城居。
松煤到纸觉飞动，气象磊落超锺虞。
吴卿获此喜惊坐，朝昏把玩过明珠。
携来赠客客为赋，爽迈远并前贤驱。
自云感激得妙理，学入胜处繇勤劬。
余闻书史羸蟠礴，意匠不为形骸拘。
能将声利瓦砾弃，点画应手成璠玙。
公遭乱世生死俱，见危授命真丈夫。
俯仰兵刃犹簪裾，毫端妍丑骨睢盱。
试怀局缩较精粗，体势岂暇烟云舒。
区区技巧尚乃尔，欲鸣道德宜何如。
嗟哉荒烟几日月，豪俊忽徙临庭除。
由来始弃终见取，鉴裁谁敢欺锱铢。
物微显晦亦有待，人生通塞无巧愚。
寄谢纷纷驰骛徒，真伪枉以好恶诬。

真人昔未起，奔鹿骇四方。
连延天目山，两乳百里长。
有地跨江海，无种生侯王。
中宵燎穹旻，列石表坛场。
朱旗大梁野，英气吞八荒。
寥寥百年后，故物亦已亡。
所余彼巉岩，峰巅屹相望。
主人承明老，星斗工文章。
筑亭紫霄上，坐客苍株旁。
攀云弄明月，晓星生扶桑。
禹山隔波涛，简书永埋藏。
愿逢希夷使，水土还故常。

万物皆有性，顺其性为大。
顺之则无变，反之则有害。
禹之治河也，浚川而掘地。
水行乎地中，其性安而遂。
因地为之防，犹恐不足制。
故附之山足，使循山而行。
山不可必得，或原阜丘陵。
水行乎两间，既固而既宁。
及将近下流，山远而地平。
渠裂为二道，河分为九形。
虽暴不得怒，虽盛不得盈。
所以顺而制，归之于沧溟。
后代蒙其业，历世六七十。
凡千有余年，而无所决溢。
国君与世主，岂皆尽有德。
盖繇河未徙，一皆循禹迹。
河道既一徙，下涉乎战国。
水行平地上，迺堤防堙塞。
其时两堤间，实容五十里。
水既有游息，堤无所啮毁。
后世迫而坏，河役始烦促。
伐尽魏国薪，下尽淇园竹。
群官皆负薪，天子自临督。
其牲用白马，其璧用白玉。
歌辞剧辛酸，姑不至号哭。
瓠子口虽塞，宣房宫虽筑。
其后复北决，分为屯氏河。
遂不复堤塞，塞亦无如何。
两河既分流，害少而利多。
久之屯氏绝，遂独任一渠。
凡再决再塞，用延世之徒。
有天时人事，可图不可图。
有幸与不幸，数说不可诬。
其后复大决，大坏其田庐。
灌三十一县，言事者纷如。
将欲塞之耶，凡役百万夫。
费累百巨万，亦未知何如。
如此是重困，是重民叹吁。
言事者不已，亦不复塞诸。
李寻解光辈，其言不至迂。
遂任水所之，渠道自割除。
当时募水工，无一人应书。
学虽有专攻，术亦有穷欤。
诸所说河者，桓谭实主之。
但聚而为书，实无以处之。
班孟坚作志，亦无所出取。
事有甚难者，虽知无所补。
今之为河堤，与汉无甚殊。
远者无数里，近无百步余。
两堤束其势，如缚吞舟鱼。
适足激其怒，使之逃囚拘。
又水性隠伏，有容而必居。
浸淫而灌注，日往而月徂。
埽材有腐败，土壤有浮虚。
水进而不止，正如人病躯。
病已在骨髓，医方治皮肤。
下不漏足胫，上突为背疽。
或水如雷声，或埽如人喘。
或决如山倾，或去如席卷。
如蛟龙引阵，如虎豹逃圈。
如地户开辟，如谁何生变。
如神物主之，不可得而辨。
嗟乎有如此，堤防岂能禁。
盖缘平地上，失水之本性。
而又无二渠，分九河所任。
以九合为一，所以如此甚。
今之为邑居，多在古堤内。
以诸埽准之，高于屋数倍。
以水面准之，亦高数尺外。
诸埽正如城，而土有轻脆。
民正如鱼鳖，处破湟畎浍。
被溺者常事，不溺者幸大。
又河水重浊，淀淤日以积。
又夏秋霖雨，诸水凑以入。
故有必决势，不决者盖鲜。
或决彼决此，或决近决远。
或决不可塞，或塞而复决。
或决于旦暮，或决于岁月。
或新埽苟完，或旧埽溃裂。
譬如千万钧，用一绳持挈。
必有时而败，必有处而绝。
而自决大吴，凡害几郡县。
河既北浸边，诸塘皆受患。
亡胡与逸马，熟为之隔限。
今虽甚盛时，亦防不虞变。
所以议论者，复故道为便。
故道虽已高，可复亦可为。
但恐既复后，其变不可知。
我兵学虽陋，公兵学虽奇。
我说兵之难，公亦莫我违。
河事异于兵，其难堪嘘欷。
智有不可及，力有不可施。
汲黯非不伟，所塞辄复隳。
王遵无奈何，誓死而执圭。
若与唐衢说，号哭垂涕洟。
未说穿故道，未说治故堤。
且说塞河口，所费不可推。
诸所调发者，委积与山齐。
卷埽者如云，进埽者如飞。
下埽名入川，其势忧流移。
上埽名争高，少动即势危。
万人梯急赴，两大鼓急椎。
作号声号令，用转光指麾。
其救护危急，争须臾毫厘。
又闻被灾郡，数路方荐饥。
官私无畜聚，民力俱困疲。
朝廷谋已劳，两宫食不怡。
生民仰首望，使者忘寝饥。
为之柰何乎，勿计速与迟。
事虽有坚定，议论在所持。
如一身数疾，必以先后医。
假如移所费，用以业贫民。
偿其所亡失，救其所苦辛。
或贷其田租，或享其终身。
独孤有常饩，使同室相亲。
露尸与暴骸，收敛归诸坟。
精选强明吏，处之使平均。
乡官与胥徒，欺者以重论。
如此庶几乎，可无愁怨人。
下酬更生望，上慰再造仁。
然而论议者，至今犹纷纷。
或复其故道，或因其自然。
公如决于一，勿使众议牵。
在己者有义，在命者以天。
而况行职分，而况本诚忱。
圣朝无不察，知子之赤心。
嗟余何为者，草莽且贱微。
与公本无素，一见即弗遗。
以伯兄处我，以古人相期。
小设犹致说，大事宁无辞。
年且六十一，未作沟中尸。
常恐公礼义，如投诸污泥。
岂欲为迂阔，不得已为诗。
沥吾之肝胆，但恐同儿嬉。
又恐误公事，公千万慎思。
如将从近功，即深图便宜。
如必谋久利，唯古人是希。
是询而是度，是访而是咨。
或博物君子，或宿儒老师。
或滨河野叟，或市井年耆。
或愚直夫妇，所言无蔽欺。
或老胥退兵，耳闻而目窥。
或世为水学，可与讲是非。
或博募水工，按地形高卑。
从便道穿渠，稍引河势披。
海既为大壑，汴既分一支。
如关窍疏通，脏腑病可治。
此说如何哉，但恐出于狂。
如何完障塞，如何复诸塘。
观变而待时，亦恐谋不臧。
为复有说者，且须严边防。
如魏尚守边，见称于冯唐。
如祭彤久任，使匈奴伏藏。
以车制冲突，如卫青武刚。
多置强弩手，如李广大黄。
选募如马隆，练卒如高王。
如汉置奔命，使我军势张。
短兵斫马胫，冲车乱其行。
赏不以首级，所以严部分。
大陷刀如墙，可以坚吾阵。
羊叔子以德，郭子仪以信。
光弼战河阳，挥旗令直进。
其时诸军势，如决水千仞。
杨素不用车，可汗下马拜。
仅以其身免，号哭而大败。
将帅在方略，胜却百万兵。
安边在良将，胜却筑长城。
愿子治水功，有以酬明时。
便领铁林兵，尽衣犀牛皮。
连营环绣帽，大纛随牙旗。
分金赐勇敢，藏书付偏裨。
先声义信远，下令霜风驰。
出塞有丰草，近关无马蹄。
穹庐大漠外，别部黑山西。
伐谋为上策，何用长缨羁。
本朝正明盛，以德服外夷。
使来不受献，南越回山梯。
西闭玉门关，东却高句丽。
四夷无一事，各安巢穴栖。
名将更无功，优诏勒鼎彝。
师旋作鼓吹，军容除虎貔。
银珰致郊劳，翰林严鏁扉。
除书纸用麻，省吏身着绯。
公方有所念，山足江之湄。
无心入黄阁，有表辞赤墀。
乞得老来身，浩歌还会稽。
白云与绿波，无所不可之。
春风桃花坞，秋色黄菊篱。
茶篮与酒榼，壶矢兼琴棋。
烹鸡炊黍饭，可倩庞公妻。
岂无会稽老，雪夜同泛溪。
亦有二三子，棹歌相追随。
散尽橐中金，留得身上衣。
有宅是官借，无田可扶犁。
闲吟题寺观，长啸入云霓。
公得我诗后，一梦须先归。

帝子非无贤，孰有恭王者。
脱身辞汉储，一芥视天下。
勇故不失义，智故不失几。
身既脱诸险，德亦潜其辉。
群奸非无目，浑浑无罅窥。
阴谋不得奋，佞舌不得施。
以此终其身，万世不可非。
初王受汉封，奉诏实都鲁。
如何千载后，庙貌在东楚。
岂非王之赐，生尝及兹土。
所以淮上人，世世作神宇。
然而鬼神道，不可接形声。
所感唯以德，所通唯以诚。
去年冬不雪，江淮非一城。
人心谁无戚，蔡守最不宁。
守乃款王祠，俯伏祈于廷。
其日腊且尽，其夕大雪零。
前驱方入郭，后乘犹在坰。
田者欢于野，途者欢于行。
如饥哺斯食，如疾医斯平。
骄阳遁无迹，和气来有形。
因知王之心，虽殁不变更。
好诚而乐义，凛凛如平生。
一祷辄已应，为赐良不轻。
侯拜神之贶，民歌侯之明。

独树已难有，双株岂易培。
东风三月后，浓艳一时开。
种是鸳鸯骨，根非玳瑁胎。
英英万千数，滴滴四三枚。
恐淡添猩血，矜香弃麝煤。
鲛绡翡翠眼，宝钿珊瑚杯。
绛节朝真去，丹砂驻貌回。
童妆两株色，花格一仙才。
自得骖鸾侣，何烦跨凤台。
明珠留汉水，碧洞寄天台。
对举霓裳步，高铺绣被堆。
超如御烟雾，势欲摆尘埃。
冶艳皆泥滓，卑枝亦草莱。
好临湘水照，莫近宋家栽。
汉殿昭阳宠，唐家学士才。
浴终兰液溅，帖就茜罗裁。
惜粉轻匀面，偷霞试点腮。
急窥鸾鉴了，齐报玉人来。
不是沾红雪，仍非污落梅。
啼痕才仿佛，伫立各徘徊。
真态有如此，深情安在哉。
歌阑都不语，舞困可堪推。
淡若疑相犯，烘然笑自媒。
画眉郎忽误，挟弹客应猜。
洒绛谁先戏，挥朱亦共陪。
差肩奉青帝，联袂踏苍苔。
好被金钱掷，宜兼玉箸催。
罗巾如可试，瑶枕谩为灰。
供帐朝还暮，买春琼与瑰。
一枝怀旧物，百醮费新醅。
目断秦山远，心分荆渚隈。
柔姿谁是偶，温德汝为魁。
绰绰闺房秀，匆匆风雨摧。
离歌连理曲，送酒合欢杯。
坠脸殷金谷，冤情怨马嵬。
烟波水东去，歧路日西颓。
遗恨传芳草，余阴伴绿槐。
香魂如未散，相吊复相哀。

江南秋色芙蓉香，满江秋水倾银潢。
泛水依花人姓张，涛翻浪涌挥文章。
突然出者何苍苍，巨鳌曝背来中央。
鼋鼍仰首伏四旁，登临谈笑得庾郎。
安得霜鹘腰胯长，骑上秋空追鹔鹴。
北望海门形势强，美哉壮观吴封疆。
若将前代论兴亡，直谈孙氏到陈梁。
凡为佐命可哀伤，其诸奸孽如豺狼。
倾谗正直诬忠良，以国贩卖为贾商。
歌姬舞女金满堂，不须为盗持刀枪。
身虽幸免遗其殃，子孙戮辱甚犬羊。
所以不欲读史书，鼻洟目汁沾髭须。
润州支使相如无，山阳老子如唐衢。

掘地须臾便得泉，主人劲直使之然。
此水埋藏千万年，岂无勃勃气冲天。
主人意气蛰亦久，不知谁是掘泉手。
最好盐场作选人，面目心肠无所苟。

人之古貌，心未必醇。
心醇貌古，或非通人。
我视赵公，其貌甚古。
心德俱醇，通达明悟。
我曹山野，岂足尽知。
但据所见，以类可推。
大河之说，何其通达。
精简平允，明辨昭皙。
盖其心得，身至自阅。
坐而可言，起而可设。
又云九河，勿守故迹。
但求禹意，然后为得。
此说尤奇，汉儒不及。
我自黑头，尽心河渠。
逢人辄问，三十年余。
得公此说，庶几成书。
既讲大河，遂及赈饥。
如此方略，所系甚大。
乡官胥徒，实为巨害。
使领虽贤，吏不可乏。
必得官吏，斯为善法。
可为利泽，可制奸猾。
如其备预，莫若义仓。
勿取军民，勿法隋唐。
裒多益寡，斯谋乃臧。
损上益下，民悦无疆。
可自王公，下至选人。
每月之俸，百取一分。
凡千钱者，其出钱十。
斛取一升，缣取一疋。
各从本所，贮其本色。
主者不劳，但视其籍。
不移一符，不烦一力。
月知所增，岁知所积。
出者不劳，如无所出。
其所损者，毫毛涓滴。
一仓之内，诸所畜聚，尽是官俸。
凡皆为民，不得移用。
即移用者，法不可纵。
不以去官，不以赦原。
设法如此，其谁敢干。
古人所贵，讲辨之学。
应而弗精，询谋诹度。
惟是陋生，不足待问。
问而不应，应而不精。
君子不为，非人之情。
惟是弗精，面目腼然。
在乎复教，庶无后愆。

外官之重，其惟使乎。
使者之重，兵政刑诛。
持挈纲领，设施楷模。
以实去伪，以清革污。
善本须养，恶根必鉏。
非严不肃，非宽不舒。
非威不行，非信不孚。
诸如此类，一不可无。
而况百粤，岭阳海隅。
其俗彍悍，戒吏侵渔。
缓之则怀，扰之则吁。
又况其徼，谿洞蛮居。
虑要先定，戒须早图。
使臣之重，不其然欤。
命使维何，曰山阳守。
维山阳守，其质忠厚。
既明而恕，惟所自有。
以严以威，以左以右。
维恕维平，维详维精。
所济维敏，所孚维诚。
刑无必用，事皆原情。
或虚其狱，或空其庭。
称者盈巷，传者盈城。
四境之内，尽为欢声。
其体则庄，面无浮气。
其目则了，心无所蔽。
不激不诡，不迁不泥。
亦不自务，亦不自恃。
好谋好询，使臣所贵。
维询维谋，何以酬之。
维时武备，为国修之。
我闻番禺，熙宁之前。
弓手之外，枪手三千。
总计一路，何啻万数。
因而循之，不烦招募。
可增其籍，可当土兵。
不费斗粟，不用尺缯。
其便如此，何惮弗兴。
付之善吏，以成其能。
训之练之，按阅有程。
可如汉制，选择骁锐。
号为奔命，无所不备。
岂惟广东，自广而西。
闻命即赴，势张力齐。
如声如响，如鸷如飞。
如决大水，从山赴谿。
盖神速者，用兵之奇。
仍坚其城，仍濬其池。
虽有交趾，正如狐狸。
伏藏窟穴，其何能为。

维淮东南，孰为州最。
曰李大夫，实劳于外。
公虽老矣，方壮方刚。
处剧而静，不烦以详。
大率郡县，事如草芒。
而况楚州，车轮中央。
侯繇其冲，客出四旁。
北迎大车，南乱巨航。
公移私讯，骈檄交章。
大夫酬应，谈笑以将。
大夫甚健，日力有余。
事至立决，罪无囚拘。
教以好语，完其体肤。
据案而坐，处之须臾。
吏休两廊，庭中空虚。
所以楚人，爱公之敏。
挥刀截绳，弯弓射隼。
敏所以辅，其本则明。
穷奸破伪，窥心见情。
譬如工师，譬如良匠。
手无所设，目无所妄。
物随以就，法随以施。
大寻小尺，方矩圆规。
嗟民虽愚，所以有几。
曰敏曰明，曰公有体。
曰不生事，曰不悖理。
不阿不随，不激不诡。
民以是悦，众以是和。
何以送之，其可弗歌。
在昔奏事，实采谣言。
凡我乡党，宜歌斯篇。

自明多奇辞，更为奇怪歌。
好共卢仝骑绿耳，吟哦直上昆仑坡。
更令张旭辈，醉中挥笔书嵯峨。
安用呼老子，两脚跨橐驼。
有命得坚疾，无术除沉疴。
一从水木迭用事，肺为废物囚网罗。
而况小暑之后有初伏与大暑，更添热厉兼昏魔。
骨闲赫赤炭丸走，皮上烘炙铁手摩。
有时一屋之内但觉汤火近，不辨镬与锅。
手持匕箸腹先胀，酒到喉咙颜已酡。
青黏漆叶无所用，鸟伸熊顾其奈何。
五脏孰云可湔洗，百骸终恐生虫窠。
脱身难上赤霄路，梦魂忽泛沧溟波。
沧溟尽处是星汉，有人常弄机与梭。
枯槎去后更无客，历历赤桂来经过。
取得良书挂牛角，持将斗柄吞明河。
但把明河吞满腹，不去龙田拾瑶玉。
便控鳌头出海来，霞点云痕在眉目。
起穿两柳行青莎，怪歌使我须吟哦。
吟哦作文非小事，要为法度后世无讥诃。
大抵文章本诸内，归之无憾斯平和。
拟之于经辅之友，精讲明辩相切磋。
君虽病肝，其心可用教。
我虽病肺，心亦不自阿。
日夜思索，已矣老矣，所学亡失多。

一别北轩君，参商与胡越。
先声从西来，尘榻为君拂。
吟行时引头，吟坐即摇笔。
未见问行人，既见惜短日。
缓颊相问劳，剧谈尽忠切。
耳窍虽塞豆，口角自流沫。
崔子祥而论，祝令闵且说。
篱闲菊参差，樽中酒澄澈。
把酒互相劝，投菊两不绝。
客主莫分辨，僮仆亦娱悦。
若比庞公家，妻子不罗列。
悔令唱骊歌，惜不醉寒月。
念子为令尹，行义高突兀。
当官志不回，敛版腰可折。
与俗皆背驰，而慕古遗烈。
竹节生便坚，剑气久已发。
其时东野外，频烦大夫谒。
篇章日相寻，气势谁可遏。
仍携大轴来，使我两目阅。
人事有合离，岁月成恍惚。
逸翮腾方高，骏马足不蹷。
子实不我忘，我亦不子忽。
与之气类同，见之心欲豁。
金城不可破，铁槊不可夺。
择交盖已定，言志亦已合。
布阵诗甚详，挥洒手不歇。
更约临行时，斯言可赠别。

哀哀复哀哀，哀哀至此极。
孤儿与慈母，中路忽相失。
恍惚须臾闲，终日不复得。
谁复坐我堂，谁复入我室。
谁复饮儿酒，谁复哺儿食。
儿饥复谁念，儿寒复谁恤。
耳不闻慈语，目不见慈色。
譬如行路人，日远如一日。
行人犹可期，远道犹可追。
天穷地尽处，一日犹可归。
哀哀复哀哀，此去无尽时。
谁言生离别，不知死别离。
君不见人已闭门鸟已栖，黄昏冢畔孤儿啼。

书之有古篆，文之有六经。
秦汉而下浸以徙，隶学基路生重扃。
其闲述者亦世出，牛蹄之水才一泓。
先生之志在复古，胸中直气何森森。
独乘骐骥追大朴，执缚浮锐攘欃枪。
手中一笔千万变，天风号令驱雷霆。
蛇蟠蠖屈体既具，鹗立虎视势乃成。
刚柔伸屈有常势，天地之道阳与阴。
杰然出者其势耸，岳仞五千磨太清。
盘然屈者非一屈，黄河九折来沧溟。
庞然一画势自若，老将坚卧中军营。
至于一点亦有象，地丘人目天之星。
先生大体贵淳古，轻轻重重齐权衡。
周家太师负黼扆，高冠大旆朝王庭。
唐虞二帝正揖让，皋夔稷契环两楹。
圣人作乐有大本，剔抉淫卫完古音。
大匠作室以规矩，悉去臲{臬兀}除斜撑。
专车骨节世不朽，今乃一纵而一横。
巨灵以手遏大难，印入山骨磨不平。
雄恢严毅不可犯，手中常握十万兵。
信乎创字自有说，宜必象形而象声。
天地之大有万象，万象不能遁其情。
呜呼篆法乃如此，大哉刚健纯粹精。
走兽之类为麒麟，飞鸟之类为鹪鹏。
蹊径之类为大路，垣墙之类为坚城。
以德论之为圣人，以法论之为朝廷。
傍睨众字乃可笑，太山之重鸿毛轻。
亡国之主好逸豫，儿女子辈多骄淫。
圣人之后惟孟子，古篆之后唯阳冰。
金浑玉璞天下宝，嗟乎世俗多聋盲。
欲行古道世辄笑，欲言古学世辄惊。
志之所之在一赋，斗筲之器徒易盈。
雕虫篆刻满天下，不矜实行矜虚名。
六经尘土塞高阁，圣人之道成坎坑。
况乎古篆固可弃，胡为独好于先生。

本朝谋帅得雄刚，气语无邪面目方。
掌握事严持斧钺，咽喉地紧扼豺狼。
铁林猛士新翻阵，幕府奇书旧满囊。
可减边兵三十万，匈奴走入黑山藏。

两人外迹本相疏，何故孤孤为病夫。
未报已惭公面目，有情顾入我肌肤。
将身荷负嫌躯小，引臂镌镕要骨麤。
尽力吟哦吟不尽，此时寒雨满淮湖。

春深江浦流还涨，雨后山花落更多。
举目未言先有泪，当樽欲唱不成歌。
心知自古皆如此，事到如今不奈何。
莫向夕阳楼上望，几人遗恨满烟波。

独派岂从天汉坠，千涛争趁海波还。
齐声怒过轰雷鼓，乱沫喷来碎玉山。
尘土刮开心目外，冰霜留在骨毛闲。
君看江上潮平后，恰似鱼龙战鬬闲。

吟怀忽共雪纷然，罪逆余骸自可鞭。
罔极之恩无报日，难平所感欲呼天。
身骑騕袅成童岁，手握狻猊未丱年。
三釂冷醅将及斗，一挥醉笔恰盈笺。
当时饰束头毛绿，今日衣濡眦血鲜。
楚泮师儒新腼目，秦关父老旧随肩。
中心但比孤青桧，外物无庸大赤旃。
每指多图为鸩毒，自言寡欲即神仙。
房中得子眠温席，突外从人笑冷烟。
以此终身慰泉壤，不须问舍与求田。

欲视目已瞑，欲语口已噤。
欲动肉已寒，欲书手已硬。
惟有心上热，惟存心中悲。
此热须臾闲，此悲无休时。
所悲孤儿寒，所悲孤儿饥。
苦苦复苦苦，此悲遂入土。

行尽城西路，为君登杲亭。
无云生碧落，看日出沧溟。
逐影成何事，负暄全我形。
交情长在目，隔岸数峰青。

夕阴敛层空，素月出西海。
寥寥俯仰间，杳不见纤霭。
清光信可掬，璀璨掌握内。
虚庭纵远目，中夜如有待。
念我金石交，轻别己十载。
德音响球琳，道味芬兰茝。
悠然阻声容，况复接言诲。
幽怀愿一写，四顾多泛爱。
回头自珍惜，欲显不如晦。
赖此秋蟾魄，千里共光彩。
思贤摇去意，对景慕良会。
此夕虽圆明，清赏君何在。

高帆飏汉水，六月南风温。
下流乘涨怒，一日千里奔。
湍威雷霆系，石势龙虎蹲。
漂摇波涛际，渺漫天地昏。
君心浩溟渤，目笑众水烦。
外任安济德，中养澄静源。
青云露三峡，寄傲开琴樽。
白日满平楚，放怀清梦魂。
夷险既一致，卷舒惟义存。
未易泛沧浪，时平斯道尊。

盛夏众芳息，景物殊寂寥。
庭前有百合，颖然学春娇。
数枝己耸茂，百朵尤富饶。
拥蔽因巨叶，纷数假长条。
吐秀偏得地，争妍欲干霄。
素粉间璎珞，轻黄染琼瑶。
静若宝幢植，动如鸣佩摇。
尽向杲日丽，不畏炎风飘。
太守雅好事，得之诧朋僚。
绮思入新句，彩图上轻绡。
众目遂赏玩，英华不虚凋。
此物既异常，论议有以招。
人情爱恶间，轻重何以辽。
或谓花之祥，或讥草木妖。
嗟予岂博物，智虑随日消。
欲穷造化理，茫昧增无聊。
疑此亦偶然，发之自根苗。
莫议妖与祥，为公续长谣。

朝阴昼多雨，少见日有光。
四顾天地惨，万物皆茫茫。
占书久不读，何暇推雨旸。
试以人事说，讶此非吉祥。
日者人君象，照临及遐荒。
岂容一物掩，有若自晦藏。
明主躬听断，万事付纪纲。
赏罚信且必，威令非不强。
天子报应间，安得阴侵阳。
疑是蛮寇起，势力殊猖狂。
王师仅四万，灵旗指边疆。
州郡少羡卒，馈挽须丁黄。
父子罢敛获，女妻急缝裳。
老母哭不忍，痴儿亦徬徨。
将行痛诀别，意谓趋死乡。
小忧止窜匿，大患在杀伤。
蜀人不惯此，闻者皆仓惶。
所以作霾雾，终日争飘飏。
秋毫与天地，自古不比方。
中国及夷獠，何足校短长。
帷幄巳坐胜，虎貔谁可当。
天威一扫荡，不使存微芒。
何时捷书至，喜声复锵锵。
霄汉忽开霁，金乌欲飞翔。
登高赋常武，注目瞻扶桑。
此愿殊未适，百忧满羁肠。

崎岖上层山，十里到巍顶。
天形露空阔，物态蓄深静。
群峰峙其旁，俨若挈裘领。
广野辟于下，谁为画庐井。
殿阁耸盛观，松桧富清景。
萧然古佛界，邈矣真仙境。
枯株吐芽蘖，晴云发祥庆。
尽手矜妙逸，诗毫事奔骋。
乘高纵闲目，幽意适遐回。
班班见仿佛，历历可穷省。
兹山介两蜀，镇压犹巨屏。
南连三峨巅，北距双剑岭。
东西数万里，高下几千顷。
地产号充盈，天时与康靖。
民间丰岁乐，事外化日永。
揽辔一登临，兹焉聊赋咏。

三亭何为者，吾友所缮营。
亭前有标榜，雅意异俗生。
治己己孰治，清虑虑孰清。
吾道固可味，未易贯至诚。
惟天于斯人，一概授五行。
生质本淳静，外诱徒纵横。
心术傥茅塞，耳目将聋肓。
上圣贵复本，大贤犹性情。
况其可上下，安得不励精。
四端匪外铄，语默无自轻。
百行皆吾分，积渐日有成。
稂莠荒我怀，去之如锄萌。
波澜扰我源，止之如澄泓。
浩然涤万虑，粹矣读六经。
不趋杨墨涂，将造周孔庭。
出井见仁义，仰天瞻日星。
甘若饮醇酎，珍若享太羮。
清若饵芝术，和若闻咸茎。
积中而恬愉，发外而光享。
穷不失素守，达不孤群氓。
生不陷非义，死不忘英声。
道味固如此，身规从可明。
本原何所来，虑之深以闳。
欲知君子心，吾请观亭名。

蜀山千寻立，奇势凌穹苍。
岷水万里走，怒流吞沧浪。
南连楚越腹，北际秦陇吭。
乾坤所造作，险固天下彊。
四境高与深，沃野蟠中央。
天时少凶旱，地力宜耕桑。
生齿万亿计，赀货丰且穰。
运载实内府，重车不停箱。
公廪己腐粟，私家始余粮。
恬然礼义俗，杳在无何乡。
王泽或壅闭，土风亦悲凉。
所以二僭伪，草木罹凋伤。
继有三盗起，氛埃屡飞飏。
耳目殊未远，本末犹可详。
朝廷任连帅，指顾宁一方。
圣造尔莫测，恩波但流长。
我公来息蕃，琴瑟更而张。
至诚极恺悌，大事费忖量。
澄挠孰清浊，中和匪柔刚。
蜀人自荷戴，颂口殊锵洋。
仰公若梁栋，爱公比琳琅。
谓宜立大厦，岂特为圭璋。
愿公保遐福，坚厚如陵冈。
期公享眉寿，岁月过绮黄。
或吐药石论，百脉除膏肓。
或执陶冶柄，四序时雨旸。
歌德动金石，书勋满旗常。
舆意信如此，惟公协行藏。
清风耸朝野，阔步由康庄。
昔为御史时，率先问豺狼。
及其按河患，巨奸缩锋铓。
边兵好掎角，公令无出疆。
狱奏或反汗，公嗟为飞章。
斯事最卓荦，辉耀日月旁。
平生宝大节，安肯差毫芒。
都俞既会合，事业尤辉光。
盖以大臣道，施之辅虞唐。
雅意有余裕，玩占得黄裳。
此语知者重，不惟谈否臧。
稽首告天子，高贤民所望。

行行重行行，千里秦蜀道。
落日飞孤云，秋风荡衰草。
极望快归目，深思感幽抱。
吾俗有谣言，公还一何早。

湘中佳山水，使指重他部。
高贤驻行节，儒雅饰治具。
虽云入郡广，曾不假多虑。
一扇清微风，融和及生聚。
川原发阳和，草木均雨露。
疏网悉举纲，和声已载路。
时登华远亭，每与胜景遇。
秀岩及南峻，碧江争北注。
回环如户庭，仿佛若绘素。
弥望快遐目，纵吟尽幽趣。
雍容接诸生，谦屈存异顾。
饮食出诚眷，上下捐礼数。
贱子惭不肖，万里困飘寓。
屡尝造宾除，幸此听谈绪。
斐然无所裁，安可继大句。

蒙轩高占山之垭，其上五顶皆生茶。
仙崖云雾不复见，上峰紫笋今为嘉。
地宜物产种植广，疲民所恃如禾麻。
朝晡衣食足生计，赋税力役供王家。
顷者𪫺人献榷议，百弊滋长多蘗芽。
川驰陆走穷岁月，泣血无告天之涯。
近从吾蜀远秦陕，生意凋落成咨嗟。
天高听卑诏令下，欲使德泽沾荒遐。
使节西来善询度，刬削弊蠧除网罝。
山翁野老尽欣悦，市井歌舞尤喧哗。
凭轩一望快远目，满山和气凝丹霞。
圣君仁政贤臣布，信矣原隰生光华。

梁公没世五百年，殊勋茂烈存简编。
我怀忠议不复见，读至旧史尝喟然。
穷山老尉有狄氏，问之乃曰公其先。
诰书家牒尽炳炳，照出往事如目前。
念公英节不见矣，见公远孙良可贤。
况公远孙实贤者，本末趣尚畴能肩。
昔从五季衰乱来，簪组飘坠归农廛。
平时下诏继绝世，霑以一命聊褒甄。
天资忠孝遂奋激，报祖许国惟勤拳。
胸中已有霜雪在，饮冰食蘗甘如膻。
尝云起迹自畎亩，幸得寸禄因赏延。
语言动静苟一失，辱及吾祖为欺天。
信者清白与刚毅，异代犹有芳风传。
如何十载走尘坌，绿髪减尽成华颠。
青云岐路苦悠远，谁借跬步为阶缘。
当途达者倘在念，一顾可使羽翼轩。
不惟廉操足敦劝，抑见袓德光绵绵。
嗟予之意止如此，感愤为君书此篇。

治平日久法制宽，远方民力尤衰残。
昔之陆海号富庶，今也乐岁嗟饥寒。
不惟浅夫事苟简，抑有能吏争雕刓。
天涯僻陋九重阻，自弃沟壑甘长叹。
咄嗟蚩蚩乃邦本，基本坚厚邦如磐。
吾君仁圣重恤此，择才将命图全安。
诏云询访民疾苦，可以革弊而更端。
士之蓄蕴贵及物，镃基智慧乘时难。
惟君措置有大略，高谈所吐皆琅玕。
力蠲积祲少顾避，深体上意思保完。
纲维修举有条目，源流澄洁无波澜。
迟闻王泽得下究，沦浸骨髓其声欢。

昔尝请郡归东川，衰迟幸会使者贤。
开诚论议简条目，一境草木沾春妍。
公斋清暇弄诗笔，更唱迭和多长篇。
岁豊民乐尚蚕市，撼罍鬬鼓殊喧阗。
东山西寺颇壮观，饮帐或在山之巅。
踏青摸石循故事，浣花亦仿成都船。
相从对酒毎一笑，聊与远俗同欣然。
北岩石穴广似洞，疑是古昔栖神仙。
火云烧空赤日猛，及到此地如冰渊。
清风满怀兴未尽，四望晚景增留连。
平生宦游此最适，不觉弦晦相推迁。
邮筒忽报谪书至，君命严重敢不虔。
试思衡岳询远近，里堠去蜀凡八千。
苍黄去郡别我友，一意调琴中断弦。
回首乡邦止数驿，欲顷血泪辞松阡。
藩候迫逐仓使促，争向坠羽夸鸣弦。
天恩旷漡置不问，投放裔土惩其愆。
阖门良贱三百指，孤舟一叶何翩翩。
瞿唐灔滪遍涉历，内讼过咎归之天。
洞庭阻浅辄三夕，怒风急两声相喧。
此身恐污盗贼刃，不尔定沾蛟鳄涎。
偶逢渔艇相援济，稍觉神观来归还。
长沙既下尤怪骇，半夜雷雹如烹煎。
桅倾缆断船脊折，四十余里中流漩。
舟人恐惧难致力，儿孙顾我皆泪涟。
尝闻死生有定所，顷刻由此归重泉。
东方渐明浪渐息，忽造平岸逃危颠。
胸中悲愁虽未艾，分外岁月疑少延。
寓居衡阳味亦恶，地接炎荒风气偏。
毎逢三伏如坐甑，突焰已炽犹吹煽。
是时回禄得乘便，取次薰灼须及椽。
回环四顾求避计，往往啜食不下咽。
深冬屡见温瘴起，洒作昏雾飘为烟。
勇夫壮士尚抱疾，嗟我衰惫何由痊。
雀罗当门人迹少，宾榻不解尘生毡。
难希杜甫遣秋兴，易学边韶贪昼眠。
碧湘万顷望不尽，青岳数峰高莫攀。
江山信不与人事，日送佳景来目前。
长腰缩项兼二美，早晚尝稻时差鳊。
浮生一饱亦已足，下箸何必求腥膻。
亲朋书问寂绝久，杳似隔世冯谁传。
平居分义重胶漆，一旦争敢通寒暄。
匪惟物态尚流薄，抑恐罪戾相攀缘。
古之交情贵贱见，而况利害生其间。
君乎存守异于是，特特万里邮华笺。
穷通傥来极慰勉，疾疢愈否深哀怜。
高标岂为霜雪减，雅操诚如金石坚。
羡君高堂有慈母，寿髪鬈腻犹垂肩。
彩衣趋庭奉燕喜，玉盘洁膳罗珍鲜。
复有佳儿富文史，阔步直登英俊躔。
行闻清庙献雅乐，伯仲交奏箎与埙。
事亲教子两如意，此外纷纷乌足言。
君在山东我剑外，一书往返须经年。
余生再会谅难必，我往应在君之先。
作诗寄君重感慨，交道多阙君能全。
子孙他日有显者，勿以衰门相弃捐。

昔尝请郡归东川，衰迟幸会使者贤。
开诚论议简条目，一境草木沾春妍。
公斋清暇弄诗笔，更唱迭和多长篇。
岁豊民乐尚蚕市，撼罍鬬鼓殊喧阗。
东山西寺颇壮观，饮帐或在山之巅。
踏青摸石循故事，浣花亦仿成都船。
相从对酒毎一笑，聊与远俗同欣然。
北岩石穴广似洞，疑是古昔栖神仙。
火云烧空赤日猛，及到此地如冰渊。
清风满怀兴未尽，四望晚景增留连。
平生宦游此最适，不觉弦晦相推迁。
邮筒忽报谪书至，君命严重敢不虔。
试思衡岳询远近，里堠去蜀凡八千。
苍黄去郡别我友，一意调琴中断弦。
回首乡邦止数驿，欲顷血泪辞松阡。
藩候迫逐仓使促，争向坠羽夸鸣弦。
天恩旷漡置不问，投放裔土惩其愆。
阖门良贱三百指，孤舟一叶何翩翩。
瞿唐灔滪遍涉历，内讼过咎归之天。
洞庭阻浅辄三夕，怒风急两声相喧。
此身恐污盗贼刃，不尔定沾蛟鳄涎。
偶逢渔艇相援济，稍觉神观来归还。
长沙既下尤怪骇，半夜雷雹如烹煎。
桅倾缆断船脊折，四十余里中流漩。
舟人恐惧难致力，儿孙顾我皆泪涟。
尝闻死生有定所，顷刻由此归重泉。
东方渐明浪渐息，忽造平岸逃危颠。
胸中悲愁虽未艾，分外岁月疑少延。
寓居衡阳味亦恶，地接炎荒风气偏。
毎逢三伏如坐甑，突焰已炽犹吹煽。
是时回禄得乘便，取次薰灼须及椽。
回环四顾求避计，往往啜食不下咽。
深冬屡见温瘴起，洒作昏雾飘为烟。
勇夫壮士尚抱疾，嗟我衰惫何由痊。
雀罗当门人迹少，宾榻不解尘生毡。
难希杜甫遣秋兴，易学边韶贪昼眠。
碧湘万顷望不尽，青岳数峰高莫攀。
江山信不与人事，日送佳景来目前。
长腰缩项兼二美，早晚尝稻时差鳊。
浮生一饱亦已足，下箸何必求腥膻。
亲朋书问寂绝久，杳似隔世冯谁传。
平居分义重胶漆，一旦争敢通寒暄。
匪惟物态尚流薄，抑恐罪戾相攀缘。
古之交情贵贱见，而况利害生其间。
君乎存守异于是，特特万里邮华笺。
穷通傥来极慰勉，疾疢愈否深哀怜。
高标岂为霜雪减，雅操诚如金石坚。
羡君高堂有慈母，寿髪鬈腻犹垂肩。
彩衣趋庭奉燕喜，玉盘洁膳罗珍鲜。
复有佳儿富文史，阔步直登英俊躔。
行闻清庙献雅乐，伯仲交奏箎与埙。
事亲教子两如意，此外纷纷乌足言。
君在山东我剑外，一书往返须经年。
余生再会谅难必，我往应在君之先。
作诗寄君重感慨，交道多阙君能全。
子孙他日有显者，勿以衰门相弃捐。

沟畎清穿道，禾麻绿荫畴。
地形从此坦，山势为谁收。
使指星言驾，皇恩雨既优。
爱吟吟不尽，目断锦江头。

胜地林泉近，层楹物象闲。
野平秋璋列，天阔暮云还。
快目登临外，栖心啸傲闲。
羡君谈雅概，持语寄江山。

极目三峨顶，浓岚切沓冥。
宦心甘似水，亲髪己如星。
寿几陪春斝，吟斋息昼铃。
何须二千石，旟隼衒丹青。

春昼长江道，行人倦阻长。
山花杂红白，垅麦半青黄。
滩外邮亭出，松间县舍藏。
簿书聊寓目，回辔已斜阳。

治有春阳感，和无月律差。
浓云方聚鹤，冻桞亦飘花。
瑞应来如响，群情喜溢涯。
纵观天势淡，俄失地形窊。
素月交晖耀，狂风助击拏。
一斑迷隐豹，三尺晦祥鸦。
塞上威尤澟，军中语敢哗。
汉兵同被练，朔地讶吹沙。
冷焰侵残燧，寒声入旧笳。
飞纨安用裂，种玉岂须畬。
清洁山川景，微茫草木芽。
垦田因泽及，望岁已心遐。
共荷沾濡力，应忘旱歉嗟。
诗豪夜传卷，贺客晓趋衙。
渗漉元侯德，生成赤子家。
指期三日耜，拭目万箱车。
况赖深仁恤，会蠲重赋加。
愿赓称颂句，岂肯匿咬哇。

要道根皇极，纯王揽懿纲。
域中洪造广，天下大形彊。
臣主同千载，藩宣奠四方。
乾文耀参井，地镇耸岷梁。
景谷余波迥，灵关古塞荒。
限蛮唐节制，析部汉封彊。
石穴延通道，山扄设巨防。
利源充内帑，兵势压巴羌。
付畀关休戚，权宜任弛张。
紫封传墨敕，金印坐黄堂。
自昔都俞重，其谁德业彰。
乖崖施远略，忠献绍前良。
乐得中和职，人跻富庶乡。
含生知化力，永日载春阳。
渗漉渊源在，醲醇骨髓藏。
深和流耳目，盛事载缣缃。
岁月徒为久，风猷信不忘。
恩褒贾逵祀，人爱召公棠。
桧有乔枝茂，兰宜后叶芳。
惟公真辅翼，与世会明昌。
间发乾坤秀，亲逢日月光。
国华增黼黻，地宝献琳琅。
尹道存先觉，轲心蕴至刚。
朝廷尊阀阅，士党贵文章。
髙视云霄路，遐飞翰墨场。
鹏图指溟渤，骥步得康庄。
藩会初关决，仙瀛已践扬。
本元游秘府，侍从陟清厢。
伟望全康济，周才历浩穰。
中天承帝选，南国抚民伤。
使范资勤恤，君言务肃将。
绣衣新灿灿，大旆远皇皇。
赈惠常闻黯，澄清乃识滂。
疲羸起沟壑，暴滥去豺狼。
大节坚持守，纯忠自激昂。
还登文石陛，频上谏书囊。
人鉴分今古，神龟宪否藏。
斯猷三接告，至理一言详。
柱下尊良史，螭头立左郎。
纂修该七法，注录擅三长。
午夜星垣迥，南风省户凉。
挥毫纶彩烂，垂佩玉声锵。
春老常联萼，云晴雁缀行。
雄名出苏李，公论美常扬。
眷倚隆矜式，咨询行赞襄。
得人居内相，有道辅明王。
大手凭才识，深谋协典常。
五花曾执判，七宝屡登床。
燕见趋东阁，优容对未央。
仪刑真謇謇，谟训极洋洋。
重委台纲正，终图国体康。
至诚频启导，大事费裁量。
多僻消芽孽，群邪洁肺肠。
谆谆闻药石，凛凛畏冰霜。
论议他奚恤，猷为己所当。
安危一身系，出处万民望。
蔡俗嗟延哺，尧心虑纳隍。
建侯崇屏翰，选德庇灾殃。
异政乘时立，清飚与惠翔。
界中生穞谷，境上散飞蝗。
儒将能专阃，神兵岂顿铓。
十连循节钺，四面固金汤。
拓地归充国，谋军得子房。
天威神臂指，戎气窒喉吭。
属国恬怀抚，函书耻谩狂。
具赡宜庙幄，遐福合陵冈。
迺顾西南远，明如左右旁。
大门堪世守，舆颂愿时飏。
命策荣千矢，封圭判二章。
物传家乃旧，刀应梦为祥。
善事知弓冶，奇毛识鳯凰。
百寻标落落，万顷信汪汪。
庙瑟余音静，庖刀发刃钢。
阔难求畛域，微不误毫芒。
雅意儒为宝，宏规沼象璜。
鲁公先请学，高{目矢}力崇庠。
教化惟敦奖，衣冠敢怠遑。
七经登讲舍，数仞企师墙。
乐善无遗芥，惩非易去稂。
百城损慱塞，万井绝贪攘。
牧厩寛收敛，穷阎饱歳粮。
吏奸藏瓜吻，人瘼愈膏盲。
昔谓庖厨侈，徒矜口体尝。
爱心加俎豆，和气落壶觞。
蔀屋晴曦烛，枯荄湛露瀼。
盛时逢召杜，奕世见龚黄。
至矣纾宵旰，熙然协雨旸。
里闾敦悌让，原野竞农桑。
指顾宁陬落，生成及稻梁。
边声息金鼓，民室富囷仓。
共乐亲荧座，佥期辅峻廊。
定登贤相器，行促舍人装。
奕奕驱轺传，喈喈餙镂钖。
矢谟勤翼舜，纳诲永隆商。
郑武髙风盛，韦成懿迹相。
洪𬬻专鼓铸，大鼎荐烹鬺。
浩漡跻民域，安平援世航。
诗人褒绣衮，坤道吉黄裳。
歌舞真贤进，光华至治香。
欲知能事毕，四海处陶唐。

要道根皇极，纯王揽懿纲。
域中洪造广，天下大形彊。
臣主同千载，藩宣奠四方。
乾文耀参井，地镇耸岷梁。
景谷余波迥，灵关古塞荒。
限蛮唐节制，析部汉封彊。
石穴延通道，山扄设巨防。
利源充内帑，兵势压巴羌。
付畀关休戚，权宜任弛张。
紫封传墨敕，金印坐黄堂。
自昔都俞重，其谁德业彰。
乖崖施远略，忠献绍前良。
乐得中和职，人跻富庶乡。
含生知化力，永日载春阳。
渗漉渊源在，醲醇骨髓藏。
深和流耳目，盛事载缣缃。
岁月徒为久，风猷信不忘。
恩褒贾逵祀，人爱召公棠。
桧有乔枝茂，兰宜后叶芳。
惟公真辅翼，与世会明昌。
间发乾坤秀，亲逢日月光。
国华增黼黻，地宝献琳琅。
尹道存先觉，轲心蕴至刚。
朝廷尊阀阅，士党贵文章。
髙视云霄路，遐飞翰墨场。
鹏图指溟渤，骥步得康庄。
藩会初关决，仙瀛已践扬。
本元游秘府，侍从陟清厢。
伟望全康济，周才历浩穰。
中天承帝选，南国抚民伤。
使范资勤恤，君言务肃将。
绣衣新灿灿，大旆远皇皇。
赈惠常闻黯，澄清乃识滂。
疲羸起沟壑，暴滥去豺狼。
大节坚持守，纯忠自激昂。
还登文石陛，频上谏书囊。
人鉴分今古，神龟宪否藏。
斯猷三接告，至理一言详。
柱下尊良史，螭头立左郎。
纂修该七法，注录擅三长。
午夜星垣迥，南风省户凉。
挥毫纶彩烂，垂佩玉声锵。
春老常联萼，云晴雁缀行。
雄名出苏李，公论美常扬。
眷倚隆矜式，咨询行赞襄。
得人居内相，有道辅明王。
大手凭才识，深谋协典常。
五花曾执判，七宝屡登床。
燕见趋东阁，优容对未央。
仪刑真謇謇，谟训极洋洋。
重委台纲正，终图国体康。
至诚频启导，大事费裁量。
多僻消芽孽，群邪洁肺肠。
谆谆闻药石，凛凛畏冰霜。
论议他奚恤，猷为己所当。
安危一身系，出处万民望。
蔡俗嗟延哺，尧心虑纳隍。
建侯崇屏翰，选德庇灾殃。
异政乘时立，清飚与惠翔。
界中生穞谷，境上散飞蝗。
儒将能专阃，神兵岂顿铓。
十连循节钺，四面固金汤。
拓地归充国，谋军得子房。
天威神臂指，戎气窒喉吭。
属国恬怀抚，函书耻谩狂。
具赡宜庙幄，遐福合陵冈。
迺顾西南远，明如左右旁。
大门堪世守，舆颂愿时飏。
命策荣千矢，封圭判二章。
物传家乃旧，刀应梦为祥。
善事知弓冶，奇毛识鳯凰。
百寻标落落，万顷信汪汪。
庙瑟余音静，庖刀发刃钢。
阔难求畛域，微不误毫芒。
雅意儒为宝，宏规沼象璜。
鲁公先请学，高{目矢}力崇庠。
教化惟敦奖，衣冠敢怠遑。
七经登讲舍，数仞企师墙。
乐善无遗芥，惩非易去稂。
百城损慱塞，万井绝贪攘。
牧厩寛收敛，穷阎饱歳粮。
吏奸藏瓜吻，人瘼愈膏盲。
昔谓庖厨侈，徒矜口体尝。
爱心加俎豆，和气落壶觞。
蔀屋晴曦烛，枯荄湛露瀼。
盛时逢召杜，奕世见龚黄。
至矣纾宵旰，熙然协雨旸。
里闾敦悌让，原野竞农桑。
指顾宁陬落，生成及稻梁。
边声息金鼓，民室富囷仓。
共乐亲荧座，佥期辅峻廊。
定登贤相器，行促舍人装。
奕奕驱轺传，喈喈餙镂钖。
矢谟勤翼舜，纳诲永隆商。
郑武髙风盛，韦成懿迹相。
洪𬬻专鼓铸，大鼎荐烹鬺。
浩漡跻民域，安平援世航。
诗人褒绣衮，坤道吉黄裳。
歌舞真贤进，光华至治香。
欲知能事毕，四海处陶唐。

势利纷纷万虑侵，县亭聊可一登临。
目前不近将迎路，尘外能消富贵心。
燕处自知如隐遁，纵谈谁更及浮沉。
时平乐得常栖地，且向幽闲寄楚吟。

寺枕山巅拥翠峰，幽栖更与白云通。
半空栏槛千寻外，两蜀风烟一望中。
晨霁最宜天浩荡，夕阴先觉雨冥蒙。
顷年曾坐盘陀石，不到轩前目未穷。

西风猎猎马骎骎，极目归途寄静呤。
美玉自藏圭璧用，寒松偏有雪霜心。
皆知旧德淹郎署，合宠耆儒镇士林。
势利竞驰孤介少，为怀清谊动离襟。

目前尘坌最重重，乍见名山喜动容。
选胜道装堪著屐，谈禅麈柄亦挥松。
千寻急欲攀秋径，十里犹闻击午钟。
下得峦林又牵俗，特书归恨寄晴峰。

洪河一曲晋溪滨，自有余波及四邻。
循吏风声今慕昔，淡交情味故如新。
江山极目登临远，岁月惊心聚散频。
无限名园费吟赏，化工偏与洛阳春。

𪩘溜涓涓在目前，更开余地助宾筵。
方池可鉴无深浅，樽酒相逢有圣贤。
每为野情贪胜概，暂凭清味涤尘缘。
何时学得琴书趣，一写林间石上泉。

百里郊原极目平，未寒林叶尚余青。
前村一穗浓烟起，知是逡巡到肃宁。

古寺寻清赏，梯云出薜萝。
举头知日近，极目得天多。
别嶂千屏列，长江一带过。
常闻净居境，况此复如何。

叠石层高暗绿苔，茂林深处独崔嵬。
花阴竹影重重见，山色川光面面来。
通夜阑干随月倚，纳凉窗户趁风开。
踌躇触目堪嗟赏，倍费登高赋咏才。

金山据上流，怒挟汀声东。
焦山护海门，坐折千里冲。
两山势欲合，盛气薄苍窍。
解纷谁巨擘，赖有疏凿功。
至今买余勇，角立相长雄。
两皋汗漫游，目击大块中。
手持一杯酒，浇尔磊块胸。
鱼龙出鼓舞，摩荡青莲宫。
山灵自不凡，感激欣相从。
因笑魏与吴，乾坤两鸡虫。
悠然一带水，往事寻无踪。
夜深何处笛，呜呜起西风。

天目山前分两乳，一脉西来缠右股。
溯流疑是武陵源，入山绝似盘之阻。
椒峦隐隐入霄汉，从此去天才尺五。
飞泉汇作千丈潭，下有蛟龙潜水府。
玉芝瑶草净如拭，不见尘寰一抔土。
三神山远未易到，洞天只在溪之浒。
道人宴作疑不动，一榻云烟几寒暑。
乍逢佳客喜盈颊，上山下山若飞虎。
龟腹燕颔好颜色，凫舄御风轻步武。
蘋蘩蕴藻盈倾筐，砧几腥膻不登俎。
赢刘颠蹶问不知，那识人间有簪组。
嗟予碌碌退不勇，窃食大官无寸补。
回头四十九年非，白发手搔不可数。
山禽唤我归去来，口未及言心已许。
长安冠盖多豪杰，谁肯论交到尔汝。

滁山插空望不足，行信马蹄入幽谷。
生平未惯尘外游，先酌寒溪洗尘目。
自疑身是武陵客，误逐桃花迷水曲。
欲穷本始问岁月，亭上雄文凿青玉。
意高语险测难到，拂散白云再三读。
乃知造作自混沌，山神固护宝藏匵。
路歧未许车马通，白日苍烟走麋鹿。
一从紫府仙人来，指出洞天三十六。
膏泽疏开不死泉，栋梁养成岁寒木。
灵苗异草无根株，摇荡清香过林麓。
峰峦围匝别是天，天在山中成大畜。
先生之心此其象，往行前言深蕴蓄。
议论吐为仁义辞，文章散作生灵福。
默笑真工功未醇，饾饤春风弄红绿。
聃云谷得一以盈，以一能应无穷声。
千古万古声不尽，先生得之为声名。
公之声名公之心，日益远大日益深。
愚儒耳目所不及，奋笔空成幽谷吟。

滁山插空望不足，行信马蹄入幽谷。
生平未惯尘外游，先酌寒溪洗尘目。
自疑身是武陵客，误逐桃花迷水曲。
欲穷本始问岁月，亭上雄文凿青玉。
意高语险测难到，拂散白云再三读。
乃知造作自混沌，山神固护宝藏匵。
路歧未许车马通，白日苍烟走麋鹿。
一从紫府仙人来，指出洞天三十六。
膏泽疏开不死泉，栋梁养成岁寒木。
灵苗异草无根株，摇荡清香过林麓。
峰峦围匝别是天，天在山中成大畜。
先生之心此其象，往行前言深蕴蓄。
议论吐为仁义辞，文章散作生灵福。
默笑真工功未醇，饾饤春风弄红绿。
聃云谷得一以盈，以一能应无穷声。
千古万古声不尽，先生得之为声名。
公之声名公之心，日益远大日益深。
愚儒耳目所不及，奋笔空成幽谷吟。

勿去草，草无恶，若比世俗俗浮薄。
君不见长安公卿家，公卿盛时客如麻。
公卿去后门无车，唯有芳草年年加。
又不见千里万里江湖滨，触目凄凄无故人，惟有芳草随车轮。
一日还旧居，门前草先除。
草于主人实无负，主人于草宜何如。
勿去草，草无恶，若比世俗俗浮薄。

云涛拥开沧海门，鼓鼙万叠鸣江村。
仙翁引我峰顶望，耳目惊骇难穷源。
黄金铸鲸为酒樽，桂浆透彻冰雪盆。
吴歌楚舞屏不用，夹道青玉排云根。
经纶事业重家世，昔闻父子今季昆。
九丹炼就鼎灶温，刀圭足以齐乾坤。
我行欲别湖山去，为我索笔书长言。
照乘不假明月珠，自有光焰生轺轩。

南城城外山崔嵬，景云轩上无尘埃。
双溪水落逐年急，白发僧归何日来。
画屏满目万瓦合，几人到此心如灰。

张籍心不盲，何为盲于目。
伯原道不病，今也病在足。
及第二十年，未识太仓粟。
乐圃德义重，可敌万锺禄。
世味觉幻梦，老把华严读。
九会发渊微，赞文焕珠玉。
洞庭秋月澄，吴门春草绿。
香海泛虚舟，不慑鱼龙触。

原庙躬朝献，高真监孝思。
仙源传宝历，干户产金芝。
火德资生毓，天元固本支。
灵华依玉宇，瑞物陋铜池。
大庆同荣茂，甘泉杀等夷。
洪休均草木，嘉应在仁慈。
舜举重瞳目，尧开八采眉。
祥光斋殿照，喜气辅臣知。
三秀书图牒，千龄保福禧。
愿如郊祀乐，志府播声诗。

晋祚衰微鼎欲迁，梦惊营垒日回旋。
强臣驾驭无长策，追骑留连有宝鞭。
险捋虎须曾幸免，怒形蜂目亦徒然。
谁能杖棰平凶乱，千古荒城鏁暮烟。

伊阙十五里，唐朝三百年。
岁寒林木在，王氏子孙传。
门有登龙客，风生饮虎泉。
丹方齐代刻，龛像魏时镌。
居士山长对，郎君谷已迁。
塔巍花缭绕，溪浄竹婵娟。
水记空陈迹，烽台息旧烟。
陆浑平犷俗，八节穏渔船。
嗣绝伤宫傅，碑亡叹郑虔。
石楼延客醉，天竺伴僧禅。
寓目鸣銮地，追怀夺锦篇。
白云最深处，约我咏归田。

我笑开先老，家风双剑高。
云间本无事，拭目看金毛。

繁川灵鹫山，山顶驾老屋。
初从曲径登，叠石盘岩腹。
景逐轩楹转，云烟炫游目。
忆昔心上人，欲往怯洄洑。
前人涨白沙，环流作平陆。
昨夜暑雨暴，高低或成谷。
感物鉴江水，江水清可掬。
莫惊秋霜飞，能换髩边绿。
我有紫阳丹，晶明大如粟。
服之能长生，千载一时毂。

天台有新阁，胜地近塔庙。
影浸碧琉璃，沿洄去山峤。
莲生污泥中，白日有明窍。
花实相表里，光色互炳曜。
处空不染水，烈火岂其燎。
宝藏诸如来，端坐满法要。
青目付上士，不待举花笑。
芳香初洞达，宿病已能疗。
净土记珍色，机感愿力召。
三时有开发，一本常寂照。
不读智者书，岂知此莲妙。

西轩一泓水，莹净碧琉璃。
天人举目视，中有鱼龙知不知。

麻姑王蔡迹已往，望仙亭在孤峰上。
朝见五云飞，暮见五云归。
云飞云归自今古，仙来仙去谁可知。
勿望仙，望仙目眩徒茫然。
白石可煮谁能言，不爱插翼冲青天。
玉池且酌太和酒，一醉寿同天地久。
陶陶与物任浮沉，肯顾霞衣云组绶。

鬻熊城郭遶苍苔，万叠烟岚亦壮哉。
平地窥觎心未惬，重楼徙倚眼初开。
据襟风月争新入，刮目江山破迥来。
日落三峨知处所，本来浮双阙欲崔嵬。
胡床不愧庾公兴，奕簟还思杜老才。
更待携衾尽清景，夜深栏槛逼昭回。

粤从度岭来，日见乱山横。
触目皆荒凉，宁复乐事并。
谁谓乱山间，仙境通玉京。
奇怪如雁荡，清虚胜赤城。
嵌空幽且深，层曲无欹倾。
巨禴万仞高，天造妙难削。
悬崖攒滴乳，涧水清濯缨。
我来洞门开，山意如相迎。
熟视石壁字，神清喜勿惊。
回思紫阳山，追随许宣平。

五马重来谿口寺，惟将属吏与门僧。
盘云野径行千里，送目危台上百层。
岩桧影寒犹带雪，谿流声涩未销冰。
寻常地远无因到，空愧躬良二老朋。

蟠根耸翠压坤柔，纵有连城价莫酬。
萝蔓几年尝满目，途人今日始回头。
尘埃已逐双溪去，风月来供一境幽。
欲识主人营创苦，壮龄先备赤松游。

长庚谢余炎，大火躔西极。
开轩对朝雨，拭目看秋色。
云空相晦明，风缕乍斜直。
声繁自飘萧，势急勿淙激。
方塘潜浪潮，万瓦乱珠射。
巢燕倦翩翩，庭芜长纷籍。
闲花洗幽素，秀木舞凉碧。
清气醒筋骸，余爽入几席。
迹希蒋诩径，兴髙陶令宅。
绕郭听懽声，登秋饱丰泽。
良辰感孤宦，念我久行客。
穷年不自乐，心迹雨何益。
功名羞诡奇，岁月易类斥。
圣人堂有奥，大道坦可适。
胡为世俗间，区区较寻尺。

危亭跨城巅，因洲名白鹭。
开轩二水上，寓目万景赴。
风涛豢鱼龙，烟云变汀渚。
孤禽点锺山，片席下吴浦。
闲人得闲愁，凭栏叹今古。
脉脉临长江，寒潮自来去。

夜雨声绵绵，朝雨势未歇。
行役良间关，炎歊暂祛遏。
蘋藻香幽幽，陂池水活活。
咫尺迷见闻，淋漓彻衣褐。
坎泥甚胶凝，塍路无尺阔。
饥僮与羸骖，十步九颠蹷。
攲鞍髀欲僵，风盖手屡脱。
惊目不暇瞬，危魂亦已怛。
处险贵能安，欲速或未达。
圣禹尝輴行，文公尚胡拔。
彼勤事业大，吾劳簿书末。
香城到长堤，轩眉解蹙頞。
大道吾所归，宁为险途夺。

春花悦时人，赏玩纷仆仆。
南园一夜风，地上红盈掬。
我似鹿皮翁，只爱晚秋菊。
团团绿玉丛，移趁烟雨𣃁。
愿言早芬敷，重阳日已促。
煌煌想金葩，况此风露足。
岂止插满头，服之明两目。
滋养溉清泉，围护编翠竹。
多开万铃奇，勿变桃花俗。
酒熟落帽天，不作牛山曲。

耒阳得奇枕，状比猛兽姿。
呀吻目睛转，中有机纽施。
持须世所戒，羊质还可嗤。
莫作邯郸想，曲肱吾所师。

屋角一夜群枯号，晓来旷野风如刀。
峩峩残雪路摧马，格格寒气冰生袍。
四支僵痹非我有，况彼鞭鞚难持操。
天东朝日冻应涩，亦恋旸谷犹深韬。
居常谁不事行役，我行适此时令遭。
因思都府盛僚友，人物一一皆贤豪。
想今酣寝梦方足，初离密幄惊寒朝。
左承右侍各以职，气语兰臭颜如桃。
奉持巾匜事盥栉，傅唇泽面供香膏。
不容发绿一点变，亟以宝镊争除薅。
炎炉却坐日当卯，进酒为寿倾葡萄。
捋须束带欲出户，问讯分付犹忉忉。
体舒意适自稳暖，洋然盛气虹霓高。
此时岂复念寒旅，嗟我劳佚何相辽。
入趋留守退幕府，坐据大案临诸曹。
曹司进若鱼在贯，文书盈抱纷牛毛。
争前鬭敏请莅职，硏磨浓墨挥长毫。
左手钤前右摘尾，落纸叶叶如翻涛。
逢姓书字且不给，何暇可否知根巢。
坐中耳目已烦困，庭下敲扑仍喧嚣。
伏膺胝手腕疑脱，退食笔砚方能櫜。
乘除赖有此事在，庶几可以均吾劳。
人生误落世网内，区区系累安足逃。
要之虚中日自静，不使内外相钩胶。
无穷来物彼千万，坐任变化无吾骚。
峥嵘年华已遒暮，不日春意生兰蒿。
一樽相与莫相放，天下万事从滔滔。

李杜酒死诗不作，风雅三百年来穷。
世儒未必甘汩没，才不迨志终无功。
汾阳有人字功甫，歘然声价来江东。
当时未冠人已识，知音第一惟梅翁。
翁主诗盟世少可，一见旗鼓欣相逢。
当友不敢当师礼，呼以谪仙名甚隆。
君亦自谓太白出，世姓虽异精灵同。
姑苏江水莹寒鉴，江上碧玉排群峰。
壮吟豪醉售佳境，日题百纸倾千锺。
折腰蓝绶岂所乐，养亲斗粟曾未充。
蓬莱幽梦挂寒月，青山归思随飞鸿。
书来寄我三巨轴，华缄开破溪云封。
骇然按剑览珠璧，悸若赤手勍蛟龙。
长吟千言短数百，造语险怪神为工。
四明贺老忽去世，伯牙悲怆闲焦桐。
嗟予逢子众人后，今其所得何最丰。
前日过我北池上，正是清露沾高松。
凉轩坐听哆宏辨，瀑布千丈悬秋风。
谪仙有此愿自重，世俗酣尚惟纤秾。
彼其耳目不自信，滔滔谁乐闻鼓钟。
太上雅意兴礼乐，一日鉴赏期至公。
煌煌帝业子当颂，勿叹憔悴空山中。

马蹄轻滑背城闉，广陌朝晖健醉魂。
暑气泛清怜小雨，木阴环翠羡名园。
宦游淹薄风尘熟，时事侵凌耳目昏。
独有空愁慵病客，肯来吟啸伴南辕。

去年樽酒共论文，一别西园迹已陈。
终日城头忆王粲，清吟泽畔似灵均。
懒书已负交朋责，满秩初湔耳目尘。
万里江风秋思近，归心聊复借鲈莼。

凄凉感旧与怀亲，时事居人触目新。
独有温泉故情在，犹能为我洗红尘。

野草粘天雨未休，客心自冷不关秋。
寨西便是猿啼处，满目伤心悔上楼。

山木啸兮云幽幽，秣我归马兮无为久留。
江鼯翔兮雨漫漫，回予车兮水渐幰。
仲何为兮中野，澹将洋兮疏驾。
目逝兮形留，郁逍遥兮日下。
泻慕兮流观，抚节兮浩望。
驷黄戾兮靡骋，旋吾辑兮焉往。
不我虚兮斯辰，思何为兮鞅掌。

经旬飘雨喜新晴，病马缘畦取次行。
老态只应随日至，春心无意与花争。
山川满目浮烟合，楼板侵天暮霭横。
嗟我有身无处用，强携尊酒入峥嵘。

画中最妙言山水，摩诘峰峦两画起。
李成笔夺造化功，荆浩开图论千里。
范宽石澜烟树深，枯木关仝极难比。
江南董源僧巨然，淡墨轻岚为一体。
宋迪长于远与乎，王端善作寒江行。
克明已往道宁逝，郭熙遂得新来名。
花竹翎花不同等，独出徐熙入神境。
赵昌设色古无如，王友刘常亦堪并。
黄筌居采及谭宏，鸥鹭春葩蜀中景。
艾宣孔雀世绝伦，羊仲甫鸡皆妙品。
惟有长沙易元吉，岂止獐鹿人不及。
雕鹰飞动羡张泾，番马胡瓌屹然立。
濠梁崔白及崔悫，群虎屏风供御幄。
海州徐易鱼水科，鳞鬣如生颇难学。
金陵佛像王齐翰，顾德谦名皆雅玩。
老曹菩萨各精神，道士李刘俱伟观。
星辰独尚孙知微，卢氏楞伽亦为伴。
勾龙爽笔势飘飖，锦里三人共辉焕。
西川女子分十眉，宫妆撚{絼艮}周昉肥。
尧民击壤鼓腹笑，滕王蛱蝶相交飞。
居宁草虫名浙右，孤松韦偃称世希。
韩干能为大宛马，包鼎虎有惊人威。
将军曹霸善图写，五花聪马今传之。
驭人相扶似偶语，老杜咏入丹青持。
少保薛稷偏工鹤，杂品皆奇惟石恪。
戴蒿韩滉能画牛，小景惠崇烟漠漠。
唐僧传古精画龙，毫端想与精神通。
拏珠奋身奔海窟，鬣如飞火腾虚空。
忠恕楼台真有功，山须突出华清宫。
用及象坤能画鬼，角嘴铁面头蓬松。
侯翼曾为五侯图，海山聚出风云乌。
尔朱先生著儒服，吕翁碧眼长髭须。
恺之维摩失旧啧，但见累世令人模。
探微真啧迹存一本，甘露板壁狻猊枯。
操蛇恶鬼衔火兽，鉴名道子传姓吴。
僧繇殿龙点双目，即时便有雷霆驱。
仙翁葛老渡溪岭，潇洒数幅名移居。
辋川弄水并捕鱼，长汀乱苇寒疏疏。
予家所有将盈车，高下百品难俱书。
相传好占雅君子，睹诗观画言无虚。

能文骑省幸邻船，多病中散自萧然。
□桥鸟啼深竹里，晴渚梦遶杨花边。
难分桃杏春满目，不断水月波如烟。
□须移居速相就，已有的的新生莲。

东来重见郭翻船，目极沧洲似渺然。
浪信小桡穿竹去，不知佳景向谁边。
白头赵将心仍在，多病莱芜灶不烟。
惟有王家风月地，时时客看满池莲。

西堂昔时冷萧条，使君名高堂为高。
流虹碎□勤镌雕，粉黛翕倏随挥毫。
太守浩燕觞九牢，门前过客罗百艘。
檐褕晔晔烂亭皋，切云危冠控豪曹。
秋鹤霜毛飞锦袍，六鹊曳地横金腰。
轻罗韬烟媚中宵，缓歌阁舞萦云髾。
赵人手提千牛刀，目视大犗如鸿毛。
太守巨笔驱波涛，指画风云惨动摇。
佩牛带犊如销膏，区区古人无是超。
吴秔如脂敢百筲，连车折轴弃道交。
釜区争先走名豪，旋鲈掣酒飞千舠。
杜伯称觥酾醲醪，翳翳禾黍藏笙箫。
太守浩燕乐岁饶，岂徒割烹盈大庖。

地接长沙近，乡名自古闻。
毛山千嶂雪，玉女一堆云。
拱木扶霄上，飞泉触石分。
霜风萍实老，目断楚江𣸣。

昨从浈阳来，暮过峡山寺。
适闻新昌寇，道路传者沸。
余时不敢留，一苇翻然逝。
虽经绝妙境，已负清幽意。
卷帘坐船，船极目望苍翠。
有如逢珍宝，不暇贮箧笥。
又如过屠门，大嚼涎垂喙。
每欲问其详，曾莫得图志。
道人山中来，为我谭一二。
犀去金锁沈，猿归玉环坠。
赵胡垂钓石，岿然出江际。
穆王双车辙，想像常按辔。
汉晋五仙人，曾骑五羊至。
俊霭二禅师，神力与迎驭。
岧峣五岳塔，初自昆仑施。
三祖石堪奇，僧粲尝所憩。
上方狮子台，下视见云气。
异花成帐幄，红紫嫣然媚。
蒙茸绿崖草，茎叶相覆被。
或黄如金钗，或白如珠珥。
造化穷天巧，肖像名殊异。
梁间许浑诗，壁上李翱记。
但知考事迹，何暇评文字。
清远中古宿，俯压南海澨。
退之贬潮阳，亦曾经此地。
幢碎逢飓风，雷电助其势。
我来幸无恙，恬然不忧畏。
祥飇送轻帆，默已荷神赐。
此归会有日，维舟就津次。
当为小盘桓，历览尝夙志。

还家岂不乐，生事未应闲。
朝日已复去，征鞍方更攀。
伤心百道水，阅目万重山。
何以忘羁旅，翛翛醉梦间。

断崖天削成，半腰为坳窊。
殿阁在其中，乃是释子家。
初疑无路通，去必凌紫霞。
屈曲转山足，云萝可攀拏。
忽然至其上，金碧藏谽谺。
却见岩下路，目睛眩生花。
僧有定慧者，来自蜀道赊。
五代方乱离，相此山水佳。
卜居不复出，焚香拥袈裟。
嗟余但企仰，涉世空喧哗。
安得寄遁此，可以忘幽遐。

胜景更新数步间，北山游得对巑岏。
凭阑愈觉双峰峻，极目无涯六幕宽。
特出喧卑资旷达，所临高远壮游盘。
炎蒸此地为清暑，莫厌攀跻磴道难。

酷暑如何避，虚轩落始成。
地闲气易爽，境胜目须清。
月上帘色静，风来竹坞呜。
公余亦自适，山水入琴声。

一轩新创足清凉，岸帻披襟暇日长。
极目闲田虞舆芮，凝神虚室老兼庄。
檐牙高揭啄山色，簟角平舒约水光。
料得北窗风更细，何妨笑傲比羲皇。

东南富山水，所病在卑溽。
阴晴变朝暮，梅雨大田足。
翰苑宴高堂，金斝浮蚁渌。
诗泠四座耳，醉饱五经腹。
亭午登介亭，萦纡俯山麓。
行路愁暍死，是月丁初伏。
乘高瞰群峰，刚后浪奔逐。
三吴在指掌，百粤入双目。
汉忧分朱蟠，尧意注黄屋。
下舆曾未几，传命甚邮速。
霸遂伏下风，元白仰高躅。
倡予而和汝，谈笑唾珠玉。
所恨继者贫，囊箱无寸幅。
刘侯世良将，文史三冬读。
坐啸胡骑却，行歌燕旦哭。
儒将久寂寥，断弦今日绩。
所得最在诗，铦利锋莫触。
唱酬黄卷上，如响答深谷。
王侯富方丈，熊掌我所欲。
独馁不得饱，中心但诚服。

可怜均是山中寺，惟有幽轩对此山。
云拥秀峰来户外，烟和浓翠入窗间。
回环似觉天形曲，登眺应疑地势悭。
他景纵能穷目力，争如疏静养疏闲。

于忽乎，不可以为，其又奚为。
离娄之精，夜何有于明。
瞽旷之耳，聋者亦有尔。
束王良之手兮，后车载之。
前行险以既覆兮，后逐逐其犹来。
虽目盼而心骇兮，顾其能之安施。
委墨绳以听人兮，虽班输亦奚以为。

岂曰无衣，不能素裳。
缝齐有锵，直韨以方。
岂曰无衣，不能素履。
絇以为戒，夙夜以无怠。
素裳戋戋，谁涉不褰。
素履几几，谁涉不止。
始也何所为，我推我宗。
恶余之无从，睢盱以为恭。
今也既宣我力，群心慝慝。
毁予以自德，曾莫肯己直。
尔我目矣，何为而眊聪亦云听，曾莫有告。
谋及于道，佛且讪以笑。
谓白盖黑，或者亦以赤。
行何必有足，巧言以成迹。
以我有常，从尔罔极。
翩翩者舟，在河之涘。
人待不至，亦以自济。
嗟尔君子，归欤予迟。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

虢山之远数千里，虢石之重难将持。
舟车虢来每苦重，釜盎尚弃不肯携。
苟非世尚且奇怪，孰肯甚远载以来。
何况虢人自珍秘，得一不换千琼瑰。
流传中州盛称赏，主以诧客客见祈。
世人贱真珍贵假，见者喜色留肤皮。
强材美干立修荫，罗列满野谁复窥。
我尝客坐例一见，实亦可爱小且奇。
初疑秋波莹明净，鱼子变怪成蛟螭。
鳞须爪角尚小碎，但见蜿蜒相参差。
又如开张一尺素，醉笔倒画胡髯髭。
如何石上非自然，犹是软弱从风枝。
髙楼晓凭秋色老，烟容雨气相蒙垂。
乔林隐约出天际，醉目远暝分茫微。
不然谁家老图画，破碎偶此一片遗。
借令人手弄点画，尚恐巧拙成瑕疵。
如何石理自生长，安得当世无猜疑。
髙堆黄金募辩说，万口利锐如磨锥。
或云南山产巨怪，意欲手把乾坤移。
先偷日月送岩底，次取草木阴栽培。
天公怒恐浸成就，六丁桃斧摩云挥。
世人乘此得分裂，锻琢片段贸财赀。
至今风雨虢山夜，树石号作鬼神悲。
又云春气入山骨，欲自石里生蒿藜。
根株芽枿未及出，卒遇匠手相镵隳。
多称老松已变石，此固剪截根须离。
又云鬼手亦能画，多向石室成屏帷。
固知物怪浩难尽，谁能向此明是非。
城狐老能男女变，海蜃口或楼台吹。
世间自是有此类，何必诘曲穷所归。
细思此屏竟无用，石不中礩木莫支。
徒将文理有小异，招聚瞽说成笼欺。
咄哉闭口不复论，为语爱者无我讥。

始闻定作阅古堂，又闻定有阅古诗。
扬之远定五千里，思得两翅擘以飞。
偶闻人来说堂事，初敝两壁无尘疵。
间时公来命绘匠，亲以玉指交画挥。
教令某载若某状，匠拜奉命唯不辞。
左图守相父母吏，右状将帅熊罴姿。
长冠峩峩伟笏佩，鬬以玄白为裳衣。
屹如丁宁立以议，逊若避让行而随。
图成俨毅色可詟，过吏不敢窃目窥。
仍令大笔署行事，写出黑胆朱肝脾。
死者有灵如不泯，合有英气来附兹。
故公之谋不知出，宜有神鬼阴助其。
茫茫九泉谓巳朽，岂意一旦存形仪。
请留中壁素莫绘，待千岁后公以归。
当搜国匠第一手，状写公像存依稀。
要知文完武绳备，遗与万世瞻思资。
我知观者定堕泪，不复岘首羊公碑。
又闻当世大手笔，磊砢诗句相撑支。
手搏蛟龙拔解角，爪擘虎豹全脱皮。
郓州溪堂遂寂寞，韩诗尘蔽人不吹。
想应从此传万世，粹玉贯串珠萦累。
小戎何为而缩伏，久滞公斧血不滋。
何时功成事业就，两手一扫清三垂。
归来天子喜以颔，泰阶辉焕平无欺。
次招当世草茅士，各使呈露心腹披。
缔裾联缨上廊庙，留与后世图为师。
然后回谢阅古堂，彼合异代今一时。

蝗生于野谁所为，秋一母死遗百儿。
埋藏地下不腐烂，疑有鬼党相收持。
寒禽冬饥啄地食，拾掇谷种无余遗。
吻惟掠卵不加破，意似留与人为饥。
去年冬温腊雪少，土脉不冻无冰凘。
春气蒸炊出地面，戢戢密若在釡糜。
老农顽愚不识事，小不扑灭大莫追。
遂令相聚成气势，来若大水无垠涯。
蓬蒿满眼幸无用，尔纵嚼尽谁尔讥。
而何存留不咀嚼，反向禾黍加伤夷。
鸱鸦啄衔各取饱，充实肠腹如撑支。
儿童跳跃仰面笑，却爱甚密嫌疏稀。
吾思万物造作始，一一尽可天理推。
四其行蹄翼不假，上既载角齿乃亏。
夫何此独出群类，既使跃跳仍令飞。
麒麟千载或一见，仁足不忍踏草萎。
凤凰偶出即为瑞，亦曰竹食梧桐栖。
彼何甚少此何众，况又口腹害不訾。
遂令思虑不可及，万目仰面号天私。
天公被诬莫自辨，惨惨白日阴无辉。
而余昏狂不自度，欲尽物理穷毫丝。
要袪众惑运独见，中夜力为穷研思。
如知在人不在天，譬之蚤虱生裳衣。
扪搜剔拨要归尽，是岂人者尚好之。
然而身尚不绝种，岂复垢旧招致斯。
鱼朽生虫肉腐蠧，理有常尔无何疑。
谁为忧国太息者，应喜我有原蝗诗。

白日流上天，牛虱无遁形。
万目尽为用，而不骇日明。
穴鼠夜值萤，嗾嗾相聚惊。
鼠穴不日通，鼠足不日行。
已矣不自识，乃此萤爝矜。
鲕𫚥陷井坎，莫与江海争。
笼禽不失飞，讵识云汉冥。
咄哉浮薄儿，勉为髙大营。

懋甫相门儿，家世踏缨紞。
早年缀官簿，青衫蔚于菼。
本宜多骄矜，不谓锐意敢。
意贪英雄交，一手欲四揽。
偶来滥予会，臂搦首已颔。
酒狞夸胸襟，顶踵都一胆。
壮心羞摧藏，义内喜葅歜。
要言相死从，顾岂苟难斩。
听其自陈论，峭拔不平渐。
要之当一切，固令不黤黯。
忆予少年时，亦自喜黠{氵闯}。
于今老而悔，壮意日凋减。
惜夫相遇迟，君放我已检。
骤闻强大语，若虎饿得啖。
已无相髙心，徒有志气感。
春风吹天昏，醉目睨愁惨。
念当相别去，两怀不无黪。
何时重来过，慰我涸辙𪡋。
唯其去后怀，犹一饱复歉。
幸有西南风，时作寄我椠。

我思古人不可见，独以两眼纸上求。
苦读才疲即伏枕，亦冀梦寐从之游。
每疑贤圣世间有，岂独古出今则不。
心之所藏弗面见，常恨世腹不可搜。
虽然其中充美者，间或外发文章彪。
扬淮而南谁名声，盛说李满干万喉。
青天白日所同见，众亦不敢加瑕疵。
而余零丁始就学，独矫众弃先拈收。
要其所学与必至，不止颜孟须孔周。
决将健走独取到，顾我不肯少待留。
新诗惠见荐自詟，若遇重压并见投。
星机织成付地锦，神冶铸出舂天矛。
辉光交华目反眩，噍咀过美涎并流。
退归畏爱复愿学，恍若见富潜谋偷。
顾其才力非当对，犹以一髪纼十牛。
使我苦勉不少得，搦笔欲下先惭羞。
有如姣恶各具体，肉骨不可强雕锼。
或云才华乃天与，何寡不益多仍裒。
几时髙车得会合，预期蹈抃呼旁陬。
临风呻哦欲有寄，自恨拙茧无长抽。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

前会去莫追，后见来无期。
别叹后见难，悔恨前会稀。
惟吾衡父兄，金纯玉光辉。
裁磨杀圭角，不与瓦砾齐。
大匠陶百窑，不问履下泥。
一衡举十钧，何弃毫与厘。
余独何为人，乃不忍使遗。
有如横道刍，万足踏不疑。
子何嗜好殊，独俯掇以归。
整束使不茨，欲令杂兰芝。
兰芝有天香，刍贱杂则非。
然其厕置间，适与薫染资。
文章每借观，罅隙窥晴曦。
议论使坐听，穴瞆闻英池。
春园或承招，游骑亦许随。
剧云爱风枝，𦶟火围夜棋。
纵谈心开张，倒笑冠欹披。
匹马载以来，东首颈脰疲。
夜梦不厌劳，百里夕一驰。
想见目与眉，百障千藩篱。
不虞自投置，遂若鸟遭黐。
何时获因缘，连棰促马蹄。
誓当尽晨昏，不复起退辞。

长风掠海来，吹月散百炼。
青天豁四碧，云霭不容缘。
窗轩飒先秋，露气入簟扇。
寛庭生夜凉，蚊口不得擅。
人静暮客去，坐偃适自便。
清牵睡思醒，明发醉胆健。
披风睨白月，瞪视不为眩。
未甘景独胜，思出大句衒。
狂搜得无奇，猛吐复自吮。
篇成若奴婢，气骨终凡贱。
弃置不复收，叹感退自旋。
起探君寄诗，兀坐讽百遍。
駮哉剧雄劲，百札洞一箭。
间逢骋新奇，春云弄晴霰。
古镜终重厚，九鼎挂一铉。
吾尝笑夫人，语富则自愿。
及婴爱君念，始自信惓惓。
阅女当求嫱，慕士在获彦。
鄙哉寻常者，何用目识遍。
得逢诚幸多，既别遂堪喭。
乖离时况久，会合卜未先。
思之不可见，飞魂不身恋。
秋城崔嵬髙，围我屹若圈。
安得擘风翅，飞出不自殿。
巧为相见谋，反复竟未善。
惟当远相要，共借月为面。
相离苟同天，举目亦两见。
又况相去间，财止百里县。
不知竟可否，寄诗代请劝。

长风掠海来，吹月散百炼。
青天豁四碧，云霭不容缘。
窗轩飒先秋，露气入簟扇。
寛庭生夜凉，蚊口不得擅。
人静暮客去，坐偃适自便。
清牵睡思醒，明发醉胆健。
披风睨白月，瞪视不为眩。
未甘景独胜，思出大句衒。
狂搜得无奇，猛吐复自吮。
篇成若奴婢，气骨终凡贱。
弃置不复收，叹感退自旋。
起探君寄诗，兀坐讽百遍。
駮哉剧雄劲，百札洞一箭。
间逢骋新奇，春云弄晴霰。
古镜终重厚，九鼎挂一铉。
吾尝笑夫人，语富则自愿。
及婴爱君念，始自信惓惓。
阅女当求嫱，慕士在获彦。
鄙哉寻常者，何用目识遍。
得逢诚幸多，既别遂堪喭。
乖离时况久，会合卜未先。
思之不可见，飞魂不身恋。
秋城崔嵬髙，围我屹若圈。
安得擘风翅，飞出不自殿。
巧为相见谋，反复竟未善。
惟当远相要，共借月为面。
相离苟同天，举目亦两见。
又况相去间，财止百里县。
不知竟可否，寄诗代请劝。

纯金出镕𬬻，烜赫掩炽火。
锦成洗春江，众目炫莫奈。
鱼盐物诚微，误用幸不涴。
君家兄弟贤，我见始惊伙。
文章露光芒，藏蕴包丛脞。
关门当自足，何暇更待我。
固知仁人心，姑欲恤穷饿。
苟论才不才，自合弃如唾。
忆昨西来初，戚惕侍客坐。
交持驾说口，张阖不可鏁。
间发辨经义，铁舌莫摩挫。
髙文忽下投，白日骇天堕。
眩怖欲前掩，布帛不可裹。
初视固宜惊，独获亦堪贺。
又如遇贵人，绣锦饰婀娜。
回眸忽自鉴，恶面复窭裸。
屈降心巳甘，叹愤志亦颇。
雄髙岂复争，爱恤亦加荷。
大诗又来及，推与太浮过。
自无贤可称，以是恶甚播。
譬如享尫人，豆食止则可。
苟强担石负，蹉跌适足祸。
何以论报心，结草效鬼颗。

朝哭声吁吁，暮哭声转无。
声无血随尽，安得目不枯。
目枯不足叹，无目心自安。
目存多所见，不若无目完。

朝哭声吁吁，暮哭声转无。
声无血随尽，安得目不枯。
目枯不足叹，无目心自安。
目存多所见，不若无目完。

朝哭声吁吁，暮哭声转无。
声无血随尽，安得目不枯。
目枯不足叹，无目心自安。
目存多所见，不若无目完。

目虽泪所出，由来心乃源。
白日照我面，意欲干汍澜。
而不照我心，我泪何由干。
况在重云遮，使我何自安。

古庙隆隆敞庭扉，风雨剥壁黦柱榱。
我来安知神所依，穹堂窸窣风旛旗。
神君庞躯突须眉，视我睨睚坐倨箕。
惕烁观者骇不怡，群鬼后先张福威。
直东之厢步逶迤，目益所见怪可嘘。
马牛羊犬杂豕鸡，或戴以首旁四支。
间有人面身亦非，老祝趋前为众词。
口吻嗫嚅言嗢咿，称别状类顾东西。
唱号名字分何谁，空虚冥寞非所期。
岂亦以此为人尸，视其肤革巳彪狸。
宁有中反恬肝脾，又有械器身挈持。
传言疠疫此乃资，古之日行历虚危。
犹恐盛阴鬼所随，磔傩于门驱使驰。
今安取此庙以祠，不念延虐殆尫羸。
农凶年多苦饿饥，苟幸得饱不择祈。
来则拜叩尽敬祗，幸天之泽偷自归。
民德且恐报之时，𫗧肴豊鲜牲鱼肥。
欲奠以献更濯卮，进谢千语拜百低。
工鼓于庭巫舞衣，祝传神醉下福禧。
农谢神去祝彻之，庭前匕割弃余遗。
鹄乌下争趁不飞，回顾神面如故时。
意者不为祭谢移，呜呼神固非吾知。

槭槭庭前树，朝零非昔稠。
呦呦草虫鸣，暮急晓未休。
尔虽无不平，岂亦有哀忧。
胡为劳吟呻，与士伤感投。
壮士亦何者，哀哦与虫酬。
所抱不列陈，调苦难谣讴。
髙目有远见，直怀羞曲求。
蒿藜袭久安，功名忘前休。
日月忽未几，天地今复秋。
少壮负所怀，老大将安谋。
生无及人功，死骨埋泉羞。
胡为不奋飞，徒与寒饿仇。

西风吹云空，晴日露髙晒。
驽马无速骋，归客思远届。
长林剥霜红，远水漾寒派。
露虫悲自咽，风菊老犹介。
昔予来方春，焰焰树生态。
今归亦未几，马踏落叶坏。
时物固有然，盛衰信难概。
吁嗟为生劳，黾勉计无奈。
伊余有遐致，久此困俗械。
尝思摆绝去，自放出世外。
髙怀乐天寛，远目斥人碍。
有田足晨昏，有圃具葅菜。
父母不待养，妻子固易赖。
世孰得丘山，亦孰失蒂芥。
人自能轻重，吾将守所爱。
六经老诚明，万古熟成败。
得时为酰盐，滋味和鼎鼐。
失犹有万世，令名自沽卖。
自视久已明，决不事谋蔡。
寄诗侑子觞，期子和而再。

玉缺见不挠，剑折知真刚。
张目不见心，人固未易量。
念我未知子，徒知外观望。
安识子所怀，赤日包白光。
去去终我身，两两无相忘。
纵予道路忧，骨尚付子藏。

士学何漫漫，近习忘远绍。
文章多自名，谁出得髙调。
子才希世珍，拔俗起孤峭。
如解万里骏，不以羁縻要。
篇章缀清新，霞电绚天彯。
夜归借之读，掩纸疑有耀。
洗手脱世尘，飞身就遐眺。
舌骨谁谓朽，死魄如可召。
缩手不愿学，神巧谢人妙。
余材生何偏，日月费吟啸。
收奇欲身名，揽古愿独吊。
平生勇前争，未始却自料。
一日接大敌，说舌忽忘挑。
如秋九磨镜，迫我以丑照。
贪观朝日明，退失两目了。
愿假斧斤惠，刻形近天肖。
寄声诚甚勤，献璞定逢笑。

淮风情舒舒，楚水日夜流。
风能驾吾帆，水可载我舟。
余归知几时，子望悬百忧。
念我兄弟寡，商参各殊州。
十年不一逢，会合何所由。
幸逢子来归，与我相慰投。
甥儿入吾牵，甥女出吾留。
子吾笑其间，贫不知可愁。
心如熙春阳，乐若醉酒酬。
忆我别子日，将行更逗遛。
泣恐伤子心，泪出仰目收。
别日才几时，别思日九秋。
心随西北风，目望东南楼。
主人仁且贤，怜我羁旅游。
晨粳玉炊香，暮酒金注瓯。
盘蔬罗春青，豆脯兼夕鱐。
为食岂不美，义咽不下喉。
要当归子同，半菽饱亦优。
始予志所学，义当望轲丘。
朅来与世评，众口忽起咻。
尝观世金朱，此道久巳偷。
胡为不奋去，附世如赘旒。
而子亦待人，特以贫不谋。
参差两如此，偃蹇势略侔。
要当共引去，逸世出网罘。
遐追避世徒，子与侍巾裘。
吾将亦娶妇，力以石臼求。
贸田结归庐，种树屋四周。
子居课桑蚕，我出鞭耕牛。
教妻绩以筐，使儿饷东畴。
坐笑忘岁时，聚首成白头。
归乎当何时，诗以侑子讴。

淮风情舒舒，楚水日夜流。
风能驾吾帆，水可载我舟。
余归知几时，子望悬百忧。
念我兄弟寡，商参各殊州。
十年不一逢，会合何所由。
幸逢子来归，与我相慰投。
甥儿入吾牵，甥女出吾留。
子吾笑其间，贫不知可愁。
心如熙春阳，乐若醉酒酬。
忆我别子日，将行更逗遛。
泣恐伤子心，泪出仰目收。
别日才几时，别思日九秋。
心随西北风，目望东南楼。
主人仁且贤，怜我羁旅游。
晨粳玉炊香，暮酒金注瓯。
盘蔬罗春青，豆脯兼夕鱐。
为食岂不美，义咽不下喉。
要当归子同，半菽饱亦优。
始予志所学，义当望轲丘。
朅来与世评，众口忽起咻。
尝观世金朱，此道久巳偷。
胡为不奋去，附世如赘旒。
而子亦待人，特以贫不谋。
参差两如此，偃蹇势略侔。
要当共引去，逸世出网罘。
遐追避世徒，子与侍巾裘。
吾将亦娶妇，力以石臼求。
贸田结归庐，种树屋四周。
子居课桑蚕，我出鞭耕牛。
教妻绩以筐，使儿饷东畴。
坐笑忘岁时，聚首成白头。
归乎当何时，诗以侑子讴。

令君架亭乐荒幽，得地适与万景投。
亭成虽名为众乐，地僻无客谁与游。
讼休民去吏随散，独有文字与令留。
把书开阖坐自笑，回视令职忘卑陬。
昔闻酒贱喜易醉，今说鱼美予何忧。
弹琴有声尚近俗，要解弦绝以意求。
况持髙怀屈下邑，志气略与彭泽侔。
身婴民忧手持版，心爱山水寜非偷。
景好不见但闻说，使我耳目私相仇。
亭前行迹不破草，亭下野鸟常喧啾。
山云朝嘘翠𪩘出，海月夜下清溪浮。
春花夏荫已有爱，况使风雪回冬秋。
惜予不得与快意，共上岑崒望九州。
黄山闻好眼未识，梦想欲到迷无由。
图传粉墨固未好，愿假壮笔一揽收。
果逢来篇骋雄胜，若执造化穷凋锼。
一时文工岂不伟，千里寄我何以酬。
耳昏俗语久欲洗，为我一谢山前流。

平居汩汩喜自堕，万事过目不省窥。
一年南北两见雪，未始把笔成一诗。
朝看气象浩茫昧，夜归瞑想通幽疑。
梦乘虚空谒帝所，砆礩象柱承琼榱。
坦涂壁垩相照射，鹤扇亏蔽狐腋帷。
帝旁鲜鲜舞万女，宝绡雅冶吹裳衣。
累𧏖贯瑀错组佩，斥弃朱黛素两眉。
撩搔王母戏华髪，袒脱姑射争肤肌。
提珰掷珥互投报，顾我尘垢加笑讥。
其傍临临立万鬼，帝所宠与借色辞。
密呵细纻赐裘舄，笑齿发露寒差差。
诸神敛避不敢望，弃唾堕落成珠玑。
朝懽嚱怡弃烟霞，暮慨吁吸成云霏。
互偷天帑购党与，散布万玨分千珪。
纨罗练縠不计数，逆取倒曳交横披。
鞭驱巨灵劫夸父，挥斧解系关星机。
东观豗颓堕壁角，南顾秃鬝亡斗箕。
其他杂冗莫分辨，徒见漫乱如箩筛。
雷公争前泣诉帝，至此岂可无省知。
愿分羽卫𠡠天讨，助以积雹千山齐。
金神拥遏按行道，后乘驾以万玉蜺。
宝刀联翻夹鐡盾，玉戟钩子横珠旗。
天风萧萧吹缟素，贝甲合阵穷天围。
磨砮插羽注万矢，强弩竞发相联飞。
奸穷诈极不保守，引组自缚相连归。
累俘奏恺闯天陛，越雉拔羽按舞仪。
帝呼祝融付焚弃，散灰下地无留遗。
徴朋索党计轻重，斩戮屏翳囚风师。
扶桑瞳瞳露轩豁，日御复反天衢驰。
觉来四顾骇皓白，心与恍惚争是非。
冬雷无声电不照，疑亦众鬼乘其私。
天髙地下非所职，且可把酒无嗟咨。

钱塘山人大署壁，曰十月朔日且蚀。
坐者跳起行者留，愚闻之惊智为惑。
我时过市偶自停，眩两目视闹耳听。
自嗟身贱不有位，安得置此诛四刑。
惟此丙申日在未，天面黯欎昏不济。
举头仰日已半亏，群阴得志云不披。
尘函欲开镜尚掩，谁把白壁涂之泥。
大哉玄象浩难测，安有庸人以术得。
天乎反成竖子名，不念吾皇禳以德。
吾闻日名为大明，光一自出灭月星。
今乃为之成薄蚀，安得君子不为小人乘。

春风儿女喜，不合丈夫爱。
日午困魔来，四体倦欲解。
春禽只随花中飞，幸此无声聒我睡。
一梦梦周公，笑与伊尹语。
问今天下贤者谁，何为见弃不见取。
纸传周官十卷书，安用久留不烧去。
二梦梦孔父，戟手怒目瞋。
天下皆曰自孔氏，猎取利禄安荣身。
髙官志遂不思道，牵以嗜利露己真。
如何贫贱用我者皆是，富贵用我无一人。
三梦梦我身，化为鸣鳯雏。
飞飞两足髙，迅迅六翮舒。
直上髙髙天，天门闭锁阻我回。
我留不肯去，以翼抟天天门开。
天公遣玉女，问我何事来。
再拜谢天公，贱臣无所知。
幸至天公前，敢问无所尸。
臣闻伊尹于汤旦于周，安致天下如山丘。
愚孙𫘤子相承继，卜世以过天位留。
自从中代来，世世亦有相。
如何反复无定时，犹以乱割医疮痍。
天公何忍是不救，恰如旁坐观奕棋。
又闻人间人，一一天与命。
孔饥孟退荀杨贱，天公岂不知其贤与圣。
颜子号庶几，早死不久生。
子夏既丧子，左丘亦失眀。
伯牛疾牖间，原宪贫病成。
晁错死非命，贾谊夭不卿。
赐死萧望之，罪免刘更生。
羊祜许国𣃁墓破，反得坠折无完肱。
又如草木及禽兽，苟推以理亦莫知。
春气不加松柏好，秋风先败兰蕙枝。
蝮虺中人皆巳死，鸱枭食母然后飞。
愿天明告臣，以祛臣心疑。
天公未及言，起遂东风吹。
觉来何所喻，壹郁双泪垂。

形骸饫餍城市劳，思得远去与俗逃。
借来马病行欲倒，着鞭迫急翻奔跳。
连绵半日走十堠，急雨随湿衣与袍。
到家觅火烘衣湿，亟书名纸挥墨毫。
由来道同志易合，顾人谓我此可交。
形秽向逢珠在侧，联坐愧用狗续貂。
喜爱常令对面月，招延不许他有庖。
玄谈直抵世不到，大论许致君为尭。
喧呼脱落笑绝倒，中乐不肯旁诮嘲。
久孤得聚气遂振，张目视人皆么么。
促席捉手坐接膝，不肯放去逾分宵。
平明懒睡未及起，稠叠仆足烦见招。
披嚢示我文数纸，晚霞烂漫新晴霄。
魂迷心醉不敢议，畏伏缩若鼠见猫。
同骑疲马远眺望，独止不进须连镳。
江东山水雅丰富，熟视若在图画抄。
嶙峋髙疑地作限，浪渺远若天不包。
是时髙秋鲈可鲙，爱欲弃绶同鱼舠。
直道有知私自贺，生平郁结数日消。
笑颜快意面改色，食饮惬足肠生膋。
今之腐儒不可洽，欲近俗气先腥臊。
寻常语我我不听，视如秋月鸣蜩蟧。
数日忽得正叔语，温玉𪭢击金相敲。
胸怀坦傥气焰大，天马断辔鲸横涛。
惜乎偶会复促别，归鞭行袖交相飘。
还家日益无聊赖，口久不语如著胶。
畏人常先走木猭，得食毎后残桃螬。
飘风西来岁月晚，寒压天面低不凹。
一夕浓霜死群翠，病若火逼毛发焦。
鸣鸿南飞地得暖，鸦乌暮去林有巢。
使人对之亦自感，平时乃此穷途号。
百忧丛侵方寸乱，顶髪不痒手自搔。
时时强酒期自醉，不忍把笔私成骚。
近嫌文字不足学，欲出简札临渊抛。
惟思边堠愿得到，耳静意若闻金刀。
安得铁马十数万，少负弩矢加矛腰。
力在快战不愿守，直令疻鬬而血鏖。
东西南北四问罪，使人不敢诬天骄。
增尸为城骨筑垒，滴血衅地尘不嚣。
归来再拜贺太平，亟出敌首都城枭。
如何壮志不可遂，穷愁压挫朱颜雕。
因君知我故道此，以代面语相喧呶。

予生谢早先，晚世相逅邂。
礼俗不可徴，百孔千疮坏。
平时以是念，食美不知囋。
谁为医国者，已亟不图瘥。
引脰望古人，去我远以太。
斓斑纸上语，十才一二在。
思人乐其言，把读不知懈。
爱其善调理，未讫已期再。
探窥古人心，愤懑世俗败。
常思得英奇，肝肺相诱劢。
以是求世人，未免许以漑。
不特学忧孤，直恐性失介。
呜呼圣贤人，既以舍我迈。
如何有常者，亦不可得拜。
虽然众嘲扬，未忍径伍哙。
刘生江东儒，心臆寛不隘。
遇我数日语，收若俯拾芥。
久从固所望，骤得尤所快。
立海观鲸鲲，乘霄饮沆瀣。
和风吹滞酲，利爪搔痒疥。
我质遂愧陋，香禾映秕粺。
和言遂愧疏，长江掩涔派。
辱索宜有献，百择无一爱。
作诗期笑咍，幸无怒目睚。

以谏得罪者为谁，四海多作唐介诗。
俗儿口狭文字碎，欲状介事语反卑。
嗟嗟我亦介之徒，此恨不助掀目眉。
三更灯死百虑息，四睫不交双目眵。
推枕起坐壮介节，以手扪臆为介思。
信乎介亦壮男子，直能金铁其肝脾。
雷霆之怒万钧重，人主之威犹过之。
一语所犯百死在，要领可断族可夷。
堂堂介也人之难，不畏所畏将所持。
捧书入奏伏文陛，身视赴死如食饴。
面折庭诤语论险，直舌铁硬坚不移。
天子怒叱大臣语，众笏交抵侔戈挥。
如何面笑目不瞬，气不略詟颜怡怡。
即日议下得远斥，中使临遣监妻儿。
奈何左右口吻毒，只有死请无还辞。
然今天子甚明圣，虽暂盛怒终复归。
呜呼能对治乱鉴，介也能抆其瑕疵。
语曰五谏吾从讽，仲尼逮有激而为。
后世巽懦禄位徒，缘此粉饰尸素非。
必也事有不得已，宜乎讫死争不回。
伟哉介也已不朽，日月为字天为碑。
寄语琐琐媒孽子，介纵蹈死吾何悲。

以谏得罪者为谁，四海多作唐介诗。
俗儿口狭文字碎，欲状介事语反卑。
嗟嗟我亦介之徒，此恨不助掀目眉。
三更灯死百虑息，四睫不交双目眵。
推枕起坐壮介节，以手扪臆为介思。
信乎介亦壮男子，直能金铁其肝脾。
雷霆之怒万钧重，人主之威犹过之。
一语所犯百死在，要领可断族可夷。
堂堂介也人之难，不畏所畏将所持。
捧书入奏伏文陛，身视赴死如食饴。
面折庭诤语论险，直舌铁硬坚不移。
天子怒叱大臣语，众笏交抵侔戈挥。
如何面笑目不瞬，气不略詟颜怡怡。
即日议下得远斥，中使临遣监妻儿。
奈何左右口吻毒，只有死请无还辞。
然今天子甚明圣，虽暂盛怒终复归。
呜呼能对治乱鉴，介也能抆其瑕疵。
语曰五谏吾从讽，仲尼逮有激而为。
后世巽懦禄位徒，缘此粉饰尸素非。
必也事有不得已，宜乎讫死争不回。
伟哉介也已不朽，日月为字天为碑。
寄语琐琐媒孽子，介纵蹈死吾何悲。

以谏得罪者为谁，四海多作唐介诗。
俗儿口狭文字碎，欲状介事语反卑。
嗟嗟我亦介之徒，此恨不助掀目眉。
三更灯死百虑息，四睫不交双目眵。
推枕起坐壮介节，以手扪臆为介思。
信乎介亦壮男子，直能金铁其肝脾。
雷霆之怒万钧重，人主之威犹过之。
一语所犯百死在，要领可断族可夷。
堂堂介也人之难，不畏所畏将所持。
捧书入奏伏文陛，身视赴死如食饴。
面折庭诤语论险，直舌铁硬坚不移。
天子怒叱大臣语，众笏交抵侔戈挥。
如何面笑目不瞬，气不略詟颜怡怡。
即日议下得远斥，中使临遣监妻儿。
奈何左右口吻毒，只有死请无还辞。
然今天子甚明圣，虽暂盛怒终复归。
呜呼能对治乱鉴，介也能抆其瑕疵。
语曰五谏吾从讽，仲尼逮有激而为。
后世巽懦禄位徒，缘此粉饰尸素非。
必也事有不得已，宜乎讫死争不回。
伟哉介也已不朽，日月为字天为碑。
寄语琐琐媒孽子，介纵蹈死吾何悲。

微生不过人，气力两眇么。
力学失自谋，径古与今左。
病世相陷贼，树性期刚果。
岂不中是时，然亦未尝过。
奈何众好殊，未语咻已伙。
伥伥独何之，云云锐亦挫。
忠言不售耳，直面屡得唾。
怒目瞋以环，谤口焰而火。
出门先自羞，有衣恍疑裸。
过市不成步，伛偻侔鳖跛。
周旋不出扉，迷若蚁循磨。
人恶固为甚，自厌近亦颇。
媚世定有术，欲学从谁可。
必也泥自售，恐由此始祸。
贤子远相问，幸有以教我。
得报速是宜，翘企不容坐。

江头风平可照水，衣冠面目略相似。
与我同笑固相喜。
何用妄携客子来，不可与语祗相视。

月形如张弓，下影射秋水。
寒江风静时，逮目失洲沚。
渔歌去时唱，归和讙未已。
岂无人间乐，自快适为喜。
客子有倦怀，归心动秋苇。
更假沧浪清，聊用洗尘耳。

扰扰人心巧谓何，我肠愚只爱无它。
目前好且留平地，浪爱山髙险自多。

满目尘埃白日阴，皇天无命且深沉。
终当力卷沧溟水，来作人间十日霖。

卢仝不作昌黎死，天目虽盲未见嗟。
坐叹清光无惜处，一将吞吐听虾蟆。

何处难忘酒，亡君复旧游。
黍离经故国，麦秀悼前羞。
远目何胜尽，行车逆自留。
此时无一盏，何以谢悠悠。

毵毵出土初如直，袅袅随风竞自斜。
漫借人锄劳刬拔，只消夜雨又萌芽。
良田力尽农夫叹，直道春荒志士嗟。
满目青青尽芜蔓，更于何处问蓬麻。

蒿莱日日没幽居，时得新诗亦自娱。
为有远怀希稷卨，或时飞梦见唐虞。
久谙末俗难谋道，益厌庸儿妄问儒。
绝笔断弦无意寄，笑将远目睨清虚。

旧说诗无三百年，于今拭目读君篇。
已嗟吾道微如线，不意斯文未丧天。
金玉有声情不俗，蕙兰之臭美尤全。
尘埃满眼逢何晚，气类相期久合坚。
以义求人今遂得，于心无愧果为贤。
不须刺口论憔悴，吾辈恓惶自古然。

玉海澄中粹，金山拔外佳。
无前谁与敌，独进不容偕。
列象明星璧，遗思结馆娃。
一麾迎日下，四海望霖乖。
今见询佥允，从来注意谐。
推沟常己任，济域定民皆。
富裕吴中俗，优游治外怀。
樽环常满客，醉拥坐添钗。
贱子儒名业，平生客旁淮。
尘埃方困顿，时命两沉埋。
居拙思营窟，炊穷欲析骸。
毛生祢衡刺，麻繋吕匡鞋。
海远狂图酌，天髙妄欲阶。
请虽非义得，来实为贫嗟。
况是常瞻目，将希未施崖。
虽然愚者虑，庶享恶人斋。
肉骨非难力，铭心谢莫涯。
定须为进互，庶或未愚柴。

朔碛云深忆旧行，心惊汉月忽骞翔。
江南水阔无天地，漠北沙寒有雪霜。
远目送飞沉暮霭，西风吹影过斜阳。
衡南未到归何日，须信张罗近稻粱。

尘土纷纷起处微，祗随风力乱嘘吹。
髙张白雾横宫阙，低引轻云暗路岐。
客坐昏蒙归耳目，人行斑白上须眉。
谁知霶霈天飞雨，洗涤轻浮会有时。

久阴忽晴已可赏，况复夜气驱蚊藏。
清风逆回六月热，急雨借得三秋凉。
非惟归云人目快，更有白月天心当。
从来万古有未尽，待子一夕心胸张。

长江万顷明如镜，江面无风江水静。
白日当空照江底，蛟穴龙居难隐映。
乱山影落碧波寒，渔翁醉卧愁不醒。
迟暮东南见海门，海门目断烟云暝。
几度狂涛日月低，舟师鼓枻歌相庆。
长江虽长缯网多，纤鳞何处逃生命。

我爱练湖春柳好，四十里围青玉城。
平流中澄绿镜匣，远山旁卧翠虎横。
黄林主人乐此地，瞰压湖面开以亭。
常将醉目望野色，数曲老画谁家屏。
山禽水鸟尽相识，飞入栏壁驯不惊。
有时落照到波上，一眼万叠金鳞明。
伊余与世既龃龊，奈此有地来归耕。
回头把眼看市道，愁向尘埃著脚行。

逆口不唱当时歌，当时笑声与曲和。
忍目不视当时字，当时字写当时意。
当时意断字空存，纵有前歌不忍闻。
楼凭西北栏干暖，病眼看天泪瘴昏。
望望行云迷笑电，晓梦依稀有时见。
双眉聚绿眼揉红，犹似临归别时面。
秋夜迟迟夜灯短，翠被孤眠不成暖。
旧时笑月不长圆，如今愁看月空满。
武陵几欲寻归路，桃花迷人不知步。
霜余芳草不成青，暮鸿飞入斜阳去。

尘沙欺客日冥冥，喜对贤豪耳目清。
烂熳共夸文字饮，欢娱谁忆管弦声。
风牵翠幕灯相照，月挂朱帘酒屡倾。
后夜想当繁剧处，梦魂还绕北池行。

白云不到中峰顶，满目烟萝景象殊。
一句曲寒千古调，万重青碧月来初。

灵龟未兆无凶吉，变动临时在卜人。
路头问破谁人委，王老东村努目嗔。

花骢秋健绣旗开，渐远棠郊近帝台。
耳目紧官终拜去，股肱雄镇暂迎来。
两州将相为交代，三径渔樵阻接陪。
犹赖雅章留刻石，时时闲看拂尘埃。

客携春榜至，开处倚柴荆。
未看御题目，先寻君姓名。
本期邻状首，敢叹滞文明。
不会玄穹意，默然空怆情。

秦鉴虽至明，不能自照烛。
楚剑徒云利，翻将自杀戮。
有国苟失贤，若跣瞽双目。
况履艰险途，举步成颠覆。
秦楚昧于斯，宝器徒收畜。

危城闲登临，秋色际空碧。
四顾廓且平，万虑忽然释。
精诚日月暗，旷达天地窄。
壮节但孤耸，愤气欲四射。
盐穴狂风号，峭壁浓岚滴。
胆气高虚空，眼目无疆域。
幽耳如洗濯，刚肠若刳剔。
高谭俗不闻，嘉句景来索。
四时归牢笼，万象在咫尺。
山势出嵩华，地界连虞虢。
意脱喧卑场，神入清虚宅。
千峰如聚拳，万木同森戟。
白云闲不动，飞鸟忽相逆。
平莎类裀褥，远籁当琴瑟。
定交心欲剖，言利口难擘。
不作蔽日云，愿为补天石。
道在乐诗书，时平偃金革。
笑傲得良朋，狂散绝勍敌。
笔功压班输，酒肠欺乌获。
逸思骤雨倾，欢情湍水激。
玄门匪防御，学海讵沉溺。
实果间酒巡，邻谷和歌拍。
头鄙锺仪冠，足爱谢公屐。
静胜贯兵法，默论通禅寂。
聚散伤轮蹄，兴亡悲简册。
回飚激吟魂，长空挂醉魄。
泉石无荣枯，尘埃自休戚。
鸟道晚采樵，人家晴种麦。
暮野牛羊杂，重虚鹰隼击。
涿鹿树围青，盐池霞照赤。
画牛羡山相，狎鸥怜海客。
古人何卑屑，束缚于名迹。

一夜春风满帝都，禁林清晓宴簪裾。
玉堂乍到惊凡目，金锁徐开见御书。
四字骊龙争夭矫，两篇琼树鬭扶疏。
词臣此会人应羡，圣主多才古不如。
日上花砖帘卷后，柳遮铃索雨晴初。
阁前吟罢先沈醉，忘却西垣有直庐。

戒井铜龙漏水平，玉轮初满物华清。
光连南极星辉正，影泛中天帝宇明。
风来蘋末披轻雾，香湿兰丛浥零露。
绛河横度灿云章，灵鹊群飞遶宫树。
法久照兮庆昌时，乐芳宴兮忘疲。
敷睿文兮玩澄景，当严更兮渐永。
九门秘邃敞尧宸，霭霭金波瞩目频。
进牍岂能抽鄙思，赓歌深愧预朝伦。

败叶乱如雨，暮蝉声似哭。
感物悲昔心，佳期怅难续。
云山虽阻叹，韶华若在目。
深情染彩笺，密密空盈幅。
温瘴雁不来，游鱼隠深谷。
羽鳞孰可凭，音书安可复。
焚灰寄长风，字灭魂亦逐。

秉轺偶将命，抚俗烟江湄。
地僻接穷峡，务简稀公期。
秋信任无趣，野怀良自宜。
月白夜蝉响，池暗风荷衰。
溪云入破牖，山菊开疏篱。
贳酒不能醉，乡园空结悲。
徘徊独凝望，目极长天涯。

雪霁池上亭，晴光照泉石。
暖觉岸冰销，静闻檐溜滴。
务简身暂闲，景幽心自适。
极目望南山，圭峰露微碧。

极目望南浦，望中生远思。
雁沉芳草渡，烧断夕阳陂。
岁月寒萍梗，江山念别离。
犹余清夜梦，暂与白云期。

因晴每日向吟台，纵目山城景象开。
白鸟静投沙浦去，落花闲逐野泉来。
客愁已被杨烟染，春色难甘蜀魄催。
看即流芳无处问，但将余兴𣨼黄醅。

古岸萧萧闻去雁，平芜杳杳更斜晖。
空江极目望不尽，枫叶半红人未归。

极目望吴甸，野烟凝乱流。
夜来榆塞雁，叫断石城秋。
旧苑荒余草，平川半古丘。
迟迟独回首，落日一蝉幽。

复命经三峡，波澜极目愁。
片云生断壁，孤石碍中流。
道路连巴塞，风烟接楚丘。
重来登望处，因念昔年游。

昔拥双旌在{豆斗}城，今朝孤馆语同名。
天遥秦树无因见，极目空饶怅望情。

闲思至道年中事，独倚左冯城外楼。
目断平皋人不见，暮天无际水悠悠。

独向东门凝目望，园林无处不啼鶑。
乡心已似杨花乱，归路那堪野草生。
紫陌尽应趋胜地，红尘谁肯受闲名。
年来却羡沧江叟，长在湖山听浪声。

家在河阳路入秦，楼头相望祇酸辛。
江南满目新亭宴，旗鼓伤心故国春。
仙掌倚天频滴露，方诸待月自涵津。
荆王未辨连城价，肠断南州抱璧人。

桥阔川长恨已多，斑骓嘶断隔云萝。
遥山几叠迷朱旆，芳草经时驻玉珂。
高鸟可能追夕照，绿杨空自拂微波。
短辕白鼻何由得，目送层楼一雁过。

目极闽南道，云山隔几层。
深秋城外寺，白日定中僧。
野蔓穿松甲，幽泉漱石棱。
遥思茶话夕，敲碎玉池冰。

极目双峰剑倚天，重门因设据高山。
城隍尽枕溪岩畔，井邑全居水石间。

久厌尘笼万虑昏，喜寻泉石暂清神。
目劳足倦深山里，犹胜低睂对俗人。

渐觉东皇意思匀，陈根初动夜来新。
忽惊平地有轻绿，已盖六街无旧尘。
莫为枯荣吟野草，且怜愁醉柅香轮。
诗人空怨王孙远，极目萋萋又一春。

得意即为适，种花非贵多。
一区才丈席，满目自云萝。
静听禽声乐，闲招月色过。
期公在康济，终奈此情何。

达人体无为，泛泛若野马。
胡为狂夫志，{目咢}然小天下。
知足自有余，多谋始恨寡。
可否必系己，出处焉用假。
大块劳群物，吾生信容冶。
死生会如一，髙情迺能舍。

宫梅扑地白毡班，细柳结烟金缕繁。
春华年年来不已，人生七十半衰残。
少时豪放犹不敌，何况羁栖落荆蛮。
囊中琵琶金凤闲，古曲情深属谁弹。
病目蒙蒙对荒山，东风有意为掩关。
弃置万事一梦还，江湖水生愁夜寒。

秋潮拍江余欲去，二年穷谷江之下。
疾目不瞩西飞鸿，幽怀长寄斜阳树。
且余欲行去何之，白云缭绕故山栖。
苍颜终不为人役，不妨抱瓮治田畦。

白兔观边仙路长，华林修竹到南庄。
比邻鸡犬易过屋，适意琴书动满床。
目断鹡鸰分汉节，心随鸿雁极天潢。
欲移画舸遥相访，正恐田家五月忙。

王昭君，汉宫女。
汉宫女，嫁配虏。
生如桃李花，皖皖托朝露。
春风一摧折，零落在泥土。
君王委心事匈奴，不知匈奴在何处。
黄门扶我上车去，遥望汉宫隔烟雾。
十年帘下学画眉，不知还为蛾眉误。
当时恩怨或易忘，今日悲愁那可诉。
梦中往往作歌舞，满目异类谁与语。
但见惊风吹尘沙，岂识春还复秋暮。
山林强鬼向夜哭，夜夜毡车宿荒戍。
胡人从来不照镜，但见白髪垂霜缕。
念知此意终不传，独自援琴弹作谱。
弹作谱，寄与汉宫人，一曲未终泪如雨。

山川旱气赤如虹，大海半涸惊鱼龙。
行人渴死道不通，时见飞鸢坠长空。
日轮轧轧未背昃，独坐髙堂酌琼液。
下视万屋生白烟，不复平日瞻青山。
闭目欲想瑶池濒，欲往万里增黄尘。
长忆仙人李太白，若乘鲸鱼应腐鳞。
晚餐一盘荐黑黍，出铛已败色如土。
忽得诸篇排硬言，伏读未终汗如雨。

苦寒冽冽日夜增，朔风轩轩势相凌。
遥山顽碧空崚嶒，髙堂闲坐拥敝缯。
欲釂一杯意已仍，浩歌黄竹但伏膺。
愁云漫漫方四腾，海气上薄初不胜。
雪霰杂下风作棱，渐著弱柳头鬅鬙。
半积轩砌发幽层，枯树兀兀愁饥鹰。
纷然不已失沟塍，一饮一斗心易矜。
试步薄冰犹战兢，圆圭方璧降复登。
忆昔前年正严凝，摄事大蜡清晨兴。
平生看雪实未曾，健仆骏马半醉乘。
或前或后望交朋，不辨明河与玉渑。
烈火万炬气不蒸，被面惟有冻与冰。
归来心目如水澄，喜看道旁刳作灯。
丰年为瑞古有称，冻死何暇谈邹滕。
欲邀君饮恨不能，相酬莫问准与绳。

斋居病纡郁，况复当梅霖。
凿开小窗明，坐对佳树阴。
翠微映书帙，凉气生衣襟。
岂惟豁心目，聊可发幽吟。

鸷鸟宁有种，诗书多不传。
岂期猛厉气，专美鹰与鹯。
有客画鸦鹘，古纸含秋烟。
羽毛被玄甲，爪角森戈鋋。
想见太公望，桓桓统中权。
何如鄞中尉，侧目谁敢前。
吾方病拘郁，逍遥溪水边。
赏此神骏物，霜风相孤骞。
从公乞妙墨，小斋伴衰孱。
何以报雅况，作诗致拳拳。

潇水悠悠天际来，夹江古木抱山回。
栅中人物不满把，日晏市散多苍苔。
九疑巉天古云埋，遥想帝子龙车回。
心衰目极何可望，九歌寂寂令人哀。

从来多事笑归宗，我已无心岂有通。
达士犹能知梦梦，世人何用更空空。
江头冷落三秋月，山半支离一病翁。
不到古今能与否，林间拭目看来鸿。

天外青青山，重云忽蒙翳。
青山终不移，明目未可睨。
秋风方憀栗，冥雨何时霁。
不见希夷翁，欲学穷年睡。

五言七言正儿戏，三行五行亦偶尔。
我性不饮岂解醉，正如春风弄群卉。
四十年来目幻事，老去何须别愚智。
古人不生亦不灭，吾今不作亦不止。
寄语悠悠世上人，浪生浪死一埃尘。
洗墨无池笔无冢，时亦作戏怡吾真。

野舍老余生，雅尚今已惬。
不逃世忧患，余事寄巾蹀。
行寻青山转，坐对青山叠。
欲随白云去，傥与幽人接。
盘桓太清洞，怅望长江艓。
昔时古锦嚢，今还白羽箑。
不复叔夜煆，真得孙登摄。
九华一枯藜，青溪一孤楫。
得丧苟自达，死生安足惵。
朱颜久不驻，白髪何为镊。
群物自流转，吾生寄天燮。
德相屡相过，老夫宁足蹑。
由来废井水，不如长剑铗。
往往论书法，轩轩两目睫。
中郎石经在，元常表军捷。
汉魏多传人，至宋有遗帖。
唐室初最盛，渐衰自中叶。
欧虞缅谁嗣，颜桞何足躐。
篆籕昔难工，草圣谁敢辄。
巨山作散隶，雄古掀龙鬛。
贞观喜飞白，凌厉腾春蝶。
岂特豁神观，直可祛鬼魇。
古人有所寓，天性难必协。
所志有小大，其材有勇怯。
或惮懦文雅，或轩昂豪侠。
或转战鞍马，或驱驰弋猎。
或发于止谏，或得于讼牒。
或奋夺床陛，或造成械槢。
或为神所追，或自执所劫。
或醉以贾祸，或诈以行谍。
或习于娱乐，或劳于呿嗋。
有灿如文锦，有劲如金梜。
有倚如戈锋，有点如山嶪。
有驶或如波，有媚或如靥。
或腾如烟霏，或落如鸟跕。
渊妙欲飞动，拙恶愧偏擪。
当寝或不寐，当昼亦忘馌。
有誉终甚微，或毁则群嗫。
为功有不至，考古安能厌。
十年幸能就，万金毫岂浥。
金玉敷卷轴，龙蛇閟箱笈。
是惟小夫技，宁当丈夫业。
譬如论唐虞，何曾道郇叶。
如君负髙识，于此何足挟。
一战虽未霸，遐心岂即怗。
朝廷方洽熙，四夷皆远慑。
坐复洮河地，直𢭏幽燕胁。
朝夕奏奇功，群儒争鼓箧。
太平任文治，战血何烦喋。
道德以为宇，威武以为堞。
岂比叔孙生，杂用随何颊。
吾衰何可道，不死同原涉。

左山丛古木，萦带多美竹。
右山少平地，硱磳断苍玉。
于此岂无竹，萧疏倚岩谷。
上参九顶道，俯浸青谿澳。
于彼岂无石，嵌崖大如屋。
景业读书处，基构有遗躅。
始吾购二山，何为不相属。
中间古兰若，台观当山腹。
岩洞九十七，龙蛇所潜伏。
昔人作轩榭，髙深寄林麓。
我乃巢西崦，手自亲锄𣃁。
青溪漫无际，岛屿相重复。
雨余山更佳，春流涨平峪。
下瞰池阳市，修烟弄芬馥。
大江天上来，淮山点眉绿。
老夫岂无意，落日傲鸿鹄。
东岭亦诛茆，小庵粗容足。
六峰引南睇，九华势相续。
白云与谁期，千载媚平陆。
清旷无俗韵，修明资远目。
去秋已种麦，今春复栽粟。
野老岂余欺，东坡幸膏沐。
二山谁与适，最与枯藤熟。
相见讵无人，顾我真麋鹿。
百年一瞬事，何暇知委曲。
得此化余年，不问君平卜。

邯郸一梦黄粱熟，人生正如水中木。
不向黄尘瞠病目，凄凄犹寄一椽屋。
物外日月无淹速，苟能自达万事足。
清眀神观何可凟，不在文章夸满腹。
少壮已往谁能逐，此身正如车轪毂。
始来齐山秋正肃，山间于于太古俗。
穿云作巢倚山麓，白髪老人谁检束。
山松森森半天绿，松下石色如苍玉。
古人清风那可续，夫子知我心所欲。
饮光一衲隐穷谷，不复区区论往躅。

我初隐身治蓬藟，余生不复人间世。
左山右山白云上，一动一静浮尘外。
齐山山上老夫庵，青谿谿南侍中第。
朱颜公子不易识，短衣款段来相际。
长堤相望虽甚远，有意即行终不计。
东邻竹阁长夏热，我构云巢方自蔽。
斓斑石台始一眺，寂静庵基犹未薙。
随云步访胡矮老，放怀止得殊师利。
石桥寺前夜月冷，金鸡峰下秋霖霁。
君恃马足下惮远，我驾蓝舆随处税。
六峰老师气轩豁，九华雌山苦阴晦。
庵前菜茹常不厌，城里羊肩难数置。
漫天风雪一畅目，满榻春阳欣炙背。
裴休自参黄蘗禅，梅福岂是南昌尉。
相见终年已解空，分襟一别那成滞。
拍江春水浮鹢首，万里青天运鹏翅。
顺风莫寄南来书，老夫柴门多自闭。

王昭君，汉宫女。
生如桃李花，皖皖托朝露。
不向春风荣，摧折在泥土。
耻将黄金市颜色，空得君王一回顾。
黄门扶我上车去，遥望汉宫隔烟雾。
十年帘下学画眉，不知还被蛾眉误。
中间悲怨或易忘，如今羁愁那可论。
梦中时复作歌舞，满目异类谁与语。
胡风日夜惊吹沙，不知春来复秋去。
一生此恨终难言，独自援琴传作谱。
传作谱，一曲未终泪如雨。
我来都城下，黄尘厌羁旅。
道人为我试一弹，使我超然为怀古。

老拙懒陪尘俗客，茅屋挣坐复安眠。
林间莫道无看待，松竹溪山在目前。

千古慈云岭，诸方南北行。
江波与湖水，极目两分明。

使君中和堂，六月无炎溽。
随呼众宾集，一笑清风足。
复为曲水饮，石面涌寒渌。
持杯襟袂凉，酒出金鲸腹。
旌旗登凤皇，羽翼在林麓。
半空老崖断，千载灵药伏。
松杉各雄枝，螭蜃傍奔逐。
古韵岂尘世，遐瞻有天目。
霸国荒故坛，墠社移新屋。
霞标起山近，潮势卷江速。
物外得长凉，樽前寻往躅。
有客告将行，迟留待珠玉。
欣然点鼠须，万象归一幅。
终篇灿灿动，满座琅琅读。
此时天乐奏，到夜山鬼哭。
和之惭岂敢，来者信难续。
粉壁鉴相射，香媒尘不触。
醉归扫双堵，字字照岩谷。
星辰众所仰，富贵公岂欲。
一言换凡骨，芝术谁能服。

人物盛东南，莫如吴郡陆。
汉季逮唐来，班班闻史牍。
门庭迭辉赫，龙虎争驰逐。
风流郁兰桂，气象鲜车服。
鲁望乃其裔，清标映宗族。
文章及者鲜，意趣超然独。
宁从一瓢饮，不枉万锺禄。
云烟蔼巾袖，星斗粲胸腹。
来居笠泽旁，萧萧数间屋。
厨中甑起尘，笔下珠盈斛。
吟须僧舍题，醉就友人宿。
醒将太玄解，卧把离骚读。
心惟近渔钓，迹亦混樵牧。
韵高谁可听，皮子往还熟。
唱酬数百篇，名流必雌伏。
业书类有道，不赋长沙𫛳。
晚泊松江上，遗图见眉目。
分明孤鹤姿，轩昂骇鸡骛。

雪峰在何许，楼倚青霄端。
每来注心目，不觉生羽翰。
终藉好风力，云散银阙攒。
只履西归客，应笑空倚楼。

群峰耸回环，一径上萦曲。
顾瞻得层岩，庨豁凿山腹。
片云雨雹飞，勺水蛟龙缩。
惟昔乘兴游，颇叹归鞍促。
念方困簿领，敢不勤栉沐。
四时各有趣，一赏岂能足。
朅来俯二纪，经行遍四渎。
每怀佳山水，澜僻聚燕蝠。
高才兹南来，胜赏欣所欲。
披寻到幽秘，徘徊或信宿。
忘归须众同，寓意乃余独。
泉声惬幽听，翠色明远目。
夕鸟归且鸣，牧牛骇而触。
此行固有得，何用论祸福。
应同丁家兴，肯效穷涂哭。
堂下食张仪，绨袍哀范叔。
大任或感发，一饭奚省录。
邮筒奉佳篇，兀坐聊踯躅。
勉率继高韵，愿同刊涧澳。

九龙山高茂松竹，冉冉岚光真泼绿。
重冈复岭势峥嵘，五里垂杨排岸曲。
云生洞口若拖缣，泉落田间如喷玉。
公乘若水遗迹在，潇洒儒冠与僧服。
夜蟾清影照寒流，春鸟新声答寒谷。
山畔人家农事闲，长得秋风鱼稻熟。
太湖光射夕阳间，涧泽相通财必育。
一生游赏心不足，忆与高人时往复。
梦魂应是念归欤，问舍求田无百斛。
身名牵制悼人心，收拾未能如水覆。
侵寻白发已盈簪，方此徘徊干寸禄。
乐安道人来自蜀，尚尔小官身仆仆。
惠然相访盖初倾，符采莹颜神满目。
徐言得道先辟谷，二年粒米不入腹。
日南先生韵超俗，授术为之留五宿。
发泄天机指下传，妙用圆通皆智烛。
见我情亲逾族属，劝以修持言满轴。
自惭正类鸡伏鹄，敢忘精心循所祝。
痊除多谢枕中方，臭腐岂为刀下肉。
斧斤牛羊肆残毒，古人已况牛山木。
深言元气须引续，起我衰羸丸射鹿。
烦胸一诀愿相传，卦体俨然存九六。

石磴仙岩路，登临莫倦攀。
乱泉归万壑，一目尽千山。
障雨收云后，松风吹莫还。
道人今不见，无处觅玄关。

美泉在山人不知，美泉出山还有时。
琅邪之东幽谷西，公来发此清涟漪。
搜寻土脉示山叟，霜镢入土荆榛披。
逡巡方丈露澄莹，十目争看青琉璃。
一之二之来觱沸，岭猿惊啸溪禽飞。
呼工丛手甃白石，玉匣宝鉴生光辉。
自从开凿贮寒碧，朝云夜月常迟迟。
春华将近天气爽，公携宾从何逶迤。
回环栏楯照丹碧，颠倒旌旆浮葳蕤。
飞觞弄翰不胜乐，梅柳恨不先芳菲。
此时玩泉爱清切，异日饮德钦规为。
甘香润泽济枯槁，源源难绝滁人思。

节物惊重九，区区尚山行。
固无登高约，迟明即修程。
下马入古寺，榜悬凤凰名。
来巢古所传，至今得徽称。
拂席坐其堂，耳目一以清。
歘然壮穉集，往往持盘罂。
问其何以至，云此谢秋成。
年年当此时，村落相经营。
薄具{火真}饤饾，所将惟至诚。
感此良自叹，吾生殆如萍。
从仕徒衮衮，退亦无田耕。
去岁尝为客，今晨复遄征。
佳节眼前过，有酒难独倾。
紫萸金菊花，何以为芳馨。
岂如群野人，蹄涔自纾情。
行矣姑勉强，义命心所明。

黄金铸印龟为纽，埋没郊原已绵久。
春泥深处衬耕蹄，腊雪销时经猎走。
腊去春来几百年，年年寂寞无收夤缘。
不知何代何王赐，于此奚为独坠捐。
由来至宝宁长弃，一旦光辉难自秘。
牧儿荛子两窥观，不识雕章祇知利。
里胥白官官为收，歘从下邑归之州。
发囊启袭生精彩，十目争视寒星流。
粲然五字分明在，苍龙副将军所佩。
将军安在惟空名，方寸坚刚终不溃。
物否而通理所宜，在人谁谓殊于斯。
请看金印杂瓦砾，未逢采拾毋轻嗤。

秋阳远泛秋山色，越峤连云耸深碧。
廓然千里会一堂，势压全吴迥无敌。
古今贵耳不贵目，方丈蓬莱徒记籍。
安知严丽非壶中，登览浑疑脱尘迹。
芙蓉耐霜红两行，杉桧凌空翠千尺。
卷帘樽俎当清风，大白一飞群虑释。
烨烨辉光生旧榜，公以中和乐邦职。
又钦德操必有邻，朝夕堂阴看七石。

忆昔曾观名画记，画马独贵江都王。
当时所画拳毛䯄，声名气格凌有唐。
太宗爱之自题识，缣素翕赩生辉光。
何年流落传人间，至今不泯犹珍藏。
高堂邂逅一注目，仿佛神骏如腾骧。
拳毛䯄非凡马匹，天驷之精为时出。
虬须英主数跨鞍，出入戈鋋势飘逸。
谷州洺水血战酣，电转风驰万人屈。
欃枪扫尽社稷牢，归来始觉金创密。
江都能事妙入神，落笔夺得造化真。
星瞳月颊批竹耳，一毫不谬诚绝伦。
时移物化丹青在，后世乃识真骐驎。
寂寥莫继数百载，世间唯有曹将军。
将军画马超俦侣，于此区区奚足数。
为图谩杂师子花，忍使龙媒失其处。
予知此画名实兼，虚美安能动今古。
叹嗟不足聊一歌，却愧辞华非杜甫。

蒸云炽结炎威稔，紫禁传宣驰内品。
颁冰首及辅臣家，三伏歘成秋气凛。
寒光莹澈带恩辉，圭角峥嵘出天禀。
红尘不敢傍朱门，溽暑何由近华寝。
无瑕独惬水精盘，荐冷潜被文石枕。
池凤应思引轻喙，鼎梅亦觊清余饪。
蜗庐穷处厌烦酷，嘉惠分霑幸尤甚。
儿童惊目且相懽，蝇蚋窜身宁自审。
荷公借润变焦枯，食蘖肺肠方渴饮。
强持累句冒钧衡，深愧才华非鲍沈。

暑云结雨殊蒸郁，骑马天街尘土沕。
汗渍巾冠溜墨珠，两目昏眵睛忽忽。
入门下马意歘纾，一派清风偶飘拂。
豁然自喜方自疑，短轴碧笺僮捧出。
开卷知为清叟诗，濯热蠲烦一何疾。
清叟之诗豪且丽，笔力滂葩少俦匹。
上篇首吟东府西壁之画竹，仿佛龙孙见奇质。
继言手植湘川斑，一一琅玕露萧瑟。
次篇追忆钱塘西湖之荷花，十里红香梦难必。
形容摸写极纤妙，造物无心为之屈。
繄余何幸并获观，冰饮玉壶清澈骨。
须臾狂霔轰雷车，至宝似难安陋室。
欲还却记古人言，在处护藏宜有物。
且摅鄙思酢所贻，无以续貂还见诘。

长风掠疏林，残叶何凄凄。
浮云带远山，半压愁眉低。
纵游乌奴寺，乃在嘉陵西。
嘉陵清且湍，依约剡中溪。
十月未成梁，傍舟祛挈提。
篙工上下手，往往咍州犂。
系缆即肩舁，踏石避角圭。
诘屈上嵯峨，恍若登云梯。
下视飞鸟背，仰听惊猿啼。
参差列佳境，画幅展不齐。
峥嵘楼殿雄，势欲凌烟霓。
香穗暗金像，岚光映璇题。
宝函发神翰，熣灿壁与奎。
圣言远如天，至理岂易稽。
洗目幸荣观，讵止徒攀跻。
四座敬无哗，寂默桃李蹊。
遗韶动众听，司南警群迷。
兹辰尤乐只，并合又将暌。
鹏抟九万程，鹪鹩一枝栖。
其适固均耳，安中养天倪。

崔嵬倚天苍翠匀，罗列百里清无尘。
气象不与凡山钧，举目已讶非前闻。
悠悠官道行溪滨，不陟峻险仙源分。
穿松度竹微荆榛，古观壮丽依嶙峋。
道人鹤氅乌纱巾，引我举棹来长津。
横滩激浪花如银，舟子敏捷妙入神。
萦纡逆溯山之根，两壁万仞干青云。
如庵如室如仓囷，奇踪怪状何纷纷。
仰观持久头酸辛，开蓬偃卧望始真。
遗机断脱罏不熏，漆棺不朽藏何身。
鸡窠乱草宛若新，舟航六七排鱼鳞。
半入崖厂谁施陈，辄疑构置因昔人。
留此诡异矜常伦，却看危峭无攀扪。
下插万丈深潭沦，虽有智力何由伸。
此莫谩诘徒自勤，手披旧记烦咨询。
逖想会仙奚所存，两峰最大势最尊。
当时曾集三千宾，幔亭铺设紫云茵。
酒味醇洁肴羞珍，凤儿荷香艺绝群。
宾云奏彻更几春，饮散祇以夸曾孙。
神仙渺茫难重论，此会此语相传云。
俨然遗迹尚不泯，严祠唯奉武夷君。
潜有惠泽均斯民，我游自午至夕醺。
目力所能才逡巡，长言记录濡毫频。
师仙术异非所欣，但怅胜概无缘邻。

崔嵬倚天苍翠匀，罗列百里清无尘。
气象不与凡山钧，举目已讶非前闻。
悠悠官道行溪滨，不陟峻险仙源分。
穿松度竹微荆榛，古观壮丽依嶙峋。
道人鹤氅乌纱巾，引我举棹来长津。
横滩激浪花如银，舟子敏捷妙入神。
萦纡逆溯山之根，两壁万仞干青云。
如庵如室如仓囷，奇踪怪状何纷纷。
仰观持久头酸辛，开蓬偃卧望始真。
遗机断脱罏不熏，漆棺不朽藏何身。
鸡窠乱草宛若新，舟航六七排鱼鳞。
半入崖厂谁施陈，辄疑构置因昔人。
留此诡异矜常伦，却看危峭无攀扪。
下插万丈深潭沦，虽有智力何由伸。
此莫谩诘徒自勤，手披旧记烦咨询。
逖想会仙奚所存，两峰最大势最尊。
当时曾集三千宾，幔亭铺设紫云茵。
酒味醇洁肴羞珍，凤儿荷香艺绝群。
宾云奏彻更几春，饮散祇以夸曾孙。
神仙渺茫难重论，此会此语相传云。
俨然遗迹尚不泯，严祠唯奉武夷君。
潜有惠泽均斯民，我游自午至夕醺。
目力所能才逡巡，长言记录濡毫频。
师仙术异非所欣，但怅胜概无缘邻。

浙湍浩溔连溟渤，宵昼潮头卷沙出。
中秋三日日欲西，一岁之潮盛今日。
雪山横亘截江来，巨浪翻空生倏忽。
吴儿当此夸善泅，执炬扬旗徐出没。
旁观奚止动精爽，壮士为之犹股栗。
由来习俗竞兹辰，士女欣然勇相率。
纷纷毕集遶长堤，翠盖成阴何栉密。
邦侯乐众为开筵，歌管凌虚遏云物。
玉堂钜公临右席，宾主交辉映簪绂。
注目应同济川念，赏心仍寓和民术。
区区下客久不逢，二纪光阴容易失。
幸陪高会还旧观，聊解叹嗟挥老笔。

扬扬何处一逍遥，朱阁临清兴味高。
翠霭相连结春态，澄光下视鉴秋毫。
绿杨静舞腰初困，白鸟闲栖目不逃。
独到独归俱有意，暂期尘土落祇裯。

花表危楼远目穷，华轩不见见春浓。
春山缭绕无重数，还在春山第几重。

朱阁新前构，峥嵘枕水端。
地饶千顷秀，天付四时寒。
波蹙龙鳞活，山斜凤翼攒。
晴光照毛发，翠霭夺华丹。
贺老空游鉴，严公浪记滩。
轩窗通浩荡，榱桷变雕残。
静极尘机丧，清多饵钓难。
来当思洁白，意不在游盘。
气爽如开凌，堤环若刈兰。
绘工忧措手，诗将勇濡翰。
远目穷层汉，澄心俯曲栏。
鸢鱼皆自得，宇宙始知寛。
神物亨中发，贤侯与众懽。
政声喧盛美，隅泣解辛酸。
登览临春昼，雍容兀醉冠。
千龄幸臣宋，五袴正歌潘。
环佩锵芳席，旌麾掲画竿。
笳箫音嘒嘒，貔虎势桓桓。
俗乐芹争采，宾归铗不弹。
落成今日事，遗爱永江干。

夜气凄清星斗全，倚樯引望东南天。
怀归重念秋垂尽，倦目羞看月又圆。
况是汴流投浅涸，夫何单舸尚留连。
京华岂谓无心恋，自恨孤踪远邃延。

欲赋红蕉拟象难，等夷未必下芝兰。
霞飞翠岭分余彩，凤宿青梧半露冠。
举目尽知惊特秀，推诚谁解比含丹。
莫教俗笔空传画，也作寻常润色看。

明月上天稽，中秋已过期。
十分初减处，万目共怜时。
不见昨宵盛，安知今夜衰。
清光比他夕，犹胜满如规。

溪外层楼入翠微，登临炎酷杳如遗。
千山相掩云争出，万浪欲光风倒吹。
摆脱尘纷得危坐，牢笼清旷就新诗。
短衣野老遥相目，应怪官闲亦有时。

潇洒临霜夕，清居守决曹。
严城吹角罢，隔垅听猿号。
警卒持更切，呼囚报钥牢。
讼庭澄一水，尘事戢千毛。
檐閴蚊雷绝，池虚蛙吹逃。
逍遥静襟虑，抖擞敞袛裯。
树木雕零尽，星辰气焰豪。
月微棕影薄，风急雁声高。
忆昔随群学，当时髧二髦。
读书图皦皦，感古动忉忉。
意趣青云近，𪸩光白玉韬。
百钱宁问卜，一钓冀连鳌。
直谅谋相与，回邪欲尽鏖。
自期非干蛊，幸遇岂屯膏。
翻愧雕文陋，难逢异数褒。
葳蕤从末宦，淟涊著青袍。
敛翅鹰栖臂，垂头骥伏槽。
安能枉寻尺，犹得饱藜蒿。
但恃心如砥，那矜目察毫。
穷通任甄治，险恶远波涛。
养浩虽潜孟，折腰诚愧陶。
常咍强蛇足，敢叹抑牛刀。
衮衮途泥里，悠悠日月慆。
居然成俗态，何足谓贤劳。
贫贱非无赖，清平况夙遭。
边隅虚障候，弓矢载鞬櫜。
途易家音数，官闲坐食叨。
人皆讥野僻，我独固持操。
寂寞几尘甑，包并或𫗦糟。
趋时聊勉勉，乐道每嚣嚣。
肺腑兹尤慰，朋从义不謟。
相逢甚优渥，得兴且游遨。
胜赏当随地，秋郊况附壕。
山嵠正堪屐，溪曲尚容舠。
莫计空清俸，须令贳浊醪。
菊香分嚼蕊，蟹美共持螯。
谈席争挥麈，诗坛让拥旄。
纵横新义论，嗣绝旧风骚。
气锐千戈立，辞抽万茧缫。
功名休挂齿，志业本夔皋。

病目私庐药足治，茫然盈月尚多眵。
易平本远风埃路，难愈应缘笋蕨时。
花入书编飞朴朴，星攒檐隙转累累。
古今是否消深虑，视少唯便默以思。

雨余秋气逼幽斋，时动新篇雅奏谐。
不是溪山清耳目，自缘冰雪满襟怀。
荣名疣赘心都弃，世事毫毛力已排。
唯有鉴湖风月近，贺公前迹可为侪。

太宗宠异号名臣，五绝当年赐目新。
亡也重嗟文物去，石渠东观谓无人。

献替初虽有可贤，忌能遭贬是谁愆。
獐头鼠目言何易，重困江湖十五年。

邑落皆山水，登楼远目通。
从容民事外，游息圣经中。
画饼羞虚誉，持衡尚至公。
此心难语俗，举袂挹松风。

𫖯望群峰目已惊，山僧更解说山情。
夕阳归去心难足，未听飞泉雨后声。

令节伸眉且自寛，与民同乐是民官。
宴酣岂为残更促，醉兀何妨万目观。
舞袖飘飘凌夜月，灯山闪闪战春寒。
孤城谁谓萧疏甚，无愧途人即可懽。

蹭蹬瓜期失，山城独滞留。
驰驱更万态，寒暑过三周。
底里繇前固，堤崖懒外修。
仅能违吐茹，岂谓足阳秋。
所幸偷安佚，兹心在讨求。
门阑方事隙，园落见春休。
秀色孤花载，晴光隘叶浮。
池鱼行有队，林鸟语多羞。
芦笋青簪短，丁香翠幄稠。
藏身咍野茧，努角笑蜗牛。
庭拥芭蕉扇，墙披薜荔裘。
清风如远俗，危坐自忘忧。
目极山兼水，云飞越与瓯。
官曹虽鞅掌，野兴易牵钩。
缿绝侵疆讼，阍无覆刺投。
优闲为佐局，邂逅得吾流。
酒薄犹思共，诗成罔不酬。
肺怀非异致，议论讵相矛。
受代何辞晚，谋懽且自由。
他时遂暌阻，徒尔念英游。

重门昼锁碧梧阴，秋气凌虚日向深。
耳目暂清抛吏局，情怀终乐近书林。
安排一月拘挛计，酬酢千人进取心。
未榜试期饶暇逸，倚樽尤喜听高吟。

日车闪闪下山椒，风阵萧萧掠柳条。
湖上晚秋天气爽，楼间极目客魂销。
湘妃哀怨冯谁听，楚屈英灵何处招。
窃禄无田归未得，浪吟当此愧渔樵。

佛宫楼阁倚云端，人世尘埃杳不干。
万里海光生目眩，半天风势切肌寒。
老僧指境依稀辨，往客题名次第看。
一奉胜游承健句，诗魔暗里为摧肝。

腊过春将近，江梅想已苞。
逢时在南国，探信出东郊。
径雪晴初扫，河冰薄易敲。
寻香望林隙，惊素辨山坳。
跃马回宾雁，飞旟慑蜡猫。
初芳得消息，喜气自并包。
岂待莺声促，宁忧蝶足跑。
先容为桃李，脱迹远萧茅。
此日花神眷，他年驿使𫍢。
前驺传已的，后乘听犹声。
独被阳功早，奚论地势硗。
新葩同众阅，秀句仗谁抄。
湛湛尘缨濯，纤纤痒背抓。
金丝才出莟，珠琲遍攒梢。
攀折诚难忍，将承亦旋教。
重疑仙界种，复过岁寒交。
莹洁疏情窦，精神动目窅。
贪幽频倚杖，薄晚倦回鞘。
有酒安辞釂，无鱼孰叹庖。
轻裘忘拥腋，短发任垂髾。
坐不娱歌舞，盘非贵烙炮。
量尊锺与鼎，器隘斗兼筲。
勇作先春计，甘从玩物嘲。
琼英行渐盛，玲赏莫轻抛。
次第𥬠兵酿，随宜馔野肴。
投闲集簪履，尽日卷旌旓。
陇笛终当起，涂歌或载呶。
空枝徒取恨，片片若为胶。

荒凉古邑近东溟，时喜轩车出按行。
水鸟逆风如有向，晚蜺收雨似多情。
心探畎浍丰年兆，目极云沙远思生。
佳句更从清旷得，肯由尘事汩聪明。

铃阁挥毫写浩才，云笺艳艳发松煤。
桃投愧匪千年种，瑶报荣夸十袭开。
目送武陵佳实去，耳听清庙雅音来。
不龟献药尝封地，未似芹诚致赠瑰。

匿疵真有德，值物不偏恩。
细或穿幽隙，悠然被广原。
皑皑均旦暮，浩浩壹乾坤。
凛冽添寒气，苍茫返混元。
鹄鸥潜失影，狐貉暗忘魂。
竹重风旌袅，池凝晓鉴昏。
飞毫玉兔脱，蟠径素龙蜿。
陵弱侵庭柳，埋青抑砌萱。
屑琼谁措手，炼粉若为盆。
当迥墙头积，回飚瓦口喷。
群飞停啅噪，万丑掩瘢痕。
穷巷情方惮，豪堂势自温。
萧条孤驿路，冷落古祠阍。
乱辙分明印，双鸱仿佛蹲。
何时飘絮定，着处白云屯。
酒榼倾浮螘，吟笺染戏鸳。
妙才窥赋象，佳兴袭游园。
冰鉴清相照，瑶枝俯可扪。
剡舟那遽载，郢唱且重翻。
啖啮深怜武，栖迟酷爱袁。
韩诗高孰抗，谢赋久仍存。
肃肃东方骑，优优北海樽。
危楼登郡堞，远目瞰江村。
摛藻逾梁苑，申严过棘门。
雄辞端獬豸，险句崪昆仑。
缀韵金声恊，挥毫墨电奔。
丰年见先兆，沴气已横吞。
氛霭销中夜，球琳冒短垣。
清光交素魄，余润浃枯根。
嘉瑞由嘉政，舆歌莫厌繁。

列石何年出，危亭不日成。
两行分磊落，八顾壮经营。
表里山川秀，朝晡气象清。
江湖俱有趣，天地岂无情。
聚井看棋布，重城视带萦。
望通鱼鳖远，势压凤凰轻。
鸟背飞来见，云头过去平。
屈盘疏一迳，浩荡接双盈。
难秘神仙境，兹逢赏识精。
元侯挟余裕，乐俗沸休声。
物外笼真概，胸中惬雅诚。
有时陵翠霭，极目耸红旌。
九万鹏程近，三千客履荣。
樽罍卑北海，篇咏小宣城。
岘首空多嗜，蓬莱谩自评。
古今为绝观，风月快平生。
覧景聪明旷，书铭意思宏。
优游傲圭衮，端正等权衡。
恺悌均吾众，中和得所行。
此心非苟豫，奚愧介之名。

南溪约幽寻，西岭极遐观。
初阳色朦胧，残雪光汗漫。
相望楼殿间，宛在云霄半。
泉声减琤淙，山势欲飞窜。
岩寒雨花霏，谷暖烟絮乱。
幽鸟度乔林，惊猿折枯干。
决决涨溪流，辉辉披野岸。
兰芽吐尚微，冰乳凝未泮。
佛屋对峰尖，禅庵倚崖断。
轩窗爱虚豁，赤白从漫漶。
竹敲玉玲琅，松溜珠璀璨。
宁将琼砾分，未省兰蒿判。
行幽兔迹深，瞩远鸦翅缓。
登宜阮孚屐，隐称嵇康锻。
结游贤躅多，镵石清诗烂。
极目穷跻攀，投隙违羁绊。
荣观太帝书，暂憩飞仙馆。
石立翠屏张，霞收丹锦散。
觇坐客炉拥，负暄僧衲换。
选胜唯务得，陟危宁复惮。
谁乘泛海槎，直欲傍银汉。
况有凌云才，何妨举风翰。
景多苦冥搜，欢解惬佳玩。
乃情慰悬想，昔传非谩谰。
题舆真莫俦，刻烛愧非伴。
玉局共藏机，瑶琴越操缦。
谣泽喜年丰，评文同月旦。
大笔肆滂葩，小巫成泚汗。
造适寓林泉，贪萦任冰炭。
通侻去末礼，从容占奇段。
促节歌更新，衔杯酌无算。
敢谓良会难，堪为画图看。
感慨非独醒，赓酬每三叹。
翔步虽异途，清懽归一贯。
洒落似青冥，拘挛岂狴犴。
绝顶所见稀，清狂兹兴罕。
立饫谢珍鲜，行庖后樵爨。
唯恐三节来，难留千骑𫘣。
何时金鳌客，重亲玉皇案。
回首念斯游，驰精杳无畔。

尘役间关旅思收，幸瞻旌戟少淹留。
多年目断丹霄步，再拜心轻万户侯。
三节行催虎符去，双毛将近凤池游。
门阑欲别徒惆怅，吟对江山迥不休。

旅宦经秋厌路尘，家书累日寂无闻。
劳身江左驰单传，目极淮东望白云。
俚听难将至音悦，天和不学众人焚。
趋庭往往逢寒律，叱驭回辕两未分。

笔阵收锋考战文，喧喧车马隔重门。
心矜力学求之密，目到雄辞气不昏。
美宝辨来三献惬，雕虫屏尽六经尊。
囊封奏号须明发，吉梦应先彻九阍。

天寒帘幕气萧骚，终日披文不厌劳。
但有诚心禆藻鉴，敢矜明目察秋毫。
玙璠启袭光难掩，雕鹗凌虚势自高。
号奏身闲无一事，唱酬尤喜得诗豪。

留心不减汉张芝，体意俱完世学稀。
下笔欲为来者法，临池时见古人非。
篇篇骇目神如电，字字凌虚势若飞。
多谢公余怜所好，璨然累幅遗珠玑。

花似新鹅色泽均，萼如柘茧乱纷纷。
更临返照遥凝目，翠幄无端惹瑞云。

阴平才过万山重，路指江油栈阁通。
峰顶云收余夕雪，马蹄尘少带春风。
一溪水色瑠璃碧，几坞梅花锦绣红。
莫谓奔驰足劳苦，目前佳趣亦无穷。

迟晓扬镳陟峻冈，马蹄凌厉踏新霜。
崔嵬昨日参天碧，萧索今朝满目黄。
堕叶离披疑虎迹，曲蹊盘屈类羊肠。
按行若也多禆补，敢惮崎岖道路长。

爱君新作静常庵，况是佳名继郑南。
昼坐不知人扰扰，夜存长保气酣酣。
寓言记述睎庄叟，复命栖时慕老聃。
标榜粲然辉众目，几何立懦与廉贪。

曦轮飞上宿云收，晚出城南趣适幽。
六寺连延行复道，一溪萦绕泻寒流。
世情共喜新阳复，仙境聊成极目游。
不以篇章记登覧，此时清兴若为酬。

缔构岧嶤倚碧空，建安气象瞩清雄。
自矜远目穷天末，更喜新篇入彀中。
坛指升仙叹梅福，山连梦笔想文通。
梯云每到如平地，养勇何须羡北宫。

佛宫奇品号磂黄，黄縠笼珠径寸光。
种异却轻萍有实，味甘全胜蔗为浆。
南人拭目惊稀见，北客流涎试一尝。
翻笑洞庭霜后橘，岂能当暑侑持觞。

胜概天成所得偏，一来登覧兴飘然。
拂云栏楯尘寰远，隔水楼台画幅全。
隐隐归舟摇落日，悠悠飞鸟破孤烟。
冷风可御非虚目，况是层峦对演仙。

远宦随时且自娱，看看受代又脂车。
燃灯初过忘岑寂，极目相从接绪余。
瘴雾催花锦零乱，春风吹鬓雪稀疏。
追怀古语成新咏，万事无非酒破除。

诗将争功定绎骚，堂堂风格等刘曹。
高情迭唱通三叹，险语相先较一毫。
酷暑俄惊变潇洒，噪蝉何敢助雄豪。
嗟予老拙慵牵强，飬勇终怜不目逃。

明恕题标榜，心随目所瞻。
平反长在念，燕适自无嫌。
山气清朝幌，江光射昼檐。
几何非吏隐，危坐兴难厌。

中秋待月异寻常，桂魄如何特晦藏。
疑是天心忌盈满，故将云影蔽辉光。
徬徨注目瞻霄汉，冷落呼灯照豆觞。
须记今宵有余恨，明年此会莫轻忘。

重九萧条秋已深，登高更在蜀江浔。
黄花未肯趁时吐，白酒祇如常日斟。
绝塞烟云长满目，故园风物愈关心。
须凭酩酊酬佳节，追感齐山不浪吟。

峥嵘岁垂尽，泛鹢下岷江。
鸣橹风声壮，摇旌日影双。
巨滩何累累，急鼓促韸韸。
语疾躯生翼，论危颈缩腔。
栖迟凭漆几，睥睨近纱窗。
解缆侵朝雾，休程傍晚矼。
童山连岌岌，古木竞𪭢𪭢。
岑绝行荒县，间关按列邦。
俗书慵注目，薄酒倦开缸。
仙迹徒追羡，名篇乃素降。
有谁陪亹亹，竟夕听淙淙。
幽兴将诗遣，还嗟语意厖。

择地为亭智思全，飞甍如翼插苍烟。
身栖一哄喧声外，目逆千山秀色边。
腊雪春葩饶映带，峡云江月每流连。
所嗟此境藏夔府，不入当年子美篇。

腊去春来只数朝，远山残雪未全消。
昆冈玉出清光莹，沧海潮横白浪遥。
天外画图终日展，云端仙佩许谁邀。
长途极目添幽兴，更折寒梅渡野桥。

异质本难驯，金笼摆绣频。
文华真出类，舒卷速如神。
怒角双枝翠，垂緌九叶新。
燕堂春昼永，注目屡逡巡。

草草开筵重九日，区区奉使第三年。
黄花不肯趁时节，薄酒可堪无管弦。
秋雨岷山犹涨水，夕阳巴峤自生烟。
登高兴味空惆怅，万里乡关在目前。

金山目逆路之隅，峭壁奇峰画不如。
若使峥嵘近京雒，未应声价减南徐。

华构峥嵘倚碧霄，开筵潇洒聚英僚。
衣霑翠霭天收雨，目送银山海上潮。
半日清欢浃觞咏，几番凉吹韵笙箫。
醺酣老客依帡庇，归隐而今岂俟招。

石门险且僻，人烟万山罅。
蟠翁老才望，来此屈英驾。
破漏烦补缀，嚬呻索慰藉。
力致乃坐享，少劳岂丰暇。
临观閴无有，游燕久以谢。
废园近城邑，丘墟甚原坝。
高松困藤蔓，嘉果没荆柘。
斩荒使之出，苍翠若图画。
直前走桥阁，当中建台榭。
雍容宾朋席，左右书史架。
命亭以三爱，作诗盛夸诧。
韵险语怪绝，窃读惊汗下。
嗟予苦羁束，相去止数舍。
深思一登览，若渴不得蔗。
知君群公表，甫为兵民借。
复以三者乐，何时动归靶。
吾乡富风景，草木芬兰麝。
锦水清于汉，岷峨不让华。
蔡圃岂足道，宁为耳目乍。
苟以吾言然，烦君少讥骂。

辰阳号难理，五溪地相跨。
边臣重绥抚，蛮獠愈骄诈。
封陲苦侵暴，文书困讥骂。
谁为太守乐，一笑不得暇。
张公抗辰旆，烽障几欲罢。
偃息有余地，登临无一舍。
迺兴辰阳馆，城东两山胯。
泉声落溪谷，湖光照亭榭。
花木亲种植，朋僚日追迓。
投壶征虏祭，围棋太傅谢。
高风邈难继，维公并驱驾。
有客尝一至，席参邹枚亚。
览物言思阔，醒魂耳目乍。
欲记传之久，恨无文章价。
愿公贲泉石，游宴日来藉。
新诗上碑刻，佳景若图画。
旦暮趣召还，归为中州诧。

彻顶造闲䜩，据栏俯山斋。
轩窗蔽修竹，磴道悬苍崖。
登临快双目，应接烦虚怀。
群峰病拥阏，次第随天开。
物色无定姿，变化纷难裁。
高吟绝俦侣，但携清樽偕。
物理醉可一，逍遥付齐谐。

早渡鸣玉桥，竟登巴子台。
云林拥磅礴，磴道穷萦回。
古寺不足观，犹有南轩开。
浩荡横深沟，逶迤环覆杯。
古人去我远，万事随尘埃。
赤穴何渺茫，青山但崔嵬。
闻名不知实，此意空悠哉。
乍到辄复还，石滑倦去来。
苟能厌耳目，未免劳筋骸。

梓士多好学，独君用心苦。
始策万里足，相期一言遇。
荏苒去岁月，差池晚途路。
清节挠不变，鸡鸣任风雨。
一日起仕进，光华照门户。
谓予尝游从，复此再会聚。
清谈语言约，老笔文字古。
新诗忽持赠，病目骇观睹。
兰芷得远思，从兹识贤矩。
草木变秋节，悲风袭原卤。
自可追赋咏，何须倦贫窭。
感慨无俗音，虹蜺俟重吐。

君子不苟然，每以中道居。
处身概有常，为吏形其余。
太原大夫公，使蜀元丰初。
蜩螗沸清昼，交道狼与狙。
公时于其间，素蕴唯所摅。
纷扰目不瞬，开济心自如。
蜀人恃以安，至今芬名誉。
更驾漕三峡，应手民瘼除。
适逢惠泽新，禁网阔且疏。
攫噬化为麟，奔驰不能车。
公无异他日，法度方得梳。
均齐即人心，简易平徭书。
天边促严召，岁晚巾归舆。
老成坐庙堂，收实攘浮虚。
有常岂易得，得见将已欤。
行看步台省，自可风簪裾。
非才共封略，况旧游门闾。
赠行期有知，知公当知予。

南荣太守传诗邮，诗题清富城西楼。
楼中风物略已尽，行欲摸咏难为酬。
怜公谪官不累意，如与万象同优游。
偏州随分与山水，好景散漫无人收。
昔人知宴不知赏，俗气未断烟云羞。
凌灵把酒独长啸，岁久此地才风流。
公帆南国走欲遍，耸秀浩荡皆穷搜。
归来耳目殊未厌，尚恐胜概遗遐幽。
九疑岩洞识元叟，三湘泉石逢柳侯。
名贤到处适所寓，非事笔砚搜林丘。
五年留梓恣登览，百刹照水江环州。
得公新篇似相约，正上兜率吟清秋。
尘中嗜好屑可鄙，恨不径往追公游。
他时三老期一笑，爱闲岂是平生谋。

云容收雨意，草色妒花妍。
诗苦是真乐，酒醒方烂眠。
园亭无限景，笋蕨不论钱。
耳目因成僻，江山似有缘。

原庙亲持十月觞，天回宝辇款虞庠。
当阳赭幄翔龙座，属地霜袍振鹭行。
拭目向儒移美俗，虚怀稽古自兴王。
太平重见清风颂，嘉句飞传到玉堂。

被诏守东吴，夜渡扬子津。
拭目迎家山，洗我京洛尘。
此邦多贤豪，况复平生亲。
初欲循故事，公宴月三旬。
庶以叙契阔，岂徒乐吾身。
临州未阅月，吏牍方纷纭。
避嫌俄得请，主地翻为宾。
樽酒未重持，行乐知何因。
物理可胜叹，俯仰迹已陈。
趣整震泽帆，遥挹敬亭春。
五月而报政，速哉彼齐人。
今我若置邮，何德于吴民。
举手谢吴民，自笑行役频。
使君不能诗，烦汝迎送勤。
来惭白太守，去愧谢宣城。

我爱井泉清，来逢井上铭。
佳名知故里，绝𪩘为开亭。
目外仙舟远，云闲拱木青。
茫然千古意，谁与问沧溟。

行行竹间径，时此一登临。
为有凌霄干，长垂满座阴。
海云生远目，山月照闲心。
幸免材为累，无言弃掷深。

山中多白云，云气归如吞。
目无尘埃污，耳足清净根。
僧归踏层径，鸟远迷孤村。
来过人迹少，无客扫松门。

山僧庞眉苍，翻径坐禅床。
层轩豁远目，静室便异香。
微风仙籁响，过雨晴岚光。
何须向庐阜，此即真道场。

北风阻船泊湖漘，北望庐阜青无痕。
晴云自舒仍自卷，白龙欲眠犹宛转。
秋空漠漠秋气浅，碧天蘸水如刀剪。
篙师畏浪不敢行，却忆李白骑长鲸。
倒回玉鞭击鲸尾，锦袍溅雪洪涛里。
霓光溢目精神闲，终日高歌去复还。
飞流直下三千尺，风吹银汉落人间。
天送醇醪倾北斗，群仙吹箫龙凤吼。
李白一饮还一醉，醉来岂知生死累。
倏然却返玉皇家，不骑鲸鱼驾鸾车。
留连自摘蟠桃花，嚼花吐津染朝霞。
不信如今三百载，顽鲸骇浪空相待。

姑熟太守真贤豪，洗涤弊垢明官曹。
民闲吏竦郡无事，华堂新构临江皋。
朱檐斜飞傍星汉，碧瓦不动蟠鲸鳌。
酿成玉液宴宾从，手提大笔降风骚。
四时景物换耳目，万古治乱评秋毫。
嗟予末坐重感激，胸中茅塞时耘耨。
山鸡卑栖竟何取，岂合鸾凤返翔翺。
紫莼茸蕨味正美，鲜鲚玉缕鸣霜刀。
为公一饮直醉倒，坐看万室皆陶陶。
谁云江南地偏小，姑熟之堂天下少。
丹湖千里浸城东，蒲苇藏烟春渺渺。
牛渚对峙凌歊台，长江倒挂天门开。
风吹玉乌亿万疋，汉兵卷甲沙场回。
有时浪止皓月满，琉璃宇宙无纤埃。
帆樯隐隐鸟飞没，渔歌细下天边来。
谢元晖，李太白，一生好作江南客。
至今遗恨人不知，孤云尚鏁青山宅。
请公沥酒一吊之，听我长吟壮灵魄。
人世百年能几何，高会难逢离别多。
一朝公去调鼎鼐，斯堂永作甘棠歌。

城头高轩跳千里，数里苍山兼寒水。
帆开半落有无间，鸟飞不断丹青里。
北斗疏疏河汉晓，蓬莱一登天下小。
心随境化形亦忘，谁道霜翎老华表。
曹公窥吴教水战，虎貔蹙踏鲸鼍转。
野父相传此渡头，鱼网时时得遗箭。
当场英气安在哉，千年绝景藏蒿莱。
地祗监护待贤者，栏干倚遍倾金罍。
目送白云望尧阙，忠功孝名坚一节。
明时不作离骚经，玉上青蝇解磨灭。
升沈偶然安足嗟，与君高咏思无邪。
数声长笛奏何处，微风吹落天之涯。
天涯桂树清辉发，万顷波澜冻冰雪。
若承紫诏返瀛洲，此地曾忘迁谪忧。

上人胸腹包琅玕，醉目睥睨临冰纨。
墨池顷刻波澜翻，虬龙尾尾垂云间。
摇曳天矫若可攀，霹雳轰斧电火骞。
卒章雨雹霏漫漫，澒洞恐惧坤轴掀。
白沙纵横仆鼍鼋，屋漏壁折安足言。
鸟惊出林避弹丸，斗高复下腾修翰。
朽木欲折枯藤攒，逸兴不顾长毫干。
客如堵墙争纵观，讵知垩尽吾鼻端。
黄金论斗珠走盘，数字不售尤为难。
尔尝爱我说玄理，为我落笔动盈纸。
张颠怀素嗟已矣，上人之书无与比。

李氏三世皆名书，古今笔法谁能如。
澄心堂中畜妙纸，敲冰捣楮惟恐粗。
当时文物称第一，教𠡠往往亲涵濡。
赫然真龙跃中国，僭迹甘就雷霆诛。
论功行赏尽金玉，唯有此物多赢余。
流传既久乃珍绝，一轴不换千明珠。
乐安御史辄寄我，二十五幅无纤污。
却疑织女秋夜醉，素段割裂天所须。
又如美玉才出璞，莹采射目争阳乌。
文章未到一王法，宝纸谩对明窗铺。
廷珪煤麝铜雀瓦，气象嵂兀尤相于。
坐思厚贶欲为报，累旬安得论锱铢。
况君才力似韩愈，尽当返赠诛奸谀。

徐夫子，能谈经。
不学俗儒事章句，白首役役劳骸形。
我尝洗耳听其说，寒泉漱玉声珑玲。
十年茅塞一朝拔，四体自豫神安宁。
交游得君已恨晚，历阳几日同醉醒。
新诗百韵忽赠我，满纸落落排明星。
使我目睛眩，又若遭雷霆。
自愧久灭没，安足烦褒称。
李翰林，杜工部，格新句老无今古。
我驱弱力谩继之，发词寄兴良辛苦。
几欲攀天门，击天鼓，女娲有志终难补。
低头帖耳逐驽骀，倒着青衫走尘土。
东风吹破江头春，绿杨红杏能笑人。
狂来且尽一壶酒，世无贺老谁相亲。
君今别我又远适，锦帆千丈迷空碧。
飘然去意凌昆仑，自古雄豪少知识。
我亦从今不复言，静看澄江浸寒璧。

杜鹃啼血春林碧，妾有离愁异今昔。
上尽高山第一峰，目乱魂飞化为石。
化为石，可奈何，泪悬白露衣薜萝。
千古万古望夫恨，一江秋水寒蟾多。
汉家天子点征役，良人荷戈归不得。
此身未老将何从，不似山头化为石。

劝君归，腰下悬金禄及儿。
家有良田秫稻肥，种菜结实栗与梨。
江山满目烟云披，长年之乐吾无羁。
何须七十乃言归，行将七十能几时，分符持节力已疲。
才德及人固无尽，此身抱病欲何为。

水精之仙降人间，身披羽衣目澄澜。
或求福祸语必验，手中开阖阴阳关。
淮西太守喜宾客，鹤驾却欲乘风还。
劝君饮酒莫言术，龙虎收藏归抱一。

匹马初从瘴岭来，登临喜上郁孤台。
郁然而孤插天半，乱山却出晴云堆。
双溪倒流玉绡飐，万屋蘸碧长城开。
扪参历井岂足数，俯栏引手持斗魁。
月空银浪试一酌，坐忧桂树生黄埃。
妙娥舞袖回白雪，琵琶十面轰春雷。
吟笺分轴造险语，酒令行赏无停杯。
哀猿不断片帆没，归鸟自送残阳颓。
脱身我作耕钓客，两翁均是岩廊材。
共游绝境发佳唱，骊珠射目精光皑。
升沈从此遂分手，愿借惠泽苏蒿莱。

到乎难哉，碧落之洞天。
上有岚壁之瑶局，下有澄溪之碧澜。
碧澜之下，寸寸秋色。
目窥之而可量，手搴之而莫得。
窦容光而练飞，岩渍阴而乳滴。
如长人，如巨蛇，如翔龙，如镆铘，如倒植之莲，如已剖之瓜，如触邪之獬豸，如蚀月之虾蟆。
或断而卧，或起而立，或欲鬬而抟，或惊顾而呀。
若斯石也，吁可怪耶。
何诡绝之异观，尝置之于幽遐。
到乎难哉，长萝美秀，瘦木竦直。
香撄寒而自媚，名概询而鲜识。
烟霏霏而引素，云悠悠而奋翼。
亟模似其变态，已灭然而无迹。
崩澌远响，罄落瑟续。
聆之愈深，咏之不足。
欲幽栖而忘返，尚徘徊而眷禄。
彼宁待乎世人，盖有要于仙躅。
到乎难哉，信夫到之难也。
匪到之难，知乐此以为难。
知乐此矣，能久处之又为难。
余故补到难以题篇些。

我思嵩兮，三十六峰之葱苍。
云霞卷舒兮，纷五色而烂朝阳。
渺群仙之不可见兮，时有鸾鹤双翺翔。
穷崖断壑兮，飞泉吼怒舂琳琅。
俨修松与美竹兮，碧离离而低昂。
考周室之卜世兮，顾八表为中央。
天乃宠于吾宋兮，六陵相差而永藏。
惟传祚之亿万兮，岂八百以为之长。
引伊洛之二水兮，聿通汴而注扬。
回黄流于故道兮，灭湍射而汪洋。
横星桥于河汉兮，紫阙峙而炜煌。
列槐植之行秀兮，历五代而经唐。
承太平之雨露兮，幸不遭乎伐戕。
为众木之耆艾兮，如羽盖之迭张。
慨离彼而适此兮，亦出处之靡常。
既寓情于物表兮，独思嵩之未忘。
忽有客兮鼓檝，言别我兮灵羊。
将度庾岭，沿涛江。
涉淮溯汴，入幕乎洛阳。
词气有余，顿挫铿锵。
诚南士之颖出，然未始离乎炎荒。
请陟嵩而远览，循今古而徜徉。
矫垂天之翼，灿琼瑶之章。
于是被诏音，登玉堂。
返视乎罗浮朱明，如弃鱼目而怀夜光也。

嗟乎孺兴之不幸兮，上有高堂白髪之慈亲。
孝不克以自信兮，魂将逝而复返。
目冥冥而莫胜兮，顾天命之予短。
业修修兮志与道配，寂不少振兮遽沉幽而终蹇。
兰未芳兮先凋，月将升兮俄陨。
孺人嚣嚣兮，追话言之弗足。
梦悠悠兮，魂去来而数蹙。
抚稚子兮秋夜长，暗明珰兮摧腕玉。
魂何知兮，兴予之哀。
体与道化兮，岁月徂而屡周。
情纒绵兮，若俱往则已矣。
词不足以尽寄兮，托余思于江流。

神凝光自生，洞房玄照映。
青丝散垂腰，目采流玉镜。
共谈上清事，精微寄余咏。
乐酣会既分，双驾还霄岭。

高台筑千寻，胜景供远目。
云烟护城郭，吴楚接川陆。
不知歌舞散，雌凤叫空竹。
鬼火照残碑，应有精灵读。

老谢夺秋景，横卷披云烟。
寓目不知远，何须家辋川。

终朝荡双桨，夜泊碧芦洲。
重城已在望，闻公晏层楼。
华灯灿繁星，浩歌正忘忧。
宾朋集珠履，佳节临千秋。
愿言刷微羽，一饮清冷流。
举目送高凤，箫韶洗民愁。

平生厌羁束，乐为名山游。
五峰数千仞，拔地凌斗牛。
山光落涧影，倒挂天河流。
灵草雾露香，老木阴翳稠。
鸟鸣春盎盎，虎啸风飗飗。
耳目两以醒，虚襟清气浮。
况有希世交，居焉治林丘。
玄谈倾醍醐，荡涤方寸愁。
出没死生际，日用诚吾由。
应嗟世俗士，俯首窥王侯。
百年聊汩汩，外物终何求。
我将脱冠带，筑室东岩陬。
长年丐香饭，师也能容不。

名山多隐者，五峰遇僧安。
屹然高世姿，眉目冰雪寒。
极谈了无迹，卷舌回惊湍。
令我愧道心，龌龊滞小官。
不能与斯人，物外振羽翰。
惜为山下别，落月在林端。

宣城多名山，诗人旧经历。
独无平云篇，煞怯作者敌。
不然灵祇护，晦此神女色。
留与无心人，开轩初占得。
群奔万马放，片堕孤鹰击。
缕缕蚕茧抽，枞枞羽林直。
恍随片月散，又逐岚光滴。
缟带裁未成，蛟绡莹无隔。
苍龙奋修鳞，皓鹤舒春翼。
天墀耸群玉，胡阵望鸣镝。
尤怜欲雪时，铁甲万里黑。
变化固无穷，想象岂尽识。
贤哉谪御史，注目倚寒壁。
吟非宋玉赋，心在汉皇席。
愁来把樽酒，薄咏继朝夕。
迷魂招屈贾，大句压甫白。
初屯念经纶，作解须霹雳。
终朝去为霖，未信长抱石。
卷舒能及时，慰此长太息。
诗言我枯疏，返类群儿剧。
君探骊颔珠，不惮海神惜。
更当俟来唱，研尽廷珪墨。

东城耿天骘，读书五千卷。
有义或未通，至忘寝与膳。
潜心唯丘轲，弟子并时彦。
晚从进士起，青衫落铨选。
捕贼偶诖误，差池困州县。
宁知贾马才，不上明光殿。
功名既无成，禄廪岂足恋。
归来洁其身，旧学进吾善。
构堂剪深竹，江山使对面。
秀色览天镜，毛髪莹可见。
闲情寄浮云，零落两三片。
颓然堕支体，隐几自峨弁。
有时明月来，朋簪合清宴。
狂为梁甫吟，璀错珠玉串。
夫人无妒忌，群妾美目眴。
大儿富文学，又随太守荐。
百口不忧贫，九品不为贱。
内足外亦足，此乐信无倦。
轩冕达士寄，形色圣人践。
他时采高名，犹冠儒林传。

深溪彻寒鉴，苍山开翠屏。
结庵当此间，观妙题其扃。
借问观何妙，伊人养性灵。
岂为娱耳目，是将达神明。
滞有乃为病，趋无亦何营。
外感适变化，中虚藏窅冥。
夜深片月散，林鸟三四声。
寥寥太古风，吹我襟尝惺。
逍遥形骸外，浩荡天地情。
未能同子乐，聊用歌强名。

下马携瘦筇，凌晨极幽赏。
腾身孤峰半，纵目浮云上。
严严洞天路，霭霭灵气王。
古木藏春容，飞流落天幌。
断崖倾郁萝，深宫秘真像。
坛心彩虹贯，幡脚仙飇飏。
老鹤时一鸣，众鸟不敢傍。
人寰杳何处，仕路险已忘。
高歌乐逍遥，抚掌遗得丧。
长生岂无术，静理聊自放。
独醒世不容，苟合情辄枉。
咄嗟胡乎，兹焉卜长往。

君实名卿孙，妙画箧所聚。
壁间四幅画，收尽苍洲趣。
瘦柏盘大石，雪霜迥不惧。
举斧挥栋材，未辨在缣素。
离披老竹梢，直裂见枯处。
凤凰欲来巢，俯视犹屡顾。
壮观殊未已，白日去还暮。
愁怀起窗壁，注目乱烟雾。
烦君灯烛张，免我颜色沮。
乃知顷刻意，直有千载寓。

君家庐山下，我昔庐山游。
芜阴偶会合，共忆林泉幽。
山脚仙佛居，宝阁连琼楼。
客子多所至，未足勤吾求。
最爱山北冈，鸟道通岩陬。
其初惠远辈，遗芳至今留。
嵬峨定心石，欲脱如簪抽。
下视千仞溪，半空五云浮。
石门扼危磴，天瀑垂还收。
微风仙籁奏，灵草香气柔。
龙吟万壑响，桂子落三秋。
安栖虽未能，历览稍已周。
一别几三年，万事何悠悠。
日月随转目，霜雪易满头。
饥将无稻粮，寒亦乏衣裘。
虽非圣贤耻，自起妻儿羞。
慨欲携锄犁，为君耕旧丘。
经年饱蔬粟，吾道从休休。

官闲何所之，倚楼纵远目。
田畴耒耜出，高下春雨足。
人家有生意，慰我苦幽独。
忆昨水沴余，海气荡坤轴。
蛟龙坼川原，舟楫造溪谷。
禾麻安更论，未能保骨肉。
有子杀为食，何以厚风俗。
上赖天子圣，诏书勤抚育。
虽使发仓廪，饱岁实无畜。
郡县徒仓黄，论丁具糟粥。
所救无几何，往往委沟渎。
今兹气候正，逋民稍来复。
楚风重祠庙，才归竞巫祝。
此物岂有灵，焉能助丰熟。
渺思济时策，慎择良宰牧。
金缯斥诛求，教化行比屋。
祖宗德泽深，万岁长沐浴。
题诗起高兴，飘然跨鸿鹄。

南出长沙城，西渡潇湘水。
谁铺碧鲛绡，迥透黄金底。
中分橘直洲，隐若鳌背起。
府邑古称雄，地势信少比。
苟非仁义图，畴将甲兵洗。
晚色烟雾开，人家明镜里。
斯须舍舟楫，纵步踏兰芷。
遥遥望松门，物象愈奇伟。
枝叶既不繁，霜雪讵能毁。
传云陶将军，屯营手植此。
至今凌云气，犹如大君子。
才过清风峡，路转不容跬。
尘寰自此隔，佛界朗瞻跂。
层梯上重门，绘塑光炜炜。
皓鹤去无踪，寒泉但清泚。
遂登法华台，平目瞰千里。
返惊人世卑，堑壁徒为耳。
连甍十万户，罗列在案几。
想当韩杜时，荆棘晦遗址。
不见湘西篇，惟夸道林美。
幸同刘子来，纵视眼不眯。
作诗君勿谦，前辈尚可拟。
挥笔方争豪，求心翻自鄙。
请看梁上题，半是泉中鬼。
白髪纒利名，何由外生死。
道师深悟禅，软语听亹亹。
明驱三乘车，济我岸超彼。
台名将谓何，此喻有深理。
香色存天然，了不染泥滓。
救物运真悲，得法终日喜。

此洞昔无闻，人迹固稀到。
一昨紫微游，刻石记所好。
遂令天下知，游者争欲造。
我方珮县印，事闲慕高蹈。
联镳二三子，并坚松柏操。
樽罍薄携持，丁壮却前导。
行行逼崕巅，紫翠射襟帽。
方疑攀郁萝，又若堆海潦。
石门未及窥，忽值山雨暴。
风云暗衢路，雷电拆岩峤。
苍黄仆夫语，踊跃猿猱叫。
黄泥濡衣裳，安得白日照。
初游成欢愉，中险触愤懊。
佛舍距几何，望望目睛眊。
击镫促疲马，十步九欹倒。
登堂亟就榻，释子数相劳。
寻幽尚龃龉，处世信难料。
暂眠稍苏息，起坐复悲啸。
宁非山鬼护，不使俗客眺。
桓桓翠琰文，愈读愈精妙。
名由今日新，迹入万古耀。
骐骥步莫追，驽骀志弥劭。
犹期六月来，散髪避炎燎。
一雨路阻绝，何以为壮少。
归欤歌芜词，聊为起同调。

鞭驴赴君招，十步九蹶促。
相逢即忘劳，深围坐重褥。
恍疑出尘寰，气象豁双目。
名花散天香，仙露浥柔玉。
寄乐方寸间，岂必待华屋。
脱屣远市朝，散髪免羁束。
更闻诵新作，字字芝兰馥。
堆盘樱实红，满斝酦醅渌。
幽欢未言归，酒令不须督。
平时常卷舌，动静畏险俗。
玄谈今尽倾，我难惬君欲。
朝闻夕可死，悟矣无迟速。
感君倾醍醐，洒我久饥腹。
又如旱田禾，沛然甘雨沃。
主人意殷懃，呼儿具灯烛。
谁家有斯客，贳衣心亦足。
明朝得长篇，调险不可续。

裂嶂飞寒涧，绝壁散明珠。
盘石偃中坞，修林阴翳敷。
世道纷莫救，逸人此提壶。
一酌寄乾坤，回首忘车书。
山花谩相笑，山鸟徒相呼。
更逢山月来，夜响真笙竽。
粹灵淘耳目，幽独宁贤愚。
留踪千载间，游子空踟蹰。
清风起木末，余凉生坐隅。
浩歌歌去来，逸韵凌遥虚。

不雨九十日，火气流郊郛。
空山渴虎兕，涸泥困龙鱼。
农事固骚屑，令人但长吁。
渺思真宰意，反复竟何如。
去岁百川溢，园田变江湖。
南民遂乏食，十九弃路衢。
那闻今秋旱，性命当无余。
祀龙稽往法，撃鼓烦群巫。
殷殷百里雷，奋自东南隅。
阴云随电合，密雨应时须。
驰驱苍黄际，惨淡气色苏。
登楼注远目，百忧聊涤除。
银浪彻平地，玉绳迷太虚。
日月洗尘坌，山川改焦枯。
法宫朝大舜，冠珮皆鸿儒。
况当礼乐新，百灵共持扶。
和气自兹肇，风雨安敢逾。
欲传千岁音，咏言愧蘼芜。

隔江望白纻，葱苍压牛渚。
却忆跨黄犊，渡桥溪东去。
悠悠登此山，直待圆蟾午。
汗漫丹湖水，万顷浸天宇。
北斗酌不干，光烱反吞吐。
诸峰若案几，白云俯可取。
览景壮我怀，长谣念前古。
传闻桓将军，致酒领歌舞。
雄风回秋霜，英声散鼍鼓。
宁知千载后，荒榛老狐鼠。
男儿及时乐，一饷亦足许。
前年翰林公，绝顶构堂庑。
我方客沅湘，盛事未能睹。
及今佐肥幕，治狱历阳府。
注目聊独吟，何时达庭户。

有客学清净，喜为林下游。
兹轩高且明，驻策同其休。
目界既朗彻，心官欣自由。
弃禄慕居士，读经亲比丘。
云树樵声远，石层春水流。
鸟羽莹可数，花光暖争浮。
已知隔人寰，日落山更幽。
适此悟无生，余事安足求。

方塘水未涨，荷芰新展绿。
游子惬轻衣，步与孤云逐。
初临寺外桥，已听钟声肃。
徐登山后亭，葱苍翳松竹。
诸峰却罗列，龙蛇互奔触。
红绡卷晴霞，白云落孤鹜。
了然身世忘，岂念冠带束。
平时谬持节，善地甘厚禄。
更穷泉石乐，曾未伸启沃。
何以报君恩，尧天漫凝目。

自从梅老死，诗言失平淡。
我欲回众航，力弱不可缆。
栖迟二十年，时时漫孤啖。
忽逢陈夫子，两目海水湛。
为我聊一吟，粹芳超俗艳。
又如赵氏璧，毫髪绝瑕玷。
愈多愈精好，璀璀摘骊颔。
借令李杜在，决敌未应敢。
低头亟趋降，吞声就诛贬。
招来君尚谦，且曰吾与点。
穷朝把樽酒，金斝红浪飐。
胡为眷幕府，半百尚𡒄坎。
幽兰没萧艾，明珠混野芡。
何当叩相阁，斯人愿收敛。
置之翰林中，万丈看光焰。

垂老度庾岭，西江守端州。
逾年忝禄食，归思忽惊秋。
结庐丹湖边，种术果屡收。
挂冠已不早，玄花随两眸。
休休保残龄，击壤歌皇猷。
有儿集吏选，余事复何求。
回首天地恩，瞑目终难酬。

城南五里近，驱车稍停休。
层台临古刹，欣陪清净游。
凭高送远目，考古思名流。
更读琳琅篇，叙事何其周。
尸黎与法云，接迹居岩幽。
趣将金仙谐，行匪邪径由。
至今手植松，千丈腾龙虬。
悟发特异众，妙龄已依刘。
天华无根蒂，应讲来飞浮。
帝释昔举手，此理谁可侔。
迩来表前踪，新亭压鳌头。
空渚栖古月，大江浴清秋。
旷怀出十地，壮气横九州。
三山连天门，水府卧金牛。
故国罗绮灭，深宫榛莽留。
兴亡千岁间，愁绪如缲抽。
惟余北岭云，无心自悠悠。
高鸿正飞冥，网罗安得收。
公等真丈夫，问学皆渊丘。
不应持使旄，归合登瀛洲。
桓桓鼎鼐司，落落金马俦。
君臣若尧舜，明良互赓酬。
胡为慕瞿聃，玄微解而优。
愿舒三日霖，慰此旱岁求。
乾坤涵润泽，使我醉两眸。
咄嗟勿重陈，玉树后庭讴。

春风连作恶，吹雪深尺五。
元宵无灯火，闭关与谁语。
忽闻营从过，倾盖挹眉宇。
相亲如故人，坐久加循抚。
蓬茅只数间，余无一丘土。
半俸足以饱，未尝诣州府。
白云寓远目，清溪照灵腑。
趋闲已忘忧，浩歌唯汲古。
明公志方壮，富贵何可取。
高才孰能当，如罴亦如虎。
致君为唐虞，泽民作霖雨。
功名垂乾坤，儿孙列簪组。
于予一何辽，而能强相与。
聊书送行章，欲以明出处。

开池得双泉，因泉构华屋。
池中种菱荇，池上列花竹。
与春蘸新红，遇风摇净绿。
轻鸥自飞舞，纤鳞随出缩。
操舟往江海，端忧龙蜃触。
卷衣入山林，而防虎狼欲。
岂如一凭栏，俯仰快心目。
朝吟吟有余，暮醉醉不足。
双泉长涓涓，比公享天禄。
公归民怀公，听我双泉曲。

连朝雪复雪，吾独拥红炉。
樽中亦有酒，不为饥寒驱。
目前奚所忧，所忧在村墟。
去年旱兼水，二税多逃逋。
十家九乏食，往往死路衢。
空山嗥虎豹，深渊卧龙鱼。
飞鸟各敛翼，康庄断行车。
倚门独悲歌，阳气何时舒。

荣翁苦于学，腹实五车书。
尤明礼乐事，画就百幅图。
献之神宗朝，不报还旧庐。
白头著青衫，老愤犹欲舒。
佐邑曾未赴，瞑目忽已殂。
何子稍家富，恬不为利拘。
执笔工词章，科第学有余。
终遭有司黜，才命诚难俱。
今闻亦长往，令我勤悲吁。
二家各有子，素业传门闾。
登科既同籍，奔丧又同途。
李君出世胄，轩轩珮琼琚。
计偕冠多士，场屋喧名誉。
晚乃乐高隐，卖药荒村墟。
愈贫愈自信，纯洁不可污。
天胡夺其龄，否极泰则无。
斯人皆旧游，想望空踟蹰。
顾我虽未死，目眊霜盈须。
近酒已先恶，趋时迹尤疏。
飞章乞残骸，轻舟下重湖。
将投永安泊，访旧相欢娱。
那知死生隔，三秀同时枯。
欲为招魂篇，悲风涕沾濡。

荣翁苦于学，腹实五车书。
尤明礼乐事，画就百幅图。
献之神宗朝，不报还旧庐。
白头著青衫，老愤犹欲舒。
佐邑曾未赴，瞑目忽已殂。
何子稍家富，恬不为利拘。
执笔工词章，科第学有余。
终遭有司黜，才命诚难俱。
今闻亦长往，令我勤悲吁。
二家各有子，素业传门闾。
登科既同籍，奔丧又同途。
李君出世胄，轩轩珮琼琚。
计偕冠多士，场屋喧名誉。
晚乃乐高隐，卖药荒村墟。
愈贫愈自信，纯洁不可污。
天胡夺其龄，否极泰则无。
斯人皆旧游，想望空踟蹰。
顾我虽未死，目眊霜盈须。
近酒已先恶，趋时迹尤疏。
飞章乞残骸，轻舟下重湖。
将投永安泊，访旧相欢娱。
那知死生隔，三秀同时枯。
欲为招魂篇，悲风涕沾濡。

生前势有殊，死去分始齐。
且将耳目静，安用亲旧啼。
鸿雁任南北，日月随东西。
陵谷亦已变，道化复何为。

于生动以扰，既死静且潜。
黄土假面目，青草为须髯。
荣华春风吹，憔悴秋霜霑。
回嗟在世人，不识此理兼。

可惜花飞尽，春归客未归。
艰难行路险，老大赏心稀。
翰墨谁曾问，渔樵与愿违。
江干空驻目，藜杖得相依。

策杖轻衣惬，凭栏远目明。
清江排暮钓，绿野碎春耕。
嗜酒今非勇，题诗尚有情。
薄游攀俊德，唐相旧家声。

寄榻西湖不掩关，残年犹得伴僧闲。
身投罗网归无路，目送烟云幸有山。
新句忽传文字外，旧游重想笑谈间。
故人风义如师少，慰我忧愁两鬓斑。

不记西亭醉别时，别来佳句愈瑰奇。
心随云影沈天角，梦逐滩声到海湄。
满目青山谁共乐，何年黄卷得同披。
遥怜严武能为帅，幕下争传杜老诗。

去年与子别当涂，彼此形骸若梦余。
怅望欲穷千里目，相思不寄一行书。
青山归去容身好，白眼从来处世疏。
桂水东流须入海，新诗时复委双鱼。

黄尘蔽日晚风高，两目昏花客思劳。
却忆江南渔父乐，河鲀入网采蒌蒿。

眉目棱棱有古风，却疑曾作钓鱼翁。
一竿明月空抛掷，谁道烟波无处穷。

楼下水连天，楼居即水仙。
何须把黄卷，极目尽红莲。

西戎未解严，置帅滥及蒙。
自揣非长才，尚使制羌戎。
仰赖庙堂算，庶几或成功。
此行春已晚，柳丝华正红。
联辔向名圃，四筵皆钜公。
高韵薄虹霓，笑谈生清风。
顾予实何似，有愧参其中。
遽然千里别，不辞一樽空。
浮云聚与散，临歧西复东。
无以报礼意，举目攀飞鸿。

满口道不出，句句甚分明。
满目觑不见，山山叠乱青。
鼓声犹不会，何况是钟鸣。

吴江高隐仙乡客，衰鬓长髯白髪干。
满目生涯千顷浪，全家衣食一纶竿。
长桥水隐秋风软，极浦烟浮夜钓寒。
因笑区区名利者，是非荣辱苦相干。

紫府楼阁高相倚，金碧户牖红晖起。
其间燕息皆仙子，绝世妖姿妙难比。
偶然思念起尘心，几年谪向衡阳市。
阿娇飞下九天来，长在娼家偶然耳。
天姿才色拟绝伦，压倒花衢众罗绮。
绀髪浓堆巫峡云，翠眸横剪秋江水。
素手纤长细细圆，春笋脱向青云里。
纹履鲜花窄窄弓，凤头翅起红裙底。
有时笑倚小栏杆，桃花无言乱红委。
王孙逆目似劳魂，东邻一见还羞死。
自此城中豪富儿，呼僮控马相追随。
千金买得歌一曲，暮雨朝云镇相续。
皇都年少是柳君，体段风流万事足。
幼玉一见苦留心，殷勤厚遣行人祝。
青羽飞来洞户前，惟郎苦恨多拘束。
偷身不使父母知，江亭暗共才郎宿。
犹恐恩情未甚坚，解开鬟髻对郎前。
一缕云随金剪断，两心浓更密如绵。
自古美事多磨隔，无时两意空悬悬。
清宵长叹明月下，花时洒泪东风前。
怨入朱弦危更断，泪如珠颗自相连。
危楼独倚无人会，新书写恨托谁传。
奈何幼玉家有母，知此端倪蓄嗔怒。
千金买醉嘱佣人，密约幽欢镇相悮。
将刃欲加连理枝，引弓欲弹鹣鹣羽。
仙山只在海中心，风逆波紧无船渡。
桃源去路隔烟霞，咫尺尘埃无觅处。
郎心玉意共殷勤，同指松筠情愈固。
愿郎誓死莫改移，人事有时自相遇。
他日得郎归来时，携手同上烟霞路。

玉华山来自何处，巉巉拔立陵紫烟。
上有干云切霄之苍松，下有迸崖漱壑之清泉。
长河西来啮山足，燐火白日明峰巓。
浮岚暖翠入窗户，六月殿阁风泠然。
我来岂暇吊古迹，俛仰但喜遗嚣喧。
心魂澄澈耳目醒，如脱世故游神仙。
平明却入俗尘去，回首烟萝羞满颜。

玉山嵯峨白云里，翠楼鸿蒙插天起。
千丈芙蓉云作梯，玉龙翻然吼秋水。
山中隐人云锦袍，掉头不受柯山招。
玉手广寒修月斧，蹑云每向云间樵。
朝采山花树，暮拾古木枝。
俯仰隘六合，间与白云期。
白云飞来归丹壑，山人揽之不盈握。
袖怀五色朝天门，捧日絪缊散寥廓。
左挟丹凤翱，右骖青龙翔。
搜材尽作庙廊具，紫极出入生辉光。
懒逐刍荛人，局促涅尘土。
白衣苍狗徒纷纭，万变目前何足数。
舒展岂无心，秪在深山处。
四海苍生望太平，济旱终须霭霖雨。
我亦巢云庐云山，看花早种东华莲。
南归何日分半榻，抚掌一笑三千年。

表海风流旧所闻，青冥飞观一番新。
山河十二名空在，簪履三千迹已陈。
极目烟岚九霄近，满州楼阁万家春。
由来兴废南柯梦，且喜登临属后人。

海门西北起崇邱，极目参差见五州。

秉兴登兹亭，朱槛临曲洲。
俯仰一寓目，高风振衣裘。
新阳力尚微，冰雪浩未收。
出没林间翮，飞鸣各有求。
缅彼北山岑，翛翛云气游。
闻有两高士，茹芝卧岩幽。
长离在青冥，燕雀安得谋。
伊子世味薄，坐感岁且流。
愿言从之子，相与物外游。

河西猛士无人识，日暮津亭阅过船。
路人但觉骢马瘦，不知铁槊大如椽。
因言西方久不战，截发愿作万骑先。
我当凭轼与寓目，看君飞矢集蛮毡。

使君未来襄阳愁，提戈入市裹毡裘。
自从毡裘南渡沔，襄阳无事多春游。
襄阳春游乐何许，岘山之阳汉江浦。
使君朱旆来翻翻，人道使君似羊杜。
道边逢人问洛阳，中原苦战春田荒。
北人闻道襄阳乐，目送飞鸿应断肠。

吾家蜀江上，江水清如蓝。
尔来走尘土，意思殊不堪。
况当岐山下，风物尤可惭。
有山秃如赭，有水浊如泔。
不谓郡城东，数步见湖潭。
入门便清奥，恍如梦西南。
泉源从高来，随波走涵涵。
东去触重阜，尽为湖所贪。
但见苍石螭，开口吐清甘。
借汝腹中过，胡为目眈眈。
新荷弄晚凉，轻棹极幽探。
飘飖忘远近，偃息遗珮𥮾。
深有龟与鱼，浅有螺与蚶。
曝晴复戏雨，戢戢多于蚕。
浮沉无停饵，倏忽遽满篮。
丝缗虽强致，琐细安足戡。
闻昔周道兴，翠凤栖孤岚。
飞鸣饮此水，照影弄毵毵。
至今多梧桐，合抱如彭聃。
彩羽无复见，上有鹯搏鹌。
嗟予生虽晚，好古意所妉。
图书已漫漶，犹复访侨郯。
卷阿诗可继，此意久已含。
扶风古三辅，政事岂汝谙。
聊为湖上饮，一纵醉后谈。
门前远行客，劫劫无留骖。
问胡不回首，毋乃趁朝参。
予今正疏懒，官长幸见函。
不辞日游再，行恐岁满三。
暮归还倒载，钟鼓已韽韽。

朝游北城东，回首见修竹。
下有朱门家，破墙围古屋。
举鞭叩其户，幽响答空谷。
入门所见伙，十步九移目。
异花兼四方，野鸟喧百族。
其西引溪水，活活转墙曲。
东注入深林，林深窗户绿。
水光兼竹浄，时有独立鹄。
林中百尺松，岁久苍鳞蹙。
岂惟此地少，意恐关中独。
小桥过南浦，夹道多乔木。
隠如城百雉，挺若舟千斛。
阴阴日光淡，黯黯秋气蓄。
尽东为方池，野雁杂家鹜。
红梨惊合抱，映岛孤云馥。
春光水溶漾，雪阵风翻扑。
其北临长溪，波声卷平陆。
北山卧可见，苍翠间硗秃。
我时来周览，问此谁所筑。
云昔李将军，负险乘衰叔。
抽钱算间口，但未榷羹粥。
当时夺民田，失业安敢哭。
谁家美园囿，籍没不容赎。
此亭破千家，郁郁城之麓。
将军竟何事，虮虱生刀{革蜀}。
何尝载美酒，来此驻车毂。
空使后世人，闻名颈犹缩。
我今官正闲，屡至因休沐。
人生营居止，竟为何人卜。
何当办一身，永与清景逐。

西方真人谁所见，衣被七宝从双狻。
当时修道颇辛苦，柳生两肘乌巢肩。
初如蒙蒙隠山玉，渐如濯濯出水莲。
道成一旦就空灭，奔会四海悲人天。
翔禽哀响动林谷，兽鬼踯躅泪迸泉。
庞眉深目彼谁子，绕床弹指性自圆。
隠如寒月堕清昼，空有孤光留故躔。
春游古寺拂尘壁，遗像久此霾香烟。
画师不复写姓名，皆云道子口所传。
纵横固已蔑孙邓，有如巨鳄吞小鲜。
来诗所夸孰与此，安得携挂其傍观。

横槎晚渡碧涧口，骑马夜入南山谷。
谷中暗水响泷泷，岭上疏星明煜煜。
寺藏巌底千万仞，路转山腰三百曲。
风生饥虎啸空林，月黑惊麏窜修竹。
入门突兀见深殿，照佛青荧有残烛。
愧无酒食待游人，旋斫杉松煮溪蔌。
板阁独眠惊旅枕，木鱼晓动随僧粥。
起观万瓦郁参差，目乱千巌散红绿。
门前商贾负椒荈，山后咫尺连巴蜀。
何时归耕江上田，一夜心逐南飞鹄。

我归自南山，山翠犹在目。
心随白云去，梦绕山之麓。
汝从何方来，笑齿粲如玉。
探怀出新诗，秀语夺山绿。
觉来已茫昧，但记说秋菊。
有如采樵人，入洞听琴筑。
归来写遗声，犹胜人间曲。

众峰来自天目山，势若骏马奔平川。
中途勒破千里足，金鞭玉{革登}相回旋。
人言山住水亦住，下有万古蛟龙渊。
道人天眼识王气，结茅宴坐荒山巅。
精诚贯山石为裂，天女下试颜如莲。
寒窗暖足来朴渥，夜钵咒水降蜿蜒。
雪眉老人朝叩门，愿为弟子长参禅。
尔来废兴三百载，奔走吴会输金钱。
飞楼涌殿压山破，朝钟暮鼓惊龙眠。
晴空仰见浮海蜃，落日下数投林鸢。
有生共处覆载内，扰扰膏火同烹煎。
近来愈觉世路隘，每到宽处差安便。
嗟余老矣百事废，却寻旧学心茫然。
问龙乞水归洗眼，欲看细字销残年。

天目山前绿浸裾，碧澜堂上看衔舻。
作堤捍水非吾事，闲送苕溪入太湖。

并生天地宇，同阅古今宙。
视下则有高，无前孰为后。
达人千钧弩，一弛难再彀。
下士沐猴冠，已系犹跳骤。
欲将驹过隙，坐待石穿溜。
君看汉唐主，宫殿悲麦秀。
而况彼区区，何异壹醉富。
鶢鶋非所养，俯仰眩金奏。
髑髅有余乐，不博南面后。
嗟我昔少年，守道贫非疚。
自从出求仕，役物恐见囿。
马融既依梁，班固亦事窦。
效𪾸岂不欲，顽质谢镌镂。
仄闻长者言，{女幸}直非养寿。
唾面慎勿拭，出胯当俯就。
居然成懒废，敢复齿豪右。
子如照海珠，网目疏见漏。
宏材乏近用，巧舞困短袖。
坐令倾国容，临老见邂逅。
吾衰信久矣，书绝十年旧。
门前可罗雀，感子烦屡叩。
愿言歌缁衣，子粲还予授。

郊原雨初霁，春物有余妍。
古寺满修竹，深林闻杜鹃。
睡余柳花堕，目眩山樱然。
西窗有病客，危坐看香烟。

君不见董召南，隠居行义孝且慈。
天公亦恐无人知，故令鸡狗相哺儿，又令韩老为作诗。
尔来三百年，名与淮水东南驰。
此人世不乏，此事亦时有。
枫桥三瑞皆目见，天意宛在虞鳏后。
惟有此诗非昔人，君更往求无价手。

西湖天下景，游者无愚贤。
浅深随所得，谁能识其全。
嗟我本狂直，早为世所捐。
独专山水乐，付与宁非天。
三百六十寺，幽寻遂穷年。
所至得其妙，心知口难传。
至今清夜梦，耳目余芳鲜。
君持使者节，风采烁云烟。
清流与碧𪩘，安肯为君妍。
胡不屏骑从，暂借僧榻眠。
读我壁间诗，清凉洗烦煎。
策杖无道路，直造意所便。
应逢古渔父，苇间自延缘。
问道若有得，买鱼勿论钱。

此身无用且东来，赖有江山慰不才。
旧尹未嫌衰废久，清樽犹许再三开。
满城遗爱知谁继，极目扁舟挽不回。
归去青云还记否，交游胜绝古城隈。

彭城官居冷如水，谁从我游颜氏子。
我衰且病君亦穷，衰穷相守正其理。
胡为一朝舍我去，轻衫触热行千里。
问君无乃求之与，答我不然聊尔耳。
京师万事日日新，故人如故今有几。
君知牛行相君宅，扣门但觅王居士。
清诗草圣俱入妙，别后寄我书连纸。
苦恨相思不相见，约我重阳嗅霜蕊。
君归可唤与俱来，未应指目妨进拟。
太一老仙闲不出，踵门问道今时矣。
因行过我路几何，愿君推挽加鞭棰。
吾侪一醉岂易得，买羊酿酒从今始。

忆昔射策干先皇，珠帘翠幄分两厢。
紫衣中使下传诏，跪奉冉冉闻天香。
仰观眩晃目生晕，但见晓色开扶桑。
迎阳晚出步就坐，绛纱玉斧光照廊。
野人不识日月角，仿佛尚记重瞳光。
三年归来真一梦，桥山松桧凄风霜。
天容玉色谁敢画，老师古寺昼闭房。
梦中神授心有得，觉来信手笔已忘。
幅巾常服俨不动，孤臣入门涕自滂。
元老侑坐须眉古，虎臣立侍冠剑长。
平生惯写龙凤质，肯顾草间猿与麞。
都人踏破铁门限，黄金白璧空堆床。
尔来摹写亦到我，谓是先帝白发郎。
不须览镜坐自了，明年乞身归故乡。

汴泗遶吾城，城坚如削铁。
中有李临淮，号令肝胆裂。
古来彭城守，未省怕恶客。
恶客云是谁，祥符相公孙。
是家豪逸生有种，千金一掷颇黎盆。
连车载酒来，不饮外酒嫌其村。
子有千瓶酒，我有万株菊。
任子满头插，团团见花不见目。
醉中插花归，花重压折轴。
问客何所须，客言我爱山。
青山自遶郭，不要买山钱。
此外有黄楼，楼下一河水。
美哉洋洋乎，可以疗饥并洗耳。
彭城之游乐复乐，客恶何如主人恶。

儿童笑使君，忧愠常悄悄。
谁拈白接{罒离}，令跨金騕袅。
东风吹湿雪，手冷怯清晓。
忽发两鸣髇，相趁飞虻小。
放弓一长啸，目送孤鸿矫。
吟诗忘鞭辔，不语头自掉。
归来仍脱粟，盐豉煮芹蓼。
何似雷将军，两眼霜鹘皎。
黑头已为将，百战意未了。
马上倒银瓶，得兔不暇燎。
少年负奇志，蹭蹬百忧绕。
回首英雄人，老死已不少。
青春还一梦，余年真过鸟。
莫上呼鹰台，平生笑刘表。

汝阳真天人，绢帽著红槿。
缠头三百万，不买一微哂。
共夸青山峰，曲尽花不陨。
当时谪仙人，逸韵谢封畛。
诗成天一笑，万象解寒窘。
惊开小桃杏，不待雷发轸。
余波尚涓滴，乞与居易稹。
尔来谁复见，前辈风流尽。
寂寞两诗人，残红对樱笋。
饥肠得一醉，妙语传不泯。
君来恨不与，更复相牵引。
我老心已灰，空烦扇余烬。
天游照六凿，虚室扫充牣。
悬知色竟空，那复嗜乌吻。
萧然一方丈，居士老庞蕴。
散花从满裓，不答天女问。
故人犹故目，怨句写余恨。
疑我此心在，遮防费栏楯。
应虞已毙蛇，折尾时一蠢。
仄闻孟光贤，未学处仲忍。
寄招应已足，左右侍云鬒。
何时花月夜，羊酒谢不敏。
此生如幻耳，戏语君勿愠。
应同亡是公，一对子虚听。

斯人所甚厌，投畀每不受。
欲其少须臾，夺去惟恐后。
云谁尸此职，无乃亦假守。
赋才有巨细，无异斛与斗。
胡不安其分，但听物所诱。
时来各飞动，意合无妍丑。
坐令鸡栖车，长载朱伯厚。
平生无一旅，既死咤万口。
自闻与可亡，胸臆生堆阜。
悬知临绝意，要我一执手。
相望五百里，安得自其牖。
遗文付来哲，后事待诸友。
伶俜嵇绍孤，老病孟光偶。
世人贱目见，争笑千金帚。
君诗与楚词，识者当有取。
但知爱墨竹，此叹吾已久。
故人多厚禄，能复哀君否。
不见林与苏，饥寒自奔走。

两慰郁相望，东西百步场。
插旗蒲柳市，伐鼓水云乡。
已作观鱼槛，仍开射鸭堂。
全家依画舫，极目乱红妆。
潋潋波头细，疏疏雨脚长。
我来闲濯足，溪涨欲浮床。
泽国山围里，孤城水影傍。
欲知归路处，苇外记风樯。

庭柏阴阴昼掩门，乌知有赦闹黄昏。
汉宫自种三生福，楚客还招九死魂。
纵有锄犁及田亩，已无面目见丘园。
只应圣主如尧舜，犹许先生作正言。

铅膏染髭须，旋露霜雪根。
不如闭目坐，丹府夜自暾。
谁知忧患中，方寸寓羲轩。
大雪从压屋，我非儿女萱。
平生学踵息，坐觉两{革登}温。
下马作雪诗，满地鞭棰痕。
伫立望原野，悲歌为黎元。
道逢射猎子，遥指狐兔奔。
踪迹尚可原，窟穴何足掀。
寄谢李丞相，吾将反丘园。

江城地瘴蕃草木，只有名花苦幽独。
嫣然一笑竹篱间，桃李漫山总粗俗。
也知造物有深意，故遣佳人在空谷。
自然富贵出天姿，不待金盘荐华屋。
朱唇得酒晕生脸，翠袖卷纱红映肉。
林深雾暗晓光迟，日暖风轻春睡足。
雨中有泪亦凄怆，月下无人更清淑。
先生食饱无一事，散步逍遥自扪腹。
不问人家与僧舍，拄杖敲门看修竹。
忽逢绝艳照衰朽，叹息无言揩病目。
陋邦何处得此花，无乃好事移西蜀。
寸根千里不易致，衔子飞来定鸿鹄。
天涯流落俱可念，为饮一樽歌此曲。
明朝酒醒还独来，雪落纷纷那忍触。

腊酒诗催熟，寒梅雪鬬新。
杜陵休叹老，韦曲已先春。
独秀惊凡目，遗英卧逸民。
高歌对三白，迟暮慰安仁。

酒渴思茶漫扣门，那知竹里是仙村。
已闻龟策通神语，更看龙蛇落笔痕。
色瘁形枯应笑屈，道存目击岂非温。
归来独扫空斋卧，犹恐微言入梦魂。

去年东坡拾瓦砾，自种黄桑三百尺。
今年刈草盖雪堂，日炙风吹面如墨。
平生懒惰今始悔，老大劝农天所直。
沛然例赐三尺雨，造物无心恍难测。
四方上下同一云，甘霔不为龙所隔。
蓬蒿下湿迎晓耒，灯火新凉催夜织。
老夫作罢得甘寝，卧听墙东人响屐。
奔流未已坑谷平，折苇枯荷恣漂溺。
腐儒粗粝支百年，力耕不受众目怜。
破陂漏水不耐旱，人力未至求天全。
会当作塘径千步，横断西北遮山泉。
四邻相率助举杵，人人知我囊无钱。
明年共看决渠雨，饥饱在我宁关天。
谁能伴我田间饮，醉倒惟有支头砖。

君家玉臂贯铜青，下客何时见目成。
勤把铅黄记宫样，莫教弦管作蛮声。
熏衣渐叹衙香少，拥髻遥怜夜语清。
记取北归携过我，南江风浪雪山倾。

大哉天宇内，植物知几族。
灵品独标奇，迥超凡草木。
名从姬旦始，渐播桐君录。
赋咏谁最先，厥传惟杜育。
唐人未知好，论著始于陆。
常李亦清流，当年慕高躅。
遂使天下士，嗜此偶于俗。
岂但中土珍，兼之异邦鬻。
鹿门有佳士，博览无不瞩。
邂逅天随翁，篇章互赓续。
开园颐山下，屏迹松江曲。
有兴即挥毫，粲然存简牍。
伊予素寡爱，嗜好本不笃。
粤自少年时，低徊客京毂。
虽非曳裾者，庇荫或华屋。
颇见纨绮中，齿牙厌粱肉。
小龙得屡试，粪土视珠玉。
团凤与葵花，碔砆杂鱼目。
贵人自矜惜，捧玩且缄椟。
未数日注卑，定知双井辱。
于兹事研讨，至味识五六。
自尔入江湖，寻僧访幽独。
高人固多暇，探究亦颇熟。
闻道早春时，携籯赴初旭。
惊雷未破蕾，采采不盈掬。
旋洗玉泉蒸，芳馨岂停宿。
须臾布轻缕，火候谨盈缩。
不惮顷间劳，经时废藏蓄。
髹筒浄无染，箬笼匀且复。
苦畏梅润侵，暖须人气燠。
有如刚耿性，不受纤芥触。
又若廉夫心，难将微秽渎。
晴天敞虚府，石碾破轻绿。
永日遇闲宾，乳泉发新馥。
香浓夺兰露，色嫩欺秋菊。
闽俗竞传夸，丰腴面如粥。
自云叶家白，颇胜中山醁。
好是一杯深，午窗春睡足。
清风击两腋，去欲凌鸿鹄。
嗟我乐何深，水经亦屡读。
陆子咤中泠，次乃康王谷。
蟆培顷曾尝，瓶罂走僮仆。
如今老且懒，细事百不欲。
美恶两俱忘，谁能强追逐。
姜盐拌白土，稍稍从吾蜀。
尚欲外形骸，安能徇口腹。
由来薄滋味，日饭止脱粟。
外慕既已矣，胡为此羁束。
昨日散幽步，偶上天峰麓。
山圃正春风，蒙茸万旗簇。
呼儿为招客，采制聊亦复。
地僻谁我从，包藏置厨簏。
何尝较优劣，但喜破睡速。
况此夏日长，人间正炎毒。
幽人无一事，午饭饱蔬菽。
困卧北窗风，风微动窗竹。
乳瓯十分满，人世真局促。
意爽飘欲仙，头轻快如沐。
昔人固多癖，我癖良可赎。
为问刘伯伦，胡然枕糟麹。

横看成岭侧成峰，远近高低总不同。
不识庐山真面目，只缘身在此山中。

我从庐山来，目送孤飞云。
路逢陆道士，知是千岁人。
试问当时友，虎溪已埃尘。
似闻佚老堂，知是几世孙。
能为五字诗，仍戴漉酒巾。
人呼小靖节，自号葛天民。

潘郎晓踏河阳春，明珠白璧惊市人。
那知望拜马蹄下，胸中一斛泥与尘。
何似墨潘穿破褐，琅琅翠餠敲玄笏。
布衫漆黑手如龟，未害冰壶贮秋月。
世人重耳轻目前，区区张李争媸妍。
一朝入海寻李白，空看人间画墨仙。

使君不独东南美，典型尚记先君子。
戏嘲王叟短辕车，肯为徐郎书纸尾。
三年弭节江湖上，千首放怀风月里。
手开西阁坐虚明，目浄东溪照清泚。
素琴浊酒容一榻，落霞孤鹜供千里。
大舫何时系门柳，小诗屡欲书窗纸。
文昌新构满鹓鸾，都邑正喧收杞梓。
相逢一醉岂有命，南来寂寞君归矣。

异时长怪谪仙人，舌有风雷笔有神。
闻道骑鲸游汗漫，忆尝扪虱话悲辛。
气吞余子无全目，诗到诸郎尚绝伦。
白发故交空掩卷，泪河东注问苍旻。

睅目知谁瞋，皤腹空自胀。
慎勿困蜈蚣，饥蛇不汝放。

针头如麦芒，气出如车轴。
间关脉络中，性命寄毛粟。
而况清浄眼，内景含天烛。
琉璃贮沆瀣，轻脆不任触。
而子于其间，来往施锋镞。
笑谈纷自若，观者颈为缩。
运针如运斤，去翳如拆屋。
常疑子善幻，他技杂符祝。
子言吾有道，此理君未瞩。
形骸一尘垢，贵贱两草木。
世人方重外，妄见瓦与玉。
而我初不知，刺眼如刺肉。
君看目与翳，是翳要非目。
目翳苟二物，易分如麦菽。
宁闻老农夫，去草更伤谷。
鼻端有余地，肝胆分楚蜀。
吾于五轮间，荡荡见空曲。
如行九轨道，并驱无击毂。
空花谁开落，明月自胐朒。
请问乐全堂，忘言老尊宿。

针头如麦芒，气出如车轴。
间关脉络中，性命寄毛粟。
而况清浄眼，内景含天烛。
琉璃贮沆瀣，轻脆不任触。
而子于其间，来往施锋镞。
笑谈纷自若，观者颈为缩。
运针如运斤，去翳如拆屋。
常疑子善幻，他技杂符祝。
子言吾有道，此理君未瞩。
形骸一尘垢，贵贱两草木。
世人方重外，妄见瓦与玉。
而我初不知，刺眼如刺肉。
君看目与翳，是翳要非目。
目翳苟二物，易分如麦菽。
宁闻老农夫，去草更伤谷。
鼻端有余地，肝胆分楚蜀。
吾于五轮间，荡荡见空曲。
如行九轨道，并驱无击毂。
空花谁开落，明月自胐朒。
请问乐全堂，忘言老尊宿。

楚山固多猿，青者黠而寿。
化为狂道士，山谷恣腾蹂。
误入华阳洞，窃饮茅君酒。
君命囚巌间，巌石为械杻。
松根络其足，藤蔓缚其肘。
苍苔眯其目，丛棘哽其口。
三年化为石，坚瘦敌琼玖。
无复号云声，空余舞杯手。
樵夫见之笑，抱卖易升斗。
杨公海中仙，世俗那得友。
海边逢姑射，一笑微俯首。
胡不载之归，用此顽且丑。
求诗纪其异，本末得细剖。
吾言岂妄云，得之亡是叟。

东方云海空复空，群仙出没空明中。
荡摇浮世生万象，岂有贝阙藏珠宫。
心知所见皆幻影，敢以耳目烦神功。
岁寒水冷天地闭，为我起蛰鞭鱼龙。
重楼翠阜出霜晓，异事惊倒百岁翁。
人间所得容力取，世外无物谁为雄。
率然有请不我拒，信我人厄非天穷。
潮阳太守南迁归，喜见石廪堆祝融。
自言正直动山鬼，岂知造物哀龙钟。
伸眉一笑岂易得，神之报汝亦已丰。
斜阳万里孤鸟没，但见碧海磨青铜。
新诗绮语亦安用，相与变灭随东风。

先生饮东坡，独舞无所属。
当时挹明月，对影三人足。
醉眠草棘间，虫虺莫予毒。
醒来送归雁，一寄千里目。
怅然怀公子，旅食久不玉。
欲书加餐字，远托西飞鹄。
谓言相濡沫，未足救沟渎。
吾生如寄耳，何者为祸福。
不如两相忘，昨梦那可逐。
上书得自便，归老湖山曲。
躬耕二顷田，自种十年木。
岂知垂老眼，对此金莲烛。
公子亦生还，仍分刺史竹。
贤愚有定分，樽俎守尸祝。
文章何足云，执技等医卜。
朝廷方西顾，羌虏骄未伏。
遥知重阳酒，白羽落黄菊。
羡君真将家，浮面气可掬。
何当请长缨，一战河湟复。

当年我作表忠碑，坐觉江山气未衰。
舞凤尚从天目下，收驹时有渥洼姿。
踞床到处堪吹笛，横槊何人解赋诗。
知是丹霞烧佛手，先声应已慑群夷。

眼花错莫鬓霜匀，病马羸骖只自尘。
奉引拾遗叨侍从，思归少傅羡朱陈。
衰年壮观空惊目，险韵清诗苦鬬新。
最后数篇君莫厌，捣残椒桂有余辛。

目尽孤鸿落照边，遥知风雨不同川。
此间有句无人识，送与襄阳孟浩然。

北山非自高，千仞付我足。
西湖亦何有，万象生我目。
云深人在坞，风静响应谷。
与君皆无心，信步行看竹。
竹间逢诗鸣，眼色夺湖渌。
百篇成俯仰，二老相追逐。
故应千顷池，养此一双鹄。
山高路已断，亭小膝更促。
夜寻三尺井，渴饮半瓯玉。
明朝闹丝管，寒食杂歌哭。
使君坐无聊，狂客来不速。
载酒有鸱夷，扣门非啄木。
浮蛆滟金碗，翠羽出华屋。
须臾便陈迹，觉梦那可续。
及君未渡江，过我勤秉烛。
一笑换人爵，百年终鬼录。

与子甥舅氏，摧颓各苍颜。
并为东诸侯，长此佳江山。
寒松无时花，安得插髻鬟。
惟将老不死，一笑荣枯间。
我甚似乐天，但无素与蛮。
挂冠及未耄，当获一纪闲。
子亦拙进取，才高命坚顽。
譬如万斛舟，行此九折湾。
仲氏新得道，一沤目尘寰。
岁晚家乡路，莫遣生榛菅。

泽国梅雨余，衰年困蒸溽。
高堂磨新砖，颇觉利腰足。
松根百尺井，两绠飞浄渌。
流觞聚儿童，一笑为捧腹。
清风信可御，刚气在巌麓。
始知共此世，物外无三伏。
长歌入云去，不待弦管逐。
西湖真西子，烟树点眉目。
涛江少酝藉，高浪翻雪屋。
俯仰拊四海，百世飞鸟速。
远追钱氏余，近吊祖侯躅。
吾生如寄耳，寸晷轻尺玉。
谁似刘将军，逸韵谢边幅。
千言一挥手，五车不再读。
春巌彩鸡舞，月峡哀猿哭。
朝先啼鴂起，暮与寒螀续。
我老废吟哦，赖君时击触。
从今事远览，发轫此幽谷。
清游得三昧，至乐谢五欲。
莫作狂道士，气压刘师服。

昏昏堕醉梦，奈此六月溽。
君诗如清风，吹我朝睡足。
登临得佳句，江白照湖渌。
袖手独不言，默稿已在腹。
是时风雨过，霭霭云归麓。
疏星带微月，金火争见伏。
惜哉此清景，变灭不可逐。
归来读君诗，耿耿犹在目。
却思少年日，声价争场屋。
文如翻水成，赋作叉手速。
秋风起鸿雁，我亦继华躅。
那知君蹭蹬，独泣荆山玉。
相见南新道，青衫垂破幅。
早知事大谬，恨不十年读。
莫嫌冯唐老，终胜贾谊哭。
今年复为僚，旧好许重续。
升沉何足道，等是蛮与触。
共为湖山主，出入穷涧谷。
众驰君不争，人弃我所欲。
何时神武门，相约挂冠服。

先生鲁诸儒，饮食清不溽。
空肠出秀句，吟嚼五味足。
华堂闹丝管，眸子涨春渌。
先生疾走避，面冷毒在腹。
归来煮瓠叶，弟子歌旱麓。
声淫及灵台，中有麀鹿伏。
功名一走兔，何用千人逐。
故应容我辈，清坐时闭目。
高亭石排衙，木杪挂飞屋。
我来无时节，客亦不待速。
似闻雪髯叟，西岭访遗躅。
朝阳入潭洞，金碧涵水玉。
泉扉夜不扃，云袂本无幅。
慈皇付宝偈，神侣得幽读。
讷庵有老人，宴坐天魔哭。
时来献璎珞，法供灯相续。
吾侪诗酒污，欲往无乃触。
斋厨费晨炊，车骑满山谷。
愿闻第一义，钵饭非所欲。
便投切云冠，予幼好奇服。

华灯閟艰岁，冷月挂空府。
三吴重时节，九陌自歌舞。
云从月几望，遂至一百五。
嘉辰可屈指，乐事相继武。
今宵扫云阵，极目浄天宇。
嬉游各忘归，阗咽顷未睹。
飞球互明灭，激水相吞吐。
老去反儿童，归来尚铙鼓。
新年消暗雪，旧岁添丝缕。
何时九江城，相对两渔父。

夜半幽梦觉，稍闻竹苇声。
起续冻折弦，为鼓一再行。
曲终天自明，玉楼已峥嵘。
有怀二三子，落笔先飞霙。
共为竹林会，身与孤鸿轻。
秀语出寒饿，身穷诗乃亨。
禅老复何为，笑指孤烟生。
我独念粲者，谁与予目成。

漫郎天骨清，生与世俗异。
学道新有得，为贫聊复仕。
每于红尘中，尝起青霞志。
屏山辍赠子，莫遣污簪珥。
寓目紫翠间，安眠本非睡。
梦中化为鹤，飞入长松寺。

神屠不目全，妙额惟妆半。
更刀乃族庖，倚市必丑悍。
平生魏公筹，忽斲郢人墁。
诗书亦何用，适道须此馆。
多言虽数穷，微中或排难。
子诗如清风，翏翏发将旦。
胡为久闭匿，绮语真自患。
许时笑我痴，隔屋相咏叹。
竟识彦道不，绝叫呼百万。
清朝固多士，人门子皆冠。
莫言清颍水，从此隔河汉。
异时我独来，得鱼杨柳贯。
持归不忍食，尺素解凄断。
中有清圆句，铜丸飞柘弹。
春愁结凌凘，正待一笑泮。
百篇倘寄我，呻吟郑人缓。

君为县令元丰中，吏贪功利以病农。
君欲言之路无从，移书谏臣以自通，元丰天子为改容。
我时匹马江西东，问之逆旅言颇同。
老人爱君如刘宠，小儿敬君如鲁恭。
尔来明目达四聪，收拾驵骏冀北空。
君为赤令有古风，政声直入明光宫。
天厩如海养群龙，并收其子岂不公，白沙何必烦此翁。

湖目也堪供眼，木奴自足为生。
若话三吴胜事，不惟千里莼羹。

浮生知几何，仅熟一釜羹。
那于俯仰间，用此委曲情。
自怜无他肠，偶亦得此生。
悬知当去客，中有不亡存。
但恐宿缘重，每为习气昏。
似闻梅子真，近在吴市门。
未能肩拍洪，但欲目击温。
不敢叩门呼，恐作逾垣奔。
且令绍介先，徐以方便论。

谽谺土门口，突兀太行顶。
岂惟团紫云，实自俯倒景。
刚风被草木，真气入苕颖。
旧闻人衔芝，生此羊肠岭。
纤攕虎豹鬣，蹙缩龙蛇瘿。
蚕头试小嚼，龟息变方骋。
矧予明真子，已造浮玉境。
清宵月挂户，半夜珠落井。
灰心宁复然，汗喘久已静。
东坡犹故目，北药致遗秉。
欲持三桠根，往侑九转鼎。
为子置齿颊，岂不贤酒茗。

积水焚大槐，蓄油灾武库。
惊然丞相井，疑浣将军布。
自怜耳目隘，未测阴阳故。
郁攸火山烈，觱沸汤泉注。
岂惟渴兽骇，坐使痴儿怖。
安能长鱼鳖，仅可燖狐兔。
山中惟木客，户外时芒屦。
虽无倾城浴，幸免亡国污。

人皆有耳目，夫子旷与娄。
弱毫写万象，水镜无停酬。
闲居惜重九，感此岁月周。
端如孔北海，只有樽空忧。
二子不并世，高风两无俦。
我后五百年，清梦未易求。

生逢尧舜仁，得作岭海游。
虽怀跫然喜，岂免跕堕忧。
暮雨侵重膇，晓烟腾郁攸。
朝盘见蜜唧，夜枕闻鸺鹠。
几欲烹郁屈，固尝馔钩辀。
舌音渐獠变，面汗尝骍羞。
赖我存黄庭，有时仍丹丘。
目听不任耳，踵息殆废喉。
稍欣素月夜，遂度黄茅秋。
我兄清庙器，持节瘴海头。
萧然三家步，横此万斛舟。
人言得汉吏，天遣活楚囚。
惠然再过我，乐哉十日留。
但恨参语贤，忽潜九原幽。
万里倘同归，两鳏当对耰。
强歌非真达，何必师庄周。

月照无枝林，夜栋立万础。
眇眇云间扇，荫此八月暑。
上有垂房子，下绕绛刺御。
风欺紫凤卵，雨暗苍龙乳。
裂包一堕地，还以皮自煮。
北客初未谙，劝食俗难阻。
中虚畏泄气，始嚼或半吐。
吸津得微甘，著齿随亦苦。
面目太严冷，滋味绝媚妩。
诛彭勋可策，推毂勇宜贾。
瘴风作坚顽，导利时有补。
药储固可尔，果录讵用许。
先生失膏粱，便腹委败鼓。
日啖过一粒，肠胃为所侮。
蛰雷殷脐肾，藜藿腐亭午。
书灯看膏尽，钲漏历历数。
老眼怕少睡，竟使赤眦弩。
渴思梅林咽，饥念黄独举。
柰何农经中，收此困羁旅。
牛舌不饷人，一斛肯多与。
乃知见本偏，但可酬恶语。

新闻妙无多，旧学闲可束。
犹当隐季主，未遽逃梅福。
空肠吐余思，静似蚕缀簇。
寸田结初果，秀若铜生绿。
荆棘扫诚尽，梨枣忧不熟。
高人宁铸金，下士乃服玉。
君看岭峤隘，我欲巾笥蓄。
曾攀罗浮顶，亦到朱明谷。
旋观真历块，归卧甘破屋。
故人老犹仕，世味薄如縠。
偶从越女笑，不怕蛮江浴。
惊闻尺书到，喜有新诗辱。
应怜五管客，曾作八州督。
骨销谗口铄，胆破狱吏酷。
陇云不易寄，江月乃可掬。
遥知清远寺，不称空明腹。
蹇驴步武碎，短瑟弦柱促。
仰看泉落佩，俯听石响毂。
千峰泻清驶，一往无回躅。
狂雷失晤语，过电不容目。
要知僧长饥，正坐山少肉。
人间无南北，蜗角空出缩。
仇池九十九，嵩少三十六。
天人同一梦，仙凡无两录。
陋邦真可老，生理亦粗足。
便回𦶟天焰，长作照海烛。

故山不可到，飞梦隔五岭。
真游有黄庭，闭目寓两景。
室空无可照，火灭膏自冷。
披衣起视夜，海阔河汉永。
西窗半明月，散乱梧楸影。
良辰不可系，逝水无留骋。
我苗期后枯，持此一念静。

安眠海自运，浩浩朝黄宫。
日出露未晞，郁郁蒙霜松。
老栉从我久，齿疏含清风。
一洗耳目明，习习万窍通。
少年苦嗜睡，朝谒常匆匆。
爬搔未云足，已困冠巾重。
何异服辕马，沙尘满风鬃。
雕鞍响珂月，实与杻械同。
解放不可期，枯柳岂易逢。
谁能书此乐，献与腰金翁。

理发千梳浄，风晞胜汤沐。
闭息万窍通，雾散名干浴。
颓然语默丧，静见天地复。
时令具薪水，漫欲濯腰腹。
陶匠不可求，盆斛何由足。
老鸡卧粪土，振羽双瞑目。
倦马{马展}风沙，奋鬣一喷玉。
垢浄各殊性，快惬聊自沃。
云母透蜀纱，琉璃莹蕲竹。
稍能梦中觉，渐使生处熟。
楞严在床头，妙偈时仰读。
返流归照性，独立遗所瞩。
未知仰山禅，已就季主卜。
安心会自得，助长毋相督。

今日散幽忧，弹冠及新沐。
况闻万里孙，已报三日浴。
朋来四男子，大壮泰临复。
开书喜见面，未饮春生腹。
无官一身轻，有子万事足。
举家传吉梦，殊相惊凡目。
烂烂开眼电，硗硗峙头玉。
但令强筋骨，可以耕衍沃。
不须富文章，端解耗楮竹。
君归定何日，我计久已熟。
长留五车书，要使九子读。
箪瓢有内乐，轩冕无流瞩。
人言适似我，穷达已可卜。
早谋二顷田，莫待八州督。

二子本无我，其初因物著。
岂惟老变衰，念念不如故。
知君非金石，安得长托附。
莫从老君言，亦莫用佛语。
仙山与佛国，终恐无是处。
甚欲随陶翁，移家酒中住。
醉醒要有尽，未易逃诸数。
平生逐儿戏，处处余作具。
所至人聚观，指目生毁誉。
如今一弄火，好恶都焚去。
既无负载劳，又无寇攘惧。
仲尼晚乃觉，天下何思虑。

灵寿扶孔光，菊潭饮伯始。
虽云闲草木，岂乐蒙此耻。
一时偶收用，千载相瘢疻。
海南无嘉植，野果名黄子。
坚瘦多节目，天材任操倚。
嗟我始剪裁，世用或缘此。
贵从老夫手，往配先生几。
相从归故山，不愧仙人杞。

无事此静坐，一日似两日。
若活七十牛，便是百四十。
黄金几时成，白发日夜出。
开眼三千秋，速如驹过隙。
是故东坡老，贵汝一念息。
时来登此轩，目送过海席。
家山归未能，题诗寄屋壁。

邺侯藏书手不触，嗟我嗜书终日读。
短檠照字细如毛，怪底昏花悬两目。
扶衰赖有王母杖，名字于今挂仙录。
荒城古堑草露寒，碧叶丛低红菽粟。
春根夏苗秋著子，尽付天随耻充腹。
兰伤桂折缘有用，尔独何损丹其族。
赠君慎勿比薏苡，采之终日不盈匊。
外泽中干非尔俦，敛藏更借秋阳曝。
鸡壅桔梗一称帝，堇也虽尊等臣仆。
时复论功不汝遗，异时谨事东篱菊。

凤凰览德辉，远引不待遣。
鷾鸸恋庭宇，倏忽来千转。
那将坐井蛙，而比谈天衍。
蠹鱼著文字，槁死犹遭卷。
老牛疲耕作，见月亦妄喘。
东坡方三问，南禅已五反。
老人但目击，侍者应足茧。
最后六虫篇，深寄恨语浅。

别后休论信息疏，仙凡自古亦殊途。
蓬山路远人难到，霜柏威高道转孤。
旧赏未应忘楚国，新诗闻已满皇都。
谁怜泽畔行吟者，目断长安貌欲枯。

小寒初度梅花岭，万壑千巌背人境。
清远聊为泛宅行，一梦分明堕乡井。
觉来满眼是湖山，鸭绿波摇凤凰影。
海陵居士无云梯，岁晚结庐苕水湄。
山腰自悬苍玉佩，野马不受黄金羁。
门前车盖猎猎走，笑倚清流数鬓丝。
汀洲相见春风起，白蘋吹花散烟水。
万里飘蓬未得归，目断沧浪泪如洗。
北雁南来遗素书，苦言大浸没我庐。
清斋十日不然鼎，曲突往往巢龟鱼。
今年玉粒贱如水，青铜欲买囊已虚。
人生百年如寄耳，七十朱颜能有几。
有子休论贤与愚，倪生枉欲带经锄。
天南看取东坡叟，可是平生废读书。

南山之幽，云冥冥兮。
孰居此者，帝侧之神君。
君胡为兮山之幽，顾宫殿兮久淹留。
又曷为一朝去此而不顾兮，悲此空山之人也。
来不可得而知兮，去固不可得而讯也。
君之来兮天门空，从千骑兮驾飞龙。
隶辰星兮役太岁，俨昼降兮雷隆隆。
朝发轸兮帝庭，夕弭节兮山宫。
懭有妖兮虐下土，精为星兮气为虹。
爱流血之滂沛兮，又嗜疟疠与螟虫。
啸盲风而涕淫雨兮，时又吐旱火之爞融。
衔帝命以下讨兮，建千仞之修锋。
乘飞霆而追逸景兮，歙砉扫灭而无踪。
忽崩播其来会兮，走海岳之神公。
龙车兽鬼不知其数兮，旗纛晻霭而冥蒙。
渐俯伛以旅进兮，锵剑佩之相砻。
司杀生之必信兮，知上帝之不汝容。
既约束以反职兮，退战栗而愈恭。
泽充塞于四海兮，独澹然其无功。
君之去兮天门开，款阊阖兮朝玉台。
群仙迎兮塞云汉，俨前导兮纷后陪。
历玉阶兮帝迎劳，君良苦兮马豗颓。
闵人世兮迫隘，陈下土兮帝所哀。
返琼宫之嵯峨兮，役万灵之喧豗。
默清浄以无为兮，时节狩于斗魁。
诣通明而献黜陟兮，轶荡荡其无回。
忽表里之焕霍兮，光下烛于九垓。
时游目以下览兮，五岳为豆，四溟为杯。
俯故宫之千柱兮，若毫端之集埃。
来非以为乐兮，去非以为悲。
谓神君之既返兮，曾颜咫尺之不违。
升秘殿以内悸兮，魂凛凛而上驰。
忽寤寐以有得兮，敢沐浴而献辞。
是耶非耶，臣不可得而知也。

揽胜雷山舒啸亭，诸峰秀拱透云程。
啸傲池边红日伴，舒怀巌壑白云迎。
满目纵观天际迥，一腔收拾岁寒清。
松花香遍银阳地，剩把新诗壮此行。

东海十日风，巨浪碎山谷。
长鲸跨十寻，宛转在平陆。
雷火从天来，砉然刳两目。
肌肤煮作油，骨节分为屋。
腥膻百里内，户户至厌足。
我闻海上人，明珠可作烛。
鲸鱼复何罪，海若一何酷。
从欲谗风伯，大钧问不告。
踌蹰复叹息，归咎当溟渎。
托形天地闲，独尔有含蓄。
大者不能容，小者又何益。
却羡虾鱼辈，安然保家族。

尝闻君子居，一日顾必葺。
李侯作新斋，制度皆自给。
轩楹如肺腑，豁达可出入。
取竹渭水湄，移松陇山隰。
岁寒远相依，劲节久孤立。
栽培岂无法，根著至今湿。
清风在目前，独我得多挹。
归壤共无涯，往日不可及。
惟忧属后人，长伴边声急。

凫胫天生短，鹤胫本来长。
一朝有客欲断续，二物无地逃悲伤。
吾徒曾匪凫鹤匹，又取圣贤为学术。
解将轩冕等浮云，宁免傥来并执一。
夫君擢秀居东南，代以文词起簪绂。
铮铮官业素有闻，更号能书居第一。
平生意气少防闲，一跌落在江湖间。
几年转徙无家室，惟与樵渔为往还。
醉吟未免写胸臆，健笔依旧飞云烟。
远俗僻陋多不识，都城一帖沽万钱。
今朝我过齐山下，邀我陟降游二山。
羡君卜筑思意尽，今古气象罗目前。
佛留九顶千株石，天赐清溪一水湾。
自拾薪枝给朝夕，不与城郭通交关。
亲友一切皆谢绝，惟许子驰来问安。
人生涉世多忧喜，不用昭昭明物理。
少小辛苦卜一廛，如今老大无居止。
迁流方从五岭去，敢望生还复经此。
万一君恩纵北归，与君左右为邻里。

古人往矣名空存，尔来冠带谁其伦。
语言渊骞行盗跖，俯仰不愧何缤缤。
先生道义完且洁，去彼取此非今人。
事亲岂但彩衣戏，刻木省定长悲辛。
抛官却扫醉经史，胸中无复留纤尘。
履穿袍敝突不墨，辞币与粟甘清贫。
自从秀发到白首，造次于是非一晨。
当知有昊悯浇散，先生故出拔斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什盈数百，覃思成诵惊余神。
恍如听乐周太庙，黄钟大吕皦且纯。
又如典瑞出圭璧，璀璨溢目非玞珉。
伟哉固足信万一，仿佛想见容彬彬。
吾皇图治急遗逸，空谷相望推蒲轮。
先生高卧焉得遂，细札匪日颁严闉。
重惭缰锁脱无计，洒扫犹阻致此身。
愿言师法不少懈，异日有立逃湮沦。

本是巢居物，那容鼠穴中。
既言无牝牡，何用有雌雄。
山节曾居蔡，长江网得鸿。
谁能穷物理，目送渭波东。

湖外红花闲白花，湖边游女驻香车。
秋千对起花阴乱，蹴鞠孤高柳带斜。
无数小鱼真得所，一双新燕宿谁家。
故园风景还如此，极目飞魂逐暮鸦。

鲁恭感物性能驯，因把华虫赠里仁。
虽有文章堪悦目，却无言语解谋身。
只愁猫犬常窥汝，胡不山林远避人。
好在旧笼还旧主，便当归放涧之滨。

桂林太守几时行，泛汴桃花浪已腾。
目极云阴低远树，夜寒风急乱春灯。
巢鸣翡翠愁无限，水宿鸳鸯冷不胜。
阳朔山前好峰岭，为公怜爱万千层。

东轩长老未相逢，已见黄州一信通。
何必扬眉资目击，须知千里事同风。

大道久凌迟，正风还陊隳。
无人整颓纲，目乱空伤悲。
卓有出世士，蔚为人天师。
文章通造化，动与王公知。
囊括十洲香，名翼四海驰。
肆意放山水，洒脱无羁縻。
云轻三事衲，瓶锡天下之。
诗曲相间作，百纸顷刻为。
藻思洪泉泻，翰墨清且奇。
惜哉大手笔，胡为幽柔词。
愿师持此才，奋起革浇漓。
骛彼东山嵩，图祖进丰碑。
再续辅教编，高步凌丹墀。
它日僧史上，万世为蓍龟。
迦叶闻琴舞，终被习气随。
伊予浮薄人，赠言增忸怩。
倘能循我言，佛日重光离。

高僧欲纵目，桥上建横亭。
野水茫茫白，群山点点青。
客帆风送叶，渔火夜遗星，看尽朝昏景。
天涯一画屏。

蜀地山四维，益州平如掌。
累台郁临风，坐看月宵上。
稍出丛木末，始发众籁爽。
兹焉暂游目，一览天地广。

山上盘旋九曲亭，春江满目与天平。
青蘋白鹭渔家屋，几幅轻绡画得成。

嘉木密交阴，月夕苦荟翳。
高台出林杪，远目望天际。
不厌清露寒，秪恐轻云蔽。
可但少陵翁，能思斫仙桂。

清甘一派古祠边，昨日亲烹小凤团。
却恨竟陵无品目，烦君粗鉴为尝看。

珍重妙观师，书来再三读。
不蒙促归计，乃忧旷笺牍。
疑师未相知，待我尚尘俗。
窃闻构新殿，东畔建廊屋。
圣像已完布，舍利应祈祝。
其余虽未备，想亦渐周足。
凡事在臻牢，慎勿尚遄速。
堂基不厌高，磉窠须剩筑。
闲架莫求大，却须择良木。
椽桷贵稠直，楣栱要恒笃。
但得规摹成，不忧无人续。
五年纵未就，十年亦未蹙。
今生不能了，后世亦修复。
中庭要宽广，从舍须团簇。
堂前种杉桧，方丈植慈竹。
冬青绕周遭，夏初香馥郁。
松篁又次之，潇洒快胸腹。
园中开数径，晚步散踡跼。
沿阶种药苗，乘闲采盈掬。
川芎并地黄，幽兰间甘菊。
泡水须麦门，熬汤要鶑粟。
蘘莪并狗杞，可以备蔬蔌。
葵藿及鸡冠，可以悦心目。
橘柚耀金苞，枪旗资茗粥。
四时皆要用，一奴长灌沃。
地形或褊隘，后墙可展扑。
东荣有园池，幽小类棋局。
长土可裁削，凡材宜斩𣃁。
使之稍清旷，可以蠲烦溽。
秋至芙蕖红，春来鸭头渌。
拨剌有鲂鲤，优游栖雁鹜。
菱芡交加生，藻荇参差畜。
采嚼齿牙香，牵挽襟裾绿。
可以娱宾朋，可以施水陆。
穿渠绕吾院，高下相联属。
畎引发新声，潺湲若山谷。
细事宜先治，大道在勤督。
晨经劝群庶，夜讲诲幽独。
午间略行道，睡魔可降伏。
智灯照昏迷，慧刀破贪欲。
若夫润泽事，在师更崇肃。
为山贵覆篑，弹冠重初沐。
荤膻勿放入，酒会当远逐。
诸宅或相混，此诗可约束。
庶令百里人，外悦更心服。
从善若转圜，慕义如凑辐。
悟者味醍醐，昧者隔纱縠。
病者解颠倒，强者销忿毒。
昆虫与草芥，一一霑慧福。
顾此区区心，提孩已怀蓄。
十三听先训，观音为眷属。
二十学于寺，有意重盖覆。
诵书小松下，夜惊老僧宿。
老僧睡不稳，冥心生毁讟。
梦一白衣人，戒言勿轻触。
凌晨来谢我，道此颇惭恧。
因知此大缘，圣心已潜属。
故余昔欲仕，先此治轩塾。
无端赴辟书，万里走炎燠。
因缘论时事，乍荣复深辱。
连延未能归，非敢恋方谷。
上欲荣二亲，次欲芘诸族。
妻封子可任，行将谢微禄。
屯邅累见迫，神灵若相促。
前日除永宁，君恩殊委曲。
风物似京华，民醇无犴狱。
月给五十千，岁租三百斛。
兹事为未了，力辞求倅睦。
尚念虽近乡，官身甚羁拲。
黾勉终此任，庶几堪退缩。
驱驰六十年，今朝方自赎。
可为林下游，放旷比麋鹿。
幽园创书馆，诸子弄黄轴。
静室𦶟名香，与师评梵竺。
寺僧必钦向，师应勤训育。
童蒙傥来叩，我亦当善告。
四季饭乡人，三冬办民浴。
老姑与老姊，就可报恩鞠。
季弟与群侄，日可讲驩穆。
人生能几何，此乐难尽录。
惟师本英豪，少小已良淑。
传经建精蓝，饭众迈高躅。
飘然西北来，声华满京毂。
名山及钜院，诸公意勤缛。
师皆力辞避，许我归林麓。
兹惟吾二人，密约有昔夙。
然能蹈此语，沙金石中玉。
吾身方困踬，师誉正彪襮。
吾归不为艰，师退良难卜。
飞云谩出山，至宝欣还匵。
素志幸已酬，忘言目相瞩。
幽显若相佑，成就在忽倏。
内外期两立，缁素更纯熟。
惟吾二人者，可以共藏六。
松江多波涛，西山鸣橡檞。
台岭夸石梁，庐阜诧飞瀑。
与师结真赏，轻举效鸿鹄。
相将老此身，啸歌随寝𫗧。
数终或归去，任缘顺所欲。
却观今日事，犹如梦中烛。

珍重妙观师，书来再三读。
不蒙促归计，乃忧旷笺牍。
疑师未相知，待我尚尘俗。
窃闻构新殿，东畔建廊屋。
圣像已完布，舍利应祈祝。
其余虽未备，想亦渐周足。
凡事在臻牢，慎勿尚遄速。
堂基不厌高，磉窠须剩筑。
闲架莫求大，却须择良木。
椽桷贵稠直，楣栱要恒笃。
但得规摹成，不忧无人续。
五年纵未就，十年亦未蹙。
今生不能了，后世亦修复。
中庭要宽广，从舍须团簇。
堂前种杉桧，方丈植慈竹。
冬青绕周遭，夏初香馥郁。
松篁又次之，潇洒快胸腹。
园中开数径，晚步散踡跼。
沿阶种药苗，乘闲采盈掬。
川芎并地黄，幽兰间甘菊。
泡水须麦门，熬汤要鶑粟。
蘘莪并狗杞，可以备蔬蔌。
葵藿及鸡冠，可以悦心目。
橘柚耀金苞，枪旗资茗粥。
四时皆要用，一奴长灌沃。
地形或褊隘，后墙可展扑。
东荣有园池，幽小类棋局。
长土可裁削，凡材宜斩𣃁。
使之稍清旷，可以蠲烦溽。
秋至芙蕖红，春来鸭头渌。
拨剌有鲂鲤，优游栖雁鹜。
菱芡交加生，藻荇参差畜。
采嚼齿牙香，牵挽襟裾绿。
可以娱宾朋，可以施水陆。
穿渠绕吾院，高下相联属。
畎引发新声，潺湲若山谷。
细事宜先治，大道在勤督。
晨经劝群庶，夜讲诲幽独。
午间略行道，睡魔可降伏。
智灯照昏迷，慧刀破贪欲。
若夫润泽事，在师更崇肃。
为山贵覆篑，弹冠重初沐。
荤膻勿放入，酒会当远逐。
诸宅或相混，此诗可约束。
庶令百里人，外悦更心服。
从善若转圜，慕义如凑辐。
悟者味醍醐，昧者隔纱縠。
病者解颠倒，强者销忿毒。
昆虫与草芥，一一霑慧福。
顾此区区心，提孩已怀蓄。
十三听先训，观音为眷属。
二十学于寺，有意重盖覆。
诵书小松下，夜惊老僧宿。
老僧睡不稳，冥心生毁讟。
梦一白衣人，戒言勿轻触。
凌晨来谢我，道此颇惭恧。
因知此大缘，圣心已潜属。
故余昔欲仕，先此治轩塾。
无端赴辟书，万里走炎燠。
因缘论时事，乍荣复深辱。
连延未能归，非敢恋方谷。
上欲荣二亲，次欲芘诸族。
妻封子可任，行将谢微禄。
屯邅累见迫，神灵若相促。
前日除永宁，君恩殊委曲。
风物似京华，民醇无犴狱。
月给五十千，岁租三百斛。
兹事为未了，力辞求倅睦。
尚念虽近乡，官身甚羁拲。
黾勉终此任，庶几堪退缩。
驱驰六十年，今朝方自赎。
可为林下游，放旷比麋鹿。
幽园创书馆，诸子弄黄轴。
静室𦶟名香，与师评梵竺。
寺僧必钦向，师应勤训育。
童蒙傥来叩，我亦当善告。
四季饭乡人，三冬办民浴。
老姑与老姊，就可报恩鞠。
季弟与群侄，日可讲驩穆。
人生能几何，此乐难尽录。
惟师本英豪，少小已良淑。
传经建精蓝，饭众迈高躅。
飘然西北来，声华满京毂。
名山及钜院，诸公意勤缛。
师皆力辞避，许我归林麓。
兹惟吾二人，密约有昔夙。
然能蹈此语，沙金石中玉。
吾身方困踬，师誉正彪襮。
吾归不为艰，师退良难卜。
飞云谩出山，至宝欣还匵。
素志幸已酬，忘言目相瞩。
幽显若相佑，成就在忽倏。
内外期两立，缁素更纯熟。
惟吾二人者，可以共藏六。
松江多波涛，西山鸣橡檞。
台岭夸石梁，庐阜诧飞瀑。
与师结真赏，轻举效鸿鹄。
相将老此身，啸歌随寝𫗧。
数终或归去，任缘顺所欲。
却观今日事，犹如梦中烛。

断霞孤鹜欲寒天，无复青山碍目前。
世路崎岖饱经历，始知平地是神仙。

江南江北来，昨夜同枝宿。
平明一声起，回顾已极目。

予临潇洒郡，终日坐楼中。
楼上辟四门，门开面面风。
南荣看马目，北槛对乌龙。
夕暝瞰兜率，朝霞望高峰。
峰峦一相望，紫翠千万重。
中宵若笙篁，天籁起长松。
直疑列仙侣，驾鹤相过从。

庠中今多材，灿若荆岫玉。
琢磨观粹美，尤爱魏与祝。
二子幼相友，共学横山麓。
抱书来泮宫，美质异碌碌。
文辞堪适用，光莹轻缣幅。
前年掇高选，丽赋人争录。
吴兴太守贤，好善下白屋。
贻书勤聘礼，扫榻待英躅。
伯乐过冀北，所顾皆骥𫘧。
翩翩告别去，舟泛苕溪渌。
南陔急亲养，聊以奉水菽。
愧我不能留，嗈嗈想鸿鹄。
良辰振六翮，一举耸群目。
云汉期高翔，稻粱非所欲。

方面威名久，朝端闻望隆。
需章祈玉陛，宝诏与琳宫。
睿奖均劳逸，高情保始终。
他年黄发老，清世紫芝翁。
迹放风波外，心安梦幻中。
身轻随寿鹤，目极送冥鸿。
祖帐群公集，啼婴万俗同。
何缘留召父，无路达尧聪。
夸里金龟重，荣先密印崇。
高堂罗俎豆，幽径铲蒿蓬。
趁健歌归去，因闲味道冲。
谢庭常有庆，越橐任令空。
醉帽欹华月，吟髭动好风。
翠虬乔木老，锦障海棠红。
平昔高轩过，深嗟陋巷穷。
嘘枯言不绝，推毂赐尝蒙。
载酒要彭泽，名乡表郑公。
量材如断木，荷德重维崧。
耆俊方图任，明廷正纳忠。
剧藩如择将，犹恐起宗工。

屈指西州当世英，我公杰出久知名。
自从扬马奇才后，又得岷峨灵气清。
刚者近仁今始见，惠而能政古难并。
胸罗万象纵横有，目悦群情黑白明。
已借牙筹安右辅，尚留金节压东瀛。
片章驰上云霄动，一檄飞前草木惊。
断割剧繁如简易，针砭瘦瘠使丰盈。
此时阜俗资良策，匪夕畴庸在老成。
窃愧衰姿毗太府，幸逢雅量庇寒生。
欲祈阴施增仙算，几见蟠桃结子荣。

满目红尘汩没深，谁能世事总无心。
买松野老栽成径，觅竹山僧种满林。
薄酒时斟资道气，好诗频讽涤烦襟。
凤雏光显门庭喜，应笑陶潜责子吟。

目极江湖近，心存象魏遥。
未调金鼎𫗧，新泛玉觞椒。
赋为凭栏得，忧从散帙消。
高才方谢守，轻举羡王乔。
桃结千年蕊，松抽百尺条。
天涯舟一叶，风送逸渔樵。

金粟如来瘦如腊，坐上文殊秋月圆。
法门论极两相可，言语不复相通传。
至人养心遗四体，瘦不为病肥非妍。
谁人好道塑遗像，鲐皮束骨筋扶咽。
兀然隠几心已灭，形如病鹤竦两肩。
骨节支离体疏缓，两目视物犹烱然。
长嗟灵运不知道，强翦美须插两颧。
彼人视身若枯木，割去右臂非所患。
何况塑画已身外，岂必夺尔庸自全。
真人遗意世莫识，时有游僧施钵钱。

秦川不为广，南山不为高。
嵯峨真兴阁，杰立陵风飙。
危槛俯翔鸟，跳檐落飞猱。
上有傲世人，身衣白鹤毛。
下视市井喧，奔走何嗷嗷。
萧然倚楹啸，遗响入云霄。
清风吹其裾，冉冉不可操。
不知何所为，岂即非卢敖。
游目万里间，远山如伏羔。
遗语谢世俗，钓鱼当钓鳌。

谷中夜行不见月，上下不辨山与谷。
前呼后应行相从，山头谁家有遗烛。
跫跫深径马蹄响，落落稀星著疏木。
行投野寺僧已眠，叩门无人狗出缩。
号呼从者久嗔骂，老僧下床揉两目。
问知官吏冒夜来，扫床延客卧华屋。
釜中无羹甑实尽，愧客满盎惟脱粟。
客来已远睡忘觉，僧起开堂劝晨粥。
自嗟奔走闵僧闲，偶然来过何年复。
留诗满壁待重游，但恐尘埃难再读。

柳侯白首郎，风格终近古。
旧游日零落，新辈谁与伍。
人情逐时好，变化无定主。
试看近时人，相教蹈规矩。
行身剧孔孟，称道皆舜禹。
但求免讥评，岂顾愁肺腑。
坐令不羁士，举足遭网罟。
缅怀我生初，遗俗尚目睹。
中庸虽已亡，比近则犹愈。
老成慎趋好，后生守淳鲁。
岂效相谩欺，衒牛沽马脯。
过恶酒色间，可罪非可恶。
譬如嵇与阮，心迹岂深蠹。
京师逢柳侯，往事能历数。
叹息子美贤，相与实旧故。
至今存篇章，醉墨龙蛇舞。
斯人今苟在，亦恐终囚虏。
惜哉时论隘，安置失处所。
一麾寄河壖，垂老幸有土。
世俗安足论，且尽杯中醑。

去国日已远，涉江岁将阑。
东南富山水，跬步留清欢。
迁延废行迈，忽忘身在官。
清晨涉甘露，乘高弃征鞍。
超然脱阛阓，穿云抚朱栏。
下视万物微，惟觉沧海宽。
潮来声汹汹，望极空漫漫。
一一渡海舶，冉冉移樯竿。
水怪时出没，群嬉类豭羱。
幽阴自生火，青荧复谁钻。
石头古天险，凭恃分权瞒。
疑城曜远目，来骑惊新观。
聚散定王业，成毁犹月团。
金山百围石，岌岌随涛澜。
犹疑汉宫廷，屹立承露盘。
狂波恣吞噬，万古嗟独完。
凝眸厌滉漾，绕屋行盘跚。
此寺历今古，遗迹皆龙鸾。
孔明所坐石，牂{历}非人刊。
经霜众草短，积雨青苔寒。
萧翁嗜佛法，大福将力干。
坡陀故镬在，甲错苍龙蟠。
卫公秉节制，佛骨埋金棺。
长松看百尺，画像留三叹。
新诗语何丽，传读纸遂刓。
嗟我本渔钓，江湖心所安。
方为笼中闭，仰羡天际抟。
游观惜不与，赋咏嗟独难。
俸禄藉升斗，虀盐嗜咸酸。
何时扁舟去，不俟官长弹。

朝从径山来，泱莽径山色。
莫从湖上归，滉漾湖光碧。
借问泛湖舟，何似登山屐。
高怀厌朝市，远去忘忧栗。
目向幽人青，颜从浊醪赤。
尘埃解罗网，宇宙为安宅。
油然了无营，此意谁能诘。
嗟子别离久，欲往徒反侧。
留滞亦何为，空惊突深黑。

池亭雨过一番凉，云髻罗裙客两旁。
不觉行人离恨远，贪看积水照筵光。
满堂樽俎欢方剧，极目江湖意自长。
归去伊川潇洒地，不须遗念属清湘。

东来亦何求，聊欲观海岱。
海西尚千里，将行勇还退。
岱阴即齐疆，南往曾历块。
春深草木长，山暖冰雪溃。
中巷无居人，南亩释耕耒。
车徒八方至，尘坌百里内。
牛马汗淋漓，绮纨声綷縩。
喧阗六师合，汹涌众流汇。
无复问谁何，但自舍耽爱。
龙鸾画车服，贝玉饰冠佩。
骅骝蹴腾骞，幡旆飞晻暧。
腥膻及鱼鳖，琐细或蒲菜。
游墯愧无赍，技巧穷殊态。
纵观{目咢}未已，精意殚一酹。
出门青山屯，绕廊遗迹昧。
登封尚坛壝，古观写旗队。
戈矛认毫末，舒卷分向背。
雍容太平业，磊落丰碑在。
往事半蓬蒿，遗氓但悲慨。
回瞻最高峰，远谢徂徕对。
欲将有限力，一放目所迨。
天门四十里，预恐双足废。
三宿遂徘徊，归来欲谁怼。
前年道轘辕，直上嵩岭背。
中休强饮食，莫宿时盥颒。
稍知天宇宽，不觉人寰秽。
岁时未云久，筋骸老难再。
山林无不容，疲薾坐自碍。
自知俗缘深，毕老守阛阓。
何当御清风，不用车马载。

东来亦何求，聊欲观海岱。
海西尚千里，将行勇还退。
岱阴即齐疆，南往曾历块。
春深草木长，山暖冰雪溃。
中巷无居人，南亩释耕耒。
车徒八方至，尘坌百里内。
牛马汗淋漓，绮纨声綷縩。
喧阗六师合，汹涌众流汇。
无复问谁何，但自舍耽爱。
龙鸾画车服，贝玉饰冠佩。
骅骝蹴腾骞，幡旆飞晻暧。
腥膻及鱼鳖，琐细或蒲菜。
游墯愧无赍，技巧穷殊态。
纵观{目咢}未已，精意殚一酹。
出门青山屯，绕廊遗迹昧。
登封尚坛壝，古观写旗队。
戈矛认毫末，舒卷分向背。
雍容太平业，磊落丰碑在。
往事半蓬蒿，遗氓但悲慨。
回瞻最高峰，远谢徂徕对。
欲将有限力，一放目所迨。
天门四十里，预恐双足废。
三宿遂徘徊，归来欲谁怼。
前年道轘辕，直上嵩岭背。
中休强饮食，莫宿时盥颒。
稍知天宇宽，不觉人寰秽。
岁时未云久，筋骸老难再。
山林无不容，疲薾坐自碍。
自知俗缘深，毕老守阛阓。
何当御清风，不用车马载。

忆昔补官太皞墟，泮宫萧条人事疏。
日高鼾睡声嘘嘘，往还废绝门无车。
君为户曹畏简书，放怀疏懒亦似余。
相逢语笑夜踌躇，烹煮梨栗羞殽蔬。
官居一去真蘧庐，东来失计悔厥初。
夜闻桴鼓惊阎闾，事如牛毛费耘鉏。
违失真性从吏胥，目视紾臂邀徐徐。
羡君不出心自如，北潭秋水多芙蕖。
青荷包饭蒲为菹，翛然独往深渊鱼。
人生如此乐有余，胡为自投槛中狙。

此生与物妄相仇，欲往长嫌苦见留。
浅濑何知向人恶，涨溪岂复为公流。
雨痕忽到工催客，风信初来转打头。
举目汀洲都未改，忽添清兴满行舟。

侯家玉食绣罗裳，弹丝吹竹喧洞房。
哀歌妙舞奉清觞，白日一醉万事忘。
百年将种存慨慷，西取庸蜀践戎羌。
战袍赐锦盘雕章，宝刀玉玦余风霜。
天孙渡河夜未央，功臣子孙白且长。
朱门甲第临康庄，生长介胄羞膏粱。
四方宾客坐华堂，何用为乐非笙簧。
锦囊犀轴堆象床，竿叉连幅翻云光。
手披横素风飞扬，长林巨石插雕梁。
清江白浪吹粉墙，异花没骨朝露香。
挚禽猛兽舌腭张，腾踏騕袅联骕骦。
喷振风雨驰平冈，前数顾陆后吴王。
老成虽丧存典常，坐客不识视茫洋。
骐驎飞烟郁芬芳，卷舒终日未用忙。
游意淡泊心清凉，属目俊丽神激昂。
君不见伯孙孟孙俱猖狂，干时与事神弗臧。

南都逢故人，共此一樽渌。
初来柳吹絮，再见风脱木。
我老欢意微，头垂腰背曲。
羡子方少年，健马走平陆。
狂歌手自拊，醉倒头相触。
人生比一瞬，世网张万目。
但取食场鸡，岂挂云飞鹄。
彭城久相迟，官舍虚东屋。
重阳试新酿，谓子当不速。
胡为听妇言，婉娈自相逐。
我舟得愁霖，牵挽脱坑谷。
风霜作初寒，病体欲生粟。
解子腰下龟，换酒不须赎。
照碧凝清光，相将饮萸菊。

岱阴皆平田，济南附山麓。
山穷水泉见，发越遍溪谷。
分流绕涂巷，暖气烝草木。
下田满粳稻，秋成比禾菽。
池塘浸余润，菱芡亦云足。
辞家四千里，恃此慰穷独。
公从吴兴来，苕霅犹在目。
应恐齐鲁间，长被尘土辱。
不知西垣下，滉漾千亩渌。
仰见鸥鹭翻，俯视龟鱼浴。
初来厌桴鼓，稍久捐鞭扑。
清诗调嘉宾，夜话继华烛。
飞花暮雪深，浮蚁糟床熟。
相对各忘归，西来自嫌速。
人生每多故，乐事难再卜。
钜野一汗漫，河济相腾蹙。
流沙翳桑土，蛟蜃处人屋。
农亩分沉埋，城门遭板筑。
伤心念漂荡，引手救颠覆。
劳苦空自知，吁嗟欲谁告。
遥知旧游处，落落空遗躅。
平生读书史，物理粗能瞩。
归耕久不遂，终作羝羊触。
赋诗心自惊，请公再三读。

矫矫吴越士，远为并代行。
寒暄虽云异，慷慨慰平生。
我昔在济南，君时事淄青。
连年食羊炙，便欲忘莼羹。
问君弃乡国，何似敝屣轻。
丈夫事所志，归去无田耕。
闲官少愧耻，教子终余龄。
定心养浩气，闭目收元精。
此志我亦然，偶与长者并。
会合不可期，未易夸者评。

齐楚诸生俨鞸绅，人人愿得出君门。
衔枚勇锐惊初合，弃甲须臾讶许奔。
细读未辞灯损目，久留终厌棘为藩。
定应亲刈翘中楚，把卷喧呼半夜言。

千里到齐安，三夜语不足。
劝我勿重陈，起游西山麓。
西山隔江水，轻舟乱凫鹜。
连峰多回溪，盛夏富草木。
杖策看万松，流汗升九曲。
苍茫大江涌，浩荡众山蹙。
上方寄云端，中寺倚岩腹。
清泉类牛乳，烦热须一掬。
县令知客来，行庖映修竹。
黄鹅时新煮，白酒亦近熟。
山行得一饱，看尽千山绿。
幽怀苦不遂，滞念每烦促。
归舟浪花暝，落日金盘浴。
妻孥寄九江，此会难再卜。
君看孙讨虏，百战不摇目。
犹怜江上台，高会饮千斛。
巾冠堕台下，坐使张公哭。
异时君再来，携被山中宿。

山回不见落银潢，余溜喧豗响石塘。
目乱珠玑溅空谷，足寒雷电绕飞梁。
入瓶铜鼎春茶白，接竹斋厨午饭香。
从此出山都不弃，满田粳稻插新秧。

史君欲听榜人讴，一夜江波拍岸流。
父老不知招屈恨，少年争作弄潮游。
长鲸破浪聊堪比，小旆逆风殊未收。
角胜争先非老事，凭栏寓目思悠悠。

胸中万卷书，不如一囊钱。
不见杨夫子，岁晚走道边。
夜归空床卧，两手摩涌泉。
窗前雪花落，真火中自然。
涣然发微润，飞上昆仑颠。
霏霏雨甘露，稍稍流丹田。
闭目内自视，色如黄金妍。
至阳不独凝，当与纯阴坚。
一穷百不遂，此事终无缘。
君看抱朴子，共推古神仙。
无钱买丹砂，遗恨盈尘编。
归去守茅屋，道成要有年。

少年高论苦峥嵘，老学寒蝉不复声。
目断家山空记路，手披禅册渐忘情。
功名久已知前错，婚嫁犹须毕此生。
家世读书难便废，漫留案上铁灯檠。

古人避世事，岂问家有无。
但言鸿鹄性，不受樊笼拘。
公家昔盛时，阡陌连三衢。
仓廪济寒饿，婚嫁营羁孤。
千金赴高义，脱手曾须臾。
晚为二千石，得不偿所逋。
抚掌不复言，但以文字娱。
我恨见公迟，冉冉垂霜须。
高吟看落笔，剧饮惊倒壶。
负罪不自知，适意忘忧虞。
忽闻叩天阍，言旋故山庐。
朋友不及谋，亲戚亦惊呼。
人生各有意，何暇问俗徒。
嗟我好奇节，叹公真丈夫。
天高片帆远，目断清风徂。
惟应东宫保，迎笑相携扶。

昔在京城南，成均对茅屋。
清晨屣履过，不顾车击毂。
时有江南生，能使多士服。
同侪畏锋锐，兄弟更驰逐。
文成剧翻水，赋罢有余烛。
连收颔底髭，未耗髀中肉。
飞腾困中路，黾勉啄场粟。
归来九江上，家有十亩竹。
一官粗包裹，万卷中自足。
还如白司马，日听杜鹃哭。
我来万里外，命与江波触。
罪重惭故人，囊空仰微禄。
已为达士笑，尚谓愚者福。
米盐日草草，奔走常碌碌。
尺书慰贫病，佳句烂珪玉。
多难畏人知，胡为强题目。
徂年慕桑梓，归念寄鸿鹄。
但愿洗余愆，躬耕江一曲。

共居天地间，大类一间屋。
推排出高下，何异车转毂。
死生本昼夜，祸福固倚伏。
谁令尘垢昏，浪与纷华逐。
譬如薪中火，外照不自烛。
感君探至道，劝我减粱肉。
虚心有遗味，实腹不须粟。
芬敷谢桃杏，清劲比松竹。
息微知气定，睡少验神足。
胡为嗜一饱，坐使百神哭。
要知丹砂异，不受腥腐触。
可怜山林姿，自缚斗升禄。
君看出世士，肯屑世间福。
宁从市井游，与众同碌碌。
不愿束冠裳，腰金佩鸣玉。
斯人今何在，未易识凡目。
恐在庐山中，飞翔逐黄鹄。
试用物色寻，应歌紫芝曲。

百病侵形骸，渐老同破屋。
中有一寸空，能用辐与毂。
忽如丹砂走，不受凡火伏。
前瞻已不远，后蹑愈难逐。
将炊甑中饭，未悟窗下烛。
聪明役声形，口腹嗜鱼肉。
尘泥翳泉井，荆棘败禾粟。
未知按妙指，漫欲理丝竹。
庐山多名缁，过客礼白足。
达观等存亡，世俗强歌哭。
确然金石心，不畏蚊蚋触。
顺忍为裳衣，供施谢荣禄。
真人我自有，渡海笑徐福。
众皆指庸庸，自顾非碌碌。
愧君诗意厚，桃李报琼玉。
举网罗众禽，有获非一目。
喧啾定无用，要自取黄鹄。
君看大方家，慎勿留一曲。

治生非所长，儿女惊满屋。
作官又迂疏，不望载朱毂。
因缘罣罪罟，未许即潜伏。
空余读书病，日与古人逐。
老妻怜眼昏，入夜屏灯烛。
上官念贫𪧘，时节馈醪肉。
衰年类蒲柳，世事剧麻粟。
数日望归田，寄语先栽竹。
文章亦细事，勤苦定何足。
君诗四相攻，欲看守陴哭。
愧无即墨巧，不解火牛触。
自非太学生，雕琢事干禄。
安心已近道，闭口岂非福。
胡为调狂词，玉石相落碌。
腹中抱丹砂，舌下漱白玉。
作诗虽云好，未免乱心目。
奕秋教二人，不取志鸿鹄。
摩诘非不言，遗韵寄终曲。

女子勿言弱，男儿何必强。
君看张夫人，身举十五丧。
头上脱笄珥，箧中斥襦裳。
筑坟连丘山，松柏郁苍苍。
亲戚不为助，涕泣感道傍。
昔有王氏老，身为尚书郎。
亲死弃不葬，簪裾日翱翔。
白骨委庐陵，宦游在岐阳。
一旦有丈夫，轩轩类佯狂。
相面识心腹，开口言灾祥。
嗟汝平生事，不了令谁当。
汝身暖丝绵，汝口甘稻粱。
衣食未尝废，此事乃可忘。
一言中肝心，投身拜其床。
傍人漫不知，相视空茫茫。
终言汝不悛，物理久必偿。
儿女病手足，相随就沦亡。
鄙夫本愚悍，过耳风吹墙。
明年及前期，长子忧骭疡。
一麾守巴峡，双柩还故乡。
弱息虽仅存，蹒跚亦非良。
谁言天地宽，网目固自张。
古事远不信，近事世所详。
企张非求福，祸败当惩王。

中年闻道觉前非，邂逅仍逢老顺师。
搐鼻径参真面目，掉头不受别钳锤。
枯藤破衲公何事，白酒青盐我是谁。
惭愧东轩残月上，一杯甘露滑如饴。

公来十日坐东轩，手自披云出朝日。
山川满目竟何有，波浪翻天同一湿。
诸门迭出惊异状，间道怀归终旧壁。
此行千里隔江河，何人更问维摩疾。

客从筠溪来，欹仄困一叶。
忽逢章贡余，滉荡天水接。
风霜出洲渚，草木见毫末。
势奔西山浮，声动古城嶪。
楼观却相倚，山川互开阖。
心惊鱼龙会，目送凫雁灭。
遥瞻客帆久，更悟江流阔。
史君东鲁儒，府有徐孺榻。
高谈对宾旅，确论精到骨。
余思属湖山，登临寄遗堞。
骄王应笑滕，狂客亦怜勃。
万钱罄一饭，千金卖丰碣。
豪风相凌荡，俳语终仓猝。
事往空长江，人来逐飞楫。
短篇竟芜陋，绝景费弹压。
但当倒罂瓶，一醉付江月。

懊恼河冰散复生，徂年近已失峥嵘。
身留短舫厌厌睡，目送飞鸿一一轻。
引纤低徊疑上坂，打凌辛苦甚攻城。
东风怜我归心速，稍变杨梢百里迎。

羡君耽读书，日夜论今古。
虽复在家人，不见释手处。
意求五车尽，未惜双目苦。
蓬莱倚霄汉，简册充栋宇。
学成擅囷仓，笔落走风雨。
破笼闭野鹤，短草藏文虎。
鬓须忽半白，儿女无复乳。
知君不能荐，愧我终何补。
偶来相就谈，日落久未去。
归鞍得新诗，佳句烂如组。
古风弃雕琢，遗味比乐府。
且复调埙篪，泠然五音举。

断云斜日不胜秋，付与骚人满目愁。
父老如今亦才思，一蓑风雨钓槎头。

垂白相逢四十年，猖狂情味老俱阑。
论兵顿似前贤语，莫作当年故目看。

昔为太室游，卢岩在东麓。
直上登封坛，一夜茧生足。
径归不复往，峦壑空在目。
安知有十志，舒卷不盈幅。
一处一卢生，裘褐荫乔木。
方为世外人，行止何须录。
百年入箧笥，犬马同一束。
嗟予缚世累，归来有茅屋。
江干百亩田，清泉映修竹。
尚将逃姓名，岂复上图轴。

怜君将帅虽有种，多君智慧初无师。
篇章俊发已可骇，丹青妙绝当谁知。
自言五色苦乱目，况乃旨酒长伤脾。
手狂但可时弄笔，口病未免多微词。
歌钟一散任池馆，幅巾静坐空书帷。
偶从禅老得真趣，此身不足非财訾。
世间翻覆岸为谷，猛兽相食虎与罴。
逝将得意比春梦，独取妙语传清诗。
眼看宫酿泻酥酪，未与村酒分醇漓。
解鞍骏马空伏枥，寄书黄狗闲生厘。
江山平日偶有得，不自图写浑忘之。
临窗展卷聊自适，盘礴岂复冠裳羁。
欲乘渔艇发吾兴，愿入野寺嗟儿痴。
行缠布袜虽已具，山中父老应嫌迟。

平世功名路甚夷，不劳谈说更骑危。
早年拭目看成赋，近日收心闻琢诗。
古锦屡开新得句，敝貂方竞苦寒时。
南还欲向春风饮，塞柳凋枯恐未知。

燕疆不过古北关，连山渐少多平田。
奚人自作草屋住，契丹骈车依水泉。
橐驼羊马散川谷，草枯水尽时一迁。
汉人何年被流徙，衣服渐变存语言。
力耕分获世为客，赋役稀少聊偷安。
汉奚单弱契丹横，目视汉使心凄然。
石瑭窃位不传子，遗患燕蓟逾百年。
仰头呼天问何罪，自恨远祖从禄山。

孤城千室闭重闉，苍莽平川绝四邻。
汉使尘来空极目，沙场雪重欲无春。
羞归应有李都尉，念旧可怜徐舍人。
会逐单于渭桥下，欢呼齐拜属车尘。

夜雨从来相对眠，兹行万里隔胡天。
试依北斗看南斗，始觉吴山在目前。

南窜逢公弄水亭，北归留我阖闾城。
壮年不见日千里，余论犹惊敌万兵。
简册何人知造膝，边防触处竦先声。
伤心系舸城东地，目断安知有死生。

我友二三子，兼有仕未仕。
青松出林秀，岂独私与己。
敛然不求人，而我自罍耻。
临风忽长鸣，谁信日千里。
江行视渔父，但自正纲纪。
持纲起万目，鲂鳟皆可止。
老成日就衰，所余殆难恃。

邑居欲尽溪山好，不作层楼无奈何。
岩谷满前收蜡屐，漪涟极目卷渔蓑。
安心已得安身法，乐土偏令乐事多。
千里筠阳犹静治，还家一笑定无他。

月从海上涌金盆，直入东楼照病身。
久已无心问南北，时能闭目待仪麟。
飓风不作三农喜，舶客初来百物新。
归去有时无定在，漫随俚俗共欣欣。

逐客例幽忧，多年不洗沐。
予发栉无垢，身垢要须浴。
颠隮本天运，愤恨当谁复。
茅檐容病躯，稻饭饱枵腹。
形骸但癯瘁，气血尚丰足。
微阳阅九地，浮彩见双目。
枯槁如束薪，坚致比温玉。
长斋虽云净，阅月聊一沃。
石泉澣巾帨，土釜煮桃竹。
南窗日未移，困卧久弥熟。
华严有余帙，默坐心自读。
诸尘忽消尽，法界了无瞩。
恍如仰山翁，欲就沩叟卜。
犹恐堕声闻，大愿勤自督。

生长茅间有异芳，风流稷下古诸姜。
适从琼管鱼龙窟，秀出羊城翰墨场。
沧海何曾断地脉，白袍端合破天荒。
锦衣他日千人看，始信东坡眼目长。

我归颍川无故人，城东野老须如银。
少年椎埋起黄尘，晚岁折节依仙真。
走如麏鹿人莫亲，呼来上堂饮清樽。
踞床闭目略频伸，指我黄河出昆仑。
东流入海还天津，沐浴周遍才逡巡。
婴儿跏趺乘日轮，脱身游戏走四邻。
逢人不告非自珍，许我已老知闭门。
东朝太行款真君，告我不返游峨岷。
还家一舍卧不晨，阖棺空空但衣巾。
平生自言师洞宾，嗟世贱目贵所闻。

我归颍川无故人，城东野老须如银。
少年椎埋起黄尘，晚岁折节依仙真。
走如麏鹿人莫亲，呼来上堂饮清樽。
踞床闭目略频伸，指我黄河出昆仑。
东流入海还天津，沐浴周遍才逡巡。
婴儿跏趺乘日轮，脱身游戏走四邻。
逢人不告非自珍，许我已老知闭门。
东朝太行款真君，告我不返游峨岷。
还家一舍卧不晨，阖棺空空但衣巾。
平生自言师洞宾，嗟世贱目贵所闻。

病暑暑已退，思归未成归。
人事不可期，当受不当违。
客居汝南城，未觉吾庐非。
忽闻鹊反巢，坐使鸠惊飞。
三绕择所安，一枝粗得依。
我来众草生，渐见百卉腓。
天行若循环，物化如发机。
闭目内自观，此理良密微。

早岁寡欢意，衰年仍病缠。
客居逢九日，斗酒破千钱。
萸菊惊秋晚，儿孙慰目前。
登高懒不出，多酌任颓然。

白莲生淤泥，清浊不相干。
道人无室家，心迹两萧然。
我住西湖滨，蒲莲若云屯。
幽居常闭户，时听游人言。
色香世所共，眼鼻我亦存。
邻父闵我独，遗我数寸根。
潩水不入园，庭有三尺盆。
儿童汲甘井，日晏泥水温。
及秋尚百日，花叶随风翻。
举目得秀色，引息收清芬。
此心湛不起，六尘空过门。
谁家白莲花，不受风霜残。

病竹养经年，生笋大如母。
初番放出林，末番任供口。
欲求五寸围，更听三年后。
萧疏尽椽桷，无复堪作帚。
吾庐适营葺，便可开户牖。
秀色到衣冠，清风荡尘垢。
物生恨失养，养至无不厚。
斧斤日摧剥，阴阳自难救。
闲居玩草木，农圃即师友。
养人如养竹，举目皆孝秀。

读书旧破十年功，老病茫然万卷空。
插架都将付诸子，闭关犹得养衰翁。
案头萤火从干死，窗里飞蝇久未通。
自见老卢真面目，平生事业有无中。

早岁吟哦已有诗，年来七十才全衰。
开编一笑恍如梦，闭目徐思定是谁。
敌手一时无复在，赏音他日更难期。
老人不用多言语，一点空明万法师。

众音入我耳，诸色过吾目。
闻见长历然，灵源不受触。

白菊长先黄菊开，年年九日泛新醅。
犹存古历摽花候，不奈时人信手栽。
得势从教盈九畹，俯眉聊复引三杯。
愈风明目须真物，能使神农为尔回。

里中佳客旧孙陈，我自疏慵不见人。
目倦细书长掩卷，心游法界四无邻。

闭门颍昌市，不识颍昌人。
身闲未易过，闲久生暗尘。
我念作闲计，欲与黄卷亲。
少年病书史，未老目先昏。
掩卷默无言，闭目中自存。
心光定中发，廓然四无邻。
不知心已空，不见外物纷。
瞿昙昔尝云，咄哉不肯信。
一见勿复失，愈久当愈真。

闭门颍昌市，不识颍昌人。
身闲未易过，闲久生暗尘。
我念作闲计，欲与黄卷亲。
少年病书史，未老目先昏。
掩卷默无言，闭目中自存。
心光定中发，廓然四无邻。
不知心已空，不见外物纷。
瞿昙昔尝云，咄哉不肯信。
一见勿复失，愈久当愈真。

柏根可合抱，柏身长百尺。
我年类汝老，我心同汝直。
我贫初无居，爱汝买此宅。
索居怀旧友，开轩得三益。
风中有余劲，雪后不改色。
我贫不栽花，绕屋多种竹。
全家谬闻道，举目无他物。
晨兴辄相对，知我有惭德。

少年读书目力耗，老怯灯光睡常早。
一阳来复夜正长，城上鼓声寒考考。
老僧劝我习禅定，跏趺正坐推不倒。
一心无著徐自静，六尘消尽何曾扫。
湛然已似须陀洹，久尔不负瞿昙老。
回看尘劳但微笑，欲度群迷先自了。
平生误与道士游，妄意交梨求火枣。
知有毗卢一迳通，信脚直前无别巧。

羲和飞辔留不住，小儿逢节喜欲舞。
人言老翁似小儿，烝豚酿酒多为具。
颍川本自非吾乡，邻里十年成旧故。
谁令闭户谢往还，寿酒独向儿孙举。
饮罢跏趺闭双目，寂然自有安心处。
心安自谓无老少，不知须发已如素。
似闻钱重薪炭轻，今年九九不难数。

上元车马正喧喧，老病无聊长掩门。
不着繁灯眩双目，独邀明月上前轩。
跏趺默坐闻三鼓，寂寞谁来共一樽。
已觉城中尘土臭，急将清雨洗乾坤。

生日今朝是，匆匆又一年。
读书真已矣，闭目但茫然。
下种言非妄，开花果定圆。
驱羊旧有法，视后直须鞭。

闭门不出十年久，湖上重游一梦回。
行过闾阎争问讯，忽逢鱼鸟亦惊猜。
可怜举目非吾党，谁与开尊共一杯。
归去无言掩屏卧，古人时向梦中来。

年老百病生，风痹已三作。
主家长患聋，说法仍害脚。
十年学趺坐，从此罢雀跃。
闭目时自观，寸田饱耕凿。
下种本无种，服药亦非药。
田熟根自生，病去如花落。
吾生默已定，有数谁能却。
数尽吾则行，未应堕冥漠。

于公决狱多阴功，自知有子当三公，高作里门车马通。
定国精明有父风，饮酒一石耳目聪。
汉家宰相仍侯封，左右中兴始且终。
我家读书自我翁，耻言法律羞兵戎。
中年出入黄门中，智巧不足称愚忠，虽云寡过亦无功。
不忮不求心粗空，举世知我惟天工。
恃此知不累儿童，作门不庳亦不隆。
陋巷正与颜生同，势家笑唾傥见容。

决明明目，功见本草。
食其花叶，亦去热恼。
有能益人，矧可以饱。
三嗅不食，笑杜陵老。

老人平生，以书为累。
夜灯照帷，未晓而起。
百骸未病，两目告瘁。
决明虽良，何补于是。

自我知非，卷去图书。
闭目内观，妙见自如。
闻阿那律，无目而视。
决明何为，适口乎尔。

自我知非，卷去图书。
闭目内观，妙见自如。
闻阿那律，无目而视。
决明何为，适口乎尔。

春服初成日暖，潩河渐满风凉。
欲复孔门故事，略有童冠相将。
城西百步而近，杏花半落草香。
欣然愿与数子，临水一振衣裳。
故人有酒未酌，为我班荆举觞。
我虽少饮不醉，未怪游人若狂。
春风自尔一月，花絮极目飞扬。
诵诗相劝行乐，良士但取无荒。

丹青古藏壁，风雨饱侵藻。
拂尘开蚀鉴，志士泪霑臆。
灵山远飞来，不可以智测。
龙神湛回向，拥卫立剑戟。
依然吴生手，旌旆略可识。
鸿蒙插楼台，毫发数动植。
广床瞻二圣，有众拱万德。
飞行凑六合，揽取著一席。
人人开生面，绝妙推心得。
李侯天机深，指点目所及。
三生石上梦，天乐鸣我侧。
幽寻前日事，晦明忽复易。
章生南溟鹏，笼槛锁六翮。
能同寂寞游，浊酒聊放适。
西风叶潇潇，蟋蟀依墙壁。
家无万金产，四邻砧声急。
藜羹傲鼎食，蓝缕亦山立。
并船有歌姝，粉白眉黛黑。
期公开颜笑，醉语杂翰墨。
不须谈俗事，祇令人气塞。

西山最高峰，积雪连四季。
登楼试寓目，入国有故地。
烽候虽久息，武经思豫备。
文饶昔筹边，公意今无愧。

帝子相从玉斗边，洞箫忽断散非烟。
平生未省山水窟，一朝身到心茫然。
长安日远那复见，掘地宁知能及泉。
几年漂泊汉江上，东流不舍悲长川。
山重水远景无尽，翠幕金屏开目前。
晴云幂幂晓笼岫，碧嶂溶溶春接天。
四时为我供画本，巧自增损媸与妍。
心匠构尽远江意，笔锋耕遍西山田。
苍颜华髪何所遣，聊将戏墨忘余年。
将军色山自金碧，萧郎翠竹夸婵娟。
风流千载无虎头，于今妙绝推龙眠。
岂图俗笔挂高咏，从此得名因谪仙。
爱诗好画本天性，辋口先生疑宿缘。
会当别写一匹烟霞境，更应消得玉堂醉笔挥长篇。

先生抱道隐墙东，心迹兼忘出处通。
圮下每惭知孺子，床前曾忆拜庞公。
已将目击存微妙，直把神交寄始终。
此日离违限南北，萧萧班马正依风。

溪流贯清江，湍濑亘百里。
龙蛇几盘纡，雷雨忽奔驶。
石横渠状穿凿，怪力祖谁氏。
突如见头角，虎豹或蹲峙。
横杠互枝柱，小艇俄纷委。
蘋藻翳泓澄，松竹荫崖涘。
两山束鸟道，侧岸数鱼尾。
缭然閟深幽，梵字叠危址。
锺呗杂滩声，亭台森水底。
凭栏几游目，杖策时临履。
酒杓间茶铛，棋枰延昼晷。
放怀得天倪，清啸谢尘滓。
忽忘儿女缚，似接嬴秦子。
顾予拙谋身，霜鬓飒垂耳。
雅意在延龄，丹砂夙充饵。
焉得兹结庐，帐念远桑梓。

相逢三十春，欢宴殊未足。
都门今见君，行意一何速。
正之南国秀，德业素所畜。
才名振京师，贤达竞推毂。
当年诸邑政，惠爱春兰馥。
惟思结恩信，几欲弛鞭扑。
一朝使王畿，茂草鞠圜狱。
高怀富经纶，余事归简牍。
风骚入冥搜，落笔动盈幅。
忠诚人所怀，正直神介福。
轻舟扬高旌，锦袂耀乡服。
西风浙江远，秋色方在目。
欢声溢闾巷，喜气霑僮仆。
东南岁仍饥，仁主意方属。
君才固有余，足以振疲俗。
行闻变潢潦，千里尽平陆。
功成办归装，来赴严君促。

鼓屴崱，峰顶特。
穷岛夷，𫖯封域。
屏闽东，拱辰北。
岁辛亥，帝司赤。
竦绅烈，从峭陟。
搴若华，揖瑶极。
呵蜚霆，蹴鳌脊。
披霄根，殚目力。
高者仰，深必惕。
谨其至，惟古则。

脍鲈珍珠是吴乡，丞相曾过赋短章。
新作水斋堪寓目，旧停桂棹有余光。
满前野景烟波阔，自后秋风意气长。
莫待东曹归忆此，分悭居在碧州旁。

秋日同文馆，多朋信可依。
慧莺还伴锁，巧燕自知归。
藻鉴由来定，翘材未觉稀。
贤书早晚上，拭目看珠玑。

神龟不识烹鱼釜，生潜深渊长黄土。
谁令误落鱼网中，白昼冥冥作雷雨。
嗟予蟠然别旧隐，空岩无人滴锺乳。
松菊满山胡不归，愿同妻子忍攻苦。
长歌漫漫何时旦，起坐中夜私自语。
茅茨十九漏如渑，谁知华堂醉歌舞。
山中吾庐归去来，峰插翠玉朝南户。
注目操刀必割时，尸祝何烦越尊爼。

五年坎𡒄哀南方，江湖魏阙两相忘。
洞萝岩桂搴孤芳，月潭风渚俦渔郎。
单阏孟夏草木长，望都楼观郁苍苍。
谁令焚芰辞楚狂，复来上君白玉堂。
黄门戟曜羽林枪，未央引籍班氐羌。
云屯锦缚马斯臧，大官日膳琼为粮。
追随威鳯鸣南冈，岂敢偃息复在床。
投铃归休下殿傍，卫士传诏来如骧。
馆阊阖外西城隍，书槖迫遽不及装。
吁俊士集要言扬，得弓勿问何人亡。
赵璧既入秦城偿，颕脱喜见锥出囊。
同人于野不择乡，峨峨羽翮整颜行。
王闲玉勒皆骕骦，伯喈怀赎望金商。
魁梧奇伟值文房，家令数术应帝王。
三英粲粲日争光，我辄与之较雌黄。
芳菲满室兰生香，坐堂月久秋气凉。
将军思归歌抚觞，倚梧目送雁南翔。
想见葭菼水中央，洞庭河汉遥相望。
香枫叶老赤染霜，感慨少日七步章。
长安城西约郑庄，牵率不往有底忙。
人生可意乃吉祥，快马划过小苑墙。
入门烂醉银瓶浆，秦筝赵瑟喜高张。

面目三年隔，音传万里遥。
宦途俱蹭蹬，日事各萧条。
志大谋常拙，身孤道亦消。
本无当世用，隐处会相招。

峨峨乌目山，曾临贵侯宅。
重房昔珠翠，峻宇焕金碧。
泉激晨霞明，松摇暮云白。
宜尔山中人，日轮自朝夕。

蹑径君高亭，天远不敢局。
疏卷檐花，百里在举目。
江横缟带明，山隐螺髻绿。
啼鸟破长烟，飞泉漱寒玉。
云回猛虎啸，清风绕岩谷。
飕飕入青松，古淡琴一曲。
倚栏更凝望，斜阳上修竹。
欲去还迟迟，胜概那可足。

天街极目如平水，胡人走马天街里。
南宫宴罢晚色深，宿雨初干尘不起。
胡巾满插汉京花，雕鞍一簇浓如霞。
千蹄撇过在顷刻，闪电飞星不留迹。
路旁看者如堵墙，街使传呼俱辟易。
朝家和戎七十年，只矢不射胡中天。
尔曹不必夸驰骋，官家无意窥幽燕。
稳将金帛北归去，万歳千秋祝明主。
毡车满野春草长，任尔祁连山下住。

严风驾雪霜，吾轿颇温燠。
白日煖郊原，吾马快驰逐。
二者皆得用，翩如两黄鹄。
马骄倦提策，轿狭厌挛束。
何以救斯弊，奔驰有吾足。
副之两革靴，随以一笻竹。
凫趋上高冈，虎步出平陆。
折花得低枝，照影临深谷。
道逢田间叟，时访以耕牧。
北音稍入耳，俚语俄满腹。
行行及前堆，小汗已霡霂。
芳草可为茵，吾眠不须褥。
人生忌太佚，终歳居华屋。
醉饱耳目昏，软暖筋骸缩。
今吾异于此，千里干微禄。
朝随麏麞骋，夜侣鸿雁宿。
户抠劳乃久，金矿锻方熟。
聊歌以自娱，不作杨朱哭。

忆昨在江都，聨君城一曲。
我家百色无，唯有数竿竹。
琅玕净相倚，萧洒意常足。
君亦时见过，笑语伴幽独。
别来七见春，屡送光景速。
京师车马烦，高尘蔽华屋。
僧室日闭关，静若在岩谷。
忽闻剥啄声，把手叙寒燠。
嵌空疉石畔，亦有双筠绿。
动君青云兴，赏眄不移目。
爱其萧骚风，摇此苍翠玉。
有如嗜脍炙，久矣虚其腹。
一旦逢割鲜，欣然喜如沃。
乃知物外适，可以傲流俗。
奉常官事简，佳集时可卜。
轩窗辟深邃，冠帯脱拘束。
文枰稍拂拭，白黑看驰逐。
更设茶两旗，何须酒百斛。

我生世味薄，所好唯真茶。
江南隔浮云，庐岳望苦賖。
煎烹逐风土，白水和脂麻。
有客自远至，开缄得新芽。
乍见真邂逅，失喜成讙哗。
掬视未及饮，清香破昏邪。
堂堂京邑雄，万货来天涯。
念此至灵草，﨑岖亦随车。
小磨元自携，莹白无纎瑕。
玉尘渐委积，鹰嘴犹交加。
汲泉方污埃，上以密叶遮。
蟹眼已鸣沸，君来何晚耶。
相呼共一啜，如到神仙家。
烦襟得浣濯，两目袪昏花。
闲居无他乐，赖有此趣佳。
煌煌金张门，酒肉争豪奢。
冷淡不辄饮，千金赏筝琶。
一醒又五斗，颜角如烘霞。
蔗浆爽肺肝，金椀嗽齿牙。
坐觇吾曹癖，往往笑以嗟。
人生乐不同，未用相矜夸。
吟罢腹饥吼，空庭噪昏鸦。

长渠西来拟天汉，千里清阴绿杨岸。
高墉杰屋如屯云，碧瓦参差插天半。
小楼三尺偷晨光，山低堆积白与黄。
千艘一卸须臾了，江湖极目来帆樯。
国家税法拟前古，还以养人非自富。
连云习射皆貔貅，月禀太仓急风雨。
歳深敝积如鼠穴，检视之官缘此设。
我初受牒颇激昂，匹马朝朝踏残月。
千筹簇簇来如林，袍𫖇兀坐清槐阴。
秋毫増损必拘送，莫怨小官持法深。
吾槩视此平如水，运量四海亦如此。
今朝且佐大司农，他时敢献明天子。

行路难，归去来。
三日汝南城不开，天角隐隐闻轻雷。
掣电更划划，猛雨还漼漼。
稍添汪汪陂，渐淹高高台。
我欲晨兴出南郭，极目唯有白水漫蒿莱。
驿道安在哉，连山洑流相喧豗。
父母不复顾，婴孩弃之如尘埃。
戢戢生鱼头，人世永隔良可哀。
清都咫尺可以诉，谁挽北斗魁。
呜呼行路之难，邦人之灾。

已登卧龙庵，更看卧龙瀑。
来从不尽山，奔入无底谷。
谷中鸣百雷，林外漱寒玉。
雄豪与清泚，上下相接续。
阳崖发幽花，阴壑偃乔木。
两崖天划开，万古神潜伏。
我来坐潭上，俯仰清耳目。
神骨倍潇洒，衣襟仍霡霂。
名山到能几，好景看不足。
殷勤莫思归，更共潭边宿。

范蠡不归吴，鲁连东泛海。
当其纵目时，长有青山在。
我今囚一官，宅舍不容改。
尘嚣日侵陵，视听乏爽垲。
天机能几何，与物相葅醢。
当求景物净，以涤身心凂。
县南山不远，溪口石可采。
叠累亦成形，依稀聊自绐。
寒余洞泉脉，绿帯天边蔼。
翠壁渐孱颜，奇峰何{山畾}嵬。
乔林相隐映，亭院生光彩。
笑揖浮丘翁，霓旌如可待。
区区浃时力，直欲凌真宰。
稍全仁者乐，未恤儿軰骇。
又动江南思，匡庐田已买。

清晨读君碑，如到徐亭下。
灵境犹缥缈，仙风已潇洒。
亭虽人为之，洞是天开者。
化工不自了，待子辟蓁野。
徐君神骨不埃尘，疏眉秀目方青春。
穷追屡束冦贼手，幽讨却作烟霞人。
当年远祖尝浮海，采药仙山竟何在。
君今复探山中奇，潭潭六室世未知。
呜呼安得此亭此洞在吾乡，庐岳自此増辉光。

平时广朝中，相见辄欢喜。
昂藏八尺身，所负必奇伟。
四方献善败，军国盈虚计。
叩之如川流，滚滚不知已。
天子曰汝能，吾臣鲜其比。
而况所设施，粲粲在边鄙。
西戎未纯一，汝可三军帅。
擒之或纵之，高枕惟尔恃。
公拜稽首归，眉目凛生气。
顽童玩天恩，豢养若骄子。
欲痛以鞭笞，而畏啼不止。
二者不两全，在所以节制。
又如畜狂犬，系颈不系尾。
收其要害处，进退随所指。
重城夜彻关，沙漠浄如水。
辞别不踌躇，安边从此始。

官居无时节，簿领去复回。
胁息文网中，壮心安在哉。
积雪满西峰，中天白皑皑。
帘幄昼生寒，复见诗筒来。
烦襟得洗瀹，耳目亡氛埃。
纪德无可陈，诗情如七哀。
昔闻参军逸，今见太守才。
况有循吏政，养民如婴孩。
穷山虎豹伏，旷野桑麻开。
邂逅春色满，百卉东风催。
吾乡足山水，使宅佳池台。
篇章日愈多，无惜分琼瑰。

南无佛法僧，大慈三宝海。
我今欲依教，普劝诸众生。
莫杀莫食肉，同蕴仁慈行。
无病保长龄，未来成佛道。
诸佛大菩萨，常为救众生。
舍头目身命，不计河沙数。
代鸽弃王身，全螘委龙命。
流水济枯鱼，萨埵充饥虎。
历劫遍行慈，慈善力成就。
佛无一切心，唯有慈心在。
若有行慈者，不杀不食肉。
仰愿佛威神，世世常加护。
杀生佛所说，即杀自父母。
亦杀自妻女，兄弟及姊妹。
一切男女摄，皆曾为父母。
生生所受胎，从之禀遗体。
受一畜生形，骨血如山海。
一一类中身，生生不可计。
轮回六道间，展转为亲属。
故食诸众生，名食父母肉。
又观一切身，悉是我本体。
自肉及他肉，其实是一肉。
如舍前后住，亦名为我舍。
当知食肉人，即食自身肉。
佛观如来藏，佛界众生界。
一界无二界，一切肉一肉。
伎儿暂变易，元是一人身。
若欲杀众生，当起诸佛想。
猎师屠儿辈，及捕鱼鸟人。
众生遥见者，皆生必死怖。
谓此恶心人，贪利及肉味。
手持利刀箭，念欲杀我身。
飞翔及潜窜，惊怖而远避。
常与诸众生，起大冤对想。
一切惜身命，人畜等无殊。
若欲食众生，先试割身肉。
死是极大苦，谁能不畏之。
但当自观身，云何食他肉。
为利刹众生，以财网诸肉。
二俱得杀业，死堕叫唤狱。
汝听杀生者，死堕地狱处。
铁城高八万，四千由旬量。
长广亦复然，满中猛火炎。
表里皆洞赤，猘狗守四门。
狱卒声雷震，两眼如电光。
驱汝杀生人，入中而受苦。
力士执铁矛，矛身长一丈。
利刃阔八寸，望胸撞罪人。
胸入背上出，苦痛不堪闻。
千万亿岁中，受斯极大苦。
汝听食肉人，死堕阿鼻狱。
铁屋亦高广，八万由旬量。
四门猛火炎，南北皆交彻。
铁墙铁罗网，铁枷铁杻械。
一一火烧之，皆令其洞赤。
食肉受斯苦，亿百千万岁。
汝听煮肉人，堕镬汤地狱。
一万有二千，深广由旬量。
昼夜猛火然，涌涌汤常沸。
于中受大苦，一万七千岁。
汝听炙肉人，堕热铁床狱。
其狱有八千，纵广由旬量。
床下猛火烧，罪人卧其上。
心肝肉焦烂，一万二千岁。
汝听切肉人，死堕斫锉狱。
五百大力士，利刀斩罪人。
万段至微尘，业风吹更活。
如是终复始，一万二千岁。
汝听养群鸡，为贪肥肉者。
一鸡于一日，计食五百虫。
主人当半罪，同鸡堕地狱。
其狱盛热粪，八万由旬量。
人鸡俱入中，满五千万岁。
汝听捕猎人，安锵及设{木强}。
罥索安陷阱，利刃放鹰犬。
四边竞围合，逼逐杀众生。
死堕铁轴狱，方丈一万钉。
驱上轮一匝，遍体万钉刺。
举身悉交彻，苦痛不可忍。
百千万岁中，受斯对报苦。
杀生食肉者，从诸地狱出。
受饿罗刹身，师子豺虎狼。
猫狸鸱枭鹫，唯捕新血肉。
众生各藏护，不令其得便。
饥火常烧心，念念思他肉。
由是恶熏习，大慈种永断。
设得生人中，残疾命短促。
愚痴谤因果，死还堕地狱。
佛说此语时，无量诸罗刹。
悲号誓断肉，及护断肉人。
汝今闻此经，云何不改过。
徒劳生为人，不及食人鬼。
慎莫烧山野，慎莫破堤塘。
莫伐有巢树，莫烧含蠹薪。
若见杀众生，方便常救护。
南无十方佛，大智德世尊。
我欲劝众生，舍酒求明慧。
如佛之所说，饮酒多过患。
八万尘劳门，三十五种失。
悉以酒为本，汝等应谛观。
酒酣心眩乱，六识尽昏迷。
君臣乖仪节，父子绝尊卑。
母女乱其风，礼检不能制。
如舍婆提国，有鸯掘摩罗。
酒醉淫泆母，因慈杀其父。
母复通外情，将刀复害之。
亦如莎伽陀，神通大罗汉。
因游支提国，渐到跋陀村。
彼有大毒龙，字庵婆罗提。
其龙甚暴恶，侵害彼村人。
罗汉神通力，降伏毒龙已。
村人思报恩，多设苏乳糜。
有女设糜已，忧其发冷病。
遂取水色酒，奉上大罗汉。
罗汉谓是水，饮已酒力发。
迷酒到寺门，衣钵弃余处。
醒时用神力，能伏大毒龙。
醉后如死人，不能伏虾蟆。
世尊命罗汉，及诸比丘众。
至彼罗汉所，因兹制酒戒。
正法念经说，阎罗责置人。
将驱入地狱，先说如是偈。
酒能乱人心，令人如羊等。
不知作不作，如是应舍酒。
若酒醉之人，如死人无异。
若欲常不死，彼人应舍酒。
酒是诸过处，常能不饶益。
一切恶道阶，黑暗所在处。
饮酒到地狱，亦到饿鬼处。
行于畜生业，是酒过所诳。
酒为毒中毒，地狱中地狱。
病中之大病，是佛之所说。
若人饮酒者，无因缘欢喜。
无因缘而瞋，无因缘作恶。
于佛所生痴，坏世出世事。
烧解脱如火，所谓酒一法。
若人能舍酒，正行于法戒。
彼到第一处，无死无生处。
莫饮无明酒，能为众苦因。
声闻住明脱，犹是醉归人。
若是病苦时，应当观病本。
从痴有爱生，习业招病果。
耆婆尽道术，尚不能救疗。
岂有世药酒，而能瘥我病。
酒为放逸根，不饮闭恶道。
宁舍百千身，不毁犯酒戒。
宁使身干枯，终不饮此酒。
假使毁犯戒，寿命满百年。
不如护禁戒，即时身磨灭。
决定能使瘥，我犹故不饮。
况今不定知，为瘥为不瘥。
作是决定心，心生大欢喜。
即获见真谛，所患即消除。
汝听酿酒家，死堕醎糟狱。
亦堕沸灰中，一万八千岁。
汝听沽清酒，死堕酒池狱。
满中如洋铜，入其中受苦。
汝听饮酒人，死堕灌口狱。
手自酌铜汁，昼夜灌其口。
汝听人将酒，逼劝持戒人。
死入冰池狱，八千万岁苦。
皮肉皆破裂，日夜百死生。
然后五百生，生辄无两臂。
汝听或强力，或时因戏笑。
持酒与僧尼，强伏令其饮。
死堕截膝狱，六百万岁中。
五百大力士，常截其两膝。
乃至过酒器，五百世无手。
常作螘虱形，曲蛆及蝇蚋。
痴执无知虫，一一五百世。
汝听吉陀婆，沽酒梳堕井。
罗汉饮其水，八万圣皆醉。
由是恼圣人，死堕锯床狱。
八万大劫中，常受锯解苦。
后出得为人，其身长三尺。
颜貌青黑色，耳鼻孔闭塞。
无眼唇褰缩，手足无十指。
何况破戒心，持酒逼他饮。
多见世愚人，逼他食酒肉。
自不能清浄，都无羞耻心。
复将不浄食，凌逼破他戒。
宁可断人命，莫破他善心。
杀命一死生，未必至三趣。
破戒失人天，及失解脱法。
汝听断酒肉，所得福德利。
有人持七宝，国城妻子施。
不如断酒肉，千万分之一。
乃至满大千，七宝持布施。
不如断酒肉，千万分之一。
假使为求福，锻金以为人。
其数百千万，持用广布施。
不如断酒肉，千万分之一。
假使有佛子，造幡华宝盖。
满三千大千，持用供养佛。
不如断酒肉，千万分之一。
犯之罪即重，持之福亦深。
善恶长形对，苦乐镇相寻。
及健速回首，早计各悛心。
莫待无常到，如瓶满自沈。
勉哉须努力，同侍七宝林。

正坐面西想日轮，见日欲没如悬鼓。
见已闭目开目间，皆令明了心坚住。

况说龙沙最边陲，关河阻隔远明时。
蕃戎把隘当路坐，何日申奏圣人知。
今遇司空来宣问，枯林滋润再生枝。
四面六蕃多围绕，伏恐寻常失朝仪。
若不远仗天威力，只怕河隍陷戎夷。
请须司空奏论事，封册加官莫改移。
比至今秋新恩泽，山林草木总光辉。
塞上艰莘无说处，一心目断望龙墀。

宝气媚长浔，明光法大阴。
探龙殊九品，剖蚌尽千金。
汉女飞升迹，鲛人感泣心。
任轻从弹雀，鱼目莫相侵。

古寺清江上，维舟夕照前。
山根盘到海，塔影直侵天。
萝月空禅石，霜钟落客船。
秋风懒回首，送目入云烟。

上苑烟花迥不同，汉皇何必幸回中。
花枝冷溅昭阳雨，钓线斜牵太液风。
绮萼惹衣朱槛近，锦鳞随手玉波空。
小臣侍宴惊凡目，知是蓬莱第几宫。

拂衣台岭旧林泉，命服兰芽夺目鲜。
一念不居常在定，十分无闷尽安禅。
霜含庭柏依稀老，月到经窗暗澹圆。
蠛枕沈迷难话别，半桥衰柳锁寒烟。

高鸿多北向，极目雨余天。
春满吴山树，人登汴水船。
吟生千里月，醉尽一囊钱。
肯便怀乡邑，时清复少年。

极目半秋色，此情聊惨凄。
行人古道上，落日破村西。
剑饮无高会，驴游困解携。
祇因风与月，吾子有新题。

跌荡情怀每事同，十年曹社醉春风。
弹弓园圃阴森下，棋子厅堂寂静中。
赤脚我犹无一婢，黑头君合作三公。
江湖今日还劳结，目送归飞点点鸿。

竹下经房号白莲，社师高行出人天。
一斋巾拂晨钟次，数礼香灯夜像前。
瞑目几闲松下月，净头时动石盆泉。
西湖旧侣因吟寄，忆著深峰万万年。

表里湖山极目春，据鞍时此避埃尘。
苍苍烟树悠悠水，除却王维少画人。

山壑气相合，旦暮生秋阴。
松门韵虚籁，铮若鸣瑶琴。
举目群状动，倾耳百虑沉。
按部既优游，时此振衣襟。
泓澄冷泉色，写我清旷心。
飘飖白猿声，答我雅正吟。
经台复丹井，扪萝常遍临。
鹤盖青霞映，玉趾苍苔侵。
温颜煦槁木，真性驯幽禽。
所以仁惠政，及物一一深。
洒翰嶙峋壁，返驾旃檀林。
回睨窣堵峰，天半千万寻。

双屐冲烟上泰台，欲将老眼傍天开。
春深叠嶂晴看雪，雨后飞泉夜听雷。
玉节攒苍烟浩渺，群山裂翠壁崔嵬。
目前齐鲁何须问，千古登封只草莱。

儒家无外事，招客勘青编。
笔墨东西置，朱黄次第研。
频忧伤点窜，细恐误流传。
改易文辞正，增加字数全。
目因繁处倦，心向注中专。
端坐穷今古，披襟见圣贤。
疲劳时举白，游息或谈玄。
得兴忘昏旭，题名记岁年。
栖毫思确论，废卷恨忘篇。
鱼鲁皆刊定，谁人敢间然。

雍门琴罢已浪浪，更上牛山半夕阳。
楚泽云迷千里目，蓟门歌断九回肠。
寒梅带雨飘离席，尺素停灯作报章。
湘水干未终未尽，岂徒万点寄疏篁。

青门祖帐曙烟微，片席乘流鸟共飞。
曲岸马嘶风袅袅，短亭人散柳依依。
灞陵目断犹回望，楚水魂销为送归。
祇自河梁传怨曲，洛尘千古化征衣。

夕阳堪极目，况复近秋残。
塞迥横烟紫，江清照叶丹。
伍胥嗟路远，潘子念行难。
更有芜城恨，城空逼夜寒。

南州石黛有遗妍，目极危梯月上弦。
一水相忘空脉脉，双金何路致拳拳。
仙源日永桃无援，客馆春轻柳未眠。
欲写微词托归雁，风高岭阔又经年。

曾许千金答浣纱，越溪浪浅不通槎。
晓楼帘卷还凝雾，外院墙低却映花。
满目离愁频驻马，一春幽梦祇惊鸦。
柔桑蔽日南城路，懊恼罗敷自有家。

昱爚银鞍狭路逢，长裙连带任流风。
身轻近识吴宫燕，目断还惊洛浦鸿。
未许香囊安肘后，独怜丹枕在房中。
南园蝴蝶飞无限，一一雌随一一雄。

欲折瑶华向绿畴，风光满目尽离愁。
茂林修竹多嘉客，万壑千岩忆旧游。
汉诏已闻求泛驾，祢狂无自屈岑牟。
荆山待价何忧晚，龟手犹期裂地酬。

六幕云收万籁沉，结瑶千尺倦登临。
七盘妙舞频挥汗，五色嘉瓜冷镇心。
极目岭梅宁止渴，拂波宫柳漫垂阴。
祇忧火解神仙骨，赖有泉声发素琴。

行行极目天无柱，渺渺横流浪有花。
客子方思舟下碇，阴虬自喜海为家。
村遥树列秦川霁，岸阔牛分触氏蜗。
鸢啸风高良可畏，此情难论坎中蛙。

极目关河高倚汉，顺风雕鹗远凌秋。

诗题：次韵和县楼九日首句：红叶青峰辏目围。

诗题：九日集句首句：高秋寓目更徘徊。

岘山巉巉清溪濵，倒影万丈之奫沦。
往岁尝有去思吏，热地尤多高蹈人。
少年仕宦颇落魄，时登绝顶攀苍冥。
幽花美草颇娱目，断碑刓碣还伤神。
晓猿夜鹤轻相别，从此奔走十八春。
旧游不复齿颊挂，方知到骨俱埃尘。
麟台昨日见图画，醒若楚客还覉魂。
方缣一幅论万里，秋江绿水何粼粼。
人心与物本无别，正为利欲相埋湮。
神功妙手如唤觉，满座风月来相亲。
骑驴径去自可到，犹愈飘飖西游秦。
剩沽宜城醉其下，日夕倒载望冠巾。

昨夜秋风来户庭，残灯闪灭微凉生。
得公团扇未及用，挂向空堂神骨清。
但将远趣醒耳目，不独暑月排歊蒸。
惭当厚意无以报，前诗空说玖与琼。
漆箱犹有南中纸，阔似棋枰净如水。
传闻造之自梅州，蛮奴赤脚踏溪流。
银波渗彻云蟾髓，入轴万杵光欲浮。
收藏终恐非吾物，宝剑银钩有时失。
不如包卷归文房，钱公家世能文章。
五日京兆聊尔耳，归步金銮上玉堂。
玉堂不复知吏事，紫槖华簪奉天子。
凤阁曾观思涌泉，谪仙今振辞如绮。
不似冷官太苦辛，吟哦风月愁山鬼。

啾啾檐间雀，侧翅相悲鸣。
岁晏寒虽壮，云稀雪未成。
同舍布路归，禁扃断人行。
败箕摧残叶，伛偻一老兵。
念非太潇洒，安得耳目清。
炉焰久更高，宵鼓动严城。

画省深沉天上居，道貌日与尘客踈。
天公恐我太寂寞，更遣两仙同校书。
名臣已去骑箕尾，尚有规模在新史。
浩然初若泛沧溟，目眩形劳安得止。
兴亡治乱略可知，两公少壮方施为。
斋房比邻数相说，听公清谈胜欲酒。

池塘春色归，波水已极目。
凫雁稍下来，垂杨舞新绿。
登临不惮远，枉径入重复。
已见数种花，参差隔修竹。
非特野兴长，彩翠动华屋。
沁园天下名，鲁馆当年筑。
百年犹盛丽，风景冠辇毂。
当时手种植，仰视皆乔木。
主人况仁贤，客至初不速。
跻攀脚力尽，更酌以？渌。
左右列图书，南北置殽簌。
夕阳整归骖，尚谓夜可卜。
明日忆胜游，长歌寄金谷。

百转干萦住复移，浑如啄木在高枝。
春郊极目快晴后，峭绝一声飞去时。

何事斑然虎，来依静者堂。
英姿犹詟物，画手必殊常。
快笔挥如雨，新缣洗似霜。
浅山迎暮黯，丛苇得秋黄。
炳焕霞纹缛，晶荧镜目光。
前趋疑抟取，却顾尚摧藏。
仙子休骑去，将军莫射伤。
相随千里客，更欲卷还乡。

楚泽秋穷未有霜，飘然如雁去随阳。
连空积蔼湖天暗，极目无人水国荒。
破浪不须论万里，佩兰聊欲寄三湘。
驼裘更作春晖暖，嬴得瞢腾昼梦长。

两寺藏山曲，登临恨阻修。
平时极目处，今日探春游。
苦竹经霜老，甘泉带雪流。
醇醪煖肌骨，归路卸轻裘。

闻道征帆却滞留，萧条湘岸正南头。
春光虽有将归意，野色仍供不尽愁。
破浪心期元万里，扬帆目送已千舟。
山斋亦欲君重访，逆水如今是顺流。

郡楼邀会乐丰年，极目山川思浩然。
才子登临嗟昔别，使君藩屏值新迁。
前峰绿雾藏丹叶，别浦平沙衬碧涟。
不但醉吟湘与麓，鲁歌崧汉美周宣。

杳杳湖天极目中，波光日暮两陶镕。
舟离庙步湾环水，帆指东山缥缈峰。
昔日南征期饮马，今朝北去想骑龙。
归来若得醉乡隠，愿化春醪万顷醲。

扁舟重过九青莲，极目空明思浩然。
可是画工烦刻画，只因山骨偶枝骈。
风高迥认龙腾海，云散初疑剑插天。
剩采太湖嵌孔石，南窗排列伫飞仙。

坐听禅林叩晓钟，官曹遥指禁城东。
千门洒扫冰镵路，万木号呼叶受风。
金殿放朝闲虎士，蟾泓挥翰冷瑶宫。
春晖闭目无多日，预草新文拟送穷。

余凉凛凛认乘骢，分走郊圻督事功。
照路官仪惊众目，快襟诗思有清风。
隋河杨柳萦天上，魏阙觚棱在梦中。
朝会相逢劳行色，滑稽酬对兴无穷。

暑岸千株绿，秋庭万点黄。
明晶能夺目，圆满要经霜。
瑞露凝肤满，甘泉沃肺凉。
美沧不解事，金椀荐槟榔。

昔年曾上阁边行，步步凌霞出太清。
鹤驾不归云缥缈，凤箫空断目分明。
秦川错绣孤烟媚，渭水浮银落日横。
惆怅重游今未遂，参差天半望飞甍。

危槛跨层城，凭高俗虑醒。
鹏飞适莽苍，鸿去上青冥。
隠地临箕岭，贤游会德星。
跻攀何日共，远目寄郊坰。

禹平洪流锡玄圭，班于群神朝会稽。
辽东飞烟过沧海，徂徕古气临天齐。
丹砂化出黄金鼎，雄麝焚身何噬脐。
鱼胶清坚岂易致，燕支山北随佩觿。
双龙蛇蟠戏缺月，吴军破甲光水犀。
黑云如轮起端溪，挥洒倏忽奔鲸鲵。
先生海内文章伯，穷年蒿目忧黔黎。
玉堂新制自心巧，想见星象躔宝奎。
落毫无胫走珠玉，雨雹霁止垂虹蜺。
陋儒穷经唇欲腐，石室汗简空沈迷。
眼昏画纸仅成字，何异月暗投玻瓈。
唯当藏作箧中宝，并荷蓑笠归锄犂。

彩旆蓝舆访隠扃，云松雪竹想仪形。
函关应望真人气，傅野今无处士星。
犹忆九皋闻鹤唳，徒劳双目送鸿冥。
将回俗驾频搔首，深愧山文旧勒铭。

太白崭岩几百尺，仙人一去无消息。
临云时复倚栏干，独看千峰万峰碧。
昨夜长须城里回，报道湖上秋风来。
醉园雨过月台冷，篱根白菊看看开。
却杖青藜趁流水，目送征鸿下山觜。
蓬船荅浪遶丛芦，咫尺烟汀几万里。
忽见江头江月白，纷纷笑语城东陌。
一尊此酒一枰棋，未到懒堂犹是客。

只见青山无水声，到头耳目未全清。
年来赏遍江东寺，才入今宵睡未成。

闲斋掩昼扉，疏竹间风韵。
兀坐无所为，仰高方苦峻。
闗闗两喜鹊，如以？来献。
疑其喜过常，精爽抑何顿。
谓当有嘉宾，结驷问原宪。
不然亲交书，万里来问讯。
何意二千石，新书烂盈卷。
使者入衡门，红光十余仭。
衣冠出蓬室，再拜望城阃。
开缄列宿动，芒角相辉焕。
捧读未终篇，钦降已三叹。
譬如涉春波，渺不知涯岸。
又若惊雷霆，但觉目眩转。
谁言匹夫穷，陋巷一箪饭。
箧有无价珍，贵于青玉案。
昨者鄙俚辞，惟求指瑕舋。
敢期明月珠，倾泻殊不悋。
重重借褒誉，许与良过分。
酷爱愚且直，还怜贫且困。
惟人最难知，圣哲其犹恨。
自非明如日，安得物无遁。
程孔昔中涂，邂逅适所愿。
倾盖毕所懐，日西不知倦。
圣贤欣道合，万古直一瞬。
凄凉千载余，此道谁复振。
未闻似今日，曾不拜公面。
顾遇过所亲，思知久弥浚。
重念樗散材，平生慕忠顺。
青衫百僚末，言责固所逭。
若其爱君心，岂以爵禄辨。
谓宜为民上，必与同喜愠。
谓宜食君禄，宁当复私徇。
刀斧且满前，斯诚岂磨磷。
千载幸一时，岩廊拱尧舜。
夔皋岂无人，共鲧偶未窜。
眷委一失真，聪明不无乱。
出令以便民，动皆为深患。
疲羸死饥冻，重负遭囚绊。
奔逃苟自活，父子潜分散。
以天征不义，如以雨苏旱。
箪食迎王师，东征西夷怨。
未闻百万帅，戈鋋日持玩。
南取十数洞，西开五六郡。
府库为一空，白骨成龙断。
大臣弄权柄，生杀在顾盼。
威福不有归，佞邪尚何惮。
公忠获罪咎，正直招诃谴。
幽恚郁不伸，变异以频见。
阴阳为之沴，淫潦仍干暵。
方且颂太平，长歌事赓赞。
天子九重门，深居拱闲燕。
人人懐欺匿，比周相引荐。
以侠观此时，纲维一何紊。
滔滔恐皆溺，心窃拟手援。
是以屡上章，指陈几欲遍。
初虽蒙嘉纳，终不离谗间。
弃逐来穷陬，星霜两经闰。
簪绅满朝着，大半嗟排摈。
谁为悯穷褐，粟帛推余羡。
谁为念孤独，齿牙借余论。
重伤弃逐久，不敢略自辩。
高堂有单亲，日久庭闱恋。
同时得罪人，一赦皆从便。
惟兹尚远斥，不许归宁觐。
拟扣阊阖门，明飏紫宸殿。
恨无可言路，勇决固所断。
嗟嗟道云亡，丈夫儿女懦。
势利同险巇，风云借余便。
谁非顾金钱，谁非思达宦。
孳孳顾理义，恻恻念寒畯。
如公今几人，百世绍休闻。

蝼蚁有统治，羽鳞知所宗。
是知君臣初，直与太极同。
子之于其父，成性天所钟。
因其亲爱心，以飬日益恭。
平居竭勤瘁，患难忘厥躬。
不择艰与易，那知通与穷。
至于事其君，是乃孝之中。
未闻君父间，诚敬有卑崇。
孔子故有言，移孝斯为忠。
谷黍不离草，蚕鱼其类虫。
皆能衣食人，生世曾不空。
矧乃备万物，阴阳资粹冲。
学问必唐虞，侪軰皆朱熊。
于世乃无补，将何辨蟊螽。
五帝道尊极，三王化醇醲。
皆由诸大臣，汲引相追踪。
惜哉物伪炽，慧巧为心蓬。
谗邪丑正直，党与交讥攻。
上者以翕訿，下焉滋鞠讻。
鸾凤远遁伏，鹰隼摩苍穹。
人神共愁叹，寒暑迷秋冬。
一人念忠直，百志懐兵戎。
利口锐戈矛，危机峻临冲。
贤正欲自保，孤羊豢狼丛。
邦家欲常宁，西驾而求东。
圣宋会明良，盈成绍熙隆。
寖寖逾百年，稍稍追古风。
嘉鱼烝罩汕，凫鹥在亹潨。
中间忽纷更，新进争锋铓。
岂顾君与民，致身惟穹窿。
己酉乙丑间，群类何夣夣。
有蔽过重云，其毒如虿蜂。
谁敢正一议，洒兹谋犹卭。
公诚社稷臣，识见何瞳瞳。
端方屹以立，千峦一危峰。
幽林馥猗兰，雪霜茂长松。
侠以疏拙身，趋时良戅舂。
向者有所陈，狂言几怙终。
所犯斧钺诛，寛仁赖天衷。
未几遽昭雪，还归禄更丰。
毫厘未禆报，已愧羔羊缝。
矧乃素鄙贱，无阶望门墉。
未委何所长，能如粲投邕。
星车未鞅脱，鹗荐俄天通。
朝廷嘉谠言，固已可公奏。
秩满禆再陈，推恩非独后。
盖以历任浅，欲进难为骤。
譬如升阶梯，等级言无缪。
且以罪累人，顿此无愆咎。
有禄幸及亲，非徒飬体口。
端然坐屏序，无复事奔走。
虽曰去亲膝，曾不远廛亩。
坦途五短驿，安问连旦昼。
如此奉温凊，不殊居左右。
平生最知幸，获附诸儒后。
学问虽不深，是非幸无瞀。
知心在所飬，御欲如御寇。
耳目诸玩好，常如对尘垢。
惟有学问心，终年忧不售。
今兹足优游，永日诗书囿。
人固有通塞，誉亦随美丑。
惟有片纯诚，于身可长久。
平生所游历，昭如认星斗。
吉凶系行违，成毁由慵懋。
于心既不疑，人来为明剖。
十中一二悟，亦足长福祐。
况兹山水清，人物多奇秀。
加以托下风，长如饮醇酎。
人之于子弟，亲爱闗慈友。
至于力维持，未必能再复。
乃知大贤心，生成即高厚。
知其远方归，偏亲已皓首。
不忍重违去，誓甘老藜糗。
又以家素贫，无田事耕耨。
四弟三云亡，若身无足肘。
聚指几四百，居前半孤幼。
委曲为之虑，过其自营构。
士之所大患，志与时不偶。
时与志两得，百中而一有。
盖以世惑深，真伪相纷纠。
簧丝在口舌，巧令工迎凑。
攘臂视听下，非明孰能究。
门下无寸武，踪迹非素狃。
一旦洊论拔，如射之有彀。
惟以向所为，期以劝绅绶。
天下本无事，欲治多纷揉。
惟是举措颠，嘉苗不如莠。
履舄以尊戴，冠簪斯践蹂。
助天系宠绥，宜民惟在宥。
人如公用心，劝不由赏购。
有冽甘井泉，清深玉其甃。
未观繘长绠，大施如川溜。
区区一方部，不几幕其收。
于嗟郁舆望，无路达旒黈。
作诗道尊光，庶几传不朽。

再到岁寒堂，仍登岁寒阁。
阁上与堂前，物物皆如昨。
铁干偃虬龙，云峰自岩壑。
文章有神力，璧笥光彩错。
主人岁寒翁，古意何淡薄。
山肴具樽酒，忻喜为我酌。
高论冩胞懐，千弩射鲸鳄。
速悟有宝龟，灵通非火灼。
辩议恣酬荅，亦以资笑谑。
想翁宾去后，前扄徐徐钥。
万卷罗目前，舒卷良自若。
盛暑一榻风，祁寒一炉药。
翛然去与来，一个无住着。
我亦淡泊人，世味聊咀嚼。
无种不取尝，毕竟何美恶。
但闻岁寒风，便觉世龌龊。
今兹翁如龙，看彼皆尺蠖。
今兹翁如鸿，视彼皆笼缚。
故愿岁寒翁，高收岁寒脚。
踞坐百千年，看春华秋落。
无令木石心，长笑人脆弱。

水在盘盂中，可以鉴毛髪。
盘盂若动揺，星日亦不察。
镜在台架上，可以照颜面。
台架若动揺，眉目不可辨。
精神在人身，水镜为拟伦。
身定则神凝，明于乌兔轮。
是以学道者，要先安其身。
坐欲安如山，行若畏动尘。
目不妄动视，口不妄谈论。
俨然望而畏，暴慢不得亲。
淡然虗而一，志虑则不分。
眼见口即诵，耳识潜自闻。
神焉黙省记，如口味甘珍。
一遍胜十遍，不令人艰辛。

水在盘盂中，可以鉴毛髪。
盘盂若动揺，星日亦不察。
镜在台架上，可以照颜面。
台架若动揺，眉目不可辨。
精神在人身，水镜为拟伦。
身定则神凝，明于乌兔轮。
是以学道者，要先安其身。
坐欲安如山，行若畏动尘。
目不妄动视，口不妄谈论。
俨然望而畏，暴慢不得亲。
淡然虗而一，志虑则不分。
眼见口即诵，耳识潜自闻。
神焉黙省记，如口味甘珍。
一遍胜十遍，不令人艰辛。

城中势利如聚蛙，聒聒鼓闹穷两衙。
忽闻携樽命真赏，如见地涌金莲花。
况兹危亭跨高爽，极目四顾穷天涯。
红蕖缭遶几数亩，盛妆翠盖相撑拏。
舆肩不换足已到，咫尺异彼穷幽遐。
居之自可换凡骨，不必饮露餐朝霞。
堂堂露衢不户牖，非此非彼无追赊。
幸时有酒共酩酊，不尔一啜先春茶。
楸枰小小较胜负，往往笑语成讙哗。
归来清风恐飘帽，月影已向西楼斜。
长舒两脚就枕簟，一觉已听清晨笳。

重阴未肯避阳明，飘风骤雨加震凌。
正月已缺二月近，滴水成冻威棱棱。
帝虽乘震利发生，令犹行冬重严凝。
莺皆迁乔忽入谷，鱼已弄煖翻藏冰。
此时草木亦成愁，祗恐不得违其萌。
吁嗟羁穷影吊形，安得恝然如无情。
明良会合千载遇，乃以罪弃投荒荆。
单亲万里头应雪，不得朝晚奉甘馨。
闽岭之南方弄兵，杀气殊与生成争。
既不能辅助圣时使咸若，又不能慷慨帝前效昔人之请缨。
诗书满腹浪自饱，一句不得推而行。
身虽兀坐心惕惊，愁绪忽起填胸膺。
但听旷野深林调调刁刁，如有神号鬼泣声。
真江太守真慈明，惠施每每先单茕。
眼前突兀双玉瓶，满贮玉液清冷冷。
拜公之赐未敢倾，不觉失笑三闾生。
不学憔悴思独醒，哺糟啜醨随其朋。
往往一饮一石、五斗解酲，被人呼作生刘伶。
虽然遇酒而酩酊，心不汝醉神亦宁。
开樽又饮太守德，和气坐觉生檐楹。
不知凝冽自何去，至于愁思皆自澄。
乃知春功亦不远，缄封祗在瓶与罂。
安得遽尔披重云，划见白日临青冥。
和气习习扇九壤，枯枝朽质争敷荣。
风雨时，泰阶平，圣君万寿寰海清。
细草轻烟日邉路，凤管龙丝细可听。
有耳不闻鼙与钲，有目不识旗与旌，圣功浩荡不可名。

金峰醉翁七十九，行步龙钟面黧垢。
惟有满腹奇文章，日月争新无老丑。
頬舌锵洋言不苟，咳唾成珠须信有。
两眼如星照耀人，见客偏明俨如旧。
问翁壮年爱棋酒，迩日还如昔时否。
曰予不战犹好看，日饮常能倾一斗。
因持棋酒前就翁，明日壶浆复予就。
朱君贫苦亦好奇，接续携持穷清昼。
城中遑遑竞趋走，觌面草草忘亲友。
几人尊爼暂从容，笑傲松篁弄花柳。
宁知北郭予三人，继日相从辰到酉。
厐眉皓髪常温然，相见妙龄眉目秀。
惜哉才高命蹇成遗滞，四十余年州县吏。
弃之林野混渔樵，徒使知音动嗟喟。
愚闻天道高远不容人测度，无奈人能乐其乐。
故有鼓琴重围，行歌遗穟。
浩然充塞，不以世俗琐屑累寥廓。
愚观翁之子孙诜诜绳绳，此其后庆为不薄。
世俗母以翁老生轻心，须知此翁头白面黮而英心义气，天地不得而销铄。

道傍木，夹道参参如合屋。
种之毫末成合抱，太守慈仁辅生育。
古来善政盖有数，道路开通亦其目。
芟除翳秽平险阻，坚固桥梁便舻舳。
何为万柯随曲直，化此长龙被崖谷。
由吾太守爱民深，孜孜利民惟不足。
以为烈日长道难，加兹岭外炎暑酷。
黄茅欎蒸之烈气，重岚固结之浓毒。
不得清阴萦且纡，何处憩息而踯躅。
令如源泉下斯行，长原太山秀可掬。
桐榕枫果随所遇，惟其茂密佳荫速。
何公之心父母心，后人当如子孙续。
勿剪勿拜勿拗𣃁，蠧朽便可添新绿。

湖上迟迟不忍还，谈玄清彻几重闗。
旋岚野马皆归静，逝鸟潜鱼各自闲。
坠果露巢秋后树，淡烟斜日晚来山。
吟情到此何终极，注目红云紫雾间。

西风不入小窗纱，秋气应怜我忆家。
极目江南千里恨，依然和泪看黄花。

峨峨楚山前，屹屹樊堞后。
汗漫清汉左，蜿蜒大堤右。
雷霆沸波澜，龙虎卧冈阜。
春风无偏陂，润泽到藜莠。
日月有底急，匆匆似奔走。
乐哉城南游，矧复得智叟。
横逾路东头，纵踏山北口。
逶迤陟嵚崟，莽苍度林薮。
巍亭立青冥，隠几见十部。
崖石险欲落，参差露妍丑。
沉深开殿阁，阙穴得圈臼。
尚或埋泥涂，谁能斩薪槱。
法海惟我泛，禅关与君叩。
清泉给醍醐，一饮失尘垢。
丹凤杳不来，瞻想更搔首。
潭潭谷中寺，花木照堂坳。
楼阁守岧峣，敧危贴星斗。
白云杂香雾，终日在户牖。
有沼旱不枯，金莲岂凡偶。
不见白马至，似闻苍龙吼。
一雨作丰年，欢愉逮鸡狗。
税车高阳池，遗事问黄耉。
叹息当世士，所怀自非苟。
方醉白接{罒离}，宁贵朱组绶。
拭目堕泪碑，徘徊想忠厚。
河内借寇恂，南阳祠杜母。
彼惟一纯诚，名等天地久。
爱君所志远，尧舜望高后。
谈经破小辩，独自持纲纽。
德爱在章贡，甘棠不枯朽。
邅回久荆楚，白发嗟未偶。
轩昂更自拔，怵惕非人咎。
宁甘冻饥死，不一变厥守。
吾惟人间世，所遇皆所授。
生死等梦幻，可能憬然否。
譬犹二人奕，日夜竞胜负。
纷纷置黑白，毕竟一何有。
但愿山下水，尽作杯中酒。
时时与君醉，独与造化友。
忠臣不忘君，不问在畎亩。

飞雪鲙长鲸，浮蛆酦新酒。
故人不我过，绝壁频回首。
北冈无断绝，参错纷燕豆。
触目事斩新，怆怀治平旧。
龙飞第一榜，四百如兰友。
劲气沮金石，高文烂星斗。
我衰也久矣，雕落几无有。
未去真厚颜，欲归犹掣肘。
盘根发余刃，想见敏捷手。
江河被郛郭，云雾生户牖。
顾瞻良集易，叹息幽期后。
兴到诗辄成，吾穷久箝口。

风如疾雷雹如芋，积雪如丘壅道路，蒋侯车驰挽不住。
见说西人复啸聚，目视阴山欲飞去。
蒋侯文如江海注，一决万里无尽处。
笔落在纸成云雾，气吞云梦八九数。
力转丘山缚螭虎，终日笑言公不怒。
三军号令成樽俎，羌戎胆落汗流跗，边人乃至歌五袴。
昔夸禁中得颇牧，今见南阳称召杜。
前席宣室疑已暮，勒功燕然无可慕。
归来遍作人间雨，杕杜吾当为君赋。

尘土能污人，有如衣匪澣。
驱车出闉阇，纵目尽江汉。
渔舟泛青云，潇洒雁为伴。
芦花如飞雪，时逐风散漫。
可怜独清人，憔悴行泽畔。

秃鬓胡雏色如玉，颊拳突起深其目。
鼻头穹隆脚心曲，被裘骑马追鸿鹄。
出入林莽乘山谷，凌空绝险如平陆。
臂鹰𫄬犬纷驰逐，雕弓羽箭黄金镞。
争血雉兔羞麋鹿，诡遇得禽非我欲。
莫怪小儿敏捷强，老宿胡人以此为风俗。

夜闻孤笛城头上，少年侧听成惆怅。
明月纷纷送忧咽，清风点点来凄怆。
鼎湖梦短飞不到，苍梧望断目几耗。
此身犬马贱徒劳，君德岳山崇未报。

山川路崎岖，于此遇寒食。
冒雨虽甚苦，驱车不遑息。
敌愁酒无功，悦目花少色。
谁当逆旅思，独任清吟力。

瘠田历水旱，畎亩多荒芜。
良农为锄耰，不岁成膏腴。
瘦木僵风雪，枝干皆蟠迂。
良工试刻斲，不日成盘盂。
在人虽不肖，蒙教当自殊。
重念贱子庸，仅同流俗愚。
学不达本原，行行无廉隅。
九思失孔戒，三省忘曾模。
背道而妄行，轻言以招辜。
一身旅焚巢，众目睽张弧。
奔驰今逝矣，玷圭可磨乎。
昼寝过甚微，圣门斥弗诛。
于今底荒唐，较彼尤昏逾。
尚赖君子仁，为包小人蒙。
未即远方屏，止于鸣鼓攻。
过愆苟不涤，忧虑环无穷。
归来讼丑迹，自欲鞭微躬。
父母遣汝来，期尔才德丰。
亲友壮尔行，思尔事业充。
不沿仁义流，反扇偷惰风。
固宜众人归，讵可多雷同。
犹愿追已往，从此图令终。
庶几谢颜子，自誓规缪公。
敢期白日光，重照幽谷中。
驱除困蒙吝，震荡迷复凶。
作诗代负荆，鄙诚实悾悾。

久病乘秋足寒热，欲巢高木藏营窟。
衰迟不是富贵人，便合买田投印绂。
荆溪大士简我诗，坐觉暗室阴云披。
垢尽清明入两目，忧忘喜乐生中脾。
缄縢扃𫔎欲自私，不知半夜扬清辉。
儿童怪骇私问我，谓予蕴玉藏珠颗。
輶车近说足遐观，烟霞日夜生毫端。
楼台缥缈云中寺，众马不前君独至。
却跻双林跋提水，更登百丈大雄山。
游淮已擅中秋夜，落帽须分九日天。
茱萸准拟楼头会，终朝把酒千峰对。
杖藜徙倚望八荒，孤鸿飞出青云外。

君尝治浮梁，德爱均父母。
黎明令一出，百里无敢侮。
黠吏窜狐鼠，惠爱沾农亩。
浮梁巧烧瓷，颜色比琼玖。
因官射利疾，众喜君独不。
父老争叹息，此事古未有。
君尝速我饮，漓薄祇村酒。
君举长满觞，我畏不濡口。
京师晚相值，相笑俱老丑。
我欲提君名，四方为奔走。
君立掉头去，自谢吾无取。
移舟去都门，待水三月久。
不一诣权贵，挂席随南斗。
庐陵据艰险，狱讼成渊薮。
君以一目视，无恶亦无苟。
三年最课上，坐冠江西部。
我来君及瓜，欲荐嗟掣肘。
有才使如君，未见终不售。
即听宣室诏，莫爱潮阳守。

纵目江南路，系船淮上村。
长芦云作阵，高柳石为根。
浪逐江风急，潮连海水浑。
雪霜千骑散，钲鼓万兵屯。
蒲藻鱼游处，泥沙鸟篆痕。
参差邻画舫，咫尺想空门。
贝叶有秘语，韦编无近言。
漫瞻双去翼，空饰两朱轓。
好在弥天释，何如炙輠髠。
浊清罗酒斝，南北看风幡。
敬信无非事，精微讵可论。
孤忠天未弃，尚合辱垂恩。

昨日南阳今淅川，驰驱不敢恨华颠。
久披褐布是居士，时着斑衣犹少年。
系屧记寻幽径竹，泛舟忆近碧池莲。
笑君与我浑相似，目病鳏鳏夜不眠。

湖山高下绿参差，目断东流此一时。
日久不闻鸿雁信，春来初见棠棣诗。
草根二月蒌蒿熟，沙外数家杨柳垂。
恰是去年相送处，酒樽还忆数追随。

池水人言是雁池，池边兀坐久忘归。
蓬瀛仙子红莲出，湖海幽人白鹭飞。
杨柳垂阴留客佩，沧浪泼翠点人衣。
故园一别头今白，目断江边旧钓矶。

孤城纵目尽南东，山转溪回翠且重。
云际静浮滨汉水，林端清送上方钟。
今时汉北无雏凤，当日襄南有卧龙。
万事废兴无足问，登临吾乐正从容。

不到匡庐今几年，幽亭纵目意茫然。
苍颜想像重湖外，翠色参差落照前。
润泽为霖功及物，坚高作柱势参天。
使君笔墨真能赋，不必须凭绘画传。

性质迂回趣向卑，此身敢望圣门归。
趋时已愧雕虫陋，学古还忧画虎非。
材近蓬蒿难自立，目无松柏竟谁依。
重嗟踪迹匏瓜系，翻羡苍蝇附尾飞。

溪山远远绿如如，坐想南楼纵目初。
相别无缘看杨柳，赠行不敢爱琼琚。
浮生稍自尝艰险，远道非关畏简书。
云去正凝千里目，雁来能寄一行欤。

溪山远远绿如如，坐想南楼纵目初。
相别无缘看杨柳，赠行不敢爱琼琚。
浮生稍自尝艰险，远道非关畏简书。
云去正凝千里目，雁来能寄一行欤。

云中楼阁绿沉沉，杖策城头望正深。
山近想瞻师子坐，风来疑听海潮音。
三乘漫设牛羊鹿，一路谁分耳目心。
祇道不增还不减，元来非古亦非今。

赏花载酒百花洲，看雪开筵白雪楼。
不尽山川长在目，忘机鸥鸟自随舟。
当时一笑有余味，今日相思翻百忧。
闻说作堂名至乐，几时还得与公游。

青春一日锦衣还，酒上亲闱喜动颜。
静视浮名虽羽翼，回瞻明德已丘山。
身留桑梓孤衷结，目断旌麾一泪潸。
初仕正忧民事拙，愿书余训起疏顽。

居士如泡如焰身，目前应接亦非神。
枝辞自已知吾拙，饱学谁能笑子贫。
午饮频来同鲙鲤，朝虀漫说欲羹莼。
黄昏急雨秋风湿，想见青灯一幅巾。

久客羁栖正无赖，故人邂逅一相逢。
红泥绿酒方沈醉，白雪清吟未款从。
昏翳忽收尘耳目，欢欣争入病颜容。
秋风且醉江山碧，莫纵离愁到客悰。

儿童不可近，况复与之亲。
薤露不终刻，松风知几春。
嚬嚬徒满目，切切竟何人。
诵罢鶑鸣咏，空余涕满巾。

黯淡襟横野，迢遥面古城。
丹青难尽意，紫翠漫为名。
山石开新雨，溪枫照晚晴。
杖藜饶纵目，谈笑不无情。

神农取辛苦，病客爱清新。
寂淡花无色，虚凉药有神。
烦心侵冰雪，眩目失埃尘。
自是芝兰臭，非同草木春。

使者乘轺至，将军走马迎。
侏离何所语，踊跃不胜情。
寓目鸿雁泽，伤心杕杜行。
天乎非有间，我老独无兄。

万里江湖逐断萍，红尘不见北山亭。
一思好景心魂醉，才挹余芳眼目醒。
寒暑忽移佳木绿，古今长见远峰青。
烟芜路断无穷尽，空惜琅邪旧记铭。

匹马騑騑冒晓征，故人惜别涕双零。
青云器业方千里，穷巷生涯独一经。
节目已疏非杞棘，源流不竭即沧溟。
余闲且尽诗书学，莫遣尘埃误性灵。

相爱不能去，欲行还复留。
山川荡行色，风雨结离愁。
红日千山晓，清霜万木秋。
回头望车马，目断白蘋洲。

朔风白昼不胜寒，清晓马行霜雪间。
纵目还经望云岭，伤心不见采芝山。

追诵寒梅佳句新，东郊平昔与迎春。
今时独赋云岩路，目断蓬莱高阁人。

佛印电目海潮音，貌古瘦瘁如孤松。
心已了达诸佛相，酬酢纵横无滞碍。
以大慈悲为演说，登阐沈幽度众生。
至第一义而不传，而无一义不传者。
我今焚香赞叹礼，十方国土即闻知。
愿师与我及众生，一切长在真实地。

物物自然非所忧，笑君叹息及浮沤。
恨无清丽惊人句，尽破凄凉满目愁。

背未成鲐齿未鲵，暂时来放五云低。
初从荆国犹年少，久侍神皇见日跻。
近正铅黄新眼目，指南尘土旧轮蹄。
爱君文采真难敌，他日横空是紫霓。

无事何妨数命宾，一湖清境是西邻。
栽花要与春为主，对酒瞋将目借人。
诗就彩笺斜卷玉，舞余花碗倒垂银。
由来景物常无价，谩道钱多会有神。

朝寻白鹅山，夕次层岩曲。
中虚谷窈窕，一水流其腹。
澄渟注渊奫，冬夏不盈缩。
初疑有神物，毛骨森戚促。
魂惊不敢吐，发腻不敢沐。
跨梁怛临深，矧敢濯余足。
闻昔宅秘怪，蒙鸿状河渎。
黄昏嗥猩鼯，正昼飞蝙蝠。
豚肩走巫觋，歌舞神所欲。
寻幽到其趾，精爽戒托宿。
张公熙宁初，曾是舒幽独。
镌题百许字，焕烂夺人目。
几呵护守严，百魅不敢触。
往往风雨夜，啾啾鬼神哭。
乃知正直士，所至即蒙福。
往时元次山，今日蒋颖叔。
或镵阳华铭，或刻舜祠录。
与公成三人，万代仰高躅。
因书岩石间，聊用美淇澳。

玉荆山苍势蜿蜒，玉荆涧碧涵漪涟。
山人结庐占幽绝，如使世俗来无缘。
窗前松竹交夏荫，砌下红紫争春妍。
清肠终日饱葵藿，耳目久厌论腥膻。
山空月昼猿鸟寂，象床拂拭翻朱弦。
泠然细韵发幽指，妙意自得人谁传。
乌巾席帽事高格，蹇馿独跨何翩翩。
行当近林就卜筑，与子来往聊穷年。

朝日未出海，杖藜适松门。
老树暗绝壁，萧条闻哀猿。
迤逦转谷口，悠悠见前村。
农夫争道来，聒聒更笑喧。
数辰竞一墟，邸店如云屯。
或携布与楮，或驱鸡与{犭屯}。
纵横箕帚材，琐细难具论。
老翁主贸易，俯仰众所尊。
区区较寻尺，一一手自翻。
得无筋力疲，两鬓埋霜根。
吾乡东南会，百货常源源。
金镮衣短后，群奴列昆仑。
通衢旅犀象，颠倒同篱藩。
鲛绡与翡翠，触目亦已繁。
少壮供所役，耆年卧高轩。
翁今处穷独，未易听我言。
且当具盐米，归家饭儿孙。

高人屏迹匡庐山，不入州府今几年。
煮葵烹藿日一饭，目光炯炯明星悬。
行修道富神所怜，绛帐弟子如云烟。
忆昨秋风宿曾𪩘，杖藜扣户君未眠。
阶松影月不到席，耿耿唯有青灯然。
高谈一倾百虑洗，似拂蒿艾披兰荃。
清诗落笔有余地，顷刻百纸珠玑联。
锦囊别后有新句，勿惜东使聊相传。

日月更代显，光华难并留。
昔人尚行乐，俯仰无暂休。
平居得君子，出处常相求。
良辰援余臂，共作西园游。
极目瞰平野，缅然见苍洲。
千林澹霁色，万韵生凉秋。
露华漙菊英，蔼蔼香可揉。
参差间畦垅，芋栗森相俦。
绿蔓无芳姿，碧花茂牵牛。
低回瞩篱落，树影环清流。
赏物志已谐，何用登蓬丘。

忆昔少壮时，意气摩云霓。
游心黄卷间，岂顾白日西。
由来昧根本，旦旦从所迷。
迩独悟无为，文字如委泥。
物生岂高下，至道良自齐。
青山绕吾庐，开户众鸟啼。
晓日上乔木，秋光媚回溪。
畸人长往来，绝壁同攀跻。
遐天浄若扫，旷目无端倪。
楚客一何苦，登临独曈曈。

秋山夜来雨，云气朝尚昏。
禅庭无来辙，但见落叶繁。
石室暗灯火，天容开霁痕。
耳目思远适，旷然启曾轩。
长谣缓轻策，去去穷深源。
方塘滟清流，凫雁静不喧。
时遭羲皇翁，容与谐笑言。
邈然采真赏，岁晏谁与论。

曾台宿霞披，滴沥朝露湿。
有客独登临，含情空伫立。
问君伫立何所为，报言远人尝有期。
菊花黄日出山去，芳草绿时犹未归。
万壑千岩望何极，愿托孤鸿寄消息。
少年游衍易蹉跎，翻恐归来不相识。
满目春晖花烂熳，花底幽禽自相唤。
纷纷万类皆有从，独我参差邈云汉。
劝君不用长相思，容颜消竭神空疲。
无情况有西楼月，夜夜清光照不亏。

年少王郎一幅巾，杖藜呼我步城闉。
红泥亭子阑干外，绝目遥看万树春。

朝来密雪蔽天涯，坐目丘园发素华。
初著败梧惊拥肿，久霑庭竹见欹斜。
水精不动垂千箸，云母无声落万家。
安得曾穹返收拾，莫教狼藉浑泥沙。

隔屋萧萧风度竹，当空粲粲斗翻芒。
峥嵘岁月人间暮，目断云山归兴长。

新开湖边秋梦晓，鸡犬无声人悄悄。
试揭疏篷觇日华，水面残星犹缭绕。
尝闻明珠藏巨浸，光焰一出辉群草。
篙师为我暂停橹，罔象终期入幽讨。
波间宛转兴方豪，依然别恨生怀抱。
故人离群东海头，徇禄摧眉事枯槁。
菰梢蘋末翠犹在，蕙兰憔悴青枫老。
浪游不知岁月徙，旧约无端失天杪。
目羡南鸿两两飞，安得身同羽翰小。
游胥堂在吾必行，一榻数椽应预扫。

扬帆渡江来，洗眼惊翠樾。
云姿既容裔，鸟哢更清绝。
凌梯访前踪，琬琰亦未灭。
嗟我鱼目光，畴能缀明月。
狂墨扫琅玕，风烟坐中发。
殊胜区中人，茫茫走飞辙。

蜿蜒夸长虹，吴会称杰观。
沦涟几万顷，放目失垠岸。
倒影射遥山，青螺点空半。
从来夸震泽，胜事无昏旦。
破浪涌长鬐，排空度飞翰。
肺肝入清境，划若春冰泮。
安得凌九垓，从公游汗漫。

窗扉晓辟对平湖，爽气侵寻冷入肤。
林迥霜黄垂橘柚，渚清沙碧老菰蒲。
忘机鸥鹭元相狎，得食猿猱不用呼。
游目骋怀心正逸，更凭高处立须臾。

西湖漫天三日雪，上下一色迷空虚。
曾峦沓嶂杳难辨，仿佛楼观疑有无。
饥雏乳兽失所食，飞走阡陌空号呼。
中园却羡啄木鸟，利觜自解谋朝晡。
晓来锺鼓报新霁，天半稍稍分浮图。
试凭高楼肆远目，千里颠倒罗琼琚。
逡巡夜月出海角，光彩猛射来城隅。
方壶圆峤只在眼，绰约恍晤神仙居。
咄哉浩景似欺压，谓我不足为传模。
风流江左杜从事，气格豪赡凌相如。
安得飘飖跨鸾鹄，手持栗尾来为书。

茫乎一气同浑沦，弥漫六合无边垠。
吁哉破散几千载，被在万物含其真。
清轻为天浊为地，一一厚薄理自匀。
驽骀骐骥不并厩，夜光鱼目难相亲。
钱郎少年禀清裔，英姿绰欲挥等伦。
忠言谠论蹑根本，行义修笃无缁磷。
是家严君抱劲烈，直笔曾预螭头臣。
我昔浮游霅溪侧，倾盖遇子情弥欣。
炎云烧空五六月，漾舟南郭吟青蘋。
溪流宽围野桥碧，溪树静啸凉飚新。
奇探险取得佳句，欲压柳恽江南春。
瓶盂属我暂行役，乐事一跌成参辰。
使君旋亦报西去，纷纷万变难重陈。
南山暮冬厚积雪，刚茂不死期松筠。

柳外披烟舒远目，花边植杖坐芳茵。
能言百舌深藏叶，解舞鹍鸡不避人。

南来济济多俊良，声问逸发推周郎。
词场较艺一战捷，笔阵独扫千人强。
烱然眉目行且贵，骥足万里看腾骧。
吟诗作赋不媚俗，期与往者同芬芳。
断璋残璧忽我赠，把玩溢目惊辉光。
自嗟行李久萧瑟，安得置之云锦囊。
又闻跨马欲过我，此意想君非渺茫。
山中草木最宜夏，雨余一一含幽香。
雏鶑乳燕学飞舞，叶底哑咤调圆吭。
阑干笋蕨虽已老，璀错梅杏犹可尝。
阴崖碧洞不受暑，谷风习习吹衣凉。
提携为子扫盘石，谈笑共坐莓苔苍。
宣毫越楮须盛载，吟取佳句还巾箱。

南来济济多俊良，声问逸发推周郎。
词场较艺一战捷，笔阵独扫千人强。
烱然眉目行且贵，骥足万里看腾骧。
吟诗作赋不媚俗，期与往者同芬芳。
断璋残璧忽我赠，把玩溢目惊辉光。
自嗟行李久萧瑟，安得置之云锦囊。
又闻跨马欲过我，此意想君非渺茫。
山中草木最宜夏，雨余一一含幽香。
雏鶑乳燕学飞舞，叶底哑咤调圆吭。
阑干笋蕨虽已老，璀错梅杏犹可尝。
阴崖碧洞不受暑，谷风习习吹衣凉。
提携为子扫盘石，谈笑共坐莓苔苍。
宣毫越楮须盛载，吟取佳句还巾箱。

苏子真豪英，气貌严且重。
幼无儿女姿，嗜好百不动。
唯余读书事，乃与古人共。
文章造深淳，词力宽不纵。
乐哉贤父兄，道义日相从。
昨朝西湖外，目极孤鸿送。
高帆去百里，山水乏吟弄。
作诗投置邮，但述鸰原梦。

使君薄珪组，富贵良易足。
一麾下东南，千里争拭目。
援毫赋山水，词力泻溪谷。
胜游便杖屦，聒耳厌丝竹。
西湖破春冰，晓涨翻晴绿。
相将二使轺，导从还屏逐。
后先度岩壑，颉颃追鸾鹄。
乐事殊未央，酒行宜局促。
风流俄醉舞，坐客瞻颓玉。
嵇阮真达生，秦唐谩歌哭。
斜阳绝湖去，两桨凌波速。
却寻元龙居，隠隠隔乔木。
到门呼主人，展画满高屋。
夕鼓来远近，雨声飘断续。
篮舆入城市，夹道闹灯烛。
盛事在余杭，他年见图录。

拭目除书下九天，邦人争贺使君贤。
风流谢守宣城日，恺悌龚公渤海年。
终作盐梅均鼎鼐，且凭觞豆乐山川。
一门棣萼登台省，盛事骎骎海内传。

煌煌世胄余，夫子非碌碌。
由腹有诗书，所以能拔俗。
得官本河朔，瓜期未云促。
扁舟下东南，逸兴追鸿鹄。
遇胜即徜徉，风餐兼露宿。
嗟余偶倾盖，一笑外羁束。
杖策每过从，相携访山谷。
春风披鲜荣，绣错出林麓。
松门有时尽，幽兴无断续。
崖转闻锺声，林疏见华屋。
衔山余落景，归路犹踯躅。
谁云邺下欢，往事不可复。
吾曹二三子，所乐亦云足。
愿公纪新诗，一一能见录。
船头行北归，囊箧有美玉。
尘埃京洛人，示与洗心目。

点检行装拂与巾，洒然轻别故山春。
家家门底长安道，举目何须更问津。

冥鸿振鹭想仪形，数日新秋入梦清。
丹壑流泉依旧否，碧岩丛桂几时生。
风来玉户凉初集，露泫银河色渐明。
黾勉酬君无妙语，夜光鱼目愧相并。

先生少年喜武事，三略六韬曾遍阅。
胸中云梦吞八九，气胜万夫真勇决。
防边伊昔从都护，欲取功名继前烈。
臂弓腰箭事戎装，远出砂场恣游猎。
擒狐射雁狂且逸，不觉归途迷夜雪。
败官遭谴失所志，回首飘然辞魏阙。
挟持妙术当生涯，放浪江湖闲岁月。
寻常得钱即沽酒，笑与妻奴同饮啜。
乐天知命了无忧，奕奕红颜浮两颊。
春风浩荡鲁城边，稠花乱蕊争纷妍。
方将与君共携手，骋怀游目相回旋。
兴来别我汶阳去，黄鹄一举难留连。
村桥野店醉斜日，路人谁识地行仙。

余杭门西山迤逦，屹屹千峰插天起。
穷幽摘胜过三邑，随处云林皆可喜。
迩来杖策到君家，始觉溪山逢骨髓。
争流万壑会目前，竞秀千岩对窗几。
丹枫洗雨秋霁余，白鸟出没岚光里。
主人韵胜无尘埃，翠竹红桃相映栽。
良辰樽俎凭谁共，友月朋云自往来。

兹山嵯峨冠天下，一径萦云行两舍。
始穷绝顶见招提，碧阁丹楼屹如画。
门前池水滀蜿蜒，座上风雷惊昼夜。
峨眉五台夸壮观，品目真不此为亚。
伟哉南师非世人，开荒辟土初椎轮。
寥寥相望三百载，废兴一一难具陈。
丹丘大士来鼓舞，气象焕发重增新。
投金输赆走南北，法雨所被无涯津。
虚堂选胜得佳处，隆檐巨栋成逡巡。
窗扉洞达舒两目，异景错出罗蓁蓁。
朝云夜月常万顷，寒光炯炯如镕银。
堂中隠几人何似，湛若玉毛悬秋旻。
榜名圆镜示来客，庶使方寸无缁磷。

兹山嵯峨冠天下，一径萦云行两舍。
始穷绝顶见招提，碧阁丹楼屹如画。
门前池水滀蜿蜒，座上风雷惊昼夜。
峨眉五台夸壮观，品目真不此为亚。
伟哉南师非世人，开荒辟土初椎轮。
寥寥相望三百载，废兴一一难具陈。
丹丘大士来鼓舞，气象焕发重增新。
投金输赆走南北，法雨所被无涯津。
虚堂选胜得佳处，隆檐巨栋成逡巡。
窗扉洞达舒两目，异景错出罗蓁蓁。
朝云夜月常万顷，寒光炯炯如镕银。
堂中隠几人何似，湛若玉毛悬秋旻。
榜名圆镜示来客，庶使方寸无缁磷。

赵侯天人裔，雅韵能拔俗。
岂意江湖间，解后识眉目。
高谈为余倾，落落如转毂。
端无贵富骄，但有文字欲。
交游多望士，颉颃争驰逐。
艰难风义高，迹与古人续。
铜章领剧邑，宛在江之曲。
鸣弦陶永日，了不事鞭扑。
新诗拟建安，简远词不缛。
锦囊有余弃，示我仅盈轴。
持还故山栖，把玩时反复。
美哉韶濩音，锵然落岩谷。
嗟余真浅陋，学海无一掬。
仰君东溟深，短绠不可触。

漠漠云披岫，班斑雨弄晴。
横江舟一叶，注目使人惊。

造物赋象质，于余颇能名。
琼瑶琢其骨，冲和擅其清。
公生华屋贵，好学从妙龄。
才高岂容遏，卓然以文鸣。
厚德滋善养，雍容无暂矜。
区区草茅人，未必真尔能。
家藏三万轴，插架连屋楹。
牙签示题目，探赜手不停。
微言固澹泊，嗜好如饴饧。
祖宗开鸿基，累圣致太平。
诜诜既蕃衍，绰绰亦见称。
裕陵喜人物，教率从典刑。
联翩试文艺，议论参公卿。
公材实杞梓，落落非杉柽。
愿言勤著书，会当补朝廷。
他时树勋业，彜鼎信可铭。

缭墙千堵气雄深，小构亭亭出数寻。
刈获一空云水白，阑干注目见遥岑。

四溟凫雁集天池，十目先看俊翮飞。
养气有余吞大敌，穷经无缪识玄微。
尘埃旧服辞阿緆，雨露新袍授楚衣。
拜命还家春尚好，桃花流水涨渔矶。

鸟声鸣春春渐融，千花万草争春工。
纷纷桃李自缭乱，牡丹得体能从容。
雕栏玉砌升晓日，轻烟薄雾初冥蒙。
深红浅紫忽烂熳，如以蜀锦罗庭中。
姚黄贵极未易睹，绿叶遮护藏深丛。
露华膏沐披正色，肯事夭冶分纤秾。
从来品目压天下，百卉羞涩莫敢同。
清浄老禅根道妙，即此幻色谈真空。
上人封植匪玩好，庶敬先烈存遗风。
遨芳公子应未耳，且乐樽俎怡歌锺。

堪爱君家小凤雏，炯然眉目照冰壶。
他年足逸诗书圃，翰墨场中千里驹。

雨洗高梧爽气浮，鸣蝉相唤作新秋。
翻空白鸟一行去，目送冈峦欲尽头。

晨兴悲风鸣，霜霰集我屋。
忽惊岁云晚，日月疾转毂。
穴虫知天时，闭户各潜伏。
而我亦劳止，扰扰尚驰逐。
宵征戴星明，暮饭多见烛。
灰尘雕须眉，铜臭蚀肌肉。
念当投劾去，牵系五斗粟。
岂无数亩田，亦有千个竹。
平生羡为农，水旱忧不足。
空效鸟雀饥，唧啾如聚哭。
内顾复迟回，行藏类羝触。
长卿著犊鼻，扬子投天禄。
岷峨能生贤，独不主为福。
如君乃栖栖，似我宜碌碌。
连山积雪壮，霁色明群玉。
对此想清标，凛然疑在目。
安得两翅长，高举逐黄鹄。
飞去堕君前，绸缪论心曲。

湓城趋高安，相望若邻屋。
思君肠九回，终夕转车毂。
一从江上别，再见腊与伏。
岧峣阻跻攀，疲曳愧蹑逐。
此心敢忘德，烱烱如寸烛。
念昔见教勤，绸缪均骨肉。
及今无所成，长大惟食粟。
读君黄楼赋，溢耳感丝竹。
蹈海始知深，秋水暂自足。
斯文道中丧，吊古堪恸哭。
勃兴得公家，万物困陵触。
声名载不朽，岂羡卿相禄。
琢雕穷乃工，未剥不为复。
嗟予空有心，资性本碌碌。
佳篇屡寄酬，珍赐比金玉。
隋珠照十乘，只报一鱼目。
反顾拙丹青，何由希画鹄。
黄华强再奏，取笑阳春曲。

庐山九江南，胜隠类王屋。
中有刘先生，逃荣弃朱毂。
我尝问持养，次第蒙摄伏。
操心要常存，尤戒忌追逐。
教人啖火枣，喻世指风烛。
一从屏晚膳，已觉失颐肉。
谅能早如此，盎自有余粟。
寝甘无复梦，行健不须竹。
华池涌清波，漱饮每充足。
当使百灵朝，如闻九虫哭。
欲尘亦遂扫，由味方有触。
甘肥自煎熬，其毒甚回禄。
愿公亦澹薄，同享秀眉福。
丈夫贵决烈，安得犹碌碌。
淘沙始见金，椎石方逢玉。
所以老氏言，为腹不为目。
未能便仙去，轻举随白鹄。
且保临老年，眼明腰不曲。

物之体性重，惟有石最坚。
回风卷黄沙，直下万丈渊。
如何崔嵬山，乃解飞青天。
琅琊趋会稽，道里固甚悬。
想当初来时，诡异可得言。
岂非巨灵擘，或谓秦帝鞭。
雷公挟电母，欻霍相后先。
夸蛾负崖脚，天丁撮其颠。
北斗借神兵，虎豹下九关。
海王驱鱼送，百里闻腥膻。
悲号与惫喘，洒汗成流川。
呼云以自蔽，日月不得宣。
栖鸟失其巢，哀哀啼白猿。
草木困摆撼，枝叶半不全。
置之秦望阴，百怪散作烟。
有龙走不辙，化作锦色鳗。
攒身入窍穴，喷出清泠泉。
都人骇相报，平地见巍然。
既来亦能去，惟恐复腾骞。
浮屠镇其上，副以屋蝉联。
朝吟诸佛经，暮讲西方禅。
以此相絷缚，羁孤几千年。
我闻已有日，今朝始攀缘。
高堂置美酒，远目凌孤鸢。
老僧为我说，指画当我前。
是否难致诘，且进黄金船。

半旬滞西陵，霖雨注船屋。
昨日风更豪，江边拔长木。
初宵尚哮吼，海水皆倒蹙。
向晚稍萧条，飞廉想遭戮。
重云扫阴晦，皎皎见星宿。
大哉天地内，变化反手速。
我行不惮早，畏此潮信足。
刀鱼颇轻捷，舟子短结束。
十夫共一𫇛，喜噪比趋陆。
船头列火炬，幕下烧绛烛。
蛟龙睡方醒，水陆骇窜伏。
吟哦未及终，已在吴堤曲。
青山绕逶迤，楼阁媚初旭。
钱塘虽旧游，梦想尝在目。
便当跨月轮，俯耳听清瀑。
重阳复不远，共采岩前菊。

同寻六和寺，去旁苍崖行。
峥嵘石林气，{氵虢}{氵虢}流水鸣。
见此俗虑减，入门心更清。
盘空到窈窕，小憩山前亭。
天晴修竹外，飒有风雨声。
僧云金鱼池，近日秋雨足。
余波落清壁，散作雪色瀑。
徐兴视其流，登高穿屈曲。
忽逢白练飞，碎点溅珠玉。
清泠振毛发，潇洒荡心腹。
金鱼在何处，演漾戏平陆。
鳞鬣老愈黄，点漆作双目。
忆为儿童时，尝剧此池旁。
闻人说金鱼，已谓百岁强。
今逾二十年，僧死草木荒。
此鱼尚无恙，纤质不改常。
谓鱼非灵物，安得擅久长。
四海波浪高，三江网罗密。
长鲸丧明珠，幽暗无白日。
我疑龙变化，就此溪中逸。
纷纶乾坤争，浩荡风霆出。
何如守一泓，无得亦无失。

望君之行车，既远目亦收。
惟有随君心，千里不能休。
我兄在历城，相别岁已周。
音问月三四，东西交置邮。
岂如一相见，君今涉其州。
为我道亡恙，深言致绸缪。
先驰魂梦往，迎子鹊山头。

出城跨岧峣，惊目见花艳。
飞盖每来游，佳境此其渐。

飘飘云容高，惨惨日色薄。
此时驾君车，去意不可缚。
鸣蝉送凄切，白露催摇落。
山城更海上，触目添萧索。

青毡作帽黑药靴，进退飒飒生风沙。
胡歌胡舞胡两跪，问胡何为乃至此。
象胡之人假为之，朱颜的皪秀两眉。
手操弓矢仰视天，如见飞雁驰平川。
主称此乐直万钱，坐客竞饮黄金船。
世人见识无百年，追欢收快贵目前。
当时披发祭于野，自非辛有谁知者。

我初种鸡冠，其小乃毫芒。
曾未得几时，忽已过我长。
根株既猥大，枝叶亦开张。
吐花凌朝曦，生意殊未央。
阴风自西来，惨淡驱清霜。
一夜忽变故，叶萎花已黄。
当此繁盛时，为尔赏壶觞。
及今乃腐草，好玩安可常。
呼童尽剪拔，昔恐践踏伤。
庭除稍旷阔，耳目加清凉。
竹枝久蒙蔽，迥立独苍苍。

爹爹来密州，再岁得两子。
牙儿秀且厚，郑郑已生齿。
翁翁尚未见，既见想懽喜。
广孙读书多，写字辄两纸。
三三足精神，大安能步履。
翁翁虽旧识，伎俩非昔比。
何时得团聚，尽使罗拜跪。
婆婆到辇下，翁翁在省里。
大婆八十五，寝膳近何似。
爹爹与你你，无日不思尔。
每到时节佳，或对饮食美。
一一俱上心，归期当屈指。
昨日又开炉，连天北风起。
饮阑却萧条，举目数千里。

出郭十里余，苍莽迎远目。
桑枝强峥嵘，榆柳已先秃。
谁言禾黍熟，饥鸟不满腹。
平时想郊居，至此思邑屋。
北风吹层阴，冉冉白日速。
及归已云暮，景色异初瞩。
去年十二月，踏雪兹往复。
嗟今再见冬，回首如信宿。

木摵摵兮若有闻，风回回兮吹尘。
神之来兮何暮，斗斜月落兮夜将向晨。
跪捧香兮谨以俟，久注目兮山云。

武宗惟雄俊，有臣委用专。
德裕才略大，感恩罄所宣。
是时岩廊上，六合气可吞。
论兵决胜负，万里在目前。
一平回鹘凶，再洗上党昏。
杨弁不知时，迺敢盗太原。
岂信明光甲，遣人斩其元。
廷谋昧知几，唯有君相然。
成立三大功，慷慨在一言。
风霆运不测，日月朗高悬。
李唐势已去，至此岌复缠。
外内已息兵，崇卑定乾坤。
遂令河北师，弭耳如孤豚。
事书史册上，读之快心魂。
千载若信宿，凛凛风烈存。
世人多说剑，不见斫伐痕。
玩弄反自伤，何用饰玙璠。
迂哉贾生饵，果尔房琯奔。
施为贵寔效，讵主衒空文。

系马酂阳岸，湍波怒奔霆。
却坐南轩上，旷若耳目清。
两翁方围棋，玉石相分争。
初味若恬淡，锋交渐纵横。
攻南意窥北，翻复乃人情。
计虑临危出，或从死中生。
勇者喜见色，怯者噤无声。
谁云一枰小，鬭智亦已精。
昔有烂柯者，弃俗游峥嵘。
彼实方外人，岁月固可轻。
我今则异此，久为世网婴。
一官犹坎轲，三径尚未耕。
妻子寄异县，飘飘望东京。
寸晷尤可惜，客子当念程。
饮水上马去，两翁任输赢。

蒿田荻野无人烟，我来日暮双系船。
半夜星斗垂栏干，银河倒影摇清川。
人言神物当会合，铁缆缠绕安如山。
五更汹汹有声至，车骑蹴踏乾坤翻。
怒雷殷殷雨随下，黑风三日不见天。
此中道路多险恶，正在马当小孤之两间。
三江五湖所钟聚，直下无底旁无边。
掀腾摆触作意气，更无拘束随所便。
巨矶突若虎头出，黄沙莽作车轮旋。
端居不动尚股栗，谁敢身试蛟龙渊。
自吾泛洛涉淮泗，间关淫滞今半年。
庐山苍翠已在目，毋用急进干忧患。
不如宿留会澄霁，淹速有数非偶然。
𥬠中酒熟聊一醉，春梦酣酣牵昼眠。

范子爱高卧，家政付儿孙。
将身比瞑目，达理吾所尊。
前日过所居，蔓草深闭门。
范子欠伸起，性寡笑与言。
相与寻幽寺，复将坐前轩。
斜阳满庭下，不厌鸟雀喧。
擘云青山秀，经雨野水浑。
念此景清旷，非君谁与论。
少年一倾盖，白首义弥敦。
颓然各忘返，明月照黄昏。

人定鸟栖息，庵前聊倚栏。
徘徊明月上，正在修篁端。
清影冰玉碎，疏音环佩寒。
翛然耳目静，觉此宇宙宽。
人生甘物役，汩没红尘间。
宴坐得俄顷，境幽心已闲。
谅能长无事，自可驻朱颜。
所以学道人，类多隠深山。

春来雾雨久不收，上元三日月如秋。
倾城娱乐竞沽酒，旧岁丰登仍足油。
楼前灯山烧荻火，光影动摇桑落洲。
太守凭高列歌吹，游人烘笑观俳优。
铜盘贮梅插乌帽，从兵小史斥下楼。
侍觞行食皆官妓，目眙不言语或偷。
短长赤白皆莫校，但取一笑余何求。
譬如饮酒且为乐，不问甘苦醉即休。
归来紞如打五鼓，春寒惨惨吹驼裘。
群儿嬉戏尚未寝，更看紫姑花满头。

两松辟为门，前见青山横。
坡陀若相接，宛转疑有情。
日出鸟呼乐，春归林翠明。
问我何所往，行当造殊庭。
紫微有仙客，住在泉石清。
咫尺久不觌，渺如隔蓬瀛。
今将往见之，先已耳目醒。
愿闻直截义，庶使正觉成。
纷纷焉足道，无使一尘生。

去岁有闰既苦寒，今年春早亦大暄。
清明寒食在二月，禁火正如挥箑天。
桃花零落壮丹发，漠漠江头吹柳绵。
细虫打窗夜如雨，润气蒸础朝生泉。
卷帘辟向迎风坐，彻褥去屏思簟眠。
劝君用心慎仓卒，万事转易如车旋。
安知明日不凛冽，莫以炎凉随目前。

公年五十余，须鬓黑如漆。
朝廷方进用，未是挂冠日。
又非力不任，数以身自乞。
人疑徇虚名，今也践其实。
萧然巢许姿，臭腐视冕绂。
东南富人材，卿相近间出。
急流能勇退，千古未有一。
贤哉谢夫子，趣尚真不屈。
腾装岭外远，归棹江边疾。
故乡何日到，清暑坐华室。
荔包杂红紫，茶品分甲乙。
岁时会亲宾，左右列图帙。
回头烟瘴地，挥手风波窟。
天将劳以生，乃独取闲佚。
观公眉宇秀，凛凛有道骨。
当为地上仙，不是笼中物。
我亦素有心，贱贫嗟汩没。
鸿鹄羽翼成，高飞脱罗罻。
鹪鹩未有巢，侧目空自失。
短章健公决，行且营蓬荜。

元丰四年夏六月，旱风扬尘日流血。
高田已白低田干，陂池行车井泉竭。
多稼如云欲成就，天胡不仁忍断绝。
雷声隆隆电摇帜，雨竟无成空混热。
如闻大河决北方，目极千里波涛黄。
我愿蛟龙卷此水，洒落东南救焦死。
又闻戎泸方用兵，战车甲马穿云行。
安得疏江拥三峡，余波末流灌百城。
分支引派入南亩，尽使枯槁得复生。
志大心劳竟何补，仰视云汉高溟溟。
吾徒禄食固可饱，更愿眼前无饿莩。

城楼高跨天中央，登临举目极四荒。
苍云彤霞物象变，落日清风天气凉。
树深蒙密幽鸟语，山势蝉联烟霭长。
溪流渰渰东下去，安得扁舟还故乡。

两叶可掩目，两豆可塞耳。
小人多奸邪，君子防近蔽。
周公未免谤，孔子亦遭毁。
人言不足信，自古均如此。

萧洒东堂秋正皎，思寻一径上幽亭。
天生乔木为欹盖，地借群山作画屏。
有志休官头未白，多情好客眼偏青。
知公故欲来高处，目送飞鸿在杳冥。

已向晴漪下，还于晚架张。
鳞余银皎皎，目带泪浪浪。
细入诗人咏，轻随钓叟装。
结绳相效久，遗象本归藏。

太白之精出李白，诗中元帅酒家豪。
轩然眉目已如此，况著当年宫锦袍。

探遍名园花未红，高台极目兴何穷。
欲知春色最佳处，尽在绿杨深浅中。

梦回红玉孤枕，日上真珠半帘。
云彩阴晴不定，柳梢浓淡相兼。
雁柱怨凭曲寄，兽炉愁逐香添。
更倚危楼目断，却诉东风泪沾。

平时尝仰望，今日一登临。
海岱封疆小，乾坤气象深。
废城增古意，叠嶂起诗心。
远目方驰骋，春云还自阴。

缭绕龙山半府阴，春来漂泊阻登临。
蓬莱阁下花多少，清旷亭前水浅深。
暮霭漫天迷望目，东风绝海送归心。
新诗亦有思家意，应记当年共醉吟。

九仙山中牂牁菜，几日春风长绿苗。
有客提携到深巷，自言采掇下青霄。
口尝异味虽珍美，目断孤云却寂寥。
千里思亲不独饱，慨然食罢一长谣。

触目方多事，栖身独此堂。
窗迎先得日，檐送晓留霜。
散漫皆书帙，逍遥或道装。
墙东虽可隠，林下未能忘。

海上穷秋白日阴，霜飚猎猎稍相侵。
手持黄菊江南意，目送征鸿万里心。
每想清谈真丽瞩，欲弹流水少知音。
东山兄弟非难继，谁敢先为招隠吟。

向晚黄云天为低，卷帘注目雪花飞。
谁知夜半阴晴别，皎皎庭前寒月辉。

曾浮轻舸下长江，依旧东风卷绿杨。
往事山川空满目，新年须鬓欲成霜。
烟尘莽苍随长路，云日萧条隔旧乡。
膂力四方男子事，不须弹铗苦悲伤。

嗟予困羁旅，雨昏萧寺中。
客情随日淡，诗思入秋雄。
目断故乡路，心飞黄叶风。
文轩又将去，坐觉笑谈空。

为厌红尘触目生，与君携手上幽亭。
波光碎碧瑠璃地，竹影疏青翡翠屏。
云惹闲心归远岫，风吹诗思入沧溟。
名机利械都忘去，才得人间醉一醒。

我行君在家，南北各天涯。
恨别三秋久，悲思万里赊。
归心泷浪急，远目岭云遮。
相见何时再，青山日又斜。

目极天地旷，心凄原野荒。
高梧脱叶瘦，冻雀抱枝僵。
松柏凌寒在，雕鸿得意翔。
平时岂相混，此日辨风霜。

为怜城郭太留滞，知子思家方闷睡。
故停车马良久住，相顾雍容情益至。
楼高适意同一登，目极四周堪远视。
野田横望绕天涯，梅朵开齐映江涘。
冬温庭筠尚抽笋，僧房乔木阴铺地。
丘樊嘉遁素有心，萧萧思话山中事。
清杨俊迈君自许，鲁国渊源吾不坠。
与君诗战奈何休，抑扬雄思聊书志。

比玉文章素出群，羊公仁政载前言。
口谈典册开聋瞽，目想烟霄役梦魂。
鬼谷纵横非世宝，贝多浮蠹逐时昏。
日期儒术恢明主，王业光华燕后昆。

干尽公卿冷眼看，目悬霄汉望鸳鸾。
鸟旟付治期当审，番玉求田计想完。
元帅昔时几跋扈，邑君何日得平安。
女年已长荣亲养，食禄翻思把钓竿。

孙八远在虢，丹霞绚崔苍。
耳目虽清远，志愿多参商。
陆沉众人中，白首滞铅黄。
耆英绍前烈，当复佐兴王。

独立缥缈之飞楼，更有澄江销客愁。
无边落木萧萧下，万里风烟接素秋。
天青小城捣练急，渔翁暝踏孤舟立。
嫩蕊浓花满目斑，临风三嗅馨香泣。

注目寒江倚山阁，碧瓦朱甍照城郭。
云物不殊乡国异，形胜有余风土恶。
阶面青苔老更生，况乃秋后转多蝇。
巫山不见庐山远，怅望秋天虚翠屏。

绮罗敷色新出机，嵩洛神秀锺妙词。
关西子弟多习武，博学能文君最奇。
目中无双成器早，少小玉立谁瑕疵。
天王母后亲选擢，抱道韫德将发施。
朝中议论太真朴，湖南威凤翅小垂。
屈申后先皆有数，此理昭昭君自知。
芰荷堆绿珠露冷，兰杜秋香风正吹。
征鸿南飞燕北去，晚去潇湘君未归。

垂天雄翮抟海风，穷高极远志不同。
盛年折桂心未歉，磨刀水际思平戎。
西羌活擒偶失手，天南星堕郴山中。
未甘遂葬江鱼腹，当归入觐明光宫。
何尝仆射干荐举，芸台乌府选择公。
蛟龙齿角老愈硬，楩楠材格寒更浓。
耻为葳蕤要节目，预知子不见从容。
川峡揭节建大戟，服紫腰金薄赏功。
暮年车辖徙荆楚，江离摇碧水蓼红。
橘洲桥口皆莽草，贾傅井中苔已空。
我已衰白敛一郡，附子馀光聊养蒙。
尝言早休乃良策，倚空亲想莲花峰。
请君先去采芝术，我续随子栖蒿蓬。
水甘松香真胜境，云滑石险多行踪。
半天河汉倾瀑布，自然铜吼闻霜钟。
董仙种杏人竞取，渊明石床苍藓封。
怡神曲糵有妙理，禾收石斛岁屡丰。
林迥岩屋尤可遍，溪间小桥横木通。
手扪松萝攀紫葛，清凉半夏如秋冬。
黄精久饵助冰雪，与君同作白头翁。

相人观久远，要且视资质。
酒酸本多甘，绢败为少密。
公家渭川后，端亮气不屈。
播移虽裔土，宁妥如旧荜。
优游归孔圣，坎𡒄笑赵壹。
傥来等荣辱，所遇顺劳佚。
道阁接谈宾，文房散书帙。
当其泰定时，海宇更无物。
耳目并已忘，何心蕲冕绂。
忽闻韶曲奏，更觉巴音失。
温纯比金玉，清越胜琴瑟。
似追少陵步，真得建安骨。
从今益淬厉，及此舒长日。
唱酬安敢同，心钦但斋栗。

离别在须臾，置酒宴所欢。
借问此何时，萋萋春草繁。
江蓠生幽渚，山樱发欲然。
游丝映空转，红药当阶翻。
飞鸟绕树翔，哀猿响南蛮。
相与数子游，行迈越长川。
相去日已远，光景不可攀。
举目增永慕，叙意于濡翰。

再胜路几许，非一亦非三。
小雅连大雅，周南兼召南。
舜目处其半，临爻与之参。
在我犹不足，自笑无乃贪。

忆昔见子龙沙边，冰台玉壶气凛然。
才薄人微辱取友，青蒿愧倚昆仑颠。
诗锋利如立刀剑，谈经辨博森戈鋋。
贤愚校我几百倍，预知子必转青天。
别来喧卑共谁语，神游阆苑长思仙。
京师再见空草草，琐细辛勤官事牵。
如今相去水南北，一别羁旅还隔年。
每思益友在咫尺，九江地与蕲黄连。
作诗寄我解离恨，紫贝珊瑚堆目前。
灵蛇含珠久不吐，骏马衔脱谁能先。
弥天雄句骇俗耳，入木香煤濡彩笺。
嗟余鄙讷会强敌，蜀鸡格鬭非所便。
未甘遂服强一战，光焰消缩何由然。
我居此土颇大适，门对庐山飞玉泉。
火云烧赤赫日炽，委蛇退食甘昼眠。
环池老木自却暑，清波白石明相鲜。
木香漠漠初过雨，水英灿灿新开莲。
区区余心最念子，空对黄昏江月圆。
重楼远望君不见，淮南细草迷苍烟。

噫戏庐山乎高哉，山连大江势横绝。
虎卷龙拏起霜雪，五湖七泽泻波来。
百穿千孔吞吐成云雷，其上自有飞瀑水。
白如一疋练，半天河汉倾崔嵬。
苍苍石壁插空翠，漠漠云华自开闭。
水甘松香涧谷深，黄精枸杞生成林。
地无虎狼毒草木，但闻仙童玉女语笑之清音。
君不见当时匡续断世故，结庐莽草无寻处。
又不见渊明无心五斗米，石床醉卧呼不起。
真君种杏人获生，远公白莲开玉英。
松肪柏实皆可饱，何必皓露栖金茎。
我欲攀崖采紫芝，道中逢仙一问之。
接余之手生虹蜺，昆仑太室相追随。
玄台绛阙恣远游，旁通三岛逮十洲。
柯消石烂未肯休，千秋万岁一瞑目，下视尘世如蜗牛。

欲结朱轮日，相期已及旬。
木图横画栋，玉德集谈宾。
济济多周伯，诜诜倍舜臣。
身调宰夫膳，目视属车尘。
闻一才将埒，能千智亦均。
可知前世陋，作者欠三人。

吾邑有贤令，才猷足经国。
政成越一考，俊誉自赫赫。
既圃辟后堂，背南面西北。
为爱园中景，花木皆手植。
乘闲一造见，问名名未得。
反复为君思，请以晦题额。
晦取用而明，非谓入宴息。
韬藏莅众术，蓄养辅世德。
制动本以静，对语定以默。
大欲扬王庭，小亦去民忒。
有如匣中剑，利在诛奸慝。
又若山下泉，出乃作惠泽。
公家急期会，诉牒仍堆积。
一判情伪分，经目犹白黑。
堂中琴寂寞，昔优今逼迫。
堂内经纵横，客至君欣怿。
岂无诗酒兴，相与乐暇隙。
平台歌舞地，池上有瑶席。
坐揖竹风细，行依桧阴直。
返照亘天红，轻烟半山白。
试观禽鸟细，所畏网与弋。
我晦异君子，终焉兹屏迹。
出处各一时，俯仰无愧色。
作诗见情性，拟古丽以则。

鉴泉之窦山之麓，百年芜秽暗渟滀。
吴侯天与仁智资，退食俯窥嗟不足。
试披沙滓凿为沼，深才数尺阔盈幅。
迸流日夕不可穷，碎如珠玑莹如玉。
南邻野叟号逍遥，漱石枕泉真所欲。
一来临视推不去，草草杯盘勉君速。
解衣款入凌阴坐，六月正午忘暑毒。
涤烦沃渴汲复溢，长流清风去残酷。
此鉴不窥示养正，用明岂特须眉烛。
巧非镕范浄非磨，应物无心奸自伏。
宝奁青铜世所贵，凤舞龙盘耀人目。
勿轻勺水当静观，能动天关翻地轴。
主人宝此方澄清，野叟挠之安敢渎。
举觞随分拥叵罗，醉狂拟学鸳鸯浴。
世无秦法饮无禁，心动胆张惊且缩。
可怜渫在百里间，四海王明俱受福。
显幽用舍姑置之，君颜渐淍吾发秃。
相逢一顾一回笑，满酌为君歌此曲。

吴侯之来适荒年，政修民苏犹解悬。
庭无留讼狱屡空，百姓爱悦奸吏悛。
公余何以度永日，坐督皂隶先疏泉。
泉潴为沼浄可鉴，清范即与名俱传。
今年时丰民事简，退食纵步山之巅。
诛锄芜秽出古木，矫如虬龙上参天。
夷高培坳荫其下，百里胜景尽目前。
烂柯石局候仙侣，月庵竹榻容醉眠。
或弄瑶琴或放歌，或谈玄理或安禅。
圆虚洞照万缘息，乾坤有量斯无边。
庵中主人趣高上，喜我相过时留连。
所嗟官满差迁去，肯顾衰翁须后贤。

我有一条拄杖，寻常将何比况。
采来不在南山，亦非昆仑西嶂。
拈起满目光生，放下骊龙缩项。
同徒若也借看，卓出人中之上。

秦亡项灭汉罢兵，分王宗室皆连城。
西方女子不用事，张氏有妇怀金精。
吴山之下吴水曲，石鼓峰峦翠相矗。
山幽水邃闺阁严，二八芳年貌如玉。
吴王闻知心欲狂，珠琲缯纩罗千箱。
苦凭青翼致消息，陈说富贵夸膏粱。
玉人冷笑吾当许，汝第为吾开洞府。
洞成赋诗悲下土，悲哉下土人皆苦。
飘飘仙袂凌上苍，天街昴毕腾辉光。
使回千里涩进步，目极五云空断肠。
吴王悒悒忽不乐，入顾后宫情索寞。
仙凡会合竟何年，多谢君王凿洞天。

洞天金阙天平爵，层{山廛}石崖寒玉削。
突兀云生缥缈间，鬅松树大侵寥廓。
苍鹿挨摧北斗魁，耍猿弄损南辰角。
碑文压破石鳌头，琅玕烂折玉兔脚。
背岩松柏碧森森，向日杂花红灼灼。
遮碍林虑半壁天，琢成云汉千里壑。
宫宰炉烧延寿香，避秦采得长生药。
风物依稀紫府宫，岚光缭绕朱陵阁。
路转樵人目下迷，桃源仙子心无错。
千形万状天平山，剖判玄黄天地作。

北台高峻碧崔嵬，多少游人到便回。
怕见目前生地狱，愁闻耳畔发风雷。
七星每夜霑峰顶，六出长年积涧隈。
若遇黑龙灵懆者，人间心念自然灰。

乱石乌牛伏，惊涛白马奔。
大家齐拭目，看我过龙门。

麻姑王蔡迹已往，望仙亭在孤峰上。
朝见五云飞，暮见五云归。
云飞云归自今古，仙来仙去谁可知。
勿望仙，望仙目眩徒茫然。
白石可煮谁能言，不爱插翼冲青天。
玉池且酌太和酒，一醉寿同天地久。
陶陶与物任浮沉，肯顾霞衣云组绶。

得丧纷纷转群欲，谁及爱嵩三十六。
有客忽自东南来，已为湖山饱双目。
逸兴不住皇州春，天津桥南酒初熟。
长念花王司马坂，洛阳今寓谁家馆。
已闻香信满东风，嫔御相从水光畔。
芳容须向盛时吟，昔也醉翁长恨晚。
谷雨且老黄鹂声，急上征鞍望瀍涧。
送行诗句无纤尘，自有交游在霄汉。
藜苋肠中何所须，但愧银钩落香翰。
看花知遗生，看山知养神。
妖奇怪丽九十种，未失东风助培壅。
三十六峰元气清，独插太虚无古今。

大巧不为蚕上簇，机妇飞梭双注目。
腹空万绪徒自劳，缣素如山人未足。

胜致久不示，幽居今已该。
盖待出尘子，将作还玄斋。
升高独南望，大巧安用裁。
天目形势落，秋空屏障开。
吴境岸边断，越峰天际回。
双臂龙虎揖，两潮风雨来。
直视江渚印，蛟蜃遗灵胎。
旁闻海门出，波浪生春雷。
平生乐山水，邂逅奚所猜。
秋老竹林冷，攀竹趋岩隈。
得石喜奇怪，且席青钱苔。
泉甘地脉正，吸泉如传杯。
人静道始集，境幽心易灰。
老圃听吾语，勿以慵相推。
勤将日力进，速副韶光催。
长生且有道，当悟接与栽。
务使翠华远，长大如婴孩。
琼蕊覆青径，木香兼荼梅。
疏凿取清浅，结甃移碑材。
飞桥渡流水，俯仰无纤埃。
虽谓夕阳好，见月还徘徊。
卜筑非偶尔，供吟何快哉。
栖养此固足，会晤谁可偕。

三事文华出何处，岩上含章插烟雾。
曾被西风吹异香，飘落人寰月中度。
美林见器安所施，六角灵犀用相副。
目下发缄谁致勤，爱竹山翁傍云住。
遽命长须烹且煎，一簇蝇声急须吐。
每思北苑滑与甘，尝厌乡人寄来苦。
试君所惠良可称，往往曾沾石坑雨。
不畏七椀鸣饥肠，但觉清多却炎暑。
几时对话爱竹轩，更引毫瓯斲诗句。

轩阁竞华丽，谁肯厌丝管。
豪华既交欢，盛丽亦同玩。
鸣弦虽侑觞，惟宜素纤按。
声色方争高，耳目及中乱。
古意始兴怀，曲终情已换。
黄子寻天真，开轩名以琴。
问琴意何在，答以琴为心。
我愿听以目，与子为知音。
无弦之琴声无声，世间此曲今何人。

轩阁竞华丽，谁肯厌丝管。
豪华既交欢，盛丽亦同玩。
鸣弦虽侑觞，惟宜素纤按。
声色方争高，耳目及中乱。
古意始兴怀，曲终情已换。
黄子寻天真，开轩名以琴。
问琴意何在，答以琴为心。
我愿听以目，与子为知音。
无弦之琴声无声，世间此曲今何人。

不为形役心方纵，乘化悠悠岂须控。
归去来兮归自公，北窗高卧南来风。
吹我飘飘骨毛耸，恐是洪涛浸清梦。
八月仙槎偶相送，寥廓孤飞与谁共。
天机不逐纤尘动，折腰五斗非君俸。
静挂山图探遥趣，闲眄庭柯荐幽哢。
君置弦徽贻我声，我遗耳目知君情。
相知之流乐如是，五柳鸣蜩谩如沸。

濯缨之水山幽幽，本来似鉴无庸流。
到此令人肝胆醒，涤除万累开襟灵。
一源莫误登临目，纷纷世上红尘足。

桃溪出世境，竹林居士乡。
中虚秘天韵，外直凌秋霜。
静久世味淡，翠深人意凉。
触目多俗物，见君何日忘。

逸兴东西自难卜，快可追风白花足。
巾飘飘，蓑蔌蔌。
每引三杯通道瓢，即陈一阕离尘曲。
独忘怀，人注目。
恐是秦渔来混俗，落花流水难拘束。
几度桃花春又复，戏玩人生荣与辱。
石火光中寄此生，故山休问归迟速。
东秦别后无行踪，忽见回辕自西蜀。
二十光阴一转头，新白已能班旧绿。
偶怀起灭寒生粟，盖亦超然坐观独。
便望云山归去来，无生之师在岩谷。
由禅而入从真修，休效诸山编语录。
如来藏里磨尼珠，走上玉炉光断续。
螺髻明，鹊巢惊。
向死生中脱死生，象罔得之方始灵。
扫除物我双何有，怀抱乾坤一混成。
十三位上窥忧喜，正法眼开无处避。
是时人道真仙子，方尚图中旧行止。

十数运行天与地，五气生成入无始。
混成惟一数相寻，十一观音生一体。
耳如目，听如视，通身是眼谁能计，观尽十方无巨细。
有时塔上耸人看，妙用无方乃余事。

秋日同文馆，群贤道足依。
心游黄卷静，目送白云归。
宝玉荆山尽，文星禁掖稀。
清谈欣屡接，纷若落琼玑。

插迥飞檐耸，凌虚叠砌危。
四天栏下揖，万象掌中窥。
目力不到处，云容无尽时。
尘尘皆胜事，凭槛几人知。

天下爱奇人没量，奇不谀人奇解相。
奇人奇物方合璧，乞与世间人物样。
六朝唐盛始兼得，访古知名已萧爽。
人亡物丧付衰梦，注想后来逢好尚。
元章心自鉴秋月，一路仍行九霄上。
家时菜色无斗粟，书画奇奇世人望。
譬如大海沈百宝，尔辈乘风得之浪。
二王褚陆已天作，老顾如来更天匠。
其余缇袭凡几重，但见光明烂垂象。
珍犀瑞锦扶兰茝，龙跃鸾惊诃魍魉。
金仙讵敢触以手，雪子玉人聊置掌。
余家僻素最沉着，退舍还师觉难傍。
世人往往力能干，未免目虾终惚恍。
缄机伪谬各臣妾，未睹堂堂笔中王。
袖间涩缩气如线，浄几明窗谩瞻仰。
从来所有万钱价，不即臭帤当火葬。
倾心妙绝岂求胜，妄意临摹须杀谤。
端居自号书一品，好事如封绘三藏。
诸郎青出即护持，未肯充饥谬为驵。
余衰二物拟高阁，子可专之世无两。
书来诗往但悠悠，尘土欺人正惆怅。

溪行爱宛转，石坐怜皴苍。
白云起目前，如鹤两翼张。
蜕我衣上尘，驾之以翱翔。
欲揽恍不接，身在意飘扬。

霜风吹我衣，日短归路长。
放怀即可家，何适非吾乡。
稍闻东南隅，胜致寓一方。
超然世外人，鸡黍随低昂。
檐甍辟无际，户牖延初光。
孰云日月久，但知岁时康。
每逢会心处，万境不得藏。
何当驾修轮，飞云共回翔。
淋漓非所期，远目聊徜徉。
庶几蟹眼白，打出鹅儿黄。

爱山依山住，如山不少下。
山中所有多，惟取不容舍。
烟云实交游，松竹乃保社。
尚欠目所穷，披翦宁问槚。
廓然宇宙宽，信矣和无寡。
隠隠彻四垂，万象入坯冶。
初疑彩间错，又若墨匀洒。
造化非适然，一一类见假。
吾友端可人，韵胜不少野。
更将桃李俱，参差移拱把。
时哉须自勉，岁月甚奔马。
得难未易失，讵有长年者。
何妨倒载归，日日无虚斝。

平生所愿识荆州，别乘还容接胜流。
异日崩腾惊海面，新诗清绝似槎头。
常嗟盛事千年隔，谁谓余光一旦收。
便觉诗源得三昧，目中无复有全牛。

牢落郊原正早收，书来起我顿风流。
弦歌韵里识琴贱，鸿鹄飞时逢奕秋。
极目烟云来指顾，何时谈笑共沈浮。
文章落笔惊人眼，新有声名旧姓侯。

公子高明悟劫灰，鼎开轩语致幽怀。
萦云叠𪩘镵天去，极目沧波入坐来。
千首诗成谈笑里，百分酒尽筦弦催。
自怜曾是高堂客，欲赋惭无宋玉才。

花存人往祗天知，目暗心摇却自疑。
尚想汉庭传诏令，如登鲁庙见樽彝。
一时鹦鹉娱宾赋，百世甘棠美召诗。
安得残春逢海上，尽须衰泪洒新枝。

连璧兼金尽出伦，雪髯霜鬓信陈人。
能忘枘凿方圆异，许接风云变化新。
绝韵淹时劳极目，虚斋穷日但凝尘。
何当一笑披环堵，赖月吟哦未厌贫。

去往如流水，兴衰似转肩。
新工几夺目，旧爨仅留烟。
愿起三千劫，功收十八年。
儿孙尽龙象，家世自绵延。

步武高低外，生涯梦寐中。
不知三径足，信是一生穷。
触目如逢旧，随缘似有功。
便应参羽翼，何异注鱼虫。

老呼稚舞报丰年，极目黄云欲际天。
旋捣新粳供晚饭，只愁闲梦搅安眠。

先天弗违，圣时以乘。
人谋鬼谋，其谁其能。
彼虽渊密，我则揆叙。
万目交张，维纲之举。
展也吾人，一世绝拟。
孰友多文，宛在中沚。
用此以通，亦以是穷。
自崖反矣，凛然孤风。

法云会中，多闻第一。
瑞竹堂上，说法无双。
降径山龙，则雨必应候。
祝崇宁寿，则香不妄拈。
将谓有多少神通，元来只这般面目。

举目一世空无人，当时何有高将军。
龙鶱凤翥固莫群，晴天万里惟孤云。
冥冥何地非埃尘，我欲从之嗟此身。
形容不到浪自分，坐令鲁叟悲获麟。

虎头燕颔，将军之相。
雪桧霜松，山僧之容。
以是而见，胡来汉现。
捩转面目，瞻之不足。
盛哉七百聚徒，何殊在网之鱼。
若也向此提撕，却成土上加泥。

主人邀我登闲轩，轩前景物祗欠山。
坐来惨淡若不足，引我忽到营丘间。
营丘山水天下知，全齐十二雄一时。
旧游历历如到眼，吾宗笔力穷高低。
峰云岩霭互隠现，老木苍藤纷彩绚。
珑璁特干势将压，奇崛欲夸人未见。
石磴流泉似幽噎，洞穴纵横乍明灭。
举头楼观俯悬崖，定须六月临飞雪。
行人初踏山前路，款段冲寒怯回顾。
蹇馿亦自乐平地，亸耳徐行方得趣。
日西平远连何处，极目苍茫天欲暮。
行人端是我前身，斗觉精神相会聚。
百年瞬息竟谁真，此老应无一点尘。
主人等是风尘外，岂是闲轩久住人。

君不见狐裘相齐望前古，后日执鞭固欣慕。
烟云得趣更飘萧，常使高人恨无路。
阑干峥嵘擅空阔，寒日低回得循步。
朱轮想见不可从，南国小棠疑未去。
百年暴辉实之宾，俯盛仰衰情易新。
孤怀直欲共倾倒，衣上元无一点尘。
又不见三千珠履春申君，十年天禄扬子云。
极目平原草萦骨，秋月春风愁杀人。
五湖归去辨之蚤，击鼓撞钟犹恨少。
险语缓丝一剑休，九衢相视空草草。
荆州万里控上流，歌舞翻风甚飞鸟。
回首苍梧隔暮云，南狩不归何可叫。
解后相逢情更亲，刍狗畴能夸已陈。
欲书醉语致多感，好事今无载酒人。
班班微阳度密竹，啧啧寒雀喧荒榛。
韦郎所纪十无一，安得遗老酬咨询。
蹭蹬难堪随末俗，健论爱君如剪竹。
宁人负我无负人，咄咄老瞒徒四目。
直弦易断曲未终，凤髓难容断谁续。
白首胡君到孤独，在何分金齐鲍叔。

君不见狐裘相齐望前古，后日执鞭固欣慕。
烟云得趣更飘萧，常使高人恨无路。
阑干峥嵘擅空阔，寒日低回得循步。
朱轮想见不可从，南国小棠疑未去。
百年暴辉实之宾，俯盛仰衰情易新。
孤怀直欲共倾倒，衣上元无一点尘。
又不见三千珠履春申君，十年天禄扬子云。
极目平原草萦骨，秋月春风愁杀人。
五湖归去辨之蚤，击鼓撞钟犹恨少。
险语缓丝一剑休，九衢相视空草草。
荆州万里控上流，歌舞翻风甚飞鸟。
回首苍梧隔暮云，南狩不归何可叫。
解后相逢情更亲，刍狗畴能夸已陈。
欲书醉语致多感，好事今无载酒人。
班班微阳度密竹，啧啧寒雀喧荒榛。
韦郎所纪十无一，安得遗老酬咨询。
蹭蹬难堪随末俗，健论爱君如剪竹。
宁人负我无负人，咄咄老瞒徒四目。
直弦易断曲未终，凤髓难容断谁续。
白首胡君到孤独，在何分金齐鲍叔。

寒云四塞客日短，一壶脐裂洪畴中。
君家大门我父党，觅白聊复相过从。
和香索料多甲煎，幽兰几弄理孤桐。
尔来行李偶南北，齿齿不见云间峰。
登山临水不无思，独笑往往扪长松。
蓬门春晚燕语好，书幌迤逦来清风。
五府带垢一洗尽，万里古色开愁胸。
辋川何在广文死，比比孺子夸有功。
楚人仅免二日苦，却嗟白璧埋蒿蓬。
逡巡取酒叙契阔，百川赴吸惊长虹。
风流未愧正始后，沦落丘范评无锺。
君才有用岂特尔，我亦相将成老翁。
骐驎得路即千里，会看拭目天边鸿。

反衣狐裘矜绿里，月落宵行易沦委。
崎岖身世等秋蓬，皎皎吾心淡如水。
青云有路谁引目，肯学荒疏辍洗髓。
经营一饱困南北，未易功名输故纸。
尔来投迹间诸彦，白雪每容参下里。
何殊溺者得尺素，聊谢箕翁徒洗耳。
大官供庖事铅椠，时引古人同净几。
枉老王郎特我贤，华衮相先惭溢美。
清风冷落劳怅望，谁谓云间见黄绮。
因收倦绪聊纺织，半是弃余安足喜。
一片箫韶送下天，游遍华胥如唤起。
从此修途可问津，岂复龙头却蛇尾。

元鼎元年东有兵，未央催班不待明。
龙骧虎步拥旄出，蚁蚁部曲随鸣钲。
三千珠履皆上客，囊中有锥谁为发。
莫歌雌兔眼迷离，长城可倚知在谁。
千羊不如一狐腋，草底寒虫漫啾唧。
两口四目未必智，天下奇才余星坠。
舟中指可掬，冀北马群空。
漆身吞炭为国士，射足接处谋已同。
义感丹诚虹贯日，坛上成功方顷刻。
纵有明珠千丈长，安能保得头常黑。

四月边城气如煮，问龙乞水将致雨。
起我独有泛莲人，相与授诚香一缕。
腹枵不拟谢僧疏，愁对焦枯无告语。
君时捧檄不我舍，意欲同分神所怒。
此诚未契我辄罢，想望绝疑隔烟雾。
一朝报我檄难留，明日清晨离此去。
我惭君住本为我，君行我乃不得祖。
固知身世不相期，戚戚安能效儿女。
君还我亦脱缰锁，闻道荆醅如泼乳。
使君况是我辈人，便约临高目东注。
经由第一莫迟回，尤物须知原有主。

忆昔榱题杂梁栋，怀璧握珠容抱瓮。
大宛天马本不羁，𢬍耳辕驹援就控。
捞虾摸蟹力易尽，搏虎擒蛟杀方痛。
君时正射晁董策，直把黄金变铅汞。
顾我衰迟特相子，许我过比仪韶凤。
回头已数六端午，几向梦中自占梦。
迩来欲述陷肤语，岂谓书词情愈重。
琅琅楚虞奏未缺，杳杳燕鸿目频送。
壮君已赴宣室召，老来未弃蟭螟动。
诗成新月半侵帘，更听楼头角初弄。

君不见张子房，素书未授抵游侠。
又不见萧望之，不能碌碌反抱关。
汉业已成赤松去，杀吾贤傅终感叹。
乘时致用固不免，要须缯缴无由攀。
八十钓渭滨，挥旄仗钺兴艰难。
臂鹰上蔡市，复得不可空多言。
周倾秦得汉亦起，虎噬鲸吞羝触藩。
一兴一废竟谁有，要之有数归元元。
元元亦何为，与君论子细。
须将剧孟作敌国，未信叶公真勇士。
窃借声名人自叹，白公枭首方为是。
干旋坤转只等闲，收放仅在毫端耳。
何郎目如电，奋髯儿童惊。
眼光在酒里，一饮黄河倾。
不作么么贵公子，横行欲得十万兵。
吾语何郎少卑之，犀有角兮麝有脐。
果知有累不早计，抑扬毕竟何所之。
满酌劝君饮，吾语无文章。
鞭笞六龙驾扶桑，上朝元君陪紫皇。
霞衣玉简须如霜，俯仰八极何茫茫。
方时与君俱此举，如何烦君𫏐起舞。
舞彻听我歌，我歌端为我辈作。
蠢蠢万类随江河，肯同儿女战蜗角，酒酣雨泪挥滂沱。

梦寝东南游，金山居第一。
泊船瓜州口，风雨系黑日。
冒雨访老胡，翛然出萝荜。
壁间十弟子，云是王维笔。
生者今何在，别有一丈室。
相期同过之，佳思久披拂。
差池成独往，敢惮泥没膝。
投鞭望横参，露重衣如湿。
方诸湛漏魄，指顾尽纤息。
目眩神为清，壶冰荡肝膈。
亹亹相问劳，软语皆中律。
颇怪不预知，有似惊暴客。
杈牙荐炉红，柔脆修林茁。
老泪感陆生，明盘皎霜橘。
木鱼动晓堂，永味固南毕。
百年惊枯槁，平日胶在漆。
幅巾行此时，岁暮悲蟋蟀。

平皋已春风，昨夜犹繁霜。
倦客惊节物，游子思故乡。
楼高白日促，远目空悲凉。
愿言平生欢，各在天一方。
溯游不可从，山川阻且长。
安得一樽酒，咿哑共深堂。
孤怀昔萧屑，壮志犹激昂。
无阶际玄护，尚期梦池塘。
饥鹰在千里，怒鬣存三湘。
寒鸦似相求，依依度斜阳。

南北二十年，短褐足尘垢。
九仞未及泉，竭心恚地厚。
积翳开前山，月在山之颜。
目断两黄鹄，梦寐长跻攀。
我饭苦多噎，见君遽出气。
定有囊中药，痿人果知起。
枯槁洗朝露，咀嚼玉壶冰。
蔓草岂自得，香发须高陵。
齚舌真有味，辨口空齿落。
顿悟孺子歌，会当濯其浊。
允蹈固未见，能言人亦难。
得微可齐语，引置庄岳间。
大路平如掌，仁者贵安宅。
直弦为君弹，万里等寻尺。
何年纪渻子，相向犹木鸡。
肝肺已自镂，土苴非所知。

吾友范君谊，宛似丘迟诗。
点缀花映草，草长鶑乱飞。
咏诗知吾人，因人想其诗。
不知胸中宽，西域方鞭笞。
昔为守御策，坚壁不容锥。
今作进讨计，万里入鼓鼙。
相从惜日短，既别恨见迟。
虽无老成人，仿佛颊頳儿。
每见挽手语，问我将何为。
我非浊子者，我友实似之。
典刑不可见，况复堂上奇。
边城气候晚，四月犹夹衣。
青灯照冷坐，素目披重帷。
孤怀苦萧屑，人事终难期。
何当命典刑，一笑相淋漓。

向晚云骤合，雨点如车轮。
入夜势转暴，对面语不闻。
初疑坤轴裂，渐觉河海翻。
倾注恣豪放，沟渎莫吐吞。
平地忽五尺，呼叫均四邻。
下堰上辄隙，东塞西遽奔。
一身应百给，坐卧不得申。
旦自秉锸刀，彳亍意已昏。
念兹嗷嗷农，拱手过一春。
入夏又将半，寸苗无宿根。
祈祷备众伎，杳杳天九阍。
饥殍漫狼藉，极目无烟村。
及此滂沛泽，一洗疮痍痕。
劳我敢有词，故喜气已温。
置酒会宾客，耕辍翁语孙。
尔年非可期，我责亦粗伸。
欲赴固踊跃，感慨扃重门。

数日不吟语，已觉舌本强。
熟处自难忘，是乃真苦相。
帘空睡起足，物我两俱丧。
举头见南山，依旧秃相向。
解衣遶屋行，未巾已踉跄。
翻书试遮眼，一抹如白浪。
目足身所先，二者辄相抗。
生理从可知，何用更惆怅。
独有梁上燕，怜我本痴蠢。
时时作好语，似欲致劝奖。
见尔初衔泥，生子已颉颃。
而我犹未归，兹事固难谅。
安用苦烟尘，无劳独凄怆。
俯仰即陈迹，未易烦度量。
一樽试有求，传来如鹊盎。
顿味毒酒酷，猛釂投晚饷。
倦怀岂复有，舌烂腹斗涨。
抱薪救烈火，自取将谁让。
夜分方半生，劣过逃属纩。

蹈雪入窈窕，蓊蔚如深春。
左右无佳色，老绿不改新。
小愒茅茨下，园翁叙殷勤。
主人谓此翁，好事绝等伦。
养生惟养花，种种皆躬亲。
每到二三月，烂漫如锦茵。
问翁何所有，品目如何分。
翁云世间本，搜采无遗根。
牡丹三万株，兼取洛与陈。
芍药扬州来，密密搀鱼鳞。
杂花极目是，浩不知涯津。
四序更代谢，颜色常相因。
我适来非时，犹得聊逡巡。
约翁待花开，许我论主宾。

蹈雪入窈窕，蓊蔚如深春。
左右无佳色，老绿不改新。
小愒茅茨下，园翁叙殷勤。
主人谓此翁，好事绝等伦。
养生惟养花，种种皆躬亲。
每到二三月，烂漫如锦茵。
问翁何所有，品目如何分。
翁云世间本，搜采无遗根。
牡丹三万株，兼取洛与陈。
芍药扬州来，密密搀鱼鳞。
杂花极目是，浩不知涯津。
四序更代谢，颜色常相因。
我适来非时，犹得聊逡巡。
约翁待花开，许我论主宾。

天时人事不相寻，遽食蒸豚废古吟。
谁感亲颜前约短，常知圣日后缘深。
风云亹亹天边路，霜露愔愔壁上琴。
我亦临风频拭目，看悬金印到山林。

流传胜致有无间，投老方能一倚栏。
千里江山来极目，万家烟雨锁初寒。
奸雄几许埋蓁莽，笑语何妨拥蕙兰。
便觉寸阴真可惜，须将酒户为君宽。

极目湖光彻骨清，无风犹觉尚坚冰。
心安处处皆堪乐，未必西南是得朋。

我昔同登法云地，道场不异耆暗山。
指出后身自在通，当日曾闻新受记。
秀眉明目坏色衣，谁其写成比丘相。
只这便是紫金容，在在处处咸恭敬。

蒿目以游千世，铁心以践其志。
有时端委以即事，忽尔卖针而买醉，岂所谓逆行顺行莫测者欤。
盖得之自是不得，是以听天命而已。

邓子知名久，秋闱得暂依。
论文虚以往，讲道实而归。
得句赓酬数，忘言笑语稀。
自惭初学步，鱼目混珠玑。

神僧曾西征，目览江山异。
深林植杖藜，他日成州治。

耳目一何清，端居幽谷里。
秋风入古松，秋月生寒水。
衲僧于此更求真，两个猢狲垂四尾。

系匏两相忆，极目十余城。
积潦干斗极，山河皆夜明。
白璧按剑起，朱弦流水声。
乖逢四时尔，木石了无情。

今代顾虎头，骨相自雄伟。
不令长天官，亦合丞御史。
能贫安四壁，无愠可三已。
昨来立清班，国士相顾喜。
何因将使节，风日按千里。
汲黯不居中，似非朝廷美。
太任录万事，御坐留谏纸。
发政恐伤民，天步薄冰履。
苍生忧其鱼，南亩多被水。
公行图安集，信目勿信耳。

日永知槐夏，云黄喜麦秋。
同朝国士集，赐沐吏功休。
祇园冠盖地，清与耳目谋。
晴云浮茗椀，飞雹落文楸。
一客众主人，醉此顾虎头。
虎头持龙节，排河使东流。
厥田惟上上，桑麻十数州。
计功不汗马，可致万户侯。

少年迷翰墨，无异虫蠹木。
诸生程艺文，承诏当品目。
床敷设箱篚，赋纳忽数束。
变名混甲乙，誊写失句读。
昼窗过白驹，夜几跋红烛。
钩深思嘉鱼，攻璞愿良玉。
谈天用一律，呻讯压重复。
丝布涩难缝，快意忽破竹。
圣言裨曲学，割衮缀邪幅。
注金无全巧，窃发或中鹄。
翟公辟廱老，薪槱茂棫朴。
御史威降霜，行私不容粟。
吏部提英鉴，片善蒙采录。
博士刈其楚，铨量颇三复。
因人享成事，贱子真碌碌。

才似谪仙惟欠酒，情如宋玉更逢秋。
相看领会一谈胜，注目长江天际流。

怒目横行与虎争，寒沙奔火祸胎成。
虽为天上三辰次，未免人间五鼎烹。

秦郎水江汉，范郎器鼎鼐。
逝者不可寻，犹喜二子在。
相逢唾珠玉，贫病问薪菜。
豫愁帆风船，目极别所爱。

青玻瓈盆插千岑，湘江水清无古今。
何处拭目穷表里，太平飞阁暂登临。
朝阳不闻皂盖下，愚溪但见古木阴。
谁与洗涤怀古恨，坐有佳客非孤斟。

县楼三十六峰寒，王粲登临独倚阑。
清坐一番春雨歇，相思千里夕阳残。
诗来嗟我不同醉，别后喜君能自宽。
举目尽妨人作乐，几时归得钓鲵桓。

偶无公事客休时，席上谈兵校两棋。
心似蛛丝游碧落，身如蜩甲化枯枝。
湘东一目诚甘死，天下中分尚可持。
谁谓吾徒犹爱日，参横月落不曾知。

宫槐弄黄黄，莲叶绿婉婉。
时同二三友，竹轩凉夏晚。
驾言都城南，以望征车返。
何知苦淹回，及此秋景短。
愁思令人瘦，举目道路远。
西风脱一叶，荐士闻乡选。
简书催渡河，宾客不得展。
亲忧对萱丛，妇病废巾盥。
言趋厌次城，鞭马倦长阪。
枣林蔽天日，交阴不容伞。
仰看实离离，忆见花纂纂。
异乡怀节物，不共斟酒盏。
举场下马入，深锁严籥管。
诸生所程书，捃束若秸秆。
蜜灯坐回环，丹砚精料柬。
披榛拔芝兰，断石收琰琬。
纷争一日事，声实溷端窾。
天球或弃遗，斗筲尚何算。
西归到官舍，尘土昏案版。
寒窗穿碧疏，润础闹苍藓。
诗书鹊巢翻，帷幔蛛丝罥。
果知兄未来，光阴坐晼晚。
昨蒙叔父报，亦叹音书简。
薄言使事重，激切被天遣。
逋流一方病，责任媲和扁。
咨询怀靡及，不遑暇息偃。
嚼冰进糜餐，冲雪踏层𪩘。
严霜八月飞，貂狐无余暖。
念嗟叔母刘，穷年寄甥馆。
尚怜公初黠，诱掖到昭宛。
庭坚薄才资，行又出町疃。
浮云与世疏，短绠及道浅。
匠伯首暂回，大樗终偃蹇。
学宫尸廪入，奉养阙丰腆。
学徒日新闻，孤陋犹旧典。
小材渠困我，持斲问轮扁。
大材我屈渠，越鸡当鹄卵。
未能引分去，恋禄幸苟免。
平生报一饱，从事极黾勉。
岂如不见收，放身就闲散。
思伯卧江南，无心趣轩冕。
庞翁迹颇亲，黄蘗门屡款。
斋余佛饭香，茶沸甘露满。
逢人问进退，余事寄一莞。
仲父挟高才，甘为沟中断。
青黄可牺樽，荐庙配瑚琏。
季父有逸兴，未尝入都辇。
临流呼钓船，拂石弄琴阮。
雍容从朋交，林下追游衍。
田园虽足乐，及时思还返。
阴寒木鸣条，望损倚门眼。
南枝喜鸣鹊，尺素托黄犬。
又以窀穸留，归期指姑洗。
寄声问僧护，儿发可以绾。
妙言对宾客，称渠万金产。
尔来弄笔砚，墨水恶翻建。
大字如栖鸦，已不作肥软。
鲁论未彻章，正苦诸叔懒。
新诗开累纸，欲罢不能卷。
远怀托孤高，别思盈缱绻。
秋月明夜潮，柘浆冻金碗。
疏杵韵寒砧，幽泉流翠笕。
吟哦口垂涎，嚼味有余隽。
传示同好人，我家东床坦。
风烟意气生，挥毫写藤茧。
猎山穷鹑𫛪，罩海极虾蚬。
银钩乱眼膜，嘉句濯肺脘。
且言伯在野，朋友必推挽。
五泰列清庙，圣绪今皇缵。
真儒运斗枢，道化迪天显。
朝论惜才难，逸民大搜狝。
岂闻任方物，包贡遗羽簳。
招车必翘翘，前席思謇謇。
王甥欲好怀，高意恐难转。
长篇题远筒，封寄泪空潸。
遥知云际开，灰飞黄锺管。

能来问疾好音传，蹇步昏花当日痊。
烹鲤得书增目力，呼儿扶立候门前。
游谈取重惭犀首，居物多赢昧计然。
惟有交亲等金石，白头忘义复忘年。

李髯家徒立四壁，未尝一饭能留客。
春寒茅屋交相风，倚墙扪虱读书策。
老妻甘贫能养姑，宁剪髻鬟不典书。
大儿得餐不索鱼，小儿得裈不索襦。
庾郎鲑菜二十七，太常斋日三百余。
上丁分膰一饱饭，藏神梦诉羊蹴蔬。
世传寒士有食籍，一生当饭百瓮葅。
冥冥主张审如此，附郭小圃宜勤锄。
葱秧青青葵甲绿，早韭晚菘羹糁熟。
充虚解战赖汤餠，芼以蓱虀与甘菊。
几日怜槐已着花，一心咒笋莫成竹。
群儿笑髯穷百巧，我谓胜人饭重肉。
群儿笑髯不若人，我独爱髯无事贫。
君不见猛虎即人厌麋鹿，人还寝皮食其肉。
濡需终与豕俱焦，饫肥择甘果非福。
虫蚁无知不足惊，横目之民万物灵。
请食熊蹯楚千乘，立死山壁汉公卿。
李髯作人有佳处，李髯作诗有佳句。
虽无厚禄故人书，门外犹多长者车。
我读扬雄逐贫赋，斯人用意未全疏。

公才如洪河，灌注天下半。
风日未尝撄，昼夜圣所叹。
名世二十年，穷无歌舞玩。
入宫又见妒，徒友飞鸟散。
一饱事难谐，五车书作伴。
风雨暗楼台，鸡鸣自昏旦。
虽非锦绣赠，欲报青玉案。
文似离骚经，诗窥关雎乱。
贱生恨学晚，曾未奉巾盥。
昨蒙双鲤鱼，远托郑人缓。
风义薄秋天，神明还旧贯。
更磨荐祢墨，推挽起疲懦。
忽忽未嗣音，微阳归候炭。
仁风从东来，拭目望斋馆。
鸟声日日春，柳色弄晴暖。
漫有酒盈樽，何因见此粲。

张侯堂堂身八尺，老大无机如汉阴。
猛摩虎牙取吞噬，自叹日月不照临。
策名日已污轩冕，逃去未必焚山林。
我评君才甚高妙，孤竹截管空桑琴。
四十未曾成老翁，紫髯垂颐郁森森。
眉宇之间见风雅，蓝田烟雾生球琳。
胸中垒块正须酒，东海可揽北斗斟。
古人已悲铜雀上，不闻向时清吹音。
百年毁誉付谁定，取醉自可结舌喑。
使公系腰印如斗，驷马高盖驱骎骎。
亲朋改观婢仆敬，成都男子宁异今。
又言屋底甚悬磬，儿婚女嫁取千金。
古来圣贤多不饱，谁能独无父母心。
众雏堕地各有命，强为百草忧春霖。
艾封人子暗目睫，与王同床悔沾襟。
陇鸟入笼左右啄，终日思归碧山岑。
一生能几开口笑，何忍更遣百虑侵。
忽投雄篇写逸兴，仰占乾文动奎参。
自陈使酒尝骂坐，惜予不与朋盍簪。
君材蜀锦三千丈，要在刀尺成衣衾。
南朝例有风流癖，楚地俗多词赋淫。
屈原离骚岂不好，只今漂骨沧江浔。
正令夷甫开三窟，猎以我道皆成禽。
温恭忠厚神所劳，于鱼得计岂厌深。
丈夫身在要勉力，岂有吾子终陆沈。
鄙人相士盖多矣，勿作蔡泽笑噤吟。

南雁传尺素，飞来卧龙城。
颇知高卧久，忽作田野行。
湛湛陂水满，欣欣原草荣。
日华丽山川，秀色夺目精。
对酒不满怀，揽物有余清。
念昔读书客，远人遗世情。
南亩道观饷，西郊留劝耕。
共游如昨日，笑语绝平生。
此士今已矣，宾筵无老成。
犹倚谢安石，深心抚嫠惸。

篙师救首尾，我为制中权。
挂席满风力，如椎强弩弦。
晓放白沙口，长芦见炊烟。
一叶托秋雨，沧江百尺船。
反观世风波，谁能保长年。
念昔声利区，与世阙周旋。
大道甚闲暇，百物不废捐。
谁知目力浄，改观旧山川。

我观江南山，如目不受垢。
忆食江南薇，子独于我厚。
在北思江山，如怀冰雪颜。
千峰上云雨，岑绝何由攀。
当时喜文章，各有儿子气。
尔来颔须白，有儿能拜起。
读书浩湖海，解意开春冰。
成山更崇崛，顾我丑丘陵。
白玉著石中，与物本落落。
泾渭相将流，世不名清浊。
乞言既不易，赠言良独难。
古来得道人，挂舌屋壁间。
牧羊金华道，载酒太玄宅。
支颐听晤语，愿君喙三尺。
我行风雨夜，船窗闻远鸡。
故人不可见，故人心可知。

丹青古藏壁，风雨饱侵食。
拂尘开藻鉴，志士泪霑臆。
灵山远飞来，不可以智测。
龙神湛回向，拥卫立剑戟。
依稀吴生手，旌旆略可识。
鸿蒙插楼殿，毫发数动植。
广林瞻二圣，有众拱万亿。
飞行凑六合，揽取著一席。
人人开生面，绝妙推心得。
李侯天机深，指点目所及。
三生石上梦，天乐鸣我侧。
幽寻前日事，晦明忽复易。
章生南溟鹏，笼槛锁六翮。
能同寂寞游，浊酒聊放适。
西风叶萧萧，蟋蟀依墙壁。
家无万金产，四邻砧声急。
藜羹傲鼎食，蓝缕亦山立。
并船有歌姝，粉白眉黛黑。
期公开颜笑，醉语杂翰墨。
不须谈俗事，只令人气塞。

金盘厌饫五侯鲭，玉壶浇泼郎官清。
长安市上醉不起，左右明妆夺目精。
结交贤豪多杜陵，桃李成蹊卧落英。
黄绶今为白下令，苍颜只使故人惊。
督邮小吏皆趋版，阳春白雪分吞声。
杨君青云贵公子，叹嗟簿领困书生。
赠我新诗甚高妙，泪斑枯笛月边横。
文章不直一杯水，老矣忍与时人争。
江城歌舞聊得醉，但愿数有美酒倾。
莫要朱金缠缚我，陆沈世上贵无名。

万事不理问伯始，藉甚声名南郡胡。
远孙白头坐郎省，乞身归来犹好书。
手抄万卷未阁笔，心醉六经还荷鉏。
愿公借我藏书目，时送一鸱开鏁鱼。

从学晚闻道，谋官无见功。
早衰观水鉴，内热愧邻邦。
比邻有宗侯，治剧乃雍容。
摩手抚鳏寡，藁砧磔强梁。
桃李与荆棘，称物施露霜。
政经甚缜密，私不蚍蜉通。
吏舍无请赇，家有侯在堂。
府符下盐策，县官劝和羹。
作民敏风雨，令先诸邑行。
我居万夫上，阘惰世无双。
此邑宅岩岩，里中颇秦风。
翁媪无恙时，出分如峰房。
一钱气不直，白梃及父兄。
簪笔怀三尺，揖我谓我臧。
向来豪杰吏，治之以牛羊。
我不忍敌民，教养如儿甥。
荆鸡伏鹄卵，久望羽翼成。
讼端汹汹来，谕去稍听从。
尚余租庸调，岁岁稽法程。
按图索家资，四壁达牖窗。
揜目鞭扑之，桁杨相推掁。
身欲免官去，驽马恋豆糠。
所以积廪盐，未使户得烹。
八月酾社酒，公私乐年登。
遣徒与会稽，而悉走荻篁。
吾惟不足遣，夙驾略我疆。
邑西軱戾地，是尝婴吾锋。
龈龁其强宗，彼乃可使令。
夙夜于远郊，草露沾帷裳。
入磴履虎尾，扪萝触虿芒。
借问夕何宿，烟边数峰横。
松竹不见天，蟠空作秋声。
谷鸟与溪濑，合弦琵琶筝。
税驾乱石间，岩寺鸣疏钟。
山农颇来服，见其父孙翁。
苦辞王赋迟，户户无积藏。
民病我亦病，呻吟达五更。
韵为诵书语，行歌类楚狂。
举鞭问嘉禾，秣马可及城。
惜哉忧城旦，不得对榻床。
洒笔付飞鸟，北风吹报章。
书回银钩壮，句与麝煤香。
浮蛆拨官醅，倾壶嫩鹅黄。
山气常蓊{勹盍}，此物可屡觞。
蓣药割紫藤，开笼喜手封。
味温颇宜人，芼以石饴姜。
举杯引药糜，咏诗对寒江。
寄声甚劳苦，相思秋月明。
我邑万户乡，其民资嚚凶。
欲割以寿公，使之承化光。
反以来寿我，中有吞舟鲸。
铜墨俱王命，职思慰孤惸。
何时赌一掷，烧烛咒明琼。

雕陂之水清且泚，屈为印文三百里。
呼船载过七十余，褰裳乱流初不记。
竹舆岖{山亚}山径凉，仆姑呼妇声相倚。
篁中犹道泥滑滑，仆夫惨惨耕夫喜。
穷山为吏如漫郎，安能为人作嚆矢。
老僧迎谒喜我来，吾以王事笃行李。
知民虚实应县官，我宁信目不信耳。
僧言生长八十余，县令未曾身到此。

雨罢山泽明，日长花柳困。
游丝上天衢，观物得无闷。
时从顾曲人，笋馔酌春酝。
季子未识面，想见眉目俊。
新诗如鸣弦，快读开鄙吝。
铜官鲁诸生，事道三无愠。
比来工五字，句法妙何逊。
枯棋覆吴图，青简玩秦烬。
叶暗黄鸟时，风号报花信。
遥仰吟思苦，江锦割向尽。
应烦王公子，又破黄封印。

道同一指马，心解废耳目。
短生行衰谢，黄落看草木。
无怀世不知，有酒客可速。
谁能缚诗书，闭门抱羁独。
披襟临江皋，万籁发空谷。
风力斜雁行，山光森雨足。
壁虫先知寒，机织日夜促。
居人思行人，裘褐谁结束。
行人喜归来，邂逅天从欲。
可奈甑生尘，严霜冻杞菊。

外家有金玉，我躬之道术。
有衣食我家之德心，使我蝉蜕俗学之市，乌哺仁人之林。
养生事亲汔师古，炊玉爨桂能至今。
岁暮三十裘，食口三百指。
寒不缉江南之落毛，饥不拾狙公之橡子。
平生荆鸡化黄鹄，今日江鸥作樊雉。
人言无忌似牢之，挽入书林觑文字。
更蒙着鞭翰墨场，赠研水苍珪玉方。
蓬门系马晚色浄，茅檐垂虹秋气凉。
湔拂垢面生寒光，汉隶书吕规其阳。
吕翁之冶与天通，不但澄埿烧铅黄。
初疑蛮溪水中骨，不见鸜鹆目突兀。
但见受墨无声松花发，颇似龙尾琢紫烟。
不见罗縠纹粼粼，但见含墨不泄如寒渊。
往在海濒时，晨夕亲几杖。
恪居有官次，遣吏问无恙。
抚摩宝泓置道山，郁郁秀气似舅眉宇间。
其重可以回进躁之首，其温可以解横逆之颜。
乌虖端是万乘器，红丝潭石之际知才难。

刘侯惠我大玄璧，上有雌雄双凤迹。
鹅溪水练落春雪，粟面一杯增目力。
刘侯惠我小玄璧，自裁半璧煮琼爢。
收藏残月惜未碾，直待阿衡来说诗。
绛囊团团余几璧，因来送我公莫惜。
个中渴羌饱汤餠，鸡苏胡麻煮同吃。

拣芽入汤狮子吼，荔子新剥女儿颊。
凤郎但喜风土乐，不解生愁山叠叠。
目如点漆射清扬，归时定自能文章。
莫随闽岭三年语，转却中原万籁簧。

吴儿心着吴山深，满目终南不开慰。
有时蝉蜕书几边，梦到五湖千里外。

读书常厌烦，燕处意坐驰。
动静两不适，尘劳败天倪。
目昏生黟花，耳聩喧鼓鼙。
沈忧愁五神，倦剧委四支。
不聊终日堪，况乃久远期。
投书曲肱卧，天游从所之。
是身入华胥，仿佛胜初时。
春蚕眠巨箔，夏蜩化枯枝。
今之隠几者，岂有异子綦。
觉寐须臾闲，良亦休我疲。
迺知大觉梦，盖此德之归。
谁为今日是，二十二年非。

豫章黄鲁直，既拙又狂痴。
往在江湖南，渔樵乃其师。
腰斧入白云，挥车棹清溪。
虎豹不乱行，鸥鸟相与嬉。
遇人不崖异，顺物无瑕疵。
不知爱故厌，不悔为人欺。
晨朝常漫出，莫夜亦漫归。
漫尉叶公城，漫抚病余黎。
不纂非己事，不趋非吾时。
人骂狂痴拙，鲁直更喜之。
或请陈漫尉，寿尉蒲萄卮。
酒行激懦气，攘袂起哨规。
君子守一官，乌肯苟简为。
奈何如秋葭，信狂风离披。
漫行恐污德，漫止将败机。
漫默买猜谤，漫言来诟讥。
漫尉谢答客，愿客深长思。
漫行无轨躅，漫止无馽鞿。
漫默怨者寡，漫言知者希。
吾生漫叟后，不券与之齐。
於戏独如子，因使目为眉。
强颜不计返，乾坤一醯鸡。
昆仑视糟垤，既化不自知。
悔吝虽万涂，直道甚坦夷。
覆辙索孤竹，奔车求仲尼。
以旌招虞人，贱者不肯尸。
玉润安可涸，日光安可缁。
斯言出系表，当以罔象窥。
赋分有自然，那用时世移。
吾漫诚难改，尽醉不敢辞。

行行重行行，我有千里适。
亲交爱此别，劝我善眠食。
惟君好怀抱，高义动颜色。
赠子青琅玕，结以永弗谖。
拭目仰盛德，洗心承妙言。
子道甚易行，易行乃难忘。
虚名织女星，不能成文章。
微君好古学，尚谁发予狂。
事亲见不足，择友知无方。
大圣急先务，君其爱颓光。
外将周物情，中不敦己道。
以客从主人，辨之苦不早。
行身居言前，悟理在意表。
苟能领斯会，大自足诸小。
勿念一朝患，勿忘终身忧。
忠诚照屋漏，万物将自求。
此道不予欺，实吾闻之丘。
群居行小慧，宴笑奉樽俎。
益友来在门，疏拙不见取。
谁不闻此风，去君鸿鹄举。

西瞻岷山兮东望峨眉，锦江清且涟漪。
地灵山秀诞豪杰，来入中州振羽仪。
相如傲万物，子云穷一经。
黄金卖赋聘私室，白头大夫不公卿。
穷阎卜肆闲，十步一豪英。
竟无人识李仲元，不可屈致严君平。
四君德音闭黄壤，只今垄头松柏声。
我住叶公城，常如井底坐。
不谓焦夫子，闻风肯来过。
焦子初见我，如兰生幽林。
春风为披拂，始得香满襟。
中怀坦夷眉宇静，外慕淡薄天机深。
花开鸟啼昼寂寂，酒阑烛明夜沈沈。
人皆扶牵烂漫醉，子更把书求本心。
二年与灯火，琢子之玉炼我金。
焦夫子，我以陋邦无人把书策，邂逅逢君得三益。
胡为弃我忽远行，手捧嘉阳从事檄。
焦夫子，君起为我舞，我其为君歌。
君方跨马涉远道，湖外地少山川多。
霜秋摇落天日远，西风翻翻水惊波。
一筵谈笑遂相失，两地离愁各奈何。
焦夫子，酒行君定起。
此杯须百分，少别遂万里。
归寻所种树，应已数千尺。
试照嘉阳水，君发犹未白。
古人不朽事，所愿更勉力。
别后相逢岂在言，拭目看君进明德。

初更月蚀缺半璧，三更北风雪平屋。
夜寒置酒送归客，长歌燕雁灯前落。
故园无书已十月，目极千里云水隔。
客方有行乃未已，归且经予江上宅。
比邻诸老应相问，为道于今不如昔。
新知翻手覆手闲，故人江南与江北。
有时日高天气清，炙背南轩把书策。
可怜斯人巧言语，今已埋没黄土陌。
乃知生前倾意气，不用身后书竹帛。
往在江南最少年，万事过眼如鸟翼。
夜行南山看射虎，失脚坠入崖底黑。
却攀荆棘上平田，何曾悔念身可惜。
辞家上马不反顾，谈笑据鞍似无敌。
迩来多病足忧虞，平地进寸退数尺。
意气索然成老翁，所有鬓发犹未白。
闲居为妇执薪爨，宿处野人争卧席。
昔壮今衰殆不如，吾恐未必不为福。
寄声诸老善自爱，客行努力更强食。
门前种柳今几长，戒儿勿令打㶉𫛶。
春晚归来踯躅间，为公置酒临江阁。

人生俱行役，何能如聚鹿。
浮楂在江湖，邂逅一相触。
天边数年别，故人有陈叔。
谁云区区叶，车马肯来辱。
清樽听夜语，常灺三四烛。
剧谈连古今，天汉泻崖谷。
高材叹加壮，所向动乖俗。
我官尘土闲，强折腰不曲。
饱饭逐人行，君来方拭目。
汝颍无奇士，仆夫催结束。
嗟如秋窗晖，来少去苦速。
蚤吾接雍容，爱德心不足。
岁晚托懿亲，清义迺愈笃。
落日送河梁，鸣蝉度乔木。
岁寒赠君何，唯有南溪竹。

漆园著书五十二，致意最在逍遥游。
后来作者逐音响，百一未必知庄周。
幽人往往泥出处，俗士不可与庄语。
逍遥如何，一蛇一龙。
以无为当有，以守雌为雄。
与物无对，无内无外。
与民成功，有物有对。
左肘生杨观物化，右臂为鸡即时夜。
果若乘气有待游，如何六气无穷谢。
天之苍苍非正色，道真微妙安可得。
利害丛中火甚多，此心寂寞谁能识。
丈人春秋诚未高，视听聪明齿牙牢。
所为淳拙有深越，持置酷似巨山陶。
平生刚直折不得，目送飞鸿向宾客。
早束衣冠林底眠，非关暮年俗眼白。
种田百亩初为酒，买地一区今有宅。
家人岁计不婴心，两儿长不能措画。
迩来信己不问天，万事逍遥只眼前。
何必读书始晓事，此翁暗合庄生意。

一年中秋最明月，也照贫家门户来。
清光适从人意满，壶觞政为诗社开。
秋空高明万物静，此时乃见天地性。
广文官舍非吏曹，况得数子发嘉兴。
千古风流有诗在，百忧坐忘知酒圣。
露华侵衣寒耿耿，绝胜永夏处深甑。
人生此欢良独难，夜如何其看斗柄。
王甥俊气横九州，樽前为予商声讴。
松烟洒落成珠玉，溪藤卷舒烂银钩。
北门楼卤地险壮，金堤浊河天上流。
离宫殿阁碍飞鸟，霸业池台连秃鹙。
当日西园湛清夜，冠盖追随皆贵游。
使臣词句高突兀，慷慨悲壮如曹刘。
我于人闲触事懒，身世江湖一白鸥。
空余诗酒兴不浅，尚能呻吟卧糟邱。
偶然青衫五斗米，夺去黄柑千户侯。
永怀丹枫树微脱，洞庭潇湘晚风休。
晴波上下挂明镜，棹歌放船空际浮。
不须乞灵向沈谢，清兴自与耳目谋。
江山于人端有助，君不见至今宋玉传悲秋。
期君异时明月夜，把酒岳阳黄鹤楼。

邱郎气如春景晴，风暄百果草木生。
眼如霜鹘齿玉冰，拥书环坐爱窗明。
松花泛砚摹真行，字身藏颖秀劲清，问谁学之果兰亭。
我昔颇复喜墨卿，银钩虿尾烂箱籝，赠君铺案黏曲屏。
小字莫作痴冻蝇，乐毅论胜遗教经。
大字无过瘗鹤铭，官奴作草欺伯英。
随人作计终后人，自成一家始逼真。
卿家小女名阿潜，眉目似翁有精神。
试留此书他日学，往往不减卫夫人。

吾闻李元中，学为古人青出蓝。
眉目之闲如太华，一段翠气连终南。
我欲从之路阻长，朱颜日夜惊波往。
苍梧玉琯生蛛网，老翁忘味倾心赏。
眼前记一不识十，谷中白驹閟音响。
灊山南闲卧青牛，万壑松声不得游。
愿君为阿阁之紫凤，莫作江湖之白鸥。

草枯木落晚凄凄，目断黄尘听马嘶。
想子重行分首处，荒凉巢父井亭西。

岳阳楼上春已归，湖中鸿雁拍波飞。
布帆天阔随鸟道，石林风晚吹人衣。
春水初生及马腹，浮滩欲上西山麓。
遥看绝岭秀云松，上有垂萝暗谿谷。
沙眠草啮性不骄，侧身注目鸣相招。
林间瞥过星烁烁，原上独立风萧萧。
君不见中原真种胡尘没，南行市骨何仓卒。
秪收力健载征夫，肯向时危辨奇骨。
即令贡马西北来，东西坊监屯云开。
纷然驽骥同一秣，尔可不忧四蹄脱。

老竹帖妥不作奇，嫩篁翘翘动风枝。
是中有目世不知，吾宗落笔风烟随。

眉目云开月静，文章豹蔚虎炳。
逢世爱憎怡怡，五朝公忠炯炯。

荣如辱如，谁丧谁得。
萃如嗟如，不见声色。
为吏不残，去其败群。
好贤喜士，黾勉而勤。
子克家，吾税驾。
舍几而寝，漠然即化。
眉目在图，慰尔时思。
蔼然粹温，似无恙时。

宋子勃窣，心有古镜。
朝四暮三，为笑不竞。
放一捻一，犹著禅病。
探丸起死，味药知性。
忧患不入乎杯中，抱胡琴而风听。
若乃脱冠袒裼，扪虱应客。
目如愁胡，拊髀而呼。
是必追橡栗于云杪，探水月于江湖，然后怏于心与。

穴居木处，相安以饮食生。
渴饥爱憎，无师而自能。
其皮之美也，自立辟。
其肉之肴也，故多兵。
风林露壑，伐木丁丁。
雄雌同声，去之远而犹鸣。
彼其不同臭味，故眴目而相惊。
惟虫能虫，惟虫能天。
余是以观万物之情。

佛光影中大杜多，八万细行灭尘劳。
爱护有情如眼目，胡奴来供滤水囊。
手持白拂起清风，奉持所闻佛直指。
小根魔子欲横戈，弓折箭尽皆消𫕥。

庞眉寂默坐空禅，万年一念无缘促。
手珠犹作奢摩他，寄迹普贤修万行。
梵天来献瑜伽具，问人亲见世尊来。
拨开眉目示梵王，诸天皆得法眼浄。

法云大士，天骨岩岩。
如来津梁，我实荷担。
手捉日月，断取庄严。
国士入此佛土，位置城南。
有目无目，疑圣疑凡。
击大雷霆，布洒甘露。
大圆镜中，慈悲威怒。
维此象法，依正法住。
后五百岁，亦莫予敢侮。
谁为请主，世界主女。

山河大地目前机，横按吹毛更不疑。
万里无人无寸草，冻山亭上与谁欺。

人言怖魔像，非金亦非铁。
若作世金铁，开士亦不现。
禅坐应念往，一钵千家供。
顺佛遗敕故，不宣示神通。
有为中无为，火聚开莲花。
无为中有为，甘露破诸热。
魔子目怖畏，我无怖畏想。
或欲坯镕之，为己富贵梯。
赖世主慈观，虎兕失爪角。
或得野狐书，有字不可读。
狐涎著其心，字义皆炳然。
却来观六经，全是颠倒想。
今世青云士，慎莫作此解。

黄沙枯髑髅，本是桃李面。
如今不忍看，当时恨不见。
业风相鼓击，美目巧笑倩。
无脚又无眼，着便成一片。

有美一人兮，临清秋而太息。
伤天形之缺然兮，与有足者同堂而并席。
傥尝获罪于天兮，使而至于斯极。
夫阴凝而阳化兮，冲气饪而为和。
骈拇所以为少，枝指所以为多。
谓天任汝以道兮，曾是形畸而貌独。
天厌弃汝兮，修汝德而谓何。
中无所考此耿耿兮，独溯风而浩歌。
歌曰父耶母耶，人乎天乎。
才之为祥，固不若不才之全乎。
非天地之私兮，又非父母之愿也。
慨伏思而不得兮，梦漂漂而行远。
逆真人于轩台兮，请端策而征衍。
遇水盈之坎坎兮，得山麓而为蹇。
虽御良而马服兮，犹往蹇而来连。
艮之初六来告休兮，艮其趾而无咎。
如风日之过河兮，人谓守水而为耗。
知水性之循环兮，曾何损益之足道。
蚿百足之狂攘兮，夔踸踔以行地。
蛇虺蔓延不自好兮，谓风蓬蓬而无似物。
怜物之无穷兮，目尚为心之仆隶。
夫精于形器之表兮，视四体百骸其在外。
予将执汝手兮，游乎浩荡之会。
凭天津而濯发兮，揽日月以为珮。
嗟不知去来之为我兮，天下莫予之为对。
恐路远而多岐兮，聊赠汝以指南。
将雍容于胜日兮，尝试为汝而妄谈。

西风悲兮败叶索索，照陈根兮秋日将落。
仿佛兮梦与神遇，顾瞻九泉兮岂其可作。
俄有悲秋之羽虫兮，自伤时去物改，拥旧柯而孤吟。
四郊莽苍声断裂兮，久而不胜其叹音。
平生之梗槩兮欲萧萧而去眼，将绝之言语兮忽历历而经心。
谓逝者有知兮，何喜而弃此去也。
谓逝无知兮，谁职为此梦也。
凭须臾之不再得兮，哀此言之不予听。
回廊窈窕月皓白兮，无复曩时之履声。
擥平生之余制兮，芗泽其犹未沫。
虽飘飘其日败兮，吾不忍改其此佩。
愁薨薨其中予兮，如醳酒之不化。
欻别离之几时兮，谁与此夏日冬夜。
自我先兮一无穷，在我后兮亦一无穷。
六七十便了一生兮，何异木末之有狂风。
待外物而造适兮，固不若放之自得之场。
彼庄生之一缶兮，亦何异荀氏之神伤。
吾固知藏于天者至精，交于物者甚粗。
饮泣为昏瞳之媒，幽忧为白发之母。
忧来泣下不可安排兮，如孟津之捧土。
彼寒暑之寖化兮，天地尚不能以朝莫。
目茕茕而不寐兮，夜亹亹而过中。
虽来者犹不可待兮，恐不及当时之从容。

一藤出山，来正人纪。
见艺祖太宗，曰天下定矣。
如月在天，去来无疵。
巍巍颀颀，为帝王师。
圣哲肺腑，天人眉目。
三峰遶宅，岁晚松菊。

诸法坐处坐，诸佛行处行。
如来无简择，清镜坦然平。
有人借问谁家曲，眨目眉毛何似生。

昨夜三更，有人点烛。
烧尽十方，天堂地狱。
不知是谁家之子，都无面目。
但只向深草中藏，莫向孤峰上宿。
斋时有饭，天明有粥。
自然而得，山青水绿。

琳琅触目路人惊。

老子休去歇去，遗墨今传古传。
□见本来面目，不离堂处湛然。

干戈唐季风尘中，一代文章扫地空。
先生诗鸣最晚出，句法未减元和工。
玉壶藏冰不受垢，卜隠宛蹈严陵踪。
至今名字照人目，直与山水为无穷。
我舟南纪坐烦促，接岁风波仍转蓬。
缅怀先生酌溪水，梅花如霰落晚风。
清芬筑室家有法，亦见裔孙白云翁。
叔今策得待三接，仲也昔跨御史骢。
乃翁归来三十载，语笑但觉朱颜红。
翁不见东飞百劳西飞燕，南飞乌鹊北飞鸿。
人生游宦正如此，我欲买田归江东。

一洞寒云锁翠虬，水声长遶影边流。
令人坐忆南泉路，满目春山几万秋。

四海名山曾过目，就中此景难图录。
山前向见白头翁，自道一生看不足。

黄帝乘云至帝乡，空留辙迹锁穹苍。
茫茫丹鼎知何在，曳曳霓旌不可望。
乞得溪山增气象，真成草木被恩光。
我来睇目凭栏久，是可无情忆楚襄。

几年困尘鞿，厥状浸成俗。
比来梦魂清，胜赏得林麓。
群峰绾烟鬟，炯炯皆在目。
寒碧冷相射，秀气还可掬。
哦诗三伏中，清风起幽谷。
只恐吹我衣，化为云锦服。
汗流籍湜辈，上下相追逐。

从来题目值千金，无事羞多始见心。
乍向客前犹掩敛，不知已觉钿窝深。

游子朱门儿，行乐畏不足。
遐方寒苦士，自赞乞随逐。
朝驰锦鞯末，夕䜩凤屏曲。
雄豪弃残賸，声色化耳目。
来时布素衣，羞耻见罗縠。
几许膏粱味，嗜好讳水菽。
劳劳车马尘，苒苒岁月速。
家书懒拆封，旧业废编牍。
间尝梦故国，惊觉如被辱。
安知惬快余，穷愁入皮肉。
趋承偶逾节，况味稍{拳}跼。
长年倚恩辉，积渐致轻凟。
因逢故人语，始叹误程躅。
都城名利场，岂不多所欲。
从前入关客，无虑共贫毒。
商鄽聚珍赀，科举仰廪禄。
神乎夺我魄，而独迷所属。
何人不谋身，计虑自不淑。
寄声风尘子，哀恨吾已酷。
当知帝里游，有祸亦有福。

尘埃倚风日，放荡乘空飞。
既眯驰者目，亦缁游子衣。
雨汁忽散漫，低徊化污泥。
憧憧要歧路，致困在轮蹄。
六合局万有，成存各从宜。
升沉俱害物，咄此其天姿。

腾腾六尺碣，标置羽客坟。
龟螭尚坚完，字画稍破分。
道士惜故物，编扶使长存。
前已三百年，后当几何春。
昔诵八哀咏，颇推李邕文。
披襟喜此逢，再读目愈昏。
道固难洞达，辞犹不雄浑。
岂殊沸鸣蛙，见谓鼓吹繁。
惜哉开元盛，乃乏史笔人。
复疑少陵翁，赏识或失真。
凡例竟何有，占招仅成言。
当时干谒儿，误听一走门。
富贵世所擅，文章我知论。
忼慨韩柳思，不返撰述魂。

吹灯染小帖，借马忤厩人。
岂其事朝参，强欲观云泉。
盥栉具袍带，超遥石桥间。
同征二十蹄，驽骏乱后先。
朝曦遽突兀，送我溢背温。
乐郊民何知，桃李自满园。
逶迤松下路，不践已八年。
道翁喜吾来，煮茗巨石根。
导我复勉我，攀跻绕巑岏。
依依梦中游，忽得惊觉魂。
一听钟鼓响，载惭尘土昏。
顾兹清泚流，照洗憔悴颜。
曀曀金碧光，嘈嘈杉桧喧。
楼台有新增，碑版多旧观。
啸客遍厢闼，周爰讯黄冠。
白头师灵仙，不免归丘坟。
太息五浊士，凭痴待飞翻。
譬持数寸胶，拟救九曲浑。
往者不肯说，来乎付谁怨。
唯当悟至真，可入了世论。
崔嵬黄守庵，本是刘伶裈。
忆我初借卧，嗒焉过西曛。
踏黑叩归户，仓忙遭骂言。
宁知复来时，邂逅乃见尊。
中从鲍兄至，三岁四五番。
题诗不知我，命酌戒醒还。
丹霞所未识，西望久目存。
畏雨我独止，于今负长叹。
鲍去死令长，无人辨龙蚖。
我穷羞白襕，引分逃山樊。
俛仰十五载，恍如毕晨餐。
方为此日游，忽计后戚懽。
何以遣孤愤，随鞍有残樽。
焚鱼濯甆瓯，浩荡临前轩。
适举共悄嘿，屡觞渐纷纭。
步兵俄鼎来，四座惊欲奔。
授我大纸卷，捧承疑未安。
披张纵眼力，审是陈侯篇。
上序天质坏，借余尽情文。
下伤素交稀，庆快末契敦。
忧我困跋履，且令慎盘飧。
平生惯众憎，读罢肠轮囷。
引笔欲作报，停杯类含酸。
人间有义好，蕲向异辙辕。
权势之所在，万夫呈肺肝。
风云苟不至，亲戚争弃捐。
此谬匪朝夕，期谁反狂澜。
余龄既蹉跎，乃得逸驾攀。
感槩舍酒去，冲烟下耕村。
黎明候铃斋，再拜以谢闻。

涨水久已退，擎泥草扶疏。
平畴极我目，一来施犁锄。
九夏行过六，尚忧复污潴。
哀咨此乡民，耕力岂踌躇。
地势苦卑薄，况无古川渠。
愁潦惧熯干，不可保终初。
昨者多暑雨，洪波日凌虚。
新来满旬晴，渗涸类灌蒩。
垂秋且当莳，到否知何如。
摇摇众农心，凛若畏简书。
远瞻来南山，其壤似郊墟。
依微绿秀间，浮白略散舒。
间喜早稻吐，因高得纡余。
幸无风早催，聊济升斗储。
天下有大福，唯民乐田庐。
乐哉俟丰登，快我羁旅居。

少壮事已远，旧文良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分密谁敢开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能究，衰病侵筋骸。
二子皆已冠，如吾苦无才。
君亦已有嗣，眉目秀且佳。
人事知几变，会合终不谐。
昨者本不出，豪杰苦见咍。
郁郁自不乐，谁为予悲哀。
幡然感其说，东走凌巅崖。
不意君在此，得奉笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独少，故旧每所乖。
作诗报嘉贶，亦聊以相催。

愿君勿斲木工手，请斲财户眼与心。
时平力赡侈不彻，有见必欲相摹临。
试言贱工目所击，窃窃富室清溪浔。
偶来公府证讻讼，适见栋宇雄深沉。
归损多赀换堂室，唯恐壮丽微差参。
逡巡子弟到京国，新值器服夸如今。
买真购法不议价，持还逞诧争歌吟。
一家矜尚一乡慕，自此籍籍师奢淫。
当时溪西鄙朴老，颇出厉语聊讥侵。
为言人生倚衣食，繁手未必加淳音。
百年荣落岂易保，身后志业须胜任。
华榱不可孕金谷，盛服几许忘釜鬵。
不见声容赫赫家，晚来衰谢无遗簪。
乃公营求嗣孙毁，弓剑往往同芒针。
人情护近不庇远，厉语一出争诟擒。
况我孱微食技业，得不骩靡依余阴。
区区小材盖如此，天下谁与制尺寻。
安得高梯切阊阖，上叩帝膝敷诚忱。
尽取人间富财户，免使僭偪难{奭斗}斟。
工手何辜可毋斲，自然风定无惊林。

有红杯面酒，无白鬓间毛。
合世心虽淡，论文气转豪。
迂疏怜野叟，萧散敌儿曹。
免被南华笑，忧时两目蒿。

布褐毛冠七十秋，为谁浮泛为谁休。
但曾计日防三鬼，不惯携琴谒五侯。
诗卷在前聊养目，酒尊从此罢销忧。
七星杉下朝曦阁，香火应教弟子修。

四山蓊郁气朝隮，晚雨廉纤未有泥。
鸭绿几寻塘水浸，鹅黄一段稻秧齐。
幽花布地金钱小，野蔓萦林翠幄低。
满目淮南风景好，不堪时听子规啼。

提携俯清流，自适固闲燕。
深行岂不好，路远怯萦转。
撑舟上孤渚，星月灿水面。
目力不自收，随波起花眩。
谁家种禾黍，绿色压秋甸。
树密云更深，云昏山不见。
杯盘任狼籍，起坐有余恋。
幸偶东山儒，况逢京国彦。
何人发高咏，满坐清风遍。
顾我童子吟，奚能愧雕篆。

三载岂不长，回念如转烛。
南行在今夕，何以图款曲。
朱轮走岐路，夫子驾牛犊。
权门聚冠裳，夫子偃空谷。
甘贫分始定，乐道心乃足。
自怪离别间，凄然悲满目。
欲为商声操，操变不可复。
欲为秦声吟，吟短不可续。
杯行竟无语，慷慨遶空屋。
别后两如何，祇应保𫗴粥。

崎岖五六州，夏行今欲雪。
乱山出已尽，平地心目豁。
晴日午未温，霜云晚如泼。
萧疏秦树远，旷荡周原阔。
径竹掩招提，门庭苦凄飒。
廊低不可步，壁朽何堪札。
岁月惊转头，是非纷若栉。
行归聊可悲，再出尤凛冽。
用此免饥寒，谋生一何拙。

尘埃埋马足，人事如鼎沸。
朝𫗦尚不厌，何暇论身计。
北山十里近，云色带阴翳。
日日在目前，无由谢城市。

拙学如拙商，欲益翻折阅。
壮心消已尽，况复形羸苶。
君年虽不少，面目犹冰雪。
汉署夜如何，青灯兼白月。

我思灵泉游，不免去闾里。
山寒景更清，触目皆可喜。
兹泉何潺潺，宛若云雾起。
酌之无浅深，那再问泥滓。
盘盘山为腹，凿凿石为齿。
喷薄无四时，其灵止如此。
斯言闻于人，岂得尽其理。
更唤山老来，烦师问初始。

都门冠盖如云多，马头匼匝金盘陀。
平明三节出城去，使华已过桑干河。
桑干地寒毡作屋，冰霜满野飞鸿鹄。
道旁箫鼓动地迎，铁面蕃儿皆拭目。
金玦装成宝刀利，银鞍半露貂裘燠。
日高宾馆驻前旌，馈客往来随酪粥。
河间未弛新亭障，山后犹存旧风俗。
幽燕妇女白如脂，露面来觇汉冠服。
边风吹雪罨毡城，毡城在处为屯营。
黄沙行尽到靴淀，新年下马单于庭。
庭中之人识汉事，而公赫赫传家声。
君臣把酒重相劝，知有从来忠孝名。
好言天子神圣武，际天接地皆王土。
桑麻万里富中原，制作千年还太古。
白日亲观丹凤翔，黄河近报神鱼舞。
不须铁甲屯大荒，坐见长城倚天宇。
况君总发怀刚肠，往年司直中书堂。
单骑走马绝瀚海，而今复使天一方。
平时出入虽故事，男儿举足安可量。
鄙人再拜赠公语，北边射猎云雪冈。
平安烽火三万日，羽林超距闲金汤。
年年蕃马输汉地，后车碨礧牵玄黄。
愿持成效献天子，归来跃出尚书郎。
归来跃出尚书郎，锵金鸣玉趋明光。

胶西丈人头皓白，避世不作诸侯客。
黄帝老子是其师，短褐补肩人不识。
呜呼相国起文吏，能解干戈谋社稷。
诸田喋血腥未已，封裹疮痍与休息。
三齐儒生多说士，强读诗书谈治国。
席间众口乱如发，乡饮明堂尽陈迹。
丈人西来貌甚野，杖藜柴车面黧黑。
坐言治道本无事，要尔苍生自安适。
尔能高卧知大体，男子耕耘女蚕织。
用之天下如掌上，况尔区区城七十。
相君再拜受其教，舍以高堂奉颜色。
相君已死君不来，千五百年人叹息。
眈眈新堂作者谁，密州太守文章伯。
太守高吟醉太白，年谷常丰无盗贼。
三牛倒曳九仙木，大斤截落琅琊石。
修梁巨柱屹如涌，磊落巍峨称公德。
太守思公公不见，辟户张筵望南北。
诗成鬼神相对泣，文就龙蛇惊辟易。
公今存亡讵可问，况今自有神仙骨。
五嶷山高近城郭，太守有堂奚不宅。
我欲写公之意于鸣琴，又欲画公之容于四壁，太守胡不置我于其侧。
我欲奋飞无羽翼，注目高歌泪沾臆。

雅宴属才华，清诗自一家。
高谈落风雨，醉目傲烟霞。
席地疏林隔，传杯小径斜。
再来春已老，犹得醉残花。

闲游偶此共攀缘，胜事谁能为我传。
山鸟无巢任来往，溪流有石更潺湲。
路迷空谷寒生雾，目极平林远自烟。
便是瀛洲与方丈，不知何处有飞仙。

留连夜色城中月，造作秋声雨后桐。
残烛有花非目眩，宿酲无病似头风。
未从丹灶游方外，且对黄粱说梦中。
三十万家天欲晓，非烟非雾气葱葱。

窗间咫尺似天边，不识应言小辋川。
闻说平居心目倦，暂开黄卷即醒然。

一日趋朝四日闲，荒园薄酒愿交驩。
三峰崛起无平地，二派争流有激湍。
极目榛芜惟野蔓，忘忧鱼鸟自波澜。
满船载得圭璋重，更掬珠玑洗眼看。

老懒身心不自由，封书寄与泪横流。
百年信誓当深念，三伏征涂盍少休。
目送旌旗如昨梦，心存关塞起新愁。
缁衣堂下清风满，早早归来醉一瓯。

贾侯器宇何轩昂，下视龊龊真秕糠。
眉分八字髭根黄，自许忠胆铁石刚。
雕弓一挽一石强，锦臂错出虬青苍。
匣剑排射星斗光，壮心飞过祁连傍。
架鹰朝按血染裳，铁骢骑出辔闹装。
健儿前呵檛列行，捷矢齐指云中鸧。
岂惟武力称擅场，亦有文价腾焜煌。
新诗字字古锦囊，清论洒落飞天潢。
险韵千百敢独当，管锋落纸铿琳琅。
古文探讨屋壁藏，史传山岳遗毫芒。
酒酣往往歌慨慷，连卷大白鲸吞航。
自云畴昔富文章，家在冀北边一方。
天书屡膺贡州乡，云衢卜日横骞翔。
中间落泊志不偿，武科拉取如截肪。
况有豪气十丈长，蟠蛰仅类绊骕骦。
苦恨天骄久颉颃，抚臂便觉大袂攘。
坐縻岁月耗囷仓，口厌醇酿饱肉粱。
吾非斯人可相望，要且报国真不忘。
我来自东甫春阳，邂逅绀宇同一觞。
幅巾轻蓰追徜徉，促膝调笑初无妨。
自知投分出泛常，豁如馁腹得糗粻。
短长不复置形相，落去{目辟}睨决壅防。
嵇生转觉嗜锻忙，高阳还因酒发狂。
漫叟戏规祇搅肠，{口聊}嘈不减笛弄羌。
截竹岳顶掀沧浪，拨云春茗夸头汤。
爽齿旋复行蔗浆，黄金大颗披橘穰。
插首往往罗幽芳，顷兹行乐殊未央。
更辱邀我临山冈，大壶载酒冽鼻香。
果饤梨栗庖麏麞，韩刘黄胡狄与张。
一一潇洒杂珮珩，高谈终日佛老庄。
妙理密契矢插房，绝倒顿足争跄踉。
罢去追惜成悢悢，谁谓夫君气特扬。
投以大句尤加详，启函惬兴剧爬疡。
忽疑写睇临望羊，高跻欲斧李杜吭。
麟凤自是品物祥，邀予属和驰缣缃。
直取夷险分驽良，九牛犒师始落铓。
正喜先获大脔尝，洪河下涌淼沛滂。
囚屯众鬼纳大荒，脱走束缚投桁杨，泞郎瞰临获与臧。
满注羿矢连九旸，沉魂夜泣青女霜。
此来继辱厚意将，殆欲引辙观怒螗。
狗尾续貂弥足伤，雕胡未易加糠{麦黄}。
抟空方见一鹗飏，短翮便可枪榆枋。
咄嗟岂得不知量，区区琐碎久嗜菖。
食鱼谁敢期大鲂，尚欲勉强牵牛箱。
无盐弄姿映康庄，难工祗益羞姬姜。
聊将瓦砾酬琮璜，终愧后乘非腾骧。

夫子绝俗姿，趣尚豁云海。
花移洛下品，池割天潢派。
中间叠嵯峨，石手纷磊磊。
功侔一篑始，正尔临爽垲。
罗浮穷南势，迎目出巧怪。
洗昏新罅发，秘匿若有待。
骞腾天吴揖，耸削虬尾摆。
当头七八峰，缥缈散青霭。
直下三四溪，何年取东汇。
洞指白鹿迷，路认桃源改。
时时攻冥烦，潇洒递天籁。
得非缘夜半，提挈有真宰。
俗物卑培𪣻，高标想衡岱。
我家香罏傍，登蹑素心在。
一从羁官缀，未省识{山/畾}嵬。
俯窥搀云骨，逸兴几十倍。
无为议真假，自可蠲尘浼。
何日升君堂，把酒取一快。

畏日杲杲天东隅，盘餐逆旅进山肤。
岑崟远岫不知数，磊落近松如有须。
旅人琐琐信物役，逝者滔滔皆利徒。
目送长云藉平隰，赤骥正愁青玉刍。

畏日赫赫天南隅，漫漫白道盘郁纡。
过蛇摇毒宿莽死，阴崖发赭悬泉枯。
沉迷未省招楚些，激越可是歌吴趋。
目送长云指萋蒨，辙鲋愁绝西江濡。

畏日{火参}{火参}天西隅，半规衔山我仆痡。
招提访寻数里近，牛羊断续前村孤。
扬尘动满垢腻爪，好风不借清凉躯。
目送长云下埼𥐟，𪉑{鸟乚}愁对陂阴凫。

日边开神皋，古刹面青嶂。
寂寥千年后，凛凛发孤壮。
上人薝卜英，绝轫超性相。
独鹤嶷瘦姿，层冰烂清尚。
云游始丁年，自副乃盂杖。
鞭羊去智害，尽垩契郢匠。
喉呀般若音，浩汗卷溟涨。
衢尊洒法味，如取赤子饷。
九夏天无云，暑风浊于酿。
汩吾眇西征，挥汗迷背项。
耽耽清凉境，一榻岌相向。
屦满宁嫌猜，目击自张王。
禅场推选锋，宛是喑呜将。
洗我苦空语，尽决蒙羃盎。
兜罗辞铦棘，何有挂诸妄。
露地非端倪，洒洒白牛放。
惜哉功名误，未尔寄物当。
它日虎溪傍，还期杖藜访。

西风凉客衣，弭檝沧江浔。
晚吾事潇洒，聊复此登临。
云容不碍秋，清樾有余阴。
烦心洗东波，寸目明遥岑。
樊笼脱鸟窘，摇落吊蛩吟。
莽墟阅今昔，长慨抚孤镡。
故楚冠剑尽，物情几浮沉。
怀哉岁将月，无为空滞淫。
持语朱陵翁，须矣吾抽簪。

穆满骋八骏，濯濯万里足。
朝宾王母家，暮抵胥𫗞宿。
挥觞谣白云，拥雪歌黄竹。
归来七萃空，一举亡漠曲。
其乐安在哉，祸胎真瞬目。
荒矣秦汉君，睢盱究前躅。
射蛟长江波，写涕之罘麓。
弥年沧海傍，神仙杳难属。
颓年寄西崦，未必不为福。

章贡西南来，银涛白浮天。
扬澜开泛滥，如剖大腹然。
兹山遥相望，盘薄知何年。
海风一何高，吹落蓬莱巅。
浮根袭气母，弄影白日边。
赴渴夸父奔，阔蓦踵不旋。
轩轩执法臣，立当天子前。
穹螺出佛髻，青跗带秋莲。
瑠璃千丈簪，忽与冰箔连。
鸣榔岩腹雨，挂席浦外烟。
鹤驾控不返，空遗紫芝田。
香罏初争豪，落星才一拳。
擢秀苍梧云，发彩翼轸躔。
上窥杳冥无极之层霄，下控弥茫不测之重渊。
松萝参天岁月老，清澜泛沫鱼龙闲。
中有神朅临，{目辟}睨舟往还。
流俗谓女子，彯缨来此山。
香脂间绡缯，鹅猪捧羞盘。
至以孤为姑，考究初无端。
可怜俗好怪，此语良大漫。
神固不可诬，何得正以女子观。
吾言庶几为不妄，不然兹山徒与望夫、女几争巑岏。

寒林羡朝暾，裸壤渴膏霂。
昔闻三神山，喷薄擅疑独。
忽从六鳌顶，角起连天麓。
我欲追幽寻，筇龙跨飞竹。
呼吸沆瀣滋，六合归蹂{戚}。
苦恨弱羽短，弥年胸愤蓄。
朅来兹山游，快甚焦得沃。
幽岐𫄥修带，僵木披刳腹。
桐萼莹圭姿，槐青收兔目。
兰风递孤爽，天半落芬馥。
扪萝蹑飞蹬，轻屣捷驰陆。
穷探初未已，肯惮冈岑复。
直欲驻颓阳，揽驾还若木。
主人山南公，白面鬓双绿。
载酒邀我行，璀璨挥觥玉。
雄夸倚马白，高谢言诗卜。
狄侯士林秀，智敏纷灸毂。
江夏拔俗标，天骥脱羁束。
合匝四座宾，匠手谁甘缩。
嗟予早不偶，投足祗取黩。
卑飞得海角，若畏官谤速。
樊笼一洒濯，便觉荣愿足。
滥当新诗酬，奏雅惭终曲。
行将秣予马，更约相追逐。

寻春古原头，林梢过朝霂。
狼山连东南，擅美此其独。
抟鹏岌骇势，泼黛森孤麓。
宜樵叶堆松，供茹萌抽竹。
区区介丘北，回视一何{戚}。
浑疑杳霭中，爽气每先蓄。
掬泉弄幽清，渴肺初欣沃。
嘘云出羽盖，入鸟洞胸腹。
茫茫宇宙间，千里得寸目。
照发射冷翠，袭裳来远馥。
根株吐乾坤，要会控水陆。
高跻顶初绝，却转道弥复。
楩楠间桐槠，干霄非一木。
覃覃辟宝构，殿阁辉丹绿。
禅客稻饵珠，骚人楮留玉。
游嫌后时追，赏贵前期卜。
眷彼市井徒，干没走丹毂。
老死不一到，动辍取挛束。
谁知吾辈游，趣尚非搐缩。
拂衣便成往，握手不嫌黩。
句外气争豪，禅中机鬭速。
无为苦役役，坐自绊驰足。
纷纷簿领间，与物商直曲。
会须摆红尘，更著轻鞭逐。

翔飙拂层阴，孤镜挂天脚。
幽姿媚澄塘，俊活扶秋岳。
饥乌下木末，啅雀喧檐角。
落日衔半规，逗翳如新濯。
海涛晚声收，万里卷冰箔。
微飔袭疏棂，轻霭躐丛薄。
蛛丝袅如狂，虚隙野马跃。
病躯得惬适，更甚解挛缚。
潇洒万籁并，冲融百飞却。
熊经与鸟申，仿佛犹能学。
萧萧寒砧弄，天半哀音落。
客愁转如蓬，万绪入冥寞。
不无临风想，晒目归领略。
茹蔬味新腴，把酒蘸沉粕。
明朝踏新泥，已有跻攀约。

庭椿摘初黄，畦韭翦柔绿。
春盘巧饤饾，一堮生理足。
今者鸣啾肠，饥花到双目。
终惭短豆恋，谁转紫芝瞩。
青烟扑九衢，碧瓦酣万屋。
朝来好龙客，义动重裘燠。
殷勤斗酒约，豪健赛杨仆。
吹回曲车梦，鸨羽正肃肃。
九天真龙飞，万物弹冠沐。
萧短草木姿，窭贱衾裯宿。
叨逾太官粟，敢计功利速。
惟应杯中物，可仗诗筒趋。

东风入颠毛，非复故时绿。
生涯蠹蟫里，术智谩蛇足。
晚作芸香游，颇复窥丛目。
乾坤开清明，物色洗瞻瞩。
谬当匠石寄，楹桷翰夏屋。
追随金闺彦，怀抱邹律燠。
新诗闲模写，勇若驱妾仆。
千秋赤壁后，英爽得瑜肃。
朝来墙头花，皖皖弄膏沐。
归期莽难求，不啻襥被宿。
端成心赏违，谁念客当速。
听取提壶声，勿负殷勤趣。

黎明出故垒，得此空王宫。
结庐知何年，十里峦冈重。
居然谢埃{土盍}，{穴/叫}窱开房栊。
簁篱漏初日，云木凉高风。
直疑天边秋，六月到此中。
壁端故时笔，磊落空生容。
诈言竺干客，燕坐长年逢。
我来偶拭目，滞念为一空。
野僧强留连，稻饭延高舂。
王程迫星火，持语勿恼{忄农}。
方惭简书畏，何计栖狂蓬。

清樾陂陀外，春深四五家。
丛祠下箫鼓，平楚暗桑麻。
水国潜虬傲，天程去鸟赊。
仙山仍在目，潇洒送生涯。

迢迢汴水吞窈冥，白榆多于天上星。
林梢碎漏月痕白，草头冷泣萤腰青。
云霄九重近在目，鹓鹭百翮谁趋庭。
鸡声马蹄正立敌，断送垢褐疲吾形。

岧峣飞观决层云，主意全倾合坐宾。
谈笑龙冈下白日，衣冠麟阁识功臣。
欲穷人目逢山好，未老秋容到酒醇。
忍对南鸿问寥廓，沉冥谁是蜀庄珍。

寸心不与一物隔，远目自为千里期。
便共溪山有情分，更缘阡陌识参差。
层云异日虽轻举，独鸟长年可俯窥。
缇骑到家春满眼，庾公清兴不应衰。

峨峨名节重于山，旧作朝廷耳目官。
凤阙几闻随仗入，龙颜曾许卷帘看。
昔年白笔惊人凛，今日清风过岭寒。
直指近来新有例，出疆回使侍金銮。

送君南浦忍分襟，注目春江烟水深。
思乱似云无所著，情浓如酒不堪斟。
杏花烧断离人恨，杜宇啼穿去客心。
别后愿为深夜蝶，翩翩飞梦去相寻。

登高怀远思依依，目断沧洲旧钓矶。
城上两三声画角，天涯千万里斜晖。
烟抽绿草随洲转，风递轻烟贴水飞。
到此自然堪下泪，不须啼鸟劝如归。

通庄一日踊青鸳，目极须知剩得天。
竞秀溪山归笔助，拨忙风月看觞传。

一从辞聘卧枢绳，四海谁论目若营。
衰世竟闲援溺手，林宗好在寄吾声。

疾恶情深碍目沙，果闻仙秩以功加。
连年馘毒才三尺，何似豚蹄祝满车。

高蹑明昌会，全收杰俊声。
庆缘庚入梦，粹是昴腾精。
梁日麒麟下，周年鸑鷟鸣。
门庭诸谢美，襟韵七闽深。
姓字黄金榜，才华白玉京。
五车经目尽，一赋未晡成。
在昔闻开泰，于时契陟明。
经纶真主识，风采满朝倾。
迅击方秋隼，横骑上汉鲸。
激昂孤立气，魁垒并游英。
决指西清迈，俄优左省行。
尧天窥日月，汉陛右公卿。
豸脱台冠旧，轺驰使传轻。
疮痍瘳物瘵，荆枳𣃁奸萌。
范辔归余事，莱衣萃极荣。
陋儒何幸会，庆诞适亲更。
芹块惭无补，笺毫浪有情。
凉飔来翠帟，嘉气动雕楹。
潋滟千分酒，翂{冒羽}万里程。
祈公此心切，立欲寿如彭。

九原秋草没麒麟，哀挽黎明出问津。
花魄欲招谁些楚，箫声先断客愁秦。
冢间白鹤空双舞，天上黄姑定卜邻。
晰晰目存成底事，空余粉墨逼天真。

碧落嵯峨石室幽，到难嗟我未尝游。
两崖卷束云霞满，一水通流秋色浮。
宛矣壶中延日驭，凝然乳窦滴泉旒。
徘徊注目孱颜久，疑有真仙在上头。

西湖环岸皆招提，楼阁晦明如卧披。
保宁复在最佳处，水光四合无端倪。
车尘不来马足断，时有海月相因依。
上人弱龄已隶此，心目所证惟瑰琦。
白玉芙蓉出清沼，天然不受缁尘扰。
坐客一语不入意，目如明星视飞鸟。
冠切云兮佩玉难，上人顾之真等闲。
应缘聊入人间世，兴尽却归湖上山。
伊余久欲窥禹穴，矧今仲父官东越。
行挽秋风入剡溪，为君先醉西湖月。

西湖环岸皆招提，楼阁晦明如卧披。
保宁复在最佳处，水光四合无端倪。
车尘不来马足断，时有海月相因依。
上人弱龄已隶此，心目所证惟瑰琦。
白玉芙蓉出清沼，天然不受缁尘扰。
坐客一语不入意，目如明星视飞鸟。
冠切云兮佩玉难，上人顾之真等闲。
应缘聊入人间世，兴尽却归湖上山。
伊余久欲窥禹穴，矧今仲父官东越。
行挽秋风入剡溪，为君先醉西湖月。

向晨结束争长途，利风刮面冰在须。
冈穷得水马不进，雾暗失道人相呼。
悠悠旁舍见汲井，轧轧隔林闻挽车。
游目骋怀自可乐，勿忆乡县增烦纡。

嵩峰何其高，峰高气尤清。
念昔秋欲老，从公峰下行。
古木上参天，哀禽报新晴。
修涂云外转，槁叶风中零。
曛黑度伊水，眇然古今情。
黎明出龙门，山川莽难名。
信美非吾土，顾瞻怀楚萍。
美人天一方，伤哉谁目成。
黄绶我聊尔，白鸥公勿惊。
糟醨可𫗦啜，古人忌偏醒。

投晓理竿栧，溪行耳目醒。
虫鱼各萧散，云日共晶荧。
水荇重深翠，烟山叠乱青。
路回逢短榜，崖断点孤翎。
丛薄开罗帐，沦漪写镜屏。
疏篱窥窅窕，支港泛笭箵。
远溆依微见，哀猱断续听。
梦长天杳杳，人远树冥冥。
旅思摇风旆，归期数月蓂。
何时燃蜜炬，复听合前铃。

论月柴门不浪开，命车良为故人来。
茫然极目春千里，尚想愁肠日九回。
绿水池边聊复尔，黄粱枕上信悠哉。
何时共约参寥子，自撷青菁作饭材。

点目谁能化两龙，超然想见古人风。
红尘稍与僧家远，白发偏于我辈公。
休计浮名千载后，且欣汤餠一杯同。
何时并筑邗沟上，引水浇花半亩宫。

一根反本六根同，古佛传家有此风。
满目红蕖参翠盖，不唯门里获圆通。

惟夫人之高谊兮，真一时之女英。
既富有此好德兮，又申之以令仪。
带幽蕙之缥缈兮，佩明月之陆离。
人自操舍之不一兮，雅独取善以自持。
何报施之或忒兮，罹祸艰于不虞。
颜色炫而未暮兮，所天忽以殒俎。
痛平素之偕处兮，忍此奄奄而嫠居。
沥哀血以自誓兮，甘饵毒而捐躯。
佩珠玉以死真兮，固众女之所嗤。
曷卓越以不顾兮，弃性命其如遗。
美不可强有兮，信天资之所开。
要反心以内省兮，岂或售乎人知。
嗟三晨之未浃兮，遂俱游而莫留。
死者有知兮，羌魂魄以并游。
日黄昏而不见兮，虚室窈其无人。
惟哀风以归来兮，动素幔之襜襜。
何平生之款密兮，遽音声之不可寻。
俨遗迹以在目兮，纷百忧而攻心。
岂至理不吾喻兮，如意厚而悲深。
抚双榇以增恸兮，涕清血而洒襟。
已矣哉，人生有死兮，自前古而既然。
精魄忽其不驻兮，惟修名之可延。
忍录录以寓世兮，信烈者之所羞。
傥佳志之获申兮，虽奄忽其焉悼。

若有人兮霅之滨，服火齐兮冠切云。
有才不为世所抡，尽入诗句为奇新。
忘归繁弱不浪阵，发必中的疑有神。
目关飞鸟缗苍鳞，俛仰自娱忘贱贫。
繄我与君素参辰，孰为一见同天伦。
共指飞光易沉沦，莫若痛饮还我真。
况有内子贤文君，终日叫呼不怒嗔。
酒酣往往出前珍，瓦瓯竹箸羞青芹。
左列文史右红裙，樽前不觉徂清晨。
念我行当西道秦，挐舟来别非所欣。
欲托毫素通殷勤，郢匠旁瞩难挥斤。
人生百龄同臂伸，断梗流萍暂相亲。
行行饮酒且勿云，丈夫万里犹比邻。

缭绕千重雨后凉，月含秋色上东方。
风催络纾归金井，月转檀栾荫画堂。
游目骋怀佳兴发，感时抚事壮心伤。
归来枕簟清无梦，卧看明星到未央。

汉宫选女适单于，明妃敛袂登毡车。
玉容寂寞花无主，顾影低回泣路隅。
行行渐入阴山路，目送征鸿入云去。
独抱琵琶恨更深，汉宫不见空回顾。

非烟葱蔚苍龙阙，紫府深沉大帝居。
群玉中天开策府，神龟温洛荐图书。
珠宫岑寂经行处，金简荧煌拭目初。
曾是先朝受恩者，因探禹穴涕涟如。

地去京华远，年逢旱暵余。
群胥同黠马，比户甚枯鱼。
煦妪心空切，澄清志莫舒。
棼丝殊未治，错节讵能除。
听讼棠阴密，行春柳影疏。
宾筵求婉画，僧舍问真如。
逾月窥除目，经时绝传车。
素餐徒自饱，投刃岂曾虚。
盈耳嫌敲扑，堆床厌簿书。
故园无数舍，长日叹归欤。

郡斋退食复何为，纵目西亭景物奇。
叠嶂雨余泉眼出，澄潭风静钓丝垂。
城临古戍寒芜阔，路转荒村野彴危。
几处唱歌闻白纻，谁家酤酒见青旗。
蝶随游妓穿花径，犬吠行人隔槿篱。
桃李成蹊春尽后，鱼盐为市日中时。
桑麻万顷晴氛散，丝竹千门夕照移。
吟际岭云飞冉冉，望中垅麦秀离离。
烟迷乔木莺迁早，水满芳塘鹭下迟。
鹤盖翩然肯相顾，主人终宴岂知疲。

芳兰滋九畹，萧蒿亦旁植。
威凤翔丹山，鸱枭犹接翼。
雅琴歌南风，蛙鸣不容息。
骊珠媚清川，鱼目光激射。
薫莸岂同器，云壤自悬隔。
咄咄来逼人，薨薨止于棘。
发迹由屠沽，操心希桀跖。
天形固残毁，吏曹尝摈斥。
狠羊远刀杌，黠马委衔策。
心同溪壑险，恶比邱山积。
天听本聪明，神道尤正直。
当用御魑魅，岂令为鬼蜮。
舂喉鲁阳戈，钩颈子云戟。
肉委饿虎蹊，尸投穷髪北。
饥鹰砺吻啄，猰貐磨牙食。
魂气絷酆都，膏血涂荒碛。
去草绝本根，决疽恣针石。
所居必污潴，遗种尽刳剔。
渠魁已殱殄，非类弥怵惕。
稂莠既芟夷，善苗渐滋殖。
君子益知命，视履如平昔。
小人竞革音，灭身在漏刻。
尧民率可封，汤网从此释。
永跻仁寿期，共造华胥域。

两掖深沉大帝居，紫微西省掌泥书。
天阍启钥趋朝后，侍史焚香起草初。
五吏援毫才患少，万钱分膳食无余。
凤池荀令连宾阁，骑省潘郎对直庐。
烟气霏霏生屋瓦，雷声隐隐度宫车。
沧波满壁浮兰橑，修竹当轩荫绮疏。
性懒无堪过叔夜，思迟多病似相如。
缭垣直北银台路，拭目看君侍玉除。

新剖牙璋出护军，使车归养指江𣸣。
彩衣楚国老莱子，白首长安万石君。
虎眼波狂征棹急，鲈鱼鲙美寿杯醺。
东南极目无氛祲，不假横戈看阵云。

北阙多年作侍臣，一枝烟雨忆南闽。
留连五鼓趋丹禁，健羡双旌拥画轮。
篱畔菊荒环堵宅，山中鹤怨未归人。
州民刺字空漫灭，目断东方千骑尘。

危亭压波面，屹若抃灵鳌。
浮蚁酡颜数，飞鸿送目劳。
吏围披簿领，僧伴话风骚。
何日登悬榻，州民刺有毛。

鸾掖分符又出麾，津亭目送片帆飞。
暂随越鸟栖烟树，重许吴侬见锦衣。
属邑行春熊轼稳，公堂卜夜蟹螯肥。
隐侯带眼看成缓，双阙恩深更忆归。

鸿都归晚直城賖，墙外连营咽暮笳。
玉井梧倾犹待凤，金塘柳密更藏鸦。
心摇云阙传疏漏，目断星津过迥槎。
已是秋来移带眼，可堪玄髩有霜华。

兰台清吹拂冠緌，薙草新居对渺弥。
丽赋朝云无处所，羁怀秋气动赍咨。
三年送目愁邻媛，七泽迷魂怨楚词。
独有江南哀句在，更传余恨到黄旗。

夕籁起汀葭，秋空送目賖。
绿芜平度鸟，红树远连霞。
水阔迷归棹，风清咽迥笳。
高楼未成下，天际玉钩斜。

极目长天度鸟稀，纤萝不动转晨晖。
已裁圆月班姬扇，更换轻云子产衣。
河朔一时觞对举，临淄万井汗交挥。
冰丸雪散成虚设，欲借飇轮羾紫微。

积日劳无补，弥天疾未瘳。
马卿非避事，盛宪自多忧。
目眩花成果，心惊蚁鬬牛。
豳冰那浣热，洛笛更生愁。
拂枕窗风度，穿帘隙日流。
唾壶从已缺，博齿亦慵投。
发箧寻桐录，支颐动越讴。
平生江海志，夕梦绕沧洲。

蘅皋驻马独依依，寄恨微波带减围。
泪迹不成双玉箸，身轻谁赋六铢衣。
穿针静夜星榆出，摆手清晨雪絮飞。
目断风帘旧巢燕，新看先傍杏梁归。

梦笔山前君别我，下沙桥上我思君。
黄昏更过西阳岭，满目青山与白云。

满目江山异洛阳，北人怀土泪千行。
不如亡国中书令，归老新亭是故乡。

驾鹤骖鸾自古闻，策名仙籍是真君。
天边旧迹无处寻，满目青山空白云。

蛰鳞伺新春，望极融融归。
惊禽别旧巢，念远迟迟飞。
吁君腹至业，岁故志独违。
心弦世寡听，意鉴古亦稀。
出关自荷箧，入秦扣谁扉。
埃目若忽失，风雨远渐微。
将看吐虹章，冷射仙掌辉。

秋生剡江𣸣，清气日泱漭。
云归树欲无，潮落山疑长。
偶坐还独谣，故人在遐想。
夕景孤屿明，暗虫四邻响。
神会如目存，安知途路广。

读书老无味，记一辄忘十。
视昔那得超，但觉有不及。
谁能求甚解，拘窘被书絷。
为文亦尔尔，造语须易给。
未足解客嘲，况复令鬼泣。
柴门一鹊噪，童稚迎信入。
开缄故人书，快阅惊喜集。
新诗莹病目，俨若冰玉立。
才兼刘柳健，思鄙郊岛涩。
定从西山来，爽气扶岌嶪。
惠然远见属，疑我故闲习。
丛台三晋旧，镇静无警急。
府宽郎幕尊，森卫走呼吸。
以兹书檄省，频岁息篇什。
神交庶暂对，恍不阂川隰。
卢溪白士薮，野处分屣笠。
如闻趣归装，早作下车揖。
吾庐虽庳陋，雅亦便樵汲。
无酒或过雄，有酒谁馈伋。
何时甲乙第，版筑见君葺。
比邻或借倩，梨枣亦得拾。
不耻共秃翁，相携走城邑。

桥倾若车翻，舟破如瓦解。
二祸适相触，生此大狼狈。
齐生海边人，试吏今得代。
乡闾恍在望，舟檝信所快。
颇知大道夷，不避小物碍。
撑夫虎豹健，力出驰突外。
何其一跌伤，脱若葱与蒯。
疾雷不及听，生理欻焉坏。
瓦飞昆阳战，鹤唳淝水败。
身非吕梁叟，沉没岂不殆。
娇儿年十五，八岁又其妹。
岂伊瞬息间，生死不相赖。
死者长已矣，生者心破碎。
泣尽继以血，耳目坐盲聩。
哀哀天无情，皦日为昏愦。
徐观水中意，波浪自澎湃。
我来独心恻，涕出增感慨。
顷年岳阳下，忧患亦颠沛。
豗颓万死中，血肉偶俱在。
今此沟浍狭，岂复江湖大。
咄汝岂不仁，曾独与祸会。
冥冥倘有主，焚溺甚葅醢。
不然遭无辜，神理良汝绐。
从今十手指，永是后车戒。
灵均苦谗舌，颍士厌沈瘵。
良时不似昔，努力善自爱。
我亦乘小艇，兀兀信所届。
搜求得余尊，聊以劳疲惫。
虽微西江阔，勿厌升斗隘。
歌阕从此辞，人生慎行迈。

屏居倦烦促，约此尘外游。
于我快两目，云谁翻百忧。
苍山东北秀，野水西南浮。
平生林壑心，今老此一丘。
悲风入丛薄，扫迹瓜芋畴。
高树未摇落，鼎鼎弥道周。
感此节物化，淟涊何当休。
幻事涉苦海，禅心得中州。
徙倚到无言，风铃声更幽。
新诗出肺腑，明月非暗投。
终篇不及酒，似非我一流。
愿为灵泉去，醉语看横秋。

携手西溪陌，懽颜共举觞。
云山满目静，风月一襟凉。
但得杯中玉，那知鬓后霜。
何妨击尊破，故作听歌长。

曾曳长裾何处门，楚声悲壮不堪闻。
侵陵急景东都雪，触忤新愁南浦云。
未信书生歌岳岳，要令天子禅云云。
少年持许今安在，拭目翱翔鸳鹭群。

面目已凭诗寄去，笑谈须待自将来。
香泉不煮双金榼，候取归人趁菊开。

极目江山依夕照，回头城市隔嚣尘。
登临未久还西去，堪愧芸夫每问津。

流水难穷目，斜阳易断肠。
谁同砑光帽，一曲舞山香。

极目又芳草，卷帘非故山。

越筠万杵如金版，安用杭油与池茧。
高压巴郡乌丝栏，平欺泽国清华练。
老无他物适心目，天使残年同笔砚。
图书满室翰墨香，刘薛何时眼中见。

太师天源环赐第，自榜回鸾鸦雀避。
好宾嗜古富图书，玉轴牙签捧珠翠。
歌舞陈前慰俗人，不倾玉沥发银縢。
王郎十八魁天下，招客同延贵客星。
末出东晋十三帖，此第十一石蕴琼。
绢标间是褚公写，误以右军标作谢。
我时指出一座惊，精神焕起光相射。
磨墨要余定等差，谢公郁勃冠烟华。
当时倾笈换不得，归来呕血目生花。
十五年间两到国，朱门如旧无高牙。
帖归翰长以姻媾，忽然陈前兴健嗟。
开元玺封寻复出，永存珍秘相王涯。
翰林印着建中岁，王谢炎灵传更贵。
副车侍中王贻永，出征不货收文艺。
太常借模真却还，郗愔入版余皆弃。
芳林鬻第书有行，次入太师重姓李。
我识翰长自布衣，论文写字不相非。
知己酷好辍己好，惠然发箧手见归。
谢安谈笑康江左，物外人标没两大。
子敬合书只后批，天才物望都无那。
治乱悠悠八百年，人隆偶聚散亦遄。
兵火水土不随劫，端使米老铺案间。
我生辛卯两丙运，今岁步辛月亦然。
丙申时宜辛丑日，此帖忽至庸非天。
临风浩思王仲宝，江南宰相只谢安。

纵目天容旷，披襟海共开。
山形当槛走，云影度江来。
世界惭双足，生涯付一杯。
横风多景梦，壶领酌泉回。

目炫五光开，云蒸步起雷。
不知天近远，亲见玉皇来。

楚州五邑口百万，扰静尽系太守公。
政由吏人民乃扰，政由太守民气通。
安土乐生善民欲，恶民惟欲与吏同。
太守无能不戢吏，精力不给吏乃庸。
两狱百间塞有罪，有耳未闻一日空。
晋昌唐公名世后，清风素节为时宗。
五更三点运精思，众人安寝吏计穷。
百姓小妄赦不罪，庶几小屈能自致。
五邑来者初亦汇，久而官悚吏皆畏，虽欲呼之亦不至。
乃知狱空空有理，百万无冤无枉吏。
来者迎刃无留滞，赦来两狱久无事。
太守政声既如此，廉车旁午目所备。
胡不剡章上天子，追风早来促公起。
去入省闱或使指，吏皆欲去民欲留。
我祝公去岂同吏，长坂大车程万里。

龙形真字芸香里，伏日道山聊一启。
媪来鹅去已千年，莫像痴儿收蜡纸。
萧衍老翁食无肉，锦质绣章能独侈。
不知劫火付冤家，却误顽仙求令史。
文皇有金无鉴目，赖取穹官齐押尾。
徐生小黠辨茅檐，不道天真难力致。
晚薄功名归一戏，一奁尤胜三公贵。
牡丹不语人能醉，墨光觉胜朱铅媚。
与身俱生无术治，又染膏肓刘巨济。

目穷淮海两如银，万道虹光育蚌珍。
天上若无修月户，桂枝撑损向西轮。

每登鉴远楼，下视皇天荡。
思挹落落人，凭栏揽万象。
忽逢西浦士，谈彩何萧旷。
养成谷口名，行见青藜杖。
山色且淡浓，沤鹭翩下上。
渔舟何者子，伫目看烟浪。

纵目天容旷，披襟海共开。
山光随眦到，云景渡江来。
世界惭双足，生涯付一杯。
横风多景梦，应似穆王台。

临卷叹张芝，笔格入妙思。
疏眉映朗目，白玉无泥滓。
堂堂伟且长，想见坦腹姿。

穆王有天下，王纲正齐肃。
玉帛来万邦，明堂覆重屋。
珠金严器皿，龙章粲华服。
玉戚副朱干，英茎荐清曲。
窈窕备嫔御，芳颜美如玉。
文章穷制作，采色已繁缛。
晚与化人游，清都暂经目。
梦回顾人世，怆恨情不足。
九重深且严，视若窘羁束。
腐朽视玉石，膻恶生膏沐。
倏起驾八骏，凌飞厉黄鹄。
远寻西王母，高宴昆山麓。
归来九庙荒，日暮歌黄竹。

兰芷生幽薄，浥露搴华姿。
芙容隔秋江，扁舟满江湄。
丈夫抱材用，但愿君王知。
宁生击牛角，载歌南山词。
词终脱裋褐，缨佩暮萎蕤。
人事非有定，斯言或难持。
翩翩李将军，鸣弦压由基。
余威震戎虏，谈笑静边陲。
桃李曾无言，嘉声满黄扉。
心知堪万户，乃谓生匪时。
烽火照甘泉，未能包虎皮。
目视汉飞将，弃弃轻如遗。
颇牧已黄土，忉忉勤缅思。
如何中林士，坐视青云期。

钲鼓远轰填，旌旗近凌乱。
兰棹截波舣，肩舆傍山转。
白羽映尘举，乌纱倚风岸。
揆才非阿都，托乘陪中散。
暝投萧寺迥，路入修林蒨。
清谈曾未既，长夜已逾半。
周旋仰陂量，眄睐惭沟断。
欲倚青云披，轻歌白石烂。
高风生夜壑，长松响幽涧。
秉烛访陈迹，辞墨叠壮观。
缨蕤虽未濯，心目欣已浣。
文奇楚招些，迹异元郎漫。
初惊冰玉违，已见珠玑璨。
临池名草圣，天台得才冠。
兼资古所稀，荐遇世尤愿。
琳琅鼓余韵，蛟虬走芳翰。
诣绝雅无伦，神变敏如幻。
规为到古始，气槩起消懦。
须知赵璧贵，祗借秦人玩。
吟想情有余，言终屡增叹。

鸣禽断残梦，寒衾有余温。
褰帷览东窗，朝阳泛晴暾。
晨兴不知倦，摄衣步南轩。
碧瓦无寒霜，芳露浥兰荪。
东风苦未竞，愁见阴云屯。
登高远四望，极目际郊原。

缓步出东门，徘徊高城隅。
芳郊晓烟霁，极目眺平湖。
迟日暖潜鱼，东风泛菰蒲。
阳和著万物，动植皆昭苏。
行乐贵及时，流光易云徂。
五陵少年客，燕赵倾城姝。
憧憧满金堤，盈盈杂簪裾。
华龙俨上驷，冰雪莹肤腴。
帷花启芳筵，藉草罗樽壶。
搴条密相遗，巧笑情有余。
溱洧宛未妍，桑中良不如。

东风入九门，细草有余绿。
长杨散金缕，缭乱青楼曲。
缃桃美于锦，素馨纯如玉。
名园搜未尽，春华已盈目。
兰蕙有天香，乃在山之麓。
不与东风发，谁知顾中谷。

夜暗枭狐响，天明蛟蜃伏。
君子贵知几，乘时介多福。
中原昔不竞，淮海波涛蹙。
高视孙仲谋，雄心冀前躅。
大明将升腾，氛祲先驱逐。
周师东南指，淮澨归亭毒。
遗烬倚江流，荧荧怯风烛。
真人方远略，坠绪劳君续。
后至祇取羞，先迷庶能复。
时雨动民望，远猷走辰告。
密算结浮梁，长驱践平陆。
敌气沮飞渡，军势乘破竹。
鳞羽不及张，巢窟骇倾覆。
百年厓石棱，镌刻犹在目。
风涛杳不作，水落秋山足。
留与钓鱼舟，穿维宛相属。
由来一带水，未胜长城曲。
道梗叛或易，时清去还速。
何必凿秦淮，佳气自消缩。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

龙德神变通盈虚，孕育乃与鲦鲿俱。
被鳞戴角形非无，飞潜食息皆时须。
太上道德体未刳，神物咸萃天王都。
坰林苑囿驯驺虞，宫中高阁鸣鹓雏。
玄龟负卦洛水隅，戴因之兽游广途。
此时应龙如鸥凫，翔泳宫沼何舒于。
庖牺正位膺乾符，是出德水呈神图。
彝伦九叙时纷敷，苍白纪官各有呼。
皇风绵邈虽已徂，下至虞舜成帝谟。
豢御世守职未渝，节时饮食如哺乌。
玄冥失职水正芜，物乃坻伏潜天区。
耳目接识非朝晡，疑无惊有无智愚。
叶公好尚俄有孚，真物来止还惊吁。
遗鳞脱角时可俘，世俗往往疑见诬。
淮上乃有桑门徒，曾见得之青草湖。
绀鳞两叶角一跗，坳漥犹见藏泥涂。
坚质温润如荆瑜，冷光凌乱侵琨珸。
我疑仙客催盘盂，乘兴击破鸳鸯壶。
又似石尉矜豪麤，醉中敲折青珊瑚。
此物殊观惟可娱，得名非似齐人竽。
但恨不见真形躯，冥飞杳渺何能拘。
昔人市骨求骏驹，毋在文驷交驰驱。
灵德况与魑魅殊，沈潜非为禹鼎模。
乔岑十叠穷崎岖，鲸波万里不可逾。
骧腾此地聊踟蹰，有时亦肯游潢污。
悠悠自非真丈夫，无能驾驭登云衢。
时注甘雨苏焦枯，六月不用商人雩。
陂杖一掷生头颅，壁梭亦与风雷趋。
洛浦鸣琴致绡姝，洞庭吹玉来寸珠。
岂如䗖蝀无肌肤，雨余成象才须臾。
当知鳞角非怪迂，闻语无用空揶揄。

九峰翠滴天光晓，日射三川波浩溔。
朱门画戟古城西，岑楼新驾长林杪。
飞栾叠楶横纷错，重复交疏深{穴/叫}窱。
幕开碧落四垂低，屏列好山千叠遶。
卧听羲驭转𫐆辘，坐看星车回缥缈。
啸歌微动薄寥虚，樽俎平铺俯萝茑。
耳前燕语得其所，目外鹏图莫之夭。
帘翻江日酒霞鲜，窗度天风香穗袅。
平昔莱公此栖止，目穷佳丽真明了。
云归自惜故乡非，日低谁念长安杳。
帝居阊阖深难叫，世路风波古弥渺。
饥乌得食吓鹓雏，嫫母在宫憎窈窕。
干将莫耶不惜折，威凤麒麟耻羁扰。
北瞻曾冠拱辰星，南飞却过随阳乌。
彭殇滔滔不足问，荣悴冥冥未宜了。
沐猴缨弁竟非真，明玉在尘终自皦。
百年同气姤贤守，抉隠搜遗思远绍。
网罗胜赏得偏多，怀想高风情不少。
鲵蟠陈迹久寂寞，虹揭画梁重夭矫。
已知青竹播馨香，更看华榜延光皎。
自怜值遇分濩落，重此登临思凄悄。
举目频惊五岭明，回头却顾长沙藐。
局促可能参庾亮，清平岂是依刘表。
楚天不断故关迷，危栏倚遍前山小。

九峰翠滴天光晓，日射三川波浩溔。
朱门画戟古城西，岑楼新驾长林杪。
飞栾叠楶横纷错，重复交疏深{穴/叫}窱。
幕开碧落四垂低，屏列好山千叠遶。
卧听羲驭转𫐆辘，坐看星车回缥缈。
啸歌微动薄寥虚，樽俎平铺俯萝茑。
耳前燕语得其所，目外鹏图莫之夭。
帘翻江日酒霞鲜，窗度天风香穗袅。
平昔莱公此栖止，目穷佳丽真明了。
云归自惜故乡非，日低谁念长安杳。
帝居阊阖深难叫，世路风波古弥渺。
饥乌得食吓鹓雏，嫫母在宫憎窈窕。
干将莫耶不惜折，威凤麒麟耻羁扰。
北瞻曾冠拱辰星，南飞却过随阳乌。
彭殇滔滔不足问，荣悴冥冥未宜了。
沐猴缨弁竟非真，明玉在尘终自皦。
百年同气姤贤守，抉隠搜遗思远绍。
网罗胜赏得偏多，怀想高风情不少。
鲵蟠陈迹久寂寞，虹揭画梁重夭矫。
已知青竹播馨香，更看华榜延光皎。
自怜值遇分濩落，重此登临思凄悄。
举目频惊五岭明，回头却顾长沙藐。
局促可能参庾亮，清平岂是依刘表。
楚天不断故关迷，危栏倚遍前山小。

九峰翠滴天光晓，日射三川波浩溔。
朱门画戟古城西，岑楼新驾长林杪。
飞栾叠楶横纷错，重复交疏深{穴/叫}窱。
幕开碧落四垂低，屏列好山千叠遶。
卧听羲驭转𫐆辘，坐看星车回缥缈。
啸歌微动薄寥虚，樽俎平铺俯萝茑。
耳前燕语得其所，目外鹏图莫之夭。
帘翻江日酒霞鲜，窗度天风香穗袅。
平昔莱公此栖止，目穷佳丽真明了。
云归自惜故乡非，日低谁念长安杳。
帝居阊阖深难叫，世路风波古弥渺。
饥乌得食吓鹓雏，嫫母在宫憎窈窕。
干将莫耶不惜折，威凤麒麟耻羁扰。
北瞻曾冠拱辰星，南飞却过随阳乌。
彭殇滔滔不足问，荣悴冥冥未宜了。
沐猴缨弁竟非真，明玉在尘终自皦。
百年同气姤贤守，抉隠搜遗思远绍。
网罗胜赏得偏多，怀想高风情不少。
鲵蟠陈迹久寂寞，虹揭画梁重夭矫。
已知青竹播馨香，更看华榜延光皎。
自怜值遇分濩落，重此登临思凄悄。
举目频惊五岭明，回头却顾长沙藐。
局促可能参庾亮，清平岂是依刘表。
楚天不断故关迷，危栏倚遍前山小。

高槐上拂青天面，枝疏不得惊禽恋。
槐下官曹何冷落，去马来牛色多倦。
春风绿杨暗虚室，秋雨苍苔锁深院。
三见墙头梅子花，一字不画尘侵砚。
宛如太古两相忘，况复飞盖追游宴。
有时独咏西园诗，想像清风情眷眷。
门前忽报华轩过，邂逅开怀如昔见。
目击便嗟相得晚，更仆清谈尽黄卷。
顾我迂疏何所取，似君秀颖迺可羡。
少壮应须努力时，人间岁月如流电。

世人画梅赋丹粉，山僧画梅匀水墨。
浅笼深染起高低，烟胶翻在瑶华色。
寒枝鳞皴节目老，似战高风声淅沥。
三苞两朵笔不烦，全开半函如向日。
疏点粉黄危欲动，纵扫香须轻有力。
不待孤根暖气回，分明写出春消息。
大空声色本无有，宫征青黄随世识。
达人玄览彻根源，耳观目听纵横得。
禅家会见此中意，戏弄柔毫移白黑。
佳句殷勤致两番，深情邂逅高双璧。
不愁开谢逐东风，全胜当年陇头驿。

世人画梅赋丹粉，山僧画梅匀水墨。
浅笼深染起高低，烟胶翻在瑶华色。
寒枝鳞皴节目老，似战高风声淅沥。
三苞两朵笔不烦，全开半函如向日。
疏点粉黄危欲动，纵扫香须轻有力。
不待孤根暖气回，分明写出春消息。
大空声色本无有，宫征青黄随世识。
达人玄览彻根源，耳观目听纵横得。
禅家会见此中意，戏弄柔毫移白黑。
佳句殷勤致两番，深情邂逅高双璧。
不愁开谢逐东风，全胜当年陇头驿。

飞廉鼓橐开氛雺，玉龙盘礴堆苍岫。
云崖左壁出高墉，环回占尽东南秀。
高瞻牛女提封阔，下瞰闾阎烟火富。
紫青岩壑敞屏帏，金碧楼台错纹绣。
城西半规日欲落，天东一缕云如镂。
人间未觉桂华升，林梢先见金波溜。
冰轮冉冉经箕斗，碧落沈沈失星宿。
清光不断万象呈，目极尘寰了无覆。
扶桑欲晓天鸡唱，玉珮丁东咽残漏。
西南松桂碧参差，寒金碎玉高低透。
春和二月融青宙，红紫千花簇繁囿。
香洁蜂蝶夜不知，暗和清影凝罗袖。
暑雨晚随虹影断，炎威夜逼余辉逗。
南湖拂拂起轻飔，鉴光千里冰纨皱。
星流一叶高梧下，玉刻千峰晚山瘦。
桂子香凝零露漙，兔毫冷咽飞泉漱。
六花舞绝平川壤，万树玲珑缀莹琇。
冻云收尽一轮寒，光华上下清交鬭。
明眸朗鉴古难偶，许谢登临亦虚觏。
胜地埋藏祗自奇，千年林下输猿狖。
儒家宗主中郎裔，早掞春华甲英彀。
量阔难穷渤澥远，德馨未羡椒兰臭。
青云有路早徊翔，要津策足频驰骤。
旒扆倾衷聆玉振，经纶溢耳𪭢金奏。
暂虚法从牧远民，大旆高牙会稽首。
庖刃从容经肯綮，鹄卵无劳鲁鸡伏。
探幽索隠有余工，逸胜遗奇落精究。
意匠经营谁与相，壶中风物真天授。
霜斧晨开蔽日林，虹梁晚结飞云构。
轩窗四辟洞无物，林岭旁来远如走。
佳名一字既惟新，宝墨八法曾非旧。
鹊返鸾徊美无度，龙跳虎卧雄相凑。
何地通宵得佳致，谁人忘寝临觞豆。
西园物色难重逢，秉烛诗词漫三复。
华堂有月终年好，月下樽罍溢醇酎。
坐令越绝山水佳，日添光价高难贸。
五云溪上纶竿手，误指王圻揽缨绶。
画虎年多愧未成，屠龙伎巧伤难售。
清时支离逐斗粟，乐国凄凉寄圭窦。
结巢未忍息南枝，倚辀何计登华厩。
片帆随牒西南迈，尘满儒衣色多垢。
文丽难忘反楚骚，魂交尚冀亲南狩。
昔人富贵志已得，越吟清切伤微疚。
今人徒劳情若何，玉壶慷慨临风叩。
飞盖早容陪后乘，曳裾屡许登文甃。
烟波满眼始凭凌，谈笑回头难邂逅。
吴会他年见桑梓，荆湘数稔包霜柚。
鸣珂应在白沙堤，茇舍徒瞻碧棠茂。
萍迹漂漂渺难系，蓬心慅慅纷奚就。
九疑三五夜晴时，为想堂前皎如昼。

枝头巧语声高低，波光葱蒨深柔荑。
烘𤇭日暖金鳞动，渔舟荡漾沿芳堤。
淡红片玉满流水，中有谁家桃李蹊。
刺棹沿洄忘远近，山重水转迷东西。
金豪瞥见林中犬，玉羽旋闻陇上鸡。
相逢巾屦如图画，惊闻有客争邀携。
穿花行到花尽处，华铺昼敞同攀跻。
帘栊炫熀鬭金碧，楼阁玲珑凝紫霓。
琼杯石髓甘如醍，碧桃莹腻堆玻瓈。
殷勤历问尘寰事，闻说兴替声如嘶。
自言畴昔避闾左，乡邻负抱谋岩栖。
入山惟忧山路浅，穿云涉水随麏麛。
山深遂与人境绝，回首但见云萋萋。
年年桃花又桃实，不闻刘项鸣钲鼙。
当时祇恨弃桑梓，此日却悟凌丹梯。
酒阑历览烟霞外，天风淅淅鹓雏啼。
尘羁世网远心目，年龄便可乾坤齐。
俗缘如瑕涤不去，荆布还念糟糠妻。
思家欲归归却悔，忆路重来来已迷。
碧砌朱栏无处觅，溪长烟草寒凄凄。
玉京云路今何在，千年图写传缯缇。
高堂众客一经目，尽愿乘景骑狻猊。
祖龙虐政猛于虎，疗饥消渴资黔黎。
霜髯黄口不相保，四海惨戚如牢狴。
当时人世无居处，往往云壑为中闺。
窜身幽侧宁所乐，骨肉苟免资尘泥。
种桃为食不如黍，岂恶刍豢忘烹刲。
全家邂逅登金箓，此事渺忽无端倪。
清时汪濊下膏泽，浸润生齿如孩提。
日长不使𫗦糠秕，饭炊雕胡胾𫘝𫘨。
岁寒岂独完裋褐，雾縠衣裘云锦袿。
翦除败类毓良淑，宛若嘉谷纯无稊。
干羽雍容绝征戍，春来处处操锄犁。
今人不似秦人苦，寄身何用武陵溪。

枝头巧语声高低，波光葱蒨深柔荑。
烘𤇭日暖金鳞动，渔舟荡漾沿芳堤。
淡红片玉满流水，中有谁家桃李蹊。
刺棹沿洄忘远近，山重水转迷东西。
金豪瞥见林中犬，玉羽旋闻陇上鸡。
相逢巾屦如图画，惊闻有客争邀携。
穿花行到花尽处，华铺昼敞同攀跻。
帘栊炫熀鬭金碧，楼阁玲珑凝紫霓。
琼杯石髓甘如醍，碧桃莹腻堆玻瓈。
殷勤历问尘寰事，闻说兴替声如嘶。
自言畴昔避闾左，乡邻负抱谋岩栖。
入山惟忧山路浅，穿云涉水随麏麛。
山深遂与人境绝，回首但见云萋萋。
年年桃花又桃实，不闻刘项鸣钲鼙。
当时祇恨弃桑梓，此日却悟凌丹梯。
酒阑历览烟霞外，天风淅淅鹓雏啼。
尘羁世网远心目，年龄便可乾坤齐。
俗缘如瑕涤不去，荆布还念糟糠妻。
思家欲归归却悔，忆路重来来已迷。
碧砌朱栏无处觅，溪长烟草寒凄凄。
玉京云路今何在，千年图写传缯缇。
高堂众客一经目，尽愿乘景骑狻猊。
祖龙虐政猛于虎，疗饥消渴资黔黎。
霜髯黄口不相保，四海惨戚如牢狴。
当时人世无居处，往往云壑为中闺。
窜身幽侧宁所乐，骨肉苟免资尘泥。
种桃为食不如黍，岂恶刍豢忘烹刲。
全家邂逅登金箓，此事渺忽无端倪。
清时汪濊下膏泽，浸润生齿如孩提。
日长不使𫗦糠秕，饭炊雕胡胾𫘝𫘨。
岁寒岂独完裋褐，雾縠衣裘云锦袿。
翦除败类毓良淑，宛若嘉谷纯无稊。
干羽雍容绝征戍，春来处处操锄犁。
今人不似秦人苦，寄身何用武陵溪。

湘楚穷愁地，何名得画眉。
不因啼鸟目，应记剪灯诗。
逐客伤憔悴，征人困别离。
风流京兆尹，宁复此飞驰。

枳棘久栖迟，新斋乐有余。
寻垣栽草木，疏沼引龟鱼。
外曲游尘世，情高适太虚。
纷纷簿领退，满目尽琴书。

虚阁俯苍麓，飞甍倚碧岑。
鲜英环坐密，青霭抱楹深。
秀远开尘目，清明契夙心。
带星宜所慕，聊此叩徽音。

莫笑青青一两茎，春来次第满林生。
露凝节目犹含粉，风过枝梢已有声。
拂拭且看霜雪干，剪裁当见凤凰鸣。
繁枝去尽生微迳，几为清阴特地行。

通守陈鱼许纵观，旋开芳宴俯江干。
合围缓觉波心远，数获丰知网目宽。
何必姬姜当脆板，自多鲂鲤荐雕盘。
归舟清兴知何限，湘水无风夕月寒。

幽寻兰若已多欢，更踏崇山望远山。
高阁路余心未惬，秀岩目尽兴初还。
陇云凝素晴犹阔，篱菊分金暖尚悭。
飞盖不须容易去，且偷闲暇笑谈间。

辞宦各归千里外，满城不出数家中。
得诗夜共嘲骚客，次韵时来寄子翁。
已分鹭鸾垂翠葆，尚能鱼目鬭珠丛。
人生闲里还无此，白首光阴过莫空。

出门四幕云垂地，举目千花雪映天。
况是光阴犹故腊，何妨时日在新年。
不辞登顿行长道，但喜丰穰属大田。
遥羡风流栖枳客，一焚檀篆达诚虔。

清华仙殿图书府，贵近东台侍从郎。
宠被买臣荣遇绂，来临安石宴游乡。
下车建设先条教，暖席施为尽纪纲。
鉴物浄明齐上水，临机锋锐逾干将。
威棱直为摧奸宄，德惠阴知佑善良。
意匠经营真有趣，轴机裁处动非常。
谨严庭讼情无失，检察民输弊已亡。
坐使奸胥难用巧，默令雅俗尽知方。
淳和只有兴廉逊，肃治应无敢寇攘。
莲幕终朝闲笔削，圜扉经岁绝桁杨。
精蓝振起都城美，新馆增延使者光。
翦拂散材充大匠，吹嘘寒谷变春阳。
三年治最腾歌颂，千里声和协雨旸。
何但编氓称五袴，已令比屋有千箱。
风流自得篇章乐，闲暇人惊日月长。
彩舫有时罗绮绣，朱轓到处拥丝簧。
寻穷万壑幽深趣，踏遍千岩紫翠芳。
绝唱未饶元相国，遗风独揖贺知章。
香山图画知尝预，魏阙心诚想未忘。
下国可能留近侍，雄材自合在岩廊。
祥光一夜生台座，优诏平明出未央。
汉殿果深思董贾，越人那久得龚黄。
丹书东下随秋雁，画鹢西征拂晓霜。
不独飞章留去辙，况多扶老拥归艎。
已知子翼终难借，犹拟曹侯且缓装。
送目未能看竹马，倾思惟只咏甘棠。
既当帝阙盐梅望，可恋吴门绣画堂。
前席虚心方注想，据鞍壮气正康强。
七城异绩虽云远，万室苍生伫有望。
蹇步有心随轨辙，梦魂终夜倚门墙。

邻里相欢起美谈，通衢高柳碧𩭹𩭹。
至今风俗称虞芮，目击岐周始自惭。

纵目有佳处，须登四景楼。
输蹄喧市井，桑谷暗郊丘。
翠盖云生里，沧溟天尽头。
阑干知几曲，徙倚恣清愁。

高台跨崇冈，檐宇锁空雾。
新晴洗双目，千里在跬步。
霏霏渔浦烟，冉冉富春树。
风花不我私，何以理愁绪。
谁疏白玉窗，中有浮云度。
浮云吹不开，不见行人去。

霜叶下高枝，纷纷拥寒根。
惊风度虚庭，槭槭愁飞翻。
草木虽无知，养本亦足论。
人生感元化，道贵穷性原。
滋口芬膻乱，悦耳声音繁。
众攻日外战，目暗天地昏。
不问昆仑清，但爱长波浑。
神驰正气溃，白日鬼瞰门。

昔年勤细书，广博求多益。
谓经手一抄，可胜读数百。
矻矻三十年，尝废寝与食。
磨墨见砚穿，败笔如丘积。
高编连大轴，不知几万亿。
当时气血盛，未觉损目力。
今年四十六，百病乘其隙。
双瞳旧劳甚，凝血聚成脉。
虚炎更上攻，常若包芒棘。
远视但{雨只}{雨/只}，浮空乱花黑。
少功跂前修，钻仰极窥测。
志欲继绝学，九万希鹏翼。
求于形器外，脱然有所得。
上友千古魂，神遇展良觌。
年来老且病，筋骸当少息。
六物已熬成，昏气须清涤。

侵晓登楚山，山峻苦难陟。
半山忽阴晦，举手不可识。
跻攀穿云过，赫然见日出。
俯视云气中，汹涌浩无极。
滉瀁雪海翻，兀硉寒冰立。
蛟龙见或没，鬐鬛火旆赤。
风雷恣訇磕，万车无辙迹。
神君互麾诃，众怪争跳踯。
变异从何来，万态不可测。
峰顶日晴明，下方惊雨急。
倏尔寂无声，昏翳豁开释。
返照光景新，岩岫翠欲滴。
瀑泉缟带垂，稻塍清流溢。
高路静无泥，牵挽望前驿。
世俗信耳目，天地度以臆。
安知视听外，奇骇可穷索。
孰知沧溟宽，但见蹄涔窄。
兹事非传闻，吾行所自觌。

高山何时摧，谽谺作空谷。
拥土起重冈，断石大如屋。
洑泉尽涌发，散漫流新渌。
南渊势最广，百亩亭澳曲。
龙威俨睢盱，神灵不敢触。
兹旧多园囿，修篁带乔木。
今忽掀阜乱，高下眩人目。
惟羡势雄尊，作镇屹西服。
严威物所仰，宜滋万生福。
胡不静归根，震荡屡翻覆。
天地域中大，奔驰犹未足。
世事百年间，反衍如转毂。
开辟浩劫来，揽之不盈掬。
纷纷祇如此，于予幸乞独。
归来拂虚榻，孤坐但冥默。

晚日登西原，劲风飘我衣。
萧萧班马鸣，野旷行人稀。
抚辔无与语，目送新鸿飞。
俗尘叹久艰，故山多蕨薇。

乡农不寓兵，经费半非古。
天下虽无事，禁虣必备武。
浚郊开王畿，屹然根本固。
钩陈拥帝居，百万环貔虎。
军声潮海惊，牙帐屯云聚。
临难责死力，温饱当有素。
投身占尺籍，张口坐待哺。
梁野川渎交，掘泉不见土。
种沙禾穟短，官租阁王府。
国用取东南，舳舻引吴楚。
浩浩九十州，连樯输太庾。
秋风满汴渠，栉比不可数。
登陛献岁额，供亿足赢数。
储偫如丘山，司农视新腐。
老幼无馁腹，谁复问旸雨。
天子念大计，置官忧败蛊。
苟非简帝衷，未肯轻付与。
诏书忽西下，秦台更使斧。
精忠感帝聪，异宠褒圣语。
实资经济术，尽委浩剧务。
狼荒极海壖，蜀江出荆渚。
提封半禹迹，综错均周赋。
际天耸风威，列城归刺举。
西北敌骑飞，今犹急宸顾。
百姓疮未平，何处易星驭。
国事有重轻，先后存渊宁。
本根势有重，暂辍营调度。
大庭访众议，舍公孰可去。
惟公德宇深，完养无惊惧。
砉刀发新硎，音中桑林舞。
远画垂后世，耻为目前虑。
冰雪浄聪明，泾渭包肺腑。
纵横富万术，一一廊庙具。
出入未尽展，舆论嗟龃龉。
岧峣云间阙，晓曦媚金羽。
双旌过对扬，当契君臣遇。
拜赐亲天光，高议愿一吐。
从容动凝旒，必叹相见暮。
庶几慰美俗，丹衢翔阔步。
萧条耕岩客，窃食惭无补。
蹒跚世揶揄，拳曲逃规矩。
旧学谩屠龙，巧伎羞刻楮。
芘赖托商阴，濩落容魏瓠。
附骥仰后尘，荐鹗玷过誉。
宴坐接乌九，妙谭奉犀麈。
重借鹩枝栖，不责马曹误。
摧颓已半生，踊跃临晚路。
今朝对行色，悲风激林莽。
乱山雨报秋，荒野阴多雾。
孤禽失侣鸣，回飞气如缕。

有客持巨鱼，造门前自陈。
敢致子产馈，可待姜侯宾。
野人不知薄，但愧心美芹。
横盘五尺余，飞光生目轮。
高鬣丹砂尾，长须黄金鳞。
倔强忽起立，意气如有神。
口颊虽𪡋喁，哀诉何能伸。
嗟哉自潜泳，胡遘网罟屯。
使居江湖间，藏器养其身。
得时感灵变，呼吸乘风云。
奋迅弥宇宙，洗涤万物新。
胡忍事一饭，遽使刀俎亲。
无罪就死地，恻然伤吾仁。
解之谢来客，放尔归通津。
不期明珠报，相忘乃吾真。
此去戒前祸，芳饵为祸因。
送尔吾自往，世有郑校人。

蓬莱高阁凌浮云，天上图书奎壁明。
荣河温洛龟龙呈，鲁壁汲冢科斗行。
森罗万目分纬经，大官供烹集群英。
鲁鱼亥豕校雠精，垂签甲乙刻坚珉。
怀素无量元崇名，唐兴百年人文成。
大盗一炬甚秦坑，碑落人间如碎星，埋没草莽荆棘平。
刊刻欲传千万龄，毁灭今与粪壤并。
牧童敲击看火生，铿然清圆犹磬声。

宝伽如来出海山，隠身自画如来像。
三日开门孤鹤飞，满壁晬容现殊相。
一首千臂眼在手，一一手执各异状。
日月山岳星宿明，钟鼓磬铎琴筑响。
矛戟戈剑利兵锋，缾钵螺巾宝锡杖。
左右上下满大千，应机妙用不可量。
金光宛转遍沙界，亿万人天尽回向。
昔闻如来发洪誓，慧目无边破诸妄。
我今祝愿果初心，销灭含生多劫障。

去年春尽送春归，溪边曾与春风期。
共期今岁春风到，却话去年相别时。
二月天回斗杓转，沙际春风犹未知。
咄咄向空但书怪，常有孤愁来两眉。
南巷佳人佩兰客，去年把叶同题诗。
能传芳信慰枯槁，问我溪边来何迟。
明发招邀出城去，欲傍垂杨举酒卮。
盲飚东来忽作恶，掀簸地轴摇天维。
坐客隔手不相见，缩颈尽如藏壳龟。
昏沙欲定日更黑，浩浩崩奔阴云垂。
苍茫催人雨势急，促辔竞路争先驰。
归途邂逅过萧寺，投鞭思弈云房棋。
道人呼童拂广榻，笑我尘土两目眵。
漫展纹楸第袖手，瞑依团蒲神意疲。
朝来共寻一饷乐，龃龉似为神物欺。
况乎人生百年间，世事万里多崄巇。
纷纷智巧日夜鬭，一身浪苦宁非痴。
试向道人问实相，指我自求无言师。

东蒙野老工何拙，刻楮三年不成叶。
迂途独往自名愚，举足常嫌投险捷。
忽然开口向时人，机士笑惊多脱颊。
半生长饿首慵回，厌见糟醨能腐胁。
惟与孤云静往还，胎仙戏舞琴三叠。
江南墨客貌虽癯，战胜当前轻勇侠。
润身不贮世间珍，别有骊珠光满箧。
北游一见潜魄动，双目烂烂岩光晔。
新诗几幅起秋风，使我静观但嚅嗫。
相逢便欲苦死留，恐跨飞鲸动归鬣。

老便收气自暖腹，厌见先浆动人目。
乘间萦思似秋虫，终日牵丝不成幅。
广文嗜好背时利，妙律开云发孤竹。
已惊垂蚓得鲸归，更愧并貂持狗续。
可嗟按剑夜投珠，何异剖岩朝泣玉。
昨宵月暗风凄凄，灯阴神物来听读。

石泉清甘出山麓，瓦釜贮泉烹豆粥。
太行苦雾朝塞门，相与持杯煖寒腹。
集仙学士著绣衣，瑞节前驱光照玉。
入境风生三十州，高廪临边溢红粟。
公台深静兵卫严，部吏趋承冠履肃。
剪毛胡羊小耳肥，列瓮酿香浮螘绿。
尽嫌豪侈彻丰俎，坐刻黳煤温冻足。
拥炉招客学僧禅，争听敲鱼醒睡目。
太师论诗歌蟋蟀，千载遗音流晋曲。
何曾方丈裂餠多，武子琉璃蒸乳熟。
只知齿颊快芳膻，岂料年龄愁嗜欲。
但能举钵厌饥肠，便觉古风亲土俗。
君不见锦帐匝地石季伦，又不见冰澌渡河刘文叔。
灶间燎湿困滹沱，席上争先出金谷。
岂惟暂饱济艰难，犹贵速成胜珠玉。
昔人不愿五侯鲭，今我何知九鼎肉。
杜陵春晚把锄归，常喜朝盘堆苜蓿。
莫嗟粗粝百年飧，且免祸盈鬼瞰屋。

龙钟双袖马骎骎，来往榆关日向深。
多病出门愁远道，早寒平野苦层阴。
泉流危栈新冰滑，风入长林暮叶吟。
触目凄然何所补，高枝巢稳感归禽。

黄牛白马渡惊滩，两目盲飚更险艰。
天地容身惟一榻，江湖骇浪动千山。
豪商竞利能争捷，阴鬼多私故作悭。
叹息邻家田舍稳，柴门深掩日高闲。

焚香置榻拂氍毹，困倚蒲团坐结趺。
丈室曾瞻一居士，台山岂有两文殊。
信心自得超三界，明眼何尝滞四隅。
伯雪相逢能目击，电机已笑涉泥涂。

不计无成与有成，但能偿足百年心。
喜营美酿多栽秫，广蓄奇书尽散金。
三代遗文钟鼎古，五湖秋意画图深。
超然真趣谁能识，目送孤鸿抚素琴。

鸡鸣紞五鼓，驱马东华路。
月落潮上时，云披日生处。
摇摇渔艇子，挂席凌江去。
送目思悠悠，横槊聊一赋。
鸿雁南飞江北流，亭亭双塔是升州。
前朝物色今何见，白鹭平沙接石头。
石头城上清凉国，中有弥天大比丘。
右军远孙傲时者，巾钵久从莲社游。
吾亦明年及瓜代，一庵见寄外何求。

华表华表归来乎，出无车，食无鱼。
懿公之遇难再图，卑栖賸啄同群雏。
谁谓嵇氏子不孤，强颜市井交屠沽，巨源密启亦已疏。
呜呼，卫侯既不可作，道林今也则无。
露鸣风舞何区区，夙夜供君耳目娱。
西山二子饥相似，南国三闾放不如。
端虑盘飧怀异味，并随焦尾付庖厨。

巫山彼美神，秀色发朝云。
绚丽不可挹，飘飖去无痕。
楚梦一夕后，苍山秋复春。
目断肠亦断，往来今古人。

齐室生武贤，兰陵乃颇牧。
析瓜飨虎士，餍饫比粱肉。
金墉免胄战，破阵何神速。
乐府有遗声，当歌凯旋曲。
盘宗既不寿，霸祚宜尔促。
十代六百年，人间换陵谷。
荒途接幽垅，谁复禁樵牧。
窆石半欹摧，钩锄断鳌足。
苍苔蚀瑑刻，仰睇眩尘目。
操翰无愧辞，千言不为辱。
流湍啮马鬣，客土日危蹙。
霪潦并年间，弥漫即川陆。
昔多万两送，今无一抔筑。
人生妄区别，共尽同草木。
何待雍门弹，令君泪盈匊。

高风荡河汉，白露被寒菊。
下有络纬虫，凄酸生意促。
华年不相待，去我何流速。
老步失腾骧，短辕甘跼蹙。
伊人濮阳秀，方厌折腰辱。
仕道塞榛芜，低徊避蚖蝮。
邯郸古都会，陈迹武灵筑。
兴发即登临，西南几穷目。
新诗琢璠琰，叠寄两三幅。
一听郢中歌，阳春回草木。
行将及瓜代，暂喜摆羁束。
鞭马径相过，连朝奉游瞩。
只鸡与斗黍，礼意未为足。
何以遇高阳，多营瓮头醁。

上巳信嘉辰，流觞传旧俗。
良游怅不遂，吏局方有属。
东风吹晓雨，万窍嗥林麓。
疑有泊舟人，狂歌河女曲。
逾朝始澄霁，物色如新沐。
城角趋危亭，登临尉幽独。
纷华扫不见，胡蝶飞平绿。
𥩟倚穷夕曛，悠哉此心目。

晴春六十日，不与酒杯亲。
吏事岂无闲，风雨复兼旬。
始作南城游，时物固已陈。
扫不见桃李，浓绿迷荆榛。
登高暂逍遥，引目清泗滨。
向田有交迳，俯城皆要津。
得意属禽鱼，可爱不可驯。
顾余千里客，眷此十日春。
胡不念尔生，筋骸劳欠伸。
二十起丁籍，一官初为贫。
侜张西复东，甑满莱芜尘。
黄绶彼何物，豕苓安足珍。
山园有芳兰，幽珮手自纫。
长哦白云谣，遐想紫阳真。
去矣南昌尉，庶几乎若人。

南朝凤皇台，置酒昔高会。
酒酣望三山，宛在青天外。
长哦谪仙吟，如啖鲸鲵鲙。
明日信东风，孤帆出其背。
荒戍接江𣸣，开门适相对。
鼎足跱长川，不为舟檝碍。
雨旸云吞吐，早晏潮进退。
万古免浮沈，曾微抃鳌戴。
伊余厌尘坌，闭目何可奈。
爽气豁襟灵，山乎吾有赖。
尝闻晋阿童，万舻飞戈快。
径造此山陲，沧波为之隘。
顾我疲软姿，功名让前辈。
玄晖昔凭眺，物色颇有在。
他时挂武冠，刀剑行且卖。
山价略可酬，庵栖谢当代。
远持三山矶，况彼七里濑。
犹得傲狂奴，吾无故人待。

轻舠放中{氵霝}，岸远春风壮。
檝师俯仰呼，天水争簸荡。
吾方扣其舷，聊赓小海唱。
梢回即东麓，侧磴联屦杖。
危刹表层巅，疲筋蹑牵强。
斜廊缭复殿，鱼脊分背向。
放目四垠宽，秋毫入吾望。
侵云铁瓮垒，崛起去缘傍。
映日海门山，不蒂沧波上。
吾虽百石吏，平昔有微尚。
俄得金仙徒，翦萝开岫幌。
誓投桑榆年，浮玉翁自况。

周郎尘外人，冰甃立寒玉。
去我千里余，炯炯长在目。
有德且有言，可采篆缣竹。
未为造物怜，方徇斗筲禄。
司晨属群鸡，安事彼鸾鹄。
聊自况疲驽，盐车不为辱。

积潦际危堞，登临西照中。
苔衣罥白羽，槐荫悬青虫。
不浅胡床兴，无多团扇功。
目穷犹起羡，演漾一渔篷。

离忧不可解，罢酒独登临。
潮落江空阔，云繁岁晏阴。
愁鸱守渔罧，怒犬突神林。
触目增凄断，聊为泽畔吟。

四年吟笑老东徐，满目溪山不负渠。
得米径须偿酒债，有田便拟卜吾庐。
明朝门外扁舟雪，别夜灯前满纸书。
会问匆匆解携客，相思命驾定何如。

客子厌京尘，长街风眯目。
安得卧南阳，清潭渍寒菊。

南城空目送，西馆断心期。
悬知今夜思，明灯半下帷。

宿雨尘霾静，寒原黍稷空。
临风聊放目，不为送飞鸿。

倒障开窗面曲池，尘襟初喜豁然披。
清风殊不去人远，明月端能与我期。
鼓吹青蛙聊自喜，歌讴白鸟渐相欺。
纷纷利害朝昏出，闭目忘言是住持。

钓鱼公子学屠龙，潦倒西班八品中。
鼠目獐头登要地，鸡鸣狗盗策奇功。
仪刑拔士无光禄，经术传家有圣童。
慨想斯人安可作，九原松槚几秋风。

寒食晴旸少，江南此候同。
侵晨泼火雨，薄暮驾潮风。
目力书签上，生涯药裹中。
可怜佳节物，似不系衰翁。

潇洒仙居院，楼台烟霭中。
夜泉清浸月，午铎冷摇风。
转目已成昨，累名俱是空。
一尊林下醉，此兴与谁同。

高城顿崇冈，上与白云遇。
昔贤此登临，怀古得佳句。
结亭自何人，岁月更已屡。
古篆仅存名，颓檐飒将仆。
我来访遗踪，环赏惬幽趣。
鸠工扶垫陧，选木换隳蠹。
津梁五道人，悉力愿相赴。
经营未终月，突兀见翚翥。
英英苍梧云，朝莫此屯聚。
时从南山来，倏向高岩去。
去来本无心，虚亭日新故。
因之望故乡，更识亲闱处。
南山互牵情，凭阑目空注。

觚棱金碧雪消残，灯火东风破暮寒。
扇影开云瞻日表，月华如露泛仙盘。
天颜有喜同游豫，雅俗多欢乐治安。
航海陪臣惊远目，蓬瀛今向帝城看。

去远即相忘，归近不可忍。
儿女已在眼，眉目略不省。
喜极不得语，泪尽方一哂。
了知不是梦，忽忽心未稳。

津津爽气贯眉目，十五男儿万里身。
笔下倒倾三峡水，胸中别作一家春。

旷度逢知晚，高才处下难。
清秋一鹗上，拭目万人看。
白酒初同醉，黄花已戒寒。
凭将衰老事，一一报长安。

平生羊荆州，追送不作远。
岂不畏简书，放麑诚不忍。
一代不数人，百年能几见。
昔如马口衔，今为禁门键。
一雨五月凉，中宵大江满。
风帆目力短，江空岁年晚。

士有从师乐，诸儿却未知。
欲行天下独，信有俗间疑。
秋入川原秀，风连鼓角悲。
目前{犭屯}犬类，未必慰亲思。

东山如覆盆，石塔仍数层。
昔人行乐处，时过名不称。
秋风变草木，樵径余薪蒸。
四顾一水间，不复知淄渑。
菰蒲万世利，烟火千人罾。
平生登山脚，岁晚如不胜。
求田君勿问，抚髀吾何能。
飞鸿将目远，秋水留心澄。
兹游岂不朽，作歌记吾曾。

城郭春容晚，因行可当游。
飞来双蛱蝶，目尽一浮鸥。
峡崄山将合，江平水却流。
同来端兴尽，且为小迟留。

少共千忧老一官，中间毁誉两茫然。
去留有命真如此，俯仰从人却未然。
故著江山供极目，正将彊健入新年。
惊逢小杜风流胜，信有衣冠不乏贤。

学诗如学仙，时至骨自换。
缥缈鸿鹄上，众目焉能玩。
子从淮海来，一喙当百难。
师儒有韩孟，拭目互惊惋。
老生时在傍，缩手愧颜汗。
黄公金华伯，莞尔回一眄。
彼方试子难，疾前不应懦。
要当攻石坚，切作抟沙散。
桓璧虽具美，礲错加璀璨。
我老不足畏，后生何可慢。

学诗如学仙，时至骨自换。
缥缈鸿鹄上，众目焉能玩。
子从淮海来，一喙当百难。
师儒有韩孟，拭目互惊惋。
老生时在傍，缩手愧颜汗。
黄公金华伯，莞尔回一眄。
彼方试子难，疾前不应懦。
要当攻石坚，切作抟沙散。
桓璧虽具美，礲错加璀璨。
我老不足畏，后生何可慢。

赤手取鱼如拾块，布网鸣舷攻腹背。
岂知激浊与清流，恐惧骈头牵翠带。
居士仁心到鱼鸟，会有微生化余鲙。
宁容网目漏吞舟，谁能烹鲜作苛碎。
我亦江湖钓竿手，误逐轻车从下濑。
生当得意落鸥边，何用封侯堕鸢外。
不如此鱼今得所，置身暗与神明会。
径须作记戒鲸鲵，防有任公钓东海。

我家山水间，耳目厌华丽。
闻道浙西山，经年通梦寐。
从为远游客，忘却归来计。
欲买湖上田，谢绝人间世。
湖山多变态，横斜光景异。
随山转朱阁，临顾穷幽邃。
惟有宣公楼，浮空堆乱翠。
疑是水仙人，临墙露高髻。
道人迹爱山，朝昏阅终岁。
最爱烟雨中，半掩青罗袂。
我来悲岁晚，风霜扫昏翳。
不见岭头云，未尽登临意。

繁杏青犹小，幽花落更香。
目随云雨断，恨与水风长。
蚁子何缘鬭，蜂儿有底忙。
山人能弃世，游子不思乡。

扣门赏竹任推排，兴尽归舟挽不回。
平世山林成偃蹇，新年词句得参陪。
醒心正赖挥毫疾，误笔仍须送喜来。
书省不应烦乳媪，一时除目尽英才。

晚渡呼舟疾，寒城著雾深。
昏鸥明鸟道，风叶乱霜林。
久客登临目，中年怀旧心。
犹须一长笛，领览自霑襟。

水浄偏明眼，城荒可当山。
青林无限意，白鸟有余闲。
身致江湖上，名成伯季间。
目随归雁尽，坐待暮鸦还。

野火烧原雉昏雊，黄尘涨天牛乱鬭。
江间无日不风波，老去何时脱奔走。
诗书满腹不及口，遮日宁须钓竿手。
愧尔茅檐炙背人，仰目青天搔白首。

女生愿有家，名妾以不聘。
田里亦慕君，又恶不由正。
欲行不问涂，已破宁顾甑。
耕蚕无一廛，庖井要三径。
还家忧患余，挽须儿女竞。
十年宁有此，一寒可无命。
平生晁夫子，得士公室庆。
稍无车马音，复作宾客请。
论文到韩李，念旧说苏郑。
长年断消息，独语谁和应。
此生恩未报，他日目不瞑。
归卧无好怀，扣门有佳听。
诗来雪霜后，更觉天宇浄。
少好老未工，持刃授子柄。

秦郎百好俱第一，乌丸如漆姿如石。
巧作松身与镜面，借美于外非良质。
潘翁拜跪摩老眼，一生再见三叹息。
了知至鉴无遁形，王家旧物秦家得。
君今所有亦其亚，伯仲小低犹子侄。
黄金白璧孰不有，古锦句囊聊可敌。
睿思殿里春夜半，灯火阑残歌舞散。
自书细字答边臣，万里风尘入长算。
初闻桥山送弓剑，宁知玉碗人间见。
夜光炎炎冲斗牛，会有太史占星变。
人生尤物不必有，时一过目惊老丑。
念子何忍遽磨研，少待须臾图不朽。
明窗浄几风日暖，有愁万斛才八斗。
径须脱帽管城公，小试玉堂挥翰手。

往岁黄童今寇君，高文要学亦多闻。
留年看举天南翼，过目先空冀北群。

老形已具臂膝痛，春事无多樱笋来。
败絮不温生虮虱，大杯覆酒著尘埃。
衰年此日仍为客，旧国当时只废台。
河岭尚堪供极目，少年为句未须哀。

物微趣下世不数，随力捕生得称虎。
匿形注目摇两股，卒然一击势莫御。
十中失一八九取，吻间流血腹如鼓。
却行奋臂吾甚武，明日淮南作端午。

同好共城郭，十日不一顾。
人事虽好乖，吾生亦多忤。
阖门对妻子，岁月不可度。
闭目宁用遮，停杯仍下箸。
独无区中缘，永怀岩下趣。
平生三径资，安得一朝具。
万里初历块，前驱告曛暮。
怀归属有思，弃世不待怒。
老境厌逶迟，人情费将护。
向来张长公，吾亦从兹去。
灯花频作喜，月色正可步。
预恐何水曹，明朝有新句。

诗家两杜昔无邻，文采传家世有人。
疾置送诗惊老丑，坐曹得句自清新。
兴来不假江山助，目过浑如草木春。
农马智专吾不让，衡阳纸贵子能频。

城郭朝阳散积阴，郊原注目日青深。
年衰鸥鹭如今是，梦断邯郸何处寻。
语鹊飞乌春稍稍，重帘深院晚沉沉。
不辞杖屦冲泥雪，未有琼琚报好音。

暑雨不作凉，爽风祇自高。
我老亦衰疾，奈此正郁陶。
魏侯有新语，高处近风骚。
隠几聆五字，未觉历日劳。
洒然堕冰井，起粟竖寒毛。
三山已在目，万象谁能逃。
历险见绝足，过口味豚膏。
愿为夏雷鸣，莫作饥鸢号。

黑云映黄槐，更着白鸟度。
蝉鸣不余力，蛙腹能许怒。
称目有佳思，侧迳无好步。
兴来成独往，意得谁与赋。

我诗浅短子贡墙，众目俯视无留藏。
句中有眼黄别驾，洗涤烦热生清凉。
人言我语胜黄语，扶竖夜燎齐朝光。
三年不见万里外，安得奋身置汝傍。
迩来诸子复秀发，曾未几见加端章。
剩欲摧藏让头角，岂是有意群儿伤。
于人无怨我何憾，爱者尚众犹吾乡。
平生不自解嘲诮，祸来亦复非周防。
我衰气索不自振，正赖好语能恢张。
诗家小魏新有声，旧传秀句西里黄。
后生学行阙师友，临路不进空回遑。
看君事业青云上，听渠螟{虫貣}生膏肓。

竹杖芒鞋取次行，琳琅触目路人惊。
常年此日仍为客，病目今来喜再明。
筋力尚堪供是事，登临那得总无情。
已知名世徒为尔，可复缘渠太瘦生。

竹杖芒鞋取次行，琳琅触目路人惊。
常年此日仍为客，病目今来喜再明。
筋力尚堪供是事，登临那得总无情。
已知名世徒为尔，可复缘渠太瘦生。

车马竞清夜，人物秀三楚。
登临得免俗，兹楼岂时睹。
同来两稚子，冠者亦四五。
落落俱可人，颇亦厌歌鼓。
山月出未高，潜鳞动寒浦。
樯灯接疏星，夺目粲不数。
魏侯转物手，百好趋就叙。
得句未肯吐，秀气出眉宇。
水浄纳行影，山空答修语。
夜气稍侵肌，鸟骇去其侣。
清游岂有极，喜事戒多取。
投静未免喧，于今岂非古。
永怀寂寞人，南北忘在所。
横岭限鱼鸟，作书欲谁与。
情生文自哀，意动足复伫。
凭槛共一默，望舒已侵午。

经时不出此同临，小径新摧草旧侵。
欲傍江山看日落，不堪花鸟已春深。
来牛去马中年眼，朗月清风万里心。
故著连峰当极目，回看幽径遶双林。

林花女颊红，春水瓜头绿。
步蹇我三休，来同君一足。
苦嗟所历小，不尽千里目。
暮景向昏鸦，归涂取修竹。

堤沙泥尽未及尘，江波不动风生纹。
虎头鱼尾不知数，朱旗一点来奔云。
春容已老有余态，祓禊虽古无前闻。
踏青摸石修秘祝，落日带雨催行人。
听诗对月两不厌，颇觉过目徒纷纷。
君不见天宝杜陵翁，屈宋才堪作近邻。

旷士三年别，荆山一顾中。
百千人欲死，四六老能工。
脱帽头应白，求田意欲东。
口须论世事，目已失飞鸿。

阙然车马不闻音，行路艰危已备更。
求舍问田真得计，临流据石有余清。
江山满目开新卷，韦杜诸人得细评。
闲处著身容我老，忙中见记识君情。

夜半风回雨脚收，万家和气与云浮。
萧条寒巷荒三径，突兀晴空耸二楼。
胜日登临轻一醉，下乡昏垫肯同忧。
江空峡响鱼龙落，尽放青青极目秋。

九虎当关信不传，烧烟才上已回天。
驱除雾雨还朝日，畜缩涛波复二川。
夺目光华开秀句，堆场藁秸验丰年。
从今更上中和颂，少费将军九万笺。

小雨断复续，回斜落晚风。
寒心生蟋蟀，秋色傍梧桐。
草与遥山碧，花欺晚照红。
口须谈世事，目已失飞鸿。

平生夫铁脚，道价喧宇宙。
望礼东南云，吾今独何后。
晚始识其子，瑶林一枝秀。
初闻饮光笑，复作空生瘦。
今年退后禅，袖手不肯叉。
真成菩萨魔，未免化城咎。
白月悬清光，大锺得辞扣。
知止一何勇，随缘岂无复。
丰台两禅子，三请期一觏。
翩然挈瓶盂，百里往相就。
古寺风雨余，触目初邂逅。
夙昔有静缘，欢然宛如旧。
教我早自异，业成谁得救。
世故已备尝，踌躇复何候。
钻火勿停手，时来自渠透。
殷勤礼白足，吾为太山溜。

复作中年别，仍怀后日忧。
关山遮极目，汴泗只东流。
政好遭频借，诗清得暗投。
会看灵寿杖，扶出富民侯。

攒眉敛目抵风沙，暗度城西十里花。
历肆侧听长短句，缘溪斜著两三家。

短短长长柳，三三五五星。
断云当极目，不尽远峰青。

百工营材先利器，市道居货如作赘。
书生活计亦酸寒，断塼半瓦宁求备。
端溪四山下龙渊，郁积中州清淑气。
金声玉骨石为容，河江屈流云作使。
滑如女肤色马肝，夜半神光际天地。
诸天散花百神喜，知有圣人当出世。
没人投深索千丈，探颔适遭龙伯睡。
辘轳挽出万人贺，千岁之藏一朝致。
琢为时样供翰墨，十袭包藏百金贵。
北行万里更众目，寇卿好事不计费。
南邻居士卿之孙，丰悴相从不为异。
似怜陶瓦磨灶煤，辍赠不减前人志。
人言寒士莫作事，鬼夺客偷天破碎。
龟玉韫匵与无同，锦衾还客弃佳惠。
众所欲得当有缘，天独于余可无意。
敢书细字注鱼虫，要传华严八千偈。

度暑无好怀，凭危略幽致。
衣冠蔚如林，从我才一二。
兹山昔深登，岁月谁得记。
尚有名胜流，不与金石悴。
孰知千载后，我与子复至。
烟昏倏见灯，洪发恐无地。
领略章句手，割据英雄志。
兴坏容一瞬，今昔当几喟。
围山缺西北，放目不可制。
归怀纳清境，夜榻成良寐。
零落壁间诗，岂特彼所愧。
会逢南过适，不问西来意。

右坊左里远相求，东度南登称意游。
已著连峰妨目极，不应疾雨使心休。

去国犹能别，逢人始欲愁。
不干遮极目，自是怯回头。
布网收渔椮，连筒下钓钩。
谁初教鲜食，泽竭未能休。

恸哭东阿县，伤心莫与论。
却思当痛日，敢望此身存。
举目人将母，回头影吊魂。
更堪悲手足，孤稚满船门。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

溪遶层峦路遶溪，飞梁相接挂晴霓。
山川王气今何有，岩谷灵踪昔未跻。
十里松篁参羽仗，半天楼阁倚云梯。
胜游欲尽无穷目，未到桃源客已迷。

晓风疏日乍相亲，黯黯轻寒拂拂春。
触目渐随红蕊乱，经年不见绿条新。
宁论白黑人间世，懒复雌黄纸上尘。
十里松阴穷野步，暂时留得自由身。

烟昏晚寒风发屋，行者抽篷离者哭。
青衫白发两相鲜，积雪朝阳眩双目。
猛虎食子有分羹，洁鹭割股谋补肉。
妻孥不用哭穷途，前府故人风义笃。

黄童三尺世无双，笔头滚滚悬秋江。
不忧老子难为父，平生崛强今心降。
我来喜共阿戎语，应敌纵横如急雨。
生子还如孙仲谋，豚犬漫多何足数。
黄家小儿名小德，眉如长林目如漆。
只今数岁已动人，老人留眼看他日。
笑君老蚌生明珠，自笑此物吾家无。
君当置酒吾当贺，有儿传业更何须。

窘墙堵之伏潜兮，登斯楼以遐观。
匪吾居之为隘兮，乾坤曶其盂盘。
仰攀甍而拊楯兮，宇旷旷而益宽。
彼何大而能舒兮，吾何眇而莫闲。
霜肃垄而木枯兮，潦收窦而泽干。
蓬鸣野而相追兮，知海冰而天寒。
左睇兮城闉，右盼兮林坰。
商贾纷其昼合兮，陶冶蓊其烟兴。
之罘杳以在东，双柏近而青青。
物暇遽之不同兮，余亦不知其何情。
聊浮游以相羊兮，初怫郁而中清。
彼坱圠之无垠兮，人驹隙之暂更。
道本夷而世险兮，夸夺餍而卒平。
周垣兀其跨衍兮，逝千古于樵耕。
春与秋之不淹兮，岁忽忽其峥嵘。
招摇指于北陆兮，澹黄宫之阳生。
固天道之反复兮，气默会而孤萌。
朝卷箔而极望兮，稍雾廓而日晶。
及旸景之方中兮，晞余发乎南荣。
浮云起而景翳兮，四暝合而睹星。
风摵摵而感轩兮，雀啾啾而赴楹。
收百为以清虑兮，施余裯而榻横。
漠汹汹而非声兮，邈冉冉而非征。
形欺魄而若存兮，神无亏而靡成。
目瞳眬而罔觌兮，坐待日之方升。
夜寥寥而未央兮，羌不寐而无营。

平生莫逆交，弦断寄心赏。
相思望青枫，目极江水上。
念当及时节，农事动春壤。
来者不有年，何能咎吾往。

不肯埽一室，顾欲天下清。
少日又不羁，颇复乡党轻。
长年始羞悔，耳目尚聪明。
何须更市药，小女故知名。

南岩夫何为，山作天倚盖。
山南豁山腹，飞顶覆其外。
初如鹏将翔，膺击群麓背。
乍似海大鱼，呀口𪡋而嘬。
当空横广额，架屋喉舌内。
仰窥骇凭凌，俯进愁压坠。
尝聆释氏说，仰覆各世界。
千间未可著，五亩良不隘。
清泠气射人，热恼从此溃。
崖奔木疏瘦，谷远鸟幽怪。
问僧何年居，投老四五辈。
问客何人来，官满或一再。
而予与二子，高兴偶相戒。
松舟下清江，毛发数虾蟹。
篮舆上峻岭，幢节望杉桧。
李侯勋门胄，文采山作绘。
赵君儒林孙，嫮美兰结珮。
不为城郭游，继月此于迈。
宁知老逾拙，意在精赏退。
得居溪南山，食饮与山对。
夔魈入奥穾，云雨出巾𫋻。
古人戒贱目，惯睹谁复贵。
顾此诚未逢，欣然与心会。
彭湖两崖蹙，泉作一线霈。
禅月古台空，灵山自明晦。
搜奇获三胜，趣懒同一慨。
但忧久聱牙，尚喜无蒂芥。
平生所驱使，诗酒俱好在。
天涯得吾侣，物外从所快。
便欲登赤城，一观天宇大。

卢敖游八极，末至北阴墟。
卒然蒙谷幽，睹一奇丈夫。
泪注而鸢肩，深目玄髭须。
轩轩迎风舞，自得乐有余。
见敖默弗言，慢然下臂趋。
敖私蹑其后，若士意不愉。
曰子亦何为，迷缪至此乎。
此虽穷荒北，尚或逢日乌。
过是有玄关，晦墨不可居。
语竟若欺魄，摄身没空虚。
始予读秦记，疑是忽帝徒。
今聆天随言，乃与夸父俱。
逐日下虞谷，力穷尚嗟吁。
阳舒固物理，我亦安于于。
若士独何气，幽沉山海隅。
浑沌死已久，人生信多涂。

驱马上高原，秋风吹客衣。
感时有所怀，送目鸿雁飞。
羸僮惑岐道，日暮相际稀。
愧彼倦翔鸟，知还良庶几。

神龙异凡马，头角要须敛。
邦公七岁时，惊耳一语险。
悟身非常住，风日过河减。
峥嵘法云窟，跳出有家范。
金刚不吐焰，已落天魔胆。
一派感慈中，无波寒湛湛。
是波本非水，无以瓦砾点。
低枝竞听法，草木有情感。
作解受群邪，碔砆疑琬琰。
居然身出定，面目本来俨。
而我久尘劳，见之良内慊。
周侯老词句，太华耸而黯。
自说少苦心，修涂肆穷览。
李侯遗世事，不琢元无玷。
文采丽春葩，百牍交千椠。
顾惭土炭嗜，畏疾非羞俭。
望不见水端，譬河还少贬。
请佩伯阳言，吾非勇于敢。

兔诚中山族，中古稍分裂。
唐虞用大牲，虽有目未瞥。
{需兔}孙能飞仙，飘忽天汉决。
不逢易牙试，厥胄几泯灭。
羿弧殒阳乌，曾不弋在穴。
王良马慢忌，扑握几奔掣。
初遭赳赳子，鼎饪饫毛血。
中逢宋鹊窘，饥吻啄原雪。
叔世削格多，星迸失行列。
蹄穷不得逸，如鼠限高𫔶。
应怜蚌潜水，暴腹想江月。
唇亡欲谁语，竟死犹结舌。
肩尻弱易解，狼藉腥尺铁。
抽毫置筠管，复苦蠹鱼啮。
论功在册府，微物推尔杰。
剡藤光夺缣，抄记良琐屑。
北邻阎夫子，尚忍资杯啜。
得诸韩卢口，实以彊暴劣。
作诗夸芳美，此誉宁所悦。
不如狐膏臊，质贱甘弃绝。
冢妖老通数，藤索夜空设。
尔曾不及彼，就获徒内热。
聆声无耸耳，当学缩颈鳖。
吾君阜万物，沛若泽未竭。
谁能复古初，此味傥可缺。

坐狂得世捐，作官故不了。
十年未弛负，半世不黔灶。
居然颜玉雪，及是鬓蓬葆。
碧山已焚鱼，白水初种稻。
瓜区可深隠，圭窦便却埽。
之子怀世资，行修名誉好。
避人本愉恬，坐我亦枯槁。
顷求田野处，政以城郭扰。
常时啜仳别，幸尔晏言笑。
如兰岂异臭，覆瓿本均好。
不惩范釜尘，尚作韩编盗。
斲轮元戒疾，纻絮非病少。
莞尔劝之休，怡然守而嫪。
翻思南迁久，祇幸北归早。
三已令奚愠，四至卿诚巧。
所欣颠木蘗，莫羡姣人了。
同气靡间言，它人阙忠告。
贫居无酒肉，穷巷有探讨。
葵作饱蓬蓬，茗浇忧悄悄。
长闲味更永，竞进念已剿。
目鸿天苍苍，梦蝶日杲杲。
蘅皋美新雨，藜杖邈高蹈。
营斋直新径，创槛俯幽沼。
架以我园檀，茨之子官草。
优游聊卒岁，邂逅可同调。
佩玉子终翔，菟裘我方老。
囊中餐玉法，枥上追风骠。
能知面不腼，未用心如搅。
平生夔契慕，晚岁瞿聃妙。
但欲入林深，子来应问道。

诛茅斩恶木，众卉方以朋。
掘沙到沮洳，方复见此澄。
客来恍异境，物象初不增。
以此自诳目，果下能日乘。

朝入一几纵，暮入一几横。
黄卷值昔人，欢与相逢迎。
孙子谢口语，阮生劳目睛。
登亦岂必喑，籍犹未能盲。
学非经世具，所贵自知明。
仁义有不然，失时悲战泓。
一生屐几量，况欲俟河清。
动与道弥远，静于理逾精。
君能问舍往，吾亦卖刀行。

高阁无风华屋热，正午四邻还往绝。
张侯不厌过市烦，呼我柳堤鸣躞蹀。
城如虬背卧逶迤，城上戍楼虬白鬐。
一水贯来深宛转，万家围去绿参差。
嚣尘塞眼那能避，未暇解衣聊埽地。
可怜系马著垂杨，可怜台榭对池塘。
无限芳洲生杜若，芙蓉菡萏倚新妆。
鸳鸯相对鸬鹚舞，飞去黄鹂独无语。
登槃未用伐蛟鼍，苦菜黄瓜亦堪数。
张侯河目须垂膺，齿如明玉嚼寒冰。
未须坐上白羽扇，谈言自足驱青蝇。
司业高情勿寂莫，仲宣从军良可乐。
欲看诗句出嵌崆，更饶酒量开磅礴。
广文憔悴独何人，男儿三十四方身。
相逢得意吐然诺，俸二百钱终不贫。
野桥伛偻风吹发，徙倚门关临嵽嵲。
江湖平日忆苏侯，更咏夕阳明观阙。
人语喧喧未听回，木兰晚放水萍开。
黄昏下马天似漆，急雨倾屋翻狂雷。

悲来乎石君，吾何悲夫，斯人婉兮河之津。
厖眉白面照青春，朱绂斯煌映路尘。
翩翩者骥银鞍新，东来奇意安所伸，大野既潴唯赤坟。
谷垂颖，麻敷芬，亡逋来复瓦鳞鳞，高堂击鲜会众宾。
宾起舞，君欣欣，何人末至居客右，西郭之一儒迂且贫。
迂且贫，自隗始，能招剧辛致乐毅，四方游士争来奔。
户内光仪亦可论，大息拖缙绅。
中息气氤氲，小息秀眉目，天上青秋云。
朱旗画舸长堤曲，去时箫鼓黄尘覆。
无复当年子产归，至今人作婴儿哭。
西郭之一儒，无事门生苔，久雨足不行官街。
常时门前车马客，旧雨自来新不来。
听我陈，张叔卿，孔巢父，皆隠沦，无人汲引长饥辛。
日午不出开衡门，前侯后相安敢论，忧杀口间纵理纹。
长恸吾邦对遗迹，耿耿一心谁我识。
徐君已死剑不忘，心已许君那复惜。

苕溪清，霅溪绿，溪水湾环绕天目。
山间古邑三百家，日出隔溪闻打衙，长官长髯帽乌纱。
不曾执板谒大尹，醉卧紫兰花影斜。
紫兰花开为谁好，年年岁岁溪南道。
不见西陵白发人，荆江夜雪唱阳春。
阳春绝唱和者寡，客醉闻之双泪洒。
夜来魂梦海中山，缥缈云涛烟浪间。
云涛烟浪不可渡，睡觉秋风落桐树。
秦吉了，秦吉了，言语无人会。
无人会得奈君何，且向紫兰花下醉。

混沌既凿元气痡，鸿源滔天尧曰吁。
羽渊之化三足逋，玄圭告功闻禹书。
姚虞班器奔九区，涂山合瑞群辟趋。
三朡肆伐夏宝俘，下逮血祭仍疈辜。
飨有明德繄玉如，霍山属之医无闾。
裂崖剖璞陈璠玙，追琢出美山为虚。
两圭礼地四望俱，寸尺可识形可图。
缗城之西物色古，霹雳野火烧墙堵。
大氓筑室动千杵，奔泉启锸幽奇睹。
阴溪埋冰剥寒土，浓氛却埽孤月吐。
森然{目咢}立疑未举，荧荧幽光射败筥。
邻人进说田父怖，张伯不敢私自取。
初来画地为予语，邸圆中规圭合矩。
瓌奇未可一二数，嬴颠刘蹶分莽卤。
礼严登降谨仰俯，牲玉不加随豆簠。
饩羊之存良小补，此宝岂徒周石鼓。
酆城尺铁尚可神，老虬跃水生雷雨。

我昔寻幽径山上，曾傍苕溪弄菱桨。
南临天目指掌间，隔岭如闻笑言响。
年来清血断征衣，碧发丹颜日夕非。
便欲相期煮白石，与君晚入烟霞飞。

雪堂蜜酒花作醅，教蜂使酿花自栽。
堂前雪落蜂正蛰，恨蜂不采西山梅。
漫浪饮处空有迹，无酒可沃胸崔嵬。
不知几唤樊口渡，五见新历颁清台。
邓公昔叹不可挽，素衣未化京雒埃。
山中相邀阻筇杖，天上对直同金罍。
只今江边春更好，渔蓑不晒悬墙隈。
百年变化谁得料，剑光自出丰城苔。
老儒经济国势定，近臣献纳天颜开。
蜀公亭上别公处，花柳未逐东风摧。
尚容登堂谭落屑，不愧索米肠鸣雷。
因知流落本天命，何必挽引须时来。
九关沉沉虎豹静，无复极目江枫哀。

大尹孤标琢昆玉，舍人骨相飞食肉。
弊裘羸马愧我寒，唤饮东斋散肤粟。
少时独识孔文举，不交余子平生足。
尹门如市立相蹑，尹心如水清可掬。
邻无恶少归醉卧，不遣长须讼骑屋。
闭门不出三日雪，冷坐西轩花眩目。
未妨诗句敌青春，痛饮何由发还绿。

两堤马头高作山，两津车路深成谷。
截川夭矫暮虹背，排浪参差动蚿足。
七牛蹴河犹怒目，一牛从能往不复。
借牛使河此圣时，强饮不须求马玉。

廖君愤世谈刺口，人言宁食葱三斗。
轩然齃鼻颐隠肩，日日醉市驱馿还。
我初目病视仿佛，望君有异大人间。
新丰两行惜不上，竹林风来虚自赏。
俯头落笔千人惊，一战取齐余两城。
田生龙甲赖束苇，诡胜尾热安知荣。
盈盈府中谁怜此，为君愧惭黄夫子。
论功欲识非战罪，试使喑恶走杨喜。
君不见方朔高才良独难，割肉要令生自弹。
北军给食谁致尔，羊求平昔安能攀。
偶然捧檄忽掷板，鸟自知还云出山。

湖口西江外，庐山已目前。
太虚藏不极，彭蠡浸无边。
五老宁行地，香罏自供天。
芝田隔人世，应有读书仙。

筑圃名亭尽可人，东皋百卉故先春。
丘原满目皆安在，桃李成蹊又一新。
薙草烦君开蒋径，漱醪容我著陶巾。
青门瓜好平生事，欲遣朱轓便卜邻。

笑倚东风几百般，忽疑洛渚在江干。
玉容可得朝朝好，金盏须教一一干。
送目汉皋行已失，断魂巫峡梦将残。
七闽溪畔防偷本，四照亭边更著栏。

请说当年王武子，淮南别乘谪仙人。
自从金马还通籍，直恐琼花便不春。
遗爱谁方府中步，旧时独埽壁间尘。
平山送目思公子，自许诗成觉有神。

李君禅味诗情里，解作黄金不润身。
目断白衣檐酒阒，何妨聊破一罏春。

沙行水宿几江南，石鬭龙求久已谙。
秋水故应旋面目，顺流东望为君惭。

明光甲挫三言内，悉怛谋亏一算间。
成败关心不瞑目，我今无此只应闲。

春山青，春水渌，啼鸟落花清耳目。
一带平原画不成，妙印无羁岂拘束。

丈夫儿，自家断，日用无私休计算。
被他指点谩商量，到底死生打不辨。
长生路上少人行，轮转修途空懊叹。
万境中，须这汉。
出没卷舒无系缚，浅种深耕谁委知，沩山水牯骑来惯。
头角分明在目前，五湖衲子抬眸看。
玉笛一声风雨寒，万两黄金终不换。

释主拈花，强生枝节。
头陀微笑，眼里添尘。
目击道存，翻成途辙。
隔江招扇，早涉崎岖。
劝君不用镌顽石，路上行人口似碑。

此生西天，斯晨禁足。
依旧夜短昼长，是处山青水渌。
都来一个虚空，不用强生节目。
争如攃手便归来，六六元来三十六。
殷勤为报道中人，恋着玄关即拘束。

出家佛子，物外高流。
挈锡携缾，访寻知识。
须是踏着自己稳实田地，方解茆庵石室折脚铛儿。
煮粥煎茶，接待往来，随家丰俭。
未到如斯境界，不可虚延岁月。
二六时中，收视返听。
子细揣摩，是何面目。

灵山瞬目，早是周遮。
良马窥鞭，岂为英俊。
岩间宴坐，天帝散花。
无说无闻，藏头露影。
少林面壁，计较未成。
立雪断肱，辜他衲子。
黄梅呈颂，胜负偏枯。
半夜传衣，瞒人不少。
从上来事，合作么生。
岂假人天众前摇唇鼓舌，竞锐争锋。
互立主宾，交参问答。
检点将来，弥天过犯。
不因檀信方敲唱，争见龙华会里人。

行脚高士，拨草瞻风。
未透目前关，难明心地印。

禅人莫莽卤，二月又初五。
透彻祖师关，一句该今古。
春色无高下，园林花木红。
总持门大启，何处觅圆通。
休问迷逢达磨，须知垂手尘中。
踏翻厚地，刺破虚空。
人天榜样，佛祖家风。
敢与龙王鬭富，自他兼济何穷。
翻身不露迹，直上妙高峰。
渠无面目，三界为家。
解把过头杖，逢春点异花。

滂沱天际雨，嘹喨寺亭钟。
耳目不到处，翻怜面壁翁。

大道无私，遇缘展缩。
年年四月，今朝普请，方来禁足。
寒山亸袖舞三台，拾得横琴弹一曲。
一二三，四五六。
夏雨布长空，清声发幽谷。
直饶不堕宫商，也是强生节目。
争如野外农夫，击壤高歌鼓腹。
不学禅律威仪，免见蜡人随逐。
丹凤不栖无影树，直透烟霄意自殊。

是法住法位，世间相常住。
南山叆叇生云，北山滂沱下雨。
通身是口，阿师比拟。
徒夸唇觜，把定放行。
目前火急便还家，莫认殊乡为故里。
官不容针，私通车马。
幸对人天，何妨诘问。

浩浩尘中，善能垂手。
悲智冥符，古今希有。
深入总持门，气宇冲斗牛。
目连鹙子，攒眉妙德，空生缄口。
一句无私，扫际窠臼。

全提要妙，三藏绝诠。
海印舒光，该罗法界。
有情无情，炳然应现。
有时南州北郡，买卖交关。
有时看风把柁，顺水行船。
有时酒肆茶坊，迎宾待客。
有时投壶走马，歌笑围棋。
种种多般，要源流出。
玄关瞥转，大用现前。
一槩无私，平等大道。
始知诸佛转法轮，群生解差别。
目击便归来，秤锤浑是铁。
如斯告报，正属化门，不犯锋楞。
善吉岩前草不生，侨尸谩把天花散。

滔滔法海，清浊混流。
湛湛禅河，鱼龙变化。
杳杳无涯际，澄澄彻底寒。
短棹孤舟，徒夸好手。
长竿画舫，方称男儿。
风浪掀天，云雷匝界。
丝纶便掷，不顾危亡。
灵鳌锦尾上钩来，跛鳖盲龟随浪去。
满船装载，月渚芦湾。
共乐升平，同歌道泰。
从前祖业，岂假外求。
截流到岸之人，且道是何面目。
须弥顶上非凡木，白藕峰前得处高。

毗蓝园内，右胁降生。
七步周行，四方目顾。
天上天下，唯我独尊。
大似贪观天上月，失却掌中珠。
天生伎俩能奇怪，末上输他弄一场。

法王严父是真依，二臂三头转背伊。
要会祖师端的旨，不劳瞬目又扬眉。

邀客十分饮，送君千里归。
情随绿水去，目断白鸥飞。
松菊今应在，风尘昔已非。
维舟待夜月，能不重依依。

民生结绳初，异宇本同体。
谁令四目翁，破肉作疮痏。
龙龟出河洛，兹理固天启。
张侯瑚琏姿，高步轶前轨。
买书费千金，充屋未云已。
六经滀溟渤，百家杂原委。
中流涌千波，举体惟一水。
参前有真趣，万古一凭几。
毫端吐奇芬，溢目丽纨绮。
微言窥圣域，妙应期得髓。
默坐筌蹄忘，斯文亦糠秕。

民生结绳初，异宇本同体。
谁令四目翁，破肉作疮痏。
龙龟出河洛，兹理固天启。
张侯瑚琏姿，高步轶前轨。
买书费千金，充屋未云已。
六经滀溟渤，百家杂原委。
中流涌千波，举体惟一水。
参前有真趣，万古一凭几。
毫端吐奇芬，溢目丽纨绮。
微言窥圣域，妙应期得髓。
默坐筌蹄忘，斯文亦糠秕。

闽陬地力尽，种艺被山谷。
涵濡一雨润，郁郁原野绿。
春风忽云徂，舒景变炎燠。
凉飚动地轴，揪敛何神速。
坐愁林峦空，俯视万木秃。
凝霜借风力，摧折到松竹。
嗟予闭门人，感此亦愁蹙。
幽庭有萱草，采采不盈掬。
如闻糟床注，取醉须百斛。
沉酣乐时运，天关不须触。
万物一刍狗，苍苍自高目。

函关崎嵚走秦鹿，天下并逐争群雄。
抉云翻空鳌足折，黔黎窜伏如寒蛩。
武夷山深水清泚，避世犹有高人踪。
龙泓东注海波涌，玉女翠拥秋云松。
赤霄真骨写虚壁，通泉凡笔惭非工。
藏舟浮梁跨绝壑，隠见似与天潢通。
当时鸡犬不复见，窠岩依旧烟霞笼。
我来秋杪月既望，尚有幽菊埋榛丛。
天容洗浄雨新霁，云幕四卷清无风。
掀篷进棹穷异境，注目想见流残红。
回船杖屦蹑幽径，松竹窈窕环琳宫。
翠琬温辞耀华衮，金榜大字缠交龙。
自怜病骨挂尘网，幔亭高会何由逢。
解衣归卧玉琐碎，仰看明月穿疏篷。

小智好自私，小德常自足。
自私开人贼，自足心有目。
瑕瑜不相掩，君子比良玉。
默默枕上思，戒之在深笃。

岁律已云尽，思家日日深。
二年为客恨，千里倚门心。
节物罗樽俎，儿童学语音。
眩然如在目，恍惚梦难寻。

万顷江湖远，孤乘一叶船。
雁飞云外字，篷掩水中天。
波静橹声息，风微帆影偏。
回环聊注目，浩荡接清烟。

边徼无虞日，王师讨弗庭。
收功夸庙算，行险毒生灵。
川谷旌麾暗，风尘战血腥。
寂寥归马日，目断华阳坰。

倚杖钩帘两水间，晴光飞影上雕栏。
帆催画鹢抟风去，雪吐铦锋作剑攒。
平野烟浮迷远目，晚溪潮涨失前滩。
骑鲸一往扶桑近，休问人间行路难。

江浮叠𪩘弄清辉，云外冥鸿江上归。
击目自多幽兴在，挥毫时见彩笺飞。
应愁零雨侵星驾，好为援戈却晚晖。
帝室正须调鼎鼐，勒移寄语不须讥。

枕书无寐首空搔，万窍嘘风正怒号。
雪意浮空迷远目，月林疏影见秋毫。
幽庭所藉惟荒草，妙理应须付浊醪。
谁念维舟江上客，落帆千里压云涛。

朱甍碧瓦照孤城，杖屦翛然野色清。
縠卷水风轻荡漾，珠翻荷雨自亏盈。
胜游已觉非人境，妙语宁须味玉英。
愿借金篦聊刮目，不容幻翳有纤萌。

斜日侵帘上玉钩，檐花飞动锦文浮。
湖光写出千峰秀，天影融成十里秋。
翠鹬翻风窥浅水，片云随意入沧洲。
留连更待东窗月，注目晴空独倚楼。

行藏须信执中难，时措应容道屡迁。
一目全牛无肯綮，騞然投刃用方安。

帘卷晴空独倚栏，冥鸿点点有无间。
秋风注目无人会，时与白云相对闲。

圣草神踪手自持，心潜模范识前规。
惜哉法书垂世久，妙帖堂堂或见遗。
宝章大轴首尾俱，破古欺世完使离。
当时鉴目独子著，有如痼病工难医。
至今所收上卷五，流传未免识者嗤。
世间无论有晋魏，几人解得真唐隋。
文皇鉴定号得士，河南精识能穷微。
即今未必无褚獠，宁馨动俗千金赀。
古囊织褾可复得，白玉为躞黄金题。

水石相迎击目新，两峰秀色引朱轮。
使君自比兰亭后，金字磨崖更几人。

平生林壑性，客宦久羁束。
得麾邛江隈，虽远惬所欲。
云水远重城，青山长在目。

雕甍画栋对群山，远目增明尽日看。
无奈人心多险伪，须求拳石作峰峦。

湖上千山山外天，寒光翠色混轻烟。
篮舆路转重回首，疑是松江在目前。

几年官军破郡邑，远客孤村谁脱急。
卧听邻鸡三鼓鸣，流言敌骑一宵及。
抱衾携幼强趋走，复岭重山且深入。
为闻北人畏和暖，安得如今便惊蛰。
长秋南奔苦岚瘴，翠华连巡犯卑湿。
顾我飘零岂足念，注目寒江忘久立。

江蒲芽白江水绿，江头花开自幽淑。
人家晨炊欲熟时，旋去网鱼惟所欲。
往来送租只用船，未省泥沙曾污足。
有钱买酒醉邻畔，终日数口常在目。
不学长安贵公卿，每念离心寄朱毂。
朝游岩廊暮海岛，谴人未归身自到。

山深岩高石壁青，白日忽变天晦冥。
黑风驱云走不停，惊电疾雨来如倾。
山前雨点大如手，山下水涌危槎横。
崩崖古树老有灵，吼怒直与风云争。
枝披叶偃鬭不怯，万窍却欲藏雷霆。
鞭馿疾驱者谁子，石路崄涩馿凌兢。
目迷心慑愈不及，来憩树下如寒蝇。
苍茫直与鬼神接，恍惚不保龙蛇惊。
平居此乐忽入眼，孙家古图才可辨。
奈何一幅一尺余，欲夺天地之奇变。
我心爱之良有以，昔苦山行亲遇此。
一生两足不下堂，输尔朱家贵公子。

年年西风白露天，烂醉村酿秋池原。
今年杜门不复出，为爱我庭风日宽。
东西相望两丛竹，正色森森立青玉。
朝烟暮雨恣陵夺，翠凤文章终郁郁。
石榴新栽果不实，下有萧条冒霜菊。
人情虽欲荐我酒，物意岂愿赢君菊。
东栏黄葵色贵丽，气压满栏香扑蔌。
月桂凄凉何足数，蛛网挂虫窘如束。
安能卒岁不改芳，正自荣枯随众木。
陶陶吾意方有在，琐琐眼前安足录。
朝来默坐有佳思，病去身轻如脱梏。
从来北客望江南，何用登楼伤远目。

树头玄衣郎，神爽声复清。
睡先万目觉，起对残月星。
悯世耽睡昏，体秽神不灵。
招使离衽席，啼呼每丁宁。
幽人最怜汝，未旦起坐听。
荒山多嘉树，春尽故园情。

八月获黍霜野空，苍鹰羽齐初出笼。
剑翎钩爪目如电，利吻新淬龙泉锋。
少年臂尔平郊去，草动人呼跃寒兔。
竦身下击霹雳忙，毛逐奔风血濡距。
尔能搏兔不能食，未饱中肠行复击。
主人厌兔尔尚饥，一生不快为人役。
蒿间黄雀鸣啾啾，饥啄野粟心无求。
赋形虽小技能薄，不受羁縻得自由。

张子官于福昌，块然独居，无与为友。
宾客不至，遗朋失旧。
经时闭门，终日钳口。
出无与游，居无与就。
谁同我食，谁酌我酒。
归守妻孥，出对厮走。
驾言出游，田童野叟。
气否莫交，情包不剖。
塞聪蔽明，盘足袖手。
披书阅简，眩目疲肘。
厌然成痼，不可针灸。
于是张子，涤虑除烦。
披庭扫堂，枕手而眠。
恍若有遇，有神降焉。
曰我实哀汝，独无友朋。
我有教告，子乎我听。
凡世之人，百愚一贤。
古昔所叹，非独今然。
得贤与朋，善固无俪。
贤不可得，将愚与比。
友贤实难，幸然后值。
不幸友愚，与无孰利。
谄笑倾辟，韬情晦实。
测心献计，因隙投策。
口是腹非，面歌背泣。
友若此者，实繁孔多。
曷若不见，目清耳和。
我复告子，真友之实。
尔遵我言，友胡有竭。
人物虽殊，可友同焉。
赐尔以友，其名曰山。
居汝左右，在汝北焉。
端不汝去，澹兮绝言。
春丽夏繁，秋疏冬瘦。
霞雾融明，风驰雨骤。
孤楫横奔，牢屯巧镂。
傲岸轩昂，清华润秀。
对食临眠，排堂入牖。
效技汝前，虽劳不疚。
山有佳泉，多灌尔囿。
历石悬空，泠泠清漱。
如闻妙音，濯烦浴垢。
不犹愈乎，卑议庸读。
过耳增懑，入心善烦者乎。
山有修竹，汝园是植。
静丽明鲜，端虚正直。
如彼正人，扬言发色。
微风散碧，宵月镂白。
不犹愈乎，市儿尘颜。
敧眉鼓吻，佞笑浮言。
工为媚悦，善佞曲拳者乎。
山有乔木，耸立而峙。
端无媚姿，若对正士。
障雨蔽暍，千人所芘。
微飚披拂，吹奏竽籁。
不犹愈乎，蠕蠕鼠辈。
女黠儿娇，奴趋妾拜者乎。
山有好鸟，清喉丽羽。
引啸长鸣，群呼迭语。
夜管风弦，哀簧怨柱。
不犹愈乎，巷歌里舞。
促缩跳梁，颠妖淫污。
父子不施，弃礼忘数者乎。
如前实繁，言胡可殚。
汝与之乐，右攀左援。
曷为孑孑，寤寐嗟叹。
张子再拜，受言永怀。
解累亡忧，心通志开。
高山岩岩，流水潺潺。
竹茂木翘，鸟鸣琅然。
如前夷齐，而后闵颜。
吾何为乎，浩然其间。

张子官于福昌，块然独居，无与为友。
宾客不至，遗朋失旧。
经时闭门，终日钳口。
出无与游，居无与就。
谁同我食，谁酌我酒。
归守妻孥，出对厮走。
驾言出游，田童野叟。
气否莫交，情包不剖。
塞聪蔽明，盘足袖手。
披书阅简，眩目疲肘。
厌然成痼，不可针灸。
于是张子，涤虑除烦。
披庭扫堂，枕手而眠。
恍若有遇，有神降焉。
曰我实哀汝，独无友朋。
我有教告，子乎我听。
凡世之人，百愚一贤。
古昔所叹，非独今然。
得贤与朋，善固无俪。
贤不可得，将愚与比。
友贤实难，幸然后值。
不幸友愚，与无孰利。
谄笑倾辟，韬情晦实。
测心献计，因隙投策。
口是腹非，面歌背泣。
友若此者，实繁孔多。
曷若不见，目清耳和。
我复告子，真友之实。
尔遵我言，友胡有竭。
人物虽殊，可友同焉。
赐尔以友，其名曰山。
居汝左右，在汝北焉。
端不汝去，澹兮绝言。
春丽夏繁，秋疏冬瘦。
霞雾融明，风驰雨骤。
孤楫横奔，牢屯巧镂。
傲岸轩昂，清华润秀。
对食临眠，排堂入牖。
效技汝前，虽劳不疚。
山有佳泉，多灌尔囿。
历石悬空，泠泠清漱。
如闻妙音，濯烦浴垢。
不犹愈乎，卑议庸读。
过耳增懑，入心善烦者乎。
山有修竹，汝园是植。
静丽明鲜，端虚正直。
如彼正人，扬言发色。
微风散碧，宵月镂白。
不犹愈乎，市儿尘颜。
敧眉鼓吻，佞笑浮言。
工为媚悦，善佞曲拳者乎。
山有乔木，耸立而峙。
端无媚姿，若对正士。
障雨蔽暍，千人所芘。
微飚披拂，吹奏竽籁。
不犹愈乎，蠕蠕鼠辈。
女黠儿娇，奴趋妾拜者乎。
山有好鸟，清喉丽羽。
引啸长鸣，群呼迭语。
夜管风弦，哀簧怨柱。
不犹愈乎，巷歌里舞。
促缩跳梁，颠妖淫污。
父子不施，弃礼忘数者乎。
如前实繁，言胡可殚。
汝与之乐，右攀左援。
曷为孑孑，寤寐嗟叹。
张子再拜，受言永怀。
解累亡忧，心通志开。
高山岩岩，流水潺潺。
竹茂木翘，鸟鸣琅然。
如前夷齐，而后闵颜。
吾何为乎，浩然其间。

医之不得其方耶，抑其命有短长耶。
独尔能使吾悲若此耶，抑为父者皆爱其子耶。
苍颅夷颡，秀眉清目。
今其存亡，其犹有鬼也。
使无物，则吾复何思。
其尚有知也，则夫荒屋野寺。
风霜雨露，食息谁汝视也。

画工出幻事，缟素发原薮。
萧萧白茅低，凛凛北风走。
眈然老於菟，举步安不骤。
目光炯双射，怒吻呀欲受。
彼彪掷其旁，文彩淡初就。
虽然窃形似，已足走百兽。
烦君卫吾寝，振此蓬荜陋。
坐令盗肉鼠，不敢窥白昼。

扁舟下樊溪，江南正清泻。
晓登巴河岸，极目望春野。
步寻修竹寺，古木争偃亚。
云昔孙仲谋，刑牲致师祃。
雄图邈已矣，英概足悲咤。
石梯造云雾，丹白开广厦。
山僧安寂寞，畏冷不出舍。
劳生遇闲境，顿使我心写。
晚江平若席，风势欲相借。

旗尾指船头，篙工告风便。
张帆弛双𫇛，去势如脱箭。
船傍两高山，过目若流电。
波平船稳驰，客寝兀未变。
吾闻西江龙，神力回宇县。
往来万夫祷，正直巧获愿。
嗟予何所恃，诚确无所荐。
神岂哀我穷，有赐不待献。
乃知人穷我，本不坐神谴。
人间事若异，未易以言辩。
坐令千里远，近若在几研。
惭非谢宣城，攫笔赋浄练。

清溪若奔虬，八锁束其颈。
奔腾去莫脱，摆掣姿骁猛。
嘈嘈战风霆，万鼓助其劲。
声驱石崖动，气抱晴日冷。
我来怯初登，注视久乃定。
悠悠山川阔，寸目罗万景。
平生林野趣，疏放谢鞭警。
会期山月出，一啸清夜永。

小儿名阿几，眉目颇疏明。
日来书案傍，学我读书声。
男儿事业多，何必学读书。
自古奇男子，往往羞为儒。
阿几笑谓爷，薄云无密雨。
看爷饥寒姿，儿岂合贵富。
翁家破箧中，惟有书与史。
教儿不读书，更欲作何事。

昨日鸦作巢，今者鸦哺儿。
念知三月阑，春物行已稀。
晚风飒不收，残红怨余姿。
回风起轻寒，拥炉火重吹。
灯明夜斋静，目涩临书迟。
病齿不饮酒，持杯劝妻儿。
岂无儿女心，惆怅桃李蹊。
彼昏安目前，丈夫方有思。

昨日鸦作巢，今者鸦哺儿。
念知三月阑，春物行已稀。
晚风飒不收，残红怨余姿。
回风起轻寒，拥炉火重吹。
灯明夜斋静，目涩临书迟。
病齿不饮酒，持杯劝妻儿。
岂无儿女心，惆怅桃李蹊。
彼昏安目前，丈夫方有思。

古今不殊途，掩卷独长想。
炎炉与死灰，相去如反掌。
彼昏诚不知，一醉富莫量。
那知道旁殍，曾是厌杯盎。
一金短贩儿，岂暇议得丧。
但怜反复间，观者为惆怅。
圣贤蹈大方，不苟目前妄。
寄身爱憎间，得失真一饷。

大雨困淋漓，小雨伤霡霂。
哀哉南亩人，日夜涂手足。
入仓无一粒，敢望祈报福。
余功归老圃，畦菜青满目。
长官却野馈，性命赦鸡鹜。
何须问清白，荐德刍一束。
归来辍食叹，每悔釜炊玉。
青衫尚如此，何况膏粱腹。
愿君少自宽，谋远须食肉。

秋房灯火清，人语久已寂。
城远不闻更，警柝鸣未息。
横参已入地，斗柄当天直。
乃知三更中，市廛已寂历。
我时守书几，磨墨倾砚滴。
反复小学书，昏目如芒刺。
试寻邻房僧，鼻鼾背负壁。
体劳径就枕，冷梦分南北。
觉来寺钟鸣，僧礼像前席。
须臾闻梵呗，木鱼如叩石。
举头视东牖，朝日已淡白。
反身起披衣，神爽健筋力。
亟来酒瓮边，侧听声唧唧。

敦复想为诗，目见无全牛。
天工忌其才，小邑使拘囚。
漫涂以尘埃，讼讯群啾啾。
尚于纷纭中，逸兴时奔流。
不知谁使之，瞥尔为南游。
骅骝解其絷，鹰隼脱于鞲。
山川困搜罗，风月遭嘲咻。
举手聊探之，纵横烂琳璆。
不有同行人，更歌而迭酬。
天应悯子劳，久苦暂使休。
奈何少纵之，一放不可收。
归来见我喜，逸气凌高秋。
我窃不自量，妄将挟其辀。
心知不可追，子幸为我留。
君方严旗幢，我亦戒戈矛。
将图诘朝见，百败非予羞。

世方尚纤柔，子独不可揉。
人皆喜呶呶，子语不出口。
巉然即之高，俗子竞嘲诟。
我尝要之难，快使暴其有。
乃知谤之非，更觉所得厚。
由来难小知，此固可大受。
读书常辛勤，世务饱经构。
琅琅满编文，一一可推究。
俗儒昧事实，文字工彩绣。
可观不可用，章甫冠土偶。
子能独不然，浑朴谢雕镂。
宁为目前玩，功见施设后。
知心古所难，形兀实难售。
嗟君听者寡，风雨但孤雊。
又思理难常，功业亦邂逅。
岂令匠石斤，常缩袖间手。
无为扣角歌，且进满尊酎。
但非遽可令，有所待而偶。
干将伏黄土，气乃在牛斗。
顾君久自安，蔽抑宁复又。

萧萧江湖客，疏瘦若秋竹。
苦心为诗章，日夜挠心腹。
清弦无浮声，促柱有哀曲。
湔湔幽严泉，一一清可掬。
人生于文章，初若力不作。
及其成欲售，又困瞽者目。
予从吴兴公，乃独获所欲。
得意有知赏，幽怀免穷独。
嗟予有所投，痛学自藏覆。
子当慰我穷，时寄书数幅。

步登高城望，望望殊未已。
惟时岁将穷，冬孟月魄死。
纷吾方有怀，一坐为三起。
悲歌击枯枿，声与泪俱至。
人生随大钧，命不贷君子。
付之无如何，外垢资内洗。
前知贱终吉，外颇与愚似。
开门张琼瑶，谁者目不寄。
支离冒多福，婵娟畏独美。
举头苍天高，叹此青云士。
酌公芳尊酒，愿公百忧止。
履善神所劳，委置目前事。

步登高城望，望望殊未已。
惟时岁将穷，冬孟月魄死。
纷吾方有怀，一坐为三起。
悲歌击枯枿，声与泪俱至。
人生随大钧，命不贷君子。
付之无如何，外垢资内洗。
前知贱终吉，外颇与愚似。
开门张琼瑶，谁者目不寄。
支离冒多福，婵娟畏独美。
举头苍天高，叹此青云士。
酌公芳尊酒，愿公百忧止。
履善神所劳，委置目前事。

郁城本自贰师谋，骑士拔剑犹封侯。
董生明经守正直，白首区区相侯国。
参差世事足嗟叹，我笑群儿较目前。
可能董子之荣辱，乃在封侯得失间。

初来淮阳春已晚，下里数楹聊寝饭。
此邦花时人若狂，我初税驾游独懒。
任王二君真解事，来致两盘红紫烂。
天姝国艳照蔀屋，持供佛像安敢慢。
江湖逢春岂无花，格顽色贱皆可拣。
誓观中州燕赵态，一洗千里穷荒眼。
风波历尽还故郡，此愿谁知辄先满。
那知中夕忽凛烈，卧拥牛衣眠失旦。
名园泥淖安可入，坐惜残芳风雨散。
东邻夫子亦嗜酒，卧听午鸡方起盥。
晴明犹及一寓目，我老尚能挥大盏。

一叶横江凌浩渺，李君见我迎门笑。
鹅黄初熟醅旋压，书室焚香地新扫。
淋漓歌笑不知夜，竹榻枕藉眠诸少。
老人被煖觉独晚，惊起东南日如烧。
四明陈子定爱客，生火寒厅邀我到。
盘殽香洁具俄顷，鲙斫寒鱼初出沼。
仲谋霸气久寂寞，元子亭基尚危峭。
荆榛荒梗上石磴，人物清江开野庙。
暮投明府快一饮，主意殷勤宾屡釂。
星河破碎归中夜，明日清淮理归棹。
王家园馆静人眼，挂壁於菟疑欲𫜪。
杀鸡为黍办仓卒，看画烹茶每醉饱。
还家闭门空寂历，胜境目前皆了了。
兹游可再谁汝啬，老懒似不能轻矫。
西山得霜瘦如削，萧寺峥嵘出粉筿。
幸于腰髀犹足使，与子凌寒恣游眺。

危亭古榜名琵琶，尚有枫叶连荻花。
呜呼司马则已矣，行人往来皆叹嗟。
司马风流映千古，当日琵琶传乐府。
江山寂寞三百年，浔阳风月知谁主。
我今单舸犯江潭，往来略已遍东南。
可怜千里伤心目，不待琵琶泪满衫。

竟陵南望稻新熟，梦泽悠悠伤远目。
春风岭上望齐安，太昊城边揽秋菊。
那知岁暮东州客，大山苍寒晓霜白。
云收雾卷日月明，却上天衢瞻玉色。
敝裘疲马古道长，九旬刺史归空囊。
归去故人应笑我，满衫清泪说浔阳。

雨脚横空万牛弩，烈风吹山山欲仆。
草披木拔何足道，大江翻澜失洲渚。
路旁失辔者谁子，道阻且长泥没屦。
鞭馿挽车亦何急，目眩心摇行不顾。
我生飘蓬惯羁旅，顾尔艰难逢亦屡。
衲被蒙头不下堂，且与身谋安稳处。

山羊卷酥如切玉，翦毛胡羊花作肉。
烛前醉客淋漓时，山泉更煮如珠粟。
深泥三尺归不记，日到床前初睡足。
尔来七日战寒热，朝饭斋糜不盈掬。
客来但办君且去，卧听涓涓雪消屋。
因山事严京兆出，十驿人人如在目。
驼裘便面行野时，晴郊已动陈根绿。

止酒正似塞决河，厚积薪刍傅砂砾。
坚牢不使见蚁漏，一线才通便奔激。
莫轻弱箭不穿缟，转眼已惊牛弩射。
我今止酒用此法，目前逾月无涓滴。
情钟我辈独痛制，慧通则流那可测。
惩羹端是合吹虀，用玉无疑初谏漆。
脾干胃燥生未省，黄姥无聊怨岑寂。
不忧群饮恼姬翁，但畏独醒嘲楚客。
茫然自恻还自笑，一身心口相仇敌。
何妨二竖即奔忙，不废三婴更滋泽。
平生杯杓不挂眼，一饮便须论斗石。
低心伏老慎勿痴，此身何啻千金值。

石棱如刀不容步，上挽垂藤下无路。
风寒雨滑徒旅愁，舍马杖藜泥没屦。
跻攀颠坠不容发，目眩心寒惊反顾。
亦知垂堂有遗戒，身仰微官欲谁愬。
萧萧茅屋映绝壁，门外汩汩清泉注。
解衣就火不能暖，旋拾山薪伐溪树。
山翁生未食醯醢，脱粟寒蔬度朝暮。
人间平地固不少，何用崎岖守磨兔。
秋声四起山霭夕，坏屋疏篱睡无处。
披裘结束相劝归，过尽重云下山去。

世人怪韩生，画马身苦肥。
干宁忍不画骥骨，当时厩马君未知。
开元太平国无事，战马卷甲饱不骑。
玉关橐驼通万里，长安第宅连诸姨。
笙歌锦绣遍一国，六龙长闲空食粟。
霜甜秋草沙苑游，日暖春波渭川浴。
脽圆腰稳目生光，细尾丰膺毛帖肉。
珠鞍玉镫骄不行，岂有尘埃侵四足。
韩生丹青写天厩，磊落万龙无一瘦。
岂知车下骨如墙，饥食草根刺伤口。
君家古图才半身，千里腾骧已有神。
回身侧顾不无意，剪鬃络头嗟失真。
君不见太宗战马拳腹毛，身骑此马缚群豪。
龙虎精神金鼓气，岂有闲地供脂膏。
至今画图快胸臆，想见虬须亲破贼。
那知但爱厩中肥，渔阳筋脚蹄如石。
神驹入水随烟云，蜀山石路无行人。
六骥悲鸣足流血，骑骡遗事一酸辛。

将军好书如郤縠，文史随船三万轴。
吟诗坐啸士贾勇，不学虎头飞食肉。
念昔先君得佳句，归见儿童诧珠玉。
乖离存没偶不死，十年遇公拜还哭。
堂堂山西忠勇后，凛凛典刑在眉目。
总戎南下聊复尔，健虏黠羌要颇牧。
戈船水犀士扼虎，三江太湖浪翻屋。
丈夫为将亦不恶，寂寞扬雄老天禄。

鸟去晴云外，帆归芳草边。
平淮分绿野，春树接低天。
残枿寒余烧，新青雨后田。
年来千里目，容易泪双悬。

暖日晴薰草，清淮阔浸天。
地卑连远水，城废入春田。
目极风灯外，愁悬泪脸边。
人生苦多感，花柳自年年。

长河秋雨涨，极目漫难分。
潢潦虽无自，龟鱼恐有神。
天宽垂鉴影，风细起龙鳞。
老去扁舟兴，临流欲问津。

野麦平芜陇，官榆卧古津。
眠鸥沙上晓，幽草水边春。
暖叶生浮绿，风漪起细鳞。
青新桑媪筥，茜浄浣娘裙。
有客悲芳芷，无人采白蘋。
可怜千里目，愁杀未归人。

西风堂下飞黄叶，病卧空床白日高。
疲薾扶行孤竹杖，萧条隠几两霜毛。
散花有客谈真实，烧药无人过寂寥。
怪得晚来头目快，新诗秋兴苦飘飘。

高楼乘兴独登临，搔首天涯岁暮心。
带雪腊风藏泽国，犯寒春色著烟林。
山川极目风光异，岁月惊怀老境侵。
可是斯文天未丧，楚囚何事涕沾襟。

萧萧晚雨向风斜，村远荒凉三四家。
野色连云迷稼穑，秋声催晓起蒹葭。
愁如夜月长随客，身似飞鸿不记家。
极目相望何处是，海天无际落残霞。

浮生已老付悠悠，未免饥寒目下忧。
全仗黄庭能却老，那堪白发更悲秋。
所欣耳界常清浄，渐放心君得自由。
垒块苦消消未尽，每逢风月亦闲愁。

杖藜萧飒对云沙，白首逢春只叹嗟。
身老易伤千里目，眼惊还见一年花。
地平旷野连云直，天带清淮向海斜。
尚有风光供醉笔，我生诗酒是生涯。

袅袅危楼百尺梯，秋风有客独攀跻。
路穷流水远更远，目断夕阳西复西。
帘卷似迎轻燕入，柳深时有暗蝉嘶。
洞庭落叶悲骚客，鹎𫛥何劳着意啼。

驱车继日未知劳，翠霭岚光下褐袍。
日暖峰峦开少室，雪余松柏近嵩高。
山行岁晚风霜苦，地势西来气象豪。
胜事欲歌纷满目，烟霞深处欲诛茅。

满目凄凉供客愁，断霞残照想沧洲。
风云萧瑟三川夜，星斗纵横万壑秋。
骑省衰迟空作赋，荆蛮留滞感登楼。
迷魂不待巫阳些，自有骚词继远游。

一卧孤村两见冬，独搔华发思无穷。
荒山极目漫汗雪，老树当庭昼夜风。
佳节妻儿具樽酒，茅斋斟酌慰愁翁。
未央晓贺瞻天冕，正在炉烟缥缈中。

晴窗浴罢试春衣，芳草江南三月时。
阴合园林禽语乐，风和庭院絮飞迟。
漫郎官事只画诺，骚客生涯惟赋诗。
极目江天已多恨，何须木落长年悲。

忆昨淮阳把酒，目前惟欠山林。
江上云岑千垒，何为特地愁心。

倦客时时醉眼，津亭日日春寒。
目极伤春怀抱，黄昏犹在阑干。

半消炉火夜三更，欲灭青灯暗又明。
闭户无人瞑目坐，此时一念悟浮生。

沙田小雨不成泥，一带溪光照翠微。
远目直随残日尽，晚云还望故山归。

百感摧伤强对春，看花花畔独沾巾。
祇应闭目林中坐，须学无言壁下人。

庭院轻寒新雨过，江城寒食野花飞。
故园北望一千里，极目江枫客未归。

须知庖手有真如，合遣轮人笑读书。
拥褐蒲团深闭目，老人于此有工夫。

曾约西湖薄主人，只今湖色已知春。
会须多载连车酒，绝胜寒仓满目尘。

仲春忽过半，长养候已深。
晨兴雨初霁，近目瞩平林。
繁桃张丽锦，好鸟鸣清琴。
樛枝有新子，翘草无陈心。
谪官伤局促，端居厌滞淫。
眷言平生友，乖隔如参辰。

白月照世界，山河受清光。
岂独耳目清，莹洗肝膈凉。
中夜扫宽虚，仰得天一方。
湛碧磨青铜，精金点星芒。
我心方无思，偃息在高堂。
慎勿忧世故，彼昏谓汝狂。

重云冒山椒，大江浸其麓。
通为一沮洳，哀此涂泥渥。
居寄佛杀山，举趾厌局促。
余飘污巾几，积润繁篁竹。
门前耕野静，时得舒倦目。
美哉百亩稻，整整照人绿。
深芜下白鸟，霁岭明秀木。
感此歌丰年，卒岁期饱腹。

春泥不沾犁，四月若三伏。
哀哉麦无秀，父子垅头哭。
谁惊耽眠龙，霹雳震万屋。
从空倒江海，焦槁快一浴。
终然霁威怒，飘飒断还续。
晚阴凉观阙，夜响起松竹。
后时悲夏获，入土喜秋谷。
聊为目前慰，未敢信果腹。
丰凶系□详，望岁走牲玉。
我无忧民责，理此杞与菊。

秋房灯火静，客睡亦复安。
弭彊力汲汲，涉广心漫漫。
白露下百草，心知岁将阑。
彼微者啼鴂，职使仇蕙兰。
吾非蒿目人，初不与世患。
淫雨作横流，执蠡挹之干。
我师青牛书，不争忌处先。
既自守吾宝，在辱亦何叹。

谁谓我无友，萧然山谷间。
修竹乃佳客，清风如妙言。
撷彼林间笋，致酒方池边。
惟时春服成，花叶犹斑斑。
月出我已醉，扶归不知眠。
洒然中夜醒，起听西涧泉。
世累乍去念，放歌心浩然。
功名付长啸，持用乐目前。

群岗洛阳西，势若海浪翻。
连岭起我左，层阜当我前。
采如兽腾突，缭若蛇蜿蜒。
外高陟缥缈，却下逼重渊。
老崖忽中断，俯视毛骨寒。
百丈未见底，立土如岩峦。
登高望四垠，目断无平川。
崩腾万马群，出没相后先。
虽有貔虎军，顾步安得前。
我观绝塞处，块土万雉坚。
崤渑自古险，秦人有重关。
信哉天作固，扃键谁敢干。
时平战伐息，地辟村落闲。
堆阜何茫茫，耕桑莽相连。
平生喜壮观，吊古重悲叹。
山川只自尔，兴废何多端。

天寒苍山高，野寺在山麓。
长林系我马，古屋留客宿。
空岩阴风豪，达旦号古木。
梦为神仙游，境界脱尘俗。
平明出户望，晓日在岩腹。
冰霜刮昏霾，万丈攒翠玉。
山行日已久，常苦见未足。
犹同贤者处，愈久愈可欲。
传闻峻极岭，千里如在目。
愧尔岩上僧，穷年玩幽独。

江皋春气足，佳杞蕃新苗。
老枿饱霜露，余滋发柯条。
青青被修冈，若若缘空壕。
僮归必盈筐，一杯劝尔劳。
神农不吾期，夸誉何忉忉。
坚筋及奔马，莹目察秋毫。
余功补阳干，清利胜堇椒。
老臞天随翁，空斧无脂膏。
饭成资尔荐，长对颜家瓢。

秋林转层崖，步踏落叶响。
森森夹路竹，矗矗羽林仗。
精庐隠深坞，门启台殿敞。
累累霜果悬，落落寒木壮。
房深灯火暖，纵饮颇酣畅。
山寒夜已深，岭白月微上。
天明寺南去，幽路隘而昉。
林分迳忽断，浅涧阔逾丈。
崩奔被涧石，大小非一状。
丸丸列囷廪，落落排瓮盎。
鸣泉走石罅，联络弄清涨。
喧颓竞飞漱，派泻或平漾。
群行命朋俦，困息植吾杖。
沿松见奇鼠，石蟹侑朝饷。
深行耳目静，挤险谁复让。
寒联老木阴，暖值丹崖旷。
秋晖堕平野，暮鸟啼青嶂。
徜徉未知返，欲去意先怆。
膏粱与薇蕨，美恶随所尚。
当其两自得，厌满绝余望。
乃知山林乐，岂为隠者妄。
况吾不事事，枯槁理则当。
遑遑施仁义，此固圣贤量。
我自沮溺徒，疏顽安可强。

山深草木多，春夏废翦剔。
北原有高溪，经岁不蹑屐。
阴根走重险，飞蔓密如织。
交柯不容鸟，老枿顽若石。
由兹废登眺，幽致莽萧瑟。
杖藜每独往，驻立为叹息。
穷秋九月衰，霜过万叶赤。
北风始驱除，蒙翳遭搏击。
乘时集吾徒，斤斧必谨饬。
攀缘穷翦伐，上下恣搜剔。
霜芒落劲节，巨㔉剖坚植。
蛟龙脱鳞须，犀兕遗骨革。
薪蒸不足道，椽栋固委积。
纷纭一日劳，既暮岩薮辟。
寒篁露幽翠，佳木呈秀色。
高台忽平敞，快步失荆棘。
巉巉女几峰，次第见晴碧。
遥村暮烟合，乌鸟寒寂历。
纵横目前景，指顾归咫尺。
兹焉遂忘返，渐可携尊席。
人间有能事，功效在勤力。
恶深当痛治，秽尽善斯得。
经年滞穷谷，庶以娱朝夕。
题诗寄初终，抚事心有激。

连山忽中开，呀若敞双户。
清泉泻中间，行子并溪去。
苍崖左右壁，田垅亦棋布。
渠流涨春漪，鸣涧转芳屿。
鸡豚见茅屋，负檐隠微路。
竹坞蔼青葱，花岩被红素。
仲春雨新敛，晴日破氛雾。
南山当其门，列嶂俨环护。
深行不知厌，舍马时独步。
欣然耳目惬，遂我麋鹿趣。
朝随浮云来，归辔月中度。
惆怅锦囊生，遗居无复处。

淹留生白发，默默又惊春。
花房与柳萼，三见东风新。
竟日雨不止，翛翛寒着人。
拥裘坐闭阁，但与山炉亲。
昔我东南交，蔼蔼贤簪绅。
朝晡不相舍，谈笑夜达晨。
清言间嘲谑，侑以肴与尊。
风花春院静，霰雪夜炉温。
南士多文章，最爱蔡与秦。
吴僧参寥者，潇洒出埃尘。
诗多山水情，野鹤唳秋旻。
江子贫而廉，乡党称其仁。
徐子节最苦，五十慕其亲。
颇有豪侠风，时时见于文。
相逢必痛饮，大盏若鲸吞。
家无一金资，有口不言贫。
楚望自南来，赠我佳句频。
送我歌百言，烂如张锦茵。
蔡子不可见，穷泉闷幽魂。
遗书谁收拾，抚旧心空存。
僧寥安在哉，江汉一孤鳞。
徐子益寥落，寂无人荐论。
周子有书来，乃在吴江滨。
其余数子者，影响无由闻。
寥寥青天高，落落参与辰。
东西不相及，难合易离分。
自我官穷山，耳目如聋昏。
相逢半俗物，彊笑接欢欣。
景物岂不嘉，招携阻嘉宾。
端如守笼鹤，终日掩吾门。
春风动花光，桃李曰缤纷。
长歌写我思，书寄东飞云。

宦游到处即为家，况我迁谪来天涯。
三年假馆主人屋，忽忽屡见新梅花。
那知今冬当去此，十月已见凌霜葩。
绕之百匝未易别，对我脉脉如含嗟。
悬知客去门复掩，亭沼人散啼昏鸦。
朝风吹香散寂历，夜月照影低横斜。
嗟我明年复何处，东州旱野连桑麻。
相思时有梦魂到，极目南望空烟霞。

南风吹笋成修竹，园林一番新阴绿。
足愁多病少欢娱，感时念远伤幽独。
遥山林外知何处，倦客楼头空极目。
悲笳三叠闭江城，娟娟新月啼乌宿。

战国韩余壤，王畿汉旧京。
南围山峙秀，东泛洛浮清。
女几荒遗庙，宜阳认故城。
千秋迷佩玦，百战有榛荆。
路失三乡驿，岗余世祖营。
山疑熊耳甲，墓记赤眉兵。
昌水行宫废，谷州遗堞倾。
断壕收剑镞，耕陇得瑶琼。
姬冢丘陵抱，韩祠草木平。
传家亡谱牒，怀德荐牢牲。
峡势开双璧，川形画一枰。
谋臣赤松友，诗客锦囊生。
莽莽繁华尽，悠悠井邑更。
兴亡谁与吊，今古一伤情。
官舍连麋鹿，人家杂鼬鼪。
秋心悲杜宇，春候听鸧鹒。
宾榻无谈笑，尘鞍罢送迎。
平池宵槛影，万竹晓堂声。
放宕书千卷，栖迟岁再正。
野胥形矍掠，村隶语生狞。
脱粟供朝饭，孤豚计日烹。
里闾轻学校，儿稚骇冠缨。
最苦冲风隧，奔如万战輣。
木号惊浪涌，谷震疾雷轰。
日断兰香膊，云藏子晋笙。
村鼙朝坎坎，樵斧暮丁丁。
鬓自年来白，颜因醉后頳。
斋庖诛野菊，幽佩纫秦蘅。
忆昔初知学，时豪计主盟。
讨论披石室，咳唾视金籯。
宅与仁为里，丰期道可耕。
荡除秦汉垢，耨摘帝王英。
太史遗重补，骚歌韵再赓。
文潢无逆檝，谈阵有降钲。
战苦心逾勇，锋交敌丧勍。
决科聊筮仕，射策偶沽荣。
憔悴官曹冗，艰难祸难婴。
流年惟涕泪，生事罄瓶罂。
乞米常空釜，烹藜不厌羹。
菅县长剑涩，衣补旧图横。
波浪流萍远，风霜客雁征。
凭谁能束缊，请地乞为氓。
贫贱知何计，飘零复此行。
力微蛛纺织，谋拙茧缠萦。
大府多豪杰，何人问姓名。
采葑甘见弃，连汇敢图亨。
已分微言默，羞将薄技呈。
清秋回骥首，白日望鹏程。
调拙歌难和，工迂簴未成。
曳裾身阻阔，搔首岁峥嵘。
岂料盐车困，亲逢伯乐评。
属文惭贾谊，受璧过虞卿。
夙昔倾贤誉，清时仰庆闳。
霜威留陛闼，忠望在寰瀛。
大泽疏源厚，明公蕴德宏。
高文千锦丽，奥学万箱赢。
前岁趋畿尉，青衫拜使旌。
心将言并厚，事与意俱诚。
毫发聪明到，锱铢藻鉴精。
威严消隠慝，惠泽舞孤惸。
爽气开秋鉴，清谈扣佩珩。
霜空挂银汉，仙露照金茎。
伟量谦常过，刚肠枉必争。
川舟归巨涉，天柱入高擎。
鳣堕开佳兆，经传有旧黉。
簪缨光故物，堂构叠高甍。
顾步丹霄近，联绵盛事并。
人间望鸿鹄，海浪引鲲鲸。
百吏瞻仪矩，连城受使令。
晏边争羡慕，膺御有光晶。
报国求贤急，搜才荐牍盈。
搜罗归掌握，轻重付权衡。
律变遭寒黍，春催隠谷嘤。
陶埏皆作器，枯槁亦抽萌。
量度分寻尺，题评尽甲庚。
念勤宽仆仆，恤疾救惸惸。
合沓皆宗荐，绵蛮不叹莺。
羁鸿安肃肃，微草获菁菁。
哲匠深垂奖，非才惕自惊。
厚恩山岌嶪，高致玉铮锽。
效报期铭骨，存诚过食苹。
庶几鸣缶盎，万一助韺{径彳=音}。
自古求知重，从来顾己轻。
木欣辞爨烬，珠喜辨鱼睛。
叹慕身当锐，轩昂目暗瞠。
自存心铁石，敢废力蚊虻。
荒学重裨缉，繁文自补撑。
朝披枯竹简，夜守短灯檠。
养木经荒圃，疏泉久涸泓。
博兼终氏鼠，礼问叔孙樱。
陋每轻樊子，勤将比老彭。
中庸期慥慥，言行敢硁硁。
积累功成垤，辉华秀发莹。
辛勤施耨获，逸乐荐粢盛。
戴德千钧重，抚躬方寸明。
登临感身世，踊跃望门楹。
穷谷阴多雨，清溪晚放晴。
优游探物象，潇洒付杯觥。
耿耿驰千里，区区布一鸣。
愿回韶濩听，聊奏铁铮铮。

泽国授衣早，今辰𫄨纻单。
孤城远目断，秋水去帆寒。
相见不再少，此生何日闲。
殷勤换美酒，要对蟹螯槃。

野笋空阶短，蒲芽出水齐。
柳垂萦鹊重，花袅带蜂低。
桑弱蚕登箔，池晴燕啄泥。
官闲无事役，地僻断招携。
目极榛芜地，心伤桃李蹊。
萎花辞雨泣，幽鸟别春啼。
白发惊身老，高楼对日西。
运逢诗将健，路入醉乡迷。
烧醑倾新腊，轻罗换旧裾。
香纨裁暑扇，密幄彻寒闺。
乔木阴垂屋，清渠冷接溪。
惜芳幽閟{圭鸟}，催梦怨黄鹂。
高会思前日，酣歌到晓鸡。
驾羊君自幼，倚玉我惭黳。
谁解藏车辖，归来信马蹄。
还家门寂寂，过雨草萋萋。
气合非容易，官拘坐阻睽。
孤吟唯酒对，愁立见乌栖。
学懒因循过，诗成取次题。
相思不可望，烟霭暮凄凄。

幽草堂轩秀，盆池遇雨添。
新晴雀哺子，永日燕穿帘。
世事休惊目，闲中且养恬。
黄公有美酒，时得醉厌厌。

柯山通细履，幽步近青红。
送目无穷浪，吹花尽日风。
余生付沮溺，高论看夔龙。
陈许春多雪，吾行亦欲东。

萧然耳目清，驱马别都城。
岸断秋光出，川平雨气横。
浮生归物理，闲景付诗情。
岁晚江湖客，何为滞玉京。

水国穷冬犹未雪，木牙草色似春余。
医教治嗽停朝饮，目为方眠废夜书。
众醉羞随人鼓舞，天知谁怕鬼揶揄。
久已率野由吾道，又信从来德不孤。

凭高游目快遐瞻，落日孤云与水兼。
万顷泽空供雪意，一枝梅笑破冬严。
擎苍未减飞扬兴，引满何辞斗石添。
杨柳催春兼警客，荒沟照影弄纤纤。

从今羞复走功名，卤莽因循已半生。
心遣我愚应有谓，眼看人智亦何成。
梦为蝴蝶因观化，目送飞鸿漫寄情。
堪笑妻儿怀土甚，谪期未满已谋行。

纸窗低下火炉边，有底宜人意若便。
移疾何妨闲五日，放慵犹欲醉终年。
平生亲友怀天末，谈笑妻儿在目前。
谁似匡庐白居士，暮年华发洛阳仙。

阴雨何可处，乐事赖尊中。
泥泞不可出，洁扫一亩宫。
气平忧患失，目净尘滓空。
谁知环堵间，乐事殊未穷。
老人饱谙事，未易勤其胸。
儿曹方蜩螗，几见弄伎工。
惟有尊中物，于人差有功。
不解作悲秋，吾师柴桑翁。

君不见书生镌羌勒兵入，羌来薄城束缚急。
蜡丸飞出辞大家，帐下健儿纷雨泣。
凿沙到石终无水，扰扰万人如渴蚁。
挽𫄠窃出两将军，敌箭随来风掠耳。
道傍神马白雪毛，噤口不嘶深夜逃。
忽闻汉语米脂下，黑雾压城风怒号。
脱身归来对刀笔，短衣射虎朝朝出。
自椎杂宝涂箭创，心折骨惊如昨日。
谷城鲁公天下雄，阴陵一跌兵力穷。
檥舟不渡谢亭长，有何面目归江东。
将军偶生名已弱，铁花暗涩龙文锷。
缟帐肥刍酬马恩，闲望旄头向西落。

窗影蝇飞见，帘花日照成。
汗余胡粉薄，香度越罗轻。
书叶蚕头密，调笙凤咮鸣。
情来愁不语，极目雁南征。

金城良牸不当车，特为人间作好酥。
余湩尚供肥犊子，小奁先入太官厨。
邺中鹿尾空名目，吴地莼羹谩僻迂。
欲比君家好兄弟，不知谁可作醍醐。

林栖野啄散鸦群，极目风霾乱日曛。
短麦离离干忆雨，远峰黯黯细输云。
愁逢杂路寻车辙，赖有高林出酒巾。
辄得问津凡父老，不应看客废锄耘。

寒茅愔愔鸡啄场，儿啼索衣天陨霜。
密林渐放山色入，枫枯振槁声琅琅。
清浆白羽弃已久，黄菊紫萸看欲香。
岁行及此去愈疾，若决积水难堤防。
嗟予齿发非故物，念此内热如涫汤。
愿见唐朝吕墨客，膝行问道求神方。
斋心千日百事毕，消我颔雪还韶光。
岂饶蒿目忧世事，黄金绾腰埋土囊。

两屐上层楼，一目略千里。

一段风烟不可关，出门满目是湖山。
昔人华厦今何在，此日渔舟任自闲。
风观斩新霄汉上，龙洲依旧水云间。
归来丘壑多幽趣，愿与诸贤约往还。

宇宙同无穷，景物各有趣。
心目要领略，未始为细故。
山僧彻障蔽，便得江山助。
远迩入盼睐，左右供指顾。
千容与万态，不约相与遇。
何须更登眺，便可休杖屦。
一览既无余，怀抱良以悟。
欲图无妙笔，欲咏无奇句。
聊为揭佳名，于焉赏心寓。

修径转岩阿，危亭临木杪。
清明江练直，紫翠山屏绕。
林峦献奇秀，图画极天巧。
松杉韵轻风，笙箫奏云表。
心知游鱼乐，目送飞鸿杳。
浮生黄粱梦，幻事何时了。
惟应观胜妙，坐可清纷扰。
岂须登泰山，闲看诸峰小。

朔风如刀，痛刮人骨。
千山万山，雪映寒日。
心知春气来，目睹梅花发。
游子南方归不归，晓堂闲却龟毛拂。

德山棒如雨点，临济喝似雷鸣。
虽然声振一时风流万世，检点得来还是强生节目。
华藏则不与么，三间茆屋。
十里松门，健则纵步闲游，困则倒头酣寝。
身如槁木，心若死灰。
有人笑我愚痴，正爬著侬家痒处。

昨日离城市，白云空往还。
松风清耳目，端的胜人间。

五更残月落，天晓白云飞。
分明目前事，不是目前机。
欲言言不及，林下却商量。

我离蜀山来，赤日走东州。
奇峰作眼想，一过神已留。
翩翩宋公子，新诗蔼风流。
丹青见新韵，潇洒出林丘。
依微万里遥，旷明一雨收。
高云杳褰开，缟日明华秋。
风裾映山青，眇眇行李幽。
得非送将归，色有离别忧。
念我山海癖，针砭不为瘳。
目看孤鸿飞，心已麋鹿游。
吾儿能扶犁，此帻便可投。
勿言尺寸许，是中有菟裘。

荒蒲乱苇簇人烟，指点江州一望间。
惜取看人闲目力，琵琶亭上看庐山。

灵山名达蓬，香水霭薝卜。
龙祇久覆护，云物翳深谷。
拂衣向劫中，神斧断苍玉。
至今天人尊，灵迹印金粟。
颇闻开士谶，飞锡隠岩麓。
坐令湖海客，香供走川陆。
巍巍虔报地，色相俨金屋。
缅想旧巾瓶，犹能慰心目。
篮舆访莲社，一笑欣自足。
抚事动幽寻，畴能念荣辱。
松炉袅如见，余力付棋局。
更觉梦中身，翛然百无欲。

觉海性澄圆，圆澄觉元妙。
元明照生所，所立照性亡。
迷妄有虚空，依空立世界。
想澄成国士，知觉乃众生。
空生大觉中，如海一沤发。
有漏微尘国，皆依空所生。
沤灭空本无，况复诸三有。
归元性无二，方便有多门。
圣性无不通，顺逆皆方便。
初心入三昧，迟速不同伦。
色想结成尘，精了不能彻。
如何不明彻，于是获圆通。
音声杂语言，但伊名句味。
一非含一切，云何获圆通。
香以合中知，离则元无有。
不恒其所觉，云何获圆通。
味性非本然，要以味时有。
其觉不恒一，云何获圆通。
触以所触明，无所不明触。
合离性非定，云何获圆通。
法称为内尘，凭尘如有所。
能所非遍涉，云何获圆通。
见性虽洞然，明前不明后。
四维亏一半，云何获圆通。
鼻息出入通，现前无交气。
支离匪涉入，云何获圆通。
舌非入无端，因味生觉了。
味亡了无有，云何获圆通。
身与所触同，如非圆觉观。
涯量不冥会，云何获圆通。
知根杂乱思，湛了终无见。
想念不可说，云何获圆通。
识见杂三和，话本称非相。
自体先无定，云何获圆通。
心闻洞十方，生于大因力。
初心不能入，云何获圆通。
鼻息本权机，祇令摄心住。
住成心所住，云何获圆通。
说法弄音文，开悟先成者。
名句非无漏，云何获圆通。
持犯但束身，非身无所束。
元非遍一切，云何获圆通。
神通本宿因，何关性分别。
念缘非离物，云何获圆通。
若以地性观，坚碍非通达。
有为非圣性，云何获圆通。
若以水性观，想念非真实。
如如非觉观，云何获圆通。
若以火性观，厌有非真离。
非初心方便，云何获圆通。
若以风性观，动寂非无对。
对非无上觉，云何获圆通。
若以空性观，昏钝先非觉。
无觉异菩提，云何获圆通。
若以识性观，观识非常住。
存心乃虚妄，云何获圆通。
诸行是无常，念性元生灭。
因果今殊感，云何获圆通。
我今白世尊，佛出婆娑界。
此方真教体，清净在音闻。
欲取三摩提，实以闻中入。
离苦得解脱，良哉观世音。
于恒沙劫中，入微尘佛国。
得大自在力，无畏施众生。
妙音观世音，梵音海潮音。
救世悉安宁，出世获常住。
我今启如来，如观音所说。
譬如人静居，十方俱击鼓。
十处一时闻，此则圆真实。
目非观障外，口鼻亦复然。
身以合方知，心念纷无绪。
隔垣听音响，遐迩俱可闻。
五根所不齐，是则通真实。
音声性动静，闻中为有无。
无声号无闻，非实闻无性。
声无既无灭，声有亦非生。
生灭二圆离，是则常真实。
纵令在梦想，不为不思无。
觉观出思惟，身心不能及。
今此娑婆国，声论得宣明。
众生迷本闻，循声故流转。
阿难纵强记，不免落邪思。
岂非随所沦，旋流获无妄。
阿难汝谛听，我承佛威力。
宣说金刚王，如幻不思议。
佛母真三昧，汝闻微尘佛。
一切秘密门，欲漏不先除。
畜闻成过误，将闻持佛佛。
何不自闻闻，闻非自然生。
因声有名字，旋闻与声脱。
能脱欲谁名，一根既返源。
六根成解脱，见闻如幻翳。
三界若空花，闻复翳根除。
尘消觉圆浄，浄极光通达。
寂照含虚空，却来观世间。
犹如梦中事，尘登如在梦。
谁能留汝形，如世巧幻师。
幻作诸男女，虽见诸根动。
要以一机抽，息机归寂然。
诸幻成无性，六根亦如是。
元依一精明，分成六和合。
一处成休复，六用皆不成。
尘垢应念消，成圆明浄妙。
余尘尚诸学，明极即如来。
大众及阿难，旋汝倒闻机。
反□□自性，性成无上道。
圆通实如是，此是微尘佛。
一路涅槃门，过去诸如来。
斯门已成就，现在诸菩萨。
今各入圆明，未来修学人。
当依如是法，我亦从中证。
非唯观世音，诚如佛世尊。
訋我诸方便，以救诸末劫。
求出世闲人，成就涅槃心。
观世音□□，自余诸方便。
皆是佛威神，即事舍尘劳。
非是长修学，浅深同说法。
顶礼如来藏，无漏不思议。
愿加被未来，于此门无惑。
方便易成就，堪以教阿难。
及末劫沈沦，但以此根修。
圆通超余者，真实心如是。

食馔不须丰，古人贵量腹。
一饱尚何求，八珍非所欲。
犀箸厌未下，但折平生禄。
造物赋人料，多少有数目。
更思途中殍，皆缘食不足。
庄叟重鹁食，此篇时一读。

有兴来登最上山，真风长在可跻攀。
世间浊质能相信，云外清游岂肯闲。
怪石欲飞明落落，惊湍直下响潺潺。
寻常众目应难见，云拥真人暗往还。

太真宫室上方新，归去先垂紫诏人。
天目洞霄期过处，星冠应不冒风尘。

一上危梯一解颜，重岗复岭四周环。
山川尽出登临外，天地都归俯仰间。
飞鸟直随双目断，游云长与片心闲。
文书了却无余事，日午须来日落还。

稽首文殊师，昔为七佛祖。
尝发大悲愿，广度诸有情。
念彼东北方，是为清凉境。
龙神五百俱，眷属万菩萨。
设化于此土，示现无量光。
闻者叹希有，何况目所见。
我于曩劫中，曾种种供养。
今复得亲近，瞻睹异于常。
念无始劫来，有尘沙数罪。
一获光明相，释然尽消灭。
又念诸众生，与我同体性。
乘此胜妙力，离苦愁解脱。
我今永归依，敬礼发弘誓。
愿尽未来际，常居佛会中。
一闻微妙音，即证无上道。
十方虚空界，一切诸有情。
尽愿同我心，速悟无生忍。

南山之北，北山之南。
环冈绕岭，紫翠相参。
奔腾蹲蹴，万里{马军}骖。
丘衍沃若，灵秀所涵。
平峦蔽亏，饯日西崦。
月生大东，错落夕岚。
凝辉万壑，澄若渊潭。
有窭人室，架楹维三。
其名实佳，佳哉月岩。
窭人者何，赞皇之黔。
伊谁名之，宗伯子瞻。
嗟嗟窭人，天民之淹。
昔也方将，愚妄所渐。
喜功好名，虎穴屡探。
轮殷緌堕，却战犹酣。
老不及人，绵力弗堪。
饮冰食蘗，处约已甘。
天匪靳予，事有莫兼。
俾予有知，锡福则廉。
余龄数奇，展也不占。
异时著书，虽俟桓谭。
心劳用寡，远愧周聃。
今师农圃，穮蔉崇芟。
年登岁乐，糠稗求餍。
褐宽缊敝，怀此不贪。
门子之责，责我丁男。
我居区中，如茧之蚕。
身外余地，乌用沉潜。
逝将扫迹，于焉养恬。
披风溯景，玩目嵌巉。
彼无献嘲，居之不惭。

微云起前础，出山忽纡余。
风吹去何之，闲意满太虚。
倚柱聊目送，我生何滞愚。

廛居倦喧卑，区中憎狭隘。
游目宇宙间，山河真砺带。
一啸万林端，呼风作天籁。

钓渚平过水，笔溪清见底。
寒烟晓冥冥，白石明齿齿。
目送归鸿飞，游心志鳣鲔。
手应心不疑，物我相诺唯。
黄雀漫多惊，白鸥来自喜。
之子未投竿，我来频洗耳。

卫懿恃昌富，乘轩鹤有禄。
贵鹤贱用民，身残国颠覆。
楚子惜名马，终焉葬人腹。
爵封东山松，侯比渭川竹。
时轻官秩紊，辟妄作威福。
无益害有益，褒赏逮禽畜。
所美非美然，恩泽及草木。
或讥将军柏，无乃狃此俗。
曷膺千锺养，曷被三品服。
不为朝廷力，窃号委空谷。
余知将军心，非悦世人目。
千年抱贞操，劲节无屈曲。
不为岁寒凋，守此万仞绿。
天武累此名，冥不知宠辱。
虽不助柏敬，岂意慕轸毂。
吾侪之小人，悟主惟欲速。
盗功仍苟容，岂耻无道谷。
潭潭居紫府，沉沉据华屋。
贪恩谋子孙，占俸及僮仆。
膏肓病天下，天下思食肉。
朝为四辅重，莫作三危逐。
笙箫金谷宴，翣柳北邙哭。
尚方属镂赐，朝服东市戮。
君看古功臣，牖下死为祝。
将军如有心，应哭世愈蹙。
拔萃真不群，虚名岂其欲。
胡不观其旁，满山皆朴樕。

蓬莱鹿门道，莽莽汉津渡。
川涂两缅邈，今古同此路。
德公厌州里，翁媪是中去。
风流可引想，千载豹隠雾。
浩然遶城归，羸马琢妙句。
宿草被荒丘，寒榛轶惊兔。
昔我怀登临，岁晏属凝沍。
兹游惬于愿，春仲忽云暮。
杖策升翠麓，喟叹怜老步。
冠云得危亭，临世濯凡趣。
蒿荠俯青林，绣绘辨红树。
他山照寸碧，迂江泫晞露。
我生老忧患，胸次贮百虑。
寓目宇宙间，猛省忘外慕。
前瞻万松岭，翠壁屹相顾。
轻飚触纤柯，虚籁森已度。
甓道绕危巅，爽气袭篮轝。
传闻古道场，台殿若鳞布。
日者一昔灾，楹栋皆若炬。
坏垣积煨烬，况乃金碧处。
山僧勤朴斲，堂构略已具。
童奴一万指，役作供指呼。
当有鬼运闸，变现助持护。
蹇予藏史后，道骨天所付。
一为功名想，悮落尘土污。
华颠发先缟，黧面颜色故。
惟有炯炯心，从昔常自悟。
会当借岩谷，投老寄冠屦。
吹云饭青精，煮石羹白芋。
神游八极表，讽诵大人赋。
鹍鹏或图南，为子阆风御。

吾生常羁旅，送客情更重。
嗟哉平生交，今复万里送。
愁端寓心目，往感接魂梦。
穷途独栖迟，直道竟何用。

秬黍亘广隰，整整万戈矛。
旌旄乱风叶，森森疑战秋。
如闻高奴塞，将军用世侯。
胜筭应在目，愿解西顾忧。

横烟下平林，闲云依袤岭。
寓想高鸿背，游目凌倒景。
吁嗟老于行，末路未遑骋。
晚岁竟如何，三叹心耿耿。

犀视月通角，蝉想丸目入。
果裸祝螟蛉，天风化阴鶂。
物变知品殊，尚可易形质。
真人友造化，故与物为一。
持此诚与神，可贯金与石。
何为辄入木，厌世未肯出。
衣冠俨如生，隠若陆顾笔。
非同木居士，聋俗竞禳祓。
又非罗公远，戏隠逞幻术。
疑是青羊老，合江聊示迹。
薄游附驿车，灵宫居二室。

老桐初无异，憔悴辈散木。
良材固自信，终岁委空谷。
孤根听霜霰，厥命寄樵牧。
虽云具宫征，谁意望琴筑。
天公怜冤愤，霹雳驱怪伏。
蛟龙出苍干，电火燃裂腹。
造物一愍吊，为惠在反复。
神驰变废物，瞻赏改旧目。
裂为君子琴，日奏太古曲。
因知物兴废，尚尔转祸福。
志士抱孤操，来者恍未卜。
壮年昧筹算，奚用定荣辱。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

君不见燕然易水波桑干，东连鸭绿西贺兰。
古来战地骨成土，赤棘白草沙漫漫。
汉筑朔方置上郡，晚岁款塞惟呼韩。
贞观文皇力驯制，诸蕃君长充王官。
玉门不关障无候，驿道入参天可汗。
蛮夷邸中诸国使，旃裘椎髻游长安。
我恨不为典属国，望古遥集真可叹。
今观此图写职贡，要荒种落蒙衣冠。
兽蹄鸟喙或鬼色，想见膜拜皆盘跚。
圣朝贤良谢夫子，劲气烈烈霜风寒。
目眵唇焦万卷烂，笔头成冢墨成滩。
南阳劝驾一封传，入对三道朝金銮。
万言阶对万乘喜，声名一日青云端。
行当遨游庙堂上，坐令四国相交欢。
羽书不驰烽火冷，鸣鸡吠犬何敢干。
借令跳梁出巢穴，当用斧斤摧髀髋。
戎亭喋血无噍类，藁街县首如狐獾。
君当自画凌烟阁，纵有此图何必观。
同僚华原贵公子，求公此画公无难。
乃知功名丈夫志，不惑玩好劳肺肝。
怜渠孜孜画成癖，心欲速得如羽翰。
不如遣佐箧中品，犹胜弃捐终不看。

咸雍山河互王霸，泾渭为隍城堑华。
曲江台沼备豫游，秪与画师供入画。
长安城西山万重，昆明烟浪绕新宫。
新蒲细柳春风里，万户千门佳气中。
我生不及开元时，犹喜此图今见之。
苍莽烟绡横短幅，眼中终南倒溪渌。
倾城士女巷无人，三月三时曲江曲。
老稚妍媸贱或贵，来者携壶归者醉。
笔端造化有能事，各肖人人乐游意。
如今此地空尘迹，石鲸纵在如铜狄。
宜春五柞更萧条，无复榛中得遗甓。
我愿吾王明六符，不蹈汉唐耳目娱。
池籞假民任畋渔，无令画师为画图。

嵩山胜地神仙宅，真君独作嵩山伯。
昔闻解职扣帝阍，厌此尘寰年已百。
天上百年一瞬间，下土衮衮多腥膻。
劳神应念日月走，瞑目深哀膏火然。
潘公欲代复谁举，仙籍题名今几传。
忆昔元丰己未游，仙泉犹作雨深湫。
十年新事还堪笑，庙貌今祠灵惠侯。

中秋月，风露凄清光倍洁。
皓气澄霄万象沉，孤光散彩繁星灭。
中秋潮，江海鲸波此日高。
倒卷东溟荡平陆，逆撼九江翻怒涛。
治平初年岁执徐，越王国邸生英儒。
虎腰燕颔岩电目，凤准犀颅冰雪肤。
九天月华为爽气，识照古今窥圣秘。
胸中洞达不容尘，莹似太华无滓濊。
浙江潮头为骏声，名满宇县高峥嵘。
词源落笔波涛动，冯夷阳侯皆震惊。
裕陵求人如不足，搜选群材起岩谷。
网罗英雄至四海，晚获天麟在王族。
除书令上芸香阁，中秘校雠专笔削。
辞荣宁作卿寺僚，外迁肯入诸侯幕。
人嗟官冷久淹回，我知解养王佐才。
圣朝方欲相宗室，黑头作公坐三台。
年年特班谢明主，宝床礼物来傍午。
两军戏伎候掖门，马首迎归入公府。
我虽无能世或取，尚可与君为诏语。

今古俱无忌惮情，厄台犹敢尚为名。
裔孙不复重瞳圣，俗目俱同瞽叟盲。
见愠仲由空肮脏，脍肝盗跖尚彭亨。
圣人道大故难用，谁听弦歌兕虎声。

手持金盏滟斜晖，目送归鸿万里飞。
还似习家池上日，醉中倒载接{罒离}归。

新雨路少人，公子有佳招。
下马语未竟，西城趋连镳。
初云眺江阁，忽欲登山椒。
陟𪩘践跷踊，舍鞍升岧峣。
濈濈云屦湿，翩翩风袂飘。
广隰绿交映，芜城远无嚣。
带缭江路永，隙光溪影摇。
他山若聚米，乱垅疑翻潮。
岸巾叹鬓槁，抚髀怜肉消。
欲摅纡郁怀，自恨痀偻腰。
心知中峰近，意怯老步遥。
班荆坐危磴，植杖临高苗。
注目送三士，绿萝凌九霄。
风流𫏐云散，箕踞还独谣。
仰答顺风呼，俯听深涧樵。
山灵或耸诮，谷友如迁乔。
虽同仙凡隔，亦觉神爽超。
毋比抱肠鼠，已异枝巢鹩。
夕曛下归径，平林有鸣蜩。
回瞻已陈迹，青霭烟寥寥。

翳翳云生树，翻翻风动闱。
高秋忽如此，吾党苦思归。
极目愁关塞，侵寒寄褚衣。
少狂真喜事，回首壮心违。

两河郡县沦西方，西人思汉今未忘。
果园芜没白草芳，旃裘戏马谁家郎。
车箱峡口涧谷长，旄头倒挂回穹苍。
王师西出讨獝狂，六花簇垒来堂堂。
前锋锐头臂两枪，伏奸谨索收生羌。
天声隠辚摇姑臧，奇兵缭背断馈粮。
决河有声如坏冈，城头击锺声殷床。
万甲几欲漂无旁，虽有伉健谁腾骧。
一夫不敢陵彼隍，马首欲东促归装。
缄胸有策须眉扬，归来恍恍若有亡。
劬劳累日何由偿，战鞍挂屋寻书囊。
目随飞鸿思帝乡，彭城老将官横行。
幕中市骏收骕骦，射堂两部奏清商。
应弦破镝如蜂房，谈笑斥土羁名王。
画图遣奏朝明光，诏书留典真乘黄。
锦鞯玉勒春风香，平池老柳高云凉。
神骏在目豪吟觞，跨下蹀躞惊凫翔。
皇居九衢天中央，我时项背聊相望。
西城九月天陨霜，夜谈关塞评文章。
微言窃比惠与庄，和诗脱笔觉我忙。
祝君韬养寿且祥，功名有来成堵墙。
勿忧寒暑败肉浆，韔弓箙矢用则张。

两河郡县沦西方，西人思汉今未忘。
果园芜没白草芳，旃裘戏马谁家郎。
车箱峡口涧谷长，旄头倒挂回穹苍。
王师西出讨獝狂，六花簇垒来堂堂。
前锋锐头臂两枪，伏奸谨索收生羌。
天声隠辚摇姑臧，奇兵缭背断馈粮。
决河有声如坏冈，城头击锺声殷床。
万甲几欲漂无旁，虽有伉健谁腾骧。
一夫不敢陵彼隍，马首欲东促归装。
缄胸有策须眉扬，归来恍恍若有亡。
劬劳累日何由偿，战鞍挂屋寻书囊。
目随飞鸿思帝乡，彭城老将官横行。
幕中市骏收骕骦，射堂两部奏清商。
应弦破镝如蜂房，谈笑斥土羁名王。
画图遣奏朝明光，诏书留典真乘黄。
锦鞯玉勒春风香，平池老柳高云凉。
神骏在目豪吟觞，跨下蹀躞惊凫翔。
皇居九衢天中央，我时项背聊相望。
西城九月天陨霜，夜谈关塞评文章。
微言窃比惠与庄，和诗脱笔觉我忙。
祝君韬养寿且祥，功名有来成堵墙。
勿忧寒暑败肉浆，韔弓箙矢用则张。

瓜州东望西津山，山平水阔生寒烟。
海门日出江雾破，沿江山色寒苍然。
五州京岘穹隆隠辚尚不见，况乃鹿跑马迹点滴之微泉。
中泠之南古浮玉，钟鼓下震蛟龙川。
楼台明灭彩翠合，海市仙山当目前。
兴来赤脚踏鳌背，挥弄白日摩青天。
原松芊芊雪欲尽，野气郁郁春逾妍。
三更潮生月西落，寒金万斛流琼田。
江山佳处心自省，画图忽见犹当年。
有如远作美人别，耿耿独记长眉娟。
双瓶买鱼晚渡立，孤篷听雨春滩眠。
翰林东坡知此乐，至今舟上渔子谈苏仙。
玉堂椽蜡照清夜，苇间幽梦来延缘。
山川信羡归未得，送行看尽且作公子思归篇。

橘圃青黄星照屋，竹林修竦槊搀云。
千头固不羡汝食，一日可能无此君。
为结茅斋依法露，欲携藤簟洗余醺。
要来静处回光座，阅世真如过目蚊。

我君肇当阳，𪫺佞毕退听。
示民以好恶，观此第一政。
恭惟司马范，二老文且正。
堂堂外王父，九牧称无尽。
宸章粲褒贲，倬彼云汉盛。
昭回天下来，光生万象俊。
小臣行抱忧，中路得此庆。
慨然夷望归，欣闻比干赠。
伤心外王父，三黜坐谏争。
未为召公保，亟上丞相印。
群邪肆欺诬，不死仗元圣。
阉童裂茅土，儇子执魁柄。
十载卧江湖，赍志目不瞑。
谁言堕黄壤，庙象饰绣衮。
石椁安用营，金縢渠不信。
因知日月星，虽晦终不泯。
一旦遇雷风，浮云岂能病。

昔爱屏作山，今爱山作屏。
还曲不可数，两目徒荧荧。
须臾背负𪩘，恍惝面对陉。
屯聚阵脚马，罗列仙女𫐌。
秀色非有无，花气自芳馨。
翠麓下靡靡，危峰上亭亭。
借问深几何，飞鸟中暂停。
众异者明孔，白昼观辰星。
霜令殊未酷，黄蘂间青青。
连岫鏁宝符，重壁藏修灵。
世俗那得见，见形不识形。
言念朗法师，于此老禅扃。
应化今何到，空余虎上经。
我如梦中游，梦梦入杳冥。
尔来尘滓醉，不觉一朝醒。
下山如梦断，独疑在茅厅。
朝云到人世，飘飘细雨零。

驴技已过目，戎衣方骇心。
文章端自误，痛悔空在今。

君子不见昭仪飞燕姊妹在汉宫，同妍共丽媚赤凤，赤凤一日与俱逝长空。
又不见大舅小舅兄弟专晋亦何有，兄招千里兵，弟殒一杯酒。
嗟尔芙蓉芬芳姿，出水无染称瓌奇。
亭亭各映清涟漪，高下浅深何不宜。
尝游镜湖五月时，目极万叠青罗衣，一花独出擅朝晖。
譬如神情散朗王夫人，不争铅黄桃李春。
又如君子立朝廷，朋而不倚自修正。
何乃反常为异失故态，比之人事那足爱。
只恐横塘知我有恨处，故教绝艳相并语。
莫言才气世无双，并蒂何如君看取。
不然戏我坎𡒄此世每不偶，逢人好匹开笑口。

峭直汉大夫，伊余忝末胄。
出不遇良媒，生本值恶宿。
高曾耀图牒，罪戾辱堂构。
十饥付群儿，万恨阁孤咮。
耻争市井日，雅愿农田寿。
感慨触目新，忠愤平生旧。
欲论国中枢，谁识不下辏。
偶为江湖游，喜见园林茂。
但恨老子迂，难复处士秀。
怀我故时人，识彼往岁绶。
故人多零落，高义或邂逅。
有美中庸胡，愿息金兰臭。
家住灊岳云，赋此小山狖。
才显便官豸，暂处得僧鹫。
大篇既锦舒，小章亦玉镂。
本期古人知，岂急今朝售。
又如五色丹，必待九转就。
不近恋洛阳，何远惮句漏。
神智此既澄，世网不待透。
明珠雀能衔，黄金鸟解漱。
遗骨一国珍，死鬓百草鬬。
果谁真美恶，亦曷定先后。
食柏莫分甘，种漆要自守。
无思粱肉肥，忽厌藜藿痩。
德义难沃怀，情欲为穿溜。
小人窘咫尺，君子狭宇宙。
清音可相羊，畏途肯宿留。
原宪不知贫，季氏徒夸富。
既皆白发侵，宜各素心究。
内不识织纴，外嗜饱饤饾。
一言可酣醉，八月非醇酎。
苟适年少场，或落春花囿。
武思挥日功，文欲凌云奏。
懒出枥马嘶，惜笑闺女侑。
巧意难幸得，枯胫或遭叩。
君如此攘臂，我此甘缩袖。
归见鲁卫士，未觉风宜陋。
每增输心伪，矧非见面骤。
猿笑识岩穴，鸡鸣知旦昼。
吾语虽不媚，厥意或可厚。

古人愁已极，今我不用愁。
去日已忽忽，来日谅悠悠。
便能如此志，终恐惭白头。
经月不读书，闭目得自求。
不如悬车好，更复外言不。

君不见少陵有客字子美，三赋献罢胡尘起。
招魂收涙谒行在，宁论家室三川里。
云寒日淡剑阁深，翠华望断尘埃底。
狼虎食人大道傍，回首妻孥须怖此。
亦尝寄书问讯之，鲤鱼何在沧溟徙。
晚年虽卜浣花居，心折秦云恨有余。
茯苓不御丹砂就，仙去还来纵目初。
乾坤宿醉参横醒，且策东家旧蹇驴。
邻里一人安可得，亦无坟冢可蓁芜。
人间偪仄何偪仄，却自骑驴追李白。

昔为扁舟客，益觉此生浮。
逮今邮亭役，重膇仍百忧。
嗟予何所可，归去无田畴。
惭愧庭下槐，百年霜霰秋。
上苑谁移根，兔目自山丘。
曾见李长官，矫矫增风流。
欲登退省堂，秀句吟白头。
天上问风月，还似当年不。

先生有道无寸田，长歌击壤醉伊川。
今式玄冢高嵩峦，嗣子诗礼老益端。
少从父友学其难，一书百读口角涎。
父友寸步简策边，声名九州四海寛。
时有狂澜汇怒湍，百媸安肯一着妍。
独乐园中往复还，蝴蝶沼上青草烟。
书成砚穴气桓桓，苍生属望十九年。
圣时未肯误儒冠，倏见佩玉朝珊珊。
汴洛迎送路接连，急急政如渴赴泉。
跛者释杖瘠肥膻，兵偃不用卢重环。
货利去若风中幡，抉蔀一发天下言。
白发旧德殿中间，经行求士趋传餐。
先生之子难郁盘，绿衣春色行度关。
群贤并进让后先，山摧栋折何茫然。
人间此梦白日前，况乃枕箪夜稳眠。
仙山尘绝远嚣煎，云楼烟阁白鹤闲。
若嚬若笑玉女颜，我欲并之无因缘。
傍意若谓堪悯怜，是间有汝世之贤。
此公不死神常全，王侨偓佺不及肩。
汝曹蚁辈徒攻坚，欲子见之骇众仙。
子色不平羞青山，我为子往问彼天。
谁敢少弄天公权，蘧蘧梦断目鳏鳏。
但觉毛骨轻且便，赋诗不怕众险艰。

秋云欲遘雨，恼此山河凉。
柴门试一出，矫目叹林光。
孔鸾势自远，鸿雁意亦长。
先后日云间，俗眼安得常。

夫子在川上，悠然叹所逝。
见逝不见水，身与水不二。
天维及地轴，去矣不可制。
日月徒劳劳，出入丈赤地。
莫言此身微，久围待经济。
或指波涛观，姑在蹄涔内。
后人不及门，有口安足议。
劣得蒙荘周，动与吕梁会。
肇公识前波，不共后波系。
庞公桥柱流，奔湍是谁事。
熟夸观涛者，八月吴侬戏。
瞪目不敢瞬，睫软蛟鼍噬。
多谢曹仁熙，笔端落妙意。
欲采甓社珠，于此观粲翠。

无那客愁翻作乐，寻常闭目暂时开。
沉沉月向波心出，渺渺人从天际来。
莫道一山无积雪，谁家千树落寒梅。
洛阳故旧吾怜汝，愁绝终朝泥酒杯。

病目书淫歇，江干绝往来。
不才宁嫁树，有意尚移山。
玉府书名久，南山种豆闲。
只应终夜气，不共鬓毛班。

春来脉脉去轮囷，满地飞英委玉尘。
荀令香残端有意，石家锦碎更堪珍。
目成霄汉星前石，肠断骊驹掌上人。
我久飘零本憔悴，为君今日恨轮巾。

胸中块磊若为平，今日相如雪赋成。
广野喜逢三得白，高山真遇四边明。
瑶音顾我何能和，玉色烦君几见倾。
形秽由来惭独目，自怜犹识佩环声。

病目经旬作梦中，只应天意欲教佣。
诗成愿作瞎太祝，位极耻为盲老公。
不用千忧徒画足，何妨一笑漫书空。
颇不如喜见人志，好在春来六六峰。

沉沉何处有春柔，目极无垠风雨秋。
底事须登七尺剑，要当自掖千金裘。
图书虽满愧黄绢，桃李纵开嘲白头。
事与愿违宜泯泯，愿违于事更悠悠。

萦回颉颃乱山河，目眩心摇到直罗。
待得罗川平直处，晚来荀令恨如何。

笙箫婉娈落人间，目极灵芝宫不还。
犹喜遗音吾独识，且教明月住空山。

客子吟哦聊遣闷，敢将鱼目报珠玑。
寒来何事水流急，愁里更堪人住稀。
使我难忘麋鹿性，多君已弃芰荷衣。
山斋永夜宜清话，莫只山公倒载归。

{豆斗}升白米能供酒，暝目红裙难听歌。
为谢黄州王内翰，莫言官职也蹉跎。

须臾变物止樊蝇，宛转迷人下马陵。
何处周公勤小物，几时孔子又多能。
堇荼自采还堪喜，菅蒯谁从便可憎。
一到高堂荣采目，绝胜长道困钩膺。

冬来无雪待佳辰，至日飞霙喜更新。
风偃南郊云献瑞，龙腾北陆日潜春。
壁门仗下千官佩，瑶席歌前万国珍。
负亹曾臣符竹冷，属车目断不飞尘。

归闰于春得社迟，酒应过熟老农嬉。
故巢候燕宾朋禁，骤雨前年唱和诗。
要使歌喉扶妩媚，肯教鼠目鬬狐疑。
云南蓟北休惊怕，今日寛仁不戮师。

拭目中兴宜碌碌，褊心触事独迟迟。
刘琨祖逖无由见，邺下关中何所之。
万里耕桑仁德在，九天雨露庙堂滋。
龙钟只合归田去，犹解重吟采芑诗。

渭滨人老钓纶中，晚达那知有早穷。
顾我岩栖终作底，谩将病目送飞鸿。

素琴之堂虚且清，素琴之韵沦杳冥。
神闲意定默自鸣，宫商不动谁与听。
堂中道人骨不俗，貌庞形端颜莹玉。
我尝见之醒心目，宁必丝桐弦断续。
呜乎靖节已死不复闻，成亏相半疑昭文。
阮手锺耳相吐吞，素琴之道讵可论。
道人道人听我语，纷纷世俗谁师古。
金徽玉轸方步武，虚堂榜名无自苦。

写出寄形，眉目分明。
直饶全似，祇得八成。
闻名兮不如见面，见面兮不如闻名。
霜天月满兮难寻老兔，海门潮落兮不觅长鲸。

偏中正，水云深锁渔家境。
一派长法极目清，日照筠竿那露影。

举目谁亲无可攀，翛然独对水云闲。
山色里，浪花间，妙体堂堂不露颜。

妙句灵然溢目寒，幽微旨趣曾还难。
相逢更问无弦曲，风入松梢不在弹。

当机一句玉珊珊，内外玲珑溢目寒。
无漏国中曾不住，月华影里见应难。

岩脱虽有云千顷，户内殊无半夜灯。
极目危峦今古秀，暮天斜照碧层层。

长江澄澈即蟾华，满目清光未是家。
借问渔舟何处去，夜深依旧宿芦花。

北风吹我裳，夏潦漂我屋。
牛羊践我稼，雀鼠耗我谷。
雪寒堕我指，雨淫疾我腹。
朝行桑榆间，秋序伤远目。
莫涉水之涯，含沙中两足。
揽辔马病黄，伏轼舆脱輹。
陟山既见虎，还舍乃对𫛳。
一沐三握发，十饭九不肉。
先生昔离垢，居士今耐辱。
饱闻戒畏涂，那知有沈陆。

秋风吹畦蔬，农事亦已阑。
黄黄杞下菊，佳色尸冢间。
我生复何如，憔悴尝照颜。
清晨戴星出，薄暮及目还。
肮脏二十载，老发羞儒冠。
天未有佳人，秀擢如芝兰。
怃然念夙昔，风流得余懽。
缅想蒲柳姿，与君同岁寒。
一别事瓦裂，令人气如山。

春风颇清识，评议登草木。
燕麦与菟葵，种种承标目。
如何桃李姿，结根滞空谷。
我将俎豆之，折泄恐不欲。
君且为此情，吾亦未免俗。

飘零南北一衰门，知是澶渊五世孙。
嗟我独无兄弟在，怜君尚有典型存。
老身素苦贫常瘦，病目仍缘哭转昏。
他日汝归驰驷马，访吾肯过浣花村。

老去幽栖谁比数，传君诗一邑人惊。
敢叨礼亦推甥舅，借问年犹愧弟兄。
今日蓍龟真有望，终身木雁两无成。
凡才那可供□去，目送飞霞向赤城。

清人耳目中流水，壮客精神两岸山。

古人往矣名空存，尔来冠带谁其伦。
语言渊骞行跖𫏋，俯仰不愧何缤纷。
先生道义完且洁，去彼取此非今人。
事亲不但彩衣戏，刻木省定长悲辛。
抛官却扫醉经史，胸中宁复留纤尘。
履穿袍敝突不墨，辞币与粟甘清贫。
自从秀髪到白首，造次于是如一晨。
当知有昊悯浇散，先生故出援斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什数百计，覃思成诵惊余神。
恍如听乐周太庙，黄锺大吕皦且纯。
又如典瑞出圭璧，璀璨满目非玞珉。
伟哉固足信万一，仿佛相见容彬彬。
吾皇图治急遗逸，空谷相望推蒲轮。
先生高卧焉得遂，细扎匪日颁严闉。
奈何缰锁脱无计，洒扫犹阻致此身。
愿言师法不少懈，庶几有立逃湮沦。

山河融结皆奇状，此丘之形谁与创。
一成为敦再为陶，二帝昌时已询访。
至今禹贡名字存，气势仍容菏泽傍。
普天率土此其中，杂遝舟车来四向。
分茅开国南面尊，屡致千金谢齐相。
尔来日月几春冬，兴废相寻人物上。
纷纷万事已尘埃，此丘迤逦初无恙。
平生苦死嗜登临，准拟携笻事疏放。
冷云寒日满荆榛，蕞尔令人重凄怆。
会须东走泰山颠，纵目乾坤更何障。

春风挽我出，邂逅陪友生。
滨湖足胜事，系马聊班荆。
疏柳傲清浅，孤芳媚晴明。
禽哢杂鱼跃，日转无人行。
此间已深趣，继踵仍高情。
犀局自胜负，玉轸谁亏成。
盈樽不在饮，会意时一倾。
岂减七贤游，亦云四者并。
如何渺茫外，忽起丝竹声。
未暇从尔为，目断陉山横。

天资不纷华，脱身礼白足。
一笑语曹溪，与世作眼目。
有时戏毛颖，新诗奴郑谷。
翘然百家中，疏烟澹修竹。
顷年古招提，山青水澄渌。
倾盖揖孤标，令人惭逐逐。
平生稻粱谋，从此在鸿鹄。
尔来落高阳，辕下方局促。
况乃建隆师，黄垆已埋玉。
岂必阮步兵，途穷泫然哭。
赖君金石声，丁宁雁飞速。
我心端何如，盲龟得浮木。
遥闻玉堂老，初情敦夏屋。
支遁久尘埃，风流一朝续。
营营覆载间，万事风前烛。
愿言扫云窗，聊对传灯录。

西豪星聚时，有客还頖宫。
解骖听挥麈，落落凌霜风。
平子素我厚，缪入题品中。
夷甫不复言，目系心已同。
埙箎竞远韵，欣逢吾道东。
平生仰高山，鹄立拘樊笼。
谁令燕雀微，一旦追冥鸿。
明珠继来投，照夜惊儿童。
从今日虚徐，所冀资磨砻。
只恐天池鲲，朝夕抟晴空。

豪商破浪随东风，辘轳相继沧溟中。
回环极目渺无际，万石之载裁飘蓬。
一朝六鶂不得进，十舟八九成虚空。
一舟邂逅脱鱼腹，开帆岂暇论西东。
大明出没夜复旦，何许清越鸣晨钟。
舟人侧耳正惊喜，忽瞻水际排奇峰。
落帆沉矴泊古岸，介然荒径云间通。
鄞川书生托舟尾，见之踊跃追猿狨。
扶疏怪木进十里，突兀古院题天宫。
入门长廊转寂寂，堂上高拱厖眉翁。
左右侍立满三百，谈玄演义声玲珑。
相逢问劳悯流落，旋启虚室栖行踪。
纷纷袍布欺腊雪，独此锦帐朝霞红。
黄金白玉荐丰馔，药苗蔬甲青茸茸。
主翁自言避巢寇，朅来不与中原同。
于今天子果谁氏，语罢默默如盲聋。
日遣二子共游处，因得细诘开冥蒙。
皆云我辈号处士，名字非列神仙宗。
三等三百奉一主，上等第一裴休公。
提携峻陟几千丈，笑秦亭上聊从容。
秦皇可笑笑不已，声撼亭角摧穹隆。
徐福曼倩亦何在，前后石壁犹房栊。
举头指似蓬莱岛，霜雪直上磨苍穹。
波涛作势撞山脚，鲁有神圣躬磨砻。
欲令异物知所畏，周遭水面盘蛟龙。
书生名利浃肌骨，尘念日久生心胸。
老翁照见辄微笑，血盆再入宁易攻。
蓬莱有路尔常睹，此别旷劫无由逢。
吾今舟楫助尔往，尔其登览庶可穷。
日轮迎晓傍山出，水声先沸惊寷窿。
赤光散合动天地，顷刻气候分春冬。
高低殿角屹相向，一一镌凿非人工。
穷晨不复值仙子，卿云瑞雾空蒙茏。
询之处士盖有谓，近世人迹几相重。
鸾骖鹤驭厌凡肉，矫然远举归鸿蒙。
先生吕翁独于此，一年三四眠松风。
书生尘念竟不断，主翁但问何所供。
人参如人更长大，愿乞数本扶疲癃。
翁言此物有神护，特经海道须罹凶。
良金美玉亦至宝，尔诚欲之吾当从。
殷勤教告岂一事，尤戒卧语详初终。
楞严秘密偈四句，奉以周旋宜恪恭。
书生再拜起沉矴，转盼已入鄞州封。
还家妻子久黄壌，单形只影反匆匆。
却思投翁事清净，天南天北惟飞鸿。
茫然进退真捕景，一生颠倒终狂童。
君不见秦皇汉武操利势，自许神仙力能致。
海边方士日从横，毕竟千非无一是。
书生径步蓬莱巅，况乃天人勤指示。
若为名宦苦死坚，失脚青云坠平地。
仙兮仙兮一何异，求不求兮两莫遂。
我虽忘情亦欷歔，仲尼之门非所议，率然作诗纪其事。

君不见子建七步俄一诗，太冲十年仅三赋。
相去何啻楚与越，尔来题品皆才具。
我生尚友到古人，袖手寒窗重惭惧。
巧迟拙速非所长，舟溯湍流只如故。
秋风逸思谁肯分，惟资茗饮祛昏瞀。
人间气味足奇功，毕竟不能成好句。
集仙公子天上回，拭目元丰新制度。
夜光明月岂足珍，矫矫真龙翳云雾。
潜藏飞跃自有时，只恐缄縢终不固。
况闻醉翁归颍东，更号六一逃机务。
震霆端的助滂沱，名称恰应当年数。
从今掩卷待青禽，晴轩屑玉和甘露。
胸中无复旧尘埃，五物狂吟在朝暮。
须知料虎戚自贻，莫讥恶客君家蠧。

霜风战芜城，耿耿袖间手。
峩冠何许来，逸气蟠九有。
入眼无可人，终焉收下走。
舌端写天河，那知胆非斗。
离亭巧梯媒，节物几榆柳。
所向曹匼阿，刚肠欲雷吼。
饥寒挽柴车，莫获亲可否。
年来但韦编，妙处知不朽。
规模绵古今，元自一布肘。
翛然环堵中，未觉羲皇久。
三复鹡鸰诗，亦已等妍丑。
此心千里同，岂愧鼻如口。
更闻隐君子，随风落岩薮。
崇朝公事休，嗜好斥杯酒。
幅巾款玄谈，聪明谢天诱。
万象悬目前，轩豁开户牖。
坐令黄堂上，观浄亦成垢。
维皇急亲贤，承庸拔师友。
丘壑难自娱，岩廊拱文母。
只恐行赐环，仙去误鸡狗。
与其羡长生，孰若寿黔首。
一语君试听，黄梅未当剖。

飞雪一何情，拜我南轩竹。
骈头控于地，默默隃信宿。
寒花本轻扬，丛集乃折轴。
况此梢云姿，萧然异凡木。
飘风亦狂生，端来助陵蹴。
似欲揉直柯，绕指惟所欲。
焉知天与刚，初不愧幽独。
罄折虽尔为，且异望尘辱。
晨光破沈阴，春色盈两目。
风雪安在哉，竹犹故时玉。

元祐真人初御天，四门穆穆来忠言。
阆风学士望朝野，即日赐环司諌垣。
当时同列继登用，独先朝露归九原。
位不酬身在孙子，嶷嶷诸子声名喧。
叔也纵横五经内，娱目未始窥家园。
苟闻某所有贤者，弊车趼仆从之奔。
甘陵南北正分党，攘臂其间无怨恩。
未见其止见其进，会须一指收乾坤。
素冠俛首琴复御，鹏飞九万方化鲲。
于今怙恃只明主，肯与世俗均寒暄。
早知妙笔三千牍，矧已恸哭论元元。
韩城父老傥改作，为报及此高闾门。

波涛几千里，汹汹东南注。
故人帆北风，绝意蛟龙怒。
孤州何处城，几尽长江路。
鸿雁方来飞，霜雪且凝沍。
夜旦耳目中，动与客心忤。
况乃青云姿，四十困不遇。
有室常罄悬，未免折腰去。
命也天造之，智力岂其预。
端能一判然，楚越犹跬步。
崖边晚分携，君颜湛如故。

我生泉石中，清赏殊不足。
得官汉上来，邂逅亦溪谷。
他时长安尘，用此尘外赎。
城南百余里，洒落自风俗。
招提密相忘，一一俨西竺。
缅维作者谋，永集荆楚福。
兴国最佳胜，千柱列岩屋。
前疏白马泉，后据双凤麓。
衲衣拥云外，拄杖倚藤竹。
天龙咫尺耳，入户体生粟。
谁为逢氏迷，不复枨也欲。
落英无再红，秀髪岂常绿。
共将香火心，稽首千手目。
老僧独何为，瞬我掣电速。
已矣勿重言，良药反成毒。

真宰干万物，物物相乘除。
童角赎以牙，毕竟均有无。
江山与丝竹，等为荐虚徐。
江山寂寞生，丝竹富贵余。
要知谢安石，青史端几书。
达人眼目开，洞照无亲疏。
安用欣厌间，浪取尔与余。
独喜丰蔀幽，坐获骊龙珠。

襄州城东十里余，天仙大悲江上居。
白龙盘伏不敢动，澄波如练风前纾。
饱闻黔首喜相谓，微此妙相吾其鱼。
鼎来巾屦陪作礼，他年假道今题舆。
毫端愿力歘有感，手目纵横随卷舒。
高亭短棹青春里，云雨晓霁乾坤虚。
谁将五色染万物，物物可意难亲疏。
会须指顾发深省，此心长似楚香初。

龙凤小团分禁户，往往称珍减前语。
元丰天子妙风雷，万古埃尘洒新雨。
壑源春贡识此心，不比豫州常枲纻。
卿云密密拥蜿蜒，御府仅能千百数。
匪颁台阁裁几人，恩逐味增沦骨髓。
帝乡仙去鼎湖空，井閟合门犹玉乳。
龙髯虽在龙莫形，只有云留瑞民伍。
叶家所得最非常，好事殷勤始容取。
故人分赠不遐遗，怜我哀摧病方愈。
莆阳英爽杳难攀，品目纵横谁捍御。
仰惟笔削到茶经，亟以将诚归许与。
诗来寒谷歘然春，坐觉辉光满禾黍。

道人秀骨生何许，若耶溪边清气聚。
不从章甫事功名，游历诸方参佛祖。
祝融峰下忽抬头，觑破虚空笑而舞。
折脚木床二十年，门外草深无寸土。
偶然消息落人间，挽出花光照今古。
我舟邂逅泊山前，雾卷云开见眉宇。
更知我自浙东来，曾拥旌旗尘督府。
千𪨷万壑绕樽罍，梦断卧龙谁是主。
为将池墨洒鲛绡，故国封疆归择取。
曹娥江接贺家湖，环以峰峦暝烟雨。
森森乔木动樵风，庙貌峥嵘閟神禹。
碑留遗刻蔡邕题，注目端为杨主簿。
子猷兴尽季真亡，仿佛棹声回远浦。
干端坤倪渺莫穷，咫尺并包入庭户。
坐令乡思满潇湘，恨不归飞插双羽。
苍梧洞庭南北中，气象纵横随步武。
祗缘流放阻君亲，入眼虽奇若无睹。
道人方便巧施为，乃以家山慰心腑。
旧愆犹冀获湔除，恩锡余年返农圃。
青鞋布袜谢尘埃，肯使高踪惭杜甫。

看书勿苦多，多看目力眊。
作文勿苦多，多作心力糟。
初虽莫觉悟，久乃成悔懊。
维心神所居，惟目神所造。
开阖出入间，神伤气亦暴。
所以古真人，丁宁有深告。
平时当勤行，况复处炎燠。
况复病初愈，力始胜巾帽。
老母在乡邦，倚门望佳报。
尤宜决择精，全神以自好。
收目以内视，冥心以存奥。
气舒形康强，外务一除扫。
生理保安完，天恩垂覆帱。
归看老莱衣，欢欣长舞蹈。

看书勿苦多，多看目力眊。
作文勿苦多，多作心力糟。
初虽莫觉悟，久乃成悔懊。
维心神所居，惟目神所造。
开阖出入间，神伤气亦暴。
所以古真人，丁宁有深告。
平时当勤行，况复处炎燠。
况复病初愈，力始胜巾帽。
老母在乡邦，倚门望佳报。
尤宜决择精，全神以自好。
收目以内视，冥心以存奥。
气舒形康强，外务一除扫。
生理保安完，天恩垂覆帱。
归看老莱衣，欢欣长舞蹈。

看书勿苦多，多看目力眊。
作文勿苦多，多作心力糟。
初虽莫觉悟，久乃成悔懊。
维心神所居，惟目神所造。
开阖出入间，神伤气亦暴。
所以古真人，丁宁有深告。
平时当勤行，况复处炎燠。
况复病初愈，力始胜巾帽。
老母在乡邦，倚门望佳报。
尤宜决择精，全神以自好。
收目以内视，冥心以存奥。
气舒形康强，外务一除扫。
生理保安完，天恩垂覆帱。
归看老莱衣，欢欣长舞蹈。

菊，菊。
丛丛，簇簇。
种阶除，脱岩谷。
玉干碧鲜，金英黄郁。
争妍无小桃，结好有修竹。
满泛醇酒千杯，高簪道巾一幅。
庭前子美休作诗，篱外渊明自留目。

此心久已灰，入鸟无惊猜。
轻鸥翔集处，邀我相徘徊。
方圆十丈许，疑是天所开。
锵金两滩瀬，簪玉千崔嵬。
耳目肝肺中，何由着纤埃。
鸥虽不解饮，屡舞劝我杯。
清狂与酒狂，似此知几回。
我归有日矣，鸥飞安在哉。

要识道乡去处，只在微尘里许。
不立四至封疆，不问二仪寒暑。
日月常放光明，鸟兽率同歌舞。
其俗无举无非，其民无喜无怒。
别是一种乾坤，全异九州风土。
师旷倾耳莫闻，离娄拭目莫睹。
谁知有个冥蒙，踏着从来门户。
入也不动脚跟，居也不记年所。
行住坐卧虚徐，色声香味愚鲁。
偶然成矩成规，未尝为鼠为虎。
任他卜度纵横，迥脱机关取与。
人间天上无明，可谓自今自古。

卧云云无心，听松松有韵。
快哉耳目中，吾今亦同分。

楚水不风鱼逝远，霜天初月雁飞高。
履穿袍敝浑无暇，目断心驰祗自劳。

一霎狂飚破晓阴，春光极目几千寻。
会须胜事追莲社，更约幽人访竹林。
渺渺平田涵白水，萧萧苍桧聒清音。
郑虔才大犹遭骂，重愧持杯许脱簪。

百錬终成绕指柔，何人劲节拟横秋。
目前轩冕自来去，堂上诗书尝讲求。
风度绮疏香漠漠，月移苔砌竹幽幽。
将军此意生平事，不似空言不到头。

嵯峨秀色雨晴时，极目城隅更落晖。
何必鲈鱼动秋意，好携双屐便言归。

极目三封日易斜，无因重守故庭花。
春阴又是怜花草，燕子飞来知几家。

极目潇湘漾碧澜，万峰插水巧弯环。
我来日日忘饥坐，却爱真山似假山。

长折松枝为麈尾，圆刳杉树作茅庵。
本来面目无人识，却许江山静处参。

朱明初启节，分卦属纯干。
善积名门久，祥开淑质贤。
柔仪应月吕，和气集薫弦。
奕世儒风蔼，持家礼法传。
乘龙来配德，采藻助承先。
姑耄勤朝乳，功余绎旧编。
卜邻严子教，截发盛宾筵。
萱草欣多豫，鸤鸠咏不偏。
乡闾师肃穆，坤道信完全。
自辍齐眉奉，尤于内典専。
三车窥至喻，一笑悟真筌。
荣辱忘区别，优游任众缘。
居常遵坦路，方寸湛澄渊。
浩也端愚陋，身兮数仆颠。
范滂蒙训敕，梦得念慈怜。
放逐清湘外，覉縻苍桂边。
遥知今日燕，想见瑞炉烟。
弟侄纷为寿，亲朋俨造前。
焚香控南斗，极目望东阡。
鸾鹤翔仙岭，龟鱼动乐川。
安康符郡号，昌炽赋诗篇。
计已闻消息，惟新获洗湔。
赐环叨霈泽，衣彩即归田。
省定深如志，生成实荷天。
岂徒寛虑耳，必是倍欢然。
虽阻随行拜，犹胜避瘴眠。
鹏抟九万里，椿大八千年。
就养逾曾晳，承颜继闵骞。
尚存诚意在，终冀夙心圆。
永结老人好，星光盈紫躔。

发石诛茅古道边，儒家清占静中天。
数番雨水添塘水，满目红莲间白莲。
望处苍龙蟠远岳，坐来朱鹭舞祥烟。
我心本在风尘表，偶此相羊更豁然。

颿出丹阳恰一年，江湖陈迹慨茫然。
明明归路留双目，只候恩书下九天。

鬓发尽皤然，眉分白雪鲜。
周遮延客话，伛偻抱孙怜。
无病常供粥，非寒亦衣绵。
假温衾拥背，借力仗搘肩。
貌比三峰客，年过四皓仙。
唤方离枕上，扶始到门前。
毎爱烹山茗，常嫌饤石莲。
耳聋如塞纩，眼暗似笼烟。
宴坐羸凭几，乘骑困亸鞭。
头摇如转旋，唇动若抽牵。
骨冷愁离火，牙疼怯漱泉。
形骸将就木，嚢槖尚贪钱。
胶睫干眵缀，黏髭冷涕悬。
披裘腰懒系，濯手袖慵揎。
抬举衣频唤，扶持药屡煎。
坐多茵易破，行少履难穿。
喜婢裁裙布，嗔妻买粉钿。
房教深下幕，床遣厚铺毡。
琴听怜三乐，图张笑七贤。
看嫌经字小，敲磬喜声圆。
食罢羹流袂，杯余酒带涎。
乐来须遣罢，医到久相延。
裹帽纵横掠，梳头取次纒。
长吁思往事，多感听哀弦。
气注腰还重，风牵口便偏。
墓松先遣种，志石预教镌。
客到惟求药，僧来忽问禅。
养茶悬灶壁，晒艾曝檐椽。
怒仆空睁眼，嗔儿谩握拳。
心惊嫌蹴踘，脚软怕秋千。
局缩同寒狖，摧豗似饱鸢。
观瞻多目眩，牵动即头旋。
女嫁求红烛，男婚乞彩笺。
已闻捐几杖，宁更佩韦弦。
宾客身非与，儿孙事已传。
养和屏作伴，如意拂相连。
久弃登山屐，惟存负郭田。
呻吟朝不乐，展转夜无眠。
呼稚临床畔，看书就枕边。
冷疑怀贮水，虚讶耳闻蝉。
束帛非无分，安车信有缘。
伏生甘坐末，绛老让行先。
拘急将风夜，昏沈欲雨天。
鸡皮尘渐渍，𫠜齿食频填。
毎忆居郎署，常思钓渭川。
喜逢迎佛会，羞赴赏花筵。
径狭容移槛，阶危索减砖。
好生焚鸟网，恶杀拆渔船。
既感桑榆日，常嗟蒲柳年。
长思当弱冠，悔不剩狂颠。

结宇平湖滨，放意且闲逸。
陵峰时采药，服饵蠲故疾。
藜藿可供餐，茆茨可容膝。
浮生贵适性，何须次奢佚。
清景况在目，万事安能恤。
水天争冷落，林峦共盘郁。
有时泛舟归，闲门晒残日。
径荒人迹绝，庭静精怪出。
春羹漾紫莼，冬盘列黄橘。
坎井亦已乐，尺蠖谁云屈。
外境莫我惑，贞心长抱一。
涅槃终极典，虚堂每谈述。
不顾知者希，庶欲己无失。
齐物鄙庄周，见性师妙吉。
翛然混生佛，湛尔无虚实。
知音来不来，时时扫幽室。

天文悬日月，地文丽山川。
人文粲六经，四术诗其先。
仲尼既云删，炳然列风雅。
厥旨幽且微，受之唯子夏。
邈矣千百年，时有知诗者。
卓尔保暹师，生于宋天下。
内明卜商道，外减骚人价。
凿彼淳粹源，清辞竞流泻。
放意尚幽远，立言忌妖虫。
旨哉天目集，四海争传写。
上以裨王化，下以正人伦。
驱邪俾归正，驱浇使还淳。
天未丧斯文，清风千古振。

冷结平湖绝棹过，纷纷盈目趣如何。
侯门歌舞看难足，编户饥寒心厌多。
旋满闲庭夸玉砌，重欹幽树鬬琼柯。
夜来孤坐书窗下，犹赖虚明自琢磨。

有客有客，来扣我门。
相见无言，自昼达昏。
搘肘凭栏，俯仰乾坤。
百年瞬息，得丧谁论。
远山青青，巨浸浑浑。
忽然归去，目击道存。

路上中峰势屈盘，尘埃踪迹到终难。
秋杉影射经窗冷，夜浪声摇睡榻寒。
云过闲轩香篆润，日移幽砌藓痕干。
吟余静立凭栏久，极目长江水渺漫。

湖波冷淡绝纤尘，满目云山是四邻。
一径草深人不到，竹床蒲扇养天真。

往事那堪问，长江空渺然。
孤城闭残日，荒陇积寒烟。
沙涨中洲阔，潮冲古各偏。
莫疑陵谷事，即目是桑田。

清带月华涵竹户，冷澄秋色照禅衣。
滔滔润物知多少，极目寒波瀁落晖。

忆得凉宵宿上方，静吟闲话趣何长。
别来音信无由寄，目断遥天雁一行。

禅外相怀雪乍晴，音书早晚到柴扃。
残阳独倚危楼望，极目山光数点青。

清风遗句满人间，灭后天台迹更闲。
碑折塔摧人不顾，不堪冥目想空山。

岁岁随阳整羽翰，翱翔还见过云端。
哀音断续霜风紧，群影参差夜月残。
雕鹗已逃榆塞险，烟波初下洞庭宽。
行人万里思归切，送目遥空寄信难。

景象依依满目前，倚筇闲望思凄然。
隔云清磬山傍寺，照水孤灯渡口船。
荡漭落潮平古岸，参差归雁没遥天。
钱王霸业今何在，牢落荒城积野烟。

玛瑙坡前住，清幽绝世缘。
湖澄秋夜月，山碧晚晴天。
了性方成佛，烧丹漫学仙。
会逢温伯雪，目击道还全。

儿奴屡背约，辱我汉天子。
瞋目而语难，五陵年少子。
举手提三尺，报国在一死。
匹马立奇勋，壮哉傅介子。

南山雨初霁，东岸夕阳明。
搘笻立回塘，顿觉耳目清。
皋鹤知秋意，唳风三四声。
红蓼弄秋色，纷纷满前汀。
柳径孤烟白，渔村野水平。
兴尽独自归，寥寥掩柴扃。
新月为吾上，庭蝉为吾鸣。
吾生本无事，对此堪怡情。

有叟匿姓名，自号为潜夫。
潜身在云泉，潜心入虚无。
身心俱已潜，质直反若谕。
智者谓之智，愚者谓之愚。
愚智自彼异，潜夫未曾殊。
陶陶乐天和，任性何曾拘。
宗儒述孟轲，好道注阴符。
虚堂踞高台，往往谈浮图。
漫衍虽无家，大方贵无隅。
俗人每侧目，订之为狂徒。
素隐而行怪，执政宜先诛。
天公既保全，幸得存微躯。
冲雪登高山，乘月泛平湖。
性灵敌云闲，形骸类松枯。
何以免饥寒，认得衣中珠。

领童闲荷锄，埋核间群木。
他人顾我笑，岂察我心曲。
我欲千树桃，夭夭遍山谷。
山椒如锦斓，山墟若霞簇。
下照平湖水，上绕幽人屋。
清香满邻里，浓艳蔽林麓。
夺取武陵春，来悦游人目。
花开复花落，知荣必有辱。
荣辱苟能齐，人人心自足。
须知我种桃，可以化风俗。

尝闻作者善评议，咏雪言白匪精思。
及窥古人今人诗，未能一一去其类。
不将柳絮比轻扬，即把梅花作形似。
或夸琼树鬬玲珑，或取瑶台造嘉致。
散盐舞鹤实有徒，吮墨含毫不能既。
深悼无人可践言，一旦见君何卓异。
万状驱从物外来，终篇不涉题中意。
宜乎众目诗之豪，便合登坛推作帅。
回头且报郢中人，从此阳春不为贵。

江墅幽居好，名山对九华。
疏篁十余亩，古屋两三家。
碓下鸡争黍，篱根虺逐蛙。
水边闲送目，独鸟在秋槎。

莒国丘垄在，莒台荆棘深。
凭高一极目，怀古重伤心。
平楚苍烟暝，遇风白日沈。
谁论客怀抱，灌木自悲吟。

龊龊幽遐地，栖栖会遇人。
穷愁艰理胜，羁旅易情亲。
岂意当漂谪，兹谐卜并邻。
温温窥表粹，晏晏奉嬉嚬。
直道谈端辟，横流语下堙。
绮文何斐叠，瑰行亦璘玢。
敦分初投漆，交言乍饮醇。
操心忠义合，开口肺肝陈。
共昧随时理，俱成迷患因。
祸来非造次，语及自酸辛。
众奋漂山舌，孤縻坐狱身。
诋诬惟腷臆，锻炼正逡巡。
囚任桐棺跃，冤宁斗剑伸。
君牵成狠翟，我患构奸秦。
巧纵铦刀笔，幽争𫍬鬼神。
精诚怀皎日，悲愤贯高旻。
素誓端清检，期无取玷沦。
斩刍尝鼓箧，卧藁先书绅。
侧璧疑曾辨，钩金法所循。
得情奚示喜，伏念不忘旬。
粗评三章直，何辞一马贫。
决曹诚自任，司举仰谁论。
膺破藏奸柱，纲埋翦暴轮。
存心固慨慕，有位敢希遵。
骥𫘧程初发，虹蜺气未振。
沮磨圭失色，萋菲锦争新。
肯或奇虚刃，翻成害实宾。
木招孤秀伐，珠掇暗投嗔。
跖𫏋同非圣，敦犨众忌洵。
棘心终妒蕙，蓬首不羞螓。
冶媚皆狸貉，跳梁并狡{夋兔}。
不无嫌虎据，的是恶鹰瞵。
合力邪攻正，连谋伪訾真。
蝇声移栝榻，蚁漏垫嶙峋。
抵玉为凡砾，摧松作弊神。
椎埋眢直堕，排陷堵潜填。
卑湿终投谊，愁忧遂放均。
吁辜賖盖幕，照覆隔蟾踆。
流落穷山崦，夷犹积水垠。
望家惟𫕥泣，向国祗低颦。
艰毒天崩杞，邅危岁在辰。
庭帏偏屺岵，伯仲邈𤩽琎。
愧未鸱夷死，渐如浑敦嚚。
睢盱摇尾兽，宛转曝腮鳞。
已叹栖迟郡，尤居寂寞滨。
土风传细碎，心事遘凶屯。
城郭周□援，人烟簇野津。
贾樯通劲越，商颿彻瓯闽。
谿妇收菰米，村娃货竹薪。
回头波渺渺，动足石磷磷。
再见来巢乙，频闻入市寅。
满林垂啸狖，当面走惊麕。
水寺传将久，沙禽渐欲驯。
无心从碌碌，任志守谆谆。
早作慵洮盥，宵眠独叹呻。
机床闲笔格，窗牖乱书筠。
旧葛那支暑，贫炊莫续晨。
未尝游井闬，况复出城闉。
悒悒危肠溃，昏昏病目𥆧。
梅蒸衣醭黦，瘴触面黧皴。
未免鸡猜鹤，徒希鹊庇鹑。
素鹅求庾悦，碧鹳事韦诜。
讵识开三雅，奚谁指一囷。
欢无官局事，病免府趋尘。
避路深藏拙，忘机独任纯。
鸢轻饥鸑鷟，驽诮瘦麒麟。
瑕谪连城宝，惊疑照席珍。
泥蟠蚖肆若，涂曳蝘嘲频。
机弛千钧絭，刚摧百炼镔。
愠忧宜悄悄，谗吠更狺狺。
渐豆多闻耳，全胶欲语唇。
已甘锺律哑，难鬭釜雷震。
近叹非辜者，还称被谴臻。
堪持言自解，姑以命相询。
顿觉穷通外，殊惊得丧泯。
岂烦怀鲁汶，并说忘岐豳。
兹共追随日，时逢物景春。
杂花明浦屿，细草染郊畛。
绣羽来穿柳，妆鬟去采蘋。
画船江泛泛，铜鼓野鼘鼘。
荷芰卷生渚，芜菁秀出𪤚。
丛暄茶正发，秧暖稻初匀。
远去寻芳径，闲留坐翠濒。
小蛮聊倒榼，独茧暂垂缗。
烟杪闻啼魄，沙壖过祭㺍。
道宫披古碣，僧阁凭雕楯。
滞迹惭鱼鸟，归怀谢茗莼。
谁怜秦逐客，自耻晋缧臣。
学忆居州里，文曾力组紃。
曾仓祛秕稗，任苑薙荆榛。
壮节轻宗悫，奇才轹卞彬。
赋毫摛藻绘，诗墨洒玭琳。
始角词场胜，争驰羲毂辚。
战瘤知景陷，盟手敢他捘。
勇俟邀圭爵，功期取鼎茵。
乡书先鹗祢，省荐半龙荀。
艺窃登廷试，名叨擢帝宸。
阙严趋紫贝，陛峻拜苍银。
变化初飞壁，埏和却在钧。
三年纡选调，一命就陶甄。
冗骤司囹圄，卑才服瓀珉。
上寮非遂霸，同列异超珣。
介立旁无援，阴排密有夤。
堤防虽少戅，坎坷亦多逊。
缴已能伤雁，罘仍未放麟。
逾年留异域，肆会奉严禋。
仰问苍苍理，难穷荡荡仁。
良图君未聘，薄命我方湮。
蓬藋何当返，兰荃自可纫。
肴苏调旨膳，舂税给租缗。
寄傲邱名麦，遗荣野号莘。
退藏师李谧，贵显让颜竣。
蹑迹三高士，追狂六逸民。
耕皋营酒秫，樵谷访琴槆。
畚土封花墢，诛茅出果榛。
园中持铫锸，林下设罝罠。
至理鹏齐鷃，浮生菌等椿。
未甘捐粪土，所幸曳丝纶。
南面同尧禹，岩廊即甫申。
固应容一叟，鼓腹得还淳。

云门雪窦阻清赏，恍然目想心如遗。
前溪后溪月上处，千山万山花发时。

衲卷残云，风高绝邻。
倚天照雪，堪抗要津。
八纮极目兮春山若黛，九野纵步兮汀草如茵。
三十四老未轻识，澟然方外奚相亲。

极目生晚照，溪云偶成朵。
大朴曾未分，青山自唯我。

极目生晚照，远树笼微阴。
谁知清浅流，别有沧海深。

极目生晚照，幽情眷兰芷。
白蘋叶里风，不在秋江起。

极目生晚照，步影何迟迟。
归禽古木中，相对频相窥。

极目生晚照，蓬莱匪仙境。
钓得十二鳌，重来谢孤影。

空岩暖律回，极目望还普。
数点方外云，几处人间雨。
寥寥沧海月，依依少林祖。
去必示劳生，清风立千古。

空岩清夜坐，藓径积深雪。
瞑目思古人，彻曙落残月。
童敲石磬寒，猿挂枯枝折。
杳杳无限情，分明向谁说。

边雁影邪，寒蝉声速。
乘时毳流，远别岩谷。
林惊一叶兮微风触袖，水肃百川兮片月在目。
因忆象骨老师曾送人，行行不谓抽金镞。

乘兴携多士，迟迟傍水𣸣。
春山不在目，啼鸟共谁闻。
片石寒笼藓，残花冷衬云。
只应融老辈，庵际境犹分。

远远飞来一幅书，愈风诚重复何如。
相逢相见未期日，目断千山插太虚。

古之别，今之别，目对春江倚寥泬。
三树两树啼断猿，千峰万峰落残雪。
花蒙蒙，雨蒙蒙，坤维步步生清风。

极目春光水照空，岸莎汀草碧茸茸。
三千里外生灵望，独倚寒藤振祖风。

岩房高下折寒梅，极目寥寥雁影回。
相别相逢竟何事，一声江上发春雷。

野水春山，风光极目。
千里万里，太迟太速。
绝域澄澄兮非犀炬可照，希声杳杳兮非凤胶可续。
叶落花开知不知，人天景行为高躅。

公余纵目望江山，万化穷来罔象间。
闻说圣君将下诏，未容清澹与僧闲。

涪江怒激鲸鳌宅，岌岌三山大倾侧。
冥数俄然一个来，步武群方作禅客。
振声谓我分纲宗，今兮古兮何忩忩。
令吾强为抉辞句，句句字字凛凛生狂风。
拂散四七单传之落叶，扫荡二三直指之流蓬。
似带微芒，敢未剿绝。
寒木在握兮全机可笑，秋水横按兮半提可灭。
使八极顶目者不自争衡，见斯人兮驾御昂枿。

落落禅家流，携筇卷云毳。
别我振辞锋，夜堂消祖偈。
霜天飞一鹗，目对弹其滞。
春岸立千峰，指也乎其势。
行行复行行，清飇起兰蕙。

归田日月有光辉，相与承颜家正肥。
萱草丛高明户牖，棣华枝盛照庭闱。
年年岁岁欢常在，子子孙孙志弗违。
从此乡评知品目，风流不愧老莱衣。

西亭会面即移船，迹扫青青翠竹前。
目击已知心照了，对谈何必日留连。
禅堂仙阁谁三界，岭月淮云自一天。
偶此诗成更吟咏，飞来鸥鹭亦欣然。

品目从来号智囊，保身何事缺堤防。
青钱得谤由东府，白简绳愆到北堂。
朝散郎应无所惜，太夫人岂不忧伤。
平生尽入禅师室，到此方知道力强。

目击何人妙得知，谩携斧子住岩隈。
衔花无复鸟兴供，运木有时神倒栽。
丈室每思云外去，沱山长记雨中来。
凭师更展慈悲力，早使回头一笑开。

鸾台凤阁并门居，同荷先皇奖眷殊。
谏草悠悠空皎日，年华忽忽几青蒲。
朝廷择帅君来越，乡里容身我念吴。
万事循环总如此，目前何必较荣枯。

岁月惊如弩发床，千官坛下又成行。
燔柴香蔼六变乐，奠玉殷勤三上香。
当日珮綪躬进酒，兹辰目断望垂裳。
端诚舞蹈无因预，空想中天瑞气长。

丹青一笔妙难窥，万古长如初画时。
浓淡乾坤偏掩映，卷舒云雾巧追随。
深藏尘表天元爱，不到炎方世岂知。
展出高亭快人目，舍君风韵更谁为。

好事如师岂易逢，不辞趼足访行踪。
挥残麈尾知难再，目断碧莲峰外峰。

鹫峰成记别，聊现大家身。
瞬目超尘劫，随方得本真。
忘忧残旧草，供祭冷初蘋。
独有闺门泪，澘然冬复春。

牟尼净虚空，大慧舒光明。
森然万象形，有目咸欣睹。
疑解二俱脱，一切本如如。
一一楞伽山，演说修多罗。
稽首方便慈，功德无穷尽。
我今如是了，是为报佛恩。

有才何事青衫，十载低徊北斗南。
肯伴雪髯千日醉，此心真与古人参。
今见故人今几年，年来风物尚依然。
遥知闲望登临处，极目江山万里天。

落落湖边松，浏浏松下风。
泠然入君怀，萧飒诗脾中。
清露泻笔端，一扫浮埃空。
以遗愚参军，仅免按剑凶。
三年耳目昏，此语岂易逢。
亦岂务炳烺，邂逅乃自工。
归囊一钱尽，足用仍三冬。
他年太羮熟，宁俟盐酪供。

道人永嘉老，口作智者语。
坐挥铁如意，宝藏发深贮。
行住自如如，当亦无住所。
踏雪来东山，了不惮修阻。
孤云亦何心，东风复吹去。
索诗赞行色，我敢靳不与。
道人已得道，逢魔犹龃龉。
古气生面目，清流见幽屿。
泠泠微妙音，松风杂寒雨。
九旬谈妙用，况乃超佛祖。
东归花木繁，啾唧鸟雀聚。
道人具眼目，要当反聋瞽。
万事付一笑，钵饭饱亭午。
聊以答道人，缾巾过水浒。

道人永嘉老，口作智者语。
坐挥铁如意，宝藏发深贮。
行住自如如，当亦无住所。
踏雪来东山，了不惮修阻。
孤云亦何心，东风复吹去。
索诗赞行色，我敢靳不与。
道人已得道，逢魔犹龃龉。
古气生面目，清流见幽屿。
泠泠微妙音，松风杂寒雨。
九旬谈妙用，况乃超佛祖。
东归花木繁，啾唧鸟雀聚。
道人具眼目，要当反聋瞽。
万事付一笑，钵饭饱亭午。
聊以答道人，缾巾过水浒。

蔡子下笔生涛澜，少时往往思涌泉。
便当自作五鳯楼，画楹刻桷皆蛮笺。
昨日千秋桥畔雪，杨花蝴蝶相联翩。
径唤红妆弄春色，千壶快倒万锦纒。
那知蔡子足践地，柳车送客已复延。
摇竿孤唱颇自得，闭门高卧初谁贤。
幸来饷子小楼日，共看檐影移残年。
东堂夜寒剑有气，北窗昼静琴无弦。
高门悬薄固疏矣，所忧饿虎犹须鞭。
齿摇目眵懒自荐，岂复珠贝如悬编。
仙人玉树傥相待，只拟醉拍洪崖肩。
尧舜之事不足惊，肯为儿女痴自怜。
故山鹤帐久不往，白云封户端应全。
吏卒无令守叔夜，弟子何妨嘲孝先。
伯伦天地席幕尔，何处六翮犹争前。
平生小吏轻子美，未害故人疏浩然。
子今风霰动短褐，岂乏锦绣裁长篇。
东堂那记城旦语，唯有诗律曾家传。
墨香纸滑霜兔劲，明窗妙意常空圆。
客来指似宁信此，自知食蜜甜中边。

城南病客食不足，日与天随争把菊。
饥肠昨作细泉响，岂识韭虀并豆粥。
五州自有定远侯，虎头燕颔飞食肉。
门前麹封何足道，酒出兵厨泻春瀑。
康成温伟秀两眉，何啻五斛当一斛。
席中珍句出半酣，但惊墨迳通群玉。
不知清风静扫脾，徒见秋电寒摇目。
相君脱粟好名尔，何用留侯归辟谷。
我今枯槁固其分，尚有闲气蟠空腹。
侯当下士屈体貎，屡唤不来仍不逐。
羊臑鱼尾痴不食，却觅山僧煮寒蔌。
敢烦庞生要栗里，欲谢杨公向疏属。
午庵聊拂偃月床，卧听春飇过修竹。

近年好语开蹙额，廊庙主人还稷契。
诸公汇进民所怀，左必提之右乃挈。
善随类举皆可观，野无遗贤静岩穴。
石梁有客少读书，神接前人望风烈。
志与时违可奈何，居贱好高谋已拙。
此身悠悠日江海，吊影行吟事酸噎。
揣摩胸臆作西游，不成兴起惭豪杰。
贾生恸哭初亦疑，十年自觉流清血。
三书不用即山林，将前复却何从决。
无因名姓累吴公，咫尺天光阻罗列。
志士惜日诚可怜，每恨平津当老节。
子云年少行所为，今出秦关独疲苶。
郭门啮臂良感人，仲卿蓄缩翻伤别。
叩关自鬻虽矜张，扫门愿见犹摧折。
炙手门前车马多，排肩屡进不得彻。
近来索米却求田，结绶弹冠非所觖。
更令胸臆从谁开，一刺怀归定漫灭。
槛虎饥馋尾漫摇，水尽海鲸当蚁垤。
谁能忍耻寄我颜，妻笑嫂欺安用舌。
北山记忆破腊来，远水扁舟两愁绝。
云重山寒暝不开，孤帆夜落严陵雪。
雷山老桐冻弦断，不作南风相煖热。
一剑星昏共形影，每恐龙寒呵古铁。
孟尝无炭暖置身，杜虽有指不得结。
可怜危肩耸及耳，浩歌能复弥清冽。
吴山忽见梅花谢，天助阳春生笔下。
近檐呵欠面发红，故絮卖钱不须借。
卖钱买船更欲西，墙头立燕留新泥。
新开湖南接淮水，楚山翠入天低迷。
细风平日两媚好，嫩黄梢转隋杨堤。
河名已清色未改，减尽狂湍浊犹在。
东风正和水面穗，恃赖夷犹百无殆。
欎欎葱葱见帝台，祥烟瑞雾真佳哉。
元都道士种桃手，露浥风吹今总开。
山翠柔红亦得色，鬬妍意不相低徊。
游蜂上下逐蝴蝶，蜜脾未饱争喧豗。
幽谷黄鹂出晴昊，乔木几迁枝叶老。
避寒何处过雪霜，依旧飞来语音好。
少年走马红尘道，绣勒锦缘金络脑。
窈窕花随宝碗飞，暝旋风吹玉山倒。
可怜穷巷无芳菲，良辰不得开怀抱。
闭门曝背借余暄，犹得爬搔驱虱蚤。
逡巡迷目风沙颠，已报新花去如扫。
乘离执衡又一时，万物从新炎帝造。
柳线渐长成畏日，苦菜秀时蚯蚓出。
烟绡雾縠自直钱，故葛绽联遮肘膝。
凌人颁冰下霄汉，谁信朱门自无汗。
蔗浆酪粉玛瑙盘，牙床角簟光凌乱。
石梁孤客赁屋居，坐恐炊中忽麋烂。
蚊虻噆肤俛听尔，何苦群鸣恣喧玩。
生嫌蒿艾昏泪眦，宁强掴撘酸吟腕。
墙阴壁隙又出蝎，潜致小毒犹锥钻。
巫师祝痛已复遭，术非驱除真亦漫。
听鸡起坐难饱眠，庶寛烦促须清旦。
进不知名仍退却，既来亦好归不恶。
羲和鞭御向西行，出门感此梧桐落。
淡月孤烟侵晓昏，小雨凄风动冥寞。
且欣编简堪卷舒，那知羞涩忧垂槖。
钟鼓声沉北斗高，白日渐远倾葵藿。
楚歌忽断隔黄芦，已见金山高磊落。
须臾崩车天上行，长幡乱舞喧檐铎。
苍穹白浪两低昻，黑蛟黄虬森喷薄。
开帆插橹六鳌惊，男儿信命方自若。
吴音嘲哳来船近，共怜远客逃沟壑。
鸟倦知还羽翮垂，修竹茂林欣有托。
故山茅屋良幽深，清泉浏浏石凿凿。
蕨薇虽老芋栗甜，拾穗行歌亦云乐。
买竿钓鱼谁更哀，贳酒涤器人应谑。
士通五经取青紫，请谢夏侯乌有此。
捷径须知自有涂，枉诵陈编腐牙齿。
潼关坐息感二鸟，耿耿此心聊复尔。
敢嗟与兄共槽枥，但苦酸醎异便美。
拟希锯利效细黠，天与钝顽难力砥。
五斗充饥未有时，却藏手板投耘耔。
曩闻下惠恬小官，颇怪少游甘掾史。
曼倩俄惊备大臣，李渤諌官呼不起。
古人去就良不同，刚成亦足称男子。
呜呼乘时正厄穷，怅望临食空投匕。
丰山蒲牢铿有声，霜气感发非击棰。
昌黎诱励方循循，广文薫炙皆名士。
宋之善鸣挺有公，愿助下风唇口哆。
当时一到匠石前，至今人或疑杞梓。
大厦未完公勿忘，可惜空山终朽死。
烧桐愿献太古音，处囊请试从今始。
烛光有余真可待，无损公明公勿爱。

前年买符入函谷，归来柴车仍露宿。
似闻石室陈圗书，敢累山公为题目。
苍梧祗觉波浪高，尺泽那知鳞尾秃。
已将倦翮谢风云，便拟闲身寄松竹。
何庸复来良自嗤，聊当尔耳谁能卜。
生长寒乡非挟炭，老去刚肠徒仰屋。
此日可惜那敢轻，流年已徂无计逐。
淮山可人长好色，随潮入落裁瞬息。
隋堤官柳今许长，前年雪里曾相识。
尚有寒蜩抱残叶，晚风凄瑟真相逼。
斜阳更在柁楼明，孤烟已转榆湾黑。
浊流奔猛似欺人，前去高桅万牛力。
但令寸进殊不恶，行或止之那可测。
朝廷无阶亦何往，想见夔龙在君侧。
取士端须拔十五，除吏何妨论八百。
为郎二世疑有命，自著一生能几屐。
定知此意不在多，久从笔研安能掷。
太常掌故本下才，未怪间关难射策。
仲翁陆陆元先售，却令小苑东门后。
人生有志将毋同，异时善舞输长袖。
此去谁家借蹇驴，偪仄终看饭山瘦。
平生读书过百纸，本是烟波钓徒尔。
笔床茶灶轻鼎钟，雨笠烟蓑傲朱紫。
如今却著从事衫，犹喜无材堪鼓吏。
自从束帯对小儿，久妨痛饮追名士。
会须出处今勇决，进仍不合当休矣。
试来乞公五十犗，投竿往觅任公子。
岂特区区守鲋鲵，更与侯生向温水。

老夫少时性豪侈，颇复慨想诸公子。
家徒四壁不自怜，客来笑呼客且止。
牧羊幸得时击鲜，种秫足救缾罍耻。
萍虀豆粥何足数，红粱雀黍屡登匕。
老来百呼无一诺，空瓢但酌三江水。
侍祠何功费太仓，月赐万钱良过矣。
秋采菊英春采荠，岁月无忧三百指。
西湖两年相慰藉，东风为长莼丝紫。
年来吏满官有程，退无可耕那得已。
晓猿夜鹤谢游从，笔床茶灶供行李。
异时浮家淮海上，鱼𫚥舟量贱无比。
白鱼截玉数尺长，本不论钱数鲂鲤。
祇今寸鳞乃许价，无鱼自应相贵尔。
谓当此行且空饭，弹铗而歌遶淮市。
谁知一饱不足虑，造物尚得相料理。
榆堤雨润风力和，老杨出菌鶵骈觜。
轮囷长芽长云叶，磊落小丛攅玉蘂。
呼儿采掇归自烹，不遣辛酸乱清美。
五芝风味均茵凭，八珍品目当奴婢。
不贪俎豆逐驽马，肯同腥膻怒蝼蚁。
君看五鼎或杀身，未如老杨饥足恃。
后逢枯朽慎勿薪，太和蒸之有如此。

短褐风霜可奈何，懒求长袖舞阳阿。
九迁行辈青云满，百谪形骸白发多。
束带壮怀浑龃龉，角巾闲约亦蹉跎。
山公有意相题目，季绪无容独诋诃。

七里梅花自一村，县楼目断暮云深。
玉人为弄昆溪笛，尘榻空横单父琴。
知有春心传庾岭，可无雪兴在山阴。
金鞍簇马何时到，试听东堂偪仄吟。

去年出郭麦风秋，忆共儿童迓细侯。
烟雨一溪行色动，管弦千里颂声留。
断魂南浦横离恨，注目东山想旧游。
西槛露团春不管，抱丛寒蝶伴清愁。

寒溪祇数尺，炯炯涵晴空。
寄目谁与论，翠荇牵春风。

三年不到上人家，目断晨烟与暮霞。
急遣寄声堂下水，便来洗眼看天花。

潇洒仙居院，楼台烟霭中。
夜泉清浸月，午铎冷摇风。
转目已成昨，累名俱是空。
一尊林下醉，此兴谁与同。

高歌闻白雪，美味熟醍醐。
解印悬虚橐，鸣鞭指上都。
倚楼怀旧德，目远认平芜。

宦情鲁酒薄，自意能久醒。
穷年太常斋，那得有夙酲。
将身侣记室，碧鹳趋华楹。
误倒名卿屣，目光如许青。
中台独称妙，九棘旧飞英。
徊翔舜岩廊，饱见重瞳明。
苦营便蕃归，尚顾昔管宁。
人言犹龙孙，去就一羽轻。
新轩事隐几，大胜安期生。
绿筿静娟娟，徙倚惊流莺。
翠荷乱田田，小盎摇清泠。
欲留妨召节，趣起料繁缨。

春采中洲兰，秋采芙蓉芳。
芙蓉以为衣，春兰佩其香。
晓织比目鱼，暮织双鸳鸯。
裁成合欢被，副之君子堂。
粲粲桃李姿，过时空自伤。
汉宫专使至，罗搜穷洞房。
长虹直轩辕，秘艳不可藏。
平时同闺子，坐看铅华光。
共解明月珠，私结罗襦裆。
出门驱车去，富贵无相忘。

欻行西山隈，茄荻风飕飕。
阴岩有积雪，竟日无行辀。
滩声下层檐，写出千古愁。
断墟灯火光，惨月神鬼讴。
巇岑泣哀猿，短筿驱归牛。
顽云笼远峤，退水拓新州。
蟾肤累石拳，龙影卧松樛。
顾惟衰病姿，畏作魑魅俦。
若有负郭田，肯抱穷年羞。
昔怀截犀坚，今成绕指柔。
况复僻陋地，可是英俊游。
山祠钟送夜，水国笛横秋。
薄雾晨欺鬓，斜阳独倚楼。
眸寒碧冥鸿，叶小沙际舟。
渔师猎鱼去，数获惟芒鲰。
射生持虎归，熟视俱老彪。
时世贱两目，东家如寇雠。
长沙卑湿国，洛阳年少留。
太白窜夜郎，退之谪潮州。
才大难为庸，不死即长囚。
官职虽差池，志意相夷侔。
自匪迁逐客，而有迁逐忧。
田塍古丈人，来为寒士谋。
胡不近长安，远土终悠悠。
回语古丈人，两泪不能收。
从古长安儿，侠气侵云浮。
十九白如瓠，危帽钳轻褠。
奚奴扶宝带，杂遝骖骅驑。
饮彻金张家，醉留骕骦裘。
又恐银瓶欹，指㧑营糟丘。
出阁讯花童，如何为麦麰。
已不愿学孔，何时当梦周。
杏韀照金龟，粉叶夸银钩。
缓急乘一障，夜亡狄山头。
扫清玉门尘，澄澈黄河流。
如彼行道人，颇有挟此筹。
咀嚼兰蘅芳，芜蘼梗其喉。
夜光有先容，白日无暗投。
足钱便得已，谁卜公与侯。
归来挥囊金，饱穷泉石幽。

谁仿王郎子，庭前种修竹。
清阴生晓云，远意近幽谷。
岁久太昏翳，客来为湔沐。
掠地芟蒙茸，挥空除朴樕。
碧筿恶微琐，孤根赏幽独。
惟防高节伤，不厌冗材秃。
露枝借蝉附，风干贻凤宿。
筠消蝼蚁惊，影浅虻蚋哭。
减裁终瘦骨，潇洒自空腹。
初劳拣择手，终入穷淡目。
月浪细摇金，秋声寒戛玉。
差肩存挺直，乱眼憎拳曲。
洞然大夫心，卓尔高士躅。
春风雨零红，林木霜换绿。
长久此君操，正可起颓俗。
山阴牛羊侵，渭滨斤斧辱。
持君易金钱，伐尽犹不足。
是中主人贤，不作薪藁束。

吾爱西河段干木，凛然节槩凌孤竹。
遗风扫地青塜存，汾水千年为谁渌。
水边剑佩锵寒玉，熊车来作江阳牧。
忠梗峩峩一面霜，想像古人今在目。
我叹今人似古人，丝桐为播汾阴曲。

晴旸斥沈阴，散漫浮空云。
手提竹谿醪，疾声呼细君。
且涤牛头樽，我欲有所云。
仰看东南天，始见昭回文。
星星眩两目，歘尔还相分。
天下爱浮云，浮云能自寄。
属君看浮云，要识浮云意。
何必持身苦苦愁，但愿有酒长长醉。

人情世事今如此，与作丛林眼目看。
髀肉未能销犊鼻，溪篁先与𣃁渔竿。
山衔落月金盘缺，马踏清霜玉珮寒。
一十九年闲睡足，欲将春梦入长安。

诸郎春鬓绿𩭹𩭹，阆苑幽人为指南。
大率已经平子目，未应更与阿戎谈。
夜萤扑案光分烛，秋水挼青色染蓝。
的见松窗珠树客，碧浔龙颔问谁探。

野鸟啼春稍觉空，马蹄何故万山中。
树连土雨微茫绿，花入麦秋零乱红。
北阮不知贫气味，谪仙元有旧家风。
正须洗出青青目，看取新来塞上翁。

江干平日重回首，楼阁参差目饱秋。
世事从来错经意，一生几误转船头。

挑人柳目空依路，唤客莺声又隔林。
病渴相如今已老，悔将春事入琴心。

南溪太史还朝晚，息驾江陵颇从款。
彩毫曾咏水仙花，可惜国香天不管。
将花托意为罗敷，十七未有十五余。
宋玉门墙纡贵从，蓝桥庭户怪贫居。
十年目色遥成处，公更不来天上去。
已嫁邻姬窈窕姿，空传墨客殷勤句。
闻道离鸾别鹤悲，藁砧无赖鬻蛾眉。
桃花结子风吹后，巫峡行云梦足时。
田郎好事知渠久，酬赠明珠同石友。
憔悴犹疑洛浦妃，风流固可章台柳。
宝髻犀梳金凤翘，尊前初识董娇饶。
来迟杜牧应须恨，愁杀苏州也合销。
却把水仙花说似，猛省西家黄学士。
乃能知妾妾当时，悔不书空作黄字。
王子初闻话此祥，索诗裁与漫凄凉。
只今驱豆无方法，徒使田郎号国香。

江侯乐山水，誓卜山水居。
游戏天目道，箬帽跨蹇驴。
村童习识之，拍手笑且呼。
行行不知顾，心与山水俱。
于兹且几年，所得应有余。
云胡不知厌，要予写诸图。
昔者少壮日，戏墨谩妻奴。
今衰眼目暗，笔砚久已疏。
书来不得谢，督迫畴敢徐。
图成不自识，浓谈恣所如。
云深雾莫测，中恐藏於菟。
人生孰非幻，作观随有无。
江侯乐山水，何考其真欤。
作诗调江侯，江侯其晓诸。
观毕勿遽弃，醤瓿尚可糊。

江侯乐山水，誓卜山水居。
游戏天目道，箬帽跨蹇驴。
村童习识之，拍手笑且呼。
行行不知顾，心与山水俱。
于兹且几年，所得应有余。
云胡不知厌，要予写诸图。
昔者少壮日，戏墨谩妻奴。
今衰眼目暗，笔砚久已疏。
书来不得谢，督迫畴敢徐。
图成不自识，浓谈恣所如。
云深雾莫测，中恐藏於菟。
人生孰非幻，作观随有无。
江侯乐山水，何考其真欤。
作诗调江侯，江侯其晓诸。
观毕勿遽弃，醤瓿尚可糊。

放怀对客初寻笑，满目开花未放愁。
望远此情天不尽，名山何得逐穷幽。

日出卯，大道分明莫外讨。
日月纵横在目前，逢原左右拈来草。

八月中秋天凉，芙蓉花发题目禅房。
老胡大道分明在，不必诸方问短长。
短不是短，长不是长。
短长不是处，是道非思量。
思量不及，文彩愈彰。
秋山兮秋云片片，秋江兮秋水洋洋。
风悲兰社，天澹沧浪。
欲言言不及，林下好商量。

今朝腊月十，夜来天落雪。
群峰极目高低白，绿竹青松难辨别。
必是来年蚕麦熟，张公李公皆忻悦。
皆忻悦，鼓腹讴歌笑不彻。
把得云箫缭乱吹，依稀有如杨柳枝。
又不觉手之舞之，足之蹈之，左之右之。

玉涧安在哉，注目匡山云。
都梁有奇特，渠自能挽君。
伏雌端可烹，岂惟酒盈樽。
老子堪料理，枯肠为之醺。
奕奕弦上语，大似机中纹。
白头得胜妙，叹咤初未闻。
更弹醉翁操，洗我蒲团昏。
且复瀹龙焙，谁言淮水浑。

江头雪花一尺围，不妨屋角梅垂垂。
江头三日浪簸船，不妨老子被底眠。
权奇突兀众所嗔，大是个中英特人。
何曾论渠破与堕，余生且办担板过。
嗟我星星复种种，四十八年环堵梦。
君看后省粱肉盘，只似荜门葵苋供。
莫云侬诗太愁绝，半世全凭毛颕脱。
熟处难忘却自嫌，面目堪憎为饶舌。
腐儒诸方饱行脚，习气偶存言语缚。
独忧汤饼唤睡魔，背贴蒲团鼻雷恶。
拈时勿著文字相，肯对痴儿夸伎俩。
屈宋真眼向前会，阿球端知有此事。

君名讵要书黄纸，儿曹安能相汝尔。
平生胸中著丘壑，何曾辄作数日恶。
看渠老死争名场，肩摩毂击非侬郷。
从来俗子贪著帽，露顶心知寡同好。
可不与饭惟有卿，白眼未分遭题评。
苏郎六印蚕作茧，剧饮浊醪适吾愿。
此事未容人遽知，百丑千拙人笑之。
胜处岂徒论得髓，觌面端如传器水。
典刑真有阿度风，世上眼目无王龚。
沧波老树我亦爱，闻说津头有船卖。
斯人要是江左人，径入坐床宁肯嗔。
星星种种旋非故，禅板蒲团只如许。

毛侯曾子有新句，鸣籁素秋相与清。
我若邶鄘甘退舍，君如秦楚正连衡。
一尊鸿雁到时酒，万里江湖别后情。
鱼目骊珠固非敌，搴旗况已慑先声。

此生不说老婆禅，兀兀坐睡忘永叹。
要听车声出铜鼎，故教鼻窍吼蒲团。
淮山宿昔面目好，葵藿从来骨相寒。
白髪轩然同一笑，未嫌跛跛著南冠。

越鸟栖南枝，胡马依北风。
人生亦怀土，安能长西东。
玩公白云老，方丈凭高峰。
忽为万里游，应缘来晨钟。
君看伊与洛，二川日溶溶。
逝者亦如此，流转何时穷。
我居谢公山，天台一水通。
莽莽宇宙内，那知忽相逢。
尘埃识眉宇，觉我耳目聪。
暂来还复去，有如无根蓬。
令我长叹息，不得久相从。
侧身鸡鹜群，仰羡高飞鸿。

人生如断蓬，万里忽相值。
会日常苦难，别日常苦易。
十年闻子名，未识已心醉。
我友岂不多，爱子好心地。
身小胸胆大，面目无邪气。
磊磊栋梁姿，温温瑚琏器。
人物衰落尽，百马逢一骥。
我怀未倾倒，离别已复至。
天寒霜正繁，山险道不利。
君行独何为，百里求自试。
愿持孝友资，发为恻隠治。
上马且勿难，吾民𥩟嘉惠。
他年庙堂上，举此亦不异。
强饭数寄书，待尔慰穷悴。

当今文伯眉阳苏，新词的皪垂明珠。
我公江南独继步，名誉籍甚传清都。
达人嗜好与俗异，谁欲海边逐臭夫。
小生结发读书史，隠悯每愿脱世儒。
几载俛首黉堂趋，争唼粱藻从群凫。
野人鼓瑟不解竽，悠悠举目谁与娱。
幸有达者黄与苏，谁复跼蹐如辕驹。
古来志士耻沉没，参军慷慨曳长裾。
相知宁论贵贱敌，诗奏终使兰艾殊。
当时仲宣亦小弱，蔡公叹其才不如。
乃知士子名未立，须藉显达齿论余。
婴儿失乳投母哺，当亦饮食琼浆壶。

少陵作者今卓尔，彭泽一觞意何已。
诗工酒逸觉有神，此理浪传嗤俗子。
却求举选科目间，仰看有道当汗颜。
闻君欲往更愁绝，归心日夜急飞湍。

文英子建声华烜，少陵尝咏波澜阔。
遐流亹亹锺宜春，观君紫芝真秀拔。
华山𫘧耳汗血孙，奚取王良手刍秣。
骎骎凌厉追遗风，胡为顿缨驰骆越。
谁嗟长庚有老裔，壮龄直欲排紫闼。
初从附凤矫飞翔，晚乃射虎耽疏豁。
强颜方喜安斗筲，禀分何能愧圭撮。
胸中琳琅茀埃{土盍}，自恧铅锋乏破割。
时过西邻蕲发药，霤引玉泉浇胏渴。
新商执矩早威令，甘霔腾虚摧虐魃。
约君飘凫泛沧漪，背负青天□夭阏。
风来空穴袭发毛，刷腋凉飙振𫄨葛。
泠然便拟子列游，不待别起青蘋末。
徐跻七星跐山椒，杓魁歊虚状旋斡。
近君白雪热何有，高谈一激锥囊脱。
扳肩作者古蹊径，余事篇章随击钵。
盘趺不减二华君，妙阅枯棋战挑捾。
光驺摇纵莫可留，四序翩翩几箭筈。
顷看金柳流鶑鸣，俄听玉露丛蝉聒。
清辉默韵无弦琴，乌用檀槽挥一抹。
我方骚愁愁到骨，潜睨蠹蟫眉目𦈛。
徒操诗穷拥鼻吟，□或酒酣将月喝。
生平刚肠久已屈，赖尔匹夫难志夺。
故交纷纭翱赤霄，大钧播物昭穷达。
德尊一代元坎坷，儒腐百年决粗粝。
南溟垂翅云翼收，北窗默卧霜须捋。
病马犹期春草长，涸鱼终需江水活。
君行趋觐长安日，轶兴横秋畴可遏。
公卿倾风定援手，鸿造机缄由一拨。
江湖要作迥相忘，静言可笑相濡沫。

金弋百战古虔州，滚滚双江日夜流。
杯酒登台同极目，夕阳渔唱起沙鸥。

一即一切，实际理地。
一切即一，本来无物。
拈起也，咤咤沙沙。
收下也，绵绵密密。
三界长时独露，十方无处容身。
孤峰顶上倒行，十字街头横卧。
目视云霄则且置，鱼行酒肆作么生。

举无遗照，十方刹海目前观。
正体堂堂，大千同一真如境。
各守本位去，山是山，水是水。
互换投机去，星辰易位，佛祖潜踪。
两处绝聱讹，二边纯莫立。
无可不可，悉得安居。
随时应缘，凝然湛寂。

三转法轮于大千，其轮本来常清浄。
一切诸佛，皆恁么转。
若向下去，三乘五性，顿渐偏圆。
若向上去，不唯觅下口处不得。
临济德山，目瞪口呿。

目前无异草，遍界绝遮拦。
域中日月斩新，方外乾坤独露。
直得龙天释梵，动地雨花。
妙德空生，目瞪口呿。
行棒行喝，拈放一边。
云月溪山，放过一著。
一处透，千处万处该通。
一机明，千机万机圆转。
碧岩不离此处，此处不离碧岩。
摄大千于毫端，融芥尘于刹海。
含花鸟过，抱子猿归。
湛寂凝然，应真不借。
万卉正资和气力，碧岩先发一枝香。

目前无异草，遍界绝遮拦。
域中日月斩新，方外乾坤独露。
直得龙天释梵，动地雨花。
妙德空生，目瞪口呿。
行棒行喝，拈放一边。
云月溪山，放过一著。
一处透，千处万处该通。
一机明，千机万机圆转。
碧岩不离此处，此处不离碧岩。
摄大千于毫端，融芥尘于刹海。
含花鸟过，抱子猿归。
湛寂凝然，应真不借。
万卉正资和气力，碧岩先发一枝香。

门外青山泼黛，途中细雨如膏。
灵云陌上桃花，处处芳菲溢目。
香严岩畔翠竹，时时撼影摇风。
直得一击忘所知，一见绝疑惑。
不免尚留观听，未透声色。
若能见无见之色，闻无闻之声。
拨转路头，踏翻关捩。
句句越佛越祖，尘尘耀古腾今。
处处离色离名，个个斩钉截铁。
心外无法，法外无心。
用王库刀，发千钧弩。
壁立万仞，坐断十方。
可以入大解脱门，传正法眼藏。
向尧时舜日，共乐升平。
鼓腹讴歌，归家稳坐。
但愿春风齐着力，一时吹入我门来。

太虚寥廓，万汇森然。
正眼洞明，纤毫不立。
孤峻处祖师莫近，坦夷处人天共知。
击开大解脱门，识取无面目汉。
芍药花开菩萨脸，棕榈叶散夜叉头。

一向不恁么，目视云汉，不徇人情。
一向恁么，灰头土面，带水拖泥。
恁么中不恁么，就下平高。
不恁么中却恁么，从空放下。
或有个恁么不恁么，总不管，亦无明，亦无暗，亦不放，亦不收。
到头霜夜月，任运落前溪。

一向孤峰独宿，目视云霄。
虽则不埋没宗风，无乃太高生。
一向十字路口，土面灰头，利物应机。
虽则埋没自己，无乃太屈辱生。
况明悟之士，顶门具眼，肘后有符。
出没卷舒，得大自在。
动若浮云，止犹谷神。
或可以孤峰独宿，不碍土面灰头。
或土面灰头，不碍孤峰独宿。
恁么中有不恁么，不恁么中却有恁么。
瑞气逢嘉运，灵苗触处春。

百草头出没，三界外遨游。
从布漫天网，虚下钩鳌钩。
摇鳞振鬣撼乾坤，兀目昂头洪浪喷。
棒雨点，喝雷奔，肯将争战定功勋。

两月寓昆山，耳目厌烦闹。
饮啄落樊中，多嚬少嬉笑。
岁节簿书稀，慧聚富清峭。
愿偷一日闲，进步访殊调。
石台出神功，殿宇自梁诏。
胜境布高低，虽难亦容造。
平阁翠屏轩，苍然插峰峤。
满眼岁寒物，将迎若盟要。
新阁亦虚明，隠显入凭眺。
乾坤指顾闲，孙登一长啸。
迤逦上月华，老碧倚烟奥。
夜半谁有力，负鳌族嵩少。
层层转上方，冰岩隠诸妙。
嵌崆本自然，不凿混沌窍。
方寸有泓泉，清彻宛秦照。
几次菖蒲风，为解众生躁。
别有古道场，数级下移趠。
石佛梦中来，天手造容貌。
于此稍盘桓，平昔恨难到。
欲掷下山筇，尽作雾中豹。
奈何苟禄身，未得从吾好。
他日龙眠山，相期有耕钓。

檐影荫游鱼，江声颤崖竹。
云帆天外去，龙刹空中矗。
霞明晚渡红，草暖晴沙绿。
澄波见归鸟，纷霭迷飞鹜。
有时雪浪吹，玉马争追逐。
青霄皓月满，琉璃莹极目。
谢傅昔出宰，天葩动惊俗。
一读梁间诗，清风感佳木。

春飔天上来，吹我中庭树。
争先两株桃，照日结红雾。
枝枝迭映蔚，叶叶相夸诩。
光彩夺目精，香气袭行路。
风雨不我谋，零落纵横去。
西家婉娩姿，见之切情虑。
蹇修安所营，年芳空掷度。
意内人莫知，泪下成红雨。

故城叠𪩘临高台，古木到天猿鸟哀。
桐乡官寺山水里，泉声常疑骤雨来。
吾祖政成朱邑后，文采风流今未朽。
王郎游刃无全牛，籍甚能名传众口。
弦歌之声得故人，车殆马烦开芳樽。
明朝更指南斗去，相思目断江湖春。

已约龙沙看江浪，更从宝塔上晴空。
萧萧雨堕兹游阻，靡靡秋残吾道穷。
不见江州竹叶酒，空余彭泽菊花丛。
去年此日尤萧瑟，两地相思目断中。

古人憩息地，不种凡草木。
数竿何必多，可以慰幽独。
忘忧玩芳草，怡颜眄庭柯。
岂无艳阳节，摇落将如何。
彼美轩中人，澹然对浮云。
此君有佳处，心期暗相亲。
萧萧四时色，目击道逾妙。
君看竹得风，天然向人笑。

深树鸣𫛴{圭鸟}，红紫春事休。
临川贤假守，只今陈太丘。
驾言出远郊，班春临道周。
亦招素冠士，来从朱轓游。
晨兴惬胜引，适此夜雨收。
原隰乱高下，意行逐前俦。
荒荒白水满，郁郁稻秧抽。
旧闻明水寺，宛在岩之幽。
石门本无关，鸣禽自相求。
不有省耕役，俗驾来何由。
老屋隠乔木，野僧事良畴。
松径深窈窕，轩车纷少留。
迟回动归兴，冲雨戒摧辀。
危情极冰渊，细路遵塍沟。
深泥艰涉足，竹鸡为我愁。
岂惮来往频，清与耳目谋。
回首谢青山，寻盟亦悠悠。

黄子厌喧求避俗，直上孤峰结茅屋。
欲期汗漫游九垓，俯视尘寰战蛮触。
小山招隠唤不回，旧时从事有边幅。
不能投笔学文鸳，底用决科似张鷟。
自赋云巢自高唱，手握灵蛇嗤鱼目。
由来江夏多可人，蓝田片片生美玉。
要须青山顶上行，去伴白云檐下宿。
西湖窟穴对华榱，肯把兰亭比金谷。

只今天下张公子，邂逅论文得琢磨。
顾我笔端无绮丽，爱君胸次粲星罗。
嗫嚅元白何劳压，卓荦曹刘不啻过。
鱼目碔砆空自愧，敢将光价敌隋和。

梅生养性来关市，贾傅隳官吊汨罗。
敢过雷门夸布鼓，辄将鱼目换隋和。

李膺此世龙门坂，得士初非一目罗。
牛铎黄锺或同调，岂无宫征配鸾和。

仙果移从海上山，露华供夜鹤分丹。
光射腰金陵宝印，影回殿砌拂猗兰。
朱砂芒刺羞红颗，龙目团圆避赤丸。

动物类含血，虾蟆独无之。
双目但瞠也，一腹亦皤其。
龙变或托体，鱼腹睹幽姿。
罕见三足蟾，讵减六眸龟。
向来奏赝瑞，背负轮囷芝。
坐谩皆下吏，胶车等儿嬉。
虽蒙黄金掷，荆卿空尔为。
或以白玉琢，形模妙工倕。
咄尔百丑质，讵辱五鼎脂。
浪号土底牺，雄夸水中鸡。
何足污帝箸，但可充蛇饥。
作意一池鸣，和我五字诗。

四维风景寥寥，极目晴空廓落。
孰为好丑是非，何用识情卜度。
石火迸光，清秋一鹗。
言前得旨已周遮，句后无踪徒摸索。
札著不行，秦时{车度}轹。

落花随流水，啼鸟在深云。
莫怪多违背，年高耳目昏。
岂不见七百甲子老禅翁，对人祇道东门西门南门北门。

真不掩伪，开眼瞌睡。
曲不藏直，犹较些子。
鱼目明珠，都卢在汝。
更拟如何，未敢相许。

吕卿诸子森如猬，不作世间儿女气。
封胡羯末自行列，麟凤龟龙各异致。
小儿阿智甫七龄，衮衮似欲无诸兄。
疏眉秀目澹玉雪，覆肝立壁开天庭。
自从诸兄授孝经，淋漓笔墨有典刑。
客来推席俨在庭，举头揖客客为惊。
吾知吕卿大源委，黄河昆仑千万里。
政令凡儿出其中，不扶而直麻生蓬。
况如此雏落落自奇伟，出门汗血当追风。

往作兰溪游，步屧出林麓。
溪头小雨竟，溪水澹文縠。
婵嫣几丛秀，临流自结束。
曲折访丛底，初不露芬馥。
归休行结佩，薄采未盈匊。
时遵微径间，幽然感清淑。
年来蚕自缚，投迹先拟足。
不意淟涊中，见此二孤竹。
威威耐寒苦，绎绎辈杞菊。
似是溪头裔，相逢慰烦促。
一日不见之，鄙吝生眉目。
故将应书手，抱瓮助长毓。
孤根著土深，稍稍树支族。
看渠吐胸中，一洗桃李俗。

先生言语妙天下，向来太学传芬芳。
当时品目入前辈，后生籍籍窥余光。
立谈一见便相可，交无新旧合则章。
别来几何岁月忙，我已三变变沧浪。
子才如许犹绿裳，宜参公卿升庙堂，何为高斋尚翱翔。
悬知公意非自高，自高自圣渠作狂。
泰山北斗不自赞，琼株玉树绝否臧。
用则伊周冠百王，直道而行气益昌。
不用两龚或退藏，直道而去括智囊。
用与不用俱徜徉，使妇无裈非吉祥。
世人言高不着本，但欲困苦邻饥尪。
不知舒卷重在我，尊为帝师初未妨。
先生年来力学道，等观穷达如炎凉。
屈伸有命不足论，要保胸中百炼刚。

庄侯目如岩下电，堕泪碑傍始相见。
松间经行倚松语，袖有普贤真行愿。
春风昨夜忽言别，楚儿恰恰耕残雪。
野人无以赠君行，山杏溪桃为君说。

器之高谊已下世，安当我友埋金沙。
倚松卧病无一钱，俗医如山闯利多。
天寒岁暮山谷里，二老不作如我何。
谓天盖高不无意，间生贤者为帝裔。
不容声色眩耳目，但许诗书养梗柢。
少年所学无不有，精研往往穷渊薮。
不知用心能几何，妙悟自然绝师友。
德成而上艺为下，此言端为中流者。
须知豪杰盖不然，以德养艺斯又全。
若分上下为优劣，千金安得称神仙。
德为本质艺其饰，表里相资乃我德。
欲知公子志甚深，已著千金追旧迹。
世人有艺初无德，为骄为傲为残贼。
杀人取财不知惧，犹夸庸妄肆诞惑。
须知公子本无我，一切有求无不可。
平生高见隘古人，焚弃经方见何左。
老僧年来学禹步，跰{鲜}鉴井不能去。
还丹一粒能几何，从此游山不知处。

上人邱壑姿，韵出余子右。
已经老洪目，云是江南秀。
访我白崖巅，喘汗经层岫。
初无一日雅，恍若十年旧。
胡床气未稳，牙签出深袖。
我居人迹绝，特坐岁时久。
子来亦遽去，既别重回首。
招提送客还，松户闭春昼。

文字遮人窗闭蝇，无人传与卫生经。
我愁烂漫不可写，须上君家快目亭。

今代识真人已少，纷纷鱼目乱骊珠。
兄持万古连城璧，只可深藏莫似渠。

异时得交天下士，触目琳琅珠玉间。
年来林下龟藏六，一见道人聊解颜。

枯木岩中一病夫，问生何处著荣枯。
却须自把轩辕镜，还见从来面目无。

官人骑马松门外，下马敲门眉目清。
休问西来他日意，遶篱无数竹鸡鸣。

平生徒说追风足，厌见驽骀饱刍粟。
刘侯为出二马图，缅想权奇在坰牧。
本朝不伐大宛城，公初得之无乃惊。
胡沙燕山在吾目，短草落日低边明。
雄姿忽作风动壁，意气腾骧欲无敌。
前者骄矜后者驰，信矣能先鸟疾飞。
圉人亦复神超然，亮作俗肉勤加鞭。
吁嗟骏骨世定有，良乐不逢长弃捐。

目断山河恨莫裁，折芳犹记小徘徊。
细看叶底春风面，疑自幽篁影下来。

行年七十老𨀁踵，眼目精明耳不聋。
忽地有人欺负我，一拳打倒过关东。

葛中藤杖竹籧篨，静夜江楼纵目初。
海兽擎山出彭蠡，玉龙衔水下匡庐。
三更云尽猿啼露，十里月寒人捕鱼。
已问湖山借圭角，他年来此老渔樵。

先生筑高隠，趣好清且独。
云龙峰上石，跋草自錾𣃁。
发窍号阴怪，穷根揽坤腹。
山灵不敢爱，鞭叱满崖谷。
危跻已穿履，大载几折轴。
直欲起岩岩，未容买碌碌。
心营合天造，指化出神速。
突兀傲中巅，凭陵勇双矗。
兽蹲目睥睨，龙攫腰回蹙。
缩脰立幽鸟，擎颅卧孤犊。
鲸鳞老廉利，相角怒撑触。
轩昂鹤引咮，赑屃鳌跂足。
腾空快高思，排峭惊醉目。
伊余朅来游，步百吟周复。
愿从乞其余，伴我东墙竹。
猿鹤莫相嗔，此客意非俗。
常令月色照，敢使尘土辱。
日待风雨来，起看空遶屋。

先生筑高隠，趣好清且独。
云龙峰上石，跋草自錾𣃁。
发窍号阴怪，穷根揽坤腹。
山灵不敢爱，鞭叱满崖谷。
危跻已穿履，大载几折轴。
直欲起岩岩，未容买碌碌。
心营合天造，指化出神速。
突兀傲中巅，凭陵勇双矗。
兽蹲目睥睨，龙攫腰回蹙。
缩脰立幽鸟，擎颅卧孤犊。
鲸鳞老廉利，相角怒撑触。
轩昂鹤引咮，赑屃鳌跂足。
腾空快高思，排峭惊醉目。
伊余朅来游，步百吟周复。
愿从乞其余，伴我东墙竹。
猿鹤莫相嗔，此客意非俗。
常令月色照，敢使尘土辱。
日待风雨来，起看空遶屋。

先生读书不下堂，堂上有客语琅琅。
弟子出观如堵墙，怪君眉彩生光芒。
北都晁夫子，一别久相望。
君来道信问，使我开肺肠。
三日不改服，犹觉芝兰香。
平生寡投分，一笑且云乐。
殷勤发黄卷，钝吻悭应□。
大杵撞哑钟，已厌音响恶。
更惭河伯观，未易穷海若。
索寞岁华晚，飕飕黄叶秋。
归心剧流水，忽忽不可留。
固知此鳣鲸，肯托寻常沟。
直须见老聃，可化南荣俦。
海州岁有冲天鹄，卵如萍实光琢玉，蜀鸡眇然何敢伏。
羽成不须求日浴，一举将惊万人目。

结交赖有紫髯翁，鹤骨崭崭烂修目。
五言长城屹千丈，万卷书楼聊一读。

黄龙一洞与天通，仰视星辰目睫中。
人去坛虚今已矣，祇留手植七株松。

三年客京华，雰埃侵鬓绿。
花时岂相关，藜藿欣自足。
故春锁胶庠，庭槐如兔目。
沂风清昼吟，璧水泛晨瞩。
今我复来兹，芳菲照华屋。
日长帘幕深，欠伸倦晴燠。
英英同舍郎，文采命骚仆。
真想寄吟哦，诗坛令何肃。
惟时届清明，千官赐休沐。
我事未渠央，矧敢念归宿。
何当榜贡书，诸生骇神速。
君歌我乃赓，聊以慰局趣。

广文新决科，恩袍鬭春绿。
香名满众耳，要路策高足。
阿房得第五，中眉嗟志目。
平明趋省门，容仪耸旁瞩。
廪薄虽屡空，润身非润屋。
朅来锁南宫，迨此东风燠。
吟哦夜不休，立侍窘童仆。
诗成字字清，华星点秋肃。
中含不尽意，往往念归沐。
遥知卧鸱夷，独酌慰斋宿。
云谁可与饮，邻有三不速。
篇卷正沉迷，当以从事趣。

东阳见夫子，格调骇心目。
相逢恨不早，请违何太速。
咄咄空中字，便便榻间腹。
暂留肠九回，言归日三卜。
到家乐应颠，登舟喜堪掬。
题桥释旧誓，弹冠俟新沐。
偃蹇何足嗟，君看松与竹。

需宴宸章次第颁，祥霙宜入咏歌间。
心知旦暮千龄遇，目睹声诗六义还。
治格雨旸皆顺序，庆均朝野共怡颜。
微臣叨预承恩列，赓和才菲若负山。

混沌未分先剖判，生成不假阴阳煅。
头角前来是好牛，皮毛更不重更换。
满目平田无寸草，饥餐渴饮无生老。
威音王佛是如今，有甚众生可寻讨。
哮吼一声天地动，达人见处吾无用。
坐断毗卢世界宽，自是衲僧眼皮重。
一遇知音和始齐，自余总是闲陪从。

善逝明知直不邪，要穷妄识是空花。
故令庆喜推心目，胜相初观始出家。
在内何缘昧肝胃，相知在外又成差。
琉璃比眼还同境，闭障开明未有涯。
合处随生难定体，根尘兼带转蓬麻。
世间一切都无著，水陆空行作翳瑕。
七处无归全失措，从兹始得遍河沙。

千人丛与万人丛，无喜无嗔耳目通。
要识太原孚上座，六街钟鼓闹冬冬。

数目分明举即难，衲僧无不胆毛寒。
须知更有壶中路，但向须弥顶外看。

世尊拈花，迦叶微笑。
亲切亲切，省要省要。
眼目定动，料料掉掉。
为报先生，莫打之遶。

不动龙门内，行参古佛机。
亲逢渠面目，肯话自容仪。
凡圣心平等，高低路坦夷。
丹霞烧木佛，院主落须眉。

不觉霜飞上鬓毛，引杯看剑兴犹豪。
胸开万古天风荡，目拭三山海月高。
投阁羞称扬子易，啜醨爱读楚人骚。
媕婀莫遣无生气，搘住乾坤在我曹。

南州一炬火，我归无所归。
六月下惊湍，一叶正复敧。
空城何所有，城阙双阖扉。
遗氓四五辈，{目咢}眙虫鸟栖。
潭潭大都府，灰灭余空基。
委重者谁子，汝实凡且卑。
蝼蚁轻民命，泥沙捐国赀。
犬狼肆噬啮，驱逐乃其宜。
胡为使群吠，如恶草蔓滋。
哀哉三万室，锺此百六期。
故居不可识，将是复疑非。
阶前手种花，自怜托根微。
露草相对泣，吟风作悲诗。
人言城门火，鱼祸自靡遗。
我亦无泪哭，且复一解颐。

小麦青青山一曲，江南千里伤春目。
盱母江头唤渡人，遥指麻源第三谷。
裹盐包饭各匆匆，回首烟霞楼观中。
诗成更觅羊何和，犹是前身内史公。

水竹依山住，烟霞并舍分。
秋添中夜雨，冷浸一溪云。
满目干戈地，关心鸟兽群。
归涂如可问，猛犬莫狺狺。

六月寓闽山，初逢荔子丹。
皱红分颗颗，凝白作团团。
品目诚无限，珍甘拟亦难。
不劳走马使，安坐得加餐。

几回飞锡入红尘，一任随缘自在身。
琢句不妨明日用，援琴谁与听阳春。
扬眉瞬目如相委，捧腹狂歌即是真。
汤餠藜羹奉朝夕，自怜担板小乘人。

霜重阶铺纨，风凛肌生粟。
心庄耳目清，思虑无由俗。

满目烟含芳草绿，倚兰露泣海棠红。

伤心独立阳台望，暮雨凄凉宋玉情。
极目草深云梦泽，连天水阔汉阳城。
当年楚国山犹在，千古襄王梦不成。
往事悠悠魂已断，高唐今日有虚名。

黛泼峰峦安用染，镜澄湖面不须磨。
已惊张翰鲈如玉，想见西施髻如螺。
目断楼高知水阔，云开山尽见天多。
吾家本是烟波主，好律渔翁一曲歌。

日炙风吹知几年，玄中密意妙难传。
当机若见首山老，直下应须了目前。

十字街中六不收，本来面目绝踪由。
纵饶悟得分明去，已落侬家第二头。

目述自高吟，自高非倨傲。
高怀肯随动，幽鸟徒轻噪。
无水定无源，有烟必有灶。
天堂并地狱，自作还自报。

谁人无一条拄杖，我家收底丑模样。
彻头彻尾节目深，从生至老筋骸壮。
不须修，何须漆，体段自然成个格。
或行或坐尽随身，或倚或携还任力。
抛一抛，卓一卓，三界魔王顿惊愕。
雨云雷电匝长空，展尽神通难揣摸。
有时收，有时用，纵夺临机恣拈弄。
傥蒙上士入门来，一棒打教知痒痛。
说道理，没人情，动着教伊祸患生。
休夸昔日化龙势，谩说当年解虎声。
挑日月，吞乾坤，划开一路涅槃门。
大丈夫儿须执捉，一言不契命难存。

画餠不足以充饥，大羹必资于敏手。
浄瓶趯倒，目前赢得大沩山。
铁钵擎来，八万毛孔皆香发。
口吞三世即且置，铁牛不食连鞭草。
机梭不犯风云势，石笋从教劫外抽。

吾心似秋月，碧潭清皎洁。
无物堪比伦，教我如何说。
堪嗟古人心，难与今人说。
语与时人同，意与时人别。
今人不会古人意，今日教我如何说。
直饶会得寒山意，秋月碧潭犹未彻。
此夜一轮明皎洁，纵目观瞻不是月。

会了唤作禅，未悟果然难。
难难，目前隔个须弥山。
悟了易，易易，信口道来无不是。

长安城头乌夜栖，长安道上行人稀。
浮云卷尽暮天碧，但见明月流清辉。
君独骑馿向何处，头上倒着白接{罒离}。
长吟搔首望明月，不学山翁醉似泥。
到得城中灯火闹，小儿拍手拦街笑。
道傍观者那得知，相逢疑是商山皓。
龙眠居士画无比，摇毫弄笔长风起。
酒酣闭目望穷途，纸上轩昂无乃似。
君不学长安游侠夸年少，臂鹰挟弹章台道。
君不能提携长剑取灵武，指挥猛士驱貔虎。
胡为脚踏梁宋尘，终日飘飘无定所。
武陵桃源春欲暮，白水青山起烟雾。
竹杖芒鞋归去来，头巾任挂三花树。

十年客京洛，衣袂多黄尘。
所交尽才彦，唯子情相亲。
会合能几日，欢乐何遽央。
春风东北来，飘我西南翔。
骊驹已在门，白日行且晚。
停觞不能饮，将去更复返。
把腕捋髭须，悲啼类儿女。
人生非鹿豕，安得常群聚。
朝别河上梁，暮涉关山道。
匹马逐飞蓬，离恨如春草。
去去日已远，行行泪横脸。
昨日同袍友，今朝异乡客。
来时城南陌，始见梅花白。
回首汉江头，黄梅已堪摘。
杖策登高城，极目迥千里。
落日下青山，但见白云起。
远望岂当归，长歌涕如雨。
归心如明月，幽梦过颍汝。
抱膝长相思，故人安可见。
忽枉数行书，仿佛如对面。
纷纭辇毂下，冠盖争驰逐。
吹嘘多贤豪，肯复念幽独。
空斋听夜雨，深竹闻子规。
此情不可道，此心君讵知。

目送愁云尽日愁，寒来着破旧貂裘。
凭谁说与西风道，留取花间点缀秋。

延陵多贤孙，杰然者迪吉。
上书因自讼，宾客禁私觌。
瞑目数归期，闭口防罚直。
谒告呼朋侪，笑谈洗忧戚。
开樽青莲界，逍遥以永日。
翩翩客鼎来，草草筵初秩。
子珍乐易人，开谈见胸臆。
宗鲁与人交，坦然无畛域。
君泽学古谈，论议简而质。
伯更廊庙具，绿发居师席。
泽民泮水英，每试辄中的。
叔野饱书史，胸中万卷积。
文美秉天机，温如苍玉璧。
文康气雄豪，目睨天宇窄。
中邦最清修，操履有绳尺。
乐之似长康，痴绝故无匹。
坐客皆奇才，椎钝莫如逸。
诸人或见赏，颇爱性真率。
不求身后名，但喜杯中物。
世故了不知，一醉吾事毕。

延陵多贤孙，杰然者迪吉。
上书因自讼，宾客禁私觌。
瞑目数归期，闭口防罚直。
谒告呼朋侪，笑谈洗忧戚。
开樽青莲界，逍遥以永日。
翩翩客鼎来，草草筵初秩。
子珍乐易人，开谈见胸臆。
宗鲁与人交，坦然无畛域。
君泽学古谈，论议简而质。
伯更廊庙具，绿发居师席。
泽民泮水英，每试辄中的。
叔野饱书史，胸中万卷积。
文美秉天机，温如苍玉璧。
文康气雄豪，目睨天宇窄。
中邦最清修，操履有绳尺。
乐之似长康，痴绝故无匹。
坐客皆奇才，椎钝莫如逸。
诸人或见赏，颇爱性真率。
不求身后名，但喜杯中物。
世故了不知，一醉吾事毕。

国欲求忠臣，忠臣乃孝子。
为臣若不忠，泉下颡有泚。
居士邱园英，参禅得佛髓。
家有两男儿，孝秀冠闾里。
大儿守名教，小儿饱书史。
颀然诸子孙，眉目皆可喜。
人言居士亡，居士实不死。

耿耿抱孤韵，寂寂扃柴扉。
束书卧环堵，交游车马稀。
风流佳公子，妙龄秉天机。
邀予步层台，目送孤鸿飞。
山影漾清渚，翠色侵人衣。
渔浦晚烟暝，霁雰蒙夕晖。
静言思叔子，怅然澹忘归。
坐有庖丁手，奏刀心术微。
万象含毫端，缣素聊一挥。
古来胜达士，欻如朝露晞。
吾人各勉力，毋为邹湛讥。

鶢鶋止鲁郊，岂乐太牢具。
冥冥万里鸿，弋人何敢慕。
东海儒林秀，落笔妙词赋。
蹭蹬江湖秋，低徊老韦布。
晚从使者举，奉檄喜而惧。
白发照青衫，奄忽死中路。
功名安在哉，竟以儒冠误。
去就各有时，寿夭亦无据。
𥩟立倚江楼，注目烟村暮。

潘侯平生心，初不喜婚宦。
中年又丧妻，二子尚幼丱。
孤灯秋梦寒，颇思美目盼。
初时似不堪，既久亦习惯。
斯人天机深，坚壁却忧患。
浊醪只独斟，布衣谁补绽。
岂不溉釜鬵，无人煮藜苋。
买婢供使令，颇遭俗子讪。
北风吹枯桑，天寒岁云晏。
人生不百年，一世如梦幻。
勿谓渊泉深，巨鱼亦可汕。
何当呼蹇修，便可买羔雁。
中馈端有人，嫁娶岂难办。
为君乞樊素，伴我老山涧。

君如霜鹘精爽老，目睨云霄长侧脑。
不种河阳满县花，手披泮水收芹藻。
闭门较艺防请谒，门外宾朋迹如扫。
饥肠得酒吼怒雷，牙颊生烟喉吻燥。
青灯枕上梦蛾眉，惊魄酷怕寒砧𢭏。
纵未休粮仙骨轻，丹田亦合生梨枣。
归来清狂尚未减，怀抱向人辄倾倒。
不作孟公投辖饮，乃欲悲吟效郊岛。
明年东风破柳条，万里晴江波浩浩。
此时扁舟挽不留，依旧儒官守枯槁。
只今有酒不浪饮，迎腊寒梅为谁好。
相将风雪不饶人，拂面飞花故相恼。
期君三日不如盟，定作回波嘲栲栳。

儒林丈人称两苏，一言为重轻璠玙。
见君诵诗出险语，抚掌绝倒徒惊呼。
贵耳贱目亦不恶，虎豹何殊犬羊鞟。
劝君掩舌卧衡门，莫赋悲秋任摇落。

长安少年清似玉，腰垂黄金双鬓绿。
吹嘘气焰高岑楼，胡不容公置一足。
脑脂遮眼卧三年，满榻秋风对修竹。
户内殷殷金石声，牙签插架三万轴。
笺诗作传起凡例，断简残编纷在目。
题舆粤国正秋风，石瘦水清山诘曲。
先声霹雳挟仁气，父老欢呼胥吏肃。
莫思莼菜赋归欤，天上要公调鼎𫗧。

昔日陶彭泽，何尝见督邮。
江淮宽运漕，幕府得优游。
故旧谁青眼，功名要黑头。
相思怀抱恶，注目倚南楼。

飞花眯目乱纷纷，细草裙腰绿映门。
山色入帘清可挹，湖光照座冷无痕。
揄扬春色烦诗句，排遣愁情赖酒樽。
预想明年君去后，沙寒竹净野烟昏。

俗儒守一编，贱目则贵耳。
不识古人书，岂识天下士。
君看李长吉，可但州县已。
异时凤来仪，故自阿阁起。

造物本儿嬉，万汇同一甑。
阴阳烧煮之，有此生老病。
我今知命年，过二不为盛。
此身付天公，穷达听其令。
胡为生纤云，翳此秋月浄。
坐令盲老翁，悲啸杂歌咏。
医云肝乘母，交恶若周郑。
欲知罍不耻，要在瓶毋罄。
至言若金篦，刮膜除蔽映。
咄哉耕田夫，所得已负乘。
当求扬一廛，遂卜蒋三径。
闭目存黄庭，燕坐收双胫。
回首谢蓬莱，问路安敢更。

子长南游探禹穴，自夸历览多所列。
归来落笔方著书，意与素王争巧拙。
谪仙早亦勤四方，沉浮江海遨齐梁。
腹中领略几万里，文焰万丈如许长。
取之欲富观欲博，贪多岂不如谿壑。
直将眼力遍八方，达者应悲用心错。
不如五柳宅边一老人，家贫无钱常闭门。
时时矫首聊寓目，但见倦飞之鸟无心云。
老人观之释然悟，归去来兮从此赋。
勉旃为谢倚栏人，着眼应须在渠处。

今年已作暗寒食，此日正如盲老翁。
病眼昏昏迷白黑，幻花隠隠出青红。
人歌人哭千家里，春雨春晴一梦中。
会放目光牛背上，转头何事不成空。

芝阴旧是神仙宅，驾鹤泠风著前籍。
青冥倒影不可寻，闲有遗灵表奇迹。
往时瑞草出西楹，蟠茎引蔓缘屋壁。
蓊郁青葱浄点尘，覆被仙容周幄帟。
通人备考神农经，无说无名终不识。
传之于今三十年，目睹耳聆犹历历。
迩来复见古砌下，冰结池面坚铁石。
中有锁细百千状，贯玉联珠相倚植。
𬬻形塔影最明察，俨如天匠穷雕刻。
堵观魄动骇且疑，试为求端一推核。
有道致祥闻自古，谅由叶气潜薰炙。
川珍岳贡惟恐后，器车丹甑何由惜。
舜廊渊默正垂衣，鸿塞清夷方偃伯。
宜哉殊像发重□，□应兴龙靡差忒。
至圣谦冲美不居，瑞合图书禁笺册。
草茅爵跃赋巴□，窃与尧民喧壤击。

高树环清池，波平春正绿。
移舟近南崖，倒影见华屋。
危梁属修径，幽思生远目。
更登狎鸥亭，可以忘宠辱。

极目尽天际，风烟杳霭间。
水光清滉日，野色远连山。
白鹿今何在，高僧此独闲。
我今无伴侣，乘兴一跻攀。

自从南郭得三椽，怕趁荆溪半夜船。
每望白云惊岁月，空将清梦遶林泉。
虽因追远时来此，又见登高意惨然。
极目不知多少恨，一声孤雁夕阳天。

先生高谊古人几，缔就良缘誓不违。
要使有情皆作偶，纵然无目也相依。
倡随偕老天何厚，生死同期世所希。
寒月宵深光万里，浑疑华表鹤双归。

恳辞钧轴逸祠庭，园辟东郊以退名。
花木争妍虽寓目，干戈未戢可忘情。
鹰扬蚤继磻溪业，霖雨爰从傅野生。
愿把经营芳圃手，更将春色遍寰瀛。

雪覆乔林同一色，清光上下含虚碧。
采樵人立渡头寒，极目圆蟾为谁白。

我昔官阆中，子时趋长安。
相过日夜饮，肯使笑语干。
但知醒复醉，谁问甜与酸。
揽衣步中庭，仰首羡飞翰。
誓言早归休，慎勿贪高官。
时未有添丁，眼前惟木兰。
舅甥一分背，日月双跳丸。
那知十年外，相见西江干。
拜起未寒温，悲来各汍澜。
我鬓已秃翁，子颜非渥丹。
相从海上去，兹事人所难。
陂行白漭漭，山宿青攒攒。
人烟小岁后，草木深冬完。
昨日次长沙，扁舟掠湘滩。
中流遭恶风，满衣泼惊湍。
船如旗尾点，天作车轮团。
怖畏目敢侧，祷祈指频弹。
向非鬼神助，几作蛟龙餐。
忠信时可凭，圣贤岂吾谩。
勿畏峤南热，我清物自寒。
勿忧海邦陋，心广身亦寛。
磨刀斫鲸鲙，隐几看鹏抟。
努力近药物，明年理归鞍。
得之两鸿鹄，龟筒不须钻。

臣闻失旦鸡，已晓犹强鸣。
书生坐口穷，抵死输血诚。
岭南贡蜜果，海道趋彤庭。
黄蜂乐受职，紫鳯助扬舲。
忠勤虽云至，思虑良未精。
由来瘴疠乡，不识霜雪清。
土风不待讲，气象昏如酲。
秔稻秔稻热，水泉水泉腥。
而况野果实，岂足奉圣明。
未论体性殊，已觉面目生。
食之倘有补，劳者甘如饧。
政恐无裨益，所出非和平。
上林宁少此，下箸安可轻。
轩辕尝百毒，上古杂神灵。
武王嗜鲍鱼，几谏仗老成。
刍荛复何有，葵藿但自倾。

先君捐馆年，六十畸三算。
我今四十三，始得幼子蜑。
余龄继前躅，蜑也才及冠。
况复未可知，孝章积忧叹。
禄养岂不欲，兹事觉已缓。
但爱眉目秀，体质净如盥。
顾瞻既精神，怀抱亦气岸。
今者新剔髪，莹若珠未贯。
见之令人清，面拥疲手腕。
辄然攫吾须，霜雪落几案。
岂惟不肯嗔，更付一笑粲。
骨肉今远矣，恃汝慰奔窜。
行当从诸兄，诵书喧里闬。
而我于经术，粗能分句断。
发蒙要师资，心孔为开钻。
许慎専偏傍，张华休史汉。
吾家业儒久，舍此无别段。
不应缘一噎，便欲废炊爨。
及亲三釡足，未用万户酂。
人生百年期，我今特未半。

去年弦歌程水滨，甑中生尘范史云。
今年讲学鹅城里，关西孔子杨伯起。
昔人论士观心期，时人论士看目皮。
只知黄鹞矜嘴爪，不识驺虞避生草。

人日伤心极，天时触目新。
残梅诗兴晚，细草梦魂春。
挑菜年年俗，飞蓬处处身。
蟆颐频语及，仿佛到东津。

为农沙子步，附保水西乡。
隐几江天远，开门佛土香。
时情荒径草，野色淡渔梁。
欲纵高秋目，东偏短作墙。

炭寒火冷灯微明，虗檐泻雨如倾瓶。
酒酣耳热身体轻，抚膺大吼黄锺声。
怒目直视如流星，拔剑击柱傍人惊。
丈夫宁可五鼎烹，安得容此呑舟鲸。

昔我先君子，德与形气俱。
褒衣佩长剑，轩昂真丈夫。
我生困多难，迺类山泽癯。
头目颇麞鼠，愧忝虎豹驹。
太仓五斗米，足食蕞尔躯。
谁能向天子，号饥诉侏儒。

温泉宫里行人宿，温泉池上行人浴。
人自多情感盛衰，泉固无心任荣辱。
细路蟠蟠入疏竹，万年秦山皆在目。
吾皇高拱九重深，一株松萝为谁绿。

左绵城北长安道，马足翻翻人自老。
越王高楼藏道边，道上行人不迷到。
楼前西日堕江红，一见如逢邻舍翁。
向来何处识面目，应在少陵诗句中。

富乐之名谁所留，建安年中刘豫州。
拥兵入蜀万貔貅，孱璋送国来迎头。
军中酾酒椎千牛，炙如巴山酒如涪。
酒酣握手登高丘，极目紫芋蹲春畴。
富乐之名此其由，君闻此说还信不。
当时兵起四十秋，拆屋不足供诛求。
生灵嗷嗷鼎中油，山中胡为乃尔优。
想今富乐万倍刘，端能容我逃穷愁，山僧笑言客罢休。

我思六一翁，羽化四十年。
虽不及抠衣，毎愿为执鞭。
手弹醉翁操，目睹庐陵编。
床头五代史，屏间七交篇。
诗常讽思颍，曲毎歌归田。
斋摹画舫様，酒法冰堂传。
此志自弱冠，到今已华颠。
嗟予又晚辈，读书慕先贤。
即彼生处所，馆之与周旋。
时对文章姿，稍息簿领肩。
贤者果不死，瞻之犹在前。
似挥诛奸笔，犹拏击佛拳。
谁当嗣前规，时为易蠧椽。
勿毁鲁恭宅，中有夫子天。

尉公不忝东州英，坐上拍满樽中盈。
令尹学道眼目明，作佛肯后灵运成。
户掾句法令人惊，登坛抗臂从我盟。
法曹静如不能鸣，胸中自有百万兵。
会稽少年富才情，墨竹中含楚辞声。
泮宫老人驾虚名，赋诗饮酒畏后生。

岁华忽忽又清明，忆与诸生试集英。
金锁掣雷开右掖，纻襕披雪照升平。
立班雉尾身疑梦，茂对龙颜目乍惊。
百拜起居分左右，十年胸臆转纵横。
愧无长策裨千虑，敢昧初心苟一名。
三道岂能窥董傅，乙科今复愧匡衡。
始吾进取恬无意，看汝光华便是荣。
他日当求田二顷，杖藜自足过浮生。

标致自清流，知名二十秋。
诸儒堂上席，群客帐前筹。
南渡衣拖绣，西来幕建油。
食葱逢屈突，封户识荆州。
襦袴三巴国，櫜鞬九郡侯。
道兴期变鲁，文盛拟从周。
讼矢虽关聴，宾壶不废投。
未妨登衮衮，暂屈布优优。
望府多奇士，华颠愧督邮。
崎岖缘底事，憔悴此重游。
举目江山是，翻身岁月遒。
客愁移带眼，乡思咏刀头。
技痒论文在，心阑触事休。
那堪趋冉冉，祗是判悠悠。
揣分宜长引，忧贫复少留。
长裙何处曳，门馆傥容邹。

彩衣入蜀记当年，金紫重来抱使权。
拥钺止奸民奠枕，扬鞭画计地流钱。
汝南评论常相借，圮上文书独见传。
政目告成才五月，岁头未改恰三迁。
秦云惨雪趋朝路，吴雨肥梅按部天。
名位愈隆人愈远，从今帝席为谁前。

名字虽云系列曹，儒风门户只萧骚。
头颅自揣宜藏拙，指目何妨笑养高。
本以食贫来仰禄，岂于王事更辞劳。
老来精力堪惊叹，一纸文书辄数遭。

昨夜颠风吹裂石，晓来雪片大如席。
耶溪先生醉不知，拥絮雷霆喧鼻息。
痴奴捶门呼不譍，但闻含糊语呵叱。
先生行世如行川，虚舟触人无怨言。
逢人觅钱即沽酒，得钱不谢犹傲然。
我欲看君堕帻醉，便觉两颊微涡旋。
款段自能驮醉起，归路逆风吹冻耳。
入门儿女啼饥寒，瞪目瞠然作直视。

我家与君邻屋居，君昔未生先长我。
君髪齐眉我总角，竹居读书供日课。
君诵盘庚如注瓶，我读孝经如转磨。
长老奇君王佐才，拭目颙颙观长大。
十三环坐同赋诗，出语已能惊怯懦。
风雷遶纸成千篇，弃遗不惜如零唾。
神思义表文融明，清绝如珠不受涴。
江左相传纸价增，东坡一读不复和。
怀高识远不可屈，功成回首破甑堕。
家贫口众难自安，出图斗粟充饥饿。
闹闻笔阵扫万人，上国英雄胆先破。
殿前作赋声摩空，盛名四海争掀播。
华裾如葱马如龙，九衢突若流星过。
我经忧患早衰微，生怕虚名招实祸。
方衣童首住江村，饱饭爱寻闲处卧。
睡余信手摸书看，会意起来行复坐。
林泉成趣亦题诗，年来藁帙成堆垛。
仙郎开卷面发光，夸我雄词惊李贺。
相期他日同此游，先买邻庵山数朵。
青松白石闻此言，共作庐山二十个。

穷年踏黄尘，旅卧每自鄙。
此山颇岑寂，饮食亦清美。
瘦藤当一折，且作终老计。
晓堂看春雪，秀色浄窗几。
炉暖倚蒲圑，颓然成坐睡。
君从何所来，会我清梦里。
琼花斜袅帽，眸子湛秋水。
伊予杂懽笑，应阿竟何事。
忽然长揖去，惊觉在千里。
人生孰非梦，安有昏旦异。
心知目所见，历历皆虚伪。
他日或相逢，何殊开睫寐。
此诗当见渠，一展笑相视。

赵州饱丛林，懒墯亦惯便。
起步作欠伸，藏经终一遍。
投子犹可骇，手足未舒展。
但于数字中，演出五千卷。
两翁古禅伯，措置令人羡。
安知尘尘中，法轮常自转。
无数妙章句，函匦金碧昡。
芥子瑠璃瓶，历乱齐发现。
颇怪老龙华，底事别营建。
幻出诸鬼物，奇状分百变。
疾驰并推毂，过目等飞电。
万众初错愕，熟视生悲恋。
譬如观写照，笔下出眉面。
争贵纸上容，活者反弃贱。
乃知像教末，妙理蔽浮浅。
要令齿发辈，种性受熏炼。
元禅今南归，酬此夙所愿。
我作送行诗，败墨磨破砚。
诗成一大笑，相顾春风软。
会看出谈笑，错落照深殿。
想见午梵清，随喜时遶漩。

杨柳护桥春欲暗，山茶出屋人未知。
冒田决决走流水，小夫铲塍翁夹篱。
雪晴春巷生青草，烟湿人家营晚炊。
心疑辋川摩诘画，目诵匡山商老诗。
夜投村店想清境，蛙满四邻檐月移。
卧看孤灯心耿耿，呼童觅纸聊记之。

我有忘年生，气韵亦秀拔。
岂惟有诗癖，亦醉凌波袜。
平生慎许可，期期不忍发。
但余说仲宣，十常在七八。
袖中出清诗，韵字清到骨。
遥知亦说我，喜气见须髪。
相思一水间，楚岫出毫末。
昨夜西风高，凭栏暮天阔。
识君定何时，目送孤鸿没。

当时吕望要周室，渭水垂纶恣遗佚。
后来严陵傲汉家，七里滩头钓月华。
二贤一旦辞隐沦，当年平步升青云。
至今踪迹耀经史，千载何人能继此。
宜阳高人真贤族，构亭仍以钓鱼目。
时人尽咏钓鱼诗，独我来歌钓鱼曲。
君不见吴山青，湘水绿，唯爱夏弦春诵声相续。
以轲雄百氏为丝纶，以周孔六经为饵属。
遇时伸，不时缩。
人言君钓鱼，我言君钓禄。
盛代儿孙满场屋，前春举手得鲸鳌，犹恐主人心不足。

锦江风晚吹征裘，幽人诗思遏不休。
心知无处可告诉，掉臂直上齐云楼。
凭栏展目时一快，万山奔走趋帘钩。
回头下视茫茫者，龟囚蚕缚令人愁。
楼中夫子神仙流，道容玉颊红光浮。
少年读书浩江海，回春妙语生笔头。
致君终使尧舜上，大作一雨苏林邱。
深山野僧拙笔语，作诗欲赠烦冥搜。
艰苦思索得个字，谨用持上君牢收。
谢安昔与支遁游，及其贵也加绸缪。
高风气识正相侔，他年身退百无忧。
复来把臂登此楼，轩渠一笑三千秋。

君诗素雄放，出语秀不俗。
更读病中吟，清婉犹可录。
自愧鲁钝者，文字毎见辱。
有取定乡闾，余事亦何足。
夫子饱书史，屡晒便便腹。
蓄深故发远，诗成惊众目。
我诗虽不少，俗马空多肉。
赖遇秃毛发，苟仕安得禄。
所至有青山，是处堪藏育。
行当拂衣去，此志吾已卜。
君须更勉旃，当以谦自牧。
功成还故乡，竹杖巾一幅。
永从林下游，此诗无厌读。

君初髪齐眉，玉颊照秋光。
诵诗巨万纸，一目俱五行。
不信同舍儿，所阅随废忘。
姓名入清禁，诏落铜山阳。
十三见天子，奏对允且详。
翻澜诵五经，如水传觥觞。
环观共嗟异，朱紫如堵墙。
华裾小旋制，初挂烦宫妆。
归来汝水𣸣，夹道万夫望。
指目无双裔，吟嗄有此郎。
异态悬睿想，行看登庙堂。
那知事龃龉，放浪鱼稻乡。
顾我与君别，忽忽移十霜。
更逢石门下，美髯如许长。
抵掌话夙昔，夜语响山房。
古人当大谬，噪索失其常。
夫子独何得，坦率追羲皇。
乃为任重器，愈抑道愈昌。
作诗以寿君，他日未易量。
功成径归来，复此山水傍。
幅巾青杖竹，卒岁以徜徉。

君初髪齐眉，玉颊照秋光。
诵诗巨万纸，一目俱五行。
不信同舍儿，所阅随废忘。
姓名入清禁，诏落铜山阳。
十三见天子，奏对允且详。
翻澜诵五经，如水传觥觞。
环观共嗟异，朱紫如堵墙。
华裾小旋制，初挂烦宫妆。
归来汝水𣸣，夹道万夫望。
指目无双裔，吟嗄有此郎。
异态悬睿想，行看登庙堂。
那知事龃龉，放浪鱼稻乡。
顾我与君别，忽忽移十霜。
更逢石门下，美髯如许长。
抵掌话夙昔，夜语响山房。
古人当大谬，噪索失其常。
夫子独何得，坦率追羲皇。
乃为任重器，愈抑道愈昌。
作诗以寿君，他日未易量。
功成径归来，复此山水傍。
幅巾青杖竹，卒岁以徜徉。

江夏无双果无双，子云赋工未必尔。
那知一饭在家僧，真是潜山癞居士。
春湖白鸥未入手，衣冠林中作蝉蜕。
平生俯视造物儿，儿顽不省犹相戏。
罗浮旧游今再游，一念去来开眼睡。
泊舟隔岸望湘山，应爱烟霏浮幕翠。
快当着屐上千岩，要看松风迎笑齿。
公虽妍蚩付一目，定自胸中有泾渭。
我非破头山下人，闻弦赏音亦风味。
知君不传西土衣，一龙一蛇聊玩世。

只今海上青石牛，曾卧天子黄金屋。
下看朱紫如堵墙，上前诸公遭抵触。
眼高四海镜面空，潜山归来巾一幅。
惭愧君家小冯君，自是河东真鸑鷟。
文章五色体自然，秋水精神出眉目。
人间不识但闻名，水非醴泉石非玉。
江南一峰独高寒，时时笑语云间宿。
弟兄出处两相高，故作云巢对山谷。

我寻流水行，忽入霜华谷。
山阴见幽人，目带湖山绿。
语温如春风，韵秀自拔俗。
暗惊枯木堂，栖此一枝玉。
遥知夜窗深，雪响乱修竹。
宝书掩残红，佳眠正清熟。
逸想在西兴，清梦不容逐。
觉来念行处，小诗欲收录。
诗成写乌丝，银钩夺人目。
棐几著牙籖，兴来还自读。

我寻流水行，忽入霜华谷。
山阴见幽人，目带湖山绿。
语温如春风，韵秀自拔俗。
暗惊枯木堂，栖此一枝玉。
遥知夜窗深，雪响乱修竹。
宝书掩残红，佳眠正清熟。
逸想在西兴，清梦不容逐。
觉来念行处，小诗欲收录。
诗成写乌丝，银钩夺人目。
棐几著牙籖，兴来还自读。

幽寻忽觉暗香吐，竹西知有梅花坞。
一枝试摘与君看，念君明日当离楚。
戛然飞去若惊鸿，弃掷自嗟如卧鼓。
遥知旅枕生清梦，梦到江南春好处。
苍杉拂云烟翠深，为吊大雄山下虎。
我识山中因褊头，骨目清坚貌淳古。
便欲闲提折脚铛，柏子庵边结茅住。
行看谈笑起云门，海上横行如乃祖。

文如水行川，气如春在花。
挟书随乃翁，千里游京华。
人生少年乐，于子何以加。
上庠阅英俊，过目知等差。
君才固逸群，如金浑泥沙。
明年对殿陛，落笔翻龙蛇。
遥怜绿槐阴，绛帐张红霞。
金门看跃马，芦鞭作横斜。
滔滔九衢中，懽情浩无涯。
驭吏亦傲睨，隐语相嘲夸。
红妆莺燕语，拭目兴叹嗟。
知谁乞佳句，骏墨字如鸦。

文如水行川，气如春在花。
挟书随乃翁，千里游京华。
人生少年乐，于子何以加。
上庠阅英俊，过目知等差。
君才固逸群，如金浑泥沙。
明年对殿陛，落笔翻龙蛇。
遥怜绿槐阴，绛帐张红霞。
金门看跃马，芦鞭作横斜。
滔滔九衢中，懽情浩无涯。
驭吏亦傲睨，隐语相嘲夸。
红妆莺燕语，拭目兴叹嗟。
知谁乞佳句，骏墨字如鸦。

我生少小秀不丛，题诗落笔先飞鸿。
一从废弃脱毛髪，乃与石田樗木同。
平生百虑湛古井，无复掀涌波春风。
尚余覻书旧垢习，终日伏桉如哑聋。
默观前古忠义辈，光明硕大皆人雄。
闻之恨未目亲历，周行四海如萍蓬。
猛闻君侯富道义，浩然养就如婴童。
笔端五色藻造化，经纶事业罗心胸。
扬清激浊出天性，英声不减狄梁公。
一节直走汝水上，回首弊帚香炉峰。
徘徊一月不及见，痴坐掩扃知命穷。
霜清昨夜兴飘忽，匡山落我清梦中。
吾身去住本无系，便欲登舟而向东。
再惟君侯未我识，恨遗他日山水重。
作诗愿见亦不恶，谷风从虎云从龙。

烟霏含空青，向晚望逾好。
欲行落瀑边，俊鹘屡侧脑。
偶携白髪禅，步尽青松道。
孤鸿聊送目，瘦策自扶老。
甚欲东涧阴，缚屋安井灶。
我亦个中人，归计嗟不早。
永愧岩上僧，松鬛和云扫。

庐山万木春已透，满目春光迎马首。
北山攫饭借榻眠，一任春山穿户牖。
道人闻是福唐来，石门曾结游山友。
相逢未说一笑懽，且忻春色浓如酒。
何当瘦藤上孤绝，深谷忽惊如锦绣。
人生超放当趁健，东风已暗藏鸦柳。

意行忽出门，欲留聊植杖。
云开飞来峰，岿然眉睫上。
气势欲翔舞，秀色无千嶂。
万物皆我造，何从有来往。
大千等毫末，古今归俯仰。
心知目所见，皆即自幻妄。
如窥镜中容，容岂他人像。
颇怪胡阿师，乃作去来想。
此意果是非，一笑声辄放。
且复临冷泉，举手弄清涨。

北窗赏新晴，睡美正清熟。
竹鸡断幽梦，朦胧不能续。
卧闻故人家，山茶已出屋。
欣然一命驾，妍暖快僮仆。
千朵鹤顶红，染此一丛绿。
坐客例能诗，秀句抵金玉。
携过回龙寺，扫壁为君录。
逸笔作波险，欹斜不可读。
坐惊殷床钟，暮色眩双目。
入关更清兴，市井乱灯烛。
人生分万途，称心良易足。
时平且行乐，余宾非所欲。

西湖招提三百六，佳气如春在眉目。
一番雨过吞青空，万顷无波鸭头绿。
望湖楼阁独自登，烟霏向背攒寒谷。
想见襄阳孟浩然，此中有句不容续。
道人生长西山阿，骨清气明韵拔俗。
久居京国压尘土，一夕归心俊如鹄。
明窗为君研破砚，落笔转头风雨速。
龙山深处如定居，就彼结邻容我卜。

宝公禁锁寻常事，形如聚墨非实然。
濳庵去眼十五白，再见敬仰加拳拳。
黄龙今代南阳老，而公不减真耽源。
眉须俱荒气深稳，幻灭都尽光浑圆。
公登八十我才半，道义乃尔相忘年。
西山无时渡漳水，洞壑俨在眉目前。
祝公勿学亮座主，兴来径往呼不旋。

瘴海夜成焰，鬼关昼常阴。
栅庐余百家，间见椰子林。
居人例推髻，豹狼而衣襟。
语言不可读，冥目以意寻。
居然不可解，欲问返如喑。
君持使者节，风彩动云岑。
轩渠笑时语，万籁转笙琴。
余方卧圜土，跫然欣足音。
相逢春脱手，归意不可擒。
便觉暮雨山，扫空烟翠深。
袍袴洗羊负，项背逃芒针。
乃尔径去亟，翩翩出笼禽。
津渡已挝鼓，高帆摩天心。
行矣勿作恶，万事付醉吟。
当会西林下，相对说如今。

海昏石门在深谷，排闼千峰如触鹿。
崫然独秀一峰高，自与千山作眉目。
曾学关西一味禅，众中杂遝多豪贤。
如今此老成新塔，但有楼阁如当年。
道人今作石门客，须眉尚带芳鲜色。
冷斋说我旧游处，梦魂夜渡修江碧。
朝来秋声发舟树，羡君先我山中去。
故人问我归何时，试令哦我送行诗。

久不对睿语，便觉牙颊强。
独行谿山间，清鹄失群伴。
温软闻吴音，攀翻忽东向。
试问识睿否，客曰甚无恙。
但遭吕吴兴，拽手不少放。
欲使开笑齿，说法人天上。
掉头掣肘去，不顾西兴浪。
登舟翻然行，万众皆目断。
平生勇于道，气韵真迈往。
安肯逐儿辈，低首投世网。
但恐吕望之，追法薛廷望。
茶盐以加之，趁出白云嶂。
要看呵佛祖，瘦拳捉藜杖。

彭侯惯法战，机锋吸西江。
衲子畏面目，望见投矛𫓩。
丛林真一害，斯人喧此邦。
我虽耐矢石，貌抗心已降。
霜钟但摩挲，岂敢施微撞。
时来奋棘髯，剧谈对闲窗。
初见揺心树，久则摧幔幢。
遂使浇薄态，琢磨成敦厖。
吾志荷大法，君欲插手扛。
从来内外护，刘远名亦双。
斯道久破碎，百孔而千疮。
要当共补缀，追配能与庞。

今年湘山三尺雪，大松夜倒苍崖冽。
晓惊谁推华藏界，堕我坐前光不灭。
驼裘石丞鄣泥马，壮士甲趋花洒铁。
空斋夜对故人榻，妙语霏霏如锯屑。
窗寒雾暗日生东，恍疑珥笔明光宫。
蹁跹欲点朱蓝袂，一声云斧山玲珑。
明年麦秋歌岁丰，夜香横目祠上穹。
太平无象天有道，塞尘蛮雨长蒙蒙。
归来笑卧北窗下，侍儿簇花闹清夜。
老寻清境几成癖，一觥满引酬讥骂。
应思和月踏层冰，快意暗惊梦犹怕。
诗成字字如贯珠，乞与人间不知价。

危亭为谁小，临此一泓碧。
晴天戏投饵，戢戢见尾脊。
而以鳌名之，相顾愕坐客。
昔人醉鱼海，六鳌曾偶得。
归来眉目间，津津有矜色。
安知华藏界，持取等戏剧。
纳之芥子中，不见有迫窄。
巨细何足较，未出是非域。
夫子忻然笑，请以书屋壁。

隔岸暮山秋翠重，少焉月作冰轮涌。
闲披白帢登此堂，绛阙神清气深稳。
齿应衔环舌卷桂，两鬓西风心一寸。
此中不着丝竹耳，但觉清圆林叶动。
余韵夫须百里闻，风露清冥人跨凤。
恐君夜残亦仙去，弃米叫云空目送。

身心俱出家，岂复论家世。
一念断攀缘，即入三摩地。
珍重大愿王，此法端可恃。
若能训此心，是毕丈夫事。
君看宏觉师，后身是昙谛。
傥欲贮甘露，先将洁令器。
自当福人天，岂止能自利。
譬如鸡出燖，真复生厌离。
空印法门杰，净慈数高弟。
初不荷吾法，亦自为□瑞。
汝能倾心事，建此平生志。
净中有浮念，何异目有翳。
内外俱一如，乃称真正士。
以此谈妙法，要使天华坠。
百里半九十，良医三折臂。
果解信此言，不愧甘蔗裔。

慈觉初见我，背呼仰而应。
遂同宿湘上，夜语如建瓴。
犀颅气不詟，虎颔目有棱。
精彩类澄观，突兀掩万僧。
乔岳占南极，寒翠知几层。
此老家此山，亲分漳水灯。
宝坊天雨华，午梵盘清冥。
欲知法席盛，但看道价增。
破夏出山来，乃尔忘规绳。
盖皮为之灾，公卿慕声称。
我幸无子累，痴钝人所憎。
平生寝饭外，摩挲一枝藤。
少年入三吴，题诗遍西兴。
归来舟彭蠡，浪山雪崩腾。
匡庐落笑中，万叠横空青。
又尝游并汾，趼足渡河冰。
冲虎上太行，鸡鸣见日升。
此乐堕渺莽，坐睡头鬅鬙。
朅来湘西坞，倦鹤整羽翎。
只待秋风健，祝融期再登。

湘南古丛林，钟梵百世传。
大圆百丈来，缚屋岩石边。
焕然成宝坊，服用如诸天。
经今成几何，已逾三百年。
谁为中兴者，卓哉空印贤。
大钟日夕撞，圆音答山川。
衲子自成群，昼诵而夜禅。
道人旧未识，眉目何渊然。
乞诗亦不恶，篝灯临网笺。
人生等浮云，达者无后先。
我亦一戏耳，走笔成长篇。

形骸寄簪绅，趣味在林麓。
楚国富山水，下车已心足。
昨闻入层翠，超放等犇鹿。
情高如谢安，举手弄落瀑。
恰如红妆女，弓弯双屈曲。
登高发清啸，余响动林木。
名山冠东南，佳处数天目。
以比衡霍胜，家鸡例野鹜。
归来渡湘江，水作鸭头绿。
应怀绛翠山，归期何日卜。

君家庐岳苍崖颠，睡足茗碗浮轻圜。
十年不归空蕙帐，夜鹤哀怨惊晓猿。
朅来湘尾寄城寺，夏簟清凉便昼眠。
扣门剥啄谁过我，上腾火色仍鸢肩。
轩然辩论杂今古，不觉前席心旌悬。
以身徇国爱子布，塞门以土推孙权。
□云诗穷少陵老，饥寒正坐拜杜鹃。
遥知铃斋宾谒□，□□紫砚浮松烟。
作诗寄我对岑寂，为散顽麻双脚挛。
弟兄高才当济世，会看笑揖人主前。
嗟余百念已灰冷，倦易敛翼为虚弦。
粥鱼斋鼓日课办，仰屋卧看三条椽。
管宁木床五十载，好事空传膝处穿。
何如敛目十□□，□树身同金石坚。

苍杉三十里，不复逢川原。
忽然在林杪，万峰延目观。
长崖有积雪，松声杂风泉。
是时春正深，风威犹折绵。
君堇金闺彦，而有清净缘。
和云扫车辙，引手酌灵源。
山空破岑寂，笑语答云烟。
鲁僧作鹰顾，惊此佳少年。
何以比人品，白鸥春水前。
既非山泽儒，亦非地行仙。
谐峰□□□，千叶开青莲。
景净若有得，兹游良偶然。
部曲亦欣□，喧哗下层颠。
归来念清境，依约闻啼猿。

十年尘土中，厥状浸成俗。
坐令眠云衣，化作征人服。
此行欲买舟，寻我旧山谷。
识君御水傍，笑齿璨明玉。
肃静鹙子仪，修拔孝基目。
殷勤抚道义，祖道欲倾覆。
赖子今妙年，真风跬可续。
闻之厚自愧，所趣在幽独。
君言如不欺，是亦含生福。
须臾读君诗，气韵丽可掬。
心胸何玲珑，多能吾所伏。
春流日夜急，归心难管束。
良会故已述，妙谈何日复。
吴山嘉有余，为君置茅屋。
头白早归来，暮云无使瞩。

已披出世衣，影莫落尘俗。
何山无丛林，栖息一枝足。
奈何清净心，甘受热恼毒。
譬如伏枥马，心不忘驰逐。
又如火铁丸，气焰不可触。
礼禅客湘山，山翠在眉目。
盖尝视此辈，高笑一捧腹。
今亦欲还乡，当戒前车覆。
吾闻真实心，不受罪与福。
精进缘不懈，此语君勿恧。

次山心地平如镜，照海照毛无少賸。
刘公诃之昏雾蒙，张公磨之复清莹。
张刘皆是善知识，大黄甘草各医病。
惊起荷山大字遂，{王冬}珑撞钟山答应。
夜灯午梵赛心愿，望归引领如鹤颈。
一朝骨祖在面前，笑不成声两目瞪。
小儿化去聊折灾，妇翁告殂适其命。
但得夫妻各身健，回观阁中夜鸣磬。
欲知成佛妙法门，不与人争是捷径。

岳麓轩窗方在目，云生忽收图画轴。
软风为作白头波，倒帆断岸渔村宿。
灯火荻丛营夜炊，波心应作出鱼儿。
绝怜清境平生事，蓬漏孤吟晓不知。

湘中乐哉山水国，道人归去正秋色。
拭目重看云盖云，搓手新尝橘洲橘。
湘西幽居多故人，松下相逢应倚策。
开轩万顷鸭头青，睡起一声风月箔。

名园富家致，此轩冠群目。
槛次状元红，窗横尊者竹。
坐客定无双，试茶谷帘绿。
愿闻圣谛义，飞辩横麈玉。

澄滓动精色，开轩万象分。
光无回避处，眼自覆藏君。
霞缕萦经轴，烟丝减篆文。
个中无膡语，题目是先闻。

岁晚山深过客稀，一灯清坐夜同谁。
滴阶寒响雪消后，通火活红灰陷时。
敛目旧游真可数，盖棺前事尚难知。
古今不隔诸缘净，画出岩中道者诗。

独木江头缆客船，暮江秋色两依然。
落霞片段红绷水，危岫参差碧挂天。
名利到头成底事，田园归得是何年。
峥嵘壮志消磨尽，满目西风只自怜。

何处高人云路迷，相逢忽荐目前机。
偶逢菜叶随流水，知有茅茨在翠微。
琐碎夜谈皆可听，烟霏秋岭欲同归。
翛然又向诸方去，无数山供玉麈挥。

我爱修公亦自贤，未忻城郭爱林泉。
醉骑鲸背诗遗落，闲把牛毛字细编。
还我青山当夏晚，乞君佳句著床前。
雨余独凭烟云上，目送孤鸿落照边。

依然收付建康狱，拴索珑璁惊市人。
寄语小儿休嬲相，未妨大士戏分身。
懒于梦境分能所，枉把情缘比客尘。
笑视死生无可拣，目前刀锯若为神。

行尽湘南尽处山，爱公高韵不容攀。
会当拭目瞻双阙，应笑寻幽到百蛮。
甚欲解鞍休荦确，更能揎手弄潺颜。
定知醉看千岩晓，大字题名石壁间。

比物曾闻知姓名，树间斛悬林百升。
此庵外圆似盂覆，其地中方如镜平。
善不近名真有道，高非绝俗更幽情。
会当目击维摩老，端作毗耶问法行。

三玄三要沈埋久，正令重烦振此宗。
陷虎机关须毒手，活人眼目贵藏锋。
真诚莫负丛林志，大愿当追佛祖风。
覆顶把茅休取相，同安曾著老黄龙。

徐侯官舍土山边，颇为看书废昼眠。
偶见画梁巢雪乙，更惊云汉舞胎仙。
致坡入梦殊堪纪，与俨忘形亦自贤。
闻道小亭时縦目，江山信美似斜川。

雪玉在躬贤令尹，江山约束入宏规。
惊波溅岸凭陵□，杰阁控云弹压之。
雾敛尘清闲縦目，蜂争螘分想当时。
邦人凖拟朱栏外，安着他年惠爱碑。

深观诸佛刹那际，三世十方无遁形。
已尽凡情不颠倒，如除目翳自光明。
意俱大地山河丧，心与空花梦幻生。
垂手遇缘携法界，美髯跣足散衣行。

青春径去不小住，天迥游丝增眼寒。
想见手提大千界，翛然身现一毛端。
若存情见智山隔，但断攀缘业海干。
面目分明今日是，敢将枣柏荐盘餐。

太平无象乐年丰，况值疆埸久已空。
宾主献酬成雅集，江山谈笑助清风。
良辰美景开金斝，缓带轻裘控角弓。
鼙鼓急催齐指目，大侯的处中飞鸿。

我心若有生，梦境堪把玩。
目前今洞然，底处藏忧患。

耳痒欲拈去，猛省须用{耳月}。
注目深探之，疏快满须髪。

自顾面无四目，何止心雄万夫。
和得灵源雅曲，绣𦈡更绾流苏。

目诵自应引睡，手谈聊复忘纷。
一曲青林门巷，数声白鸟江村。

十智同真面目全，于中一智是根源。
如今要见汾阳老，劈破三玄作两边。

十智同真选佛科，汾阳佛法本无多。
爱心竭处寻真智，面目分明会也么。

窗外云闲如去鹤，门前山好似翔鸾。
此时更有疑情在，试借疑情面目看。

老师面目无寻处，藏在毗耶文室中。
乞与盘山狂弟子，背抛筋斗撒颠风。

虽赴来机少异之，箭锋相直出思惟。
讷庵言下瞠双目，孔子原来是仲尼。

一麟众角失精彩，尺璧千崖发耿光。
借面北人无四目，独余方寸是慈祥。

目断青帘在水湄，临风漠漠映斜晖。
渔郎笑傲芦花里，乘兴回家何处归。

我老又穷交旧绝，姓名面目畏知闻。
餐痂是病竟不悟，裹饭相从独有君。

兑高山水目清晖，雨勒孤云放縦飞。
多谢炎凉摧溽暑，更阑静极忽僧归。

襄阳林壑精神处，此地正如眉目间。
笑看弓弯弄云水，风流那减谢东山。

祝融凌寒空，方陟缘云径。
此山翠被重，有岩如侧磬。
拂石聊枕肱，便觉诸缘静。
万瓦粲霜晓，千里增目迥。
石头有高弟，衣草却心病。
千年续灯人，谁接悬丝命。

当初二祖说禅，拜起依位而立。
后来百丈听法，卷却坐前拜席。
曹山一堕二目，老儿衣穿骨露。
譬如弹指阁前，门开还合如故。

妙明廓彻圆当念，念未圆明颠倒转。
譬如醉眼旋屋庐，屋庐岿然醉目眩。
要令鹘仑常现前，一切时中莫污染。
昔日蒋山解颠草，一字不可饶两点。

穷冬急景江村暮，道人千里江南去。
明宵应宿路傍店，败箦枯禅山月吐。
死生面目无处寻，但余体粟空龃龉。
能知忍冻非他物，便可鹘仑吞佛祖。

世界撮来如粟米，根尘劈破似虚空。
骄嘶铁马追风去，锨鬭泥牛跃浪中。
十圣撼揺无缝罅，三贤摸索堕盲聋。
长因此日容瞻仰，面目分明岁岁同。

体妙常明目神解，不关托境仗缘生。
从来懒欲当头道，恐后空存染污名。
苦口伤慈成漏泄，死时生日太分明。
堂堂试展岩中像，稽首重瞻道骨清。

面目分明画里传，浑如父母未生前。
此真若信同十智，三要方知具一玄。
无语临机成渗漏，麤心开口堕情缘。
老儿今日亲分付，不写题衔款识全。

来往独龙冈畔路，杖头落索闲家具，后事前观如目睹。
非谶语，须知一念无今古。
长笑老萧多病苦，笑中与药皆狼虎，蜡炬一枝非嘱付。
聊戏汝，热来脱却娘生袴。

画饼充饥人笑汝，一庵归扫南阳坞。
击竹作声方省悟，徐回顾，本来面目无藏处。
却望沩山敷坐具，老师头角浑呈露，珍重此恩逾父母。
须荐取，堂堂密密声前句。

何人寄逸想，游戏浮沤间。
以如幻之力，刻此旃檀像。
坐令众妙好，秀发千花中。
天冠束绀髪，铢衣络华鬘。
种种妙庄严，成此功德聚。
当时亿万种，感极则悲号。
楼观出谈笑，秘护百宝攒。
如登睹史天，如集龙华会。
嗟哉像教末，羽嘉成百鸟。
棘生薝卜林，龙神为悲恸。
王臣寔外护，异梦非意思。
愿推明月轮，出此蓬勃烟。
愿回紫金山，安置清凉处。
至今百福相，俨然临人天。
神力吁莫测，拜起涕汍澜。
我谛观十方，实无心外境。
自然离依地，及与遍计执。
即今目所见，非有亦非无。
如像现镜中，非镜亦非像。
愿入此三昧，识心自然明。
于十方国土，而作大佛事。
稽首大慈尊，证我如是说。

縦倚箕踞，莫不是定。
毒既止息，邪亦自正。
钵花自香，蒲扇闲把。
目视云霄，我相未舍。

心花开敷，行象明洁。
翛然宴坐，秀目丰頬。
万象之语，六根之功。
以手搏取，置不言中。

声音语言形体绝，何以称为光世音。
声音语言生灭法，何以又称寂静音。
凡有声音语言法，是耳所触非眼境。
而此菩萨名观音，是以眼观声音相。
声音若能到眼处，则耳能见诸色法。
若耳实不可以见，则眼观声是寂灭。
见闻既不能分隔，清浄宝觉自圆融。
以无执故则有光，虽有千臂如两手。
以无分别故寂灭，虽有千手如一身。
既无分别亦无执，虽有千眼两目同。
故称光音寂静音，及观世音三种异。
稽首对现妙色身，遍一切处如虚空。
妙哉此像非笔画，厌足佛子欣慕心。
藕丝铢衣春雾白，覆此随好光明聚。
一切众生热恼灭，我手方舍甘露枝。
唯佛子因心清浄，如水澄澈月清亮。
借于画工百巧技，如暗室眼以灯见。
了知此画非工有，谓灯能见其可哉。
我无此像乃能赞，如眼见物不自见。
自能说偈不蓄像，眼有见矣灯亦可。
愿持此大解脱门，施众生作无所畏。
世世但无碍辩才，称赞观世音功德。

石彪肉醉，木驹夜嘶。
我此三昧，非识情知。
应缘而现，不落思惟。
是故钵水，以针投之。
如仲尼韶，如子期琴。
又如萧何，而识淮阴。
无言可寄，无迹可寻。
粲然现前，传之以心。
穴像之目，我岂慢神。
指树之耳，我知其因。
物我如是，所立皆真。
随其妙用，见我全身。
稽首真慈，为僧中王。
如万星月，见者清凉。
尚以众生，不信为伤。
盖盲者咎，非光掩藏。

秦时{车度}轹，如刀口希。
廓然见前，石火莫追。
法于是中，不着思惟。
举既不顾，咦之而往。
天中函盖，目机铢两。
久雨不晴，清机历掌。
孰传其要，绝尘逸群。
深明二子，详豁诸孙。
维定光佛，出豁之门。
以真如用，使令万象。
反易黠鲁，縦夺雨旸。
洗痴暗目，回颠倒想。
示汝语言，一切智畏。
如月入水，如风行空。
无所妨碍，赠以之中。
又复怜汝，□□未识。
方其死时，谓是生日。
如光照珠，如甜说蜜。

秦时{车度}轹，如刀口希。
廓然见前，石火莫追。
法于是中，不着思惟。
举既不顾，咦之而往。
天中函盖，目机铢两。
久雨不晴，清机历掌。
孰传其要，绝尘逸群。
深明二子，详豁诸孙。
维定光佛，出豁之门。
以真如用，使令万象。
反易黠鲁，縦夺雨旸。
洗痴暗目，回颠倒想。
示汝语言，一切智畏。
如月入水，如风行空。
无所妨碍，赠以之中。
又复怜汝，□□未识。
方其死时，谓是生日。
如光照珠，如甜说蜜。

我闻尊者龙胜师，应供曾入娑竭海。
龙宫微尘妙章句，目所一瞥辄能诵。
流于五天及震旦，为热恼中甘露门。
唯道人栖出其后，愿力猛利思精特。
能于方策纸墨间，书此大经十万偈。
诵于蜗舍巢庵中，了然如在龙宫见。
观者种性有差别，爱慕皆生殊异想。
要当谛观一尘中，亦有无边妙经卷。
昔有智人破此尘，十方世界一切说。
以名尘故非断空，而可破故非实有。
了此两宗妙法门，亦摄一切契经海。
譬如困卧俄顷际，梦中所历更千载。
乃知一念圆古今，真实际中法如是。
一微尘妙不可测，当知一一尘亦然。
譬如天帝网明珠，珠体莹然俱照彻。
一珠具足诸网珠，一一珠中同遍入。
我今以此金刚句，坏灭彼众下劣想。
使悟尘中含此经，奚方策中乃惊异。
咨尔山君河树神，各各当忆本愿力。
要当勇猛勤守护，勿令邪念辄蠧侵。
毗蓝风吹须弥卢，劫火焚烧大千界。
为摊此经一切处，使其凉曝各得所。
我此现前佛子等，作是观者名正观。
稽首十方调御师，刹刹尘尘为作证。

李广射虎，石为之穿。
耿恭祝井，涸为之泉。
忠孝所致，如响答焉。
公亦何为，饥餐困眠。
人初莫测，公岂自言。
戏为火浴，朽者明鲜。
舍利粲粲，玉碎珠圆。
乃至所养，盖其云全。
天全之妙，非麤不传。
如春在花，如意在弦。
嗤嗤横目，气凌云天。
死未及寒，化为腥膻。
矧投于火，不作腥烟。
安有万手，收此精坚。
维德之一，垔所拳拳。
死生之大，卒莫能迁。
公初设心，唯此是専。
不祈人知，人趋如川。
终必有验，理之固然。
我作赞词，丰碑以镌。

欧阳之学，师宗于世。
其徒喧阗，攻我以喙。
童首儒林，气索力屈。
公于是时，粹然一出。
天縦之辩，武库纵横。
璜玑捍我，如护目睛。
义如串肉，理如析薪。
一时名誉，耸动缙绅。
世尊举身，毛孔俱笑。
如公语言，笔下皆妙。
六物不坏，未易致诘。
岂其践履，明验之力。
宗教之衰，河坏山摧。
冠巾缁衲，其寒如灰。
拂拭尘翳，见冰雪容。
拜起而喟，涕落无从。

钉空露痕迹，补云留罅隙。
目机铢两中，思虑所不及。
象王卓立回旋，师子翻身跳踯。
眼光常盖人天，对面识与不识。
识则火外有热，不识则水中无湿。
劈破云门一字关，个中干燥如琼液。

{囗力}气秋腴雪，秀目椹口。
其骨临济，其髄雪窦。
袖手俨然，不落渗漏。
一千龙象之冠，七世云门之后。
君看一句当机，笑中脱略窠臼。

俯看人世，一沤起灭。
失脚来游，梦入螘穴。
前身后身，独临两境。
左右见之，不杂其影。
眉目秀发，嫩木含春。
风度凝远，霁月洗云。
叶屋花房，玉堂金宇。
我视睨睨，渠方栩栩。

危梯凌碧空，不与廛闾通。
朝烟翳高栋，霭霭犹从龙。
遥睇辨沧海，纵观分岱宗。
常山与马耳，历历在目中。
良时无停景，远宦如飘蓬。
汨没困簿领，何以舒心胸。
公余频登临，勿使酒樽空。
行看五六月，下视零雨蒙。

古邑吾乡闬，闲居况可嘉。
膏腴环百里，市井簇千家。
南郭连山色，东郊接水涯。
秋风故军路，纵目赏荷花。

出处何劳问大钧，如公材哭略铺陈。
谈兵玉帐诗书帅，演诰纶闱侍从臣。
万叠名山聊寓目，一方仙宅勿藏身。
中原未复须留念，先入夷门渐入秦。

故园一别四经秋，倦宦东归念昔游。
下马邮亭开病目，壁间依旧见银钩。

微云过疏雨，一洗尘土昏。
潜行德幽寓，隐约桃源村。
须臾胜士集，气类非权门。
图史恣娱目，琴碁聊侑樽。
岂无肴炙珍，忆鲈偏荐莼。
大笑屋瓦震，雄辨江涛翻。
却愁贤主人，早晚东南奔。
谁与识我辈，咄哉非汝髠。

忆昔负笈游虞庠，三千缝掖纷袍霜。
英姿锐气磨干将，凌云薄汉争翺翔。
君时捧书自闽乡，贾生十八惊洛阳。
南宫我适同广场，邂逅愚智俱忘羊。
低回十载灯烛光，纤鳞壁水追洋洋。
怜君兄弟双鳯皇，邓林秀出凡楩樟。
才名籍籍日以香，谁者不识江夏黄。
登籍还许联龙章，米糠初未精簸扬。
须臾绿骥驰康庄，瑶池下泽殊行藏。
西清椽笔金玉相，扬鞭缓珮鹓鹭行。
丘明迁固与颉颃，汗流晔寿走且僵。
文奎忽度南斗傍，江湖洗耳听鸣榔。
相逢一笑百念亡，玉自辉洁兰仍芳。
元经寂寞谁问杨，逃空我幸论肺肠。
蛟龙蟠蜇岂可常，赐环长恐成参商。
春风三月莺燕忙，桥飞柳絮随风狂。
修补冉冉将征艎，别离安得情无伤。
如君知音满庙堂，尘沙肯使埋珪璋。
鹏程九万讵易量，从今拭目看腾骧。
我惭百事无一长，独有疏懒胜嵇康。
功名老大空激昂，那能俯仰巡门墙。
艰难辛苦亦备尝，濯缨早晚寻沧浪。
与君后会何渺茫，江鱼塞雁无相忘。

洗耳初嫌賸一瓢，归翰今愧远从辽。
驹驰巳是无闻者，雁集何禆有道朝。
拭目故人三纪别，回头新贵九天遥。
劝君幸遂田园乐，莫遣心旌取次揺。

见说龙岩路，猿啼今始闻。
深林埋宿露，高岭出层云。
天去头三尺，崖垂足二分。
只愁双目眩，敢恃一杯醺。
扪历增泥滑，瘏痡日向曛。
长安九轨道，谁识此艰勤。

腊雪缘何喜，春工属此兴。
宿苗沾润足，盭气涤除仍。
乱舞随空远，轻黏彻体凝。
漫天纷糁玉，极目皎铺缯。
带雨声初急，抟风势转增。
危檐飘邃幕，疏屋洒寒灯。
瑟缩鸦栖怯，跳梁犬力胜。
须臾平坎窞，顷刻没畦塍。
梅李看山木，琼瑶数塔层。
寝眠宁有道，赋咏愧非能。
郭履愁离席，孙窗但枕肱。
冻从金井水，清挹玉壶冰。
银阙何劳问，云台取次登。
渔簔真好画，柳絮足多称。
栗冽惊残岁，凄其忆旧明。
戴君聊欲访，郢唱忽难应。
绮席交银烛，清河映玉绳。
诗成凌鲍谢，酒饮竭淄渑。
天朗醒孤鹤，风高激怒鹏。
齐宫初入梦，晓鼓数声鼟。

几年京洛厌尘沙，青嶂长怀沈子胯。
一苇渡江游客意，半岩营室梵王家。
高轩满目罗诗匠，宝塔盈函贮佛牙。
不觉下山红日晚，可堪重到杳无涯。

一目江天万里开，世间那有更高台。
烟云缥缈千山迥，岛屿萦回二水来。
爽气直疑侵斗汉，仙风应觉到樽罍。
南州已见澄清日，大笔聊从赋早梅。

妙龄声价压群英，谁似青云早致身。
帝阙日边迷远目，使星天上拱居辰。
牟心肯向江湖老，衍律聊回涧谷春。
万里夕红归去后，可能开府但清新。

我有茆庐傍林麓，负溪映光千顷绿。
灵峰钟磬敞金莲，绝涧松篁泻寒玉。
萦回窈窕廓以容，正可标名取盘谷。
肥鱼香稻不须致，苦恨风悲无静木。
霜蒲昜折柳经秋，萧飒髩毛眵两目。
闲云不雨空出岫，谩说幽兰自芬馥。
低回还笑杜陵老，尧舜君民厚风俗。
青萍飞跃鳯鸣翔，要待干旋坤转轴。
只今舆马非我事，拄杖芒鞋巾一幅。
时时照弄摩尼珠，金色祥云满天竺。
年龄亦复惊晼晚，不暇栽松惟种菊。
清冷池上景物新，幸得君诗三反读。
向来巳分得奇祸，岂料更容侥静福。
天光下济诏语温，未遣安丰惭考叔。
市朝宗古恶风波，公棹惟怜初不欲。
经营蛙角吓腐鼠，往往竟同蛾赴烛。
须知幻境本来空，况乃隙驹光景促。
逍遥物外复何疑，苟简场中无自足。
昨宵星月蘸虚碧，行散遶堤方恨独。
朅来共语君勿迟，想见风尘厌追逐。

大道只在目前，要且目前难睹。
欲识大道真体，今朝三月十五。

晓促零口征，晚留华清宿。
弥月倦纷埃，晞取码莲汤浴。
夜雨闹庭梧，漏长秋睡足。
平明径欲西，霁色开林麓。
遂作朝元游，聊放千里目。
嵯峨北来横，渭水东转曲。
坡田散牛羊，沙岸翔凫鹜。
爽气袭衣裘，青烟生井屋。
忆昔唐天子，承天溺爱欲。
翠辇拂行云，钩陈裹幽谷。
遗址今尚存，缭垣半颓覆。
玉像暗真仙，石槽标饮鹿。
羯鼓寂无声，连理空余木。
长生岂难求，有道书丹箓。
泪未忘马嵬，恨已悲金粟。
往事寄冥冥，芳草依然绿。

黄门昔万机，下士勤握沐。
今已与世疏，雅志追沂浴。
丹田有宿火，如比阳来复。
辘轳自转水，离坎俱实腹。
谪居使事乏，惟喜薪水足。
时濯西风尘，一寓归鸿目。
勿惊髀肉少，衣褐真怀玉。
明镜虽无垢，新苗良待沃。
雨余餐岩岫，露重膏松竹。
更观云入山，心与境同熟。
珍重耆城言，妙解何须读。
洁香非外求，清净常返瞩。
物初信可游，傥来非所卜。
益师庄叟言，养生贵缘督。

岁丰田野欢，客子亦少休。
糟床有新注，何事不出游。
春云翳薄日，磻石俯清流。
心目两自闲，醉戗不惊鸥。
茅蒋谁氏居，鸡鸣隔林丘。
曳杖叩其门，恐是沮溺俦。
但苦𫛞舌谈，尔汝不相酬。
筑室当为邻，往来无惮不。
澄江可寓目，长啸忘千忧。
傥遂北海志，余事复何求。

岁丰田野欢，客子亦少休。
糟床有新注，何事不出游。
春云翳薄日，磻石俯清流。
心目两自闲，醉戗不惊鸥。
茅蒋谁氏居，鸡鸣隔林丘。
曳杖叩其门，恐是沮溺俦。
但苦𫛞舌谈，尔汝不相酬。
筑室当为邻，往来无惮不。
澄江可寓目，长啸忘千忧。
傥遂北海志，余事复何求。

人皆有离别，我别不忍道。
惟应付梦幻，事已共一笑。
忆昔与仲别，秦淮汇秋潦。
相望一叶舟，目断飞鸿杳。
伯兄阳羡来，万里逾烟峤。
未温白鹤席，已饯罗浮晓。
江边空忍泪，我亦肝肠绕。
崎岖七年中，云海用浩渺。
岂知羌村晚，惊拜杜陵老。
干戈虽事异，欢喜动夷獠。
山川旧凄惨，云物今清好。
不似玄都桃，秋风不堪扫。

我公经纶手，胡为试盘根。
忠言与嘉绩，有后期臧孙。
胸中五千卷，三岁不窥园。
种德如川增，源深自潺湲。
遽辞承明庐，出备诸侯藩。
仁风被草木，已觉棠阴繁。
此君况手植，伴公读书轩。
未须劳越吟，寓目聊江村。
群豪争吐奇，和诗相劝敦。
愧无峥嵘句，往继火陆浑。

柴门似郊居，烟草碧萋蒨。
君能慰幽独，数面情已眷。
山雨洗茅屋，耳目清如浣。
凭君发妙语，笔有书万卷。

小雪不盈寸，阴风何凛冽。
那堪平地尺，奈此衣百结。
天以固念念民，已兆丰年悦。
不知贫与富，苦乐相悬绝。
沈沈五侯居，碧瓦题目华棁。
兽炭麒麟红，银瓶黄封揭。
春风遶幄帐，醉面生绮缬。
赐宴明光宫，玉色迷金阙。
谁怜荜门士，破壁穿飞屑。
捉襟肘常见，纳履指屡决。
夜长不可度，薪湿何由𦶟。
饥吟数更鼓，坐叹生理拙。
寒暑有代谢，俣须怨穷达。
犹胜卧穹庐，破毡空自啮。

我生江海上，性与鱼鸟逸。
端来入世网，竟坐形骸役。
此心本洞然，六月遭怵迫。
常恐忘迹熟，主人不胜客。
道人偶相逢，宿契类畴昔。
巉岩秀眉目，灰槁心木石。
语我学道难，吾徒犹不力。
纷华久风靡，外慕失阃域。
卑之毋高论，遣去身外物。
未能忘饥寒，衣布饭疏粝。
此语君自味，至道在咫尺。
阅人吾虽多，子独无荆棘。
送行聊过谿，共蹑登山屐。

边城无一娱，孰云从军乐。
惟有退食间，柴门可罗雀。
念我江湖人，久不负渔樵约。
安得漫浪游，时解冠带缚。
令尹我辈人，孤标寡然诺。
晚逢任参军，诗思涌泉落。
裹饭从子来，隐几访南郭。
庶结三友懽，一笑忘杯酌。
西溪渌已涨，渚柳风交错。
目断君不来，孤鸿没山脚。

莫将不赀身，玩此有限年。
心待三迳足，何时赋归田。
陶令甑无粟，阮公不言钱。
可怜六尺躯，坐受众目怜。
我正犯此戒，隐忧浩无边。
幽怀祇自知，搅佩悲芳荃。
闻君昔种竹，妙意诚超然。
欲伴岁寒老，此计将终焉。
郁郁环堵中，清风自招延。
林泉有余乐，簪组未易牵。
早知文章累，不愿铭燕然。
一为世所羁，遂与昔志捐。
富贵岂不欲，孤高易隮颠。
翻然回吾驾，造物报尔天。
辛苦自缠缚，老蚕迷再眠。
邯郸一梦破，怀抱良蹁跹。
寄语山中友，信归在言前。
耘治秋水净，扫洒春风妍。
君言诚起余，肺腑不待镌。
强颜为升斗，情态等市廛。
投绂亦从此，过君请击鲜。
中止微鹿门隐，不愧竹林贤。
放怀绳墨外，俱作平地仙。

神仙岂无路，试访武陵客。
天河尚可到，归验支机石。
世人耳目隘，露槿那知夕。
同趋桃李蹊，肯践商颜迹。

郁郁涧底松，千年养奇干。
盘根入窈窕，翠盖摩霄汉。
岩深饱霜雪，路绝窥轮奂。
空回牛刀手，屡发匠石叹。
物生非不逢，得天地所赞。
虽微栋梁求，幸免斤斧难。
我公庙堂人，端委四夷惮。
岂惟福苍生，高风激贪懦。
云何卧箕颍，当宁方宵旰。
吾道久寂寥，贤愚良未判。
汗颜一如既往血指，袖手宁坐看。
卷怀霖雨心，警策露电观。
形神妙自契，眉目光璀璨。
长松信可倚，柯叶四时贯。
东风漫滋荣，寒雨徒零乱。
何异楚灵椿，春秋安可算。

老鹤过海仍将雏，澹然如将没齿疏。
人生如寄何足道，富贵贫贱隙白驹。
飘流仅以虞夫子，饥坐弦歌古儋耳。
不堪秦岭望家山，敢有玉关生入理。
广文才名三十年，困穷直到寒无毡。
将军夜行遭醉尉，曲逆解衣尝刺船。
岂知雷雨来说渥，归路江山宛如昨。
饥人但觉秕糠美，忧患始知田舍乐。
梦中犹记鱼相濡，庄叟屡困监河枯。
聊因竞病歌归欤，宁复灿烂悲穷途。
知君笃学真为己，不从世好惟耽此。
作诗颇似建安风，取友更同鲍叔义。
我闻得士朝廷尊，搢绅所寄惟斯文。
象犀珠玉本安用，犹使四海争趋奔。
高人处世诚难矣，绝俗惊愚空目眯。
坐令瑚琏废清庙，涧毛何由荐天子。
我羡平生马少游，不愿沟渎容吞舟。
夜光明月请自閟，按剑或恐疑轻投。

庾郎自诳夸重九，北海常类客无酒。
肯教白发负黄花，不为虚名留岘首。
人生能换几星霜，我非石心与木肠。
干愁漫解祇自慰，消长只系吾行藏。
弃书学剑犹有得，西斩楼兰北疏勒。
从军直到单于台，封侯万户何人哉。
图形未许凌图上，草檄观君试豪放。
山阴回时迹已陈，高阳大醉情何畅。
为君悲歌和哀筝，请君更草丽人行。
吴姬赵女两愁绝，一笑当时空目成。
行行且作归装束，子云校书入天禄。
一杯且复中圣贤，周南留滞谁我怜。
买田早约鸱夷子，相与躬耕不计年。

秋风中人如剑芒，飞蝇侧翼何处藏。
晨忧霜露避暗壁，晚集户牖依斜阳。
斜阳寂寂能几许，股翼未温寒日暮。
纵馋不敢近华筵，屏迹何须待挥麈。
我方六月流汗时，营营聒耳缘目眉。
盘餐旨洁未下箸，聚嘬弄吻不少迟。
微物盛衰还有数，得意何曾念寒暑。
帐中相吊定饥蚊，窗外巧寻惟蝎虎。
糜身槁死不足怜，耳目所慻欣且去。
嗟哉时节那可争，造物于汝何好恶。

秋风中人如剑芒，飞蝇侧翼何处藏。
晨忧霜露避暗壁，晚集户牖依斜阳。
斜阳寂寂能几许，股翼未温寒日暮。
纵馋不敢近华筵，屏迹何须待挥麈。
我方六月流汗时，营营聒耳缘目眉。
盘餐旨洁未下箸，聚嘬弄吻不少迟。
微物盛衰还有数，得意何曾念寒暑。
帐中相吊定饥蚊，窗外巧寻惟蝎虎。
糜身槁死不足怜，耳目所慻欣且去。
嗟哉时节那可争，造物于汝何好恶。

与君相见古并门，眉目炯炯清而温。
天涯流落十年事，但指白发俱忘言。
当时射策探月窟，想骑八骏超昆仑。
我时蹇步谩追逐，一蹶不复骖车轮。
岂期末路肯相顾，漂母颇亦哀王孙。
青衫尘土百僚底，忍饥不解安田园。
壮心消尽忧患在，乞怜何异从丘墦。
君才雅为清庙器，未肯碌碌争乘轩。
聊从州县事下考，要为慈母时平反。
吾庸多矣愿自爱，舍鱼不取从熊蹯。

先生腹有五车书，宜著天禄与石渠。
一日不可食无鱼，何不置之于江湖。
迩来得邑古塞隅，饮酪披毳如羌胡。
汾水浊恶山童枯，不知先生何为娱。
忽然寄诗遣长须，报我县圃开榛芜。
昔为沮洳今可潴，下灌秔稻池之余。
清流题目带红芙蕖，炯然不染先生如。
簿书扰扰徒喧呼，不妨行吟学三闾。
吏民已化愚溪愚，能和紫芝于𫇭于。
教条自简俗自纾，三尺不犯鞭与蒲。
愿君越吟小踟蹰，晋楚未觉肝胆殊。
长短莫较鹤与凫，弹铗且缓归来乎。

肩舆历尽黄茆冈，青山壁立耸大行。
忽惊雷转山石裂，涛头千尺分钱塘。
飞空雨雹寒崖碧，倒影垂虹射晴日。
高岩俯瞰先目眩，杖策纵观森股栗。
只疑天河泻地上，又恐滟滪飞山脊。
猿猱悲鸣霜树折，虎豹震动山月黑。
千年水石自成宝，下有蛟龙深莫测。
明年岁旱当汝求，暴雨一声飞霹雳。

王谢风浪不愧前，碧梧翠竹总森然。
好归禁琐持簪櫜，却卧关河阅岁年。
目送秋鸿凌绝漠，坐传烽火到甘泉。
笑君坐啸空斋冷，庭下蒲鞭无可鞭。

画师安得老龙眠，写此西湖李郭船。
谈麈生风看落屑，诗坛余勇战空弮。
拍堤春涨云空阔，夹岸桃蹊锦接连。
到处聚观千万目，要公膏雨作丰年。

叔度平生挠不浑，注之不满挹无痕。
甘棠讼息篮舆晚，目送牛羊自下村。

言乘下泽车，来赴嵩高约。
春山多雨露，咫尺负丘壑。
眷余实畸人，雅兴世缘薄。
问途忽我顾，扣户烦剥啄。
君才少不羁，屡散千金櫜。
胸中横诗书，帐下余猿鹤。
何妨门如市，心若虚舟泊。
聊师季主卜，玩世甘寂寞。
箕山宛在目，颍水清带郭。
何年定卜居，伴我采薇藿。

我公厌纷华，早岁谢羁束。
卜居山水间，山水长在目。
巉巉吹台高，灔灔横塘渌。
兴来即杖屦，往往混樵牧。
别来二三载，猿鹤怅幽独。
归心日揺揺，梦绕湖山曲。
儿曹真罪人，志养非所欲。
留连州县间，折腰食斗粟。
世途苦多碍，公心亦烦蹙。
眷言慰公者，萧散惟林麓。
谢屐齿已蜡，陶巾酒初漉。
结束山家具，提携倩童仆。
遥知入山去，野饭久不肉。
相见石桥侧，触眼惊寒瀑。
殷勤清浄供，煮茗媚乾竺。
盏底亦薄相，聊以眩聋俗。
桃谿仙洞府，流水花{肃羽}{肃羽}。
二子去已久，蟠桃知几熟。
吊古一慨然，新诗定相属。
英英太冲后，壑壑崐山玉。
千言挥洒顷，纸上龙蛇伏。
联镳得所适，山路忘重复。
我亦个中人，簿领方驱逐。
遥望白云飞，此心尤踯躅。
羡子好心事，愧我祇眠𫗧。
人生行乐耳，险涩戒川陆。
千金不垂堂，万里虞脱轴。
欢罢念归旋，无贪华顶宿。

微风激寒波，浩浩皱纹縠。
连山夹修径，约略露寒木。
何人琢山骨，拂拭温如玉。
苍苍碧月様，入手不盈掬。
此生随万物，何者斯为足。
要须指顾间，一寄千里目。

野店饭童仆，驻马亦俄顷。
寒曰不相贷，渐渐欹西岭。
挥鞭上马去，惊尘蒙四境。
客衣已疏薄，霜风作凄冷。
极目去路长，回首烟村暝。
鸟雀飞栖定，鸡犬啾喧静。
新月当马头，疏林乱人影。
去去甘远役，迟迟复深省。
筋力疲往来，岁月磨簿领。
虽云窃廪禄，乃是蹈机阱。
战栗当吏案，低回傍公屏。
少年浪自重，事业期台鼎。
栖栖裁一命，泛泛惭飘梗。
穷通宜有在，赋予定谁秉。
矢诗寄幽叹，寂寞寒夜永。

张公镇关南，宾客多俊伟。
芝兰已秀发，父子作知已。
圣人乐育才，充庭皆济济。
仲也与计偕，发轫已千里。
毛侯东南特，清澈分漱水。
并驱及春风，联璧惊都市。
麟鳯岂无种，貂蝉能有几。
承家贵勋业，可独在书史。
自怜坐樗散，所学惭篑止。
永怀胜已游，尘土濯清泚。
相从苦匆促，写别亦狂斐。
离庭寒日暮，目断尘沙起。

斯人今何在，古冢号寒木。
简编漫遗言，风采不可复。
龙眠真伟人，千载识高躅。
神交入心匠，醉墨烂盈幅。
萧然出尘意，岂独旧眉目。
仲容还好事，收拾珍笥椟。
世人浑未见，惠然投我欲。
乘田元不耻，折腰亦何辱。
行藏固有在，今昔岂余独。
新诗第甲乙，三径森松菊。
少陵曾未知，浪疑公避俗。
我生痴钝杀，野性等麋鹿。
长恐探道浅，轻比抵鹊玉。
人生适意耳，何苦自羁束。
低头拜公像，尘土方碌碌。

真人已仙去，释子在高岑。
暮色江山远，春风草木深。
何人与题咏，今我亦登临。
纵目皆云尔，谁知有纵心。

野外连荒草，楼头正夕阳。
凭栏空远目，何处是吾乡。
王粲从军乐，少陵羁旅伤。
男儿知底事，出处两难忘。

谁道边城远，春风也自来。
咿哑林鸟啭，细碎野花开。
日压初晨雾，龙惊昨夜雷。
郊原闲驻马，极目绝纤埃。

钩帘危坐思悠悠，疏雨知人特地收。
明月清风孤馆夜，寒砧短笛异乡秋。
我生志气谁相许，何日身心得自由。
极目长天山隔断，吾家不见白云浮。

匆匆候馆陪欢笑，别去而今又几年。
冠盖由来在天上，音书还肯寄江边。
也知官长多诗句，未省谁人与酒钱。
近日频频看除目，诸公要路亦腾骞。

江湖萍梗漫流连，邂逅天涯独慨然。
老去鲍昭非俊逸，古来梅福是神仙。
一樽笑语浑如梦，两地音尘动隔年。
有底楼台堪寓目，平芜千里夕阳天。

在处看山多间断，经行尤喜得斯堂。
画屏簇簇连千室，古璧苍苍遶四旁。
忆昨服官叨内府，祗供严祀属新阳。
天涯寓目徒增感，一觉钧天梦帝乡。

一诺定须游竹阁，多时凝望出松台。
祇应城市醺醺醉，肯为诗翁特特来。
湖水秋来清见底，仙山雨后翠成堆。
栏干供尽登临目，鸥鹭翩翩日几回。

梦中眉目尚分明，一过空堂百感生。
怀抱牵衣今已矣，春风渺渺暮潮平。

楼前湖水与堤平，湖上周遭翡翠屏。
徙倚阑千聊寓目，知公教我醉时醒。

自嗟踽踽复凉凉，糊口安能仰四方。
目送归鸿心自远，门堪罗雀日偏长。
家徒四壁樽仍绿，侯户千头橘又黄。
我醉欲眠卿且去，肯陪俗客语羲皇。

我爱陶渊明，脱颖深天机。
丛菊遶荒径，五柳摇幽扉。
生逢卯金兴，典午势已非。
著书但甲子，岁晚频歔欷。
仕宦聊复尔，樽酒真焉依。
南亩犹种秫，西山同采薇。
浩歌归去来，熹微恨晨晖。
迷途往莫谏，今是庶可几。
蓄琴但取意，不施弦与徽。
观其四八目，贤喆在所希。
出处固有意，夫岂轻行违。
谁云惮束带，辞荣俄拂衣。
念彼同产人，抚视因遄归。
平生共志趣，但有一翟妃。
少陵罪责子，颇谓达道非。
右丞鄙乞食，更以人我讥。
乃知第一流，尚此知音稀。
妙诗发天奥，流转同衡玑。
自谓处人境，喧无车马騑。
心与尘事远，地偏堪遁肥。
东篱秋色晚，悠然望翠微。
真意不可辨，佳气随鸟飞。
诗辞向千载，凛凛犹光辉。
我生但睎骥，望之有等威。
行怀斜川游，坐想栗里矶。
九原不可作，筑亭傍崔嵬。
独取诗句名，櫩宇殊飞翚。
岩谷有杳霭，花卉无纷菲。
修篁寒逼人，坐如霜雪飞。
诸公赏清致，野服驰鞯鞿。
经丘复寻壑，不惮历崄崎。
壶觞更命釂，藻翰各一挥。
高谈破滞论，妙处端解围。
食冷或屡暖，哦诗宁忍饥。
褒假猥见及，责善非所祈。
愿以靖节语，佩之如弦韦。

江南一纸书，沉忧割中怀。
嗟予足忧患，生世苦不谐。
匆匆子行色，适与远讣偕。
破涕彊出祖，尊酒不及排。
还归坐讲肄，寒筿摇空斋。
推门误相从，忽惊形影乖。
谁云阻一舍，目断真天涯。
念子早自力，清明播朋侪。
触热赴夷路，跨马脚不鞋。
自言取乡送，通显资其阶。
临别何以赠，手板裁香楷。

昔子游鲁中，飘然起幽栖。
翛翛一书簏，长物无所携。
辛勤涉长道，足趼面目黧。
自言寡闻识，走俗多沉迷。
今不勇自奋，蹉跎将噬脐。
类渇欲石髄，如蒙想金篦。
来簉胄子席，求言学端倪。
嗟予浅闻道，太仓之一稊。
松菊有荒径，桃李无成蹊。
胡能使糓似，每每頳颜低。
晨昏不予舍，三岁改摄提。
对案但苜蓿，有黍多无鸡。
一笑为流啜，甘若羊新刲。
秋霜八九月，𫄨绤临风凄。
宁甘范叔寒，不求故人绨。
夜窗经与史，短檠照栖栖。
靡曼一不顾，端如金日䃅。
嘉子甚年少，老成同齿𫠜。
照庭真玉树，饤座称佳梨。
为文颇挺拔，绝去翰墨畦。
声华出诸彦，籍籍喧青齐。
遂收济北荐，谓即辞蒿藜。
如何尚龃龉，时命多乖暌。
方今天子圣，隆学古与稽。
美化浃辽夏，文星动娄奎。
郡邑各黉宇，夏屋华榱题。
师儒自廷授，望实多金闺。
大烹极鼎味，岂复嗟盐齑。
月书季有考，升舍兹其梯。
吾邦矧多士，擅富浙水西。
文华灿星斗，光彩腾虹霓。
似闻与二难，同起公堂跻。
侃侃共辉映，乳酪兼酥醍。
文高各扬迈，质美皆悬黎。
生资固不凡，器用况已犀。
先生力推引，同志无倾挤。
亨涂可自致，如车资𫐄𫐐。
明年抜寒俊，一封下芝泥。
乡校伫宾贡，跋马登隋堤。
谈笑取通显，岂直组与圭。

老人百念冷，看山独不足。
未能寻地肺，聊复访天目。
路出古浮山，木杪飞华屋。
松迷突兀殿，云锁窈窕谷。
高阁藏复道，朱栏穿屈曲。
羲和隐昆仑，借此休驺仆。
小摘园中蔬，充我属餍腹。
缅怀峨豸翁，草庐亲卜筑。
意恃金匕药，终亦戢一木。
不如学无生，妙谛祖身毒。

春波涨酦醅，绿净疑染黛。
神女昔江皋，玩珠仍解珮。
沙光射目明，浪影摇风碎。
乐哉今日游，放溜舞滂湃。
华觞挹空阔，叠鼓助击汰。
仰视白铜堤，岑楼飞彩绘。
游女凭危栏，纷若五家队。
真想谢窘拘，意有千里快。
远岸指烟蓝，飞流罗水硙。
尚想竞渡时，千船唱何在。

善财叩补陀，大千一弹指。
我行无神足，重趼二百里。
中年逢百罹，所欠但一死。
稽首闻薰王，觊以俗障洗。
鱼山彊赞述，文污梵书庋。
自怜迷本闻，云何见大士。
觉与所觉空，根脱不用耳。
圆融声度垣，变现月映水。
臂目恒河沙，如幻本一理。
以是见观音，文殊亦如是。

宴安毒于鸩，嗜睡真成蛇。
揽衣待明发，是味岂不佳。
天宇自澄穆，群嚣肃无哗。
喔咿鸡一鸣，众星犹撒沙。
皂荚颒头目，杨枝清齿牙。
炉中结愿香，净几对名花。
澄怀睹道秘，浮念无由邪。
欠伸起三昧，云锦升朝霞。

晓鼓逢逢天未白，呼火摄衣干典客。
青衫手板阶石前，磬折擎拳若无骨。
还将束矢听情伪，更向团丝分枉直。
糟浆逆鼻走兵厨，播糠眯目司平籴。
翩翩轻轝行若飞，濯濯单纨汗如涤。
趋局何曾过八塼，端居未暇移百甓。
归家往往犬迎吠，得肉时时鸟攫食。
长材要自万鹏程，初筮聊淹一鸡肋。
径须黾勉弹其冠，未用低佪尤此帻。
左冯旧事今复继，敏手州人惊霹雳。

虎头千古丹青杰，谁言黠中有痴绝。
手挥五弦真胜诣，颊染三毫更超越。
自言四体媸或妍，顾与妙处无相关。
炯炯双瞳点圆碧，笔下顿觉神明还。
程郎言语妙天下，画复通灵能变化。
扫除俗骨画如诗，摹写天机诗似画。
竹斋溪屿数相从，似蒙儃儃窥尘容。
诋呵众史露拙迹，疑有心画藏胸中。
寒乡鼠目麞头子，葛帔练裙谢龟紫。
幼舆政自丘壑人，试为写传岩石里。

常馔素谙苜蓿，忍饥何必槟榔。
自叹麞头鼠目，难辞蝉腹龟肠。

缿讼无多得暂闲，结亭聊就碧鲜间。
胡床寄目中宵月，手板支颐四面山。
楂带水禽流浅濑，帆随烟艇转前湾。
登临似与尘寰隔，况复朋从接笋班。

骊珠鱼目两无遗，卷袠深烦为析厘。
赋咏粗疏惭短笔，赓酬刻画赖连枝。
似闻警策眈佳句，何用编摩载恶诗。
敢请冠篇重作序，二难文采胜延之。

委巷歌谣愧斐狂，雷门布鼓背生芒。
鳯毛忽尔惊悬罄，鱼目真能引夜光。
义重肯为流俗变，意勤仍以古风将。
怪来巾笥多珍玩，获奉英游已五霜。

风撼柴门夜不关，黎明琼玉遍人寰。
举头寒掩东隅日，縦目高疑西域山。
朝路昔宁飘袂上，禅房今喜点炉间。
亦知尘雾难撄拂，万径行踪绝往还。

烟霄飞步欲青春，未信论甘肯忌辛。
三仕固应无喜色，一鸣今复见惊人。
射如关尹方知中，画若元君始识真。
早晚奏篇来拭目，清涂聊为洗荒榛。

为梁草奏枉忠臣，李固夤缘遂杀身。
南郡何须施绛怅，应无面目见时人。

凤凰山色鳯凰泉，山下泉边有隐仙。
同是荒榛埋没久，一朝题目万人传。

年大飘零馘已黄，野麋难复厕鸳行。
山名一径通天目，便欲看云老是乡。

翛翛一羽翁，奇骨两目方。
乃以贫自乐，餐霞辟谷肠。
混世人莫识，结茅居僻荒。
一墩仅十亩，培𪣻萃彼疆。
惠峰作南屏，秦望横北墙。
隐此不记年，悟仙号青旸。
翩然仙道成，陟墩神远翔。
指墩名道成，人以许仙扬。
岂无缑山人，吹笙云锦裳。
令威去千年，归来赋歌章。
青旸得仙去，千古传此乡。
讹而为柳跖，吴鲁路渺茫。
柳为横行盗，安肯城此旁。
不知何愚人，鱼鲁昧审详。
至今传名误，使志乘其将。
吾为正斯缪，百世流余芳。

节目分明，生来条直。
冰雪敲开片片分，白云点破承伊力。

君家大令书盈纸，笔势翩翩趣多媚。
虽云沓拖如少年，岂至拘挛同余兴隶。
会稽七子五知名，此公风概尤超诣。
太极琁题犹重书，一时凛凛标英气。
半袖精裓众争求，数幅新裙世犹贵。
当时亲遇得已难，况复传今仅千岁。
龙珠归浦剑还津，此帖君藏真得地。
才披尺许目增明，鸾跂鸿惊欲飞逝。
硬黄响拓若传吾，完璧摹刊愿垂世。

祝融峰似在城天，万古江山在目前。
须信死心元不死，夜来明月又重圆。

解愠薰风拂面凉，藕花极目送清香。
三千宫女青罗盖，都作酡颜酒晕妆。

雨声何浪浪，溪流势汹汹。
莽苍两涘间，不辨马牛风。
翻疑坤轴裂，渺与天河通。
林杪露寸碧，浊浪奔蛟龙。
橹摇扁舟下，袖手闲篙工。
疏烟媚晚霁，飞云带归鸿。
境物复可写，妙手无僧崇。
登兹百尺台，令人豁奇胸。
樽开河南守，坐有西山洪。
游目托远怀，平水念禹功。
视河不治行，他日望两公。
吾侪何所乐，白着卧船篷。

西都执戟郎，田少家无储。
虽云贫贱不戚戚，著书防患何多虞。
柴桑避俗翁，寝迹安吾庐。
如何尚作贫士咏，更赋楚调长嗟吁。
乃知两贤蒿目忧世患，不如先生无目自晏如。
朝哦诗千首，暮对酒一壶。
木兰能歌作行雨，但闻庞婆时诵园田居。
闲携笻竹自索涂，醉或起舞嗔人扶。
幅巾深衣端可画，每叹伯时何在无人图。
往日山阳徐仲车，不闻世事唯耽书。
使君早兴合堂坐，夸今弹古定自娱。
徐能开口论事以难客，君当书空作字以晓徐。
吾知二人可同传，不知䌷书太史今谁欤。

闻君文史三冬足，家居未奏三千牍。
明窗棐几静无尘，笔研清幽真不俗。
小琴承臂笔纵横，章草真行随所欲。
家藏敝帚将何用，时人尚作千金畜。
此虽奇物君不惜，似把隋珠当鱼目。
小童传观许见贻，与君杯酒初相属。
吾诗戯作异香山，唐衢虽见何由哭。
见公真玩为君赋，铜钵声终字盈幅。

客憩茂林晚，风生凉簟秋。
纵横飞碎玉，胜败决中流。
北叟暂亡马，西风还覆舟。
谁能关许事，寓目且忘忧。

摆脱尘缨淡无欲，闲阅图经寻岳渎。
林泉何处惬予心，收拾琴书将卜筑。
崎岖不敢千里辞，东至太行人王屋。
先探藏花坞里春，蟠桃毕竟何时熟。
燕萝故宅阳台宫，九龙戏珠画屏簇。
丹井沉沉寝月明，丫髻仙童把参𣃁。
昂头贪看华盖峰，蓦然悮入紫微谷。
上方楼阁与云闲，金碧交辉射林麓。
远尘沟有远尘人，夜半闻歌采芝曲。
策杖穷跻瘦龙岭，险似剑阁西向蜀。
扪参历井上冲冥，千剑断崖横独木。
自辰及酉脚力穷，恰到紫金堂下宿。
再拜新尝太乙泉，顿觉洒然消病骨。
褰衣竟入南天门，回首乾坤小蛮触。
恍兮惚兮九霄间，万顷岚光醒醉目。
银座金腰玉顶寒，帝遣仙官分部属。
小有中藏万里地，都压洞大三十六。
日精月华左右奇，黛色倚空如削玉。
东观大海日轮红，西望穷边坛影绿。
炼丹炉下土犹香，抱出神丹知几斛。
巡山使者持太阿，保护神宫谁敢黩。
王母洞深非可测，雷霆屡震蛟龙窟。
遥指三官校勘台，樵人几度闻丝竹。
抱朴岩前采药童，手撚金芝身薜服。
北斗平联北斗星，自是天关通地轴。
蔴笼药柜翠相连，瑞草灵苗香馥郁。
一声长啸坐孤石，紫云悠悠送黄鹄。
个中煞是麻姑仙，冷笑世间光景促。

世间人心易了，只为人多不晓。
了即皎在目前，未了千般学道。

昔日何人画於菟，君家独有他家无。
宣城老包骨已朽，纷纷俗子尚讙呼。
大虎蹲踞小虎戏，目光注射百步外。
名画多闻内府收，人间岂惜千金费。
巉巉岩岩谷中石，老树穹枝拂秋色。
锐头将军射不得，却挂江南使君壁。
林间一啸四山风，麏惊狐号鸟堕空。
不向南山随李广，只愁东海笑黄公。
忆昔余顽少小时，先生教诵荆公诗。
只今耆旧无新语，赖有庐山病可师。

慈姥矶头秋雨声，望夫山下暮潮生。
离鸾只说闺中事，舐犊谁知目下情。

谁从浴日渊，得此赪虬卵。
雕镌劳哲匠，皤腹目仍睅。
良非铜雀渴，颇觉凤咮短。
忆昔少年日，濡毫辄涂窜。
苍苔时觅句，赋雪起为乱。
麟经析凡例，羲易明象彖。
冉冉桑榆交，忽忽颜鬂换。
发囊逢故人，清梦聊为唤。
李膺交北海，中郎识元叹。
当时临所遇，与我意俱满。
翻思辞学官，啖月复不浅。
起予刚直胸，往往期并案。
愿同恋栈马，作我郊园伴。
新诗真类俳，破睡资一粲。

平生湖海心，舟檝雅所便。
扬舲欲寻山，风涛怒掀掀。
中途得眩疾，跨马如乘船。
谁能于此时，绝江歌叩舷。
宁费赏心晤，归作瓮牖眠。
壮哉二三子，嗤点懦不前。
顾惭谢公啸，幸免季野怜。
延目望斜照，归路山苍然。

暄风缘隙来，窈窕过我庐。
新花已集目，弱柳复藏乌。
故人怪音素，定知中密疏。
客从西县来，问讯聊可娱。
幽窗含暝色，亮月丽高隅。
意逐前云去，微钟尚虚徐。

游目霄壤间，禀生不可逾。
企跃有定在，嗜好真殊途。
超诣方独往，安然钟鼎娱。
嗟彼强聒士，营营竟何如。

炼师精悍极了了，穹谷营巢若飞鸟。
流泉涤尽化淄尘，明窗点存填血脑。
停策微闻叔夜琴，叩关阻食安期枣。
我方寻源上河汉，目送落日诸峰小。
杪秋蜡屐要重来，与子相过拾瑶草。

湖州手参造化𬬻，墨君老稚俱扶疏。
含毫回作晚霭戏，凭轩丹青浑欲无。
雨声忽破鸟行急，木末尚挂穷猿呼。
衰翁将雏来荡桨，挽引斜晖到渔网。
岚昏那计目力长，厓倾欲陟天梯往。
湖州虽仆妙相存，此画他年人更珍。
但恐君家风雨夜，山川断取不无神。

范君胆勇如季路，三穴笑谈空狡兔。
锐头初无儒生酸，果呼下邳换双屦。
往年风义公独许，药裹追攀险艰处。
公随瘴叶落瘴乡，买舟反骨劳君去。
少陵未筑耒阳坟，尚喜宗文有环堵。
人生万事何所无，极目澄江锁寒雾。

与君放出关中主，放箭之徒莫莽卤。
取个眼兮耳必聋，舍个耳兮目双瞽。
可怜一镞破三关，的的分明箭后路。
君不见玄沙有言兮，大丈夫先天为心祖。

山亭深处枕清溪，万目回环尽翠微。
梅萼破香知腊近，柳梢含绿认春归。
风前列嶂琴三叠，雪后群山玉四围。
顾我此来盘礴久，尘劳潇洒顿忘机。

城上危楼势孤峙，楼头尽见湖中水。
水色澄明游者多，古来雅以鉴为比。
家家画舫日斜归，处处菱歌烟际起。
清涟蒙润一都会，碧底涵空三百里。
溥哉利及镇东人，而我常嗟马臻死。
今滋史君多感慨，所以望湖心不已。
频登雉堞追古往，盛集宾朋为宴喜。
楼南极目芙蓉花，万叠红英照千骑。

有山昔飞来，神怪安可测。
万壑鼓风雷，千岩为羽翼。
胡为忽移徙，到此无倾侧。
灵越得奇峰，琅琊失遗迹。
烟云随而至，杉篁古所植。
如何草创时，躺作瞿昙宅。
闻之有苾𫇴，岁久苦刓刻。
凿声响深崖，火烬淬层壁。
平为土木基，蔑有苍翠色。
金粟千亿身，窣堵百余尺。
回廊尽复叠，寸地无闲隙。
一聚红尘中，万瓦青烟羃。
成彼有为善，斯可长太息。
我试来寻山，山形俱变易。
方念此崭绝，安得如往昔。
不谓山之足，下落言偃室。
知是骞翥时，于兹堕岩石。
屹尔画疆畔，其谁敢侵蚀。
随宜得形胜，触目见崷崒。
小桂结沈阴，清露有疏滴。
巾履日可赏，琴樽雅成饰。
多谢对幽岑，亦足开烦臆。
若在祇园间，岂更存余碧。

禅公览古意裴徊，偶结云庵向北来。
满目沧洲围野景，一枝金策卓秋苔。
沙边水鸟衔花至，月下渔人施供回。
或记稽山旧徒侣，樵风应为送浮杯。

虎丘何为山，鲸波涌而显。
惟青镇一隅，峙秀状无限。
遥峰乃众阴，四望拱孤𪩘。
上有梵王家，高压长洲苑。
游人接踵来，千里必重趼。
奔走趋层巓，凌竞陟云栈。
下瞰洞庭卑，傍睨灵岩浅。
巍乎屹宝阁，仰之目睛眩。
中有明光书，丽若日星烜。
三朝所秘藏，百灵共幽赞。
兹焉真福庭，瞻者皆色洒。
敻觉尘世非，恍如化城现。
塔顶拂彤霞，山脚环青甽。
北崖宿雪寒，东阜晨曦暖。
阴森岩腹空，诘屈廊腰转。
秋磬落云端，宵灯耿天半。
处者病恼蠲，来者钝根遣。
予膺邦寄时，所历游屐遍。
不领旌旗行，恐惊禽鹿散。
扪萝穷邃深，据槛望平远。
寻幽既欢欣，访古或兴叹。
葬金坟已隳，淬剑池犹漫。
冰霰凋古杉，朱丹浮断简。
珍重讲石存，讥评鬼诗诞。
唐贤留风什，遗墨罗粉版。
险语悉冥搜，清景不可逭。
国朝有笔札，岩壁刻棱婉。
刀矟君谟书，龙蛇不疑篆。
二美贲禅扃，千古骇人眼。
于时出世师，净住日营缮。
发缘善侣臻，毕力梓工僝。
绀宇生光辉，胜概如采绚。
海众咸安栖，宗风愈恢阐。
迦陵觉音清，石室惊筹满。
自惟挂缨归，心与纷拏断。
每来寻香刹，常得峨野弁。
久留莲漏移，相接犀谈款。
露井汲云浆，冰甆试芳荈。
最怜草树春，几爱烟岚晚。
愿借一庵名，于兹修止观。

杳杳波涛阅古今，四边无际莫知深。
润通晓月为清露，气入霜天作溟阴。
笠泽鲈肥人鲙玉，洞庭柑熟客分金。
风烟触目相招引，聊为停桡一楚吟。

玉辇南巡去不还，翠娥望断楚云间。
波寒剩写哀弦怨，露冷偏滋泪筿斑。
一水盈盈伤远目，九峰{山双}{山双}惨愁颜。
荒洲千古凄凉地，半掩空祠向暮山。

紫藤花发送君行，惜别龙谿暗怅神。
目断归帆何太疾，风吹柳絮正愁人。

黄阁有贤图国计，皂嚢无党害边功。
河湟饮马无难事，一点沙尘在目中。

远水涵空迷极目，落花如雾拥归轩。

湖边景物属秋天，楼上风光似去年。
仙侣缑生留福地，湘娥帝子寄哀弦。
云门自统轩台外，木叶偏飞楚客前。
极目江山何处是，一帆万里信归船。

宝势耸如飞，檐牙照锦翚。
路盘危磴出，僧触断云归。
万井分尘界，千岩在目围。
浮生枉多事，到此合忘机。

何处逢神仙，传此棋上旨。
静持生杀权，密照安危理。
接胜如云舒，御敌如山止。
突围秦师震，诸侯皆披靡。
入险汉将危，奇兵翻背水。
势应不可隳，关河常表里。
南轩春日长，国手相得喜。
泰山不碍目，疾雷不经耳。
一子贵千金，一路重千里。
精思入于神，变化胡能拟。
成败系之人，吾当着棋史。

我先本唐相，奕世天衢行。
子孙四方志，有家在江城。
双松俨可爱，高堂因以名。
雅知堂上居，宛得山中情。
目有千年色，耳有千年声。
六月无炎光，长如玉壶清。
于以聚诗书，教子修诚明。
于以列钟鼓，邀宾乐升平。
绿烟亦何知，终日在檐楹。
太阳无偏照，自然虚白生。
不向揺落地，何忧岁峥嵘。
勗哉肯构人，处之千万荣。

年年春自东南来，建溪先暖冰微开。
溪边奇茗冠天下，武夷仙人从古栽。
新雷昨夜发何处，家家嬉笑穿云去。
露牙错落一番荣，缀玉含珠散嘉树。
终朝采掇未盈襜，唯求精粹不敢贪。
研膏焙乳有雅制，方中圭兮圆中蟾。
北苑将期献天子，林下雄豪先鬭美。
鼎磨云外首山铜，瓶携江上中泠水。
黄金碾畔绿尘飞，紫玉瓯心雪涛起。
鬭余味兮轻醍醐，鬭余香兮薄兰芷。
其间品第胡能欺，十目视而十手指。
胜若登仙不可攀，输同降将无穷耻。
于嗟天产石上英，论功不愧阶前蓂。
众人之浊我可清，千日之醉我可醒。
屈原试与招魂魄，刘伶却得闻雷霆。
卢仝敢不歌，陆羽须作经。
森然万象中，焉知无茶星。
商山丈人休茹芝，首阳先生休采薇。
长安酒价减千万，成都药市无光辉。
不如仙山一啜好，泠然便欲乘风飞。
君莫羡花间女郎只鬭草，赢得珠玑满斗归。

江城有卒老且贫，憔悴抱关良苦辛。
众中忽闻语声好，知是北来京洛人。
我试问云何至是，欲语汍澜堕双泪。
斯须收泪始能言，生自东都富贵地。
家有城南锦绣园，少年止以花为事。
黄金用尽无他能，却作琼林苑中吏。
年年中使先春来，晓宣口敕修花台。
奇芬异卉百余品，求新换旧争栽培。
犹恐君王厌颜色，群芳只似寻常开。
幸有神仙接花术，更向都城求绝匹。
梁王苑里索妍姿，石氏园中搜淑质。
金刀玉尺裁量妙，香膏腻壤弥缝密。
回得东皇造化工，五色敷华异平日。
一朝宠爱归牡丹，千花相笑妖娆难。
窃药嫦娥新换骨，婵娟不似人间看。
太平天子春游好，金明柳色笼黄道。
道南楼殿五云高，钧天捧上蓬莱岛。
四边桃李不胜春，何况花王对玉宸。
国色精明动韶景，天香旖旎飘芳尘。
特奏霓裳羽衣曲，千官献寿罗星辰。
兑悦临轩逾数刻，花吏此时方得色。
白银红锦满牙床，拜赐仗前生羽翼。
惟观风景不忧身，一心岁岁供春职。
中途得罪情多故，刻木在前何敢诉。
窜来江外知几年，骨肉无音雁空度。
北人情况异南人，萧洒溪山苦无趣。
子规啼处血为花，黄梅熟时雨如雾。
多愁多恨信伤人，今年不及去年身。
目昏耳重精力减，复有乡心难具陈。
我闻此语聊悒悒，近曾侍从班中立。
朝违日下暮天涯，不学尔曹向隅泣。
人生荣辱如浮云，悠悠天地胡能执。
贾谊文才动汉家，当时不免来长沙。
幽求功业开元盛，亦作流人过梅岭。
我无一事逮古人，谪官却得神仙境。
自可优优乐名教，曾不恓恓吊形影。
接花之技尔则奇，江乡卑湿何能施。
吾皇又诏还淳朴，组绣文章皆弃遗。
上林将议赐民畋，似昔繁华徒尔为。
西都尚有名园处，我欲抽身希白傅。
一日天恩放尔归，相逐栽花洛阳去。

神哉叔虞庙，地胜出嘉泉。
一源甚澄静，数步忽潺湲。
此异孰可穷，观者增恭虔。
锦鳞无敢钓，长生同水仙。
千家溉禾稻，满目江乡田。
我来动所思，致主愧前贤。
大道果能行，时雨宜不愆。
皆如晋祠下，生民无旱年。

仕宦自飘然，君恩岂欲偏。
才归剑门道，忽上洞庭船。
坠絮伤春目，舂涛废夜眠。
岳阳楼上月，清赏浩无边。

江干日清旷，寓目一搘笻。
落叶信流水，归云识旧峰。
兰荪谁共采，凫雁自相从。
莫爱蘋风起，波来千万重。

孰敢先怀富贵图，良时须惜几嗟吁。
众心可致巍巍主，上意思平两两符。
不称内朝裨耳目，多惭外补救皮肤。
子陵滩畔观渔钓，无限残阳媚绿蒲。

高压郡西城，观风不浪名。
山川千里色，语笑万家声。
碧寺烟中静，红桥柳际明。
登临岂刘白，满目见诗情。

南阳偃息养衰颜，天暖风和近楚关。
欲少祸时当止足，得无权处始安闲。
心怜好鸟来幽院，目送微云过别山。
此景此情聊自慰，是非何极任循环。

晚色动边思，去年犹未归。
戍楼人已冷，目断望征衣。

脑脂遮目乏风味，宴坐禅床真得计。
赤眼归宗近似之，面壁少林聊复尔。
东坡妙语久犹新，治目常存如治民。
但学曹参相齐法，清夷王度不无人。

脑脂遮目乏风味，宴坐禅床真得计。
赤眼归宗近似之，面壁少林聊复尔。
东坡妙语久犹新，治目常存如治民。
但学曹参相齐法，清夷王度不无人。

落絮霏霏搅客心，鸣鸠历历唤春阴。
未于莲社添宗炳，已向兰亭减道林。
远峤烟横钟磬晚，禅天目断薜萝深。
诗缘酒废苦无思，为子送将聊一吟。

髯奴上劵归公许，跛奚移文犹见催。
臧获要令成伉俪，文章相与挟风雷。
目成眉语似真尔，足蹑心邀安在哉。
大士好奇聊一戏，不应禅寂便寒灰。

边腹从来不贮愁，归鸿目送颇悠悠。
三吴何用忧狼顾，一战行看擒狗偷。

目成可意亦不浅，思是罗敷旧姓秦。
莫道使君自有妇，愿为解佩汉皋人。

酴醿夺目表春余，闲雅雍容亦甚都。
睥睨园林众芳歇，持觞耐久作欢娱。

上帝通明阙，神霄广爱天。
九光环日月，五色丽云烟。
紫宙开三极，琼璈列万仙。
希夷尘境断，仿佛玉经传。
妙道逢昌运，真王抚契贤。
龟图规大壮，龙位正纯干。
穹昊亲无间，皇居掇自然。
刚风同变化，梵气共陶甄。
层观星潢上，重闉斗柄边。
摩空七雉峻，冠峤六鳌连。
梦想何尝到，阶升信有缘。
昕朝初放仗，密燕忽闻宣。
清禁来鸣佩，修廊列并肩。
兽铺金半阖，鸾障绣微褰。
霁景流庭砌，雷文绘桷梴。
宫帘波锦漾，殿榜字金填。
花拥巍巍座，香浮秩秩筵。
嵩呼称万亿，韶奏侍三千。
华岁称尧历，元玑候舜璿。
冰霜知腊后，梅柳认春前。
造化应呈巧，芳菲已鬬妍。
樛枝雕槛小，多叶露桃鲜。
错落飞杯斝，锵洋杂管弦。
承云歌历历，回雪舞翩翩。
黼幄祥氛合，铜壶永漏延。
镐京方置醴，羲驭自停鞭。
乃圣情弥渥，诸臣意更虔。
宗藩亲鲁卫，相芾拱闳颠。
侧弁恩光浃，中觞诏跸旋。
宝薰携满袖，御果得加笾。
要赏嬉游盛，俄追步武遄。
腾身复道表，送目夹城堧。
仰揖苍龙象，旁临艮岳巅。
讴谣纷广陌，箫鼓乐丰年。
赫弈攒轮幰，珍奇集市鄽。
博卢多袒跣，饮肆竞蹁蹮。
蕃衍开朱邸，崔嵬照彩椽。
桥虹弯矗矗，江练泮溅溅。
击柝周庐晚，张灯别院先。
余霞摇绮晕，列宿泻珠躔。
浩荡三山岛，棱层十丈莲。
再趋天北极，却立榻东偏。
既用家人礼，仍占圣制篇。
兕觥从酩酊，蟾魄待婵娟。
转盼随亲指，环观得纵穿。
曲屏红浪蹙，巨柱赤虬缠。
光透垂葩井，晶衔带璧钱。
萧台千级峻，重屋八窗全。
就席花墩匝，行尊紫袖揎。
交辉方烁烁，起立复阗阗。
邃宇会宁过，中宵胜赏专。
铺陈尤有韵，清雅不相沿。
户箔明琼串，栏釭水碧棬。
规模商甗铸，款识鲁壶镌。
秦曲移筝雁，唐妆俨鬓蝉。
窄襟珠缀领，高朵翠为钿。
喜气排寒冱，轻飔洒静便。
层床藉玑组，方鼎炷龙涎。
玛瑙供盘大，玻瓈琢盏圆。
暖金倾小榼，屑玉酿新泉。
帝子天材异，英姿棣萼联。
频看挥斗碗，端是吸鲸川。
推食俱均逮，攘餐及堕捐。
海螯初破壳，江柱乍离渊。
宁数披绵雀，休论缩项鳊。
南珍夸饤饾，北馔厌烹煎。
赐橘怀頳卵，酡颜釂宝船。
言归荷慈惠，末节笑拘挛。
放钥严扉启，笼纱逸足牵。
冰轮挂银汉，夜色映华鞯。
人识重熙象，功繄独断权。
五辰今不忒，六气永无愆。
天纪承三古，时雍变八埏。
比闾增版籍，疆埸罢戈鋋。
文轨包夷夏，弦歌遍幅员。
恢儒荣藻茅，作士极鱼鸢。
肯构诒谋显，多男景祚绵。
迓衡常穆穆，遵路益平平。
亭障今逾陇，耕耘久际燕。
恩渐鲸海涨，威窜犬戎膻。
东拟封云岱，西将款涧瀍。
琳科宣蕊笈，玉府下云𫐌。
帝籍勤初播，宫蚕长自眠。
茧丝登六寝，稃米秀中田。
庙鹤垂昭假，坛光监吉蠲。
灵芝滋菌蠢，甘醴涌潺湲。
合教庞风革，颁经众疾痊。
雨随亲祷降，河避上流迁。
执契皇猷洽，披图福物骈。
太和输橐籥，妙用绝蹄筌。
此会君臣悦，应光简册编。
雅称鱼罩罩，颂述鼓咽咽。
讵比千龄遇，犹闻四始笺。
羁臣起韦布，陋质愧驽铅。
骤俾陪机政，由来出眷怜。
恩方拜纶綍，报未效尘涓。
密席叨临劝，凡踪第曲拳。
虽无三峡水，曾步八花塼。
圣谕知难称，才悭合勉旃。
钧天思尽赋，賸续白云笺。

三月昆明浩荡春，芙蓉新殿压池濵。
香飘花外流觞宴，云拥波心捧剑人。
别苑连冈晴纵目，重门飞鞚夜生尘。
共欣鱼藻千龄遇，拜舞昕朝整𫖒绅。

寒拆天吴图，饥籴太官粟。
拾遗官在朝，何异老林麓。
英风想廉蔺，妙手传顾陆。
蒙茸头倾冠，𫘟騀镫脱足。
熊儿与阿叚，左右相扶逐。
生平经纶具，怅望青蒲伏。
穷涂付麹蘖，放意谢羁束。
草堂幸无事，尹骑时见辱。
清吟动霄堮，逸艶惊鱼目。
顾兹神明意，岂易丹青卜。
当时腰长镵，憔悴十指秃。
声名乾坤破，生事岁月促。
但闻列仙癯，岂见肉食墨。
企予攀逸驾，短步羞匍匐。
不能师广袖，乃尔好奇服。
嗜诗得隽永，徐味自当肉。
不知褒公贵，顾谓何郎俗。
穷通等梦幻，思虑自枨触。
苦吟秪效尤，呼盏进蚁绿。

人才限南北，河岳日边徼。
异时颇自振，以远得轻笑。
顾我尚友心，与渠不同调。
吾州向虽陋，属令文元肖。
仙凫谢云罗，雪浪涌海峤。
问山如登天，翰墨相焜燿。
高标快目击，胜语醒耳剽。
永怀种秫潜，不翅憩棠召。
八年杖屦隔，坐睡梦嵩少。
何人佀严陵，寒滩理幽钓。
无因接孙登，半岭听清啸。
渐恐落流俗，中夜回光照。
倒海觅三珠，更复得二妙。
风埃邺王城，晚从折简召。
仓曹宾客次，玉立见孤峭。
神锋森挺脱，俛嘿愿还鞘。
至今牛斗间，宝气干两曜。
伯宜承华勋，仲合典书诏。
翩翩谁辈行，官职忽哄叫。
美须草未鬬，好面丧可吊。
斯人但寂寞，瑚琏不荐庙。
我尝当馈叹，吞愤类牛噍。
渊龙岂易扰，遽敢议处劭。
念昔忝闻道，锐甚冠始醮。
百忧荒寸田，孰与耕新烧。
区区冀有获，韅鞅鞭复掉。
端来求代公，兀守信麦漂。
便将涂六凿，风籁息号窍。
政自畏攀援，拄颊遭诟谯。
一官涕唾了，得失已悬料。
嚢中餐玉法，朝饥傥能疗。
纵无钱买山，解有杖荷𦰏。
从公问箕颍，策足事游眺。
共待四明归，重丐一言要。

金鳯台头我欲仙，故人真谓翼垂天。
目光射落三千尺，诗律追还五百年。
应缘又踏瀛州土，寄问骑鲸今好否。
俗情限量须破除，可无忘形我与渠。

青阳乘时木当行，骤辞囚幽置高亨。
骜骄嫚姣豪怒狞，睥睨万物愤以争。
潜呼飞廉语曰卿，媒妁阿巽助躁轻。
林交社姻窟昆兄，腰领搦持劫诅盟。
玃颅鹰隼深目睛，沐猴冠元加纮缨。
约束阴定阳视瞠，鞴囊革橐齐露呈。
顷刻翻簸揭奔轰，扯帏裂箔仆斾旌。
堕檐塌桷掀架棚，注射垣壝穿冡茔。
豹彪獐猪狒猱猩，鸿鶤雉鸦凫鳦莺。
殷蹄捩翅突奔惊，蹶抵荦确罥灌柽。
蒙冲千车屹傅城，犦槊万骑鸦噪营。
步趋宕跌忘珮珩，宫徴嘈杂停韶英。
披木干根搴芳荣，蹙水涛浪豗镜平。
眯霄耀灵一目盲，触山不周八柱倾。
六幕摆撼始称情，神嬉鬼笑语咿嘤。
余噫不收烂歌赓，聚秽勃郁封观京。
执揽北斗斟四瀛，五岳为豆罗峥嵘。
腐株蠹穴侑竾笙，醉牵月娥舞金钲。
更持一杯寿长庚，谁省天意不汝令。
小臣叫天吐丹诚，方春风暴稀所更。
执法口噤臣辄抨，幸属廷尉葅鲵鲸。
天哀愚忠𠡠阍丁，往呼来前密订评。
竦身蹑虚倏上征，涕洟拜手眄睟清。
臣材琐屑不足名，中有婞直肝肠撑。
自下议上罪则烹，察及蝼蚁帝圣明。
臣知风暴不难平，惟断之果绝蔓萦。
帝首微颔慰遣并，侧闻雷霆扫欃枪。
山恬海静悄不声，濯濯生意回枯頳。
搜词谲诡纷纵横，反风大熟想姬成。

青阳乘时木当行，骤辞囚幽置高亨。
骜骄嫚姣豪怒狞，睥睨万物愤以争。
潜呼飞廉语曰卿，媒妁阿巽助躁轻。
林交社姻窟昆兄，腰领搦持劫诅盟。
玃颅鹰隼深目睛，沐猴冠元加纮缨。
约束阴定阳视瞠，鞴囊革橐齐露呈。
顷刻翻簸揭奔轰，扯帏裂箔仆斾旌。
堕檐塌桷掀架棚，注射垣壝穿冡茔。
豹彪獐猪狒猱猩，鸿鶤雉鸦凫鳦莺。
殷蹄捩翅突奔惊，蹶抵荦确罥灌柽。
蒙冲千车屹傅城，犦槊万骑鸦噪营。
步趋宕跌忘珮珩，宫徴嘈杂停韶英。
披木干根搴芳荣，蹙水涛浪豗镜平。
眯霄耀灵一目盲，触山不周八柱倾。
六幕摆撼始称情，神嬉鬼笑语咿嘤。
余噫不收烂歌赓，聚秽勃郁封观京。
执揽北斗斟四瀛，五岳为豆罗峥嵘。
腐株蠹穴侑竾笙，醉牵月娥舞金钲。
更持一杯寿长庚，谁省天意不汝令。
小臣叫天吐丹诚，方春风暴稀所更。
执法口噤臣辄抨，幸属廷尉葅鲵鲸。
天哀愚忠𠡠阍丁，往呼来前密订评。
竦身蹑虚倏上征，涕洟拜手眄睟清。
臣材琐屑不足名，中有婞直肝肠撑。
自下议上罪则烹，察及蝼蚁帝圣明。
臣知风暴不难平，惟断之果绝蔓萦。
帝首微颔慰遣并，侧闻雷霆扫欃枪。
山恬海静悄不声，濯濯生意回枯頳。
搜词谲诡纷纵横，反风大熟想姬成。

林低野阔暝烟浮，似与幽人耳目谋。
邂逅前身溧阳尉，欲将半俸博冥搜。

地上行人怜紫翠，羊肠九折有谁过。
履危侧足非吾敢，远目看云得更多。

楚米仙人好楼居，植桐崇冈结精庐。
下瞰赤县宾蟾乌，东西跳丸天驰驱。
腹藏万卷胸垂胡，论古如河决九渠。
掀髯送目转八区，欲叫虞舜起苍梧。

我欲观太华，一笑凌险阻。
灭迹恨未果，衰容遽如许。
东南岂不佳，泉石閟灵府。
未访潜山源，且寻天目乳。
一峰拔地起，离立谁敢侮。
千岩绝附丽，万壑失媚妩。
有如人中杰，羞与绛灌伍。
翠箬藏丹砂，石洞飞白鼠。
游人倦登陟，异境何由睹。
振衣临绝顶，云外听天语。
仙人傥予迎，从此遂轻举。

说诗如说禅，妙处要悬解。
无人具眼目，胸臆空垒块。
吾友吕居仁，句法入三昧。
向者五言城，精密逼前辈。
教我深耕锄，岁晚识稊稗。
三年苦未领，惭愧朋友戒。

巧语互一律，纷然如铦锋。
挥笔余万言，积案成千重。
谁令缪悠子，持衡居其中。
两目病且昏，不辨牛马踪。
而使视试文，岂能分雌雄。
往时心力彊，眼明耳犹聪。
本欲藉科举，脱此文字攻。
一朝反自缚，身随蠹书虫。
负郭有田园，犹存荒菊丛。
频年秔稻熟，酒贱尊不空。
胡不驾柴车，远揖陶令风。
作诗请伯氏，林下相追从。

莫夸儿啼赏英物，莫振豺声露蜂目。
一朝官府生平地，即是高明鬼瞰屋。
夜郎穷囚罪濒死，颇费故人解官赎。
世间万事真戏耳，变化何殊臂伸缩。
漫郎纷华老不入，坐扫降魔如破竹。
曾从处士学砺齿，安用贵人强推毂。
夜蒙衲被生春温，午馔伊蒲饱园蔌。
绮罗曵地初不知，海陆穷珍定何族。
自云百念已灰冷，栩栩胡为昼摇腹。
似闻蚁穴得侯封，不借波臣讥斗粟。
何妨枯骨话王乐，政恐三彭加谴督。
梦回敢起寻鹿想，谢去已深防虿毒。
危几何处烹五鼎，佳传谁人米千斛。
朱轩虽享眼界荣，青史那逃身后戮。
聊陪洗马痼烟霞，自逐天随甘枸菊。
虽然丈夫有出处，尺蠖之伸未为曲。
他年弓旌恐不免，钓渭筑岩终梦卜。
会看鹏翼击天池，更想於菟啸风谷。
此时愿君益机警，堕甑欣然了荣辱。
脱身蝉冕归去来，吴市空关隐梅福。
却伴山中赤松游，傥见海上蟠桃熟。
吾言有徴勿浪云，龟筮亦从神所告。

吾家几兄弟，君自老相依。
每忆离亭别，俄伤旅榇归。
新铭聊记远，旧话总成非。
举目苍茫路，澘然泪满衣。

蚤岁相亲翰墨场，不堪迟暮屡参商。
无钱可办一日醉，有目漫同千里光。
闻道新诗多格律，宁从尊酒细斟量。
江南旧隐邻鸡犬，何日青灯更对床。

郑公勲阀似汾阳，人物君看同舍郎。
坐废衣冠谁论荐，中兴文字亦生光。
未妨俗子轻熏沐，元得诗翁妙主张。
闻说平戎遗策在，何时目击阵堂堂。

譬如临明镜，面目各相对。
好者默自欣，丑者默自愧。
唯镜两无情，光明常一体。
若人心似镜，成佛在弹指。

道在何曾在间然，休分城市与林泉。
重来痂法栖禅处，依旧清风满目前。

过去事如梦，了然无罅缝。
要当做梦时，便作觉时用。
未来事如电，有无不可见。
莫将希望心，昧却娘生面。
见在事如云，目前仿佛有。
安得东南风，吹散西山口。

四海五湖人，慧林同禁足。
譬如学牧牛，身心要淳熟。
常耕自己田，莫犯他人谷。
一句若参差，九旬何面目。

凛然孤风，粲然眉目。
利剑当门，谁敢轻触。
脱略处，妙难传，万仞峰前驾铁船。

鬓髪看看染雪霜，心猿意马尚颠狂。
一朝掩目空归去，始信泥犁岁月长。

鸟啄鸦{舀鸟}皮肉尽，风吹日炙髑髅干。
目前试问傍观者，自把形骸检点看。

偶然一语不相投，努目挥拳汗欲流。
若悟形骸同逆旅，胸中人我一时休。

平旦寅，叠叠湖山触目真。
个中更拟论玄妙，七十二峰应笑人。

镜像魔军方满目，浮云世事急抽头。
倚蒲痴坐慵开口，诗债还能饶我不。

焚香礼拜莫匆匆，目睹心存对圣容。
忏悔多生尘垢罪，愿承法水洗心胸。

才见开炉又闭炉，寒来暑往只须臾。
庭前残雪方消尽，岭上春云已卷舒。
满目更无心外法，几人曾悟髻中珠。
祖师莫不叮咛语，自是时人见处粗。

我曾天台游，于今四十载。
一朝忽复来，时节如有待。
形骸觉老景，景色殊不改。
雨中寻旧迹，触目云叆叇。
岩瀑落千寻，涧花纷五彩。
崖深藓苍苍，溪浅石磊磊。
昔时所未到，足力胡可殆。
要当至绝顶，直下小沧海。
兹山八万丈，端的不吾给。
伟哉造化功，疑若有真宰。
黄精煮甚食，茯苓良可采。
何当诛茆居，此志终有在。

满目云烟万叠山，梵宫深锁翠微间。
市朝多少纷纷客，输却僧家一味闲。

目前无法，万象森然。
意在目前，突出难辨。

目前无法，万象森然。
意在目前，突出难辨。

百鸟不来春又暄，凭栏溢目水如天。
无心还似今宵月，照见三千及大千。

秋来目送雁南飞，不似春风雁却归。
惭愧宜兴老居士，一生只在钓鱼矶。

生涯一茅屋，物役忘万殊。
再为东诸侯，作军搜被庐。
追寻念往迹，六鹢惭宋都。
浩歌记土风，谁能和且趋。
自笑良巳隘，真成撅株拘。
聊云效知止，未敢伤廉隅。
兹山阅人多，龙蟠委崎岖。
寄我千里目，笻枝尚堪扶。
但愁见中原，惊心怆嗟吁。
何由返我室，小径遵芋区。
未用怀远游，苍茫赋三闾。
明当秣吾马，解组戒仆夫。

言经朱雀桁，复度白鸡年。
谢公不可见，废垒蔓草纒。
三日瞰坰牧，所怀多昔贤。
陂陀北城墩，谁可作九泉。
石头控峥嵘，目尽西南天。
定都记孔明，赤壁方凯旋。
惟初鼎足计，用意良已虔。
更作长干行，秦淮乱清涟。
残春扫余花，密叶未有蝉。
高台略四远，绿野浮芊眠。
午阴久未移，幽景为我延。
使君固不凡，况有嘉客先。
老大百念息，爨余岂遗烟。
了知尘外心，本自无间然。

八万四千，大悲宝目。
问此多目，孰为正观。
惟阿那律，无目而视。
问此真目，毕竟安在。
是法眼者，犹为金屑。
有法无眼，有眼无法。
稽首导师，五蕴皆寂。
悲观慈观，等大圆镜。
颓然方床，如梦中事。
山河大地，一切消陨。

八万四千，大悲宝目。
问此多目，孰为正观。
惟阿那律，无目而视。
问此真目，毕竟安在。
是法眼者，犹为金屑。
有法无眼，有眼无法。
稽首导师，五蕴皆寂。
悲观慈观，等大圆镜。
颓然方床，如梦中事。
山河大地，一切消陨。

八万四千，大悲宝目。
问此多目，孰为正观。
惟阿那律，无目而视。
问此真目，毕竟安在。
是法眼者，犹为金屑。
有法无眼，有眼无法。
稽首导师，五蕴皆寂。
悲观慈观，等大圆镜。
颓然方床，如梦中事。
山河大地，一切消陨。

八万四千，大悲宝目。
问此多目，孰为正观。
惟阿那律，无目而视。
问此真目，毕竟安在。
是法眼者，犹为金屑。
有法无眼，有眼无法。
稽首导师，五蕴皆寂。
悲观慈观，等大圆镜。
颓然方床，如梦中事。
山河大地，一切消陨。

春物已如许，放舟出横塘。
扶桡漾渌涨，迨此白日长。
草木有佳色，欣欣弄浮阳。
幽禽静相呼，乘和自翻翔。
春风不着人，浩浩吹我裳。
终年思烦促，于此兴未央。
舍舟得平地，陟彼万仞岗。
明霞堕山西，夜气郁已苍。
岂无从我游，夹道须髯张。
风来得好语，落落随低昂。
幽堂扫禅榻，静对灯烛光。
身轻浴新出，境寂虑欲忘。
虚窗忽含晓，睡起日照梁。
群山发春姿，秀碧澹以芳。
晨光晞薄露，草树滋幽香。
徜徉寻昔游，步屧循长廊。
振衣一长啸，寸目了八荒。
上嗟百世基，竟坐一笑亡。
当时馆娃地，今作选佛场。
乃知诸梦境，遁化岂有常。
飘然咏归欤，此适顷未尝。
重来会有兴，肯使堕渺茫。
旁人挽余言，借问身闲忙。
吾方有公事，子去无相妨。

饥鸮吓腐鼠，鸣鸟久不闻。
一登凤凰台，目送苍梧云。
山川丽晚日，氲氲发余薰。
览此万里辉，振我衣上尘。
前瞻翠回环，极望天无垠。
低昂玄盘踞，佳气或未湮。
山坳指楼观，青骨今尚神。
驰烟谢逋客，三径久已榛。
长松眇如荠，下有高世人。
斯人不可作，此道日以新。
回睇白鹭洲，长江泻沄沄。
遥岑出澹碧，不辨楚与秦。
我行适淮西，出处难重陈。
岂无覉旅叹，乃有山水因。
兹游颇幽独，作伴影与身。
宁辞足力尽，聊使眉头伸。
凭虚默自计，逝将祈孔宾。
寄声华阳老，异日期相亲。

卷帘坐对江南山，掠眼送青来亹亹。
云泉肺肠久厌饫，挂颊悠然聊复尔。
奇峰远澹忽四五，爽秀骎骎逼窗几。
平生九华盛名下，一见定知真是矣。
非关目力睹天奥，正觉群山如聚米。
好人好人有高韵，不独江州孟公子。
直缘佳处无仕迳，落莫道边同苦李。
大是忘年耐久交，藜杖青鞋结终始。

昔年京江夜，飞梦投云山。
仍追谪仙老，啸咏层崖巅。
左盼俯无地，苍峦生紫烟。
当时赋幽赏，妙境竟莫宣。
今我来自东，扶桡漾荆川。
饱闻张公洞，怪绝骇所传。
聊从二三子，一结青山缘。
北灵敞奇观，下瞩壶中天。
恍然惊昨梦，了了堕我前。
仄径缭危栈，重扃护灵渊。
奇礓互圾倚，侧洞时钩穿。
初疑天台聚，纳此一室间。
夸娥运神化，不隘亦不颠。
又疑清都客，翩然下云𫐌。
幢旄俨行立，导从森蝉联。
丹梯香雾湿，玉室珠璎悬。
撑虚一柱屹，戴重三能骞。
铅灶久已冷，青骡那可鞭。
香坛望八景，东晨开五便。
坡陀忽度险，宛转漫无边。
或深如列厦，或迮才容肩。
高跻乍扪顶，偊步欲垫泉。
不知行远近，一步目九迁。
噫嘻此天设，端在太古先。
恨无少陵手，写之黄绢篇。
聊书梦中梦，投笔一粲然。

华藏万竿玉，何殊辟疆园。
城中最佳处，时复过高轩。
危亭望北郭，依依远人村。
露叶有佳色，桃蹊亦无言。
累累古藤阴，附石如菖荪。
下有小衡霍，巑岏列儿孙。
方池是鱼乐，水作千里浑。
座满北海客，文追谪仙论。
襟期樗散郑，目系忘言温。
斯须接棋战，坚壁如辕门。
不有覆舟虑，宁为注金昏。
越医死更起，齐霸亡为存。
日入万籁息，羁禽趣林奔。
林间屹层台，此岂萧公墩。
徜徉步松月，香露时披纷。
胡床兴不浅，点缀无微云。

凉风入高梧，冷翠滴幽露。
新娥欲西流，绰约一回顾。
中宵汲冰华，爽气拂庭户。
萧然视天宇，目送流萤度。
微云澹河汉，云汉亦容与。
宜搜静中境，安得此佳句。

我生百不谐，进退得坎井。
二毛初抱子，亦足慰衰冷。
珠庭照日角，眉目秀而炯。
人言骥堕地，意作千里骋。
居然万金产，每见百忧醒。
嗟哉时夜计，便欲老箕颍。
安知随泡露，变灭失俄顷。
悲来泪成河，俯仰吊孤影。

饥乌夜啼栖复起，仡粟飞光透窗纸。
卷帘万瓦白生烟，桂影扶疏浄如洗。
回肠正随清漏转，叶下空庭乱如霰。
青灯耿耿夜何其，云篆吐兰初一线。
岁云暮矣万窍号，霜天旅雁求其曹。
月行虚空几万里，群犬吠光声正豪。
蒲团瞑目空危坐，逝者如斯白驹过。
悠悠昨梦不可攀，此身此心何日闲。

太湖隐吏迂且顽，手扳柱颊看西山。
笔床茶灶向何许，往来洞庭林屋间。
旧闻西门彻悬霤，故整烟艇寻苕川。
却惊天柱矗云表，势与太华争擎天。
幅巾跨马及晓鼓，逸思自觉奔春泉。
其谁从者二妙士，金庭老客南昌仙。
齐驱共语失长道，但见平阪连桑田。
篮舆后继独不语，鼻息栩栩山耸肩。
岗回涧曲若无路，万叠老翠漫秋烟。
三山对起锁诘屈，仅容蹄辙通人寰。
羊肠移险在平地，九疑山色荒联绵。
穿松酌水寻二洞，低隐岩腹高山巅。
山巅石室如列厦，接肘可置千宾筵。
最怜西洞隔凡处，凝乳络壁留空圆。
我将拂袖去不返，戏击雷鼓挥神鞭。
三华宝衣立可致，九赤班符何足传。
只将尻与驾神马，岂顾家火烧凡铅。
又疑灵物之所宅，卵孕变化蟠蜿蜒。
金龙玉简投不满，恐复下与东溟连。
我嗟何地非圣处，火聚正坐青云𫐌。
目前阊阖昼自启，电顷已超天地先。
正缘一念重山岳，障硋何啻重城坚。
就令信脚到仙宇，凡骨至死包腥膻。
胶胶世网浪自纒，会当去之如蜕蝉。
谁能白衣傍金马，且复锦袍乘钓船。
金庭客，南昌仙，他年与我乘八景，举手少别三千年。

好山如幽士，胜绝不可攀。
往者天姥梦，长谣愁谪仙。
兹山出平野，秀特无株连。
招提倚云锦，森然见林峦。
幽寻无十里，正处闲忙间。
入门心目静，世累若可捐。
灵泉出土脉，汨汨无流难。
茶神瀹浮乳，方士沉余丹。
我生猿鹤姿，颇有山水缘。
何时共清赏，杖屦穷崖巅。

嵚崎宝山麓，乱石如鬭兽。
云根尽中空，嘘吸弄昏昼。
兹山颇似之，无乃共灵构。
如何在人境，有此泉石囿。
深岩隐荟翳，竹树两森秀。
坡陀接烟磴，足力恣所究。
恍然天地开，远目千嶂骤。
中营五亩宅，何必封石窌。
桑麻无外求，茶果供日富。
夭条列僮奴，花草更黼绣。
生生所应有，取足谢奔走。
嗟余四方志，老大无一就。
对此寸心惊，无因托圭窦。

儿童逐遨戏，先春祷春晴。
心如飘风快，目若冰壶明。
宁为惜日计，所愿佳节并。
老来见纷丽，如乾闼婆城。
流光不可挽，譬彼空中声。
那知节物佳，翛然谢将迎。
幽灯对简编，历历记所更。
斯须闭关卧，鼻息惊雷鸣。
寤念北山北，田家已催耕。
胡为异乡久，空寒猿鹤盟。

丈人意何长，纵目文史足。
琅然五行落，洞视不再读。
作书兼远奘，众妙探玄竺。
时时歌四始，笑捧五经腹。
高堂发新稿，重复罗籖轴。
观之类窥管，讽味得膏馥。

邻家双井桐，下有羃翠庭。
晚来微风过，已复含秋声。
归舍对环堵，筠窗亦泠泠。
月轮正行空，洗光自东溟。
常星为失色，肯与纤云并。
廓如净琉璃，中有玉鉴明。
太虚本无滓，心目固自清。
浩然天壤间，洞视万古情。

行藏固殊涂，臭味非一族。
或峨冠攫金，或被褐怀玉。
持身凛冰渊，或洞洞属属。
和光略畦町，或落落碌碌。
或来仪帝庭，或去隐王屋。
堆豗肉生髀，驰骛趼重足。
或委余膏粱，或不厌杞菊。
或翚飞千柱，采错煖金绿。
或蜗盘四壁，分光待邻烛。
要之皆幻寄，眇矣太仓粟。
明冥默乘除，塞马更祸福。
陈公作茅斋，足以媚幽独。
苟全真易成，知足定不辱。
有门昼常关，何必在岩谷。
向来万金堂，奔走九州牧。
一朝巢自焚，始悔突不曲。
何如东郭舍，椽柱随把束。
翛然已忘世，肯叹硕人轴。
我今客吴门，饥卧谢仆仆。
年来寄蓬茨，慕此高让俗。
室中了无藏，鼠窃屡驱逐。
衰怀百念冷，对境无可欲。
穷通如四序，损益正三复。
衡门可栖迟，薄酒等醽醁。
吾闻老聃言，为腹不为目。

君不见谢公栖迟乐东土，起作司马征西府。
莫年谈笑有穰孙，鹤唳风声走强虏。
又不见子猷剡川高兴阑，肯随鹤书落人间。
不知骑曹底官职，朝来拄颊看西山。
平生清真翠岩老，泉石膏肓偶同调。
岁寒落落见孤松，不忍低眉宁枯槁。
年来无米继朝炊，闻说吴兴富鱼稻。
不妨来作古司兵，士卒投醪止凫藻。
美哉洋洋霅溪水，秋塘百里荷花绕。
当年钓徒放浪处，醉目悠然送归鸟。
斯人不死世不识，往往凌波弄瑶草。
君方参同佐龙虎，我欲治荒种梨枣。
会当月夜见庞眉，一笑超然凌八表。

寥天月魄更旁哉，归墟两潮时去来。
乃知大块与人等，欠噫风动声为雷。
支川千亿具毛窍，四溟翕张玄牝开。
人间百刻乃一息，断岸飘鼓如轻埃。
二山横控江海际，挟以幽阙双嵬嵬。
伟哉吞吐王百谷，视彼浅狭真台陪。
倒流千里骇凡目，正自违性同棬杯。
相传昔者楚亡将，事成国霸遭雄猜。
英灵不没尚为尔，姓字往往欺啼孩。
锦乡功成老元帅，酒酣拔剑歌莫哀。
戏令强弩飞劲箭，大堤屹立藏风桅。
吴儿荒怪不足录，适与支诺资谈咍。
岂知六合有常理，水中出火能焚槐。
当年谢公正游乐，遗形物表如王骀。
微吟独啸向海道，几见银雪西山回。
读君新句写奇观，便似放目吴王台。
何当共此散烦郁，大瓠五石充瓶罍。
更因长风破巨浪，与君挂席寻蓬莱。

寥天月魄更旁哉，归墟两潮时去来。
乃知大块与人等，欠噫风动声为雷。
支川千亿具毛窍，四溟翕张玄牝开。
人间百刻乃一息，断岸飘鼓如轻埃。
二山横控江海际，挟以幽阙双嵬嵬。
伟哉吞吐王百谷，视彼浅狭真台陪。
倒流千里骇凡目，正自违性同棬杯。
相传昔者楚亡将，事成国霸遭雄猜。
英灵不没尚为尔，姓字往往欺啼孩。
锦乡功成老元帅，酒酣拔剑歌莫哀。
戏令强弩飞劲箭，大堤屹立藏风桅。
吴儿荒怪不足录，适与支诺资谈咍。
岂知六合有常理，水中出火能焚槐。
当年谢公正游乐，遗形物表如王骀。
微吟独啸向海道，几见银雪西山回。
读君新句写奇观，便似放目吴王台。
何当共此散烦郁，大瓠五石充瓶罍。
更因长风破巨浪，与君挂席寻蓬莱。

君家执戟郎，寂寞坠天禄。
萧然刘董外，那用相窘束。
居无甔石储，但有书满屋。
君今老衡茅，出处异兰菊。
静中独观妙，四达开惠目。
中园郁黄华，庭下森翠竹。
饥来索盘餐，小极须睡足。
时当叩君门，为问梅子熟。

青山照长淮，气象一方冠。
清光堪溶溶，洛尾杀湍悍。
斯游今一纪，回首若朝旦。
尘容故如昨，凡骨终不换。
但于憔悴余，生死知一贯。
归田食不足，乘障力难捍。
折腰委吏间，亦岂愧儒缓。
自君弹冠西，吾事足悲惋。
坐看秋空云，已复澹河汉。
鲜欢杯杓干，绝学编策断。
西山虽爽气，乌帻安敢岸。
思君笑言乐，目送归翼乱。
朝来得新诗，一一锦绣烂。
尘膺久结约，邂逅百忧泮。
何当索此身，久矣次山漫。

独坐正搔首，华轩款柴荆。
念兹节物佳，及此久雨晴。
驾言共幽讨，一放远目明。
森苍蛾眉山，上有百尺亭。
遥岑出西南，杳蔼川原平。
城中十万家，烟云隐飞甍。
凉秋得遐观，始觉天地清。
朱栏据木末，开筵敞南荣。
持觞屡相属，泛彼东篱英。
不知日云暮，初月忽已升。
秋娥亦徘徊，流光代华灯。
风流龙山集，坐见千古情。
慷慨相顾言，曜灵急飞腾。
人生无根蒂，聚散不可凭。
悬知明年会，相望若初星。
公如洪都宴，杰阁依青冥。
傥有英妙客，摛文焕丹青。
我如斜山翁，浪爱九日名。
幽忧不能写，浊酒或自倾。
会与鉴湖老，兹山聊复登。

腐儒足嘲病，志愿餐与眠。
潭潭右文地，不作侏儒看。
翚飞接觚棱，碧瓦如澄澜。
傥使论白虎，宁当赋甘泉。
人间未见书，纵目宇宙寛。
顾语芝兰友，勿嫌松桂寒。

苍阴羃杉松，延缘幽出谷。
豁然天地开，八极启远目。

千寻屹冰台，一室穿瓮牖。
伤生定难遵，极侈固无取。
兹亭挹空翠，势出巨灵手。
纵目云梦区，时来赋乌有。

潭潭内史府，侃侃东西录。
当年得一士，众视惊刮目。
何殊致洪造，初不羡博育。
林侯忽东归，怀宝媚幽独。
赵侯小腾骞，文采冠群玉。
要之进退间，了不异兰菊。
因公怀若人，皎皎叹空谷。

空华信无根，遗迹故非足。
如公三万卷，碨磊贮心曲。
中虚自昭旷，不必岩电目。
纳芥本无难，胶弦端可续。
亡书共推张，断简当问束。
笑谈针左盲，指顾命骚仆。
岂知穷巷士，眼暗髪将秃。
短檠黮无光，默坐守幽独。
正当黜聪明，岂复分句读。
便便了无庸，但有孝先腹。

我生百无味，忘怀欲捐书。
翛然谢糟粕，傲睨万物初。
平生蠧鱼间，习气未尽袪。
朝来覧千古，似历仙公壶。
权舆自四目，雨粟号灵魖。
天球周序陈，科斗鲁壁余。
切玉有至理，范金足良模。
彭亨屹汉鼎，璀璨罗商瑚。
初疑鸟遗迹，忽若龟负图。
典刑尚可见，聊用举一隅。
翻思杨子云，语默与道俱。
岂无载酒人，相对时轩渠。
奇字决鱼鲁，微言折甄舒。
譬彼学耕稼，当从老长沮。
滕侯饱今古，禀秀连青徐。
三年考聚讼，坐判墨与儒。
入眼烂珩玦，搜奇到黄虞。
端令宇宙中，俯仰纵所如。
我欲发其秘，联诗惭贯珠。
何殊穰田祝，豚蹄操酒盂。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

武陵谪九年，下惠仕三已。
或窘如拘囚，或了无愠喜。
吾生忧患余，年忽及耆指。
偏痱未全安，抱病更五禩。
进为心已灰，弃置甘如荠。
坐狂合投闲，佚老宜知止。
向令身安健，不过如是耳。
每思古穷人，我幸亦多矣。
照邻婴恶疾，羁卧空山里。
纒绵竟不堪，抱恨赴颍水。
文昌两目盲，无复见天地。
简编既长辞，游览永无冀。
吾今虽抱病，蹇曳非顿委。
时时扶杖行，积步可数里。
校之卧床席，欲坐不能起。
虽扶不能行，悬绝安可比。
时从亲故谈，亦不废书史。
右臂故依然，运笔亦持已。
篮舆时出游，初不废牢体。
况无他证候，色脉若无异。
详观动息间，傥有安全理。
侍祠了无庸，窃禄愧索米。
借居浮屠宫，非村亦非市。
廷堂甚爽垲，高屋敞窗几。
郊林接溪水，眼界颇清美。
尝闻天地间，祸福更伏倚。
藉令衰蹇身，终老只如此。
何须苦嗟咨，未必非受祉。
形如支离疏，饱食逸终世。
目盲如宋人，全生免傜使。
平生叹远游，今我在桑梓。
田园接家山，区处及耘耔。
平生困鞅掌，今我恬无事。
寝兴纵所如，出处不违已。
病来益尊生，对境空相似。
永无贪欲过，稍习卫生旨。
不为六贼牵，岂受三彭毁。
人言病压身，往往延寿纪。
太钧默乘除，万一理如是。
安全固自佳，蹇废亦可尔。
死生犹寤寐，况此一支体。
细思安否间，相去亦无几。
如何不释然，万事付疑始。

武陵谪九年，下惠仕三已。
或窘如拘囚，或了无愠喜。
吾生忧患余，年忽及耆指。
偏痱未全安，抱病更五禩。
进为心已灰，弃置甘如荠。
坐狂合投闲，佚老宜知止。
向令身安健，不过如是耳。
每思古穷人，我幸亦多矣。
照邻婴恶疾，羁卧空山里。
纒绵竟不堪，抱恨赴颍水。
文昌两目盲，无复见天地。
简编既长辞，游览永无冀。
吾今虽抱病，蹇曳非顿委。
时时扶杖行，积步可数里。
校之卧床席，欲坐不能起。
虽扶不能行，悬绝安可比。
时从亲故谈，亦不废书史。
右臂故依然，运笔亦持已。
篮舆时出游，初不废牢体。
况无他证候，色脉若无异。
详观动息间，傥有安全理。
侍祠了无庸，窃禄愧索米。
借居浮屠宫，非村亦非市。
廷堂甚爽垲，高屋敞窗几。
郊林接溪水，眼界颇清美。
尝闻天地间，祸福更伏倚。
藉令衰蹇身，终老只如此。
何须苦嗟咨，未必非受祉。
形如支离疏，饱食逸终世。
目盲如宋人，全生免傜使。
平生叹远游，今我在桑梓。
田园接家山，区处及耘耔。
平生困鞅掌，今我恬无事。
寝兴纵所如，出处不违已。
病来益尊生，对境空相似。
永无贪欲过，稍习卫生旨。
不为六贼牵，岂受三彭毁。
人言病压身，往往延寿纪。
太钧默乘除，万一理如是。
安全固自佳，蹇废亦可尔。
死生犹寤寐，况此一支体。
细思安否间，相去亦无几。
如何不释然，万事付疑始。

吴公河南守，荐士得贾生。
伟兹天下士，何止千人英。
吴公失名字，功业暧不明。
要非万顷波，莫著横海鲸。
当时好贤意，岂愧勃与婴。
蔽贤如面墙，自使两目盲。
好贤如力穑，穰穰嘉谷成。
至今馀庆在，望着河南城。
如君岂其裔，乐善莫与京。
高门二千石，世德故可评。
平生周旋士，往往凌青冥。
作吏今十年，读书不求名。
向来光山政，何异古所称。
嗟哉士营己，宁使我负人。
聊须借汝头，一用朱吾轮。
今君乃能尔，所弃如毛尘。
故知古贤世，尚见风俗淳。
猗予一畸士，落落良可憎。
折腰务求合，俗眼竟不青。
憧憧九衢内，邂逅盖一倾。
何从乃知我，顿有交欢情。
相随若形影，出语见肺膺。
长安速化地，顽钝终无营。
中宵起归思，幞被东南征。
投林无择巢，促步无安行。
宁嫌蕞尔邑，要是众不争。
纷纷同舍客，聚散两不停。
毛子去山色，哦诗对峥嵘。
想见簿领间，烱如九秋鹰。
深州戢修翮，题舆重庐陵。
胸中若悬鉴，圭角不自呈。
石老故游倦，飘萧数星星。
崇山古恶地，无乃烦笞榜。
程翁颇专嘿，两版昼夜扃。
时时系乌帽，匹马挟二黥。
安知刹那间，一卧不复兴。
其余复谁在，谁与交忘形。
去驾虽结辙，来樯竞扬舲。
怀君尚留寓，京尘染裾缨。
其谁念久要，佐子飞且鸣。
况君缁衣后，世故饱所更。
会当力推挽，横绝非阶升。
却顾五湖上，有人方耦耕。

焦生老儒冠，耳目接前辈。
词源如春水，浩浩涨清渭。
长篇极舂容，岛可青琐碎。
人生各有趣，相笑等醒醉。
胡为嗜文章，不作速化计。
明珠枉投赠，怀袖欲三岁。
今晨雪寒门，剥啄惊熟睡。
轩昂开剧谈，良足慰幽悴。

浩浩声利间，静躁同一区。
排肩日中市，有类逐兽趋。
中朝尺寸地，众睇咸睢盱。
安知大云客，出与飞云俱。
翛然弃之去，初不计卷舒。
纷纷轩裳士，瞠目口为呿。
茫然更叹息，不间贤与愚。
乃知杨少尹，未足继两疏。
当时老而传，不失仕且居。
非同会稽史，苦誓困简书。
不比狂季真，索身忧病余。
耆年了无事，方当骋亨衢。
投簪逸湖海，沛若纵壑鱼。
虽无挥金事，日者谁公如。
清风激多士，故是明时须。
恨无采诗氏，傥有东归图。

幽兰忌当门，野马难驾车。
颜生跅{陁阝=弓}士，一跌不可扶。
少年豪于文，自拟灵蛇珠。
生涯寄樽酒，醉目随飞凫。
兴来不停笔，似觉胆力麄。
开胸吐奇秀，𣸣涌春云疏。
嵚崎四五十，不挂荐士书。
漫灭祢衡刺，佯狂阮生途。
拂衣苕溪上，茅檐客东吴。
悬鹑冬不完，脱粟午未𫗦。
醉中有天地，别是仙翁壶。
惜哉不羁才，白首甘穷闾。
平时同袍客，半在青云衢。
音尘邈山河，岂顾荘鱼枯。
羁栖风尘下，日月双驰驹。
谁知聚沫身，倏去不可呼。
死惟一函土，生独四壁居。
寄骸无尺地，传业无遗孤。
诗人多命薄，此语或不诬。
吴天千古月，空照酒家垆。

凌歊正在尘歊外，四起云山翠欲浮。
丹槛昔时空胜事，锦袍何处想灵游。
鳌分一岛来平野，鲸吸长江带两州。
手决飞云天作幕，坐侵寒露月垂钩。
向来时有千岩梦，对此浑消万古愁。
醉目归鸿天际没，地高空阔更宜秋。

寓目无清致，兴怀要此君。
影移千亩月，枝散五湖云。
鳯实和筠得，龙苞带箨分。
伤根同柏大，剪叶异芝焚。
拔筿衣霑粉，连鞭藓破纹。
虚心宁择地，直节任离群。
但欲通三径，何须比万军。
凛然真玉立，蔓草即堪耘。

命矣周南滞，时哉冀北空。
居无刮目视，动有转喉穷。
泛宅如蛮蜑，淫书伴蠧虫。
飘蓬故人念，赖有绣衣公。

相望千古一涪翁，还向江湖四壁空。
病目自甘桃李后，野麋难着鳯麟中。
未成下泽还乡里，且寄穷阎蔽雨风。
举世知音常契阔，空悲沉抑为谁雄。

慢肤便腹转疏慵，睡足茅檐目过鸿。
墨客纵令三尺喙，木奴何似十年功。
门前罗雀非吾病，灶底生蛙不世穷。
旧雨未干新雨涨，可怜愁绝力田翁。

九日登临得翠微，拂天松竹引丹梯。
神游八表层霄近，目尽千山落日低。
人散飞云留画栋，舟回初月照清溪。
故知王谢风流在，吹帽何人醉似泥。

端门清跸隐修廊，麟省新开接建章。
六玉虬飞黄道稳，五芝华耸頳袍光。
风生凡腋天颜近，春入仙洲昼漏长。
拭目训词成饱德，共瞻云日仰陶唐。

千骑双旌间绿沉，草堂无迳辱幽寻。
应怜范叔穷愁甚，更觉文翁德化深。
泌饮衡门聊寄老，高山流水旧知心。
朝来拭目窥新句，入木锵金比道林。

凉秋风物正清华，极目高楼不见花。
老境固知无乐事，醉乡聊欲寄生涯。
银钩远寄清桐滑，玉液亲题赤印斜。
笑引壶觞成一醉，歌筵遥想鬓堆鸦。

击水三千尺五天，故人拭目上凌烟。
北山还我扶犂手，准拟今年大有年。

江汉长哦向渺茫，白沙朱雀正相望。
东巡百万临瓜步，拭目中兴望我皇。

膏肓二竖能为害，肠胃三虫不姓彭。
安得此身无一事，林间耳目也清明。

茅茨聊复寄寛闲，纵目林端见远山。
大是时人不争处，柴门虽设要常关。

远树参差数点烟，目穷天际水黏天。
背人叶叶风帆去，应有鸱夷万里船。

弘毅年少时，学易一念酷。
研精覃思苦，见理不见欲。
一朝感苍苍，床下产神竹。
弘毅益自信，夜寐目不属。
族长闵其劳，令人付斤㔉。
惜哉凌云姿，一断不复续。
弘毅少安枕，旦气几为梏。
时匠司剪伐，寿命旋见蹙。
神明信可畏，感应亦何速。
至今旁舍笋，不生弘毅屋。
康成书带草，千载登史录。
吾书此段奇，后学宜三复。
弘毅勉岁寒，任道照猗绿。

吾乡顾虎头，千里飞食肉。
名参庆历贤，罪入元祐录。
堂堂想仪刑，凛凛见眉目。
百年议论定，奇祸反为福。
森然见诸孙，刻励如白屋。
我观宣和间，权幸互当轴。
一时名家子，半为阉宦辱。
暂时得富贵，卑贱等厮仆。
君家贤伯仲，抗志守先躅。
幽情寄铅椠，雅尚在松竹。
僧房忍朝饥，雪牖耽夜读。
访我五松山，怀袖粲珠玉。
嗟予久放浪，岁晚守穷独。
闭门雀可罗，三径草常绿。
依山结衡茅，一饭共脱粟。
呼儿具□□，山肴杂野蔌。
对桉笑复颦，负我十围腹。
去去乐琴书，山中芋魁熟。

老火擅炎夏，枯旱气欲然。
伤心早晚禾，注目高下田。
民穷舍耒耜，群起操戈鋋。
小偷何足道，所忧在四边。
夜来沧江雨，朝望水接天。
欢声达四境，渥泽遍大千。
清风亦徐来，扇簟皆可捐。
有怀林壑幽，僧窗思昼眠。
流浪生死海，一往六十年。
何以报主恩，粗了江西缘。
羡子朝上国，扬帆若登仙。
江山亦世情，雨后清且妍。
怅别南浦亭，杯行莫流连。
去去闻好音，一岁定九迁。

新亭结云根，暗谷通子午。
环山缭远碧，云木巧相补。
峭壁倚层霄，痕迹无凿斧。
朝登晻霭中，岚气随步武。
须臾大明升，万象快观睹。
一日一坐间，变态难悉数。
松阴转虚檐，清梵出重庑。
闾阎万瓦合，下视才一缕。
悠悠落日吞，耿耿寒月吐。
邀朋文字饮，四座挥玉麈。
雅诗发天悭，妙语叩玄圃。
援琴奏哀弹，得趣忘抑抚。
人生贵适意，涉世随仰俯。
陋矣韩淮阴，耻与哙等伍。
三年瞬息中，聊作溪山主。
杯深且乐圣，绠短强汲古。
至理在目击，何用苦撑拄。
超然心境空，逸韵渺天宇。

南海四五月，有鸟名啄木。
飞鸣乱叶间，形眇声繁促。
枝间时瞥见，黑啄羽毛绿。
雌雄相应和，生哺依老谷。
或疑在家僧，受施不看读。
为禽不知名，但自骂秃秃。
小兵特轻趫，修竿每驰逐。
今晨耳目清，桑下闻布谷。
黄鹂两三声，𪾢睆出幽谷。
从今屏菑翳，遶舍植梧竹。
鸣凤傥可期，樛枝要栖宿。

春日自明霁，我心何郁伤。
草木竞芳菲，飞鸣自颉颃。
悄悄坐书幌，幽幽宴空床。
既无功名念，反思白昼长。
愁来不自持，零落鸿雁行。
三过解泽流，六见槐柳黄。
最怜小儿女，路远不得将。
生还一笑喜，死去埋他乡。
生死如循环，我师佛老荘。
感此寒食节，新烟过邻墙。
松楸渺云海，目极摧肝肠。
书成附鳞翼，不如永相忘。
何以慰目前，作诗示阿张。

春日自明霁，我心何郁伤。
草木竞芳菲，飞鸣自颉颃。
悄悄坐书幌，幽幽宴空床。
既无功名念，反思白昼长。
愁来不自持，零落鸿雁行。
三过解泽流，六见槐柳黄。
最怜小儿女，路远不得将。
生还一笑喜，死去埋他乡。
生死如循环，我师佛老荘。
感此寒食节，新烟过邻墙。
松楸渺云海，目极摧肝肠。
书成附鳞翼，不如永相忘。
何以慰目前，作诗示阿张。

道人今年七十六，问我修行惟绝欲。
密栽涩勒当疏篱，旋辟荒榛结茅屋。
不抄书，不看读，宴坐凝然常瞑目。
夜深频咽玉池泉，晨起随缘饱𫉄粥。
甘脆肥浓腐我肠，巧笑蛾眉真鸩毒。
蛮烟瘴雾隘空虚，谨守药炉谁敢触。
我爱裴君道机熟，过我玄谈已超俗。
三峰顶上少人行，百尺竿头防失足。
世人那识天地根，往来绵绵无断续。
嗟予流转海南村，智者方明祸中福。
君不见庞道蕴，尽将活计沈湘江，自织笟篱供口腹。
又不见成都市上严君平，终日垂帘唯卖卜。
王侯蝼螘同丘墟，学道从来贵幽独。
蚌生珠，石含玉，看我丹成跨鸿鹄。
马蹄去去稳着鞭，关山路永多坑谷。

黄帝曾游赤水北，遗了玄珠无处觅。
我今偶到海南村，烦恼泥中亲拾得。
珠体圆明光滴沥，流转根尘人不识。
只在寻常动用中，未见争知吾不失。
吁嗟世人空费力，欲见此珠须目击。
要令心息每相依，密密护持防六贼。

朝来一饱万事足，鼻息齁齁眠正熟。
忽闻剥啄谁叩门，窗外萧萧风动竹。
起寻幽梦不可追，旋破小团敲碎玉。
山东石铫海上来，活火新泉候鱼目。
汤多莫使云脚散，激沸须令面如粥。
嗜好初传陆羽经，品流详载君谟录。
轻身换骨有奇功，一洗尘劳散昏俗。
卢仝七碗吃不得，我今日饮亦五六。
修仁土茗亦时须，格韵卑凡比奴仆。
客来清坐但饮茶，壑源日铸新且馥。
炎方酷热夏日长，麹蘖薫人仍有毒。
古来饮流多丧身，竹林七子俱沉沦。
饮人以狂药，不如茶味真。
君不见古语云，欲知花乳清泠味，须是眠云卧石人。

举目江山有异同，笑谈尊俎恨匆匆。
云烟杳霭长淮隔，花木扶疏曲迳通。
闲伴凫鸥浮野水，未随鹰隼击秋空。
会当雪后寻君去，不学子猷清兴终。

不用携壶上翠微，南楼风景古云稀。
宁辞坐上吹乌帽，应笑篱边候白衣。
举目佳山伤客意，满园丛菊待人归。
分题未尽宾僚数，更看纹楸小合围。

爱君凛凛有英风，刮目相看为改容。
榻解久悬延孺子，楼登百尺卧元龙。
货因缕积成良贾，学务深耕鄙惰农。
已约三冬重过我，尽携书史日相从。

目断佳城户一扃，名山千古返英灵。
郡祠空复存图像，朝路无由认履声。
大节已书班氏笔，丰碑应勒退之铭。
文章不朽传贤嗣，收拾何劳假六丁。

二水苍茫外，千峰杳霭间。
伤心金碧地，举目异河山。

层楼极目送春回，愁里匆匆把一杯。
更有明年寻旧约，先驱还到北枝梅。

清江已在烟城外，碧瓦珠帘隔断桥。
不见芗林真面目，霜花风叶暮萧萧。

南行万里敢辞遥，过尽江西独木桥。
已见芗林真面目，依然华髪两萧萧。

造物閟灵境，灵山隐仙躅。
丹成自飞升，何用驾鸾鹄。
举手金沙岭，片石聊寄足。
至今锁烟扉，气象锺清淑。
井池丹药就，千载湛寒绿。
我来春雨余，溢水涨幽谷。
琤琤落环珮，细细响琴筑。
黄冠六七辈，一一道机熟。
余师本缁流，游走遍四渎。
初明大乘禅，锋辨谁敢触。
升堂猛虎跪，诸方狐鼠伏。
晚乃思长生，师许隶宝箓。
时登玉虚殿，叨迎御舆服。
俯仰能几时，世事有反复。
萧然坐空岩，复理旧松竹。
却谈京洛梦，感慨气填腹。
人生梦幻耳，何必苦拘束。
期师谢冠裳，复见真面目。

灊高夙所仰，妙想嗟未圆。
邂逅一麾出，安舆奉华颠。
骎骎涉胜境，获缔香火缘。
徘徊庆基殿，稽首颂尧年。
徐步俯松杪，幽寻值灵篇。
轩窗散急雨，四座屯霏烟。
向来玉京梦，了了堕目前。
恍疑鸡犬资，今在第几天。
平生修无怍，自视应得仙。
孺子审可教，凡躯伫加鞭。

兜罗绵手指天地，绀目重瞳顾四维。
七步周行浑属我，一生卖弄小孩儿。

红轮决定沉西去，未委魂灵往那方。
踏得故乡田地稳，本来面目露堂堂。
人只在，不曾亡。
率陀天上非人世，须知别有好商量。

虎头不复傅金粟，魏武之孙聊可续。
如何三昧画中王，解使天机照人目。
含毫不动先有情，万态了了随经营。
偶然得意洒春色，日辅月角须臾成。
精神还仗精神觅，笔下区区徒刻画。
故知巧匠盘礴时，万里丹青减容色。
君不见齐梁大士天所开，幼僧不许僧繇猜。
师今幸有印泥手，貌取当年黄面来。

永日钩帘坐，乘流颇自怡。
手邀飞絮住，目送远花移。
官牒吾何有，邮籖汝漫知。
关心淹速事，无复少年时。

摩诘画中平远，庾郎句里清新。
有底江山面目，年来到处相亲。

一脉泉随天地老，悠然洗尽半生心。
欲令惠及生民远，须道仁同此水深。
圣母慈灵昭往古，高题崇号重来今。
登祠拜罢秋无际，目极西成万亩阴。

未了人间朱墨缘，强颜荒邑又三年。
填胸眯目皆尘土，直到峰头始豁然。

洞霄九锁本不扃，天柱一峰非浪名。
上同天目映寥廓，下与大涤通沧溟。
谁藏琼□在石室，真与福地齐金庭。
远游飞升俨遗迹，玄同指向真典刑。
当年楼台极缥缈，至今气象藏深冥。
已知六月九万里，个中一念三千龄。
金龙玉简天上降，琳宫绛阙逢相迎。
紫霞黄云覆其室，青衣素锦分诸灵。
虚皇台高步虚彻，宣科玉音神所听。
自怜学道二十年，此心已与湖山盟。
朅来奉祠北山下，恍若飞升朝帝庭。
道人观妙清且秀，尚指乡关论赤城。
何年吏隐奉香火，愧无妙句如丹青。
木公金母吾未识，且看松根生茯苓。

格天阁在人何在，偃月堂深恨亦深。
不见洛阳图白髪，但知郿坞积黄金。
直言动便遭罗纤，举目宁知有照临。
炙手附炎俱不见，可怜泥泽满墙阴。

虎卧文公庐，鸟巢道林室。
本自无俗喧，何由辨真寂。
逃溺必登山，避燔必趋泽。
君看好静人，万虑固未息。
是心傥已刳，对境起亦得。
上人早闻道，晚顺世间迹。
振衣下灵岩，飞锡来上国。
高堂亦何有，万卷绕四壁。
客来倚风廊，晤语终日夕。
莫言门如市，中有忘机客。
吾曹诗酒污，此道谁目击。
唯应寂时趣，独有清士识。

往在东堂时，唯汝年尚少。
木枪鬭群儿，竹弓射飞鸟。
今来跨鞍马，昂然丈夫表。
入门恍莫识，与语意方了。
脱汝来时装，夜阑酌清醥。
当歌喜未定，感旧色已悄。
念我三年官，自裹衣中𪎊。
东去尽勾吴，北行薄全赵。
汝亦上岷峨，大江穷浩渺。
一年两附书，皮筒到家少。
那知此相遇，乾鹊果前兆。
我性本齐缓，汝资诚楚慓。
相逢各相规，一月语连晓。
忆汝初结髪，读书先尉缭。
谓须壮执殳，单于垒时挑。
岂期尚羁旅，但存双目了。
我恨缘诗穷，赁屋隘而湫。
尚容三尺床，使汝眠奥穾。
二升籴禄粟，丑婢羮荼蓼。
时时得鹑兔，傍灶亲燔燎。
才为十日欢，邻里厌烦扰。
朝来着戎服，数匝丝绦绕。
辞我出门去，归袖风矫矫。
还家对寒食，渚宫闻雉鷕。
想见阿颂君，把卷倚丛筿。
弟妹乘羊车，堂前走相嬲。
何当总见之，缓我归思杳。
汝归与俱来，繁台及秋杪。

湖南人家养狸奴，夜出相乳肥其肤。
买鱼穿柳不蒙聘，深蹲地底老欲枯。
谁将作枕置榻上，拥肿似惯眠氍毹。
慵便玉枕分已无，孙生洗耳非良图。
茆斋纸帐施团蒲，与我同归夜相娱。
更长月黑试附卧，鼠目尚尔惊睢盱。
坐令先生春睡美，夣魂直绕赤沙湖。
更烦黄你好看取，走入旁舍无人呼。

大梁初见公，万卷不离目。
五年再见之，万卷已在腹。
字体画沙新，诗篇翻水速。
闭门谁与娱，翛然数椽屋。
白头扬子云，久合居天禄。
谁令佐山州，路远车脱辐。
近闻皇华使，漕米出深谷。
有能推挽公，可敌千章木。

昔在史馆中，地禁无经过。
唯君直庐近，退食同委蛇。
至今梦催班，九门郁嵳峨。
伤心望金马，极目悲铜𫘞。
脱身来此郡，见公拥雕戈。
猛士三千人，旌旜相荡摩。
男儿晚有此，世儒安足多。
少来谬秉笔，报国终无他。
闻当向夏口，秋风水增波。
愿子静荆峡，送我归江沱。

楼高应在月明边，目断西山万里天。
拟唤谪仙归贝阙，翻愁快马蹋琼田。
词锋易破孤虚阵，酒令难欺赏罚权。
放盏成空君莫叹，明年千里共婵娟。

居士年来浄目尘，空花岂复问陈新。
北游岂识无为子，东第常叨不速宾。
忆昔扁舟轻白帝，何年一室老青神。
飘然又指淮山去，傥更山中得异人。

已对丹墀眼尚生，金茎晓露逼人清。
非关董相三篇切，自是重华四目明。
勇似风摧山岳势，罢如雷卷海波声。
曾叨应奉宫门外，老去空惊岁籥更。

百里烟云堕目中，天戈直𢭏大槐宫。
已烦宠数褒申伯，更遣羌戎识晋公。
玉帐旌旗皆喜色，铁林鼓吹自春风。
应磨万丈燕山石，独揽宣和第一功。

莫管他，莫管他，终日痴憨筭海沙。
要识本来真面目，便是祖师一木叉。

腰镰行稻区，引挽亲刈熟。
黄云卧千顷，弥望极平陆。
潦水秋未收，褰裳听满足。
为士复兼农，自身仍当仆。
书年贺丰稔，天事诚委曲。
辛苦岂敢辞，幸此卒岁蓄。
归来妻孥笑，风日缁面目。
未觉城市胜，生理系斗斛。
少年事笔耕，初不辨穜稑。
读书舌本燥，得食仅半菽。
人言清有余，自哂瘦如竹。
虚名真画饼，逸景等转烛。
今我更百态，渐已不讳俗。
杯水重万言，嚢钱逾满腹。
却嗤祖士少，未免怀愧恧。
客来讵相访，底用身障簏。

海门山边初落潮，西兴渡口浪痕高。
渺渺目乱翻云涛，心识不语迎归桡。
江亭晚日风萧骚，轧哑鸣橹相向摇。
平头雁落沙没腰，舟人底处寻青招。

饥来驱我去，去去复何之。
西风迎马头，背日霜林披。
十年京洛尘，衣弊因改为。
岂惟衣日化，面目亦已缁。
功名误少小，辛苦道老黧。
追惟中自惊，恍声失旦鸡。
安得如虚空，万境俱一齐。
我心无去来，我马随东西。

九日意萧条，病卧如漳滨。
红萸起自插，黄菊兹及辰。
身落芹藻间，心与鸿雁亲。
想见龙山游，嘲谑落帽人。
眷焉瀛洲客，共此溪港邻。
白髪俱许长，清愁浩无垠。
四年京华别，前事宁忍询。
国耻久未雪，愤切此逐臣。
革路何时还，今谁叫穹旻。
驾言写心忧，一涴衣上尘。
扁舟羡鸱夷，举酒忆季真。
目极樵径风，便拟从采薪。
但恐嵌岩中，不着功名身。
报国君尚强，我拙甘长贫。

五十少公卿，三十老举子。
世间老与少，不必较年齿。
我观宦达人，颜色自丰美。
癯者忽易腴，变化一日耳。
人言老再少，信是有此理。
我为老诸生，流落逾二纪。
四十又过四，淟涊百僚底。
说老已十年，何况真老矣。
壮气推幽忧，发白面目缁。
宁有再少时，一衰乃如此。
何郎穷过我，齿发亦相似。
闲居傲轩裳，臞腹满经史。
时时吐光焰，丽句落窗几。
谁家肯终惠，试此足千里。
空令坐穷独，阁户今扫轨。
宦达世共慕，闲旷我所喜。
丈夫生世间，要自发奇伟。
富贵何足云，功名半张纸。
古来傲世士，良是穷乃止。
未有如子年，忼慨隐廛市。
我不愧公卿，愧此少居士。

长松舞高寒，落涧泻清泚。
笙簧响天上，金石鸣地底。
云容何润泽，下有隐君子。
乐此山水音，清若变流徴。
怪我从何来，尘土两目眯。
寇戎在江浒，荐食心未已。
赤嚢走边报，朝暮异忧喜。
安知隐人乐，胜绝有如此。
古来成败事，不入山中耳。
愿言晚相收，置我岩壑里。
酌泉得醒心，茹术可不死。
况有载酒人，半道同栗里。

朝行转木末，暮返循水涯。
生长山水间，途穷自知归。
万绪更扰扰，众目何睽睽。
有若脱{革卮}牛，邂逅得此时。
坐念卢夫子，与世真背驰。
读书如董生，三载圃不窥。
清诗见真情，观者岂得疵。
春风入闾巷，烂熳百草菲。
摩腹忽起行，菜茹伤蕨薇。
平生经纶学，无术取世资。
贫交可相觅，叩门两无疑。
富贵不汝求，吾至君勿挥。

东峰高如屏，月出久未知。
竹影忽上窗，淡台时参差。
幽人坐数息，瞑久息愈迟。
举目月在窗，便觉心境移。
平生浪纷扰，自省黠半痴。
岁晚得此身，终焉以为期。
山中有寒暄，我不记四时。
乐此见有初，非关未忘诗。

老人年六十，生理常刺促。
归无一棱田，此事乱心曲。
妻孥渺相望，幼稚炯在目。
师今遇龟溪，山水无尽绿。
石壁严宝坊，泉甘宜杞菊。
但恐斋厨空，眼饱不救腹。
并山行径微，草露湿人足。
师访老人家，门前有修竹。

目前得已便休休，事业何曾有到头。
客问函三孰为一，月明风静好清秋。

我生不识黄太史，犹及诸老谈遗事。
蓝田生玉海生珠，谓君眉目无乃似。
谁作江西宗派诗，如今传法不传衣。
句中有眼出月胁，密付嫡孙人未知。
宗风后必喧人口，云梦更须吞八九。
他年拈此一瓣香，狮子窟中狮子吼。

荷锄初读书，中原已鼎沸。
辍耕仰太息，衣食尚卒歳。
喧呼传点丁，田庐忽湮替。
产尽犹索租，从何出租税。
乃知天宝后，信如石壕吏。
君门九重深，旗戟森兵卫。
朱轓背相望，莫肯察凋弊。
赖子天资高，追琢自成器。
时能从诸生，扣门来问字。
长篇烂溢目，春葩吐奇丽。
饥虽不堪煮，要自饱风味。
乃翁昔好事，宾客常满位。
小儿听客语，炊甑忘著箅。
岂虑饭成糜，迩来糜亦废。
时能馈升斗，与子黔突喙。

秀岭明东城，飞翠横空断。
烟霞互灭没，爽气浮清旦。
旁连仙人居，楼殿出天半。
金龙蟠绣柱，银榜开琳馆。
齐轩面青葱，下瞰绿筿岸。
我尝醉其上，讴吟杂悲叹。
一时贤士夫，车马共游款。
当年二学士，落笔泻银汉。
曾赋齐轩诗，字字星斗烂。
事逐云雨空，鬼录尚可按。
重来兵火余，触目自凄惋。
唯有轩前山，秀色还旧观。
晓猿惊未已，归袂何必挽。
胡为走尘埃，废此奇一段。
山灵亦可畏，移文定嘲玩。

寻春反向僧房卧，无乃行藏与时左。
起来刮目览新诗，花压栏干梦初破。
黄叶丹枫属兴深，吁然莫测疑楚些。
惠休岛可没已久，二百年来无此作。
世间何处著斯人，秀句天教出寒饿。
我气未衰词颇弱，欲借鼓旗聊一佐。
终朝岩下不逢人，苔色应嗔马蹄涴。

秃笔戏扫凡马空，人间始识天厩龙。
山城逼窄那得有，注目万里生长风。
奚官缓牵紫丝鞚，好头不着黄金笼。
时平诸番尽入贡，此是玉花于阗骢。

徐生画人不画鬼，点目加毛必佳士。
迩来下笔更逼真，勿论山僧及童子。
会貎诗人孟浩然，便觉灞桥风雪起。
如今傥欲画卢溪，一庵宜著深岩里。

翩翩公子天麒麟，目光点漆倾坐人。
万里肯来寻逐客，夜夜读书喧四邻。
君今先渡潇湘水，我亦东归聊复尔。
明朝𠡠放巫山阳，拄杖行穿赤泥尾。

焦桐初不受文理，弦以朱丝奇乃尔。
坐中忽闻太古音，宠辱顿忘那有耻。
官厅曾有一日闲，奏刀未觉肯綮难。
抱牍两衙凫雁退，目送飞鸿聊一弹。
爽气朝来如有约，幽林鸟语山间乐。
琴罢挥毫各赋诗，满袖珠玑何璀错。
晚风归袂失炎蒸，却忆冰壶此段清。
酒醒月白重开匣，更作松风夜雨声。

扶桑日出天开关，江南太守初赐环。
鸳行旧班三尺脚，踏他龙尾回天颜。
是日奏对惊众目，措国不动安如山。
为郎画省非常调，民曹金谷徒烦要。
江淮久郁鸾凤姿，一飞宜上青云表。
政使垂绅坐庙堂，南北封疆谈笑了。
君不见河南魏弱翁，治行声闻九天上，汉室中兴拜丞相。

君家迩来妙人物，叔父风流更超绝。
中兴天子搜群材，龙虎同年收羯末。
我识君家铁面公，当年作赋声摩空。
君今祖袭乃复尔，自出机杼成家风。
惠我新编盈大轴，武库五兵森在目。
纵横璀璨不知名，玄圃昆山皆积玉。
文章磨治欲无瑕，要如春风开百花。
笔端着力觑天巧，自我秀发成嘉葩。

烟尘苦未尽，绀殿倚岩阿。
云护佛世界，山栖老禅和。
斯人具眼目，法力辟兵戈。
欹枕听粥鼓，谁能奈尔何。

劫火燋乡邑，烟尘何处逃。
云藏佛世界，门背古亭皋。
径隐花木静，山深人物高。
老师具眼目，法力辟兵刀。

酒酣下笔不能休，写尽江南万斛愁。
长史果为何物汉，中军不是置书邮。
又闻战马将休息，且任浮鸥自去留。
触目西风易增感，山川信美莫登楼。

青鞋布袜绿蓑衣，满目秋江白鸟飞。
小楫扁舟乘兴出，斜风细雨钓鱼归。
有间茅屋临苍𪩘，寻个樵夫上翠微。
闲趁牧童吹短笛，倒骑牛背入柴扉。

触目琳琅满户庭，又闻白母梦长庚。
杜家骥子谁家有，天上麒麟地上行。
岂但疏眉惊秀拔，更期洗眼看飞腾。
人间万事何时足，但有佳儿了一生。

回瞻人在斗南边，目断湘中万里天。
驱马又过衡岳寺，携家却上洞庭船。
江湖足了平生事，文字岂徒今世传。
不共离亭一樽酒，行看待我著归鞭。

矍铄犹能一据鞍，将军虽老未甘闲。
谬携鱼目投龙颔，正类蒹葭倚玉山。
词力倒倾江汉底，光芒今射斗牛间。
珠玑赠我应难久，却恐风雷夜掣还。

欲赠初无金错刀，待凭巧冶铸豪曹。
公家勋业麒麟上，国史声名泰华高。
已见郎君如玉树，便为名士读离骚。
甄逢他日惊人去，标目须经大手褒。

九十庞眉老舅翁，暂时见汝又西东。
举头共看天边月，刮目知非吴下蒙。
学至超然应自解，诗唯穷者乃能工。
太阿锻尽山中铁，始得光芒倚碧穹。

天马从来不受缰，腾云注目电争光。
心如银汉纤尘静，气逼金盘晓露凉。
妙语织成文绣段，扁舟刺入水云乡。
朝天便若登仙去，驺驭何人得侍傍。

方丈前林万木春，桃花面目更尖新。
为师拈出灵云话，却恐桃花解笑人。

欲貌卢溪真面目，非儒非佛亦非仙。
莫将踏碓卢行者，唤作骑驴孟浩然。

红旗画鼓照江明，两岸争看万目横。
夺得锦标谁助喜，呼声动地见真情。

迦叶天中五百尊，目连罗睺皆骏奔。
阿难啼哭佛日昏，谁为设法沙林园。
帝释拥护六凿根，习气脱尽婆罗门。
仁山金碧耀人天，瞻礼愿见前世缘。
法螺一吹天上闻，还报十方罗汉恩。

三入唐兴寺里宿，闭门风雨云垂屋。
今朝披雾立山椒，始识唐兴真面目。

我家群从有封胡，潇洒如君更隐居。
岂但开轩隐松竹，能令满屋贮图书。
朱栏手植花犹在，黄叶风飘日已疏。
触目自然堪痛哭，不胜清泪湿衣裾。

壁间卫玠眉目是，膝下枚皋言语真。
纵使无情似郎主，那能对此不沾巾。

一念挂世网，平生误儒冠。
笑看蝇穴纸，坐待鲇缘竿。
薨薨醯酱瓿，岂识天壤寛。
老如本逢掖，诗肩尚儒酸。
久纒冠盖蔓，忽作泡影观。
堂堂人天师，三世一指弹。
身闲云月出，骨老霜松寒。
我生饱忧患，将心觅人安。
目击有妙寄，语乐非世欢。
坐稳且复留，火芋分懒残。

争名计身后，逐利了目前。
道人一弹指，永断三生缘。
起灭水上沤，聚散风中烟。
纷纷阅凋谢，东海今桑田。
缟发茁枯颅，秀眉覆两颧。
已超人天上，遂拍佛祖肩。
茅斋立万竹，荫此碧玉椽。
绿暗云扰扰，清涵露娟娟。
我老无家舍，余地寄一廛。
不辞供井硙，辛苦送华颠。

诸峰倚崔嵬，众壑隐奔峭。
寓目欣有系，会心领其要。
开庐结茅竹，伐翳斩蓬藋。
此君亦可人，玉立尽娟妙。
风酣翠相倚，月吐青自照。
窈眇非世音，鸾鹄中夜啸。
烟尘暗北关，烽火被南徼。
便欲老三闾，终焉隐屠钓。

金气天与高，灯烬宵正繁。
暗蛩露下绩，潜虬浪中翻。
幽人醉清夜，一笑空罍尊。
遇胜独心诣，了了见目存。
但忧儿辈觉，难与俗人言。

群峰依天立，万马屹不动。
风欹紫玉珂，雨暗青丝鞚。
相君千里目，渺渺孤鸿送。
披云觑天巧，凿翠出岩洞。
中空贯长虹，侧立剖大瓮。
宛宛卧石梁，欲起时地控。
玉棺已上天，甘棠有遗诵。
独余涧底泉，时与幽人共。

落日催行客，马上振短策。
触途眉见赤，堕俗眼生白。
安知青林中，有此江上宅。
决眦破天藏，荡胸纳空光。
一奁注寒晶，表里洞八窗。
风水自吐吞，喷云忽满江。
臞翁目如电，坐阅东海变。
酒酣跨赤鲤，谒帝通明殿。
霓裳月中闻，罗袜波上见。
垂老寄渔商，家风在潇湘。
虚舟自不系，倦鸟宁复翔。
一榻如见容，拄杖挂钵嚢。

清谿三百曲，一片春风绿。
茅屋有人家，窈窕闭深竹。
老去耽田里，寓目快亲瞩。
风漪卷翠绡，云𪩘镂苍玉。
寻盟唤白鸥，解佩赎黄犊。
独啸无一人，传声满空谷。

杨公相大历，独擅德爵尊。
清渭贯泾浊，寸胶定河浑。
高名冠朝伦，流风被仍昆。
悠然向千载，凛凛尚目存。
官闲拥黄䌷，卧听衙集喧。
萧萧凫鹥行，重糈不到门。
蝗虎不待驱，闻风自惊奔。
所贵知我希，已及鱼与豚。

魏公大雅士，英英峙冰玉。
平反廷尉府，共理滁阳牧。
奋髯慑狐鼠，折棰行凫鹜。
高眠日照廊，坐啸风生竹。
度堂云雨上，斗柄高插屋。
摆落区中缘，超摇尘外躅。
遥苍拥鬟髻，漱碧韵琴筑。
虽无花解笑，自有云树宿。
王春亦已班，臣昼可屡卜。
举目送归鸿，寄此千里目。

沙浄溪行好，烟消野望新。
数峰山戴雪，一曲坞藏春。
鱼逐波间伴，禽藏叶底身。
柳边春信动，眉目已津津。

貌古须眉见，情高耳目遗。
应谐聊玩世，避谤莫吟诗。
事不关心处，身非抱病时。
翛然无一事，痛饮是吾师。

无事空心折，怀新尚目存。
寿康骈五福，德爵擅三尊。
蠹落芸籖冷，蛛悬画戟昏。
像图犹仿佛，谩寄刻舟痕。

舞鳯来天目，冯熊并海门。
尽捐牛犊佩，争咏袴襦恩。
雁塔名犹在，棠郊苃故存。
龙池飞霹雳，空记刻舟痕。

伤心离离黍，触目青青穸。
空畦理荒秽，流润滋霖霡。
努力会有年，喜见乞浆客。

云藏红树三生缘，地涌青莲诸佛现。
又见冰华此夜开，一盖亭亭倚天半。
月中桂树影婆娑，海底珊瑚光璀璨。
褰帘已化白银阙，照室尽成青玉案。
悬知不受众目怜，端为使君娱一盼。
何用孤松腹上生，行向三槐庭下见。

平生千里目，遥寓紫翠间。
见此纸上语，照我胸中山。
泛泛水俱远，悠悠云共闲。
渔翁收晚钓，一棹醉中还。

冬温阳久亢，一雪意颇快。
乘兴泛扁舟，出郭信如迈。
放棹得虎丘，恍然银色界。
瑶山夹细径，琼树偃曲盖。
引步到层楼，极目吴城隘。
飞鸾翔空中，千峰幂天外。
暗虚云可凌，寒重酒易解。
群儿庆老翁，于此气不惫。

龙蟠鳌负出风云，镂玉填金圣制新。
自与六经垂日月，更令群目仰星辰。

清明时候暖风吹，叶暗花明满目开。
石在剑门犹北向，锦江春色亦须来。

长亭春色送英雄，满目江山映日红。
剑戟夜摇杨柳月，旌旗晓拂杏花风。
行时一决平戎策，到后须成济世功。
为报燕山诸将吏，太平取在笑谈中。

花洞连延一架平，文鸳双砌接珍亭。
明晖北望垂杨岸，满目烟波上下青。

南宫时务策群贤，题目函封进御前。
敕选左貂齐答问，魁名优与进宫联。

彻夜西风撼破扉，萧条孤馆一灯微。
家山回首三千里，目断天南无雁飞。

沙丘有余风，赵女多跕𫄥。
燕丹养勇士，后宫出女子。
至今余倡优，吹弹满都市。
佳人北方来，倾城尽风靡。
妙舞萦纤腰，清歌发皓齿。
一歌四座欢，再歌宾客起。
回眸与目成，哀弦忍重理。
愿为双飞燕，与君共栖止。
人生不行乐，岁月如流水。

裁纨作团扇，纤纤如白玉。
歳寒不改姿，持用可郎目。

跂首望蘅皋，远目聊增明。
相逢定何夕，剧谈到参横。

登临思昔人，有意在山麓。
举首瞻孤云，怅怀思宰木。
云亦初何心，意乃自感触。
人生风木念，此念何由足。
忽忽不可留，悠悠空满目。
愿言结斯庐，聊用慰幽独。

春风始用事，天意有反复。
坐令冰雪姿，吹作锦绣谷。
粲粲玄都花，依依照人目。
花气欲薫人，醉眼眩红绿。
想当瓮头春，颇为客频漉。
慎勿遣红雨，零乱飞满屋。

老懒不出门，泯默抱穷独。
赖此千载人，洗我双病目。
公思如悬河，倾泻归四凟。
我如眢井泉，凿地日不足。
幸分一滴甘，濡此将槁木。
行当奉周旋，归囊粲珠玉。

别时江上草离离，相见寒枝欲放梅。
目送征鸿天外去，梦惊烟棹雪中来。
青云谁料未十里，白发政须同一杯。
老日相逢能有几，春花欲动莫先回。

倚杖山头寺，维舟柳下堤。
莫催金騕袅，且醉玉东西。
乱后兵犹满，风惊鸟未栖。
看君飞动意，两目在鲸鲵。

南方久不雨，旱气日益酷。
起视夜何其，星斗灿满目。
朝云蔼空蒙，暮雨思霡霂。
雷师方鞭车，风伯忽舞纛。
百神各颠倒，谁为调玉烛。
两宫方蒙尘，百执被驱逐。
万里沙漠行，长征犯三伏。
悬知臣子心，北望眢两目。
愿兴肤寸云，朝隮暮渗漉。
天公倘悔祸，何止望一熟。
皇舆既言归，壤地亦旋复。
谁当挽天河，下洗忧愤辱。

南方久不雨，旱气日益酷。
起视夜何其，星斗灿满目。
朝云蔼空蒙，暮雨思霡霂。
雷师方鞭车，风伯忽舞纛。
百神各颠倒，谁为调玉烛。
两宫方蒙尘，百执被驱逐。
万里沙漠行，长征犯三伏。
悬知臣子心，北望眢两目。
愿兴肤寸云，朝隮暮渗漉。
天公倘悔祸，何止望一熟。
皇舆既言归，壤地亦旋复。
谁当挽天河，下洗忧愤辱。

翰林才大今师伯，目短曹刘数仭墙。
我亦当年曾问字，云泥无路可升堂。

浩荡奔流急，仓黄突骑来。
拥旌方满目，纵炬巳成灰。
去踏青山道，归看白骨堆。
须烦郭中令，一为洗胡埃。

两峰夹天高，一水绕山麓。
鸟道盘山腰，下临千仭谷。
仰视寸草青，千章罗巨木。
转峡泻哀湍，惊雷裂坤轴。
日月所隐庇，光景不到目。
道险当舍车，重趼摩两足。
不知谁凿空，穿穴入山腹。
平生蜀道难，耳目闻见熟。
兹山亦尤物，初未挂史牍。
了知天宇间，万险自重复。
穷人重锱铢，凌冒取危辱。
岁晏霜雪多，归途戒当速。

两峰夹天高，一水绕山麓。
鸟道盘山腰，下临千仭谷。
仰视寸草青，千章罗巨木。
转峡泻哀湍，惊雷裂坤轴。
日月所隐庇，光景不到目。
道险当舍车，重趼摩两足。
不知谁凿空，穿穴入山腹。
平生蜀道难，耳目闻见熟。
兹山亦尤物，初未挂史牍。
了知天宇间，万险自重复。
穷人重锱铢，凌冒取危辱。
岁晏霜雪多，归途戒当速。

城南有客身倦游，饭无脱粟衣无裘。
短墙雨湿花木晚，穷巷草深篱落秋。
心常自许玉川辈，人言恐是原宪流。
千奴安得封君禄，偶有一花聊可目。
彩椽作架恐未暇，春到听花飞上屋。
衡门无酒客不知，寒谷少春花更迟。
殷勤未足供一笑，惭愧烦君作好诗。
谁遣春风吹急雨，枝头会见花无数。
夜窗月白得暗香，晓枕风微战轻素。
已办并州快剪刀，为剪长条送春去。
君当酿酒买肥羔，莫倚匆匆陈草具。

高情恶喧嚣，结屋傍空旷。
草堂寄云林，远目聊自放。
偃蹇良不疑，世情真可抗。
不知堂中人，谁同倚藤杖。

寄将琢玉风前句，剪送和香雪后枝。
要识此花真面目，细看无色画中诗。

具茨四壁无斗储，载行书多常满庐。
胸中嵬垒几石渠，三箧补亡无复余。
起居谁不解何如，校书著作虚诏除。
元元本本穷古初，雌黄付与金银车。
朅来穷山岁三徂，催科政拙民力苏。
黄童佩犊耕菑畬，戴白未见空欷歔。
焚香晏坐临绮疏，三年不识园中蔬。
迩来结屋聊卷舒，手抄平生未见书。
曼倩两目如悬珠，四十四万何多欤。
较公所得无锱铢，门生校雠谁与居。
我欲从公路郁迃，着鞭何时跨蹇驴。
不求奴饭马青刍，得公奇字归自娱。

宿云忽解驳，晓色明朝暾。
高秋寓远目，万象秋毫分。
群峰杂遝来，突骑从横奔。
骅骝独骧首，迥出凡马群。
嵩高实维岳，罗列如儿孙。
玉京与金阙，亭亭在云峦。
群仙骖苍虬，冠珮朝至尊。
往者风露夕，妙奏闻清圆。
名理以弦歌，异事父老传。
丹成已仙去，流脉在山根。
至今兹山下，幽泉湛余温。
安得从浴沂，聊以濯我冠。
一沐去尘土，再沐生羽翰。
朝游参安期，暮躅追羡门。
振足八荒外，垂手青云端。

一自胡尘起，飘零十载过。
危情窘荆棘，老眼暗干戈。
草草真聊尔，栖栖可奈何。
功名麟阁晚，兴在鹿门多。
避地依淮浦，伤心听楚歌。
边烽明夕峤，戍鼓击寒波。
江控曹公坞，山连冶父坡。
凭高怀更远，吊古事应讹。
久客横归棹，长年着短蓑。
风高饱帆腹，潮稳转山阿。
渐喜乡音似，还成醉脸酡。
凄凉想茅屋，留滞厌江沱。
井邑疏星火，津亭长薜萝。
连樯自来往，坏壁本嵳峨。
蜂目今何在，黄须迹巳磨。
余生能几屐，急景付飞梭。
岁熟如堪隐，诗成可自哦。
平生南亩愿，无地与婆娑。

伏波南来自交趾，可笑汗牛推薏苡。
人言包裹足珠犀，谁识闲身谢簪履。
如何当年元相国，胸中饱饮贪泉水。
胡椒八百亦安用，坐此杀生真可鄙。
龙眠主簿亦儿嬉，银钩虿尾搜遗奇。
三年独有一钱在，归来清节人皆知。
囊空安得紫丝帐，车重只余黄绢碑。
自言所至辄寓目，穷搜屋壁翻阶墀。
不嫌尤物触时禁，恍然入手心惊疑。
君不见峄山篆刻焚野火，磨崖万仞高崔嵬。
何如四石横棐几，左提右挈行相随。

平生爱山意，瞑目想奇崛。
东南号多山，万岭空峍屼。
不知罏锤工，铸此一尤物。
峰峦与天近，紫翠争日出。
何年飞三山，此事亦恍惚。
要欲移嵌岩，下作仙圣窟。
我愿从之游，飞升蜕尘骨。
山行尚悠悠，客意殊忽忽。
弱水不可渡，瘦马聊自兀。
落日回寸眸，飞鸟但灭没。

云物才书雪未稀，楼台忽复带斜晖。
日从银色界中出，鸟向瑶池影外飞。
可忍便教烟欲瞑，会须更待月同归。
群山即是三山顶，八极聊将寸目围。

楼下秋空月似波，与君高目在庭柯。
新愁别后知无数，白发年来畏转多。
岁月催人驹过隙，世缘相缚雉罹罗。
多才似子仍多学，他日金銮稳上坡。

苏公论士昔未闻，四客辈出俱同门。
龙媒忽下洗凡马，野鹤一举空鸡群。
虞皇七友廊庙具，元和十子非渠伦。
张公屈宋排衙官，清词丽句冰雪寒。
秦公笔下有过秦，平生目短曹刘垣。
金华仙伯学杜甫，句法自许窥公藩。
晁公磊落天下士，帝遣长庚下人世。
旧闻一醉百梨花，醉后狂歌满天地。
诗成只在倚马间，高谈颇似悬河翻。
当时七发真少作，秦汉以来无此文。
今日晴窗有佳色，积雪为洗烟埃昏。
千山排峦削寒玉，万木拥户明朝暾。
试携尘编醒病眼，隐几一笑空炉芬。
是中有味知者少，此意便欲从公论。

圣道不可穷，探取随已欲。
平生所受用，政可一言足。
子思著中庸，暗室戒慎独。
危微恐惧心，此念旋已熟。
学从西洛来，标榜相品目。
袖手看屋梁，表表如鹤鹄。
谁知胸中尘，往往盈斗斛。
伋也而有知，宁不贻彼忸。
吴侯蚤作吏，未肯事边幅。
得妙自圣处，了不关世俗。
颇知幽隐中，日月所照烛。
不敢欺秋毫，高情洁冰玉。
愿言从君游，着鞭蹈前躅。

世间尤物如异人，青山不入诸山群。
晚来浓翠欲成滴，雨后数鬟高切云。
人言兹山下埋玉，太白祠扉落岩谷。
至今樵牧无斧斤，余润油然归草木。
往岁小生来酹公，秋山未霜叶尚绿。
是时落日在屋梁，仿佛如照公眉目。
今我不乐湖水滨，青山到眼无朝昏。
更欲再拜望拱木，公已乘鸾上天门。
帝乡渺渺不知处，谁能为我招清魂。
死生夜旦何足道，不敢复作湘累文。

平生高目看儿童，晚喜低头拜鲁公。
政恐父师千载后，未输丞相百年中。
投诸魑魅知何事，碎得狻猊有底功。
长遣忠臣泣遗恨，谩营华屋照丰容。

雨后青云万里开，翠螺新染玉萦回。
将军马健随风去，天目山高入眼来。
稚子能文非好武，君王赋韵不为才。
且将横槊新传句，独对西风侑酒杯。

偃革逢华旦，三雍识汉仪。
明伦先太学，首善自京师。
圣主修文日，诸生望幸时。
宸奎在轮奂，万目仰宏规。

曹瞒举汉鼎，一目窥九州。
凌轹欺孤儿，大蒙口舌羞。
左慈有道者，何为与之游。
堂堂清献公，盛德岂操俦。
鳌乃元放徒，为公亦少留。
了知高世士，至意俱难求。
先生两琴鹤，清节贯白头。
雅宜鸿宝书，取火遽自投。
公今骑箕尾，笑谈阅千秋。
椿年亦细事，蚁梦轻封侯。
强侯公自出，矫矫亦此流。
作诗纪异事，誓将踵前修。
愧乏大手笔，为公著嘉猷。

门前冠佩眼中稀，家在西湖水绕扉。
每对鳯姿羞羽翼，更因鱼目得珠玑。
身闲聊伴苍官语，诗瘦空惭笨伯肥。
别后清言应亹亹，不知谈麈为谁挥。

鼓楫去故里，携孥客东吴。
湖山森照耀，鱼鸟相嬉娱。
举目见两高，欲上徒嗟吁。
人言不可往，无路登云衢。
尽力贾余勇，遂复酬宿逋。
白鸟入苍烟，灭没在太虚。
晓日沸晹谷，万川纳归墟。
海门豁中开，怒涛喧朝晡。
尽注百丈江，拱揖朝伍胥。
银湖大如许，仅可方覆盂。
诸峰如培𪣻，琐细不足图。
寸眸一俯仰，八极无遗余。
苐恨苍凉日，悠悠迫悬车。
临风一怅惘，言旋戒危涂。

矫首望寥廓，云日清四方。
枭獍各屏迹，孔鸾亦高翔。
鳯羽可为仪，用以朝帝皇。
八音奏韶濩，五色呈文章。
帝皇在殊庭，敛珮方锵锵。
顾瞻丹鳯俦，高目振鹭行。
斥鷃独何事，乘时亦飞扬。
短羽无远志，控地抢榆枋。
卑飞固可笑，摧折亦足伤。
愿附翙翙翼，托身云汉傍。

积雨凝宿阴，寒冰结湖背。
鸥鹭不敢前，龟鱼各潜晦。
敲冰得湖心，鼓棹作澎湃。
万玉朝明堂，丁冬响环珮。
谁来贝阙中，小现银色界。
夕阳似知人，微温散珠琲。
为我开糢糊，遥山影空翠。
境胜不可名，语恶聊自悔。
安得王右丞，万象归彩绘。
遥怜西子寒，眉目增点缀。

五月麦秋闽岭寒，岭头风雨荔子丹。
旧从图画见眉目，何曾生食知甘酸。
天生尤物亦甚悭，路远致之良复难。
宫中妃子一破颜，犹须驿骑来长安。
绛纱囊小欣乍识，晚上苏台醉瑶席。
人如玉笋擘轻红，诗似春云惊坐客。
书生馋相绝可怜，诵诗口角空流涎。
何时遂作七闽客，日啖玉肌三百丸。
犹胜穷愁杜陵老，暮年奔走巴山道。
万里泸戎摘荔枝，一生辛苦无人知。

烈风惊洪涛，浩荡吹海立。
迅雷忽翻空，掩耳嗟不及。
汉兵百万骑，已夺秦关入。
击石惊倒流，势若三峡急。
沧波忽喧豗，众目俱骇栗。
人言海潮来，昔为子胥屈。
谁当语冯夷，四海今已一。
王春会涂山，白玉执万笏。
江河及乔岳，祠祀已咸秩。
海神会当知，万岁拱帝室。

苏侯新拜外台官，目送扁舟杳霭间。
我亦漫同千里月，天教饱看七州山。
欲知此别无穷恨，政坐相逢一笑闲。
携酒却来湖上寺，不堪重对小孱颜。

从来建邺是王都，天产皋夔为帝谟。
可笑晋人无眼目，渡江惟笑见夷吾。

此君那可一日无，桃花不复怨玄都。
得公明月千斛珠，我羞鱼目真不如。

孤峰真崛奇，凝目见太古。
便悲江上山，培𪣻不足数。

高人本难名，画手不可俗。
世无痴虎头，丹青涴冰玉。
支郎唾俗画，为我作短轴。
遂出三昧手，观此真面目。
衣冠有山林，风味到僮仆。
悠悠跨蹇驴，眇眇出寒谷。
薄暮殊未归，落日下古木。
未知适何门，敲门看修竹。
无酒意阙然，鸱夷尚空腹。
长须颇觧事，归骑不敢趣。
更复问前山，谁家酒堪漉。

高安老竹三尺围，断为釡甑中可炊。
蕲州开笛不足数，嶰谷截筒空自奇。
何如猫头未成竹，化为霜根白如玉。
峥嵘劲节不得施，历碌黑斑空满目。
白头老吏饱官仓，云梦南州睡初足。
筠阳别乘一幅书，寄我中刳两枵腹。
飘飘逸韵青衣郎，梦中相见筠山阳。
一笑摩挲抚君背，定教从此毋相忘。
我欲问舍无何乡，为我往使华胥王。
人生草草两鬓霜，要知日月壶中长。

昔人生不恨，幸识元鲁山。
平生黄叔度，常在梦想间。
时于绢素中，得见冰雪颜。
晚乃客京洛，髯孙始追攀。
眉目真似之，典刑今未刊。
昔我在武林，岁月不得闲。
甚欲貌公像，归嚢竟空还。
迩从同寮家，小轴得细看。
芒鞋方释杖，野服不着冠。
尚恐或非真，蠧虫亦少残。
谓言君家本，可借不作难。
愿君呼画史，摹写来江干。
孙郎倾盖交，臭味同芝兰。
能事亦须趣，勿作水石悭。
君不相我请，幽兴恐易阑。

竹坡无物可关怀，只有青山眼为开。
未识灌溪真面目，烦君著句画将来。

易生画手妙，幻出猿与獐。
双猿挂树枝，二獐回目光。
乌衣白面两臂长，雌雄相逐争跳梁。
秋山果熟腹自饱，云蹬路绝人谁伤。
下临长啸颇自得，那愁解舞绯衣郎。
二獐惊怪久眦睨，深羡两猿高据烟林藏。
猿狙喜怒不足说，獐鹿町畦宁无场。
枝高地卑能有几，蚿蛇自可俱相忘。
富贵贫贱各有适，也恐万事谁能量。

建炎三年冬，胡骑方南驱。
王师一败绩，列戍如惊乌。
贼将招叛亡，操戈横道隅。
坐令江乡地，化作盗贼区。
平生金兰友，之子真吾徒。
避地出三物，夷险两不渝。
岂谓仓惶间，遂有生死殊。
始时群盗来，未识安所趋。
但闻戛金革，门外争喧呼。
扪萝得微径，密雪方纷敷。
子时索我急，出门冲贼涂。
迟子久不至，得报日已晡。
夫妇俱见执，担簦入军俘。
累累五儿女，饮泣声呱呱。
小雏从物故，踉跄走大雏。
长女留军中，继释二小姝。
藉草已信宿，脱死许可图。
贼意欲解䌸，小试聊踌躇。
时方羽书至，招谕陈嘉谟。
渠奸立授辞，抗论苦未俞。
命子使草檄，操笔徒嗟吁。
谓言不事贼，高目扪髯须。
丈夫贱苟活，请就斧钺诛。
袒裼蒙殊死，肥白惊瓠壶。
其妻始就擒，抱子俱沉濡。
牵挽负残息，冻凌生罗襦。
时方燎湿薪，四座围诸孤。
可怜玉雪姿，不受蛇豕污。
须臾有健卒，提刀血糢糊。
声言杀藁砧，忧愤搅郁纡。
抚掌发浩叹，陨越不复苏。
夫义妇亦烈，此事知久无。
自古肉食者，未必非奸谀。
生无骨鲠资，含死余金珠。
石麟高嵳峨，丰碑树龟趺。
生无征战功，祁连巧规摹。
谁知草棘中，高义属竖儒。
蔡琰既两聘，生子留单于。
晚岁遭阿暪，爱惜存微躯。
蔚宗作佳传，浪与烈女俱。
世无采诗官，盛事恐湮芜。
子死不足惜，会当逢董狐。

缅维圣宋，昔在中叶。
四方多虞，万里喋血。
大臣持谋，兴师肆伐。
将臣持兵，日献戎捷。
皇帝曰吁，黩武无烈。
糜我赤子，膏我斧钺。
孰与休师，一戟不折。
因垒而降，舞干而悦。
闭我玉关，归师解甲。
犂我春田，销兵铸鐡。
使命交通，相望不绝。
爱惜两朝，前师圣说。
昭陵之仁，嘉祐之业。
念昔兴师，堂陛卼臲。
发言盈庭，更訿元薎。
佩剑彼此，孰予孰决。
庙谋一定，群议沮折。
袖手何言，瞠目巻舌。
草木苍苍，始有芽蘖。
尽育恢胎，咸归坱圠。
灞上棘门，环卫拱列。
罔敢擅师，始制君节。
万夫属鞬，拜舞君阙。
乃命叔孙，诹日绵𫈵。
搜讲阙遗，悉究悉设。
皇帝孝思，上与天合。
冀获一真，如响必答。
翠舆南旋，红鸾秉翣。
长乐钟闻，皇情允惬。
我歌思齐，舆情激越。
皇帝之祀，咸秩罔缺。
合祭于郊，爰胾茧栗。
苍璧前陈，大裘始挈。
我歌思文，以告丰洁。
大庆御朝，王春正月。
禹会涂山，万玉交戛。
汉朝诸侯，图籍是阅。
兵戈澒洞，士气销詟。
俎豆不陈，军旅是急。
大起廱泮，儒士鼓箧。
韦带缟衣，骈冠累屧。
论秀蒸髦，尾尾岌岌。
农流于兵，病不生活。
茫茫千塍，蒿藜是没。
皇帝慨然，亲耕陇畷。
耕根之车，飞檐{车献}{车献}。
宣和之轨，明道之辙。
圣心恳到，三推未辍。
父老曰嘻，归告我邑。
俾尔秔稌，屯云积雪。
凡此大功，具载史牒。
用告神明，以报夔契。
帝坐法宫，礼备乐阕。
兽舞鳯鸣，八音不夺。
皇威所覃，雷动风发。
南面垂衣，大壮帝室。
曰皋曰雉，鼛鼔弗及。
苍龙之阙，上摩星日。
万目顾瞻，葱葱郁郁。
澎澎海潮，吴会来集。
天子万年，风翔喜溢。
孰磨苍崖，孰秉史笔。
天子曰都，是任良弼。
圣有至言，维德之一。
是用作歌，以告万国。

缅维圣宋，昔在中叶。
四方多虞，万里喋血。
大臣持谋，兴师肆伐。
将臣持兵，日献戎捷。
皇帝曰吁，黩武无烈。
糜我赤子，膏我斧钺。
孰与休师，一戟不折。
因垒而降，舞干而悦。
闭我玉关，归师解甲。
犂我春田，销兵铸鐡。
使命交通，相望不绝。
爱惜两朝，前师圣说。
昭陵之仁，嘉祐之业。
念昔兴师，堂陛卼臲。
发言盈庭，更訿元薎。
佩剑彼此，孰予孰决。
庙谋一定，群议沮折。
袖手何言，瞠目巻舌。
草木苍苍，始有芽蘖。
尽育恢胎，咸归坱圠。
灞上棘门，环卫拱列。
罔敢擅师，始制君节。
万夫属鞬，拜舞君阙。
乃命叔孙，诹日绵𫈵。
搜讲阙遗，悉究悉设。
皇帝孝思，上与天合。
冀获一真，如响必答。
翠舆南旋，红鸾秉翣。
长乐钟闻，皇情允惬。
我歌思齐，舆情激越。
皇帝之祀，咸秩罔缺。
合祭于郊，爰胾茧栗。
苍璧前陈，大裘始挈。
我歌思文，以告丰洁。
大庆御朝，王春正月。
禹会涂山，万玉交戛。
汉朝诸侯，图籍是阅。
兵戈澒洞，士气销詟。
俎豆不陈，军旅是急。
大起廱泮，儒士鼓箧。
韦带缟衣，骈冠累屧。
论秀蒸髦，尾尾岌岌。
农流于兵，病不生活。
茫茫千塍，蒿藜是没。
皇帝慨然，亲耕陇畷。
耕根之车，飞檐{车献}{车献}。
宣和之轨，明道之辙。
圣心恳到，三推未辍。
父老曰嘻，归告我邑。
俾尔秔稌，屯云积雪。
凡此大功，具载史牒。
用告神明，以报夔契。
帝坐法宫，礼备乐阕。
兽舞鳯鸣，八音不夺。
皇威所覃，雷动风发。
南面垂衣，大壮帝室。
曰皋曰雉，鼛鼔弗及。
苍龙之阙，上摩星日。
万目顾瞻，葱葱郁郁。
澎澎海潮，吴会来集。
天子万年，风翔喜溢。
孰磨苍崖，孰秉史笔。
天子曰都，是任良弼。
圣有至言，维德之一。
是用作歌，以告万国。

菩萨变化如虚空，云何得此虚空相。
我观无碍大慈悲，无刹不现如水月。
八万四千母陁臂，能援世间一切众。
八万四千清净眼，能照五浊诸有情。
是故神通不思议，而欲妄以色相求。
譬如狂人逐四方，四方无尽力无竭。
况以丹青绘缯彩，更复刺绣为仪形。
丝毫缣素相假合，妙技巧借金十奴。
若人捐弃钋与丝，亦无五色可资藉。
瞑目黙相不可得，毕竟无有是菩萨。
吾愿世人舍色相，当时未有钋丝时。
蓬莱观妙本无心，以粗即妙作是念。
松林无心受此施，以施居士作礼言。
我当还亦以此施，此施有尽法无穷。
普愿世间诸佛子，凡瞻此相悉欢喜。
若见菩萨非菩萨，即知是我非是妄。
妄见除灭无复然，吾与佛子等无二。

我观诸佛子，皆以妄自冥。
不知有无想，一切俱是妄。
认有以为实，夫岂识无有。
如人具诸欲，耳目与鼻舌。
百体俱动作，动作皆有相。
耳欲以听声，有耳言可闻。
弦匏与笙箫，皆具诸宫羽。
虽然始一奏，有耳悉皆闻。
众生于是时，知声不知耳。
众音始一阕，寂静无有声。
倾耳而听之，无一可闻者。
众生于是时，知耳不知声。
至于目视色，亦复如耳根。
知色为有形，乃以色为有。
宁知本无色，何况于目睫。
乃至鼻闻臭，口舌所啖食。
百体诸毛发，意有所为者。
行步与坐卧，喘息及呼吸。
方其有为时，无一不为有。
诸为悉皆空，了无有一存。
心惟昨所为，恍惚如梦事。
我昔礼菩萨，是为真见者。
譬如闻众声，认声为有响。
比其不及礼，菩萨那得见。
譬如众声灭，初不闻余音。
始缘以妄情，乃复有见否。
亦如今所梦，见否理不殊。
大士笑不言，吾亦无所说。
有如舍利佛，黙黙对天女。
稽首作偈言，犹以言为痛。
云何两无言，而入不二门。
我与诸佛子，究竟得成道。

我观诸佛子，皆以妄自冥。
不知有无想，一切俱是妄。
认有以为实，夫岂识无有。
如人具诸欲，耳目与鼻舌。
百体俱动作，动作皆有相。
耳欲以听声，有耳言可闻。
弦匏与笙箫，皆具诸宫羽。
虽然始一奏，有耳悉皆闻。
众生于是时，知声不知耳。
众音始一阕，寂静无有声。
倾耳而听之，无一可闻者。
众生于是时，知耳不知声。
至于目视色，亦复如耳根。
知色为有形，乃以色为有。
宁知本无色，何况于目睫。
乃至鼻闻臭，口舌所啖食。
百体诸毛发，意有所为者。
行步与坐卧，喘息及呼吸。
方其有为时，无一不为有。
诸为悉皆空，了无有一存。
心惟昨所为，恍惚如梦事。
我昔礼菩萨，是为真见者。
譬如闻众声，认声为有响。
比其不及礼，菩萨那得见。
譬如众声灭，初不闻余音。
始缘以妄情，乃复有见否。
亦如今所梦，见否理不殊。
大士笑不言，吾亦无所说。
有如舍利佛，黙黙对天女。
稽首作偈言，犹以言为痛。
云何两无言，而入不二门。
我与诸佛子，究竟得成道。

我观诸佛子，皆以妄自冥。
不知有无想，一切俱是妄。
认有以为实，夫岂识无有。
如人具诸欲，耳目与鼻舌。
百体俱动作，动作皆有相。
耳欲以听声，有耳言可闻。
弦匏与笙箫，皆具诸宫羽。
虽然始一奏，有耳悉皆闻。
众生于是时，知声不知耳。
众音始一阕，寂静无有声。
倾耳而听之，无一可闻者。
众生于是时，知耳不知声。
至于目视色，亦复如耳根。
知色为有形，乃以色为有。
宁知本无色，何况于目睫。
乃至鼻闻臭，口舌所啖食。
百体诸毛发，意有所为者。
行步与坐卧，喘息及呼吸。
方其有为时，无一不为有。
诸为悉皆空，了无有一存。
心惟昨所为，恍惚如梦事。
我昔礼菩萨，是为真见者。
譬如闻众声，认声为有响。
比其不及礼，菩萨那得见。
譬如众声灭，初不闻余音。
始缘以妄情，乃复有见否。
亦如今所梦，见否理不殊。
大士笑不言，吾亦无所说。
有如舍利佛，黙黙对天女。
稽首作偈言，犹以言为痛。
云何两无言，而入不二门。
我与诸佛子，究竟得成道。

行尽一径龙蛇蟠，病身忽上青云端。
天公岂念客来远，偶吹一阵松风寒。
摩挲老眼坐叹息，信有物表非人寰。
去天尺五步可到，云梦八九吞何难。
微阳远映众山绿，景气摇动如波澜。
青萝吐花叶袅袅，浅水落石声潺潺。
盘空巨石碧如削，暗澹老树苍烟漫。
檐牙卓地殿影出，蜗涎上阶夜雨残。
昔人遗迹不复见，但见满目围苍峦。
悬知此地可送老，黄叶满庭风闭关。
玉京五城信不远，神仙绶短谁能攀。
妄庸柳泌真可笑，安用采药乘朱轓。

不到浙乡辜负口，昔人有语真可取。
我住柯山三四年，厌饫蕨薇几噎呕。
扁舟乘流来檇李，极目江湖几千里。
白鱼市上烂如银，紫蟹簖头多似蚁。
舒凫帖帖堕水面，亦有麕麞来近县。
黄闲射雉出林中，田鼠化鹑毛彩绚。
况复海物错难名，蝤蛑轮囷似斗升。
纷纷虾蛤不足数，淡菜蚶蛎资多腥。
僻居海岸久寂寞，寒拥红炉聊独酌。
芼之橙桂荐玉盘，不比屠门空大嚼。
我念孙卿久滞留，欲致数品无传邮。
烹羊炰羔自不恶，更有负郭新良畴。

淮邦井邑苦萧条，尚可观鱼访古濠。
志士揽衣辞旧隐，余民拭目看垂櫜。
清传阖境持杯水，器赏名贤解佩刀。
无复髙阳旧闾里，为寻故宅薙蓬蒿。

新亭注目极无边，脱屣尘寰思杳然。
万顷秋涛翻浩渺，一轮夜月对虚圆。
光连银汉疑无地，望断蓬莱别有天。
赤水枣花君莫问，新诗赓唱似朱弦。

泊水沈沙族类丰，外缄顽壳力难攻。
虽云眉目亏天巧，谁使琼瑶美内充。
海畔屡曾逢野士，坐间那复识王融。
一樽风味思倾倒，赖有芳鲜可荐公。

极目凄迷杳霭间，群芳敛迹自知难。
半穿篱落涂黄浅，静对溪流照影寒。
月地云阶偏适意，雪车冰柱苦相干。
莫随羌笛风前舞，却怕青青逼齿酸。

求金未有张车子，梦草聊同谢客儿。
万里辛勤形骨痩，十年流落髩毛衰。
蓬蒿绕舍春归后，苜蓿堆盘日上时。
极目五湖烟水阔，扁舟重理钓鱼丝。

十束三锺未苦贫，端居终岁谢尘氛。
春回苒苒生芳草，日暮悠悠对碧云。
往事已嗟存土梗，乘时争欲辨莸薫。
伤心极目空千里，肠断稽山正忆君。

万里长江势若倾，登临仍值雨初晴。
前山依约云方敛，远树参差晚更明。
禅榻静寻僧舍宿，扁舟闲傍钓矶横。
时危满目伤心事，谁把留犁再歃盟。

理櫂适闽粤，虎丘聊舣航。
霜林正摇落，翠柏森成行。
入门蹑磴道，乔木间疏篁。
秦帝试剑石，破瓜分路傍。
生公雨花台，说法今不亡。
苍藓衣峭壁，枯荷响回塘。
遂游剑池上，毛发森以张。
沈沈下无底，疑有虬龙藏。
镌削露天巧，胚胎劳混茫。
清奇俨图画，秘怪叵测量。
薜荔叠秀色，枇杷吐幽香。
行行造梵宇，金碧相荧煌。
危脊耸古殿，长腰曼修廊。
凭虚架云阁，凿险通禅房。
开轩俯吴会，蜂窠缭池隍。
风烟寄远目，心逐征鸿翔。
列岫霭遥碧，平湖湛孤光。
追寻殊未倦，策杖登崇冈。
幽独诗句苦，阖庐丘冢荒。
五圣瞻象设，羽泉酌甘芳。
西庵何闲寂，修竹自苍苍。
脱履足生茧，解衣汗如浆。
却携二三子，置酒白云堂。
念旧已凄恻，感时增慨慷。
况我方远涉，狷介怀刚肠。
一杯且相属，世事都茫茫。
冠冕志已冷，山林兴偏长。
逝将脱羁束，超然傲羲皇。
斯游信清绝，去去何时忘。

放浪江湖乃吾乐，羁束轩冕非所荣。
谪官去为剑浦吏，鼓柁遂作桐江行。
舣舟浙岸候潮至，百越微茫烟水外。
波横天际海倒流，喷雪惊雷声震地。
须臾风软潮已平，片帆去逐飞鸿轻。
櫂讴四起日西落，暮天杳杳惟参横。
江山苍苍负残雪，江水茫茫浸寒月。
谁云逐客苦凄凉，今我斯游最奇绝。
清晨弭櫂桐君庐，溪光山色世所无。
故人见我一笑粲，杀鸡为黍聊相娱。
嗟予仕宦等游戏，断梗飘蓬本无蒂。
但令景物供吟哦，出处穷通何足计。
此行幽讨殊未阑，满目叠叠皆云山。
鹭飞鱼跃石齿齿，今夜且宿严陵滩。

野寺虚堂倚翠微，云山极目望中疑。
溪寒连舰栏干直，日暮髙楼鼓角悲。
倒景星河光破碎，乱萤灯火影参差。
贯休髣髴英灵在，应笑登临强赋诗。

行到清溪六曲头，森然峰岫照人幽。
雪花拂水轻轻舞，石濑依岩浅浅流。
不尽清光常在目，未穷幽兴且回舟。
追寻欲遍神仙窟，须向他时卜再游。

武夷古洞天，奇峰三十六。
一溪贯群山，清浅萦九曲。
溪边列岩岫，倒影浸寒绿。
翩如鸾鳯翔，矫若虬龙蹙。
楼观耸岧嶤，屏帏互重复。
蜕仙骨遗金，游女肌削玉。
鸡栖层岩巅，船插断崖腹。
学馆存几案，仙机余杼轴。
蓝光莹澄潭，虹影挂飞瀑。
翠竹荫天池，苍苔封石屋。
绘禽顶长丹，遗迹指如掬。
峨峨天柱峰，幔亭连翠麓。
传闻武夷君，尝此会仙俗。
飞桥几千丈，绝顶亘山足。
障以翠云屏，藉以紫霞褥。
瑶樽倾沆瀣，玉豆脯麟鹿。
仙妃奏宾云，金鼓间丝竹。
酒酣歌夕晖，叹息光景促。
曾孙谁复在，往事空遗躅。
至今风月夜，笙箫响虚谷。
地灵饶泉石，山润秀草木。
坐使七闽人，荫此仙灵福。
嗟予真散材，性爱山水酷。
仙经与地志，名字久已熟。
薄宦方区区，仙赏宜碌碌。
神游先梦寐，幽觌寄图录。
宁知因谪宦，乃得厌所欲。
沿溯穷幽深，应接劳耳目。
开襟豁怀抱，壮观慰幽独。
却邀白云归，伴此岩下宿。
夜寒梦魂清，晓发轻装速。
仙游须再来，何当谢羁束。

一树梨花傍小轩，结根幽寂更芳妍。
东君有意怜流落，故遣瑶姿堕目前。

百花烂漫如冶容，颇讶陡然春色浓。
那知忽作三尺雪，草木洗尽群芳空。
六英飘舞片片好，谁与刻削嗟神工。
谿山恍在玉壶里，楼观飞出瑶台中。
却怜极目皆皓素，不复零落伤残红。
幽人栩栩应梦蝶，落絮漠漠方黏蜂。
虚堂兀坐清入骨，欲期汗漫游鸿蒙。
剡谿访戴久寂寞，安得一御泠然风。
年来端恐诗道穷，幸予佳句时争锋。
客愁已剧更赋雪，半夜吟苦天地白。

吾初不解饮，涓滴莫下咽。
自从游宦来，稍稍颇称善。
譬犹怯懦士，习惯亦能战。
作气欲吞敌，贾勇乃求殿。
迂愚撄重衅，飘泊旅异县。
怀家路迢迢，惜春花片片。
浇愁欲千锺，燕客卑九献。
浩如鲸吸川，无那壶浮箭。
欢然偶过量，浅狭诚易见。
噎呕九藏翻，昏瞀两目眩。
宿酲味尤恶，累日不欲膳。
吾生如浮沤，急景若奔电。
学道贵清虚，为文欲精錬。
胡为事杯杓，无乃废笔砚。
先生一石醉，待诏三升恋。
枕麹与藉糟，自污何足羡。
从今梁谿翁，无复醉乡愿。

世传莺粟如纸花，品目不为人所嘉。
那知亦解吐繁艳，深红浅白凌朝霞。
一窠千叶类芍药，传种本自何人家。
栟榈乞得不敢惜，长须走送声呀呀。
杜门宴坐观内典，方丈寂寂如毗耶。
散花侍女一笑粲，居士默然惟啜茶。

翠峰高阁两相宜，独倚阑干注目时。
休问江山非故国，且将爽气慰梁谿。

平溪渌静见游鱼，十里无声若画图。
但道曾经太史爱，不须污染目为愚。

丹霞只在笑谈中，明月清风万里同。
欲识德云真面目，却须行到妙高峰。

扬眉下喝亦皆空，此性初无瞽与聋。
若信见闻非耳目，瞽聋却解振宗风。

人言一叶已知秋，万叶凋零愈更愁。
蝉噪风林朝嘒嘒，虫吟露草夜啾啾。
溪山信美非吾土，诗酒多情解客忧。
极目江乡何处是，月华依旧照西楼。

秋风入虚堂，凄微带烟苇。
堂中拙居士，湛然如止水。
默坐观是心，自觉无纤滓。
不知读何经，但说舍利子。
心清闻妙香，天花散芳蘂。
含容河沙界，方寸知几里。
神光常在目，妙响不离耳。
处处获圆通，谁云钻故纸。

四更山吐月，夜静月尤明。
玉梳挂碧落，银汉自从横。
寥泬群动息，溪中有舟行。
吾家渺何在，极目望江城。

蓬莱东隔沧溟寛，我欲游之恨无翰。
崆峒西峙冰雪积，崛起万仞良难攀。
不如随寓忻所惬，放逐爱此沙阳山。
苍松拂云雨溜溜，古涧凿石泉潺潺。
远峰三叠碧玛瑙，修竹个个青琅玕。
烟霞缥缈巧妆缀，极目秀色如可餐。
就中此亭更幽绝，泠然爽气洗我肝。
命名题字聊一戏，坐觉景物增清寒。
子为胜游真得侣，纤月正挂青云端。
诗篇雕琢愁肺肾，笔力渐阔生波澜。
当观佳致本来有，拈出便作一倍看。
百壶何必事狂饮，一斗自足资幽欢。
夜乘小艇鼓归櫂，平溪十里初不关。
更须风露稍凄冷，相约同自亭中还。

今日苦不乐，驾言适林坰。
散策寻远寺，披襟坐虚亭。
云木上窈窕，涧泉泄清泠。
千山自岑寂，一目皆葱青。
嗟我得数子，不复叹飘零。
扫虑味禅悦，茹蔬谢荤腥。
时为亭上游，散髪缓我形。
𫘧骥行振足，倦鸟思归翎。
何当返梁谿，教子名添丁。
林泉益自得，华髪从星星。

我家梁谿傍，门对九龙山。
山中有幽趣，游息可忘年。
陆子泉最甘，次之即龙渊。
余波作梁谿，可溉万顷田。
公垂读书堂，古屋尚数间。
我欲隐山下，诛茅占其前。
疏泉凿池沼，植竹来云烟。
纵目望震泽，策杖登山巅。
神游八极表，心迹两超然。
更结莲社侣，远追竹林贤。

四大假合初不真，筋脉纒络相依因。
□□□□类芭蕉，须叟变灭如浮云。
风寒暑湿起众疾，痛楚展转劳吟呻。
医工对治巧用药，分别佐使甘酸辛。
须知病者谁受病，其中必有不病人。
于斯荐取自调伏，沈疴消散如埃尘。
本来面目只一体，安用更分精与神。
欲识其中不病者，即是毗卢清净身。

常年九日必题诗，况此飘零海一涯。
黄菊未开青蓓蕾，白醪聊吸碧玻瓈。
登山但极孤云目，整帽还羞短髪箆。
弟妺奉亲倾寿斝，茱萸遍插定吾思。

九日但孤坐，悄然无世喧。
菊花殊未开，始知气候偏。
开轩寓远目，相对惟青山。
昏鸦已接翅，独鹤何时还。
且尽杯中物，此外无足言。

萧萧南浦白云秋，枫叶芦花相对愁。
何必更穷千里目，乱山凝碧满溪楼。

南闽荔枝名四方，非因谪官那得尝。
丁香为核玉为叶，绛绡为壳冰为瓤。
烱如明珠出老蚌，灿如艳女披红裳。
膜凝云母本来薄，液贮甘露初不浆。
剖擎颇讶水晶滑，咀嚼但觉琼瑶香。
贡余虽幸得一饱，无那品目多难详。
丹青巧为拂绢素，数种磊落皆其良。
牛心最大蚶壳褊，虎皮斑駮龙牙长。
火山早依炎气熟，中元晚待秋风凉。
色奇更变江家绿，味旨尤称十八娘。
葡萄结实极繁盛，硫黄著子何芬芳。
若将牡丹与比并，好把陈紫同姚黄。
虽云香味不可画，悦目自足垂虚堂。
饫餐更得画归去，须信远谪元非狂。

南闽荔枝名四方，非因谪官那得尝。
丁香为核玉为叶，绛绡为壳冰为瓤。
烱如明珠出老蚌，灿如艳女披红裳。
膜凝云母本来薄，液贮甘露初不浆。
剖擎颇讶水晶滑，咀嚼但觉琼瑶香。
贡余虽幸得一饱，无那品目多难详。
丹青巧为拂绢素，数种磊落皆其良。
牛心最大蚶壳褊，虎皮斑駮龙牙长。
火山早依炎气熟，中元晚待秋风凉。
色奇更变江家绿，味旨尤称十八娘。
葡萄结实极繁盛，硫黄著子何芬芳。
若将牡丹与比并，好把陈紫同姚黄。
虽云香味不可画，悦目自足垂虚堂。
饫餐更得画归去，须信远谪元非狂。

谪堕闽山款栋闳，日亲髙义慰平生。
忘年许结看经社，乘兴时参在野旌。
三径髙怀穷水石，七峰佳气入轩楹。
舫斋谈笑龟鱼惯，翠阁吟哦卷轴成。
方幸游从陪杖屦，敢将踪迹叹蓬萍。
寛恩宥罪千钧重，小艇浮溪一叶轻。
北阙未应容接武，东皋从此遂躬耕。
宁亲幸惬区区志，去德还深恋恋情。
般若光中无聚散，毗卢海里任从横。
愿公更展垂天翼，拭目鹏抟九万程。

谪官因得穷林泉，陶写聊复资诗篇。
青岑叠叠山满眼，碧波湛湛溪涵天。
南连海峤饶雾雨，北望吴越凄风烟。
感怀触目还得句，但可娱戏那敢传。
譬犹候虫与时鸟，自鸣自已真偶然。
岂知飘落广文耳，饰以妙语烦雕镌。
与公平生未相识，一见倾心谁与易。
沙阳百里阻游从，注目寒空暮云碧。
朅来邂逅慰所思，况得新诗飞霹雳。
我今归去隐梁谿，远迹江湖飬愚直。
看公白日上青霄，九万扶摇不劳力。

谪官因得穷林泉，陶写聊复资诗篇。
青岑叠叠山满眼，碧波湛湛溪涵天。
南连海峤饶雾雨，北望吴越凄风烟。
感怀触目还得句，但可娱戏那敢传。
譬犹候虫与时鸟，自鸣自已真偶然。
岂知飘落广文耳，饰以妙语烦雕镌。
与公平生未相识，一见倾心谁与易。
沙阳百里阻游从，注目寒空暮云碧。
朅来邂逅慰所思，况得新诗飞霹雳。
我今归去隐梁谿，远迹江湖飬愚直。
看公白日上青霄，九万扶摇不劳力。

岁寒迂路过江乡，叹息飞蓬堕渺茫。
云锦洞深烟水远，琵琶洲转暮滩长。
田园归去荒三径，金鼓传闻震一方。
极目东吴何处是，断霞轻霭落残阳。

维摩丈室何年设，满目江山自风月。
道中试露默中机，千偈澜翻本无说。

平生性酷爱江山，今日江山满目前。
明月清风人寂寂，淡烟轻霭露涓涓。
波声撼岸连淮壤，雁阵惊寒入楚天。
慨念往来成底事，一杯浊酒且安眠。

前年扈清跸，玉辇临端门。
鳌山彩构耸，露台歌吹喧。
去年谪沙阳，旅泊亦游观。
士女隘衢巷，灯火满溪山。
今年过江南，舣舟烟水湾。
风髙不可进，极目云涛翻。
蜜炬照独酌，红炉凌夜寒。
感事心欲折，强歌声无欢。
坐看江边月，飞上青云端。
清光不改旧，对我还团栾。

北风阻行舟，驾言游蒋山。
相携得良友，谈笑穷跻攀。
松林静杳冥，殿阁罗烟鬟。
宝公骨已冷，白塔孤云间。
乘高望长空，极目波涛翻。
东南正戎马，戈甲照江干。
与子适相遇，偷此半日闲。
怀古六朝远，道旧一笑欢。
忆昨赐对初，接武玉殿班。
螭坳珥史笔，毎惭追继难。
迂疏与世违，谪官堕瓯蛮。
寛恩幸脱去，假道来江关。
邂逅两萍梗，飘泊惊风旛。
回首顾浙河，不知涕泗澘。
着鞭愿努力，世路方多艰。

六代繁华三百年，我来吊古一凄然。
景阳钟断鸡空唱，玉树歌沈月自圆。
潮没旧痕生晚浦，柳摇新色媚晴天。
髙楼上尽穷双目，千里江山遶槛前。

两曜真跳丸，百年如转轴。
富贵能几何，飘若云过目。
惟有金仙书，可以静中读。
冷暖初自知，运用要当熟。
仲尼贵毋我，老氏欲为腹。
悟真奚必多，半偈亦云足。

群盗休凭险，天弧正指狼。
犬羊徒跋扈，貔虎极精强。
寓目江山异，伤心花草香。
浙河那得此，回首一彷徨。

不谓繁华地，还飞战鬭尘。
浇愁空泥酒，极目更伤春。
怀古翻书帙，论情托友人。
谁深医国术，吾欲问甘辛。

佛教入中土，贝多凡几翻。
摩腾导其流，僧伽鼓其澜。
乃建窣堵波，髙标屹参天。
划如五彩虹，上与青霄干。
兹塔更奇古，层檐俯通川。
江山递隐见，万象森回环。
公子抱远韵，登临眇风烟。
仰穿龙蛇穴，旁瞰日月悬。
茫茫悉细碎，寓目疑无全。
归来吐妙句，字字劳精甄。
嗟我方屏处，胜游阻清缘。
幸窥慈恩作，如见众宝山。
宗风久寂寞，纻絮何其寒。
安得师子吼，震此龙象筵。
关弓挟白羽，櫜鞬相周旋。
当分宝塔坐，一瞬三万年。

画史古多有，李生独宝传。
譬犹古人书，墨妙称诚悬。
尤物世难蓄，变化登云天。
流落人间者，遗迹犹绵绵。
此本更奇绝，髙深自山渊。
想当槃礴时，舐笔应如椽。
楼观抱空曲，林芿霭层巅。
屹然岩石姿，润比金玉坚。
倏忽变寒暑，霏微起云烟。
髙堂寓远目，如堕嵩华前。
回观旧所藏，一一可弃捐。
乃知盖代手，笔力能旋干。
众工画山水，意匠劳雕镌。
惟兹得简易，大巧初天全。
鉴裁有精识，丹青孰争先。
何须嫫姆丑，始辨西施妍。
嗟我性迂拙，漂流方隐鄽。
幸从长者游，坐使伊郁宣。
啸咏图史间，髙台谢牵挛。
新诗与妙画，更使穷钻研。
愧乏色丝句，为续金声篇。
端思画中趣，秪欲休林泉。

闻思大士真奇绝，俱妙形神侔玉雪。
譬如水月自清凉，能与世间除恼热。
自从证悟今几劫，定慧慈威初不灭。
解脱曾因无尽宣，圆通更假文殊说。
森然宝臂清净目，八万四千犹一吷。
依怗群生愿力坚，宴坐谛观尘世阅。
先生往时堕宪网，泽雉在樊鹰在绁。
默相虔诚赖觉慈，灼知情实蒙圣哲。
逾年海上得归来，冒险岂殊探虎穴。
精刚何翅金百炼，忠荩端同水万折。
观音在处皆现前，不必图绘劳携挈。
此方教体在音闻，悟入此门良不拙。
更将妙语赞悲心，功德须知莫如舌。

岁晏群阴积，天髙霰雪晴。
西山来爽致，小阁湛虚明。
曲槛驰孤照，微云点太清。
泛观周宇宙，旷望出枝撑。
九陇龙蛇伏，梁谿组练萦。
翠烟浮近市，碧瓦丽髙甍。
湖外千岩秀，林端一带平。
松篁森荟蔚，楼观郁峥嵘。
天末氛埃敛，坤倪物象呈。
清风生户牖，秀色入轩楹。
北极星辰拱，东皋雨露赢。
寸怀舒远目，万感集孤情。
忆昨陪螭殿，终年侍玉京。
含毫青琐闼，通籍凤凰城。
奖擢知恩重，临危觉死轻。
囊书朝入奏，幞被夕徂征。
去历谿山险，归虞盗贼惊。
西江足波浪，南国满旃旌。
迂路良非策，寻家不计程。
天戈戡猰貐，庙略扫欃枪。
芜没田园在，欢呼仆隶迎。
乱离才甫定，患祸忽相婴。
风木悲摧感，祥琴惨怆声。
誓终坟墓守，望绝缙绅荣。
卜筑诚长计，栖迟岂钓名。
当为千载蛰，那作九皋鸣。
示舌羞张子，轻身笑祢衡。
盘桓且丘壑，腾踏自公卿。
未具函关驾，聊从谷口耕。
岁功方险恶，供给敢丰盈。
瘠陇饶稂莠，彪池秕稻秔。
何心谋肉食，充腹但藜羮。
孤笑弹长铗，微吟就短檠。
开编聊自慰，攻苦饱曾更。
卮酒和糟粕，盘飧杂蚌蛏。
恐须食翠柏，尚未𣃁黄精。
腊破冰澌解，春回草木萌。
且休吟蟋蟀，行复听鸧鹒。
献岁三朝始，初阳一气亨。
小梅舒冻枿，疏柳茁枯茎。
帘幕还飞燕，园林又转莺。
试编居士𪨗，学种故侯寓。
抱瓮浇芝术，聮畦莳杜蘅。
摘甘聊共剖，钓美得同烹。
烟艇笭箵穏，云谿略彴横。
行吟携古锦，坐隐寄文枰。
据石从欹帽，临流可濯缨。
闲中端有趣，身外更无营。
古寺回峦拥，细泉幽窦倾。
带云斟晓杓，和月贮春罂。
绕径摇金碎，循除响玉琤。
由来穿蜡屐，未必羡葱珩。
借问披衣惯，何如结佩綪。
端知绶若若，不假铁铮铮。
匠石宜遗栎，山川讵舍骍。
甘为书里蠧，惮作庙中牲。
云鹄翰方铩，风鸢羽正翃。
隐沦随绮皓，葅醢叹韩彭。
坐逸真侥幸，时康孰使令。
普天期一稔，率土庆群氓。
耒耜三农出，仓箱万宝成。
余粮饱羸瘵，大屋芘嫠{姰/子}。
稚耋皆含哺，潢池不弄兵。
人咸安畎亩，吾亦乐柴荆。
已与猿猱侣，犹怀犬马诚。
忧心虽悄悄，执节信硁硁。
老去将忘世，朋来且命觥。
嘉宾期座满，陋巷或车轰。
幽鸟会心近，良辰乐事并。
黄粱葅露薤，白蟹芼霜橙。
何苦三升恋，当为五斗酲。
涧莼舒翠缕，林笋脱文{衤朋}。
池草铺新绿，亭花藉落英。
醉眠方栩栩，儿泣任喤喤。
庭树朝嘲雀，书帷夜话蜻。
心清香篆缭，耳隐梵钟枪。
游宦从诸季，浮沉许拙兄。
棣华知晔晔，伐木亦丁丁。
操履资磨琢，论文贵讨评。
杖藜扶跛倚，药剂发聋盲。
绝倒心都醉，奔驰视只瞠。
风流怀卫玠，敏捷忆袁宏。
愿见摩天手，真成掷地玎。
戈矛万人敌，脍炙五侯鲭。
意妙操干舞，声希舍瑟铿。
味深饴醴酪，调古奏韺{径彳=音}。
文社谁襟袖，诗坛为主盟。
中书仗毛颖，发墨赖陶泓。
友直常希黯，言刚酷鄙枨。
藏刀真善割，胶柱未能筝。
数马须资策，驰车必式衡。
传家惟义训，教子谢金籯。
婚嫁何时毕，遨嬉莫我争。
浮家苕水去，乘兴剡川行。
吴殿悲游鹿，秦宫吊拱鼪。
炉峰看瀑布，缑岭听吹笙。
神岳登嵩华，仙洲指沃瀛。
冲天思御鹤，跨海欲骑鲸。
浩荡愁千古，翺翔抚八纮。
会当期若士，髙揖笑浮生。

羲和整御升旸谷，赤云夹日如飞鹜。
晶光下射东方山，石卵含丹孕岩腹。
谁令巧匠凿山骨，截此頳坚一肪玉。
琢为巨砚形制奇，中有彤云烂盈目。
端溪美璞色马肝，黟歙珍胚纹雾縠。
岂知至宝出嵎夷，散绮浮花彩尤缛。
凤咮空闻名字佳，龙尾苦笑规模俗。
谩夸眉子鬬婵娟，休认明眸类鸲鹆。
顾眄幸蒙君子知，拂拭自远尘埃辱。
火轮炫熀赤乌流，墨海奫沦玄兔浴。
千金象管雕镂精，百炼松煤龙麝馥。
怒猊渇骥纵奔拏，春蚓秋蛇相绾束。
楮生便觉肌理妍，毛颖何尝免冠秃。
公家三世擅直声，此砚提携资简牍。
力侔天地掌中回，胆落奸谀笔端戮。
固宜秘玩不轻示，神物护持无辄黩。
窗明几净斋阁深，日暖风清霭松竹。
试将墨妙写新诗，落笔烟云叹神速。
矧公早年曾饵丹，龟鹤精神鬓毛绿。
久卧商山茹紫芝，行度天门骑白鹿。
猗兰玉树富阶庭，黄卷青缃賸编轴。
愿言什袭遗云仍，大笔髙文永相续。

残腊苦寒情味恶，万里风云欣雪作。
夜积端愁坤轴倾，晓望却惊天界扩。
玉龙鳞甲卧群山，水海波澜凝巨壑。
谢家儿女自多才，笑咏飞花度罗幕。
金炉未觉兽炭温，锦帐犹讶貂裘薄。
书生饥甚况复寒，坐听朱弦折临狱。
松孤竹老念山林，甲冷戈寒悯沙漠。
岂思龙尾贺千官，且叠琴心舞双鹤。
瑶林玉树粲回环，勿谓轩庭全冷落。
拥门但作袁安卧，命驾谁思子猷乐。
溪山如画真自知，金玉满堂端不博。
烦公携具款我门，注目遥空登晚阁。
冻吟犹作号寒声，此病欲医那有药。
公家故自富香醪，我亦安能辞巨杓。
醉看万事雪销凝，妙观圆成不须学。

招提殿阁郁嵳峨，占得江山气象多。
一水下临萦素练，两山对峙叠青螺。
乍欣心目到空阔，坐看风云相荡摩。
景物自新人自老，旧游追忆奈愁何。

波光澹澹橹声圆，风软潮平利涉川。
浩渺云涛连海峤，空蒙烟雨湿楼船。
江山雄伟冠天下，景物瓌奇绕目前。
远迹禹功须我辈，感时怀古一凄然。

汤汤淮泗滨，实为至人居。
至人骨已冷，灵响初不渝。
巍然窣堵波，金碧耀云衢。
突兀三百尺，势欲凌霄虚。
乃知天人师，宜有神明扶。
忆昔岁乙未，奉亲由此途。
开关瞻晬容，端相不可诬。
清秋日当午，为现摩尼珠。
蝉聮宝铎间，悬缀如流苏。
万目共瞻睹，稚耋驩惊呼。
重来念旧事，感叹涕澘如。
再拜礼双足，如师真丈夫。

我昔曾作云安行，道逢除书还玉京。
至今遗恨不一到，与听三峡流泉声。
此来又谪武昌去，庐山当道欣所经。
栖贤寺前小三峡，拭目便觉增双明。
黄牛明月坐中见，瞿塘艳滪森相迎。
山寒草木郁葱蒨，逼耳似闻猿狖鸣。
悬崖乱石互回转，震吼正坐不得平。
珠跳云沸巧潨射，晴昼雨雹驱雷霆。
壮哉造化融结此，故使水石相喧轰。
妙音流出无尽藏，乃与衲子门庭争。
飞桥赑屃跨虚碧，面对五老峰峥嵘。
我来云物为开霁，当暑万壑松风生。
提携更得二三子，杖履不辜丘壑情。
垂瓶得水不敢漱，老坡旧约今寻盟。

我观大圆鉴，莹澈靡瑕垢。
清光溢寒蟾，碧井窥古甃。
冰池绝埃尘，玉璧无肉好。
不知何年铸，款识杂篆籕。
冷然照肝胆，况烛须眉秀。
英英张公子，辍赠意独厚。
使我正衣冠，更以别妍陋。
嗟予罹百忧，半世困驰骤。
苍浪齿髪衰，已觉成老丑。
幸兹置寛闲，闭户念往咎。
冠欹与珮落，颠倒散襟袖。
平生遭谤谗，白黑坐分剖。
逝将杜德机，渐可塞智窦。
岂徒齐美恶，端欲一昏昼。
鉴焉何所施，无乃虚授受。
聊持戏凤匣，藏此蟠螭纽。
精光秘不露，犹使魑魅走。
讵逃鹦鹉形，时作蛟龙吼。
君看方寸间，此物谁蔽覆。
灵台湛虚明，广博含宇宙。
纤毫莫凝结，万象悉笼囿。
宁随古今移，不逐面目皱。
人人各具足，一一谢雕镂。
无尘安用拂，表里自通透。
诸佛亦何为，四智此为首。
祖师持出游，法器久已就。
那将清浄眼，更入烦恼蔀。
随缘梦幻中，坐阅蛮触鬭。
本来妙明心，一念证无漏。
持此还寄君，试问承当否。

华髪短且稀，无事兰汤沐。
及兹秋暑阑，头垢资一浴。
平生冠裳汗，往咎不可复。
聊将清泠泉，濯此空洞腹。
荒山薪易采，巨斛水良足。
融融气通肤，烂烂光溢目。
枵然勺用瓢，何必池甃玉。
呼童为爬背，自胜飞燕沃。
振衣𫄨绤凉，晞汗风前竹。
却来就绳床，一枕睡初熟。
忘世安用愁，抛书且休读。
梦中期汗漫，万里归一瞩。
吾生真寄耳，来者亦何卜。
沛然乘天游，无心且缘督。

此身堕江湖，恍若在清梦。
梦中亦何为，思古亦长恸。
心驰关塞远，目与飞鸿送。
贾客不知愁，凄然笛三弄。

南园万树花，极目春芳丽。
林下老成人，相招植松桂。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

虎目猿身形最贵，只因攀附即升高。
知君今向端溪去，助子清风泛怒涛。

杳霭何惊目，鲜妍欲荡魂。
向人无限思，当昼不胜繁。
浩露晴方浥，游蜂暖更喧。
只应春有意，留赠子山园。

凤阙千门制不奢，上公精意在朝家。
重阳蜜饵承班诏，西苑璆樽辍泛花。
萧相未央功已半，汉皇宣室宴非赊。
由来位极妨行乐，目断黄垆酒旆斜。

莫凭高楼伸远目。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

灵谷神仙宅，言归肆目新。
山光远如画，秋色老于人。
世俗棋争劫，人心海变尘。
功成思范蠡，湖上一闲身。

寒食少天色，春风多柳花。
倚楼心目乱，不觉见栖鸦。

匹马驱驰事薄游，异乡触目动牵愁。
春禽劝我归休去，争奈功名未放休。

南溪约幽寻，西岭极遐观。
初阳色朦胧，残雪光汗漫。
相望楼殿间，宛在云霄半。
泉声减琤淙，山势欲飞窜。
岩寒雨花霏，谷暖烟絮乱。
幽鸟度乔林，惊猿折枯干。
决决涨溪流，辉辉披野岸。
兰芽吐尚微，冰乳凝未泮。
佛屋对峰尖，禅庵倚崖断。
轩窗爱虚豁，赤白从漫漶。
行敲玉玲琅，松溜珠璀璨。
寜将琼砾分，未省兰蒿判。
行幽兔迹深，瞩远鸦翅缓。
登宜阮孚屐，隐称嵇康锻。
结游贤躅多，镵石清诗烂。
极目穷跻攀，投隙违羁绊。
荣观太帝书，暂憩飞仙馆。
石立翠屏张，霞收丹锦散。
觇坐客炉拥，负暄僧衲换。
选胜唯务得，陟危寜复惮。
谁乘泛海槎，直欲傍银汉。
况有凌云才，何妨举风翰。
景多苦冥搜，欢觧惬佳玩。
乃情慰悬想，昔传非谩谰。
题舆真莫俦，刻烛愧非伴。
玉局共藏机，瑶琴越操缦。
谣谚喜年丰，评文同月旦。
大笔肆滂葩，小巫成泚汗。
造适寓林泉，贪萦任冰炭。
通侻去末礼，从容占奇段。
促节歌更新，衔杯酌无筭。
敢谓良会难，堪为画图看。
感慨非独醒，赓酬毎三叹。
翔步虽异途，清懽归一贯。
洒落似青冥，拘挛岂狴犴。
绝顶所见稀，清狂兹兴罕。
立饫谢珍鲜，行庖后樵爨。
唯恐三节来，难留千骑𫘣。
何时金鳌客，重亲玉皇案。
回首念斯游，驰精杳无畔。

绣地萦回宝势长，遍游宁倦徙胡床。
禅斋不顾幡风影，讲席乱飞花雨香。
苔阵暗连僧榻古，蕉旗低映佛窗凉。
我来懒上东台上，目送霜楸感北堂。

目睇兰皋上，春波泛早晖。
画船人竞渡，绣羽雉交飞。
岛树残潮落，汀花宿雾稀。
短亭迷酒市，官柳绿依依。

远籁生寒野，平芜弄夕阳。
天寒空鸟道，水落见鱼梁。
岛树风仍荡，汀葭日映黄。
津楼慵极目，杳杳白云乡。

离管回香辔，行舟动翠篙。
夕魂惟是黯，春目旋成蒿。
梦与杨花荡，书凭燕子高。
望中人不见，湖上首重搔。

宝势中流起，香园此布金。
鸽栖金殿冷，龙伏夜潭深。
水鸟衔生食，江神听梵音。
上方聊送目，天幕杳森阴。

亭亭紫桂楼，渺渺白蘋洲。
易断伤春目，难销假日忧。
双凫仙子贵，两桨美人愁。
欲寄青泥讯，云峰隔旧游。

一片平芜百尺楼，阑干横绝点清秋。
三年字与燕鸿断，千里心随桂水流。
空对霜葭惊远别，忍题云叶寄牢愁。
骊驹不见西曛迫，目眩天涯片席收。

雪中愁买出关符，又著青衫事府趋。
燕市有金还贵马，邓林无树可栖乌。
鸱夷痛饮倾家酿，如意狂歌缺唾壶。
朝野多欢天子圣，目瞻东阙步踟蹰。

高弦一弄武陵深，六幕天空万里心。
吴苑歌骊成久别，楚峰回雁好归音。
十千美酒花期隔，三百枯棋弈思沈。
莫上孤城频送目，浮云西北是家林。

天气沉阴迫季秋，通城早发宿岩头。
催寒小雨松桂湿，出岫孤云嵌洞幽。
瓶锡真还行脚债，钳锤罕遇点胸俦。
夜深云散千峰月，注目寒空独倚楼。

黄尘散漫风萧索，杀气森森到幽朔。
五十年间似反掌，瑶池侍臣已冥寞。
千崖无人万壑静，旌旗无光日色薄。
万事反复何所无，注目寒江倚山阁。

立国有常理，恩威抚要荒。
胡为决藩篱，坐使寇及堂。
凭髙寓远目，中原气苍茫。
昔时冠盖地，今日争战场。
玉辇幸朔漠，金椀出北邙。
腐儒献奇策，碧衣坐称昂。
傥无济时略，何以绥四方。
苍生未苏息，慨叹情内伤。

翛然多难偶存身，又到苍茫楚泽滨。
鼓舞鱼龙张乐地，佩纫兰茝独醒人。
涉江哀郢空回首，极目伤心欲向春。
鼓枻寅缘傍枯苇，故应渔父尚垂纶。

时危远谪堕南峦，犹在乾坤覆载间。
瘴雨岚烟殊气候，玉簪罗带巧溪山。
桄榔叶暗伤心碧，踯躅花开满目斑。
惟有月华依旧好，清辉应与照云鬟。

神清遂仙游，境寂恣遐躅。
羽人入我梦，轩户霭松竹。
髙吟谪仙文，逸韵响金玉。
觉来残灯荧，倘恍犹在目。
归途历容惠，问津非素卜。
将游四洞天，就彼白云宿。
岂无葛稚川，妙论资灌沃。
试求龙虎丹，一使鬓毛绿。
斯言傥可珍，长揖谢浮俗。
却笑昌黎翁，强项宁诘曲。

远目增明都峤山，丹梯况得遂跻攀。
乃知猿鹤真心在，乘服轩裳秪强颜。

松林缭峻岭，百尺森葱青。
不知何年种，天矫乱龙形。
浓阴翳修途，当暑有余清。
长风一披拂，时作波涛声。
如何锥刀徒，使争爝火明。
伤肤及肌骨，风雨因摧倾。
颠倒委榛棘，气象犹峥嵘。
行人失庇赖，伫立空凝情。
缅想栽培初，爱护如目睛。
合抱始毫末，几经霜露零。
一日毁有余，百年养不成。
忍使易凋丧，此理真难评。
忆昔陶士行，为政有善经。
擢禾与移柳，一一纠以刑。
既往不及追，将来犹可惩。
感动遂成章，庶几知者听。

神山失凭依，漂泊西南州。
连峰蟠秀气，作镇苍溟陬。
世传朱明洞，深秘未易求。
夜半见赤日，光若金鳌浮。
我来夏正中，川涨通行舟。
弭櫂泊头渚，遂作罗浮游。
山灵悯病暑，风雨为变秋。
云开远岫出，黛色散不收。
篮舆陟翠微，颇得精庐幽。
雅志惬丘壑，斯行岂人谋。
愧烦五色雀，顾我鸣啁啾。
寓目天水永，微茫见瀛洲。
中原正云扰，盗贼屯蜂蟊。
而我卧云海，归途亦淹留。
逝将憩真境，秘诀追前修。
稚川不可见，得见野人不。

昊穹运宸极，示人文灿然。
万象森布列，七曜纷回还。
体物具六扰，面朝别三垣。
德隆乃循轨，政错因失躔。
日月有薄蚀，星辰或相挻。
晕适与佩玦，精祲光属聮。
灾祥本人致，销弭术在焉。
譬犹五藏病，察色推其原。
讵有使之者，一气兆所先。
应病投药石，厥疾尚可痊。
恬不加料理，瞑眩知何缘。
愈病当以药，弭灾当以言。
苦言逆人耳，龟䇲穷根源。
甘言悦人意，无乃有后艰。
虚心行正说，天道咫尺间。
太戊正厥事，桑谷反为妍。
宋景知爱民，法星退亦遄。
精诚所感格，应效犹衡权。
尧舜曰钦若，七政齐玑璿。
周公戒成王，敬德享历年。
奈何后世士，导使不畏天。
为子傲厥考，获罪安祷旃。
论议肈熙丰，猷为终政宣。
皇天岂无意，儆戒良拳拳。
长星逾万丈，赤气夜缤纷。
是为兵革祥，厥异古未闻。
台谏既钳舌，太史亦讳论。
事始初破睦，衅成继开燕。
至今为厉阶，祸难相连延。
迨于靖康初，储皇御乾坤。
胡雏遽犯顺，铁骑凌天阍。
虽含恭俭姿，顾乏英伟臣。
邪正相杂揉，盈庭事纷纭。
机会一朝失，安危自兹分。
愚儒不远虑，贼退已安眠。
岂无绕朝策，谁著祖生鞭。
彗孛扫紫微，急怒如戈鋋。
谀臣秘其事，犹欲饰以文。
逾月始避殿，何以应乎干。
黠虏再称兵，东都满旌旜。
金汤失险固，豺虎肆噬吞。
八骏狩沙漠，神州遂崩奔。
坐令鸱枭徒，盗据黄屋尊。
上帝眷明德，中兴属吾君。
建炎继大统，威令赫以新。
四海望膏泽，攘戎拯斯民。
光明日初出，照烛穷天渊。
阴云忽蔽塞，寰宇陡蒙昏。
迄今四寒暑，天变何其繁。
日中有黑子，翩若燕雀翻。
赤氛环斗枢，黑祲如突烟。
三台日离拆，帝座亦屡迁。
连年盛夏寒，雨霖日聮绵。
昨宵偶晴霁，仰视青霄端。
五纬失躔次，荧惑仅如钱。
太白扬其辉，入镇光相联。
灾变不虚发，天心尚周旋。
岌然国势蹙，人谋益回邅。
飘腾寇骄横，搏逐逾鹰鹯。
前年蹂关陕，杀气摩东川。
去年破山东，轻骑犯淮壖。
今年扰江湖，深寇台与温。
东南几藩府，接境遭刘虔。
将帅望风遁，巨贼摩其肩。
屠戮到稚乳，焚烧无尺椽。
翠华亦飘荡，泛海御楼船。
士卒颇携貮，谁与守四边。
内变不能弭，何以御外患。
哀哉烝黎心，戴宋何其坚。
肝脑涂草野，不忍负国恩。
乃知祖宗德，渗漉深渊泉。
如何廊庙谋，略不加矜怜。
堂堂艺祖业，挥斥极八埏。
谁陈退避策，一一欲弃捐。
儿戏失两河，甘心丧中原。
虽为东南行，初不治篱藩。
东晋有江左，保守百余年。
问谁居腹心，王导与谢安。
强藩总重兵，控扼摧凶奸。
坐待天下定，此理恐太漫。
胡不法光武，奋起由空拳。
劳身马上治，介胄被霑汗。
履危救民死，国祚乃复传。
正如大厦倾，扶持极艰难。
一日葺一日，旧业傥可全。
略不事撑拄，摧压何由完。
厥今谁股肱，前辙或未悛。
尚容狐鼠辈，寝庙恣穴穿。
但为一身谋，真若蚁慕膻。
风雨正凌暴，不顾栋宇颠。
宵人用必危，范子何其贤。
嗟我素愚拙，三朝荷陶甄。
愧无徙薪策，徒有燋头愆。
罪大幸不死，归途极洄沿。
废食念宗社，伤心痛元元。
不知狂言发，感愤成此篇。
何当采诗人，为致冕旒前。
虽膺斧钺诛，暝目无所冤。
史䲡以尸谏，一语不敢烦。
君臣同修德，庶可回苍圆。

玉溅珠跳雷雹声，岩端飞瀑蔽林芿。
呼童取斧开蒙密，一使行人心目清。

人传吴会破，虏向福山归。
松梓定安稳，池台今是非。
伤心怀故老，流泪落征衣。
目断沧波上，龙舟翠盖飞。

渊明避世士，酷爱九日名。
独酌东篱下，悠然得此生。
我辈正羁旅，佳节安可醒。
相携陟翠𪩘，置酒松间亭。
菊蘂弄新黄，橘苞破微馨。
鬓边插茱萸，未觉巾帻倾。
云山蔼佳色，风林动疏声。
慷慨念平昔，醉舞属群英。
国步方缀旒，衣冠正漂萍。
山河举目异，望远若为情。
方期汗漫游，天池濯吾缨。
何必楚囚泣，牛山良可轻。

山秀波平望不穷，此身浑堕翠光中。
兵戈满眼栖何地，注目溪头群玉峰。

奔走连年厌庾尘，每观前史愧良臣。
退藏愿学灵龟蛰，进取宁希尺蠖伸。
黄帽青鞋从素志，苍颜华髪愧陈人。
功名老去浑无味，麹蘖愁来觉有神。
且把江山聊寓目，须将梦幻与观身。
羲书得象谁知者，更抱遗经究获麟。

力疾驱驰为主恩，敢辞炎暑道途勤。
五更鼓角催行色，百里旌旗拂晓云。
闽粤乍开新幕府，灞陵初起旧将军。
江山满目难留恋，试拥雕戈静楚氛。

江上风光烂不收，一年春物又将休。
鸣鸠乳燕自相得，飞絮落花如许愁。
目极关河天杳杳，身归闽粤兴悠悠。
往来踏遍江南土，已约幽人老一丘。

灵源韫秀异，杰出闽粤间。
神功谢镌凿，妙境森回环。
曲磴下窈窕，髙岩上孱颜。
松萝互荫翳，正暑生清寒。
路转人寂寂，泉飞涧潺潺。
乘髙望云海，天末波涛翻。
伟哉宇宙中，有此气象寛。
诸子雅好游，蜡屐履山樊。
佳客来自远，复共一日欢。
而我抱衰疾，屏居方杜关。
岂不乐山水，宴坐心不阑。
神游八极表，目寓无髦蛮。
块视众岳小，杯看五湖悭。
矧兹几案物，安用劳跻攀。
登临务得隽，无乃见一斑。
作诗调诸子，醉语不可删。
秋风动林壑，冻雨洗尘寰。
新凉至万里，浓翠浮千山。
白云出何心，飞鸟倦自还。
兴尽盍遄返，胜游宜勿殚。

朔风三日散轻埃，珠蘂琼花一夜开。
灏气远从云表下，清声初自竹间来。
未论上瑞呈三白，且助元功泽九垓。
向晚城楼聊寓目，西山千叠玉崔嵬。

是为梁谿，了无差别。
行年之化，三十有八。
返观其前，肤腴色悦。
从是以往，苍颜华髪。
本来面目，不生不灭。
游戏仕涂，天付之拙。
顺天而行，一无敢设。
独知其天，宁有他诀。
万里清风，一轮明月。
有来问者，默然无说。

伏羲画卦，人文以成。
书契之作，以代结绳。
篆籕而降，秦隶乃兴。
规摹楷法，有真有行。
众妙且美，萃于兹草。
畴克工之，心悟笔到。
芝靖羲献，主盟此道。
自昔英主，鲜不自好。
惟汉光武，投戈讲艺。
有唐太宗，笔迹奇秘。
底绥大业，实资勇智。
游戏翰墨，乃其余亊。
于穆天子，允武允文。
武定祸乱，文该典坟。
万机之余，纵笔怡神。
作此草圣，前无古人。
人亦有言，心正笔正。
妙哉心画，本乎湖静。
银钩铁纽，蟠屈刚劲。
云汉昭回，奎璧辉映。
如鸟行沙，如虫蚀木。
鸾鹄停峙，龙蛇起陆。
飞电绕枢，垂虹饮谷。
千变万态，荡耀心目。
一人之贵，犹或勤斯。
咨尔多士，胡可怠而。
学问积躬，功名济时。
其则不远，瞻之仰之。
载摹宸翰，勒之嘉石。
龛于殿阴，如鲁屋壁。
天威在望，得所矜式。
微臣作赞，垂示无极。

叉指膝间，目视霄汉。
意象轩举，邈无畔岸。
刚大之气，塞于天渊。
俯仰无怍，纵心浩然。

麌麌群鹿，出于岩端。
植杖倚松，寓目纵观。
风度凝然，万法皆了。
去髪留髭，岂无所表。

闻佛日之名而未识其面，见佛日之相而不闻其言。
心契神交，未识面可也。
目击道存，不闻言可也。
如水中月，虽非实见，已有清凉之意。
如狮子吼，虽未发声，已有畏仰之心。
自非真是，恁么人办得恁么事。
众所推许，畴克尔耶。
虽然，孤峰顶上诃佛骂祖，彼佛日也。
一幅丹青默然无说，此佛日也。
孰是孰非，必有明眼人能辨之者。
咄！。

先达收人材，轻重在题目。
我出一何幸，青眼深回瞩。
声名士所贵，推挽亦已足。
母老怜我贫，家事犹省录。

扈从官班近，囏难报效微。
又同陪法驾，复共著征衣。
举目江山好，伤心井社非。
何当戎马定，却作故乡归。
负郭田园美，迎霜雉兔肥。
风尘嗟澒洞，梦寐怅依稀。
圣主兴皇祚，群公翊政机。
时平当自劾，还采故山薇。

社稷功名不自贤，小园卜筑赏闲年。
脱遗富贵还身外，收拾芳菲寓目前。
未息烟尘劳瞩望，莫孤风月且留连。
一时赋咏多奇作，江汉崧髙好共编。

冰箸垂檐滴渐多，眼花眩目气初和。
功成尺瑞追前赋，喜兆千箱可预歌。
坐看嫩黄滋柳色，遥知新绿涨湖波。
闭门积玉浑消尽，却有儿童整雀罗。

稽首宝陀山，观音大菩萨。
三十二妙应，垂福于人天。
慧日廓圆明，隐微无不照。
我等由宿植，于菩萨有缘。
曩善一毫端，菩萨悉能鉴。
今兹一何幸，联樯来宝山。
淑景德惠风，沧海如鉴净。
朝发东秦岸，须臾达莲宫。
僧饭洗钵时，相与瞻远峤。
□□跨巨浪，侧足骨毛□。
自念尘坌身，得伴清净侣。
同声讽密语，复念我师名。
注目渴慈光，忽睹紫金相。
崆峒石窟上，宴坐自在容。
云雾不蔽亏，跪礼得良久。
偕来无老稚，咸识应现尊。
赞叹且忻惧，得所未曾有。
我念现前众，中多大福人。
久新迎我师，所祷如响应。
为我忏众恶，遂亦见如来。
同办起心香，复陈一日供。
倘以昔善积，获此大吉祯。
愿敦未来因，永托如来记。
浮生如梦幻，孰处放教生。
戒杀多素羞，广阅如来藏。
分阴实可惜，栖迟必山林。
料理般若舟，长想菩提岸。
群生迷苦海，拯援使知津。
共发向上心，无□同佛会。

晷运推移无不动，日南长至几曾迁。
应时纳祜无他事，依旧三门开两边。
三门开两边，一句具三玄。
今古应无坠，分明在目前。

一叶落，天下秋，欲穷千里目，更上一层楼。
一尘起，大地收，嘉州打大像，陕府灌铁牛。
久旱檐头句，桥流水不流。

燕尾大虫难傍近，近前便是伤人命。
除非目解据虎头，自然头正尾亦正。

渺渺天宇初，便复有此山。
清晨及兹游，遐想百代前。
来者几何人，当时各为欢。
淑质扬妙舞，哀丝递清弹。
乐事坐如昨，芳岁已屡殚。
向来所游人，落叶不复还。
迥然散远目，感之为长叹。
竹林遥旧所，鹊巢岂昔眠。
念谁常久存，而不任所缘。
破涕聊一怡，山川却萋妍。
未知后世事，谁复当来旋。

杳杳天宇凉，月坠星亦稀。
朝晖下檐隙，远色开林扉。
寂坐无物役，隐几或在斯。
旷焉耳目清，拟觉形神归。
溷世迹若近，抱冲心独微。
故殿经几年，何人所摹规。
当时亦姱嫮，作者良已罢。
快意取一好，于身亮何私。
不知壮观地，徒使来者悲。
坐顷又成昔，安知今是非。

真人何年下紫清，目睛飘堕如流星。
至今玉洞通窈冥，萧然紫室之威灵。
杖履而来六月望，赤旱裂石风凄冷。
屹然四壁呀欲动，神怪夭矫目丧睛。
道与之貌非丹青，驭风而行谁使令。
云飞电掣集帝所，超然得意皆天人。
异哉石子伟丈夫，胸中磊磊怪所储。
玄圃之山帝所居，子游其间堕双凫。
不然安知天上有此乐，秃笔一扫凌方壶。
细看毛骨分锱铢，伟形杰状人人殊。
古来列真谁所摹，前称关同后张图。
近之豪者郭忠恕，落笔拂戾如奔诸。
两公轶荡不拘束，笔力磊砢相劘扶。
我来凭栏聊一呼，随翁联轩上清都。

真人何年下紫清，目睛飘堕如流星。
至今玉洞通窈冥，萧然紫室之威灵。
杖履而来六月望，赤旱裂石风凄冷。
屹然四壁呀欲动，神怪夭矫目丧睛。
道与之貌非丹青，驭风而行谁使令。
云飞电掣集帝所，超然得意皆天人。
异哉石子伟丈夫，胸中磊磊怪所储。
玄圃之山帝所居，子游其间堕双凫。
不然安知天上有此乐，秃笔一扫凌方壶。
细看毛骨分锱铢，伟形杰状人人殊。
古来列真谁所摹，前称关同后张图。
近之豪者郭忠恕，落笔拂戾如奔诸。
两公轶荡不拘束，笔力磊砢相劘扶。
我来凭栏聊一呼，随翁联轩上清都。

古寺凭崇冈，苍烟荫乔木。
欹斜屋鳞比，缭绕墙带束。
何人辟层轩，延客寄遐瞩。
醉赏菊坡下，客意岂在菊。
念昔居此地，名世尽儒服。
师旷贤多知，苍史圣重目。
台成竟谁游，事去不容跼。
梁王髙帝孙，名字亦不辱。
当时盛歌舞，肯使后人逐。
陈迹今故存，新池为谁绿。
感叹世上事，反复如转烛。
请君听锺鱼，尚想吹紫玉。

病骨支离怯晚风，可堪游目送飞鸿。
书淫老去还知倦，酒圣秋来却喜中。
北伐会须空虎落，西边先欲靖蚕丛。
卑飞莫起扶摇念，徒使庄生笑二虫。

浮荣过眼风脱叶，鸳行无复清梦接。
柴门昼闭雀可罗，寒日晖晖弄疏樾。
已种芳兰滋九畹，更遣胎仙舞三叠。
李侯壮志亦可人，举目万里欲横绝。
醉眼时看石棱紫，吟鬓半作霜棘折。
方今圣主躬俭勤，奏赋不须夸羽猎。
中兴盛事要磨崖，老于文字谁逾结。
愿君勉力上扶摇，渺渺云海出飞楫。
莫随铩翮卧穷巷，漫学啼螀吊寒月。

百岁休夸日月长，十分逾八叹流光。
精忠许国心犹赤，老病催人髪已黄。
扶杖每闻宣鳯诏，望云无路仰龙章。
恢图幸有皋夔在，坐看朝纲万目张。

满目溪山旧赏心，杖藜那复共登临。
平生友谊情无间，累世宗盟分更深。
顾我老怀谁告语，思君遥夜独悲吟。
流风赖有诸郎在，他日相亲倘嗣音。

高秋客未还，何处望乡关。
乔木苍烟外，孤亭落照间。
雨晴山觉近，潮满水如闲。
目断峒阳路，归云不可攀。

拭目凭阑久，柔风拂面吹。
莺花争妩媚，诗酒鬬清奇。
已近清明节，初过上巳时。
莫萦寻俗事，随意乐春熙。

鹁鸠声歇已闲晴，柳眼窥春浅放青。
楼上卷帘凝目处，远山如画尽帏幈。

火独银花触目红，揭天鼓吹闹春风。
欣欢入手愁忙里，旧事惊心忆梦中。
但愿暂成人缱绻，不妨常任月朦胧。
赏灯那得工夫醉，未必明年此会同。

极目寒郊外，晚来微雨收。
陇头霞散绮，天际月悬钩。
一字新鸿度，千声落叶秋。
倚楼堪听处，玉笛在渔舟。

触目园池景，荷枯菊已荒。
风寒侵夜枕，霜冻怯晨妆。
江上枫翻赤，庭前橘带黄。
题诗欲排闷，对景倍悲伤。

满江流水万重波，未似幽怀别恨多。
目断亲闱瞻不到，临风挥沔独悲歌。

去家千里外，飘泊若为心。
诗诵南陔句，琴歌陟岵音。
承颜故国远，举目白云深。
欲识归宁意，三年数岁阴。

极目思乡国，千山更万津。
庭闱劳梦寐，道路厌埃尘。
诗礼闻相远，琴樽谁是亲。
愁看罗袖上，长揾泪痕新。

忽得南来信，殷勤慰我心。
新诗怜后逸，清论忆容音。
目断乡程远，楼高客恨深。
三年重会合，依旧见荆阴。

纷纷桃李皆凡俗，四时之中惟有竹。
非惟苍翠列风轻，对之自觉清人肉。
羡君年少多才艺，笔墨潜偷造化力。
扫出一枝爰惠我，清阴翠色惊满幅。
嗟我得之喜何以，贪夫忽获珠盈斛。
朝夕捧玩不知疲，如在太白楼上宿。
遽令标轴挂壁间，劲节直日长目前。
不必溪边寻六逸，不必林间访七贤。
岂使阎本与王维，独擅古念称神师。
又有屏间名浪得，误墨成形何足奇。
未若一笔扫一枝，渭川移来人莫疑。
珍藏欲默默不得，命笺索笔成新诗。
诗穷纸满意不尽，阁笔无语愧才稀。

旷写亭高四望中，楼台城郭正春风。
笙歌富庶千门乐，市井喧哗百货通。
叠叠民居还瓦屋，纷纷游蝶乱花丛。
凭栏忽念非吾土，目断白云心莫穷。

云山屹长空，烟水湛深渌。
筑台万象表，领略在吾目。
凝岚翠欲流，烟光炯堪掬。
尽洗缨上尘，长照杯中醁。

篮舆破霜晓，驾言郡城南。
云山为好色，风日仍清酣。
古祠据山腹，深堂静潭潭。
我来何所祷，祸福久已谙。
顽冥亦天资，乞灵漫怀惭。
同来得我軰，胜处思穷探。
爽气排俗虑，浊醪侑清谈。
卧碑一拂拭，古镜开尘函。
斯人已仙去，寒泉独清甘。
扶藜山崷崒，放目窥浑涵。
前瞻群峰翔，九仙驻飞骖。
后俯归路迷，城郭埋烟岚。
平生丘壑姿，回首不我堪。
归来耿不寐，青灯对书龛。

秋空目断白云飞，过隙奔驹激箭驰。
爱日王符空着论，悲秋宋玉漫徴词。
问天拟决行藏计，择地犹难喜惧时。
负郭傥容供旨味，穷年衡宇足栖迟。

几年头角翳蒿莱，今日宁辞尽一杯。
好向明时聊自试，莫缘荒迳忆归来。
白头休叹从人后，青眼多应为汝开。
老去岂堪频作恶，风帆目断首空回。

客愁如长河，浩荡去不息。
未来已相关，千里在咫尺。
抱疾寄他乡，终年守岑寂。
中虚耗神志，内热损筋力。
长虞二竖撄，复有寒馁迫。
怪渠甑上烟，愧尔囊中帛。
平生所读书，已如不相识。
坐贻乡党笑，敢辞尘埃没。
旧游今几时，转眄忽陈迹。
死者不复见，墓草春已碧。
生者天一涯，未免陈蔡厄。
儿曹乳臭在，瞑目分黑白。
虽无未见书，颇多雌黄笔。
出言辄周孔，而不辨菽麦。
啾啾要酬和，内顾颇牵率。
坐令怀抱恶，更觉天宇窄。
忽忽十年事，俯仰同戏剧。
从来肺腑亲，翻手胡与越。
独余二三子，肝胆犹铁石。
尚怪东郭贫，亦讶怀祖黠。
西轩来何时，箪瓢共饥渴。
念君不能已，一饭再三噎。
谁能明予心，皎皎霜夜月。

五年望张子，兀坐四壁空。
今晨千里来，如热濯清风。
笑谈不改旧，怜我衰病攻。
斯人旧豪气，颇似陈元龙。
只今更省事，终岁两頬红。
何知珊瑚树，却倚尘埃中。
晁侯夙所敬，见渠如见公。
网罗枝出脚，远逐冥冥鸿。
同会得玉郎，敲门夜相从。
殷勤一杯酒，目送西归鸿。
人生少如意，此乐难再逢。
君家老季鹰，高韵留吴淞。
风流远孙在，一櫂何时东。
不嫌道里远，为我略从容。

不能归续侍中貂，遂有声名伴老饶。
万里更行看騕袅，一枝才足赋鹪鹩。
诗囊磈礧君其漫，药裹侵寻我亦聊。
举目云天尽新语，殷勤收寄一牛腰。

长年更多疾，念尔不能忘。
梦去关山静，书来道里长。
形骸且憔悴，草木自苍唐。
古县疏还往，微官绝簸扬。
颇闻能吏事，仍不废文章。
客舍襄江下，人家筑水傍。
屡成千里目，虚断九回肠。
我老知无用，身闲欲半藏。
预愁章服裹，仍怯簿书忙。
事业烦诗卷，生涯在药囊。
得非嵇叔懒，宁似次公狂。
野桧多鳞甲，寒松半雪霜。
高天一雁远，小径百年荒。
每惜朱丝断，空怀素锦张。
旧交浑潦倒，此语更微茫。
欲判五斗米，先寻百本桑。
残羮得共啜，薄酒要同尝。
匣里出鸣剑，眼中除眯糠。
未容窥突奥，虚自倚门墙。
指点飞鸿路，何人识故乡。

尊酒相逢十载前，绿发红颜俱少年。
尊酒相逢十载后，皮黄肉皱俱白首。
叔如鸿鹄但高飞，侄似麕鼯更深走。
南来行李初一逢，长安旧第冰雪中。
闭门不识故人面，豪气直欲轻元龙。
平生为道不为食，少小所期皆目撃。
何时相就过江南，同访曾游旧泉石。

近别君莫嗟，远别君莫惜。
往来天壤间，谁为不相识。
十年几相别，日月虚弃掷。
见君长江口，已作胡眼碧。
别君广陵城，妙语摧霹雳。
今别知几时，复念驹过隙。
坐成千里阻，当有片言益。
不劝君爱身，不劝君强食。
劝君以勇决，万事要努力。
愚夫之所欣，智士之所戚。
譬如醉而颠，亦有傍震虩。
声色纠纒人，万劫困封植。
本自骄惰生，亦以因循得。
实惟招侮慢，岂止碍空寂。
居然耳目内，反务化勍敌。
谁能深山中，弄此无孔笛。
芳草变萧艾，每为长太息。
如公定不然，此语当谩忆。
何妨膏腴地，更论去荆棘。
君看一壶用，亦有千金直。

今日杀一羊，明日杀一猪。
问神何所乐，而必为此欤。
羊死噤无声，猪死足号呼。
伤哉鸭与鹅，闭目颈已朱。
问神此何负，神亦何所取。
吾知斯民愚，非是神所许。
江船一帆风，江田一犁雨。
民或谢神劳，尚使相告语。
但采涧溪毛，足以荐筐筥。
何须污刀几，而后羞鼎爼。
于物固无怨，于神亦无苦。
更令呜呜歌，时送坎坎鼓。

少年阅人若邮传，汉廷公卿日千变。
故人一蹙便青云，咫尺相逢不相见。
丈夫须髯但如戟，黄尘没马渠未识。
晁侯文采老不闻，两耳壁塞目为昏。
三年刺促簿书里，更觉和气生春温。
谁能种兰生九畹，从公不辞堕车蹇。
冰霜入眼蚊蚋去，桃李成蹊草茅远。
胸中沧海无水旱，眼底浮云看舒卷。
顷来江上几送迎，聚蚊成雷公不惊。
笙竽沸地不知晓，公但寒窗延短檠。
乃知风雨昼窈冥，我亦不废晨鸡鸣。
箕山之下颍水边，脱冠便归须壮年。
诸公先寻买山钱，我亦从今当着鞭。

午日城西路，篮舆疑旧寻。
稻田疏野水，草径接秋阴。
饭忆分盘玉，书藏遗子金。
不须千里目，枉费百年心。

十年流落漫西东，想见谢家林下风。
晋邑自思栾孺子，鲁儒空望叔孙通。
风花已分飘藩外，玉树何情著土中。
纵有春梢堪寓目，却无人面与争红。

绿遍墙头杨柳枝，小亭春尽阻归期。
头昏目暗无情绪，不比少年离别时。

职事侵人畏作官，略偷身去不能还。
树移午影重帘静，门闭春风十日闲。
尚有文书遮病目，却无尘土犯衰颜。
故人何处蓬笼底，看尽江南江北山。

荒城足风雨，今日更新冬。
草木山岚暗，人家水影重。
漫看文字过，时有簿书逢。
目极横塘路，西楼闻暮钟。

朝辞陉山清，暮宿赖水绿。
往来百里间，得此意已足。
吾人少如愿，夫子更绝俗。
闭门观易象，未用伤局促。
使我三日留，共此一室独。
皎如岭头月，凛若霜后竹。
欲为斯文寿，以作学者福。
洛阳佳少年，抚事多恸哭。
此其于圣学，何异狗尾续。
宁知草玄翁，万事不挂目。
深湛而雅澹，亦不在反复。
吾祖早闻道，晚与夫子熟。
相期千载外，未得一世伏。
渫山窜鼯鼬，晚日度鸿鹄。
谁能从公游，岁月如转烛。

饥蚊青而化，怒目虬两须。
黄昏与我遇，且复少踟蹰。
肌肤恣啖啮，熟视不可驱。
中宵盛徒党，意气若有余。
伤哉陷阱虎，有时被囚拘。
求食至摇尾，曾此蚊不如。
云龙困蝼蚁，此语不可诬。

范郎走微官，清固不绝俗。
家常四壁立，腹有万卷读。
迩来所为文，深若泉万斛。
纡余风过水，宛转虫注木。
诸弟况可人，不但好眉目。
丹穴固出凤，蓝田自宜玉。
行扛九鼎重，顿使一世伏。
圣朝急用士，如子尚穷独。
乃知德在躬，不必富润屋。
我病拙文词，笔钝如发秃。
时逢子兄弟，未语心已足。
长空绝纤埃，何处著凫鹜。
朝来秋气清，伫看飞鸿鹄。

岭南二月春已尽，百花委弃随风吹。
山前山后绿阴满，已过中原初夏时。
不知何气忽乖沴，风雨夜作雷乘之。
鞭笞宇宙敝日月，万象倒错藏光辉。
岩倾涧绝水府现，捕搏虎豹擒蛟螭。
百围老树不须说，忍冻欲压摧其枝。
峥嵘屋瓦走飞雹，如战初合麾旌旗。
我行避地更值此，闭目但听儿啼饥。
仆夫噤死者数辈，牛马惧不存毛皮。
长途三日断还往，况有鸟雀凌云飞。
只今胡尘暗江路，盗贼往往乘余威。
良民虽在困须索，四海万里皆疮痍。
天公忍不一顾此，反更震动穷荒为。
此方亦是神所主，我欲告诉心先疑。
明朝风定寒亦解，收召魂魄寻归期。
涧毛自可荐筐筥，试出苦语令神知。

豆苗可瀹瓠可羮，僧厨午饭蒸香粳。
道人得此清净供，下箸已胜肥羊烹。
平生为腹不为目，偶逢一饱心自足。
晚菘早韭旧所知，五鼎百牢未为福。

披沙拣金勤乃见，读书何止须百遍。
如君心期已不凡，况有长兵可鏖战。
一寒湿薪薰病目，君但读书声彻屋。
僧房夜永灯火足，更肯幞被来同宿。

五年流落判西东，尚喜交游一再逢。
但得低头拜东野，不妨下卧见元龙。
中原极目山千叠，往事伤心酒一锺。
如我支离久无用，敢因穷约废过从。

旧闻西亭胜，独盛湘湖间。
山秀水亦好，千里在凭栏。
今来乃不然，眼境故未寛。
环城但浊水，满目唯荒山。
如何柳司马，肯为此解颜。
始知忧虑久，方觉所遇安。
我从避地来，山水亦饫观。
初不厌岭峤，况敢嫌荆蛮。
徘徊念昔人，亦作故意看。
所惭二三子，来不倦跻攀。
开轩纳微凉，共享一日闲。
说诗到雅颂，论文参诰盘。
快若箭破的，圆如坂下丸。
此乐固可乐，此盟安得寒。
天暑畏道路，时危安阻难。
相逢得少款，莫问何时还。
何须待杯酒，始尽平生欢。

君行西游浮沅湘，洞庭岳麓天一方。
岳前老人望君久，岁晚不嫌归路长。
晴天万里去鸿鹄，韫玉未售犹深藏。
远行固是君素愿，多蓄奇谋羞自献。
后生纷纷了目前，大策定非凡所见。
簿书汩没渠自忙，道里嵠岖我不倦。
百州东下例无涧，要君嶷然如断山。
我老无用逢多艰，敢复着脚尘埃间。
胸次偪塞良未寛，日夜矫首须君还。
运斤成风君不难，不使世人漫鼻端。

高楼面面好，举目是溪山。
急水泻湍濑，诸峰呈髻鬟。
聊为半日出，得伴使君闲。
作者风流在，承平气象还。
身虽住世网，心已离尘寰。
未厌陪游数，唯愁觅句悭。
高风虽在望，逸韵恐难攀。
咫尺蓬莱路，惟公指顾间。

世久趋浮末，于时尔独贤。
闲游众目外，却立万夫前。

中表多离隔，情亲子独贤。
心游众目外，气出万夫前。
米贱犹堪饱，官闲不记年。
春风上严濑，为我略回船。

新正无所为，出户亦乘兴。
欲寻林泉幽，不避风雪迸。
搜肠乞佳话，分外若赘瘿。
故知藜藿盘，不受珍果饤。
清诗洗病目，鄙陋知不称。
披雪见新月，乃悟本来性。
溪山况潇洒，复有松竹映。
何须待醇酒，然后有酩酊。

青松在庭槛，乃受众目怜。
念彼岁寒枝，肯争桃李妍。
不如卧涧壑，岁久霜雪前。
尹侯东州英，炯若珠在渊。
避地走南荒，因循留瘴烟。
归来怀玉山，草草屋数椽。
深居绝万虑，读书欲忘年。
偶出到城市，颇厌尘嚣煎。
搜肠出妙语，赠我以长篇。
行潦被注挹，朽木烦雕镌。
纷纷车马间，孰能知子贤。
别归值短晷，肯复更留连。
我老百事废，钝马难加鞭。
清霜粲屋瓦，白云常在天。
怅望子所居，欲去无夤缘。

闲居病益侵，俗事初一扫。
南公犯寒来，为我略倾倒。
论诗已得妙，不必在穷讨。
我懒百虑废，识子恨不早。
归途见徐董，更问此二老。
所恨聊复翁，向者骨已槁。
拭目看遗文，令人恶怀抱。

为腹不为目，贵久不贵速。
人皆求其余，我独心易足。
人皆重外慕，我独御其独。
闭门想颜子，黙坐相追逐。
寿夭有定分，箪瓢乃其福。
修身虽多途，要在不远复。

君不见往时文学顾八分，中郎之后典型存。
又不见先朝文惠书堆墨，大榜浓云照南北。
未似只今上饶守，静写游丝不停手。
非烟非云断复续，缓步徐行不拘束。
断崖一落千丈滑，远望笔行如一发。
鬼神竭力觑不见，铁矿消亡网作线。
线舞飞扬不自由，纵横自在胜银钩。
知君此意非安排，妙处不从笔下来。
心疑形释万事去，信手却立无纤埃。
满堂回头莫见猜，我自悟此忘胸怀。
操舟相马在事外，颜氏识此由心斋。
如君下笔少有意，锦绣宁不悮剪裁。
君惟无心故若此，秋毫自可纒风雷。
锺王敛手谢不敏，长史怀素惭衰颓。
病夫睹此心目开，向来穷愁安在哉。

寒起溪边芦荻风，霜林病叶未全红。
雁随云落斜阳外，舟傍山行晚照中。
极目闲愁愁欲绝，满川离恨恨无穷。
天涯更送亲朋去，尊酒何时再得同。

隋堤河畔别支公，目断霜天数去鸿。
岁月峥嵘如许久，江湖漂泊略相同。
无穷烟草夕阳外，不尽云山秋色中。
寄语只今能见忆，书来莫遣太匆匆。

伊洛富山水，家有五亩园。
花竹遶瀍涧，不让桃花源。
清时足真赏，户门开层轩。
一朝胡尘暗，故家希复存。
莽苍走万里，始及吴市门。
庵庐据形胜，冰壶贮乾坤。
亭榭着仍稳，不见斧凿痕。
主人更超迈，云梦八九吞。
植杖邀我坐，笑语清而温。
坐令车马客，稍识山林尊。
十年老朝市，渐见两目昏。
求田与问舍，姑置不复论。
但愿从我公，不使世谛诨。

自嗟踽踽复凉凉，糊口安能抑四方。
目送归鸿心自远，门堪罗雀日偏长。
家徒四壁樽仍绿，侯户千头橘又黄。
我醉欲眠君且去，肯陪俗客话羲皇。

大道坦然兮殊不用功，殊不用功兮何必研穷。
豁虚离碍兮从空背空，不守自性兮虽同不同。
百无所依兮自西自东，照体独立兮满目清风。
廓落大度兮无不包容，全身异类兮触处皆通。

吾慕陶靖节，处约而平宽。
涉园自成趣，矫首复遐观。
我亦散游目，俛仰天地间。
云烟自舒卷，湖岭相回环。
永与形役谢，岂有俗虑干。
想像斜川游，千载乃相关。

老鹤下遥天，昂昂在林表。
霜毛临野人，逸气秋天杳。
矫矫颜始安，不受冠带绕。
清真自嵇阮，一醉万事了。
读书空谷中，生刍白驹皎。
长哦五君咏，极目送飞鸟。

转大法轮，目前包裹。
更问如何，水推石磨。

堂后山川面面通，向来奇观有蒿蓬。
元戎小试经纶手，万象都归指顾中。
雨罢卷帘凭爽气，酒酣极目送飞鸿。
明年凤阁鸾台上，好寄新诗下北风。

嘉定壬申八月秋，翠虚道人在罗浮。
眼前万事去如水，天地何处一沙鸥。
吾将蜕形归玉阙，遂以金丹火候诀。
说与琼山白玉蟾，使之深识造化骨。
道光禅师薛紫贤，付我归根复命篇。
指示铅汞两个字，所谓真的玄中玄。
辛苦都来只十月，渐渐采取渐凝结。
而今通神是白血，已觉四肢无寒热。
后来依旧去参人，勘破多少野狐精。
个个不是真一处，都是旁门不是真。
恐君虚度此青春，从头一一为君陈。
若非金液还丹诀，不必空自劳精神。
有如迷者学采战，心心只向房中恋。
谓之阴丹御女方，手按眉间吸气咽。
夺人精气补吾身，执著三峰信邪见。
产门唤作生身处，九浅一深行几遍。
轩后彭祖老容成，黄谷寿光赵飞燕。
他家别有通霄路，酒肆淫坊戏历炼。
莫言花里遇神仙，即把金篦换瓦片。
树根已朽叶徒青，气海波翻死如箭。
其他有若诸旁门，尚自可结安乐缘。
有如服气为中黄，有如守顶为混元。
有如运气为先天，有如咽液为灵泉。
或者脾边认一穴，执定为呼吸根。
或者口鼻为玄牝，纳清吐浊为返还。
或者默朝高上帝，心目上视守泥丸。
与彼存思气升降，以此谓之夹脊关。
与彼闭息吞津唾，谓之玉液金液丹。
与彼存神守脐下，与彼作念相眉间。
又如运心思脊骨，又如合口柱舌端。
竦肩缩颈偃脊背，唤作直入玉京山。
口为华池舌为龙，唤作神水流潺潺。
此个旁门安乐法，拟作天仙岂不难。
八十放九咽其一，聚气归脐谓胎息。
手持念珠数呼吸，水壶土圭则时刻。
或依灵宝秘法行，直勒尾闾咽津液。
或参西山会真记，终日无言面对壁。
时人虽是学坐禅，何曾月照寒潭碧。
时人虽是学抱元，何曾如玉之在石。
或言大道本无为，枯木灰心孤默默。
或言已自显现成，试问幻身何处得。
更有劳形采日月，谓之天魂与地魄。
更有终宵服七曜，谓之造化真血脉。
更有肘后飞金精，气自腾腾水滴滴。
更有太乙含真气，心自冥冥肾寂寂。
有般循环运流珠，有般静定想朱橘。
如斯皆是养命方，即非无质生灵质。
道要无中养就儿，个中别有真端的。
都缘简易妙天机，散在丹书不肯泄。
可怜愚夫自执迷，迷迷相指画无无。
个般诡怪颠狂辈，坐中摇动颤多时。
屈伸偃仰千万状，啼哭叫唤如儿嬉。
盖绿方寸无主人，气虚气散神狂飞。
一队妄想争唱哄，以此诳俗诱愚痴。
不知与道合其真，与鬼合邪徒妄为。
一才心动气随动，跳跃颤掉运神机。
或曰此是阳气来，或曰龙虎争战时。
或曰河车千万迎，或曰水火相奔驰。
看看摇摆五脏气，一旦脑泻精神羸。
当初神祖留丹诀，无中生有作丹基。
何曾有此鬼怪状，尽是下士徒阐提。
我闻前代诸圣师，无为之中无不为。
尽于无相生实相，不假想化幷行持。
则有些儿奇又奇，心肾元来非坎离。
肝心脾肺肾肠胆，只是空屋旧藩篱。
涕唾津精气血液，只可接助为阶梯。
精神魂魄心意气，观之自是而实非。
何须内观及鉴形，或听灵响视泓池。
吞霞饮露服元气，功效不验心神疲。
演说清虚弄炉火，索人投状赍金宝。
敢将蛙井藐沧溟，元始天尊即是我。
虚收衔号伪神通，指划鬼神说因果。
今朝明朝又奏名，内丹外丹无不可。
欺贤罔圣昧三光，自视祸福皆懡{忄罗}。
招邀徒弟走市廛，醉酒饱德成群伙。
大道从来绝名相，真仙本自无花草。
教他戒誓立辛勤，争如汝自辛勤好。
一人迷昧犹自可，迷以传迷迷至老。
此辈一盲引众盲，共入迷途真忧恼。
忽朝福尽罪报来，获罪于天无所祷。
三元九府录其愆，迫魂系魄受冥考。
举世人人喜学仙，几人日日去参玄。
各自妄诞自相高，不务真实为真诠。
古人好语须切记，工夫纯熟语通仙。
言语不通非眷属，工夫不到不方圆。
我昔工夫行一年，六脉已息气归根。
有一婴儿在丹田，与我形貌亦如然。
翻思尘世学道者，三年九载空迁延。
依前云水游四海，冷眼看有谁堪传。
炷香问道仍下风，勘辨邪正知愚贤。
归来作此翠虚吟，犹如杲日丽青天。
扫除末学小伎术，分别火候炼药物。
只取一味水中金，收拾虚无造化窟。
促将百脉尽归源，脉任气停丹始结。
初时枯水依寒岩，二兽相逢如电掣。
中央正位产玄珠，浪静风平云雨歇。
半时之间见丹头，软似绵团硬似铁。
此时南方赤凤血，采之须要知时节。
一般才得万般全，复命归根真孔穴。
内中自有真壶天，风物光明月皎洁。
龙吟虎啸铅汞交，灼见黄芽芽白雪。
每常天地交合时，夺取阴阳造化机。
卯酉甲庚须沐浴，弦望晦朔要防危。
随日随时则斤两，抽添运用在怡怡。
十二时中只一时，九还七返这些儿。
温养功须常固济，巽风常向坎中吹。
行坐寝食总如之，性恐火冷丹力迟。
一年周天除卯酉，九转工夫月用九。
至于十月玉霜飞，圣胎圆就风雷吼。
一载胎生一个儿，子生孙了又孙枝。
千百亿化最妙处，岂可容易教人知。
忘形死心绝尔汝，存亡动静分宝主。
朝昏药物有浮沉，水火爻符宜检举。
真气薰蒸无寒暑，纯阳流溢无生死。
有一子母分胎路，妙在尾箕斗牛女。
若欲延年救老残，断除淫欲行旁门。
果将流形永住世，除非运火炼神丹。
神丹之功三百日，七解七蜕成大还。
聚则成形散成气，天上人间总一般。
宁可求师安乐法，不可邪淫采精血。
古云天地悉皆归，须学无为清净诀。
缚住青山万顷云，捞取碧潭一轮月。
玄关一窍无人知，此是刀圭甚奇绝。
夜来撞见吕秀才，有一丹诀犹奇哉。
却把太虚为炉鼎，活捉乌兔为药材。
山河大地发猛火，于中万象生云雷。
昔日混沌今品物，一时交结成圣胎。
也无金木相间隔，也无龙虎分南北。
不问子母及雌雄，不问夫妻及黑白。
何人名曰大还丹，太上老君吞不得。
老君留与清闲客，服了飞仙登太极。
更将一盏鸿蒙酒，饵此刀圭壮颜色。
任从沧海变桑田，我道壶中未一年。
悬知汝心如铁坚，所以口口密相传。
妙处都无半句子，神仙法度真自然。
速须下手结胎仙，朗吟归去蓬莱天。

莫谓金丹事等闲，切须勤苦力钻研。
殷勤好问师资学，不在他边在目前。

同行同坐又同眠，终日相随在目前。
认得这些须急采，见之便是水乡铅。

握拳闭目守流珠，这个元来是入途。
不见悟真篇内说，真金起屋几时枯。

不作漳濵卧，年侵血气衰。
据鞍思少壮，揽镜叹清羸。
有病方求艾，无营莫问蓍。
心知出下策，理胜遇中医。
阳燧神逾速，铜仙术尽施。
论功鄙炮制，取穴辨毫厘。
火帝恩光异，炎官绩用奇。
书萤比差似，珠蚁迫方知。
忖物嗟炮鳖，观形笑灼龟。
烟微初炙手，气烈渐钻皮。
闭目书徒展，支头枕屡移。
发狂还自哂，贾勇仅能支。
宋鹢追风日，吴牛喘月时。
忠言劳缓颊，善谑为开眉。
服气工夫逺，烧丹岁月遟。
卫生防后患，伐性释前疑。
展转那成梦，呻吟且当诗。
因心念民瘼，出位叹身卑。
欲巳七年病，当从百丗师。
保身将保国，未可废箴规。

风土南北殊，习尚非一躅。
出疆虽仗节，入国𫏐同俗。
淹留岁再残，朔雪满崖谷。
御冬貂裘弊，一炕且跧伏。
西山石为薪，黝色惊射目。
方炽绝可迩，将尽还自续。
飞飞涌玄云，焰焰积红玉。
稍疑雷出地，又似风薄木。
谁容鼠栖冰，信是龙衔烛。
阳曦助喘息，未害揺空腹。
惠气生袴襦，仍工展拳足。
岂惟脱肤鳞，兼复平体粟。
负暄那用诧，执热定思沃。
收功在岁寒，较德比时燠。
虽余炙手熖，宁有烂额酷。
矧当凝泫辰，炎帝独回毂。
玄冥真退听，祝融端可录。
嗟予亦何者，万里歌黄鹄。
偃仰对窗扉，妍煖谢衾褥。
壮怀羞灶媚，晚悟笑突曲。
因思堕指人，暴露苦皲瘃。
频年未解甲，蹈此锋刃毒。
遥知革辂中，旰食安豆粥。
陪臣将命来，意恳诚亦笃。
有奇不能吐，何术止南牧。
君心想更切，臣罪何由赎。
此身虽自温，此志转烦促。
论武贵止戈，天必从人欲。
安得四海春，永作苍生福。
聊拟少陵翁，秋风赋茅屋。

俯首举尾拳一蹄，掣缰欲嗅骄不嘶。
奚官耸肩两足垂，意皃自与造父齐。
鸡目麟鬐鳯皇臆，玉山禾逺未容食。
𥬞云追雹有余地，置之画图人岂识。
精神权奇孰可班，当在白兔青龙闲。
君知此马从何来，龙眠胸中十二闲。

太平今日古无邻，触目郊原事事新。
年少自应迷鼓吹，野人终是厌尘埃。
忘怀处世思同俗，有事关心不为身。
药石有能医久痼，此生宁复怨垂纶。

狂风撼平野，沙砾眯两目。
笋舆我与君，道远疲征逐。
惊雷一夜发，暴雨溢川谷。
平明泥没趾，寸步不容续。
我生赋穷蹇，触处背天福。
风雨岂不好，行路非所欲。
中途聊息肩，村驿便可宿。
我劳固其分，端恐僵僮仆。
燎炉燃湿薪，傍舍酒初熟。
安能浣愁肠，但取充饥腹。
中宵耿不眠，明月忽挂屋。
揽衣起视夜，秣马亦膏毂。
人情易喜愠，天道有翻覆。
阴霁那可知，去去无欲速。

五百年间一梦中，登临回首兴何穷。
当时事业轩天起，此日风流扫地空。
堕泪山头春草长，沉碑江上晚烟蒙。
故令倦客成惆怅，目断斜阳不忍东。

高城缭绕环居门，草树蔽日鼪鼯奔。
疏篁转影凉午枕，卧看鸟雀嬉晴暾。
清香一缕𦶟沉水，浓茗十分烹壑源。
乘风欲效玉川子，蓬莱无路心难论。
虚堂愁坐漠无语，顷刻百虑空劳魂。
缅怀皇祐贤御史，当日直气何轩轩。
臧孙强谏宜有后，奇士果见诸孙存。
流传佳语忽到我，展卷疾读皆微言。
平生廖子口如铁，肯为此友西其辕。
故应目击得深省，千载无愧孔与温。
更将余力事酬唱，巧注未以黄金昏。
古来求友贵胜己，二子年德皆吾尊。

秋月隔疏帘，光体终隐微。
卷帘试寓目，万里余清辉。
人生异肝胆，同一造化机。
君心乃余心，南北非相违。
三年迟君来，一见悟前非。
况乃度寒暑，葭玉容相依。
与君忘年交，没齿其庶几。
月色亦良好，君胡捐我归。

六管阳初复，前宵月尚圆。
长庚俄梦李，崧岳故兴宣。
肤使新恩数，忠臣夙眷偏。
节龙开远目，衣绣耸华年。
日月声名起，风雷号令传。
自应威动岳，曾是力回天。
相国关中粟，尚书地上钱。
委藏淹府库，飞挽乱车船。
南獠元归地，西方正拓边。
定知新将饱，尤赖我公贤。
赫赫兰台旧，飘飘凤沼仙。
终焉还魏阙，聊亦驻荆川。
曲学联珠履，非才污彩笺。
千秋期鹤寿，万里附鹏骞。

拂天乔木映修廊，满目帘间白苎忙。
曾是璧池疏散惯，卧听鸣鼓懒衣裳。

离肠如乱丝，欲解纷无绪。
别话似泉源，衮衮日夜注。
几年见君文，万里偶相聚。
一日不易得，矧兹寒暑度。
孤云向北飞，三凤各南骛。
人生类泛梗，后约亦何据。
伤心璧池东，尘土暗归路。
凭高极远目，不见篮舆去。
君如千里驹，奔放尤难御。
强使就检绳，不入驽骀步。
何当宴瑶池，定欲求飞兔。
盐车未可嘶，俛首且羁馵。
余生易语言，开口初莫虑。
一从摩诘游，便省黙黙处。
何时遂携孥，入隐高山雾。
招君贤昆季，静坐契深悟。
浊醪聊共倾，清境烦君赋。
况有林下人，解道因风絮。

茅檐手可攀，修竹出檐上。
寒蟾漏疏明，碎影罗屏障。
情知月色好，达览在虚旷。
东家富池台，端坐不能访。
山林足寓目，细大初无相。
但使人心安，景物自清畅。
霜风中夜作，曲沼金翻浪。
禽鸟断飞鸣，杉松起酬唱。
燎炉宿残火，尚可温新酿。
数杯遣沉冥，万虑一时放。
谁能外形骸，于世无所仰。
晤语一亭间，颓然齐得丧。

客舍连朝雨，春愁醉梦如。
白云千里目，黄犬万金书。
所幸交情薄，从来世事疏。
只应狼疐尾，空自咏归欤。

渊明已黄壤，诗语余奇趣。
我行田野间，举目辄相遇。
谁云古人远，正是无来去。
展卷味其言，即今果何处。

扁舟劣容身，风浪困掀簸。
曲肱游华胥，梦断千山过。
纵横波间石，满目牛羊卧。
秋毫傥不支，巨舰忽已破。
篙师号神逸，却立变衰懦。
我岂未之思，悬知无可奈。
此生足惊忧，似为天所瘅。
那能一生死，且复耐摧挫。
日暮同济人，举酒纷相贺。
一笑尽余觞，歌罢无予和。

龟山绝壑蟠豫章，秀干往往参天长。
十年收拾多散亡，只有太白追蟾光。
知君所得不可详，宴坐镡溪名益彰。
独尝为我露其铓，尽扫杨墨挥韩庄。
迩来黄面稍侵疆，剑藏于室矢在房。
分将肌肉剜为疮，犹说道心乃平常。
我欲从之挹余芳，竟坐此传乖所望。
新诗谩说陋汉唐，直以未画穷羲皇。
岂知籓篱不自防，欲举万目谁为纲。
况彼桀骜非勤王，安用援手登之堂。
爱君骏足如飞黄，一空冀北无留良。
四蹄雷雹方腾骧，肯如驽马徒争强。

扁舟西下趁残阳，目断云边归雁行。
短棹莫辞风浪恶，人间平地有羊肠。

溪山有底好，适契贫士欲。
敢论生不侯，但喜梦非仆。
千秋钓台水，不濯市朝足。
而我独何人，得寓尘埃目。
携笻纵朝步，初日穿林麓。
西风扶两腋，一举千里鹄。
东窥夫差国，繁华混真俗。
浊流驾颓波，一往不可复。
之子居其间，嗜古追前躅。
为寄无弦琴，一和郢中曲。

人闲得安眠，梦断了无欲。
那思趋朝士，一马百夫仆。
况闻稻苗盛，昨夜新雨足。
一饱如可期，吾事岂多目。
盆山郁葱蒨，酌水周其麓。
照我本来面，真白非浴鹄。
故应此间住，却扫便违俗。
超然寂照中，无往亦非复。
百年只尔是，行矣毋踯躅。
区区欲何为，世路羊肠曲。

一寸丹诚贯上穹，坐令千里走龙工。
骄阳弥目苗将槁，甘雨连霄泽已丰。
便觉风霜倾意尽，岂愁荆棘致年凶。
江南岁漕知无阙，遥想中都喜气同。

官闲竟日身无事，雨过连峦气似熏。
未暇含香朝琐闼，且乘飞舄蹑青云。
九天已振抟风翼，万目难藏隐雾文。
谁凭危栏亲王唾，笑谈应复许随群。

伊昔耐辱人，诛茅此山谷。
爱闲如爱官，食薇如食肉。
酌泉吸山光，清泠饱空腹。
故居今宛然，修篁蔽山麓。
我亦困尘笼，暮年思退缩。
道人梯柏处，梦想长在目。
崎岖乃夙心，宁问隘车毂。
危蹬乱水石，悲风号竹木。
款步转嵚岈，举头蒙朴蔌。
径欲走其颠，仰羡孤飞鹜。
层峰拥户来，何啻三十六。
幽人岂知此，相对一茅屋。
真成拓异境，不胜无遗镞。
夜枕却生寒，尚烦杯酒燠。
清梦那得长，鱼鼓惊晨粥。
五老晓相迎，雾雨如盥沐。
引我眺北岭，坐觉天宇蹙。
朝日涌地低，明霞疑可掬。
欲留采黄精，愧此鬓髪秃。
正恐泛槎星，已见君平卜。

平生隐遁资，白驹在空谷。
傥令眼有山，宁问食无肉。
要当揖爽气，涤此勤书腹。
得官大河滨，枕带首阳麓。
如闻五老胜，坐使山峰缩。
扪萝上巉绝，作意快心目。
却视宇宙间，万化转一毂。
道人真有道，直上驾危木。
神光秘岩隈，灵草蒙朴蔌。
空令莲社子，纷扰乱凫鹜。
先生志高古，真游穷六六。
飘然清夜梦，时到山头屋。
念此感尘迹，一往如飞镞。
哦诗示观览，律吕回春燠。
作字纪经行，典刑余食粥。
使我蒙鄙心，蓬首加栉沐。
致我外尘垢，益叹生理蹙。
夜漱落箭泉，明月冷盈掬。
朝飰过灵峰，何惮屐齿秃。
兹焉毕余龄，更无疑可卜。

苍颜五老人，潜此十里谷。
孤标面有棱，瘦骨饥无肉。
手挥云雾开，绝涧坦其腹。
乃知奇伟状，未省出山麓。
穷幽偶见之，欲遁不及缩。
亦怜麋鹿资，笑睨回青目。
政欲挽渠衣，未应回我毂。
却顾岩壑底，郁郁耸乔木。
尚兹遗栋梁，况乃问朴蔌。
我亦脱网罗，江湖漾孤鹜。
念此难折腰，本无苏印六。
何意从公游，大嚼渠渠屋。
公仍为销写，妙语矜破镞。
一看云卧冷，固鄙权门燠。
悬知饭藜羹，不换咄嗟粥。
笑我漫弹冠，短髪不胜沐。
真恐缘壁枯，莫作蜗行蹙。
但当葺诗业，万象入吾掬。
要与曲生狂，一扫中书秃。
此计是耶非，更拟从公卜。

读公出谷诗，语峻有骨肋。
使我两目明，烛笼照昏黒。
欲和辄复已，夜漏下几刻。

忆并条山访云屋，渡水凉飚散芬馥。
一枝璀璨端可人，步遶微吟揩病目。
作意题诗向我夸，只今窗户知谁家。
伶俜瘦马京尘恶，障面羞看檐上花。

临高怀远怅夷犹，放目微吟竟日留。
一雁北来天杳杳，片帆东下水悠悠。
云烟惨淡关河暮，风雨凄凉观阁秋。
回首何由叫虞舜，苍陵山色向人愁。

举目山河往恨沉，吴霜一点鬓毛侵。
飘零顾我非前日，慷慨唯君识此心。
香散药畦花漫漫，波侵蝶沼竹阴阴。
平生载酒论文地，鸿雁归时问信音。

孤怀讵胜百忧侵，息影由来贵处阴。
志谢长嘶走千里，身如倦翼返深林。
云山处处明双目，樽酒时时洗寸心。
更赖清诗为陶写，朱弦流水叹遗音。

云山回合翠重重，不放幽人远目穷。
高竹有时催冻雪，饥禽竟日咽悲风。
悠悠事与本谋异，扰扰人谁此意同。
却坐蒲团聊袖手，更无一语可书空。

此君风度固萧然，谁解招邀到此轩。
要识维摩真面目，支离瘦骨寂无言。

目断河梁有许愁，人生离合最悠悠。
遥怜别夜登临怨，不减清秋燕子楼。

木落霜洲溪水清，登临满目是飘零。
黄花有意怜幽独，白酒无聊漫醉醒。
牢愁错倚西风立，楚些巴渝不可听。

晋公伐叛致太平，归来绿野勤经营。
沈沦不复经济意，晚节更为人所评。
文饶佐武取河朔，平泉草木罗清英。
功成未尝一寓目，镵石作记空传名。
何如堂堂渭川老，崛起自与天扶倾。
岁在作噩骇机发，忠臣愤叱思殒生。
氛埃不为紫霄蔽，日月却向黄道行。
壮年铁衣勤汗马，白首金鼎调和羹。
张皇国威起颓压，约敕吏蠹归章程。
羌戎破胆思寻盟，盗贼脱甲来输诚。
辕门诸将指呼耳，公有胸中十万兵。
锐然请老樊小圃，爨席却与渔樵争。
烟霞放目傲轩冕，水石步屧遗机衡。
虽然四海望不置，搴旒下瞩煕皇明。
宣王于今事北伐，周公不日歌东征。
迎还两宫天地庆，埽洒六合风尘清。
是时公归迺可耳，岂得遽适羲皇情。
祝公寿考如卫武，百岁箴儆谋群卿。
祝公功名如郭令，身与庙社同安荣。
忠诚向来金石贯，勋烈遂将天壤幷。
他年升堂奉杖屦，愿留隙地诛柴荆。
但令公孙肯开合，不用野王来抚筝。

晋公伐叛致太平，归来绿野勤经营。
沈沦不复经济意，晚节更为人所评。
文饶佐武取河朔，平泉草木罗清英。
功成未尝一寓目，镵石作记空传名。
何如堂堂渭川老，崛起自与天扶倾。
岁在作噩骇机发，忠臣愤叱思殒生。
氛埃不为紫霄蔽，日月却向黄道行。
壮年铁衣勤汗马，白首金鼎调和羹。
张皇国威起颓压，约敕吏蠹归章程。
羌戎破胆思寻盟，盗贼脱甲来输诚。
辕门诸将指呼耳，公有胸中十万兵。
锐然请老樊小圃，爨席却与渔樵争。
烟霞放目傲轩冕，水石步屧遗机衡。
虽然四海望不置，搴旒下瞩煕皇明。
宣王于今事北伐，周公不日歌东征。
迎还两宫天地庆，埽洒六合风尘清。
是时公归迺可耳，岂得遽适羲皇情。
祝公寿考如卫武，百岁箴儆谋群卿。
祝公功名如郭令，身与庙社同安荣。
忠诚向来金石贯，勋烈遂将天壤幷。
他年升堂奉杖屦，愿留隙地诛柴荆。
但令公孙肯开合，不用野王来抚筝。

一尺水，一丈波，妙高峰顶笑呵呵。
七步周行浑属我，不妨闲唱太平歌。
灵利汉，不消多，法门广大遍周沙。
若能当处分明了，只在如今一刹那。
莫求真，休觅假，真假中间都放下。
晃晃威光烁太虚，不知谁是知音者。
赞不欣，徒说谤，三际无心俱扫荡。
正体堂堂一物无，是佛是魔俱一棒。
小根闻说暗攒眉，绳上生虵又更疑。
拨转面前关棙子，只许当人独自知。
阿呵呵，在圆觉，流出菩提遍寥廓。
鬼面神头几百般，无瑕镜里皆消却。
君不见觌面相逢机掣电，直饶天眼不能观，点着不来真死汉。
劝君参，参彻灵明自己禅。
善财不用南方去，黑白分明在目前。
劝君信，信心战退魔军阵。
此是华严最上乘，森罗万象皆相应。
劝君修，六门通达任优游。
寒山拾得才相见，指点丰干哂未休。
火风催，四山逼，那时要见君端的。
有个真空解脱门，千眼大悲何处觅。
有时放，有时收，唯有知音暗点头。
杏华村里如相见，跳出沩山水牯牛。
有时喜，有时嗔，无位真人迸面门。
殷勤为说西来意，暮楼钟鼓月黄昏。
有时唱，有时歌，颠言倒语不奈何。
声声尽出娘生口，不属宫商一任他。
有时默，不时笑，懵懂铁锤无孔窍。
轻轻触着便无明，只这无明元是道。
有时行，有时坐，露影藏身成两个。
不独张现会打油，细观李四能推磨。
无缝塔，见无因，巍巍本自隐深云。
国师样子应难造，不觉锋棱露一层。
无底钵，手中擎，百千沙界里头盛。
大庾岭头提不起，都缘着力太多生。
没底船，不曾漏，千重雪浪皆能透。
只凭一个把稍人，谁管狂风连地吼。
无鑐鏁，孰安排，鏁断重关绝往来。
巨灵抬手空劳力，唯有无心便得开。
无毫拂，是何物，击碎狐疑山鬼屈。
一喝唯言三日聋，谁怜大辩翻成讷。
无孔笛，最难吹，角征宫商和不齐。
有时品起无生曲，截断行云不敢飞。
无根树，直侵云，枝条郁密盖乾坤。
劫火洞然烧不得，利刀斩处亦无痕。
无面目，担板汉，玩水游山无侣伴。
迦也门前倒刹竿，文殊剑上全身现。
日面佛，干屎橛，八两半斤谁辨别。
七斤衫子恰相当，镇州休更秤萝卜。
野鸭飞，鸾对舞，三个孩儿抱华鼓。
赵老曾看半藏经，灵云一见桃华悟。
真实语，报君知，不用思量不用疑。
春来决定千华秀，冬尽长天片雪飞。
头头漏泄真消息，那个休心辨端的。
眼横鼻直一般般，不离当处休寻觅。
古佛言，祖师说，千圣路头同一舌。
他日人天匝地来，那时方表而今决。

一尺水，一丈波，妙高峰顶笑呵呵。
七步周行浑属我，不妨闲唱太平歌。
灵利汉，不消多，法门广大遍周沙。
若能当处分明了，只在如今一刹那。
莫求真，休觅假，真假中间都放下。
晃晃威光烁太虚，不知谁是知音者。
赞不欣，徒说谤，三际无心俱扫荡。
正体堂堂一物无，是佛是魔俱一棒。
小根闻说暗攒眉，绳上生虵又更疑。
拨转面前关棙子，只许当人独自知。
阿呵呵，在圆觉，流出菩提遍寥廓。
鬼面神头几百般，无瑕镜里皆消却。
君不见觌面相逢机掣电，直饶天眼不能观，点着不来真死汉。
劝君参，参彻灵明自己禅。
善财不用南方去，黑白分明在目前。
劝君信，信心战退魔军阵。
此是华严最上乘，森罗万象皆相应。
劝君修，六门通达任优游。
寒山拾得才相见，指点丰干哂未休。
火风催，四山逼，那时要见君端的。
有个真空解脱门，千眼大悲何处觅。
有时放，有时收，唯有知音暗点头。
杏华村里如相见，跳出沩山水牯牛。
有时喜，有时嗔，无位真人迸面门。
殷勤为说西来意，暮楼钟鼓月黄昏。
有时唱，有时歌，颠言倒语不奈何。
声声尽出娘生口，不属宫商一任他。
有时默，不时笑，懵懂铁锤无孔窍。
轻轻触着便无明，只这无明元是道。
有时行，有时坐，露影藏身成两个。
不独张现会打油，细观李四能推磨。
无缝塔，见无因，巍巍本自隐深云。
国师样子应难造，不觉锋棱露一层。
无底钵，手中擎，百千沙界里头盛。
大庾岭头提不起，都缘着力太多生。
没底船，不曾漏，千重雪浪皆能透。
只凭一个把稍人，谁管狂风连地吼。
无鑐鏁，孰安排，鏁断重关绝往来。
巨灵抬手空劳力，唯有无心便得开。
无毫拂，是何物，击碎狐疑山鬼屈。
一喝唯言三日聋，谁怜大辩翻成讷。
无孔笛，最难吹，角征宫商和不齐。
有时品起无生曲，截断行云不敢飞。
无根树，直侵云，枝条郁密盖乾坤。
劫火洞然烧不得，利刀斩处亦无痕。
无面目，担板汉，玩水游山无侣伴。
迦也门前倒刹竿，文殊剑上全身现。
日面佛，干屎橛，八两半斤谁辨别。
七斤衫子恰相当，镇州休更秤萝卜。
野鸭飞，鸾对舞，三个孩儿抱华鼓。
赵老曾看半藏经，灵云一见桃华悟。
真实语，报君知，不用思量不用疑。
春来决定千华秀，冬尽长天片雪飞。
头头漏泄真消息，那个休心辨端的。
眼横鼻直一般般，不离当处休寻觅。
古佛言，祖师说，千圣路头同一舌。
他日人天匝地来，那时方表而今决。

大道只在目前，要且目前难睹。
欲识大道真体，不离声色言语。

司空山，在云外，时人到得方自在。
我今随力幸登临，四顾巍巍无向背。
绝遮拦，难比况，千山万山齐恃仰。
九夏炎炎雪正飞，三冬飒飒华初放。
春不荣，秋不落，隐隐昭昭倚寥廓。
直下人间咫尺间，欲上之人难措脚。
人迹绝，野境宽，触事无能懒散便。
有时向日岩前坐，有时乘困日高眠。
不学禅，不修道，只么腾腾恣颠倒。
百种无求个野人，随分随缘能作造。
不从他，不觅己，一句灵灵万缘里。
自从识得祖师关，历历明明此为始。
无妙名，无忌讳，来者向渠只么是。
任你千般与万般，何曾出得个些子。
分明说报知音，目炙风吹不用寻。
须弥南畔相逢著，积翠台边旨更深。
旨更深，谁会得，东村王老眼前黑。
李四张三不信伊，问尽邻家转疑惑。
转疑惑，不较多，为君吟作司空歌。
宫商角征任吹唱，角征宫商争奈何。

渺渺邈邈，十方该括。
坦坦荡荡，绝形绝相。
目欲视而睛枯，口欲谈而词丧。
文殊普贤，全无伎俩。
临济德山，不妨提唱，龟吞陕府铁牛，蛇咬嘉州大像。
吓得东海鲤鱼，直至如今肚胀。

臭烟蓬{火孛}中，迸出铁蒺藜。
当如如未委，丧却目前机。

窣堵波成赏匠人，工钱一二与三文。
可怜眼里无筋者，当面定将数目分。

河目海口，钉觜镜舌。
鸡宿凤巢，素非其鸭。
直饶啐啄同时，未免当头一札。

借路经过无面目，因邪打正有拳头。
衲僧门下无干涉，徒用精金换得𨱎。

春山数峰青，春水一溪绿。
幽寻山水间，物物可寓目。
花香若三薫，柳色若新沐。
吾侪幸闲放，晴昼颇连属。
胡为深闭门，终日仰看屋。
嘉招傥亟拜，岂敢惮仆仆。
请君携壶去，政恐日不足。
小槽虽蜜甜，何必待醽醁。
茗事姑置之，雷车困枵腹。

麦秋气清和，槐夏日阴翳。
块然守蓬蒿，何以破昏滞。
肩舆卒辈乏，徒步脚力费。
出门即林丘，散策空梦寐。
賸为犹子怜，遽以此君至。
分明人面目，刻画老根柢。
毛君又一奇，枝干不少异。
想应开一束，妙简得三四。
今晨入吾手，夷险可历试。
芒鞋与周旋，白拂相妩媚。
人生七十稀，况复已过二。
多谢汝扶持，无乃太晚计。

纷纷画手调红绿，好以桃花配丛竹。
岂无短纸作江梅，雪里溪边太幽独。
李侯胸中有佳处，研滴松煤聊寓目。
与梅择对无可人，分付此君真不俗。
淡烟小雨空蒙地，何得月明疏影足。
始知璀璨出斜枝，诗画古来真一族。

此身那得作飞仙，魂梦相从但欲眠。
极目参辰不相见，论心胶膝未为坚。
别君甲子三千日，问我春秋七十年。
久要不忘吾辈事，交情自昔几人全。

目极云沙静渺然，邵卿风月过年年。
雁行灭没山横晚，渔艇空蒙水接天。
南国棠阴春寂寂，东风瓜蔓日绵绵。
问君许作邻翁否，阳羡溪边即买田。

异方风物鬓成斑，荔子尝新得破颜。
兰蕙香浮襟解后，雪冰肤在酒酣间。
绝知高味倾瑶柱，未觉丰肌病玉环。
似是看来终不近，寄声龙目尽追攀。

休看红药咏翻堦，极目荷花照酒杯。
静濯明妆何所待，风标公子远飞来。

目送长淮去不回，登临万感集层台。
波间定有隋渠水，曾向大梁城下来。

草堂竹坞闭门中，吏部持身有古风。
老去一麾还作病，归来四壁又成空。
今朝札翰如无恙，旧日诗书却未穷。
拭目看君进明德，乃兄事业付天公。

西山春暮繁草木，红白花开映岩谷。
朝来猛虎忽留踪，猎人挟刃争驱逐。
坡平草软筋力健，目光两镜照林麓。
吻牙狐兔何足噬，要向川原饱人肉。
猎夫鼓勇欲生擒，失利宁虞伤手足。
我令壮士八九辈，袒裼而往敢退缩。
持戈踊跃皆直前，不顾爪牙加抵触。
於菟怒鬬力已困，白刃纷然刺其腹。
不施陷阱设罗网，须臾俄闻就缚束。
未逾半昼捷书来，抚掌惊嗟大神速。
百夫肩舁向城市，塞巷填街争纵目。
皆云古昔未曾有，不比春山得麋鹿。
斑皮爱护输府，肝胆珍奇竞收蓄。
吾闻兽之猛者莫如虎，摇尾磨牙肆其毒。
一旦力尽势已穷，血膋反以饷僮仆。
乃知刚狠不足恃，仁若驺虞才可录。
虎兮虎兮，曷为出哉，深山穷谷可以隐而不隐，岂以夫皮为之灾。
官有壮土长戟可以捕取尔，尔其亟去无复来。
大江虽深亦可渡，纵横勿碍人行道。

西山春暮繁草木，红白花开映岩谷。
朝来猛虎忽留踪，猎人挟刃争驱逐。
坡平草软筋力健，目光两镜照林麓。
吻牙狐兔何足噬，要向川原饱人肉。
猎夫鼓勇欲生擒，失利宁虞伤手足。
我令壮士八九辈，袒裼而往敢退缩。
持戈踊跃皆直前，不顾爪牙加抵触。
於菟怒鬬力已困，白刃纷然刺其腹。
不施陷阱设罗网，须臾俄闻就缚束。
未逾半昼捷书来，抚掌惊嗟大神速。
百夫肩舁向城市，塞巷填街争纵目。
皆云古昔未曾有，不比春山得麋鹿。
斑皮爱护输府，肝胆珍奇竞收蓄。
吾闻兽之猛者莫如虎，摇尾磨牙肆其毒。
一旦力尽势已穷，血膋反以饷僮仆。
乃知刚狠不足恃，仁若驺虞才可录。
虎兮虎兮，曷为出哉，深山穷谷可以隐而不隐，岂以夫皮为之灾。
官有壮土长戟可以捕取尔，尔其亟去无复来。
大江虽深亦可渡，纵横勿碍人行道。

棘闱倦羁束，何异韝上鹰。
突兀有高楼，寸目堪远凝。
雨残空正霁，暑尽秋初澄。
西山横一天，奇峰矗层层。
素约念樵子，烟霞同曲肱。
口腹在尘土，摆脱良未能。
嵩岱久隔绝，氛霾尚薫烝。
唯有岷峨秀，宇宙夸崚嶒。
或怅碧云合，或瞻红日升。
危栏朝暮意，拉君时一登。

达官视贫贱，辽绝间天壤。
门墙奥莫窥，鼎茵恣居享。
令行雷风前，气吐虹霓上。
陋彼衡门流，挥斥同草莽。
堂堂吴蜀州，浩气深涵养。
毫端扫千军，胸次包万象。
骄色尽耘锄，儒林植标榜。
自怜爨下焦，亦值知音赏。
方当出肺肝，晨夕趋函丈。
金阙伫公归，无由挽轮鞅。
拭目上岩廊，献纳摅忠谠。
网罗寒畯姿，直道光吾党。

失身落宦网，十载溪山别。
麋鹿念故栖，举目但愁绝。
偶来招提游，幽亭坐深樾。
美人抗高论，亹亹非涉猎。
忽焉到佳处，目击了无说。
世患苦磨人，吾肱已三折。
从兹数访君，临流弄明月。

失身落宦网，十载溪山别。
麋鹿念故栖，举目但愁绝。
偶来招提游，幽亭坐深樾。
美人抗高论，亹亹非涉猎。
忽焉到佳处，目击了无说。
世患苦磨人，吾肱已三折。
从兹数访君，临流弄明月。

邪师挟幻术，念念皆狂图。
化出一切象，形容乃甚都。
佛光亦幻成，非有与非无。
烟霞异明晦，寥廓元太虚。
离娄塞其目，象罔得玄珠。
脱能如是解，安用空睢旴。
宇定天光发，岂关七尺躯。
痴儿生谤语，往往堕眉须。
乃知西方圣，勇猛真丈夫。
圣人与人同，此道谁不如。
归来但宴坐，反照自有余。

士而志于道，谁云不自量。
山海虽崇深，行者尚梯航。
况复我固有，本根先混茫。
渺然一微尘，犹足铸虞唐。
随遇得真乐，何适非道场。
回首观世间，汩没诚可伤。
余岂不知耶，驽马恋豆糠。
春林听鸣鸟，秋壁闻啼螀。
是心如死灰，妄念不复猖。
持此欲求交，满目都伥伥。
迩来得吾人，宿愿欣已偿。
文字果超诣，圣门早升堂。
视彼俗学流，一一痴与狂。
所为杂霸下，未可语皇王。
与君期戮力，起废针其肓。
相将入山中，采薇以为粮。

擢干傍东岗，穷年閟幽独。
寒分渭水烟，莹矗蓝田玉。
凿户清飇来，秀色鲜可掬。
羁人初一见，洗尽尘土目。
中心已空洞，劲节秋仍绿。
相期老岁寒，荣悴从草木。
坚姿恐为用，扶危度深谷。
化龙生云雨，岂止鸾凤宿。

关西千户侯，分此霜根独。
几年用幽意，列屋攒苍玉。
如闻手自种，培养非一掬。
高标邈何所，于焉识面目。
脸笑桃花红，睂憎杨柳绿。
颀然立儿孙，挺操异群木。
我尝听余音，球琳响山谷。
当约嵇中散，携琴此间宿。

吾宗枝干衰，弱植念孤独。
结交得此君，蒹葭倚琼玉。
即之不忍去，爽气如可掬。
初观爱柯茎，久坐穷节目。
细叶裁云新，深根封藓绿。
从今净两眼，不数山中木。
世路繁荆榛，相将隐空谷。
直须丹凤来，采实虞庭宿。

植物禀清气，天与寒筠独。
陆离草树间，贵贱分珉玉。
王孙爱夭红，采蘂动盈掬。
如何檀栾姿，睥睨少青目。
物色变炎凉，永守霜中绿。
岂无哕哕音，律吕谐金木。
世无伶伦耳，风云驻幽谷。
七贤何苦来，契约元有宿。

咫尺有佳境，何用山泽游。
地偏尘自远，松竹鏁深幽。
亭亭出危塔，湛湛俯长流。
凭轩目一纵，骄蹇万象收。
我来意颇适，坐对孤云浮。
同心二三友，旷达亦罕俦。
衔杯送颓日，随寓得所休。
不知世间人，亦有此乐不。
出处付身外，吾生可自由。
他时傥乘兴，相伴只沙鸥。

人生合散多，罕与故人遇。
今辰天气佳，偶尔得清晤。
况复临江亭，一目万景聚。
晚烟乍明灭，天远重重树。
长江湾环来，浩荡仍东注。
对此酌春酒，饮酣诗可赋。
我欲写笔端，恨无摩诘句。
岂如二三公，才力超七步。
观情殊未阑，倏忽天欲暮。
凭谁挽羲和，为把车轮驻。

孔子道不行，时君目腐儒。
乱邦难置足，遂欲九夷居。
更作乘桴语，与此意何殊。
一木异舟楫，波涛宁可逾。
愤世有激尔，盖用警聋愚。
季路犹未达，而况他人与。
我生亦不辰，兵戈溷中区。
两脚倦远涉，跼蹐西南隅。
临深每慨叹，长江良起予。
兴发撑小艇，郁堙聊一舒。

官闲何所之，倚楼纵远目。
田畴耒耜出，高下春雨足。
人家有生意，慰我苦幽独。
忆昨水沴余，海气荡坤轴。
蛟龙坼川原，舟楫造谿谷。
禾麻安更论，未能保骨肉。
有子易为食，何以厚风俗。
上赖天子圣，诏书勤抚育。
虽使发仓廪，饱岁实无蓄。
郡县徒仓皇，论丁具𫗴粥。
所救无几何，往往委沟渎。
今兹气候正，逋民稍来复。
楚风重祠庙，才归竞巫祝。
此物岂有灵，焉能助丰熟。
渺思济时策，慎择良宰牧。
金缯斥诛求，教化行比屋。
祖宗德泽深，万岁长沐浴。
题诗起高兴，飘然跨鸿鹄。

我闻大隋名，梦寐犹记录。
得檄天彭道，喜气和可掬。
出城六十里，崎岖转江曲。
山门忽斗上，危步依笻竹。
崩石带烟云，异草罗涧谷。
寂鸟下窥人，累猿时挂木。
路穷才见寺，金碧焕双目。
祖师古定光，灯冷无人续。
开公生异世，大事如付嘱。
僧言山长阴，朝暮云容蹙。
兹辰为我晴，叠岫堆浓绿。
虚阁倚秋风，一洗尘土俗。
举手揖丹景，扛身跨白鹿。
十年劳问讯，亲到心始足。
坐久烛渐微，借榻云间宿。
山寒寐不成，窗外泉鸣玉。

清江借篙师，津流不须问。
行行镜中天，水鸟嗔人近。
绝岸得危亭，一目千里尽。
山川草木妍，造物无少吝。
谁知天壤间，眇然一方寸。

金仙入汉梦，始闻佛法东。
梁武好尤笃，上下争尊崇。
寻译到李唐，伽蓝栋宇充。
煌煌五千卷，披读未易终。
楞严明根尘，金刚了色空。
圆觉祛禅病，维摩现神通。
四书皆等教，真可发愚蒙。
我常日寓目，清晨课其功。
油然会心处，喜乐浩无穷。
寄语看经人，勿堕文字中。

世道交相丧，古风邈悠悠。
真纯化浮伪，士俗日以偷。
公生寂寥后，慨然跋前修。
奥学穷根柢，高文谢雕锼。
壮岁拾科目，回翔四十秋。
孝弟可移官，所至人歌讴。
处巳务恬退，驰骛吾所羞。
临民本慈惠，击搏吾所咻。
俯仰无愧怍，言行何悔尤。
邦符与使节，异乎人之求。
可怜贪残子，快意乏远谋。
报应捷影响，坐致无边愁。
傥如西方说，宁逭铁围囚。
不知公英灵，久矣清都游。

莫君江南佳公子，才华秀拔春兰馥。
少年意气壮虹霓，豪迈不入时人目。
酒量逡巡百盏空，诗锋顷刻千毫秃。
我从识面已忻慕，每恨往还心未熟。
官同古雒岂偶然，一见相忘倒胸腹。
谈道论文俱入妙，夜阑烛短频更仆。
圣处玄微得我疑，君独心通如破竹。
要将土苴活邦家，条上封章抵车轴。
嘉谋谠议期见用，不学贾生空痛哭。
行行提笔战春闱，箧中尚有三千牍。
科名唾手真余事，力转天回迺民福。
当今公道青云平，忍埋光采甘沈陆。
欲随君往路无繇，只欠双翰来插肉。
殷勤别酒休辞醉，马已就衔车已輹。
蜀山崎岖秦甸寒，屈指深冬到辇毂。
焚舟计决携家去，努力加飡此为祝。

危楼百尺闲临水，玉宇无云天万里。
悠悠山月涌晴空，举头拭目增欢喜。
鱼龙何处深避藏，影落澄江清彻底。
欲揖嫦娥上广寒，古来遭遇应无几。
吾心空洞与物齐，视我如人人如豕。
那堪河岳尽播迁，富贵功名心已死。
世衰俗薄异炎凉，只有高人兴味长。
此时此乐何不赏，瞥眼余生飞电光。

平生懒惰无拘逼，学道唯将寸阴惜。
手披目览不自勤，俯视仰观如有得。
王侯蝼蚁同丘墟，身外纷纷了无益。
况值秋风草木枯，仍惊羽檄文书急。
萧条情思殊曩时，畏见重阳百忧集。
花披黄金岂复知，酒送白衣元未识。
计侯开筵及芳辰，置我坐隅非恶客。
衰颜不红鬓失青，一笑颓然倚欢伯。
醉来说禅傍无人，若道个中嫌拣择。
古今一照事俱空，物我两忘心自适。
明朝梅福记新诗，锵铿未减金声掷。
何如邀我卧东篱，天地从教为幕席。

何物比君子，猗猗庭前竹。
直节虚心人不顾，高标雅态自殊俗。
千亩碧云虽未有，数竿清风也自足。
兴来寻访不知懒，到处敲门忘检束。
身居市廛心在野，山林痼疾今弥笃。
直舍初开露井寛，檀栾只欠森森玉。
君诗赠我何相知，摄衣起谢容正肃。
缅思竹林贤，自昔高品目。
当时昏浊乱一世，七子风流岂容黩。
众人皆醉我独醒，正似霜筠异群木。
不妨糟丘寄孤根，秋风相伴倾寒醁。
烦君更作长短句，为我商声歌此曲。

王郎英骨今已枯，风流声名浑未除。
结交斯人千载上，唯君执手同登车。
平生爱竹遂成癖，竹间醉倒无人扶。
今日君醒竹还醉，区区手植不暇𫗦。
颇怀种柳陶尹令，更慕滋兰屈大夫。
况复此君尤洒落，幽斋安可一日无。
尘埃捶楚纵未免，入门一见心自苏。
是中真乐难语俗，耳目已谢声色娱。
中虚自有天游地，应笑勃谿纷妇姑。
竹叶问君能造否，何时饷我一樽酒。

佳人秋水远，思忆破晨昏。
酒尚无同把，文谁与细论。
心交神自契，目击道先存。
他日如寻访，柴扉水竹村。

满目风光丽，春连几处村。
江山挑客思，桃李忆家园。
飘泊流三峡，穷通付一樽。
菟裘如可老，归去葺衡门。

信马幽寻惯，重阳未及家。
清游贪翠𪩘，素约负黄花。
纵目心先折，经秋鬓欲华。
因循时节过，底处觅流霞。

矫矫明天末，谁将绛帐供。
阴云收薄翳，晴日放先锋。
道路看行旅，田畴验老农。
乾坤今日意，群目散愁容。

身留瘴疠地，家住水云村。
何事怀三径，无才叩九门。
秋风吹旅思，夜雨滴归魂。
目断岷峨路，烟深夕照昏。

摄职临兹邑，于今五十年。
吏胥都往矣，井邑尚依然。
指目身曾见，谈论口但传。
人情犹可喜，能不为留连。

长江风雨急，巨石虎狼蹲。
水自分三道，舟唯过一门。
细观真眩目，平下亦销魂。
忠信知堪仗，儿曹不用喧。

俗客寻常少，珍禽自在啼。
一溪如练浄，万竹与云齐。
纵目心贪看，回头路却迷。
清游殊未足，日下小桥西。

林园无俗物，满目是琅玕。
非雾昼常晦，不风夏亦寒。
流尘终日背，归鸟一枝安。
但看青青节，肯随黄叶残。

僧寮便坐卧，触目兴何穷。
庭竹留斜日，瓶花怯晚风。
分无依宝社，心已脱尘笼。
回首人间世，枯荣一梦中。

竹洞深深处，斯游契采真。
故来非俗客，同道是幽人。
日暗能休影，风清不受尘。
行行无限意，满目涨修筠。

徜徉清水曲，盼恋绿杨边。
欲并师商席，同登傅说船。
万荷齐舞扇，一苇独行天。
满目江湖趣，无劳涉大川。

晚目层城上，山川自吐吞。
断云孤岭秀，涨潦一溪浑。
烟起谁家树，人归何处村。
不堪东北望，回首又黄昏。

烂漫烟光一目收，危亭葺就壮岑楼。
三巴故国山川在，万古长空日月流。
江水奔腾无昼夜，石田耕获漫春秋。
兴来笻竹随儿辈，径路平生不惯由。

皇家故境未能收，愁绝登城与上楼。
目断东吴心已往，神驰西洛泪先流。
江山环合成兹邑，雾雨溟蒙即是秋。
赖有圣贤同一中，忍将时事说元由。

天际油云不肯收，全妨寓目向层楼。
日车难把长绳挽，春事浑同去水流。
可奈余寒犹作沴，悬知徂暑未能秋。
此方记得偏炎热，路入夔门一再由。

春工又是一番新，满目韶光欲醉人。
风唤鸣禽争暖日，雨粘飞絮著香尘。
老来情绪元知别，酒后形神始觉亲。
独向小斋书咄咄，无端燕子往来频。

俯仰天上下，尊称唯我独。
无物亦无人，本来真面目。

遐观目力穷，莽苍云山碍。
傥知色非色，坐见六合外。

心澄气自爽，满目是青山。
欲知拄颊意，一笑可忘言。

欲税肩舆未得休，且凭竹杖到山头。
疏林向晚投归翼，满目寒烟酝客愁。

少城衲子纷如粟，攘臂丛林空逐逐。
忽然象罔得遗珠，契诟离娄何面目。

彼美珊瑚树，扶疏着绛英。
佳名为世重，贵相亦天生。
日里颜尤耐，人来眼目眼。
贫家还有此，玉石谩夸争。

休论斥卤与膏腴，豆藿连阡稻麦无。
举世纷纷宝鱼目，投人慎勿以明珠。

潘郎尝望尘，陶令亟避俗。
胸中定何如，清浊在一瞩。
河阳艶桃春，彭泽郁秋菊。
所好邈如许，二子殊品目。
诗人易评量，忍使混衡斛。
当使冰鉴磨，要遣须眉烛。
勿容脂粉姿，滥入珪璋录。
神仙真渺茫，浪说武陵谷。
不如临清潭，饮水乐自足。
谁令春雨红，点污秋株绿。
寒根岂无知，风霜怒应蓄。
令尹非安仁，腰带肯轻束。
脱巾漉酒浆，黄花泛新馥。

平生丘壑心，余事不挂目。
藜杖南山来，要使富幽瞩。
异哉小玲珑，蟠峙苍弁腹。
修藤结悬崖，飞溜响空曲。
伏石卧虎状，腾拏杂奔鹿。
砑然互吞吐，侧路劣容足。
拂拭古藓纹，字刻翳新绿。
标榜玲珑名，奇怪殆天属。
扪萝上绝顶，坦坦类平陆。
俯首瞰来踪，穹然在幽谷。
传闻昔逋客，诛茅此营屋。
清魂不可招，千载想遗躅。
我思造物巧，妙供幽人禄。
挥斤役山祗，斵此一拳玉。
云窗与雾阁，一一相亘属。
岂无部曲众，猿鹤即更仆。
岂无节旄贵，松桧自张纛。
此事久弃置，蛛丝网岩麓。
翩翩佳公子，心古韵不俗。
驾言脱华簪，兹焉卜幽筑。
终日面巑岏，世故岂容触。
指点空洞姿，喜气政堪掬。
挟策校昔游，健步念须续。
亦有招隐诗，薄暮不可读。

暗雨垂垂梅欲黄，春山吐源春涨狂。
雪鳞頳尾溯流上，吹涛喷浪能奔忙。
鱼师布网名白大，万目井井连重纲。
联艘绝流势甚武，遮罗初若无留藏。
大鱼巳得小鱼弃，要使遗育充陂塘。
鳏鲕安用误回避，𫚥蟹亦复虚跳梁。
宁知不比纶索手，欲以巧饵空沧浪。

峩弁千峰倚天碧，上有修筠材可篴。
月明三弄面巉岩，惊起哀猿啼峭壁。
儿童斵石攅青瑶，寒林萧萧吹堕樵。
坐令结习落幽梦，芒鞋竹杖归路遥。
觉来只影徒相守，哦子清诗笔如口。
眼中何必小玲珑，仿像九疑当户牖。
神丹已失大江漘，谁与安期追后尘。
分天隔日不可到，使我目断苍梧云。

疾风吹雨回江城，𫇛牙呕哑潮欲平。
客居喜无人事撄，相与环坐临前楹。
眼中水怪状莫名，出没沙觜如浮罂。
复如缁笠绝两缨，浑沌七窍俱未形。
块然背负群𫚥行，嗟其巧以怪自呈。
凝目愯视相将迎，老渔旁睨笑发声。
曰此水母官何惊，江流如奔绝沧瀛。
潮汐往来月为程，藏纳众污无满盈。
浮埃沈滓溷九清，结成此物宜昏盲。
使𫚥导迷作双睛，乃能接迹蚌与蛏。
亦犹巨蛩二体并，离则无目为光精。
江天八月霜叶鸣，罟师得𫚥供水征。
水母弃掷罗纵横，试令收拾输庖丁。
绛矾收涎体纡萦，飞刀镂切武火烹。
花甆饤饾粲白英，不殊冰盘堆水晶。
稻酰韲寒芼香橙，入齿已复能解酲。
遣渔止矣勿复评，嗟哉此性愚不更。
定矜故态招三彭，且摩枵腹甘藜羹。

疾风吹雨回江城，𫇛牙呕哑潮欲平。
客居喜无人事撄，相与环坐临前楹。
眼中水怪状莫名，出没沙觜如浮罂。
复如缁笠绝两缨，浑沌七窍俱未形。
块然背负群𫚥行，嗟其巧以怪自呈。
凝目愯视相将迎，老渔旁睨笑发声。
曰此水母官何惊，江流如奔绝沧瀛。
潮汐往来月为程，藏纳众污无满盈。
浮埃沈滓溷九清，结成此物宜昏盲。
使𫚥导迷作双睛，乃能接迹蚌与蛏。
亦犹巨蛩二体并，离则无目为光精。
江天八月霜叶鸣，罟师得𫚥供水征。
水母弃掷罗纵横，试令收拾输庖丁。
绛矾收涎体纡萦，飞刀镂切武火烹。
花甆饤饾粲白英，不殊冰盘堆水晶。
稻酰韲寒芼香橙，入齿已复能解酲。
遣渔止矣勿复评，嗟哉此性愚不更。
定矜故态招三彭，且摩枵腹甘藜羹。

去年十月冬犹温，单衣晓出钱塘门。
携孥仅脱饿虎口，更吟楚些招惊魂。
儿女争从乱离苦，咿哑遶膝多语言。
舟行畏涂侵夜泊，孤灯明灭何处村。
萧萧细雨疏苇响，风力渐摇枯柳根。
失声号寒泣龙具，促櫂傍险争前奔。
还家依然四壁立，故衾败絮那忍论。
无衣岂暇具裘褐，海图坼裂波涛翻。
天公戏人亦太虐，雪花径尺连上元。
今年十月事羁宦，两脚如旧身大存。
纸窗寂历风竹啸，古木中夜号空园。
旅人不眠毛骨冷，抚事念往多烦冤。
吾侪小人不论数，豺狼满目哀王孙。
似闻易水寒堕指，北望大漠烟云昏。
安得壮士驭八骏，沙虫猿鹤俱腾骞。
归欤莫如中土乐，天子孝友朝廷尊。
坐令铁衣扫虮虱，四海挟纩怀君恩。

青嶂插天堑，白水翻地轴。
回环壮哉县，不许飞鸟触。
往年羽书驰，盗发清溪曲。
先声杂妖幻，余党萃符祝。
控攘最旁近，被害良惨毒。
聚落烬烟空，生齿涂炭酷。
岂无山川险，会有法令束。
百年不用武，骈领甘此辱。
至今风雨夜，犹闻鬼群哭。
遗俗感旧愤，御盗勇气足。
大儿佩刀剑，小儿利锋镞。
老翁筋力衰，奋挺怒张目。
营寨人自戍，不待官期促。
矧今杀气横，洒涕国步蹙。
豺狼据道路，虎兕出林谷。
傥持复雠心，公战图报国。

秋鸿度寥廓，天远劳目送。
燕雀各有谋，堕此朝𫗦供。
平生江海游，往事恍如梦。
簪裳彊结裹，翰墨困嘲弄。
一官冗不治，匹马旁无从。
迷行落小劫，直意识大洞。
似闻脯麒麟，颇欲翳鸾凤。
眼无行秘书，此语谁与共。
贫知世路艰，老觉交情重。
功名等戏剧，射覆偶微中。
龙媒驾鼓车，款段朱丝鞚。
南游探禹穴，聊得登覧纵。
时危要奇策，涂穷勿长恸。
相期论少卑，材大古难用。

客行终日厌区区，𫏐借晴光照坐隅。
水漾龙鳞浮窣堵，莼开雉尾供伊蒲。
欲随渔子飞双桨，似与仙翁在一壶。
目乱风埃知有几，肯来幽处濯缨无。

昔年寻贺老，同泛越溪航。
雨发千岩秀，风供五月凉。
目因秦望断，心为禹祠伤。
闻道东湖地，新来足稻粱。

国步犹艰棘，不堪频问家。
霜毛失翠葆，蒿目乱玄花。
孤客知时节，殊方度岁华。
干戈就休息，归理邵平瓜。

应俗由来懒，谋身尚敢先。
栖栖从见嫉，仆仆岂能贤。
骏马常追日，方舟可济川。
人生各有趣，心目慎相怜。

相逢无日不怀归，又是春山听子规。
休叹豺狼迷道路，似闻貔虎仆旍旗。
那从薄俗求青眼，还向高堂念白眉。
南望孤云应目断，殊方岁月易推移。

晓殿传催玉笋班，东风小立照衰颜。
临分愧我江湖上，伏节悲君矢石间。
往事凄凉千古恨，旧交零落几人还。
殊方更致生刍奠，目断高丘涕泪潸。

三吴分野直中台，一目惊传二相来。
桃李蹊间分组绶，湖山影里炫尊罍。
清谈道旧真难继，浅笑追欢许易陪。
须为故人成径醉，已闻双旌下银台。

史氏之女生寒门，白璧粲粲贞义存。
上无所天漂为业，春风三十报母恩。
斩奢芟尚白日昏，子胥脱身间道奔。
远来困穷乞于此，漂母进食哀王孙。
子胥还吴雪雠耻，贞女可怜身已死。
一饭之德古必偿，遗以百金投濑沚。
谪仙高才起幽沈，奕奕穹碑照江水。
有客停舟临古祠，凉飚动水兴遐思。
蕉黄荔丹几千古，焄蒿凄怆若见之。
更怜抉目人已去，姑苏台上草萋萋。

倥偬无因怀抱舒，桥边纡路款幽居。
佛龛香火高峰顶，仙洞林坳小雨余。
拭目已观春草句，澄心还味内叶书。
好风恰似知人意，吹散浮云现太虚。

常怜避俗翁，寄傲谢簪绂。
三径竹虽存，苦乏杯中物。
采采黄金英，篱邉空𥩟立。
赖有好事人，陶然得酣适。
吾家颇种秫，压滓夜槽泣。
其如移菊晚，青蘂不堪摘。
念谁分秋香，泛此花瓷白。
高情歘相投，遣送劳一力。
风期宛然同，未易分今昔。
两株千万朵，冷艳光相射。
银盘何烂烂，承露带青碧。
月下更奇绝，碎影寒气逼。
桃红吐鲜妍，醉晕不容拭。
嘉名配黄花，姚魏真匹敌。
开窗对二妙，清意争先入。
却思陪语笑，坐叹溪山隔。
幸有真契存，满目共秋色。

中书英烈气，凛然照人寒。
济美世有人，盛德启其原。
幸逢贤别乘，论文得交欢。
逸辩倾远海，潮波歘飞奔。
烛理无滞碍，白日破幽昏。
谁云前辈远，岂独文采存。
新诗引人目，当食不暇餐。
为说游岩乐，飞步恣腾鶱。
却立视万象，森如列庭间。
飘然乘风兴，星榆不难攀。
聊复陈大概，彼美难尽言。
少年陈将军，奋迹起江村。
共知宰社手，美好岂常贫。
深怀恩未报，竭诚奉至尊。
驱兵猎余寇，烈火焚蜂屯。
亦复事招纳，投弓悯穷猿。
坐令归业民，井灶罗丘樊。
是日出近郊，旌旗郁幡幡。
同游不知倦，落照横松门。
士卒共甘苦，无人讥华元。
老守懒出游，何从涤尘烦。
况阻陪归骑，幽寻款禅关。
铃斋但兀坐，有酒空盈樽。
常能歌妙句，为激壮士肝。
解劳须痛饮，杯行勿留残。

鸣鸠逐妇蚁移窠，众山戴帽垂云幕。
雨从中夜猛如倾，春晚东风真作恶。
竹响偏能{目舌}睡余，晓寒无奈侵衣薄。
可惜残花飞欲尽，赖有苍苔衬初落。
瓦沟散水作疏帘，虫网缀珠挂璎珞。
波穿石罅泛泷泷，烟接水光低漠漠。
秧抽翠毯竞穿泥，蚕恋迟眠未登箔。
求桑操耒田家急，久雨欲晴人意各。
稍见天边岚翠收，已觉林间鸟声乐。
心怀莫悦厌蒸湿，眼界方期便开拓。
但得高风恣性吹，不怕归云无处著。
明朝准拟看溪山，已办瘦笻与芒𪨗。

方塘溶溶贮清泚，中有高亭兀然起。
问公名亭意若何，公笑不言摇麈尾。
知公直是我辈人，此意不凡端有以。
亭本无风水亦静，风落波生偶然尔。
山摇宿霭迷粉黛，莺啼晚柳明金翠。
涔涔凉气侵语笑，漠漠飞岚到襟袂。
冰痕摇度帘痕曲，晓日初升窗影碎。
几个沙鸥乱夕阳，一段余霞浴晴绮。
可怜巽坎固多态，转续无穷难偻指。
凭栏若随根境转，目不暇瞬亦劳矣。
谁知主人心湛然，道骨嵚嵚照云水。
本来非静亦非摇，坐观物态聊尔尔。
更须说似登临人，认取闹中真自己。

君家外孙吾祖母，生长舅家晓图史。
平时教诲子与孙，深念昔人立门户。
因言仙李传芳远，外氏且从中允数。
天将善庆萃其门，盛事老人目亲睹。
七宝轮高风露清，丹枝翠叶纷旁午。
玉阶迢迢无路通，诗书为作冲天羽。
从子传孙世已稀，兄弟同攀复如许。
太守好贤为出迎，冠盖如云沸箫鼓。
名声藉甚里闾传，岂假老人为重举。
区区此意岂有他，欲汝读书转勤苦。
汝家先世不乏人，折桂里名因汝祖。
一时声价动场屋，相继登科亦四五。
才丰报啬理难晓，在其子孙岂虚语。
良农不为旱辍耕，多稼终闻饱仓庾。
亲姻中外贵相辉，莫向明时守环堵。
慈颜幽隔三十年，岁月堪惊如骤雨。
追惟义方不敢坠，到今婚友情相与。
还喜君家世益昌，芝玉煌煌照庭宇。
月娥賸与长孙枝，不厌频频来折取。

高城倚江凭峻址，层楼却忆高城里。
迢迢飞磴出尘氛，绣栱朱栏照江水。
四面云山千万叠，清原却与黄原接。
碧螺宛转峰最奇，透色连云俱岌嶪。
楼前正对白鹭洲，翠虬夭矫横中流。
回看井邑亦华盛，碧瓦鳞鳞光气浮。
崛起凌空何壮哉，岁久剥蚀霾风埃。
高情一见为叹息，因循恐致奇标摧。
才刃由来有余地，葺旧扶倾真复易。
坐令风月为清新，还使江山增胜气。
公家列屋人如玉，清唱不须吹管逐。
沉沉清夜绣筵开，垂下珠帘隔银烛。
放教帘外水仙听，传作仙家步虚曲。
识高器远追前人，不独文采风流存。
凭栏纵目莫厌数，即去飞腾登要津。
老来自觉诗思悭，况此清绝形容难。
恐公他时怀旧赏，犹堪展作画图看。

吴越中分江一派，两岸溪山扫浓黛。
茫茫云海迷烟空，方诸宫外天为界。
潮波吐纳谁使然，欲到先冲海门隘。
江浅洲长碍奔放，势益汹汹怒而噫。
方看隐起玉堤横，忽复飞腾雪花碎。
高浪翻空雷吼怒，黑沙崛起云崩壊。
山岳倾颓惊炫转，鲸鹏摩戛舞幽怪。
大声吹地恣淙淙，余响振天轰磕磕。
恍如白帝盛羽卫，风搅旌幢纷斾斾。
从以百万虎与貔，组练精明呼声大。
世间奇观独雄绝，坐令耳目俱松快。
津亭晚霭动遐想，樽酒相欢信良会。
木落山空秋气高，情多思远人寰外。
杜老扶桑有遗恨，韩子鲸鱼思饱脍。
豪气英风终不泯，海色天容自相对。
同来俱是蓬山侣，蘂简玉书名姓在。
东游不用浮海航，仙骥追风云作盖。
却须从此排阊阖，丛铃响杂飞霞佩。
通明殿里缀仙班，官府纵多君莫悔。

汉家恢儒成治功，独与三代同高风。
当时经术传家者，大小夏侯名誉崇。
邺都雄图方鼎峙，英俊乘时尽风靡。
坐使当途基业成，才如伏波能有几。
公家先世不乏人，诗书韬略传清芬。
文取贤科武分阃，爽气英姿今尚存。
前人清白今人继，方得家声终不坠。
修身大要在养心，公以自名深有意。
世人但知纵多欲，盈壑填溪不知足。
尽取豪华供目前，几人更戒前车覆。
如公此意具真识，不似世人长荆棘。
寸田尽著子孙耕，会见庆馀由善积。

腹稿欲成聊假卧，寒松疏磬仍相左。
不容开府占清新，云里江梅萼初破。
奇芬还似暗香浮，全胜光风泛兰些。
玉川昔访长寿寺，石壁留题如此作。
珊瑚炫转光夺目，含曦一读忘饥饿。
便堪高蹑诗将坛，纷纷谁可克参佐。
韦庄岂免赠巾帼，格嫩更遭脂粉涴。

修竹幽兰伴高卧，新诗不待江山左。
开缄快读耳目醒，睡魔奔迸愁城破。
悬知大手千人英，且拟二招吟只些。
暂时虽现宰官身，百事疏慵无所作。
郊居未敢厌岑寂，且烹杞菊充朝饿。
劝兄不须梦惠连，鄙句安能婉如佐。
冰壶玉椀幸无瑕，莫使游尘得轻涴。

迢迢小阁倚云端，高处悬知境界寛。
共向城头聊放目，却惊沙觜减奔湍。
苍烟阙处江山远，白月满空星斗寒。
炯炯此心谁会得，从公清坐到更阑。

苍官涌翠千株直，石栈斜飞一径通。
爽垲真能明远目，嚣尘不动但清风。
卜邻岂免烦王翰，相宅应兼出魏公。
终使里名不虚设，先栽岩桂与分丛。

海风截雨晚云收，银汉迢迢傍月流。
菊露自应知岁晏，砧声今不起边愁。
寻常酒债何妨有，咫尺湖山未暇游。
欲跨青虬舒远目，水仙真肯借人不。

皇天祐宋生虎臣，奋身櫜鞬起西秦。
勇义智略卫霍伦，西平云亡愬复兴。
疾首匈奴敢凭陵，恨不一举空朔廷。
鸣剑抵掌志幽幷，提兵北趋指神京。
遇虏大点符离城，绛衣铁冠目怒瞑。
虏众辟易屡窜奔，飞矢洞胁陨其身。
帝心震悼诏廷绅，一旦失此飞将军，作宫庙食妥其灵。
生为人雄死明神，虽殁不愧远与巡。
气冲斗牛叩穹旻，臣魄尚能厉女真。
镇山之南勒坚珉，百世祀兮慰忠魂。

卜筑追寻九老游，江南最好是丹丘。
乞将金鼎调元手，暂向磻溪理钓舟。
东阁蚤延天下隽，画堂春锁海中洲。
他年共看车书一，举目山河笑楚囚。

寒明一点堕空林，朕兆依俙已触今。
目击正容成渗漏，青天白日转迷人。

积少自成多，一元陶万类。
破大可作小，壶中有天地。
果谓真无穷，百虑同一致。
若曰一毫芒，万里鹏垂翅。
变化无定形，古今俱幻事。
老丁习真观，幻事亦不弃。
输财买幻人，放意穷幻智。
发屋仰偷天，凿泉下汲䍁。
慌惚幻峰峦，共疑无足至。
妻儿固俱贤，未免虑憔悴。
拒谏设科条，纵语终莫遂。
相顾色惨怛，但未垂怨泪。
老丁恐败事，往往阳怒恚。
共知无奈何，奇计亦多秘。
托言有鬼神，疾病果作祟。
要盟质诸天，庶得捐惊悸。
老丁如不闻，嬉笑无畏忌。
起语家人言，常数不可避。
吾老嗜奔湍，且可幻吾戏。
战败岂吾过，时有利不利。
子无徒面从，背我乃窃议。
我意终不移，毕命乃殊嗜。
吾闻利有幅，盈舒如在器。
老丁自治产，费金亦其意。
得侯既自我，失侯亦何愧。
万事怀中宽，目前同一醉。
更须稍进功，有为俱有累。
一静胜百为，壮士屈伸臂。

二年庐陵城，不踏安成野。
但闻古侯封，沃壤富书社。
剸烦或容容，书考乃下下。
韩君令安成，政事饰儒雅。
考实见功多，程劳用力寡。
邑南横长溪，春流夏湍泻。
舆梁久弗支，冬涉犹病骻。
韩君一咄嗟，民力竞输写。
修梁插晴空，野色集平瓦。
问君胡能然，一钱不入把。
因民乃利民，胡往弗宽假。
十年旌旗中，未得洗兵马。
羽书固所先，民簿乃付且。
谁知安成令，从政识用舍。
目前纵奔驰，心事日萧洒。
薛宣好男儿，正可上醇斚。
吾虽不预观，书以告来者。

我有一双眼，光可照明烛。
我有一寸肠，时复漱醽醁。
我有两垂鬓，与君相映绿。
我有一双脚，比君非不足。
眼能别妍丑，肠不虑荣辱。
须鬓每自怜，足力能相逐。
一一将比君，未便遽惭恧。
胡为被君轻，污田对寒玉。
君如邀我游，我亦知所以。
朝出任意游，暮归同倒屣。
况此郊野间，远近在一视。
东抵东家田，绕溪六七里。
北向关外行，五里见淮水。
我家园在西，鸣泉到清耳。
南郊野叟村，殷勤种桃李。
大抵浩荡处，潇洒异城市。
春云乍为锦，余霞忽成绮。
兴来思暂息，极目无涯涘。
两眼极恣横，性情始欢喜。
归来看君诗，陈馈铺八簋。
罗列水陆珍，咀啖尽日美。
我亦强自吟，合处粗相似。
醉时所经历，醉后诗在纸。
连粘动成卷，持行不羞耻。
以此不畏君，请君亮肝肺。
晴来拟出游，唤我为君起。

昔有二大士，比迹相差池。
一隐卢老堂，一作贫舍儿。
任缘本无意，音韵偶追随。
髙唱既绝诣，豹隐那得窥。
颖公实静者，妙赏心自知。
以此墨守虑，远继白雪词。
首叙同契语，生死一推移。
末祛唱酬迹，风月非所私。
中间任游戏，不假永篇题。
自此探骨髓，杜兰杂香蘼。
翻思前作者，往往求其皮。
彼非不论量，泛浪忽深思。
但取偶世语，髙调终莫追。
颖公整襟量，峭耸乘嵚危。
冥捜尚论古，快警耳目疑。
不从禅寂䌸，此道信权奇。

中虚卧北窗，岁月惊兔脱。
侧目一愁胡，已寒不须泼。
吾闻金鼎象，次第有本末。
千里尚疏封，五浆何用设。
它年激沱江，大救相如渴。
丈夫属有念，行行勿骚屑。

五年萍梗踪，所向随波流。
请言初起时，皇舆向吴头。
触目多变异，论心鲜朋俦。
愿借谷生笔，惭非奕者秋。
忆昨元年中，紫墟拜松楸。
抢攘逃贼庭，敛退勇自收。
况知踳駮才，岂副英俊求。
摧折纵俯仰，旋涩难调柔。
放意山水间，恐合成穷捜。
人事喜乖误，奔茫赴南州。
每缘身外交，不惬心事幽。
有时尘壤际，独羡沧海舟。
平生欲往愿，梦想从之游。
近者明诏宽，汰核真良谋。
飞集任凫雁，纵遣无半留。
乃得陪髙人，一散百虑忧。
艰难健儿贵，武爵轻公侯。
吾徒合何如，甘分宜相投。
况彼四士者，髙清怀远邱。
雍容秦中吟，激烈塞上讴。
得失有如此，飘零晤良游。

淳风叹辽远，友道伤浇漓。
交情比一线，断续同羁縻。
仁惇既难合，义重亦不支。
寒谷少温律，衡门自寒扉。
亦闻豪侠地，风月满台池。
可怜伏雌客，出往无所施。
淮乡有病客，波浪逐沦弥。
中流失舟檝，宛在水中泜。
请叙先世德，缭遶穷方维。
始奉华阴组，继迹东南驰。
道有海内誉，经为淮上师。
闻风事钻仰，极力忘惫疲。
求精析晋豕，辨伪正褒漦。
大逐千里鹏，小察一寸鳍。
旌善类骋骏，诛奸如戮鲵。
鱼虫蛙虾蛤，琐琐俱不遗。
笔阵骥逸野，词锋江斩螭。
导江派海尾，疏源河凿岯。
立言经寓宇，刊行结防堤。
礼乐尊中国，春秋挥四夷。
书谣切颂帝，诗化淑歌妃。
德苑心潜远，文帷性自嬉。
谋心千古近，张目万人睢。
观范推难习，同肩叹莫追。
穷荣探沓默，测远极奫而。
奚事千张锦，真成一角犀。
听言真靡靡，观行自披披。
里荐书频上，天恩泽屡垂。
翼冲宜遂奋，羽困奈轻摧。
贱子承前绪，遗踪恨久违。
智髙思引望，愚下顾难移。
前业皆纷放，今怀孰怨咨。
志存宜自励，聪失仆安祈。
碌碌追香饵，规规拾腐劙。
戴盆思倬汉，屋蔀蔽朝曦。
流落真难似，衣冠愧未宜。
敢思千里润，但觊一环溪。
自分无修翮，何人整困泥。
及门初著足，投分乃知归。
衮衮窥儒海，汪汪见量陂。
风流饶洒落，矩度尽逶迤。
附尾蝇方借，余斑豹幸窥。
自从柸与共，不觉岁逾期。
饮德初难料，蒙庥久尚疑。
篇章时继续，杖屦屡追随。
乍履云衢便，俱亡客路危。
与钱宽剩酒，裹饭接残炊。
揣质恩奚自，知公德不漓。
煦濡三尺泽，和暖一囊衣。
盛事真惊俗，神髙解起痿。
老躯财脱病，稚子孰言肥。
慰荐增今喜，栽培任夙期。
此身如寄托，毕愿服耕耛。
悲此孤根弱，愁先百草萎。
名卿宜达理，直道不容私。
饮德宁辞醉，餐和不恨饥。
顿忘前事迫，复虑异时悲。
东阁虽开馆，淄川只下帷。
可能尝燕乐，独肯念贫羸。
肉骨非无药，还生信有医。
论情惟借口，此病敢言腓。
枯鲋长思水，官蛙幸给糜。
承庥宜足矣，去德如何之。
道义终祈合，形骸听易睽。
借筹难献策，罄竹莫陈词。
君子真雄观，幽人乏令姿。
甘贪宁守鲁，事大复贫齐。
已佩添年药，还吟起病诗。
命疏从我薄，情解为君怡。
聊述芜词拙，章成复自嗤。

秾华女儿红，芳草王孙绿。
小大各尽态，低昻俱悦目。
久雨脱滞著，振衣乐休沐。
晴空吟思开，命简句可属。
起看花覆墙，净扫云为屋。
幸会二三老，风骚命奴仆。
欲说未说情，三篇两篇足。
玉人花暎面，眉黛添香醁。
杯酒戒失身，无如饱扪腹。

人年八十百虑昏，丈人耳目方聪明。
他人到此筋力疲，丈人胜如年少时。
老中强健闲中忙，经卷丹炉肘后方。
金书千轴造理窟，赤城七篇谈坐忘。
我年三十始相识，丈人年已几六十。
往来出处三十年，体无作用神安然。
静窥了不见根底，我谓君心秪如此。
那知能事有别肠，笔下风光穷妙理。
龟溪道人古衲师，心辞声利常无为。
晨钟粥钵半炉火，午日茶瓯一局棋。
一朝共语小窗前，袖出小卷含风烟。
为言老路手作此，画出王郎访戴船。
明朝见我微笑语，漏泄丹青奈缁侣。
别有一段壶中天，果若知音定分付。
轻轻一轴数尺长，奇峰突兀烟茫茫。
其间细屑千万状，领略试为哦新章。
初画寒林宿鸟惊，山蹊渐晓人渐行。
四僧趁饭分先后，人立渡头沙岸口。
一舟闲泊石岸中，一舟半渡凌云空。
两舟一钓一垂网，上有雁落芦花风。
两桥近山转清绝，客携笻杖半卼臲。
定是当年鹤氅翁，神气飘飘犯寒雪。
山腰佛寺楼阁明，下有茅店临沙汀。
刹竿挺立照山影，风幡髣髴闻谈僧。
纷然万象争奇怪，缩地便移他境界。
才薄其如此画何，强写娇容捧心态。
昔闻大令驰笔锋，天门未借西南风。
众工索钱阳好语，吴起果被公叔沮。
翩然拂袖返田庐，将军妙手今为几。
乃知胸中千顷碧，来自传家万金直。
丈人丈人有余墨，莫惜逢场时戏剧。

寄身虽闲念未除，敌念赖有前贤书。
如何昏花接旬月，古史散落经耘锄。
我知禀赋分量浅，费出稍泰寻空虚。
衣服饮食悉若此，耳目形体应相如。
此如用多随困阙，不似缓节安虚徐。
解衾卧稳省开目，细琐悉悉分虫鱼。
异时意气尚掀举，欲取功烈规名誉。
从天且乞一双眼，此外不敢求赢余。

寄身虽闲念未除，敌念赖有前贤书。
如何昏花接旬月，古史散落经耘锄。
我知禀赋分量浅，费出稍泰寻空虚。
衣服饮食悉若此，耳目形体应相如。
此如用多随困阙，不似缓节安虚徐。
解衾卧稳省开目，细琐悉悉分虫鱼。
异时意气尚掀举，欲取功烈规名誉。
从天且乞一双眼，此外不敢求赢余。

一从为客今五年，囊中羞涩无一钱。
虽逢恶客如栎社，匠石不顾斤斧全。
自矜尚可诧妻子，不用戒谨长安眠。
性慵外户纵不闭，窃类陈平佐刺船。
昨者小儿治藩落，坚不可拔髙逾肩。
心疑过意使辍作，瓦棺自免一坏穿。
答云灶下不安室，慵倦未终频计日。
饥鹰在臂常掣韝，病鹤伤心怀旧匹。
有自而然尔莫惭，无以聚人吾自黜。
又思厨清固无余，以我养尔何怨疾。
忍饥只合且困眠，何为目眺思悠然。
尔今肠空尚图逸，藉饱安得同周旋。
人生有命甘淡泊，安贫听我歌薰弦。
古来饥渇第可忍，醉饱以德方称贤。

腊月八日梁宋俗，家家相传侑僧粥。
栗桃枣柿杂甘香，蓤椇芝栭俱不录。
金仙托言成道时，不认饕馋借称目。
谁谓毗耶清净身，何有尘埃更须浴。
今晨雪屋梳白头，南邻与馈如素求。
未须怊怅思往昔，坐变劲峭同春柔。
铺排短韵一作戏，为君姑续岁时记。

惟古于文藏妙理，自然之音见微旨。
唇舌齿喉母生子，清浊重轻毛髪比。
古者八岁方毁齿，小学师承方肄此。
时及春秋循一轨，台舆亦知窥阃垒。
齐人谋莒本秘诡，登楼密语不敢指。
两唇含合不哆侈，见者能知岂徒尔。
后人学疏忽源委，传会流俗兼下里。
庚辰吴入记前史，郢永遂令齐亥豕。
少知长老习步跬，红绿谁能辨朱紫。
纵有是师无是士，闻者一笑或掩耳。
我年六十老书几，仿佛声形多取似。
目前趋过或但已，翻覆讨论徒累累。
方侯大梁旧冠履，结髪儒衣长槐市。
发愤编摩贪寸晷，索摘真能穷骨髓。
持以告人遭诋毁，方侯持心直如矢。
尊吾所闻宁转徙，若不我从知已矣。
我留龟溪同梵庋，膻莸偶幸亲兰芷。
时论古意自鞭棰，不觉此心思奋起。
乃知古学惟审是，晚乃纷纭听华绮。
考永声律究终始，纵不有疑心固喜。
要好谁云不传纸，革误鉏疑云糠秕。
欲障东流归海水，识路直须行不已，靖节琴中有宫征。

一枰局上无多歧，世人到此怀自疑。
方圆动静曾未识，生死眼前那得知。
长头道士年十三，眼如岩电光烂烂。
已将双脚落城市，犹自面目藏烟岚。
局中应答每闲暇，挥霍纷纭穷变化。
回头却笑世人疏，不认盈虚成取舍。
我闻此艺在专攻，莫起妄念思冥鸿。
冥鸿不至局已败，弓缴漫自存胸中。
我欲将君比弈秋，专持此艺从君游。
但期白黑得归处，一枰胜负吾无求。
又闻奕棋多仙侣，常向局中送寒暑。
世间利害疾转头，妙手如今向谁语。
昔时陶令曾鼓琴，为嫌弦上多繁音。
七弦除去五音断，却于此处知琴心。
我知此艺亦如此，不似推枰休刻齿。
请君长大具芒鞋，共向鹿门寻石髓。

耐官丞相千载人，传家爱国不爱身。
儿孙当使风流在，已许绝代夸殊伦。
其间淮上礼乐帅，气象直出追芳尘。
未论十世数眷属，况是云幕椒房亲。
扬州自昔镇平野，东控七泽南瓯闽。
肩摩毂击接昼夜，宾从杂沓朝天津。
尊前芍药照金翠，堂下杨柳眠芳茵。
上中下地贡赋错，二十四桥风月新。
百年人事有更变，冥冥原隰桑麻春。
中兴天子抚方夏，选用世德分忧勤。
劬劳鸿雁事安集，蓝缕筚路张罗闽。
即今施设如有神，突兀壮势何逡巡。
髙城楼观插空碧，画桥舟舣浮奫沦。
黄童白叟息愁叹，自言重见风俗淳。
野人本住蓬莱侧，寄籍淮甸老阡陌。
飘流自分不重来，重来翻欲谋安宅。
昨宵晚渡长江来，扁舟欲泊长河侧。
送徒勉我但安行，此地何人名恶客。
元戎号令皆有时，令行禁止须臾期。
请君委櫜付大尹，野宿山行良勿疑。
行行古埭吊谢公，平堤一笑逢老翁。
语多杂乱唯说尹，但道还乐今年丰。
吴娘踏歌儿起舞，不须社日长闻鼓。
若令未即弃尘埃，会见黄金价如土。
野人诗句来林泉，具书目见非妄传。
请君云路驱长鞭，黄霸龚遂皆世贤。

短檠三尺照座隅，眵昏两目头不梳。
丈夫功业务广大，安用事此牛尾书。
多求旧闻助器识，欲驾万里须舟舆。
要坚志节在专苦，积萤照夜真前车。
道乡先生好门户，髯季晚出充门闾。
昻昻鸡群见野鹤，炯炯虎视嗟黔驴。
如何天公不着眼，弃此异宝犹纷挐。
我知造物自有意，将骋健骏先虚徐。
金须百錬作钟鼎，玉试三火真璠玙。
来年明光再射策，聊取髙第酬三余。
古今人事自差别，见晚用速皆乘除。
他年云路着鞭稳，无忘过我中田庐。

开正占晴符古语，便谓春风遍花坞。
那知天意不可谋，才告休期便风雨。
急追令节已难寻，卧向空斋思胜侣。
可怜十步五步宽，似隔千山万山阻。
今朝冯夷巧作便，翦刻天花散飞舞。
峭寒燠沐两不同，况是南箕正三鼓。
若求此花胜彼花，少霁威严无用武。
桑钱未出土未兴，缓给丰膏亦无苦。
半分僧室依环堵，满目愁来不堪数。
需公排日作好诗，细破春愁看几许。

广陵隋家天子都，背负巨海襟江湖。
江分青山湖献白，梁宋千里传膏腴。
朱坊琼园玩月夜，谷林九曲秋阳徂。
奇辞巧语不可极，盛事往往开天衢。
我家太傅官三载，文物方值开元初。
四幷堂前木芍药，小金山下纹车璖。
沸天哀笳律新婉，照水粉面衣襜褕。
少年意盛不自屈，直欲赤手擒於菟。
翁云学等不可躐，俾著逄掖勤诗书。
泮宫得就弟子列，亲见士子衣诸于。
子时燕颔出头角，众中转目窥陈吴。
孤罴自尔事拱默，嫫姆未免争妍姝。
夤缘傍石见光彩，惊破尘匣开明珠。
同袍传讽梅花句，知子名字须毡毺。
分携两家止隔岁，果见贡篚先乡书。
巍巍广殿厌长策，晔晔盛誉嗤诸儒。
蓬莱海徼通外服，坐戢巨浪张威弧。
超腾意子便得路，亦复坎𡒄游穷途。
我年二十始冠弁，一门婴祸奔淮隅。
辛勤往来几万里，壮志灭没忘前图。
再游党塾事商较，齿髪已壮头须梳。
十年低徊不附奏，闾阎妇子欣揶榆。
年将四十偶占第，朱颜已变无肤腴。
一官从此浪随牒，十生九死群鼪鼯。
祠官香火即系外，考祥视履伤疲驽。
旧闻子官向西蜀，萍迹飘泊来东吴。
相望敻远思会合，安得插羽先阳乌。
偶然妇家有近党，一官宰社依南都。
报言归妹得异士，乃知子食江南鱼。
我时方冬寓穷屋，喜气不觉排寒区。
那知老乃并姻娅，自此日觊参双凫。
人生会合信难料，短书先寄三年余。
今朝得子岁前记，指数旧事谈菑畬。
论情感恨共岁月，谈经造理分贤愚。
孔师已没道堙塞，摇摇千载想盘盂。
百家搜唱互诡怪，决意剪剔随榛芜。
有如出门问长道，败溺压覆无须臾。
子今识路又鼓勇，直到定处无纷如。
蓬莱季父已荒谢，扬州旧士多沦胥。
即今我年五十六，四易寒暑君前驱。
儿虽已婚女未嫁，气何与子相乘除。
寒窗何日共樽酒，一取耳热同歌呼。

天目之水停山椒，汇为双溪霅与苕。
先生苕上结邻好，远得径山中洞霄。
浮图道人支若永，赤城黄冠陆修静。
前山后山松柏帏，七盘九盘龙虎鼎。
山前篮舁过者谁，不是长须谢灵运。
此游已恨失春期，更待清和闲昼景。

绕淮邑屋绵千区，画檐绮栋吹笙竽。
冶金合范结枢纽，冰销水释无须臾。
盗前乞死火中走，几人脱迹逃江湖。
静思朋旧若满目，不取神祸遭囚俘。
其间善类岂不有，安得变化归同符。
平生宣子富心事，先奉白髪携童孥。
吴山越山好处所，饭炊香稻歌吴歈。
我家盗焚先子业，每仗余德宽天诛。
悲伤扶病别邻里，崎岖仅得来东吴。
稻梁在世竟何物，与子各隔天一隅。
近闻诗章不减旧，昔日健笔争华敷。
鹓鸾羽翼困州县，况事糟酒分锱铢。
隔江摇想思会合，安得两脚生双凫。
溪邉樵风趁短棹，杖头明月兼酒壶。
十浆馈我五浆少，万事一醉真良图。

君于取予无乃廉，笔端自许能摧坚。
摧坚不是老僧事，贾用不售将谁还。
却收神观反初视，先种熟耨终有年。
早知游息造溟漠，不为耳目辞嚻喧。
新诗投我苦褒拂，岂但一读头风痊。
方今冠履尚错总，不到巨浸非长川。
奸穷否极会一返，快扫丑类论亿千。
乾清坤夷龙妥帖，与师访远同留连。

打打鸣窗雨，昏昏带岫云。
酒寒难作热，炉冷不成熏。
梅颊梦中笑，雁声愁处闻。
伤怀目前事，细数费云云。

本是三山侣，闲为七泽游。
放宽千里目，散遣一身愁。
诗韵松来往，经窗竹献酬。
蒙头一衲外，万事看浮沤。

雅乐闻琴瑟，相因泰昊前。
朱丝疑杂奏，素女减哀弦。
破竹符终合，分鱼目不全。
所余裁五五，再续未绵绵。
损益时皆有，亏成理或然。
茫茫千古意，汉帝自谁传。

幻形变灭困须臾，晚景尤惊岁易徂。
满目交游多故物，伤心风雨对今吾。
逝波昨日方追霅，覆篑今朝又过衢。
旋打青梅新荐酒，且须耳热听歌呼。

知君才气本无双，拭目曾看古战场。
华萼风流今不坠，文章光焰自应长。
诗从古锦传家法，身□花塼是故乡。
它日万钱供日费，更期粟贱致时康。

曾参古佛问忘情，可笑初孩尚未名。
自刻肺肝诚定誓，时牵耳目又寒盟。
苦无藉在书窗冷，赖有知怜风竹声。
好是鼻端消息在，夜堂流水梦初成。

一投鱼目得双珠，恍觉光寒照坐隅。
郡政已知先岁课，高文何不副时须。
法官属籍忠劳久，吊死伤孤里俗苏。
已分漂流寄江海，甘从父老啖蒸壶。

法海空门老伏波，婺源槐市病维摩。
道无同异要当尔，命有穷通可奈何。
两目再清张籍在，一经传子鳯毛多。
饱闻行业书乡社，得失功名付浩歌。

柳径桃蹊草色新，一年春半又侵寻。
无情燕子疑巢冷，多怒鸣蛙互目禁。
满眼为花留色艳，转头遗我是清阴。
莫愁艇子芙蓉檝，且听拏音作好音。

花有芳丛竹有林，春来各竞趁光阴。
妍媸等是目前事，冷淡方知异日心。
十二里山长隔面，一帆风地每传吟。
髙山流水人知否，绿绮窗间自晓琴。

柴车朝出莫柴扉，麋鹿情通麋鹿知。
寓目每因思旧约，破颜时幸读新诗。
妻儿债负真冤境，祖佛因缘即妙医。
救火抱薪还止火，只嫌虚幻没休时。

极目关山不断云，岭梅开处若为真。
沈迷簿领政无术，展拓诗章笔有神。
夜市鬻茶如访旧，晓妆吹颊自争新。
长溪西畔烟霞远，闻有风光属主人。

满目溪山醉复醒，虚怀长羡少经营。
相如病起忘消渴，一任沱江过锦城。

自怜双目眯尘沙，老欲依僧半在家。
世上何人销永日，如君七轴妙莲华。

未扣玄关隐士居，曾寻旧绣理天吴。
自从拭目来冰鉴，悔为儿啼拆海图。

秋木日动摇，秋容日修整。
况复白琳宫，焚香事幽屏。
胡为彼美人，犯此清净境。
仙官俨环珮，注目朝倒景。
岂容正法眼，泛爱冶色靓。
得非叶太清，宿念未灰冷。
北斗春已足，三山梦初醒。
曰鳞贵女子，俗目未可骋。
惯听步虚词，生便浮馆静。
那知羽衣人，文成伪心猛。
记语东方儿，偷桃不可幸。
共待月满除，萧萧散疏影。

秋木日动摇，秋容日修整。
况复白琳宫，焚香事幽屏。
胡为彼美人，犯此清净境。
仙官俨环珮，注目朝倒景。
岂容正法眼，泛爱冶色靓。
得非叶太清，宿念未灰冷。
北斗春已足，三山梦初醒。
曰鳞贵女子，俗目未可骋。
惯听步虚词，生便浮馆静。
那知羽衣人，文成伪心猛。
记语东方儿，偷桃不可幸。
共待月满除，萧萧散疏影。

青黄固非瞽者事，五色亦解盲人目。
皆知鬼瞰高人家，争欲相夸造华屋。
吾门今已似参元，更喜吹箫有名叔。
枢蓬牖瓮编此居，憎视纷华如桎梏。
凝尘满席一炉香，不以色界为可欲。
自非纯白不受垢，脱洗安能异流俗。
我方草草排数椽，随分鹪鹩一枝足。
檐前但许风月到，门外不妨松竹绿。
其他世幻何足云，自古贤人在岩谷。

客子远羁栖，天寒夜幽独。
拥被荐孤枕，感叹不自足。
念与公平时，书卷共灯烛。
事业志远大，可但慕爵禄。
騕袅头不垂，果此先喷玉。
骎骎官职场，意气已神速。
我方坐困苦，一命线相续。
盗虽哀王粲，屡作砧上肉。
屋庐化飞烟，瓶盎无储粟。
岂不邻北阮，分者谁半菽。
今兹寻友朋，惭甲生面目。
波涛岁云暮，正作垂翅鹄。
公无遂独笑，忍听穷途哭。

盗火阿兰若，一燎无余屋。
独此龙宫书，入火变为玉。
琤然断甓中，幖帙犹可目。
众谓有哲匠，秘愿发心腹。
提斧入昆山，雕镌作奇福。
不然纸墨灰，委地安可触。
或谓刻楮者，一叶尚难速。
谁能俄顷间，就此千万轴。
吾闻一切法，万物皆具足。
法存形岂忘，法坏形乃覆。
彼既自断坏，智者莫能续。
是书佛所传，法性妙含蓄。
无尽如虚空，生灭自兴伏。
贞尝无动摇，坚固莫摧辱。
文字遂因依，清凉逼炎酷。
吾又稽儒书，如彼庄周属。
亦谓忠信人，水火不能毒。
矧此微妙语，天人共归宿。
岂容轻破坏，一槩随土木。
想当妖焰燃，人惊鬼神哭。
烟消火力寒，拨灰开韫匵。
告尔缁衣流，营修愈宜笃。
当求琅玕类，刳以函其牍。
勿谓字画泯，不可事观读。
目击道犹存，况复具轮毂。

盗火阿兰若，一燎无余屋。
独此龙宫书，入火变为玉。
琤然断甓中，幖帙犹可目。
众谓有哲匠，秘愿发心腹。
提斧入昆山，雕镌作奇福。
不然纸墨灰，委地安可触。
或谓刻楮者，一叶尚难速。
谁能俄顷间，就此千万轴。
吾闻一切法，万物皆具足。
法存形岂忘，法坏形乃覆。
彼既自断坏，智者莫能续。
是书佛所传，法性妙含蓄。
无尽如虚空，生灭自兴伏。
贞尝无动摇，坚固莫摧辱。
文字遂因依，清凉逼炎酷。
吾又稽儒书，如彼庄周属。
亦谓忠信人，水火不能毒。
矧此微妙语，天人共归宿。
岂容轻破坏，一槩随土木。
想当妖焰燃，人惊鬼神哭。
烟消火力寒，拨灰开韫匵。
告尔缁衣流，营修愈宜笃。
当求琅玕类，刳以函其牍。
勿谓字画泯，不可事观读。
目击道犹存，况复具轮毂。

当年枣栗奉高堂，憔悴俄惊哭杞梁。
目见两孤成乳酪，坐闻一节胜冰霜。
仙游已作朝霞会，尘世空将旧屦藏。
莫问生来寿何许，曾孙儿女亦成行。

兵火相寻音问绝，登髙寓目空伤神。
金华山且望不见，况乃欲见山下人。

啖惑愚民倚怪神，诛锄当见不淹旬。
何尝耳目亲旗鼓，只是流离失业人。

符公寄郡理，犀刄不可触。
白昼庭无讼，一切就整肃。
秋风九月凉，闲暇顾僚属。
谓兹落帽会，千载有贤躅。
西山多爽气，盍亦具驺仆。
晓出古城隅，薄雾隐疏木。
乍见溪山明，已洗簿书俗。
云间阿兰若，小步遍深曲。
逸兴不受制，更到山之麓。
吊古动髙怀，临风展遐瞩。
扶光迫西汜，回棹泛清渌。
钩帘陈密坐，罗列进肴𫗧。
宾客岸巾帻，礼数免拘束。
时因笑语惊，鸥鹭入芦竹。
导从偃旌旗，城郭初灯烛。
我愧人物微，情眷久虚辱。
终日陪后乘，可但玩黄菊。
亦复见民田，枯秸瘦无糓。
那能给租赋，止可纵刍牧。
吾民窘穷状，蠧损非一目。
愿施膏泽手，小使千里足。
化此登髙乐，泮散入幽谷。
尽令登春台，老稚同鼓腹。
公徐登庙堂，摩天逞鸿鹄。
下瞰清中原，更作四海福。

文士务悦目，常患器局卑。
余虽嗜古劲，而乏妩媚姿。
䌷绎起深愧，渐摩赖良规。
温言谩相訹，何以慰所思。

十载三光分，号令南北阻。
四达礼义乡，限碍成蛮楚。
帝王岂无真，社稷固有主。
欃枪不待射，避路过河浒。
职方阅舆图，十已归四五。
穷民病巨疮，延颈待摩拊。
子翼上所亲，暂辍自应许。
诏书下云天，所至若甘雨。
车前拜且迎，稽首立如堵。
无家不壶浆，有市皆肴脯。
叶底窥乌鹊，墙头出儿女。
其中老人者，横涕自相语。
脱命向鬼手，魂魄挂网罟。
岂料须臾身，复此见官府。
愿上万万年，左右常伊吕。
护持三纲全，保我左田亩。
予前拜老人，愧谢难缕缕。
涂炭置赤子，不痛非父母。
如问尝胆心，念念惟率土。
惊风吹昏沙，北望曾后汝。
成功当问天，字养难用武。
今兹结新欢，不试师一旅。
开笼出飞鸟，汝亦良得所。
予独顾秦关，异世目可睹。
郊原掌心平，犹是周膴膴。
冈峦抱河洛，四面踞龙虎。
惟时盖世英，制驭立区宇。
不应移造化，私用贮狐鼠。
见还虽必然，永保更精处。
销兵闻造兵，欲取必知与。
吏良民自安，德盛岂招侮。
道义尊本朝，好约信强虏。
整顿天地间，事事皆就祖。
吾民百忧足，可使再辛苦。
冠巾作人家，耕鉏饱禾黍。
会须太清尘，一扫净千古。
兹行岂不勤，道里以万数。
见公自清凉，萧然失袢暑。
日随下幕吏，一马行似舞。
月明见旌旗，梦寐闻箫鼓。
枣火饼肥炊，浆酸粟饶煮。
遍覧江山胜，肠腹浩撑拄。
不见少增重，政自太无补。

昔我初至秦，使旨不到蜀。
延首锦城春，千里寄孤目。
逮公今出峡，贱迹仍羁束。
梦看使君船，翩翩转江曲。
西州去思者，何啻连万屋。
攀辕犹弗还，我意岂能足。
所怜蜀人病，羸骨未生肉。
公兮胡弗留，共与营糜粥。
自惟救护心，寝食对沟渎。
回顾莫有助，此志亦单独。
公兮那得留，峡水峻而速。
蚤去登堂庙，大作天下福。
病身鸡肋瘦，别恨容千斛。
势须更勉强，渭上几一熟。
郡县减苛赋，廪廥贮余粟。
便当乞身归，径去友麋鹿。

江气藏空阔，春云压洲渚。
蒲稗迷远目，断续川陆阻。
野鹿颇公行，寒花自幽吐。
不知何处村，时击祭神鼓。
摇望景陵治，大泽置环堵。
行行即城闉，民舍杂官府。
编芦辨门巷，具体亦何数。
幽哉沮洳旁，谓是囚伏所。
茅茨隐柴扉，一竹便撑拄。
四围榆柳青，风扰乱花舞。
十日南窗下，卧听清明雨。
此是古章台，家山在何许。

有客饷园蔬，借我兼棋局。
幽人本多睡，欣起快双目。
念兹两奁中，胜负等荣辱。
勿作胜负观，此戏殊不俗。
要须先生来，一笑供捧腹。
余罂犹有酒，晚食正无肉。
愿共南窗风，糁此菜根玉。

团团满庭月，冷侵华霜重。
何人万里外，与此孤光共。
摩云度征鸿，天阔目难送。
三杯见妙理，一静服群动。
陶然夜气中，可以观幻梦。

寒云压初晓，檐溜如飞瀑。
惊雷下檐来，万瓦鸣枯竹。
长髯不敢卧，起视乱双目。
报言此何祥，众宝归我屋。
细大同茧栗，照耀比灯烛。
又如倾水晶，一扫可数斛。
翁速共罗取，富者人所欲。
长髯尔何痴，妄相堪捧腹。
降雹注大雨，是岂诵不熟。
都缘春风老，地远孤花木。
瘴裹荔枝林，东皇意宁足。
骑龙作清明，云间散珠玉。

细腰结垂窼，藏精事生育。
儿已傅翼飞，孤悬尚凭屋。
水仙脱霓裳，美实青如簇。
实尽秋房枯，众窍存虚目。
何人得二物，妙手夸神速。
摩搓小变之，形在质为玉。
徐拾菖蒲子，小大量其腹。
一种一根青，有地皆充足。
浸以西山泉，秀色遂可掬。
使我读书舍，凉意无三伏。
常若菰蒋中，静看江湖绿。
奉贶宜有诗，所愧诗篇俗。

卷送风漪光八赤，竹新渐作琉璃色。
世人贵耳便贱目，那知不抵蕲州笛。
年来愧汗常浃肤，夏日自嫌污枕席。
有时追诵法曹句，怅恨宗人不多得。
山斋置榻客一身，君惠清凉到心骨。
门前客至莫见嗔，老子解衣喧鼻息。

随缘禽在笼，观道蚁旋磨。
忽此作江行，开窗得虚坐。
回首城邑卑，极目天地大。
千山雨后绿，瘴烟不敢涴。
古木猿数枚，野渡僧一个。
蕉心黄渐肥，荔子红欲破。
浄练铺其中，到底只容柂。
烟消日乍出，四顾无所唾。
随行欠王维，笔墨愿借过。
收作小图画，素壁时横卧。

曩会今千日，光阴趁水流。
楚囚聊寓目，古佛不抬头。
鸟避人声杂，云藏洞穴幽。
一舟横晚渡，回首兴悠悠。

目力所临皆在下，亭名绝览未为叨。
丈夫心地须超出，此外当知更有高。

三伏击球暴气和，汗马良劳戛玉珂。
残形伤目未尝虑，裸颠垢面服皮𫖇。
列骑骎骎有中下，王孙上驷金盘陀。
矫如跳丸升碧汉，坠若流星落素波。
分明较胜各驰逐，雷奔电掣肩相摩。
天下固自有至乐，但知此乐无以过。
有时雌雄久不决，载渇载饥日忽蹉。
或胜或败何所竞，屈膝进酒方骈罗。
击鼓横笛歌且舞，观者如堵环青娥。
抑尊礼卑浑不顾，一时快意遑恤它。
景云贵戚尤好此，贞元方镇亦同科。
柳泽韩愈犹进谏，况乃名髙欲戢戈。
莫言得之自马上，连朝肄习恐伤多。
韩柳二书戒驰骋，愿寘左右日吟哦。
留心经史修远业，黑头侍宴朱颜酡。

忧患二毛侵，目睫亦{参毛}{参毛}。
篇什弃置久，遑暇阅龙龛。
吴侯主诗盟，欲从靳如骖。
古风风格老，叙事若绮谈。
宦情既淡薄，世故应饱谙。
置驿复郑庄，好奇过岑参。
优游聊卒岁，俛仰自无惭。
近取忘年友，得一乃分三。
梁向竞爽姿，迈也恐不堪。
辄持水中蒲，拟并浦上柟。
诸公不鄙夷，细流纳江潭。
有酒必唤饮，分题许同探。
向子忽话别，寒霜万岭含。
千里足勿惮，一行心亦甘。
青冥定特达，髙贤上所贪。
江头春色回，和气已醺酣。
伊郁思陶写，故人居巷南。

古人以道寓诸器，今人谓器与道异。
不知器存道亦存，制器尚象皆其类。
张公榜斋为聚道，古器仍居三代宝。
鼎彛雕镂出神怪，篆籕文章资探讨。
虬螭怒目肆攫拏，犀兕顿足纷交加。
云靁华花靡不有，巧妙肯使毫厘差。
词严义密见款识，传之万祀期不坠。
仲淹著书非著论，侍郎独识先公意。
见说侍郎才更优，牙签插架如邺侯。
从来器宝待人宝，此器此人今罕俦。

学惭子夏与丘明，两目昏来岁屡经。
未省使辜贻鬼谴，恐因不识取天刑。
缘情诗怪吟全废，会意书怜笔久停。
张籍重清宁可觊，侍郎句好愿频听。

登高引领望江南，家在江南杳霭间。
满目烽烟归路远，萱亲不见泪潸潸。

忘机对芳草，一目青浮浮。
荣枯四时行，寂寞万事休。
树谖见国风，采菊闻灵修。
空残飞蓬首，讵返王孙游。
韩子木强人，臭味谁敢投。
暮年还小黠，不肯辨薰莸。

日出湖山丽，寒销草树芳。
裙腰先蕙碧，妆额次梅黄。
目极绵绵道，心清细细香。
南枝春不浅，东阁兴难忘。

我因访古独来游，万顷风烟一目收。
灵谷诸峰排槛出，巽溪几曲抱城流。
帆樯影乱汀洲晚，芦苇声寒雁鹜秋。
堕泪丰碑那得见，片云落日是襄州。

三真驾鹤朝上清，金童前导双霓旌。
去如抟风不复返，至今雾雨愁青冥。
空山楼观才烟霭，山根水作青罗带。
道人绿髪映方瞳，呼吸岚光餐沆瀣。
瀛洲有路接蓬壶，欲往从之无飞车。
白浪如山海风恶，此时目断空愁予。
何如散髪一堂上，水色山容相荡漾。
赋诗把酒弄清晖，酒人奇胸诗益壮。
三真在天今几秋，瑶林琪树连琼楼。
会看云鹤下尘世，金石岩前寻旧游。

吾宗丘壑资，耿耿抱幽独。
结构祗洹家，萦回转岩腹。
前川布黄金，合嶂来苍玉。
步出觉华天，乘凌眩生目。
云间起层林，林际悬高屋。
断砌滴疏泉，微踪隐深麓。
堂空贝叶昏，苔封半阶绿。
朱幡久不来，哀猿响秋谷。

五峰如五城，草树皆秀发。
人间白玉京，此土黄金刹。
长松荫步武，目改心已雪。
税鞅罢言归，前山写薇蕨。

穷秋杂花远，眷此霜下杰。
明金委珞璎，宝璐缀环玦。
依依风递兰，皓皓日穿雪。
若无夭冶姿，不受众目悦。
共杯泛其英，揽之肠为结。
谁能踵高门，持以浣中热。

茅茨八九椽，中有插架轴。
琅函与贝叶，落落皆在目。
闲依浄几翻，缓绕疏篁读。
困即抱之眠，拥鼾宁厌熟。
不知老将至，一时肯载腹。
此乐殊未央，吾生亦云足。

凝云吐秋曦，翳目眩晴昼。
扶行憩高堂，恍若历辰宿。
清涵城角池，碧耸林端岫。
微茫纵遐瞻，佳处时一觏。
冷风生襟裾，俯仰小宇宙。
何必如云翮，超然追御寇。

天公善转物，剪爪不停轸。
春工未削迹，秋事已张本。
檀栾嘉菊丛，戢戢露奇蕴。
枝分要及时，手植须着紧。
清晨东篱下，畚插自畦畛。
土膏入新萌，秀色来衮衮。
归休顾衰兰，面目吁可悯。
儿童互挦拏，奴仆恣嘲哂。
敢望群萧艾，弃置等朝菌。
即之粹而温，忍死子不愠。
山翁饱经事，遇物辄思忖。
理得心亦欣，为发一笑劙。
向来芳深林，孤洁玉在韫。
知音苦不多，况此香色陨。
纫佩倘未遂，焚膏真可忍。
爬梳墙角阴，树之罗九畹。
好风动融怡，新雨洗寒窘。
未甘五柳独，聊释三闾愤。
炎凉循若环，荣谢平可凖。
春风行复来，万汇发幽隐。

芒鞋着层丘，甘若卧华屋。
了然非梦觉，似是前境熟。
行行上青冥，下视八荒促。
回溪绾文练，叠障环群玉。
厨烟起城隅，远借晴林绿。
恍疑坐虚堂，淡墨写缣幅。
缅怀季与刘，静躁等臧谷。
身名千载后，岩影空遗躅。
霜林木叶下，悲籁喧寒谷。
我如凌风翰，不受世网束。
蒲团白毡帐，清夜倘可卜。
更随孤月来，一洗昏衢目。

冶容多妩媚，劲节自髙尚。
绝知尤物美，宁似此君放。
疏蕖望修竹，凛凛丈人行。
虽然合九奏，未必遗一唱。
移根拂云姿，作伴满月相。
客来与周旋，一洗眼中瘴。
烝哉太丘徒，风味晋人上。
五言落凡目，失喜狂欲恙。
渭川植千亩，玉井开十丈。
幷吞罗心胸，出语还自状。
我穷海滨卧，局促隐雾瘴。
远公有佳招，子猷得真养。
风庭散凫鹜，倘许共清旷。
茗碗烦屡移，早秫行可酿。

农丞免官归，门第冷于铁。
属国埋边尘，旁观为心折。
一朝百僚上，众目仰光洁。
贤愚杂平居，髙士见错节。
君看岩下竹，九曲困岩穴。
风雷头角露，歘蔽夏日烈。
男児未盖棺，不用伤歇灭。
感物思故人，长吟赖诗杰。

崖阴坐清暝，目为山光注。
妙意不可名，悠然与心晤。
疏泉石中鸣，落叶衣上住。
冷风起虚籁，还向无中去。
三生听钟鱼，偶失来时步。
佛屋倚秋风，团团两桂树。
却疑此境中，曾是经行处。

浮金锁佳气，不挂凡子目。
髙人有余清，别墅广新筑。
有怀鸿雁行，风月伴幽独。
还为稻粱谋，去傍蒹葭宿。
归飞会有时，分我一窗绿。

道人清净观，梦幻阅诸有。
成心自得师，论世方结友。
默如彼上人，语合亡是叟。
问焉一得三，疑者十居九。
人情置冰炭，赋性甚杞柳。
一波失源流，六凿开户牖。
客尘不暂住，习气既悠久。
闻言虽转头，遇事还掣肘。
志目或中眉，画虎终类狗。
我持测海心，来听谈天口。
尚迷指端月，那辨日中斗。
如抽一茧丝，欲䌸千牛首。
勉赓进此歌，代斵恐伤手。

平生七不堪，造物不能令。
从人较痴黠，百负未一胜。
一丘收桑榆，外物听衰盛。
解缨清泠上，稍觉尘土净。
孤飞团团月，似我灵府莹。
偶逢一坳水，即现大圆镜。
杯中见山绿，夜午觉已正。
喧呼众宾欢，嗑嗒四谷应。
新诗带潮湍，浩唱起人定。
褰衣踏清影，藻荇耿深径。
江山有精色，远目不知暝。
欲去还复留，蘋梢惹归艇。

谢公忧民余，妙语继两禅。
兹游瞰沧溟，宛在一叶莲。
木密虚可步，石立髙莫缘。
从来看山眼，一洗俱茫然。
蓬莱如有无，空翠蒙云烟。
却疑浩荡中，天津渺归船。
崎岖访幽胜，众象争相鲜。
凌髙寓远目，孤云共轩𫐌。
归来拥寒衾，耳底酒鸣泉。
觅句了不工，青灯暗孤眠。

双旌耀林丘，小队喧笳鼓。
鞭鸾相招携，拂石共容与。
爱山晋羊祜，好士汉何武。
胸中补天石，笔下修月斧。
追游愧后乘，遇景诧先睹。
扪参或三叹，探穴聊一俯。
会意时目成，忘言但心许。
徐行讵敢留，有语不得吐。
真游未易再，外物何足数。
酒尽倘可继，君歌为君舞。

枢君有美子，酷爱柳柳州。
作诗陋元白，欲拟晋魏俦。
情知鸾鳯穴，不宿燕雀流。
简编正在目，冠冕奚足忧。
传家一经力，造物行见酬。
江蓠与辟芷，终当荐灵修。

我从西山居，不作东山梦。
联绵翠光浮，远目不暇送。
飘飘贵公子，万卷辄成诵。
髙怀到林丘，杖履邀我从。
褰裳欲从之，未发神已动。
何人折柬客，不结莲社供。
胜游遂中休，一篑真可痛。
诗成美六逸，叙事一一中。
但惭猿狙杙，乃与杞梓共。
闽山寒更青，森木閟阴洞。
鹿涧清自流，醴井浅可弄。
寻幽当及辰，为乐要与众。
兹游倘再卜，勇往不待风。
径须理百屣，日日听鞭鳯。

老怀不知春，但爱远峰碧。
乘髙恣遐观，未快双目击。
稍为松根坐，遂与参井逼。
女娲补天余，坠此百炼石。
摩挲苍藓痕，上有鸦沿迹。
引觞起自斟，盏面不容滴。
举头挽飞云，颇觉天半窄。
追随二三子，顾我独衰白。
向来舞雩春，胜践同今昔。
偶忘千岁忧，共此一笑适。

闽山固多奇，会意一峰足。
岂徒快登临，政欲伴幽独。
丈人隐禅关，窗户闭秋绿。
檐间绝壁起，秀色近可掬。
丹黄与白红，枫栎间花木。
微云一过之，绣锦初脱轴。
是翁贫不忧，朝饭罄储粟。
只鸡呼近社，笑傲杯中玉。
酒酣自起舞，身外置荣辱。
君家大児手，千障入缣幅。
何妨写颠崖，老树傍髙屋。
佗年明光归，展玩长在目。

何郎爱山知贵目，不着芒鞋踏空谷。
诛茅结竹凾丈间，坐揖崔嵬遶江绿。
我亦寻幽不惮远，半世一身随转毂。
峰峦过眼已成梦，南北空嗟髀消肉。
羡公登亭如历块，睥睨乾坤轻一芥。
春繁妩媚发奇姿，秋净孤髙见真态。
固知静者自超诣，世上憧憧良足隘。
智愚何止三十里，咫尺须论百千界。
四时秀色供盘礴，笔下云烟醉中落。
雕锼苦欲觑天巧，造物有灵应作恶。
蓬莱方壶或上下，纷纷陵谷今非昨。
倘令夸子与霄遁，胸中赖有藏山壑。

山根出泉泻鸣玉，上有苍崖擎佛屋。
无风水石自撞触，不尽潮音发寒谷。
宰官不是云间陆，旧识南泉生处熟。
当轩大榜与名目，平地重翻偃溪曲。
曲中时转三妙语，一一声音谈佛祖。
喧豗噫视十方鼓，万壑风雷送烟雨。
此声不属闻中取，六凿相攘竟谁主。
后来纷纷何足数，五乳峰头曾赚举。
山翁有耳百不闻，团蒲曲几穷朝暮。
何时沿溪掬寒绿，扫叶煎茶睡初足。

平生爱山老山间，行山怕尽去复还。
兹游深入众山囿，一日看尽平生山。
颇闻黄山最奇秀，紫翠六六堆孱颜。
端如啖蔗及佳境，快意不复嘲天悭。
我生目力固有限，应接不暇愁跻扳。
要令胸次洞表里，扫尽礧块罗烟鬟。

闽山苍苍江水长，鸿雁北去随春阳。
天寒野暗烟树湿，雨急风髙惊断行。
前飞一雁鸣且顾，后飞一雁悲独翔。
伤心极目暮云碧，兄弟南北俱相望。

太冲扶策招隐士，德璋移文谢逋客。
欲分胜地髙世流，未辨贤愚相什百。
芗林居士人中珍，胸中不点元规尘。
平生绝口向阿堵，能使地上流钱神。
紫荷晓直动天语，昼日骈蕃不如雨。
急流乃作尺蠖盘，唾手功名何足取。
归来结屋清江干，十十五五窗岩峦。
北窗岸帻夏日静，夜雨对客春杯寒。
汉廷宫傅计不早，笃老辞荣身已槁。
那知黑髪践亨衢，脱身纷纭事幽讨。
华堂未用标新目，两翁政自晞髙躅。
更从碧眼问入廛，却访赤松求辟谷。

斫竹通圭窦，开垣列画图。
乾坤藏小有，日月近方壶。
树色云邉断，山形地外孤。
时来骋游目，更为剪繁芜。

殿阁群峰合，山根一水长。
檐楹接云树，钟磬杂风篁。
客枕愁花雨，斋鱼搅梦梁。
篮舆隔溪路，目断佛龛香。

骑马长安漫踽凉，几番桃李艳晨妆。
目官厌阅是非海，心地不闻知见香。
九转未能超北陆，一廛终待老南塘。
会令坚白消同异，世事秋棋玉石忙。

偶脱尘缨百虑宽，更穷目力快遐观。
旋谋浊酒招强伴，行拾落英供晚餐。
树拥山根张密幄，云随雨脚是惊湍。
试追健笔难何似，倒策驽骀上石峦。

莫放微云点太清，欲将游目泫孤亭。
十年去国心长赤，一月看山眼未青。
多病情怀千日酒，穷途生事五侯鲭。
谩游踪迹随方寄，更觉轻扵水上萍。

么么何从到上方，敢将唇吻犯堂堂。
但知射影求阴中，可笑当年不自量。
鲎目苦遭蚊喙聒，象蹄犹畏鼠牙伤。
须臾性命随翻手，蛮触应难望故乡。

时序惊人翻手云，一樽聊共驻青春。
惜花栏槛围缯绮，留客杯盘煮荇蘋。
愁外觅欢终淡薄，吟邉得酒更清新。
休论二十年前事，目断长安陌上尘。

海角长安望尔赊，日邉云影更横斜。
身闲梦觉俱成蝶，眼病朝昏只见花。
可但陶潜能避俗，不应范蠡便浮家。
君恩未报惊华髪，目断飞鸿水四涯。

林影横榰折脚床，禅翁唤我坐斜阳。
诸天共说无生话，万壑同薰不尽香。
茗椀泛云醒远目，藜羹煮玉闹枯肠。
逢人若问峰头事，翠竹阴中菊正黄。

雨华随步到天关，远目才分缭绕山。
风马不驰前景断，更于何地觅无还。

清于眀鉴绿于蓝，水色山容摠一般。
游子正怀羁旅恨，聊将目力解眉攒。

论诗远到二南风，句里波涛得意浓。
我亦赓酬还自笑，真成鱼目眩骊龙。

试将千里看山眼，来访山中佛祖家。
已识黄山真面目，主山犹放白云遮。

平生始识真梅，不数朱唇皓齿。
小立寒梢注目，幽香已着人衣。

枫林惨淡远山微，全是江南欲雪时。
极目诸天云一色，只无六出上寒枝。

春风著物本无殊，姑射偏成玉雪肤。
独笑浮花媚凡目，水邉疏影不胜孤。

赵州自作自受，南泉外头相救。
直饶数目分明，也是私路上走。

仰面穿针不见天，低头拾芥不见地。
天地针芥无处安，堂堂面目眼中翳。
君不见谛当未彻在，龊人趁大彩。

宽鞋著瘦脚，短袖入长臂。
竿木既随身，逢场还作戏。
前三三后三三，一时堆在担头担。
到得家中重点检，目前包裹露{参毛}{参毛}。

恰似初生月，两口无一舌。
到了曲弯弯，把火入牛栏。
问他以手便斫额，猴黑谁知有猴白。
向后失目果然是，要见长人过深水。

大道只在目前，要且目前难睹。
欲识大道真体，不离声色言语。

冲开碧落松千尺，截断红尘水一谿。
不识本来真面目，将谓人题德峤诗。

三个与四个，七个与八个。
数目甚分明，无人数得过。
既是数目分明，为什么无人数得过。
道士着白襕，且非真措大。

三个与四个，七个与八个。
数目甚分明，无人数得过。
既是数目分明，为什么无人数得过。
道士着白襕，且非真措大。

才方八月中秋，又是九月十五。
唯有这个不迁，一众耳闻目睹。

诸法本来绝待，触目且拘碍。
只因断臂觅心，便有人求忏罪。
无文印子既成，付法传衣厮赖。
致令卢老黄梅，坠石腰间舂碓。
将谓有法与人，问著却言不会。
引得后代儿孙，尽作韩獹逐块。
虽欲扶竖宗乘，奈何东倒西傫。
子细检点将来，直是令人叵耐。
若也尽令而行，一击须教粉碎。
有时静坐思量，就中也有可爱。
深沙共修罗结亲，金刚与土地指背。

九十七种妙相，顾陆笔端难状。
赵州眼目精明，觑见心肝五藏。

老青原，没缝罅。
问佛法，酬米价。
差毫厘，成话欛。
无面目，得人怕。

世间种种音声相，众以耳听非目睹。
唯此大士眼能观，瞑目谛观为佛事。
于眼境界无所取，耳鼻舌身意亦然。
善哉心洞十方空，六根互显如是义。
眼色耳声鼻嗅香，身触意思无差别。
当以此观如是观，取此为实成妄想。
若离妄想取实法，展转惑乱失本心。
本心既失随颠倒，不见大士妙色身。
无眼耳鼻舌身意，互显这义亦寂灭。
亦无在土妙色身，亦无种种音声相。
佛子能作如是观，永离世间生死苦。

世间种种音声相，众以耳听非目睹。
唯此大士眼能观，瞑目谛观为佛事。
于眼境界无所取，耳鼻舌身意亦然。
善哉心洞十方空，六根互显如是义。
眼色耳声鼻嗅香，身触意思无差别。
当以此观如是观，取此为实成妄想。
若离妄想取实法，展转惑乱失本心。
本心既失随颠倒，不见大士妙色身。
无眼耳鼻舌身意，互显这义亦寂灭。
亦无在土妙色身，亦无种种音声相。
佛子能作如是观，永离世间生死苦。

慧空抓着吾痒处，吾尝札著伊痛处。
痛处痒，痒处痛，不与千圣同途，岂与衲僧共用。
莫言扫帚竹里无钱筒，蒿枝丛林无梁栋。
虽然家丑不可外扬，也要诸方眼目定动。
而今各自不得已，一任画出这般不唧溜底老冻{鼻|鸟/瓜}。
但将悬向壁角落头，使来者瞻之仰之。
昼夜六时烧兜楼婆毕力迦沈水栴檀之香，作七代祖翁之供。

咄哉灭胡种，面目真可恶。
过桥便拆桥，得路便塞路。
虽欲彊柔和，毕竟触人怒。
万事类如此，谁敢相亲附。
乞儿囊本空，常夸敌国富。
闻说阎罗王，未免生怕怖。
休更放大言，嫌佛不肯做。

无上大涅槃，圆明常寂照。
凡愚谓之死，外道执为断。
诸求一乘入，目以为无作。
尽属情所计，六十二见本。
妄立虚假名，何为真实义。
唯有过量人，通达无取舍。
以知五蕴法，及以蕴中我。
外现众色像，一一音声相。
平等如梦幻，不起凡圣见。
不作涅槃解，二边三际断。
常应诸根用，而不起用想。
分别一切法，不起分别想。
劫火烧海底，风鼓山相击。
真常寂灭乐，涅槃相如是。
吾今彊言说，令汝舍邪见。
汝勿随言解，许汝知少分。

浓将红粉傅了面，满把真珠盖却头。
不识佳人真面目，空教人唱小凉州。

膏雨润四野，草木苏中干。
驾言共临眺，凌云陟层盘。
华宇荫曦日，溽暑随风阑。
清谈无俗好，茶果有余欢。
拨置簿领烦，憩此簟席安。
悠然得佳趣，可以寄簪冠。
耳目去局促，心体自广胖。
何如敛手版，触热事上官。
晚来纤霭霁，矫首欣遐观。
一鸟没天外，千林杳云端。
西山有爽气，浅绿浮巑岏。
翻疑图画里，未觉云梦宽。
萧萧林间蝉，已如咽暮寒。
直恐霜露至，归欤可忘餐。

