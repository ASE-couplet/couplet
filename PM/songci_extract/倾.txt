闲思连上景难齐，树遶仙乡路遶溪。
明月夜舟渔父唱，春风平野鹧鸪啼。
城边寄信归云外，花下倾杯到日西。
更忆海阳垂钓侣，昔年相遇草萋萋。

剑气徒劳望斗牛，故人别后阻仙舟。
残春谩道深倾酒，好月那堪独上楼。
何处是非随马足，由来得丧白人头。
清风未许重携手，几度高吟寄水流。

去年初释褐，一命列蓬丘。
青袍春草色，白纻弃如仇。
适会龙飞庆，王泽天下流。
尔得六品阶，无乃太为优。
凡登进士第，四选升校雠。
历官十五考，叙阶与尔俦。
如何志未满，意欲凌云游。
若言品位卑，寄书来我求。
省之再三叹，不觉泪盈眸。
吾家本寒素，门地寡公侯。
先子有令德，乐道尚优游。
生逢世多僻，委顺信沈浮。
仕宦不喜达，吏隠同庄周。
积善有馀庆，清白为贻谋。
伊余奉家训，孜孜务进修。
夙夜事勤肃，言行思悔尤。
出门择交友，防慎畏薰莸。
省躬常惧玷，恐掇庭闱羞。
童年志于学，不惰为箕裘。
二十中甲科，赪尾化为虬。
三十入翰苑，步武向瀛洲。
四十登宰辅，貂冠侍冕旒。
备位行一纪，将何助帝猷。
即非救旱雨，岂是济川舟。
天子未遐弃，日益素餐忧。
黄河润千里，草木皆浸渍。
吾宗凡九人，继踵升官次。
门内无白丁，森森朱绿紫。
鹓行洎内职，亚尹州从事。
府掾监省官，高低皆清美。
悉由侥幸升，不因资考至。
朝廷悬爵秩，命之曰公器。
才者禄及身，功者赏于世。
非才及非功，安得专厚利。
寒衣内府帛，饥食太仓米。
不蚕复不穑，未尝勤四体。
虽然一家荣，岂塞众人议。
颙颙十目窥，龊龊千人指。
借问尔与吾，如何不自愧。
戒尔学立身，莫若先孝弟。
怡怡奉亲长，不敢生骄易。
战战复兢兢，造次必于是。
戒尔学干禄，莫若勤道艺。
尝闻诸格言，学而优则仕。
不患人不知，惟患学不至。
戒尔远耻辱，恭则近乎礼。
自卑而尊人，先彼而后己。
相鼠与茅鸱，宜鉴诗人刺。
戒尔勿旷放，旷放非端士。
周孔垂名教，齐梁尚清议。
南朝称八达，千载秽青史。
戒尔勿嗜酒，狂药非佳味。
能移谨厚性，化为凶险类。
古今倾败者，历历皆可记。
戒尔勿多言，多言者众忌。
苟不慎枢机，灾危从此始。
是非毁誉间，适足为身累。
举世重交游，拟结金兰契。
忿怨容易生，风波当时起。
所以君子心，汪汪淡如水。
举世好承奉，昂昂增意气。
不知承奉者，以尔为玩戏。
所以古人疾，蘧蒢与戚施。
举世重任侠，俗呼为气义。
为人赴急难，往往陷刑死。
所以马援书，殷勤戒诸子。
举世贱清素，奉身好华侈。
肥马衣轻裘，扬扬过闾里。
虽得市童怜，还为识者鄙。
我本羁旅臣，遭逢尧舜理。
位重才不充，戚戚怀忧畏。
深渊与薄冰，蹈之唯恐坠。
尔曹当悯我，勿使增罪戾。
闭门敛踪迹，缩首避名势。
名势不久居，毕竟何足恃。
物盛必有衰，有隆还有替。
速成不坚牢，亟走多颠踬。
灼灼园中花，早发还先萎。
迟迟涧畔松，郁郁含晚翠。
赋命有疾徐，青云难力致。
寄语谢诸郎，躁进徒为耳。

蒋山南望近西坊，亭馆依然锁院墙。
天子未尝过细柳，将军寻已戍炖煌。
欹倾怪石山无色，零落圆荷水不香。
为将为儒皆寂寞，门前愁杀马中郎。

太原郭夫子，行高文炳蔚。
弱龄负世誉，一举游月窟。
仙籍第三人，时人故称屈。
昔余吏西省，倾盖名籍籍。
及我窜群舒，向风心郁郁。
归来暮江上，云雾一披拂。
雷雨不下施，犹作池中物。
念君介然气，感时思奋发。
示我数篇文，与古争驰突。
彩缛粲英华，理深刮肌骨。
古诗尤精奥，史论皆宏拔。
举此措诸民，何忧民不活。
吁嗟吾道薄，与世长迂阔。
顾我徒有心，数奇身正绌。
论兵属少年，经国须儒术。
夫子无自轻，苍生正愁疾。

右史罢朝归，之官句水湄。
别我行千里，送君倾一卮。
酒罢长叹息，此叹君应悲。
乱中吾道薄，卿族旧人稀。
胡为佩铜墨，去此白玉墀。
吏事岂所堪，民病何可医。
藏用清其心，此外慎勿为。
县郭有佳境，千峰谿水西。
云树杳回合，岩峦互蔽亏。
弹琴坐其中，世事吾不知。
时时寄书札，以慰长相思。

今宵星汉共晶光，应笑罗敷嫁侍郎。
斗柄易倾离恨促，河流不尽后期长。
静闻天籁疑鸣佩，醉折荷花想艳妆。
谁见宣猷堂上宴，一篇清韵振金铛。

天上轩星正，云开湛露垂。
礼容过渭水，宴喜胜瑶池。
彩雾笼花烛，升龙肃羽仪。
君臣欢乐日，文物盛明时。
帘卷银河转，香凝玉漏迟。
华封倾祝意，觞酒与声诗。

景陵山水旧知名，珍重诗人建隼行。
未免簿书劳利刃，省贪烟月纵高情。
扬雄阁下诸生送，陆羽门前百吏迎。
圣代群贤皆得路，三年倾首望鹏程。

风流安石在东山，曾许从容妓乐间。
倾盖算来能几日，逝川东去不知还。
北邙原上寒云结，郑国门前晓月弯。
祖奠欲收宾御散，满衣零泪掩衰颜。

济时才略本纵横，翻向文章振大名。
政事堂中辞重位，图书阁下养闲情。
高高节行将谁比，的的襟怀向我倾。
吟得新诗只相寄，心看轩冕一铢轻。

岘山亭畔红妆女，小笔香笺善赋诗。
颜貌共推倾国色，篇章皆是断肠辞。
便牵魂梦从今日，得见婵娟在几时。
千里关河万重意，夜深无睡暗寻思。

京国相逢意尽倾，不须池草梦中生。
细将两地行藏语，消尽几番长短更。
篱外黄花香共嗅，案头易传手中评。
惭予才竭难为弟，况复输兄独秀名。

倾依慕善易为兴，却恐人心冷似冰。
含识昭然何不达，非同物类信谁凭。
强其志节皆知有，未尽任持早爱憎。
倏忽便经闲岁月，凡间圣事可升腾。

老子诗名久废闲，喜君步骤少陵坛。
句敲金玉声名远，韵险车斜心胆寒。
倾出囊中和月露，皎如盘底走珠丸。
苦藏难没诗家事，会看尘冠早一弹。

甘樱离会酒初醒，还赴东侯拱璧迎。
江上桃歌传乐录，坐中鹦鹉占宾荣。
仙车过洛人偏识，绣骑还邛客尽倾。
后夜严陵台上望，紫云西北是神京。

邑控三湘远，帆经百舍迟。
天文瞻翼轸，江色泛涟漪。
丹阙倾心恋，苍山举目疑。
欢杯凭秫米，骚思托兰旗。
竹律宽无害，琴堂静不欺。
期年行奉诏，虎帐对尧眉。

紫殿程书广，鸿都校籍成。
宸心眷儒学，慈宴诏枢衡。
供帐来金闼，胪传下玉京。
三山开秘宿，七阁敞修楹。
革履趋朝暇，华貂映席明。
弁繁星错落，佩杂玉锵鸣。
炉静飘芳蕙，图开识禁橙。
壶均天所酒，鼎荐帝余羹。
夏屋彰仁洽，衢樽乐治平。
丹楼晨唱近，碧树晓寒轻。
宇内年书有，人间月就盈。
非烟舒渥旨，爱日助皇情。
凫藻深欢意，鱼蒲溢颂声。
萧斯蒙湛湛，露彼仰英英。
故事留东观，崇恩自上卿。
何言挈瓶陋，亦玷举觞荣。
已重高门地，还歌食野苹。
微生徒枣钝，弱植但葵倾。
就日欣逢旦，瞻河喜见清。
更期纡翠葆，千载诧登瀛。

画角城头向晚悲，邓侯归旆已临歧。
西郊祖帐倾簪绂，南国离声动管丝。
千里去思歌邵父，三年遗爱泣吴儿。
甘棠寂寞江边路，正是清阴蔽芾时。

旧交为帝不能邀，百尺双台照暮涛。
逸迹已将山共永，清名仍与月争高。
鲁连解难终辞禄，龙伯持倾只钓鳌。
列传古碑言未尽，一滩风竹自萧骚。

孤壁横天畿，岿然袤寻丈。
恭承晋高士，尝此摅遐想。
临风挹胜轨，意若无今曩。
当涂昔战龙，典午方构象。
忠贤履危运，鳞羽婴密网。
烈烈炽邦刑，耽耽翦人望。
嵇吕膏砧斧，涛舒受羁鞅。
先生机且神，妙用包群枉。
兀尔谢将迎，隤然寄昏放。
礼法虽我雠，智恬非外奖。
恻怆广武游，留连步兵酿。
朅来桑梓国，凭高念长往。
舒啸万籁先，浮精九皇上。
归禽宛颈还，秣驷临刍仰。
当日天地心，寥寥共悲壮。
咄嗟涉千祀，隠轸存遗壤。
临岸知是非，俎豆犹彷像。
我来一倾耳，城隅断余响。
枭鹗愁空林，狐狸语平莽。
高韵邈已徂，清铭复谁赏。
尝闻史氏传，涂穷辄怊怅。
正人与直辔，何代非流荡。
淳风日已微，投辞谢精爽。

予本草茅士，世无钟鼎荣。
在昔未胜冠，先畴弓冶倾。
茹荼滨十死，属纩存微生。
分遂宁牛饭，谁希庄雁鸣。
龙具泣妻子，练裙悲弟兄。
慈诲断轲织，遗书开晏楹。
感激侏儒饱，呻吟裘氏声。
下武纂丕构，协风翔四瀛。
纷驰贲丘帛，高竖当衢旌。
鸾翮不暇戢，骥材方自呈。
车徒首燕路，冠盖溢秦京。
文章赵元叔，唇舌娄君卿。
列邸曳裙入，群公交币迎。
仆尝不自料，奋迹希时英。
弟子许都养，词人嗤老伧。
一旦褐衣召，千惭昆玉名。
安知轼蛙贱，但觉轩鸿轻。
初命六百石，关掌列侯城。
居然懵操决，无术裨澄清。
天炎屡来集，冤狱纷以盈。
诮让使台檄，流离民屋征。
结课谅无最，黜幽兹有萌。
晚遘金闺彦，传瑞提千兵。
为僚笃古义，赏善多新评。
坐则席函丈，出则车连衡。
高论天人际，细略米盐争。
愚虑或窥管，嘉言兹报琼。
赏音非易遇，旷古难为并。
严惠不世出，萧朱犹害成。
何言末路日，独契后凋情。
累洽帝图盛，思皇贤路平。
愿言寄君子，始终同所营。

哲匠昔缔构，文榱面清池。
回环水光合，左右云容披。
苍烟限垒断，空碧盈轩垂。
蕙绿不待染，荷圆皆中规。
戏鱼触新藻，幽鹭翘空坻。
初笋半遗箨，残跗犹抱枝。
我来冰未泮，倏此亘炎曦。
节物一以换，余怀焉独怡。
内惭固陋质，本乏廊庙姿。
印绶纷璀错，旌旄森陆离。
林狙裹华黻，野鹿骇金羁。
负山力已竭，倾日心空疲。
知此危殆辱，斯言非我欺。
横琴不成调，慷慨念归期。

长安冬鼓喧，里舍隙尘晓。
有客驻歌骊，归途指江徼。
晨庖爨苏冷，穷巷乡舆少。
乃肯顾我庐，欢言复悲啸。
悲啸诚易知，夫君韵经奇。
才高洛阳贾，赋动楚湘累。
平昔应贤诏，览德扬英蕤。
孚尹倾宝肆，沛艾络仙羁。
献书北阙下，对策东堂垂。
逢吉旦兼暮，谐音埙且箎。
天官选初筮，黄绶聊藏器。
三釜乐及亲，尺檄甘为吏。
迩来预冬集，再调郁奇意。
群公亟为言，力命乃相戾。
奏牍辄报闻，官书责勤莅。
簿领百里佐，风烟六朝地。
销魂南浦行，拄颊西山气。
君子永来誉，胜襟无累欷。
行矣勿载哗，乡枌方省家。
春桡碎溪月，晓帆弄江霞。
长洲纷藉草，故树杂生花。
予心若为处，岁晏𥩟疏麻。

病客卧穷里，衡扉掩残春。
隳官道家藏，窜迹农廛民。
朝罗噪饥雀，暮席流芳尘。
尸居恍逾岁，踵息动弥旬。
忽讶绛鞲隶，传呼越郊畛。
蹀躞千余骑，雍容两朱轮。
言是楚邦守，来过安邑贫。
固宜辨贵弃，乃尔存艰辛。
此道古为重，余风今已沦。
物色认平素，载言接殷勤。
始悟先子旧，早笃尝僚亲。
孤心极摧橹，感涕浩盈巾。
追念舞勺岁，已识栖鸾人。
师筵奉函席，学舍操书筠。
童牙自忘丑，诗钵或娱宾。
公时摛句赏，谓是天麒麟。
亲擘彩笺赠，勉我期日新。
汝南丏题品，有道定人伦。
自尔一暌剌，中年婴世纷。
天圣绍休绪，顿网横无垠。
鸾鹄不藏翼，虬蜗无遁鳞。
余时滥隗始，骧首摩苍旻。
司徒揖元叔，天子第平津。
甲科廷尉属，再命宫坊臣。
黄香入东观，贾谊过西秦。
䌷绎金匮室，珥彤瑶水滨。
登瀛识褚马，颂汉希渊云。
一朝泣风树，九死存余焄。
中都索米后，老圃种瓜辰。
惠然下车揖，高义倾前闻。
却计髧髦日，二纪如逡巡。
今形虽隠几，昔训尚铭绅。
丈人笃求旧，偷俗将还淳。
湘水澹苍野，衡峰凌紫氛。
泽节首南夏，瑶魁瞻邃宸。
恋阙魏公子，吊贤楚灵均。
公怀佐时略，宜树光朝勋。
奚为远问俗，惜此徒伤神。
宣室懋清问，华光钦宝邻。
行行爱玉体，趋节𥩟来臻。

连佐陪京郡，愁衔出祖杯。
新曹抛野𫈵，旧第老公槐。
府檄迎车远，戎牙宴豆开。
遥知倾坐日，方叹阿{卢阝}才。

小雨春膏润，微波晚照空。
壶光遥送电，梁影半倾虹。
珍树疏烟合，坳塘暗溜通。
羲皇谁可上，靖节有窗风。

勤勤念耦耕，不是钓虚名。
皓魄圆犹缺，芳卮满故倾。
佩韦防事急，分肉倚心平。
此意将谁语，临深坐冶城。

夕轩疏雨罢，物物为秋惊。
病叶先风落，寒蝉趁候鸣。
西飞愁燕急，左界恨河倾。
借问三江客，鲈鱼底有情。

平昔词林伯，尝为右辅来。
庾公偏爱月，薛县未倾台。
镵石云根断，临波水腹开。
良宵时弭盖，方信谢庄才。

层霭冒遥城，风长雨足轻。
暗云依电簇，微日记虹明。
树洗连帷出，荷翻百琲倾。
幸无漂麦虑，舒啸倚前楹。

我本无心士，终非济世才。
虚舟人莫怒，疑虎石曾开。
蚊负愁山重，葵倾喜日来。
欲将嘲强解，真意转悠哉。

试问山林客，胡然廊庙中。
借筹终不效，数马亦何功。
{穴/叫}窱荀池北，回环汉垒东。
缯云高幕润，瑶草半庭空。
乍失苍门燕，初闻上苑鸿。
凉催珍簟卷，气袭碧帘通。
虬箭天边漏，乌竿物外风。
心倾徒类藿，发短更惊蓬。
自谂非真相，其谁恨秃翁。
婆娑君勿诮，并为主恩隆。

总辔出西坰，寥寥旭宇明。
丛冈森地秀，飞塔恍神行。
惠味霑仙露，疲心识化城。
远香来不断，空梵过犹清。
坐惜忘机晚，居惭𫄬组荣。
抚怀今古恨，高世友僚情。
顾慕群芳歇，徘徊极野平。
低云参驻盖，寒木隠前旌。
风转松添韵，霜余菊挫英。
碧垂天势匝，红上日华轻。
垒废麏{鹿/加}乐，池荒雁鹜鸣。
宫垣除濞国，台址畏轩兵。
胜践欣同适，沈忧悔自婴。
理融无物我，神照罢将迎。
绚藻春供丽，投珍佩合声。
莫嗤三叹拙，聊谢两心倾。

旷荡三河阔，东西二室连。
埋云峰树短，抱日岭霞鲜。
黛压周南野，岚薰巩右天。
峥嵘元气外，磅礴太虚前。
斜麓横包壑，倾崖碧逗烟。
巢荒尧客隠，笙断洛储仙。
夙尚临风结，幽怀傃里县。
功名青史后，才器散樗边。
整顿登山屐，签题炼药篇。
采芝应有路，种玉得无田。
喻指存真契，如灰息世缘。
寄声鸾鹤侣，千载共来旋。

秘苑仪星地，群英得隽年。
飞緌鲸浦右，供帐斗城偏。
表道槐阴直，凌氛柞影圆。
丛楹开玉宇，华组会琼筵。
湛湛融君渥，渠渠奖士贤。
银珰尊右席，绿帻佐双笾。
饰喜优坊伎，均恩醵礼钱。
沼浮渑酒渌，坻聚舜庖膻。
场迥歌声合，风回舞节妍。
柳疑添绀幄，鹦解啄鸣弦。
臣藿心倾日，需云象在天。
绨囊赍睿什，钿轴照儒篇。
宝思垂霓烂，欢声抃岳传。
珍台纷蹇产，翠气浩宛延。
池讶阳乌浴，桥疑汉鹊填。
千夫拔河索，三令夺标船。
帐殿沧波匝，钩梯复道连。
瑶甍轩凤羽，云岛压鳌颠。
牺觡驯灵囿，天麰蔽大田。
江头拔兰紫，林下摘樱鲜。
玉藻初盈沼，神芝欲冒廛。
阳沟连禹洫，阴石骇秦鞭。
冰静恩鱼出，园空瑞鹄旋。
缭垣包井落，别渚上风烟。
金埒争镳地，珠翳射雉阡。
去辎雷远陌，归袂藻平川。
乍集储胥外，还经馺娑前。
子云嗟寂寞，无思状甘泉。

倾坐仙姿掩石麟，奉章车府应观宾。
谢庭早占芝兰族，禹会初陪玉帛臣。
削牍西清催笔距，赐衣中禁换袍银。
东归待看荣乡品，年似终童禄及亲。

东家华衮屡垂褒，倾耳幽兰郢唱高。
雪苑曳裾惭赋客，春塘飞笔见诗豪。
千金秦市文终贵，九奏钧天梦自劳。
他日海槎如犯斗，愿将孤迹托星曹。

绀幰鸣珂万盖翔，九门冠剑拥晨光。
城连南北长安斗，殿倚东西太极堂。
云里铜乌风作籁，天边金掌露成霜。
微生备位如葵藿，只有倾心奉圣王。

苑路轻骖拂晓霞，斗城南畔列侯家。
临邛贵客倾中坐，漳水词人记后车。
一石蒲桃先载酒，万株金谷正交花。
风光不减兰亭会，醉墨凭君纪岁华。

古丘危磴接云梯，远目临高意自迷。
千里绿芜平野北，半边红日乱峰西。
台倾邺苑多残瓦，凤没漳河失故堤。
近塞春郊无胜事，跛{牛羊}风马满山溪。

闰章余历气先回，腊尾新阳已暗催。
三改使符惊岁往，六倾宾酒驾春来。
枝头翦彩仙葩折，胜里宜年宝字开。
更听美人金缕曲，从兹争合舍尊罍。

济渠冰解逗奫沦，花柳兼催近郭春。
城外天形低合野，水边楼影倒倾人。
趁晴鱼意双游乐，助闹禽声百种新。
老倚芳樽从外诮，且将吟啸代经纶。

薛县高台已半倾，碧波遗甃自盈盈。
池蛙不辨兴亡意，犹学当年鼓吹声。

萧然颜巷复谁堪，竟日潜心到五三。
载酒未妨从靖节，围棋端不羡羊昙。
逢人倾倒群儿笑，落笔纵横四座惭。
旧学青箱知未替，更将新律付诸男。

一见奇葩泼眼明，两川风物寄争新。
十家京洛供长日，万朵东秦照暮春。
谛视尚疑倾国女，醉吟犹付谪仙人。
定知不是无情物，为有真香暗度频。

千秋从昔庆嘉名，四海而今贺太平。
十里旌旗明晓色，万家弦管被新声。
五云已逐阳乌现，百兽方随仪鳯鸣。
更喜簪绅趋燕衎，南山祝圣愿同倾。

萧叶蟠根大，于门结驷新。
鹓行尊几杖，鹤骨离风尘。
追挽倾朝绂，褒荣动帝宸。
惟应两河道，犹想锦衣春。

断蓬随天风，飘荡去何许。
寒草不自振，生死依墙堵。
两途俱寂寞，众手剧云雨。
坐令习主簿，下与鸡鹜伍。
遥知竹林交，未肯一时数。
翩翩三语掾，智与谩相补。
髯刘吾所畏，道屈空去鲁。
子才亦落落，倾盖极许予。
四夔照河滨，一笑宽逆旅。
堂堂吾景方，去作泉下土。
未知我露电，能复几寒暑。
思莼久未决，食荠转觉苦。
我不逮诸子，要先诸子去。
不种杨恽田，但灌吕安圃。
未知谁善酿，可作孔文举。
十年亦晚矣，请便事斯语。

高花玉质照穷腊，破雪数枝春已多。
一时倾倒东风意，桃李争春奈晚何。

小草浪出山，大隐乃居市。
功名一画饼，甚矣痴儿计。
倾身犯火宅，顾自以为戏。
汗颜逢冰子，更复问奚自。
三肃斋中人，本是青云器。
虽然山上山，政尔吏非吏。
肃肃窗前竹，见引著胜地。
世间剧寒暑，了不受荣悴。
门前剥啄客，欲问观我意。
但持邯郸枕，赠我一觉睡。

洛阳城边风起沙，征衫岁岁负年华。
归途忽践杨柳影，春事已到芜菁花。
道路无穷几倾毂，牛羊既饱各知家。
人生扰扰成底事，马上哦诗日又斜。

三月碧桃惊动人，满园光景一时新。
剩倾老子樽中玉，折尽残枝不要春。

杨刘相倾建中乱，不待白首今同归。
只今将相须廉蔺，五月并门未解围。

安隐轻节序，艰难惜欢娱。
先生守苜蓿，朝士夸茱萸。
前年邓州城，风雨倾客居。
何尝疏曲生，曲生自我疏。
岂无登高地，送目与云俱。
门生及儿子，劝我升篮舆。
出门复入门，戈旆填街衢。
去年郢州岸，孤檝对坏郛。
莫招大夫魂，谁揽使君须。
独题怀古句，枯砚生明珠。
亦复跻荒戍，日暮野踟蹰。
白衣终不至，眇眇空愁予。
今年洞庭上，九折余崎岖。
时凭岳阳楼，山川看萦纡。
孙兄语蝉连，王丈色敷腴。
不用踏筵舞，秋风摇菊株。
乐哉未曾有，是梦其非欤。
丈夫各堂堂，坐受世故驱。
会须明年节，醉倒还相扶。
此花期复对，勿令堕空虚。
明日风景佳，南翔先一凫。
可言知机早，政尔因鲈鱼。
分襟肺肝热，抚事岁月迂。
归家问瓶锡，生理何必余。
相期衡山南，追步凌忽区。
回首望尧云，中原莽榛芜。
臣岂专爱死，有怀竟不舒。
老谋与壮事，二者惭俱无。

多难还分手，江边白发新。
公为九州督，我是半途人。
政尔倾全节，终然却要身。
平生第温峤，未必下张巡。

古泽春光淡，高林露气清。
纷纷世上事，寂寂水边行。
客子凋双鬓，田家自一生。
有诗还忘记，无酒却思倾。

万里衣冠京国旧，一船风雨晋康城。
灯前颜面重相识，海内艰难各饱更。
天阔路长吾欲老，夜阑酒尽意还倾。
明朝古峡苍烟道，都送新愁入橹声。

天柱欹倾日，堂堂堕虏围。
遂闻王蠋死，不见华元归。
一代名超古，千年泪染衣。
当时如有继，犹足变危机。

一死公余事，由来虏亦人。
使知临难日，犹有不欺臣。
河洛倾遗愤，英雄叹后尘。
煌煌中兴业，公合冠麒麟。

城南天倒影，绿浪摇十里。
使君云梦胸，犹复录此水。
舟行及雨霁，秋色在葭苇。
烟涵翠縠润，月照金波委。
知公已忘机，鸥鹭宛停峙。
向来趋热士，说似颡应泚。
俗子与清游，自古剧函矢。
如何有双脚，受垢不受洗。
异哉公殊嗜，记此两苦李。
诗成堕衡门，名字污纸尾。
明当蹑公迹，佳处不待指。
会逢白沙渚，我舍真可徙。
鸣驺傥重来，傍舫倾我耳。

曹刘方驾信优为，不废东郊坐保厘。
投蚓问公逢老手，联珠及我愧连枝。
定知来者倾三叹，共了流年费几诗。
瘀絮车斜敢将去，乐天那畏一微之。

四百余年鳄不归，七十二滩险莫支。
千艘上下无倾欹，波间小艇理筒丝。

临风细扬簸，糠秕零风前。
倾泻雨声碎，把玩玉粒圆。
短裙箕帚妇，收拾亦已专。
岂图较斗升，未敢忘凶年。

花开且复谢，回首悲今昨。
席月吹参差，临芳倾凿落。
莎蘋藉醉枕，风竹惊眠觉。
宾僚上马去，乌鸟相呼乐。
春光在木杪，花絮相纷箔。
酒到忘醇醨，客来无善恶。

呼船起柁乘潮平，掠窗飘箔疏雨倾。
漱石枕流东道主，栉风沐雨吾曹行。
百寻悬瀑泻绅珮，两边乔木翔枅甍。
乞浆满瓯牛乳粥，纵酒下箸驼蹄羹。
跻摩顶踵历蹬术，牵挽葛藟披荆榛。
荒浪搀差复奄霭，巀嶭屃赑仍棱层。
嗥烟啸雨猿鹤宅，绝山航海樵渔能。
草衣穴处避世士，木食涧饮安禅僧。
芝房云阁无尽藏，月屏风幌长明灯。
笑看阛阓一蚁垤，挥斥氛祲投蛮藤。
经行石窦解縢𪨗，饮灌匏杓谈淄渑。
莫嗔踏碎苍苔色，莫嫌汲浊阴井清。
膏肓泉石有鉴裁，腾踔岩崿试股肱。
要识石鼓真面目，立置枕几非绘缯。
风吹杨叶此山下，欲问故老知谁应。
市朝一梦争夺际，山海萧散堪伏膺。

林杪摘星陨，江干疑烧然。
香包浣花锦，冰质藐姑仙。
巨擘纷璀璨，丁香吐妙妍。
唐亡倾国笑，何物免罹愆。

建极翊皇舆，蓬庐怀致主。
除书肆时夏，提纲众目举。
满朝想风采，爱及巾垫雨。
平平戒自守，落落进攻取。
定倾繄其人，防秋今尚暑。
执舆岣嵝岭，栉风闽海浦。
破的出新诗，江山缭樽俎。
危机见未萌，刚鲠殊不吐。
成宪万方瞻，作者七人数。
收召无遗贤，商山非为吕。
开悟尧舜心，亢宗诚刻苦。
闭门逾厥垣，孰与驱驰许。

天工奇水墨，晴景照檀栾。
影动嵇阮爱，笋穿淇渭干。
禅翁三昧力，老手一挥间。
意匠先鹘落，心造忘笔端。
芥胸极蓊蔚，振袖疾飞翰。
道妙进乎伎，自得即之安。
刚耿在眉睫，岁寒出脾肝。
动色娱倾耳，可听非惟观。
飒遝掀翠羽，交戛敲琅玕。
雷惊碧霄耸，风倒悬崖攀。
雨霜斜重势，龙凤飞鸣竿。
劲挺加掩冉，英奇阅雕残。
缇缯钉墙仞，秀绝袭衣冠。
备悉湖州派，恨不彭城看。
不可无此君，宁可弗至膰。
买林自亏蔽，折槛萦丛攒。
房拢侍便嬖，园苑隔扃关。
要见一室中，幸容四壁宽。
此画会通灵，请公牢𫔎缄。
王侯傥奉借，定鏁空厨还。

群才奔正始，辨论轶髯卿。
诸老力推毂，斯文有定评。
龙旗叔孙氏，金笔左丘明。
杕杜尝嗤点，椒兰足陷倾。
穷途乖党侣，陋屋挂冠缨。
彰炳流千载，嗟咨奠两楹。
桑枌堕兵火，简札落寰瀛。
态度云霞蔚，瑰奇珠玉生。
渊停真可挹，川驶不留行。
机杼班扬旧，笙竽陶谢并。
风骚齐穆若，郊岛埒低平。
百末芳蜂采，千岐理刃迎。
斧斤皆阁束，凿枘自天成。
大论尤宏博，短章工冽清。
精微演孔佛，刚毅奖周京。
粝食何曾餍，高标不朽名。
斐然愚小子，钦咏有余声。

更生倾侧四斥已，精诚所祈格天地。
着明深切安危机，同道萧周数人耳。
不容何病见君子，节义政应强国势。
幸卿权尹岂尝无，忠正得朋侥冒柅。
可怜孤直援又寡，恶恶如风力排诋。
汉皇听纳知其忠，左右侧目争摧圮。
亲亲公族人莫比，按据春秋忧变异。
萧张戮死正人空，挫奸救危宁畏忌。
勤勤请抑外家权，社稷安荣长久计。
二十余年列大夫，痛切皇舆难坐视。
当时不谓秦无人，异世知音诚叹企。
乱生祸重英杰资，无竞维人当树置。
绛侯博陆在岩廊，高武不复忧刘氏。
胡为一篑障江河，谏鼓屡鸣那得济。

从班有子莳陔兰，三贵相承德齿官。
政理庭闱贻济美，暄凉枕席问平安。
箕裘桑梓人钦羡，滫瀡膏饴养色难。
千乘送车倾井邑，剑留传宝涕汍澜。

国香倾国色，天质殆天怜。
含笑冰崖侧，无言石濑溅。
湘娥愁暮倚，孙令馥终筵。
卜夜多松炬，玉容殊更妍。

鸟咮倾蓝雨春霁，琼芳入眼雾冬昏。
一枝肤雪壶中曜，静几低窗养晏温。

妖娴十五余，清春破瓜初。
婉腻讵如玉，凌风素云裾。
莺燕妒声实，窈心自有夫。
取怜逆万目，白地肠应无。
惶惑少年士，逐麋不顾菟。
倾囊买消渴，借问谁家姝。

君不见迥妙殊怜世绝尘，脱足褰帷韫玉人。
藕丝帖体沈香熨，清瘦纤柔伤九春。
勒芳戢翠妍无偶，啧啧拳拳徐叩叩。
洁馁何尝羡污饫，令淑专贞绝难有。
绿樽翠杓稽留举，林下闲情风韵度。
单羁抛掷几星霜，琐卑胁胁蓬茨伍。
里邻敩嚬诧又夸，伧翁讵堪眉斧加。
想当然尔霸勾践，岂俟再顾倾夫差。
云霞拢抹振琼珰，蒨秾蕙转婉清扬。
此翁南郭坐忘趣，道眼不玷慵来妆。

豁眼桃红思圣解，袭人兰郁比修能。
面脂靡曼负涂泽，绘彩化工夸斲冰。
蒨粲芳秾触吟境，艳阳风色嗾狂朋。
倾壶箫管黳蓬鬓，沈顿金觥雹凸棱。

嶷然衷塞懿，挟操亦人难。
唱第芝庭瑞，背城逋寇残。
倾殚副王命，畴曩入赀官。
遗事乡评著，嘉言邑里宽。

图秦争汉两无成，霸势先随玉斗倾。
惟有乌江夜深浪，至今犹作楚歌声。

一叶渔舠破晓烟，山环碧玉水连天。
满倾竹叶倚红玉，天遣行云慰谪仙。

万里炎洲政郁蒸，阿香捶鼓忽砰轰。
云驱铁骑千山合，雨挽银河一夜倾。
龟坼有田皆灌灌，猬毛无稻不生生。
高楼破晓朱帘卷，六合无尘万象清。

旸虫赫赫欲流金，夹岸垂杨失翠阴。
已恐人间被汤旱，谁从天上作商霖。
崇墉定有千箱积，果腹同倾四海心。
我亦不须忧脱粟，聊赓既醉入瑶琴。

谁向人间脱甑蒸，烦公大句激雷轰。
高才自是百夫特，出语当令四座倾。
霖雨虽从天上降，烟云要自笔端生。
吹嘘六合无凡骨，例欲乘风款太清。

往事无如今日新，銮舆一再冒胡尘。
阳微阴极故多雨，柳怨花愁不忍春。
已遣侈心倾虏帐，行收泪眼拜枫宸。
眼前恶景君休问，胜负相资臂屈伸。

风波未暇怨浮萍，多谢朋来慰此情。
君似张凭真理窟，我惭侯喜得诗声。
酒杯莫向吾徒浅，句法当令叔世惊。
又恐诸公连茹去，堂堂王室要扶倾。

宿雨初开万翠屏，相携云水自由身。
寸心未逐莺花老，一笑能留天地春。
傥得新诗同刻烛，不妨浊酒共倾银。
往来一气何须问，蝙蝠飞时日正晨。

闽山去天惟尺五，傍立怪石如蹲虎。
点额龙墀万里归，未能赤脚走风雨。
惭愧使君肯相延，十日倾酒如流泉。
文字兴余亦不恶，红妆执乐艳神仙。
明日冯驩出有车，远借仁风归故庐。
不用回头重引领，行矣商霖到海隅。

醉中飞梦到神清，夜半高楼借水明。
下瞰寒溪凝水晶，孺子相呼同濯缨。
楼上天人百宝璎，瑞色天香充栋楹。
步云一曲语春莺，千山洗空烟雾横。
酒醒帘外竹阴行，夜风更为芭蕉生。
愁肠起向谪仙呈，梦境凭君指顾成。
一开后堂花柳盈，香肌可万六出霙。
珮玉步莲不自轻，寒眼那能更指令。
春葱斜捧玉壶倾，真珠红滴浓无声。
一醉花间岂易营，归来十日寸心萦。
兰亭家风类帝京，为余亦复出花城。
柳腰随风万里征，安焉不复数归程。
坐令铁心宋广平，夜揩醉眼赏梅英。
歌燕舞赵艺更精，遏云回雪未可评。
人间不复数娥嬴，神仙游戏肉眼惊。
我生不顾万锺荣，对花有酒即蓬瀛。
高会何须四者并，赤脚亦能写高情。
最恨苏公世公卿，家声往往九夷倾。
风流阵中却寝兵，酒瓯但借邻姬擎。
何日高堂钟鼓鸣，如我心醉如春酲。

醉中飞梦到神清，夜半高楼借水明。
下瞰寒溪凝水晶，孺子相呼同濯缨。
楼上天人百宝璎，瑞色天香充栋楹。
步云一曲语春莺，千山洗空烟雾横。
酒醒帘外竹阴行，夜风更为芭蕉生。
愁肠起向谪仙呈，梦境凭君指顾成。
一开后堂花柳盈，香肌可万六出霙。
珮玉步莲不自轻，寒眼那能更指令。
春葱斜捧玉壶倾，真珠红滴浓无声。
一醉花间岂易营，归来十日寸心萦。
兰亭家风类帝京，为余亦复出花城。
柳腰随风万里征，安焉不复数归程。
坐令铁心宋广平，夜揩醉眼赏梅英。
歌燕舞赵艺更精，遏云回雪未可评。
人间不复数娥嬴，神仙游戏肉眼惊。
我生不顾万锺荣，对花有酒即蓬瀛。
高会何须四者并，赤脚亦能写高情。
最恨苏公世公卿，家声往往九夷倾。
风流阵中却寝兵，酒瓯但借邻姬擎。
何日高堂钟鼓鸣，如我心醉如春酲。

老干千年如削铁，蛰龙酿春未肯泄。
阿香推车动地来，振起虬髭上天阙。
砰轰一声惊倒人，雨势更挽银河倾。
炎洲六月尘生海，一朝化作无边春。

八斗一倾聊热耳，开匣时观三尺水。
指天喝月使倒行，扬波直欲斩蛟子。
安得知音吾党人，相看青眼不余嗔。
笑驱八蛮有奇策，开怀聊与话诚真。
可怜吐哺风流绝，乞巧未遑姑守拙。
坐观明月侵虾蟆，空使玉川怀寸铁。

人生相值梗萍耳，无酒投钱亦饮水。
况公家世足风流，封胡羯末又贤子。
匹马来寻物外人，坐上无毡寒不嗔。
倾盖相逢已如故，洗空机械情更真。
公今在陈粮屡绝，恶圆喜方我尤拙。
穷愁相守两萧然，富骄何事如意铁。

黑云压山山欲颓，阿香推车震不开。
广寒宫中珠径寸，狂风倾下九天来。
高堂砰轰倒四壁，万瓦飞空如转石。
灯火青荧不敢明，世间谁有胆三尺。
年来蠢动敢争豪，鳅鳝起舞狐狸嗥。
一振天威百怪息，夜半云收北极高。

前日雨如丝，缤纷杂朝雾。
昨日雨如注，万壑争驰骛。
今朝有霁色，作意在芒屦。
那知复如倾，漫天飞瀑布。
介休借车振苍穹，十八叶幡如火红。
涛头起伏万银屋，河伯尽以山为宫。
门前小艇疾飞鸿，挽我同趋急流中。
人生如梦贵适意，乘此可食千头龙。
醉中举杯谢舟子，口腹自营吁可鄙。
不闻大禹不过门，血指为疏九年水。
何如乘风拜张坚，唤取女娲来补天。
坐令赤子脱鱼腹，六合内外还桑田。
柳枝却下蛟龙约，谈笑支奇付铁索。
异时天上敢惊呼，斥作人间铛折脚。

我闻张微子，仰天能服雾。
又闻填海神，挥鞭石欲骛。
二子呼不来，登山自纠屦。
雷鼓速云阵，忽忽千岩布。
谁云九万隔高穹，玉女笑眼逼人红。
银浦遂倾瓜蔓水，雪浪欲浮天梁宫。
孤孙得糟时哺翁，泛泛浮家烟浪中。
竞呼力士来西域，临江吹缩十丈龙。
那知夏雨逢甲子，身如猪鸭不须鄙。
赤松作此岂无谋，门生主兵渠主水。
长江正欲截苻坚，夜亡智伯水如天。
此功朝成暮可霁，便当对月饮青田。
一雨从今十日约，要赓丰年入弦索。
凭君唤取阿戎俱，笑上天门同软脚。

狄犬夜吠夷门月，乾坤易位人泣血。
那知千官舞蹈回，马上洋洋面不热。
许侯逆风敢孤骞，黄金围腰挽不前。
大明升天狐兔遁，再拜丹墀吾节全。
我时上天恣狂直，权臣舌端飞霹雳。
当时陷阱皆交游，侯独临存真铁石。
此来邂逅一笑间，夜倾闽酒赤如丹。
胸中磊块浇未下，征旆匆匆又吴山。
山前鲛鳄翻平陆，杀人如麻未充腹。
凭君仗剑追祖风，坐令四海桑田复。

四海王信州，志气老益壮。
家学九夷闻，人物万夫望。
若使在庙堂，天下无怨旷。
胡为一叶舟，也泛闽溪浪。
顾余真断梗，江淮付摇漾。
逢人辄倾倒，涉世无堤障。
既念越人瘠，仍欲郑声放。
斥下九天来，宜似幽怪长。
邂逅忽相逢，琥珀倾新酿。
大急赓歌诗，胸臆赖舒畅。
我语无余韵，日书甲乙帐。
得君驱鳄手，不忧潮阳瘴。
三年去国心，海隅日凄怆。
东家久不燔，稚子将无饷。
诗成皆置之，万事吾不仰。
那复思重裘，区区欲止谤。
明朝更可人，芒鞋穷好尚。
遥知翠微中，高谈得纵傥。
至乐曲糵间，虚名钟鼎上。
轻重不须论，杯行且酬唱。

四海王信州，志气老益壮。
家学九夷闻，人物万夫望。
若使在庙堂，天下无怨旷。
胡为一叶舟，也泛闽溪浪。
顾余真断梗，江淮付摇漾。
逢人辄倾倒，涉世无堤障。
既念越人瘠，仍欲郑声放。
斥下九天来，宜似幽怪长。
邂逅忽相逢，琥珀倾新酿。
大急赓歌诗，胸臆赖舒畅。
我语无余韵，日书甲乙帐。
得君驱鳄手，不忧潮阳瘴。
三年去国心，海隅日凄怆。
东家久不燔，稚子将无饷。
诗成皆置之，万事吾不仰。
那复思重裘，区区欲止谤。
明朝更可人，芒鞋穷好尚。
遥知翠微中，高谈得纵傥。
至乐曲糵间，虚名钟鼎上。
轻重不须论，杯行且酬唱。

秤头蝇坐便欹倾，万世权衡照不平。
斤两锱铢见端的，终归输我定盘星。

清白门庭四绝邻，长年关扫不容尘。
光明转处倾残月，爻象分时却建寅。
新满孝，便逢春，醉步狂歌任堕巾。
散发夷犹谁管系，太平无事酒颠人。

君王底意语知音，天下倾诚葵藿心。
掇出中原无价宝，不同赵璧与燕金。

不展事，不投机。
不徇缘，不答话。
个是出格，辙脱窠臼。
平生肝胆向人倾，相识犹如不相识。

朅来林下人，挂冠脱朝绿。
身闲道愈尊，神静碧照目。
落落我就璞，碌碌谁如玉。
欲学陶渊明，高情异浮俗。
白云无定心，青山有奇骨。
肯从莲社宾，共奏无弦曲。
佛生等一念，日劫讵延促。
倾盖同故人，道存聊一瞩。

一宿曹溪今乃时，永嘉想见未忘兹。
如何淮风遏行色，不得扶杖相参随。
斯须佳惠玩珠璧，璨然倾泻胸中奇。
词锋明锐许谁敌，禅悦清酣还我追。
约君入社背时事，种藕著华春满池。
道在金兰端未艾，回头阅世真儿嬉。

时流罕识真，特立取众忌。
不有明眼人，谁止万口沸。
古今冠盖场，毁誉固一致。
胡为空门中，生灭亦滋炽。
更怜晚学徒，遍参反谀媚。
妄将宗派分，未必尽师志。
要是鹰犬姿，乃出蛇鼠计。
堂堂真歇师，的的示大意。
所向古道场，衲子悉倾至。
往年入吴闽，宴坐走檀施。
继踵几尊宿，建立各超诣。
南方祖令行，山川久增气。
乃知群魔怖，不乐佛住世。
休歇云卧庵，谤焰息氛翳。
欻然天门开，黄纸书广利。
万态复现前，颇似厌权势。
去来初何心，缘感本自契。
悯兹象众衰，愿力救深弊。
维师法梁栋，世道贵相济。
露风吹海云，瘴岭发岩桂。
欲挽衣裓留，意已万里外。
我老卜后期，夜话炯不寐。

云门道价倾缁白，一去如何经书尺。
乾竺宗旨超隐峰，客至不鸣斋后钟。
杨岐儿孙真铁脊，二子等是僧中龙。
平生我如拆袜线，老来要认本来面。
忆昨二老初相知，竹炉拥衲清夜围。
佛眼霜颅象懒瓒，圜悟辨口吞韩非。
锺山往事无人识，我识二子因师得。
楞伽一句作么生，请问同参俱本色。

柱史生周室，仙源谱系崇。
储星昭昴宿，降岳表神嵩。
间气凭家世，宗臣挺祖风。
梦求终作楫，猎卜果非熊。
感遇云龙会，恩深雨露丰。
折冲渊圣日，辉赫靖康功。
社稷欹倾际，乾坤震荡中。
力扶神器正，坚守帝都雄。
割地争三镇，回天定两宫。
壮图期敉难，大节耻和戎。
去国孤舟远，忧时百雉空。
建炎欣翊戴，鸿庆袭光融。
相印机衡重，兵权号令通。
安危繄礼貌，进退肯雷同。
巨屏频循抚，真祠示眷蒙。
欢声逢穀旦，善颂达苍穹。
弼亮需元老，平章合上公。
五行推有本，六甲混无穷。
再造邦基固，中兴大运隆。
保民跻寿域，千载简宸衷。

布谷催春惜雨干，白鸥江上未盟寒。
且倾客子酴醾酒，共享先生苜蓿盘。
我已悬车羞碌碌，公当鸣珮称珊珊。
休文才思虽多病，可是空吟红药阑。

卓荦才名四十秋，屡摅良策动宸旒。
倾河议论谁能敌，唾手功勋未肯休。
方快九霄抟鸑鷟，俄惊长坂蹶骅骝。
天公应叱六丁下，著述文章尽卷收。

日出过山头，日入宿山下。
我行山亦行，隐隐似奔马。
朝昏山送迎，山意自倾写。
借问征途间，谁如此山者。

去年中秋节，邻州正弄兵。
羽檄方四驰，酒觞难一倾。
今年当此日，往事久已平。
不但櫜弓矢，又复见丰登。
桂魄十分满，暮容千里晴。
节物向人好，江山入眼明。
群峰翠霭郁，静练秋光澄。
霜竹裂石响，焦桐号钟清。
嶪嶪高台上，飘飘欲云凌。
矫首宇宙宽，顾影尘滓轻。
今夕定何夕，此身非幻身。
谓言坐中客，不饮若为情。

茅屋临江上，四面惟柴荆。
绿阴绕篱落，窗几一以明。
门前滩水急，日与白鸥盟。
不知何隐士，居此复何营。
朝来四山碧，晚际沙鸟鸣。
棋声度竹静，江深琴调清。
终携一尊酒，造门相对倾。
心期羲皇上，安用知姓名。

吾乡苦笋佳，出处惟石屋。
玉肌腻新酥，黄衣缘深绿。
林深恐人知，头角互出缩。
烟雨养春姿，此物未成熟。
三月腊酒香，开樽慰幽独。
烹庖入盘俎，点酱真味足。
未须五鼎牛，聊称一囊粟。
朅来庾岭下，岁月去何速。
经冬又七春，未分穷途哭。
今朝好事者，惠我生一束。
头髠甲斓斑，味恶韵粗俗。
儿童不惯尝，哕噫惊媪仆。
老妻念乡味，放箸泪盈目。
丈夫志有在，何事校口腹。
呼奴更倾酒，一笑风生谷。

乾坤中空绕沧溟，千奇百怪鬬露形。
鲸鲵鼋鼍突相撑，蚶蜃蚌蛤角介狞。
是中有物入眼生，羊肠蚁垤纷纵横。
入口小辛美且清，荐酒百盏壶更倾。
有如汲直官汉京，谏诤虽切心本平。
肩吾作诗翻手成，士龙笔力敌相勍。
嗟我材短谁敢赓，欲往侑坐愁颉羹。
句涩韵梗君莫轻，雄豪似胜苍蝇鸣。

拂袖归来好，亲朋语笑真。
山高多爽气，溪迥只清沦。
帘幕深无暑，琴樽静照人。
短衫吴縠细，团扇越罗新。
翠竹书千卷，沧波钓一轮。
身闲人自远，心净世无尘。
月出千峰外，风生万壑滨。
庾公楼上兴，曾点舞雩春。
高论倾今古，长歌动鬼神。
勋名吾已判，朝市任纷纶。

群芳落尽只青青，独有柑花照眼明。
已许江梅来结友，未容岩桂擅清名。
芬芬兰麝三春底，濯濯冰霜一座倾。
更待秋风资爽气，垂黄篱落伴金橙。

九死穷荒一病翁，晓来犹怯北窗风。
谁知葵藿倾心切，待到日轮升太空。

岁晚霜风劲，束装千里行。
别离交义重，老大宦情轻。
歧路共人远，关山空月明。
旗亭有浊酒，挥泪与君倾。

问君何日赴神京，明日扬鞭数去程。
风雪一天行客恨，关山千里故人情。
铜台曾见三都赋，金阙行传二陆名。
自许孤高谢凡客，从今有酒对谁倾。

叨尘四十年，静计所得禄。
十分才二三，清饿似饥鹄。
中昨守义阳，一时苦穷促。
忽闻柏台长，表荐彻聪目。
不惟免罪戾，英游许追逐。
接武宪漕间，寒庖见粱肉。
从兄逮两载，种种荷推毂。
容我数百辈，大矣空洞腹。
为怜昔同升，相看日不足。
芳时木芙蓉，唱酬动成轴。
烧香每开奁，惠茗屡倾簏。
青青阅冬夏，高视松柏独。
顾我如碔砆，讵敢比良玉。
而兄不我鄙，步骤俾继躅。
是行集霰候，霜威日增肃。
解维在朝夕，离绪可堪触。
恋恋重掺袪，移庖过吾屋。
紫嚢出巨编，还我海陵录。
全家被燕衎，日尽继以烛。
何人鲙红鲜，想见鳊项缩。
腹腴愧偏劝，佐此一杯绿。
实筐出越罗，币帛更加束。
酒阑儿女曹，起舞应歌曲。
殷勤药石诲，美疢肯滋毒。
新诗追古作，高义激颓俗。
临岐沐宠贶，固陋敢虚辱。
但惭水底蛙，勉趁丝与竹。
正尔无足道，聊用资报复。
谦谦古君子，厚德卑自牧。
请歌伐木篇，敬谢酾藇速。

颠风送飞雨，日日吼东北。
檐声决江河，倾泻不成滴。
朝来喜新霁，晨光透云隙。
垂杨翠幄开，远岫青盖立。
孔君公事暇，侯子归期逼。
开樽且精设，论文萃清集。
顾我老无能，分甘口挂壁。
行矣不可挽，思君浩无极。

我生坐疏拙，逢人辄倾倒。
语言无浅深，出口被伊恼。
为孽匪天作，受攻本谁造。
惩非每嚼舌，事已复自蹈。
可怜愚不灵，蹭蹬到今老。
识君无几时，底里见襟抱。
古人重倾盖，相从恨不早。
是行若登仙，江山为君好。
无繇挽画鹢，此意增恋嫪。
何当寄相思，临风慰衰槁。

我生坐疏拙，逢人辄倾倒。
语言无浅深，出口被伊恼。
为孽匪天作，受攻本谁造。
惩非每嚼舌，事已复自蹈。
可怜愚不灵，蹭蹬到今老。
识君无几时，底里见襟抱。
古人重倾盖，相从恨不早。
是行若登仙，江山为君好。
无繇挽画鹢，此意增恋嫪。
何当寄相思，临风慰衰槁。

湖光浩无际，远与列岫并。
风澄烟雾开，炯若镜面平。
高人对万变，寸田常默耕。
扰扰亦何为，岂容方寸撄。
有时鉴湖光，爱其静而明。
那知水是物，心清物还清。
徘徊不忍去，杰阁指顾成。
阁成何所喜，画栋连朱甍。
大江西南来，群山东北横。
江山不待招，宛转趋檐楹。
诹度多暇日，登临有余情。
论文一樽酒，对客手自倾。
酒阑复徜徉，观书弄颍泓。
使人之意消，鄙吝何由萌。
嗟予顽钝姿，栖栖亦劳生。
从今事疏瀹，永守清心盟。

皇天久不雨，既雨晴亦好。
食已得从容，偕行石城道。
桑麻光似泼，山林净如澡。
苍苔长绿发，嫩竹揺翠葆。
离离实攅椅，蔌蔌花褪枣。
风梢水中蒲，烟叶湖外草。
新秧良可喜，勃然见兴槁。
老农竞耘耔，出作恨不早。
谁家列午饷，蔬笋杂鲜薧。
田头立妇子，柳下坐翁媪。
宁能择丰甘，放箸等一扫。
旁观犹快意，想见慰倾倒。
嗟予少力穯，自取宦游恼。
何当赋归来，须髪已华皓。

山祇不爱宝，倾写白玉霙。
秋阳正炎赫，喷薄争清明。
我疑石韬玉，白虹贯岩泓。
源源自何来，万古风雷声。

冻云不成雨，巧作白玉霙。
寒光僣晓色，报我东窗明。
起来拨残灰，煖酒手自倾。
多谢麹居士，于人殊有情。

闲居遇重九，对酒怀陶生。
陶生不可见，爱此重九名。
清霜肃时令，天宇增高明。
依依远山色，隠隠宾鸿声。
泛酒黄金花，人言可延龄。
嗟予不解饮，酒到从之倾。
嫣然木芙蓉，揺风倚东荣。
虽无窈窕歌，自足娱吾情。
鼓琴复何为，年来泯亏成。

涉春苦淫雨，连绵过梅夏。
西来二十日，终朝走泥溠。
林霏欲开户，檐溜又淙夜。
势如黄河翻，声若沧海泻。
颓垣就崩摧，败屋遂倾卸。
垂成麦伤潦，将老蚕病柘。
那知困羁旅，正恐害耕稼。
痛哉兵火余，人物久凋谢。
疮痍索抚养，嵬琐烦教化。
方推中牟恭，复获颍川霸。
是行良不恶，渐美同啖蔗。
况承双鱼书，敢缓千里驾。
平生慕山水，寻胜每偷暇。
何妨见君子，大厌顾荣炙。
一举欣两得，重趼轻百舍。
登临兴何穷，吟咏乐无价。
猿鹤互酬对，云烟竞邀迓。
岩松升龙矫，溪桥断虹跨。
尚恨阻丰隆，未果访姑射。
须烦段文昌，一出补天罅。

观山不惮远，有癖老增剧。
是行迫王事，所过飞鸟疾。
路傍四五祖，不得着脚历。
朝来所干集，我愿容自适。
冲寒走海会，啸吟遂终日。
眷言三祖山，经从阻良觌。
僧果知我意，饭仆济行色。
崎岖五十里，入山及未昃。
山头残雪在，青瑶点微白。
殷勤承老禅，倾盖同莫逆。
为言住此山，予宝始今日。
欲以扶我衰，不鄙昔轻策。
扪萝助探讨，蹑石共登陟。
群峰耸遥翠，一水涨深碧。
行行何所喜，两脚有余力。
归来饱香积，清淡更过昔。

春旱久不雨，既雨风日清。
桑麻被膏润，往往争欣荣。
花鸟发诗思，湖山欢野情。
驾言南亩游，遂有西塔行。
云光郁在望，地僻路亦生。
贤公方外交，别来莺再鸣。
相逢话畴昔，茗椀喜屡倾。
多谢二三子，壶浆竞邀迎。

我从东蓼来，水竹遂幽讨。
崎岖至于六，获见文殊老。
文殊方外友，僧门素称宝。
平生首肯处，可嗣布禅皓。
寤寐思棒喝，邂逅得倾倒。
何妨萃高人，坐上识吾葆。
会胜索枝撑，得师恨不早。
勉为云山留，未可止中道。

秋阳泛泛流清晖，帆腹不张旗脚垂。
灵祠轮奂湖之麋，水天一色成玻瓈。
西轩爽垲高不危，凭栏下瞰群山卑。
鬼神亮我心无欺，风涛纵险夫何疑。
区区奔走劳驱驰，和光未免世俗随。
相逢一笑聊伸眉，明朝掺袂还东之。
萧曹有节未见奇，往往樵牧相鄙夷。
吾生倾否会有时，穷愁过眼无足悲。

连昌宫中马为乐，一时舞马黄金络。
君王养欲臣养文，忠鲠漫多宁救药。
嗷嗷万国风中船，樯倾柂坏夫何言。
潼闗莫拒范阳贼，伤哉天厩空连钱。
翠华西去遥指蜀，应念霓裳旧家曲。
六军敢怒谁敢呵，马足空污太真肉。
始皇布漆徒坚城，元海斩木徒轻兵。
驱鱼驱雀强鹯獭，乃使后世蒙佳声。
乱离每忆升平日，忽对新诗重嗟泣。
望仙花草自春秋，怊怅六龙归未得。

人生邂逅非偶耳，一面岂容轻愠喜。
白首如新倾盖欢，谁解乘闲究斯理。
君家江南我江北，南北相望殆千里。
惠宠顾我端有由，衰滞不应能致此。
为言前岁在金沙，幽讨穷探遍山水。
论文获与阿逢游，賸馥残膏丐犹子。
是行来赴徐卿召，昨日扁舟方戾止。
阿逢闻是公僧弥，予乃阿逢门下士。
知公闲放今杜门，所舍与公殊密迩。
何妨旦夕侍杖屦，执经仍与诸郎齿。
过从弹指见周星，入室芝兰被蕸䓕。
须知四海皆兄弟，高义似君谁可比。
徐卿报政趣归朝，画鹢高樯舣江涘。
明朝车骑遂东还，有便时时遗双鲤。

三年重见须川湄，舍舟东去何驱驰。
王事靡盬莫遑息，人生所贵心相知。
经从往返两过我，一言意厚何多为。
向来江夏倾盖日，翕然誉望推麟仪。
才猷伏火丹九转，用之功效堪扶衰。
重阳初过雨新霁，乾坤六合方平夷。
边城残寇何足灭，庙堂胜算那容窥。
相逢问我出世法，嗟我茅塞同荒陂。
因君扣击发深省，沉迷可笑群昏随。
我闻摩诘老居士，后身楼至今王维。
忽然惠顾有缘契，恍若宿雾青天披。
愿君为我取妙善，此界示现无边慈。

高楼半天夸奕奕，一室萧然再经昔。
君今盘礴知几时，邂逅相逢俱是客。
襟怀磊落我辈人，倾盖便觉情相亲。
欲知富贵未干没，岷山锦水锺精神。
范侯国学同舍友，闻与吾人最亲厚。
别来不寄一行书，有便何妨为予取。

二老亭亭双属玉，交映霜余半溪绿。
才高一世妙言语，落笔珠玑烂盈掬。
时来钓叟为三公，傅岩莘野谁雌雄。
纷纷俗态任冷煖，风云早晚腾蛟龙。
中兴复见宣和盛，须信人心协天命。
真从僵仆正邦基，更向膏肓起民病。
尺书寄我三长篇，管中窥豹非其全。
墨渝纸敝未释手，晴窗飞尽沉香烟。
嗟予留滞濡须坞，梦寐斯文属燕许。
何当单骑造斋榻，遂使高轩出城府。
春风回首归萌芽，又促畦丁种早瓜。
我心倾写会有日，为言已办浮江槎。

寓问发函旧，论交倾盖新。
几年瞻翰墨，今日侍光尘。
御侮烦骁将，扶颠倚大臣。
相逢更可恨，对酒漉陶巾。

多能倾相府，高义著房州。
脱略通侯贵，追随逐客游。
敢论当世比，曾向古人求。
怊怅今楼护，黄泉已再秋。

村落潇潇晚吹生，斜阳天际与林平。
黄花照眼吟肩耸，红袖扶头醉帽轻。
可惯探题仍击钵，敢辞偿令独浮觥。
相逢又复惊相别，樽酒何妨意气倾。

里社安闲得久生，金华端不羡初平。
山林应有清修重，轩冕还将道义轻。
诗捷口占那复藁，酒豪盆酌不论觥。
一斑已幸窥秋句，囷廪他时冀倒倾。

袚除聊复对江亭，樽酒相从一笑倾。
那得此时仍此乐，况逢难弟与难兄。
潺潺暮雨檐间溜，滑滑春泥柳外声。
好在海棠红合泪，向人凄怆益多情。

时来谈笑取侯封，清旷宁容雅志从。
上圣急贤齐舜禹，群公引类迈夔龙。
非材似我十围栎，有用如君千丈松。
邂逅相逢辱倾盖，能令瓦釜配黄钟。

独舸东来夏日长，归装从此益生光。
卧云禾穂珠成实，倾露荷花麝被嚢。
逸世才猷金騕袅，逼人风味木兰堂。
常疑正始遗音绝，把读新诗远坛场。

舞腰回雪奏伊凉，饯设铃齐举别觞。
如子固宜倾坐客，顾予何计挽征艎。
交情旧喜推东道，归梦先应到北堂。
花柳枝头春已闹，伫观超擢寘周行。

不耕何敢叹无囷，多谢先生早见倾。
望岁比同伤再潦，逢年今共快三霙。
光凝夜旦千山晓，势合高卑万壑平。
坐想袁安门未扫，洛阳谁复念孤惸。

敢以箪瓢傲廪囷，撇醅聊复笑还倾。
为言空腹朝搜句，不觉寒窗夜集霙。
泽浃寰区成地富，光生蓬荜见天平。
预占有岁从今始，廊庙何忧不及惸。

厌闻饥雀噪空囷，犹喜茅斋未遽倾。
屑玉岂劳青女送，飞花聊混白云霙。
预占岁稔矜祥旧，不择贫家荷施平。
早晚林梢挂寒日，为回和气慰饥惸。

是行犹及豫章春，闻说逢迎有故人。
倾盖为君殊快意，掺袪令我重伤神。
向阳花木初开叶，得雨蛟龙已转身。
江上新晴应更好，绿杨如幄草如茵。

年时萧寺雪初晴，闻道君来眼倍明。
送别又看秋欲去，论交还感盖初倾。
帆张须水秋潮涨，路入铅山晚翠横。
快向端溪从吏隠，归来穏步上蓬瀛。

晚日千峰色，秋风万里情。
望云双目眩，渇雨寸心倾。
有客诗方就，何人笛正横。
渚烟萦别浦，江月动前楹。
草木腥犹在，生灵痛未平。
伤哉一杯酒，北向酹邉城。

江山南北限，风月古今情。
举酒杯还覆，逢人盖暂倾。
目穷飞鸟落，心逐断云横。
小市支残屋，严祠列画楹。
晚烟渔艇远，夏潦荻洲平。
试问濡须路，归欤过几城。

老去宜安分，年来强竞辰。
功名虽自许，心腹欲谁陈。
赖有金谿彦，相从锦水濵。
词华三鳯蔚，诗律八音纯。
风月论交旧，云山发兴新。
鄙怀烦澡雪，高义叹倾囷。
李峤真才子，唐邕实异人。
感时悲鹤战，忧国赋车辚。
寤寐思摧敌，行藏冀泽民。
廉高辞郑粟，狂笑取韩银。
松柏迷荆棘，琳琅杂珷珉。
北游观赤帻，西走避黄巾。
端木谋存鲁，长沙论过秦。
江湖双醉眼，天地一闲身。
遵海嗟黄屋，垂衣想紫宸。
擒王须李靖，抗贼付张巡。
尚缓三城役，方驰六辔询。
两河蜂伴蚁，多垒介和鳞。
烽火青淮隔，楼船古汴堙。
离宫埋茂草，禁籞掩荒榛。
典册尊诸夏，戎羌守四邻。
如何来丑类，容易破重闉。
大厦烟焚突，长堤蚁溃漘。
复垣阊阖夜，层观景龙春。
蔑视排奸魏，空闻识反甄。
伤哉无止鼠，甚矣不由鹑。
天启中兴运，时当外侮宾。
此生那习坎，吾道已康屯。
黄卷何妨对，青灯正可亲。
侏儒归櫽括，苦窳入陶钧。
夸父劳追日，颜囘怅绝尘。
庙堂资赞辅，岩穴忍跧踆。
炳焕文中虎，玲珑席上珍。
肯终虞涧筑，聊滞越山薪。
君壮勤非勉，予衰懒是真。
会看鸣鸑鷟，相庆画麒麟。
簪绂行当贵，虀盐莫厌贫。
仲尼忧悄悄，扬子恶频频。
守节身何屈，移忠道自伸。
秋吟足佳句，飞动笔如神。

花前倾步溅狂澜，花外扶疏竹数竿。
带雪精神清更好，冰肌元惯朔风寒。

一滴滴水，一滴滴冻。
天寒人寒，风动幡动。
云门扇子勃跳上三十三天，筑著帝释鼻孔。
东海鲤鱼打一棒，雨似盆倾，不出诸人十二时中寻常受用。

门外依然雨滴声，万般巧说争如实。
平生心胆向人倾，相见还同不相识。

有客落魄游京都，形服差类山泽臞。
袖携一纸故友书，来求古隶铭墨模。
我方临池且自娱，触拨雅兴生江湖。
坐扣墨法果不诬，出示数餠泥金濡。
质模温润凝龙酥，麝气酷烈清透肤。
浣濯研沼尘滓无，磨动淳漆生金壶。
吴笺半幅翻雪腴，碧云掩冉生兔须。
豪家有钱贮金珠，谁肯淡好如吾徒。
自怜我为贫所拘，倾嚢尽易令无余。
临行束担付獠奴，就索诗句荣归途。
天下具眼不可污，芳名岂借人言沽。

着我闲身短短篱，青山一角压书帷。
黏碑摹得古人帖，涂壁续成前日诗。
有约看花倾竹叶，欲谈挥尘折松枝。
偶然乐意相关处，忘却秋霜上鬓丝。

一日不作诗，已觉神不王。
一日不饮酒，更苦舌本彊。
梁王自堕马，贾傅恨无状。
寥寥千载后，有怀意谁谅。
夫君出世家，伟一魁三相。
人物方辈出，事业雅相尚。
笑我守丘壑，踪迹更漫浪。
尚余杯中物，足以助豪放。
相逢倾五斗，老子未多让。

屈原作离骚，采菊飧其英。
渊明赋归来，径荒菊犹荣。
此物有至性，名因君子成。
岂知时节过，不顾霜露凝。
岁华易晼晚，芳物随凋零。
艳色始独秀，馨香自孤清。
花似时美女，俗恶空娉婷。
由来品次定，横议那得争。
公如醉翁贤，雅好违世情。
三噢复三遶，莫逆如友生。
泛之黄金杯，愿言制颓龄。
更呼门下士，哦诗同倒倾。

闭门倾浊醪，胜接俗子语。
蟹螯得橙韲，风味正如许。
缅怀冰雪姿，何由对谈尘。
夫君腹为笥，万卷方撑拄。
哦诗送归鸿，平生无漫与。
十年就闲旷，一日看轩翥。
老夫衰病余，颓然守环堵。
无因少年事，插花更椎鼓。
岁晚场圃休，黄落溪上雨。
溪邉双白鹭，见影忽惊举。
水天渺无际，瞑霭下前浦。
此时亦愁绝，拥鼻吟正苦。
安得百斛舟，载取君家醑。

客里仍惊奔，南走荆溪上。
系船楼前树，偶接丈人行。
兹惟天下士，抱负不可状。
而今年七十，面睟背益盎。
论文复把酒，十日共清访。
归家照眸子，炯炯觉神王。
朅来情所亲，邹子颇直谅。
斯文有能事，笔挟风雨壮。
今晨叩其门，不见动惆怅。
我希嵇叔夜，子慕陶元亮。
念子如清风，执热欲何往。
寇退子当返，子去我曷望。
何时芝兰室，重见玉色酿。
快意倾百杯，浇我舌本强。

漂流剧东南，所历过所闻。
始及庐陵郡，俯仰尤不尘。
朅来未敢忘，事贤友其仁。
翘翘萧与李，拔萃而多文。
萧君辞盖寡，空林兰自薰。
扬鞭舍我去，意欲树殊勲。
李君舌尚在，真气凌秋旻。
扫门与我俱，软语回阳春。
客舍甲子雨，八荒同一云。
倾盖有彭子，微言时解纷。
爱我忘其陋，肯顾罗雀门。
从容香积饭，可口谢八珍。
张公丈人行，气宇老而淳。
舒吴无俗姿，信是德有邻。
篮舆复聨翩，去指江之津。
坐中皆我辈，肴蔌来逡巡。
把盏属形胜，领略难具陈。
山寒更宜远，江流复沄沄。
大哉开辟功，孰测造化源。
挂席者谁子，其来自无垠。
耽耽载万斛，徴取何其勤。
落帆占近岸，过逢庆欣欣。
方矜猗顿富，谁信管鲍贫。
鸣雁何处来，冥冥初不言。
亦知个中好，鸣呼下其群。
商羊不觉舞，渔父收微缗。
烟树仅可识，归鸦喧水村。
我昔观画图，对此犹心存。
恍若梦中事，有怀携酒樽。
客子鬬身强，身外安足论。
无事颇相见，斯言吾所敦。

我公自言老，能事如少年。
我公自言退，人材望陶甄。
公功在本朝，本朝方赖焉。
公德在斯民，斯民宁舍旃。
中年倦政机，去若浮云旋。
名山占形胜，筑堂苍翠巅。
洼樽为壶觞，虚籁为管弦。
招携足宾客，啸傲穷云烟。
胸中万卷书，三峡倾词源。
兴来不停缀，摛华笔如椽。
登临出妙语，珠玑落清圆。
不数刘白辈，一斗真百篇。
裴傅堂绿野，赞皇墅平泉。
东山谢安妓，五湖范蠡船。
四子之于公，器业微差肩。
公之于四子，趣尚并其全。
公术可活国，公力可回天。
苍生望公起，天子忘公艰。
伫瞻丹凤诏，衮衣来陛前。
三入知眷殊，一夔见任专。
发挥中兴业，开辟造化权。
拯焚而救溺，持危而扶颠。
雍容复密勿，造膝陈一言。
长驱卷沙漠，𢭏穴空腥膻。
谈笑九州复，懽呼两宫还。
四海各安堵，六军同晏眠。
跻民入仁寿，致主登光宣。
圗像冠云台，勒功照燕然。
功成了不居，高谢区中缘。
拂衣赤松游，辟谷求神仙。
去去蓬莱路，云螭不受鞭。

东邻有艳妇，倾城室家索。
西邻有贞妻，空闺守葵藿。
良人万里去，岂为铅华落。
君心谅不移，妾命由来薄。
天地终无情，人生复何托。

秋露日以繁，秋气日以清。
爱此堂下花，色好香满庭。
藉之青玉叶，表以白玉英。
微风过披拂，小雨来滋荣。
我老味更薄，与世无复情。
颓然衰病余，见花犹眼明。
俗客不到门，取琴花前横。
小童为席地，取酒花前倾。
昔人工比物，言簪岂虚名。
愿登君子首，雅与冠弁并。

芗林近知名，怅望江干路。
无因从之游，梦魂几飞去。
侍郎天下士，器识廊庙具。
诗似王右丞，文如韩吏部。
勇退不待年，苍生思谢傅。
幽栖新卜筑，日涉已成趣。
人物在篮舆，风流称棕屦。
身闲鱼鸟近，心远烟霞聚。
浄几展圗书，疏帘约风露。
时倾清浊酒，唤客坐飞絮。
江鳞白可脍，野雀黄堪茹。
懽言忘宾主，脱帽方箕踞。
手挥玉麈尾，故自有佳处。
拄颊欲招隠，撚髯知得句。
快当走尺书，径拉王文度。

我有经纶天下之大志，陶冶万物之雄心。
上书几欲自荐达，君门无籍不可寻。
归来抚剑星斗近，老去援琴山水深。
混迹渔樵友麋鹿，兴发时为梁父吟。
雾雨方寒蔽林薮，黄狐跳梁苍兕吼。
歳云暮矣人白头，纳履踵决衣见肘。
茫茫大块宁终久，青史功名谁不朽。
昔贤达观有至言，破除万事无过酒。
朝来叩关闻剥啄，长须致简喜且愕。
满壶倾写清若空，一釂衰颜返丹渥。
此物难从俗士论，古今与世收奇勲。
寒谷可以回阳春，浇风亦使还其淳。
书生分量当饮温，圣清贤浊何用分。
浊醪有妙理，引人著胜地。
乘坠且不知，焉知物为贵。
扬雄嗜饮而家贫，玄嘲尚白费解纷。
屈原独醒良自苦，湘累空有些招魂。
一石亦醉淳于髠，五斗解酲刘伯伦。
卧舆当道陶渊明，骑马似船贺季真。
吏部有时甘盗瓮，丞相他年容吐茵。
古人已往不复见，忽然举觞如对面。
穷通得丧寓于此，旦暮方齐死生变。
拍浮池中固不恶，麹垒糟丘仍不薄。
一杯一杯复一杯，身世兼忘乃真乐。
不可一日无此君，今吾于酒而亦云。
安得四海尽种秫，春台寿域长醺醺。

爱君直似朱丝绳，遇物可折不可曲。
三仕无喜已无愠，肯学时人走巫卜。
平生不作吠尧事，乘矢犹闻去其镞。
至今莫可奸以私，尊视正冠何太肃。
归来田园不改旧，歳寒见此猗猗绿。
绝交未怪孔方兄，有酒盈樽书满屋。
小人倾盖已蒙润，遗我珠玑不论斛。
使我竟夕搜枯肠，鱼目非珍何敢复。
我今已似云无心，江湖不说虚舟覆。
言乘下泽与款段，早莫少游良易足。
惯看赤脚老婢悲，亦任索饭痴儿哭。
皇天其忍杀善类，支离亦受三锺粟。

何年此峰独飞来，群山让秀中崔嵬。
神刓天画不可状，仰视孤高摩斗魁。
蕴灵产此万珍木，隆霜几度森不摧。
异僧一见乃能识，击洞果有猿声哀。
灵隠之南天竺北，筑亭结屋初谁媒。
直疑朱夏落冰雪，亦恐白昼藏风雷。
槛泉清可数毛髪，白石齿齿如琼瑰。
参差透影微日下，淅沥生籁长飔回。
恍然若欲学蝉脱，洗眼绿净无纤埃。
已将缨尘付流水，更以屐齿留苍苔。
南丰家世有人物，幅巾藜杖同裴徊。
剧谈抵掌共相对，惜无玉酒倾金罍。

家山回首三千里，世乱身危今老矣。
由来客子鬬身强，敢弗加餐慎行李。
闽中此地称多贤，招我作邻密且迩。
二子人物夙所慕，倾盖忘形到汝尔。
刘郎能事出世家，胜韵那知集于此。
人生多计才狙公，朝暮不离三四中。
我今一食日还并，士也乃有如此穷。
爱酒犹能致山简，清谈兼喜对王戎。
异时掉臂五侯门，解纷堪作滑稽雄。
如今流落百无用，夜起捋须问苍穹。
白髪萧萧不胜理，客舍灯花虚作喜。
怜君咳唾是珠玑，照眼陆离光棐几。
惜不当年夺绣袍，枉著词锋夸孟劳。
遣我黎明拥吟鼻，寒蝉抱叶空哀号。

饭已抄云子，杯仍致麹生。
青梅方弄色，黄鸟已无声。
世态穷尤见，吾心老更明。
从来文字饮，意不在倾城。

倾盖鄱阳彦，孤芳且寄林。
一官方似水，五字可兼金。
与世不求合，开筵犹见寻。
何当铸农器，归望故人岑。

天上石麟堕，人间琼树芳。
叔孙知典礼，曹植有文章。
桃李蹊方盛，芝兰室更香。
榻先徐孺下，书异邺侯藏。
载世推能事，当年亦宠光。
颇怀追润色，奚惜吐琳琅。
末俗元多忌，冲怀竟两忘。
由来高士驾，不肯少年场。
鼎鼎文方古，鱼鱼道必昌。
仲山终补衮，虞舜正埀裳。
贱子虚蒙顾，仁风实奉扬。
弹冠从入仕，执戟且为郎。
欲作蝉遗蜕，差同鼠耗仓。
穷途遭白眼，永夜付黄粱。
尚齿三千客，容窥数仞墙。
受知心有激，欲报意何长。
皓鹤宜风露，青松饱雪霜。
倾身挹东海，再拜酌公觞。

一日复倾三百杯，新年物色兴悠哉。
应怜远客此流落，故有幽人常往来。
楮刻三年殊未就，诗成七步可须催。
平生信笔多狂简，从此方知所以裁。

当年倾盖便情亲，老去那知更贱贫。
松竹故园秋未老，溪山南国雨能新。
可怜作客身如梦，尚喜传家笔有神。
咫尺重阳归务速，吹花落帽要吾人。

福威看九落，笔削在麟经。
中道亡三鉴，危时忆九龄。
网罗无处避，鼙鼓不堪听。
身远辽阳渡，心怀岘首亭。
脱巾头半白，倾盖眼谁青。
断雁西风急，潸然涕泗零。

万壑自清夜，春岚昏众星。
明月丽霄汉，清风周四溟。
独立万里外，飘然欲遐征。
回首望江汉，中原气冥冥。
东北有去鸟，我愿从之行。
逝将归旧邦，山河宛平生。
丘园已芜没，径术春草青。
观台倾夜雨，曲池今向平。
俯首叫父老，旷野无人声。
庐井不复辨，灌莽春露凝。
伤心时震荡，怀旧意纵横。
夜久林叶光，山空泉韵鸣。
绪风行复革，桥运无暂停。
理会众缘释，情钟群虑并。
静躁物固殊，太空本何婴。
庶以道自达，超遥谢撄宁。

绝壁不带土，一目千仞青。
何年架危阁，窱窕陵青冥。
仰观众树姿，俯听大壑声。
山空响互答，隠辚心所惊。
人生几何时，冒此绝险行。
虽获须臾快，未偿百年生。
龙洞视正黑，水为琴筑鸣。
层岩积阴厚，六月如寒冰。
泉甘聚壑小，洞深秘神灵。
天设境自绝，地近人乃轻。
独坐荫佳桂，峰高日西倾。
薄暮来者少，长风始清泠。
赏会匪初望，徘徊但含情。
坐见山月上，众景纷纵横。
密林栖鸟定，始复事前征。

我本江汉客，十年官到京。
君为三吴士，歘有南雍行。
风波眇沿溯，水陆幸俱平。
是邦虽毁顿，生聚今尚成。
矧君勤令德，足以惠遗氓。
井邑应非旧，长江如故清。
岘山虽已赭，遗记尚纵横。
假日当访古，兵厨宜细倾。
客心终惮远，归意欲遐征。
郁纡怀土念，去往游子情。
待君成政日，繄我契归耕。
送别南归路，复班三岘荆。
离居何以慰，日夕伫休声。

吴王避暑地，西施采香路。
陵谷偶未移，山川尚如故。
遗宫俱泯灭，轮奂乃僧户。
梵放想遗转，考槃疑簨簴。
繁华随化迁，歘若高鸟度。
忧勤及豫怠，兴隆与倾仆。
何异貉一丘，同归易晞露。
平湖际远海，环山莽回互。
涧草足芳菲，山泉多沮洳。
昔人经行处，赏会今已屡。
来者复为谁，将亦遵往步。
新故更递代，一往复何故。
日暮钟磬闲，聊将澹吾虑。

积雪天欲晴，山深雾犹拥。
大包谁缔结，架壑一何耸。
崕倾石路仄，峡束惊波涌。
垂堂尚何言，颠坠虞接踵。
经过固已殆，却顾神屡悚。
前山净如洗，浩浩云根动。
崕花作蜜香，山童似猴拱。
旧乡迷远近，所历但如梦。
穷通久已忘，况此髪种种。
犹欣故人近，寛我惧将恐。
语乱眉定颦，道旧腹应捧。
灯前侍儿出，花外寒烟重。
羁怀醉里寛，离念风前恫。
游宦愧吹竽，剧谈犹贾勇。
观君富声华，顾我成阘茸。
行台定匪赊，失喜欲距踊。

残方岁已晏，层阴万里生。
何如苦寒际，子有关陕行。
风烟正浩荡，夜雨吹成冰。
时危壮士志，日暮游客情。
感子请别意，令我肝胆倾。
告之以尽言，念子远徂征。
聊代绕朝策，勉旃图令名。

老病罢搜句，空对秋月明。
寂寥天宇迥，惨栗夜气清。
松门委余照，萧散此闲行。
归来坐庭除，浊酒聊自倾。
但喜亲爱会，岂谓赏心并。
回思故园夜，恻怆独缄情。

□樊多胜日，杖屦偶相同。
西岭轻阴结，东山落照红。
葵倾终向日，蒲弱易含风。
甘作囚山柳，休为投阁雄。

岭云方笠覆，檐雨已盆倾。
山气昼侵幔，滩声夜入城。
子真空旧隠，褒姒谩垂名。
访古多磨灭，秋风山树赪。

宗庙玙璠器，皇家柱石臣。
策名存紫府，佐世值昌辰。
德懋膺宸眷，才雄处要津。
文辞追贾马，宾望并荀陈。
共贵丰年玉，咸推席上珍。
荐延言有味，发摘政如神。
既畏西门猛，兼怀郑产仁。
化民几变鲁，群盗遂奔秦。
峻节推邦直，高风耸佞人。
立身惟耿耿，谗口遂狺狺。
一出修门道，重尝未下莼。
岂同游泽畔，讵类卧漳濵。
逸兴倾醇酎，清谈岸角巾。
处屯常若泰，在屈每如伸。
忽下泥金诏，初回雨露春。
巾车趋象阙，鸣玉觐枫宸。
江汉终归海，风花复坠茵。
途长知𫘧骥，霜后识松筠。
道合明良旧，恩濡宠数新。
调元归大鼐，爕理属洪钧。
贱子独何者，龙门亦有宾。
承颜常数数，惠训每谆谆。
屡赏王蒙语，宁遗赵壹贫。
数言真可诵，一语足书绅。
他日承题品，今朝冀选抡。
知归如有地，拜赐遂无垠。
菅蒯虽何用，驽骀尚可驯。
傥能收散诞，幸免屡逡巡。
怅别瞻行斾，衘恩睇后尘。
祝公闻政日，着意念穷鳞。

柳丝揺曵拂堤沙，瑞气中藏上相家。
风动五云迷御爼，香从双阙赐天花。
仙韶合奏尘飞尽，中使宣斟日未斜。
既醉太平谁事业，为倾恩意入流霞。

竞说杨枝倾上国，乐天题品付歌行。
但同学语雏莺小，未见回眸剪水明。
席舍主人能顾曲，晓来妆烛想销檠。
海棠何必寻龙井，愿听周诗赋鹿鸣。

辱遇本非因绍介，登门不谓便无期。
倾心问及言犹在，投贽书成事已悲。
作镇方甘建邺水，惜贤尤在中兴时。
伤心无复咨疑事，还似当年徐孺碑。

莽莽屯云接四溟，直疑天漏地维倾。
此生觊望尽灰冷，但愿耳边无雨声。

倾摧汉祚是安昌，祇恐狂澜世莫当。
自古忠言宁尽用，老臣得不戒王章。

平湖阻城南，长淮带城西。
壮哉金斗势，吴人筑合肥。
曹瞒狼顾地，苻秦又颠挤。
六飞驻吴会，重兵盾边陲。
绍兴丁巳岁，书生绾戎机。
郦琼劫众叛，度河从伪齐。
苍黄驱迫际，白刃加扶持。
在职诸君子，临难节不亏。
尚书徇国事，既以身死之。
骂贼语悲壮，摏喉声喔咿。
呜呼赵使君，忠血溅路歧。
在职乔张实大将，横尸枕阶基。
至今遗部曲，言之皆涕洟。
法当为请谥，史策垂清规。
法当为立庙，血食安淮圻。
奈何后之人，邈然弗吾思。
居官潭潭府，神不芘茅茨。
冤气与精魄，皇皇何所依。
所以州州内，鬼物多怪奇。
月明廷庑下，仿佛若有窥。
謦欬闻动息，衣冠俪容仪。
士民日凋瘵，岳牧婴祸罹。
一纪八除帅，五丧三哭妻。
张侯及内子，遍体生疮痍。
爬搔疼彻骨，脱衣痛粘皮。
狂氓据听事，夫人凭指挥。
玉勒要乌马，云鬟追小姬。
同殂顷刻许，异事今古稀。
磊落陈阁学，文章李紫微。
筑城志不遂，起废止于斯。
杜侯在官日，夜寝鬼来笞拔剑起驱逐，反顾出户帏。
曰杜二汝福，即有鼓盆悲。
德章罢郡去，厌厌若行尸。
还家席未暖，凶问忽四驰。
安道移嘉禾，病骨何尪羸。
于时秋暑炽，絮帽裹颔颐。
余龄亦何有，干在神已睽。
师说达吏治，通材长拊绥。
东来期月政，简静民甚宜。
传闻盖棺日，邑里皆号啼。
近者吴徽阁，鱼轩发灵輀。
营卒仆公宇，厩驷裹敝帷。
行路闻若骇，举家惊欲痴。
昔有邺中守，迥讳姓尉迟。
后周死国难，英忠未立祠。
及唐开元日，刺史多艰危。
居官屡谪死，未至先歔欷。
仁矣张嘉祐，下车知端倪。
庙貌严祀典，满考迁京畿。
兄弟列三戟，金吾有光辉。
吴竞继为政，神则加冕衣。
自此守无患，史书信可推。
伯有执郑政，汰侈荒于嬉。
出奔复为乱，羊肆死猖披。
强魂作淫厉，杀人如取携。
其后立良止，祭祀在宗枝。
罪戮彼自取，祸福尚能移。
族大所冯厚，子产岂吾欺。
寒温五种疟，踸踔一足夔。
或能为病祟，祈祷烹伏雌。
况我义烈士，品秩非贱卑。
凛凛有生气，为神复何疑。
勺水不酹地，敢望壶与蹄。
片瓦不覆顶，敢望题与榱。
邦君寄民社，此责将任谁。
既往不足咎，来者犹可追。
傥依包孝肃，或依皇地祇。
经营数楗屋，丰俭随公私。
丹青罗像设，香火奉岁时。
尚书名位重，正寝或可施。
吕姬徇夫葬，义妇严中闺。
清贤列两庑，后先分等衰。
当时同难士，物色不可遗。
张陈李鲍韩，势必相追随。
德章病而去，去取更临时。
尊罍陈俨雅，剑佩光陆离。
匠事落成日，醮祭蠲州治。
青词奏上帝，册祝告神知。
若曰物异趣，人鬼安同栖。
兹焉卜新宅，再拜迎将归。
悲笳响萧瑟，风驭行差池。
穹旻亦异色，道路皆惨凄。
巍峨文武庙，千载无倾欹。
使君享安稳，高堂乐融怡。
岂弟布惠政，吉祥介繁禧。
遂纡紫泥诏，入侍白玉墀。
斯民获后福，年谷得禳祈。
坎坎夜伐鼓，欣欣朝荐牺。
人神所依赖，时平物不疵。
中兴天子圣，群公方倚毗。
明德格幽显，和风被华夷。
典章粲文治，昭然日月垂。
臣工靡不报，秩祀当缉熙。
四聪无壅塞，百揆钦畴咨。
咨尔淮西吏，不请奚俟为。
露章画中旨，施行敢稽迟。
太常定庙额，金榜华标题。
特书旌死节，大字刻丰碑。
碑阴有坚石，镌我庐州诗。

人生寄浮云，世味如嚼蜡。
宁分螬半食，肯逐乌三匝。
纷纷相彼我，此道方噂沓。
君看王孙猿，爱恶卒难合。
吾侪异市道，所贵相知心。
临分倾意气，泣下时沾襟。
古来耿介士，不憩恶木阴。
茫茫天宇间，四顾徒悲吟。

上元愁云在九重，哀笳落日吹腥风。
六龙驻驆在草莽，孽胡歌舞蒲萄宫。
抽钗脱钏到编户，竭泽枯鱼充宝赂。
圣主忧民民更忧，骄子娇媟天天不怒。
向来艰难传大宝，父老谈言似仁庙。
元年二月城下盟，未睹名臣继嘉祐。
哀痛今年尘再蒙，冠剑夹道趋辞公。
神龙今在九渊卧，安得屡困蛟蛇中。
朝廷中兴无柱石，薄物细故昭帝力。
毛遂不得处囊中，远惭赵氏厮养卒。
今日君王归不得，倾城回首歌悲啼。
会有山呼间动地，万家香雾烧天衣。
胡儿胡儿莫耽乐，君不见夕月常亏东北角。

素抱与谁倾。

襟吴控越莽无幅，银涛漂磕青山蹙。
水底隆隆晴亦雷，鲸鲵凭之鸠提取族。
大者为蛟小为蛤，吐光便欲凌日月。
地纬夜拆霜镜枯，触山飞沫天地白。
芳饵频施巧不吞，云输雾委长儿孙。
撼岳吞舟逞大力，日月已坠爝火尊。
昨闻渔人谋其曹，整罩施网弥江皋。
药程倾湖湖不流，涸智殚技将安逃。
蛟子虾孙泣如雨，沈虎泅鹿惨无语。
吁嗟河伯灵何存，鸣鼓聚市遂若此。
就中大鱼最有神，夜入深宫控紫宸。
竭泽而来拂帝意，浩荡乾坤雨露新。
千秋万岁颂乃公，鳄鲸无所施其雄。
延津灌莽饮大泽，鱼安于下鸟翔空。
君不见然犀烧燕水族寒，咫尺之水多危澜。
活女诲女恩无极，枯鱼何事泣河干。

意气深投倾盖时，惜君才大爱君痴。
应知摩诘诗中画，都是将军画里诗。
放眼莫嫌吴地窄，探奇偏向禹陵迟。
片帆千里悬明月，不屡滔滔九曲思。

金门射策尽名贤，谁似江南阎子然。
白虎谈经知独步，苍松入梦已多年。
凌云赋笔雄千古，倒峡词源倾百川。
若忆古人愁绝处，西陵花柳日芊眠。

空王子，出空门，敏于选佛讷于言。
老少同科无异学，尽倾阿耨作词源。
龙虎榜，辉乾坤，一字元无作么分。
汝见是汝为第一，我见是我作状元。
有惊群，有独脱，可中丹桂和根拔。
把作枯柴灶里烧，谁能更著空王褐。
只如剑，成家活，不犯锋铓有生杀。
莫似章分句解徒，望却龙门头枿枿。

老胡遗下一则语，匝地普天无不举。
倾湫倒岳是家常，物义不伤多莽卤。
螗螂莫笑夏蜩痴，甘草酷似黄连苦。
黄连苦，南泉不打盐官鼓。

岩下溪声倾法雨，岩头云树耸华冠。
游人不入普门境，只作青山绿水看。

尔祖传家唯此钵，中虽无物不忧贫。
持从闹市门头过，倒廪倾囷自有人。

钝根阿师初乐小，同一法中人怪笑。
白云堆里强安身，掣电机前争失照。
业风吹下到天亭，无着力处尽力争。
一朝力尽却自笑，放下蛇头摆手行。
超然居士今庞老，此日相逢犹草草。
不知船子下扬州，更指梅花开恰好。
开恰好，惭愧东君解倾倒。
一枝倒把赠公行，拟行把住道道道。

延陵有伟人，遗我锦绣篇。
粲粲荡醉眼，的的争春妍。
卷阿细考核，字字皆青钱。
知公太瘦生，苦吟希阆仙。
丹煅复精炼，落纸人争传。
亦常慕坡翁，汗漫如涌泉。
有时醉风月，健笔挥云烟。
冷饮味古昔，诗话珍盈编。
嗤点寓深旨，读之心洒然。
公才本瑰玮，那复加雕镌。
耻与俗吏偶，杜门宗圣贤。
岂意阘茸辈，辱公倒屣延。
倾盖顿忘形，披雾呈青天。
襟怀未易测，醉中颇逃禅。
间亦不自揣，效颦西子前。
骅骝超逸足，驽骀乌能先。
但欲偷格律，引玉时抛砖。
毎荷不鄙斥，珠玑贻我偏。
樽酒结诗社，卓荦俱樊川。
风流王世子，远拍贞曜肩。
食虀肠亦苦，志操不少迁。
季子金闺彦，高吟常醉眠。
四明有狂客，解龟须见怜。
伟我三二友，才名足聨翩。
休歌出无车，休咏寒无毡。
得钱即相觅，烂醉清平年。
排闷强裁句，摆脱尘中缘。
风云会遇自有日，骊珠不到终沈渊。
公不见新丰旅人时未偶，鸢肩沽酒浇尘垢。
谋猷一旦重朝廷，始信男儿暂奔走。

酷爱倾银注瓦盆，醉眠蕲簟展波纹。
寻春倦跃青骢马，访异同拖白练裙。
谩记鸾笺尘几格，要看象管扫烟云。
锦囊拾得诗无数，一炷沈烟透甲薰。

拾得佳篇李贺门，鸾笺重录教诸孙。
清于月夕潇湘水，淡似清秋太华云。
发药例虽霑賸馥，钩深应寡与玄文。
何时红树寻诗社，琢句令倾潋灔樽。

二妙高轩肯过门，共期献策学公孙。
因观佳句题红叶，陡起归心望白云。
坐上挥犀惊险语，醉中染翰缀雄文。
相忘岂假投遵辖，待月同倾北海樽。

萤窗顾我绝韦编，砥节思齐叔度贤。
谁念广文穷到骨，倾囊时与杖头钱。

浇愁沃恨唯凭酒，况值郊原湔锦绣。
倾囊结客踏青游，竞把鸱夷载醇酎。
为怜芳草衬残红，猛拼醉玉眠春昼。
觉来游眼顿增明，晚烟约略横疏柳。

孤塔鹜霄汉，晴影金碧眩。
重来得寓目，归枕尾残汴。
缅怀何姓人，哀祷倾淮甸。
是身如皎月，有水着处现。
弹指遍大千，何止数乡县。
惟应应缘地，聊尔共流转。
颠危悔靳马，善涉悟觅扇。
君看悔与悟，只在一转盼。
至人独何心，示此祸福变。
当知夙缘定，莫作邪道见。
哀哉众生愚，积恶稔天谴。
云何一朝急，赖此香火荐。
我来适灯夕，宝蜡明邃殿。
还揩客尘眼，重睹浮坛面。
朝来塔上铃，告我风色便。
平淮一回首，岸草失葱蒨。

先生结屋在人境，门巷萧萧作冰冷。
纷纷入眼不入意，坐客千言不相领。
叩关闻我倒屣迎，重解旧榻尘埃生。
向来妙处久不吐，一挽天汉昆仑倾。
共说别来经世事，我言所向皆儿戏。
胸中块磊不用浇，便有清愁说无地。
士林师范六十翁，先生合在伯仲中。
愿言终赐指归处，为公敬作曾南丰。

人羁天地间，谁非一浮萍。
泛然偶相值，便有离合情。
君家武夷下，归路尘眼明。
我生爱山者，梦寐秀色横。
秋风送客去，把手更心倾。
亦逢山中人，为我寄此声。

天公自厌雨，一夕开寒晴。
霜风净旷野，洪落有余声。
饥鸦得林静，霁月萦窗生。
熨开睡眼色，一洗空花横。
故人千里余，壶浊谁与倾。
遥知劝影杯，共此通夕情。
今冬有奇事，三见非玉英。
明年谿上路，谁饷雨中耕。

我本世味薄，寸田足自营。
年来荆棘尽，稍有梨枣萌。
但恐骨相凡，未敢希长生。
陈留达人后，未齓犀角盈。
旧游记三山，幽梦彻九清。
尔来三十年，但觉膏粱腥。
幽寻饭绿髓，默卧诵黄庭。
顾我尘土中，深慰夙心倾。
仙人吴门卒，解后烦寄声。
相期朝金阙，鹤驭何时征。

二年饮水闽中村，忽见玉醴倾蛮尊。
涓涓醍醐灌热恼，耿耿沆瀣明朝暾。
旱尘久涨城市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池汲真液，岂独玄鬓薅愁根。
微芒已识投辖客，娬媚似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

二年饮水闽中村，忽见玉醴倾蛮尊。
涓涓醍醐灌热恼，耿耿沆瀣明朝暾。
旱尘久涨城市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池汲真液，岂独玄鬓薅愁根。
微芒已识投辖客，娬媚似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

清眠有味日方永，褦襶妨人推不省。
疾草尺书招故人，一水未济岂非命。
此身何啻千金直，天下未可两臂等。
垂堂之戒其敢忘，晚识风波失前猛。
天怜我辈少如意，晓起屋梁飞倒景。
侧身鸟行溪上路，遥知倚筇唤烟艇。
信眉相对真梦寐，岂不惜此一笑倾。
莫谈世事令舌强，快读新诗频首肯。
与君好恶真磁铁，失足尘途若为骋。
北窗风月夜吞吐，持此邀君共幽屏。
浄洗多生内热尘，更有僧庐千尺井。

十日愁阴病不出，卧看春归无计惜。
诗翁遣送淮海春，衰眼熨开云雾拆。
胭脂注脸匀未遍，肉红借酒生真色。
了知造物着意深，倾倒春工不余力。
年来不顾溱洧女，载酒非公复安适。
且将妙句写余妍，欲立佳名付精识。
一春颇困歌酒污，回首纷华三太息。
愿言乞与洗心方，归对炉香诵周易。

万侯隠下吏，夙尚本丘园。
身投攫金市，藂书以自藩。
炯然如孤月，不受黄流浑。
要知句律工，竞病何足论。
我生群末俗，泾渭非一源。
同心无楚越，倾盖如弟昆。
人生各有役，不暇捧一尊。
风蒲挂南浦，念欲东南奔。
对床定何夕，青灯照晤言。
悬知知诗处，千尺银河翻。

居楚求齐音，美恶不同土。
喧豗俗物华，群复有佳处。
时从玉璧人，商略穷万古。
诗如粟牛戏，误得摩顶许。
望道渺逾远，久生真暂寓。
忍持尺璧阴，空作秋虫语。
微言傥倾倒，河汉濯肺腑。
向来说诗口，自此行可杜。

归耕食吾言，回首愧江水。
方争杨子席，谁置穆生醴。
邓侯倾盖旧，小寝蓺桃李。
走书纳{口舀}我，涎迸啮唇齿。
朝来独何事，怒色剧染指。
虽微射鸿游，顾有捩手鬼。
平生谈天口，得酒便锋起。
年来病不觞，但要讴贴耳。
真成画蛇足，足就酒空矣。
樊川吐怨句，想见紫云美。
何时咄嗟办，一醉吾亦拟。
噂沓听群儿，口实争笑鄙。

天工倾倒不余力，唯有荔枝香味色。
君家桃李要争妍，肠断鬓丝禅榻客。
书生瓮葅天所支，煮茗夸妓非良规。
腹饥眼寒君不忍，著诗唤作东山嬉。
冰盘绛实光照市，归来香满巫阳袂。
明日人传玉蕊仙，绝胜空赋青龙柿。

窗前小桂丛，着花无旷月。
月行晦朔周，一再开复歇。
初如醉肌红，忽作绛裙色。
谁人相料理，耿耿自开落。
有如贫家女，信美乏风格。
春风木芍药，秾艳倾一国。
芳根维无恙，岁晚但枯枿。

末俗纷纷事不情，天涯怀抱向谁倾。
漂流空度三秋日，邂逅来逢四海兄。
剪烛西窗惊睡梦，对床夜雨话平生。
滔滔世路方同骛，何日相期问耦耕。

门掩蓬蒿气浩然，西风笔势更翩翩。
未忘大学虀盐味，时说定林文字禅。
芦叶风光倾上国，槐花心绪记当年。
里门归日车应下，置酒迟君沈水边。

交盖岁云晚，向人怀自倾。
争棋消永昼，酌茗话平生。
转手便陈迹，抚书增故情。
无由从执绋，空想葬箫声。

客路那知岁月长，掀眉一笑苾𫇴房。
且倾徐邈圣贤酒，不问陈登上下床。
云影翻空迷海峤，秋声随梦到江乡。
明朝各听船窗雨，犹忆枯棋战四郎。

东坡谪官未放回，桃花不系玄都栽。
机牙爱触造物手，五见江雨肥江梅。
扁舟一笑凌浩渺，瘦筇结伴登崔嵬。
漥尊故事逢浪叟，鸟篆真迹追浯台。
漂流长有北阙梦，邂逅果踏东华埃。
玉堂夜直对同舍，金烛照座花成堆。
帝觞雨露浇舌本，忽忆樊口倾山罍。
联诗共刻醉眠处，至今宝气蟠岩隈。
关西夫子独好事，掖垣行即吟苍苔。
斯文突过元祐上，已觉万丈光芒开。
临风吊客感赤壁，公瑾孟德俱雕摧。
英雄割据亦儿戏，安用匕箸惊蚊雷。
东坡羽化不复返，浪叟何日成归来。
鹦鹉洲前旧时路，寒波荒苇令人哀。

故人何定远，造物不虚生。
骨骼棱棱瘦，诗篇字字清。
世皆尊道义，我独见忠诚。
尊酒分携后，何时盖复倾。

澹澹烟覆渚，呜呜角收声。
白毫万丈光，下注千山倾。
良夜三五时，玉楼十二城。
皇天老眼开，碧湛双瞳睛。
窥我读书窗，徘徊到天明。
风从树头来，挟我入太清。
飞萤转蒿丛，熠燿徒营营。
露气下庭宇，秀爽凌冠缨。
以兹无尽景，对此不平鸣。
不如使云遮，寂历忘吾情。

念我答飒久，区区劳此生。
借屋就瞿昙，长湖绕厢潆。
未了文字债，截蒲坐纵横。
天公喜相我，贶以秋风清。
他年载兼两，策勋首短檠。
饥吟愧峨冠，谁知此心倾。

高轩过我数，相对心迹清。
共乘殿角凉，剧谈新月生。
稍作莲芡费，久绝壶觞倾。
告我买夜航，幞被催宵征。
秋晚破敌归，连营稍休兵。
青云付一蹴，齐晋多世卿。

端溪有石紫玉润，未遇良工失追琢。
眇哉池面劣容指，水至不能容一勺。
灊山道人请归治，要使墨池少开拓。
每烦健步远来征，事必不然空臆度。
子如不忘一块顽，予亦敢负千金诺。
会令合浦看还珠，岂忍荆山长抱璞。
一毫不敢我非有，万顷难量子宜学。
闻道年来好说禅，初机最忌多贪著。
认为己有已大谬，久假不归非爽约。
均之在此犹在彼，弟兄四海何曾各。
笑倾万斛付江流，所有尽空心境廓。
请对使者一斧碎，与公少解贪痴缚。

六花几岁不来南，大似优昙欲遇难。
瓦响急倾鲛鮹颗，袖宽先得柳花团。
莫忧荔子明年少，已是梅英向腊残。
骨冷魂清北风里，更临江槛俯惊湍。

舟绝清江系老榕，杖藜小住翠阴中。
萦青缭白千山日，骇绿纷红万窍风。
足倦要休怜地僻，心闲无事见春工。
回塘大有田田叶，索酒来倾碧玉筒。

烟雾蒙蒙远岫埋，沙边特为小徘徊。
行人又向去处去，客子未知来不来。
诗似芙蓉临水出，人如杨柳待风开。
何时见此消愁眼，更责后期倾玉杯。

把酒论诗建业城，三年金石见交情。
罗池忽待中流泊，姑蔑应无剧雨倾。
直道岂知人负我，英姿如在死犹生。
𬬻香销尽丛祠晚，独对西风泪臆横。

一代亨衢上，明公逸步超。
河东书具作，圯下老相邀。
海阔云垂翼，天清斗压杓。
三人前鼎甲，千佛仰孤飚。
弟子师尊董，诸儒称述萧。
西昆收俊乂，东壁绝尘嚣。
别乘将离汴，轻舟径指苕。
湖山纵清美，家国尚飘摇。
恸哭天倾柱，归情户见蛸。
奉祠投里闬，招隠向山椒。
并海屯千卫，披榛拱百僚。
回銮须故国，负靮且今朝。
光列哀乌位，星驰封马轺。
贤裾来接武，阴沴自潜消。
香案依丹陛，螭{土幻}立紫霄。
飞鸿九天去，归鹤一声嘹。
主上思图旧，王人促见招。
起居还左史，议论鄙南朝。
大吕声扬远，元圭质匪雕。
掖垣裁诏密，禁路赐缨彯。
灭浇图兴夏，巡方首从姚。
自南瞻析木，直北望玄枵。
玉海千寻浪，江南五色鹞。
矫如出尘隼，凛若在秋雕。
去国还追信，刓章岂易尧。
光华司马甲，整顿路车鞗。
国事烦参决，廷询得具条。
乘时笑干没，许国敢轻佻。
河洛干戈满，陵原草木焦。
青春深仗节，久雨更乘橇。
取道先辕楚，扬旌转望萧。
一抔藏万世，九庙正三昭。
遂使仪如汉，将令乐奏韶。
路迷彪过迹，涧涸夜生潮。
去日春仍浅，归期暑正熇。
君王喜不寐，天下首方翘。
疏奏忠无隠，臣生苦不聊。
戴天那忍共，得地岂宜骄。
内治今当亟，高名不敢要。
铨衡真有托，启事复何辽。
道直咸推汲，谋深岂计晁。
定非挥扇羽，宁要插蝉貂。
褒贬书方举，奸谀骨合销。
怀开真坦坦，燕处自夭夭。
当宁西南顾，常怀参井迢。
遍询医国效，立遣愈民痟。
文武资兼禀，诗书气不恌。
众皆可郤縠，一以委张昭。
除目凌晨下，行装即日撩。
被携犹剌刺，涉远乃翛翛。
帆影三江水，车声万里桥。
丈人峰嵂屼，神女峡岧峣。
石室画暗淡，草堂人寂寥。
山围玉垒峻，水减石犀遥。
石表笋双立，铜青柏未凋。
锦江喧士女，药市混仙樵。
劫堕乾坤坏，流横海岳漂。
惟兹井络外，依旧角弓弨。
自昔三刀梦，多传五袴谣。
威余严仆射，功说李文饶。
文定棠尤美，乖崖福可徼。
事今难悉数，公亦岂其苗。
秦地新通栈，瞿塘稳泛桡。
虎貔环外阃，耨耜得深穮。
正可供壶奕，随宜列鼓箫。
蒲鞭束高阁，竹马戏垂髫。
好阅相如赋，终闲李广刁。
奎文天象转，延阁士林标。
此去庭无愈，行闻众选陶。
付之枢极运，咸仰泰阶霄。
贱子无三径，平生有一瓢。
老将书蠹槁，时作草虫喓。
大笑玉三刖，不求银十腰。
古今同阅宙，南北信吹薸。
已类蜂粘网，真成鹿覆蕉。
屡经多盗境，几至独身跳。
何处地堪避，知谁战敢挑。
月明三匝鹊，巢比一枝鹩。
钓濑长烹鲤，穷山饱听鸮。
临书池尽黑，就局博嫌么。
臂有七贤把，丹亡九转烧。
唯堪贯薜荔，未肯𢫬芳虈。
卖药难争价，为农等寓侨。
稍能羞野葛，初未识江珧。
已罢寻蛩駏，欣闻退猲獢。
谁怜人为米，敢有意迁乔。
过我深披藋，追凉薄曳绡。
狐裘怜晏子，缟带与公侨。
挽引烦推毂，陶甄为置窑。
清时容潦倒，策府著刍荛。
忆昨西湖上，随公羽盖飘。
青山迎晋履，绿水泛湖{舟召}。
上相尊仍美，将军勇正骁。
道争棋屡覆，壶响箭呈枭。
茶乳晴尤发，香云浄更翲。
晚花栖嫩菊，近岸俯游鲦。
四望天连水，群簪玉及瑶。
政亲连榻坐，倏见锡戈雕。
良月霜枫冷，佳晴雪霰销。
留公已无策，鼎食望加调。

一日一夜雨如倾，北山山顶垂天绅。
是间去海只咫尺，缓流何用走踆踆。

倾心知向日，布叶解承阴。
空侧黄金盏，谁人与对斟。

粉署标名旧，山城识面新。
青云摧劲翮，空谷滞幽人。
世路谋身拙，心田育德醇。
久要知可卜，倾盖已情亲。

矫矫虎臣，捍城于并。
殚其智力，为国长城。
攻逾两时，敌不能乘。
无食无援，百雉乃倾。
负像赴水，义不苟生。
大节卓伟，千载光明。

河出昆仑墟，江出岷山底。
涵涵受百渎，滚滚经万里。
水惟准之平，而德鉴之比。
离堆与砥柱，何事中流起。
坐令平者倾，复使明者滓。
臣门虽如市，臣心要如水。
勿为砥柱激，乃作天地纪。
在家而有怨，惟舜处父子。
在邦而有怨，惟旦忧室毁。
夫岂忿欲哉，过是非天理。
萧曹贫贱交，隙自将相起。
迄能除芥蒂，至死相推美。
彼亦何所监，覆辙有余耳。
同时秦汉人，异趣百代史。

濯足潇湘湄，瘦藤拄衡岳。
寻山半吴楚，何意得雄邈。
青冥几石级，屐齿响荦硞。
低昂度翳郁，轩翥见披剥。
下视千万山，碧海潮初落。
无风浪自鼓，浮动汹岳岳。
谁云地南倾，鳌足有踸踔。
请看高几许，天近只一握。
高寒变冲融，三伏谢焦灼。
群松何人种，凛立傲冰雹。
况彼凡草木，跂望难簉著。
精庐凭佛力，云外聊自托。
上方连兜率，下界指蜗角。
道人洪河辩，万卷归领略。
汤休以诗鸣，澄观老禅缚。
相从尘垢外，一语符啐啄。
愁云结苍梧，来雁眇燕朔。
邺侯有旧隠，此兴吾数数。
不须理牙签，借问有三学。

夜梦虚斋整衣冠，客五六辈相揖还。
中有一人少留连，叩檐叩齿祷甚虔。
顾谓吾侪曷倾耳，红药丛深鸟声美。
翻枝飐叶缥缈间，俄有珍禽集雕栏。
宛然小鹤未省见，羽翮绀碧光斓斑。
凝眸一瞬观对立，忽成四鹤齐飞入。
赴予纷泊若投林，藻锦萦带复动衿。
绿毛幺凤只倒挂，翠襟鹦鹉空好音。
或将揽取不从手，相视眙愕萌争心。
吾殊无言行且睨，与客徐理出户意。
徘徊八翼疑骖鸾，杂遝诸儒竞连袂。
不知剥啄谁扣门，推枕高树晨光暾。

化工收余春，不令寂寞回。
殷勤三月尽，更放名花开。
灿然白雪姿，乱洒青云堆。
奇香满深院，冷艳绝浮埃。
弟昆林下兰，执友岭上梅。
何年蕊珠殿，移根画堂栽。
邂逅得佳客，开窗设尊罍。
檀心半未展，更著红烛催。
惜无倾城髻，斜插一枝来。
赏心不可奈，折取浸瑶醅。
可怜清夜阑，叠鼓如轻雷。
笙箫发梦想，云雨下阳台。
樱厨未羞涩，高会意重陪。
花魂入诗韵，属和愧非才。

白云不为轻风起，闲影融融映秋水。
静中观物万象呈，借问此心何所始。
蚊飞蠓过那足问，要识人生行乐耳。
君开小圃富幽致，自外而观如画里。
陶公高兴只柴桑，晏子之居徒近市。
春归森森青竹上，秋尽离离从草靡。
岁华流转只常在，月魄盈亏未尝死。
经纶胸次自开泰，语笑尊前即倾否。
君知消息何处来，于穆我师纯不已。

腊雪不溉旱，天公念嘉生。
稚春乃祁寒，号令如冬行。
栗烈鼓噫气，碎訇动霆声。
初疑雨翻盆，旋觉霰洒甍。
暂止俄并集，中宵遽开明。
衾裯起棱角，屏幌同户楹。
淅淅纸窗战，铛铛铜漏惊。
鸡寒罢晓唱，鸦冻犹晨鸣。
惊戒臧获起，吹嘘燎炉頳。
开关醉魂醒，倚杖诗思清。
便欲披鹤氅，岂思饮银铛。
空蒙势转盛，飞舞祥争呈。
月池方漫汗，潮山正峥嵘。
讵应柳皆絮，却讶梅始英。
荆璞羞自献，蓝田遣谁耕。
尘埃争受洗，粪壤叨蒙荣。
幸已陴𪩘崿，若为投涧坑。
分功雨露泽，绚彩冰霜精。
良足润麦麰，未能浃粱秔。
经旬苦料峭，三日观荧晶。
恍忆游汴洛，都忘在湘衡。
瑶林鄙王衍，冠玉怀陈平。
亦念袁邵公，长安门自撑。
更奇李侍中，淮蔡功先成。
渐喜云解駮，频瞻日舒晴。
昂然秀松出，倏尔危檐倾。
墙角仅委积，瓦沟那持盈。
朝暾破凝沍，淑气苏鳏茕。
断决冈陇色，斩余白蛇横。
泮流溪谷响，击碎珊瑚琤。
瓶去蚌珠餐，庭空狮子狞。
粉图记姿态，不屑供使令。
陡觉时序正，不令寒温争。
冰泥就涸涩，卉木纷勾萌。
蒨蒨弄池柳，煌煌然山樱。
了无半面妆，强学六出霙。
二老久不觌，千篇谅难评。
羔醪忍独酌，凤茗宜同烹。
或且放笔快，敢言当敌勍。
木桃得琼玖，耳属长谣赓。

浄绿环城亦何有，跳锦潜银不容取。
尚余翠盖拥红妆，两两三三早秋后。
秋官公廨临池傍，结筠为筏开轩窗。
落日轻风泛船好，欢呼取笑徒相望。
忽闻报予酒初熟，亟往从之倾白玉。
疏蝉有思曳长缲，寒露无声洗残燠。
君才岂合州县劳，前云后晖家世高。
一经不但有遗训，千古记注谈滔滔。
新州州土烝岚瘴，从来只是居流放。
于今多住四方人，况复为官气条畅。
山肴野蔌应时须，真率相期久已渝。
君今满秩稍淹此，牛刀又欲将鸡屠。
嗟予衰谢人所去，晚交幸作年家遇。
浮生聚首安得常，一笑倾怀亦难屡。
莫辞瓶罄烛再然，异日重逢歌此篇。
岁时岂忍无记述，明朝仲朔青龙年。

浄绿环城亦何有，跳锦潜银不容取。
尚余翠盖拥红妆，两两三三早秋后。
秋官公廨临池傍，结筠为筏开轩窗。
落日轻风泛船好，欢呼取笑徒相望。
忽闻报予酒初熟，亟往从之倾白玉。
疏蝉有思曳长缲，寒露无声洗残燠。
君才岂合州县劳，前云后晖家世高。
一经不但有遗训，千古记注谈滔滔。
新州州土烝岚瘴，从来只是居流放。
于今多住四方人，况复为官气条畅。
山肴野蔌应时须，真率相期久已渝。
君今满秩稍淹此，牛刀又欲将鸡屠。
嗟予衰谢人所去，晚交幸作年家遇。
浮生聚首安得常，一笑倾怀亦难屡。
莫辞瓶罄烛再然，异日重逢歌此篇。
岁时岂忍无记述，明朝仲朔青龙年。

美禄无过酒，星泉奠两仪。
端由皆作圣，意趣少人知。
肇命惟元祀，迎春祝寿祺。
功深资药石，力厚起疲羸。
若羡千锺美，休嫌九酝迟。
忘情惟大禹，无量乃宣尼。
抔饮觞初滥，留连祸始基。
先王防以礼，后世利其资。
默识人情异，参稽俗习移。
放怀无事矣，问口纵言之。
惑溺终长夜，奢残竟作池。
包茅齐服楚，奏鼓胤征羲。
大泽斩蛇后，当炉折券时。
彭城正高会，睢水已填尸。
谪去忧占𫛳，归来喜受厘。
缾盆感田父，𫗦餟念湘累。
壑谷中宵问，糟丘一篑亏。
怒排樊哙盾，吐卧允之颐。
击帻笼钱凤，争权杀魏其。
脱靴惭力士，飞燕忤杨妃。
司隶要殊切，虞人猎已驰。
魏文敦信义，王猛用钤锤。
有客言虽吃，何人字识奇。
裸身荒已甚，涤器事还卑。
软饱深形颂，醒狂屈受讥。
虽将齐物我，亦合悼功缌。
渭水歌初阕，高阳伴蚤稀。
湖船回太白，水殿燕西施。
薤露停杯唱，鲸鱼入海骑。
缅怀七子会，怅望八仙期。
潇洒斜川影，风流曲水湄。
日斜休百拜，罍耻便三辞。
头上巾频漉，腰间锸自随。
谅难操北斗，且复坐东篱。
西海桃垂实，南山豆落萁。
无违商士诰，宜葺杜康祠。
李脱朱温阱，刘为石勒縻。
死生当有在，王伯岂由斯。
五斗酲方解，三人影对嬉。
高谈倾坐听，痛饮亦吾师。
责味曾围鲁，提筒更忆郫。
安能洗晏粉，聊复涨黄陂。
章子以孝显，酆舒因俊危。
夫妻不成属，父母或贻罹。
讵比华茵污，宁虞窟室隳。
壁悬疑角影，车载号鸱夷。
口不挂臧否，酰犹和薄醨。
立苗讽锄恶，种秫待充饥。
雨落香檀注，春融绿髓脂。
云轻浮蚁子，金嫩写鹅儿。
滴滴葡萄颗，涵涵鹦鹉卮。
胸吞九云梦，笔走万蛟螭。
风月江山好，宾朋笑语宜。
绣帘初静卷，银烛已高垂。
俨雅神仙坐，纷罗水陆奇。
色深迷琥珀，光溢艳琉璃。
绿笛翻罗袖，红潮上玉肌。
献酬俱缱绻，沾洽尽融怡。
不问檐花落，惟愁画角吹。
初筵何抑抑，屡舞忽僛僛。
寒食梨花发，重阳菊蕊披。
龙山犹可想，洛浦尚能追。
月满倚琼树，雨余攀柳枝。
高飞鸿鹄远，左手蟹螯持。
贤圣分清浊，青齐辨等衰。
市沽难共食，家酿恐成私。
算爵商壶矢，忘杯泥夹棋。
资深酣道韵，端的露天倪。
翠竹沉云色，酴醿浸玉蕤。
过咽输浩渺，赴吻重涟漪。
卷尽青荷叶，颠飘白接篱。
野畦供鼓吹，幽鸟奏埙箎。
但看朱成碧，那知玉作瓷。
长瓶卧荒草，山郭飐青旗。
目井欣投辖，窥门怅絷骊。
提壶留客住，杜宇劝人归。
碧嶂下红日，飞霜点黑髭。
邴原良自苦，毕卓未为痴。
处士林泉适，骚人景物悲。
放臣离国恨，迁客去乡思。
须藉杯中物，聊舒镜里眉。
𫏐时浇磊磈，到处吐虹霓。
但戒零霜露，无劳洒涕洟。
从教禁网密，莫遣醉乡迷。
为沃尘生肺，应防水克脾。
破除闲病恼，断送老头皮。
埋玉空烦酹，挥金莫计赀。
三行何法制，五齐孰官司。
喜怒或交作，阴阳因并毗。
达人眇天地，曲士谨毫厘。
夜汲文园井，朝餐大谷梨。
渴心便渌醑，大户怕甘酏。
滋味将何比，经纶倘在兹。
一尊常准拟，三顷要耘治。
吾道久榛莽，世途多虎貔。
黄封忆内酝，𫄨绣念宗彝。
傅说膺新命，曹参守旧规。
群生思覆护，寰海厌浇漓。
倘负膏肓疾，须凭国手医。
欲传方法者，把盏咏吾诗。

客思如春日日深，莫令𫛸鴂损芳阴。
忽逢佳士能倾盖，那用高眠有抱衾。
陌上正歌归缓缓，尊前聊酌夜沉沉。
君诗也得池塘梦，沈谢风流尚可寻。

久閟天公泽，焦然品汇情。
遏云虹屡饮，击海电空明。
祷祀山川遍，薰修道释并。
帝心终闵物，国力未休兵。
帽覆乌龙顶，军移黑蚁营。
乍看云叶密，遥想浪花平。
早熟搀先刈，高荒趁晚耕。
归逋庭少讼，交润水无争。
喜气连城洽，余波集浍盈。
蕉心重自展，荷叶密相倾。
菊映兰兼茂，松连竹共清。
杯觞初料理，书帙尚纵横。
欲赋田园乐，犹惭组绶萦。
隠沦千古重，名利一丝轻。
钓客风流远，农师局次生。
庶几逃责罚，户户有坻京。

数篇新雨意，真见古人情。
当拜王灵及，非关祀事明。
雷声空自碾，云气不相并。
试为驱潜物，安能役鬼兵。
晓来闻鹊唶，座上扫蝇营。
地脉沾濡遍，天心赋与平。
远惭白水政，坐想有莘耕。
各竞千峰秀，谁平两港争。
稻花重扑扑，莲脸更盈盈。
但欲禾麻穟，无令栋宇倾。
教心蘧叟化，官况伯夷清。
霁电金蛇掣，晴霞绮凤横。
仙人归缥缈，诗客思纡萦。
句屑余霏妙，人涵晚吹轻。
故园三径绿，新水半篙生。
遂有乘槎兴，秋风白玉京。

不作悲秋赋，犹牵梦雨情。
人心空恳迫，天听自昭明。
骤岂风能靡，和非雹与并。
霤悬庐阜瀑，山映羽林兵。
已洒临菑汗，将漂石勒营。
循良惭召父，调燮赖陈平。
方士田俱溉，先生道可耕。
乱飘丝未理，急点射方争。
愿补天无漏，谁占坎不盈。
云披心屡折，雷属耳常倾。
未说千箱满，聊欣八极清。
幸令鹅贳死，那恤虹仍横。
银竹森犹亚，檐花落更萦。
昆阳万矢尽，沧海几沤轻。
反照霞初散，中秋月已生。
一杯相属处，忧虑洗京京。

熙朝侍从老堂堂，和气如春与物昌。
未见峨冠真楚越，思逢倾盖在潇湘。
放怀缱绻情何厚，忧世艰难话更长。
果有南山求问意，芷兰犹冀袭清芳。

的皪凝情开自迟，风亭微馥许君知。
直须藉草倾松叶，绝胜登楼唱竹枝。
韩寿香囊难取似，何郎粉面且随宜。
岂知万颗垂黄实，擢秀前村夜雪时。

侨寄家连楚，归游岳背衡。
川原渐旧国，鲑菜惬平生。
淮海风难定，江湖浪岂平。
春融一杯酒，下马且同倾。

沅澧𫞚湘此并行，涨流洄薄又东倾。
西南或与天为际，禹贡如何不记名。

乐物羁栖伴，筋骸放逐余。
自甘门有雀，宁叹食无鱼。
倾盖情文腆，投醪笑语舒。
晚途多感慨，赖此得时祛。

盍簪相与记春芳，落去争如桂影香。
故觅层台延旷望，可无尊酒泛寒光。
交挥玉麈倾怀尽，半仄冰轮耿夜长。
坐到银河分晓色，彤霞金晕更苍凉。

清远峡山寺，几年闻汝名。
维舟得眺望，满目慰经行。
壁立巉天秀，溪闲写镜清。
岭云方北上，涛雪漫南倾。
罪垢三熏净，归风两腋轻。
皇慈天共大，睿知日同明。
重起阙廷恋，敢怀山水情。
生绡无画手，聊此寄真形。

倾盖小冠市，论文乔岳阳。
一生能几屐，两鬓忽成霜。
我尚栖南岭，君俄赴北邙。
无因浇絮酒，回首重呻伤。

明月皎皎兮江水清，促瑶轸兮写余情。
有若人兮锵珮琼，申婉约兮扬新声。
托明君之幽怨兮，留迟风以掩抑。
借余音于宛转兮，韵繁谐以周密。
怅流月之西倾兮，恨弥襟而叹息。
歌宛转兮情无极。

大妇双绮襦，中妇红罗裾。
小妇服翡翠，理曲调笙竽。
良人幸安坐，美酒倾玉壶。

春风着意怜芳草，芳草荣时春自老。
人生欢少别离多，有酒当歌自倾倒。
莫教憔悴损容光，白发苍颜为谁好。

人生无定端，万事固难料。
美好招世患，谗謟过忠告。
正淑不自媚，私谒事妍笑。
入宫逾十年，嫉妒掩称道。
疏贱难为容，况复昧倾巧。
一朝见排弃，众笑蛾眉好。
驱车临出门，盛饰舒怀抱。
不怨君王远，不怨父兄老。
唯怨蛾眉悮一生，荣枯不得同百草。

春烟昼白春草绿，春水溶溶曲江曲。
吴宫梁苑尽灰飞，胡马骄嘶衔苜蓿。
萧条南国閟春愁，章台瑶室今茅屋。
中原民庶被毡裘，万室无人皆鼠伏。
子归何处定安巢，楚幕虽多易倾覆。
感君为君思建章，万户朱门缀珠玉。
当时天下尚无为，今日悲凉变何速。
感君歌，为君哭，汾阳已死淮阴族。
沉沉壮士听晨鸡，豺狼当路食人肉。
燕齐邹鲁化腥膻，番人走马鸣{车卖}辘。

恭持天子节，再经邯郸城。
断垣四颓缺，草树皆欹倾。
慨念全赵时，英雄疲战争。
殆及五季末，瓜分无定盟。
慨念蔺君高，璧亦安所盛。
翩翩魏公子，有德胜所称。
殆今已千年，废台漫峥嵘。
赵民尚自若，歌舞娱春荣。
金石丝簧奏，仿佛余新声。
兴废乃尔尔，人事徒营营。
望城只叹息，尽付西山青。

东方已明云海立，怪来雀噪争枝集。
凛气着人不苦寒，老境增衣欲重袭。
忽惊朔吹翔腊白，陇亩为祥时适及。
稍闻清响食蚕声，渐看落檐倾粟粒。
萦梅阁竹巧相积，透隙穿窗莫能戢。
散盐蔽空诚非虚，回风作舞势方急。
历乱瓦沟已一撇，纷泊何假鲛人泣。
但喜弥空絮影下，不管霑衣玉尘湿。
谷口先生好出词，韵险致高俱足给。
嘉言浩若长河注，答问殊非古井汲。
乘时和乐致上瑞，屡丰固非一朝缉。
须知天门开九重，布化调元密呼吸。
明朝称贺明光宫，高冠长剑千官入。

明日立秋秋色至，向晚雨随大风起。
翻盆如麻不足喻，倒海倾江差可拟。
高林老木亚复折，帘幕颓垣纷若委。
须臾霁色上南山，落日烧云照淮水。

茅峰何山亦何好，瑶木琪华并三岛。
其间岩洞邃且深，隠居仙人得穷讨。
远业已跨雪色馿，诸孙何能玉颜老。
黑虎会有青鸾信，洞章同梦池塘草。
关键真符付自尔，鸳鸯琼壶每倾倒。
颇闻云篆经九试，自应太上传三宝。
他年芒屦谒凝神，洗心拱听无上道。

问俗犹秋热，移床趁晚凉。
笑谈怀酒伴，节物念吾乡。
闻道银槽熟，思倾玉指香。
政须图一醉，宁复较行觞。

野老悲春事，相如复倦游。
肯来倾浊酒，同与散清愁。
远岸重重柳，晴江处处舟。
飞红残照晚，闲倚水边楼。

田田东作衬柴关，湿碧吹青一望间。
已许倾心常向日，尚容高卧且怀山。
光风春动方崇蕙，沆瀣宵零可驻颜。
要是耕耘在毛墨，图书佳客乐余闲。

喜见丰姿眼倍明，从来事事胜公荣。
相望震泽三江水，便隔秦关万里情。
连茹搢绅游北阙，如公文采似东京。
举觞喜共留春住，为读新诗一座倾。

使君邀我避炎蒸，好句先驰识故情。
长日流金虽可畏，小槽酿玉得同倾。
锄荒喜已亲三径，作吏谁能更一行。
且与诗翁频啸咏，个中佳处绝将迎。

朝回六出势飞浮，历乱初看积瓦沟。
漫以郢人歌白雪，曲烦从事到青州。
因知洗吻羊肪滑，可但倾肠鼠腹休。
纸帐熏炉今已矣，解嘲得免继前修。

旦夕人语喧，泛舟北城曲。
十里望禅刹，飘若尘外躅。
是日秋宇高，清辉澹晨旭。
林风唱残蜩，泽稗下饥鹄。
野实迎露黄，川芜傲霜绿。
循涯得微径，舍楫步幽麓。
佛寺讶靓深，僧庐互重复。
山气导真想，天香洗烦欲。
嗟余秉微尚，丘壑返初服。
失计蹈尘嚣，虚名玷缨毂。
妄排金马门，谬草紫泥牍。
温省专慎辞，中阶佐调𫗧。
器偏固自倾，绠短良难续。
何言一麾出，尚参九州牧。
恩深无后疵，颜腼有余恧。
孔训惩惮改，羲爻许频复。
朅来清净区，冀脱泥涂辱。
醉象或可调，藩羝悔前触。
万缘自我空，至道非外勗。
聊谨三载期，吾得事栖伏。

燕退朝事希，鸣驺出云阁。
近游速朋彦，名园接闉郭。
幽芳尚闲整，新樾已清漠。
欢谈一坐倾，递饮百分涸。
我亦醒而狂，遵溪纵行乐。
晚驾方惜归，正巾坠香萼。

金商肃肃淬龙渊，白晓挥开东北天。
天孙引下翡翠烟，层层堆列参井边。
便于裸壤蟠危巅，城雉岧峣暗接连。
地祇欲夸融结权，藓花𣃁破蛰虫迁。
皮刳骨露判混元，一支一节相贯穿。
洞庭波浪彻底干，驱来不用暴秦鞭。
大者臲尯下腾骞，尊卑序立鸿雁联。
欲觐曜宝礼法专，貘豹甝虎竞差肩。
禀命踧蹜未敢前，精神张王腰挛拳。
霸臣纳土穷海堧，怪状埋没几百年。
中和有美既争先，磷磷丹漆排雕椽。
太守择之继曩贤，念此嵌空清且坚。
遽于峭绝创墀轩，名之以介非徒然。
介是长男变初世，六二爻辞蕴深秘。
重门待暴乃其卦，未兆未萌堪畏避。
公性中正仍尽瘁，悔吝何忧忧道义。
道义兴行皇纲备，乃是择之之本志。
平湖巨浸六幕宽，此时非独图宴憙。
暑月芙蓉秋月涛，截断风光千百里。
鹏云沆瀣南北透，离朱瞪目旷倾耳。
料公岂恋苇苕地，才业施为自兹始。
或借前箸或赤棰，式遏蛮戎顺文轨。
炎上润下火兼水，无燥无烈无圮毁。
张衡巧制尘灰累，八虬困睡金丸止。
劝公速为苍生起，起辅垂裳圣天子。
永永勋庸辉信史，此亭万古镇星纪。

溪上玩秋水，使人意自清。
烈烈回飚余，鳞鳞夕浪生。
有鱼可垂饵，有蒲可芼羹。
况值新酒熟，鲑菜辛咸并。
兴来命一樽，樽至壶自倾。
便值人间虑，浩然沧海情。

夕风搜前林，坠叶快如剪。
老月扣户低，倾河去人远。
吉士感物化，劳劳意不展。
辍饮屏樽杓，留釭讨坟典。
触事孟轲迂，临途安国蹇。
不叹岁月遒，所悼功名晚。

少城西北最高处，凭槛极眺襟怀开。
糢糊烟树鸟边静，突兀云山天外来。
归樯栉栉逗淮浦，凉飔猎猎生岩隈。
虽非吾土信云美，伴客留连倾一杯。

霍射盘西北，高楼胜览并。
景闲思谢守，名重拟宣城。
天阙云来缓，风微鸟去轻。
客忧销更有，须到此中倾。

冒雪虬枝密，凌空麈影匀。
叶倾秦帝雨，华老宓妃尘。
不见栖鸾客，多逢系马人。
寄声遭匠石，千尺谢轮囷。

林下追凉久，山西反照初。
兰苕香自怨，蝉腹饱犹虚。
李暗倾冠外，棋残折屐余。
萧然皋壤乐，何必羡池鱼。

密勿千龄旦，生平三命恭。
承家男得凤，择婿女乘龙。
酂邑穷遗产，邢山卜素封。
空余吊客泪，倾海望长松。

屦市喧卑极，家林改筑初。
藩倾犹置笔，楹破尚逢书。
径草临江府，园畦洛涘居。
凭谁遣真意，仁义亦蘧庐。

得麾初出守，趋召遽言旋。
露藿元倾日，秋槎却上天。
丹涂容蹇步，星弁许华颠。
再奏皆闻罢，惭妨此路贤。

积晦澄天宇，浮凉湛物华。
远雷犹送电，残照即成霞。
贺燕翻空迥，倾梧叠影斜。
披襟无内热，宁忆郑生瓜。

腷膊鸡声夜向晨，东方飞景到云林。
帘帏已是曈曈晓，庭户全无曀曀阴。
可是梧桐长得地，也应葵藿久倾心。
日边早晚来环赐，见说清光注意深。

四十为郎信倦游，虚名缰锁太悠悠。
危心正似葵倾日，衰质先于柳望秋。
要路风尘疲骥足，故潭烟雨废槎头。
颍滩渐报耕畴熟，终乞闲身守一丘。

射圃云堋枕庾园，危亭虚白敞南轩。
霜柯橘嫩金衣薄，风沼荷倾钿扇翻。
谢枕吟魂迷带草，嵇襟真虑属堂萱。
岸巾昼日聊相对，坐听凝笳出缭垣。

老依涡曲作藩侯，月例黄堂给宴醅。
敢把百壶夸显父，且将三品敌荆州。
味新聊称长螯蟹，酌浅尤宜小样瓯。
珍重故人贻丽句，纵倾家酿若为酬。

倾座仙风冠颍奇，枳鸾移调位犹卑。
兰薰夕膳三林案，草妒春袍一彩丝。
烟戍星残低序雁，陇天云断送歌骊。
报成结课行堪待，慰荐连章达帝帷。

江边瑶草鬭袍青，所乐从军得四明。
新水一篙催泛鹢，故林三月及闻鶑。
羽书无警栖毫熟，谈幄多欢醉叶倾。
我亦中都厌羊酪，为传秋思与莼羹。

交戟多年著皂衣，乞州初逐阮咸麾。
惊残鸟翮虚弓笑，倾尽葵心白日知。
宿莽骚人传丽赋，女萝山鬼赛丛祠。
自惭念旧殊非计，正是朋游掉臂时。

一夕秋风势震雷，颓山拔木屋倾欹。
锡春大厦犹惊畏，蓬荜茅庐亦可知。

倒海倾潮翻白雨，钩窗卷箔度清风。
江山一饷惊雷静，已有闲云行碧空。

八月河汉近，凉蟾辉太清。
窗户纱已薄，草木风有声。
所喜暑云退，不惮岁徂征。
招客对晚色，酒与月同倾。

辩公出蓝之智，楮衲披来游戏。
衲底一段光明，可谓湛然无累。
倒峡倾河雄辩，银山铁壁意气。
毗卢顶{宁页}上行，弥勒眼睛里睡。
归去羌庐山下，一笑雪中风味。
他时杖屦重来，且道有甚领会。
为公扯了楮衣，奉为普薰一切。

漫陪仙吏访仙乡，仙室倾颓迳路荒。
碧草护坛麏有迹，红桃照井水浮香。
岩边鹤返曾千岁，梦里丹分近一囊。
最怜仙术神如此，何不霞新炼药房。

天东衔烛龙，光景照四溟。
羲和揽龙辔，鞭策日夜征。
露华以春晖，霜叶当秋零。
危柱无弱弦，急辕无留旌。
华发不再绿，雕颜宁重荣。
良辰足行乐，羁旅难为情。
乌程有美饷，为人驻颓龄。
玉指陈兰藉，歌锺闲鸾笙。
短章可娱日，意气聊相倾。

君不见仲淹居河汾，目营四海心六经。
又不见子幼反田里，拊缶乌乌徒快耳。
续经愤世虽自喜，岂识浊醪函妙理。
皤然短项滑稽徒，却笑两翁非通儒。
可人风味敌冰壶，惟酒是务焉知余。
不学羽衣李集贤，斗酒过量项飞泉。
复怜胡子名空传，缓急由人肠中干。
高情陶彼勋华风，放怀那惜倾千锺。
鄙哉成德真小器，一击堕地羞空空。
嗟余磊磈填心胸，安得与尔长相逢。
会当乞尔扁舟去，烟雨空蒙伴钓翁。

投老庵居百事宜，早眠晏起不论时。
更长睡足披衣坐，倾耳林间竹画眉。

百花零落悲春晚，不复林园门可款。
待花结实春已归，到头只有东家管。
楚宫女子春华敷，为云为雨皆有余。
亲逢一顾倾国色，不解迎人专城居。
目成未到投梭处，后会难凭人已去。
可怜天壤擅诗声，不如崔护桃花句。
坐令永抱埋玉悲，游手那知京兆眉。
难堪别鹤分飞后，犹是惊鸿初见时。
新懽密爱应长久，暂向华筵赏宾友。
舞尽春风力不禁，困里腰肢一涡柳。
座上何人赠翠翘，蜀中风调尤情饶。
懽浓酒晕上玉颊，香暖红酥疑欲销。
佳人薄命古相似，先后乃逢天下士。
但惜盈盈一水时，当年不寄相思字。
宜州遗恨君能详，瘴云万里空悲凉。
无限风流等闲别，几人赏鉴得黄香。

昔游临浦春正浓，小江萦委如无穷。
花浮千林锦绣幄，舟扬万顷玻瓈风。
西施故乡擅佳丽，会稽秀气藏华秾。
是时山晴见真色，落日西南千万峰。
今情不尽古情在，恨叠晚妆眉晕重。
恨应但知倾国貌，无人能说亡吴功。
倘非绝态动君意，姑苏台上犹歌钟。
成功未甘归范蠡，素衣故国宁相从。
文公之孙重端世，衮衣门户推八龙。
官闲援毫来吊古，溪山顿为开愁容。
谪仙亦赋浣纱石，至今翠绢不停织。
浴池邀伴下瑶池，霑丐越女天下白。
风流昭洗待名流，有德于人当血食。
红心草葬旧金钗，黄陵庙成新石刻。
霞裙琼佩无消息，怨魄凄魂招不得。
一杯流水奠江蓠，苎萝山前已秋色。

倾盖论交意已倾，断弦重续喜君听。
山川妙意藏千古，天地神机在六经。
朝夕事皆翻覆手，古人情寄短长亭。
涛江君往观秋注，万顷涨溟无浅行。

白发不堪镜，残骸宁久生。
已是梦中事，那知身后名。
古今黄花节，增重由渊明。
后来杜与苏，感慨皆同声。
乘化入无穷，留恨何千龄。
令我过佳节，浊酒惟频倾。
岂比区中士，轩冕矜暂荣。
沧溟芳岁晚，古寺久客情。
洗涤流落叹，支公句新成。

浈阳富佳致，无以过南山。
山高雄地理，万丈亲云端。
攀援临绝顶，气象非尘寰。
神存古庙貌，台敞旧轩栏。
青石生龙文，凛凛常风寒。
纵目四无际，陡觉天地宽。
直北二江合，水势中分滩。
滩横水亦转，曲折束成湾。
群峰自西来，险绝如函关。
中虚左梵刹，地胜苾刍安。
梵修祝圣寿，额自九重颁。
旁有石一障，高下数亩间。
或列如屏风，或方如仙坛。
或立如驻马，或走如奔帆。
或侧如虎卧，或曲如龙蟠。
或严如卫吏，或罗如星官。
或伛如老人，而枯其形颜。
或俨如端士，而正其衣冠。
或堆如云霞，重叠而聚攒。
或涌如波浪，挛属而奔湍。
或倾而复举，如猎而兽跧。
或腾而不下，如射而禽翻。
或先后相续，如朝赴金銮。
或参差不齐，如兵方结圆。
或平为几案，而可罗杯盘。
或突出皋岸，而能垂钓竿。
或背若相恶，或向若相欢。
或声若磬响，或色若豹斑。
或累而成塔，或砌而成鞍。
或疏而分散，或密而弯环。
或巧而非怪，或钝而非顽。
虽偶不为配，虽单不为鳏。
虽近不相狎，虽压不相残。
有室可居佛，有灶可炼丹。
有洞可休息，有岩可跻攀。
爽气自有余，蒸岚不相干。
乾坤所开辟，断𣃁非斧刓。
游者可意得，名状不易殚。
通天与三峡，若是乌能班。
今时无王维，睥睨措笔难。
静想瑶池仙，岂不停翔鸾。
又疑桃源客，步虚潜往还。
我有英贤乐，冥搜思不悭。
题名或赋诗，鸠工妙手刊。
惜哉岁月久，几至遍圬漫。
山僧不好奇，仁者兴嗟叹。
爰有老仙翁，寻幽独忘餐。
尘土尽去除，林木间自芟。
特道方寸地，旧耕同一观。
小亭翼其上，游居兴不阑。
于此或围棋，纵横势万般。
于此或煮茗，江心汲澄澜。
于此或燕坐，尘虑一切拌。
谁知得真趣，消此白日闲。
胜槩益增重，清爽弥骈阗。
山石虽无情，似有待而言。
又况隠君子，寂寂初无传。
或隠于仕禄，或晦于岩泉。
知音一提拂，岂与山石肩。
尧舜吾君民，勋业垂万年。

尧宫不翦茨，禹室无崇壤。
巍巍天步隆，万代犹可仰。
荒哉二三君，经营务华敞。
落慥满清江，飞斤殷遥响。
疏渊引澜澳，筑圃迁林莽。
筋力毙民躯，赀财倾国帑。
雄心独未倦，矫首生遐想。
时徂陵谷变，无事犹悲曩。
殷忧易兴怀，逸乐难终享。
过客问青栖，荒畦棘花长。

翁刘异氏居同里，奕叶论交今久矣。
陇西京兆实姻连，我既识翁因识李。
巽卿自洛始迁闽，寄食僧房仍密迩。
盍簪雅好有新旧，倾盖高情无彼此。
酣歌掷剑悲群公，胡为局促荒山中。
曲肱放浪虽所乐，乐此亦知吾道穷。
自闻胡马再南牧，九州何地无兵戎。
世衰成败不以正，奸宄得意为英雄。
儒生守经昧时变，愤切气欲摩苍穹。
斯言拨弃勿复理，把酒论诗差可喜。
围炉夜语忘刻漏，吹灯晓色盈窗几。
归涂草棘萦风袍，主人谢客仆御劳。
云山怅望一回首，虎豹出穴哀猿号。

南来瓯粤无平陆，林峦起翠波腾绿。
扶舆政恐犯霜露，买舟傥可休僮仆。
清滩白昼雷霆作，乱石惊湍犬牙错。
平生珍重千金躯，舟子一篙那可托。
飘摇叶漾势转急，釜灶倾颓不能立。
眼看白浪散银山，蛟螭百怪堂堂出。
人皆乘险欲趋利，我不安行悔可及。
吁嗟世路风波猛，巧阱危机暗驰骋。
江湖溺舟犹自戒，势利溺人终莫省。
矫情镇物未足言，书此聊为后来警。

宵寒卧增裯，昼寒起增衣。
何如负暄乐，高堂日晖晖。
引光扉尽辟，追影榻屡移。
妙趣久乃酣，瞑目潜自知。
初如拥红炉，冻粟消顽肌。
渐如饮醇醪，暖力中融怡。
欠伸百骸舒，爬搔随意为。
稍回骄佚气，顿改酸寒姿。
薰然沐慈仁，天恩岂余私。
愿披横空云，四海同熙熙。
矫首望扶桑，倾心效园葵。

双童肩竹舆，兀兀如乘舟。
及兹朝暑微，远访招提幽。
苍山望中横，清泉脚底流。
所历已殊胜，况乃穷林丘。
僧房在在凉，逢迎足茶瓯。
岸帻幽鸟鸣，横琴素烟浮。
倦借一榻眠，吾生复何求。
薰风溪上来，虚檐散飕飕。
开怀若倾倒，忽去不可留。
人间苦炎热，物外常清秋。
功名非所期，聊寻赤松游。

山横晓色中，线路穷崎岖。
何年贯日虹，飘然堕秋虚。
晴晖发灿烂，阴飙助倾输。
淙深粉雪沸，注险龙蛇趋。
平生浩荡胸，对此聊一舒。
苍苍古澄潭，仿佛幽灵居。
奇观付豪逸，余润分膏腴。
来游今七贤，贱迹欣与俱。
扶筇却轩轾，坐石安氍毹。
壁阴生小寒，赏澹乐有余。
诗魔久已降，幽事复起予。
为言玉堂人，五字不可无。

饥鼠缘条残果堕，舍如蜗牛足高卧。
无心虎殿逐群英，尚想兔园倾一坐。
同年我又衰龙钟，夔蛇相怜宁有穷。
马革战场空白骨，羊裘钓濑余清风。
棘端造猴巧难学，且赴茅檐鸡黍约。
云深杞狗夜可寻，已办猪靴走硗确。

携鉏引荒泉，偶步松岗北。
泠然毛骨清，楚尾见秋色。
稻气馥初凉，柽阴澹微日。
缅怀小斋居，棂槛增岑寂。
旷度灭知闻，微吟数峰碧。
若人端好修，珍驾动无迹。
深穷伊水源，峻陟衡山极。
终焉憩孔林，所乐惟自得。
延和数酌醪，侑静一编易。
向来辱倾输，洞见胸中白。
思亲道匪侔，既远情不怿。
矧余质冥顽，固未易刻画。
尊生有遐心，克己无全力。
以兹畏所知，负负常夕惕。
余波傥时渐，玉汝天其或。

两焙春风一塍隔，玉尺银槽分细色。
解苞难辨邑中黔，瀹盏方知天下白。
岸巾小啜横碧斋，真味从底倾输来。
曩归畀余一语妙，三岁暗室惊轰雷。

建水日夜浅，清滩自迢迢。
渔舠愕已无，忽点浄练遥。
老身寄其上，兀若栖危苕。
松风知我狂，随舷助倾摇。
探幽神益新，得快意自消。
长林翠洞口，微云粉山腰。
那知碧虚远，一苇卧可超。
不须换吾骸，吾慵登岧峣。
病中追余观，所得绝富饶。

喜听清谈满座倾，不堪行色动双旌。
长亭把酒分携易，暮角催人太瘦生。
地远守臣知妙选，时危壮士耻南征。
罗浮说与潮阳近，盍拟离骚吊二英。

匠余留片木，榰案定欹倾。
不是乖绳墨，人间地少平。

林下相从多胜友，谁如吾子妙才华。
曳裾所至成师席，射策由来有世家。
意气胸中千里骏，文词笔下九光霞。
邮亭一见倾怀抱，投分金兰不足夸。

方同倾盖乐，遽起绝弦悲。
道向清朝屈，心惟静者知。
阻修绵酒奠，谁序锦囊诗。
宣室空思贾，凄凉又一时。

南山北山旧经行，诸刘相看如弟兄。
一枰围棋果敌国，五字琢句真长城。
浊醪粗饭有余乐，小几疏帘何太清。
我来径醉未归得，卧对屋角岩泉倾。

雨气经岩上，僧窗暗复明。
溪流生急响，松吹助狂倾。
{禾罢}{禾亚}无边润，籧篨一味清。
仁心乐同饱，拥鼻发吟声。

年衰渐涸玉池津，拟丐明窗一匕尘。
底用趋风防六耳，须知对影已三人。
高情政喜追灵运，饱学那容欠大春。
右挈左提俱有赖，应怜怀抱久倾囷。

江左欣初见，倾输便豁然。
挽留尝一粥，契阔已三年。
老去无新得，书来每自鞭。
幽明虽永绝，凛若在吾前。

稚刘于我最多情，此日诗筒不绝声。
孤雁相依真得地，早梅一粲又倾城。
向来兰好知谁许，病后霜林懒独行。
小几清香慰临别，极知了了万缘轻。

君不闻汉时遗荣两大夫，群公祖道倾京都。
去尘寂寞绝继踵，但见画手空传图。
君今心事能超古，早束衣冠挂神武。
掉头不待迫悬车，广受视君知孰愈。
世人分著金笼头，或贪微名鱼中钩。
宁如君脱宦海去，饱看遥碧临清流。
似闻远目增明处，宛如画出城南句。
款门何日赴幽期，坐挹云岑为君赋。
想当遐瞩穷天垠，吟怜修眉浓绿新。
应嗤争利推车客，不惜青山碾作尘。

士生堕尘网，窘若囚飞虫。
思牵黄耳不可得，况欲云卧听松风。
何郎可怜人，耻与俗同调。
不作穷愁懊恼诗，独抱青山坐长啸。
诛茅结屋傍林塘，石兰露菊秋风香。
掉头万事一不顾，仰天白眼倾壶觞。
邈予坐阻窥幽躅，梦到东窗攀绿玉。
裁诗寄似堂中人，为楷银钩写高竹。

我行田间叹且惊，田间旱块丝纵横。
荆榛恶草亦枯瘁，虽有稷黍何由生。
田边老人为予语，欲语先愁泪如雨。
老儿百指住山西，世业农桑不工贾。
年年此田收好谷，玉粒长腰舂百斛。
公私取给有赢余，作饭为麋肥口腹。
今年旱种良辛苦，抱瓮浇畦宁入土。
囷倾旧谷已无余，新谷疏芜复如许。
年年百指无忧畏，今年百指俱憔悴。
饿死填沟自不辞，只愁逋负官家税。
即今官税催输入，督吏临门如火急。
老儿可是乐征呼，其奈黍头无一粒。
我感翁言情激烈，却笑老翁言太拙。
为陈天子有深仁，子惠穷民念民切。
况今官府皆时贤，会将租责都蠲捐。
庶几俭岁亦得饱，且与尔曹图醉眠。

昔嗟九载一相见，伊我与君俱赋诗。
只今又话十年别，幞被可辞同宿期。
相欢美酒如倾水，我歌日暮惊风起。
惜君抑塞抱奇才，拳跼骅骝垂两耳。
汉朝公卿忌贾生，世路古已悲难行。
如君不入中兴用，脱帽置酒来耦耕。
君马欲东还语别，细雨黄花正愁绝。
一尊不更苦留君，后日空嗟共明月。

昔有大荒国，水以狂泉名。
国人皆饮泉，狂颠率无宁。
一者自穿汲，乃独能常醒。
国人既皆狂，反见不狂惊。
顾谓不狂人，无乃鬼物凭。
不然是狂疾，救疗当痊轻。
施针灼炷艾，肤肉无全平。
而彼不狂者，被虐楚不胜。
贲然走泉所，酌饮不敢停。
既饮即亦狂，万虑皆迷冥。
其狂与众一，众始欢相倾。
世事今亦然，嗟哉感诗鸣。
安得跨鹏背，独往游天溟。
寄谢彼狂子，酌泉吾不能。

星回景急岁聿除，更长烛明坐蓬庐。
东风夜半欲入律，万木先已争号呼。
小阮过予足风味，共观古帖披前志。
秋蛇绾字右军书，朔马腾风东晋记。
纷纭万古浩无涯，且啖白藕倾流霞。
分甘恨不如船大，空想峰头十丈花。

三朝推旧德，四海仰高名。
起起方惊梦，嗟嗟忽奠楹。
木冰伤达宦，薤露寄哀情。
矫首西山下，悬河泪已倾。

人情巇险摧车路，世事变迁鸣屐廊。
自分北宫长粝食，懒从东壁借余光。
林庐雪后梅含白，篱落天寒橘孕黄。
幽意只应君共醉，何时拂石对倾觞。

招提隠松桂，远在城一隅。
我来岁云暮，天寒气象殊。
寓目得佳趣，百念如涤除。
及此斋时钟，箪瓢慰吾臞。
丈室曦未来，香篆沈熏炉。
聊施济胜具，未暇学跏趺。
缓步大明寺，山光佳有余。
郊原自春色，物意如相娱。
习公四海士，豪气编虎须。
邂逅偶倾盖，清游邀我俱。
相从得二谢，笑语寄歌呼。

畏暑肩暂息，初凉戒我行。
王村去城市，捷帆片时程。
到岸才咫尺，两君笑相迎。
回棹不自由，剧谈底里倾。
却泊红莲渚，支筇叩禅扃。
阛阓未有此，一见心眼清。
日暮山萧然，风来竹有声。
危亭仍解衣，坐久太清生。
携枕共席地，醉言强作醒。
蚊声喧不寐，谈余已窗明。
他乡各蓬转，易散难合并。
共居虽一溪，相望南北城。
胜处偶同践，轻去宁无情。
殷勤拂素壁，留诗当题名。

飞埃喜污人，余事忌挂眼。
酒浪绿可亲，山光翠相挽。
折腰素非愿，被面有余赧。
从来万事空，此去百念满。
恰忆兹山游，判作经年款。
驾言随所如，歌笑为君莞。
洗耳听潺湲，缓步踏{山蹇}{山产}。
褰裳跨风磴，扪萝度云栈。
禾黍岂离离，枣下初纂纂。
川原供遐瞩，笋蕨中去苋。
桃李倾城姿，松杉万金产。
雪浪逗冰泉，乳花浮玉碗。
相望一牛鸣，不惮四牡痯。
层阁神所宅，败檐我将馆。
心求千佛印，手罢七年板。
胜槩何时无，羁怀自悲潸。
小院昔徜徉，东风未暄暖。
夜语联僧榻，晨炊共华馔。
羊肠一分襟，雁背几折简。
于今怀举桉，过公倦开盏。
早知玉树摧，不如春思短。
尘容久难赎，乐事贫益罕。
佳篇分锦绣，和气回弦管。
差肩招隠些，下视广陵散。
指踪去路迷，加鞭客情懒。
诛茅行可卜，鼓棹过几返。
避喧谐良图，结邻得佳伴。
萍蓬岂愿余，斗筲未须算。
荒凉石迳深，蹭蹬云色晚。
归鞅那得迟，霜鬓侵韦诞。

总角嗜学问，于心期可收。
岁月如逝水，倏忽二十秋。
纷纷何所得，俗士难与谋。
夫子四海士，不数韩荆州。
抠衣一尝会，颇轻万户侯。
祝子晚倾盖，缓急仍同舟。
伟哉廊庙器，价高自难酬。
相从半周星，会别嗟何稠。
班荆此话旧，落落志益修。
嗟我闻道晚，仅脱儿女忧。
一斑幸时窥，稍知辨薰莸。
执经滥同席，得子真良俦。
安得身为云，相陪汗漫游。
茫茫水东注，百川皆乱流。
驽骀饱束刍，市者常易售。
借问诸夫子，为功忌中休。
此语期同践，此外复何求。

西风迎公来，东风送公去。
尚欲留朱轓，公行不可住。
无酒对公倾，有怀为公赋。
夫子文武资，亦复廊庙具。
刚方仰术业，坦夷见襟度。
青衫试州县，机锋微已露。
吾意有不可，万夫挽不顾。
翱翔诸公间，籍甚当时誉。
峩冠上乌台，直谏汲长孺。
风云千载合，冕旒一言寤。
凛凛议论余，可使淮南惧。
天威瞻咫尺，政涂去跬步。
兴逸顿言归，解佩苕溪路。
湖山聊寄怀，诗书尚温故。
中外岂不殊，进退自余裕。
宣城唇齿邦，望公来何暮。
我饥我颦呻，公饭公覆护。
举首望旌戟，指期咏襦袴。
平生触邪手，不难锄弊蠹。
双溪叠嶂间，按堵百无虑。
坐席岂容温，当馈意久注。
献纳念伏蒲，谋谟怀借箸。
行矣股肱良，归作腹心助。
要观今周公，声名三吐哺。
便当侣夔龙，何止冠鹓鹭。
自念接门墙，连岁忘羁寓。
鹢首明当飞，骥尾何由附。
几日复升堂，青天披宿雾。
过雁与来鱼，犹当奉尺素。
西去无多程，不诵阳关句。

平野绿远近，晴山翠纵横。
西风今日凉，天意济此行。
居士十日病，快意身已轻。
逢寺聊少憩，山僧苦相迎。
岂为余事来，泉石锺吾情。
风生本何意，松篁得之清。
向来城市口，无此笙竽声。
坐久百念歇，一雨秋意生。
所恨二三子，无怀可同倾。
少日戒客气，四十犹未平。
一事一错误，百年几折肱。
不如谢公等，穷山掩柴扃。

白首苕溪几我乡，青眼弁山如故友。
诛茅晚岁合岩栖，漂梗一生嗟浪走。
往往每来每太息，去去一步一回首。
檐楹之雄谁氏室，基堂宜为后人有。
荣华谬作长久计，荡盈要以仁谊守。
室空无人人不问，天固遗公公信否。
轮奂雅宜凤池人，权舆本自凤池手。
付之勋阀可无憾，会与令名俱不朽。
雅怀卜邻非卜居，嚣尘可暂不可久。
新亭巀嵲城之巅，佳致回环天所就。
与山似有他年约，相向每为长者寿。
碧鲜苍润被草木，煖翠晴光排户牖。
时复一觞浇磊磈，下视群峰皆培𪣻。
乃知韫玉山有辉，更觉看山公不负。
向来曾试西垣策，只今聊绾南丰绶。
胸中水鉴极泾渭，笔下瑰辞粲琼玖。
倾盖视我平生交，曳裾陪公众客后。
喜见成都宅一区，恨无负郭田数亩。
去住还当惭二老，穷独已复成一叟。
门前剥啄非他人，我来问字不载酒。

稠众相从地，无言意已倾。
余方厌藜藿，子肯扣柴荆。
短棹起归暮，长亭如别情。
回头听羌管，拍拍唤愁生。

高人心迹喜双清，旷远幽亭谁与名。
檐外落花仍落絮，坐中倾国与倾城。
松声传壑风初急，帆影飘空浪未平。
不尽樽中今日醉，匆匆轻去得无情。

维舟江口未栖鸦，急趁飞觞一笑哗。
旋喜使君倾皂盖，尽从醉客堕乌纱。
高城不记人分袂，短棹空随月到家。
尚欲趋陪连夜饮，东篱容有后开花。

王门一岁几经过，客里承颜未厌多。
诗卷心胸倾锦绣，珍庖盘釜荐麟驼。
自惭淮海可怜客，每费江湖无尽波。
玉树芝兰为公喜，庭空千丈影婆娑。

投晓家家笑语声，夜来风促雨如倾。
都缘默祷胸中久，一瓣香焚唤得晴。

故眼相看未作疏，平生风味是吾庐。
娉娉袅袅谁家子，浪说倾城总不如。

江势东倾剧建瓴，中流岩壑隠禅扃。
游僧谁渡降龙钵，过客争摸瘗鹤铭。
修竹捎云凌北固，桃花吹浪涨南溟。
上人劝赋斯山境，乞与微吟勒翠屏。

姑孰先生方遣化，饥食馋涎餐餠画。
信知诗必穷乃工，忍穷谁复如公者。
崎岖我已羁江湖，偻肩如我世恐无。
从来画亦穷乃妙，两穷相值真堪吁。
平生笑坡夸四板，祇爱丹青非道眼。
岂如淡墨出天然，雪欲来时水云晚。
先生一见辄倾倒，回观浊世秋毫小。
不须更羡钓鱼翁，已自超然游汉表。

悲哉为儒者，力学不知疲。
观书眼欲暗，秉笔手生胝。
无衣儿号寒，绝粮妻啼饥。
文思苦冥搜，形容长枯羸。
俯仰多迍邅，屡受胯下欺。
十举方一第，双鬓已如丝。
丈夫老且病，焉用富贵为。
可怜少壮日，适在贫贱时。
沉沉朱门宅，中有乳臭儿。
状貌如妇人，光莹膏粱肌。
襁褓袭世爵，门承勋戚资。
前庭列嬖仆，出入相追随。
千金办月廪，万钱供赏支。
后堂拥姝姬，早夜同笑嬉。
错落开珠翠，艳辉沃膏脂。
妆饰及鹰犬，绘彩至蔷薇。
青春付杯酒，白日消枰棋。
守俸还酒债，堆金选娥眉。
朝从博徒饮，暮赴娼楼期。
逢人说门阀，乐性惟珍奇。
弦歌恣娱燕，缯绮饰容仪。
田园日脧削，户门日倾隳。
声色游戏外，无余亦无知。
帝王是何物，孔孟果为谁。
咄哉骄矜子，于世奚所裨。
不思厥祖父，亦曾寒士悲。
辛苦擢官仕，锱铢积家基。
期汝长富贵，岂意遽相衰。
儒生反坚耐，贵游多流离。
兴亡等一瞬，焉须嗟而悲。
吾宗二百年，相承惟礼诗。
吾早仕天京，声闻已四驰。
枢庭皂囊封，琅玕肝胆披。
但知尊天王，焉能臣戎夷。
新州席未煖，珠崖早穷羁。
辄作贾生哭，谩兴梁士噫。
仗节拟苏武，赓骚师楚累。
龙飞睹大人，忽诏衡阳移。
帝曰尔胡铨，无事久栖迟。
生还天所相，直谅时所推。
更当勉初志，用为朕倚毗。
一月便十迁，取官如摘髭。
记言立螭坳，讲幄坐龙帷。
草麻赐莲炬，陟爵衔金卮。
巡边辄开府，御笔亲标旗。
精兵三十万，指顾劳呵麾。
闻名已宵遁，奏功靖方陲。
归来笳鼓竞，虎拜登龙墀。
诏加端明职，赐第江之湄。
自喜可佚老，主上复勤思。
专礼逮白屋，悲非吾之宜。
四子还上殿，拥笏腰带垂。
父子拜前后，兄弟融愉怡。
诚由积善致，玉音重奖咨。
资殿尊职隆，授官非由私。
吾位等公相，吾年将期颐。
立身忠孝门，传家清白规。
但愿后世贤，努力勤撑持。
把盏吸明月，披襟招凉飔。
醉墨虽欹斜，是为子孙贻。

西北有高楼，氛氲临大路。
飞檐转春风，绮窗琐云雾。
姣服者谁子，倾城此容与。
娟娟长眉青，不受脂泽污。
娉婷惜不嫁，恐为荡子悮。
写心泛清瑟，独不怨迟暮。

吾闻何月卿，逸气欲倾泻。
词源浩班扬，诗律薄风雅。
想初读书眼，坐阅灯几炧。
士生贵适性，安得计用舍。
青鞋踏九疑，丝絇远金马。
飘然潇湘游，采芷动盈把。
吁嗟既忧患，犹得营万瓦。
我无茅一庐，劫劫思里社。

孤月流高天，分影遍千江。
我来无人境，亦复窥幽窗。
好客如佳月，开门辄𪭢𪭢。
月到客亦到，不隔山{山凶}谾。
把手入茅庐，笑语钟新撞。
一鸣惊人友，更挟飞凫双。
连璧光照眼，老我心所降。
呼童洗瓦盏，竹叶倾山缸。
清谿漱鸣玉，老树森高幢。
更招二三子，放怀山水邦。
分题得佳句，一字鼎可扛。
男儿树勋德，出手便可桩。
愿移诗句力，挽俗还纯厖。
惟予心已灰，庶几鹿门庞。

素师为我良古僻，野性乖疏无与适。
呼门投我清浄友，翻是巴江两好石。
一石形作巢莲龟，近人团圆生素迹。
皎如孤月流清空，光逐一星斜辟易。
一石初似瓜色黄，年来应被天公劈。
枯松说与连理心，参差再合如胶漆。
两石相逢已投分，何消引我为俦敌。
与君倾盖便忘年，未害吾人缚禅寂。
方今宰相真儒生，议割三关厌夷狄。
祖宗土宇安生灵，幸以艰难念开辟。
天畿要险壮中华，一日捐之良足惜。
争如推毂老将军，远煽天风驱退鹢。
我虽孺子亦有知，不惮下圯传履舄。
嗟尔两石如有神，尚父兵书欣所习。
不应默默斋阁闲，相对人间夜寥閴。

暮春送客朝明光，颠风吹花绕柂樯。
大江吞天日出没，赤心许国一苇航。
平生梦蹑螭龙尾，天门九重九万里。
一朝巨手开天关，丹极紫霄随步履。
儿辈端非五湖匹，国柄今归谢安石。
遥之别墅清昼长，笑拂楸枰行折屐。
共倾东海洗乾坤，景仁况是名公孙。
四郊多垒士之耻，富贵浮云何足论。
宦海十年风退鹢，我亦弹冠听推檄。
安能郁郁久居此，朔饥欲死心不死。

末路初倾盖，春风一系舟。
英姿森剑戟，余论有春秋。
时事朝暮别，年华日夜流。
徒劳是州县，东去勿迟留。

溪上居人三两家，竹篱斜插倚蒹葭。
清流日暖鱼飞浪，静渚轻烟鸟印沙。
鲙落霜刀分彩缕，酒倾玉碗泛琼花。
因思故国园林约，默数归期定不赊。

儒雅风流总不如，烝髦久合下旌车。
黄堂报政瓜初及，宣室倾贤席已虚。
楚树迎船春去尽，吴莲傍桨雨收余。
留连物色题诗里，健步传呼有峻除。

骊珠三百照倾箱，一一都全味色香。
道远鹤觞齐骑驿，雨多龙伯护津梁。
蠲烦已笑冰无味，过眼仍同玉有光。
报贶无他空觅句，更惭诗骨谢凌霜。

饱听玉帐报平安，猿鹤关心又乞闲。
再理十年君杖屦，来分一半我云山。
歌能着意倾愁斛，酒解将红染病颜。
老去世情销未尽，尚希东阁管窥斑。

学佛从来境界多，不能降伏便成魔。
降魔能用无心法，六贼倾城尽倒戈。

白头有如新，倾盖或如故。
乃知意气间，投分自有处。
魏公使汉南，风采耸一路。
凋残濡膏泽，冤讼廓氛雾。
游刃若发硎，调琴不胶柱。
平生不相识，见我国士遇。
杯盘倒箱箧，笑语杂卮寓。
岂惟倾肺腑，便可托婴孺。
慰我畴昔心，何啻封万户。
离觞岘山曲，握手惜欢聚。
江风吹行色，短棹不得住。
临岐亦何言，加餐纳多祜。

白头有如新，倾盖或如故。
乃知意气间，投分自有处。
魏公使汉南，风采耸一路。
凋残濡膏泽，冤讼廓氛雾。
游刃若发硎，调琴不胶柱。
平生不相识，见我国士遇。
杯盘倒箱箧，笑语杂卮寓。
岂惟倾肺腑，便可托婴孺。
慰我畴昔心，何啻封万户。
离觞岘山曲，握手惜欢聚。
江风吹行色，短棹不得住。
临岐亦何言，加餐纳多祜。

从来方面贵，体尊吟咏少。
君侯七尺躯，诗胆看更小。
句如星斗烂，气与云天杳。
词源倒三江，倾泻何时了。

岘山之阳汉江浦，黄花九月迷村坞。
故人船上初识君，白酒黄鸡对樽俎。
坐中意气最相亲，便许论交输肺腑。
君时方壮我尚少，杯酒相逢各豪举。
欲倾沧海入壶觞，不觉风云先笑语。
烟尘回首暗乡县，避地偷生两羁旅。
西城邂逅正春风，南郑流离共秋暑。
扁舟东下一沾巾，汉阴渡头天欲雨。
君留蜀汉我瓯越，关塞悠悠路修阻。
每悔昔日但酸辛，欲寄好音谁付与。
日边失喜双眼明，一笑恍然相劳苦。
久经丧乱喜强健，语及艰难更凄楚。
离合悲欢二十载，往事伤心那可数。
酒后清狂不复能，鬓边白发今如许。
向来骥子未总角，今与爷长秀而膴。
文学崭然已老成，吾徒之衰固其所。
君材磊磊多大略，胸次纵横杂文武。
当年上疏请长缨，欲以忠信为干橹。
驰驱慷慨感知己，十年上佐留边圉。
一从捧檄傍红莲，几为临戎挥白羽。
元戎入觐载辎车，策勋进秩光宾主。
王卿合作水衡丞，庾杲复入将军府。
胡为侧翅尚随人，千里长城赖裨补。
汾阳僚吏多将相，家声盛事今犹古。
致身富贵真未晚，唾手功名不难取。
岂惟出幕看旌麾，会是封侯裂茅土。
炎歊六月三吴路，海气昏昏暗天宇。
骊驹已驾不可留，忧绪中来密如组。
亦如远送终别离，只有加餐相赠处。
双鱼莫厌远书频，从此西风日倾伫。

岘山之阳汉江浦，黄花九月迷村坞。
故人船上初识君，白酒黄鸡对樽俎。
坐中意气最相亲，便许论交输肺腑。
君时方壮我尚少，杯酒相逢各豪举。
欲倾沧海入壶觞，不觉风云先笑语。
烟尘回首暗乡县，避地偷生两羁旅。
西城邂逅正春风，南郑流离共秋暑。
扁舟东下一沾巾，汉阴渡头天欲雨。
君留蜀汉我瓯越，关塞悠悠路修阻。
每悔昔日但酸辛，欲寄好音谁付与。
日边失喜双眼明，一笑恍然相劳苦。
久经丧乱喜强健，语及艰难更凄楚。
离合悲欢二十载，往事伤心那可数。
酒后清狂不复能，鬓边白发今如许。
向来骥子未总角，今与爷长秀而膴。
文学崭然已老成，吾徒之衰固其所。
君材磊磊多大略，胸次纵横杂文武。
当年上疏请长缨，欲以忠信为干橹。
驰驱慷慨感知己，十年上佐留边圉。
一从捧檄傍红莲，几为临戎挥白羽。
元戎入觐载辎车，策勋进秩光宾主。
王卿合作水衡丞，庾杲复入将军府。
胡为侧翅尚随人，千里长城赖裨补。
汾阳僚吏多将相，家声盛事今犹古。
致身富贵真未晚，唾手功名不难取。
岂惟出幕看旌麾，会是封侯裂茅土。
炎歊六月三吴路，海气昏昏暗天宇。
骊驹已驾不可留，忧绪中来密如组。
亦如远送终别离，只有加餐相赠处。
双鱼莫厌远书频，从此西风日倾伫。

圣主忧勤躬万务，英豪宁许山林住。
弓旌号召士无留，竹帛功名公所赴。
天表对扬咨见晚，坤维镇抚歌来暮。
雪山增重绝纷埃，蜀道非难履平路。
分陕聊烦摅妙略，秉钧已叹迂高步。
朱轓抚俗远民怀，玉帐折冲荒服惧。
羽檄不飞烽堠灭，骏骨多收边市互。
孔明七纵讵非长，户牖六奇真不误。
农狎其野无外忧，马腾于槽有余怒。
三陲绝徼皆妥安，诸将雄师今尽护。
九重益友思直谅，四蜀新声咏宣布。
帅阃方观勋业成，庙堂行看精神聚。
嗟我衰迟托末契，辱公敦笃倾殊顾。
当年献赋诵凌云，上国承颜悦披雾。
禹门亲睹跃风雷，尧陛初惊承雨露。
龙颜下瞩顿生光，凤翼高翔从此附。
称身朝服曳青云，满袖天香携宝炷。
九霄变化冥鹏升，一纪光阴隙驹骛。
绨袍雅意念张禄，襦袴余波依叔度。
他时入觐对金莲，伴直应随玉堂寓。

方喜门施戟，俄惊容奠刍。
孤鸾空对影，老凤独将雏。
祖送倾朝士，哀荣震帝都。
祇应归葬处，千两拥山隅。

两地相望百舍强，相思空结九回肠。
君家沧海宾初日，我戍衡山俯夕阳。
情话何当倾肺腑，倦游聊复信行藏。
求田问舍真长策，捧檄荣亲道更光。

晓来庭竹碎秋声，令我思君重怆情。
三画当年曾擅价，五言今去合知名。
赋归已荷因风寄，酾藇终期对月倾。
但愿官军破骄敌，不妨淮海寄余生。

颜色倾城艺更精，爱卿长是说卿卿。
卷中昔日崔徽貌，重见应怜太瘦生。

白雪楼倾不记秋，楼前江水自悠悠。
多情犹忆湖南守，一曲阳春白尽头。

腐韝架壁本无情，致雨兴雷自有因。
倾倒十年放火口，高谭一夜动公卿。
林长老，久相亲，楚语吴歌曲调新。
羚羊已挂悬崖角，猛虎难藏露地身。

去若丘山重，来如一羽轻。
去来无别路，倾盖白头新。

韶阳一击最新奇，闹市门头直面提。
倒岳倾湫全正令，电光石火去难追。

凤凰山下方求隠，摩竭城中又转身。
星电交驰何处是，旋机倒用若为陈。
居士门高无异说，山僧行处脱根尘。
风作伴，月为邻，三眼摩酰笑似瞋。
佗年策杖重倾盖，抵掌掀眉一笑新。

埋没双岩已百年，班班胜事漫流传。
幸陪佳客挥犀麈，实欠倾城舞绣筵。
故老风流寒似铁，月卿英妙笔如椽。
拂衣便欲故山去，复恐眼中无此贤。

拜恩散号在兹地，乘兴真游驾小车。
拥笏朝真香火罢，虚明庭院静无哗。
按图默记金声赋，意气直欲登仙槎。
龙渊三井液膏乳，琼台双阙飞云霞。
玉堂珠阁不可到，山灵勒回因念差。
金壶龙检世已远，五千漆字犹堪夸。
如今丹笔已漫漶，风日暴炙元无遮。
元公丰碑压千柱，择木小隶湮尘沙。
丈人巾屦青松下，道士瓯蚁随倾茶。
谓予读敕见陈请，州帖次第来幽遐。
了知君心弃符竹，不敢复献旌节花。
我今便欲老岩谷，亦不求枣大如瓜。
洗心脱然去尘累，不慕盛丽并纷华。
黄衣青藜或可遇，愿授竹简观聱牙。
人生信是行乐耳，岂复自慁同池蛙。
兹行已占平生胜，后来游观宁复加。
清兴不极尚忘返，长天日暮空咨嗟。

别来无奈岁时催，渴想声猷但指梅。
六逸溪头难角逐，七贤林下曷追陪。
忘怀不觉老将至，揣分争如归去来。
况值元宵增感慨，十年耳冷听倾杯。

飘飘雨色乱，终日悮闻声。
钓客呼持笠，牧童喜啜羹。
轻香树下满，余响谷中清。
为谢登临者，枕流洗耳倾。

学俭诚佳事，悭名岂足居。
写多崇厚论，读废绝交书。
结客饶倾产，破贫累卖车。
前人家训在，孙孔未全疏。

花下闲倾浊酒，人前莫道清贫。
残生全无奢愿，岁月徙倚竹筠。

居士弹一指，森罗万象皆。
聊倾三昧酒，不奉八关斋。
雨罢帘初卷，山迎闼自排。
萧然忘世虑，心境两相谐。

倾心小圃阳初照，束火中庭雨不霑。
袅那腰支浑欲舞，好令韩偓赋香奁。

初拜清扬日，菰城荻始芽。
家声璜出渭，骏气马生洼。
博识该三箧，宏才记五车。
高明挈日月，文彩炫云霞。
结友方倾盖，连姻复附葭。
凤𫐌银烛映，鸾扇彩云遮。
去作南阳别，俄成泽国赊。
浚都先玉辔，濉水会仙槎。
我止邗沟第，君归霅水涯。
枌关方弛檐，毳幕忽鸣笳。
茂苑依城堞，菁山隠谽谺。
林峦迷雾豹，鼓吹只池蛙。
宇宙焦先室，庖厨蔡樽茄。
旋闻翦蛇豕，却共注鱼虾。
经笥精蓝肄，辞锋试席夸。
棘闱排胜阵，枫殿趁朝赮。
联籍攀丹桂，连名拟墨緺。
枕溪同择胜，筑室共崇窊。
许迈通悬霤，何君住若耶。
奇礓争磊砢，嘉卉鬭纷葩。
风入黄芦浦，烟横白鹭沙。
鹢舟行櫂短，蚁酒酌尊污。
觅句文词竞，枰棋笑语哗。
山深陪杖屦，林僻预瓜茶。
歌放卑王豹，琴闲鄙瓠巴。
朝游趁奔鹿，暮宴起栖鸦。
溪上方霏屑，山阴遽及瓜。
殿诃纷候吏，罄折拥晨衙。
踊跃良朋贺，睢盱野老呀。
铜章轻掷置，银绂嗣荣加。
还与牛同皂，宁嗟凤在笯。
归来齐靖节，隠去类祁嘉。
鸩堇功名会，膏粱释梵家。
果因流菜叶，倏尔认桃花。
杜口伤鸣雁，持钩出睡蛇。
少多临济棒，生死秘魔叉。
蔬食期羹芋，蓬心正倚麻。
一朝牵吏鞅，琐质滥京华。
宫邸便清佚，官曹惧过差。
学无裨稚𫘤，儒或变淫奢。
仰德劳心膂，陈情费齿牙。
幸蒙鱼网细，数寄雁行斜。
凝望千岩阻，何因两桨拏。
身修谁琢切，诗病孰疵瑕。
缩地今无费，移山第觅夸。
愿怜鱼蓄榭，莫惜马频檛。
骥尾终期附，牛鸣幸不遐。
清标如会觌，羁旅失悲嗟。
悃愊烦青镂，凄凉倦绛纱。
聊须哦短句，缄印锦谿砂。

冰壶影里集朋从，三雅同倾共一中。
相与文楸看飞雹，不须舞袖觅惊鸿。
云边鸟道古来寺，烟际渔舟何处翁。
竟日追欢难卜夜，只缘身在省墙东。

冰壶彻骨无纤尘，新来结屋苕溪滨。
倾银注瓦叟泥饮，披锦裂绣天行春。
沙平印篆鸟浴羽，浪暖破绡鱼跃鳞。
一丘一壑志愿毕，肯待人招祁孔宾。

白蘋花发兮水晶宫，舍此地兮余将曷从。
斧斤丁丁兮为余之栖，药作房兮梁则辛夷。
朝迎山云兮，莫送云归。
伏腊粗给兮，朝市奚为。
姜畦兮芋畴，瓜{瓜瓜}蔓长兮女桑始柔。
高田兮壤沃，麦芒如篲兮黍如粟。
下田兮若按，{禾罢}{禾亚}衡从兮碧泉。
乳水不淫兮旱火不光，神之德兮畴敢忘。
拜金铺兮奠椒浆，赛鼓坎坎兮锦伞悠飏。
倾银兮注瓦，玄鲫霜芹兮父老同社。
鸟劝饮兮风为启关，宇宙之间兮谁如我闲。
热官虽好兮宁守菟裘，彼有危机兮余差无忧。
鹰彩𫄬兮金作镮，搏狐兔兮供吾之餐。
马玉勒兮锦作障，檀溪深兮跃必五丈。
为人吠兮乃可以佩人之镅，为人鸣兮乃可以食人之粟。
所贵兮寂寂而矫矫，所鄙兮赫赫而碌碌。
吾宁为鸿兮取食于江湖，吾宁为龟兮曳尾于泥涂。

木叶萧萧兮雨冥冥，山鬼呼风兮猿夜鸣。
巫假神兮惊愚，髡假巫兮乞灵。
云仙来兮瑶席启，坎坎击鼓兮拜寒水。
云仙去兮闪倏不闻，锦伞摇兮望莫云。
纷姣服兮走朝与暮，焄蒿淫昏兮使君怒。
青螭白虬兮不须款帝居，请发镞兮何必天弧。
沉主兮焚屋，正人伸气兮淫神夜哭。
妖止兮俗醇，请倾百川兮寿使君。
鼻亭兮不记营道，苏侯兮已屏尧庙。
愤王去兮响莫出，狄梁公兮方草檄。

珠丘峨峨兮苍梧远，弓剑杳隔兮九土魂断。
边声起兮春草深，木铎无声兮岁月换。
上天悔祸兮诱天骄，黄肠素绋兮归路迢迢。
抚榇循题兮愁雾重，江河倾泪兮雷霆声恸。
行妥灵兮金粟堆，白杨萧萧兮风送哀。
匰主兮肖貌，穆将愉兮清庙。
对越兮在天，永蒸尝兮千万年。

阳羡之山兮领地灵，鸿洞欻吸兮九叠为屏。
青萝层层兮深岩绝壁，一鸟不鸣兮山更寂。
横山老人兮蝉蜕埃尘，倚石梁兮手揽白云。
眼中万仞兮，胸中万顷。
泰华山林兮，秋毫锺鼎。
东山妓女兮，北山猿鹤。
西山拄笏兮，亦复奚乐。
节彼南山兮山岩岩，突鲸额兮霄堮间。
民具瞻兮倾百川以为寿，鸿毋遵陆兮公归锦绣。

阳羡之居兮宅淼茫，辛夷闺兮薜荔墙。
建芳馨兮庑门，烂昭昭兮未央。
横山老人兮独处廓，十七地兮三一屋。
龙驰兮冲天，花鸟水竹兮聊尔平泉。
公有豫章楩楠兮耸万仞，公有瑊玏玄厉兮磨而不磷。
栋梁兮媞媞，柱之石兮不倾以支。
此栋此石兮非斤非斧，盍以帡幪兮寰宇。

渔师竟日渔，水族作斤卖。
小捐使鬼兄，大载获鳞介。
鲲鲸未易罗，所得亦殊态。
青蛙尽公私，朱鲔兼小大。
霜鲈尚贯针，土负或黏块。
轮囷积文螺，郭索走苍蟹。
湿沫相煦濡，自分煮姜芥。
岂知恻隠人，规作江湖贷。
因呼小青翰，放留舞澎湃。
趺坐延黑衣，号佛指清濑。
经翻流水篇，梵起鱼山呗。
倾盆带寒藻，圉圉看于迈。
惊疑或依蒲，喜跃或生喝。
快若鹰辞韝，欢如囚破械。
定非校人池，恐是余不派。
愿汝藉佛力，永脱钩网债。
口腹聊尔耳，香饵莫渠爱。

渊明抱节，不渝风雨。
为米折腰，颇厌艰阻。
归卧柴桑，孤松独抚。
希踪前贤，寤寐倾伫。

年来朋旧少，大半已雕零。
人物如吾子，共谓上青冥。
行年才五十，叹惜负平生。
忆子初见我，我意已先倾。
爱子器识远，伫子功业成。
纵不登要路，亦必享遐龄。
贰邑曾未久，早已闻政声。
方将脱选调，荣养娱亲庭。
天公亦何事，于此独无情。
一旦弃我去，不复见仪形。
痛伤风月夜，空对酒尊盈。

渊明事南亩，躬自获岩隈。
虽复竭吾力，却得舒我怀。
所收既不薄，卒岁事可谐。
邻家相慰劳，竞持酒与鸡。
留连相酬酢，入夜未能回。
回思往岁歉，举目俱堪哀。
忧心今幸释，笑口何妨开。
须倾瓦盆尽，须放玉山颓。
已是从吾好，宁忧与世乖。
任他田父哂，未足为高栖。

纷纷当世士，尽道休官去。
有堕尘网中，谁能复回顾。
重为轩冕惑，一念遂差互。
要当发深省，悟此形皆寓。
奔驰徒扰扰，静中有奇趣。
夫子廊庙材，华途昔荣遇。
富贵方迫逐，脱身一何遽。
盖恐负初心，或为名所误。
独寻陶渊明，三径归来处。
亲朋续旧游，寝食安故步。
诗成月满窗，坐久尘生屦。
个中有真乐，自足慰迟暮。
我方困长途，因公识归路。
读公寄傲篇，更觉忘世虑。
有如逃空虚，倾耳听韶頀。
念此有限身，岁月空复度。
他时愿卜筑，结茅相近住。
如公迈往姿，平生已心慕。
我虽负俗累，胸中无好句。
傥获从后尘，登高亦能赋。

嗟予好泉石，所至穷幽胜。
年来堕尘埃，复苦炎热盛。
赖有古招提，相去不步仞。
何时供燕游，庶以息喧竞。
山僧结虚亭，潇洒浄如镜。
双瀑从天来，景物更幽迥。
栏楯溢波光，清凉殊可凭。
复幸僚友贤，雅与山川称。
得暇倾尊罍，相从尽豪俊。
令尹如子文，去就亡喜愠。
贰邑不负丞，所蓄金玉润。
耿侯固坦夷，赵子亦纯正。
盍簪已足乐，况复有名酝。
酒酣人意适，坐久天宇静。
踏月各言归，清风远相趁。
君诗继踵来，敏捷过于瞬。
中复含妙理，不独写幽兴。
读罢愈惊人，痴坐不知暝。
援笔强续貂，安能继高咏。

晚日转云头，长空收雨脚。
稍觉暑气清，独坐倾桑落。
兴来或醉吟，接{罒/离}还倒著。
胸中了无忧，事事俱脱略。
缅怀我友朋，踪迹东西各。
几欲往从之，恨被微官缚。
此来得夫子，臭味颇相若。
倾盖便论心，开怀不我却。
新诗一何工，清思渺寥廓。
才如李杜雄，句压曹刘弱。
顾我志意衰，笔力不如昨。
明时百无用，正恐填沟壑。
公余幸少闲，对酒且深酌。
拭目看诸公，衮衮登台阁。

晚日转云头，长空收雨脚。
稍觉暑气清，独坐倾桑落。
兴来或醉吟，接{罒/离}还倒著。
胸中了无忧，事事俱脱略。
缅怀我友朋，踪迹东西各。
几欲往从之，恨被微官缚。
此来得夫子，臭味颇相若。
倾盖便论心，开怀不我却。
新诗一何工，清思渺寥廓。
才如李杜雄，句压曹刘弱。
顾我志意衰，笔力不如昨。
明时百无用，正恐填沟壑。
公余幸少闲，对酒且深酌。
拭目看诸公，衮衮登台阁。

物物俱有情，情尤锺我辈。
况复病且衰，白发不相贷。
今日送残春，倍觉生感慨。
正恐明年春，此身不复在。
忆昔少年时，逢春便倾盖。
五十六年中，相亲复相爱。
春虽自天来，祇在花丛内。
常忧地不宽，栽花容有碍。
买山敢论钱，惟恐力不逮。
花开即欲看，花好还须戴。
诗必为花吟，酒必与花对。
醉则卧花间，岂事形骸外。
醒复绕花行，视之过粉黛。
从人笑我狂，我作童儿态。
自云尽此身，与春长相会。
人事苦相争，花谢春亦退。
我欲苦留春，春去不少待。
为春搅离肠，寝食俱忘废。
悲来不可禁，未免歌慷慨。
我当保余龄，相见犹可再。
若或径溘然，遂成永分背。
愿春略踌躇，一樽容我酹。

我在小西湖，浩渺仍清旷。
大旱未尝枯，久雨亦不涨。
灌溉数千顷，无欠亦无长。
中有十里荷，花开密相傍。
疑若水仙游，波间张供帐。
既列万红妆，复陈千彩仗。
风细月明时，天香互飘荡。
纵有老画师，丹青难髣像。
我心如死灰，万事俱废忘。
独于此留情，曾不忘一饷。
日日绕岸行，踏破屐几緉。
无以寄幽怀，诛茅聊小创。
开窗面湖光，纳此无尽藏。
冀得日临赋，少效陶元亮。
用以偿素心，庶不孤雅尚。
每自谓生前，足可供酬唱。
偶未脱世缘，一出成牵强。
红尘四十年，白发三千丈。
劳力复劳心，时时婴拙恙。
梦寝到湖边，恨无缩地杖。
迨今始归休，挂冠老湖上。
坐看水中天，依然涵万象。
近树与远山，倒引还弥望。
惊湍泻两闸，飞瀑来千嶂。
沙头鸥鹭集，水面龟鱼漾。
似认旧主人，有意来相向。
时方夏初临，雨霁天风飏。
日影烘微云，水纹生细浪。
徘徊至夕阳，迤逦扁舟放。
恍觉此身轻，有如在昆阆。
我病虽不饮，亦为倾家酿。
酒酣逸兴来，怀抱益舒畅。
嗟我本寒儒，百种无一样。
晚有田与园，所得已过当。
今更享此湖，重惭逾分量。
是岂人之力，无乃天所贶。
惟是顽钝姿，年衰多俗状。
尘痕满衣襟，揽镜空感怆。
要当尽洗濯，见我本来相。
心迹喜双清，从人诧官况。

吾乡本仙窟，石井尤奇特。
民物生其间，古来盖千亿。
惟师与我家，所居共阡陌。
少小初无殊，长乃分儒释。
术业虽不同，于道俱有得。
师为方外游，声价已籍籍。
象教久衰微，赖师振业席。
炉鞴与钳锤，信有弥天力。
果续佛慧命，作大善知识。
我虽登禁涂，无功亦无德。
但有忧国心，徒劳竟何益。
挂冠归林下，面亦无惭色。
知心独有师，相视笑莫逆。
每思共谈玄，倾倒此胸臆。
江浙遥相望，恨不生羽翼。
昨朝忽惠然，得得访泉石。
一见双眼明，欢喜几折屐。
第念我与师，彼此头颅白。
世路方艰难，老去合休息。
师既归故乡，不应复他适。
愿言却世缘，来伴我幽寂。
相看成二老，永为闾里式。

相从四十年，于今成二老。
向来苦宦游，颇恨归不早。
我家枕湖山，仿佛如蓬岛。
今始得归来，方喜开怀抱。
复值君诞辰，满目春光好。
幸有酒千锺，足可共倾倒。
要须且沈酣，莫被闲愁恼。
我方务清虚，志不在金宝。
亦复戒浮华，意岂在花草。
但愿享遐龄，白首长相保。

君不见昔日泰山孙先生，蹭蹬穷途道未行。
读书有志破万卷，置锥无地可躬耕。
高堂亲老仰甘旨，未免道路长营营。
睢阳客舍一再过，牢落谁人如姓名。
文正范公真好士，一见宾阶喜气形。
深知先生非乞客，金在泥沙玉在荆。
底事穷年事奔走，厄贫废学诚可矜。
因留乡校周所急，奉亲为学使有成。
先生果不负公望，行益修兮经益明。
十年声名动廊庙，天下望之如日星。
一代儒宗君试数，谁不首以先生称。
向使不遇文正公，亦将因循埋没如腐萤。
吁嗟此风寂寞久，岂是{亩犬}亩无如先生之才能。
世人俗眼弃贫贱，胸中壮气空峥嵘。
吾家叔父特达士，汪汪伟量如沧溟。
比邻有蒋生，所志在穷经。
迫于饥寒故，无以赡亲庭。
不问师道己未足，聚训青衿已十龄。
锐志日已丧，尘事日已婴。
顾虽仅能供子职，而此术业何由精。
吾叔念之为慨然，一见自待如父兄。
恐子坐穷竟废弃，亟使就学趋准绳。
况有括苍胡夫子，传道吾里作世程。
执经座下子无忽，子之所须吾其应。
倾囷倒廪略无靳，阔视世俗亲疏情。
我闻此事犹叹息，俗士闻之应骇惊。
近来世道太浇薄，骨肉犹作锱铢争。
故虽有子尚不教，但欲黄金自满籝。
安能推其余，以及异姓忘爱憎。
伟哉吾叔贤，远继文正公之英声。
蒋生其勉之，无使后人独羡孙先生。

吾家谓侄非常儿，自幼读书尝下帷。
平居事母尽孝道，力供子职曾无违。
辛勤农亩三十载，顿立门户成家肥。
耻同流俗事骄吝，好贤乐业常怡怡。
闻人急难如在己，见义踊跃无不为。
造桥砌路未为德，折券释逋未足奇。
究其存心用意处，尤在邑人艰食时。
此邑山多土田少，民贫自昔难支持。
其间岁收数百斛，已为富室他可知。
况复今年苦亢旱，州里远近咸告饥。
田畴弥望总如燎，细民未免俱流移。
纵使人能保常产，亦复有甑无米炊。
虽幸朝家行赈济，正恐未能遍群黎。
往往倾村走山谷，荷锄掘地寻蕨萁。
取根为粉虽可饱，食之既久人亦羸。
春来必至生疫疠，死填沟壑夫何疑。
吾侄见之轸忧恻，首议倡率输家赀。
既捐青蚨二百万，犹恨籴贵难疗饥。
庾中仅存二千石，一旦倾倒尽散之。
此心但欲济邻里，身外浮名非所希。
吁嗟薄俗务贪鄙，计较升斗争刀锥。
徒知富有可润屋，岂虑人怨亲戚离。
有如吾侄为此举，吾乡自古应亦稀。
小惠所施固未博，风义自足洗浇漓。
傥使人人皆若尔，千里岂复忧馁时。
第愿吾侄广此意，所为尽从今日推。
阴功在人天心报，会俾尔寿膺繁禧。
梓里遗芳传未艾，世有子孙攀桂枝。
岂惟同里共歆艳，亦使吾侄增光辉。
老夫无以示旌劝，聊为吾侄题此诗。

吾家谓侄非常儿，自幼读书尝下帷。
平居事母尽孝道，力供子职曾无违。
辛勤农亩三十载，顿立门户成家肥。
耻同流俗事骄吝，好贤乐业常怡怡。
闻人急难如在己，见义踊跃无不为。
造桥砌路未为德，折券释逋未足奇。
究其存心用意处，尤在邑人艰食时。
此邑山多土田少，民贫自昔难支持。
其间岁收数百斛，已为富室他可知。
况复今年苦亢旱，州里远近咸告饥。
田畴弥望总如燎，细民未免俱流移。
纵使人能保常产，亦复有甑无米炊。
虽幸朝家行赈济，正恐未能遍群黎。
往往倾村走山谷，荷锄掘地寻蕨萁。
取根为粉虽可饱，食之既久人亦羸。
春来必至生疫疠，死填沟壑夫何疑。
吾侄见之轸忧恻，首议倡率输家赀。
既捐青蚨二百万，犹恨籴贵难疗饥。
庾中仅存二千石，一旦倾倒尽散之。
此心但欲济邻里，身外浮名非所希。
吁嗟薄俗务贪鄙，计较升斗争刀锥。
徒知富有可润屋，岂虑人怨亲戚离。
有如吾侄为此举，吾乡自古应亦稀。
小惠所施固未博，风义自足洗浇漓。
傥使人人皆若尔，千里岂复忧馁时。
第愿吾侄广此意，所为尽从今日推。
阴功在人天心报，会俾尔寿膺繁禧。
梓里遗芳传未艾，世有子孙攀桂枝。
岂惟同里共歆艳，亦使吾侄增光辉。
老夫无以示旌劝，聊为吾侄题此诗。

北山万仞罗翠屏，下有湖水镜面平。
山影静倒千丈碧，波光冷浸一天星。
自有此湖知几岁，居人日日常经行。
但知湖水鸭头绿，谁人向此含幽情。
我来正值秋容媚，野旷天空风物清。
烟横木末斜阳晚，云散溪头明月升。
放舟直入波深处，水鸟窥人元不惊。
天晴水暖鱼亦乐，时见泼剌波间鸣。
持竿举网忽有得，满座欢呼山岳倾。
水面黄花更堪爱，盈盈伫立如娉婷。
栗玉簪头红一点，随风翠带还相萦。
兴来不觉千锺尽，众宾皆醉无一醒。
渔榔敲罢棹歌起，十里犹闻笑语声。
谪仙死后无此乐，我今此乐真难并。
人生适意未易得，此湖从此宜知名。
要配北山长不朽，酹酒更告山之灵。
我欲结茅湖上住，尽使湖光入户庭。
枕流漱石过一世，不妨清处时濯缨。
更酿此湖作春酒，招我四海良友朋。
夜夜扁舟同载月，樽前吹笛到天明。

故人声气合，交契久弥深。
不弃荒村陋，来分古木阴。
意倾陈笃论，兴发出高吟。
岂料逃空谷，犹闻正始音。

久欲寻高隠，今朝信马行。
闲看花上蝶，静听柳间鶑。
披豁尘襟尽，从容乐事并。
醉来犹有恨，未许见倾城。

倾盖如前日，分携忽累年。
我方来旧治，公已辟新阡。
宿草荒三径，寒云惨一川。
善人无复见，回首已茫然。

天启中兴运，时生间世人。
岘山锺气象，汉水赋精神。
文采倾场屋，声猷耸缙绅。
千言医国策，一日致君身。
平步登黄阁，孤忠结紫宸。
圣心资启沃，帝业赖经纶。
嶷嶷文章伯，堂堂社稷臣。
威名腾异域，德泽遍斯民。
相越风流在，归秦意气伸。
有才俱擢用，靡事不咨询。
十载空天路，三年泽国滨。
宵衣方念远，皂盖且行春。
令下人咸喜，风行俗自淳。
一方新沐惠，四海旧依仁。
伫见飞还诏，重烦秉国钧。
从容扶日毂，慷慨扫边尘。
为相贤如此，当朝信绝伦。
邦人逢诞日，和气满城闉。
贵极才三纪，冬来始浃辰。
愿随灵寿杖，千岁阅庄椿。

领客闲登木杪亭，坐来四面对峥嵘。
野田散漫高低绿，湖水弥茫远近清。
览胜喜穷千里目，放怀笑引百壶倾。
酒阑未用忙归去，更看亭前海月明。

策杖郊原信步行，沙边春水半涵清。
花开旧树香仍在，燕葺破巢功未成。
世路十年尘土面，春风万里鼓鼙声。
从今准拟开怀去，到手荷杯莫厌倾。

新凉初入我庭中，满座清风孰与同。
已喜故人来聚首，那堪明月更当空。
满倾浊酒休辞醉，剩作新诗莫讳穷。
屈指如今诗酒社，有谁胸次得如公。

故人平日号推诚，然诺应当作世程。
已是赏花频爽约，若为把菊又渝盟。
诗成本拟君相和，酒熟当怜我独倾。
惆怅死生犹未隔，如今先已见交情。

一冬准拟赏江梅，直至如今始见开。
已怪轻寒勒春住，更忧横雨把花摧。
相携且看枝头雪，共坐聊倾树下杯。
况是公庭无个事，何妨一醉习池回。

洒落胸襟有古风，日临清泚面巃嵸。
不堪世路千重险，直与溪流万折东。
刮眼相看言有味，倾怀一笑兴无穷。
何时同访连樯老，快意觥船一棹空。

郁郁愁怀不自倾，时时倒指勘归程。
情知岁月来无几，心着湖山去未成。
恶语岂能赓绝唱，故人聊欲话平生。
颇思共索梅花笑，点检枝头半吐英。

日在桑榆势欲倾，此时那可更贪程。
屡凭熊轼惭无补，新葺燕巢欣有成。
便好弃官还故里，不妨把酒乐余生。
经纶事业须公等，看即持荷侍迩英。

有花须折酒须倾，少日追欢不计程。
老去自怜心易懒，时过还恐道难成。
城头又是暮云合，江上何时春水生。
早理扁舟归去好，故园犹有万红英。

当时邂逅已心倾，别后逢人问去程。
顾我拙疏非世用，喜君明悟自天成。
十年不见怀芝宇，一笑相逢付曲生。
暂尔就闲宜自爱，上方着意擢豪英。

一雨连宵继日倾，岂容吾子语归程。
我为千里政方暇，子寓三年学已成。
要把老怀倾倒尽，忍令别恨等闲生。
江城先自伤牢落，况失一时人物英。

一雨连宵继日倾，岂容吾子语归程。
我为千里政方暇，子寓三年学已成。
要把老怀倾倒尽，忍令别恨等闲生。
江城先自伤牢落，况失一时人物英。

一笑同登卷雨楼，相欢曾记昔年不。
几凭诗句论心曲，屡折花枝作酒筹。
醉里忘形俱可乐，别来握手两无由。
何时倾倒还如旧，月下花前恣献酬。

懒复从人问里评，纵今得誉亦虚声。
有儿第使传儒业，改秩何期冒宠荣。
敢望芝兰如谢氏，但亲松菊学渊明。
烦君慰藉来佳句，读罢欣然酒一倾。

高僧良士总贪闲，虽我同庚不往还。
诗罢谁知勤治圃，斋余无事只潜山。
亦闻相约来倾盖，久待如何未叩关。
湖上藕花今正发，不妨共戏水云间。

忆昔同台接胜游，相期端不愧清流。
一时人物存无几，百岁光阴挽不留。
老去只思陶靖节，向来尤叹薛居州。
亦闻聚首时倾倒，应笑衰翁守故丘。

每恨生朝天一涯，今年却喜得还家。
渐看寒谷回春律，愈使衰翁感岁华。
客至宁辞倾竹叶，老来能醉几梅花。
余生祇愿长如此，浮利浮名未足夸。

少日为僚古乐成，一时共喜得豪英。
盍簪便有功名志，倾盖曾无世俗情。
回想旧游如昨梦，顿成尘迹负平生。
故人倒指雕零尽，矫首佳城泪欲倾。

少日为僚古乐成，一时共喜得豪英。
盍簪便有功名志，倾盖曾无世俗情。
回想旧游如昨梦，顿成尘迹负平生。
故人倒指雕零尽，矫首佳城泪欲倾。

两山夹苍烟，双瀑挂峭壁。
汹涌非一朝，倾泻几千尺。

春入风流别乘家，满园桃李掞春华。
殷勤为我倾醇酎，要看庭前百树花。

荒郡城楼久已倾，我来聊复为经营。
南楼已是增雄观，今日东楼又落成。

宿雾浓云拨不开，更倾骤雨下天来。
天公也喜人欢聚，故遣斜阳送一杯。

昨朝偶得碧琳腴，不敢濡唇畏暑涂。
雨过凉生襟袂爽，不妨倾倒且踟蹰。

畏暑停骖憩驿亭，不知郭外雨如倾。
晚行但觉通衢湿，凉入郊墟分外清。

明日离樽难重倾，且停征驭话交情。
知心自古不易得，况是途穷赖友生。

长夏苦炎热，开轩除郁蒸。
檐前鸟雀喧，朝旭上朱甍。
席间裁函丈，诗书浩纵横。
盘礴环堵间，幽独怀友生。
古人在黄卷，千载使我倾。
出门窥物变，草木各鲜荣。
青青墙东竹，见汝忽眼明。
爱玩不能忘，移根傍轩楹。
俯仰与竹俱，定交见深情。
不是无朋友，此君冰玉清。
风吹万籁响，寒梢韵竽笙。
我独哦其间，诗作秋虫鸣。
琅玕亦有实，期汝向秋成。
凤凰何时来，翙翙翔我庭。

睿主临轩达四聪，皎如丽日明高穹。
倾葵发蔀烛幽隠，熙然万物还春风。
鼎新百度跻时雍，西垣东省罗鹓鸿。
锋车趣召无虚日，高阳才子咸登庸。
古桃小垒江之东，迩来庆事何其丰。
使君已秉螭坳笔，尺一于今召我公。
我公智略真夔龙，剑佩合侍明光宫。
升平雅乐欲大备，暂借笔管调笙钟。
奉常地峻位望隆，不与列棘监寺同。
文传章句群经外，器识錞于众乐中。
不愿封侯食万锺，不羡乘云游樊桐。
羡公此行登仙去，蜚声直上彻九重。
上方更化归醇醲，论思献纳宜舂容。
凝旒若访草茅士，余论无忘采菲葑。

昔年浩气许谁攀，诗礼趋庭侍燕闲。
但喜新阳更旧律，岂知斑鬓改朱颜。
时挑短烬倾蕉叶，独拥寒烬炷博山。
不见诗翁送穷处，空留膏馥在人间。

林下虽无倾国艳，枝头疑有返魂香。
新妆未肯随时改，犹是当年汉额黄。

汉宫深锁千蛾眉，妒宠争妍君不知。
昭君自恃色殊众，画师忍为黄金欺。
当时望幸君不顾，泪湿花枝怨无主。
一朝按图聘绝域，慷慨尊前为君去。
萧萧车骑如流水，惨淡风沙千万里。
昔年公主嫁乌孙，妾身况是良家子。
自嗟薄命无归路，弱质安能事强主。
可怜宫锦换毡裘，忍变故音作新语。
马上琵琶送将远，行路闻之亦凄断。
寄书空忆雁南飞，只有怨歌传入汉。
汉家失计何所获，羽林射士空头白。
白璧骏马无时无，倾国倾城难再得。

涌金门外看春色，水流不尽花枝碧。
一番洗雨一番风，堕蘂零红收不得。
蜜房羽客寻芳歇，蝶翅粉尽金翠灭。
云昏草暖天亦迷，日暮杨花散成雪。
倾城一醉争狂荡，踏歌相携大堤上。
湘妃有意解明珰，桃叶竟谁迎两桨。
东君无情背人去，脉脉那由话衷素。
归来帘幕护残灯，一梦闲阶月如雾。

娉婷初出苎萝春，一笑当年国自倾。
丝网珠玑迷去路，鸱夷风月倍多情。

诗题：倾城误人身寄内翰洪丈首句：倾城误人身。

湘中应中古道场，复有峩眉道人住。
昔日三生藏里来，今朝十二峰前去。
杖锡飘然别故人，笑望梅花理征路。
我曾问公五宗派，电扫群生小见解。
直指万法无尽身，坐觉灵光满沙界。
辨舌横放倾天河，峥嵘整顿禅宗坏。
吁嗟我生在儒门，儒门大业无人论。
滔滔姑想天之下，衣冠满目如云屯。
焚香再拜愿圣主，一统三教清乾坤。

灵源一派似河倾，隠映长天万古情。
林影淡摇秋月冷，涧翻先凝玉壶清。
旧栽沿岸柳阴合，新种数株梅子成。
谁引人来问消息，只缘山外有流声。

天开学海在明伦，中有妙处谁能臻。
风波浩渺不得度，倾向浮屠去问津。

子猷昔借宅，余地著霜筠。
君今地无隙，乃复借诸邻。
开窗罗万个，倾盖如相亲。
轻风韵萧瑟，密雪乘珠珍。
行当享清绝，宁问谁主宾。
人生空洞间，千亩纳渭滨。
胡为徇目力，咫尺分参辰。
便当混物我，一视无越秦。
还以赏君轩，借与不借均。
比意识者会，君无语俗人。

儒生纸上争攻剽，传癖书痴等贻诮。
不然利海竞锥刀，或向名场羡华要。
纷纷臧谷两亡羊，说以西湖却头掉。
西湖自倚倾城姿，肯与西施角年少。
品题定价有前贤，陈迹班班犹可吊。
试因休沐许寻盟，浄洗缁尘一登眺。
身疑孤星破浮云，心逐惊猱走空峤。
野竹万个秋声虚，败荷十里香风妙。
凌霄金刹梵仙居，怪石嶙峋余万窍。
高敷桂子浥新黄，好傍长枝发清啸。
老禅林外熟蹲鸱，双耳不闻天使召。
行行欲问处士桥，路转忽逢水仙庙。
未羞菊蕊荐芳馨，一盏寒泉敢先釂。
翩翩沙鸟没苍烟，红蓼丹枫舞斜照。
急呼艇子泛漪涟，正欲渡间狎渔钓。
同行磊落三数公，嘉此襟期非素料。
襞笺吟写乐游诗，愈使西湖有光耀。
伊余同赋却忘言，了知造物工相撩。
千古游人安在哉，城郭山林归一窖。
会须象罔得玄珠，可免小儿轻侮笑。

岷峨秀多士，照乘辉连城。
夫君挺奇瑞，梯栈来神京。
殿前策三道，光焰摩九精。
甲科雄鹭序，四海驰文名。
一朝坐璧水，缓辔登蓬瀛。
二年作铨总，谈笑流品清。
陛对本故事，中间俄一鸣。
黼座固色喜，无乃群邪惊。
堂堂颇牧论，万古追家声。
胡为忽掉头，解组寻归程。
帝曰邛筰民，抚字宜烦卿。
汝其下膏泽，癯瘠均丰盈。
上方宝环赐，迟汝襦袴氓。
承平二千石，倚任谁云轻。
况复近乡井，正昼锦方荣。
过家仍上冢，钲鼓喧双旌。
男儿贵行志，岂俟腰金横。
风云傥际会，衮绣居槐庭。
别酒置客邸，伊嗟未忍倾。
所嗟君子外，何独伤离情。

学佛以佛魔，学儒为儒缚。
胡不朝隠几，{口答}焉似南郭。
是非风过耳，名利束高阁。
回视平生心，无乃亦大错。
便当息万缘，摆去如斧削。
神游八极表，笑傲有余乐。
山水得胜处，一揽襟量廓。
杖锡群峰颠，宫殿浮碧落。
下瞰徐符岩，居然在山脚。
众水会一涧，颓波泻珠箔。
奔放出中涂，隠潭锺万壑。
轰如破蛰雷，急似晴空雹。
或复地中行，鸢飞鱼自跃。
跻攀至飞电，乳窦知谁凿。
向来因风絮，句法诚软弱。
六花倾万仓，千古无锁钥。
蒙润遍寰海，何止洒林薄。
凭栏眼欲眩，顿洗眵昏浊。
翻身上妙高，愈觉吟魂矍。
凿齿对弥天，相视两无怍。
祇恐星轺登，蕙帐闻怨鹤。

粟蕊抟金叶凝碧，独在秋林逞颜色。
岂知东溟史氏居，别有奇标人不识。
嫦娥侍女盈万千，一一姿貌皆无前。
为厌此花忒淡薄，渥丹乞与春争妍。
媒滋燕脂霜染蒨，殖根只向广寒殿。
几尘俗韵不可干，清凉唯许金风扇。
何年移到蓬莱乡，钜万索直谁敢偿。
盘纡栏槛久不曜，一日名飞群国香。
豪贵争看期缩地，载酒迟来烦鼓吹。
园丁闻之竞采撷，夜深不使花神睡。
接枝换骨离四明，飘飘爽气排妖氛。
遂令禁篽成真赏，余馨賸馥常氤氲。
芙蓉寒菊不足数，包羞正似无盐女。
从渠摇落动秋声，独步唯兹遍寰宇。
我尝对此倾葵金，却思四海状元心。
殷勤劝花宜且住，寒士人人折得去。

岁晚垂弧旦，雍容从北征。
龙舟瞻日表，兔苑足诗情。
况有流霞美，何辞醉玉倾。
祝君无限寿，烟阁寄功名。

少微烨烨瑞光开，壮士昂头出草莱。
健笔伫倾三峡水，晴空争听一声雷。
恩承淡墨金门启，宴锡奇花玉女栽。
预想春风掉归鞅，西郊翠霭上衣来。

自倚倾城绰约娘，不争时世作新妆。
若将西子相唐突，正恐莲花似六郎。

浙右风烟属舜亭，几年才此萃群英。
棠敷灵荫连天阔，湖泛恩波彻底清。
醉吸霞光金盏窄，笑扶花影玉山倾。
定知太史先占瑞，天外祥星一处明。

江流出岷蜀，万折东南倾。
兹山若巨舫，势欲扼沧溟。
天高象教尊，海岳朝百灵。
云水渺四极，下上涵日星。
朱甍倚霄汉，倒影鱼龙惊。
重游十年旧，挂席鸥鸟轻。
维扬魏公幕，回首剑戟明。
行都望北固，铁瓮高峥嵘。
孤舟系烟月，六尺僧窗横。
印师支远俦，静对如风铃。
旷怀怜此翁，得法世虑平。
尘劳霜发秃，风月冰壶清。
乞诗写崖壁，指月双浮萍。

乌鹊巢空坛，鸾凤伏荆杞。
怀抱发永叹，感深念君子。
斯人在空谷，弗御纨与绮。
松柏培不荣，芝兰种不起。
浩浩岁月移，日暮雪霜底。
物理固非常，循环有终始。
但保千金躯，清尊倾绿蚁。

雪洒清江江上船，一钱何得买江天。
催短棹，去长川，鱼蟹来倾酒舍烟。

侬家活计岂能名，万顷波心月影清。
倾绿酒，糁藜羹，保任衣中一物灵。

三唤须知意不轻，平生肝胆一时倾。
负吾负汝还知否，纵有丹青画不成。

德宗贪功失君德，四海力欲干戈平。
但喜马公窘田悦，滔俊角出飞秋鹰。
绵绵延延到希烈，乘间索赋无时停。
泾师门外一朝起，舟中敌国又朱泚。
仓忙出走幸奉天，大器倾移翻手尔。
西平忠武根于天，奋身一旅当无前。
东猘西虺致首尾，屹立左右相周旋。
马鸣萧萧向都鄙，师行引绳士如水。
传呼齐道相公来，谈笑王城藏袖里。
包戈卧鼓含元廷，青天洗出妖祲清。
远坊穷巷鸡与犬，寂寂不惊刁斗声。
德宗胸中暗如墨，怀光效忠终反侧。
海内汹涌等沸羹，不有西平那复国。
嗟乎西平诚功高，景钟太常书勋劳。
为臣尔尔乃其职，慎勿满假矜贤豪。

荣枯一气内，造化本自公。
春花与秋蒂，孰云有不同。
试看木芙蕖，雨露滋芳丛。
嫣然生百巧，秀色倾房栊。
婢子有不惬，偃蹇霜枝红。
溪柳疏其西，池荷亚其东。
等作一物看，曾是烦春工。
开阖寓至理，岁事号秋风。
惟有桃李场，感叹无言中。

方春花气苏，谁忍犯霜晓。
漫山千树桃，缩颈听春鸟。
独此开数株，此桃也不小。
晨霞碎林霏，绛雪压枝袅。
梅魂正零落，月影夜悄悄。
陈新接物态，俯仰映池沼。
蓬莱有大桃，岁月较多少。
自从偷儿得，弱水隔浩渺。
且与倾绿尊，乍见喜围绕。
尚有芥子微，须弥寄毫杪。

九州多士各有贡，大小之物随土宜。
养材学校此其本，背本逐末宁不悲。
偏将土木奉释老，尽室奔走愚无知。
君子居乡有宓贱，小人愿学如樊迟。
圣门二者今战胜，文星不用天盘推。
一朝化出孔子庙，唾手如有神明司。
文翁以来节度府，羽翼此邑天西维。
春秋俎豆列二祀，昼夜几砚严十师。
荀卿许从异户入，子贡只得肩墙窥。
我生一官五讲席，所至冻雀栖寒枝。
自从上庠吏外学，行德自谓心无欺。
眼看旄头拂紫彗，左文右武今何时。
涂侯居乡足领袖，金橐相与倾其私。
自闻盛事喜欲舞，出力敢后吾人期。
黄庭细书不足道，笼鹅尚可寻羲之。
澹台斩龙由搏虎，书成有似二子为。
高山仰止不无意，鹏翼九万云天垂。

四月旱火坤西维，湫潭百丈沧江湄。
潭中老龙帝所御，偃蹇不任世俗羁。
招呼频费香火诚，去则甚速来何迟。
炎官火伞日轮午，一尘不动天琉璃。
火光之中兴白雾，风伯鼓鞴雷奋椎。
黑云压城白昼暝，倒泻银汉倾天池。
帝敕九乌以震死，血饱龙吻纷淋漓。
再拜谓龙曷少霁，龙与我职均有司。
商霖傥可通帝梦，正直炯炯唯龙知。

月树吾人倾盖，风蝉老子闻韶。
唤起江湖春梦，几番鼓角秋潮。

秋夏之交天雨水，水来不少热更多。
火光焰焰毒人肺，不惜一湿倾天河。

一宿逡巡为酒忙，暗泉倾乳听糟床。
南邻无物酬佳伴，依旧岩花酿蜜香。

河汉无尘碧玉倾，万枝灯里仰天庭。
吾皇慈俭如尧舜，应有天边退舍星。

爱他国色艳倾城，老衲心城百万兵。
便使有情何足动，幻花况是本无情。

目击泄天机，梅天散花雨。
稽首毗卢师，和南法身主。
风光遍大千，捏在毫端聚。
多劫修来是浪传，一念不生倾肺腑。
从此儿孙遍世间，活计清虚争检古。

暗撒骊珠成瓦砾，闲倾鸩毒是醍醐。
冤将恩报灭胡种，举眼无亲真丈夫。

群荷翳清澜，不受明月光。
明月每下照，但见露瀼瀼。
炯如翠盖中，珠玑烂荧煌。
我起欲挹之，倾泻入方塘。

浮云淡高天，清雨洒广庭。
池馆飒以凉，始知秋气生。
蒲荒叶乱委，荷折盖已倾。
微风经草木，猎猎有寒声。
炎蒸岂得久，四时相代更。
当暑思折胶，纤𫄨不为轻。
冬复念裘褐，乃与寒暑争。
谁能安天运，伤哉世上情。

虚亭布雨润，高林来风声。
之子适过我，气与秋争清。
胸次冰壶寒，舌端河汉倾。
仰摩玉宇苍，真是金天晶。
使我簿书中，无复俗氛生。
惜哉不可留，膏车明遂行。

君从毗陵来，载酒与偕行。
酿以陆子泉，可使伧父惊。
香味橄榄严，颜色蒲萄清。
得非续玉浆，无乃挹金茎。
固应压白堕，亦未数乌程。
老夫家巴蜀，华发思南烹。
饮此惟恐尽，酌之且徐倾。
君如建吴樯，再见毗陵城。
相烦送一车，救我枯肠鸣。

我如沐猴冠，强佩刺史章。
傥令入朝班，惊倒鸳鹭行。
安敢延贵人，置酒登此堂。
知公盖超然，轩冕等秕糠。
但逢臭味同，握手出肺肠。
肯为宣明面，贫贱乃遽忘。
远从三峡来，欲访五亩桑。
闻昨去郡时，送者倾城隍。
皆言民疾苦，公见必惨伤。
奏疏每建白，细书亲贴黄。
岂容廊庙具，而久滞一方。
使民济大川，行矣为舟航。
杖屦可少留，吉日辰甚良。
歌公竹枝词，举我柏叶觞。
勿辞饮之釂，不发宽饶狂。
酿以老翁泉，中有班马香。

乃翁昔为校书郎，汗简所载日月光。
今看太史牛马走，往见中朝鸳鹭行。
南公闻名定倾盖，西府念旧当外堂。
傥思泰定山下路，肯来从我无相忘。

吾犹蠹书鱼，岂能味斯文。
但以性所嗜，颇与黄卷亲。
喜闻天下言，孝章有大名。
苟得从其游，亦足慰此生。
向来昌黎翁，始获拜北平。
停鸾与峙鹄，未见心已倾。
朅来涪江上，适遇君远行。
我穷天所怜，特使见异人。
令闻金石奏，暂破蟋蟀声。
相逢已定交，遽别宁忘情。
谪仙不可见，空望江东云。

平生惜芳辰，每负止酒诗。
不量井楣缾，安得如鸱夷。
果中麹糵毒，抱病悔可追。
虽无腐肠忧，乃有摏喉危。
晚闻仓曹掾，巾车欲东归。
此君吾畏友，议论可质疑。
相从未云久，白首已可期。
莫陪诸公后，往听阳关词。
羸然卧空舍，不得一语离。
心旌无终薄，日夕风中飞。
户外雨连昼，水声已鸣溪。
行云候归盖，花尘涨春泥。
人知乡闾近，自忘车马疲。
似闻五亩宅，止居瀼东西。
倾倒稷下学，欢呼里中儿。
嗟予久去国，流落天一涯。
因君返枌榆，惨然起遐思。
不惟消魂苦，益增游子悲。

旄头光垂北风起，胡沙漫漫暗天地。
翠华清晓巡朔方，咸阳宫殿生荆杞。
胡儿解鞍留汉土，凝碧池头日歌舞。
一朝忽弃洪河南，来归舆图丞相府。
当初乱离谁料此，南北中分指淮水。
天暌地隔十五年，不知中原复何似。
至今兵罢关泥开，始有北客中原来。
历言王侯故第宅，瓦砾半在高台摧。
最怜长杨与宣曲，树木荒凉迷御宿。
上林苑废花自开，辇路春回草还绿。
宫中千门万户空，兽扉凝尘生网虫。
遗民相对向天泣，耳冷不闻长乐钟。
外城白昼无人行，当道往往狐狸鸣。
天阴日暮闻鬼哭，万家经乱今一存。
呜呼上帝白玉京，繁华扫地令人惊。
此生复识太平象，不及百年终未能。
世人宁有金石坚，定恐不见全盛年。
出门恍惚忘南北，故国何在山连天。
岂意扬雄一区宅，城破萧条尚如昔。
闭门风雨长蓬蒿，榱桷多年亦倾侧。
户牖尚带沙场尘，小儿犹学胡笳声。
四邻半已易新主，存者无复当时人。
城北凄凉九原路，往往停车不忍去。
幸无樵牧犯松柏，那有鲜卑护置墓。
春风冢木生苍烟，北望拜泣还欣然。
向来艰难谁得免，独我获此真天怜。
君不见开成相国玉杯第，甘露变兴巢亦毁。
又不见骊山筑坟葬祖龙，牧儿盗入焚其中。
儒生虑远无后忧，生居敝庐死山丘。
五世相传盖有道，中无所欲人何求。
迩来天涯倦为客，角巾行卜东归日。
里中耆旧今已无，忍听邻人更吹笛。

秋风洞庭波，霜落洲渚出。
黄芦半倾倒，江树无复色。
独余千木奴，后皇所嘉植。
芳辛有余味，不减玉斚沥。
可令披黄苞，以甘授欢伯。
酿成无边春，吞此云梦泽。
犹持陶家轮，断取李衡宅。
纳之瓮盎中，未觉宇宙窄。
方当玉腴熟，溜溜糟床滴。
尚带含霜容，未饮香满室。
味夺桑落醇，色轻蒲萄碧。
夷考无前闻，畴能妙仪狄。
流传自王家，遗法后世得。
不宜博凉州，时可饷宾客。
辍餐茗战罢，持用解水厄。

冈陵虽坡陀，其下水所积。
山通巫硖雨，地类长沙湿。
太阳岂不照，浸渍本膏脉。
气蒸柱础润，暗起窗户黑。
老屋生菌衣，阴墙上苔色。
不知今何时，寒暑昼夜易。
邑人安土风，特不宜北客。
我初忽不戒，诗酒颇自适。
艰难出一语，不博万户邑。
竟坐伤天和，两卧漳滨疾。
急求三年艾，几堕众鬼域。
自惟形羸甚，固易中肤革。
昔年见君至，豪气非我敌。
谓将独免此，不受瘴疠厄。
胡为亦效我，倾倒弄翰墨。
吟哦雕肝肾，辛苦出钩棘。
迩来亦抱病，发作乃并日。
涤胃无全功，徙薪有上策。
意其水帝子，欲君更奇出。
手掉芙蓉旗，聊尔一戏剧。
庶闻谴疟篇，相将还白石。

少陵有幽事，止共阮生论。
把酒与贤乐，为邦惭主恩。
欻倾宾客坐，知出聘君门。
胜识中郎面，区区对虎贲。

闲居何不乐，非愿世兼收。
利乃庶人意，道惟君子忧。
野花开北陌，官酒酌东楼。
故里有书至，应言无久留。
此去即乡党，子宁无友生。
不堪今日别，真见故人情。
杯覆葵花小，尊倾竹叶清。
送行须尽醉，兼为破愁城。

今日当长至，穷年尚远行。
野晴春草细，江晚夕阳明。
衰病依僮仆，经过得友生。
浊醪来近市，坚坐且徐倾。

落日卧郿坞，忽闻吹笛声。
天清孤鹤唳，江浄蛰龙鸣。
谷响风时下，山高月未生。
谁能永今夕，呼酒与同倾。

渺渺无风浪自平，顺流乘晓放舟行。
汀蘋不与春同老，池草能随梦复生。
山色向人元不改，年华转景未须惊。
故人相会无多日，有酒何妨为我倾。

鼻祖贻谋远，承家积庆长。
青箱元不坠，玉树久逾芳。
气验三嵎秀，祥占五世昌。
向来蜀父老，久忆汉文章。
试问风骚将，谁登翰墨场。
浮云玉垒变，秋草墨池荒。
大雅沦金石，斯文厌秕穅。
九成方命舜，三变必兴唐。
东壁初观象，南箕果降光。
终当荐清庙，始验出昆冈。
世喜韶音在，人皆肉味忘。
遥闻望帝国，重立郑公乡。
议论看前辈，春秋守素王。
谈经追服杜，下笔逼班扬。
价重连城璧，功高治水航。
词源倾滟滪，才刃剧干将。
思涌辞穿月，文成字挟霜。
高明齐日观，豪健敌风樯。
不但垂金薤，方期兆玉璜。
径宜排稷下，不用奏阿房。
退草三千牍，深窥数仞墙。
多闻正科斗，博识辨商羊。
乡党尊王烈，交游说郑庄。
弦歌化邹鲁，文物见成康。
壮岁观周乐，昭时笑楚狂。
风尘天下辙，日月魏中梁。
星列桥门外，霜寒璧水傍。
应书随汉传，鼓箧上虞庠。
大策先多士，高谈兀老苍。
诸儒甘折角，宗伯许升堂。
擢秀联龙虎，凌霄翳凤凰。
西黉聊偃息，北海暂徊翔。
绛帐师儒室，青衿弟子行。
至音消郑卫，俗学起膏肓。
德业方天纵，才名故日彰。
筑岩宜梦说，负鼎可干汤。
宪古兴华旦，搜儒列奉常。
鲁宫传礼乐，赵铎应宫商。
金纳诸侯酎，郊崇上帝觞。
朝仪修草具，庙乐纪芝房。
方刺封中制，将分岱岳祊。
守邦严典礼，范俗正堤防。
恩赐尚书舄，班齐骑省郎。
明光联执戟，建礼入含香。
鸣玉趋文陛，垂绅拱御床。
天临豸冠动，风凛兽樽凉。
禁省吟红药，朝廷少皂囊。
忧时惟贾傅，疾恶甚张纲。
伏阁曾留谏，埋轮讵畏强。
忠言深慷慨，直气欻飞扬。
屡乞开宣室，常思请尚方。
马皆贪立仗，凤独见朝阳。
直道难容黯，群臣惜渡湘。
虚心忘宠辱，知命信行藏。
徼道森长乐，周庐肃未央。
赘衣重入侍，交戟俨开张。
地有长城固，时无宝瑟僵。
鸣銮思禹穴，飞旆入雷塘。
仗狩崆峒远，旌垂少海黄。
方资清宿卫，乃遽释轩裳。
负郭俄回驾，专城再耀铓。
化移江北枳，讼决召南棠。
已去浮江虎，潜躯避境蝗。
使车更刺举，夷路看腾骧。
未即归前席，还闻出护羌。
不通五尺道，坐富十年粮。
念昔东南帝，多兴楚越疆。
聚星占晋国，厌气走秦皇。
往者何劳继，今王未易量。
布书垂象魏，仄席在岩廊。
大业虽中偾，神谋正外攘。
会须擒颉利，方拟殄烧当。
宇宙依秦树，山河接汶篁。
再令宫禁肃，必赖股肱良。
岂久留乘塞，行看入奉璋。
无安都护府，亟趣舍人装。
有客弹长铗，终年窃太仓。
乘龙安敢望，飞凤果为祥。
贪禄难投帻，登堂阻奉觞。
遥期千岁寿，坐见海生桑。

茅舍嚣尘外，青灯笑语中。
相逢今夕款，忽忆去年同。
瓶涩倾无绿，炉寒拨更红。
卧闻窗雨响，檐溜受斜风。

冰壶玉麈逼人寒，忽漫过逢豁肺肝。
千载有人扶古道，一时倾盖尽儒冠。
不妨我辈诗肠在，要取他年酒量宽。
万卷白头成底事，贩屠之辈任艰难。

鸣钟伐鼓南山阿，倾城车马相戛摩。
万釭高下照朱碧，百堵往来纷绮罗。
身入醉乡颓红玉，月明归路湛金波。
挽君一出卧三日，奈此陌上春光何。

逃空每喜足音闻，之子相逢真可人。
知友无非大父行，求君须向古人伦。
蛮烟倾盖情如故，蜀茧题诗墨尚新。
文采风流百不俗，更余笔力挽千钧。

北方九月霜，宾盘无生菜。
岭南信地暖，穷冬竹萌卖。
君念庾郎贫，茧栗供庖宰。
中有岁寒姿，真时久不坏。
前身渭川侯，千亩偿宿债。
珍可配天花，贱不数石芥。
早薤与晚菘，奴仆望宾介。
文园酒渴余，想不厌姑嘬。
预恐吹作竹，明日东风噫。
急须驱儿童，倾筐携采采。

来也宫殿随身，去也笙歌满路。
侍者白头如新，赵州倾盖如故。

时序一转毂，乾坤双旅亭。
此日即昨日，春过秋峥嵘。
如何万象间，寓我七尺形。
忽忆县以西，远览目屡经。
前峰一鳌伏，遥𪩘千螺青。
是穷天外胜，谁托世上名。
翩翩佳公子，语秀含余清。
来此集宾客，溪山两钟情。
亭如栖烟树，客乃委浪萍。
共此一时胜，遐哉万古城。
长歌白云遏，落日金杯倾。
我至将无时，庶以娱瞻听。
三嵎此其一，松柏争敷荣。
地灵莹骨秀，不受红尘撄。
今朝动清兴，有人踏皇扃。
胜绝定何如，同起为苍生。

山月照我形，水月澡我神。
对月泪已波，尚想亭之人。
高怀寓玄照，清晤逃时纷。
老我竟谁怜，岁月空峥嵘。
寒光注夜夜，琼树舒冥冥。
而子于是间，逸抱回天真。
我时走浩荡，乾坤渺虚营。
文字挂众陋，一纵不可循。
子起笑谓言，世念违红尘。
忘言亦忘默，第饮千杯醇。
藉我月下草，枕我亭边云。
游将蹑天去，寸步逶迤亲。
故人今何许，白日仍西倾。
悼往迹已迈，趋交意弥屯。
尚尔一径迷，烟草空亭亭。
何当三千秋，归鹤惊四邻。

君不见翳嘶路转重行行，玉几有洞含余清。
跨鳌栖魂正尔所，合沓万古遗忠名。
洞口云腾紫羃羃，洞外草茁未英英。
从来精爽自难没，地不爱宝天敷荣。
嘉祥一书世则瑞，而况君家二者并。
请原昨日杯酒事，公子沃客金杯倾。
有童有童跪再拜，云得异本由天成。
主人于于众客笑，春入四座欢纵横。
夜如何其不忍去，翦烛细看枝琼琼。
有同魏县玉三干，大似汉宫金九茎。
岩间义气埋不得，宛转再露乾坤情。
公子世猷亦有相，他山之石何由生。
愿言勿隠东郭几，稳出卧护南阳城。
天边瑞盖两旌节，我相公子非癯卿。

君不见北风吹淮风浪黑，铁马千群凝一色。
当时庙论孰经济，将相无言潜动魄。
或云南纪当何忧，今代诸葛身姓刘。
陆下唤取守淮甸，彼有胜算逾干矛。
登时诏语从天坠，汜为先锋锜制置。
并遣健士付阿权，等是两淮兵马地。
岂期将溃兵川流，翻手忽忽无十州。
前时冠剑错准拟，此事吐口贻人羞。
幸哉天祸不终极，至尊避殿忧思集。
枢臣督战侍臣谋，上则倚公叅赞职。
征鞍此日去皇皇，所过骑士多羸伤。
不见何人出声鼓意气，但见十十五五坐路傍。
公趣下马询众语，众共来前致辞苦。
平时节使驱为奴，逐逐无聊战无主。
而今侧身堕两失，官骑已亡难再得。
诚令军政日月悬，我有微躯人不惜。
公闻瑟缩涕潸然，汝曹寄命真可怜。
朝今清明万乘圣，权已殛死家南迁。
若等是行能奋死，朝建勋名暮朱紫。
官今付我诰如山，节使察使皆在此。
军家闻此逐蹄轮，喜气酣酣如遇春。
当时战死身昧昧，今日分付当其人。
兵官来见同听命，适有时张王戴盛。
分麾列伍摆布毕，髣髴平戎万全阵。
斯须望敌来何多，千里断岸皆遮逻。
天低野旷笳鼓咽，众寡不敌将奈何。
是时仲冬日建丑，群雄争先莫肯后。
濯缨刑马震天地，焰焰兵威古无有。
旋见飞台天样齐，黄盖团团傍赤旗。
指挥渡河在顷刻，我默战义人安知。
公呼时俊腾口说，汝每四方闻胆决。
只今战态作儿女，便恐汝名从此歇。
长啸激俊挥戈回，万斧并下声如雷。
十舟先粉百舟败，连艟接舰成飞埃。
嗟敌初来何草草，一夕崩摧如电扫。
命逾破竹青离离，血溃江流红杲杲。
明朝北阵更奔波，坐料强敌成蹉跎。
堤防更藉盛新力，为我往护杨林河。
运去一朝同覆水，敌再渡江终送死。
射人射将数不彻，何况更问舟中指。
移时巉天送哭喧，弃舟而遁舟自焚。
公命火攻列火伞，船焦檝烂无逃门。
敌愁惊心疑鹤唳，十步回头九堕泪。
又疑官军尾其众，清野数州无食地。
众残北顾心悠悠，金亮更欲抵死留。
放言京口少备者，曷若举兵由润州。
大将显忠来是日，执杖升阶光照席。
公先劳苦甚生平，遂借百舟如过鹢。
迤逦仲冬日十二，旅食无烟寝无寐。
公来督府见相公，便及瓜洲防拓事。
督视推公胆有余，此事岂忍他人徂。
昨来兵试威万万，别遣诸将无乃迂。
公仍禀命侵星过，或传铁骑金山破。
淮西万姓舍惟烟，淮东居民泪潜堕。
公摆吴艟异水嬉，势压海浸倾天维。
一见使敌无可奈，再见使敌心骨悲。
敌亡傲兀犹不悟，尚呼达官招万户。
岁云暮矣无北归，我所思兮决南渡。
达官再拜乞徐徐，波浪驾天千丈余。
比前采石三倍恶，主其急我吾其鱼。
金亮尚嫉忠言丑，快剑垂垂拟其首。
只今速渡汝得活，不尔爱身身在否。
万户相顾归相言，慓悍难容血面论。
北人项领不易保，如此郎主何足存。
此夜踈星江泪湿，敌将一一弯弓入。
御寨三重侍卫郎，对面公然如不识。
帐中方嬖花不如，账外忽飞金仆姑。
投哀赊死身困苦，软语不类平时粗。
骨肉披离头万里，魂飞却作他乡鬼。
杀气漫天烟草迷，不归州绝风尘起。
君不见昔日秦魏之兵扼上流，阿坚阿瞒皆老谋。
淝水血腥赤壁溃，两豪一蹷泯默至死休。
况我中都往颓促，千古丧师无此酷。
沉冤万众衔已久，合沓天心宜下烛。
三十年飞战马尘，支吾多用豪杰人。
但传凶势时未减，不见度外加经纶。
须信更生无尽福，高价属公勋誉逐。
不费两淮千斛水，一洗万古乾坤辱。
近来分陕从天阙，悬解西民愁百结。
三军鼎鼎礼意浓，七兵堂堂恩数绝。
行并咸秦脉络通，更遣诸将图山东。
为君再赋洗兵马，下客敢继唐诗翁。

郑侯兴言水于温，厥灾茫昧数莫源。
于时顽秋后中元，淫虹曳曳妖晕喷。
夜星不呈墨微垣，郁律撼怒排天根。
摆磨杂岳涛飞轩，豁惊瞥悚势荡浑。
凶飓埽宽震虚垠，瀿倾渎裂轴转坤。
腷膊万马来声喧，众鼓骇骇阗箎埙。
湠漫沏送无回沄，阴旄威纛空飞骞。
婴鲐漂沛趋冥门，带不不属隳巾裈。
啾呶直上声天冤，元驱鬼绁俱奔奔。
肉不拥掩张髀臀，母识子死翁号孙。
凌耶厉耶千山髠，而况下数鸡鼠豚。
泞淖飞溅疑翻盆，岸津水溽沸雕猿。
目材耳井其能存，我知其端义可援。
无乃水伯真少恩，翘翘抉抉凶凌屯。
手擘三山巨灵翻，大沤幕岛丛旗{夗/巾}。
天吴不仁闪双湲，主张龙孽龟鱼鼋。
牙眼怖鳄翼厉鲲，唅呀摆掉齿腭反。
禹手不胼息两跟，四载难乘驻厥轓。
汉家循河昔垫昏，侧身以蔽太守尊。
浙东之东孰于藩，赤子鱼头浸莫言。
帝阶修修辟重阍，媕娿欺天树幽怨。
沉家十万忍不论，谁欤广骚些其魂。
幸哉皇明煦朝暾，罗金走帛恩丘园。
我咨温人为周爰，河魁之应颠昆仑。
嗟嗟奚自理不烦，常盘喜鲜口吐吞。
剜元剔鬣命蜿蜿，毫发不备唏空飧。
以是眩客诏后昆，帝敕海若浇愁痕。
自今起仁略炮燔，纵彼川泳鳞鳍掀。
物不暴殄帝所敦，永嘉于于福以蕃。
呜呼愈也惟戒焚，我则解摘哀穷樊，其亦灭愧心可扪。

驱车翻盖电非追，有客有客公门驰。
双鸿西至一书堕，五马南边三峡迟。
况值神倾意豁士，无愁岁暮日斜时。
张眸指注话乡国，为说两川犹漏卮。

渊渊西土，惟天之府。
昔际大吏，以䝙以虎。
不宽如之何，民亦仇止。
不俭如之何，人亦悴止。
有羡其输，有丰其橐。
左公右卿，则觊我得。
厥佐联联，乃翼乃前。
嗟我君子，则噤不言。
戾极而倾，疾用不宁。
既殛既鉏，伊我皇明。
皇曰西土，惟我有痌。
其守自今，惟宽俭是庸。
格其难顽，慰其嚬呻。
皇言载恩，侯心载仁。
孰是远斯，而不率驯。
瞻彼江梁，我民我阜。
惟皇之德，惟侯之守。
敢耻于词，以诏不朽。

畎亩有遗士，妄怀葵藿心。
朝夕倾太阳，不耐氛秽侵。
肝胆有古剑，愿言决群阴。
兹志尚郁郁，抱膝成悲吟。

昔在元祐初，朝廷用老成。
元恶首窜殛，贤隽皆汇征。
帘帏八年政，内外咸清明。
四夷各自守，天下几太平。
绍圣党论起，宵人坏典刑。
二蔡唱继述，曲学尊金陵。
忠良投海岛，党籍编姓名。
春秋亦获罪，学者专三经。
心术遂大坏，风俗从此倾。
养成前日祸，中原厌膻腥。
我欲著一书，善恶深劝惩。
奸谀诛朽骨，潜德发幽馨。
六贼未足罪，祸端首熙宁。

西岑风物秋更嘉，杖藜出郭欢无涯。
深村有酒隔烟渚，共乘小艇穿芦花。
罗裙绰约越溪女，茅舍迫窄吴侬家。
床头新酿喜正熟，千金倒瓮倾流霞。
天公妒我一日乐，俄然雨脚来如麻。
醉归扶路泥没股，冠巾不整头𩭹髿。
人生贵在适意耳，安能局缩身如蜗。
杖头有钱即相觅，明日更泛仙源槎。

玄冬万木落如扫，苦恨江梅开不早。
谁言菊后便无花，更有丁香慰枯槁。
雨膏碧叶剪琉璃，风荐幽葩喷龙脑。
小轩深院夜凄清，月白霜寒天色好。
素面含情宋玉愁，仙肌带湿真妃澡。
何人为取药中名，端为花能除病恼。
我时独步琼枝边，相向无言意倾倒。
临风三嗅更徘徊，研墨为花加品藻。

故人之书不易得，片纸只字皆可惜。
收拾永为巾笥藏，纵得千金不愿易。
开缄展转时一读，读未能终泪横臆。
之人门地盛衣冠，万里家居帝王宅。
干戈缭绕飘吾乡，倾盖论交似畴昔。
我年初冠君犹少，握手游从忝联璧。
金溪风月供醉吟，君唱我酬常即席。
君诗句句清且新，高压曹刘倒元白。
我才短浅何足论，彊伴宁容小生敌。
追风骏足横海鳞，暂困盐车与污泽。
掉头一去不可寻，南北茫茫烟水隔。
往年雁字时复传，近日诗筒杳难觅。
眼中不见故人面，纸上空怀故人迹。
人生会合能几回，一别八年同瞬息。
我去无由君不来，尊酒相逢更何夕。

二年客贤关，倾盖皆故人。
况我同舍郎，何异手足亲。
虀盐共牢落，灯火同悲辛。
坐觉岁月忘，所赖朋友仁。
西风起天末，淅沥吹江蘋。
思归适所愿，惜别还霑巾。
祖席歌骊驹，别肠转车轮。
离索恐孤陋，重来约新春。

劝君须饮文字酒，劝君耕耨心中亩。
饮非文字犹聚蚊，心田不耕棘生口。
登高佳节岂易得，况此相逢皆胜友。
谈倾坐上冰玉清，兴生笔下波涛吼。
我亦逢场聊戏剧，韵语殊非三昧手。
试投瓦砾已成堆，辱报骊珠未盈斗。
和之者寡岂阳春，高才料耻居王后。
嗟我穷愁无以遣，酒债诗篇行处有。
与兹饮会类平原，逃我诗盟几高厚。
如今并许隔年还，直须日月逢重九。

高标绰有鲁王风，天为勋门庆诞公。
挥麈笑谈倾坐上，传家韬略蕴匈中。
暂从剡水高人隠，行继澶渊盖世功。
长愿红颜似今日，寿尊鲸吸百川空。

不比儿童戏，埋盆作小池。
要令盆底水，长满不倾欹。

嬴秦斩新开混茫，傲睨前古无虞唐。
诗书为灰儒鬼哭，李斯秉笔中书堂。
长城丁壮无还者，送徒更住骊山下。
避世高人何所之，出门永与家乡辞。
入山惟恐不深远，岂是得已巢于斯。
来时六合为秦室，未省今为何岁日。
吏不到门租不输，子长丁添更何恤。
春入山中桃自花，招邀隠侣倾流霞。
男耕女织自婚嫁，派别支分都几家。
谁泛渔舟迷处所，山开洞辟闻人语。
乍相惊问卒相欢，设酒烹鸡讲宾主。
可怜秦事已茫然，帝业初期万万年。
犹道祖龙长在世，岂知异姓早三传。
邻里殷勤争饷馈，人情与世无相异。
未信壶中别有天，却讶身游与梦寐。
山花乱眼鸟哀鸣，数日留连喜复惊。
更从洞口寻乡路，逢人欲话疑非情。
异日扁舟欲重顾，水眩山迷红日暮。
后来图画了非真，作志渊明乃晋人。

我与君游最久长，短檠夜夜分清光。
初从乡校共牢落，晚入太学同凄凉。
眼看儿辈尽腾踏，尚磨铁砚穿藜床。
君今已作青云客，万言曾射天庭策。
蓝袍归拜七十翁，寿酒十分倾太白。
嗟予偃蹇只如前，日高空作卢仝眠。
乐事已输君自恣，银烛高烧环翡翠。
直形空腹旧时灯，墙角未应容易弃。

故旧别云久，话言犹未聆。
岁暮念愈剧，宵长梦形频。
忆昔始倾盖，相看俱妙龄。
参乎方越席，鲤也才趋庭。
乐泮共采藻，泛江同食萍。
玄深探羲画，狂妄窥麟经。
端能辨箕荄，未省分雷霆。
卷帙发晨架，膏油燃夜棂。
君才富八斗，我字识一丁。
轻愿苦窘幅，高屋钦建瓴。
低头愿为愈，割席终惭宁。
结游指寥廓，约泛航清泠。
骥足骋天骏，鳌头缗海腥。
涂远困尘鞅，棹回阁寒汀。
壮怀誓白水，愤气干青冥。
孤屿散形影，双溪隔沧溟。
耿耿月遥共，悠悠门独扃。
论文忆李白，对酒怀刘伶。
乡校鼓沂瑟，颂章赓鲁駉。
濯暑振风袂，破寒操雪舲。
胜游仿栗里，雅会修兰亭。
瓶罄沽瓮蚁，烛残照囊萤。
猖狂却大雅，酩酊还独醒。
槐市忽飞诏，英才先振翎。
短檠歌慷慨，长剑磨晶荧。
旧耻雪赤壁，奇功收井陉。
高价压群玉，新文丽繁星。
乡闾借光艳，庠序资仪刑。
随群袍暂白，唾手衫当青。
残生适孤苦，举足方伶俜。
文房泣遗泽，座右悲先铭。
犬马不填壑，凫鹥卒同泾。
射缟服彊箭，撞锺施寸筳。
惟求免场屋，讵望扬王庭。
师旋约奏凯，案就期脱囹。
势屈战徒力，命奇文不灵。
秋翼困燕雀春苗害蟊螟。
日念返桑梓，愿言和鸾铃。
溪山有偕隠，风雨无独听。
悬崖踏苍翠，怪石穿珑玲。
豹闲眠雾窟，鸟倦栖云屏。
世情自翻覆，交态长芳馨。
岁时觉荏苒，咫尺如飘零。
盈亏屡瞻桂，开落频观蓂。
欲去废负米，念来方祝蛉。
何时掺子手，一笑空吾瓶。
注目杳云雁，缄书附原鸰。
鄙吝伫涤胃，钝顽资发铏。
得得戒徒驭，迟迟趋阙廷。
犹胜炙手辈，奔走趋公厅。

不法先王治用儒，拾身倾国事浮屠。
堪嗟饿病台城日，曾得空王救死无。

小麦青青大麦熟，秧老欲移蚕欲簇。
皇天弥旬作淫雨，害及农桑一何酷。
麦枯秧腐蚕不丝，无食无衣岂能育。
使君今世贤方伯，政过龚黄同舜牧。
僦金蠲放官与私，喜气欢声倾比屋。
仁风已慰黎庶心，诚感苍穹理宜速。
胡为烝泄尚如许，阴沴干阳埋日毂。
岂惟泥泞困牛车，更恐鱼龙上平陆。
闾阎竞画指日蛮，香火遥祈上天竺。
伤和无乃有冤民，蠹政尚疑多大族。
使君有术开青天，按劾奸赃疏滞狱。

中秋玩月小蓬莱，云掩清光不放来。
颇觉襟怀增梗槩，欲凭栏槛扫氛埃。
清宵忍放嘉宾散，明日还惊俗务催。
底用区区校时节，良天佳月即倾杯。

探春连骑入山城，更喜梅仙亦会盟。
文字偶同吾辈饮，圣贤满为使君倾。
诗逢好境天然好，山为清流分外清。
潇洒宗之最年少，我惭叨预八仙名。

收拾湖山付管城，士衡独步张文盟。
涌泉诗思逼人捷，屑玉笑谈终席倾。
天色亦缘吾辈好，路人能道长官清。
要令巧匠镌山骨，记取同行八士名。

稽山高入云，鉴湖阔浮空。
禹秦有余迹，晋宋多钜公。
我来岁及周，梦寐怀清风。
兹欣天气佳，扶桑欲瞳昽。
驾言天衣游，盍簪尽鸳鸿。
经夕戒行李，如期集仙宫。
联骑出城南，行行指秦峰。
千岩竞吐秀，眼界清无穷。
招提在何许，十里松阴浓。
林端忽锺磬，与客为先容。
群簪拥花界，双佩鸣寒空。
试将比天台，大略如思丰。
首读邑浩碑，妙理开昏蒙。
细观元白诗，丘壑罗胸中。
萧壁尚堪面，梁薪几经烘。
兹宫现有相，禅客谈无同。
朝阳最崭绝，白云抹其胸。
杜鹃天下无，至今映山红。
鸡僧始开山，道业闻清衷。
思举照不起，高价倾江东。
袈裟缕黄金，宫女自针工。
昭明亲抱送，礼意何太恭。
白马忽渡江，台城丧英雄。
国破遗衣在，丹青落尘容。
我辈皆书生，意气飘如虹。
蜡屐共寻幽，宁求香火功。
载酒怀贺老，招隠思戴颙。
赋诗效吹台，一饭敢不忠。
况我贤使君，德宇尤踈通。
楚醴饷百榼，白衣走山中。
嗟余何为者，天资愧倥侗。
谬与酒中仙，偶同蕺山松。
同年妙词章，况有山水供。
古诗如古琴，山高水溶溶。
背囊小奚奴，捧砚长须僮。
胜游与佳作，二美今具逢。
品题遍群英，波澜及孤踪。
掬水弄华句，比拟何凡庸。
兹会如兰亭，同行类荀龙。
盛事在诗史，奚用呼画工。

蜀山高岩岩，英物世非少。
青藜卯金子，高步绝云杪。
思苦鸣辄悲，词深谊难晓。
知音有古人，纸上自倾倒。
我昔贤关游，相逄粲衣表。
东归拜言赠，箧笥至今好。
重来已鬼录，魂魄蜀天渺。
蓬山访高躅，空舍不停绕。
定寻穷孟郊，相酬类双鸟。
莫作人间来，世路转难拗。

谁把银河水，直从天半倾。
好流人世去，一洗四维清。

九日登临有雁来，书传坐上手亲开。
呼儿满酌黄花酒，为子深倾锦石杯。

公真有德如元令，我愧无才似李华。
话别芝堂倾竹叶，送行鄱水涨桃花。
眼看三匝乌逢月，心羡齐飞鹜趁霞。
它日相期访刘阮，分桃采药饮胡麻。

重闻鸣凤瑞岐阳，不比清斋老太常。
帝里别离头并白，夔门邂逅日初长。
诗篇照眼腾光艳，兰友倾心蔼国香。
天遣西来端有意，要令我辈共壶觞。

天池水落华开莲，绣衣呼宾倾玉船。
赏花对酒诵佳句，香彻鼻观头风痊。
韩公思摘太华实，陶令不结东林缘。
何如君有第一朵，池上许我清芬连。

联舟西上沸欢声，赵璧隋珠照坐明。
一客词流三峡水，百篇诗压五言城。
广文旧舍欣重扫，阿买奇儿况侍行。
我以礼宾名客馆，云安麹米待君倾。

灯结寒花鹊有声，书传双鲤眼增明。
人言尽是青云士，天遣相逢白帝城。
富贵有机端可畏，山川非险莫辞行。
定知蜀道从今易，东普南充盖已倾。

好遨蜀风俗，夔人贫亦遨。
今日日为人，倾城出江皋。
遨头老病守，呼宾酌春醪。
归来及初鼓，繁灯照霜毛。

秋浦天作秋，清溪风更清。
三宿不忍去，山以齐为名。
天台李御史，倾盖即钟情。
怜我峡中归，笑谈洗枯荣。
携壶上翠微，举首望赤城。
相期老岩壑，便欲遗簪缨。
赠我十首诗，字字工且精。
从今似杜老，对酒怀李生。
何当细论文，万户侯可轻。

人物堂堂大国齐，难窥赐履地东西。
心才遇日即倾藿，身或在山谁采藜。
隠德犹能及枯骨，安车行见起磻溪。
后生何幸依先达，误辱山公一字题。

莆中皱玉价倾城，品第吾何敢妄评。
只恐此非真皱玉，果然是玉亦虚名。

翘车交辟滞东南，盘蕙多年歇赐衫。
千日醉醒孤共酌，一书开闭遂空函。
怨归定对王孙草，无恙应随散骑帆。
倾听囊帷奏嘉颂，清时宁忌绛侯谗。

远作分符守，犹为持橐官。
易漂非待煦，自栗不须寒。
发变他年素，心余即日丹。
过门休肮脏，逢路定汍澜。
忌刻殊忠告，蘧施足面谩。
直缘蜚语入，正恨饮章难。
坠后仍加石，惊初更避丸。
谗箕元有舌，伪玉向无瘢。
任拔终倾藿，虽憎亦佩兰。
陇云平莽莽，林露夜团团。
且欲排孤愤，还应觅暂欢。
两岐行处帢，五盏食时盘。
地善人差逸，天高网寖宽。
恋轩嗟弃马，巢阁羡归鸾。
楚嶂横朝塞，淮波漱夕滩。
空将西望眼，随日到长安。

顾我支离甚，惟公念不才。
朱颜为列郡，白发入中台。
阁道通天禄，宫门拂斗魁。
论班元后郑，作赋或延枚。
病肘垂杨老，危心一橹摧。
根愁江北变，叶喜洛阳来。
自昔边州重，当年蜀驭催。
烧烽看朔漠，扪井历崔嵬。
粗可翻前史，何能调禁财。
流光成浩荡，孤宦易嫌猜。
曲外悲弦剩，机头谤锦开。
无功惭远志，有吏笑然灰。
左辖真虚忝，仙曹复滥陪。
门鶋愁眩转，轩鹤老毰毸。
倾否知攸往，成章恧所裁。
贾生空问卜，楚客但劳媒。
特召依明主，生还揖上台。
缇油观册府，巾履记翘材。
长跪怀人句，徐传道旧杯。
今兹宣父冶，终得铸颜回。

虬洞閟灵峰，缘虚一线通。
云披双壁敞，树补半岩空。
穊竹森烟纛，飞泉曳玉虹。
重萝不肯昼，阴壑自然风。
岭断天斜碧，崖倾日倒红。
浮邱邈难遇，留恨翠微中。

晴缸红花久未落，耿耿秋思饶端倪。
倾荷破月共天宇，女子墙高乌夜啼。

惟新兹首祚，倾祝乃祈年。
光华无辍旦，先后不违天。
贺牍纷陈几，祥图霭奏篇。
南金照庑丽，涂玉截肪鲜。

雨罢天披雾，杓回夜向晨。
烟芜出郊路，灯火侍祠人。
破月斜衔桂，倾河淡扫银。
三时此修报，惭负驾崧轮。

殿墄涂丹九齿长，珠帘伏奏近天香。
已传乐职来西蜀，更就清斋得太常。
夕燎烘庭思结佩，晓兰薰俗滞华阳。
心倾五日归来路，共举鲑珍釂贺觞。

纤草无人爱绿葵，一生私意竟谁知。
须防白日倾心处，自是中园卫足时。

秦皇戍五岭，兹为楚越隘。
尉佗去黄屋，舟车通海外。
峭𪩘倚云汉，推轮日倾害。
贤哉张令君，镌凿济行迈。
地失千仞险，途开九野泰。
安得时人心，尽夷阴险阂。

混元鼓橐四气平，西商之气爽且轻。
望舒按辔出东海，孤轮斲冰碾太清。
碧落坦夷轮不停，银河浩荡波无声。
千家万家调管弦，唯恐游氛翳至明。
秋深夜永景澄霁，老兔不死穴青冥。
世间荣谢易反掌，得意难与良辰并。
我谪闲官归故里，君承新渥来江城。
相逢并座叙离阔，把酒共见圆蟾生。
嫦娥耐闲不肯嫁，破鉴再合光荧荧。
白露乍零群动息，浮云一开万目倾。
但知吟处樽前乐，勿问区区时世情。
高人洗耳让天下，下士紾臂争杯羹。
贤愚相远九牛毛，宠辱去就何足惊。
醉乡无关好游处，劳生万虑徒营营。

澄清数路拥轻轩，列郡钦瞻已历年。
谈剧乍欣倾盖日，酒深因惜落花天。
偶回风鉴怜孤拙，能聚星文愧昔贤。
明旦吏迎山驿去，不须容易到樽前。

少年一夕九起嗟，家贫亲老无生涯。
河东先生独青眼，慨然许我修通家。
三十年间同转首，王谢依然作甥舅。
时人咸笑孺子贫，杜老惟蒙丈人厚。
罢官闽峤初归来，登堂又荷倾金罍。
诗诵白圭感前事，情钟我辈衔余哀。
定向清朝力求退，呼宾剩设严冬鲙。
从公杖屦鹿岩前，明月清风赵欧会。

涌泉词笔坐中惊，天付斯文以道鸣。
独步蟾宫丹桂选，濡毫纶阁紫微清。
绝弦恸哭人琴丧，埋玉凄凉柱石倾。
一见那知成永别，重来天路问骑鲸。

结客少年场，定交杯酒间。
相倾在意气，握手出肺肝。
仓皇夜扣门，然诺曾不难。
所至足宾客，后乘车班班。
鄠杜走马归，百万供一餐。
路人侧目视，仇家骨常寒。
红尘一箭飞，大索喧长安。
可笑愚儒生，相逢话辛酸。

志士身许国，夫岂慕高爵。
感慨九重恩，领受千里托。
安边志获就，解印良亦乐。
厚禄弃千锺，壮气横六幕。
造朝吐奇论，投合期契钥。
终焉谩喋喋，远意谁领略。
琳馆返高卧，铃斋休画诺。
拟寻一亩宫，未办千金橐。
松楸已在眼，阡陌想交错。
回头长安日，倾心比葵藿。

此地详闻月旦评，精神英发气和平。
胸蟠七泽波澜阔，骨鬭九秋风露清。
穷巷萧条从我老，半生怀抱向君倾。
忽闻来促朝天骑，应记当年曳履声。

兴来蹑履便追随，共约乘风汗漫期。
述作正须陶令手，利名不上紫芝眉。
名高似斗谁能挹，量大如渊不可窥。
老去故交今绝少，高情倾盖乐新知。

已向幽居赋晚晴，欲经绝壁访神清。
不忧五柳荒松菊，敢叹三闾带杜蘅。
=无风月三千首，赖有丝桐一再行。
谁似孔庭能父子，继挥高韵思如倾。

诗翁高兴动新晴，未踏湖山句已清。
领略风光初入眼，指麾泉石欲盱衡。
屡传黼扆方图旧，应有锋车便趣行。
莫向苕溪恋行乐，葵心元向太阳倾。

看梅常拟到参横，最爱微霜堕太清。
轻棹幽探烦结约，繁花乱点要晴明。
直须香里同扶杖，莫问尊前几举觥。
谁向诗盟最先歃，定知一座自公倾。

联翩连璧扣柴荆，剥啄初闻屣履迎。
华衮借褒知不称，累珠入手见须惊。
长篇势欲倾三峡，古调声堪被四清。
聊遣世人知句法，君家元有谢宣城。

寥寥相望两邦君，冰雪襟怀锦绣文。
身见共夸新令尹，名高犹榜故将军。
神交顿觉千年近，心远初无一间分。
只有玄谈探佛海，坐倾端复掩前闻。

邂逅江干不自期，坐倾谈屑看霏霏。
岂无清禁摛华地，只得名城衣锦归。
惜别定知双鬓换，问诗常恨寸心违。
目穷千里苍茫际，惟有樯乌向北飞。

总道无情却有情，撩人幽事不胜清。
拟同骚仆从长吉，不遣橘奴觅李衡。
四山浓淡要题品，百卉后先宜按行。
登览不忧风雨迫，挥戈须驻日西倾。

饮浊斯贵清，路险斯贵平。
明明古君子，日用无非诚。
寒潭寒彻底，坦道安无倾。
日用傥如此，政化天与成。

终日云气厚，寖寖雨将倾。
如何才入夜，月轮皎如冰。
云去露飞洒，星稀天熨平。
正恐中秋节，未必如许清。

早时成佛于今在，缾倾不出周沙界。
妙音遐畅广宣扬，念者念兮拜者拜。

师子全威境白闻，谁人敢扣鬼门关。
除非体用知无我，瓶倾不出悟无难。

二苏当日相思句，故揭名轩意可知。
萱草满堂长衎衎，棣华联萼更怡怡。
酒倾风雨对床夜，梦到池塘觅句时。
最善君家好兄弟，个中真乐本无涯。

柔桑翠竹相倾倒，细草幽花自发明。

胜日事幽寻，乘兴从所适。
西风飘杖屦，偶作洞霄客。
穿云渡涧岗，扪萝转空碧。
七人今何在，九锁峰峦密。
黄冠喜我辈，倾怀论宿昔。
汲泉煮山苗，异气穿几席。
区区名利人，到此尘机息。

犀牛扇子有来由，几度拈来几度休。
荷叶乱倾珠的皪，一番雨过碧溪头。

六十年来此地居，灵台光耀胜冰壶。
一朝破屋遂倾倒，且喜家中事事无。

六辔澄清日，三军指顾中。
关山都识面，草木尚倾风。
饮马伊吾北，回銮涧水东。
庙谟应富有，倾倒莫匆匆。

六辔澄清日，三军指顾中。
关山都识面，草木尚倾风。
饮马伊吾北，回銮涧水东。
庙谟应富有，倾倒莫匆匆。

朱轮画戟拥高牙，散作棠阴十万家。
渐向瑶阶对红药，长倾玉斝寿黄花。
仙风自是骑鲸客，逸兴行飞犯斗槎。
谁为淮南门下客，愿随鸡犬上云霞。

宅家图任久虚怀，镇抚三年辍弼谐。
鹓鹭倾心望归洛，貔貅贾勇待平淮。
已擎天柱旋坤轴，会正杓衡拱泰阶。
多少中兴勋业事，未知谁□颂磨崖。

秋月天然白，溪流镜样平。
唤船同胜赏，把盏话平生。
击楫鱼频跃，忘机鸟尚惊。
兹游还可继，家酿为君倾。

高云无急雨，飞洒如丝轻。
幽人动羁思，冒雨登归程。
风来晓烟乱，云破春山明。
眷言憩荒馆，我怀有余情。
壶中载浊酒，饮罢还自倾。
酒尽兴不尽，关关山鸟鸣。

弭节富春岸，江潮侵夜生。
扁舟人未寐，风动菰蒲声。
群物渐以息，客怀有余清。
开篷坐深夜，月在云间明。
远眺江水阔，仰视天河横。
念此复何极，旷然千古情。
恨阻心中侣，浊醪相与倾。

平生江海志，烟雨一莎衣。
挂帆恨不早，白首心事违。
作斋跨幽塘，想像未觉非。
时倾半樽绿，自钓尺鲤肥。
芦花卧秋风，柳带摇春晖。
寄言宣城守，何必天际归。

野迥半留日，云薄初护霜。
一倾萸菊酒，三肃翰墨场。
诸君党友贤，独我鬓毛苍。
满引虽云乐，分携亦自伤。
平生子刘子，趣归谒建章。
勋业定指取，富贵肯相忘。
古人重佳节，酬酢无余觞。
龙山丹叶飞，骑台白草荒。
但使修名立，岂识离绪长。
明年未可料，共饮西湖光。

诸公争谈诗，健舌秋河倾。
袖手但兀坐，欲语不敢声。
独喜圆颅师，嗜好与我并。
相见不言他，古律同细评。
爱惜丈八矛，徐攻刘长城。
向人勿浪出，三年戒飞鸣。

锦官东郭大兰若，眼明见子长廊下。
春风二月白帝城，一笑相逢手重把。
羡子远引如孤鹄，顾我低摧真病马。
碧山红尘不同调，底事胸怀两倾写。
幽寻胜践我亦喜，梦魂已落潇湘野。
扁舟蹑子尚可期，幸有此身闲似社。

大柏森森护盘石，老聃踞坐三人立。
盛德之容本和豫，漠然不应岂真实。
向者隐奥九九篇，才示指画意已传。
细看尹喜磬折处，金篦刮膜见全天。
侍旁二子来何许，无乃徐甲庚桑楚。
注目拱手气不吐，画师笔端更解语。
函谷关废河水黄，授经台倾陇草荒。
一幅东绢吾无用，要逐青牛归帝乡。

试纵浮图目，闲纾客子情。
轩腾超世界，指点识乡程。
天大云欹野，江蒸气抱城。
长风饶振薄，落日倒光晶。
古色千年在，悲歌百虑盈。
战争初自苦，成败几堪惊。
狐兔穿蓬颗，珠玑入里氓。
剑关犹北向，巫峡只东倾。
往意增三叹，余踪付一瞠。
誓言逃俗网，碧海跨飞鲸。

往时倾盖友，前代涌泉孙。
肯念三年别，能来一语温。
岁华欺老大，功业付鲸髡。
直为诗篇好，扶藜日候门。

景色遽如许，欢声阿那边。
绮罗沽酒市，丝竹泛花船。
越客知何夕，壶公自有天。
兹游倾泽国，宁问压巴川。

射洪春酒旧知名，更得新诗意已倾。
独与刘伶敦契好，山王不敢岂人情。

中鹄知谁好，烹鱼始认名。
报公勤有子，似我懒无甥。
何日亲相见，因风且寄声。
泥金闻喜处，樽酒欲同倾。

间点疏花稻已香，老农犹未拟丰穰。
不堪雌霓频妨雨，反厌雄风但作凉。
傍日猖狂唯野马，为霖信息欠商羊。
忽惊头上云雷集，甘注如倾洗夕阳。

雨飘零，风凄清。
坐念今夕月，知从何处明。
未须无月更作恶，但愿有酒常同倾。

前来送师归，今日迎师去。
送迎我何劳，师乃困行路。
天公将归谁尤，耗斁此下土。
一水祸未忘，旱势复如许。
小民惟怨咨，惜莫知其故。
径须凭佛力，庶可回帝怒。
自怜操持约，一念寄香缕。
氤氲才上彻，云色暗窗户。
数声跳珠急，忽已忘处所。
老僧笑谓我，水旱要有数。
德非与天通，造请辄违拒。
官岂真德人，天意遽相与。
更看鞭雷公，滂沛逐飞驭。
定身固如如，未始间行住。
抗走不少停，政恐尘埃污。
倾心太平日，十五一风雨。
官既罢迎送，师亦得安处。
我闻低头谢，勤尔相诲语。
作诗书长松，来者尚有取。

西湖清且浅，中有兰与蕙。
烟雾变晦明，鳞虫潜水裔。
飞构冒层阜，仙筵敞平澨。
野馔何芳鲜，烹调列甘脆。
翩跹麟凤集，适遇风云际。
簪佩耀林皋，觞酌宣文艺。
社以白莲申，盟用青松誓。
莫谓倾盖新，山林结遗契。

明月皎夜光，瑟瑟扇商籁。
衡纪直西躔，云章斜左界。
感彼林薄凋，岁律倏云迈。
蜻蛚谁汝怜，凄凄鸣户外。
昔我耐久朋，着鞭道方泰。
尉藉缯缟轻，金兰旧盟改。
东井不及泉，须女无俦配。
君看贡公綦，白头愧倾盖。

一苦寒威重，清晨雨脚？严风号宇宙，飞雪下闾阎。
布地盐初撒，穿帷粉乍黏。
裴回轻点袖，萦积满盈檐。
骋巧飘虽急，乘危势或沾。
梨花芳小圃，桂魄射疏帘。
烟湿茶翁灶，竿低酒舍帘。
清泉埋沼沚，苍干耸楩柟。
玉匝齐君履，银封鲁国詹。
盆收新琢璧，阶展未裁缣。
木杪疑飞絮，江干杂秀蒹。
正随云阵合，未放日光暹。
处壮山屠虎，高兴泽殪蚺。
重巅闻折木，邃野绝飞鹣。
隼击翎添厉，鳞藏口敢𪡋。
狼随姬满驾，鹊集叔才苫。
授简词臣敏，乘车海若谦。
汉传王母绛，周贡嵰山甜。
王脧师方整，高昌众欲熸。
汉光开帝业，苏烈贯兵钤。
豹曳荆人舄，牙抽孙子签。
肤寒方起粟，手坼正忧{丹龟}。
挟纩冬裘燠，倾罍夜饮厌。
寒光欺宝鉴，素质夺朱綅。
犬喜蹄方逞，儿餐舌未箝。
梅林催皑皑，麦垅长蔪蔪。
罝兔难探穴，叉鱼已溉鬵。
鸱蹲饥愈噪，马缩冻难拑。
见晛将消释，歌诗兴佞𪫺。
妍辞惭谢客，讵敢示群佥。

人生名利场，羁绊无休假。
沉迷雁鹜行，梦寐鸡豚社。
见谓游子欺，更防官长骂。
何如山中乐，松窗肆嘉话。
陈侯青云客，英声蜚日下。
当年金马门，掉鞅示闲暇。
小试芙蓉池，未整骊驹驾。
台岳十日行，樛萝若相迓。
来归探古囊，篇篇可图画。
倾耳金石声，郑卫敢争霸。

朝来倾耳得街谈，颇说尘容亦可惭。
从事未知三尺守，醉心空向六经酣。

漱芳倾液饱心胸，久矣高名在郢中。
遂请丛祠方养气，卜居萧寺且谈空。
结交许入芝兰室，招隐奚须桑苎翁。
妙语鼎来惊创见，益惭白豕过河东。

城南两佳士，英躔名硉矹。
相之妙才具，玉笋班中阙。
胡为彯长缨，去去事𫐐𫐄。
举之登词坛，龙虎榜未揭。
归循南陔兰，不使芳馨歇。
胸中蟠五车，一一思英发。
有中清庙瑟，审声知度越。
我来贰银菟，接袂俱墨发。
情期胶漆坚，门受车马谒。
笔阵几鏖战，君盈我先竭。
别来勤相思，十日倏飘忽。
迟明蒙嚣尘，毕景迈崷崪。
跻高怯肩舆，挹秀欣拄笏。
泉清甘著齿，岩幽冷萦骨。
西风涌波澜，极望际溟渤。
是中三神山，缥缈云出没。
问津旧乘槎，引舟今舍筏。
俛首倾缥瓷，独醉径兀兀。
起看天宇开，诗成走邮卒。
归欤及中秋，高楼共嘉月。

翩翩画戟对春光，命客重登千仞冈。
坐上行人倾别酒，花前小雨伴啼妆。
雪肤不为轻寒瘦，玉骨何如昨夜香。
丽句竞传新乐府，谁夸何逊在维扬。

愁云暗千山，欲雪意未歇。
雨脚侵夜分，鹢首勇朝发。
软红英俊林，定不冗干谒。
磊落胸中书，高谈倾上笏。
结驷映天街，登瀛有仙骨。
摩挲先友碑，姓名或湮没。
却顾浮丘亭，寄声频日月。

到处争持麹米春，阗阗花底凑游人。
同盟非是新倾盖，巧匠谁云老斲轮。
倚竹岂无人拾翠，凌波谁想袜生尘。
后期直待荷花发，欲唤轻裾上舞茵。

拂金铺细靥，骑鹄堕新翎。
花小也倾日，芒寒犹聚星。

主林时献供，它壤昔移根。
秋后收梨栗，倾奁得弄孙。

长柯浑直上，茂叶不横生。
缟夜心倾藿，朝天荷美名。

日游通德里，会面盖先倾。
我作南垂去，君成东蓼行。
忽持刍束奠，忍听薤歌声。
为看三珠树，门高莫与京。

往昔旄头起，群心共震惊。
指麾戎幕固，谈笑虏巢倾。
绣黼重当国，毡裘即敛兵。
岩岩谢安石，不数晋公卿。

肥家尊淑范，阅世悟浮沤。
风棘慈颜隔，堂萱子舍忧。
六珈齐上寿，一剑跃中流。
绋路倾邻曲，凄其松露秋。

星文推独步，风采偃先声。
沉虑千人废，高谈一坐倾。
苏枯崇治效，去草折奸萌。
春雾新阡暗，裁诗泪睫横。

心倾葵藿斗南边，秩秩簪绅再就筵。
方伯举杯均舜酒，外台连璧颂尧年。
望云鳌鳌跃三百，指日鹓行官九迁。
秘殿此时同广宴，宫花深处拜传宣。

风翼翔嬉云路轻，合班玉笋直承明。
鳄溪已作思棠雅，龙邸先驰拔薤声。
皂盖朱轓仍敛惠，青帘白舫岂争程。
元戎政欲倾家酿，唤取佳人进曲生。

锦江烟水春茫茫，锦城游宴歌舞狂。
酒酣缓辔踏花去，尚说当年先侍郎。
后来游宦家因徙，子孙不复归桑梓。
世居淮海二百年，路隔关山七千里。
兵戈南下风尘昏，衣冠渡江黄屋奔。
淮乡几作边戍地，丛桂旧第无一存。
我从避乱梅花坞，钓月眠云拉巢许。
尔来又卜南郭居，自笑飘萍无定所。
见君襟韵真谪仙，从来游戏壶中天。
眷言我祖旧同闬，邂逅笑语心豁然。
平生行李遍方外，南逾五岭入苍翠。
脱靴未屈力士手，探囊已压髯奴背。
为叹干戈何日休，浮家泛宅江海游。
丹砂炼就葛洪鼎，茶灶行随鲁望舟。
天涯一见倾盖旧，青城猿鹤知存否。
会当叱驭过邛郲，相从却饮郫筒酒。

赫奕三公胄，高华百笏门。
义风倾里社，名德老丘园。
不起东山卧，空余北海尊。
已随飞剑逝，犹记刻舟痕。

喜咏高秋此日生，门闾佳气想充盈。
堂堂体貌千钧重，凛凛精神一座倾。
暂使远民瞻玉帐，要知圣主有金城。
兜牟却作貂蝉去，五筦难淹宋广平。

曾执干戈卫鲁邦，颍川家世愈芬芳。
扶疏枝叶连江浙，烜赫功名冠魏唐。
卓荦高才当企及，青精一饭故宜偿。
获通谱系诚倾盖，昭穆从斯永不忘。

一个葫芦才倒地，满地葫芦尽倾倒。
欲识单传直指禅，今日鬭凑得恰好。

春事倏已晚，飞花送啼鶑。
长安三月三，水边尽倾城。
缅怀杜陵老，感之见歌行。
青鸟忽飞去，素鳞盘水精。
往事谁复识，梦绕白玉京。
朅来官闽陬，江湖渺余情。
嘉节闭门卧，客愁随日生。
风光入樽酒，使我嗟独倾。
良友慰寂寞，惠然成会并。
金枝三隽才，千里未可程。
王郎乌衣旧，高论玉麈横。
相逢寄觞咏，乐此天气清。
不知山阴会，绝唱畴能赓。
庭隅有幽花，粲若万玉缨。
好风亦知人，微月相与明。
萧萧城东路，颇复歌吹声。
景物正自佳，天涯意难平。
不须恨陈迹，且用催诗成。

春事倏已晚，飞花送啼鶑。
长安三月三，水边尽倾城。
缅怀杜陵老，感之见歌行。
青鸟忽飞去，素鳞盘水精。
往事谁复识，梦绕白玉京。
朅来官闽陬，江湖渺余情。
嘉节闭门卧，客愁随日生。
风光入樽酒，使我嗟独倾。
良友慰寂寞，惠然成会并。
金枝三隽才，千里未可程。
王郎乌衣旧，高论玉麈横。
相逢寄觞咏，乐此天气清。
不知山阴会，绝唱畴能赓。
庭隅有幽花，粲若万玉缨。
好风亦知人，微月相与明。
萧萧城东路，颇复歌吹声。
景物正自佳，天涯意难平。
不须恨陈迹，且用催诗成。

处世那近名，居官敢言清。
平生阿堵物，畴能字之兄。
春风一杯酒，与君花下倾。
穷秋动摇落，江湖渺离情。

岩岩昭亭山，度岁一再行。
吾亲在其下，有路如砥平。
风物岁时佳，岂问楚与荆。
胡为不得往，使我涕泗横。
出身备王官，敢自颓家声。
圣皇察庶狱，小大必以情。
哀矜且勿喜，死当使之生。
念昔栖闽陬，孤童共营营。
菽水曾几何，青紫望一经。
弟兄亦云幸，假节仍专城。
别离乃频有，仆奴费邀迎。
安仁赋闲居，要自贤西征。
板舆日欢侍，儿女森在庭。
岂比隔山岳，空书问安宁。
薄田可负郭，不归定谁令。
壮士志中原，边尘暗幽并。
拟蹑冒顿居，端谋渭南耕。
书生复何事，三入老承明。
应知当馈叹，廊庙资扶倾。
忍作寒蝉喑，愿为威凤鸣。

吏事纷俗语，新诗固难成。
朝来见梅花，诗兴还自生。
江头十日雨，云色开小晴。
高山带微雪，北客眼为明。
应怜此花开，与雪犹争衡。
天公翦六出，未敌枝上英。
萧然北窗下，冰壶看斜横。
坐想南山中，晚风千树清。
平生一尊酒，肯为桃李倾。
幽香莫零落，送我扁舟行。

高齐校雠谁作图，一时䌷书亦名儒。
网罗卷轴三千余，俗儒非真类迂愚。
雌黄是正定不无，虚文末学徒区区。
岂识治道通唐虞，文林高馆希石渠。
后来御览嗟何书，修文偃武事益诬。
转头邺城已丘墟，峨冠广袖长眉须。
丹书写此犹不渝，高鬟侍女曳红裾。
两骓帕鞍立奚奴，罢琴涉笔倾酒壶。
兰台供拟信乐欤，不知画手安用摹。
无乃逞巧聊自娱，千年视之一欷歔。
君不见文皇学士十八人，谋猷事业皆功臣。
瀛洲旧图应更真，诸君寻观为拂尘。

论文倾满座，嗜酒见天真。
旧惬李君驭，今怀王翰邻。
欢情知老大，诗话倍清新。
莫作悬车念，滔滔且问津。

凛凛诤臣节，恂恂循吏名。
世嗟阳谏议，人忆谢宣城。
优诏才三接，嘉言未一行。
清霜数行泪，岂为故人倾。

强学三冬足，高谈四座倾。
书成唐北海，文似汉西京。
筹幄尝裨画，星曹仅挂名。
生刍才一束，聊寄泪纵横。

蚤擅奇童誉，中蜚处士声。
谈锋粲开阖，笔力妙纵横。
主圣由言悟，官清以谏名。
故交零落尽，老泪与河倾。

谢三船上醉同归，黄四花边手屡携。
巷里何曾异南北，屋头还复记东西。
一杯相属情犹在，千里分飞意自迷。
堂下秋来足萱草，定倾家酿饫黄鸡。

腊近春临雪意迟，褰衣敢惮走灵祠。
夜听小雨犹倾耳，晓看群山顿展眉。
好句悬知得冰柱，香醪试为压羔儿。
便应风月台中客，不减梁园赋就时。

香炉峰下异香风，长忆幽芳梦寐通。
渴雨旋倾茶作椀，护霜新织翠成笼。
丹青点缀琼瑶上，兰麝飞浮锦绣中。
花品向来谁第一，似挼玉蘂间鞓红。

上圣恢方域，吴门翊帝京。
千秋季子国，百雉阖闾城。
屏翰资良牧，文昌辍贰卿。
龙墀虚紫橐，虎节驻红旌。
河润功初洽，棠阴政已成。
农桑归恺悌，弦管乐升平。
世仰韦公誉，人高白傅名。
云楼凌月府，花岛烂蓬瀛。
香雾凝春昼，桥虹卧晓晴。
清规三不惑，盛事二难并。
旧俗宁论化，重临倍有声。
向来宣使指，曾是格刑清。
自觌铜鱼拜，欣闻竹马迎。
五湖歌吹满，两郡吏民争。
严助书频赐，萧卿治欲更。
还应对宣室，俱议直承明。
鼎席犹虚位，戎亭正息兵。
安危均注意，中外等持衡。
补衮才猷壮，康时智略宏。
天津飞骥足，云路逸鹏程。
畴昔参宾从，顽疏荷鉴评。
驰驱奉刀笔，谈笑接簪缨。
梦结闽陬远，心惊涨潦横。
寄身侔困鲋，尽室逭长鲸。
官牒霑微禄，恩波拯再生。
膺门怜旧契，祢荐及难兄。
未释盐车驾，徒怀瓦釜鸣。
几年良自哂，一饱定谁营。
洛下裘空敝，新丰酒独倾。
知公行入辅，故吏敢言情。

隠隠遥分树色，萧萧似听风声。
何处江倾海堕，隔山雾白烟明。

瓦盆倾酒未全贫，岁岁田家肯负春。
不恨酒醒花落去，花开酒尽最愁人。

潋潋烟波带月华，渡头江迥两三家。
细倾社瓮鹅儿酒，共听山村杨白花。

西北佳人绝代姿，倾城倾国未为奇。
自然冰雪生颜色，不用人间朱粉施。

地僻人稀到，兀然对百楼。
墨花香入砚，诗草色倾瓯。
昼迥抛书睡，雨余著屐游。
还须期报主，檀𦶟紫云浮。

云水茫茫惨别情，悲风吹树作离声。
酒倾银斚临江浒，潮落沙汀带月明。
千里绿烟芳草合，一天囗雨落花轻。
老予对景成三叹，不觉潸然泪雨倾。

云水茫茫惨别情，悲风吹树作离声。
酒倾银斚临江浒，潮落沙汀带月明。
千里绿烟芳草合，一天囗雨落花轻。
老予对景成三叹，不觉潸然泪雨倾。

初疑山遥遥，不知日车永。
杖藜起衰病，适此氛翳屏。
北山喜觌面，倒屣客不领。
讙然呼断桥，快扫风柳影。
扁舟载幽具，二面纳倒景。
荷香已坐足，不待花破颖。
潜鱼出银刀，盈月上金餠。
琴间得新弄，棋醉有新警。
长笛者谁欤，喧静同一境。
行歌带亦适，还坐烛初耿。
吾曹困重阴，湿处混蛙黾。
忽逢天宇宽，况此星斗冷。
酒为河朔倾，大胜汲寒井。
诗成西园句，浩若转修绠。
君看万象色，回首森已暝。
吾欢岂异兹，瓶罄勿三请。

直方谁似退之贤，过庙当时祷亦虔。
徼福乞灵旋有助，倾囊十万出私钱。

儒官窗户寒，恇怯日出光。
独冷不可耐，大杓倾鹅黄。
洞庭隔烟波，忽惊风露香。
开门问谁与，知君念荒凉。
芳包照盘新，硬句摩天扬。
山中千头奴，丹黄丽秋阳。
骚人巧采摘，灿灿简册方。
君诗追古作，语壮韵转彊。
属和郢中人，凋零不成行。
临风咏玉台，噀雾开蜜房。
殷勤此珍馈，玩味愧莫当。
但酌潘公醽，一举累十觞。

清心止渊水，养性顺杞柳。
不信造物儿，能妨莫逆友。
我当诵七发，澜翻倾辩口。
据几遂霍然，何辞未能酒。

春市笙歌兴已阑，儒宫牢落分投闲。
不知列屋倾城蔡，自笑微官系触蛮。
赤脚有年供侍侧，青鸾无梦到人间。
传闻谪堕行云侣，想像高唐鬓欲斑。

南龛几百年，古木阚云掩。
崖倾千仞垂，路县一线险。
飞{犭冘}喜曾巅，羸骖怯虚堑。
枫叶红斓斑，松□翠摇飐。
石皴风雨剥，殿古木□□。
拂拭坐空岩，□□□□琰。
江势从何来，斗然不□□。
凭危意欲飞，□□□□□。
鸟鸣山更幽，□□翠□染。
烟际漾渔舠，风前乱□檿。
缓赏有余欢，高怀无一□。
尺璧非所宝，白圭焉受玷。
入蜀莫言□，得郡亦云忝。
□□长安□，犹胜山阳贬。
平生足疏旷，宁复事拘检。
佳时方一来，薄日已半晻。
雨余□□深，月堕山楼黡。
□重□□高，□护神光闪。
□乐乐□□，君忧忧岁歉。
□□□吴□，□□不□点。

去年秋冬交，白昼雷虺虺。
隆冬忽暄燠，青红开百卉。
雨泽不时下，快雪倾复霁。
井泉傍射鲋，涧水通一遂。
春风二月前，行人汗流背。
倏来夏初中，遽变素商气。
稻谷已三布，时过未针水。
复衣日犹寒，重衾夜增被。
燮理失其节，老弱生疵疠。
疹痘无间然，否则得痎痢。
十室闻九病，颜色非人类。
明晨温风届，风候尚云尔。
祇愁淫雨歇，炎威火争炽。
烁石更流金，暴烈摧万汇。
皇天本至仁，长怀好生意。
恢网踈不漏，盖高卑听视。
夫谁执其柄，悖谬乃倒置。
感召厥有由，下民亦何罪。
我欲借扶摇，剖心叩玉陛。
九关群虎守，未许凡骨诣。
愿天回光鉴，肃正天之纪。
甲庚先后三，寒暑无骤至。
春荣不妄施，秋敛仍合义。
四序蔑侵陵，功成顺常理。
三垣拱帝座，百辟森列位。
星辰各授职，钧播岂私遗。
巽风司号令，罔或轻行止。
雷霆秉𫓧钺，歼殛必奸宄。
膏润到焦枯，阳和不择地。
幅员几万里，一一防壅蔽。
日月黄道明，泰阶平如砥。
丰穰被率土，寿域包遐迩。
闾阎礼逊兴，鼠偷自不起。
吾皇免焦劳，邻敌望风靡。
圣世作幸民，请从今日始。

乞籴民宵征，出粜官夙驾。
艰食间填壑，灾星未退舍。
七闽况多山，厥田惟中下。
年登谷粟贱，逐末贪白话。
一逢岁不稔，大半为饥者。
公私久匮乏，谁欤可资藉。
哀哉南亩农，长年服耕稼。
倾囷了租赋，仅逃吏胥骂。
东作已无粮，贪赊宁论价。
负逋罄产偿，求售忘早夜。
逡巡生计尽，失所安足讶。
尉仙明达人，出语补风化。
咄彼兼并家，敛衽当愧谢。

山花弄春妍，紫雾巧映带。
凝羞香乍吐，颦蹙有余态。
芍药畏阳艳，愁红争敛黛。
幽姿小嫣然，已复倾下蔡。

婉彼邹氏女，其父尝籍兵。
嫁作耕夫妻，妇道以勤称。
厥夫惰农业，居肆寄郊坰。
薪爨不时给，贮粟未满缾。
行年三十余，脸白两鬓青。
谁家马上郎，一见愿目成。
留连不忍去，斜红挂日钲。
携篮夫偶出，次第陈私情。
示以箧中金，持赠固不轻。
正色叱走之，郎马不及乘。
未几老狂生，幞被问宿程。
百计稍与语，酌酒欲同倾。
窗前理残麻，不顾空丁宁。
复出绮香囊，藉以五花缯。
擎来通郑重，虽受心不平。
收之置敝箧，生意正经营。
托言姑少待，反把柴门扃。
长声呼四邻，悲切不忍听。
逡巡夫亦归，絷缚诉县庭。
县官颇嫉恶，慰遣壮其能。
抚几三叹息，恨今无肉刑。
吾闻秋胡妻，死有不朽名。
又闻昔罗敷，语直理甚明。
人生各有偶，勿用行兼并。
奈何世混浊，强暴相侵陵。
邹本微贱人，姆傅初不经。
何况抱贫苦，守身屹长城。
后世迹其事，足媲古烈贞。
谁秉董狐笔，大书播余馨。

在昔绍圣初，群英萃朝绅。
道乡鼓谏舌，劲气排天阍。
雷霆固难犯，鹓鹭皆丧神。
独一黄右辖，从容为奏陈。
主圣臣则直，攀槛古所闻。
龙颜为稍霁，投荒贷斧斤。
公亦坐此去，剖符漫朱轮。
斯人下世久，蔼然播清芬。
袁盎当汉代，引却慎夫人。
用舍虽异致，万世嫡庶分。
向使李𪟝辈，将顺恨无门。
但谓此家事，一言陷其君。
陆贽得罪唐，不测几陨身。
阳城以死争，久之理颇伸。
不如汉汲黯，同朝有公孙。
约议寻即背，巧辞间其臣。
于惟我圣宋，涵养士气振。
世代有忠鲠，汉唐何足云。
且如唐子方，指摘椒房亲。
继论灯笼锦，将贬岭外春。
君谟立殿坳，开救蒙宽恩。
宛陵风雅手，长篇纪咏存。
嗟嗟此邹黄，袁阳略同群。
近则唐与蔡，辈出有弟昆。
赤心要无负，肯受富贵吞。
鄙哉贱丈夫，肉食苟朝昏。
倾危不遑恤，是非谁与论。
前史岂不载，开卷徒沾巾。
伏读珠玉书，飘飘若凌云。
遐追古作者，宁让圣俞文。
顾我亦何人，濡毫来效颦。
二贤迹益显，余波激后尘。

吴公骨秀如天人，胸襟落落皆经纶。
少年固已富家学，筮仕聊称梅子真。
挽弓驰马特余事，智勇未减飞将军。
向者长汀初拥节，寇攘聚集惊乡村。
谁知抚定有长策，不戮一夫令自新。
稚耋讙呼弛兵革，至今妥贴无叛民。
移帅赣川尤镇静，宿奸褫魄胥崩奔。
往年群盗号渊薮，一旦荒垄安锄耘。
钱流地上非横索，铃斋坐啸生阳春。
践更盘错威望着，素秉公廉政有神。
贪吏望风争解去，冤民在处皆获伸。
还家坐席曾未煖，迅召连催已在门。
或人未免巧求誉，我公特立天下闻。
厥今器识兼文武，倒指谁欤当此举。
江淮百万屯边兵，转输馈饷倾吴楚。
中原荆棘今几年，师老不试漫貔虎。
陛下翻然采舆论，天意可见公宜处。
裴度指日平蔡州，充国先零岂难取。
唾手燕云会有时，伫看大将建旗鼓。
勒功异域鄙班超，归佐熙朝作申甫。

紫云之山几千丈，势压岷峩欲争长。
茫茫巨浸擘山开，万穴鱼龙寄深广。
眼明遥见使君家，华堂夜魄栖檐牙。
手钓峡流揖峰翠，裾珮缥缈凌云霞。
仲宣登楼炫能赋，字字悲啼叹飘寓。
他人有心予忖之，魏夺刘倾渠不顾。
使君胸著万卷书，向来游戏从鱼符。
拂衣归卧唤不出，但有忧国心郁纡。
日落未落飞鸟灭，却立阑干思横发。
一川樵牧歌太平，万古关河感亡国。
丽词落纸焕黼裳，细研物变穷天藏。
凭谁荐之九天上，我无羽翮不得将。
公乎岂久榛棘下，狗监犹能援司马。
子虚大人何足云，愿赋蒸民追大雅。

欲献琅玕腹，君诗有宿盟。
云天宸极邃，日月衮衣明。
太守荐何武，诸公倾贾生。
三山移步到，寄语问玄卿。

官安胥饮贵仍骄，父子同诛韪孝昭。
博陆时方专国柄，济阴早已被弓弨。
老妻安得谋灵妪，劣女刚将冠内貂。
白去副封奇祸作，后车倾覆更萧条。

天上元宵放月明，张灯何苦浪经营。
一球积日方呈巧，千片轻绡仅凑成。
里巷禽呼倾坐去，街衢蚁聚侧身行。
谁人能向循良道，何不留心劝耦耕。

只今冠盖盛诸杨，连岁科名属雁行。
笔下戈矛吾退舍，胸中珠琲海倾藏。
鸡群有鹤人谁识，熊掌兼鱼子厌尝。
一振斯文千古事，凭君更为引天潢。

英声久飞扬，寰海共倾𥩟。
学者仰泰山，苍生待霖雨。

胜赏须倾竹叶青，此花元自圣之清。
翻思杜老尤耽玩，野水横吹当酒行。

倾江酿斗秫，未啻俗之醨。
向来故疏慵，重此百忧罹。
杜门不复出，出亦将从谁。
山氓过予言，刈樵得雏麑。
适我薮泽念，亟买不论赀。
断乳无几日，疏毳未傅皮。
槛牢异林壑，恐作南冠累。
解缚非予靳，弱质叵自持。
罦罗竹节稠，失脚悔可追。
泠泠溪流甘，蔚蔚庭草肥。
人生一饱耳，八荒吾庭帏。
我自不乱群，尔能忘土思。
驯狎不违性，长大傥有期。
充庖断勿忧，巾车薄劳之。
南山与北涧，伴我歌紫芝。
张陈慨中画，管鲍谬己知。
新交不更添，岁寒端自兹。

陋哉纨绮习，染人甚脂膏。
倾五湖三江，未易濯秽臊。
冰霜竹林游，粪土戎与涛。
富贵比贫贱，所去宁一毛。
公家全盛时，束带辖百寮。
朱轮照华欀，龟紫映翠貂。
绿帻走童奴，清弹沸娥媌。
连床不同梦，君乎吾愿交。
一觇鸾鹤姿，颇疑出衡茅。
神驹足万里，威凤心九皋。
夜窗四壁空，抱卷灯屡挑。
往往出妙语，遗音叶咸韶。
于此定不凡，举步即扶摇。
朅来署纸尾，丞哉叹徒劳。
官事竟何如，亦似是马曹。
置之勿复问，朝爽西山高。
北风送征骖，扰我心郁陶。
判此别袂难，愧彼漆与胶。
君去千仞冈，我归一枝巢。
升沉何必恨，书来慰萧条。

振奇欲何夸，颇疑造物者。
两山擘其间，放此江东泻。
不知太古前，宇宙孰坏冶。
疏凿著夏书，固自人力假。
巨崖切汉起，入眼惊见乍。
影临数州迥，根插九地隘。
积铁老风雹，巨焰莫镕化。
面恶骇夔魖，姿妍悦美姹。
城郭巧刻划，屏障工组画。
髻鬟直高绾，剑槊寒可□。
抗立拟分庭，孤撑独称霸。
骈罗纷儿孙，拱揖俨宾介。
盘空矫鸾鹄，饮溪走牛马。
裂绞贯钩鏁，翠项披绛帕。
碎砾星宿稠，乱石豹熊跨。
钱叠藓晕重，鳞坼树皮扯。
万甓累如甃，一桉平若砑。
宽博敞坛墠，斜倾覆檐庌。
悬空疑崩欹，丛密苦蒙絓。
中断路已尽，合处天无罅。
周遭窘汉围，赤露经秦赭。
怒觜忽横出，狂湍助喧骂。
突展壮士臂，交锋报睚眦。
飞瀑𦈌垂素，响溜锺调哑。
嵌窟谁剜刳，窍窦饱冲射。
阳光昼隠见，云气晓包藉。
烧余通鸟耘，微缺有蜗舍。
妇肩頳背筐，樵指虚枯槎。
岩葩浅深杂，山木高低亚。
月黑吼饥虎，竹深见眠麝。
猿捷菓垂接，禽轻枝倒挂。
往者国柄分，群雄用狙诈。
阻兵割方域，狂心各侈哆。
一夫比剑阁，百万戈甲卸。
负固不一姓，强嬴殒函华。
王灵今一家，女织男耕稼。
溪鱼肥入罾，村醪贱可贳。
舳舻日下上，何曾舍昼夜。
儒绅企荣途，行有不俟驾。
估客聚百货，乘时沽善价。
载考江发源，其微酌杯斚。
坤轴听回斡，阴机默操舍。
弥漫众流会，灌注一门下。
旁束状殊窘，屡曲意不暇。
腾涌山合沓，飘溅雪飞洒。
峻迅出暂顷，澄渟或时且。
积油黯覆盎，征鼙浩飞瓦。
日月在吐纳，雷电生叱咤。
蛟鼋护老湫，鸥凫狎浅汊。
涸涩苦穷冬，漩洑怖炎夏。
逆溯魄自褫，顺涉心犹怕。
茫茫苍溟浸，落落洞庭野。
万折期必至，愤屈当一写。
微官能我诱，里落腐鼠吓。
三年客中都，唯了湖山债。
万里徒往来，百艰每吁唶。
一滩一危恐，奔湍剧旋輠。
颠反常不持，疾风闪荷盖。
百丈偶绝牵，刃交俄失靶。
山行避涛濑，竟日劳髀胯。
假寐易成魇，惊呼亦多嗄。
瘦骨烦拄支，垢容招嗤怪。
忠信固凭倚，内省辄摧谢。
贝叶丐慈护，牲牢乞神嘏。
深惬唯壮观，此殆天所借。
曩贤近交臂，佳境倒啖蔗。
夷陵忆文宗，小却宁芥慸。
孟韩有正传，圣道识根派。
黄牛功配姒，法当祭之社。
辇石肆威怒，斯言吾久讶。
秭归傍云岑，地恶记人鲊。
重吊湘波魂，忠言弃土苴。
江蓠续遗些，异代称屈贾。
宁胡悯国艳，可忍千金卖。
却笑效颦女，炙面不肯嫁。
巴东仅三户，突兀著大厦。
一掷叹老张，岂但震盲聩。
峩峩神女峰，索漠古台榭。
纤辞秽高仙，宜诛未应赦。
行行到巫山，风烟郁桑柘。
瞿唐送残险，性命脱罟获。
关头跃马帝，炷香重再拜。
乡音近嶓岷，归梦绕松槚。
韩公喜见蝎，正比怒嗔蟹。
人情有夺移，适意固暂快。
妻孥知我还，欢呼及姻娅。
僮奴洁衣褠，争挈壶觞迓。
灵鹊占吉噪，金虫缀寒灺。
扫我钓鱼石，整我插书架。
栈羊拨香糈，蔬畦剪霜芥。
万事置勿问，但办供客炙。
人生寻尺地，蚁宫共世界。
一斑仅豹窥，大庖姑蚋嘬。
就令十年读，未胜行天下。
耳目异闻见，襟灵豁陋寡。
杜陵半九州，诗史入嘉话。
马迁多经践，有文资博雅。
吾惭笔墨斐，丝麻视菅蒯。
未能朋俦矜，粗足儿童诧。
尚及日南杯，呼春送腊蜡。

霜风著林不停吹，天涯有客衣征衣。
问客今归有何得，一株老桂和根移。
读书作文四十载，浪走不啻萍在池。
束书随身乃封户，睥睨一甑蒙蛛丝。
倾囊千金劝少贬，掉头一笑吾宁饥。
学如木水有源本，朝贩夕售颜忸怩。
市倡青红衒廛陌，窈窕深闭无由窥。
清诗学自禀绳律，如嚼冰雪寒肝脾。
平生交游半豪俊，如此人物见者稀。
每拈佳句对客诵，谓是古作非今为。
吾先君子坛级尊，子来谈笑容攀跻。
我从弱岁同砚几，如今揽镜斑鬓髭。
笑渠常遭俗眼白，短力不得相扶持。
前日提笔试外省，我亦薄宦初来归。
口占程文问中否，强弩破叶剑截泥。
十月十日夜漏尽，小奚惊梦来打扉。
云有吉报可速起，倒穿衣裳喘而驰。
贺者已满坐无处，拍手怪我来何迟。
淋漓一纸见名字，仓卒未省来其谁。
喜欢不记语杂乱，但说老眼天不眵。
明朝再拜酌酒贺，屋角一丈飞虹蜺。
书生一第蜕骨耳，排风轶电方自兹。
阿兄地下唤不应，门户藉子扶寒衰。
乡闾朋旧夸地产，洗眼昼绣增叹嘻。
孤童疋马颜色异，关吏偷语惊且疑。
到家羊肥酒亦熟，山头松槚生光辉。
坟前百拜谢教育，持身愿报父母慈。
盘谷亭前白雪枝，春意稍稍回芳蕤。
尊前不可无此客，花虽不言意惨凄。
迟君急旋共一醉，青衫入手无闲时。

金龙直岁当玄冥，忆公剖竹江阳城。
碧鸡坊中驻千骑，裁诗饯送双旌行。
逢人到处说项斯，岂贱子故唯先盟。
一官泮水谢推挽，挟策仍许从诸生。
只词华衮岂易得，再以荐墨光姓名。
一朝去我生怊怅，呱呱欲作啼雏婴。
向来宦海四十年，白首一节无斜倾。
只今耆旧直可数，曷不往矣司机衡。
诏书连年到西蜀，归田奏上群儿惊。
西南夷蜑惟稽颡，男耕女织鼓不鸣。
庙堂彻桑戒无事，正以卧护烦老成。
犬羊腥膻亦人耳，悦安恶扰皆其情。
不须谈兵但饮酒，帅非尔帅乃父兄。
秋光如水浸行色，牙纛猎猎风有声。
毡褐迎道沸群獠，弓刀绕帐森千兵。
丈夫未遂调燮事，华皓得此亦足荣。
观公畜德有余地，如海既酌随复盈。
晚福衮衮盖未艾，善颂何以歌箫笙。
更须书考二十四，永与松鹤同坚清。

山岳自高百谷下，向来无物使之者。
骅骝合奉鸾和车，岂与黔蹄同一驾。
英奇绝代难小了，泥滓投之辄悲咤。
一朝拔去不可扼，震地风雷怯凌跨。
泮宫先生自超特，鼎甲声称低董贾。
眼明奎画照琬琰，万喙夸呼海倾泻。
胡为不即天上去，识者怪吁狂者骂。
或传凤篆来日边，流水为车龙即马。
只应故是霄汉人，腐鼠未足鹓雏吓。
九江水暖桃花肥，风色不惊神所借。
只今岷峨抗湖海，贯玉编珠炯相射。
台家议和不议战，太平有象须藻藉。
小却犹当白玉堂，纵步黄扉方食蔗。
嗟予肮脏每自哂，蚤年谩想牛心炙。
一官漫浪不可说，可能更索山人价。
五年投闲食不饱，揽镜颠毛辄生怕。
道涂众鬼同揶揄，口不能酬面空赭。
人生升沉亦何恨，但喜龙虎新变化。
异时击壤为幸民，一犁亦愿从耕稼。
金华夫子吾胜友，接武风云共闲暇。
未应厚禄绝来书，寄声纸尾烦多谢。

周公山前倾盖时，再岁通家同骨肉。
紫岩楼畔又从容，四方上下如相逐。
别来每恨无见日，要见夙缘偿未足。
公来临邛弄鸣琴，一官季氏仍寮末。
移将远期为近期，天遣从公恐不速。
尺书日夜苦相换，何止已多如笋束。
淹留自春竟徂冬，出门如物絷两脚。
一朝决去水赴壑，梦魂先到鹤山侧。
下车一见开两眼，喜色分时破愁颊。
约我不来公即来，一日不见公不乐。
将闲文书猛拨置，唤好朋友细款曲。
疾邪愤世时抵掌，怅往悲今忽嚬蹙。
狂吞壮饮无空樽，长句短章几满轴。
尊贤下士公盛德，忘义忘年吾敢辱。
百年四海几知己，为公悲歌起衰俗。
明朝翩翩随社燕，欲去暂留情最恶。
黄花满头约重来，闻说床头酒方熟。

太霄杰观凌空起，非雾非烟护珠蘂。
万灵操{卓戈}夹危栋，中有丹书并绿字。
走云飞雨泽地产，合璧联珠焕宸纬。
尧图羲坟共彪炳，禹训汤铭角雄伟。
冈陵松柏老如铁，华榜丹青新若洗。
论思欲侍圣天子，寓直正须真学士。
一时盛选孰睥睨，百代耆儒属宸倚。
惟有我公瑞河岳，早与灵鳌争赑屃。
丝纶飞藻倾两禁，弓钺专方雄万骑。
从容裘带净岷陇，零落旗矛清筰嶲。
畴庸王府侈三昼，告喜邮音传一纸。
升华秘宇阶召拜，正位台符慰瞻徯。
妄论斯文本神物，轻发其藏触天恚。
开物成务非翰墨，贲饰乾坤乃能事。
周书九诰削邪叛，一品会昌夷僭诡。
愿公亟从衮舄归，早就典谟垂万世。
迂愚把笔自龆龀，裂纸悲鸣蛩蚓比。
酸寒一尉不可说，尺璧光阴分马棰。
待公勋业映彝鼎，勉葺巴芜歌俊伟。
丝麻虽美收蒯菅，尚冀风人采舆隶。

登山临水远送君，征鸿掠天不堪闻。
临岐握手惜此别，车已载脂仆在门。
骊歌未残心欲动，剪烛夜谈如昨梦。
茂林已扫山阴迹，地黄犹注床头瓮。
明朝咫尺隔沧溟，烟波渺渺迷羌津。
我亦归来念离索，孤坐手取柏子焚。
君绝畛畦我平易，肝胆相倾无复讳。
春风万斛撒金莲，迟君更作连宵醉。

刘郎爱花被花恼，玄都观里诗应好。
骚人从古多闲愁，仍是清樽破除了。
禁诗如禁秋虫鸣，止酒如止长淮倾。
人生贵在适意尔，孰知蜾蠃与螟蛉。

与君异姓如兄弟，雁塔相携有名字。
西来山城始倾盖，北去塞垣仍握臂。
渥洼来者天马驹，八鸾六辔供皇舆。
朝觞瑶池夕玄圃，岂愿地下粒与刍。
三年妙旨发徽轸，饱听村村人说尹。
政成通籍天上去，绿发斑衣归侍省。
茜袍頳萼春怡融，堂上老人双颊红。
浑家拜舞上翁寿，尽卷春风入樽酒。

百年造化无遗力，霜雪十围岂易得。
盲工操斤选朴樕，铜柯石根弃如掷。
呜呼斯人何不淑，天畀之多人则啬。
白眼千百碌碌子，老虎可缚蛟可馘。
神锋屡染鸡鹜血，绕匣龙蛇夜悲泣。
英灵不合世间著，蚁宫历游无半席。
不如收拾还山川，化为球琳尚华国。
意气偶合肝肠倾，手栽檀栾食予实。
至今敛翼蓬蒿中，不与燕雀同感激。
霜风吹愁愁更浓，屈折长虹玉三尺。
晨兴揽衣发深省，古来精诚可裂石。
玄堂文成许见不，鱼与熊掌当取一。

何许园林春最酽，海棠万万千千点。
不应惟是锦织成，正恐更将猩血染。
未开半豆已欲滴，烂吐一庭尤潋滟。
窥月洗雨俱可玩，抹雾横烟猝难掩。
梓泽步障烘晓霞，温泉粉玉临秋鉴。
相逢但欲酣且歌，目送谁言美而艳。
桃花何处容面皮，欲笑春风无乃僭。
光翻牖户翠堆幄，浓逼须眉缬生脸。
裹头朝出常苦晚，烧烛夜看终未厌。
见不数数梦来往，百斛可倾心独欠。
老来世味薄如纸，斩断情根须一敛。
随身鼓笛本游戏，过目埃氛亦俄暂。
明朝风雨未可期，委地泥沙混真滥。
凭君但向雪落时，个里直须勤点检。

人言跃马妨杖藜，世士不可污丹梯。
人言解牛非割鸡，岂信截玉如截泥。
山林朝士弧矢睽，一物异用鹄之栖，妄生涛澜分畛畦。
我自局狭谁排挤，先生大千一手提。
使握鼎铉如扶犁，岂于喧寂心生翳。
朝驱两轮鹿护麛，暮阅千纸发变黳。
痛者手摩挛者携，蚊虻肤挠夕梦迷。
馁蛟仄目初生羝，血牙未洗遭燖刲。
天公付公为旱霓，作三日雨征可稽。
诘朝栈路沿涧溪，篮舆轧轧劳攀跻。
束缚绣斧挥金鼙，吏奉杖屦从小奚。
指点山水穷坤倪，夜谈隠具窥缃绨。
旷然冥蒙彻瓮酰，转变前境尘却犀。
我自叹骇失径蹊，公如大像头小低。
嗟乎太仓此一稊，不从公来噬其脐。
是山冠冕川东西，二大老文光璇题。
公不一语意惨凄，是以稽首拜马蹄。
欣然倾倒珠玻璃，飞天宝焰照栱枅。
梦中櫂唱惊凫鹥，挽衣不留恨空斋。
悲愿苦切哀黔黎，早缚浑厥臣羌氐。
快读大颂崖天齐，把茅归谢黄金闺。
收拾伊傅从阮嵇，为公再歌归来兮。

远梦灯频照，羁怀酒重倾。
啼乌翻夕露，归雁占秋晴。
此地丰鱼稻，如君好弟兄。
语离亦怊怅，松槚独关情。

不隔同年面，真情本弟兄。
人能纯白备，交自始终成。
测管才窥豹，倾江试吸鲸。
吾言蓍蔡验，决矣看飞鸣。

穷年斗粟亦时须，清坐那能论有无。
洗我破樽倾竹叶，觅君佳句写桃符。
种瓜晚计应先定，画餠空名不拟沽。
办取芒鞋山里去，羊肠纵险是夷途。

洗甲倾河渐可涯，北征犹记宋元嘉。
石刘姓字非图箓，轩喾乾坤自我家。
原上鼓旗寒朔吹，日边诏令掞春华。
舞干元是吾皇事，不必将军号虎牙。

犹带枝头淡淡黄，饱经十月洞庭霜。
且倾蜀客千杯酒，颇记吴姬三日香。
可得一餐逢玉屑，故应百感为琼浆。
此江幸自东流去，何不和根移取将。

漫说昭君第一人，毡车万里托羌浑。
君王下诏求倾国，不为琵琶略断魂。

孤塔骛霄汉，晴影金碧眩。
重来得寓目，归枕尾残汴。
缅怀何姓人，哀祷倾淮甸。
是身如皎月，有水着处现。
弹指遍大千，何止数乡县。
惟应因缘地，聊尔共流转。
颠危悔勒马，善涉悟觅扇。
君看悔与悟，只在一转盼。
至人独何心，示此祸福变。
当知夙缘定，莫作邪道见。
哀哉众生愚，积恶稔天谴。
云何一朝急，赖此香火荐。
我来适灯夕，宝蜡明邃殿。
还揩客眼尘，重睹浮屠面。
朝来塔上铃，告我风色便。
平淮一回首，岸容失葱蒨。

先生结屋在人境，门巷萧萧作冰冷。
纷纷入眼不入意，坐客千言不相领。
叩关闻我倒屣迎，重解旧榻尘埃生。
向来妙处久不吐，一挽天汉昆仑倾。
共说别来经世事，我言所向皆儿戏。
胸中磈礧不用浇，便有清愁说无地。
士林师范六一翁，先生合在伯仲中。
愿言终赐指归处，为君敬作曾南丰。

人羁天地间，谁非一浮萍。
泛然偶相值，便有离合情。
君家武夷下，归路尘眼明。
我生爱山者，梦寐秀色横。
秋风送客去，把手更心倾。
尔逢山中人，为我寄此声。

天公自厌雨，一夕开寒晴。
霜风浄旷野，鸿落有余声。
饥鸦得林静，霁月素窗生。
慰开睡眼色，一洗空花横。
故人千里余，壶浊谁与倾。
遥知劝影杯，共此通夕情。
今冬有奇事，三见飞玉英。
明年溪上路，谁饷雨中耕。

我本世味薄，寸田足自营。
年来荆棘尽，稍有梨枣萌。
但恐骨相凡，未敢希长生。
陈留达人后，未龀犀角盈。
旧游记三山，幽梦彻九清。
迩来三十年，但觉膏粱腥。
幽寻饭绿髓，默卧诵黄庭。
顾我尘土中，深慰夙心倾。
仙人吴门卒，解后烦寄声。
相期朝金阙，鹤驭何时征。

二年饮水闽中村，忽见玉醴倾蛮尊。
涓涓醍醐灌热脑，耿耿沆瀣明朝暾。
旱尘久涨尘市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池吸真液，岂独玄鬓薅愁根。
微茫已识投辖客，娬眉似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

二年饮水闽中村，忽见玉醴倾蛮尊。
涓涓醍醐灌热脑，耿耿沆瀣明朝暾。
旱尘久涨尘市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池吸真液，岂独玄鬓薅愁根。
微茫已识投辖客，娬眉似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

十日愁阴病不出，卧看春归无计惜。
诗翁遣送淮海春，衰眼熨开云雾拆。
胭脂注脸匀未遍，肉红借酒生春色。
了知造物着意深，倾倒春工不余力。
年来不顾溱洧女，载酒非公复安适。
且将妙句写余妍，欲立佳名付精识。
一春颇困歌湮没，回首纷华三太息。
愿言乞与洗心方，归对炉香诵周易。

范侯隠下吏，夙尚本丘园。
身投攫金市，聚书以自藩。
炯然如孤月，不受黄流浑。
要知句律工，竞病何足论。
我生群末俗，泾渭同一源。
同心无楚越，倾盖如弟昆。
人生各有役，不暇捧一尊。
风蒲挂南浦，念欲东南奔。
对床定何夕，青灯照晤言。
悬知吟诗处，千尺银河翻。

居楚求齐音，美恶不同土。
諠豗俗物华，鲜复有佳处。
时从玉璧人，商略穷万古。
诗如粟牛戏，误得摩顶许。
望道渺逾远，浮生真暂寓。
忍持尺璧阴，空作秋虫语。
微言倘倾倒，河汉濯肺腑。
向来说诗口，自此行可杜。

归耕食吾言，回首愧江水。
方争扬子席，谁置穆生醴。
邓侯倾盖旧，小寝艺桃李。
走书约啖我，涎迸啮唇齿。
朝来独何事，怒色剧染指。
虽微射鸿游，顾有捩手鬼。
平生谈天口，得酒便锋起。
年来病不觞，但要讴贴耳。
真成画蛇足，足就酒空矣。
樊川吐怨句，想见紫云美。
何时咄嗟办，一醉吾亦拟。
噂沓听群儿，口实争笑鄙。

江声床摇寒，山色窗拗绿。
归舟著沙边，客梦遶乡曲。
簪盍豁秋悲，筵开从夜卜。
黄花散疏篱，苍竹围破屋。
诗豪争击铜，谈剧屡消烛。
借君五言城，洗我万斛愁。
主人意无穷，客子去敢速。
杯宽怯鲸吞，词涩愧貂续。
注瓦亦倾银，联珠仍缀玉。
天迥月明洲，霜清风陨木。
飞齐水击鹏，挥退日斜𫛳。
臭味漆投胶，芬芳兰间菊。
味甘一脔尝，话胜十年读。
未用赋骊驹，方看举鸿鹄。
行当岁九迁，勿惮昼三宿。
妙语子蝉嫣，孤踪吾鹿独。
一老上星辰，三君进凫鹜。
平生仰高山，此夕霑賸馥。
飞龙十九章，金马三千牍。
傥非论石渠，定是雠天禄。
笔健翻狂澜，辩雄喷飞瀑。
抄传疲小胥，侍立倦更仆。
力举六鳌连，肘运千兔秃。
庖厨洗玉盘，萍豆鄙金谷。
岂无麟脯羞，亦有熊蹯熟。
不须罗膻荤，安用穷水陆。
搜寻到蹲鸱，饪饤兼苜蓿。
但畏酒樽空，宁知更漏促。
劝频难固辞，意厚敢虚辱。
一一罄缾罍，纷纷吐茵蓐。
茶甘旋汲江，火活乍然竹。
聊烹顾渚吴，更试蒙山蜀。
清风生玉川，石鼎压师服。
忍醉兴方新，语离情转笃。
明朝转船头，西风饱帆腹。
去橹响呕哑，归车声𫐆辘。
墨突谅难黔，曹装行复促。
便扬武林镳，勿恋番江筑。
圣神搅权纲，贤俊登肃穆。
君恩晋接三，臣职坤用六。
夷路合腾骧，上心资启沃。
吾道竟何忧，斯文欣有属。
执政犹股肱，天官乃眉目。
当阶红药翻，规地青蒲伏。
遥知此数途，历遍财一蹙。
长吟美且箴，细酌寿而祝。
端期千一逢，毋讳再三渎。
德进朝廷尊，河润京师福。
前修庶拍肩，能事当继躅。
君无废此篇，随车编卷轴。

倒腹倾肠几个知，更无丝发可相依。
直饶彻底承当去，也落他家第二机。

讲道东阳郡，门生数百人。
从游倾里社，忻慕满朝绅。
仕宦淹难进，声名烱不泯。
伯牛有斯疾，夫子亦悲辛。

邻家新妇谁家女，昨日嫁来今日去。
徘徊欲去呼问之，何乃遽遭姑舅怒。
妇欲致词先泪雨，妾在村东年十五。
长成只待嫁良人，不识人间离别苦。
妾从五岁遭乱离，频年况逢年凶饥。
母躬蚕桑父鉏犁，耕无余粮织无衣。
十年辛苦寸粒积，倒箧倾囊资女适。
岂知薄命嫁良人，招得偷儿夜穿壁。
晓看奁橐无余遗，罗绮不见空泪垂。
公姑忌妾遣妾去，欢意翻成长别离。
公姑遣妾妾难住，出门惘失来时路。
不恨良媒恨妾身，生离不为夫征戍。
我闻此语长嗟咨，谁知贼遣人分离。
抚人捕贼官乃职，纵贼不捕官何为。
妇言妾去君莫语，偷儿如鼠官如虎。

阳华妙处吾能说，泉响风摇环珮声。
定是山灵嫌俗驾，电光掣过雨如倾。

君不见便腹边先生，齁齁昼眠贮五经。
又不见长头贾都尉，喋喋问字聒人耳。
两人挟策烦天机，俱忘其羊乃其理。
不如此翁不知书，肩高颐隠形侏儒。
胸中无物祇嗜酒，酒至辄尽宁留余。
有时花帽宾客前，清辩倾倒如流泉。
不辞伴客竟佳夕，第恐吻燥舌本干。
主人从今莫言穷，有此自足当万锺。
但令时与圣贤对，勿学鄙士中空空。
我昔已自闻其风，向来一笑欣相逢。
他时访戴不必见，径须奓户呼此翁。

联骑上南明，清谭意自倾。
云垂山掩翠，风静雨飞声。
幽壑藏舒景，清溪漾晚晴。
从容共樽酒，欲别正关情。

胡马嘶北风，越鸟依南枝。
人生有气类，千里倾风期。
君看漆室女，中宵倚楹悲。
从君不惮远，秋露湿人衣。
南山白石烂，漫漫何时旦。
独立占少微，搔手空三叹。

负衅得老穷，扫轨事幽屏。
跫然罗雀门，有客颀而整。
悲欢十年别，樽酒清夜永。
妙句时惊人，盈轴肯倾廪。
三日语未休，霜寒梦归省。
临流分别袂，波光照孤影。
重念吾故人，雪屋清灯冷。
刘子抱遗经，深井汲修绠。
曹子中庸学，天理穷性命。
老骥鼓不作，搴旗望公等。
天晴风日佳，何时过鼪径。
石鼎燃豆萁，冰葅煮汤餠。

君才离奇卧壑松，力回万牛匠非哲。
我如坎井可窥底，短绠未汲固自竭。
饥寒驱置簿领中，巧匠旁观指濡血。
逢人首下尻益高，敢遇督邮腰不折。
憧憧往来穷朝昏，负负江湖弄风月。
邑虽陋室无佳士，稍输城府开私谒。
平生闻人说项斯，秀句秋江更清澈。
鼯径经雨忽蛩然，倾囷倒廪不我屑。
渥洼汗血绝后殿，天球河图合前列。
要知冷煖须自知，舐蜜中边不容说。
痴儿徒痴不了事，相留汤餠未暇设。
如今岂止倾盖旧，向者固已闻风说。
命之穷达有宿分，男儿功名在晚节。
未应种豆趣南山，试一上书干北阙。
君不见少陵流落老更穷，长叹自比稷与契。

君才离奇卧壑松，力回万牛匠非哲。
我如坎井可窥底，短绠未汲固自竭。
饥寒驱置簿领中，巧匠旁观指濡血。
逢人首下尻益高，敢遇督邮腰不折。
憧憧往来穷朝昏，负负江湖弄风月。
邑虽陋室无佳士，稍输城府开私谒。
平生闻人说项斯，秀句秋江更清澈。
鼯径经雨忽蛩然，倾囷倒廪不我屑。
渥洼汗血绝后殿，天球河图合前列。
要知冷煖须自知，舐蜜中边不容说。
痴儿徒痴不了事，相留汤餠未暇设。
如今岂止倾盖旧，向者固已闻风说。
命之穷达有宿分，男儿功名在晚节。
未应种豆趣南山，试一上书干北阙。
君不见少陵流落老更穷，长叹自比稷与契。

尽倾清俸买新居，橐内无金只有书。
不用邻人借舆马，已知家具少于车。

夕寒山水閟清晖，归到华堂月半扉。
倾倒锦囊无賸语，风光那得更相违。

客至当饮酒，客去合如何。
人生无根蒂，何必客经过。
有客固当饮，无客饮自歌。
有客与无客，颓然同一科。
昔人秉烛游，正尔畏蹉跎。
粤余生多艰，一官剧奔波。
读书四十年，铁砚空研磨。
粝食岂有肉，菜羹或无鹾。
一衣递单夹，折制屡舛讹。
六十始小遇，鬓毛已双皤。
屈指从心年，光阴苦无多。
酒虽非所嗜，不饮意不佳。
一盏助朝气，三杯养天和。
放浪风月夕，留连四时花。
以此毕吾生，无愧亦无嗟。
寻思百岁后，有酒如倾河。
一滴不入唇，谁见此颜酡。
作诗广前贤，闻者且勿呵。

观彼雨中荷，跳珠自涓滴。
初集尚端停，稍多还倚侧。
虚明是本体，不受世钻刻。
初疑鲛人泣，泪向盘中掷。
又疑石笋街，抛洒天不惜。
但见漾玻瓈，讵容登几格。
高低相依映，倾泻才咫尺。
浏漓丹砂汞，晃荡摩尼色。
照乘傥见收，价恐千金直。
日乾风势定，泯若无留迹。
固知造化巧，又似儿女剧。

田文养士天下无，撞锺列鼎倾金珠。
入关几作秦囚拘，当时贵客如橛株。
仓皇脱死托小夫，嗟哉所养非所需。

故人访我双溪边，袖中明月五筰连。
一笑倾倒秋风前，复忆鹭序同联翩。
君今半老我皤然，功名富贵空中烟。
南柯蚁穴醯鸡天，鹤长凫短谁亏全。
我今日月箭脱弦，夜行不止真可怜。
不如归钓清泠渊，日高未起醉即眠。
心和气定养寿年，世间万事姑随缘。
交情傥或未弃捐，不妨时寄相思篇。

老矣息奔走，胡为此登途。
行李虽草草，客怀亦舒舒。
倾我壶中酿，阅我袖间书。
在家故云好，爱此暂时娱。

倾盖如今五十春，中间还得缀华姻。
单于万里同哀使，马援一乡称善人。
告老已能官及子，颁恩更喜爵荣亲。
佳城一闭成千古，无复传觞酒入唇。

昔年宦路意相倾，四纪中间一寄声。
贤嗣登门如对面，新诗缄兴见输情。
安舆方拟来岩邑，急讣俄传上玉京。
叹息于今鲜人物，短章吟罢泪霑缨。

报恩须烈士，拂意是忠臣。
君看倾邪辈，哨哨似妇人。

括苍云水窟，刺史神仙宅。
窈窕九折通，髣髴三山隔。
千峰郁崔嵬，一派绕清激。
境浄不可唾，崖倾谁敢迫。
崇桃炫春红，积李缟夜白。
樵唱递往来，渔舠时出没。
闲招鸾凤侣，间访烟霞客。
替玉肌花貌，有水光山色。
使君玩世士，爱奇忘寝食。
不忧橐无金，自喜足有力。
欲具航海舟，从公登山屐。
早晚归去来，飘然谢朝帻。

出郭眼增明，遐观酒共倾。
好风吹暑气，快雨送雷声。
僧磬清敲寂，鶑簧巧弄晴。
论交方缱绻，奈此别时情。

黄金不惜买蛾眉，拣得如花四五枝。
池堑台倾何足怪，雍门弹处不须悲。

驱逐风雷撼海潮，迢迢已觉度山椒。
金蛇照夜三千尺，银竹倾云百万条。
起舞不辞巾角垫，卷廊从听药囊漂。
吾家虽乏千仓积，一饭何妨共祝尧。

公堂宴处万灯明，灶鼓冬冬脆管清。
莫厌青裙分作队，那无艳粉笑倾城。
甘心挝鼓投荒裔，敢望传柑近上京。
咫尺宾朋若胡越，语音嘈杂隠雷声。

鸟宿柴门静，更深别意倾。
孤灯寒有晕，细雨夜无声。
渡晓人争立，潮平橹乱鸣。
君今成独往，老罢苦为情。

冻云横山风卷沙，槎牙古木鸣寒鸦。
长空黯淡常如晚，烟景凄迷亦自佳。
开窗未及一食顷，剪水俄倾六出花。
须臾势欲包天地，粲然枯卉皆璚葩。
江村景物堪入画，渔翁荡桨依枯葭。
重裘肥马谁氏子，银鞍蹀躞山路斜。
臞儒事业政不恶，拥书至乐何以加。
团𪢮共向榾柮火，温然春意生吾家。
不能半夜缚元济，亦懒扁舟泛若耶。
洒窗入竹有余韵，顿觉时兴清无涯。

旧闻伯子记，已得灵谷名。
隠然望此州，奇胜称山灵。
悬崖泻瀑布，如高屋建瓴。
乔松数十丈，下有千岁苓。
仄足行鸟道，势欲抟青冥。
仙事虽渺茫，幽讨未忘情。
高秋八月后，择胜来经行。
黄冠两三人，淡然亦忘形。
烟霞到几席，爽气来户庭。
瘦笻闲指点，老瓦同注倾。
惭非换鹅手，不敢临黄庭。
或可联石鼎，未必让弥明。
重阳无十日，黄菊渐向荣。
佳哉此天气，一笑未易营。
但愿脚力健，年年此寻盟。

万物备于我，本来无欠余。
𪧘儒可怜生，西抺复东涂。
斯文如大厦，倾坏要力扶。
犬子真鼠辈，辛苦卖子虚。

一物不向胸次横，醉中谈谑坐中倾。
梅花有情应记得，可惜如今白发生。

城楼画角吹晚晴，梅花堕地草欲生。
绮盘翠杓春满眼，我胡不乐君将行。
君归吾党共增气，往往怪我衰涕横。
我来江干旧交少，见君不啻河之清。
北风共爱地炉暖，西日同赏油窗明。
微吟剧醉不知倦，坐阅汉腊逾周正。
君文雄丽擅一世，凛凛武库藏五兵。
酸寒如我每自笑，顾辱刻画为虚声。
乃知好士如好色，遇合不必皆倾城。
君方与世作水镜，如此过许人将惊。
千金敝帚有定价，周玉郑鼠难强名。
失言议罚不可缓，敬白府主浮金觥。
君看失脚落尘土，岂复毫发余诗情。
自伤但似路旁堠，雨剥风摧供送迎。

巷南巷北秋月明，东家西家读书声。
官闲出局各无事，冷落往往思同盟。
出门相寻索一笑，亦或邂逅因俱行。
黄中掀髯语激烈，韶美坚坐书纵横。
子充清言喜置酒，赤梨绿柿相扶檠。
寒灯耿耿地炉暖，宫门风顺闻疏更。
故交一作霜叶散，外物已付秋毫轻。
两穷相遭世果有，我与邹子俱南征。
豫章高安本一郡，挂帆起柂无三程。
簿书衮衮不少借，怀抱郁郁何由倾。
明年君归我亦去，早卜三亩开柴荆。
软红旧路莫重蹋，二升脱粟同煨铛。

十日苦雨一日晴，拂拭拄杖西村行。
清沟泠泠流水细，好风习习吹衣轻。
四邻蛙声已合合，两岸柳色争青青。
辛夷先开半委地，海棠独立方倾城。
春工遇物初不择，亦秀燕麦开芜菁。
荠花如雪又烂漫，百草红紫那知名。
小鱼谁取置道侧，细柳穿颊危将烹。
欣然买放寄吾意，草莱无地苏疲氓。

隋日昏曀东南倾，雷塘风吹草木腥。
平时但忌黑色儿，不知乃有虬髯生。
晋阳龙飞云滃滃，关洛万里即日平。
东征归来脱金甲，天策开府延豪英。
琴书闲暇永清昼，簪履光彩明华星。
高参伊吕列佐命，下者才气犹峥嵘。
但余一恨到千载，高阳缪公来窜名。
老奸得志国几丧，李氏诛徙连孤婴。
向令亟念履霜戒，危乱安得存勾萌。
众贤一佞祸尚尔，掩卷涕泪临风横。

旧观三峡图，常谓非人情。
意疑天壤间，岂有此峥嵘。
画师定戏耳，聊欲穷丹青。
西游过沔鄂，莽莽千里平。
昨日到峡州，所见始可惊。
乃知画非妄，却恨笔未精。
及兹下牢戍，峰嶂毕自呈。
下入裂坤轴，高鶱插青冥。
角胜多列峙，擅美有孤撑。
或如釡上甑，或如坐后屏。
或如倨而立，或如喜而迎。
或深如螺房，或疏如窗棂。
峨巍冠冕古，婀娜髻鬟倾。
其间绝出者，虎搏蛟龙狞。
崩崖凛欲堕，修梁架空横。
悬瀑泻无底，终古何时盈。
幽泉莫知处，但闻珩珮鸣。
怪怪与奇奇，万状不可名。
久闻三游洞，疾走忘病婴。
窦穴初漆黑，伛偻扪壁行。
方虞触蛰蛇，𫖯见一点明。
扶接困僮奴，恍然出瓶罂。
穹穹厦屋宽，滴乳成微泓。
题名欧与黄，云蒸苍藓平。
穿林走惊麕，拂面逢飞鼪。
息倦盘石上，拾樵置茶铛。
长啸答谷响，清吟和松声。
辞卑不堪刻，犹足寄友生。

冷落何人肯见寻，断弦尘匣愧知音。
倾家酿酒犹嫌少，入海求诗未厌深。
薄宦簿书常衮衮，中年光景易骎骎。
香奁赠别非无意，共约跏趺看此心。

送客沙头落日催，遥看重阁更同来。
清尊与闷都倾尽，倦马和诗总勒回。
憔悴远游悲骑省，豪华前事记章台。
归时灯火参差晚，自脱征衣拂帽埃。

春风疋马过孤城，欲吊先贤涕已倾。
许国肺肝知激烈，照人眉宇尚峥嵘。
中原成败寜非数，后世忠邪自有评。
叹息知人真未易，流芳遗臭尽书生。

滴沥珠玑翠壁间，遭时曾得奉龙颜。
栏倾甃缺无人管，满院松风昼掩关。

经春淹泊锦官城，作个归期苦未成。
老向轩裳增力量，病于风月减心情。
官闲有味缘高卧，酒贵无忧为细倾。
忆探梅花如昨日，西斋榆荚与阶平。

太霄帝君神霄府，一日玺书行海宇。
筑宫奔走谁敢后，万牛挽材山作础。
步虚夜半落云间，玉磬漻漻鸾鹤舞。
帝师丞相领使君，侍晨校籍纷如雨。
洛阳临淮小睥睨，御史立奏投裔土。
从来桑门喜嘲竞，举国冠巾噤无语。
古传东海会扬尘，君看此地亦荆榛。
霓旌仙仗空遗堵，甃缺台倾知几春。
牧儿驱牛啮庭草，谁记剑佩来朝真。
斜阳却上笋舆去，沟水泠泠愁杀人。

醉乡卜筑亦佳哉，但苦无情白发催。
痴欲煎胶黏日月，狂思入海访蓬莱。
辞巢归燕先秋去，泣露幽花近社开。
莫惜倾家供作乐，古人白骨有苍苔。

祠事当行惧不任，未昏强卧拥孤衾。
三更自笑元无睡，万事从来忌有心。
檐角河倾秋耿耿，床头虫语夜愔愔。
若耶溪上蘋花老，倦枕何人听越吟。

呜呼嘉叟今信死，哭君寝门泪如水。
我初入都不妄交，倾倒如君数人耳。
笼灯蹋雪夜相过，剧论悬河骇邻里。
地炉燔栗美刍豢，石鼎烹茶当醪醴。
上书去国何勇决，作诗送君犹壮伟。
十年偶复过都门，君方草制西垣里。
鬓须班白面骨生，心颇疑君遽如此。
西来例不候达官，每欲寄声中辄止。
只鸡絮酒纵有时，双鱼素书长已矣。
生前客屦纷满户，身后人情薄于纸。
悬知海内莆阳公，独念遗孤为经纪。

上马击狂夫，下马草军书。
二十抱此志，五十犹癯儒。
大散陈仓间，山川郁盘纡。
劲气锺义士，可与共壮图。
坡陀咸阳城，秦汉之故都。
王气浮夕霭，宫室生春芜。
安得从王师，汛扫迎皇舆。
黄河与函谷，四海通舟车。
士马发燕赵，布帛来青徐。
先当营七庙，次第画九衢。
偏师缚可汗，倾都观受俘。
上寿大安宫，复如正观初。
丈夫毕此愿，死与蝼螘殊。
志大浩无期，醉胆空满躯。

巾帽欹倾短发稀，青灯照影夜相依。
穷边草木春迟到，故国湖山梦自归。
茶鼎松风吹谡谡，香奁云缕散馡馡。
羸骖敢复和銮望，只愿连山苜蓿肥。

畏暑不巾袜，步月搘短笻。
瘦身发鬅鬙，顾影如孤松。
径幽萤开阖，池涨鱼𪡋喁。
飞泉穿北垣，珠玉相撞舂。
东湖更奇绝，百亩银初镕。
但能抱琴往，绝恨欠鹤从。
重露倾荷盘，微风堕芙蓉。
欢言美清夜，缥渺吹疏钟。
空中飞仙人，粲然冰雪容。
笑我老尘世，不记瑶台逢。

环湫巨木老不花，奫沦千尺龙所家。
爪痕入木欲数寸，观者心掉不敢哗。
去年大旱绵千里，禾不立苗麦垂死。
林神社鬼无奈何，老龙欠伸徐一起。
隆隆之雷浩浩风，倒卷江水倾虚空。
鳞间出火作飞电，金蛇夜掣层云中。
明朝父老来赛雨，大巫吹箫小巫舞。
祠门人散月姢姢，龙归抱珠湫底眠。

绁足饲饥鹰，鹰饱意未平。
伏枥岂不安，老骥终悲鸣。
士生固欲达，又惧徒富贵。
素愿有未伸，五鼎淡无味。
茅屋秋雨漏，稻陂春水深。
长歌倾浊酒，举世不知心。

蝉嘒晚尤壮，鸦栖久未安。
不成浮舴艋，故作凭阑干。
露重倾荷盖，风尖蹙芡盘。
新秋动归思，更觉五湖宽。

短发飕飕病骨轻，临池闲看露荷倾。
月明何与浮云事，正向圆时故故生。

满榼芳醪何处倾，金鳌背上得同行。
天垂绿野三边尽，云与朱阑一様平。
烟树微茫疑误墨，风松萧瑟有新声。
黄花未吐无多恨，也胜湘累拾落英。

人生不作安期生，醉入东海骑长鲸。
犹当出作李西平，手杖旄钺清旧京。
金印煌煌未入手，白发种种来无情。
成都古寺卧秋晚，落日偏傍僧窗明。
岂其马上破贼手，哦诗长作寒螀鸣。
兴来买尽市桥酒，大车磊落堆长缾。
哀丝豪竹助剧饮，如钜野受黄河倾。
平时一滴不入口，意气顿使千人惊。
国雠未报壮士老，匣中宝剑夜有声。
何当凯还宴将士，三更雪压飞狐城。

倚天山作海涛倾，看遍人间两赤城。
自笑年年随宦牒，不如处处得闲行。
草痕沙际犹余绿，枫叶霜余已带頳。
归去还堪咤儿辈，锦囊三十六峥嵘。

荒山为城溪作壕，风鼓巨木声翻涛。
鸱枭乘屋弹不去，狐狸欺人怒竖毛。
雨来红鹤更可恶，争巢一似婴儿号。
城孤屋老草木茂，正坐人少此辈豪。
急呼五百具畚锸，欲掀窟穴穷腥臊。
忽然语罢却自笑，残年何至与汝鏖。
浣花江色绿如黛，春波灔灔浮轻舠。
行当系缆柳阴下，仰听莺语倾香醪。

少鄙章句学，所慕在经世。
诸公荐文章，颇恨非素志。
一朝落江湖，烂漫得自恣。
讨论极王霸，事业窥莘渭。
孔明景略间，却立颇眦睨。
从人无一欣，对食有三喟。
谭侯信豪隽，可共不朽事。
天涯再相见，握手更抆泪。
欲寻西郊路，斗酒倾意气。
浩歌君和我，勿作寻常醉。

少时狂走西复东，银鞍骏马驰如风。
眼看春去不复惜，只道岁月来无穷。
初逰汉中亦未觉，一饮尚可倾千锺。
义鱼狼藉漾水浊，猎虎蹴蹋南山空。
射堋命中万人看，球门对植双旗红。
华堂却来弄笔砚，新诗醉草夸坐中。
剑关南山才几日，壮气摧缩成衰翁。
雪霜萧飒已满鬓，蛟龙郁屈空蟠胸。
邻园杏花忽烂漫，推枕彊起随逰蜂。
遶看百匝几叹息，吹红洗绿行匆匆。
莫年逢春尚有几，常恐春去寻无踪。
青钱三百幸可办，且判烂醉酤郫筒。

胸中磊落藏五兵，欲试无路空峥嵘。
酒为旗鼓笔刀槊，势从天落银河倾。
端溪石池浓作墨，烛光相射飞纵横。
须臾收卷复把酒，如见万里烟尘清。
丈夫身在要有立，逆虏运尽行当平。
何时夜出五原塞，不闻人语闻鞭声。

少时酒隐东海濵，结交尽是英豪人。
龙泉三尺动牛斗，阴符一编役鬼神。
客逰山南夜望气，颇谓王师当入秦。
欲倾天上河汉水，尽洗关中战士尘。
那知一旦事大缪，骑驴剑阁霜毛新。
却将覆毡草檄手，小诗点缀西州春。
素心虽愿老岩壑，大义未敢忘君臣。
鸡鸣酒解不成寐，起坐肝胆空轮囷。

屏居无俗事，薄暮行溪园。
断续风蝉噪，俯仰露叶翻。
月出照西壁，参差见檐痕。
新沐懒不栉，清冷入发根。
临流挥羽扇，对月倾芳尊。
寄谢南昌尉，何必隐市门。

学射山前宿雨收，篮舆咿轧自生愁。
得闲何惜倾家醸，渐老真须秉烛逰。
道废尚书犹乞米，时来校尉亦封侯。
自怜白首能豪在，车辙何因遍九州。

老子从来薄宦情，不辞落魄锦官城。
生前犹著几两屐，身后更须千载名。
楼外雪山森晓色，井邉风叶战秋声。
一尊尚有临卭酒，却为无忧得细倾。

坡陇如涛东北倾，胡床看射及春晴。
风和渐减雕弓力，野迥遥闻羽箭声。
天上搀抢端可落，草间狐兔不须惊。
丈夫未死谁能料，一笴他年下百城。

春风初来满刀州，江水照人如泼油。
犊车芳草南陌头，家家倾赀事遨逰。
万里桥西系黄骝，为君一登散花楼。
半年长斋废觥筹，兴来忽典千金裘。
小桃婀娜弄芳柔，红兰茁芽满春洲。
垆邉女儿不解愁，鬭草才罢还藏钩。
可怜世人自拘囚，盎中乾坤舞蜉蝣。
百年苦短去日遒，问君安用万户侯。

楼观参差倚晚晴，偶然信脚得闲行。
欲求灵药换凡骨，先挽天河洗俗情。
云作玉峰时特起，山如翠浪尽东倾。
何因从此横空去，笙鹤飘然过洛城。

红藤拄杖扶衰病，村北村南破夜行。
闲绕长堤逐萤火，戏临荒沼问蛙声。
倦逰但有笭箵兴，久客真谙褦襶情。
安得故人同一醉，三更城上看河倾。

去年看月筹邉楼，云罅微光如玉钩。
主人不乐客叹息，清歌空送黄金舟。
今年看月三义市，纎云不作良霄祟。
素娥命驾洗客愁，我亦倾杯邀共醉。
风露万里方渺然，冰轮无辙行碧天。
盈盈耿耿意无尽，月不忍落人忘眠。
一言欲报广寒殿，茅檐华屋均相见。
明年万事不足论，但愿月满人常健。

久堕尘沙里，幽寻始此行。
侵云千嶂合，披草一僧迎。
藓润泉时滴，崖倾竹倒生。
登高忽平旷，回首失峥嵘。
老矣犹孤客，归哉念耦耕。
结庐殊未定，此地颇关情。

白袍如雪宝刀横，醉上银鞍身更轻。
帖草角鹰掀兔窟，凭风羽箭作鸱鸣。
关河可使成南北，豪杰谁堪共死生。
欲疏万言投魏阙，灯前揽笔涕先倾。

画檐急雨倾高秋，夜投丈室灯幽幽。
耆年拥毳雪满头，拂拭床敷邀我留。
雏猊戏掷香出喉，蓬蓬结成苍玉球。
蛮童掲帘侍者忧，触散香烟当罚油。

俗子俗到骨，一揖已溷人。
不知此曹面，何处得许尘。
我非作崖堑，汝自不可亲。
道途逢使君，令我生精神。
顿增江山丽，更觉风月新。
对床得晤语，倾倒夜达晨。
亟起忘缚绔，小醉或堕巾。
缭出锦城南，问讯江梅春。
煎茶憩野店，唤船截烟津。
凄凉吊废苑，萧散夸闲身。
暮归度略彴，月出水鳞鳞。
思君去已远，此会何由频。

白发凄凉故史官，十年身不到长安。
即今天末吊形影，何日上前倾肺肝。
孤愤书成词激烈，五噫歌罢意辛酸。
此怀欲说无人共，安得相携素所欢。

蜿蜒回顾山有情，平铺十里江无声。
孕奇蓄秀当此地，郁然千载诗书城。
高台老仙谁所写，仰视眉宇空峥嵘。
百年醉魂吹不醒，飘飘风袖笻枝横。
尔来逢迎厌俗子，龙章鳯姿我眼明。
北扉南海均梦耳，谪堕本自白玉京。
惜哉画史未造极，不作散发骑长鲸。
故乡归来要有日，安得春江变酒从公倾。

名山近江步，蜡屐得闲行。
奔鹿冲人过，藏丹彻夜明。
唐碑多断蚀，梁殿半欹倾。
洞口云常涌，檐牙柏再荣。
行逢负笼客，卧听送船声。
乞我诛茆地，灵苖得共烹。

吾舟十丈如青蛟，乘风翔舞从天下。
江流触地白盐动，灔滪浮波真一马。
主人满酌白玉杯，旗下画鼓如春雷。
回头已失瀼西市，奇哉一削千仞之苍崖。
苍崖中裂银河飞，空里万斛倾珠玑。
醉面正须迎乱点，京尘未许化征衣。

暗浪冲舟鞺鞳声，夷陵城下正三更。
十分倾酒禁风力，一点无云祟月明。
久坐不知衣露湿，浩歌时有水禽惊。
诗成莫驾长鲸去，自是虚皇白玉京。

风露浩无际，星河淡欲倾。
遥知并船客，闻我咏诗声。
水鸟横江去，渔舟背月行。
神清不成寐，隐几待窗明。

空山菊花瘦如棘，倾倒满地枝三尺。
阴风冷雨不相贷，烂草苍苔共狼藉。
人虽委弃渠自香，讵必泛酒登华堂。
君不见仁人志士穷死眉山阳，空使后世传文章。

幽幔依灯影，空阶送雨声。
𫏐归仍客路，投老倍乡情。
眼涩书难读，心揺梦易惊。
病多常怕醉，酒尽却思倾。

苦雨催寒不肯晴，晚来余势更纵横。
云如山坏长空黑，风似潮回万木倾。
要借关河供远眼，不辞泥淖困初程。
解衣一笑僧窗下，几两青鞋了此生。

半年建安城，士友阙还往。
出门每太息，还舍犹惝恍。
有酒谁与倾，得句空自赏。
疏直触人情，低回泚吾颡。
岂无佳山水，正尔寄梦想。
何当载亲朋，烟浦揺两桨。

疾风三日横吹雨，竹倒荷倾可怜汝。
空堂无人夜向中，卧看床前烛花吐。
壮怀耿耿谁与论，榰床老龟不能语。
世间岂无一好汉，叱咤喑呜力如虎。
壁间三丈砥柱铭，贞观太平如更睹。
何当鼓吹渡河津，下马观碑驰马去。

毒暑弥三伏，微凉起二更。
月窗风竹乱，烟渚露荷倾。
寂寞借书读，清羸扶杖行。
无功耗官廪，太息负平生。

朝阳淡淡挂窗棂，桐叶无风忽自零。
不复扶头倾白堕，但知临目养黄宁。
新蔬带露来幽圃，修绠飞泉洒广庭。
一出文书又围绕，正应高卧尽颓龄。

将军北伐辞前殿，恩诏催排苑中宴。
紫陌惊尘中使来，青门立马群公饯。
绣旗杂沓三十里，画鼓敲铿五千面。
行营暮宿咸阳原，满朝太息倾都羡。
天声一震胡已亡，捷书奕奕如飞电。
高秋不闭玉关城，中夜罢传青海箭。
山川图籍上有司，张掖酒泉开郡县。
还朝策勋兼将相，诏假黄钺调金铉。
丈夫未遇谁得知，昔日新丰笑贫贱。

妾昔初去家，邻里持车箱。
共祝善事主，门戸望宠光。
一入未央宫，顾盼偶非常。
穉齿不虑患，倾身保专房。
燕婉承恩泽，但言日月长。
岂知辞玉陛，翩若叶陨霜。
永巷虽放弃，犹虑重谤伤。
悔不侍宴时，一夕称千觞。
妾心剖如丹，妾骨朽亦香。
后身作羽林，为国死封疆。

忆昔西游变姓名，猎围屠肆狎豪英。
淋漓纵酒沧溟窄，慷慨狂歌华岳倾。
壮士有心悲老大，穷人无路共功名。
生涯自笑惟诗在，旋种芭蕉听雨声。

初寒思小饮，名酒忽堕前。
素罂手自倾，色若秋涧泉。
浩歌复起舞，与影俱翩仙。
一笑遗宇宙，未觉异少年。
诗人不闻道，苦叹岁月迁。
岂知汝南市，自有壶中天。
河洛久未复，铜𫘞棘森然。
秋风归去来，虚老玉井莲。

我行江郊暮犹进，大雪塞空迷远近。
壮哉组练从天来，人间有此堂堂阵。
少年颇爱军中乐，跌宕不耐微官缚。
凭鞍寓目一怅然，思为君王扫河洛。
夜听簌簌窗纸鸣，恰似铁马相磨声。
起倾斗酒歌出塞，弹压胸中十万兵。

我与梅花有旧盟，即今白发未忘情。
不愁索笑无多子，惟恨相思太瘦生。
身世何曾怨空谷，风流正自合倾城。
增冰积雪行人少，试倩羁鸿为寄声。

水声{氵虢}{氵虢}赴回塘，帘影疏疏遶四廊。
静院数杯倾白堕，幽窗一枕梦清湘。
润侵书笥深防蠧，暖彻衣篝剩得香。
解组径归应更乐，偷闲犹足傲羲皇。

无渡河，浪花无蒂高峥嵘。
莫登楼，茫茫芳草难为情。
华轩宝马只好路旁看，冶金伐石空留后世名。
古来惟有竹林诸人称达生，一醉之外万事鸿毛轻。
可怜痴人竞声利，坐使方寸森五兵。
散花洲上青山横，野鱼可脍菰可烹。
脱冠散发风露冷，卧看江月金盆倾。

程子晚相得，居然一坐倾。
新诗欲飞动，病眼为开明。
英妙非凡质，衰迟畏后生。
吾徒可相贺，五字有长城。

道边小寺名前平，残僧二三屋半倾。
旁分千畦画楸局，正对一山横翠屏。
修纤弱蔓上幽援，坚瘦穉柏当前荣。
稻秧正青白鹭下，桑椹烂紫黄鹂鸣。
村虚卖茶已成市，林薄打麦惟闻声。
泥行扶犁咤新犊，野馌烧笋炊香秔。
十年此乐发梦想，忽然到眼难为情。
上车欲去复回首，那将暮境供浮名。

小麦登场雨熟梅，闭门病眼每慵开。
酒杯不解为愁敌，书卷才开作睡媒。
骨朽空名垂断简，冢荒残碣卧苍苔。
纷纷倾夺知何得，老觉人间但可哀。

岁暮江头又语离，淡烟衰草不胜悲。
俗人愦愦宁知子，心事悠悠欲语谁。
灯暗想倾浇闷酒，路长应和赠行诗。
人生但要身彊健，一笑相从自有时。

山中看雪醉骑驴，清赏真成十载无。
高压孤峰增峭绝，斜倾丛竹失枝梧。
松肪火暖眠僧榻，芋糁羮香拥地炉。
病骨虽癯犹健在，未应遽作卧游图。

远檐新叶著啼莺，睡起东窗一榻横。
愁衮衮来疑有约，春堂堂去恨无情。
鹘飞局上新棋势，龙吼床头古剑声。
莫叹柴荆无客到，绿尊还对莫山倾。

火云峥嵘水车鸣，行人畏热不敢宁。
萧然一马两园丁，缺月照我影伶俜。
荒鸡起早忽再唱，北斗低尽余三星。
扁舟菱歌正袅袅，丛冢鬼火何荧荧。
迎人渐见镜湖白，回首已失秦山青。
道边野店得小憩，一杯浊酒倾残瓶。
登盘绝爱畦韭美，轑釜未厌谿鳞腥。
丈夫所要饱辛苦，文叔尚困芜蒌亭。

濯锦江边罨画楼，金鞭曾护犊车游。
纷纷万事反乎覆，落落一身淹此留。
刻烛赋诗空入梦，倾家酿酒不供愁。
探春歌吹应如昨，亦有朋侪记我不。

忽忽流年恨，悠悠独夜情。
向人灯欲语，遶舍露如倾。
梦每轻千里，愁偏怯五更。
殷勤桑落酒，好为解余酲。

富贵世间元不乏，此君才大独难成。
喑呜意气千人废，娴雅风流一座倾。
韬略岂劳平大敌，文章亦足主齐盟。
荒山野水涪州路，肠断西风薤露声。

黑云塞空万马屯，转盼白雨如倾盆。
狂风疾雷撼乾坤，壮哉涧壑相吐吞。
老龙腾拏下天阍，鳞间火作电脚奔。
巨松拔起千年根，浮槎断梗何足论。
我诗欲成醉墨翻，安得此雨洗中原。
长河衮衮来昆仑，鹳鹊下看黄流浑。

倾家酿酒三千石，闲愁万斛酒不敌。
今朝醉眼烂岩电，提笔四顾天地窄。
忽然挥扫不自知，风云入怀天借力。
神龙战野昏雾腥，奇鬼摧山太阴黑。
此时驱尽胸中愁，槌床大叫狂堕帻。
吴笺蜀素不快人，付与高堂三丈壁。

烟月茫茫十里堤，数声渔唱埭东西。
旋烧新兔倾村酒，扶得归来醉似泥。

志欲冨天下，一身常苦饥。
气可吞匈奴，束带向小儿。
天公无由问，世俗那得知。
挥手散醉发，去隐云海涯。
风息天镜平，涛起雪山倾。
轻帆入浩荡，百怪不可名。
虹竿秋月钩，巨鳌倘可求。
灭迹从今逝，回看隘九州。

菊枝倾倒不成丛，桐叶凋零已半空。
自是老来多感慨，不应萧瑟为秋风。

锦城谁与寄音尘，望断秋江六六鳞。
正使倾家供麹蘖，定知不解醉愁人。

夏夜忽已半，东冈月初生。
起行遶庭树，爱此露滴声。
漂流忆安卧，局促念遐征。
幽怀谁晤语，华觞还自倾。

明河八月转分明，炯如素练西南倾。
年年岁岁见河汉，坊坊曲曲闻砧声。
良人万里事征行，砧声中有玉关情。
遥知铁衣冷如水，指点明河白发生。
碛中草死骆驼鸣，万里却望长安城。
儿生总角爷未见，归心顿觉封侯轻。
汉家自古有夷狄，付与穷荒何足惜。
只愿天狼无光太白低，还家为妇说安西。

夜遶中庭百匝行，秋风传漏忽三更。
星辰北拱疏还密，河汉西流纵复横。
惊鹊遶枝栖不稳，冷萤穿竹远犹明。
书生老抱平戎志，有泪如江未敢倾。

今夏久无雨，从秋却少晴。
空蒙迷远望，萧瑟送寒声。
衣润香偏著，书蒸蠧欲生。
坏檐闻瓦堕，涨水见堤平。
沟溢池鱼出，天低塞雁征。
萤飞明暗庑，蛙闹杂疏更。
药醭时须焙，舟闲任自横。
未忧荒楚菊，直恐败吴秔。
夜永灯相守，愁深酒细倾。
浮云会消散，鼓笛赛西成。

遥望湖塘炬火迎，才归村舍雨如倾。
畏途回首知安在，催唤儿童暖酒铛。

今日甲子晴，秋稼始可言。
老农喜相觅，随事具鸡豚。
扫地设菅席，酌酒老瓦盆。
耳热仰视天，何异倾金尊。
牛羊散墟落，霁色满衡门。
起舞属父老，勿恨此酒浑。

点点滴滴雨到明，凄凄恻恻梦不成。
窗间残灯暗欲灭，匣中孤剑铿有声。
少年读书忽头白，一字不试空虚名。
公车自荐心实耻，新丰独饮人所惊。
太行千仞插云立，黄流万里从天倾。
遗民久愤世多故，孱冦何足烦长缨。
霜风初高鹰隼击，天河下洗烟尘清。
投笔急装须快士，令人绝忆独孤生。

雾雨昏昏地气腾，盘中朝暮厌驱蝇。
未看霁色排阴翳，先觉清寒洗郁蒸。
唤客喜倾新熟酒，读书贪趁欲残灯。
明朝乐事真当贺，山北山南曵瘦藤。

秋夕高斋病始轻，物华凋落岁峥嵘。
蟹黄旋擘馋涎堕，酒渌初倾老眼明。
提笔诗情还跌宕，倒床药褁尚纵横。
闲愁恰似憎人睡，又起挑灯听雨声。

城上长更续短更，江平天迥雁方征。
灯明纸帐雪霜色，火熟铜瓶风雨声。
浊酒未倾心已怯，细书时读眼犹明。
萧然一室平生惯，纛下何须拥万兵。

炯炯冰轮升，澹澹玉宇碧。
高楼倾美酒，一醉不容失。
陆生独何事，闭户饱岑寂。
年来负风月，岂止此一夕。
平生酒边身，欲老每自惜。
夜阑耿不寐，浩歌出金石。

水满池塘叶满枝，曲廊危榭惬幽期。
风和海燕分泥处，日永吴蚕上簇时。
闲理阮咸寻旧谱，细倾白堕赋新诗。
从来夏浅胜春日，儿女纷纷岂得知。

解缆初离小市门，放篙冲破一谿云。
露萤合散自成阵，水鸟飞鸣如觅群。
枫落荷疏秋渐老，河倾斗转夜将分。
书生老负功名志，醉里长歌强一欣。

一径苔侵四壁空，北窗支枕听秋钟。
故人去后登楼怯，白发多来览镜慵。
狂忆射麋穷楚泽，闲思钓雪泛吴松。
相如病渴年来剧，酿酒倾家畏不供。

书生白首无处著，病卧空斋夜萧索。
茶铛飕飕候汤熟，灯檠蓛蓛看烬落。
山童唤起已复倒，顾影自笑如孤鹤。
人言富贵堕骇机，一生穷愁正不恶。
架上故裘破见肘，床头残酒倾到脚。
问君何以鏖霜风，悠然卧听山城角。

茶山丈人厌嚣哗，幅巾每访博士家。
小亭谈笑不知暮，往往城上闻吹笳。
兴来杰作粲珠璧，岁久妙墨亡龙蛇。
郎君弟子多白发，回头日月如奔车。
徐卿赤城古仙子，十年四海推才华。
览观陈迹喜不寐，旋补罅漏支倾斜。
曲池还浸古来月，樷莽忽见当时花。
重题旧句照高栋，力振风雅排淫哇。
席间纻袍已散鹄，堂上讲鼓初停挝。
速宜力置竹叶酒，不用更瀹桃花茶。

老子馋堪笑，珍盘忆少城。
流匙抄薏饭，加糁啜巢羮。
柑美倾筠笼，茶香出土铛。
西郊有旧隐，何日返柴荆。

玄云垂天暗如漆，橹声呕轧知船行。
南风忽起卷云去，江月已作金盆倾。

陆生酒戸如蠡迮，痛酒岂能堪大白。
正缘一快败万事，往往吐茵仍堕帻。
尔来人情甚不美，似欲杀我以曲蘖。
满倾不许计性命，傍睨更复腾颊舌。
醉时狂呼不复觉，醒后追思空自责。
即今愿与交旧约，三爵甫过当亟彻。
解衣摩腹午窗明，茶硙无声看霏雪。

绕城山作翠涛倾，底事文书日有程。
无溷我为挥吏散，独登楼去看云生。
香浮鼻观煎茶熟，喜动眉间炼句成。
莫笑衰翁淡生活，它年犹得配玄英。

少时本愿守坟墓，读书射猎毕此生。
断蓬遇风不自觉，偶入戎幕从西征。
朝看十万阅武罢，暮驰三百巡边行。
马蹄度陇雹声急，士甲照日波光朙。
兴怀徒寄广武叹，薄福不挂云台名。
颔须白尽愈落莫，始读法律亲笞榜。
讼氓满庭闹如市，吏牍围坐高于城。
未嫌樵唱作野哭，最怕甜酒倾稀{饣昜}。
平生养气颇自许，虽老尚可吞司并。
何时拥马横戈去，聊为君王护北平。

文章天所秘，赋予均功名。
吾尝考在昔，颇见造物情。
离堆太史公，青莲老先生。
悲鸣伏枥骥，蹭蹬失水鲸。
饱以五车读，劳以万里行。
险艰外备尝，愤郁中不平。
山川与风俗，杂错而交并。
邦家志忠孝，人鬼参幽明。
感概发奇节，涵养出正声。
故其所述作，浩浩河流倾。
岂惟配诗书，自足齐韺鬴。
我衰敢议此，长歌涕纵横。

此夕几年无此情，碧天万里月徐行。
官垆卖酒倾千斛，市里行歌彻五更。
潼酪独烹僧钵美，瑠璃闲照佛龛明。
颓然坐睡君无笑，宝马香车事隔生。

漫漫荞麦花，如雪覆平野。
离离豆子荚，数枝忽堪把。
颇忆故乡时，屏迹谢车马。
水宿依蟹舍，泥行没牛骻。
作劳归薄暮，浊酒倾老瓦。
缕飞绿鲫脍，花簇頳鲤鲊。
弃官虽未决，世念亦已且。
浩歌续楚狂，幽怀欣独写。

自昔外禅，曰经曰营。
令以挟制，政以阴倾。
帝初治兵，志勤于征。
奄受神器，匪谋而成。

渔阳三叠音隆隆，红蕖乱坼当秋风。
披香拥雾出妖嫮，妩眉壮发翩惊鸿。
锵锵杂珮离芳渚，珠帽红靴振金缕。
相迎垂手势如倾，障袂倚歌词欲吐。
最怜应节乍低昂，便转疾徐皆可睹。
飘扬初认雪回风，踯躅还看茧萦绪。
小小宁闻怨曲长，盈盈自解依俦侣。
艺奇体妙按者谁，金貂大尹宴清池。
绮茵绣幄粲辉映，玳簪珠履何委蛇。
是时郊原新退暑，天清气爽过林墅。
淮王载酒昔尝闻，谢公携妓那能数。
始知事简乐民和，不厌来观柘枝舞。

斋中独何物，持之想见君。
惟兹玉麈尾，信美而有文。
夫子善谈道，亹亹词如云。
在握昔同色，倾坐今离群。
况托怀袖好，曾亲蕙兰薰。
尝许助闲放，于焉探典坟。
既乃阻清燕，复屈驱虻蚊。
自殊白团扇，未畏秋叶纷。

去年伊水上，倾府望云岑。
路转犹回首，人谁不殒心。
可怜飞语后，挤恨九幽深。
从此埋英骨，空令泪满襟。

汐潮如有信，时向旧痕生。
始觉回波定，还看曲渚平。
舞鸥随下上，寒日共浮倾。
后夜人无寐，遥听入浦声。

云扫鱼鳞静，天开桂魄清。
梨花鉴中色，杜宇昼时声。
寥落将寒食，羁离念故京。
都无惜春意，樽酒为谁倾。

山廨不营堵，筠篁为密篱。
初年固可蔽，晏岁不能支。
已被巢蜂蠹，复为荒葛蔂。
夏雨久枯脆，秋风遂倾敧。
鸡鹜恣穿逸，牛羊来践窥。
我议欲板筑，群走皆不怡。
首吏先进白，土踈不可为。
潦雨忽暴集，涧流如突驰。
我心赜其极，斯语其见欺。
用竹乃户率，破得缘而私。
冬敛葺西角，春调完北陲。
循环日有坏，烦扰无虚时。
介决弗尔惑，遂饬辟其基。
榛莽一芟去，畚锸能悦随。
膏润非朽壤，峭削隠金锤。
荏苒未逾月，屹如长云垂。
疏壍备水害，既圬复蓬茨。
岂唯御獾豹，亦以防狐狸。
且有内外隔，绝闻闾巷卑。
安然兹燕息，来者勿吾隳。

公田五十亩，种秫秋未成。
杯中无浊酒，案上唯丹经。
忽有洞庭客，美传乌与程。
言盛木兰露，酿作瓮间清。
木兰香未歇，玉盎贮华英。
正值菊初坼，便来花下倾。
一饮为君醉，谁能解吾酲。
吾酲已不解，百日毛骨轻。

孤轮运寒水，无乃农者营。
随流转自速，居高还复倾。
利才畎浍间，功欲霖雨并。
不学假混沌，亡机抱瓮罂。

十月原野枯，连山起狂烧。
高焰过危峰，飞火入遐峤。
玉石被焚灼，谁能见辉耀。
猿猱失轻捷，亦不暇相吊。
长风又助恶，怒号生万窍。
炎炎赤龙奔，划划阴电笑。
愿倾寒江潮，势逆难沃浇。
愿倾天河水，虽顺云衢遥。
青松心已烂，蔓草根未焦。
小农候春锄，寒客失冬樵。
谁知兼并子，平陆闲肥饶。
不易天地意，长养非一朝。

十月原野枯，连山起狂烧。
高焰过危峰，飞火入遐峤。
玉石被焚灼，谁能见辉耀。
猿猱失轻捷，亦不暇相吊。
长风又助恶，怒号生万窍。
炎炎赤龙奔，划划阴电笑。
愿倾寒江潮，势逆难沃浇。
愿倾天河水，虽顺云衢遥。
青松心已烂，蔓草根未焦。
小农候春锄，寒客失冬樵。
谁知兼并子，平陆闲肥饶。
不易天地意，长养非一朝。

我之东来兮过彼雍丘，舟师奏功兮浊水湍流。
历长湾兮势曲钩，倾高斗折兮若奔虬。
潜伏怪物兮深幽幽，发作暴涨兮为潮头。
土人立祠兮在彼沙洲，老木苍苍兮蝉噪啾啾。
输卒引𫄴兮蓬首裸体剧缧囚，赤日上煎兮胶津蹙气塞咽喉。
胸荡肩挨同轭牛，足进复退不得休。
竟持纸币挂庙陬，微风飘扬如喜收。
我今语神神听不，何不归海事阳侯。
穹鱼大龟非尔俦，奚必区区此汴沟。
惊愚骇俗得肴羞，去就当决何迟留。

妾家邓侯国，肯愧邯郸姝。
世本富缯绮，娇爱比明珠。
十五学组紃，未尝开户枢。
十六失所适，姓名倾里闾。
十七善歌舞，使君邀宴娱。
自兹著乐府，不得同罗敷。
凉温忽荏苒，屡接朝大夫。
相欢不及情，何异逢路衢。
昨日一见郎，目色曾不渝。
结爱从此笃，暂隔犹恐疏。
如何遂从宦，去涉千里途。
郎跨青骢马，妾乘白雪驹。
送郎郎未速，别妾妾仍孤。
不如水中鳞，双双依绿蒲。
不如云间鹄，两两下平湖。
鱼鸟尚有托，妾今谁与俱。
去去约春华，终朝怨日赊。
一心思杏子，便拟见梅花。
梅花几时吐，频掐栏竿数。
东风若见郎，重为歌金缕。

访古历荒城，城孤落日鸣。
人琴两不见，破月高台倾。

往日送子春风前，春风酣酣杏正妍。
今来送归秋风后，秋风摵摵沙满川。
马鬣斜倾毛瑟缩，驭吏噤唫足后先。
弊裘吹裂寒入骨，枯株磨戛火欲燃。
忽逢古寺出岩腹，与君下马相留连。
殿堂高下就山势，松柏森耸侵云巅。
长廊落叶卷若扫，丈室垂幔翻如褰。
像塑神母乳九子，抱携抚玩皆可怜。
却令远客自生念，欲见幼稚心烦煎。
拥炉对坐日昏黑，龛灯共借僧榻眠。
虽然覆衣冷如铁，不及在家贫无毡。
曲肱难寐要天晓，两股冻痹仍筋挛。
桹桹残夜木鱼响，起看昴毕倾西躔。
怒号斗息东方白，童仆整肃吾将还。
老僧扫壁持笔砚，请予强此题岁年。
出门并辔至山店，茅屋揭尽余尺椽。
又据胡床一谈笑，君不解饮聊开筵。
程次都无五百里，箧中可乏一囊钱。
拂衣频起畏日昃，应恐慈母心悬悬。
顾我便当江海去，却思此地何由缘。

往日送子春风前，春风酣酣杏正妍。
今来送归秋风后，秋风摵摵沙满川。
马鬣斜倾毛瑟缩，驭吏噤唫足后先。
弊裘吹裂寒入骨，枯株磨戛火欲燃。
忽逢古寺出岩腹，与君下马相留连。
殿堂高下就山势，松柏森耸侵云巅。
长廊落叶卷若扫，丈室垂幔翻如褰。
像塑神母乳九子，抱携抚玩皆可怜。
却令远客自生念，欲见幼稚心烦煎。
拥炉对坐日昏黑，龛灯共借僧榻眠。
虽然覆衣冷如铁，不及在家贫无毡。
曲肱难寐要天晓，两股冻痹仍筋挛。
桹桹残夜木鱼响，起看昴毕倾西躔。
怒号斗息东方白，童仆整肃吾将还。
老僧扫壁持笔砚，请予强此题岁年。
出门并辔至山店，茅屋揭尽余尺椽。
又据胡床一谈笑，君不解饮聊开筵。
程次都无五百里，箧中可乏一囊钱。
拂衣频起畏日昃，应恐慈母心悬悬。
顾我便当江海去，却思此地何由缘。

淮上一相遇，忆在京都时。
虽惊岁月换，未改松桂姿。
童侍两三人，瓶锡相与随。
自言东越来，箧中多好诗。
文字皆妥帖，业术无倾欹。
前辈尝有言，清气散人脾。
语妙见情性，说之聊解颐。
始推杼山学，得非素所师。
此固有深趣，吾心久已知。
横琴乃玄悟，岂必弄鸣丝。
古乐众少听，谁知彼吹箎。
师旷没世后，伯牙众身悲。
愿同黄鹄举，远归沧海涯。
老骥虽不病，长坂安可驰。
天台况奇胜，日夕劳梦思。
尚忝齿缨绶，终年趋路岐。
俯愧渊中鱼，游泳水之湄。
仰羡云间鸷，凌厉辞絷维。
居尝起斯念，未去情不怡。
今朝更道旧，感怆各嚬眉。
同游谢公门，远想袂霑洟。
惜哉胡不仁，碎彼东方琪。
又出数纸书，手泽尚可披。
眷眷畴昔意，于今当语谁。
复遗三百言，玩味自挽髭。
序事尽成故，慨吟良有资。
其词何亹亹，宛若对风规。
冷然耸心目，不觉整冠緌。
重以超俗韵，顾予贱职司。
是犹猿鸟情，并此驽枥卑。
报投仍勉强，实谬匠者为。
应哂不量力，短兵兹已疲。

高秋枕席凉，昼寝还清旷。
不嘲君腹便，独梦予尔访。
岂忘相规言，仍记群小谤。
始知端正心，寐语尚不诳。
{忄敞}恍何谗人，告子亦孟浪。
吾闻有尸虫，伺恶多相尚。
耽睡受其惑，子心恐成恙。
勉子守庾曹，勿使兹物王。
魂交昧聪明，寤后成清唱。
诵玩自省循，徒尔增怊怅。
不能检细微，遂使言屡贶。
虽然甚顽鄙，内顾无过当。
仲尼称天厌，季路犹行行。
何当谢勤诚，为子倾嘉酿。

寒食二月三月交，红桃破颣柳染梢。
阴晴不定野云密，黕黕鼓声湖岸坳。
使君千骑出南圃，歌吹前导后鸣铙。
是时辄预车马末，倾市竞观民业抛。
竹亭临水美可爱，嗑咂草木皆吐苞。
游人春服靓妆出，笑踏俚歌相与嘲。
使君白发体尤健，自晨及暮奏酒肴。
尔辈少年翻易倦，倚席欠伸谁得教。
公虽不责以正礼，我意未容诚斗筲。
逡巡秉烛各分散，小人争路何呶呶。

花娘十二能歌舞，籍甚声名居乐府。
荏苒其间十四年，朝作行云暮行雨。
格夫气俊能动人，人能动之无几许。
前岁适从江国来，时因宴席相微语。
虽有幽情未得传，暗结殷勤度寒暑。
去春送客出东城，舟中接膝已心倾。
自兹稍稍有期约，五月连航并钓行。
曲堤别浦无人处，始笑鸳鸯浪得名。
尔后频逢殊嬿婉，各恨从来相见晚。
月下花前不暂离，暂离已抵银河远。
青鸟传音日几回，鸡鸣归去暮还来。
经秋度腊无纤失，爱极情专易得猜。
前时南圃寻芳卉，小忿不胜投袂起。
官私乘衅作威棱，督促仓惶去闾里。
萧萧风雨满长溪，一舸翩然逐流水。
忽逢小史向城来，泣泪寄言心欲死。
愿郎日日致青云，妾已长甘在泥滓。
更悲恩意不得终，世事难凭何若此。
郎闻兹语痛莫深，天地无穷恨无已。
我今为尔偶成章，便欲缄之托双鲤。

骏驹少驯良，美女少贤德。
尝闻败君驾，亦以倾人国。
因观壁间画，笔妙仍奇色。
持归非夺好，来者恐为惑。

生与众草生，不与众草荣。
彼皆春争葩，兹独秋吐英。
千叶共一萼，百蒂共一茎。
幽亭耸扶疏，独本非搘撑。
吾友苏子美，有酒对自倾。
香随青陵蝶，色映黄金鶑。
昨日偶来过，颇兴陶令情。
岂敢复言诗，君家有子卿。

大门多奇酝，一斗市钱千。
贫食尚不足，欲饮将何缘。
岂能以口腹，屈节事豪权。
闭户饱于齑，作诗涌如泉。
一日复一夕，醒目常不眠。
穷腊忽可怪，双壶故人传。
呼儿欲自酌，瓦盏无完全。
其能饔甘脆，而况侑夭妍。
却令情怀恶，分与富贵偏。
收拾不复尝，排置屋角边。
傥有嘉客至，倾倒相与颠。
何暇问浓薄，但觉窗扉旋。
谁识我为我，宾主各颓然。
始得语且横，既醉论益坚。
曾不究世务，闲气争古先。
毕竟两未决，辨吻空流涎。
嗟我儒者饮，聒耳无管弦。
虽云暂欢适，终久还愁煎。
自甘不偶死，宁慕金印悬。
愿频致此物，勿恤疮檐肩。

母夫人老母兄黜，夫人从尔之会稽。
恐伤尔心不敢泣，春岗细雨闻竹鸡。
时亦藏泪未出脸，奈何相与头倾低。
诚知就禄非获己，应欲退耕无旧畦。

啄木欲除蠹，蠹去树亦挠。
何须食微虫，尔腹岂不饱。
天下本无事，自为庸人扰。
君实知古深，终惭用倾巧。

倾珍奉宾客，傲物去珥貂。
贵来不以屈，饮酒且逍遥。
黄金百镒尽，左右无纤腰。
但存丹砂术，有道在一瓢。

在昔志四海，所遇非一途。
朝以言悟主，夕即被金朱。
于兹亦未几，用直升云衢。
台分东西属，御史从子除。
天马日千里，岂并局促驹。
朔北遏乱萌，褒嘉赐玺书。
乃衣汉使绣，威誉倾国都。
借问世上荣，万国与此殊。
明朝归洛阳，聊且饯高车。
亭堠况非远，春郊无疾驱。

南方穷山多野鸟，百种巧口乘春鸣。
深林参天不见日，满壑呼啸难识名。
但依音响得其字，因与尔雅殊形声。
我昔曾有禽言诗，粗究一二啼嚎情。
苦竹冈头泥滑滑，君时最赏趣向精。
余篇亦各有思致，恨未与尽众鸟评。
君今山郡日无事，静听鸟语如交争。
提壶相与来劝饮，戴胜亦助能劝耕。
我念此鸟颇有益，如欲使君勤以行。
劝耕幸且强职事，劝饮亦冀无独醒。
杜鹃蜀魄哭归去，小人怀土慎勿听。
城头春鸠自谓拙，鹊巢辄处安得平。
高窠乔木美毛羽，哢吭叶底无如鶑。
口中调簧定何益，下啄蚯蚓孰曰清。
自余多类不足数，一一推本烦神灵。
我居中土别无鸟，老鸦鸜鹆方纵横。
教雏叫噪日群集，岂有劝酒花下倾。
愿君切莫厌啼鸟，啼鸟于君无所营。

阴云浓压野，风猎树高鸣。
寒禽并枝立，颇以见物情。
目前两稚子，为慰岂异卿。
欲置一壶酒，且独对妇倾。

冬日晴且暖，林塘思浄居。
往兴都未尽，遂经韩氏庐。
韩氏兄弟贤，各各趋义涂。
吾侪与之游，何异田苏俱。
经疑反此质，学陋惭无余。
况兹诸少年，高论倾国都。
以及治民术，纵横无所拘。
又涉方外说，于道曾不殊。
诗评杜兼李，字法褚与虞。
啜茗岂非好，啖栗强为娱。
久厌官局检，聊休体质舒。
次第极言笑，左右排图书。
终日欣博约，贬异正则扶。
所赖存泛爱，未以我为愚。
持归接士论，颇亦类贩沽。
复联长诗来，味若餐琼腴。
其辞多自损，似欲大厥誉。
颜子乃庶几，仲尼称弗如。
不厌会遇频，云龙实相须。
最和蹑麟趾，举步未敢渝。

云低未成雪，寒气已侵席。
冻醪倾白浊，干果列紫赤。
风微时破面，亭敞宜张帟。
来望野兴通，古城何额额。
邀射弓钧开，破的翦羽白。
助中声喧呼，不觉屡倾帻。
醉惊一发功，谁许百金易。
非等将帅能，聊将宾友适。
中酒作暴谑，心亲语多剧。
吾侪固不羁，安可限常格。
去忌无俗流，起酌惊臧获。
八龙观诸韩，头角相戢迫。
参差玉峰前，爱慕不知夕。
谁嗟短景移，能使吝情释。
为贺主人翁，贤甥无久隔。
此会举世稀，频频奚所惜。

云低未成雪，寒气已侵席。
冻醪倾白浊，干果列紫赤。
风微时破面，亭敞宜张帟。
来望野兴通，古城何额额。
邀射弓钧开，破的翦羽白。
助中声喧呼，不觉屡倾帻。
醉惊一发功，谁许百金易。
非等将帅能，聊将宾友适。
中酒作暴谑，心亲语多剧。
吾侪固不羁，安可限常格。
去忌无俗流，起酌惊臧获。
八龙观诸韩，头角相戢迫。
参差玉峰前，爱慕不知夕。
谁嗟短景移，能使吝情释。
为贺主人翁，贤甥无久隔。
此会举世稀，频频奚所惜。

塞郡屯师久，飞刍始得人。
权倾拥旄将，诏辍绣衣臣。
旧里过京洛，辞家渡盟津。
紫裘苏合染，骢马玉环辰。
榆荚关头雨，梨花谷口春。
高车方陟险，丰膳暂违亲。
山势北临岱，地雄西隔秦。
行台知不远，能使问安频。

丈夫本愿脱世鞿，丹成昼日凌空飞。
缨冠佩玉朝紫微，白银宫阙瞻巍巍。
不然万里将天威，提兵直解边城围。
苜蓿满川天马肥，掩取不遣一骑归。
苦心文章亦未非，与此二事同一机。
寥寥千载见亦稀，庄屈己死吾畴依。
哀哉穷子百家衣，岂识万斛倾珠玑。
欲洗薄蚀还光辉，熟睨无力空歔欷。

老去无余念，时时梦弊庐。
细倾新酿酒，尽读旧藏书。
云崦鉏畬粟，烟畦挽野蔬。
从渠造物巧，赋芧戏群狙。

苦寒勿怨天雨雪，雪来遗我明年麦。
三月翠浪舞东风，四月黄云暗南陌。
坐看比屋腾欢声，已觉有司寛吏责。
腰镰丁壮倾闾里，拾穗儿童动千百。
玉尘出{石靡}飞屋梁，银丝入釜须寛汤。
寒醅发剂炊饼裂，新麻压油寒具香。
大妇下机废晨织，小姑佐庖忘晚妆。
老翁饱食笑扪腹，林下击壤歌时康。

道旁竹树露如倾，带睡悠悠十里行。
晓色未分烟尚重，压城楼阁已峥嵘。

春晚气始和，微云淡朝阳。
开轩面小庭，露渍蔷薇香。
逰丝卷欲尽，忽复百尺长。
而我正遗事，枕藉书一床。
谗波虽稽天，未遽妨人狂。
惟当倾绿酒，莫待熟黄粱。

江平无风面如镜，日午楼船帆影正。
忽看千尺涌涛头，颇动老子乘桴兴。
涛头汹汹雷山倾，江流却作镜面平。
向来壮观虽一快，不如帆映青山行。
嗟余往来不知数，惯见买符官发渡。
云根小筑幸可归，勿为浮名老行路。

公去蓬山轻，公归蓬山重。
锦囊三千篇，字字律吕中。
文章实公器，当与天下共。
吾尝评其妙，如龙马受鞚。
燕许亦有名，此事恐未梦。
呜呼大厦倾，孰可任梁栋。
愿公力起之，千载传正统。
时时醉黄封，高咏追屈宋。
我如老苍鹘，寂寞愁独弄。
杖屦勤来逰，雪霁梅欲动。

鲤鱼财三尺，浅水不覆脊。
虽怀江湖乐，已叹刀几赤。
长鲸之长几千丈，雪蹴山倾万重浪。
纵逰不厌沧海寛，一跃已在青天上。
身世局促古所哀，𪡋喁贪饵胡为哉。
人间沟渎莫更顾，夜半变化乘风雷。

春愁无处避，春雨几时晴。
黯黯阴连月，萧萧滴到明。
窗昏减书课，弦缓咽琴声。
何以娱幽独，新醅手自倾。

堂中虚窗雨气入，堂前樷竹雨声急。
山童束缊走求火，屋漏惟愁打书湿。
秋风{禾罢}䅉九千顷，此夕真成倾玉粒。
蹋歌作社约比邻，一饱今年可平揖。

河湟使典珥左貂，曲江相君谢不朝。
宫中玉环狐作妖，黠虏旁窥心已骄。
天维欲绝地轴摇，有识凛凛忧宗祧。
贺公托言师松乔，黄冠径归侣渔樵。
老马立仗不自聊，去如鸾凤冲烟霄。
倾都祖饯拥渭桥，贤哉大夫脱尘嚣。
扬州渡江木兰桡，入东夜听钱塘潮。
我来故祠竹萧萧，黄冠野服传生绡。
词卑愧匪英琼瑶，空采蘋藻奠桂椒。
虚堂断香闭寂寥，遗魂零落何由招。

稽山翠入家家窗，此家清绝无与双。
丹葩绿树锦绣谷，清波白石玻璃江。
一堤茂草有眠犊，数掩短篱无吠尨。
北轩商略可散发，借与放翁倾酒缸。

濩落非时用，栖迟送此生。
只知求醉死，何惮得狂名。
伏枥天涯老，吞舟海澨横。
眼前交旧尽，有泪对谁倾。

冷雨萧萧涩不晴，樷篁遮尽小窗明。
故衾独展成酣寝，新醸初尝得细倾。
壁简积阴添蠧字，床琴生润咽弦声。
此时怀抱真难遣，一首清诗信笔成。

浦溆渔歌远，茆茨绩火明。
新凉迎病起，乐事及秋成。
社肉分初至，官壶买旋倾。
残年得家食，何以报时清。

一生书剑遍天涯，两岁秋风喜在家。
烂醉日倾无筭酒，高眠时聴属私蛙。
园林夕照明丹柿，篱落初寒蔓碧花。
便拟挂冠君会否，耳根不复耐喧哗。

碧海无风镜面平，潮来忽作雪山倾。
金桥化出三千丈，闲把松枝引鹤行。

雨声点滴朝复暮，中有诗人绝尘句。
云门咸池渺千古，断谱遗音此其绪。
雨声点滴夜不休，中有羁臣去国愁。
九疑聨翩湘水秋，忠诚内激涕自流。
我今衰病百无念，卧对青灯吐残焰。
支床纳息效寒龟，傍枕长吟笑孤剑。
雨声不断睡愈美，窗白鸦啼揽衣起。
呼儿烧兔倾浊醪，又倚胡床雨声里。

钞书字细眼犹明，𢭏药声清疾渐平。
桐叶雨边寻断梦，菊花香里散余酲。
人间荣辱知难到，纸上兴亡看亦轻。
惟恨暮年交旧少，满怀情话向谁倾。

房星纵，心星横，北斗高挂南斗倾。
蓼根熠熠萤火明，苇樷哀哀姑恶声。
我倚胡床破三更，溪风吹衣月未生。
玉门关拂云城何，时连营插汉旌白。
头书生未可轻，不死令君看太平。

清夜不成寐，出门还浩歌。
断云微翳月，薄露不倾荷。
络纬知时早，梧桐奈汝何。
非关老怀恶，秋物感人多。

乱点洒庭芜，凉声集井梧。
绿荷倾作汞，翠蔓缀成珠。
卧听病良己，行吟愁欲无。
天公终老手，谈笑活焦枯。

岌岌龙门万衲倾，翩翩只履又西行。
尘侵白拂绳床冷，露滴青松石塔成。
遥想再来非四入，尚应相见话三生。
放翁大欠修行力，未免人间怆别情。

得丧略相当，幽居气味长。
五穷虽偃蹇，二竖已奔忙。
出甑桃花软，倾瓢竹叶香。
语君真富贵，不是傲羲皇。

老境三年病，新春十日阴。
孤舟镜湖客，万里玉关心。
出岫云多态，呼风鸟独吟。
读书惟恐尽，倾酒却愁深。

牵经引礼人谁聴，是古非今世共憎。
何似对花倾绿酒，自歌一曲醉腾腾。

秋风又满会稽城，有客飘然万事轻。
久向林间得佳趣，不知身外有浮名。
葡萄雨足初全紫，乌桕霜前已半頳。
欲把一杯终觉懒，老来怀抱为谁倾。

天风揺荡万松声，卷海颓山得我惊。
触滟滪堆秋起柂，鏖皋兰下夜还营。
荷戈老气纵横在，看剑新诗欬唾成。
兴尽却寻湖上路，醉看月堕斗枃倾。

采莲吴姝巧笑倩，小舟点破烟波面。
双头折得欲有赠，重重叶盖羞人见。
女伴相邀拾翠羽，归棹如飞那可许。
倾鬟障袖不譍人，遥指石帆山下雨。

新春尚七日，小雨暗江城。
茆檐夜点滴，已作春雨声。
轻黄上柳枝，嫩绿抽菊萌。
造物本何心，谁主此发生。
颇疑重云外，斗杓已东倾。
老至不可却，一尊忘浊清。

枉是儒冠遇太平，穷人那许共功名。
枯肠不饱三升稷，皓首犹亲二尺檠。
寓世已为当去客，爱书更付未来生。
夜阑抚几愁无奈，起视离离斗柄倾。

春色初回杜若洲，隔烟时见矫轻鸥。
嵩云缑月年年梦，楚柁吴樯处处愁。
鱼跃银刀论网买，酒倾绿蚁满杯浮。
前生杜牧吾身是，又向江南遍倚楼。

愁眼已无寐，更堪衰病婴。
萧萧窗竹影，磔磔水禽声。
捶楚民方急，烟尘虏未平。
一身那敢计，雪涕为时倾。

风如拔山怒，雨如决河倾。
屋漏不可支，窗户俱有声。
乌鸢堕地死，鸡犬噤不鸣。
老病无避处，起坐徒叹惊。
三年稼如云，一旦败垂成。
夫岂或使之，忧乃及躬耕。
邻曲无人色，妇子泪纵横。
且抽架上书，洪范推五行。

郑子有书癖，对书百事忘。
头乱不暇栉，炙冷不暇尝。
持此金石心，力求古文章。
吟哦屈宋作，蚤夜声琅琅。
方挥却日戈，耻窥及肩墙。
不见今六年，所得非复常。
扁舟夜过我，剧论神激扬。
徐出二三篇，稊米于太仓。
已足起衰懦，黑丝生鬓霜。
使得尽见之，殆可针膏肓。
愿子继自今，勿惜倾锦囊。
因来数为寄，岁晚慰所望。

将挂衣冠彊小留，期年毕竟是归休。
青毡独拥欺霜夜，浊酒频倾洗客愁。
鹤影冷翻丹井月，雁声遥带玉关秋。
一生自笑闲中过，不为功名也白头。

士勇赴知己，义重身固轻。
尊公况有命，子得辞此行。
结庐出门去，迢迢过蛮荆。
溯江卜风色，入峡听猿声。
万里一纸书，南寄孤雁征。
山阴在何处，计子难为情。
愿言早来归，邻曲当出迎。
檥舟柯桥市，一榼手自倾。

不酸金橘种初成，无核枇杷接亦生。
珍产已从幽圃得，浊醪仍就小槽倾。

翁饥不能具小餐，儿冻何由成复裈。
藏书充栋读至老，固愿少出苏黎元。
念当万事度可否，肯使一恨弥乾坤。
古来贤达多晚谬，千载遗笑绮与园。
老翁肝心等铁石，他年骨朽此固存。
村沽虽薄亦取醉，起看江月倾金盆。

日出气稍和，呼船渡烟津。
微风西南来，水面生鱼鳞。
适此一日佳，聊娱百年身。
捋须俯船舷，一笑彼何人。
闰余春事早，已觉阳和新。
梅花处处开，幽香袭衣巾。
久病喜我出，问讯倾乡邻。
舟回不须速，看涌白玉轮。

过宋不见元城公，渡淮不见陈了翁。
当时人人皆太息，至今海内倾高风。
老夫七十居乡县，龌龊龙钟何足见。
辱君雪里来叩门，自说辛勤求识面。
我得茶山一转语，文章切忌参死句。
知君此外无他求，有求宁踏三山路。

春风舍人去，陆子叹以惊。
欲挽春使回，无奈布谷声。
春亦何负汝，旦暮声不停。
或谓布谷者，一气感使鸣。
春老自当去，微禽彼何情。
上天运四时，斗柄亦峥嵘。
奈何独私春，欲使久不倾。
南风吹众绿，一扫紫与赪。
此时岂不佳，乃尔怀不平。
勿作儿女态，起视东郊耕。

人与鸦俱晓，天凭雁送秋。
极知生意尽，彊为汝曹留。
药饵倾残橐，风霜迫故裘。
倚屏搔短发，且复寄悠悠。

早岁传闻月旦评，殿门邂逅眼偏明。
当时一坐推谈止，今日丛林见话行。
老卧烟村身偶在，夜开蠹纸泪如倾。
岂知三十余年后，河洛胡尘讫未平。

塞向倾书槴，开炉积豆萁。
林居得温暖，天遣养衰迟。
瓮盎藏蔬后，鉏耰下麦时。
农家冬最乐，我老颇能知。

旧时家住长安城，万户千门秋月明。
紫陌朱楼歌吹海，酣宴不觉银河倾。
受降城头更奇绝，莽莽平沙千里月。
选兵夜出打番营，铁马蹴冰冰欲裂。
塞月未落成功回，腰鼓横笛如春雷。
长安高楼岂不乐，与此相去何辽哉。
丈夫志在垂不朽，漆胡骷髅持饮酒。
举头云表飞金盘，痛饮不用思长安。

悠悠日月没根株，常在人间醉一壶。
倾倒欲空还潋滟，不曾教化不曾沽。

春归不可留，斗柄已峥嵘。
老至不可却，雪鬓森千茎。
少年所读书，废忘如隔生。
旧交死欲尽，存者万里程。
高谈无与发，欲语辄吞声。
悠悠一饱计，泯泯千载名。
逝将山丘归，不见河雒清。
挑灯坐待旦，揽笔衰涕倾。

夜半不成寐，起寻微月行。
风生惊叶堕，露重觉荷倾。
兀兀酒中趣，悠悠身后名。
兴阑还掩户，坐待日东生。

一事无成老已成，不堪岁月又峥嵘。
愁生新雁寒初下，睡起残灯晓尚明。
天地何由容丑虏，功名正恐属书生。
行年七十初心在，偶展舆图泪自倾。

暮年身似一虚舟，付与沧波自在流。
垂地雪云吹不散，且倾桑落脍槎头。

春风忽已遍天涯，老子犹能领物华。
浅碧细倾家酿酒，小红初试手栽花。
野人易与输肝肺，俗语谁能挂齿牙。
更欲世间同省事，勾回蚁战放蜂衙。

丘冢相望故旧空，放翁犹复寄沤中。
少眠危坐待窗白，得酒细倾生颊红。
虽愧蛟龙起云雨，尚胜鱼鸟困池笼。
秋来莫道无游兴，野渡村桥处处通。

老子倾囊得万钱，石帆山下买乌犍。
牧童避雨归来晚，一笛春风草满川。

帝命煌煌敕百神，方倾天汉洗胡尘。
但须荆州一好汉，安用商山四老人。
竹帛恐贻千古笑，江湖未愧百年身。
此心欲与何人说，病足呻吟又过春。

小舫藤为缆，幽居竹织门。
短篱围藕荡，细路入桑村。
鱼脍槎头美，醅倾粥面浑。
残年谢轩冕，犹足号黎元。

昔遇开藩日，尝叨下榻荣。
从容陪䜩笑，倾倒及平生。
借誉言犹在，怀知涕易横。
终惭五字句，不尽百年情。

老人不食觉魂清，恍若身游白玉京。
夜静月惊林鹊起，水凉风飐露荷倾。
昏灯一点窥孤梦，画角三终转五更。
欲醉海山还懒去，且携羽扇憩青城。

少年妄想已痴绝，镜里何堪白发生。
纵有倾城何预汝，可怜元未解人情。

壮游车辙遍天涯，晚落农桑不自知。
许国虽坚身遽老，读书未倦眼先衰。
云深岭路樵归晚，雨细江亭渡发迟。
一事犹堪慰孤寂，锦囊倾倒有新诗。

祠庭八载窃荣名，一饱心知合自营。
牍后落衔便手倦，月头镌俸喜身轻。
弊衣不补惟频结，浊酒难谋且细倾。
赖有东皋堪肆力，比邻相唤事冬耕。

雾雨天昏曀，陂湖地阻深。
蔽空鸦作阵，暗路棘成林。
有客风埃里，频年老病侵。
梦魂来二竖，相法欠三壬。
旧愤开孤剑，新愁感断砧。
唐衢惟痛哭，庄舄正悲吟。
瘦跨秋门马，寒生夜店衾。
但思全旧璧，敢冀访遗簪。
楼上苍茫眼，灯前破碎心。
长谣倾浊酒，慷慨压层阴。

二十年前客锦城，酒徒诗社尽豪英。
才名吏部倾朝野，意气成州共死生。
废苑探梅常共醉，遗祠访柏亦俱行。
即今病卧寒灯里，欲话当时涕已倾。

二十年前客锦城，酒徒诗社尽豪英。
才名吏部倾朝野，意气成州共死生。
废苑探梅常共醉，遗祠访柏亦俱行。
即今病卧寒灯里，欲话当时涕已倾。

晚入南宫典笺奏，滥陪太史牛马走。
忽然名在白简中，一櫂还家倾腊酒。
十年光阴如电雹，绿蓑黄犊从邻叟。
呜呼古来肮脏例倚门，况我本自安丘园。

广寒宫中第一仙，情深不碍韵超然。
劝君莫作儿女态，但向花前倾玉船。

东吴春雨多，略无三日晴。
蒙蒙平野暗，淅淅空阶声。
百花雨中尽，三月未闻莺。
重裘坐奥室，时序真强名。
亦欲借驴出，泥淖沾衣缨。
抚事每累欷，浊醪聊独倾。
景运今方开，关辅一日平。
我家本好畤，灞浐可躬耕。
买酒新丰市，看花下杜城。
会当与汝辈，藉草作清明。

老去卧湖海，白发朝朝新。
赖有小道士，时来中圣人。
形模虽简古，风味绝清真。
何当秋雨夕，倾倒见情亲。

落月无留照，残河亦已倾。
坠枝双鹊袅，黏草一萤明。
暑令忘三伏，凉飕逼五更。
为怜荷泻露，故起绕池行。

久矣微官绊此身，柴车归老亦逢辰。
阮咸卧摘孤风在，白堕闲倾一笑新。
万里驰驱曾远戍，六朝涵养忝遗民。
清闲即是桃源境，常笑渊明欲问津。

不来东舍即西家，野老逢迎一笑哗。
试说暮年如意事，细倾村酿听私蛙。

道义流闻意已倾，岂知晚岁托齐盟。
六经日月未尝蚀，千载源流终自明。
汝水家家书有种，吾宗世世士知名。
读君长句还增气，俗耳那闻韶頀声。

暑退财几时，忽已迫霜露。
西风一何厉，落叶纷满路。
老翁衰可笑，日夜念墐户。
衣裘先关怀，膏火亦当具。
酒尤不可缓，倾听糟床注。
供槃柿栗耳，何敢议雉兔。

平生南地惯羁游，放浪常同不系舟。
鼍作夜风经沌口，鹳鸣秋雨宿杭头。
方倾意气轻秦侠，俄困悲伤类楚囚。
买屋数间聊作戏，岂知真用作菟裘。

小堂稳暖纸窗明，低幌围炉亦已成。
日阅藏经忘岁月，时临阁帖杂真行。
诗才退后愁酣战，酒量衰来喜细倾。
从此过冬那复事，夜深时听雪来声。

梦饮成都好事家，新妆执乐雁行斜。
赪肩郫县千筒酒，照眼彭州百驮花。
醉帽倾欹歌未阕，罚觥潋滟笑方哗。
霜钟唤觉晨窗白，自怪无端一念差。

卜日家祭灶，牲肥酒香清。
分胙虽薄少，要是邻里情。
众起寿主人，一觥潋滟倾。
气衰易成醉，睡觉窗已明。

经中固多趣，我老未能忘。
似获连城璧，如倾九酝觞。
信能明孔氏，何暇傲羲皇。
努力晨昏事，躬行味始长。

城中酒垆千百所，不忧不售惟忧雨。
今年上元灯满城，曲巷深坊闹歌舞。
天公不借一日晴，风吹灯死雨如倾。
家家移床避屋漏，不闻人声闻屐声。

时令过清明，朝朝布谷鸣。
但令春促驾，那为国催耕。
红紫花枝尽，青黄麦穗成。
从今可无语，倾耳舜弦声。

一生食太仓，蠹耗均雀鼠。
虽云久置散，饥饱尚撑拄。
两年失微禄，始觉困羁旅。
倾身营薪米，得食已过午。
人观不堪忧，意气终自许。
藜羹若大庖，草庐如万础。
平生师颜原，本自藐晋楚。
悠然卧北窗，残灯翳还吐。

暑耘日炙背，寒耕泥没脚。
众人占膏腴，我独治硗确。
力尽功未见，厥土但如昨。
岂惟窘糠粞，直恐转沟壑。
今年雨旸时，天如相耕获。
屋倾未暇扶，且复补篱落。

浅倾西国蒲萄酒，小嚼南州豆蔻花。
更拂乌丝写新句，此翁可惜老天涯。

父子追随一笑倾，东园东畔路初成。
夹栽芳草如绳直，前出篱门似砥平。
春近野梅香欲动，雨余沟水细无声。
今朝有憙谁能识，不用人扶亦自行。

七十年来乐太平，白头父子事春耕。
因思世事悲身事，更听风声杂雨声。
四海故人强半死，一襟清泪对谁倾。
新春要觅烧丹处，不住青城住赤城。

渊明甫六十，遽觉前途迮。
作诗颇感槩，自谓当去客。
吾年久过此，霜雪纷满帻。
岂惟仆整驾，已迫牛负轭。
奈何不少警，玩此白驹隙。
倾身事诗酒，废日弄泉石。
梅花何预汝，一笑从渠索。
顾以有限身，儿戏作无益。
一床宽有余，虚室自生白。
要当弃百事，言从老聃役。

仕不逢时勇退耕，闭门自号景迂生。
远闻佳士辄心许，老见异书犹眼明。
奴爱才如萧颕士，婢知诗似郑康成。
早孤遇事偏多感，欲续残章涕已倾。

狼藉残花满地红，拥衾孤梦雨声中。
人生十事九堪叹，春色三分二已空。
但有老盆倾浊酒，不辞衰鬓对青铜。
长贫博得身强健，久矣无心咎化工。

身闲欲出无如懒，酒薄虽倾不敌愁。
残暑从今无一月，剩储诗思待新秋。

红映衡门夕照明，翠浮村巷暝烟生。
摇摇楸线风初紧，飐飐荷盘露欲倾。
数酌浊醪留客醉，一编疑义与儿评。
须臾散去人声寂，独数城头长短更。

车马声都绝，比邻迹亦疏。
浅倾家酿酒，细读手钞书。
薄饭惟羹芋，闲游不借驴。
有时还自笑，省事更谁如。

鸡已参差唱，窗才昽{日匆}明。
高林风不止，丛竹露如倾。
梦为多难记，诗缘懒少成。
晨兴了无事，散发遶堦行。

龙飞回首尚如新，忽阅人间四十春。
圣主已严天上驾，孤臣归作道傍民。
倾河尚恨难供泪，卫社何由得致身。
独立秋风吹白发，感恩肝胆漫轮囷。

幽梦鸡呼觉，孤愁雨滴成。
天高那可问，年往若为情。
孱虏犹遗育，神州未削平。
登高西北望，衰涕对谁倾。

丽谯听尽短长更，幽梦无端故不成。
寒雨似从心上滴，孤灯偏向枕边明。
读书有味身忘老，报国无期涕每倾。
敢为衰残便虚死，誓先邻曲事春耕。

弊庐虽陋甚，鄙性颇所宜。
欹倾十许间，草覆实半之。
碓声隔柴门，绩火出枳篱。
缚木为彘牢，附垣作鸡埘。
黄犊放林莽，苍鹅戏陂池。
佣耕食于我，客主同爨炊。
瓦盎设大杓，葅苋羹园葵。
一饱荷锄出，作劳非所辞。
上以奉租赋，下以及我私。
有钱即沽酒，阡陌恣游嬉。
亦有扶持者，婢跣奴髻椎。
欲画恨无人，后世考此诗。

有花君不插，有酒君不持。
时过花枝空，人老酒户衰。
今年病止酒，虚负菊花时。
早梅行可探，家酝绿满卮。
君不强一醉，岁月复推移。
新诗亦当赋，勿计字倾欹。

远游思里巷，久困念耕桑。
家酿倾醇碧，园蔬摘矮黄。
利名因醉远，日月为闲长。
今岁虽中熟，吾徒亦小康。

瘿榼倾桑落，毫杯点雨前。
冰梨頳似颊，霜栗大如拳。
洗鬴烹蔬甲，携鉏𣃁荀鞭。
余年只此是，切勿念腥膻。

世事相寻败与成，湖中畚锸浩纵横。
共知陂坏行当复，敢恨台高既已倾。
天镜忽看孤月堕，樵风长送片帆轻。
下临万顷如云稼，从此年年有颂声。

河滨古驿辟重门，雉兔纷纷黍酒浑。
吾辈岂应徒醉饱，会倾东海洗中原。

先亲爱我读书声，追慕慈颜涕每倾。
万事到前心尽懒，一编相向眼偏明。
致君正使违初志，为己犹当毕此生。
更祝吾儿思早退，雨蓑烟笠事春耕。

衰境遇白鸡，自分堕幽墟。
造物偶见宽，俯仰复岁除。
骎骎迫耄期，凛凛无根株。
孰知尚坚顽，壮者有不如。
铜瓶垂碧井，手自浸屠苏。
松煤染兔颖，秉烛题桃符。
登梯挂锺馗，祭灶分其余。
僮奴叹我健，却立不敢扶。
新春无五日，节物倾里闾。
罗旛插纱帽，一醉当百壶。

水长鸥初泛，山寒茗未芽。
深林闻社鼓，落日照渔家。
渡远呼船久，桥倾取路斜。
客愁慵远眺，不是怯风沙。

牙齿欲落何足惜，烂煮藜羹自堪食。
屋穿不害气吐虹，客至从惊瘦如腊。
天公镌汝亦已至，春风裂面雪三尺。
浊醪倾罢仰屋歌，尚友孙侔与徐积。

我欲哭穷途，所惧世俗惊。
出门复入门，掩泪且吞声。
唐虞邈难继，周孔不复生。
承学百世下，我辈责岂轻。
杨墨斥已殚，释老犹纵横。
拔本塞其源，力尽志未平。
吾道如皦日，薄食终必明。
一木虽独立，可支大厦倾。
夷风方变夏，孰能作长城。
卓哉易箦公，垂死犹力行。

西窗日过中，饥坐生眼花。
援笔课小诗，墨燥字倾斜。
须臾忽满纸，翩翩若风鸦。
虽无古人法，简拙自一家。
乃知雨漏壁，未愧锥画沙。
俄报豆饭熟，投笔喜莫涯。
呼童拾涧薪，试我家山茶。

鹎𫛥穿林语，{可鸟}鹅并水鸣。
馈浆怜道暍，裹饭助邻耕。
零落桥危断，欹斜屋半倾。
君毋笑偷惰，犹足尽吾生。

秋天近霜霰，吴地少风尘。
时驾小车出，始知闲客真。
新交孰倾盖，往事漫霑巾。
处处皆堪隐，桃源莫问津。

溪水初生与岸平，桥头新柳已藏莺。
诗缘遇兴玲珑和，酒为逢知烂熳倾。
青箬买来冲雨钓，乌犍租得及时耕。
今朝独立东风里，叹息无人会此情。

萧散湖山路，天教脱馽羁。
蝉声入古寺，马影度荒陂。
樵唱时倾耳，僧谈亦解颐。
偏门灯火闹，不敢恨归迟。

束发初学诗，妄意薄风雅。
中年困忧患，聊欲希屈贾。
宁知竟卤莽，所得才土苴。
入海殊未深，珠玑不盈把。
老来似少进，遇兴颇倾泻。
犹能起后生，黄河吞钜野。

秋晚南山行，小蹇就店秣。
我亦念少休，无奈市儿聒。
嗟尔亦坐饥，锱铢苦争夺。
其心计亦厌，陷溺无自脱。
我欲救其本，汝勿谓迂阔。
要倾江海大，一洗锥刀末。
人生顾须几，卒岁惟一褐。
有地即可耕，何山不堪活。

多泥穷巷破茆屋，人不堪忧心自足。
有时负日向门前，手把南华日中读。
若教开门与客游，扰扰依前怀百忧。
平生自计亦已熟，惟有钓鱼湖水头。
旧闻仲长子光可与友，喑不能言但耽酒。
安得此友常过门，一语不交倾数斗。

残年欲遂迫期颐，追数朋俦死已迟。
卜冢治棺输我快，染须种齿笑人痴。
野梅堕地草生后，街柳拂鞍冰泮时。
满眼云山不须买，剩倾新酿赋新诗。

王子自少无他娱，求佳山林结草庐。
头童齿豁已衰矣，衣弊屡空常晏如。
出游耻怀祢衡刺，归卧尽读倚相书。
它日叩门倾白堕，要看着句到黄初。

有客相与饮，酒尽惟清言。
坐久饥肠鸣，殷如车轮翻。
烹栗煨芋魁，味美敌熊蹯。
一饱失百忧，抵掌谈羲轩。
意倦客辞去，秉炬送柴门。
林间鸟惊起，落月倾金盆。

蚁知将雨先移穴，燕护新雏迭守巢。
补漏支倾吾可笑，呼奴乘屋更添茅。

空堂寂寂暑气清，祇有燕雀无人声。
云头忽移帘影失，雨点乱集荷盘倾。
沟坑水溢鱼鳖喜，庭户风送蛟龙腥。
衣巾汗垢为一洗，呼奴举榻临前楹。
取泉石井试日铸，吾诗邂逅亦已成。
何由探借中秋月，与子同游白玉京。

略彴方塘北，筼筜小堑东。
荷盘倾夕露，芡觜坼秋风。
磔磔禽移树，芒芒月堕空。
诗材随处足，尽付苦吟中。

石帆山下旧苔矶，回首平生念念非。
秋早明河低接地，夜深白露冷侵衣。
风生古戍笳争发，月过横塘鹊独飞。
却看宦途倾夺地，恍然败将脱重围。

今日拆汝书，一读眼为明。
知汝即日归，明当遣舟迎。
想汝片帆东，翩若飞鸿征。
薄暮过梅市，咿讴双橹声。
到家亦尚早，城楼初发更。
草草一尊酒，为汝手自倾。
夜分不能寐，顿忘衰病婴。
岂惟病良已，白头黑丝生。
暂别亦不恶，益重父子情。
自今日相守，北窗同短檠。
六经焰久伏，百氏方纵横。
世俗摈孤学，未易口舌争。
此责在学者，草莱勿自轻。
汝壮父未死，相勉在力行。

闲倾清圣浊贤酒，稳泛朝南暮北风。
射的山前云几片，一秋不散伴渔翁。

白发垂肩无二毛，胸中消尽少年豪。
河倾月没夜将旦，木落草枯秋已高。
窗下灯残候虫语，墙隅栖冷老鸡号。
曲肱不复更成寐，起视寒空如断鳌。

东作初占嗣岁宜，蚕官又近乞灵时。
倾家酿酒无遗力，倒社迎神尽及期。
先醉后醒惊老惫，路长足蹇叹归迟。
西村渐过新塘近，宿鸟归飞已满枝。

槁竹干薪隔岁求，正虞雪夜客相投。
如倾潋潋蒲萄酒，似拥重重貂鼠裘。
一睡策勋殊可喜，千金论价恐难酬。
他时铁马榆关外，忆此犹当笑不休。

野水枫林屋数椽，寒炉无火坐无毡。
残灯耿耿愁孤影，小雪霏霏送旧年。
椒酒辟瘟倾潋滟，蓝袍俘鬼舞跰跹。
从今供养惟春荠，莫羡愚公日万钱。

去日如驰衰有验，万事惟当就收敛。
可怜未与酒相忘，风月婆娑犹不厌。
有时清夜行中庭，幅巾藜杖影竛竮。
松风十里吹残梦，萝月三更照半醒。
河倾鸡唱吟未已，爽透发根清入齿。
晨光底事不贷人，辘轳汲水啼鸦起。

庚寅吾入蜀，西过齐安城。
雪堂拜老仙，眉宇寒峥嵘。
微泉尚如昔，激激琴筑声。
龙蛇入笔力，断石卧纵横。
戊戌奉诏追，触热万里程。
归途抵齐安，岁月浩可惊。
三日乃东下，鼓角遥送迎。
安国有老僧，元祐初载生。
蝉联说旧事，耳目犹聪明。
徒行就船别，耿耿恻怆情。
岂知二纪后，汝乃为此行。
追怀昔游地，未语涕已倾。
念汝虽并塞，残虏方守盟。
职虽在警盗，枹鼓寂不鸣。
惟当奉法令，日夜抚孤惸。
官卑俸入薄，切勿厌藜羹。
勇如赤壁战，节若江水清。
人谁不汝知，况事贤公卿。
三山与七家，相望两柴荆。
归来讲学暇，袯襫同春耕。

雷车动地电火明，急雨遂作盆盎倾。
强弩夹射马陵道，屋瓦大震昆阳城。
岂独鱼虾空际落，真成盖屐舍中行。
明朝雨止寻幽梦，尚听飞涛溅瀑声。

客中得友绝清真，盖未倾时意已亲。
枕冷不知清夜梦，眼明喜见老成人。
河倾斗落三传漏，雾散云归两幻身。
心亦了然知是妄，觉来未免一酸辛。

客中得友绝清真，盖未倾时意已亲。
枕冷不知清夜梦，眼明喜见老成人。
河倾斗落三传漏，雾散云归两幻身。
心亦了然知是妄，觉来未免一酸辛。

老疾逢秋体自轻，披衣暂起绕床行。
隙风不断灯将灭，檐雨如倾阶欲平。
鳏叟何尝愁枕冷，病夫未免待窗明。
拂书洗砚龟堂上，幽事谁知日有程。

少日猖狂不自谋，即今垂死更何求。
简编不隔圣贤面，梦寐时为河岳游。
浊酒未倾心已醉，长歌欲发涕先流。
石帆射的烟岚晚，过雁声中又一秋。

生世八十余，日夜迫衰老。
中年所筑舍，倾坏当官道。
每逢风雨夕，性命凛莫保。
况此芦竹藩，何恃不摧倒。
今朝手自葺，不暇避涂潦。
鸡豚有限隔，门巷得锄扫。
岂惟御盗窃，亦足慰怀抱。
阴云忽四垂，见事幸差早。

士生始从学，取友实先务。
吾闻诸古人，倾盖有如故。
汉宫长生药，至取云表露。
治身当何如，而受一尘污。

早岁知闻久已空，岿然犹有灞城翁。
东楼谁记倾春碧，北岭空思擘晚红。
冉冉流年霜鬓外，累累荒冢绿芜中。
琳房何日金丹熟，老鹤犹堪万里风。

忽忽悲穷处，悠悠感岁华。
暮云如泼墨，春雪不成花。
眼涩灯生晕，诗成字半斜。
残尊已倾尽，试起问东家。

寂寂房栊鸟雀声，熏笼茶灶正施行。
繁花满树春才半，斜日穿云雨乍晴。
引睡书横犹在架，围棋客散但空枰。
病怀莫道伤幽独，小榼芳醪手自倾。

川云漠漠雨冥冥，浊酒闲倾不满瓶。
蚕簇尚寒忧茧薄，稻陂初满喜秧青。
王师护塞方屯甲，亲诏忧民已放丁。
病起自怜犹健在，不须求应少微星。

郁蒸作不解，风雨来有信。
岂惟窗户清，更喜草木润。
简编既陈前，灯火亦可近。
跂予望圣贤，倾河洗骄吝。
扶衰幸未死，吾道其少进。
安得平生欢，怀抱为君尽。

三三两两市船回，水际柴门尚未开。
垂绿笋梢风正恶，弄黄梅子雨初来。
红螺杯小倾花露，紫玉池深贮麝煤。
领取林间闲富贵，向来误计伴邹枚。

六月暑方剧，喘汗不支持。
逃之顾无术，惟望树影移。
或谓当读书，或劝把酒卮。
或夸作字好，萧然却炎曦。
或欲溪上钓，或思竹间棋。
亦有出下策，买簟倾家赀。
赤脚蹋增冰，此计又绝痴。
我独谓不然，愿子少置思。
方今诏书下，淮汴方出师。
黄旗立辕门，羽檄昼夜驰。
大将先擐甲，三军随指挥。
行伍未尽食，大将不言饥。
渴不先饮水，骤不先告疲。
吾侪独安居，茂林荫茅茨。
脱巾濯寒泉，卧起从其私。
于此尚畏热，鬼神其可欺。
坐客皆谓然，索纸遂成诗。
便觉窗几间，飒飒清风吹。

蜂儿园里香尘细，燕子楼中宝瑟斜。
惟有天知太平事，乞倾东海洗胡沙。

老翁终日饱还嬉，常拾儿童竹马骑。
食为齿摇艰咀嚼，冠因发少易倾欹。
乌乌歌罢人谁问，咄咄书成自不知。
堪笑残生似蒲柳，秋风未到已先衰。

蓬山再别四经秋，来日翩翩去日遒。
无酒可倾殊省事，有诗浑忘亦良筹。
梅花遮路如撩客，槲叶飘风已满沟。
湖上榜舟归薄暮，斜阳红入寺家楼。

岁熟家弥困，天寒酒阙倾。
仅能炊稻饭，敢望糁藜羹。
一榻解腰卧，四廊摩腹行。
诗人要疏瘦，此日愧膨脝。

风雨纵横夜彻明，须臾更觉势如倾。
出门已绝近村路，对面不闻高语声。
衔舳江关多蜀估，宿师淮浦饱吴粳。
老民愿忍须臾死，传檄方闻下百城。

僧壁题名半阙讹，重来叹息屡摩挲。
林蝉欲断暮复急，竹露如倾秋更多。
半俸渐偿赊酒券，故衫已换钓鱼蓑。
西窗一看枯棋罢，归去还忧烂斧柯。

禹祠巍巍阅千代，广殿修廊半倾坏。
屹然遗窆每摩挲，石长苔侵字犹在。
去年已愧曳杖来，今者更用儿扶拜。
聊持一酌荐丹衷，衰疾龙钟神所贷。

旧业桑麻在，颓龄耄耋过。
虞卿著书晚，伏叟授经讹。
井上磨樵斫，村东买钓蓑。
倾身营一饱，自笑又蹉跎。

昏昏断梦带余酲，散发披衣坐待明。
城角吹残河渐隠，海氛消尽日初生。
老农自得当年乐，痴子方争后世名。
莫怪闭门常懒出，即今车盖为谁倾。

少学文章竟不成，暮年腕弱字欹倾。
抽毫欲下还休去，棐几空怜似砥平。

醉泛蜻蜓浦，咿哑一橹声。
陂塘秋水瘦，墟落暮烟生。
野店曾留醉，樵翁不记名。
相逢虽惘惘，怀抱已先倾。

人间元无第一手，万事端如屈伸肘。
但能看破即超然，何代商山无四叟。
老民自视中何有，倾身经营一杯酒。
此外管城差可人，相从且作明窗友。

割愁何处有并刀，倾座谁能夺锦袍。
堪笑陆翁邻鬼录，尚推邢友擅人豪。
杜门虽少客载酒，落笔已能奴命骚。
安得相从北窗下，丐君剩馥与残膏。

入夏久不雨，旱势已岌岌。
蛙蛤徒自喧，蛟龙卧如蛰。
何由白水满，但守青秧泣。
上天忽悔祸，川云起呼吸。
虚檐雨竞泻，平野苗尽立。
儿停蹋沟车，妇免忧谷汲。
人言雨非雨，乃是倾玉粒。
移床亦细事，敢叹屋漏湿。

缪算狂言悔莫追，杜门省事不妨奇。
欹倾淡墨诗成后，缥缈乌巾浴出时。
筇杖闲行穿密筿，绳床移坐照清漪。
眼边好景真须惜，渐近浮生结局时。

有客南山至，相携饭野亭。
倾篮鱼白白，出笼菜青青。
米滑溪舂碓，醅浑草塞瓶。
从今同保社，日醉不须醒。

急雨狂风暮不收，燎炉薪暖复何忧。
如倾潋滟鹅黄酒，似拥蒙茸狐白裘。
大泽羁鸿来万里，高城传漏过三筹。
明朝会看稽山雪，莫为冲寒怯上楼。

我识康庐面，亦抚终南背。
平生爱山心，于此可无悔。
晚归古会稽，开门与山对。
奇峰绾髻鬟，横岭扫眉黛。
岂亦念孤愁，一日变万态。
风月娱朝夕，云烟阅明晦。
一洗故乡悲，更益吾庐爱。
东偏得山多，寝食鲜不在。
宁无度世人，谈笑见英概。
御风倘可留，为我倾玉瀣。

天青无云星错落，大风忽自西南作。
寿藤老木不自全，门外岂容存略彴。
翁媪惊呼儿女泣，屋瓦飞空吁可愕。
巢倾共闵乌鹊死，空黑还疑鬼神恶。
南邻仅有瓜牛庐，转盼卷去无遗余。
腐儒自笑独耐事，一灯荧荧犹读书。

移花得微雨，晒药遇新晴。
闷里家书到，贫时籴价平。
身方抱沉疾，天乃相余生。
莫恨村醪薄，灯前与细倾。

昔日江湖上，飘然无定居。
频倾京口酒，亦食武昌鱼。
北首心空壮，东归愤不摅。
岂知牙齿落，送老一茆庐。

晏婴长不满五尺，淳于饮能至一石。
老无功名未足叹，滑稽玩世亦非昔。
当年交友倾一时，谁料蓬门今寂寂。
陈山李石千载士，早死当为天下惜。
斯文显晦端有命，道悠运促非人力。
我今稽山一老农，百岁不死知何益。
后生可畏要有人，谁能隠若一敌国。
狂言勿发心自惊，归卧北窗还默默。

小筑涛江外，微凉暑雨余。
倾囊致欢伯，信脚到华胥。
芳草翩翩蝶，清池泼泼鱼。
此翁虽耄矣，作计未全疏。

苍龙挂东南，夭矫拏万仞。
虽然杂云气，爪尾略可认。
明日暴雨来，继以雷大震。
平地成江河，吞卷才一瞬。
吾庐久倾坏，不压真堇堇。
所欣憔悴中，一饱天不吝。
余功到场圃，草木皆绿润。
萧然岸角巾，三叹抚庭楯。

短袍楚制未为非，况得药瓢相发挥。
行过山村倾社看，绝胜小剑压戎衣。

晨几手作墨，午窗身硙茶。
岂惟要小劳，亦以御百邪。
儿童不解此，倾心逐纷华。
君看如山祸，萌在一念差。

小诗苦思凭谁赏，绿酒盈尊每独倾。
老境情悰例如此，不须惆怅感余生。

小诗闲淡如秋水，病后殊胜未病时。
自翦矮笺誊断稿，不嫌墨浅字倾欹。

至德无私不我欺，精祈未效莫轻疑。
但令葵藿勤倾向，会有风云感会时。

咿哑双橹声，凄切游子情。
岂无一杯酒，孤舟谁与倾。
清愁不可耐，霜月照潮平。

兄年十七弟始生，弟今白发森千茎。
所期相就毕此世，一尊浊酒得共倾。
往年虽穷犹半菽，两年糠核苦不足。
书生志欲及天下，贫贱不得收骨肉。
过悲复恐兄意伤，忍涕不觉涕已滂。
早朝霜露戒衣薄，愿书此语欢或忘。
闭门病衰百无用，日望兄归有余俸。
早从丞相乞湖州，莫待异时思少游。

广殿遥闻警跸音，觚棱晓色尚沈沈。
半空瑞霭炉香馥，一点红云黼座深。
夷夏驩声归羽舞，乾坤和气入薰琴。
欲知圣德齐尧舜，溯阙争倾万国心。

欲知主圣本臣忠，倾尽嘉谟沃舜聪。
同载方如周吕尚，安车不数汉申公。
日烘盎盎花光暖，烛映鳞鳞酒浪红。
白首同朝各强健，莫辞烂醉答春风。

西江有单鹄，托身万里云。
猥为稻粱谋，堕此鸥鹭群。
朝游枫叶杪，暮宿芦花根。
怀安浦溆暖，忘记云海宽。
忽有孤征鸿，惊飞落江滨。
眼明见黄鹄，邂逅倾情真。
羽毛虽不同，意气颇相亲。
言鹄有六翮，何不高飞翾。
水鸟不足群，朝暮徒嘲喧。
相将乘风去，一上盘秋旻。
渴饮颢露滋，饥吸晴霞暾。
方知翅翎俊，可以凌埃尘。
东风昨解冻，春光暖如薰。
阳鸟当北乡，行止倏已分。
傥欲相逐去，关山隔吴秦。
两鸟竟分飞，鸣声动行人。
岂不有岁晚，鸿当复来宾。
但愁山海阔，岐路多纠纷。
复来失故道，那得相知闻。
鸿归有俦侣，鹄住长悲辛。

玉妃谪人世，乃在流水村。
天风吹婵娟，飘堕寂莫滨。
芳心怨命薄，玉色凄路尘。
佳人来无期，日暮多碧云。
溪声为咽绝，月亦低微颦。
相逢倦游子，一笑不复珍。
脉脉问不语，亭亭意弥真。
要我冰雪句，招此欲断魂。
苏仙上宾天，妙意终难陈。
璿柄忽倾堕，晓岚愁翠昏。

隤云暧前驱，连鼓讧后殿。
骎骎失高丘，扰扰暗古县。
白龙起幽蛰，黑雾佐神变。
盆倾耳双聩，斗暗目四眩。
帆重腹逾饱，橹润鸣更健。
圆漪晕雨点，溅滴走波面。
伶俜愁孤鸳，飐闪乱饥燕。
麦老枕水卧，秧穉与风战。
牛蹊岌城沉，蚁隧汹瓴建。
水车竞施行，岁事敢休宴。
咿哑啸簧鸣，𫐆辘连锁转。
骈头立妇子，列舍望宗伴。
东枯骇西溃，寸涸惊尺淀。
嗟余岂能贤，与彼亦何辨。
扁舟风露熟，半世江湖遍。
不知忧稼穑，但解加餐饭。
遥怜老农苦，敢厌游子倦。

欹倾栈路绕山明，隔陇人家犬吠声。
无限白云堆去路，不知谁识许宣平。

苔径弯环入，茅斋取次成。
蔓花缘壁起，闲草上阶生。
宿雨松篁色，新晴燕雀声。
筒泉烹御米，聊共老僧倾。

君子取中道，常在语默间。
多言固自费，不语良独难。
此翁身如郑文渊，辨如悬河思如泉。
迩来缄口欲挂壁，嗫嚅畏客翻可怜。
君不见东家玉壶本弟兄，叩之犹解语分明。
愿闻胚浑甚深义，定自能令一座倾。

盆倾瓴建夜翻渠，绕屋蛙声一倍粗。
想见西堂浑不睡，明朝踏湿看菖蒲。

雪晴风劲晚来冰，楼上奇寒病骨惊。
雀啄空檐银笋堕，鸦翻高树玉尘倾。
青帘闪闪千家静，黄帽亭亭一水横。
坐久天容却温丽，一弯新月对长庚。

晓山障望眼，脉脉紫翠横。
澄江已不见，况乃江上城。
结束治野装，木末浮三星。
羸马陇头嘶，小车谷中鸣。
亭亭东灞树，练练绿浦明。
篙师笑迎我，新涨没蘋汀。
径投一叶去，云水相与平。
聊将尘土面，照此玻瓈清。
怀我二三友，高堂晨欲兴。
风细桐叶堕，露浓荷盖倾。
凝香绕燕几，安知路傍情。

雾雨胭脂照松竹，江南春风一枝足。
满城桃李各嫣然，寂莫倾城在空谷。
城中谁解惜娉婷，游子路傍空复情。
花不能言客无语，日暮清愁相对生。

幽介联昏援，门阑阅岁更。
方欣承燕几，何意写铭旌。
笑语犹寻梦，恩勤已隔生。
情伤到深处，有泪不胜倾。

谁扶病客起龙钟，恩在盆倾一雨中。
问讯九关何路到，拟笺欢喜谢天公。

华灯收尽江梅落，别有横枝照林薄。
天教阆苑染芳根，小住山城慰萧索。
腾腾醉后酒红醺，淡淡妆成笑靥新。
斟酌东君已倾倒，为渠都费十分春。
别乘胸怀有风月，催唤清尊洗愁绝。
花知主客得不凡，一夜光风融绛雪。
楼头烟暝吹单于，花梢挂星光有无。
归来境熟落春梦，梦入锁香红绮疏。

揽秀堂前一笑倾，都忘身世两浮萍。
扶藜处处从君赏，落笔时时得我惊。
荔熟闽山劳梦想，蘋香苕水约逢迎。
袛愁误入桃源后，从此车轮四角生。

六月火云高偃蹇，使君有意怜焦卷。
一封红篆驿金龙，雨气倏随炉燎满。
风师避路雷车鸣，石破天惊檐溜倾。
不知稻本颇苏否，但觉溪声如百霆。
税驾朱旛未云久，造化功成屈伸肘。
我评兹事与天通，知公小试调元手。
清坛深夜宾众真，前驱霓旌后飚轮。
定有灵官识仙伯，报道紫皇思侍臣。

杯中畴昔共江天，倾座新诗报警联。
海浦寸心空共月，京华双鬓各凋年。
交情敢说同方友，句法甘从弟子员。
有意数从文字饮，何须争着祖生鞭。

黄鹄飘然下九关，江船载月客俱还。
名高岂是孤臣愿，身退聊开壮士颜。
倾盖当年真旦暮，沾巾明日有河山。
后期淹速都难料，相对犹怜鬓未斑。

趣召单车至，惊传两鬓凋。
倾城迎国老，即日走天骄。
梦已商人奠，身犹汉相朝。
古来贤达意，生灭两消摇。

月窟移来有贵名，一帘金碧照东荣。
鼻端入妙睡魔醒，眼底会真诗句生。
日气珑璁无奈醉，露华凌乱不胜清。
君家倾国何时见，淡扫蛾眉撚夕阴。

垂虹亭上角巾倾，鼍怒龙吟醉不听。
安得对君浮大白，想应嗤我汗新青。
梦魂舞蝶随春草，时节宾鸿点暮汀。
湖海扁舟须及健，莫教明月照星星。

窈窕崎岖学种园，此生丘壑是前缘。
隔篱日上浮天水，当户山横匝地烟。
春入葑田芦绽笋，雨倾沙岸竹垂鞭。
荒寒未办招君醉，且吸湖光当酒泉。

倾檐缺吻护奎文，金碧浮图暗古尘。
闻说今朝恰开寺，羊裘狼帽趁时新。

把酒临风瑞露倾，琼浆何用谒云英。
卷帘雨脚银丝挂，倚杖江头绿涨生。
岭海一凉苏暑病，山林千籁试秋声。
兹游奇绝忘羁宦，惭愧烟中短棹横。

前年冲雪过双溪，风帽泥鞯骑吹随。
烂醉依前逢锦瑟，好音惟是欠黄鹂。
功名未试玉璜玦，离别频倾金屈卮。
畴昔北征烦吉梦，南征合有梦归时。

导江自海阳，至县廼弥迤。
狂澜即奔倾，中流遇铧嘴。
分为两道开，南漓北湘水。
至今舟楫利，楚粤径万里。
人谋夺天造，史禄所经始。
无谓秦无人，虎鼠用否耳。
紫藤缠老苍，白石溜清泚。
是间可作社，牲酒百世祀。
修废者谁欤，配以临川李。

倾崖溜雨色，惨淡水墨画。
辛夷碎花县，瘣木老藤挂。
翠莽楚甸穷，黄流蜀江下。
一滩今始尝，三峡此其亚。
雨点鼓士掺，云腾挽夫跨。
惊心度石林，破眼见村舍。
牛眠草色里，犬吠竹林罅。
步头可檥船，安稳睡残夜。

倾崖当胸石啮足，失势毛牦槁幽谷。
王孙却走断不到，惟有哀猿如鬼哭。
仆夫酸嘶诉涂穷，我亦付命无何中。
悲风忽来木叶战，落日虎嗥枯竹丛。

诘曲不前如宦拙，欹倾当面似交难。
若将世路比山路，世路更多千万盘。

滟滪之石谁劖镌，恶骇天下形眇然。
客行五月潦始涨，但见匹马浮黄湍。
时时吐沫作𣸣淖，灂灂有声如粥煎。
蜀江西来已无路，凿山作浍方成川。
瞿唐之口狭如带，乃欲纳此江漫漫。
奔流下赴故偪仄，汝更争道当其前。
舟师欹倾落胆过，石孽水祸吁难全。
山川丘陵皆地险，惟此险绝余难肩。
东坡笔端喙三尺，愿与作赋评嘲喧。
云非此石峡更怒，臼头忽作倾城妍。
我从巫山飞一棹，欢喜偶脱蛟龙涎。
是非信否未暇诘，且上高斋清昼眠。

滟滪之石谁劖镌，恶骇天下形眇然。
客行五月潦始涨，但见匹马浮黄湍。
时时吐沫作𣸣淖，灂灂有声如粥煎。
蜀江西来已无路，凿山作浍方成川。
瞿唐之口狭如带，乃欲纳此江漫漫。
奔流下赴故偪仄，汝更争道当其前。
舟师欹倾落胆过，石孽水祸吁难全。
山川丘陵皆地险，惟此险绝余难肩。
东坡笔端喙三尺，愿与作赋评嘲喧。
云非此石峡更怒，臼头忽作倾城妍。
我从巫山飞一棹，欢喜偶脱蛟龙涎。
是非信否未暇诘，且上高斋清昼眠。

路转市声远，宽闲古城东。
适从红尘来，忽入苍烟丛。
槿心倾秾露，芋叶翻微风。
秋阳澹篱落，残暑不必攻。
野老熟睡起，日高首如蓬。
官身骑官马，君应笑龙钟。

山灵知我厌尘土，唤起蛰雷鏖午暑。
松风无力雨丝长，散作毵毵雪尘舞。
岩前悬溜珠帘倾，安得吹来添玉觥。
诗成酒尽肠亦断，休唤佳人唱渭城。

隠吏诗情卜筑幽，同年惜别劝淹留。
试倾万景湖亭酒，来看半轮江月秋。
川路虽长犹共此，夜船空载且归休。
碧岩胜处频回首，好事谁能更小楼。

胜峰高哉摩紫青，白鹿导我登化城。
住山大士喜客至，兜罗布界缤相迎。
圆景明晖倚云立，艴如七宝庄严成。
一光未定一光发，中有墨像随心生。
白毫从地插空碧，散烛象纬天龙惊。
夜神受记亦修供，照世洞然千百灯。
明朝银界混一白，咫尺眩转寒凌兢。
天容野色鯈开闭，惨淡变化愁仙灵。
人言六通欲大现，洗山急雨如盆倾。
重轮叠采印岩腹，非烟非雾非丹青。
我与化人中共住，镜光觌面交相呈。
前山忽涌大圆相，日围月晕浮青冥。
林泉草木尽含裹，是则名为普光明。
言词海藏不胜赞，北峰复有金桥横。
众慈久立佛事竟，一尘不起山竛竮。
向来无法可宣说，为问有耳如何听。
我本三生同行愿，随缘一念犹相应。
此行且复印心地，衣有宝珠奚外营。
题诗说偈作公案，亦使来者知吾曾。
神通佛法须判断，一任热椀春雷鸣。

我本住林屋，风吹来锦城。
锦城亦何乐，所乐多友生。
相从不知久，相送不计程。
横绝峨眉巅，欲去有余情。
吾宗盖难弟，李郭人中英。
二杨懿文德，谭子资粹清。
相视心莫逆，剧谈四筵倾。
明朝各回首，云水相与平。
我今投绂去，行且扶犁耕。
凄凉别知赋，慷慨结客行。
后会岂不好，路长恐寒盟。
诸贤乃不凡，骨相有功名。
大厦罩群木，明廷朝万灵。
王畿坦如砥，结绶当同登。
道傍石湖水，谁能叩柴荆。
梦中傥相见，秉烛听残更。

恶风奔云何壮哉，溪水欲立山欲摧。
石岸迸裂缆边树，胡床动摇船底雷。
灵岩塔后雨脚挂，胥口庙前浪花来。
篷漏衣沾不足惜，酒瓶倾倒愁空罍。

河倾海立夜翻盆，不独妨灯更损春。
冻涩笙簧犹可耐，滴皴梅颊势须嗔。

士进固未易，退亦良独难。
西州多故人，归路常险艰。
有道独行意，郭舟若神仙。
勿轻银兔符，倾倒金貂蝉。
唐安君昔游，百万蠲逋钱。
我亦常客梦，醉歌采菱船。
父老尚相记，况君有前缘。
想见东西湖，恩波涨春澜。
此地著经济，纱笼相后先。
潭潭相业堂，新题我所刊。
政为来者地，君行岂偶然。
去去进明德，后日五四贤。

梅霖倾泻九河翻，百渎交流海面宽。
良苦吴农田下湿，年年披絮插秧寒。

岁朝爆竹传自昔，吴侬政用前五日。
食残豆粥埽罢尘，截筒五尺煨以薪。
节间汗流火力透，健仆取将仍疾走。
儿童却立避其锋，当阶击地雷霆吼。
一声两声百鬼惊，三声四声鬼巢倾。
十声百声神道宁，八方上下皆和平。
却拾焦头叠床底，犹有余威可驱疠。
屏除药裹添酒杯，昼日嬉游夜浓睡。

燕寝香中暑气清，更烦云鬓插琼英。
明妆暗麝俱倾国，莫与矾仙品弟兄。

野外行吾意，城中寄却愁。
半秋三夜月，千古五湖舟。
涌地金芒发，行天玉镜流。
珠星沉不现，银汉黯如收。
高浪连三境，长风近十洲。
水天双对镜，身世一浮沤。
迥白包元气，空明慰病眸。
只怜心浩荡，不管鬓飕飗。
放棹真狂矣，关门有此不。
四并非易事，一笑亦难谋。
急管参渔笛，清歌间棹讴。
逢迎成邂逅，啸咏劝绸缪。
女撷蘋花献，妻倾竹叶酬。
今宵如不饮，何处可忘忧。
忆昔谁同赏，于今岁恰周。
陟冈睽鲁卫，伐木怆应刘。
独叹灵光在，能追汗漫游。
大都缘未尽，岂是病都瘳。
纵意褰篷席，轻生倚柁楼。
节宣诚小爽，犹胜赋悲秋。

秃翁衰雪涕垂颐，仿佛三生懒散师。
浃髓沦肤都是病，倾囷倒廪更无诗。
笑看笔格网丝遍，闲数窗棂花影移。
事业光阴今若此，故人休说旧襟期。

雨到中宵歇，心知逗晓晴。
排云数峰出，漏日半江明。
风借轻帆便，天催懒客行。
不应樟镇酒，无意待人倾。

有酒何须富，无车却好行。
眼中长得句，身外岂关情。
远岭寒逾瘦，干枫落更声。
好怀非自閟，且道向谁倾。

病眼何愁未苦佳，晓看霜了晚看霞。
只惊天上三冬月，那得西湖十里花。
景与诗争酣未退，兴如水涌去难遮。
却嫌醉墨欹倾甚，整整斜斜半似鸦。

向来一旱鬓成丝，敢道新年雨脚垂。
未必催诗真强管，端令学稼失愁思。
只今且莫倾三峡，此后时须示一犁。
未爱少陵红湿句，可人却是道知时。

旧雨新更寒，昼歇夜复陨。
我行十日泥，屦迹故未泯。
吟声正酸苦，已似琴促轸。
更遭雪作祟，不由弦不紧。
与公无诗债，何得便见窘。
半生领盛名，一面辱倾囷。
眼底过浮云，谁见柳下悯。
觅句许奇险，有底恼肝肾。
开怀爱我多，落笔为渠尽。
独怜禾头湿，可欢不可哂。

清愁政尔喜逢兄，一笑那知客帝城。
海气不曾晴色好，梨花半落嫩寒生。
刑书夜诵端何苦，诗句春来想不平。
我亦有怀无处说，对床只欲为渠倾。

论交何必星霜久，白头得似倾盖友。
长安市上李将军，挽弓旧不论石斗。
只今有子似渠长，清夜读书雪边牖。
云端烽烟半点无，怪来将军不好武。
遗我骊珠三百颗，字字镌镵未曾苟。
得得且看钱塘潮，莫莫言攀渭城柳。
朝家金印斗样大，情知不上书生肘。
儒冠多误侬饱谙，毛锥焉用君知否。
便应早请终军缨，径须系取单于首。
居延蒲类水如天，吹作春风一杯酒。
归来冠剑上凌烟，剩作功名落人口。
如何收敛许光芒，也趁槐花黄里走。
献璞虽真不救胫，绝弦何如只停手。
人生匹似风中花，荣瘁升沈岂非偶。
与君早赋归去来，名垂万古知何有。
不如耳热歌呜呜，醉帽欹倾衣不纽。
诗流唱和秋虫鸣，僧房问答狮子吼。
尽令俗客不妨来，白眼相看勿分剖。

论交何必星霜久，白头得似倾盖友。
长安市上李将军，挽弓旧不论石斗。
只今有子似渠长，清夜读书雪边牖。
云端烽烟半点无，怪来将军不好武。
遗我骊珠三百颗，字字镌镵未曾苟。
得得且看钱塘潮，莫莫言攀渭城柳。
朝家金印斗样大，情知不上书生肘。
儒冠多误侬饱谙，毛锥焉用君知否。
便应早请终军缨，径须系取单于首。
居延蒲类水如天，吹作春风一杯酒。
归来冠剑上凌烟，剩作功名落人口。
如何收敛许光芒，也趁槐花黄里走。
献璞虽真不救胫，绝弦何如只停手。
人生匹似风中花，荣瘁升沈岂非偶。
与君早赋归去来，名垂万古知何有。
不如耳热歌呜呜，醉帽欹倾衣不纽。
诗流唱和秋虫鸣，僧房问答狮子吼。
尽令俗客不妨来，白眼相看勿分剖。

台家搜遍北山莱，倾国如君不用媒。
次第幽人出空谷，鹤书即傍日边来。

半世行天下，同心寡友生。
故人今又去，此意向谁倾。
白发三更语，青灯一点明。
看渠还玉署，老我正归耕。

我生苦终鲜，四海皆弟兄。
四海尚如许，而况吾宗盟。
君年甫弱冠，已有俊异声。
作赋拟三都，著论追过秦。
平生一瓣香，何曾举似人。
子上与济翁，真若吾同生。
我穷无人共，二子慰眼明。
济翁往荆州，君作石井行。
一老便落莫，有话从谁评。
怀哉勿重陈，呼酒且细倾。

仙山去天才一握，与山相高邹氏阁。
月波吹面寒欲冰，斗柄挂檐危不落。
叶县双凫那复飞，缑山一鹤何时归。
王仙肯来阁上否，共丝麟脯倾天酒。

樱桃一雨半雕零，更与黄鹂翠羽争。
计会小风留紫脆，殷勤落日弄红明。
摘来珠颗光如湿，走下金盘不待倾。
天上荐新旧分赐，儿童犹解忆寅清。

国朝以来妙人物，近世独数乾道年。
后皇乃武再开辟，欲倾东海洗乾坤。
九渊探珠岩采璞，天地为纲罝群贤。
玉堂金铉贮稷契，蓬山璧水俱崔班。
追还庆历元祐初，突过贞观开元前。
麟台正字蔡夫子，乃祖元是四谏官。
风流文采已碧梧，忠义慷慨仍青毡。
折槛旧痕故无恙，后皇是日动龙颜。
严霜烈日照鹓鹭，一身似叶飘淮堧。
柴门僵卧三腊雪，鱼釜仅续一线烟。
后皇九重念五岭，生愁雨露南方干。
诏谓正字当居中，肯为朕行绥百蛮。
梅花迎笑锦囊古，南斗退避文星寒。
动摇山岳细事耳，约束海若收波澜。
坐令百姓万里外，堕在二陕三辅间。
槟榔红时芝泥紫，归来径著侍臣冠。
我家江西更西处，白鹭洲对青原山。
公归肯访老翁否，酤酒满眼未必然，青刍白饭聊随缘。

敲冰汲山泉，炊玉酿霜醅。
忽然油成泓，失却琼作堆。
抱瓮输竹渠，挈瓶注银杯。
银杯不解饮，倾泻入我怀。
酒圣凡五传，道统到吾侪。
谁云孟氏醇，轲死不传来。
醉乡天张幕，糟丘麹为台。
吾欲往相宅，今夕未拟回。

壕水深清一镜如，天倾瑶屑打成酥。
瑠璃缸面熬琼粥，酿出珠宫白玉腴。

翟园看梅不满眼，载酒何曾倾一盏。
空有千株半未花，欲剪一枝无可拣。
归来却登多稼亭，玉妃骤降千娉婷。
素罗衣裳濯瑶水，珠宫楼阁开银屏。
国香万斛量不尽，雪岭诸峰互相映。
身骑白凤绕琼林，肝胆透寒骨毛冷。
看来只是两株梅，如何遣侬心眼开。
花头密密纷无数，萼萼枝枝砌成树。
夕阳斜照光烛天，微风欲度遮无路。
君不见侯门女儿真个痴，獭髓熬酥滴北枝。
又不见画工兔颖矜好手，冰水和铅描玉肌。
先生不能奄有二子者，报答风光只有诗。
今夕不醉仍无归。

识君童稚时，而今君齿壮。
不见二十年，颜貌已非向。
亲戚多零落，欲语还悲怆。
更问平生交，久从滁水上。
君又滁水归，寄音倾桂酿。
傥复二十年，吾焉保无恙。

夜晴初见月，云薄未分明。
高树尚无影，远鸿时有声。
下阶嫌履湿，闭户认苔生。
寂寂墙阴暝，更长已渐倾。

河畔有钓翁，团泥为瓮缶。
坐想秦人声，思倾杜陵酒。

冒暑驻轮毂，徘徊北壕上。
栋宇起中央，芙蓉生四向。
今吾太守乐，慰此郡人望。
雨从昭亭来，水入句溪涨。
蜻蜓立栏角，朱鲤吹荷浪。
岸木影下布，水鸟时引吭。
心闲不竞物，兴适每倾酿。
薄暮咏醉归，陪车知几两。

日击收田鼓，时称大有年。
烂倾新酿酒，饱载下江船。
女髻银钗满，童袍毳氎鲜。
里胥休借问，不信有官权。

已许郊间陈祖席，少停车马莫催行。
刘郎休恨三千里，樽酒十分听我倾。

兹日何所喜，所喜物向荣。
{巾祭}缕作翠柳，意先新阳生。
涂金镂为胜，义不首时轻。
增年已叹老，斗酒聊自倾。

入寺岂缘斋，阮公方咏怀。
心将超紫府，手欲拍洪崖。
云雾波初浄，尘埃鉴已揩。
但能倾玉醑，不假列金钗。
远客归空速，千樯密自挨。
醒论时事正，醉戴野巾㖞。
风俗通吴楚，清浑见汴淮。
遥知香刹外，独与赏心谐。

平生少壮日，百事牵于情。
今年辄五十，所向唯直诚。
既不慕富贵，亦不防巧倾。
宁为目前利，宁爱身后名。
文史玩朝夕，操行蹈群英。
下不以傲接，上不以意迎。
众人欣立异，此心常自平。
譬如先后花，结实秋共成。
赵壹虽空囊，郑子岂其卿。
二人贫且隠，高誉动天京。
我迹固尚贱，我道未尝轻。
力遵仁义涂，曷畏万里程。
安能苟荣禄，扰扰复营营。
近因丧已除，偶得存余生。
强欲活妻子，勉焉事徂征。
徂征江浦上，鸥鸟莫相惊。

皇祐辛卯冬，十月十九日。
御史唐子方，危言初造膝。
曰朝有巨奸，臣介所愤嫉。
愿条一二事，臣职非妄率。
巨奸丞相博，邪行世莫匹。
曩时守成都，委曲媚贵昵。
银珰插左貂，穷腊使驰驲。
邦媛将侈夸，中金赉十镒。
为言寄使君，奇纹织纤密。
遂倾西蜀巧，日夜急鞭抶。
红经纬金缕，排枓鬭八七。
比比双莲花，篝灯戴心出。
几日成几端，持行如鬼疾。
明年观上元，被服稳贤质。
灿然惊上目，遽尔有薄诘。
既闻所从来，佞对似未失。
且云虔至尊，于妾岂能必。
遂回天子颜，百事容丐乞。
臣今得粗陈，狡狯彼非一。
偷威与卖利，次第推甲乙。
是惟阴猾雄，仁断宜勇黜。
必欲致太平，在列无如弼。
弼亦昧平生，况臣不阿屈。
臣言天下言，臣身宁自恤。
君傍有侧目，喑哑横诋叱。
指言为罔上，废汝还蓬荜。
是时白此心，尚不避斧锧。
虽令御魑魅，甘且同饴蜜。
既其弗可惧，复以强辞窒。
帝声亦大厉，论奏不及毕。
介也容甚闲，猛士胆为栗。
立贬岭外春，速欲为异物。
外内官忷忷，陛下何未悉。
即敢救者谁，襄执左史笔。
谓此傥不容，盛美有所咈。
平明中执法，怀疏又坚述。
介言或似狂，百岂无一实。
恐伤四海和，幸勿苦苍卒。
亟许迁英山，衢路犹嗟咄。
翌日宣白麻，称快颇盈溢。
阿附连谏官，去若坏絮虱。
其间因获利，窃笑等蚌鹬。
英州五千里，瘦马行{马失}{马失}。
毒蛇喷晓雾，昼与岚气没。
妻孥不同途，风浪过蛟窟。
存亡未可知，雨馆愁伤骨。
饥仆时后先，随猿拾橡栗。
越林多蔽天，黄甘杂丹橘。
万室通酿酤，抚远亡禁律。
醉去不须钱，醒来弄琴瑟。
山水仍怪奇，已可销忧郁。
莫作楚大夫，怀沙自沈汨。
西汉梅子真，去为吴市卒。
为卒且不惭，况兹别乘佚。

春风骋巧如翦刀，先裁杨柳后杏桃。
圆尖作瓣得疏密，颜色又染燕脂牢。
黄鹂未鸣鸠欲雨，深园静墅声嗷嗷。
役徒开汴前日放，亦将决水归河槽。
都人倾望若焦渴，寒食已近沟已淘。
何当黄流与雨至，雨深一尺水一篙。
都水御史亦即喜，日夜顺疾回轻舠。
频年吴楚岁苦旱，一稔未足生脂膏。
吾愿取之勿求羡，穷鸟困兽易遁逃。
我今出城勤送子，沽酒不惜典弊袍。
数途必向睢阳去，太傅大尹皆英豪。
试乞二公评我说，万分岂不益一毛。
国给民苏自有暇，东园乃可资游遨。

大梁美酒斗千钱，欲饮常被饥窘煎。
经时一滴不入口，漱齿费尽华池泉。
昨日灵昌兵吏至，跪壶曾不候报笺。
赤泥坼封倾瓦盎，母妻共尝婢流涎。
邻家莆萄未结子，引蔓垂过高墙巅。
当街卖杏已黄熟，独堆百颗充盘筵。
老年牙疏不喜肉，况乃下箸无腥膻。
空肠易醉忽酩酊，倒头梦到上帝前。
赐臣苍龙跨入月，不意正值姮娥眠。
无人采顾傍玉兔，便取作腊下九天。
拔毛为笔笔如椽，狂吟一扫一百篇。
其间长句寄东郡，东郡太守终始贤。
切莫汲竭滑公井，留酿此醑时我传。

天池鲫鱼长一尺，鳞光鬣动杨枝磔。
西城隠吏江东客，昼日驰来夺炎赫。
冷气射屋汗收额，便教斫脍倾大白。
我所共乐仲与伯，羡君赴约笑哑哑。
持扇已见飞鸾翮，欲往从之云雾隔。

主人劝客饮，劝客无夭妍。
欲出古时物，先请射以年。
我料孔子履，久化武库烟。
固知陶氏梭，飞朱风雨天。
世无轩辕镜，百怪争后先。
复闻丰城剑，已入平津渊。
聊雠二百载，傥有书画传。
嗢呼才十一，便可倾觥船。
探怀发二宝，太公新室钱。
独行齐大刀，镰形末环连。
文存半辨齐，背有模法圆。
次观金错刀，一刀平五千。
精铜不蠹蚀，肉好钩婉全。
为君举酒尽，跨马月娟娟。

大盘小盘堆明珠，海估眩目迷精麤。
斗量入贡由掇拾，未必一一疵颣无。
不贡亦自有光价，此等固知鱼目殊。
许生怀文颇所似，暂抑安用频增吁。
倚门老母应日望，霜前稻熟舂红稃。
归来烂炊多酿酒，洗荡幽愤倾盆盂。
九卿有命不愁晚，朱邑当年是啬夫。

太守登车时，我病不能出。
遥期玩海棠，度险马屡叱。
唯畏行迈迟，恶欲及春日。
何为爱此花，曾非桃杏匹。
生红浓复浅，瘦蒂修且密。
湖傍几十树，雕盘拥新漆。
酒倾瑠璃盆，月上欢未毕。
县官同远宦，簿领无督诘。
刻意咏芳菲，追补李杜失。

已哉胡夫人，其寿七十余。
其子哀母死，一夕髭皓如。
髭白发亦白，长号守茅庐。
扶棺埋吴云，来会倾市墟。
谁复向寒月，卧冰求鲤鱼。

雪游如梨园，风撼梨花落。
骅骝骧首时，杳杳闻天乐。
楼观何参差，仙居倚寥廓。
群朋思饮酒，饮举北斗杓。
公子邀以归，跃马度城郭。
鹄毳拂轻裘，蛟珠乱疏箔。
少年气若虹，屡起鄱阳谑。
壮语士胆开，狂诃僮指愕。
间或美笑言，又或跪酬酢。
或如猿狙跳，或类虎豹攫。
或廋秦客辞，或纵灌夫恶。
杯盂或迁掷，履舄或搀错。
稍看云容披，斜漏日光薄。
驭仆整辔衔，庖人困羹臛。
还家历南市，灯烛已煜爚。
入门见妻孥，未暇问何若。
刘侯遽相招，登堂罗绰约。
往往奏清歌，时时更大噱。
江翁唱渭城，嘹唳华亭鹤。
半夜蜘蛛喜，微然见无著。
主人倍欢欣，劝客如倾壑。
我时已大醉，盏至不解却。
还思一日喧，静坐无适莫。
书作异时谈，竹林何愧怍。

天地不争行，日月不争明。
昼夜自显晦，冬春自枯荣。
夸父逐日死，共工触天倾。
二子不量力，空有千古名。
寄语贤与愚，何尝见长生。
我愿会良友，醉颜日常赪。
东海为酒樽，五湖为杯羹。
海罄湖且竭，尽倒为解酲。
苟死不复知，苟生徒牵情。
项籍乘牛车，驰上广武城。
强梁取秦鹿，慷慨犹为轻。
归来卧酒家，岂得惭公卿。
乐亦但如此，举世任营营。

截春流，筑沙坻。
拽龙舟，过天池。
尾矫矫，角岐岐。
千夫推，万鳞随。
惊鸿鹄，沉鱼龟。
春三月，轻服时。
薄水殿，习水嬉。
马特特，来者谁。
魏公子，人不窥。
车辚辚，集其涯。
邯郸倡，士交驰。
银缾索酒倾玻瓈，用钱如水赠舞儿。
却入上苑看鬭鸡，击球弹金无不为。
适闻天子降玉辇，当门虎脚看大旗。
春风吹花入行幄，红锦百尺争蛟螭。
云盖回，彩缆维，明年结客观未迟。

朝闻政府贺捷回，夕赐明月五千枚。
巍巍圣皇德所该，庙略付与何有哉。
况未覆穴翦渠魁，宜先战士老与孩。
倾肝沥胆谢不敏，岂可便恃张良才。

地厚天青冥，故交荣谢并。
何当一壶酒，以昔相与倾。
君今二千石，未往恋山楹。
山楹夜对月，孤怀岂忘情。
贵者几何逝，贱者几何生。
夏簟且安寝，明星上东城。

悲忧如路去无程，靖节终朝酒自倾。
苦苦来招为醉伴，西山不使伯夷清。

一见新安守，便若新安江。
洞澈物不隔，演漾心所降。
远指治所山，已入邻斋窗。
捧舆登南岭，策马怀旧邦。
养亲将为寿，倾甘抱玉缸。
观军将劳士，脔肥堆羊腔。
下车谈诗书，上世拥旄幢。
勿窥渊游鳞，无吠夜惊尨。
他日闻课第，天下谁能双。

君辞予家倾蚁醅，自有嘉味须持来。
青篾络缾方出户，红妆侑席已邀杯。
穷愁一饮犹关分，侧望群贤不可陪。
静坐纸窗无所得，只将文字眼前堆。

毛公明于诗，其系宜善续。
前示五长篇，大须倾几曲。
岂特元和间，咳唾成珠玉。

郡城至值夏，两日非宽程。
奔走岂吾愿，诏书促南征。
出郭星未已，归棹月已生。
问人水深浅，舟子喧未应。
水石代之对，淙然落滩声。
危峰起夕苍，暗潭生夜清。
江转风飒至，病肩难隠棱。
添衣初懒寻，忍寒良不能。
近城一二里，远岸三四灯。
望关恐早闭，驱舟祗迟行。
多情半环月，久矣将西倾。
欲落且小留，知我要入城。
月细光未多，大星助之明。
至舍心未稳，丽谯才一更。

碧酒时倾一两杯，船门才闭又还开。
好山万皱无人见，都被斜阳拈出来。

高台十日不曾登，雨后搘藤拄晚晴。
城外诸峰迎落照，松根细草总斜明。
眼穿岭北书不到，秋入海南愁顿生。
只有荷花旧相识，风前翠盖为人倾。

胜日从公蒲涧游，万壑声满千崖秋。
一迳如蛇三百曲，绕尽山腹到山头。
穹岩千仞欹欲裂，仰看飞泉泻云窟。
锵成环佩奏成琴，溅作珠玑霏作雪。
步穿危磴攀苍藤，忽上穹岩顶上行。
人在半天泉在井，不敢下瞰惟闻声。
只怪前驱深不见，须臾却向前山转。
海风吹袖万丈长，海水去人一弓远。
老僧云卧晏未兴，先遣长松夹道迎。
小参古殿黄面老，不见旧日安期生。
景泰上方半堵壁，城中望之雪山白。
却从景泰望城中，晓日楼台焕金碧。
君不见中流千金博一壶，不如游山饥时粥一盂。
金印系肘大如斗，不如游山倦时一杯酒。
安期飞升今几年，祖龙不是不求仙。
至今年年七月二十五，倾城游人来访古。

黄金白璧明月珠，清歌妙舞倾城姝。
他家都有侬家无，却有四壁环相如。
此外更有一床书，不堪自饱饱蠹鱼。
故人远送东坡集，旧书避席皆让渠。
儿时作剧百不懒，说着读书偏起晚。
乃翁作恶嗔儿痴，强遣饥肠馋蠹简。
老来万事落人后，浪取故书遮病眼。
病眼逢书辄着花，笔下蝇头成老鸦。
病眼将奈故书何，故书一开一长嗟。
东坡文集侬亦有，未及终篇已停手。
印墨模糊纸不佳，亦非鱼网非科斗。
富沙枣木新雕文，传刻疏瘦不失真。
纸如雪茧出玉盆，字如霜雁点秋云。
老来两眼如隔雾，逢柳逢花不曾觑。
只逢书册佳且新，把玩崇朝那肯去。
东坡痴绝过于侬，不将一褐易三公。
只将笔头挂月胁，万古凡马不足空。
故人怜我老愈拙，不寄金丹扶病骨。
却寄此书来恼人，挑落青灯搔白发。

林中亭午始微明，枫倒杉倾满路横。
黄叶青苔深一丈，先生却爱此中行。

笋舆路转崖欹倾，只闻满山泉水呜。
卷书急看已半失，眼不停注耳细听。
石如铁色黑，壁立镜面平。
水从镜面一飞下，蕲笛织簟风漪生。
石知水力倦，半壁锺作天一泓。
水行到此欲小憩，后水忽至前水惊。
分清裂白两派出，跳珠跃雪双龙争。
不知落处深几许，千丈井底碎玉声。
安得好事者，泉上作小亭。
酿泉为酒不用麹，春风吹作蒲萄绿。
醉写泉声入柘木，何处更寻响泉曲。

倾来百颗恰盈奁，剥作杯羹未属厌。
莫遣下盐伤正味，不曾著蜜若为甜。
雪揩玉质全身莹，金缘冰钿半缕纤。
更淅香秔轻糁却，发挥风韵十分添。

正月一度游玉壶，二月一度游真珠。
是时新霁晓光初，西湖献状无遗余。
君王予告作寒食，来看孤山海棠色。
海棠落尽孤山空，湖上模糊眼中黑。
夜来三更湖月明，群仙下堕嬉殊庭。
东坡和靖相先后，李成郭熙在左右。
惠崇捧砚大如箕，大年落笔疾于飞。
磨墨为云洒为雨，湖波掀舞山倾欹。
画作西湖烟雨障，今晨挂在孤山上。
同来诸彦文章公，不数钱起兼吴融。
何如玉船一举百分满，一笑千峰烟雨散。

老夫畏热饭不能，先生馈肉香倾城。
霜刀削下黄水精，月斧斫出红松明。
君家猪红腊前作，是时雪没吴山脚。
公子彭生初解缚，糟丘挽上凌烟阁。
却将一脔配两螯，世间真有杨州鹤。

东风吹我入锦幄，海堂点注燕支薄。
不论宜雨更宜晴，莫愁倾国与倾城。
半浓半淡晚明灭，欲开未开最奇绝。
只销一线日脚红，顷刻千株开绛雪。
伟哉诗人桑苎翁，持杯酌酒浇艳丛。
坐看玉颊添醉晕，为渠一醉何须问。

游山不合作前期，便被山灵圣得知。
只等五更倾一雨，三更犹是月明时。

承华下直直几廷，新暑醺人睡不成。
到得曲肱贪梦好，无端急雨打荷声。
起看翠盖如相戏，乱走明珠却细倾。
归路关心最凉处，水风四面一桥横。

江妃有诀煮真珠，菰饭牛酥软不如。
手擘鸡腮金五色，盘倾骊颔琲千余。
夜光明月供朝嚼，水府龙宫恐夕虚。
好与蓝田餐玉法，编归辟谷赤松书。

鸾台长史老野僧，月前病鹤霜后蝇。
文书海里衮不了，黑花乱发双眼睛。
故人同舍尤太史，敲门未揖心先喜。
袖中倾下十斛珠，五色光芒射窗几。
自言天风来帝旁，拾得复古殿中云一张。
向来太上坐朝罢，胜日光风花柳暇。
浣花仄理冰雪容，宣城鸡距针芒锋。
天颜有喜聊小试，西京书目供游戏。
韩彭卫霍欣挂名，舒向卿云感书字。
汉廷多少失意人，九京寸恨不作尘。
一朝翻入圣笔底，昭回之光唤渠起。
小臣滥巾缝掖行，手抄孝经不彻章。
何曾下笔写史汉，再拜恭览汗透裳。
太史结庐伴鸥鹭，锡山山下荆溪渡。
红光紫气上烛天，个是深藏宝书处。

黄金筑台赐白璧，车前八驺门列戟。
彻侯万户秩万石，珠户玉房贮倾国。
传呼一声万人开，将军相国天上来。
不知道旁雍门子，已叹麋鹿登高台。
雍门解遣孟尝泣，孟尝不泣渠何急。
只知富贵如云浮，不知贫贱饥死寒死愁不愁。

肩舆九步十倾欹，下有冰河不敢窥。
冰上水禽行似箭，忽逢缺处得鱼儿。

朝路江西不十人，又看一个奉仙真。
可怜议论长倾坐，不管声名解误身。
苦忆去年郊祀日，与渠并辔笑谈春。
何时相趁沧洲去，雪笠风蓑钓白蘋。

八盘岭上雪偏清，万斛琼尘作一倾。
空里仰看都不见，碧山映得却分明。

堂后檐前小石山，一峰瘦削四峰攒。
忽腾绝壁三千丈，飞下清泉六月寒。
乃是家僮聊戏事，倒倾古井作惊湍。
老夫畏热年来甚，更借跳珠裂玉看。

周郎昨赞元戎幕，夜眺秦川登剑阁。
函关不用一丸泥，谈笑生风扫河洛。
君王尺一唤渠回，贮之凤阁与鸾台。
不赞元戎赞丞相，笔补造化裨盐梅。
龙媒志在横八极，天闲玉鞯羁不得。
又挥白羽岸纶巾，却去武昌寻赤壁。
一览亭前山月明，志功堂下大江横。
前称公瑾后元吉，君家世有千人英。
公瑾小乔在何许，元吉小蛮花解语。
看君一箭落胡星，如皋一笑倾人城。
金印如斗带万钉，何人为作燕然铭。

玉人自惜如花面，不许黄鹂鹦鹉见。
若令画史识倾城，写遍人间屏与扇。
春光懒困扶不起，吹残玉笙也慵理。
是谁瞥见一梳云，微月影中扫秾李。
阿昉姓周不姓顾，笔端那得莲生步。
无妨正面与渠看，看了丹青无画处。
古来妍丑知几何，嫫母背面谩人多。
君不见汉宫六六多少人，画图枉却王昭君。
是时当面看写真，却遣琵琶弹塞尘。
不如九京唤起文与可，麝煤醉与竹传神。

梁溪归自镜湖天，笔卷湖光入大篇。
倾出锦囊和雨湿，炯如柘弹走盘圆。
许分句法何曾付，自笑芜辞敢浪传。
两集不须求序引，祇将妙语冠陈编。

公在乡邦我在京，百书终不慰生平。
西归一见还倾盖，夜坐相看话短檠。
老去可堪频送客，古来作恶是离情。
云泥隔断从今始，肯倩征鸿访死生。

疾风动地雨倾荷，一事商量君信么。
试问糟床与檐溜，雨声何似酒声多。

夜愁风浪不成眠，晓渡清平却晏然。
数棒金钲到江步，一樯霜日上淮船。
佛狸马死无遗骨，阿亮台倾只野田。
南北休兵三十载，桑畴麦垅正连天。

淮南蒲萄八月酸，只可生吃不可干。
淮北蒲萄十月熟，纵可作羓也无肉。
老夫腊里来都梁，饤坐那得马乳香。
分明犹带龙须在，径寸玄珠肥十倍。
太原青霜熬绛饧，甘露冻作紫水精。
隆冬压架无人摘，雪打冰封不曾拆。
风吹日炙不曾腊，玉盘一朵直万钱。
与渠倾盖真忘年，君不见道逢麹车口流涎。

君入修门才一见，我出修门风刮面。
归来急问有新诗，句句举似君不疑。
殿门握手冠缨绝，炯如云破瞻秋月。
老怀勃郁久不开，为君倾豁情既竭。
君诗元自过黄初，古雅可敬丽可娱。
诗坛端是一敌国，乃不自惜下取予。
向来交游半生死，悼往喜今同彼此。
老夫懒性不便书，毛颖为君浴清泚。
圣贤何时同一中，纵谈社燕与秋鸿。
芒鞋藤杖寻春风，天竺灵隠九里松。
古来乐事天悭与，怪珍未必逢良贾。
即今又欲驾官船，淮水中流送归虏。
金山独上妙高台，再与海若相诙谐。
归时借手无一字，教君笑杀老诚斋。

玉奴何必减花奴，省识春风作画图。
临水隔花看走马，翻身射雁落雕弧。
词场君擅倾城色，诗社侬凋觅句须。
摩垒致师仰余勇，政惭连叔答肩吾。

庐陵旧墨说潘衡，庐陵新墨说张生。
潘家衣钵嗣苏子，张家苗裔出易水。
易水松花烟一螺，涨起倒流三峡波。
人言天下无白墨，那知真有玄尚白。
磨光漆几夺眼睛，试点一点倾人城。

侧厘一幅落云烟，意豁神倾叹两贤。
从古将门长出将，眼看小阮勒燕然。

踉蹡儿孙忽满庭，折荷骑竹臂春鶑。
巧楼后夜邀牛女，留钥今朝送化生。
节物催人教老去，壶觞拜赐喜先倾。
醉眠管得银河鹊，天上归来打六更。

数点飘萧供晚清，二更倾泻到天明。
雷驱云气如旋磨，雨遍山村却入城。
簟面顿无秋后暑，檐牙最爱梦中声。
尚书幸有为霖手，偏洒江东作么生。

午暑残偏力，长亭歇未行。
睡乡蝇俶扰，诗阵笔专征。
今夕南吾枕，何时北我旌。
不应菊花酒，儿女不同倾。

皱壳倾来紫麦新，中藏琼米不胜珍。
胡桃松实何曾吃，却嚼秋风柏子仁。

𢭏蓝作雨两宵倾，生怕难干急放晴。
一路东皇新晒染，桑黄麦绿小枫青。

稻田滴水价千金，溪涧求分不肯分。
一雨万畦都水足，却将倾泻作溪浑。

人笑戎葵定自痴，不愁曦景蚤兼迟。
便令隔雾光难到，也则倾心苦为谁。
卫足平生非我志，向阳一点只天知。
话头试问伯休父，休父丹衷便是葵。

栖贤与楞伽，初本共一山。
古潭宅神龙，睡醒厌久跧。
是夕起雷雨，震得天地翻。
此山拆为两，一溪断中间。
下窥黑无地，上攀青到天。
从此两禅寺，路绝不往还。
祖师见之笑，弹指降神奸。
问天借横蜺，搭渡溪两边。
倒倾千崖雪，飞下一玉渊。
余怒尚雷吼，声拔诸峰根。
我来不能去，轻生倚危栏。
忽然心为动，毛骨森以寒。
上人指断岸，犹带初拆痕。

雨点飞来水面初，湿银盘里走真珠。
龙宫可是忙收拾，万斛齐倾半霎无。

谕蜀宣威百万兵，不须号令自精明。
酒挥勃律天西椀，鼓卧蓬婆雪外城。
二月海棠倾国色，五更杜宇说乡情。
少陵山谷千年恨，不遇丘迟眼为青。

诚斋老子不奈静，偶拄乌藤出苔径。
独游无伴却成愁，群从同行还起兴。
每过一家添一人，须臾保社如烟云。
褰裳涉溪溪水浅，著屦度桥桥柱新。
蓬莱一点出尘外，南溪裹在千花里。
芙蓉照波上下红，琅玕绕屋东西翠。
槿篱竹户重复重，鸡鸣犬吠青霞中。
蓬莱老仙出迎客，朱颜绿发仍方瞳。
餐菊为粮露为醑，染雾作巾云作屦。
欣然领客到仙家，行尽蓬莱日未斜。
更倾仙瓢酌仙酒，酒外瓢边亦何有。
偶看小树双团栾，碧瑠璃叶黄金丸。
主人忍吃不忍摘，笑道未霜犹带酸。
小僮随我勇过我，不管仙翁惜仙果。
争挽风枝拣霜颗，争献满盘来饤坐。
隔水蓬莱看绝奇，蓬莱看水海如池。
主人劝客对绝境，不饮令侬怒生瘿。
何如寄下未尽瓢，留待早梅赏疏影。

兰溪倾盖杏风残，桂岭离裾菊露寒。
听子新诗过夜半，吹侬秋思入云端。
往吟平地千苍玉，还忆孤舟一钓竿。
四海如今习凿齿，大官莫作小官看。

夜雨朝晴花睡余，海棠倾国万花无。
馆娃一样三千女，露滴燕脂洗面初。

酒入春逾劲，天寒烛始明。
偶然倾一盏，政尔忽三更。

公家文公天斗星，可双孟氏再六经。
姓名不上凌烟去，只与日月争光明。
君家魏国天一柱，拄天无倾日无雾。
唯天唯尧唯永昭，皋旦以还俱避路。
只今百年三百年，文献衣被芝与兰。
华文使者典刑存，一生流坎晚乃骞。
台家拔士兼人门，如君两有今谁先。
德星才照翼轸地，寒士驩呼细民喜。
锺山石城何物神，夺与东民天不嗔。
寄语东民也未稳，渠是鸾台凤阁人。

帝求耆旧忆吾公，紫诏斜行下碧穹。
励操兰薰仍雪莹，作民冬日与春风。
便登凤阁鸾台上，小试鸡翘豹尾中。
十载江湖访民瘼，一时倾倒沃天聪。

谁道今年热，今宵分外清。
竹风秋九夏，溪月昼三更。
此景天悭与，无人酒自倾。
明朝火伞上，别作一经营。

拔士新丰逆旅中，怀贤鸭绿水波东。
酒倾一斗鸢肩客，醋设三杯羊鼻公。

两只胡床小憩些，一枝筇杖拄倾斜。
烟云惨淡天将雪，风日荒寒梅未花。
人去客来酤酒市，鸡鸣犬吠野人家。
清游不用忙归去，强管行程是暮鸦。

君能过我意殊倾，我每看君脚便轻。
若为泥涂断还往，端令老病底心情。
未霜杨柳秋犹碧，既雨芙蓉晚更明。
旱岁嫌晴不嫌熟，今年教熟不教晴。

卢溪书院一番新，千里学子来如云。
天教书院名日起，速化先从主人始。
主人主盟为阿谁，楚汉名家今项斯。
胸中五车载书卷，笔端三峡倾冰砚。
鲁秉周礼说一经，有司把烛题秋荐。
鹄袍诣阙柳袍归，来年书院更光辉。

岁绍兴之壬午兮，余负丞于零陵。
汩夫君之南征兮，临二松之寒厅。
闻跫然于逃虚兮，辞未接而情亲。
分一日之光景兮，载鸱夷乎吾与行。
沛吾击其兰桡兮，乱湘江以扬舲。
维余笮于愚溪兮，叩柳子之柴荆。
陟西山以茹芳兮，降钴鉧以漱泠。
风吹衣以拂云兮，举手揽乎南斗之星。
君与我其俱醉兮，夜解手于丘亭。
余未几而北归兮，君忽返乎铭旌。
曾合离之俛仰兮，奄古今乎死生。
羌夫君之渊伟兮，允江山之载英。
蔚豫章之离奇兮，森楩梓其峥嵘。
自拱把而培溉兮，俟百围乎千寻。
崒雪山与冰谷兮，凛霜影而雨声。
细犹堪于薄栌兮，岂大者之不可杗。
仰神皋于太紫兮，矩厚载而规圜。
清屹建章以亘明光兮，连蕙草与兰林。
诏班尔以骏奔兮，旁搜岩崖之欹倾。
缔皇居及帝室兮，将涓休乎落吾成。
蹇栋干槁干于空山兮，匠不获以督绳。
纷后皇之揠材兮，壑何幽之不征。
喟一撷而万捐兮，夫孰有遭而无营。
君方舍斯世而去之兮，岂达欣而穷憎。
耿精爽之未泯兮，嗤彼啄腐而吞腥。
裁斯文以寄哀兮，聊复写久要平生之情。

别日无多似隔年，每逢佳句辄欣然。
词倾江汉无留碍，语转珠玑更浑全。
目共荆谿千里月，人居吴郡五湖天。
兴来傥有山阴作，即上扁舟往执鞭。

西伯王业兴，海滨归二老。
汉家念羽翼，坐致商山皓。
恭惟陛下圣，尊德继雍镐。
先生学孔孟，不但遗编抱。
致身虽苦晚，闻道固已早。
昨随弓旌招，著脚历蓬岛。
夜陪藜杖青，朝奏囊封皂。
第令坐台阁，不减照乘宝。
思归独何事，岂为子规恼。
祠官厚禀假，命秩略资考。
恩荣固无愧，出处吾有道。
漫漫七闽路，去去春风好。
都门送别处，怀抱要倾倒。
相思常情耳，再拜请善祷。
临雍有故事，乞言非草草。
指期裹蒲轮，未可迹如扫。

早适王孙贵，中成令子名。
齐眉余妇顺，截发助交情。
三釜应天相，重泉奈日倾。
升堂今已矣，泪洒越溪横。

大江来章贡，小江出香城。
快哉一阁上，揖此二水清。
江落波澜静，江涨波澜惊。
四时五变化，两目常兼并。
登临苟得要，坐使万象呈。
吾闻邹国轲，耻作么么生。
平生浩然气，直与天地盈。
观水必观澜，寓言见真情。
雨集沟浍间，肯把青眼横。
长卿轲之徒，胸中气峥嵘。
学障百川东，词如三峡倾。
此道素自得，此景宜天成。
我本烟波徒，临流尝濯缨。
他年理渔艇，往寻鸥鹭盟。
倘绘新居图，载我一叶轻。

君家奕叶播芳馨，室有图书暴两荣。
诗什编成风雅颂，宝章临遍草真行。
兴来文阵千军扫，醉后谈锋一座倾。
已许春风来过我，从今日日听严程。

才思春江下濑船，腹藏经笱更便便。
坐观林谷升初日，吟到云山合暮烟。
忆昨倾囊携过我，知君得句总堪传。
古来虚诞相如赋，枉使刘郎意欲仙。

天閟华灯亦有情，知君新不顾倾城。
遥怜拥被哦诗句，却遣隋珠照夜明。

好因轮斲悟观书，莫守筌蹄觅兔鱼。
华岳登来卑步仞，沧溟浮罢眇支渠。
命穷且戏娱亲彩，道合须牵奉诏裾。
此外文章真小技，未应倾慕蜀相如。

劲气危言五十春，今骑厩马踏天津。
葵倾夏日心弥切，松度秋霜色转新。
鼎鼐调和知有日，君臣庆会岂因人。
周流四府须三纪，寿斚休辞痛饮醇。

帝垂清问切恢图，士贡昌言敢导谀。
高下共知归至鉴，考评聊许备先驱。
四帷迥隔心常渴，三榻横连体叵舒。
乌府凛然贤执法，紫垣籍甚古通儒。
墨朱同异容兼采，等级从违得细书。
尚酝时颁缸面酒，大官日馔腹前胪。
天香漫炷薰常歇，贡茗虚霑样顿殊。
晨壁摇风愁幕冷，夜窗透月喜帘疏。
九宾屈指胪连句，千虑倾心智与愚。
会待诏恩三日沐，湖山寻胜任舟舆。

少年同仕秦淮口，醉里殷勤扫花帚。
苍颜白发二纪中，梦断赏心并折柳。
非才晚污论思地，分察久观弹击手。
端方期不负耳目，诘曲谁能学跟肘。
善良无忧藜藿采，谗谄有类麏{鹿/加}走。
三年执法念少休，万里立功图不朽。
遥知二十五州民，即日春风散醇酒。
吏惊绣斧指东海，士喜文星避南斗。
由来炎云多瘴疠，是处黄茅少林薮。
自从英英贤牧至，蔽芾棠阴地无丑。
同年相逢定倾盖，痛饮何妨暂濡首。
书来不用诧梅花，共说苍生苏息否。

我畏讥谗口屡缄，独公嗜好不酸咸。
每倾苦酒思谈笑，万里何由奠巽严。

云锦撑舟引兴长，冉香回首惜年芳。
碧筒擎雨时倾盖，红旆摇风暂亚枪。
近渚何劳攀太华，真妆应笔弄西凉。
夕蟾忽散金千炬，归梦依稀到玉堂。

满腹诗书却灌园，固应浩养百忧宽。
竹林松径长萧爽，柳色花光自际蟠。
贡焙延曾春泛雪，乡醪醉客夜倾丹。
当年悔不分银菟，空把新诗反复观。

共作槐忙五十春，交情非复白头新。
却思此地初倾盖，旧事重论有几人。

尺壁之珍城价买，寸金之土连郭外。
岂知风月不论钱，谁主谁宾眼为界。
斯楼广大由心胸，应有嘉客倾坐中。
厌厌夜饮乐未终，白间已射朝曦红。

江南十月方肃霜，小槽初滴鹅儿黄。
颇思指动异味尝，门正张罗谁末将。
披绵强来推不去，枯虾欲进止之户。
羊膻豕腥尤可厌，肪截脂凝在何处。
草玄子云黄门郎，遗我黑质而白章。
形之硬语弩力强，写以奇字侔史苍。
愧无纤手色倾国，压糟磨刀走臧获。
喜于左手持蟹黄，美胜八珍熟熊白。
古来狸首歌侯门，名以牛后真屈君。
从今玉汝洗俗谚，好与纨袖陪梁园。
公诗如貂不烦削，我续狗尾句空着。

早遮西日觅王官，晚倚南窗审膝安。
亹亹清风挥麈落，纷纷苍雪著笙寒。
花前白酒倾云液，竹里行厨洗玉盘。
江月上时凉意足，四弦三弄泻惊湍。

赫日中天正，清风养物深。
葵倾多士志，草偃万方心。

少陵先生时不偶，老瓦盆中醉林莽。
江湖散人名益穷，鱼壳倾尊不论斗。
孤风异行同襟期，食鲑未必富三九。
凌烟功名举世事，不直两公一杯酒。
会稽夫子有古心，嗜好眇追千载友。
陶尊中产同苍筠，短项不肯锺罍群。
章绶黄篾差缁尘，肺肠桑落心昆仑。
始知其中殊陋貌，一点不受泥沙浑。
时从往古穷玄微，坐隅兀侧长相随。
送余醉乡谢胶扰，回头转觉人间小。

君不见中山毛颖生，纂录百氏编群经。
又不见革华祖都尉，殿上承恩举足耳。
二物名誉由韩公，无乃衮褒俱中理。
君家酒罂依图书，短项独喜觞吾儒。
我加翁名乃率尔，诸公过听欢有余。
翁名称意仰来前，再拜不愿封酒泉。
倾怀解贾吟笔勇，注想只愁客杯干。
主人冥心通与穷，从渠自引琉璃锺。
醉中琢句千古废，醒后逢人四海空。
林间日日吹春风，孛窣愿卜重相逢。
长江小艇新雨后，一杯相属会稽翁。

西川凿山三大像，突兀皆在江之湄。
修觉九顶见略尽，独此恨未瞻容仪。
朅来胜地了畴昔，轻轩瘦马相追随。
百尺金躯信雄杰，三乘宝阁何瑰奇。
燃犀不用照幽鬼，击鼓自合趋冯夷。
前人开创愿力广，下与舟楫扶倾危。
六月滩涛剧奔吼，一分性命争毫厘。
篙工落胆行者泣，弹指乞活天人师。
人心狎水水多祸，佛力在人人不知。
年来蜀产坐朘削，夜半有力真能移。
轲峩大艑去不绝，彩鹢破浪风扬旗。
慈悲但作布施相，江神虽怒将何为。

城中少乐事，日日走尘土。
因循嘉节过，春物遽如许。
驾言游近郊，及此新过雨。
梨花雪飘零，麦脚浪掀舞。
伤心梅已叶，慰眼杏初吐。
荒凉入古寺，迢递行两庑。
耽耽巨入阁，擐甲硕且武。
出门诣支径，信马踏江浒。
小舟呼未至，危亭憩方午。
长江渺无际，远岫明可数。
舟中更奇绝，一视隘天宇。
深流风浩荡，浅岸石龃龉。
水凫贞自适，修竹不知主。
摇摇打鱼艇，丁丁造船斧。
林疏见官道，路转失前浦。
奇观非一状，四面皆可取。
斗酒不妄倾，佳处辄自举。
杯盘渐狼藉，野{艹敕}旋烧煮。
夷犹兴未尽，落日挂村坞。
归涂绕城隈，醉眼迷处所。
卧柳久知名，败屋费撑拄。
轻盈楚宫样，何事腰伛偻。
临风发浩叹，空响答人语。
吾亲俱老矣，君羹未尝睹。
聊为半日乐，少慰一生苦。
余年愿长健，彩服看儿女。
此外吾何求，穷通任天与。

郊原宿雨余，雪重云垂野。
春信初动摇，欲往岂无驾。
使君早着鞭，问路逢耕者。
深寻烟雨村，共作诗酒社。
庭荒六老树，气象自俨雅。
一笑呼酒来，大盆注老瓦。
最后看枯株，何意当大厦。
夭矫待风云，有年天宝假。
须知羹鼎调，嘉宝系用舍。
我欲寿使君，樽罍更倾泻。
明朝得楚骚，健甚无屈贾。
君今有锡环，诏落九天下。
蜀江雪浪来，棹趁船人把。
留滞以诸生，斯文要陶冶。
惟应郢中歌，倡绝和自寡。
更闻督熊儿，夜赋烛余灺。
它年看无双，声誉出江夏。
却笑昌黎公，阿买字能写。

原原临济孙，一一孤峰峻。
旧来正法眼，不许窥阃仞。
古路人迹绝，况复遗辙轫。
只今谁健者，公亦师子迅。
倚天剑气寒，掣电目光瞬。
平生缚虎手，肯击死蛇阵。
如何闹市里，撒手乃勇进。
前时老狐臊，腥气存已仅。
倾河看洗涤，余刃聊斥摈。
坐令会府地，圜悟宗复振。
缅思中岩老，今代无此隽。
喜闻亲嫡子，高提曩真印。
要知天人师，此位那可闰。
好去露鞭影，广道收驵骏。
眷言清浄关，莫遣众魔磷。
愿为一事大，他物非所赆。

孤枕怀归夜夜倾，闭关犹作旅人行。
绝知半路能游客，难忍终年欲别情。
雪里梅花逢的皪，风前木叶任纵横。
一鞭明日三岩路，可是泠然马足轻。

妙契还从盖始倾，无言与共四时行。
可堪岁晚仓皇别，多谢诗来缱绻情。
最喜伊家三树秀，故应我辈一经横。
人间定价如金玉，入眼那能较重轻。

云浄天既碧，境幽月逾光。
未数钴鉧潭，不羡桂子堂。
霏霏香雾横，蔼蔼明辉扬。
冥搜兴乍酣，徙倚夜未央。
走兔望圆魄，飞鸟喜新凉。
但知整纶巾，何用翻霓裳。
芳尊聊自倾，玉盘欲谁将。
美人何时来，渺渺天一方。

鹅王牧群鹅，浊世肯下游。
积水近天关，有时戏沈浮。
老禅天人师，领略倾九州。
初开选佛场，坐断诸峰头。
当时江东西，海纳吞众流。
岁晚徙山麓，华堂跨龙楼。
至今韦公碑，照曜苍崖幽。
陈迹记往昔，登临纵冥搜。
重来岁月疾，俯仰五十秋。
抚事一太息，何从问人牛。
惟余拱把木，百尺环道周。
成坏各有时，干戈今少休。
空怀三宿恋，为尔半日留。
钟声远送客，雾雨昏林休。

同寮虽云多，交友未易结。
臭味一小异，肝胆便楚越。
君侯宰相子，风度何翩翩。
四偕计吏贡，春铨复褎然。
一见盖为倾，相逢岂在早。
白发与红颜，论交非草草。
君才若杞梓，真能世其家。
顾我如驽骀，祇堪服盐车。
心情过中年，何翅数日恶。
径须釂一樽，勿言鲁酒薄。

四海望霖雨，一人须股肱。
我本田家子，蹉跎将暮龄。
相逢岂在早，一见盖已倾。
谓我虽秃犀，敝帚亦足称。
持献先簵箘，长篇有明征。
公乎傥践言，庶为老亲荣。

人孰不识面，相知贵知心。
唯我与夫子，倾盖成断金。
畴昔居京邑，庀职偶相临。
肯纡锺期聪，俯听牙弦琴。
讲说三百篇，一一蒙赏音。
朅来锺山旁，休沐同搜吟。
联镳照湖侧，携手天衣岑。
飞鸣互嘤嘤，和乐长愔愔。
无诗不属和，有酒相与斟。
饷我破羌帖，佳妙同来禽。
复遗先圣像，摹写自孔林。
二年如巨蛩，一旦辰与参。
襟期自兹远，诗盟几时寻。
愿言蚤盍簪，无为徒滞淫。

刘侯精神秋隼紧，高论悬河倾不尽。
至尊动色嗟谔谔，权幸切齿畏謇謇。
致君未觉贾谊疏，济时尚嫌马周窘。
三年博士向见治，万卷蟠胸一何敏。
歘然大起故乡思，自请题舆佐旟隼。
笑指江城欲载驰，轻弃斑列谁能挽。
羡君去骑日骎骎，顾我朝行犹蠢蠢。
语离宁惮十觞连，惜别不知双泪陨。
赠言见意乏珠玉，作诗饯行少铅粉。
从今数日待君归，握手修门未为晚。

涉海神仙夸蓬莱，登陆胜地称天台。
天台枕海连四明，万峰千岭相萦回。
赤城绣出绮霞色，瀑布界破瑶山青。
神仙居处寸步有，游人白日迷杳冥。
剡溪昔年有二客，五月此山同采摘。
只知采采不盈筐，不觉行行失归陌。
龟肠蝉腹忽鸣饥，倾壶进食欲令谁。
山桃一颗垂林畔，共食歘然肌骨换。
下山得水涧石中，以手饮之还濯盥。
又见芜菁出山腰，一杯圆转中流漂。
二人相顾却相谓，此地去人应不遥。
过溪水深四尺许，又度一山逢二女。
韶颜艳色世所无，南国东邻何足数。
笑唤刘晨阮肇名，相识浑如旧有情。
问郎若个来何晚，遂即殷勤相奉迎。
入户幔帷殊不恶，错落珍珠与璎珞。
只将左右几青衣，也胜人间夸绰约。
逡巡进脯饭胡麻，琼杯片片斟流霞。
不知仙客来何处，各把宫桃庆女家。
歌吹嘈嘈张内乐，颜色有欢情有乐。
金鸦飞入向虞渊，客散虚堂掩帘箔。
夜深各拥一仙娥，泛泛鸳鸯在绿波。
和鸣乍自秦箫起，行雨初从楚梦过。
瞥然一留因半载，天气常如三月在。
百鸟哀鸣不可闻，感此茫茫愁似海。
俗缘未断身未轻，思归日有求归声。
更招女伴作离乐，共写深衷无限诚。
曲终一出山中洞，万里云烟空目送。
归来不见去时人，寂寞惊魂若春梦。
子孙虽在不相知，欲寻旧路已多歧。
棋迷柯岭难重见，花失桃源空自悲。
风流云散令人惜，至今犹唱阮郎归。

我如王恭读书少，君如邺侯藏书多。
排签插架三万轴，知从何处能网罗。
上自先秦下五季，奥帙隠篇皆略备。
不同邢邵懒校雠，丹墨精研吁可贵。
君不见庐山先生子李子，白石房中富文史。
胸蟠万卷笔如神，事业文章俱两美。
又不见西蜀刘公少常伯，平生醢芹嗜图籍。
倾赀尽写中秘书，随身卷轴车连轭。
迩来置书事经纶，论思献纳日日新。
君今堂中书汗牛，愿君学李兼学刘。
尽揽英华归肺腑，一鸣便作冲天举。

我家古瓮彭亨腹，十年贮酒色如玉。
倾泻惟须老瓦盆，精器便成蛇著足。
花瓷脆薄谁能携，遣送君家保不亏。
虽然金碗未伯仲，傥与椰樽相等夷。

客里逢端午，僧廊雨气凉。
筼筜千个碧，薝卜六花香。
鲁頖程尤远，潘舆兴自长。
糁蒲倾美酒，笑入醉中乡。

万里西源路，秋风屐齿鸣。
嶙峋千障碧，窈窕一川清。
天柱云霄迥，香炉雾霭轻。
何当携翠袖，重遣酒壶倾。

何处春深好，春深泮水家。
不妨频折角，宁复误随车。
已见倾三峡，行看判五花。
日边催觐速，芝检紫泥斜。

解鞍挥玉麈，亹亹笑谈清。
昨夜灯花喜，今朝乾鹊声。
兴同狂秘监，诗似老弥明。
忆昔南台北，相逢盖始倾。

平生易诸子，向我独拳拳。
雪屋倾银斝，春风并锦鞯。
笑谈多竟夕，契阔未经年。
来作生刍奠，凄凉涕泫然。

水净溪空峰更青，目虽未到已先明。
栋浮万缕晴云细，轩拥千重夏木清。
幽兴入门应自适，残樽下马与谁倾。
老僧斋罢唯须睡，不信人间有月评。

乱山深处小溪隈，夏木阴阴水半回。
风岸欹斜对青竹，雨枝低重弄黄梅。
浓愁难办新诗语，吉耗聊倾浊酒杯。
戏彩老人须强饭，玉钩才吐即归来。

江国疏梅吐玉英，故园想见木欣荣。
二年鸿雁碧云阔，千里江湖春水生。
冉冉池塘应入梦，潇潇风雨若为情。
行看戏彩青萱发，准拟芳樽相对倾。

日永凉生殿阁风，需云宴衎庆流虹。
明良叶德千龄遇，臣妾倾心万国同。
葵影缓随羲驭转，榴花高映御袍红。
西逾葱岭东辽海，长属尧封禹贡中。

东野龙钟夸白首，岩詹矍铄事清修。
胸中似有九云梦，笔下倒倾三峡流。
和我七言清有味，能令三伏凛生秋。
当年庐阜赏心处，恨不携公九日游。

三月春风暖更飘，满山嫩绿正娇娆。
几声劝我脱破袴，何处撩人婆餠焦。
甘旨仅能供素发，涓埃未有答皇朝。
吾庐渐近亦堪喜，试把白醪倾绿瓢。

善弈从来数弈秋，胜游今作子长游。
才多已觉悬河似，诗妙无劳入海求。
画月裁云宁底巧，奔泉抉石一何遒。
谁知倾盖成胶漆，笑杀如新到白头。

净明斋宿近初庚，西蜀东吴一世英。
行径九盘山荦确，流泉百折玉琮琤。
频飞兕斝颜俱渥，细听犀谈座为倾。
觞咏直多幽兴足，未应不饮似公荣。

暮烟收尽玉盘生，是处同欣此夜晴。
云断三山凝紫翠，星稀万里湛虚明。
低临朱箔千寻白，高并银潢一派清。
赖有彩衣堪醉舞，残樽深夜更重倾。

千里潮阳喜政成，五年重会帝王城。
尺书不寄头俱白，一笑相逢意已倾。
辉采共看新列宿，风流犹记古州瀛。
诗编总是惊人语，怪得年来太瘦生。

学问从来着月评，慈恩何事欠题名。
贤哉难老堂虽就，惜也陈情表未成。
畴昔几回同把酒，于今一涕独霑缨。
张公当日称操履，江汉伤心昼夜倾。

欢声喜气溢黄堂，解愠风清化日长。
簪绂尽倾千里目，冕旒遥祝万年觞。
韵敲碧玉檀栾嫩，色鬭红妆菡萏香。
共庆庞恩新浃洽，圣君文母寿无疆。

洒落孤标第一流，笑谈倾座气横秋。
聊参机密东州幕，曾与风流玉局游。
听雨忽惊形梦寐，临风那肯更迟留。
橘堂想像多佳致，恨不追参李郭舟。

磬湖秋半溢清波，一岁月明今夕多。
剩办新诗娱老境，满倾太白醉冰娥。
一天风露寒衣袂，举室儿童杂笑歌。
不是钴潭奇绝处，未妨丁夜更娑婆。

乱山深处水边村，小艇初归未掩门。
吹火煮鱼倾浊酒，半规斜日照黄昏。

胸中深蟠万卷余，笔端倒倾蛟室珠。
掖垣政要舍人样，致主泽民推宿儒。

六丁开两壁，不知始何年。
中间一崆峒，可为几客延。
我来拂石坐，倾耳听潺湲。
古榕蔽天罅，一瀑穿峡悬。
四时宿雨露，亭午饮虹烟。
神公忽震怒，想将潜蛟鞭。
至今空山惊，莽草连飞泉。
宜调松琴操，更闻铁笛传。
山僧避侬赋，饮溜枕苔眠。
兴怀内讧日，鼎鼎百余年。

境静人亦寂，觞至壶自倾。
和陶诗。

担头蜀货无锱铢，两笼只载先君书。
但知不败乃翁事，报与不报君何须。
渥洼一日新生驹，黄金羁勒安用渠。
西风千里饱刍秣，养此汗血倾京都。
我营北山瓜芋区，君来饮水同饭蔬。
明朝笑出白云去，我恐尘土粘君须。
就中行李愁僮奴，一束诗稿牛腰粗。
是诚痴绝天下无，此子费子西归图。

午树碧云合，星虚紫微垣。
赤肌风露香，绕齿冰雪温。
六月瘴雾湿，荔枝照黄昏。
江乡有此族，亦堕梅雨村。
白日走岩谷，红尘倾市门。
相如有酒渴，取蜜倾银盆。
一赏风味足，无使妨盘飧。

午树碧云合，星虚紫微垣。
赤肌风露香，绕齿冰雪温。
六月瘴雾湿，荔枝照黄昏。
江乡有此族，亦堕梅雨村。
白日走岩谷，红尘倾市门。
相如有酒渴，取蜜倾银盆。
一赏风味足，无使妨盘飧。

君诗如周郎，年少新将兵。
阿瞒不及语，夜半火到明。
金屋小乔在，国色倾人城。
不见今十年，诗已如此成。
愈谈听愈好，俗间未能评。
石渠苦无诗，日者上意倾。
西南老臣去，不复闻姓名。
公今赋渝州，将与山月鸣。
亦须慰华发，过家濯尘缨。
我有一纸书，山林为子情。
黄金作人累，珍重烦寄声。

君诗如周郎，年少新将兵。
阿瞒不及语，夜半火到明。
金屋小乔在，国色倾人城。
不见今十年，诗已如此成。
愈谈听愈好，俗间未能评。
石渠苦无诗，日者上意倾。
西南老臣去，不复闻姓名。
公今赋渝州，将与山月鸣。
亦须慰华发，过家濯尘缨。
我有一纸书，山林为子情。
黄金作人累，珍重烦寄声。

病阑无奈客尘婴，百绕西湖梦不成。
白发自怜非故我，青山何事亦鬭情。
坡仙未死人安在，处士归来或有盟。
人物风情皆若此，还将老泪月同倾。

政自渊源出，声连海岳清。
固应身列宿，何意晚专城。
一代称遗直，诸公畏老成。
棠阴几人泪，端复为谁倾。

雨入黄梅故弄晴，群龙须我一投诚。
此无尽藏君为主，大贝明珠我得倾。

白璧连城重，黄金百炼刚。
固应须润色，肯为世低昂。
议论倾余子，声名彻上方。
冯唐元未老，归计已苞桑。

史侯眉山英，壮岁陪戎旃。
胸蟠九云梦，笔倒三峡泉。
封侯直易尔，唾手平幽燕。
相国昔分陕，幕府罗隽贤。
公于二三子，肮脏孰差肩。
纶巾白羽扇，谈笑清渭汧。
功名晚蹉跎，肯著祖逖鞭。
南游上会稽，却泛洞庭船。
九嶷多隠逸，千里跨马鞯。
邂逅阖闾城，倾盖欣忘年。
诵我阮籍诗，三叹涕泗涟。
客怀已趣装，握手临道边。
归欤指衡麓，未办买山钱。
他年遇回雁，寄我湘中篇。

霜飚何凄冽，岁晏同漂泊。
男儿志四方，宁久怨落魄。
怀忠思报国，结义重然诺。
死生贫贱间，交情今寂寞。
差观世态浇，未遇所立卓。
英衮卧东山，南极仰衡霍。
复期宇县清，重使混沌凿。
会见官仪修，再卜东邑洛。
否运行当倾，宇宙见开拓。
他年功名逼，岂但持禁橐。
堂堂苍须眉，形貌画麟阁。
如何决此行，径欲就邱壑。
五十非无闻，斯文犹木铎。
愿保千金躯，百鸟见一鹗。

九五飞龙阐文化，明光亲策穿杨射。
重瞳左右列皋夔，鹄立胪传玉阶下。
乙科首冠持橐门，衣钵家声传子舍。
扶阳一经世青毡，天语褒嘉增宠假。
衣冠盛事耀儒绅，马走牛医皆衒咤。
君才端合连八科，丽藻明玑美无价。
他年落笔中书堂，更分跋烛金銮夜。
诏成速招赞普朝，感动宁须奉天赦。
廼翁东山倾士望，内集风流继诸谢。
买船径度子陵滩，不待琼林霑玉斚。
谓言归心驰寝门，戏彩趋庭及槐夏。
顾我惭称李耳孙，冗散时遭官长骂。
效颦累月漫笞儿，行矣归田老耕稼。

冻雨排银竹，垂檐一万条。
新凉生枕簟，余润到枯焦。
静听欣倾注，尘心快洗浇。
长河从此足，不用借咸潮。

坐来山气结层阴，解橐迎凉濯暑襟。
赖有新诗成独讽，惜无嘉客伴孤斟。
绿荷翻雨倾珠碎，翠竹摇风引凤吟。
习射更思矍相圃，丽龟试看仆姑金。

衮绣于蕃镇九仙，香凝森戟霭非烟。
愿同吉甫倾申伯，请继东坡寿乐全。
铜狄摩挲五百岁，蟠桃花实一千年。
蚤窥东阁观奇士，再入陶镕岂偶然。

满院秋英独傲霜，恨无醇酒变春江。
门前催取麻姑榼，席上惊倾道士缸。
学蹈丘轲难合俗，诗如曹郐不成邦。
埋藏自比丰城剑，射斗难占紫气双。

春归鶑老禁无音，天为红芳着意深。
姝色自应倾一国，多情向惜费千金。
如迎如舞缘风拆，不淡不深愁雨侵。
宜与花王为辅佐，欲传彩笔继高吟。

畏日炎炎火伞张，扁舟挂席泛沧浪。
飞流溅沫倾三峡，过崄方知有底忙。

荔子如丹橄榄青，红蕉叶落古榕清。
温汤浴罢晚风快，老酒倾盆醉月明。

草县一相值，忽思倾盖时。
年来无限事，别后几篇诗。
石乱水流急，竹深烟散迟。
兵戈方满眼，我辈欲何之。

堂堂傃轩翁，学古无不探。
诂训尊六经，文章妙瞿昙。
大儿号今是，思若春波涵。
最长作千百，时用经训参。
犹子号巢室，清甚寒泉甘。
尤善赋五七，每于禅悦耽。
各得一翁体，与翁名字三。
我生在翁后，鹤化无留骖。
今是亦已往，龙亡空故潭。
犹能及巢室，朝暮闻其谈。
结交尽前辈，旧事多所谙。
五斗驱我行，归来哭空龛。
故园但乔木，后生谁指南。
今年四月尾，暑气如焚惔。
殷勤小巢室，浩荡倾籝甔。
并持三箧来，为饱千里婪。
倒海见珠玳，连山阅楩楠。
敛衽不知热，醉心常自酣。
门前日熇熇，门内风毵毵。
清晨送书去，过午忽不堪。
始悟岁方燠，雩祈遍精蓝。
谁能写此书，长使雨我庵。

王税官遗我一纸书，告我六十七滩名。
舟人爱捷不爱稳，劝君勿盘官莫听。
曹先生遗我一纸书，四百余字相丁宁。
扶持世道贵深稳，切莫浪战倾人城。
两书共作一书卷，一日十发手不停。
口吟一字三太息，眼泪迸作黄流倾。
我生三十有六岁，今年始别父母行。
母兮恐我蹈天险，梦寐听我盘滩声。
父兮恐我蹈人险，行坐劝我去宽平。
二君此语谁告之，乃能得我父母情。
从今座右置此纸，夜思昼读当盘铭。

王税官遗我一纸书，告我六十七滩名。
舟人爱捷不爱稳，劝君勿盘官莫听。
曹先生遗我一纸书，四百余字相丁宁。
扶持世道贵深稳，切莫浪战倾人城。
两书共作一书卷，一日十发手不停。
口吟一字三太息，眼泪迸作黄流倾。
我生三十有六岁，今年始别父母行。
母兮恐我蹈天险，梦寐听我盘滩声。
父兮恐我蹈人险，行坐劝我去宽平。
二君此语谁告之，乃能得我父母情。
从今座右置此纸，夜思昼读当盘铭。

陈薛非卿监，赵罗真吏兵。
殿中尤给事，馆下范先生。
六士书难作，千怀子代倾。
苍生底时卿，切莫话归耕。

节物吹葭近，乡闾送篚频。
驩虞倾一市，憔悴独三人。
驿破风搜屋，船低月暗津。
吾亲于越外，日夜鬓毛新。

城郭千山隘，晨昏二气并。
乍如冰底宿，忽似甑中行。
蚯蚓方雄长，茱萸可捍城。
龙团宁小忍，异味且同倾。

忆上黄罴岭，年时白汗倾。
如今青箬底，卧看黑云生。
山骨穿江过，岩头夹岸狞。
似嗔舟楫驶，故作石滩鸣。

风雨春无绪，人家食并寒。
一年佳节过，五字小诗难。
开户桃花笑，倾杯竹叶干。
听人谈异俗，为尔慰愁端。

遇物无污洁，经林失盛衰。
坐令砖似玉，立见发如肌。
乌化瑶池鹤，骓成石阙狮。
倾都陈鹭翿，连野猎麑皮。
山裹青螺髻，城张白凤帷。
佛宫迷铁塔，御路翳金槌。
旟旆纷斜整，驾鹅杂正奇。
四弦秾李抹，三弄落梅吹。
旧积新仍压，前驱后更驰。
舞狂宁俟拍，行乱不遵歧。
扬布疑非我，何郎竟指谁。
孔淄应不涅，墨素遂无悲。
勇势将门塞，纤形探隙窥。
欹倾愁屋壁，踊跃羡童儿。
盖垤危翻瓮，填坑骇掷卮。
屐深知夜过，蹄浅认朝骑。
冻合将平海，冰坚已实池。
羲和光夺色，鸟雀命悬丝。
后阵多难测，阴机远莫涯。
看云方浩浩，望霁故迟迟。

遇物无污洁，经林失盛衰。
坐令砖似玉，立见发如肌。
乌化瑶池鹤，骓成石阙狮。
倾都陈鹭翿，连野猎麑皮。
山裹青螺髻，城张白凤帷。
佛宫迷铁塔，御路翳金槌。
旟旆纷斜整，驾鹅杂正奇。
四弦秾李抹，三弄落梅吹。
旧积新仍压，前驱后更驰。
舞狂宁俟拍，行乱不遵歧。
扬布疑非我，何郎竟指谁。
孔淄应不涅，墨素遂无悲。
勇势将门塞，纤形探隙窥。
欹倾愁屋壁，踊跃羡童儿。
盖垤危翻瓮，填坑骇掷卮。
屐深知夜过，蹄浅认朝骑。
冻合将平海，冰坚已实池。
羲和光夺色，鸟雀命悬丝。
后阵多难测，阴机远莫涯。
看云方浩浩，望霁故迟迟。

夷甫风姿满坐倾，濬冲电目照人明。
更拈秋水长天句，来映清霜十月晴。
援笔而成祢处士，摇毫不尽崔廷评。
若容跛鳖追高步，勿恤驱尘小作程。

法官蒇事三灵格，山国休工万宝成。
虏使此时心暂展，丽谯高处眼增明。
搴帷正在煎萸俗，缀席何妨伴菊倾。
此会明年公莫问，赐来应有一枝荣。

大家投辖驻年先，共判今宵一醉长。
不管栖禽惊列炬，且倾浮蚁尽余觞。
茶馗已作当关面，花柳谁知惜别肠。
看取平生双鬓发，也随新岁著新霜。

早秋初夜暗凉生，门巷欢呼见物情。
时节自令儿女爱，年华潜遣鬓毛惊。
一声霹雳开银汉，万丈云涛下太清。
析木津头倾见底，鹊桥从此不须营。

震泽逢君意便倾，湘江见我眼中明。
锁闱对榻谈风雨，放流双舟话晚晴。
南岳歌行云里和，西亭今古夜深评。
无端吹落红尘脚，寸步相疏一万程。

邮亭别酒也须倾，底作匆匆向永明。
莲里青心犹有薏，雨中红日可无情。
吾伊未了吾难出，子墨传言子试评。
回首便成千里恨，论心何惜片时程。

楼头尊酒送将行，楼下江潮意未平。
漠漠南天垂雨脚，阴阴长夏作秋声。
杜陵恋阙心应苦，楚客思君泪合倾。
莫倚轻红宜重碧，男儿报国在尊生。

胜绝今年第一筹，钱湖刘寺雨中游。
汤倾衢点云随肘，羹泛戎酥雪满瓯。
竹坞张烟围客住，梅檐翻水劝人留。
只因元气淋漓手，计会天公作此谋。

绛帷犀镇绣帘低，翠竹龙香锦帕齐。
百柂琼艘倾竹酝，千年眉寿辑萱闺。
堂东已见床堆笏，庭下行看玉满畦。
岁晚逢春知有意，天教𫠜齿受新褆。

帆影如酲左右倾，水声似战聒天鸣。
傍人只道船行快，不道船中客更惊。

师道在三乌可畔，友伦居五岂容亏。
恰方誉瓘俄倾瓘，亦有尊颐不救颐。

未说离家日日晴，离家三日雨如倾。
津头小吏询名氏，但道当年段墨卿。

诸公奉诏选豪英，翰墨声名要老成。
谁敢一钱经卫尉，直须倾盖赠先生。

薄命真如此，兹行如识公。
从来半生愿，不畀数旬同。
官事埋头过，江船转眼空。
可能倾盖地，直作急流中。

夔门逢令季，湓浦接贤兄。
幸甚交三沈，兹焉共一城。
解诗谈到髓，听讼笔如倾。
豪快今安有，哀哉不久生。

辟彊老去重堪嗟，千里堂堂表海涯。
取士但能笼自鹄，谏王安用学蚳蛙。
祗言鲁国贤无补，岂识齐卿实未加。
不见只今坟上木，多年老干尚倾斜。

晓发名溪庄，午饭马迹库。
下车著芒鞋，扶杖陟冈路。
碾槽深侧足，石磴高举步。
初登黄茅岭，稍入青箬雾。
苔深洒綦偪，露重湿袍袴。
水声浩呼涌，山气汩驰骛。
傍倾眩欲落，上滑危屡仆。
寻幽不惮险，已倦宁得住。
荒程迷远近，杂径恶叉互。
喜经茶园头，渐见莲岳处。
喘汗扇方干，惊魂招始驻。
引领烦山僧，鞺鞳开阁户。
尖峰岌前陈，鸣水横下注。
浮岚出奇巧，顷刻纷异趣。
憧憧行市人，枭枭上烟炷。
浓敷步障青，淡抹轻纨素。
昏然俱晦冥，粲若忽陈露。
穿窗来有情，扫迹去如怒。
旋观不忍舍，留宿当至暮。
谁传西岭书，赠我碧云句。
云当上封顶，共看扶桑树。
弃置且行行，妙高台上去。

相识十五年，未有今日谈。
沉沉千丈绠，窈窈太古潭。
灵关乍掣锁，宝藏初抽函。
为于万亿秭，出此一二三。
戢戢骑无数，津津饴正甘。
天驱远色冥，日堕西晖酣。
言归澣垢泽，少俟收炎惔。
凉风转右桷，好月来东庵。
听君十日语，饫我平生贪。
毫厘得细数，窾隙容周谙。
万象斗维北，八方车指南。
明明绳尺陈，皎皎星月参。
外物复何有，此懽诚可耽。
愿推轻财心，慷慨倾籝甔。

云从林末起，水遶山根发。
古道无行人，疏星伴明月。
不知几千年，宝画閟岩穴。
郁盘不可耐，飞入苍崖骨。
春霆震阴洞，斧首快一划。
铿然堕人间，与世瑞文籍。
自从欧公来，百载今又获。
当时砚屏歌，谪仙倾坐客。
前人傥可验，此美未易测。
吾叔旧不痴，根蒂厚所殖。
定为子孙庆，可但几案饰。
恨无大苏手，对之有惭色。

吾尝言封侯万里不直钱，不如洛阳负郭二顷田。
清风午枕睡初熟，明月一瓯吾自煎。
门前{禾罢}{禾亚}新酒熟，丈夫肯受儿女怜。
非不知鸣钟与鼎食，雨蓑风笠性所便。
有如北人事鞍马，不信世间乃有万斛之楼船。
老农对我忽三叹，此事乐矣今无年。
忍饥死待一啜菽，又见赤日悬青天。
高田尺寸破龟兆，下田杪忽生针毡。
{风夕}风抒水干七泽，火云炽空炮百川。
掘残草实到黄壤，踏尽藕根倾碧圆。
得钱买饭不及夕，岂复一饱期安眠。
田家活计遽如许，苦语一听双潸然。
天河谁能挽壮士，甘露更忍谈高禅。
纷纷官吏走香火，往往聚落无炊烟。
云雷虚无空霹雳，老稚失喜真狂颠。
欲赓噫嘻颂祈谷，安得好语来愁边。
我诗穷悴不足录，晴日叫号如饥鸢。

我缨却要沧浪清，我足但可云门行。
头颅四十中底用，阿婆纵好难为新。
强涂脂粉老自愧，旋学鬓鬟梳不成。
忆初少日心自惊，蹙踏万里长风生。
昂藏天马出西极，浩荡河汉方东倾。
老矣只今无许事，菰蒲深处一鸥轻。

少日曾相识，重来有故情。
殷勤前度月，依旧向人明。
扰扰魄生死，区区轮满盈。
何如长半掩，万古不西倾。

当年郡博士，致此一先生。
相见茂荣甫，似吾诸葛卿。
姓名书帝府，文行最乡评。
终老君何恨，伤时泪自倾。

艺应天王拜，名高月旦评。
一官娱晚暮，千载遇恩荣。
未许行畴昔，犹应得久生。
年来频见此，老泪不禁倾。

公之曾大父，昔者老先生。
日月扶丹扆，乾坤仗赤诚。
诒谋三世重，谨始一言清。
今日书生锉，临风作雨倾。

自古谁无死，斯人有重轻。
诸生望模楷，吾道倚权衡。
一发千钧挽，中流砥柱倾。
平生忧国事，何意作身名。

舣棹秦淮日，中秋万客船。
水门高夹岸，河道曲通廛。
港对青林直，洲横皓鹭鲜。
会怜桃渡檝，离惜柳亭鞭。
木志婵娟墓，香埋睥睨颠。
赏心飞观出，旌德旧题镌。
沙白寒笼月，波清暝宿烟。
酒家知是否，商妇唱依然。
儿病留三月，身闲近半年。
游山情亹亹，吊古笔翩翩。
寺觅清凉邃，堂窥德庆悬。
雉墉寻古址，虎踞出层巅。
处峻生堪戮，袁刘死合甄。
山腰舟万竹，峰顶上千川。
楚甸前开辟，吴山后接连。
似垣环泰一，如阵拥中权。
江触崖根转，潮冲石角旋。
莫愁迷系艇，王濬罢扬旃。
离殿逃唐暑，精蓝变竺干。
虽知悲李主，未免佞金仙。
兑野情方倦，春墟兴已遄。
门经白下过，沟傍冶亭沿。
旧驿分携处，新园欲饯边。
路趋锺阜近，人畏谷灵专。
轩冕吾无欲，文移汝勿儇。
半山悲故相，晚岁悦空诠。
零落逢诗板，荒寒见采椽。
骑馿当独往，挟册想深研。
僧刻前朝诏，农耕遶舍田。
争堆犹在眼，说字已成筌。
后嶂当胸阔，中峰覆顶圆。
披山安万柱，聚衲演三元。
突兀留髠塔，炜煌志老筵。
齐梁陈继踵，刀尺拂随肩。
木末幽轩缀，云间小径穿。
定林庵莽苍，功德水潺湲。
洗砚池涵月，栽松干拂天。
摇摇支败屋，草草订遗篇。
坛祀阳郊僣，岩居少海偏。
未穷山背屐，已迫日西鞯。
朔易需明旦，周遭了胜缘。
鸡笼残兀兀，玄武断涓涓。
阅士常于此，倾城每往焉。
因高营玉帐，就下列金鋋。
忆昨南朝盛，开湖后苑妍。
泛舟崇䜩席，应诏想英躔。
牲酒丛祠渎，香灯佛屋虔。
草堂钟呗肃，兰籍鼓箫阗。
蒋尉官为帝，周儒宅化禅。
神兵功易诳，俗驾耻难湔。
南陌开朱阙，三桥跨碧涟。
观台夸凤翥，讲席伟牛牵。
李白愁难解，萧延蔽莫蠲。
浮云迷帝所，花雨眩胡袄。
朱雀波声小，乌衣草色蔫。
讵询华屋础，谁见大航舷。
郁郁长干迥，岧岧崒堵骞。
芳峦青宛宛，香迳绿芊芊。
秀水横塘外，平池曲槛前。
一春来士女，千两拥辎𫐌。
郭内清溪好，州东旧迹传。
名园花隠映，甲第锦蝉联。
门巷喧车马，楼台沸管弦。
若非江令出，即是褚公还。
绮院摧荒圃，瑶池逗浅溅。
空余杨袅袅，时有芰娟娟。
新阁虚堪爱，危桥净可怜。
花残思战栅，神遇想灵渊。
步月逢娇魄，弹霜引腻咽。
金簪花恍惚，银碗意微绵。
复有陈宫井，深依北垒堧。
哀声啼断绠，辱色玷清泉。
栏石文虽暗，亭碑义更宣。
桐雕疑陨黛，花坠忆飘钿。
狎客谣琼树，姀嫔踏宝莲。
自矜鱼目比，宁悟鹊毛填。
珠玉施窗带，沉檀制屋櫋。
鬼工三阁就，神器一朝捐。
证圣无存瓦，台城绝断砖。
永为前鉴渴，长使后车悛。
右转遵琳馆，西郛记冶埏。
谁知黄土贵，下有玉人眠。
事变明高节，时艰别巨贤。
光华三卞死，磊落一门全。
俗爱风流久，人无操行坚。
忠肝甘虎口，孝骨委蛟涎。
子岫王公竁，寅冈将相阡。
麒麟纷杂遝，翁仲蔼蹁跹。
独美斯邱石，堪同信史编。
六朝多胜槩，孤冢孰争先。
我有耽幽癖，家无买墅钱。
随身凭拄杖，系脚赖行缠。
此地闻畴素，陪京冠幅员。
孙刘同相宅，王谢迭扶邅。
今岁知何幸，兹来得所便。
侵星赍糗饵，借力荷舆箯。
吟笑髭频断，登临颈屡延。
山川穷表里，善恶究芗膻。
愧匪诗三百，空成字一千。
更须无党注，还与郑玄笺。

衰病久忘情，相逢泪忽倾。
见君重娶妇，于我尚如兄。
秩满无人事，官卑有政声。
归装诗卷送，荐牍漕台迎。
二祖名俱重，孤身责讵轻。
长将今仕看，勿遣后图更。

欲昏疑雾合，未暗已雷鸣。
驱逐无长策，纷纭剧乱兵。
昼潜如设伏，夜啸若先声。
喙惨戈矛利，身微坌{土盍}轻。
嘬肤来汗血，皤腹去朱樱。
壁以青油固，麾之白羽明。
闻风聊詟息，得路即喧轰。
婉婉工乘隙，骚骚故彻更。
据经当烈泽，考传合熸荆。
耿耿银缸动，荧荧爝火行。
翼焦身尚奋，力尽势还倾。
垒合无逃虏，膏血可筑京。
周遭期剿绝，小大悉炮烹。
𦶟左时惊合，禽纵或走横。
奔军容𫏐脱，搜谍靡余生。
走操华容道，追刘白帝城。
周瑜方奏凯，陆逊遂成名。
一觉华胥梦，千年战国情。
区区两蛮触，何足较踦赢。

戎事急于翻白餠，人情难似塞黄河。
谁能戴雪三千丈，更踏冲风十二波。
父老共倾同社酒，儿童齐唱牧牛歌。
烦君为较田家乐，比似兵家孰少多。

瑶池蓬岛旧题名，岁晚江湖得此生。
水战风摇疑体弱，雪欺霜压见神清。
佩衿济济贤师友，兰玉诜诜好弟兄。
笞凤鞭鸾云泽畔，向人怀抱十分倾。

老子年来惊五馈，闭门不出动经旬。
谁家花有倾城色，何处园无持酒人。
直以故书消遣日，短于佳句柰何春。
东君似欲相料理，柳外风来絮满身。

雪中欢喜看瑶陵，雪后扶舆弄绮晴。
造物为人添眼界，病夫随处得心倾。
江南江北融融暖，春草春花日日生。
冻死穷檐吾不恨，欣欣同宇尽敷荣。

朝回日日到南湖，不惜金钱散仆夫。
同舍盍簪如有约，吾庐高枕更何殊。
年华过雨春都尽，草色连天路欲无。
乐事只今惟有酒，速倾家酿倒金壶。

岁戊戌秋倾鲁盖，公杨勋甫共吴船。
攀萝自此门阑密，寓茇经年里闬连。
二十六番新火变，四千石帅旧情坚。
万间忽作堂堂坏，杜屋无茅始可怜。

田父占云控血诚，治中得句写江清。
若为古堰千龟裂，得似词源万斛倾。

高楼一何高，俯瞰穷山河。
秋风一夕至，憔悴已复多。
寒暑递推迁，岁月如颓波。
离骚感迟暮，惜誓闵蹉跎。
放意极欢虞，咄此可奈何。
邯郸多名姬，素艳凌朝华。
妖歌掩齐右，缓舞倾阳阿。
徘徊起梁尘，綷縩纷衣罗。
丽服秉奇芬，顾我长咨嗟。
愿生乔木阴，寅缘若丝萝。

归命仰璇极，寥阳太帝居。
翛翛列羽幢，八景腾飞舆。
愿倾无极光，回驾俯尘区。
受我焚香礼，同彼浮黎都。

荣华难久恃，代谢安可量。
宿昔堂上饮，今归荒草乡。
高台一以倾，穗帐施空房。
繁弦既阙奏，缓舞亦辍行。
桃李自妍华，春风自飘扬。
恋幄靡遗思，更衣有余芳。
身徂名亦灭，事往恨空长。
寄语繁华子，古今同一伤。

空堂寒夜月华清，独宿凄凉梦不成。
欲向阶前舞凌乱，手持杯酒为谁倾。

扁舟转空阔，烟水浩将平。
月色中流满，秋声两岸生。
杯深同醉极，啸罢独魂惊。
归去空山黑，西南河汉倾。

夏木已云暗，时禽变新声。
林园草被径，端居有余清。
端居亦何为，日夕掩柴荆。
静有弦诵乐，而无尘虑并。
良朋肯顾予，尚有夙心倾。
深惭未闻道，折衷非所宁。
眷焉抚流光，中夜叹以惊。
高山徒仰止，远道何由征。

云起欲为雨，中川分晦明。
才惊横岭断，已觉踈林鸣。
空际旱尘灭，虚堂凉思生。
颓檐滴沥余，忽作流泉倾。
况此高人居，地偏园景清。
芳馨杂悄蒨，俯仰同鲜荣。
我来偶兹适，中怀澹无营。
归路绿泱漭，因之想岩耕。

竹柏交柯庭院清，西风不动翠帘旌。
高堂正喜新凉入，乐事仍逢寿斝倾。
尽室丹衷归善祷，满头绿鬓定重生。
年年此日欢娱意，更愿时丰乐太平。

史君帘阁对修筠，起看名园雨后春。
便赋新诗留野客，更倾芳酒酹花神。
未酬管乐平生志，且作羲黄向上人。
祇恐功名相迫逐，不容老子卧漳滨。

怪来朽壤耀琼英，小𣃁倾筐可代耕。
豢豹于人尽无分，蹲鸱从此不须生。
雪镵但使身长健，石鼎何妨手自烹。
欲赋玉延无好语，羞论蜂蜜与羊羹。

炎蒸无处逃，亭午转歊赩。
万壑一奔倾，千林共萧瑟。

静观灵台妙，万化此从出。
云胡自芜秽，反受众形役。
厚味纷朵颐，妍姿坐倾国。
崩奔不自悟，驰骛靡终毕。
君看穆天子，万里穷辙迹。
不有祈招诗，徐方御宸极。

千林一路雪毰堆，吟断饥肠第几回。
温酒正思敲石火，偶逢寒烬得倾杯。

西山采蕨人，蓬首尚倾国。
怀哉远莫致，引脰气已塞。
倾筐忽堕前，此意岂易得。
良遇不可迟，枯筇有余力。

西山采蕨人，蓬首尚倾国。
怀哉远莫致，引脰气已塞。
倾筐忽堕前，此意岂易得。
良遇不可迟，枯筇有余力。

置屋两山间，巧当奇绝处。
峡束百泉倾，涧激回风度。

闲居寡俦侣，掩关抱孤清。
良友倏来止，旷然舒我情。
矧此凉秋初，暑退裳衣轻。
相与一携手，东山眇遐征。
前穿林岭幽，俯瞰川原平。
降集崖寺古，徘徊浊醪倾。
长吟伐木篇，潜鳞亦相惊。
愿结沮溺耦，穷年此岩耕。

危亭久已倾，祇有颓基在。
何事往来人，不知容鬓改。

劳农会稽宅，息驾丹元乡。
丹元不可见，翠壁空云房。
是时中春月，暄风发新阳。
白水注幽壑，绿树敷崇冈。
俯听足怡悦，仰观共徜徉。
班坐得瑶草，倾壶出琼浆。
长吟游仙诗，乱以招隠章。
忽忽林景西，踌躇申慨慷。
坐上江海客，兀傲须眉苍。
逸气迈霄汉，英词吐琳琅。
思与泉石胜，韵随笙鹤翔。
追游不敢及，咏叹可能忘。

融冶何年事，停杯莫问天。
祇今从痼疾，畴昔似因缘。
倾耳真三峡，投文沕九渊。
兰亭那得此，犹足致群贤。

高士昔遗世，筑室苍崖阴。
朝真石坛峻，炼药古井深。
结交五柳翁，屡赏无弦琴。
相携白莲渚，一笑倾夙心。
晚岁更市朝，故山锁云岑。
柴车竟不返，鸾鹤空遗音。
我来千载余，旧事不可寻。
四顾但绝壁，苦竹寒萧椮。

台省倾群望，江湖去一麾。
语闻三谏切，政有百年思。
不尽云龙会，还寻雾豹期。
谁知七休咏，翻入八哀诗。

十年剧倾驰，此日际风度。
胡然龚黄最，未接夔龙步。
诗成肯遽休，客醉那得去。
却恐驿书来，湖山适成趣。

挂帆望烟渚，整棹别津亭。
风水已云便，我行安得停。
离樽枉群贤，浊醪愧先倾。
谈笑不知远，但觉江流清。
猎猎甘蔗洲，茫茫白沙汀。
斯须复回首，祇有遥山青。
野色一以暝，川光皛孤明。
中流漾华月，极浦涵踈星。
酒酣客散归，茫然独宵征。
起视天宇阔，此身一浮萍。
难追五湖游，未愿三闾醒。
且咏招隠作，孤舟转竛竮。

造辟谋谟远，勤民志虑专。
中身谢轩冕，毕志友林泉。
出祖倾群彦，归来足二贤。
谁令行乐地，容易锁寒烟。

先生人物魏晋间，题诗便欲倾天悭。
向来无地识眉宇，今日天遣窥波澜。
平生尚友陶彭泽，未肯轻为折腰客。
胸中合处不作难，霜下风姿自奇特。
小儒阅阀金匮书，不滞周南滞海隅。
枌榆连阴一见晚，何当挽袖凌空虚。

到处逢人说傅颠，相看知是几生前。
直携北斗倾天汉，去年龙宫第二仙。

关陕遗耆老，天资得勇多。
双瞳光射日，寸舌辩倾河。
居俯三江近，邻从五老过。
庐空人不见，猿鹤奈愁何。

羲轮正弭节，别驾忽扬鞭。
游从亦雨暑，朋盍知何年。
欲叙情缱绻，难得形周旋。
谱系玉为牒，辉华珠在渊。
汉家子骏才，今世德麟贤。
洊倅丹丘地，平分刺史天。
婉画迈前辈，阴功培后缘。
人或得其一，君亦几于全。
微凉起天末，触热趋日边。
石桥礼尊者，琼台访遗仙。
高张天姥盖，稳泛雪溪船。
稽山万塍稻，镜湖千顷莲。
行庖击小鲜，触境乱鸣蝉。
应酬图画中，怀想冕旒前。
早渡月千里，晴帆风一川。
清都郁佳气，绛阙锁祥烟。
放朝上合后，投谒岩廊先。
诸公竞罗致，百辟会班联。
托契荷倾盖，为僚因赘员。
犹凭六六鱼，寄问我沈绵。

朝朝暮暮泣阳台，愁绝冰魂水一杯。
巫峡云深迷昨梦，潇湘雪重写余哀。
菊如相得无先意，梅亦倾心敢后开。
恼彻会心黄太史，他花从此不须栽。

结交无虑三十年，道同志合难其全。
倾盖相欢岂无有，当面论心背不然。
晚知趋向动违俗，闭门避客鱼渊潜。
属闻贰令非常好，才德远过崔蓝田。
有怀欲吐难忍脚，试剥云雾看青天。
穆如清风濯烦愠，皎若明月堕我前。
论文未易探涯涘，讲政壹以民为先。
老夫论说众所废，公独采拾无弃捐。
承颜请益恨不数，契合乃过金石坚。
我方怙焉以为命，忍闻歌吹张离筵。
西郊日煖玉生烟，羡公此行若登仙。
何当化龙逐云气，四方上下相周旋。
含情握手不忍别，敢效昔人裨一言。
圣王当宁方急贤，愿公袖疏朝甘泉。
为言民瘼殊未痊，径须下诏宽缗钱。

玉潭月色冽以清，石室千里犹典刑。
何人遗我双玉瓶，武夷先生翰林卿。
约束风雨驱雷霆，长鲸夜吸川为倾。
明朝风止醉不醒，扁舟径度君山青。

矮胡生南方，托家碧山崖。
采择供贡篚，扶持上天街。
愧此愿悫姿，欲售久未谐。
道傍麹先生，风味故自佳。
逢渠即倾盖，输写能开怀。
刮削出光彩，规绳去欹{亻瓜}。
金玉岂足贵，胶漆真吾侪。
客来有嘉招，二士往必偕。
婆娑止坐隅，供馈烦金钗。
矮胡虽木强，醇德真无涯。
虚心实其腹，居然外形骸。
微物幸见用，弃置理则乖。
毛颖有封国，陶匏荐钦柴。
大药起世疴，炮燔及根荄。
愿子自洗濯，勿受尘埃埋。
暇日肯相从，醉经坐高斋。

昨日一尺雪，今朝十分晴。
杲日上积雪，光若虹气升。
江平镜新磨，地迥玉琢成。
赭山有令色，令我白眼青。
借马屋东家，唤客踏层冰。
冒貂挟裘茸，石路五里平。
竹树纷掩冉，珠幢间霓旌。
野僧不惯客，仓皇门前迎。
屋古少完壁，堂虚有危登。
石上迹宛宛，山腰塔亭亭。
劫火偶不烧，百年费支撑。
我有一尊酒，高处得细倾。
谅非无事饮，忧国空含情。
长歌眇寥廓，归路已戴星。

去年过浯溪，王事有期程。
夜半度湘水，但见天上星。
平生中兴碑，梦入紫翠屏。
已办北归时，十日穷攀登。
今朝复何朝，忽此短轴横。
历历眼中见，湘山无数青。
白云著山腰，楼阁秋气明。
便欲扶短策，下濯沧浪缨。
主人山水仙，妙处心自评。
元顺骨已冷，千载交盖倾。
赏音寄幅纸，益见忠孝情。
题诗疥公画，托我不朽名。

天公不求金，富媪不复藏。
居然土同价，散作草木芳。
英英园中葵，一心倾太阳。
采采篱下菊，令汝寿命康。
惟此木之犀，更贮万斛香。
雄姿傲霜雪，鳞甲森青苍。
三贤鼎足立，正色凛相望。
岂比桃李徒，红紫纷披昌。
聊息贪者心，来上君子堂。
岁晚从我游，寘汝兄弟行。

玉宇无尘夜气清，银河彻底素波明。
人应好月同千里，身在高楼近五城。
丹桂定知怜我老，绿尊何惜为君倾。
建章𫛛鹊当年梦，便欲凭空上玉京。

九月扁舟下水风，一尊佳处与君同。
眼高四海氛尘外，诗在千山紫翠中。
倾坐只惊谈麈白，踏筵不怕舞衫红。
楼头今古无穷事，醉倚胡床月满空。

谷帘酿酒极清美，风味大似主人翁。
我有一尊正倾写，却思烟雨庾楼中。

一笑归来见在身，倒倾江水洗缁尘。
骑馿缓缓东风里，知有工夫展故人。

当阳显赫，神龙妙诀。
倒岳倾湫，雷轰电掣。

哭不彻，笑不彻，倒腹倾肠向君说。
父子非亲知不知，抬头脑后三斤铁。

倾尽宝山宝，全身入荒草。
若是凤凰儿，不向那边讨。

平生心胆向人倾，过犯弥天已不轻。
带累马师胡乱后，至今错认定盘星。

一棒一喝，倾湫倒岳。
凌蔑吾宗，这白拈贼。

汉兵咸阳未休舍，楚王长歌到戏下。
项伯夜入张良营，沛公仓皇出城谢。
自言戮力共攻秦，不意入关成此勋。
闭关籍民备他盗，尽封府库待将军。
项庄拔剑项伯起，汉楚兴亡在今尔。
鸿门壮士斩关来，慷慨一卮谁惧死。
君不见秦亡鹿走骊山倾，四方尽起诸侯兵。
龙颜隆准泗上长，天之所授谁能争。
英雄肯落他人手，独遣谋臣谈辩口。
君王间道却归来，满地秋声鸣玉斗。

自吾友若人，叹息恨不早。
相逢未出语，已足慰怀抱。
寒窗逾浃旬，百虑略倾倒。
霜晴不留客，别语讵能好。
不尽此时情，梅边试深讨。

桐花三月寒，风雨满江城。
使君晚被酒，千骑过友生。
名谈宿雾卷，逸气孤云横。
挥斥看墨妙，笑语皆诗成。
人物有如此，尔辈赖主盟。
更呼南邻客，共此樽酒倾。
爱我庭下竹，头角方峥嵘。
永怀冰雪姿，宁复世俗情。
新篇一湔祓，凡木不足程。
愿言谨封殖，岁晚长敷荣。

筑居湘水滨，岁月亦已久。
宁知负郭东，胜处入君手。
回环烟坞深，有此溪十亩。
朝暾穿林薄，荷气薰户牖。
堂堂吾州牧，下马唤宾友。
主人故喜事，一笑具殽{艹敕}。
汲泉泛崇莲，洗盏倾稚酒。
淋漓壁间书，自可传不朽。
我独留薄莫，并溪时矫首。
人言君不偶，此岂落人后。
观君眉宇间，似亦挟所有。
隔溪更幽绝，古木荫高阜。
却立望遥岑，四序列锺卣。
买山吾计决，便欲剪榛莠。
居然颛一壑，岂羡印如斗。
未知邻家翁，还肯见容否。

相逢倾盖地，回首叹川上。
士穷不足怪，但喜气愈王。
凛然岁寒姿，儒林有龙象。
栖迟似隠君，矍铄真诗将。
惟应一弹指，欲了四大藏。
旧习想冰消，岂复留余恙。
新篇更纡余，和气与酝酿。
却思东鲁游，几载南阳葬。
风霜摧宰木，日月随过浪。
岂期经世心，晚岁成独往。
萧然屋半欹，使我怀抱怆。
独有千载传，此事可凭仗。
细观宇宙间，何得复何丧。
尚期浮云开，衡岳来见状。
秋壑采兰荪，霜林收栗橡。
晓看日浮空，夜赏雪侵帐。
更怜二三友，前山屹相望。
文会傥来寻，胜践天所相。
妙理须细论，长歌却雄放。
褰裳请勿疑，当仁应不让。

浮气列下陈，天净澄秋容。
朝暾何处升，仿佛认微红。
须臾眩众采，阊阖开九重。
金钲忽涌出，晃荡浮双瞳。
乾坤豁呈露，群物光芒中。
谁知雷池景，乃与日观同。
徒倾葵藿心，再拜御晓风。

处处梨花发，看看燕子归。
园思前法部，泪湿旧宫妃。
月白秋千地，风吹蛱蝶衣。
强倾寒食酒，渐老觉欢微。

拟君杜鹃花，发当杜鹃时。
朱袍照白日，光彩生路岐。
自比青鼠爪，中心如乱丝。
丝乱复不理，况复远别离。
倾觞恨不深，立马恨不迟。
千山从此隔，三岁或前期。
尔后各寄书，空识满纸辞。
非如笑言乐，但有牵怀悲。
念昔苏与李，徘徊问何之。

匆匆车马鸣，趁此天新晴。
归逢暮春月，正值气候清。
久已念行迈，遂往不计程。
吾贫莫具酒，祖席愧群英。
美{炙火=肉}割肥鹅，大觥酌冰琼。
虽无绿琴奏，尚有青松声。
日昃君未醉，眷眷愁将行。
视景不可驻，渐向西林倾。
去无儿女悲，慷慨怀抱明。
明当发野馆，跨鞍犹宿酲。
故人桃州守，走吏来相迎。
道傍蔷薇花，自引蝴蝶轻。
随风香袭人，乃觉离思婴。
求友彼黄鹂，绕树啼{口幽}嘤。
言会且未涯，返睇还顿惊。
始忆康乐言，赏心良难并。
不见水鸭飞，但起野鸳情。
向来东溪上，相望何盈盈。
扬鞭动悲吟，复恨隔高城。
高城在何处，春云漭然平。
白醪瓮已熟，紫线莼已生。
聊寻父老饮，况是溪鱼烹。

陆氏几世祖，葬此生令名。
犹如产美璞，遂尔传嘉声。
寒岩畜奇秀，源水日东倾。
何言千载间，二子不更生。

我贫性爱酒，有酒无钱沽。
新安走牙兵，六月至我庐。
手中持尺题，肩上担瓦壶。
高山度青天，救此愁肠枯。
开之聊倾樽，渴肺如浇酥。
醉来欲学李白骑鲸鱼，又思阮籍跨蹇馿。
上溪无健鳞，下岭无壮驹，忆君南望空长吁。

前岁守廪京城西，有如勾践巢会稽。
引杯尝胆未雪耻，怒蛙起揖当涔蹄。
海天白日蔽光影，霹雳一过收云霓。
九皋澄明鹤翅湿，欲暮刷羽声嘶嘶。
客来东方美须鬣，夜光出袖行无迷。
授予照眼已希世，自顾臭辣犹萍齑。
文章制作比善塑，物象变怪一以泥。
泥虽各用有巧拙，巧之高绝非由梯。
又闻东夷蹈水底，骑颈直踞通天犀。
曼卿子美搂入室，似使二嫂治朕栖。
舜归在床不可得，此实素分非能齐。
而今我独向田里，秋稼已熟烹黄鸡。
自倾白酒坐溪上，谁念往日无粱稊。
邻邦或有寄嘉酿，瓦罂土缶盛玻瓈。
昨喜得书书满纸，官尊职大怜我睽。
怪我书乱苦简略，疲驽岂敢攀骏骊。
贵贱交情古来有，胸中不欲置畛畦。
世间百事厌着意，但愿无病年寿跻。
田园未多亦粗给，儿女况足资提携。
终当去问绵上叟，自与野老月下犂。

西风半空鸣且号，吴天点破吴鸿高。
东溪车马走送客，白露衰兰轻若毛。
客当西归乃东去为何，欲及八月十五夜观洪涛。
洗荡生前邑邑不平气，付与沧海之水随滔滔。
却来广陵愿相见，拍手大笑倾新醪。
一饮一石无一钱，莫管寒近脱弊袍。
脱袍准酒不惜醉，天意未必冻我曹。

楚竹翦霜丛，何惭汉使筇。
鸠形殊用刻，马棰不同功。
挺特生难变，支离分已穷。
轻肥思比鹤，短发任如蓬。
倚以为高趣，持之见素风。
步郊聊实下，行乐偶从东。
屡刺莓苔破，深穿苑圃通。
辩繁时画地，默意或书空。
古血有湘迹，旧林无阮踪。
将渠谁觉老，要此岂关慵。
莫骇倾巢鸟，须虞蠹穴虫。
谁能求道术，跨作上天龙。

风赋义趣深，传训或得失。
后人语虽浅，辨识犹百一。
欧阳最我知，初时且尚窒。
比以为橄榄，回甘始称述。
老于文学人，尚不即究悉。
宜乎与世士，横尔遭诟唧。
誓将默无言，负暄方抱膝。
非非孰是是，都莫答问诘。
岁暮宣参军，辞如鲍昭逸。
粲然倾明珠，褒我颇过实。
便言楚江萍，光彩侔旭日。
自惭流浪踪，不得蒿芹匹。
复为苦硬句，酬报强把笔。

狂风暴雨已频过，近水棠梨著未多。
窈窕踏歌相把袂，轻浮赌胜各飞堶。
闲牵白日游丝飏，细蓦黄金舞带拖。
小苑芳菲花鬭蕊，华堂嘲哳燕争窠。
西州骏马头如剥，南国佳人颈似瑳。
结客追随倾画榼，分朋游乐藉青莎。
秋千竞打遗钿翠，芍药将开翦缬罗。
我病乞求新火炙，无心更听竹枝歌。

李氏世能诗，落落为时豪。
汉陵唐太白，始竞二雅高。
益端正封贺，才各倾吴涛。
于今几代孙，手持切玉刀。
功利既及民，又将薄风骚。
示我照乘珠，光彩生褐袍。
曾非贫家有，怀归徒增劳。
神物必难秘，恐随风雨逃。

尝观韩干马，人物亦如生。
君收四病骨，无肉只峥嵘。
二匹痒磨树，二匹纵其情。
意思若不任，千里未可行。
古绢蠹已尽，彩色无精明。
叹惜传至此，几人金帛轻。
隋时有名笔，独写严君平。
犹持杖头钱，罢肆心莫营。
魁然中贵人，坐榻不知名。
画中有画屏，山石侔天成。
今时长沙叟，猕猴檞林横。
疏毛与设色，前代何角争。
余存品虽高，我未易敢评。
主人愈好事，缄笥酒壶倾。

十里五里一值浅，千愁万愁过徐城。
王君论与河流阻，杜老谈思月色清。
岸若屹墙空自面，树如张盖欲谁倾。
二人党及亲朝夕，更晚更迟何计程。

轻舟已过第四铺，忆著阳关末尾声。
怊惆杜公行底急，白醪何处得同倾。

自君命我饮，朝暮雨倾瓦。
城东与城北，大道泥没马。
敢忘主人勤，颠扑困驭者。
众客亦如期，陈肴藉兰若。
冯裴与沈谢，辩论过终贾。
刁周事老成，危坐言语寡。
酒半时谑剧，揣状类模写。
或讥项发秃，或指舌端傻。
或将冠带身，劝作梁武舍。
谓我大耳儿，此实已见假。
又效井市态，屈强体非雅。
顺风手沙沙，逆风口哆哆。
竟席屡绝倒，去忌肝胆泻。
规规岂无侪，达识高天下。

老马力尽道路长，岂若壮骥思腾骧。
项穷临流叹不逝，燕骨埋没庸可伤。
我今六十趋南北，饥肠不足面黧黑。
少年心志一点无，千里区区安所得。
往居闾闬乏经过，闭门读书多废食。
便从冠带向仕途，强颜希禄非贪职。
昨逢王倩昧平生，一见如旧心相倾。
谈经树下任日炙，酒狂便欲骑长鲸。
谁意同行有迟疾，先入大梁凡几日。
大梁故人怜钝衰，迭为寄唱辞严密。
卒章言买羊与酒，虽齿动摇能饫溢。
亦知红颊教新成，更愿旧朋邀六七。

吴夫子，佩银龟。
乘天马，索怪奇。
忽得虢略一片石，其中白色圆如规。
又有树与乌，画手虽妙何能为。
吴乃持问欧阳公，比公曩获尤可疑。
疑不为辨赋以诗，诗辞粲粲明星垂。
复遣赍来使我和，坐上钜公傍睨之。
范侯实有杨雄学，咸云此理难究推。
我归涤虑反复思，义虽不经聊解颐。
月与太阳合朔时，阳乌飞上桂树枝。
枝上作窠生群儿，人不知天公。
天公欲俾世间见，影著石面如黏黐。
乌既不得去，月亦不可移。
留为千古作好玩，慎勿倾扑同玉碑。

楚之襄王问于宋玉，玉时对以郢中歌。
歌为白雪阳春曲，始唱千人和，再唱百人逐。
至此和者才数人，乃知高调难随俗。
后来感槩起危楼，足接浮云声出屋。
中古客应无，怊怅鲲鱼孟诸宿。
楼倾复构春又春，酒泻瑠璃烹锦鳞。
青山绕栏看不尽，眼穿荡桨石城人。
去知何在，寒花雨敛自生嚬。
今闻太守新梁栋，试选清喉可动尘。

歌舞人已死，台殿栋已倾。
旧基生黑棘，古瓦埋深耕。
玉质先骨朽，松栋为埃轻。
筑紧风雨剥，埏和铅膏精。
不作鸳鸯飞，乃有科斗情。
磨失沙砾粗，扣知金石声。
初求畎亩下，遂厕几席清。
入用固为贵，论古莫与并。
端溪割紫云，空负世上名。
韩著毛颖传，何独称陶泓。
傥以较岁年，泓当视如兄。

既如车轮转，又若川虹饮。
能移霖雨功，自致禾苗稔。
上倾成下流，损少以益甚。
汉阴抱瓮人，此理未可谂。

采采向桑郊，盈盈自持筥。
挂钩带月往，稚叶和烟贮。
一心恐蚕饥，搔首促俦侣。
到家倾嫩绿，刀几为{口父}咀。

分庭答拜士倾心，却下朱帘绝语音。
白蚁战来春日暖，五星明处夜堂深。
力捶顽石方逢玉，尽拨寒沙始见金。
淡墨榜名何日出，清明池苑可能寻。

廉纤小雨破花寒，野雀争巢鬭作团。
手卷白云光引素，舌飞明月响倾盘。
群公锦绣为肠胃，独我尘埃满肺肝。
强应小诗无气味，犹惭白发厕郎官。

今看座主与门生，事事相同举世荣。
并直禁林司诏令，又来西省选豪英。
飞龙借马天边下，光禄供醪月底倾。
食叶蚕声句偏美，当时曾记赋将成。

自我历官三十年，有脚未曾行蜀川。
李白尝言道之艰险，长嗟难剧上青天。
鸟悲猿嚎马蹄脱，苔梯雨栈愁倾颠。
苍崖下窥不见底，但听雷声辊石悬湍溅。
晓盘青泥上高烟，暮盘青泥到下泉。
剑阁如剑，巉然割肠刺恨今古连。
尔去三千九百里，巴山小马乌布鞯。
一妇一奚行李单，家具日货能几钱。
人皆畏避不敢往，此独敢往何所便。
况是初宦无远适，心意自许非由铨。
异乎哉，我今送尔徒哀怜。

斜封一幅竹膜纸，上有文字十七行。
字如瘦棘攒黑刺，文如温玉烂虹光。
别时春风吹榆荚，及此已变蒹葭霜。
道途与弟奉亲乐，后各失子怀悲伤。
到郡纷然因事物，旧守数易承蔽藏。
搜奸证缪若治絮，蚤虱尽去烦爨汤。
事成条举作书尺，不肯劳人鱼腹将。
鱼沉鱼浮任所适，偶能及我为非常。
勤勤问我诗小传，国风才毕葛屦章。
昔时许我到圣处，且避俗子多形相。
未即寄去慎勿怪，他时不惜倾箱囊。
知君亦欲此从事，君智自可施庙堂。
何故区区守黄卷，蠹鱼尚耻亲芸香。
我今正值雁南翔，报书与君倒肺肠。
直须趁取筋力强，炊粳烹鲈加桂姜。
洞庭绿橘包甘浆，旧楚黄橙绵作瓤。
东山故游携舞娘，不饮学举黄金觞。
谿如罨画水泱泱，刺船静入白鹭傍。
菱叶已枯镜面凉，月色飞上白石床。
坐看鱼跃散星芒，左右寂寂夜何长。
乌栖古曲传吴王，千年万年歌未央。
莫作腐儒针膏肓，莫作健吏绳饿狼。
傥如龚遂劝农桑，傥如黄霸致凤皇。
来不来，亦莫爱嘉祥。

长安初见君，君颔微有须。
后于河内逢，秀峻美髯胡。
又会在桐乡，谈时多孟卢。
宁书得天然，钟王不能奴。
荏苒三十载，邂逅遇京都。
朝接北扉饭，暮应西垣呼。
坐中如梦寐，相语故人无。
昔由处士召，胸怀开庙谟。
今看髭已白，议论耻非夫。
拜章陈时事，皆与相意符。
其识固不浅，其用当亦殊。
人多惜老大，我复叹羁孤。
终朝重相笑，为君倾酒壶。

自从陆羽生人间，人间相学事春茶。
当时采摘未甚盛，或有高士烧竹煮泉为世夸。
入山乘露掇嫩觜，林下不畏虎与蛇。
近年建安所出胜，天下贵贱求呀呀。
东溪北苑供御余，王家叶家长白牙。
造成小餠若带銙，鬭浮鬭色倾夷华。
味甘回甘竟日在，不比苦硬令舌窊。
此等莫与北俗道，只解白土和脂麻。
欧阳翰林最别识，品第高下无欹斜。
晴明开轩碾雪末，众客共赏皆称嘉。
建安太守置书角，青蒻包封来海涯。
清明才过已到此，正见洛阳人寄花。
兔毛紫盏自相称，清泉不必求虾蟆。
石缾煎汤银梗打，粟粒铺面人惊嗟。
诗肠久饥不禁力，一啜入腹鸣咿哇。

春风不择草，万卉皆发萌。
盛夏一长养，秋实俱与成。
舂粒以蒸炊，刈枯以煎烹。
工师调五音，不问咸与韺。
自取众律和，黍谷动华英。
可以荐祖庙，可以陈帝庭。
良将统万卒，所向若惊霆。
战鬭众益勇，号令夜益明。
破敌必拉朽，不见坚阵横。
我观欲物际，亦在农力兴。
我观合奏时，亦在考击并。
我观成功日，亦在间得情。
草木有美恶，造化无喜憎。
五声有高下，一致不可评。
三军用貔虎，不较蚊睫螟。
大君设时网，广海无漏鲸。
磊落黄夫子，为学不自轻。
四十登贤科，良贾售百朋。
得志岂计晚，成名等众荧。
旧交半存没，新知慕徒倾。
老鹤晴一唳，随风无近声。
好论古今诗，品藻笑锺嵘。
欲扫李杜坛，未审谁主盟。
我衰百事倦，白首聊穷经。
两目生昏花，犹胜张籍盲。
读书爱日永，秉扇自驱蝇。
但恶乱我思，非与小物勍。
清飚飒然来，喜得如弟兄。
散帙空堂上，垂冠发星星。
载诵尧舜篇，幸今时太平。
不学遁世士，投竿泛东溟。
不袭贪生人，炼气噏日精。
不羡富贵翁，歌吹满重城。
独守萤火光，莫擥蟾蜍晶。
人生转头间，未免一铭旌。
区区逐甘鲜，鼎鼎夸佩缨。
安知西山饿，熟识绵上耕。
彼勿叹凤衰，此正歌鸿冥。
分合没穷巷，迹涩蹈高闳。
妻子易为饱，粟帛不足营。
岂乏一器饭，岂乏一杯羹。
肯为浊河浊，愿作清济清。
韩愈尝有言，百物皆能鸣。
特称孟东野，贫箧文字盈。
到死只冻馁，何异埋秦坑。
今我已过甚，日醉希步兵。
神仙多羽翼，一一飞蓬瀛。
乃知无道气，难可强留形。
鄙性实朴钝，曾非傲公卿。
昔随众一往，或值谤议腾。
曰我非亲旧，曰我非门生。
又固非贤豪，安得知尔名。
是时闻此言，舌直目且瞠。
俄然我有答，贤相持权衡。
喜士同周公，其德莫与京。
我去岂不送，我往岂不迎。
自为筋力寡，路远艰于行。
未若归教子，遗金徒满籝。
岁月苦易得，颜貌日可惊。
身虽厌役役，心亦远硁硁。
归思吴洲橘，梦忆楚江萍。
试看两围碁，白黑何所争。
朝脱泥涂困，暮失云衢亨。
物理既难常，达生重飞觥。
曾以文豹章，远喻子怀能。
曩者忤贵势，悔说乌鸟灵。
乌灵反见怒，终恨屈此诚。
当时语颇错，盍呼为大鹏。
于兹傥遇之，应解颈颊赪。
韵尽意未尽，且用此报琼。

太守东平来，固殊阮步兵。
步兵醉乘馿，太守整佩缨。
事物既已遗，驾车出东城。
园荒久不治，道路生棘荆。
地僻人马入，草间狐兔惊。
旧池堙犹窊，遗址岿不平。
窊者使之濬，岿者使之营。
博野高榭起，陈渔危台成。
榭前东山秀，台下卢泉清。
傍坞梧竹暗，翳水芹藻并。
渠渠有深堂，燕宾飞玉觥。
芍药广陵美，谑赠郑女情。
公子莫言归，古人未以轻。
欲知学山简，倒载去欹倾。

岁在涒滩初别子，子适广平裨郡理。
廉颇台倾有遗址，今逢四方弓久弛。
时不用兵皆乐乡，念我贫居天子庠。
抱经临案空循行，貌垢不洗颜苍苍。
得时少壮相揄扬，独行无侣心浶浪。
肠如辘轳转井床，内饥外寒肤粟芒。
若此煎炒何心肠。
王都浩浩多球琅，怀珉安可争焜煌。
旧朋升腾皆俊良，殁不发语生括囊。
巍巍尧舜开明堂，大调金石来凤皇。
鸳鸯戟翼方在梁，福禄其宜无不臧。
已甘老死填沟隍，僵尸阖棺犹目张。
仲尼生世尚徨徨，岂能强聒争跄跄。
未由见子举以觞，北望大河衣袂攘。
牵牛横汉不服箱，欲往乘车无可当。
天驷有星名曰房，又欲乘马行幽荒。
牛虽蹄莹马眼光，既不我驾路阻长。
我怀炳炳何日忘，半夜揽琴弹履霜。
写意缄辞无雁将，低云作雪正苍茫。

有婢上堂来，白我事可惊。
天如青玻瓈，月若黑水精。
时当十分圆，只见一寸明。
主妇煎餠去，小儿敲镜声。
此虽浅近意，乃重补救情。
夜深桂兔出，众星随西倾。

春风东来几万里，相送入关如有情。
灞陵原边柳条暗，咸阳桥畔桃花明。
自古恨别此两处，十千美酒瑠璃倾。
日落未落车马动，子规滴血壮士惊。
行哉使君负胆气，蜀道虽险心常轻。
是时门前大桐树，烂漫紫萼啼流鶑。
弟兄同怀不可见，应亦梦觉嗟远程。
太白山前一尺雨，桑下问蚕田问耕。
郡城夜开百姓喜，喜从迢递壶浆迎。

世人何恶死，死必胜于生。
劳劳尘土中，役役岁月更。
大寒求以{日奥}，大暑求以清。
维馁求以馌，维渴求以觥。
其少欲所惑，其老病所婴。
富贵拘法律，贫贱畏笞榜。
生既若此苦，死当一切平。
释子外形骸，道士完髓精。
二皆趋死途，足以见其情。
遗形得极乐，升仙上玉京。
是乃等为死，安有蜕骨轻。
日中不见影，阳魂与鬼并。
庄周谓之息，漏泄理甚明。
仲尼曰焉知，不使人道倾。
此论吾得之，曷要世间行。

所居汴水近，未有鼓吹蛙。
昨日春雨晴，车骑临我家。
我家苦僻远，庭下无泥沙。
为撇瓮面醅，为煎鹰爪茶。
乳羹芼紫莼，蜜果饤干瓜。
与我相对饮，但恨诸友遐。
笑语虽同昔，放浪不少加。
忽观壁间字，坐叹目昏花。
公壮尚若此，我老死岂赊。
门前卖桃李，呼买婀娜华。
东檐大槐树，上有鸟雀哗。
恃旧无猜嫌，醉弁已倾斜。
将去还见规，礼数何检差。
后从江韩来，褫带欢莫涯。

君尝谓我性嗜酒，又复谓我耽于诗。
一日不饮情颇恶，一日不吟无所为。
酒能销忧忘富贵，诗欲主盟张鼓旗。
百觚孔圣不可拟，白眼步兵吾久师。
君多赐壶能以遗，向口满碗倾玻瓈。
醇酿甘滑泛绿蚁，从此便醉醒无期。
既以乐吾真，亦以泰吾身，莫问今人与古人。

谁人重咏大刀头，只顾长明不愿流。
纵使西倾必东出，宁同寒水泻宫沟。

未赴虢太守，暂归吴兴家。
吴兴近洞庭，橘林正吹花。
君当橘柚时，摘包带霜华。
清甘不楚齿，若酒倾残霞。
谿山小女儿，姹姹两发丫。
袅袅上氍毹，嘈嘈弄琵琶。
是时与之醉，何似走尘沙。

官岂不为达，其如望未充。
敏辞倾一代，发问诎三公。
厌向承明直，思行邵伯风。
嗟嗟玉树折，埋没彼蒿宫。

方闻病下利，曾不药物止。
区区溷匽间，其往宁得已。
每为青蝇喧，似与紫姑喜。
倾肠倒腹后，乃是胸中美。

宣城百山间，文脊尤奇峰。
拔出飞鸟上，画图难为容。
闻昔有幽人，扪萝追赤松。
遗形此石室，孤坐鹿裘重。
人去邈不返，洞壑空藏龙。
侧行苍崖烟，俯仰求灵踪。
逝者追可得，甘弃万户封。
安能久尘土，倾倒相迎逢。

忆昔岁丙寅，束书从吾翁。
驱车服岭南，弭节湟江东。
湟江地僻左，穷年少过从。
邂逅倾盖友，一笑蛮烟空。
秋水泛孤艇，春郊支短筇。
琴书适有余，酬唱写不供。
岂惟吾曹欢，固足愉亲容。
日月遽如许，于今再星终。
中间亦会面，别去复转蓬。
归来洞庭野，乃此相迎逢。
回首叹风树，欲语悲填胸。
爱君坚忍姿，凛凛霜后松。
徐公真有常，意味与曩同。
而我学不进，长大加愚蠢。
幸蒙故人惠，苦语相磨礲。
梅霖涨宿潦，行李何匆匆。
自云洞庭乐，远胜千户封。
将儿更抱孙，彩衣映谖丛。
搜奇萃图刻，考古罗彝钟。
知君颇挟此，讵信诗能穷。
同里有佳人，抱独环堵中。
未妨闲暇日，更共讨论功。
它时有新得，为寄冥飞鸿。

嗜僻寡同好，意合难语离。
倾盖今几年，盍簪惬心期。
况复王事同，退食陪委蛇。
窥君肺腑中，落落无藩篱。
独有见义勇，褰裳欲从之。
忧时多苦语，怀古更余悲。
坐使岭海间，冰雪映清规。
我拙倚君重，孤怀良自知。
正如乘雾行，不觉蒙其滋。
人生岂无别，念此尤依依。
维闽号蕃庶，今亦困茧丝。
平时里社游，耳目到隠微。
想当入境初，不待褰车帷。
昼绣匪所荣，民瘼要深医。
看培邦本强，讵止乡国肥。
还归报明主，庙论资扶持。
愿坚岁寒节，慰我别离思。

平生山水癖，妙处只自知。
夙约常寡味，邂逅惬心期。
幅巾与藜杖，安步随所之。
朅来坐官府，颇觉此愿违。
城头望群峰，欲往类绊羁。
三春苦风雨，晴日一伸眉。
沙边散车骑，竹舆从呕咿。
独与三四客，野服相追随。
亭高俯空旷，洞古探瓌奇。
悬崖隠日月，幽壑蟠蛟螭。
涧水杂鸣佩，松风发清吹。
兴来即倾酒，语到亦论诗。
聊揩簿书眼，偿此闲暇时。
所历固未厌，所感多余思。
昔游木叶下，今兹绿阴肥。
江山虽可识，岁月迺如驰。
素餐岂不念，怀安敢云私。
归来耿不寐，欹枕听晨鸡。

猎猎西风满角巾，登临秋思与云平。
山围四野高低碧，江遶东城今古清。
莫恨寒花未堪摘，且忻樽酒得同倾。
政须客里频回首，细话家山此日情。

畴昔相看意便倾，重逢便觉眼增明。
半生漫仕壮心在，五月长江去棹轻。
龟椟久藏千乘宝，鹏风方快九霄程。
公朝兼用人门选，外氏传家旧有声。

忆昔湟江上，相逢意便倾。
胸中元浩荡，笔下更纵横。
士伏徐公德，人言景倩清。
定应乡里敬，枌社祭先生。

春信梅边动，雷声枕上惊。
忽看窗纸白，顿觉竹声清。
江海空余梦，壶觞起自倾。
朝来倚楼处，玉树满湘城。

春日烟沙岸，禅房风竹窗。
有时倾绿酒，随处见清江。
世路纷多辙，吾生老此邦。
千林看不尽，白鸟去双双。

漠漠漓江上，匆匆送客情。
平原宵雨湿，绝壁野云横。
世路多新辙，韦编有旧盟。
中流屹砥柱，过浪岂能倾。

亭古危临岸，林幽巧近城。
烟容随雨住，花片著溪清。
春事已如许，客怀谁与倾。
亭前两好树，满意欲敷荣。

出守嗟何晚，怀归已倦游。
细看浑矍铄，可是畏伊优。
幕下倾三语，山中赋四愁。
平生大小阮，来往足风流。

历数勋贤后，如君到眼希。
胸中蕴金石，笔下出珠玑。
倾盖嗟何晚，临流又送归。
他年傥相忆，寻我钓鱼矶。

凉生椽笔试乌丝，妙语便作星斗垂。
我亦小窗无一事，细倾新酒和公诗。

遗篇寂寞论心少，一见吾人意已倾。
冰雪持身金石志，它年事业更光明。

开奁未暇论香味，便合令居第一流。
细擘轻红倾瑞露，周南端复且淹留。

阴崖冲雪寒肤裂，野路燃薪春意回。
旋暖提壶倾浊酒，陶然绝胜夜堂杯。

仲舒旧事无人记，家令风流一世倾。
天下何曾识真吏，古来几许尚虚名。

海乡亦好春，红紫纷蕤英。
黄鸟托庭柯，啁{口哲}如有情。
知我得碧涛，似劝花前倾。
岂知好饮客，静坐耐耳鸣。
茹津拆红泥，鲸吸看后生。

彭家柳边堂，江色润书画。
迺公根柢学，衣传自心会。
唾手勋业余，探妙文字外。
区区青紫计，韦子岂君配。
神物护挥毫，而不告成坏。
赫炎卷地过，椽瓦了无在。
赖是堂间书，万轴腹中载。
迺公洞天理，否倾则为泰。
向来荐才名，开口取猜怪。
从今柳先生，颇为参元快。

一从荆楚役，八数昏旦星。
剸裁有琐碎，觞咏无频仍。
世故未焚券，官曹方治经。
客或嗤臞儒，下亦安聋丞。
过日念知己，远方空旧朋。
持斧迺宗匠，歃血主文盟。
天瓢賸挹注，风翼困凌乘。
袖怜醉墨淄，眼为故交青。
招此穷乡吏，闯彼小玉京。
樽罍容吟噱，粉黛罗娉盈。
理窟领新得，诗瓢倾旧盛。
风前雕虎啸，秋后寒蛩鸣。
六花严坚阵，尺棰鏖罢兵。
是翁信奇伟，小子惭奉承。
攘善悖古训，躗言防天刑。
见推无异辞，君语吾未凭。

夫子如周郎，即之疑饮醇。
相从不逾岁，遽欲潇湘秦。
此生忧患余，佽助嗟无几。
安得如公者，莫逆与终始。
麹生到我室，奠贽心已倾。
酝藉非俗辈，面作玉雪明。
挹彼醇厚资，春意生户牖。
非公介其间，未易交此友。
此友仙者流，勿药气自和。
着我无何乡，顾能蠲积疴。
月团信佳人，业工败人意。
使我百虑攻，愁城不余地。
虽无叔夜书，泛交方自讼。
平生一鲍子，世莫知管仲。
悠然甘不怀，交道自久长。
因渠念公他，端人更难忘。

朴樕已非材，肮脏遽成翁。
生无适时具，何向不涂穷。
赖结文字缘，人士饱过从。
三年尉山邑，趣操有同风。
博古得二臧，秀发仍两锺。
蒋侯厚本学，落笔语更工。
我卜当涂居，薪米耐阙供。
从渠得琢磨，遗汝不己丰。
士生在知道，寡陋难言功。
会理贵博观，受物由虚中。
潢污不扬漪，大江日倾东。
迟汝草灵光，一觞寿乃公。

斫水蕲断流，捻盐宁疗渴。
区区守荒学，笼鸟眩樊遏。
向来麋鹿姿，祇可樵牧活。
始其事诵数，魄似穷鬼夺。
文字取憎疾，见谓蜩螗聒。
回首辈行人，班剑或朝谒。
方嗟沈带减，正坐河鱼孽。
分无青云上，但有枯策阅。
峩峩指顶地，群口免骚屑。
醪敷儿为供，蜜脾手亲割。
敝帚非世用，槁梧取己说。
非君莫逆者，此怀谁与说。
反求每日诳，百行收一节。
西来倾藁册，又满三百叶。
暮年了无得，付子镜中雪。

谷岩蛰石燕，帝阙锁丰隆。
入怀疑有无，惬此靡微风。
晴空寄望眼，已快鹤出笼。
向来阴雨余，缺然贤圣中。
庭竹忽乾鹊，云衢亦轻鸿。
新诗照老眼，姱嫮欺群红。
飞仙款幽寂，珩璜韵丁东。
稠叠挹胜槩，孰谓吾天穷。
花神怜客心，密密灵犀通。
冗官况暇豫，令节聊从容。
少徐泛觞醉，或有解佩逢。
倾城试新妆，户户虚帘栊。
未用椽笔飞，坐诧十吏供。
乐事易陈迹，此叹今古同。
当时序兰亭，一一言由衷。
嘉会青帝惜，芳情吾辈锺。
繁香与丽人，相映媚以丰。
沥酒劝羲驭，西去忍匆匆。
迟暮冀如愿，百违今一从。
澜翻笑谭口，几成呫嚅翁。

师昏古所辞，财昏今不耻。
传祀合二姓，古者贵由礼。
四德五可外，货贿亦末尔。
民风日就颓，舍此争校彼。
媒氏未到眼，聘资问有几。
倾箧指金钱，交券搴租米。
东家女未笄，仪矩无可纪。
已闻归有日，资送耀邻里。
西家女三十，闭户事麻枲。
四壁漏风霜，行媒无留趾。
坐贫失行期，趣富瞢贪鄙。
流弊例不免，其源实此起。
多约或少酬，暂誉甘长毁。
坐令亲旧欢，诡谲变狐鬼。
何况性习间，贫富岐臧否。
土俗未易挽，人情大不媺。
悠悠何足道，吾以谂君子。

离索老不堪，应接意多遻。
爱者挽不留，恶者推不去。
道人心如水，胡复生爱恶。
方厌尘眯眼，倏惊琼为树。
赵侯南州英，中抱经世具。
碧岩紫电耀，翠竹青鸾翥。
联翩拜新作，一一弹丸句。
倾盖得此友，霁月破愁雾。
交君良恨晚，别我用许遽。
溽暑挟旱气，河底车取路。
在客身为本，食眠要将护。
燕子溯北风，端许问尺素。

绣衣如椽笔，可但江山助。
登楼得秀句，飞云为公住。
使君倾意气，接我便亲故。
自忖庸鄀陋，两公富全楚。
赋雪容末至，高轩先左顾。
醉乡信余地，肯作长沙舞。
和气挽春回，冰柱下檐雨。
代舍著狗盗，珠履贲豪举。
阿迁诧齐魏，琐琐吾未许。
我从两公游，趣舍本神遇。
更当问学闲，司南取夷路。

邑政易堕，我方在行。
挽袖柅车，交游至情。
两君玉峙，表表国士。
下榻倾倒，有贤公子。
我介三子，匪同而和。
提衡掖挽，交口孰何。
月堂之评，罙久未改。
匿瑕振过，兹焉有待。
卜夜之饮，辍骊驹章。
顾虽情钟，河鱼未康。
作吏则疏，羡人报政。
彼益者友，工药我病。
低昂达穷，冥心所遭。
独喜故人，往偕仙曹。
摇摇修程，烱烱初度。
眷言顾之，矫首云路。
胡不小留，共颓醉山。
胡不更仆，共谭孔颜。
西睇归帆，徙倚凄切。
去留之间，仙凡斯别。

我瞻西郊，云停不雨。
鸡栖乱山，十舍千阻。
一书缄春，慰厉存抚。
望之或违，搔首企伫。
停云酾之，蜚雨蒙蒙。
启筒有获，如渴吸江。
孤月河汉，轻飔牖窗。
忆侍诲色，杖屦后从。
盱衡推予，褒衮俪荣。
靡怀不倾，靡言不情。
会晤良难，欻然西征。
孰谓愁斛，无自而生。
竹萌触雪，粟花缀柯。
风日山城，未春已和。
命驾取涂，计日不多。
官曹简书，公其谓何。

薄薄酒，颜可丹。
麤麤布，身不寒。
丑丑妇，贫相欢。
人生浪悲行路难，欲不外骛心内安。
富贵底用极力奸，政自沐猴求棘端。
君不见寒儒肮脏默自守，横前书笈，燕坐瓮牖。
麻畦可衣，秫田可酒。
抽针纫绽，侑樽鼓缶。
齐眉结发，赖有此妇。
人不裂眦，事无掣肘。
陶陶此兴殊未穷，一身易足天地中。
巷东毕公子，为乐渠能同。
宅舍颇轩亭，园池亦花草。
相过便开樽，掀髯写怀抱。
兰芳菊秀梅含春，拂翠匀红随分好。
乏爱不无苎衣赠，取醉何妨接{罒离}倒。
毕公子，吾之乐兮乐自如。
一杯对妇兮，布衣蔽其躯。
君之乐兮乐有余，妓女能楚楚。
樽罍应指呼，醉乡宽闲兮吾得俱。
设侍以金谷倾城之艳姝，酌以宜城九酝之醪敷。
被狐白兮拥罗襦，朝歌暮燕，穷欢极娱。
婪酣佁儗骄妻孥，外若丰泽中槁枯。
吾不彼愿犹彼不吾羡。
毕公子，方吾徒，狂歌而起舞，更酬而递劝。
盖不知南威嫫母之有妍丑，衮衣短褐之为贵贱。
彼骄其有，殆酰鸡之撇天。
贪其取，如蜗牛之交战。
益知心怡愉，无穷涂，中焚如，无亨衢。
毕公子，倡予和女笙应竽。
他年遂初赋，老盍歌归去。
尘里无旷怀，人间有同趣。
四方向来志，一巢今可具。
亦不愿黄金为梁桂为柱，茅屋三间近君住。

书生著书贪日课，文士卖文救穷饿。
青楼歌酒属富儿，不意此名君乃荷。
风波平地自谁始，一倡从知百人和。
东鲁男子旧踪谨，南郡诸生底逋播。
平安敢烦街吏报，洁白长赓楚人些。
流言不计两曾参，机上慈亲枉惊堕。
阮舍尤须辨南北，杜冠可无分小大。
宁知宋玉笑登徒，或指宣尼作阳货。
璧亡误使张仪去，兵利徒为少卿祸。
违从兄食祇厚诬，偿同舍金聊引过。
无黥可息劓可补，未信白璧青蝇涴。
君不见吾宗孟公士所倾，亦有俗子惊人坐。

十幅拟挂东风蒲，众贤好事争挽裾。
盍不一笑留斯须，咄嗟而具成燕胥。
仙醴湛湛白玉壶，篆烟袅袅黄金炉。
骈集水豢罗山肤，彼姝者子不待呼。
袜尘相携来坐隅，炯然皓齿明眸俱。
含宫吮羽累贯珠，移柱品索凤将雏。
诙笑尽略世谫拘，诸贤堂堂吏而儒。
才猷声称雄万夫，慰藉倾倒向老迂。
风义已与古并驱，况把乐事分穷涂。
衰颜得酒失槁枯，暂容二子相映朱。
尚忆扶醉下笋舆，江滩人声杂雁凫。
一欢转头堕空虚，此欢欲继良难图。
周旋四贤偕两姝，此人此日吾知无。

阴晴如期喜可知，况复攟束收新诗。
相如未至客之右，开编自愧多芜辞。
倅贰付我千家聚，佩襟戴君霑化雨。
相从可独臭味同，接耳仅听淮乡语。
诗来惊倒嗫嚅翁，结字著语古与同。
少须官廨住家稳，往问句法几即功。
似闻知津问沮溺，山间晴干度山疾。
一笑行举通家杯，计日尚前蕤宾律。
过君定发酰瓮天，倾囷倒廪当吾怜。
家居除领齐眉托，意与诸雏诵思乐。

亭亭碧山椒，依约凝黛立。
何年荡子妇，登此望行役。
君行断音信，妾恨无终极。
坚诚不磨灭，化作山上石。
烟悲复云惨，髣髴见精魄。
野花徒自好，江月为谁白。
亦知江南与江北，红楼无处无倾国。
妾身为石良不惜，君心为石那可得。

雪后缄诗送春燠，何异祠坛起祇肃。
吟哦三叹思答报，几欲挥毫纸随缩。
多闻实藉益者三，敬客不啻需之六。
别君方看月弦下，及门仅比羊胛熟。
前时为雪谒仙佛，俯伛叩神如问卜。
阴阳妙由帝把握，寅亮傍赖公迪笃。
死生休戚系雨晹，此柄不轻果谁属。
天公欠雪如负券，得之无庸计迟速。
盈尺告功遽放晴，孰谓十寒财一暴。
念子诗愁替酒狂，几日风餐仍露宿。
想见晨窗误月明，催汲溪泉煮山蔌。
云际群峰駮粉绘，日下众壑淙哀玉。
我虽越俎政无补，犹饱官饔住官屋。
不嗟破履印遗趾，更免长镵𣃁黄独。
剥啄或肯送尺书，倾箱中有麖鹿肉。
遥知合围罥蹄角，惊奔窘怖彻毛骨。
放麑歠羹未恝然，老子平生蔬茹足。
瓶中疗饥余白粲，瓮里度寒仍旨蓄。
隠几日日面南山，捉笔时时泻悬瀑。
但有赤脚侍玉川，分无散花问金粟。
春前三白盛世瑞，幸此迂愚宽谴逐。
朝来徙倚观稼上，宿麦泛烟青极目。
佻天之功敢侥罪，含生有自如其欲。
寒梅妩媚妆更新，弱柳珑璁眉上蹙。
风日清妍近试灯，载路已听歌鼓腹。
不辞三夜同此乐，瓮蚁妓衣预催趣。
浓欢共贷家山梦，小队重按年时曲。
仕逢岁稔信可喜，人任天真或为福。
长翁一世文字余，可是营生有机轴。
径来同作醉乡游，聚散回头车转毂。

庐山佳处云英英，鹤归谁识丁佐卿。
东林遗址倏兴废，未害诸老传清名。
向来杖屦孰游历，猿鸟近人鸥不惊。
乐天本愿祇兜率，思邈不忘听化城。
一从棘位复帅阃，晋酌白兽悬旄旌。
先生本自远公辈，梦系莲社松竹行。
即今上品已补处，妙句留并山峥嵘。
未下饮光领一笑，曾是圆泽论三生。
何人著语嗣绝响，浪许伯起新有声。
尚忆诗翁运椽笔，坐排九派咸东倾。

仪图登俊烦玉音，何人望倾英俊林。
比喜诸公挽此杰，正复宝鼎荐汾阴。
楚珩赵璧希代宝，丹地紫阁五云深。
论思调虞要无迹，安用夫人知格心。

荒学蹄涔易窥底，禄{辶敕}不应夹帝里。
昧为此役君定笑，当念平生意行耳。
过耳毁誉纷相半，曳裾袖刺何尝惯。
糊口未忘丐斗升，投闲正须问祠观。
归云倦鸟且罢休，镜中头颅盍反求。
小儿能耕妇能饷，老子卒岁良优游。
石友青云两君在，肺肝倾倒不自大。
还家犹可诧里闾，渠侬祇博白眼待。

长翁服食僧样清，灌园得闲收落英。
壮岁颇营口腹事，冈有罝罟梁有罾。
大胾每快屠门嚼，美酒惯陪豪士倾。
酒边最爱无长叟，坐隅未揖先风生。
挥斥肴品进此叟，似去伧荒游上京。
王谢家儿负贩子，气味不待口舌争。
年年属餍不汝厌，勇向上党人夸矜。
一从多病戒奇嗜，屏绝鳞介疏姜枨。
水中之怒宁阿系，丈室高卧几净名。
二年闲杀把螯手，久要药裹熏炉并。
旱后篮筐荐蜞越，君乃下箸收所憎。
铭盘久断旧嗜好，垂涎忽诵新歌行。
射阳浦口霜耿耿，繁梁埭头雾冥冥。
及今尖团日供百，莫孤君家竹叶清。

君家种德麻苇似，两郎今日东南美。
石麟角犀互辉映，拄腹撑肠皆锦绮。
贤书联翩取如掇，文字欲贵江淮纸。
步光久匣自光芒，仆姑所指当披靡。
去去秋风鼓鹏翼，翺翔烟霄此其始。
建邺山川古雄丽，平分胜槩供笔底。
气陵锺阜峰头云，辞倾白鹭洲前水。
联璧不难先众俊，历块仍能轻万里。
平日双眼不屡青，奇穷一生端坐此。
即今意气为君倾，老子阅人盖多矣。

君家种德麻苇似，两郎今日东南美。
石麟角犀互辉映，拄腹撑肠皆锦绮。
贤书联翩取如掇，文字欲贵江淮纸。
步光久匣自光芒，仆姑所指当披靡。
去去秋风鼓鹏翼，翺翔烟霄此其始。
建邺山川古雄丽，平分胜槩供笔底。
气陵锺阜峰头云，辞倾白鹭洲前水。
联璧不难先众俊，历块仍能轻万里。
平日双眼不屡青，奇穷一生端坐此。
即今意气为君倾，老子阅人盖多矣。

寒风折人粟生肤，局坐掩户孰与娱。
吾宗高义驾为迂，新诗烂粲慰槁枯。
一百十二骊龙珠，春意谁遣生座隅。
吾宗学力源委俱，决为巨川潴陂湖。
粉袍未脱口未餬，气凌云霄色敷腴。
肝肺向我每倾输，我老旧学惭榛芜。
妙语正赖君起予，不办瓜李酬瑶琚。
病鹤曳翮寒松臞，可复飞动索故吾。

樽俎天风度，亭高眼界宽。
江山对吹帽，烟雨入凭栏。
蚁酒倾灵液，霜花碎辟寒。
乐长回过雁，香细霭双狻。
乐事酬佳节，千金命一欢。
灯前唤归骑，星汉已阑干。

闻道均阳郡，平时百万家。
客行休访古，世异定兴嗟。
逐逐才为市，通通亦掺挝。
仅成新聚落，那复旧豪奢。
属者歌箫地，连畦蔓瓠瓜。
今来冠盖侣，荐箸欠鱼虾。
狭路几沙碛，颓垣賸土花。
街尘坌鸟雀，屋影暗桑麻。
恐有如鸮𫛳，仍惊攫肉鸦。
遗基满空阔，面势踞谽谺。
一水纡龙脊，群峰簉犬牙。
封疆界梁楚，形胜引黔巴。
郡计稽图牒，农功富秉秅。
吏庸常报最，帝泽向来赊。
劫火延中夏，髦头震四遐。
风声离夷裔，俗习堕奇衷。
谷蓄宁关虑，山荒久废畬。
腰间尚牛犊，篱脚漫𫎆豝。
久矣皇恩洽，悠哉户籍加。
帅车初柅轨，倅戍未归槎。
厚本还千载，移风待两衙。
抚摩端不苟，悃愊信无华。
巳日知胥悦，为生渐有涯。
耕耘捐末务，惰窳弃前瑕。
条教须源委，浮淫计蘗芽。
要能潴郑白，不必漕褒斜。
号召人投袂，污邪岁满车。
腾陵倾献替，陆续拜亨嘉。
绩效烦银笔，人才况绛纱。
翰藩仍庶富，余付史臣夸。

倾盖回舟一再逢，向来淮左又江东。
自惊岁钥催衰白，况说京尘踏软红。
吏役吾方百寮底，诗工君更古人中。
挽留重试传杯手，得醉歌呼兴未穷。

露冷河倾斗柄低，望仙桥外独归时。
风梳御柳娟娟静，月度觚棱故故迟。
几处清歌留客醉，谁家长笛倚楼吹。
太平喜乐朝仍暮，帝力何曾尔辈知。

王家流庆水倾东，不独乌衣纪数公。
天畀臧孙当有后，人迟汲直未居中。
凤巢衮衮九文羽，鹏路摇摇万里风。
隔坐从今几云母，定知周鲁各元功。

诗老掀髯吟掉头，红妆间坐眼波秋。
快倾良夕如渑酒，宛是当时锁燕楼。
想有疏帘窥白下，可无急鼓衮伊州。
凭君更挽刘师命，宽破三年烂熳游。

蜀庄漂泊阖闾城，独向陶朱意气倾。
诗写闲情易为好，雨鏖炎暑欲争清。
居同蚁穴晴犹闭，归笑鸠巢老未营。
久拟投君渠保社，援毫空复可怜生。

君家名酒压吴城，肯向时流取次倾。
𥬠玉谁今窥正色，班荆渠定赏真清。
双壶问字宁能许，一醉留宾不办营。
莫惜驱车饷元亮，须防结袜要王生。

万手抄诗遍洛城，老怀可但向来倾。
采菱白雪方迭奏，蜚雨晓风相与清。
价重欲输和氏璧，令严谁犯伏波营。
即今貂尾那容续，更判工夫费此生。

子元才望未专城，玉面醪敷且细倾。
宠辱尽捐身外事，醺酣聊乐圣之清。
分甘亦复怜吾老，饮湿终惭不自营。
归去须君传此法，秫田百亩便平生。

淙淙雨势欲沈城，衮衮辞源亦对倾。
辟户浑疑云气近，诵诗如在玉壶清。
射知猿臂须穿札，陈怯鱼丽且闭营。
只把两君新句法，为歌丰乐诏诸生。

似闻新酝敌宜城，想对檐花又独倾。
别乘工为海鲸吸，广文当念露蝉清。
投醪频遣春浮颊，盗印宁无夜闯营。
约束长须牢闭户，瓮间防有毕先生。

席蚓堂蛙岂赵城，崩空急雨未休倾。
青秧可复成坚皂，碧海渠能受浊清。
田舍望秋犹万一，官曹需禄更征营。
宝熏定有回天力，即看朝曦指顾生。

底用诗名到凤城，未妨醉帽笑欹倾。
日闻螟蠃讥狂率，目送鲲鹏簉紫清。
谭客有时三不对，生涯除酒一无营。
鸣鞭走送君能断，小印亲封定好生。

转头风日破坚冰，未用穿危冒滑行。
瀚海无波聊整棹，阳春有脚莫论程。
诗情动处髭频撚，使事闲时酒细倾。
冯问逢迎黄发叟，里间欢意为谁生。

跪奉炉香幸见怜，人言匹庶可回天。
及今一睹盆倾势，满意重占斗覆年。
仅息黄尘昏永昼，几时翠羽冒中田。
此心安得顽如石，水旱丰凶付偶然。

奥学闻君不近名，声华犹是压时英。
诗篇向我肯挥扫，句法惊人浑老成。
未厌泛莲依卫幕，只今荐鹗达周京。
明朝置酒当投辖，万斛洪源看倒倾。

丁年拾芥视功名，可但纫兰茹落英。
深愧官曹无所补，向来志愿几余成。
分营伏腊耕淮壤，久绝音邮到帝京。
尚有好贤余习在，老怀端合向君倾。

下濑千艘旧擅名，汉家虓将况飞英。
呼韩款渭人胥后，小耿平齐事竟成。
击楫定无违庙算，覆盂端有奠神京。
圣君动静天人合，持满何妨亦定倾。

吏能儒业实惭名，晚喜论交盖代英。
千里久劳魂梦往，一欢犹阻咄嗟成。
粲花论胜违频听，击钵诗工况莫京。
别后槱溪萦望眼，此心川水漫东倾。

两隽诗声敢重轻，苍山对峙大川倾。
形为幼眇无遗恨，有入题评莫遁情。
未许曹刘夸独步，不应邾莒合逃盟。
清篇读罢重看镜，似觉青丝鬓脚生。

世味平时虫臂轻，独留意气与君倾。
向来缱绻资磨玷，拟话分携已怆情。
盛际功名方策足，他年车笠肯渝盟。
汉廷取重张廷尉，可待区区结袜生。

目送归帆风翮轻，赠诗还笑字欹倾。
如公风义仍知己，计我隆污合用情。
想觐龙颜新得意，未忘牛耳旧同盟。
周旋尚可诸公后，肯放江湖了此生。

未解州符累已轻，辞源满意酒边倾。
颉颃前辈真无愧，褒拂迂儒每过情。
老境更堪听别语，书邮当复固齐盟。
吴山正合供酬唱，安得风前两翼生。

唾壶声里晚凉轻，风自虚徐月自倾。
诗好要从知者道，格高今识古人情。
三熏谁定分膏馥，十袭吾方守诅盟。
预恐幽居念离索，时须开卷慰愁生。

性资凉踽系时轻，青眼惟公底里倾。
砥柱颓波储硕望，阳春穷谷见高情。
青冥蜚上应回首，陆续诗来可待盟。
念我老无当世意，拟从樵牧寄余生。

步寻松筿款谽谺，忽到孤山处士家。
十顷苍鳞漾墙角，一钩寒玉插檐牙。
杯行不乏红丝鲙，饭了仍供白露芽。
把臂倾舒吾已怯，又分离绪上归槎。

君家朱合隔嚣尘，可欠宾筵兰蕙春。
横草定铭鞮汗石，穿杨新赐上方银。
几时酾酒招嘉客，不假倾囊得丽人。
莫坐风悭仍雨涩，祇将诗笔诧无邻。

德风千祀蔼芳馨，生享修龄殁更荣。
早岁衣冠贤德耀，莫年门户寄升卿。
迹陈莫嗣登堂拜，匏系空驰执绋情。
里巷万人缌布会，一应如我泪河倾。

永宁开善皆留宿，梦破阶除急雨倾。
人道行车定膏泽，我知龙伯念春耕。

相从有命每倾舒，不寄辕端即坐隅。
肯落苏家悭妇手，深藏云待不时须。

平时风义等肩差，况此周旋别乘衙。
湛渌徐倾卜夜酒，欹红同插殿春花。
成规灿备堪从事，殊渥便蕃定拜嘉。
烂醉长吟答佳致，不妨宾主各诗家。

驱车出东门，弭节访冰井。
寺古栋宇倾，碑折苔藓屏。
源泉池中生，莹净可鉴影。
命僧旋汲之，入口胜霜冷。
试烹白云茶，碗面雪花映。
清冷涤烦襟，润泽劳缾绠。
可以濯我缨，悠然脱尘境。

明月出海底，先照彤庭墀。
正以合德故，争效朝宗驰。
须臾散精彩，普率扬明辉。
常时或显晦，所历随茫弥。
及兹秋中气，燎然光满规。
岂但碧汉澄，无复宿雾披。
如坐水晶宫，更泛碧琉璃。
凛凛栗肤发，炯炯析毫厘。
竟欲乘浮槎，试与穷垠涯。
或拟斫却桂，或云生桂枝。
蟾宫到者折，不生岂不稀。
玉斧修何事，倒即无倒期。
沉吟自绝倒，痛饮忘倾欹。
兹辰病因仍，良行觉支离。
始行浮云多，犹欲一口吹。
东床念斋夕，妙语寄相思。
词到律自协，意古趣更奇。
今虽减冰轮，犹照蘸甲卮。
寄声衖南翁，斯辰可无诗。
我欲资隽永，庶以得自颐。

官冷得酒钱，便欲糟床注。
不管门东儿，张颐须咽哺。
堪笑布裙妇，遮藏备修具。
君自不纡轸，何止倾盖故。

短思如枯枿，不忘雨露滋。
一朝得甘霔，牙蘗纷差差。
向来圯上编，敢孤老人期。
至今巾箧中，常觉律吕随。
风骨自难蜕，寸心恐终违。
苦语迫应酬，如醉多倾欹。
拟求风斤斲，庶使胶柱移。
遗以五色篇，服之欲生翚。
东隅纵已失，南车足占迷。
堂堂豸冠老，伟论堪扶危。
不妨似妩媚，正尔烦逶迤。
余事出长技，传玩争矜持。
高吟有催和，好雨诚知时。
疲驽惧难驾，渴骥思脱羁。
行当遂远放，雁伴聊同栖。

人生贵相知，不在相逢早。
庐陵说三孙，修名惬诸老。
伯也吾同年，久别心杲杲。
季也真可人，一见颜色好。
金石出几杖，握手屡倾倒。
屈魂虽尚醒，贾骨久云槁。
微君写穷愁，何以慰怀抱。
再见一尉更，取别何草草。
回视徒四壁，蝉声缀吟藁。
向来雕斲工，见辄迹如扫。
汲深无新泉，送子惭涸潦。
珍重皎洁姿，相期在斯道。

银潢快泻天无声，秋光漾出圆蟾明。
玉关晏眠柝不惊，筹帷坐见万里情。
健儿饱食细柳营，猛将思奋抚剑鸣。
摘试一二来帝京，表里百万皆精兵。
此时崧岳风更清，寿酒消得如渑倾。
天子神武恢八弦，一贤制难真长城。
鸿钧对斡三阶平，珠连五纬荐玑衡。
天开地辟霖雨成，中书之考远作程。
回视万卷纷拏撑，一编自足垂勋名。
书生脑脂眯短檠，莫耶挂壁吼长鲸。
相公办取崧高行，不惜携之上峥嵘。

一笑筠斋同集客，眼看荷花笑中坼。
未说赏花先赏叶，破晓清香晨竟夕。
了知出水非雕饰，乍觉临流似涂泽。
多情落日助酣红，争媚清漪动寒碧。
其间得意谁最多，几个文禽不容只。
锦鳞似梭跃流黄，雨盖如镕倾大白。
同社持觞聊破戒，行令传花非俚画。
昆明撑舟真锦渡，太华如船俨仙籍。
明朝定尔传新篇，今日褎然有诗伯。
诗来忽起西湖思，我辈已觉蓬莱隔。
忆曾画船作夜游，亲听菱歌和露摘。
南高北高祇在眼，长桥短桥频泛宅。
挂冠神武吾盍归，奏篇未央君盍适。
便应献策取貂蝉，焉用孤吟和蝼蝈。
功成五湖有成例，全赐西湖底分擘。
回视筠斋乃坳堂，岂须更许渔争席。
红莲绿水姑相娱，明月夜光成浪获。
当暑清风诵三过，真是双清泯心迹。

遥想潘夫子，元正免立墀。
已倾新岁酒，未和隔年诗。
老色长欺鬓，春风不肯丝。
人言金可作，宁惜草堂资。

觅句无新语，怀人有故情。
归音苏酒渴，诗法酿秋清。
近种芙蓉发，低铺锦绣成。
虽赊新瓮熟，腊酝待同倾。

未识康庐面，惟闻左蠡名。
一朝窥壮观，五节记经行。
细把离骚读，时将浊酒倾。
波涛元不恶，风力更生成。

官业盘根见，生涯破甑轻。
才堪当一面，句可敌长城。
亲待平反笑，时须慷慨清。
十连筹正远，三语意犹倾。

欈李官为李，春风饯此行。
义方非禄养，祖武是家声。
画诺须三语，哀矜在一成。
黄堂应坐啸，执别寸心倾。

自知樗栎任天材，闲爱浮萍静爱苔。
归有幽栖邻佛住，时因佳客下山来。
青云乳酒聊倾尾，白雪形盐旋摘梅。
有月有琴君勿去，百年怀抱待君开。

陟屺哀哀八十亲，渭阳念母我伤情。
等为孝子终身慕，最惨婴儿半路声。
已把山光占塾教，底须宅相写亭名。
登亭更望芙蓉顶，吹棘风前泪并倾。

金闺通籍绾铜章，荔子黄时恰到乡。
僧夏相期尘外住，官期将趣橐中装。
倾心栖棘仇香地，侧耳鸣弦单父堂。
说着江西如故里，南城春色胜河阳。

住久江西近物情，闻名虽旧盖初倾。
未听健论折髯喜，况有新诗出袖清。
为簿免从高士例，饮泉要改昔人名。
为言牧伯乘骢旧，愧尔传家折槛声。

倾盖临川卜再逢，岁华飘忽老秋风。
汗颜何补千人聚，过眼还惊万马空。
今子所淹栖棘地，曩余曾掌采芹宫。
种松已长烦公问，梁栋如今中未中。

自笑求田了不营，竭赀结屋为山青。
尚怜远岫光倾座，犹欲平崖稳著亭。
同社唱酬虽数至，扣门剥啄未尝听。
故交要识今吾面，不是遗民即隠丁。

檐溜涓涓响涧涔，湿飞蝴蝶见深深。
乳鸦雏雀自酬答，老柳古槐惟蔚森。
同省三人惭未至，许身一字愧初心。
妤风隔院动修竹，随意题诗倾碧琳。

扣门有碍吾何适，排户顿疏君作难。
不对桃花倾社酒，谁怜燕子怯春寒。
便过熟食过元巳，尚看酴醾看牡丹。
却笑今年诗厄闰，略无好语入毫端。

莫问无涯及有涯，眼前万绿替千葩。
故人访我跫然喜，小阁留春圣得花。
美酒急倾门候钥，清歌未彻烛笼纱。
匆匆似此频能过，犹胜逢人说梦华。

教子全功次第成，吾乡钱氏窦家声。
善根植得桥梁固，心地均教役使平。
铜墨远从欣养志，银绯勇返了遗荣。
哀荣寿考无堪恨，行道称嗟泪自倾。

开辟重华旦，胚胎间世贤。
云龙时际会，星凤睹争先。
天授归三杰，神谋效一编。
宏谟驱固陋，余论细雕镌。
诏旨倾胪句，山呼动奏篇。
干霄须造化，惟月进班联。
有客占星次，逢人问日边。
江湖烦镇抚，壤地屈盘旋。
谈笑潢池浄，生成壁垒坚。
丈夫真细事，余子敢差肩。
黄屋深知切，青云宠渥骈。
即归调鼎铉，少驻𣃁龙泉。
更治今冯翊，重归旧颍川。
载涂明积雪，嗣岁卜丰年。
封殖棠阴盛，欢迎竹马鲜。
恩波行处足，威誉向来传。
此独疮痍甚，方疑雨露偏。
禁通邻邑粟，费减月桩钱。
斋戒逾三日，遭逢有二天。
执鞭吾所慕，负弩敢驱前。

傍阶葵萼倾红日，映水榴花染绛云。
鱼戏亦知天意乐，行行吹起碧波纹。

海内倾心雨露词，种松争忍十年期。
临皋五见分新火，只比先生睡觉时。

葵萼已倾朝霁日，榴花犹染晚归云。
不知荷盖添多少，定自湖光减几分。

南汉倾颓宫女亡，风流争睹一花香。
香名认取素馨字，玉树琼花一样妆。

我诗苦艰涩，蹇步太行巅。
笔干砚欲裂，何地觅涌泉。
巧匠愧傍观，袖手不能前。
敝帚徒自珍，捧心岂成妍。
辟舍不获命，属鞬试周旋。
君诗巧层出，浥露晨花鲜。
前辈借波澜，后生敢并缘。
平生程不识，毁不直一钱。
五色烂摩尼，八音和相宣。
挹袂庾开府，拍肩杨盈川。
每发必中的，矢脱无空弦。
我盖三复之，飘飘意欲仙。
此计太冷淡，浪费五彩笺。
不如醉红裙，且听歌喉圆。
况当荷倾盖，莫待栗过拳。
徐看骑鲸伯，一斗挥百篇。

妙喜老人骨应槁，明月堂空迹如扫。
丛林耆旧半消磨，砥柱颓波余此老。
五峰深处开道场，道价重于连城宝。
我盖知名二十年，长恨识师之不早。
朅来陵阳第二峰，一笑相从即倾倒。
午窗对坐语笑清，夜榻归来魂梦好。
大颠理势恐是渠，澄观公才何足道。
青衫我亦行作吏，未尽俗缘多病恼。
相期巢父早掉头，共住山中拾瑶草。

吴侬生长水与云，不采莲花拔蒲根。
穷山凿石出奇怪，颠坑仆谷无寒温。
宣和幸臣以佞进，横江花石如云屯。
造化有此诚疮痏，奈何浮靡夸朴敦。
守令诛求星火迫，州县惊扰河涛翻。
举觞谁酹栟榈子，我欲从之以为昆。
尔来刳作短尾铫，形模简古得全浑。
遗君日以烹龙凤，要和松风泻潺湲。
弥明讥评二子愧，卢仝风味千载存。
搜搅胸中万卷富，倾动笔下三峡源。
可怜长安贵公子，饱餐荔支餍河豚。
岂知是中有佳趣，目方忤视手不扪。
武夫丁字且不识，一𪿫拟落天骄魂。
平生攘臂咤飞石，唾取青衫明主恩。
书生调度清且苦，臭味不同谁与论。
祝君勿遣羊羹污，以友石供古铜盆。

我昔弦歌乳溪侧，嗟哉所割真鸡肋。
斯民疾苦得饱谙，离彼三年能记忆。
丁男个个事播殖，红女家家勤纺织。
可怜卒岁无完褐，纵使丰年有菜色。
夏税未毕秋税来，县家小缓州家逼。
拆东补西恐不免，剜肉医疮宁有极。
小儒安敢私其民，上官贻怒几遭劾。
痛定还思当痛时，至今梦里犹心恻。
歙为富州传自旧，谁以留州事苛刻。
徐侯固是清庙器，抚摩暂遣凭熊轼。
朝廷选用盖不轻，祖帐衣冠倾上国。
德星往矣勿复道，田里从兹无叹息。

末路怀前辈，分符记旧临。
吴兴惭薤本，宝婺仰棠阴。
骥子尝倾盖，龙门亦整襟。
无繇陪执绋，楚挽寄哀音。

城郭迎车骑，溪山展画图。
归鸦翻落叶，宿雁集寒芜。
酒里倾肝胆，吟边识步趋。
佳人来底暮，心傒碧云苏。

臭味还吾辈，炎凉笑若曹。
相逢倾盖旧，可但泛舟劳。
夜雨湖山好，西风鼓角豪。
主人宁避客，祇觉杜门高。

上国曾倾盖，文闱昔盍簪。
科名终在子，章服果何心。
朝露悲蒿里，遗风上竹林。
人琴俱不见，哀挽为沾襟。

杯酒流行四座倾，此君风味始峥嵘。
捣残姜桂嫌无韵，扫尽茅柴不到酲。
崖谷野人羞自荐，膏粱公子莫知名。
攀萝采撷天寒甚，谁念终朝掬不盈。

纷纷覆雨与翻云，只有吴人不世情。
穷迫每怜长袖舞，别离愁听短歌行。
春波碧草连南浦，朝雨垂杨拂渭城。
丝竹未应陶写得，向来肝胆为渠倾。

幸有绨袍恋故人，不应回棹遽忘情。
相逢且话十年事，此别又成千里行。
归去我犹惭靖节，催科谁解恕阳城。
黄堂今有仁人在，璧水当年盖已倾。

尊前一醉莫辞频，三万场当岁十旬。
况有好诗能泣鬼，宁无妙画可通神。
快呼左手持螯客，莫著倾身障鹿人。
绿涨大江浑是酒，蒲萄波面已生春。

宦游踪迹一浮萍，末路从公盖已倾。
方喜溪山来入社，忽惊弦管作离声。
河梁恋恋看云别，剡棹看看载雪行。
从此江东还渭北，莫因契阔负诗盟。

西湖烟柳胜阳关，遮断淮南大小山。
诗好固应倾座上，酒行犹喜到花间。
君王纳谏宁容去，风雨愁予岂坐悭。
未用疾驱催上道，锋车有诏径须还。

间阔忻逢诸葛丰，不应阮籍哭途穷。
拟留重客倾家酿，更喜贤郎有父风。
诗思凭陵烟雨上，宦情抖擞簿书中。
击鲜下舍聊乘兴，未许黄堂舍盖公。

魏紫姚黄次第荣，政须亲戚话真情。
楼台是处增诗兴，罗绮丛中放酒行。
下榻能留黄叔度，高斋端有谢宣城。
却怜老令卑栖甚，目送归鸿意自倾。

一识荆州已是荣，二年尤足慰平生。
从来东粤轻公子，只有临邛贵长卿。
惨别翻令诗句钝，临行重把酒壶倾。
故人闻道开东阁，拭目云霄九万程。

万亩坟山遍野阴，几年樵采到如今。
藩篱有限重加护，斤斧无端免见侵。
缺处更须频检校，暇时何惜一登临。
先君暗里应倾倒，方信流长源更深。

一尊情话向南荣，好雨知时盆样倾。
且喜黍苗饶岁事，莫愁梧竹作秋声。
檐花夜永灯前落，池草诗成梦里惊。
端的对床寻旧约，韦郎曾赋五言城。

醉张白眼望层空，作意中秋一笑同。
忽讶微云得急雨，纵妨明月有清风。
连宵桂近姮娥惜，尽日槐忙举子工。
勿指凉天云即是，且须倾尽玉西东。

夜雨倾盆𢭏瓦沟，檐声汹涌碎江流。
安眠一枕西窗晓，饱饭十分南亩秋。
老火熏天已无迹，频年赤地更谁忧。
起来喜拨床头瓮，却待今宵月满楼。

此邦旱暵已连年，民亦何辜欲吁天。
鸠拙林间时自唤，龙慵潭底敢安眠。
忽看注雨如车轴，便觉流泉满稻田。
我亦驾言随霹雳，一瓢倾倒马鞍前。

当面论交背面违，此心叔向几人知。
喜君一见便倾盖，过我相从唯说诗。
别后梅花看太瘦，向来瓠白不应肥。
何如且缓东归策，共醉橙黄橘绿时。

何须祷旱必桑林，试扣丛祠丐一临。
再拜炉烟方裛裛，四周云气已骎骎。
田龟向去亡凶兆，垤鹳新来有好音。
多谢神灵怜老令，肯倾膏泽慰民心。

春工投老日骎骎，阅遍芳菲又绿阴。
不复椅梧倾宿凤，几番淮海变鸣禽。
太阿自抚为知己，焦尾谁弹莫赏音。
高下风花何足问，向来出处固无心。

小队行春簇使旌，黄童白叟递逢迎。
劝耕试向何山麓，竞渡还倾极乐城。
画舫骁腾喧鼓吹，红妆凝伫傍轩楹。
山公归路人争看，已有丰年笑语声。

灏气南坡日夕清，杖藜缘底邈无情。
读书乃尔妨行乐，觅句从来怪瘦生。
况有鸡豚燕同社，政须钟鼓报新晴。
似闻岩桂花开遍，早晚携壶一就倾。

当年书剑走风尘，倾盖桃花一笑春。
别去交情浑似旧，向来时事几番新。
诗坛雄健看前辈，官路低回愧此身。
珍重烦公问消息，双溪烟雨政垂纶。

相得诗人我与兄，平生无一不真情。
河梁莫恨看云别，剡棹曾经载雪行。
近喜双鱼传尺素，远胜孤雁带边城。
江湖老去知何用，空把葵心向日倾。

樯燕呢喃浪语人，岸花飞舞苦伤情。
賸穷诗眼三千界，漫鼓琴心一再行。
他日湖山还帝里，别时风雨满江城。
思君直欲令人老，流水沄沄日夜倾。

玉帛修和好，边隅久晏宁。
狼贪素谿壑，鲸浪忽沧溟。
江汉危航苇，关河失固扃。
两淮先齮龁，四海渐凋零。
稍喜呻吟地，重霑庙社灵。
帝方恢祚运，公合在朝廷。
故国非乔木，闻诗饱过庭。
经纶一门事，风采四夷听。
共喜难兄弟，于今尚典刑。
陵云临北固，雪涕陋新亭。
清切郎官宿，光辉使者星。
深源观出处，李泌盛年龄。
人杰今为用，天骄盍暂停。
大弨弦白羽，雄剑发新硎。
貔虎三千士，刍粮十万舲。
少须姿宿饱，作气上青冥。
传檄收天府，偏师下井陉。
孑遗新雨露，幽蛰待雷霆。
命服期三锡，腰镮拥万钉。
归来觐旒冕，早晚焕丹青。
伊昔蒙倾盖，随群预掣铃。
初筵叨礼数，接武奉仪型。
载酒桃花浪，寻诗杜若汀。
一斑窥豹管，什袭换鹅经。
深汲无长绠，洪撞仅寸筳。
违离念芝宇，开落几尧蓂。
生计春冰薄，先畴露叶暝。
抱经羞画虎，娱老托原鸰。
忝窃空黄甲，衰残类白丁。
尘生悲破甑，晨起问储缾。
孤宦徒为尔，长饥未遽醒。
地寒谁援接，途远更伶俜。
咽绝空阶蚓，微茫腐草萤。
逮今施刻画，犹得振毛翎。
幕府今多士，峨冠总宁馨。
暴鳞呼斗水，病颡忆林坰。
薄用收鸡肋，微功蓄豨芩。
真成能肉骨，坐待脱拘囹。
自是权舆地，宜深肺腑铭。
宁闻量如海，不受一浮萍。

杯酒淋漓意气倾，离筵唱彻短歌行。
翻然解缆人归后，独自篷窗听雨声。

好把丹衷为上倾。

闺门六十四年春，回首平生可痛情。
不肯轑羹惊好客，直能炊扊奉难兄。
莫思秀水初来塈，岂料萧州竟逝倾。
一望松楸三百里，年年遥为哭清明。

蜀江千里东南倾，峡门横锁千丈鲸。
吴帆蜀楫过如织，府主四海皆弟兄。
城西门前二十里，客去当送来当迎。
藤梢橘刺密无路，短亭四壁荒榛荆。
春风淡沱酌客处，我陪后乘同郊行。
碧油红旆驻沙尾，连宵急雨鼓不鸣。
元戎玉皇香案吏，俯仰茆屋无乃轻。
擘山鞭石相原隰，钉头瓦缝粟缕盈。
伟哉幻书此奇观，丹楹画栋光峥嵘。
山长波迥目力短，空蒙宜雨高宜晴。
危岚滴翠染窗户，空江倒影翻檐甍。
天藏地设久相待，更为佳处得佳名。
梁间横陈大手笔，龙蛇飞动鬼神惊。
高斋百篇子美唱，岘山千载羊公情。
试呼小队访新馆，壮游始与盛概并。
披云唤月星斗动，放舟闻鹤天水明。
练光渺渺风力壮，叠鼓西上帆东征。
舳舻冠盖两叹息，欢谣昼乱渔樵声。
元戎故是活国手，山河指顾风尘清。
凄凉三峡小游戏，朴斲丹黝安足程。
明堂梁栋要杞梓，天关一柱须公擎。
纷纷故吏万里外，燕雀行庆大厦成。
赋诗抵掌者谁子，夜郎野老杨咸亨。

元夕不作会，莲灯相照明。
影光严铁马，讙噪合金城。
发策闷如醉，中庭空自行。
月娥云镜暗，樽酒为谁倾。

弄琴函丈者，无始到来今。
韶濩五弦上，乾坤三古心。
荷香流曲沼，烟雨抹寒林。
闵子罢倾听，何人知此音。

株守生财道，棋翻正国成。
周王方虎噬，唐后独牛耕。
军罢心忘战，民劳势自倾。
谁如内史铉，求伴大夫平。

苍天毒我生，顾复自孩婴。
元夜维蛇梦，三山寿斝倾。
星球明烜赫，鳌岛峻峥嵘。
乐事都如梦，伤心母道情。

三府书交上，群公座尽倾。
量包云梦岭，名动洛阳城。
鸡肋刀焉用，牛腰轴定盈。
江南望江北，无可赠梅英。

浊酒自倾尽，陶然忘古今。
横琴寄逸响，聊以写我心。
矫矫两白鹄，盘旋下曾林。
此情谁与传，无弦有遗音。

年时芳草碧蒙戎，聒耳新闻甲夜风。
军吏误应非进鼓，天王锡忍废彤弓。
刚言苻诏难倾晋，不信文王可伐崇。
击柝杜关无个事，钓台江月静朦胧。

天与花王化日舒，可堪买酒共提壶。
荒凉洛苑芳菲甚，落寞扬州气味殊。
倾国几迷狂舞蝶，还钱不得迅飞凫。
清愁怀抱多春感，一苇悬知此意无。

清江不解蹋长芦，闷向花前问玉壶。
秀色可餐谁是伴，浓装独立自应殊。
醉倾镜外归锺酒，飞尽人间几血凫。
多占春风称第一，檀心知有谢来无。

开缄豁豁皱眉舒，一首新诗酒一壶。
寒食禁烟春已半，佳人倾国态悬殊。
园荒不减游群鹿，才尽应悲短续凫。
有墨牡丹君种否，乡邦能借一畦无。

年去年来春复秋，田丰土谷浪言酬。
败家谑善崔文纪，宰社均无曲逆侯。
灯烛灵坛三告祀，燕鸿边塞两淹留。
不须饮福倾樽酒，聋过今生方始休。

盆倾暑雨两襄陵，三插苗心悉{虫司}生。
一草不遗禾黍地，若为刍秣事王征。

三春首出众芳菲，笑倚东风蹙翠眉。
洛浦未翔要玉佩，汤泉新浴曳袿衣。
无双可奈倾城恨，第一何堪代命为。
桑柘不花花乍可，清霜谁是不空枝。

登会稽，瞰长湖，漪涟万顷皆平芜。
桑田变改唯闻说，岂信古今人事殊。
往时夏后禹，道川治水劳驰驱。
四支疲弊跛其足，过门弗视儿呱呱。
众流宗海出平陆，滋人巨浸因卑洿。
百神效职来大计，勤民远狩崩于嵞。
名山立郡此焉始，明明功与日月俱。
马侯有汉二千石，施仁复古苏燋枯。
浚深倍薄拂古镜，还使墝埆成膏腴。
阴邪丑正富权戚，居肓如鬼捐其躯。
大君良吏不复见，茫茫陈迹日就无。
玻璃湛湛长芳草，蛟龙窟宅生菰蒲。
前功不录倚隳弃，谁何聚敛浮穿窬。
庸情非圣决陂泽，迁移膏润为官租。
昔人旧事已无在，犹有水则{石毚}长途。
高田燥仰下沮洳，雨晹无岁均沾濡。
咄哉荣利归乃室，是邦黔首其何辜。
反令二主神，淫祀烦此都。
王陵委积蠹明币，守祠浇酹倾清酤。
禳祷两无已，跳梁饱妖巫。
享祭缘报诚，嘉猷委泥涂。
神灵血食已非分，无为耗黩令人吁。
复绩怅何从，我心徒自{忄臾}。

胡无人，非无人。
银山蹀躞胡马群，甲光射日开金鳞。
镞长飞雨旌填云，轰庭雷鼓声辚辚。
柔然之蛇阵囷蝓，倾河鞭石居逡巡。
浩歌但来轻比邻，白登豳国公当闻。
帝羓久作冥漠君，高辛狗食吴将军。
胡儿弧矢非周身，控弦虽多将累人。
狼跳鸟击虚游魂，骄矜一息为微尘。
枭雏井底蛙弥尊，余殃积恶天公嗔。
胡无人，闻不闻。
卫青去病迹已陈，窦侯乳臭椒房亲。
胡无人，燕然错落铭王勋。

废圃晨游，旧观历历。
三径已荒芜，歌酒地，悄悄无人迹。
为山倾仄，支柱皆名石。
桃李无言，为人岑寂。
早绿暗红稀春去也，叹繁华难觅。
落花如积，谁与东风惜。

鱼生蒲藻中，河水以为依。
倾河竭其波，鱼藻当何归。
妾作君家妇，君时尚卑微。
勤身纴丝纩，夜午不下机。
悯君书幌劳，宁教食无薇。
缉缉儿与女，号寒复啼饥。
怜之小颜色，饤饾挛斑衣。
君登名利场，妾喜神欲飞。
今君位通侯，蚩头建黄扉。
忍令家人子，举动生光辉。
妾昔颜如花，因君损芳菲。
君去春无迹，潸然泪红玑。
自怜承事君，为他箸头肥。
妾命薄如纸，虚床但歔欷。
忆昔在家日，憨痴弄庭闱。
爷娘念娇子，深心爱其颀。
人间愁未知，结发为君妃。
姑嫜时在堂，色养亲无违。
殷勤百憔悴，可道才依稀。
谁言当见君，崇高位巍巍。
君官知渐穹，人事觉已非。
非关君二三，妾貌凋寒威。
恨无长门赋，可以使君矶。
更长不再眠，入户多蛜蝛。
妾有青绮琴，愁来为君挥。
琴诗无别意，黄绿忧裳衣。
昔作掌上珠，今逐驾下騑。
珠藏不复媚，车行在观旗。
幸君且留连，知音世诚希。
岁寒须见梅，何花耐凗溰。

时乎时乎，去去如车毂之运行。
瞥然过目无留停，追随无及不我待。
东篱菊花无耗，迤逦真到阳冬始敷荣。
落落离离{石非}礧，蔓衍布丘坂。
碧为之叶紫其茎，争妍骋媚芬芳吐。
如金如玉之繁英，含霜万颗好颜色。
节虽可尚时难并，惟重阳日月二九之嘉会。
此时抱一符乾贞，年年闾里交相庆。
宾朋相将相唤，携手登高陵。
采茱插鬓款终日，揉挪碎蕊满盏浮醁醽。
乃今候迟闰冬孟，其如金乌自飞{需免}走{更}。
黄华从此后期拆，枉教陶令舒手望穿两眼睛。
殊不见甲茁与芽萌，花诚细事足多惜，时良不遇令我伤衷情。
圣王作应五百岁，文昌殁既三千龄。
中间贤君苦无辅，唐宗世民周宗荣。
孔丘无位皆汲汲，到头毕竟嗟无成。
应如此花时来不吐颖，过期无用还丛生。
丛生失时又无用，蹉跎毕世空冥冥。
于嗟后圣不时作，使人雨泪雰零零。
不如及花开，香醪但时倾。
莫教花瘁后，有辜负花名。

长城役罢骊山起，秦人断念还居里。
一呼或化为侯王，避之却是神仙子。
汉家宫殿生荆棘，桃源千树长春色。
花香破鼻桃离离，只在人间人不知。
梦中有客曾一到，屋舍衣裳殊草草。
狗彘鸡豚还治生，若度流年不知老。
南华砎壁连天起，人家庭户多流水。
红碧夭桃百种花，不似凡间锦和绮。
仙人容貌闲且都，居处虽贫乐有余。
老子桃红入双脸，皤然只有银为须。
仙家女儿多茜衣，桃花宜面叶宜眉。
离宫茅舍略相似，别有谯丽璇为题。
仙君名氏犹属秦，许由往往陪游人。
老人石上问行客，传今几世秦之君。
为言天下方南北，人鹿千龄经几得。
嗟说来时桃始华，桃子而今未成核。
祖龙往日亲曾见，六合连兵事攻战。
北城紫塞南陆梁，倾赀未足供输挽。
诚知黔首无聊生，侧目有诛正视刑。
剖心不独商王受，当时论杀诸儒生。
我本何辜一何幸，避役离乡共亡命。
石髓药苗聊解饥，经年陡觉侪仙圣。
讯今丞相胡为者，振古如今同土苴。
惊起城头角调哀，顿觉令人小天下。
秦政求仙徒尔为，避秦役夫能至之。
还知道可无心得，学道有心无乃痴。

陟彼首阳，言采其薇。
可以充肠，可以乐饥。
采薇采薇，首阳之下。
可以全身，可以安处。
采薇采薇，首阳之巅。
可以适己，可以穷年。
在彼亦食，在此亦食。
虽倾天尔力，父子有常职。

行谊推前辈，繄公学大成。
博通行秘府，威德殷长城。
笔力千均重，词源三峡倾。
怀珠飙跃浪，杖策稳登瀛。
奇节为绳直，危言袭凤鸣。
弦歌风四甸，领袖服诸生。
任付即山铸，章分煮海程。
钱流邦货重，利半国租赢。
政抑豪民折，人知公道行。
绣衣休直指，彤矢赐专征。
剑戟森营垒，边陲卧鼓钲。
正辞平楚狱，折简罢蛮兵。
治水防云固，为鱼患不萌。
蕴含荆玉润，廉与蜀江清。
流马追前躅，轻裘拥后旌。
鸾声仍哕哕，蝇矢自营营。
毋谓镠金铄，其如衡石平。
功名书册在，冠冕掷瓢轻。
棠棣辉方韡，琼瑰梦忽惊。
人间傅说谢，天上岁星明。
有美称遗爱，无穷企令声。
泪碑兼陌祭，西蜀又南荆。

愁城结余之方寸兮，罗累千之雉堞。
缭其外惟怨水兮，如褰裳之不可涉。
揖输般俾攻以械兮，诉余曰罔克。
砺利刃而斩其关兮，碍重门而莫得。
登东丘而延伫兮，见沧溟之滉瀁。
深湛漫兮，受百川之漭漭。
朝与夕有汐潮兮，冉冉来而西涨。
江河之波倒流而西倾兮，溯崇丘而以上。
欻忽洄流兮已往，来孰使之然兮去谁与让。
曰夏后之勤劳兮，导川流之归王。
执玉帛而朝万邦兮，凌会稽而会计。
穆百神之受其职兮，罔或不至。
琐防风氏之恃修躯兮，朝宗敢后。
缺我{片斤}兮破齐斧，骨专车兮以徇于天下。
于越守东藩而奉其祀兮，盛侵淫于中世。
句践王兮始大，北争衡兮吴会。
栖会稽而几不免其身兮，惟种蠡之与谋。
朝尝胆以苦身兮，将反之于寇雠。
吴夫差之不仁兮，忍阖庐之余恨。
甘虫蠹心兮，尚不腼乎其面。
说妖女而筑姑苏兮，咈胥臣之闷闷。
乘鸱夷而蹈斤沟兮，不及夫椒之亲见。
麋鹿游于吴宫兮，火灾兴于探燕。
羌伯越于中原兮，通舟梁于梁宋。
痛曾孙之殒其绪兮，西面朝于云梦。
鄂渚豫章有虎狼之遗迹兮，曾不知其所重。
虚锺离而徕封豕兮，宁待我师之所控。
心招摇兮故丘，将蹈海兮袭沧流。
望鲸鲵兮山峙，蹇产吾心兮索然无气。

先君捐馆时，亲旧止四五。
丁宁奉遗训，我没谁抚汝。
孤生卧苫块，泣血诵此语。
杨公十年旧，不见五年许。
两萍忽相遇，握手涕如雨。
高怀几骨肉，老语倾肺腑。
生死见交情，公固不愧古。
呜呼英锐气，又掩泉下土。
我行田野间，陈迹时一睹。
尚余旧题壁，犹有所畦圃。
二儿吾未识，必有称家主。
寥寥先友记，文缺久不补。
渠如能缀缉，吾敢惮𫌨缕。
但得行实完，虽迟不犹愈。

今年苦风雨，老屋半倾欹。
投足犹无地，君来正此时。

闲阶尘没屦，隙户风翻裳。
欹倾数椽屋，易知独难忘。
为此室中人，久薰知己香。
兰雕潘洪逝，璧碎韩吕亡。
非渠妙语言，何以浣我肠。
蒲团两默坐，寒窗堕斜阳。
我炙彼能嗜，叹息时拊床。
缅思争夺境，其险剧太行。
病马已虺隤，三径可忍荒。
相期荷锄归，岁晏天欲霜。

炎暑不可触，相逢正此时。
初无一日雅，肯诵十年诗。
语际倾心剧，忙中识面迟。
幽贞可潜伏，君智固如龟。

君家月旦擅新评，尚复常谈记老生。
可但龙虾元异族，不妨箕斗是虚名。
孤怀曩日谁能会，危语今年子不惊。
更欲为渠倾底里，晓风涩雨未全晴。

佐饭止三韭，庇身唯尺椽。
永绝富贵想，薄有香火缘。
尚忧贪嗔痴，更著后者鞭。
定倾与援溺，稽首西方仙。

衰懒何人记，当家子最贤。
手书怜我老，肺病为渠痊。
得句烦归雁，倾杯约莫蝉。
尘埃老双鬓，相见定疑年。

一杯浊酒泼春缸，喜向灯前见老庞。
倾坐清谈信冰玉，传家妙语更澄江。
此时杜老钱三百，何日虞卿璧一双。
闻道平生同学友，半驱箱马踏逢逢。

日吾来此居，时已闻子名。
堕地骥𫘧俊，破壳陵伽鸣。
过我不惮劳，琳琅照柴荆。
图史备商榷，辞章叹纵横。
夤缘托末契，岁月今峥嵘。
相望百里远，尚记十载情。
袖中河梁句，规摹汉西京。
赏子圭璧姿，愧我蜩蛩声。
城麋反见迫，欲语还自惊。
斯文煨烬余，作者夷跖并。
苦苣不耐秀，泾流自为清。
差池百年内，望子为长城。
已知蓄积富，更在淘汰精。
君看上岁田，宁可卤莽耕。
石槃久则穿，誓勿寒此盟。
床头有浊酒，会与子同倾。

阅人固无多，每为子倾倒。
虽非矍铄翁，竟是鲜健老。

绿树阴阴噪莫蝉，雀罗门户更萧然。
平生流辈今谁在，乡里衣冠子最贤。
老境幸逢倾盖语，畏途当记说车篇。
荷锄端欲相随去，却恨初无二顷田。

宿草被三径，呼儿不须锄。
从来驷马客，肯顾蜗牛庐。
那知倾盖交，向我情不疏。
惜无一端绮，报子双鲤鱼。

欹倾老屋寄江滨，曾见官居四过春。
两屐崎岖那惮远，一尊仓卒不言贫。
旧游到此俱尘迹，异县惟君是故人。
偪仄老怀无与语，更炊香稻住逡巡。

山林未成归，须鬓各已老。
下田我方耘，薄俸子始饱。
缅怀千里驾，荒径宿秋草。
谁知剥啄声，真来慰怀抱。
崎岖得一笑，支拄费百巧。
羁穷了如旧，但觉诗愈好。
青山艳桃李，渌水漾芹藻。
惟时夏正中，触热畏长道。
子车且休息，我屋当洒扫。
觌面尚未旬，语离无乃早。
槐阴可纵觞，共子一倾倒。
但恐老伯松，羞观太玄草。

趺坐寒窗堕夕阳，向时五鬼未销亡。
方穿顾子犹名士，枉尺嗟吾亦漫郎。
未暇共倾元亮酒，试来重谱蔚宗香。
三生蠹简犹余债，为语平生盛孝章。

江之沄沄，舻之贲贲。
敌之休休，震于昆仑。
仁寿公一临，靡靡其倾。

仆赠荷，吾友清阴多。
为我生凉飙，寒辉相荡摩。
姑徐徐，勿急急，欹尔绿玉盘，倾尔白玉粒。

使君寸丹通九渊，冷彻龙胆惊不眠。
掣关稽首玉帝前，青霓影里一粲鲜。
群龙下走如奔泉，电旗掀舞雷车旋。
怒蛟腾起缠阴涎，四海五湖归一髯。
黄尘白沙飞满川，顷刻变作声潺湲。
何人此手有此拳，敛散风雨麾云烟。
一州千里十万廛，翻覆歉岁为丰年。
云花缭绕金连钱，使君倚鞚将朝天。
千珠万玉倾箱圆，夕阳扪腹秋风边。
此时可怀不可瞻，何不留取黄金鞭。

小窗厌读牛毛书，径思一苇航江湖。
英英山色著眉宇，炯炯波光明发肤。
清风蓑笠明月棹，为我洗濯尘埃裾。
功名暂寄痴儿手，烟云且与闲人娱。
浴凫飞鹭总相识，近水远山俱可庐。
东游会稽略沧海，西跨震泽窥姑苏。
小官趋事苦奔走，大官忧国多嗟吁。
幸今未挂衣冠籍，浮家泛宅谁能拘。
天朝多士森列宿，氐房奎壁牛女虚。
如公第一等人物，故应策辔飞云衢。
得印安用如斗大，握笔会使如椽粗。
玉堂静夜掣铃索，卧听宫点鸣铜壶。
日闲剖茗碎鸾凤，霜清把酒倾醍醐。
记取江南子王子，溪边共立春风蒲。
及今未趋紫宸列，尚容时挽张公须。
奚奴剩背古锦囊，与公痛咀溪山腴。

渔隠渔隠在何方，海门潮白江沙黄。
吾尝袖手江之旁，西兴草树烟苍苍。
欲往从之道阻长，波涛澎湃不敢航。
仰观河汉翔鹔鹴，安得与之俱颉颃。
得非兰亭会诸王，清湍茂竹联崇冈。
无乃镜湖留知章，兰蘅风露生寒凉。
不然此地何铿锵，宿昔名胜沈光芒。
俟今焜燿名方昌，恨不登时到侯乡。
循墙三匝徐升堂，观山观水观松篁。
以及鱼鸟同徜徉，而俟南益仍西凉。
青霄空阔横参商，无繇交臂咨其详。
鸿雁同天不同行，爱而不见魂飞扬。
梦从县圃周扶桑，逢迎跪揖如平常。
齿牙砰磕摇风霜，秦汉魏晋周隋唐。
江河滚滚倾兴亡，指画所隠声琅琅。
欢喜奇特不可当，继以惊愕怀慞惶。
倏忽烟雾轻腾骧，径跨越峤超吴泷。
秦碑禹穴稽山阳，隠约中有神仙庄。
申椒菌桂连沙棠，江蓠薜芷多同芳。
春风澹沲秋风香，木兰冠佩芙蓉裳。
杉烟竹月无时荒，白蒲青荇春悠扬。
秀似黄家双井塘，雄如苏老峨嵋江。
冰壶雪瓮涵瑶浆，梦回空阔嘹天篁。
缥缈羽客搴云纕，清都飞露寒侵肠。
涕唾尘窟掀翻床，俟其与世毋相忘。
且为清明开吉祥，苍生环堵栖平康。
是时桐渚寻严光，否则孺缨濯沧浪。
不然楚竹然清湘，下乃汀花静鸣榔。
间骑麒麟翳凤凰，玉京群帝参翺翔。
吾在风埃渺相望，大千世界空茫茫。

嗣宗仲容天下无，施家更与阮家殊。
舍人骑星上天衢，令君抱云守仙都。
氐房奎壁牛女虚，岂肯使人清晖孤。
舍人桃李将吹嘘，青青白白并朱朱。
子昔绿水敷红蕖，速谢香火归诸胥。
元丰欧阳元祐苏，黄晁张秦皆其徒。
子所标准前规摹，策勋岂不真良图。
甘王楼下百日余，展尽胸襟渺江湖。
今年大燎然洪炉，独此冰玉涵秋菰。
玉山玉水清而腴，山南山北多仙庐。
居仁宝玦敲珊瑚，吉甫金椀倾醍醐。
山东文豪尹大夫，银河赤岸通方壶。
三山仙伯飘飘俱，端明殿老争抟扶。
子乃奔轶攀其须，明月在天不可呼。
掇拾堕黑云模糊，三台北斗韩尚书。
芙蓉旌旗驻飞车，低挽凤凰追鲸鱼。
高搴麒麟起玉除，定不遗子鲛人珠。
宜春宣曲骖皇舆，尚书许我能起予。
飞黄一向抛蟾蜍，不识尊意今何如。
四十有六垂桑榆，西湖寒雪参清娱。
飞琼砰磕波文粗，卓玉棱嶒山骨癯。
尚书尚书切勿疏，我久寂历西山隅。
尚书击鼓群龙趋，我岂不解吹笙竽。
青枫红叶秋风初，风声猎猎摇江蒲，矫首河汉且长吁。

道德平生足，功名岁晚成。
挂冠方再表，负杖忽三声。
乐寿兼仁智，哀荣备死生。
我家无故老，不忍见公倾。

陈雷胶漆自平生，申甫藩宣共此行。
夷则黄锺相律吕，南箕北斗对高明。
蛟螭鳞甲摇千纛，虎豹牙须立万兵。
千载难逢今日会，一杯且为故人倾。

稍稍秋风吹客衣，浮云斜照送将归。
摇开楚岸蝉方急，行到吴江雁已飞。
直恐相思衣带缓，无令问讯驿书稀。
一牛鸣地难倾倒，何况山川道路违。

一德风云会，千秋海岳灵。
中涵天度量，外峙玉仪形。
人物如三代，文章似六经。
嘉谋调药石，伟望振雷霆。
二水盘明镜，三嵎揭秀屏。
天心开俊杰，世路化畦町。
采石交绥急，参谋揽辔停。
舟中掬晋指，屋上建秦瓴。
帝座忧回喜，邦人醉得醒。
江声鸣历历，图画俨亭亭。
蜀道驰宣诏，函关寖启扃。
希文初遇吕，平仲卒逢丁。
直北烟都歇，居东雨载零。
野随裴令绿，竹为武公青。
宇宙倾风采，朝廷迟典刑。
三边频仗节，七府遍移厅。
坚重车方轨，光新刃发硎。
事融汤里雪，物转手中瓶。
杞梓充庭茂，芝兰满甸馨。
宝奁森漆栗，乐笼富参苓。
幽士宁悲𫛳，该儒总识鼮。
输怀情缱绻，接语步竛竮。
岩壑多空帐，江湖少带笭。
姚崇资倜傥，葛亮意丁宁。
秀气横连霍，洪恩沇溢荥。
德威驯虎兕，道力化蝗螟。
烽燧寒边堠，桑麻蔽远坰。
农熙牛{角戢}{角戢}，兵劲马駉駉。
雁泽宽心驻，龙沙侧耳听。
檄囊停插羽，纶阁缓摇铃。
周廪仍多黍，尧阶再产蓂。
长杨荒御宿，茂草鞠虚囹。
忽化双林火，俄流五丈星。
更生游佛国，中卫立仙庭。
陵寝稽朝洛，王师寖度泾。
萧何虽镇蜀，韩信未逾陉。
鹤踞新华表，鲸归旧紫溟。
月明空皎皎，风远但泠泠。
蚤岁蒙推奖，多时备使令。
盘餐传舴艋，茵吐溅篁箳。
追琢参群玉，调和作五鲭。
自从悲殄瘁，谁弗念伶俜。
道路纡修阻，音尘堕杳冥。
口呿惟墨墨，头点自惺惺。
发白心随老，灯青目不瞑。
有声号井络，无路挽车𫐉。
睿意思元老，徽章播大廷。
云台先邓禹，烟阁重房龄。
未解联温赞，何劳勒固铭。
孙多骐骥骨，子悉凤凰翎。
生死虽无憾，哀荣不忍聆。
一从云隔汉，两见水漫汀。
飞梦风翻絮，浮生浪卷萍。
西尘黯沈日，双照泪荧荧。

上帝高居绛节朝，使君意气凌青霄。
君臣既与时济会，一豁明主正郁陶。
伯仲之间见伊吕，临江节士安足数。
欲倾东海洗乾坤，世人那得知其故。
诸君何以答升平，济世宜引贤俊人。
凤臆龙鬐未易识，不与八骏俱先鸣。
回鞭却走见天子，光芒六合无泥滓。
后汉今周喜再昌，丹青婉转麒麟里。
天时人事日相催，抑塞磊落之奇才。
搀抢荧惑不敢动，五云多处是三台。
春来准拟开怀久，稍待秋风凉冷后。
夜骑天驷超天河，南极一星朝北斗。

我卜我居，游息在兹。
有荣者木，日封殖之。
本根既固，发生以时。
我时倾瞻，中心慨而。
维人之生，孰本孰根。
惟皇降衷，天理具存。
是曰成性，道义之门。
钦斯承斯，大化以敦。
嗟彼世人，自安浅陋。
德不图新，恶或念旧。
有干惟禄，有觊惟富。
孰能毅然，不为利疚。
我怀师训，罔敢失坠。
匪道曷从，匪义曷畏。
圣门虽远，率焉以冀。
庶几疲驽，久亦告至。

芒鞋却走荒山道，始觉在家贫亦好。
归来对月思故人，寂寞柴门迹如扫。
故人遗我新诗章，反复幽怀欲倾倒。
恍如明月坠我室，烱烱清光满怀抱。
祗今秋稼已如云，饱意可缓忧心𢭏。
泼醅酒熟君不来，远思绵绵满秋草。

中岁探至道，颇欲齐得丧。
偶然遇逆境，又尔起诸妄。
贤哉陈夫子，胸次甚夷旷。
警我以微言，恐我犹事障。
嗟我与夫子，少长异州党。
倾盖逆旅中，谈笑便抵掌。
谁言江浙远，嗜好无异尚。
我虽谬涉世，途穷理归鞅。
而君方朝天，高论献忠谠。
赠君秋兔毫，聊以代杯盎。
勿云管城子，未有食肉相。
当知中书君，日侍九天上。

没膝春泥未易过，华堂咫尺隔关河。
精神闻说年来健，岁月从渠老去多。
闹里渐应排世事，静中正好养天和。
祝君寿骨如张果，莫惜频倾金叵罗。

客思到秋如乱麻，每逢佳节倍思家。
黄花只作去年好，绿鬓自嫌今岁华。
千里有情犹共月，一樽无事且倾霞。
闲来甘露堂前坐，老柳条条噪暮鸦。

与君南北昧平生，倾盖论心若弟兄。
长笑区区市朝客，白头重欲定交情。

波光草色照人明，别意幽怀酒一倾。
飘泊君方惊旅梦，淹留我遂识人情。
穿沙碧干娟娟浄，带雨幽葩艳艳荣。
何日相从溪上路，临流倚策话平生。

搔头日日数归程，谁信先生少宦情。
趣驾不知千里远，振衣始觉一身轻。
霜林竹柏元同劲，世路风波底用惊。
独我临分苦凄恻，从今怀抱向谁倾。

桥在大业间，今日已倾圮。
万古长不磨，云山并烟水。

孺子遗踪何处寻，进贤门外树森森。
登堂展拜情维系，过墓倾心敬自深。
剩有黄鹂鸣院落，还来云影覆山阴。
章江积雨增愁思，此日新晴爽客襟。

邗堤芳草软如绵，夭桃媚柳何娟娟。
朱栏绣阁依山巅，万仞巍巍直接天。
坐卧其中似画船，开帘俯视小百川。
牙樯锦缆泊江边，红颜放棹来翩跹。
歌音缭绕落花前，倾耳听之清且圆。
仓庚飞翮羽毛鲜，娇啼婉转极清妍。
高风盛德颂前贤，徘徊胜事堪流连。
君不见吴歌楚舞变桑田，雄图霸业沉深渊，黄鹂𪾢睆迷村烟。

瞿塘一门江水倾，群趋激射随奔鲸。
舟车冠盖凑蜀道，孰问张丈联殷兄。
相逢来往问地主，太守讵敢忘将迎。
白崖候馆久茅𫈵，近即野处披榛荆。
屏修启剔作庐舍，夙戒里旅迟留行。
有如绶馆及郊劳，举国定制谁先鸣。
钱塘鄙人何所似，抵掌自视鸿毛轻。
食焉抑畏堕偷懦，泛观彼己同虚盈。
山溪水浒肆登赏，靡识杰阁夸峥嵘。
朋从簪盍得众隽，麈谭冰释欣初晴。
鼎新赞我筑斯馆，栋宇不贵朱连甍。
入门便足庇风雨，揭榜却借江郊名。
时哉莲幕有嘉客，落笔能令风雨惊。
联篇累牍溢我目，粲花丽藻舒我情。
人生悟合良快意，胡为四美嗟难并。
日光天际发丰蔀，此去可并依离明。
直排阊阖出滟滪，肃肃东首歌宵征。
循崖履坦竟无阻，为君留取能诗声。
此榜与诗傥不朽，此馆想同江水清。
我来岁月愧销缩，整缨辑屦图归程。
遗名肯复计身后，谨愿第虞槃水擎。
始终感慨遇僚友，遂事且喜相须成。
勉旃功业早期就，发轫自是天衢亨。

有客才相识，乖离又许时。
不愁蓬转远，独恨盖倾迟。
卑薄江南地，青冥岁晚期。
宦游妨意气，直恐负君诗。

月皎皎，皎皎飞明镜。
涤风露以孤高，照溪山而清静。
协二气之金精，肃万物之西成。
卷云衢之点缀，廓天路之澄清。
扫埃{土盍}于玉宇，流沆瀣于金茎。
泛林光于远野，转檐影于高城。
荡金蛇兮深浪涌，浸玉兔兮长滩平。
射潜渊兮鱼龙动，冷巢栖兮乌鹊惊。
在冰壶兮心腑快，吸琼华兮毛骨轻。
念远人兮怀塞北，依末光兮思承明。
颢气分深浅，素魄有亏盈。
桥成牛女渡，日沈河汉倾。
光辉半八月，忧乐殊群情。
肃肃渐寒色，远雁向南征。
此景皆奇绝，兹地独峥嵘。
当午夜之寥閴，带远烟之蒙幂。
认遥山于微微，分近树于历历。
急捣衣之寒砧，引泊舟之横笛。
繄赏心之难并，对兹焉真无敌。
佳人兮怀哉，参已横兮归去来。

外传炯遗迹，真诰垂微言。
子微有妙笔，罗列丹青传。
我生后诸子，倾心慕真诠。
像设俨如在，白云聊续篇。

贱迹归田里，高怀不世情。
细倾忧国酒，频话及时耕。
紫橐恩将近，茅茨计未成。
攀辕无好语，所愿达时英。

烹鱼蒙尺牍，瘗鹤有残碑。
老去无他好，朝来惬所思。
幽怀增感激，妙处自倾欹。
喜剧还生叹，如今爱者谁。

倒腹倾肠说向伊，不知何故尚迟疑。
只今便好猛提取，莫待天明失却鸡。

只知瞻礼紫金容，不觉脑门遭霹雳。
平生心胆向人倾，相识还同不相识。

倾城误人身，嗟哉难具陈。
请君试侧耳，听妾歌其因。
妾初未筓学新妆，肌理玉雪眉黛长。
融怡窈袅销金裳，态浓意远夺目光。
当时见者心为狂，共谓绝代惊非常。
拟思昭阳奉君王，三千宠爱一身当。
宁知事大缪，嫁作荡子妇。
空闺独宿度芳华，蓬首乱鬓颜色朽。
四海十年不相闻，一朝归来新闲旧。
新闲旧，妾何有，摈妾不使侍箕帚。
佳人多命薄，是事君信否。
倾城误人身，古来唯有李夫人。
延年作歌帝所珍，贮之金屋荐华茵。
宠光杂遝疏弟昆，将死掩面留余恩。
千载不复见，言之涕沾巾。
倾城误人身，此曲哀怨何可听。

倾城误人身，嗟哉难具陈。
请君试侧耳，听妾歌其因。
妾初未筓学新妆，肌理玉雪眉黛长。
融怡窈袅销金裳，态浓意远夺目光。
当时见者心为狂，共谓绝代惊非常。
拟思昭阳奉君王，三千宠爱一身当。
宁知事大缪，嫁作荡子妇。
空闺独宿度芳华，蓬首乱鬓颜色朽。
四海十年不相闻，一朝归来新闲旧。
新闲旧，妾何有，摈妾不使侍箕帚。
佳人多命薄，是事君信否。
倾城误人身，古来唯有李夫人。
延年作歌帝所珍，贮之金屋荐华茵。
宠光杂遝疏弟昆，将死掩面留余恩。
千载不复见，言之涕沾巾。
倾城误人身，此曲哀怨何可听。

倾城误人身，嗟哉难具陈。
请君试侧耳，听妾歌其因。
妾初未筓学新妆，肌理玉雪眉黛长。
融怡窈袅销金裳，态浓意远夺目光。
当时见者心为狂，共谓绝代惊非常。
拟思昭阳奉君王，三千宠爱一身当。
宁知事大缪，嫁作荡子妇。
空闺独宿度芳华，蓬首乱鬓颜色朽。
四海十年不相闻，一朝归来新闲旧。
新闲旧，妾何有，摈妾不使侍箕帚。
佳人多命薄，是事君信否。
倾城误人身，古来唯有李夫人。
延年作歌帝所珍，贮之金屋荐华茵。
宠光杂遝疏弟昆，将死掩面留余恩。
千载不复见，言之涕沾巾。
倾城误人身，此曲哀怨何可听。

今朝五月端午，不用书符咒语。
只将者个拄杖，用作降魔铁杵。
楚大夫活捉狞龙，张天师倒骑猛虎。
触翻东海鲤鱼，直得倾盆下雨。

连山春雨来，径滑不容足。
行人相攀援，泥泞及马腹。
欲往不得前，野店可投宿。
朝来天宇佳，笑语闻童仆。
宣城半程耳，山路听诘曲。
自别贤主人，三岁如转烛。
应烦倒屣迎，喜气见眉目。
新堂几日成，春酒此时熟。
珠玑倾锦囊，尘埃拂楸局。
上饶千里远，策蹇许追逐。
北归预可料，诗作牛腰束。

旧岁见君殊草草，怀抱今来各倾倒。
新来正好数相寻，束装却向山阴道。
千岩万壑秋更奇，候门儿女望君归。
扁舟此去来何时，莫待梅花开北枝。
故人问我凭君说，满目穷愁生事拙。
秋禾未得补饥疮，万一飞蝗作檀越。

太平寺里留诗别，江北江南几秋月。
那知未著侍臣冠，坐总军储持使节。
平生一饭不忘君，蟠胸万卷皆经纶。
闻说别来头更白，忧国祇今能几人。
忆昨同倾京口酒，笑我凋零已蒲柳。
晓驱黄犊破荒烟，留眼看公印如斗。
短篇自昔蒙品题，老矣无复能新奇。
乐府流传妙天下，小胥钞寄定何时。

一冬雪与寒俱少，膏泽春来颇倾倒。
畏寒病懒不出门，未觉心情被春恼。
花木今春种种迟，眼明始见红梅枝。
容颜颇称俗子意，风骨独有诗人知。
人生百年谁满百，去日渐多来日窄。
衰颜已减旧年红，短发明年应更白。
瓮头有酒不用沽，肴{艹敕}得随家有无。
主人颓然客亦走，明朝无事重来否。

春风略不欺贫贱，美酒真堪托死生。
芳草又依穷巷绿，残尊重与故人倾。
雨余入馔添蔬笋，昼永欹眠忆弟兄。
但得一廛供送老，更将诗颂纪升平。

南湖风月想经行，隠兴常多薄宦情。
辇毂只今烦佐治，僮奴休复事欢迎。
人如仲举舆增重，客为相如座尽倾。
咫尺不妨时问道，病余已觉此身轻。

茂洪囏险扶倾厦，安石从容抗怒蛙。
习俗风流犹未改，短辕丝竹璧微瑕。

索醉宁倾问字酒，忍饥不取作碑钱。

盛德光华阀，高风动九垓。
群英倾斗仰，一旦骇山颓。
吾道无纲纽，熙朝乏鼎梅。
明招涵夜月，忍听晓猿哀。

漫空数日雨倾盆，老屋淋漓瓦缝穿。
七月不虚为巧月，今年赖得是丰年。
泥涂滑滑妨行客，烟陇阴阴碍种田。
我欲乘风干造化，尽披云雾睹青天。

平生孔明，称慕莫及。
像见忠简，懦夫有立。
横流砥柱，万里长城。
欲奋空弮，以植危倾。
猛将敛手，气指目使。
谁知此公，亦裳布士。

仲舒旧事无人记，家令风流一世倾。
天下何曾识真吏，古来几许尚虚名。

经笥深无底，高谈一座倾。
置身初濩落，有子晚光荣。
命服乡闾贺，安舆里巷迎。
风枝何不定，忽忽到佳城。

闻人有善己伸眉，倒廪倾囷更不疑。
菶菶萋萋竟何许，卷阿空老凤皇枝。

濮州以谏死，何氏得其真。
天下中庸义，人间父子亲。
再传犹易简，小出复逡巡。
埋骨虽南土，倾心向北辰。

倾盖黄亭夜，翛然涧壑姿。
倚天唯直干，到地绝旁枝。
亹亹今何许，悠悠只自知。
寒碑卧风雨，千载有深期。

虚心观世态，实行播乡评。
璧玉中边厚，冰壶表里清。
家声到萧傅，人望似阳城。
殄瘁无穷恨，湘江日夜倾。

定交不在蚤，意合盖已倾。
胡侯西南来，两载同书檠。
与人徐有味，于世初无营。
虚舟澹容与，未易宠辱惊。
鱼龙同一波，中有千丈清。
道气自深稳，名言常简明。
南宫接东观，天衢势方亨。
梦回得远信，窥檐渚鸿鸣。
开书见连环，归兴浩已盈。
子政方校录，令伯俄陈情。
都门日毂击，杂袭炎凉并。
谁知此麾盖，独为思亲行。
夹道皆叹息，始识真重轻。
古来聚散地，雪野天峥嵘。
别袖不可挽，宿昔洲渚生。
君臣有大义，忠孝相持衡。
勉哉楙明德，清庙须栋甍。

学富犹无已，才雄非自成。
诲人真不倦，接物有余情。
仅有抠衣便，俄惊逝水倾。
丹旌嗟莫挽，忍听薤歌声。

追欢那复少年时，老骥如今亦受羁。
白发惊人风落帽，黄花伴我岁寒枝。
谁能寻胜过元亮，自叹知音失子期。
点检胸中犹礧磈，强倾浊酒自哦诗。

櫑具曾承衣绣迎，学宫仍见选诸生。
求文于白远何取，联第如詹时共荣。
公自典刑多教化，人谁菑播赖生成。
而今未报何侯力，万里神驰两泪倾。

投檄巴陵本为亲，迟留方拟问通津。
一官粗报平生志，万里俄倾未老身。
里棘岂堪栖凤驻，冢花重叹卧麟新。
我惭李汉无才望，敢效韩编作序人。

平生知己几何人，高谊如君最好亲。
鹤盖不随青眼顾，鸡窗唯有白头新。
今谁肯借周瑜宅，待我深知管仲贫。
肠断眼穿明月岭，九河倾泪一沾巾。

去年上溪船，落日建安旐。
今年上溪船，濡露金华草。
当代能几人，胡不白发早。
念昔会合时，心事得倾倒。
倚庐鱼鼓夜，联辔鸡人晓。
遐搜接混茫，细剖入幽眇。
挹注隘溟渤，扶携薄穹昊。
斯文何契阔，之子复凋槁。
百年在无穷，寥廓一过鸟。
家人征旧闻，学者拾余稿。
区区存万一，散逸谁可保。
君看鲁论上，彭寿颜回夭。
于今悬日月，岂必言语好。
傥无后来者，泯没秋毫小。
南浮吴蜀会，北顾关河杳。
怀哉各努力，人物古来少。

张子好兄弟，别我今九年。
东风刮眯眼，双鹄忽堕前。
坐定看两鬓，喜极意惨然。
来日岂不多，此意合少延。
念子伏岩穴，有作皆巨编。
稻粱未暇谋，从我志独坚。
虚名适相累，浩叹当谁怜。
积雨得新霁，绿涨弥百川。
载酒问何有，漾舟随所便。
与子梅潭游，以兹寓惓惓。
倾崖俯仰立，中有飞瀑悬。
平地俨阊阖，晴空自云烟。
既见各有得，欲语不可传。
众妙在领会，天成谢雕镌。
子归有新诗，时寄三两篇。

地向东南倾，石际沧海立。
蛟鼍限波涛，鸡犬得城邑。
居然通国望，跋莫他山及。
道人独有之，置屋三四级。
几看星月烂，却听风雨急。
于今二百年，我共冥鸿集。
晤语夕阳低，对酒秋旻湿。
明朝江上舟，避雨渔翁笠。
邂逅一俛仰，此道可于邑。

骎骎入衰暮，故作不洁清。
美人美无度，可使一国倾。
胡然立林林，夹此东西荣。
对之意自消，令我欲近名。

尽日支颐听雨声，闲中惟得自知明。
朋来何敢烦公等，老去方惭负此名。
待欲短檠看少作，敢将尺牍论交情。
区区却望从容意，要莫令人一座倾。

荷君来意固非轻，曾未深交意便倾。
语到七篇无欠少，学从三画已分明。
每怀前此伤标置，颇欲从今近老成。
为谢荆门三益友，何时尊酒话生平。

江头潮生江月小，暝烟绿暗垂杨道。
有客扁舟送史君，道傍不怕揶揄笑。
向来一别三换岁，正喜情亲得倾倒。
吏民引颈望旌麾，空有离愁满怀抱。
史君读残万卷书，古事今事俱了了。
便应珥笔侍天陛，不然代言登凤沼。
瀛堧山水久寂寥，为屈朱轓来坐啸。
帢帻峰高旧题咏，赤城所在经行饱。
永嘉名郡太守尊，灵运后来诗绝少。
天作雁荡地为藏，蜡屐穿山未曾到。
改辕却向个中去，更得江山助诗好。
斋铃静处定得句，不待池塘梦春草。
去年海水上平地，大风驾浪从天杪。
苍生濈濈生鱼头，聚落随波迹如扫。
今年二麦连野秀，田家扶犁事秔稻。
史君忧国眉不开，叱驭径行仍及早。
哀哉千里方更生，县官租钱须户晓。
纵民自恐上不足，诛取仍怜下无告。
邦储邦本孰轻重，肯使疲民困征扰。
君不见岩岩千古阳道州，政拙催科自书考。

知几少也爽，万事笑谈了。
自谓颇寡合，见我辄倾倒。
百年能几见，一别迹如扫。
父子俱埋璧，乌乎何其早。
向来论文酒，和泪倾宿草。
此意谁复知，寤叹令人老。

知几少也爽，万事笑谈了。
自谓颇寡合，见我辄倾倒。
百年能几见，一别迹如扫。
父子俱埋璧，乌乎何其早。
向来论文酒，和泪倾宿草。
此意谁复知，寤叹令人老。

先生风骨天与清，孤松野鹤何瘦生。
胸中落落笥五经，大篇短章笔纵横。
壮年文场诸老惊，俯仰世故双鬓星。
万事不理诗自鸣，笑视轩冕秋豪轻。
市者争利朝争名，著脚往往遭讥评。
先生四五官神京，又复归去鸿冥冥。
台家急贤理不应，况复寮旧离觞倾。
先生自喜得此行，禄粟可已啼号声。
秦望之山高且平，卧龙横亘环州城。
镜湖千顷波不兴，晋宋遗迹多豪英。
议幕了无尘务萦，抚物吊古皆关情。
我亦久矣怀沧溟，旦夕欲乘缇油屏。
相望纵复三数程，诗筒尚得寻前盟。

两鳌赑屃随西行，势欲吸尽西江清。
是谁缭以千丈城，欲去不去岂不灵。
化为青山镇东溟，首冠窣堵双峥嵘。
安舆从东喜逢迎，笑指鳌背同来登。
春残雨足绿阴成，山鸟相和声咿嘤。
自从半山经小亭，仰望巨石扶轩楹。
千山万山拥翠屏，阴霾扫静纤云兴。
翠微下有长江横，衮衮不尽千古情。
广轩俯瞰万瓦平，佳处历历堪指名。
雪蓬蹙云连曲肱，蜂房蚁垤栖残僧。
扶栏更上三两层，一览物象无遗形。
徙倚未厌茗椀倾，长啸两腋清风生。
亲颜甚怡轮为停，我亦色笑喜不胜。
愿我双亲俱遐龄，方瞳炼颜华发星，如此两峰相对青。

乾道癸巳冬，此邦我经行。
郁攸气未殄，千家真赤城。
来访临海令，瓦砾纷纵横。
翘然三尺高，问是戒石铭。
徘徊重太息，更闻愁叹声。
试询来者谁，共言令姓彭。
我时语傍人，此邑其将兴。
迨予来赘倅，客馆方暂停。
夜闻箫鼓沸，听事先落成。
起望轮奂美，壮观耸连甍。
百堵日以作，斧斤喜丁丁。
层楼庋敕书，两庑环中庭。
久乃游其间，宏大使我惊。
位置既深稳，斲削仍攻精。
田里不知役，纤粟无输征。
安得屋朗朗，突兀有宁馨。
退食不苟处，扁榜皆佳名。
中虚物自照，政平由心平。
穉柏已可悦，况有贤弟兄。
小亭真吏隠，县拥高山青。
琴堂虽增旧，此意宜细评。
智调天下理，夸言笑后生。
大弦可以急，小弦恐弗胜。
举意属俄顷，立欲如所营。
手足民无措，吏奸益相乘。
不如疏节目，示以信与诚。
施行有次第，幽远无隠情。
上下始相应，温和亮以清。
子贱意不传，仅许胜戴星。
彭令盖得此，所以千里称。
此非以政学，渊源甚分明。
行矣解印去，众心已先倾。
太守荐之朝，一鹗飞青冥。
傍无蚍蜉援，日夜思归耕。
我无荐贤柄，直书气填膺。
安得采诗官，取以彻明廷。

帝城有仙山，双径森万玉。
洞户入深窈，突兀见华屋。
相君领众客，红药想芬馥。
霜刀妙裁剪，烟脂点冰縠。
枝弱不胜花，翠叶共斜矗。
向来争春风，桃李愧麤俗。
百卉纷何在，庭树拥新绿。
此花丈人行，俨立见幽独。
相君戴花笑，和气俱可掬。
人言此花胜，相君意倾属。
谁知心广大，何物不蒙福。
岂以庭中花，而肯弃凡木。
君看择胜具，所在可追逐。
自言居闲时，情话会亲族。
一花有可观，烂赏费银烛。
此心何拣择，寓意本无欲。
以此宰天下，以此镇藩服。
儿童与走卒，人人歌相国。
有能达此观，春风四时足。

妙龄冠蜀士，名声振王畿。
晚随召节来，天朝增羽仪。
我昔倅丹丘，鹿侯挂冠归。
群公俱祖送，见公四三诗。
颇恨着鞭先，自言乞身迟。
拳拳慕下风，直欲梦见之。
还朝挹高致，气宇清且夷。
称者不容口，往往同一词。
始见荷倾倒，笑谈欲忘疲。
况当秋风高，滥吹参试闱。
鼎脔得一尝，豹斑容管窥。
叔度真似道，庄生信忘机。
亲疏皆不可，况复容磷缁。
诸生得公来，讙曰真吾师。
叩帘或三请，响答了不疑。
私谓如此人，定应备论思。
胡为归兴勇，抗章气不衰。
鼓盆万里外，抱孙更成悲。
拥麾东川去，无人留孔戣。
别怀不自胜，别酒听淋漓。
他时念老成，追锋且复西。
公能重来否，此意非吾私。

古人惜墨如惜金，老融惜墨如惜命。
濡毫洗尽始轻拂，意匠经营极深夐。
人非求似韵自足，物已忘形影犹映。
地蒸宿雾日未高，雨带寒烟山欲暝。
中含太古不尽意，笔墨超然绝畦迳。
画家安得论三尺，身世生缘俱堕甑。
人言可望不可亲，夜半叩门宁复听。
三生宿契谁得知，一见未言心已应。
岩倾千丈雪散空，上有清池开锦镜。
意行忽发虎溪笑，许作新图写幽胜。
归寻一纸五十尺，傅以矾胶如练浄。
自知能事难促迫，卷送松窗待清兴。
笔端肤寸今何如，西抹东涂应略定。
何当一日快先睹，洗我昏眸十年病。

郡斋偶休沐，驱车出西城。
依依山水佳，萧萧松柏声。
雪余春意动，新绿生坳泓。
行行到青林，老眼增双明。
主人喜客来，倒屣欣逢迎。
幽居迹甚遐，健笔诗方鸣。
回首几年别，千里摇心旌。
相见又睽隔，此意犹未平。
不如造斋合，四座酒重倾。
风流陶彭泽，肮脏阮步兵。
看剑引三尺，论文驱六丁。
绿野秀横槛，山寺傍连甍。
石罅幽泉溢，脚底轻云生。
诗盟忝予会，弈道从君争。
哦诗谷禽应，列炬林鸦惊。
清欢未云足，累句忽已成。
环坐粲十眉，举酒酬三英。
满壁洒醉墨，归梦含余清。
我方愧此集，君欲寻前盟。
吏鞅方缚我，秋风为君行。

圣朝宝运开虞唐，太平天子垂衣裳。
恢张治具崇儒良，孰不愿依日月光。
用之则行舍则藏，孔门贤德遥相望。
朝望方隆位文昌，跬步可到中书堂。
问公拥麾何太忙，公独三请志益刚。
俞音一下冥鸿翔，行李径出临涛江。
争留孔戣动朝行，公更伛俯不敢当。
老成全德真圭璋，温如春风严如霜。
柏台峩豸肃朝纲，贤关向风士气扬。
大天小天称公方，五年吏奸盖而彰。
金华劝讲言加详，明主倾听谈皇王。
盍膺枋除任赞襄，名遂身退天所臧。
明哲保身身更康，高风可仰不可量。
泉山壤土接临漳，建牙千里开封疆。
老龙负图宠煌煌，何殊衣锦还故乡。
贱子薄宦接王杨，曾陪御史临文场。
风帘官烛夜未央，剧谈犹记声琅琅。
兹来误忝尚书郎，始寻故步依门墙。
西风津头望归艎，挽公不留远予将。
两宫念公未讵忘，公虽远去如在旁。
庶几重来上钱塘，夹辅大业恢中邦，傥有重事须平章。

永和岁癸丑，群贤会兰亭。
流觞各赋诗，风流见丹青。
右军草禊序，文采粲日星。
选文乃见遗，至今恨昭明。
字画最能意，自言胜平生。
七传到永师，袭藏过金籝。
辩才尤秘重，名已彻天庭。
屡诏不肯献，托言堕戎兵。
妙选萧御史，微服山阴行。
谲诡殆万状，径取归神京。
辩才恍如失，何异敕六丁。
文皇好已甚，丁宁殉昭陵。
当时冯赵辈，临写赐公卿。
惟此定武本，谓出欧率更。
采择独称善，遂以镌瑶琼。
流传迨五季，皆在御寝扃。
耶律残石晋，睥睨不知名。
意必希世宝，毡裹载辎𫐌。
帝{犭巴}既北去，弃与朽壤并。
久乃遇知者，龛置太守厅。
或云政宣闲，此石归绍彭。
又言入内府，宣取恐违程。
焚膏继短晷，拓本手不停。
叠纸至三四，肥瘠遂异形。
南渡愈难见，得者辄相矜。
我见十数本，对之心欲酲。
汪侯端明子，嗜古自弱龄。
锦囊荷倾倒，快睹喜失声。
带流及右天，往往字不成。
而此独全好，护持如有灵。
尤王号博雅，异论谁与评。
硬黄极摹写，唐人苦无称。
赝本满东南，琐琐不足呈。
犹有婺与抚，碔砆近璜珩。
右军再三作，已觉不称情。
心慕且手追，安能效笔精。
响拓固近似，形似神不清。
不如参其意，到手随纵横。
况我笔素拙，何由望群英。
近亦得旧物，庶几窥典刑。
此本更高胜，著语安敢轻。
孤风邈难继，怅望冥鸿征。

我朝衣冠盛，名家数三曾。
南丰暨赣川，后起参温陵。
迩来螺川族，骎骎著簪缨。
春风雁塔中，参差见姓名。
君才素颖出，健笔随纵横。
江右两壮县，谈笑政已成。
河阳桃李花，武城弦歌声。
入朝八九载，去拥池阳旌。
年家有旧好，一见意气倾。
更因刘御史，为君写先铭。
去年叨省郎，君亦转为丞。
中都但交谒，名纸空毛生。
惟因候宾庑，接膝倾交情。
分阴尤可惜，翻恐倒屣迎。
阿连幸为寮，庶几多合并。
宁知成勇退，拂袖寻归程。
秋浦素简静，不足烦公行。
要当试盘错，才刃新发硎。
似闻有剧部，或已荐长卿。
君其少停骖，有诏来皇扃。

我朝衣冠盛，名家数三曾。
南丰暨赣川，后起参温陵。
迩来螺川族，骎骎著簪缨。
春风雁塔中，参差见姓名。
君才素颖出，健笔随纵横。
江右两壮县，谈笑政已成。
河阳桃李花，武城弦歌声。
入朝八九载，去拥池阳旌。
年家有旧好，一见意气倾。
更因刘御史，为君写先铭。
去年叨省郎，君亦转为丞。
中都但交谒，名纸空毛生。
惟因候宾庑，接膝倾交情。
分阴尤可惜，翻恐倒屣迎。
阿连幸为寮，庶几多合并。
宁知成勇退，拂袖寻归程。
秋浦素简静，不足烦公行。
要当试盘错，才刃新发硎。
似闻有剧部，或已荐长卿。
君其少停骖，有诏来皇扃。

公家忠献公，勋名照穹壤。
南轩传圣学，后进斗山仰。
尚书天分高，百间真朗朗。
日坐四益堂，濡染助涵养。
小出辄惊世，发誉自英簜。
两朝倚才刃，三接承睿奖。
堂堂尹京手，风采汉张敞。
九街寝桴鼓，终朝清讼缿。
污流化清沟，闹市锄巨驵。
铃斋昼无人，士友厚吾党。
政成化自行，谈笑挥浩穰。
皇家重阃寄，拊髀劳注想。
颇牧起禁中，帝曰汝其往。
人多惜公去，地位切台两。
惟公不择地，引义犹慨慷。
隃度更周询，千里若寻丈。
再拜受临遣，因得进忠谠。
边臣固多事，备御当素讲。
要须久其任，百弊随刬磢。
愿假臣岁月，表里如指掌。
人材固不乏，第一戒欺罔。
朴拙胜巧心，好佞宁木彊。
愿求忠信士，枉直谨诛赏。
更须宽辔策，奏请应如响。
上问卿何先，安静最为上。
上忧襄汉间，平楚欠遮障。
公因论形势，衮衮到逊抗。
是时晋在洛，武昌势相向。
是为必争地，南北谨堤防。
今虽居上游，事与古殊状。
狂虏纵欲来，无处可传饷。
况今三垂静，皇灵方远畅。
与蜀相掎角，国势自增壮。
尚期效尺寸，才疏意非广。
忠肝气凛凛，秋旻足排荡。
上喜忧顾宽，趣行开玉帐。
捐金示优宠，谕赐烦上相。
惟公最得士，离别俱惘惘。
荐绅纷祖饯，直欲倾家酿。
赋诗写胸臆，一一成技痒。
家声与国事，负荷有余量。
边头十万兵，公临如挟纩。
吾闻胡运穷，群酋欲争长。
不戢将自焚，前辙有狂炀。
当为不可胜，有和谨毋倡。
千载羊叔子，制敌恢天网。
行将友斯人，山川固无恙。
备成抚机动，应烦护诸将。
功高归未晚，会见登弼亮。
他时名父子，继踵凌烟像。

夫君静而敏，人十己则千。
读破万卷书，操笔思涌泉。
古事与今事，一一探本源。
蚤蜚场屋声，作吏志益坚。
朅来上清班，汉庭谁在先。
雍容行秘书，史馆躬椠铅。
片言寤明主，立使登谏垣。
拳拳忧国心，倾倒十三篇。
司成天下选，归志已浩然。
赤日送妻子，幞被寻谿船。
诸生慕阳城，欲挽不得专。
竟持湖南节，征袂何翩翩。
忆昨忝同登，于今三十年。
朝行喜相会，终恨非官联。
请益殊未餍，匆匆启离筵。
始以长官来，今以绣衣还。
书生素安分，岂问却与前。
第惟公辈流，自应留日边。
德星聚南楚，予环当茹连。
事体有关系，临岐欲无言。

天清无云秋气明，好风丛桂传芳馨。
乃于此时送君行，江空目短难为情。
蚤从两川驰大名，眉宇莹彻春壶冰。
语辄倾倒心地平，大篇小篇韶钧鸣。
寿皇一见喜不胜，璧水道山照群英。
潼川题舆远有声，痛洗盐䇲疲民醒。
天子呼来再登瀛，典领著作承明庭。
绝域往陪苏子卿，马上谈笑胡人惊。
归来期君侍西清，胡为西去谋专城。
士友重叹君不譍，视此进退秋毫轻。
洋川风物天下称，文翁流咏人载赓。
当时犹待郡政成，君今未到意已倾。
岢峩大艑秋江澄，图史万卷鸥与盟。
残编断轴恐飘零，数辈装潢手不停。
我亦重来预彯缨，三日不见鄙吝生。
况此掺袪将长征，欲挽不留鸿冥冥。
赐环勿惮万里程，江山多助笔纵横，黼藻王度扶中兴。

天清无云秋气明，好风丛桂传芳馨。
乃于此时送君行，江空目短难为情。
蚤从两川驰大名，眉宇莹彻春壶冰。
语辄倾倒心地平，大篇小篇韶钧鸣。
寿皇一见喜不胜，璧水道山照群英。
潼川题舆远有声，痛洗盐䇲疲民醒。
天子呼来再登瀛，典领著作承明庭。
绝域往陪苏子卿，马上谈笑胡人惊。
归来期君侍西清，胡为西去谋专城。
士友重叹君不譍，视此进退秋毫轻。
洋川风物天下称，文翁流咏人载赓。
当时犹待郡政成，君今未到意已倾。
岢峩大艑秋江澄，图史万卷鸥与盟。
残编断轴恐飘零，数辈装潢手不停。
我亦重来预彯缨，三日不见鄙吝生。
况此掺袪将长征，欲挽不留鸿冥冥。
赐环勿惮万里程，江山多助笔纵横，黼藻王度扶中兴。

阿连少也爽，孤立生气焰。
壮年淬词锋，倾心事铅椠。
胶庠困虀盐，世科终稳占。
再兴连桂堂，尔祖真不忝。
况将尉东白，士友尚歆艳。
惟我爱子深，老矣犹不厌。
固知为子喜，颇亦动吾念。
赠子当以言，苦口当针砭。
此邑子旧游，历历数行店。
棠阴见郎君，遗老喜窥觇。
其民最服义，情伪靡容掩。
莫恃采棒威，要使慕巾垫。
子文多立就，词采更华赡。
吾闻恃俊者，塞门差反坫。
前贤最加谨，临用更重捡。
他时可待取，天庭得锦掞。
吾家有素风，耳目久濡染。
毋庸慕豪举，助廉先以俭。
湎酒更宜戒，平地有深堑。
酣畅当有时，勿习杯潋滟。
持论毋过高，斯言却防玷。
立节毋务奇，躐等恐成僣。
外物思过分，检身但多欠。
勿嫌一尉卑，封清尚为傔。
仕途固崄巇，大要进以渐。
不须苦求知，真知奏应剡。
向来湖海豪，四十可收敛。
宁为处囊锥，莫作露刃剑。
匆匆掺祛别，鱼鲜酒方酽。
刮目待子归，罔俾吾言验。

使君一何清，鹤骨天与瘦。
少年场屋声，六艺饱芳漱。
一行起作吏，所立已不苟。
立朝凛大节，论事几及霤。
发言必体国，平正无矫揉。
藜藿为不采，风采照宇宙。
出入有本末，眼见凡三就。
来不为苟合，荐召乃结绶。
去亦不好高，三宿徐出昼。
天官岂不贵，陈义坚素守。
赣川尝报政，复来守鄞鄮。
不求赫赫名，实出龚黄右。
情伪千万端，到眼辄空透。
抚民过婴儿，闾里息争鬭。
奸胥及强梗，时用霹雳手。
人诵南山判，情通理亦究。
六邑俱帖静，称赞不容口。
律身至严冷，无能掣吾肘。
吏事精且勤，呼烛侵夜漏。
公退入家塾，诸孙后来秀。
吏卒不识面，洛诵出窗牖。
几年南塘路，来往困僵仆。
一朝平似掌，行歌纷老幼。
公心信如水，古井波不皱。
荣观处超然，轩冕亦何有。
翩翩欲赋归，排云屡腾奏。
庙论终不许，斯民方借寇。
上心重闵劳，祠官向庐阜。
阖境极攀恋，人人怀杜母。
君看卧辙人，谁能使奔走。
挽须不得留，百拜愿公寿。
老我幸同朝，倾盖已如旧。
联事东西省，交情久益厚。
我归公亦来，门户托云覆。
黄堂间参语，惟我甥与舅。
扬旌鸣鼓吹，贲此蓬荜陋。
清谈不及私，翁归况不受。
义命孰不知，践履或差缪。
惟公见善明，力行真耐久。
有时相与言，心同兰其臭。
掺袪宁忍别，追送列觞豆。
公虽不好饮，勉为引醇酎。
公去我亦隠，菽水翻彩袖。
花溪渺何许，望望几双堠。
千里共月明，怀人重搔首。
惟应折梅花，临风为三嗅。

潜虬拔地径夭矫，腾拏势出青云表。
为谁犹向此中蟠，坐阅春秋昏复晓。
团团高盖月轮平，矗矗苍丛众星小。
枯槎当面结生香，外有霜皮细匀遶。
乃知造化有神巧，散作樛枝穷树杪。
虽非直干栋梁材，怪怪奇奇乐幽窈。
独秀海山临浩漾，骇浪翻空云缥渺。
茁芽自有甘露滋，弄影几经霜月皎。
峥嵘老气本天然，后生矫揉何时了。
我家扬州真好事，买归但觉千金少。
夜半有力欲负之，护持和璧终归赵。
从来写照无髣髴，画师欲快毫端扫。
解衣盘礴意惨淡，卷起生绡色徒愀。
我来青边立寒峭，自怜气与秋天杳。
倚筇一笑宾亦欢，开尊相与倾清醥。
谓当好此如好贤，为君三复缁衣篇。
时时来前看不足，终待结屋平湖边。

黎山千仞摩苍穹，颛颛独在大海中。
自从汉武置两郡，黎人始与南州通。
历历更革不胜计，唐设五筦如容邕。
皇朝声教久渐被，事体全有中华风。
生黎中居不可近，熟黎百洞蟠疆封。
或从徐闻向南望，一粟不见波吞空。
灵神致祷如响答，征帆饱挂轻飞鸿。
晓行不计几多里，彼岸往往夕阳舂。
流求大食更天表，舶交海上俱朝宗。
势须至此少休息，乘风径集番禺东。
不然舶政不可为，两地虽远休戚同。
古今事变无定论，难信捐之与扬雄。
四州隅分各置守，琼台帅阃尤尊崇。
高牙大纛拥方伯，鼓吹振响惊蛟龙。
汉家威名两伏波，卢丁以来几宗工。
卫公精爽尚如生，妙语况有玉局翁。
史君吏事素高了，明若古镜摩青铜。
叱驭行行不作难，平生惟仗信与忠。
布宣王灵万里外，益使向化来蛮賨。
第惟遐方习疏慢，政化要当率以躬。
雾中能见越王石，自然心服令易从。
顽犷未率宜以渐，勿示骇政先含容。
平平之策用定远，下下之考书阳公。
吏民生长固安土，尚当摩抚如童蒙。
属僚宦游岂得已，士多失职悲途穷。
名分卑尊不可紊，更念何处不相逢。
官事既了与无间，可使知气俱冲融。
乡闾惜别情所钟，临岐为倾琥珀浓。
手遮西日念远去，欲留奈何鼓逢逢。
愿君稳度三合溜，早归入侍明光宫。

溪声真是广长舌，历劫谈空声不绝。
不知来自何处山，一意倾东忘万折。
我欲漱石向水滨，无奈齿牙摇落频。
夜半寒声到客枕，只疑身是枕流人。

高氏在四明，于今为清门。
贰卿道素高，夫人德尤尊。
子弟尽恂恂，夫君更春温。
昔年奉慈亲，定省严晨昏。
今日当门户，友爱深弟昆。
伉俪信缘合，端良由性根。
门中有孤嫠，极意均抚存。
与我亲儿女，次第了嫁婚。
不可解于心，肯自以为恩。
不言而躬行，后生熟见闻。
诸郎已秀发，颖异有佳孙。
乡评共归重，内外无间言。
公勤官业广，所至治不烦。
仙舟何遽西，行行佐侯藩。
环滁皆好山，风月当平分。
醉翁与乐全，遗迹今尚存。
况有贤史君，易镇方北辕。
公余陪啸咏，相映如瑶琨。
生来仕平进，自此朱两轓。
从兄今鼎贵，鳌禁兼掖垣。
君其继英躅，复收旧青毡。
老我得投闲，频年接清欢。
同社掺君袪，恋恋倾离樽。
梅风吹溽暑，祝君尚加餐。

它山堰头足奇观，百万雷霆声不断。
谁把并州快剪刀，平剪波澜成两段。
四明山深水源远，众壑会谿长漫汗。
滔天狂潦不少留，泻入长江势奔窜。
贤哉唐家王长官，欲图永利输长算。
想得惨淡经营时，下上山川应饱看。
西偏千岭相属联，惟有兹山拥东岸。
遂于此地筑横埭，截取众流心自断。
斟酌利害不全取，高下参差仅强半。
水大十分七入江，徐挹三分供溉灌。
支流弥弥穿郡城，脉络贯通平且缓。
旱时反此水亦足，坐使千年忘旱暵。
无穷庙祀报元功，像设森严人敢玩。
梅梁夭矫有冥助，大患于今尚能捍。
前辈所作多神灵，日月真成赤心贯。
后人小智或更易，费尽工夫随破散。
河堙盍浚谋不集，堤断河倾流甚悍。
富民缩手人受殃，仰望古人重兴叹。
老木号风波湛碧，画屏俯仰丹青焕。
更须积雨看惊湍，濡足褰裳何足惮。
去家不远时一游，短艇垂纶流可乱。
八月傥有仙槎来，便欲乘之溯天汉。

陈侯少有场屋声，岁在壬午联荐名。
晚年倦游安里居，君亦怀绶归家庭。
齐年连姻更同社，臭味相与如弟兄。
一朝话别欲远去，洗盏更酌歌渭城。
合沙乐土宜宦游，或谓不减洛与京。
平分风月信可乐，人家弦诵几连甍。
岂惟帅阃赖关决，定知秋闱望陶成。
西都外司掌宗盟，烦君共二为之丞。
勿谓为丞但虚称，亨途要当自此升。
惟君儒雅闻簪缨，种学岁久笔纵横。
奥篇隠帙了如响，清谈吐屑四坐倾。
诗筒来往附邮传，时出妙语人为惊。
梅花万树照山白，荔子百种辉空明。
九门雄尊盛官府，三山森耸多地灵。
长乐一志书不尽，平生颇恨未经行。
烦君杰句为摹写，远寄使我心神清。

兰亭修禊永和中，群贤高会俱雍容。
右军作序亦寓耳，藁草乃致传无穷。
自言疑若有神助，他日屡书终不同。
历代传宝在秘府，尤其甚者唐太宗。
当时搜取极心力，模本一一攽群公。
惟此真迹最奇绝，萧梁开皇有遗踪。
亲御奎文赐元嘉，龙蟠凤翥何其工。
辩才所取秘昭陵，此本一洗凡马空。
崔家兄弟列清要，诲子况复称龟龙。
图书四部资校雠，当时尚有贞观风。
自云此为最善本，冰御臣液题甚恭。
李王深得拨镫法，笔力绝劲雄江东。
右军以来皆妙笔，名胜异代如相从。
病余扶惫行扫松，李君携来为发蒙。
平生多看旧墨本，一见使我开心胸。
摩挲叹息不自已，至宝盍入明光宫。
隠居怀宝正不恶，异气或能牛斗冲。
叩门有客勿倾倒，恐有御史来乘骢。

澧阳渺何许，远在天尽头。
顷为郡楼记，图志不可求。
王侯录故实，颇亦费冥搜。
忠以申明著，学有车公优。
外挹兰江水，下俯仙明洲。
读书记群玉，采药思浮丘。
况得子厚语，谓冠汉南州。
见谓颇详尽，丰碑照城陬。
可怜城与楼，百姓不知修。
乃知尚有遗，家传载邺侯。
张君将客授，盖尝叙其由。
为我谢澧人，聊以遮前羞。
君家世为儒，青箱袭箕裘。
太玄洎潜虚，探赜深可钩。
君才兼数器，博洽谁与俦。
南庙推第一，雕鹗快九秋。
得官愈嗜学，手抄不能休。
馆殿要人物，众宝登琳璆。
演纶及视草，如君真胜流。
兰芷生颜色，暂烦为远游。
君方俟瓜时，相依意绸缪。
樽酒接从容，诗篇更唱酬。
论文究今昔，析理到孔周。
老我澹无伴，掺袪不容留。
别乘澹庵子，倾盖当相投。
公余文字饮，能思故人不。

七十老翁门昼闭，终日萧然无一事。
却因不雨动衰怀，拥笏黄堂与祠祀。
兼旬旱涸舟不通，井泉欲竭知无计。
僮奴抱瓮扣比邻，水不得清仅无滓。
旧时见说横谿源，有水侧出万竹前。
考之尔雅名汍泉，颇思走介分微涓。
去之一驿不易到，午暑坐想空垂涎。
不知何人剥啄扣我门，惠以小罂童稚惊相传。
启封一勺挹清泚，烹试茗碗真增妍。
况当精祷已孚应，三日檐溜倾潺湲。
病中一笑成莞尔，城闉安有泉如此。
吴松四桥思陆羽，白帝城西歌子美。
何用中泠取扬子，已觉清甘冰人齿。
前人所品殊不定，一下一高随所喜。
老我住世能几年，引饮一瓢几子渊。
行见甫田取十千，坐使远近俱安然。
欲和大篇不觉沉吟久，击钵成章惭敏手。

平时感叹屈灵均，离骚三诵涕欲零。
向来传注赖王逸，尚以舛陋遭讥评。
河东天对最杰作，释问多本山海经。
练塘后出号详备，晦翁集注尤精明。
比逢善本穷日诵，章分句析无遁情。
林侯忽又示此帙，正欲参考搴华英。
属余近岁方苦疾，笔砚废堕几尘生。
尝鼎一脔已知味，始知用工久已成。
况复身到荆楚地，详究兰芷闻芳馨。
前此同朝幸相与，锦囊诗文为我倾。
惜哉不早见此书，病中欲续神不宁。
年老耄及屡求去，倘得挂冠早归耕。
尚当一一为寻绎，期以爝火裨明星。
谩挥斐语塞厚意，深愧所报非琼莹。

千古兴亡一梦惊，就中物理似持衡。
茜花空染朝歌血，荒草犹祠羑里城。
但见反身知自咎，谁言修政欲相倾。
知音只有昌黎操，臣罪当诛主圣明。

老韩同传我多惭，意气相倾自不凡。
忧患饱更俱白发，班行独立见青山。
羡君真有虎头相，顾我方为马口衔。
同舍几何俄话别，可堪目力送风帆。

离觞别泪为君倾，行李匆匆欲问程。
不用阳关寻旧曲，图中端有断肠声。

东谿诗似老弥明，倾盖论诗绝点尘。
笔墨为供无尽藏，江湖乞得自由身。
出门远送成惆怅，无计相留更主臣。
但愿皇天开老眼，不应空谷滞斯人。

全体江梅腊里芳，紫绵新拂汉宫妆。
临川借得江梅句，倾国天教抵死香。

箫鼓声中醉九旬，落红万点正愁人。
眼明忽见倾城色，更向尊前作好春。

琴弈心偏好，丹铅手自磨。
衰翁会同社，吾子揖余波。
歌动玉条脱，酒倾金叵罗。
好为文字饮，行乐未宜多。

妙画初惊渴骥奔，新诗熟读叹微言。
四明知我岂相属，一水思君谁与论。
茶灶笔床怀甫里，青鞋布袜想云门。
何当一棹访深雪，夜语同倾老瓦盆。

几年不泛浙西船，每忆林间访惠泉。
雅好谁如广文老，亲携直到病夫前。
细倾琼液清如旧，更瀹云芽味始全。
或问此为真品否，其中自有石如拳。

久矣君宜任弼谐，果随召驲上天阶。
几年不作相逢梦，一日俄倾积别怀。
情厚夫君几鲍叔，愚如老我类高柴。
它时户册高悬后，直欲扁舟访水涯。

炼句工深兴味长，固知家学富青箱。
莫言一脔能尝鼎，更欲为余倾锦囊。

半世谁知己，登门意气倾。
交情忘父行，文会忝余盟。
持论先忠厚，谈经叹老成。
幽光谁为发，落笔泪纵横。

北面愿师承，东台拜老成。
忘年容末至，叙契若平生。
风月吟千首，雷霆寄一名。
送车无路到，寒涕为君倾。

东甬与宾兴，文闱赖主盟。
菲葑无下体，衣钵有门生。
剑佩今何处，樽罍空复情。
自惭无报所，老泪为君倾。

主眷逢千载，宠光倾一时。
铨曹著官簿，禁掖粲英辞。
论议推东省，威声憺北夷。
平生经世意，怀卷竟何之。

桂籍兄联弟，兰阶子克家。
上恩嘉踵武，京秩为增华。
朝着蒙倾盖，纶闱睹判花。
遽成千古别，南望想悲笳。

倾盖欢如故，相从沧海隅。
方将理诗社，忽已閟泉途。
归路孤飞旐，交情一束刍。
梅霖将客泪，凄澹洒平芜。

豁野真连璧，一斋宁遗金。
齐家平日学，忧世百年心。
折券无难色，倾囷想义襟。
月评何处见，名士列碑阴。

阃内谁无助，夫人事特明。
倾囊资色养，勉学就清名。
遁世期高节，辞风叹落英。
丁宁犹在耳，伉俪若为情。

肮脏阳司业，作州如理家。
源流知有自，悃愊信无华。
方喜亨途远，俄惊暮景斜。
伤心倾盖旧，何处望东嘉。

伊昔为君御，儒流赖主盟。
执经容后进，倾盖若平生。
坐见埋黄壤，空劳望赤城。
友朋相与泣，反袂不胜情。

伊昔丹丘去，相逢意气倾。
楼前巾子秀，山下育泉清。
敬梓情逾厚，交梨论益明。
凄凉千古意，潮落又潮生。

与物初无忤，台评反谓倾。
麾符成漫仕，林壑寄平生。
跪履嗟何晚，挥犀空复情。
天台隔风浪，无地拜佳城。

忽作堂堂去，门前爵已罗。
梦随弹指断，事向盖棺多。
心系六州铁，身倾千丈坡。
喑喑昼夜哭，柰此敬姜何。

客授蒙倾盖，朝参喜缀班。
开藩才一水，去国遂千山。
晚遇名方重，言归鬓未斑。
功名付诸子，含笑谢尘寰。

所至多遗爱，丹丘最有声。
奉常千载久，攀恋一城倾。
已恨数离别，宁知隔死生。
湖边旧门巷，一到一心惊。

伊昔初倾盖，摛文已甚工。
亲闻南涧语，谓有魏公风。
既往言多验，归来道更穷。
诲言非教佞，后裔报宜丰。

壮岁崭头角，夷涂试着鞭。
群公争倒屣，诸老亦忘年。
论议倾朝誉，功名短世缘。
神伤贤伯仲，风雨夜无眠。

幸堪击壤乐清时，衰病情怀百不宜。
祇好灌畦陪汉叟，更欣学圃慕樊迟。
逢人草草须倾酒，得韵匆匆且和诗。
琴意高低尤自适，高山流水久心知。

久疑岩桂尽迟开，留待生朝伴举杯。
老去欲寻千日醉，客来同引百花醅。
况临高阁枝枝秀，好判闲身日日陪。
家酿尽倾君不惜，莫教瓶罄耻为罍。

车辙长多长者临，相过肯笑席门深。
寒暄固有三分话，臭味还倾一寸心。
客至自应闲不厌，年来寖觉老难禁。
应酬既了无余事，面壁何妨学少林。

闻道东阳水乐亭，一经坡句万年声。
我来石洞得飞瀑，谁赋新诗留美名。
平地有雷鸣不断，半天无雨势如倾。
欲知山水醉翁意，且请主人迟酒行。

人性政自静，动者乃妄情。
纷纷相倾夺，富贵与功名。
形存神已亡，嗟汝难久生。
岂知旷士怀，古井波不惊。
醪酒辅吾体，不待金丹成。

今我思故里，身不能奋飞。
登高眺山川，孰知予心悲。
却思大化中，万类本无依。
何者为我庐，是处皆可归。
幽忧不自释，齿发日变衰。
不如倾兹酒，杯行无固违。

堂堂东坡公，文章万人英。
尝和饮酒诗，曲尽今古情。
平生不解饮，而独喜客倾。
仇池一仙去，九韶喑不鸣。
不知几百年，斯人还复生。

字画端重无倾欹，文辞简古有刺讥。
高堂一见为却立，知是浯水中兴碑。
当时长安望浯水，相去不知几千里。
斯文自合上送官，如何镵向千岩底。
二公用意深复深，知我罪我俱无心。
不向一时求赏音，亿代宝之如璆琳。
孽臣之事置莫说，尚喜蚕头未讹缺。
纷纷理乱堕空虚，千古断崖悬日月。

白纻舞女杨花轻，玉笙学得悲凤鸣。
烂然繁星上华檠，凉苑夜宴风气清。
美人酒半妆脸明，宝钗绾髻歌欲倾。
良宵人人愿君醉，岂问遍谁得君意，君其欢娱至万岁。

行路难，东南地倾水弥漫。
三江五湖沧海宽，鱼龙出没肆神奸。
万斛不劳一蹴翻，江水有潮溪有滩。
钱塘潮头平越山，乘潮寄命呼吸间。
上滩篙挽寸步悭，下滩小跌沦奔湍。
我行河道差若安，亡奈众堰为阻艰。
两牛力尽费跻攀，咫尺犹如限重关。
行路难，西南之险更莫言。
一山至有百八盘，猿猱欲上愁复还。
汝如惮行要登船，恐汝胆落𣸣淖旋。
此去投北经中原，昆仑万里倾浊澜。
一吞数舟岁常然，舟楫么么吁难全。
陆行崤函车不前，况复羊肠万屈蟠。
其余禹历诸山川，深入无底高{扌致}天。
行路难，有如此，不如闭门且隠几。
门前有地平如砥，无忧那忧勃堆起。

行路难，东南地倾水弥漫。
三江五湖沧海宽，鱼龙出没肆神奸。
万斛不劳一蹴翻，江水有潮溪有滩。
钱塘潮头平越山，乘潮寄命呼吸间。
上滩篙挽寸步悭，下滩小跌沦奔湍。
我行河道差若安，亡奈众堰为阻艰。
两牛力尽费跻攀，咫尺犹如限重关。
行路难，西南之险更莫言。
一山至有百八盘，猿猱欲上愁复还。
汝如惮行要登船，恐汝胆落𣸣淖旋。
此去投北经中原，昆仑万里倾浊澜。
一吞数舟岁常然，舟楫么么吁难全。
陆行崤函车不前，况复羊肠万屈蟠。
其余禹历诸山川，深入无底高{扌致}天。
行路难，有如此，不如闭门且隠几。
门前有地平如砥，无忧那忧勃堆起。

西北有高楼，氤氲临大路。
飞檐转春风，绮窗鏁云雾。
姣服者谁子，倾城此容与。
娟娟长眉青，不受脂泽污。
娉婷惜不嫁，恐为荡子悮。
写心泛清瑟，独不怨迟暮。

一春略无十日晴，灶前濈濈蛙黾生。
晨兴登视云霁平，揽衣出门聊意行。
东风吹拂酒面醒，花光掠我双眼明。
举头还听鸠妇鸣，归来有酒愁独倾。

痴云挟雨雨不晴，门外野田春水生。
登临一望莽然平，沧波十里舟可行。
农人枵腹愁弗醒，今朝喜见天日明。
前村相去几牛鸣，试问谁家廪粟倾。

霜日炫晴昼，湖光掠眼明。
散策事幽讨，出门聊意行。
柳塘和靖居，宫殿若化成。
霞裾赤城仙，笑语相逢迎。
云腴饮甘液，琅函披内经。
趺坐纵名谈，妙处俱忘形。
须臾启灵鏁，台沼列万楹。
迳路通深杳，宫花不知名。
石泉鸣佩环，松篁奏竽笙。
髣髴如钧天，音韵铿韺{音巠}。
吾皇香案臣，笔力雕阳春。
危亭倚高寒，意气干青云。
饮酣视八极，神驰白玉京。
日月看跳丸，羲轮忽西倾。
归来十里塘，问讯江梅英。
断桥流水香，一枝疏影横。
烟淡月昏黄，清于玉壶冰。
锦囊搜好句，山阿纪前盟。

雪色迷江国，人谁入蔡城。
窗虚元自白，梅破不胜清。
佳客苦难唤，清尊只细倾。
吾衰便静退，不忍浪谈兵。

丹山郁世表，岩岩千仞巅。
自非常雏辈，安得参周旋。
胡为此弱羽，越簉祥仪鲜。
飞鸣过所据，飙骇俄翻然。
退则安栖地，翔风娱楚天。
始病孰俦侣，乃与朱鸾攀。
英英日相照，老翮徒愧前。
少别正倾听，览辉当圣年。

汉相岩岩真国英，门庭曾是接诸生。
阳秋谈论四时具，河岳精神一座倾。

气候随时应，初寒雪已盈。
乾坤一色白，山水万重清。
是处人烟合，无穷鸟雀惊。
忻然不成下，连把玉罍倾。

尝水茫茫怅别情，悲风吹树作离声。
酒倾银斝临江卧，潮落沙汀带月明。
千里绿烟芳草合，一天红雨落花轻。
老怀对景成三叹，不觉澘然泪两倾。

尝水茫茫怅别情，悲风吹树作离声。
酒倾银斝临江卧，潮落沙汀带月明。
千里绿烟芳草合，一天红雨落花轻。
老怀对景成三叹，不觉澘然泪两倾。

人皆称善弈，伊我独不能。
试坐观胜败，白黑何分明。
运智奇复诈，用心险且倾。
嗟哉一枰上，奚足劳经营。
安得百万骑，铁甲相磨鸣。
西取元昊头，献之天子庭。
北入匈奴域，缚戎王南行。
东逾沧海东，射破高丽城。
南趋交趾国，蛮子舆榇迎。
尽使四夷臣，归来告太平。
谁能凭文楸，两人终日争。

吾家泰山徂徕间，浓岚泼翠粘衣冠。
君来访我茅屋下，正值山色含春寒。
终日把酒对山坐，几片山色落酒盘。
峰头云好望无倦，𥬠里酒多倾不干。
临行再拜殷勤别，请我一言披心肝。
吾贫无钱以赠君，门前峨峨横两山。
愿君节似两山高，眼看富贵如鸿毛。

山驿萧条酒倦倾，嘉陵相背去无情。
临流不忍轻相别，吟听潺湲坐到明。

西掖门外驻征轩，修书院中倾别酒。
诸公磊落方具来，顾我衰迟亦何有。
祖侯衔使才北归，亟请甘棠复西走。
函关候吏齐引领，翰林主人惜分手。
高谈抵掌华屋头，赋咏题诗乐难朽。
飞觞举白至无算，击楫誓清不殓九。
着鞭壮士空后时，隠几先生仍丧偶。
定国能饮动论石，山公雅望潜增斗。
纷纷醉袂影就判，怊怅高阳一狂叟。

昔有人如玉，兹山得美名。
岩扃锁积翠，谷水断余声。
乔木今无在，高台久已倾。
如何嵩岳什，独咏甫侯生。

痛矣真源丧，纷纭物象来。
水轮今若此，世事亦宜哉。
上下车交辐，周旋斗转魁。
咸渊日微堕，仙窟月初开。
旁柅从为用，垂𫄠重亦回。
枘多初不晓，机密暗相该。
圃外沧浪泄，庭间霹雳摧。
玉飞千仞表，缨挂九泉隈。
翻覆殊难定，牵连巧自媒。
建瓴今比速，抱瓮此相哀。
平视曾无觉，深窥遂可猜。
团团释子壁，轧轧燕王台。
解见陶埏运，宁观将毂推。
造端原有发，汲用始知材。
本异道家意，定遭怡士咍。
转圆非雅具，欹器有深灾。
持满忘前监，相倾自下催。
流风无以复，视此一裴回。

大荒孟冬月，末旬高舂时。
日腹昏盲伥，风口鸣呜咿。
万灵困阴戚，百植嗟阳衰。
浓寒有胜气，天冻无败期。
六指忽摇拽，群跖初奔驰。
丸铜落蟾吻，始异张浑仪。
列宿犯天纪，预念汉志辞。
民甍函鼓舞，禁堞强崩离。
坐骇市声死，立怖人足踦。
坦途重车偾，急传壮马敧。
陵阜动抚手，砾块当扬箕。
停污有乱浪，僵木无静枝。
众喙不暇息，沓嶂惊欲飞。
踊塔撼铎碎，安流荡舟疲。
倒壶丧午漏，颠巢骇眠鸱。
居人眩眸子，行客劳髑儿。
南北顿儵忽，西东播戎夷。
四镇一毛重，百川寸涔微。
斗薮不知大，轩干主者谁。
共工岂复怒，富妪安得为。
宁无折轴患，顿易崩山悲。
众蛰不安土，群毛难丽皮。
惊者去靡所，仆或如见挤。
轰雷下檐瓦，决玉倾仓粢。
双颠太室吻，四跃宸庭螭。
万宇变旋室，百城如转机。
念此大灾患，必由政瑕疵。
胜社勇厥气，孤阳病其威。
传是下乘上，亦曰尊屈卑。
夫惟至静者，犹不可保之。
况乃易动物，何以能自持。
高者恐颠坠，下者当镇绥。
天戒岂得慢，肉食宜自思。
变省孽可息，损降祸可违。
愿进小臣语，兼为丹扆规。
伟哉聪明主，勿遗地动诗。

阴霜策策风呼虓，羌贼胆开凶焰豪。
赤胶脆折乳马健，汉野秋穟黄云高。
驱先老尩伏壮黠，裹以山壑鬼莫招。
烽台屹屹百丈起，但报平安摇桔槔。
喜闻羸师入吾地，主将踊跃士惰骄。
神锋前挥拥胜势，横阵立敌俱奔逃。
不知饵牵落槛阱，一麾发伏如惊飙。
重围八面鸟难度，相顾无路惟青霄。
地形窄束甲刺骨，眦裂不复能相鏖。
弃兵衮衮令不杀，部曲易主无纤嚣。
恸哭皇天未厌祸，空同无色劲气消。
狂童得志贱物命，陇上盘马为嬉遨。
苍皇林间健儿妇，翦纸沥酒呼嗷嗷。
将军疾趋占葬地，年年载柩争咸崤。
朝廷不惜好官爵，绛蜡刻印埋蓬蒿。
三公悲吟困数败，车上轻重如鸿毛。
白衣壮士气塞腹，愤勇不忍羞本朝。
重瞳三顾可易得，亮辈本亦生吾曹。
穷居哀牢厌咄咄，岁月奔激朱颜凋。
当年请行大明下，今日颓堕思南巢。
阳羡溪光逗苍玉，尺半健鲫烟中跳。
便欲买田学秧稻，不复与世争锱毫。
奈何三世奉恩泽，肯以躯命辞枯焦。
以知出处系大义，一饭四顾情如烧。
贺兰磨剑河饮马，颈系此贼期崇朝。
归来天下解倒挂，玉色蔼蔼宸欢饶。
笔倾江河纸云雾，叹颂天业包陶姚。

大江西来遶重城，犹如丛花疋练萦。
左山右阜若开避，曾是岘首当头横。
江湍冲山山不动，滔滔雪浪东南倾。
聩然巨势压汉境，万楚不得专雄名。
四时美景千百状，登临可以摅襟灵。
近麓挼蓝秋水绿，幽岩团缬春葩明。
寒林萧疏四面合，夏木延袤长川青。
危巅碑垫龟螭蛰，阴崖桧老蛟龙形。
俯瞰洲岛相向背，风恬江面罗纹生。
渔舠数百集其下，瞥然来往一叶轻。
波底峥嵘沈翠影，槎头凫雁敛霜翎。
天然佳致信可尚，直是丹青写不成。
叔子当年乐山水，每来置酒空垆罂。
贤达胜士共爱此，谓此风景魁南荆。
荆人被化思不已，立祠山椒共祭牲。
尔来绵亘几千载，瓦飞栋挠谁经营。
守臣罕肯著脚到，遂至完固属兼并。
非惮鸠工缮完葺，诚知仁政难继声。
帝眷襄阳曰重镇，宜从馆阁择名卿。
明公之来百城悦，壶浆竹马相欢迎。
政成公休屡登览，山前车骑长晶荧。
傃空寓目看不足，诗豪佚发输精诚。
乃敕寮属复祠宇，仍从岭上新虚亭。
岁时游憩备言咏，荆人爱之犹钜平。
羊公之政公之化，异时一致当同评。
两贤继美何以况，山之永兮水之清。

汉室言中圮，咸京欲伴芜。
髹墀倾馺娑，𫠜齿笑诸于。
未暇平青犊，旋闻奉赤符。
货泉诚妄改，天命本难渝。

纶巾短袖迎凉服，茧犊笨车乘兴游。
岂谓烟霞生旷达，只缘尘土倦伊优。
更无倾盖将谁共，纵有吹雕不我留。
曾达酒垆惟独醉，幰前犹恨欠三驺。

碧槛初荣槿，芳园已莠葽。
翠岑应解鹿，高树欲鸣蜩。
霞绮笼飞观，云峰映琐寮。
霜纨徒比月，仙驭好凌飚。
寒水沉朱李，新吟寄绿蕉。
药房清气爽，荃壁冷香消。
玉沼贺荷嫩，兰禳乳燕娇。
薄帷安画石，幽径采神虈。
每欲求飞雪，常思造结瑶。
浩歌频倚瑟，长袖几炊雕。
静对黄梅雨，闲吹紫玉箫。
砌榴红烂熳，窗岫碧岧峣。
袁趾疏还往，颜居正寂寥。
且倾光禄酒，莫发采菱谣。

古寺清秋日，含毫凭小楼。
雨微滋石藓，烟淡落霜楸。
紫燕休巢幕，苍鹰已下韝。
闲倾浮蚁酎，时典鹔鹴裘。

古鼎良金齐法精，未知何代勒功名。
更须梓匠为凫杓，堪与仙翁作酒枪。
涤濯尚应劳犊鼻，腥膻不复染羊羹。
水边林下风清处，长伴薰然醉玉倾。

不取归资厚，仁风藉尔扬。
论财虽俭薄，应用极清凉。
六角价非重，九华名未光。
倾心既已久，安石勿相忘。

山水清音步步随，谢家歌舞岂须携。
深游雾市身应润，直上莲峰路不迷。
细草舒茵承蜡屐，长松倾盖护云梯。
岩隈灵药皆堪采，采得盈箱亦自提。

三朝光辅仰耆年，谢政归来作散仙。
筑室尚依双凤阙，放怀何必五湖船。
清谈倾座簪缨盛，彩服趋庭子舍贤。
公伴赤松应念我，早教西去老伊川。

梁园深雪里，更看范宽山。
迥出关荆上，如游嵩少间。
云愁万木老，渔罢一蓑还。
此景堪延客，拥炉倾小蛮。

姚黄左紫状元红，打剥栽培久用功。
采折乍经微雨后，缄封仍在小奁中。
勤勤赏玩倾兰醑，漠漠馨香逐蕙风。
犹恐花心怀旧土，戴时频与望青嵩。

昔览传心法，知公素学禅。
今游化成寺，使我复思贤。
大舍倾高产，多生结胜缘。
人琴虽已矣，松菊尚依然。
宝地侵苍藓，巍峰柱碧天。
撮衣书久失，砻石像犹全。
境寂遗尘虑，僧闲足昼眠。
欲归情恋恋，缓辔出燕川。

一代勋贤孰拟伦，惟公爵德齿俱尊。
顾惭参鲁辞枢筦，辄继萧规偃辅藩。
每到碧涟思召茇，时倾绿醑忆曹樽。
平嵩极目西南望，仁里高闳近鼎门。

骤易铜台守，脂车冒蕴隆。
北行如拾鲁，南望倚平嵩。
畏日临倾藿，惊飚走断蓬。
伊流旧亲友，应亦念衰翁。

醒时忙事醉时闲，随分倾杯也破颜。
若使玉楼休酿酒，春风应不到人间。

诗缘大雅成歌倾，器自良工得范模。
珍重星郎为寿意，更从兰省辍薰炉。

洛表衡皋谷雨天，归来景物尚鲜妍。
喜随使旆寻花圃，急趁宾簪赴绮筵。
酒拨嫩醅倾绿液，曲调新谱促朱弦。
玉堂仙客应潜笑，强作风情学少年。

老臣为感圣恩殊，趣治轻装觐帝居。
锡宴便藩亲凤扆，赐章重叠捧龟书。
康时有志才终短，报国无功术已疏。
身在洛阳心魏阙，愿倾丹恳上公车。

引玉才三唱，投珠已四吟。
一钧皆协律，六义尽同心。
巨浸倾无竭，洪钟叩有音。
鼓行君正勇，怯者原闻金。

春光垂欲尽，夏景渐增添。
郁郁松篁茂，萧萧风雨兼。
花心随絮落，屐齿被苔粘。
巧啭莺迁木，惊飞燕入帘。
虾须穿曲沼，虎爪度前檐。
坐久香销炷，吟多笔费尖。
云容方霭霭，日色未炎炎。
舞鹤倾丹顶，游龟散绿髯。
命宾常务率，出令更须严。
诗咏当阶药，书寻傍架签。
兰芬衣可袭，露润草俱沾。
贵近辞金马，编修赐玉蟾。
高懽惟自适，独乐未尝厌。
赤白曾咨丙，丹青每诮阎。
冲和缘养浩，寂寞为安恬。
身处贫无愧，心贪道不廉。
成文推大手，济用鄙轻缣。
视履循清节，祈恩陋杂占。
闻韶欣凤舞，在藻爱鱼潜。
鲈鲙思鱼艇，貂冠望酒帘。
圣时非吏隐，贤业系民瞻。
抚事惟公论，摛辞乃自谦。
保躬诚易退，康世义难淹。
颣句惭无取，酬言幸不嫌。

一廛幽趣斗城西，竹映轩窗柳拂堤。
园吏每夸风物美，主人常叹簿书迷。
碧池荷动观鱼戏，朱槛梧倾待凤栖。
惟愿毗耶长者至，莫忧花里有莺啼。

奕世韦平族，经时管葛才。
苍生方仰望，大厦忽倾颓。
不憗皇情悼，如仁士论哀。
刑山赴真宅，应见国侨来。

去春解组遂西征，曾辱都门出饶行。
席上诗成光退迹，樽中酒满叙离情。
经年方叹音容隔，此日俄惊柱石倾。
羸老不能亲引绋，临风洒泪湿襟缨。

留滞周南十五年，成书奏牍过三千。
东山方起为霖雨，大厦俄倾叹逝川。
密有忠言如药石，别加优礼赐貂蝉。
两宫痛悼皆临奠，祗为皋夔志未宣。

金兰取友务端良，仲损于余极久长。
蚤岁倾怀论管鲍，晚年修好结潘阳。
人琴忽起芝焚叹，箫鼓俄随薤挽伤。
不到寝门亲一恸，临风老泪独浪浪。

天圣年中始得朋，后陪孟洛两交承。
追思往事浑如梦，老泪如倾自不胜。

释之久未调，王粲当从军。
谓言塞垣事，壮气横风云。
育材幸明代，荐贤无令君。
如无汉酤冗，沈此荆山珍。
萍氏本讥酒，周官有彝伦。
孝武事却攘，志清天地屯。
连兵无时已，四海萧然贫。
官始操酿具，榷之饱师人。
利源一以泄，颓波荡无垠。
糜谷费耒耜，良糵争清醇。
酒禁著律令，犯笞及其身。
狂药乃陷阱，伤哉尧舜民。
炎灵属我后，天资英且仁。
邦力早雄富，汉制仍相循。
岁赋二千万，经入固已勤。
弥年拥武节，聚边清国氛。
雄雄百万师，跨迈击燕秦。
仰给倾武库，赏赍图戎勋。
加敛犹不足，返古当何云。
杭城东南剧，地将湖海邻。
榷利冠天下，旗亭压重闉。
彼虽斗筲职，亦择才英臣。
风露气已肃，溪潭寒弥新。
沙榜朝汍汍，吴涛暮沄沄。
南州近牛斗，气象雄霜旻。
汀枫变老枿，赤叶晴相纷。
尝茶泊幽寺，观鱼下轻{舟仑}。
行当收翘楚，宁复混蒸薪。
无为狎吴叟，坐恋秋江莼。

一日夫子来山陲，来言去别将何之。
清尘旧尉亦皆至，鲜车轻珮光陆离。
入门顾我颜色好，林下把袂相追随。
笑傲恣肆意气豪，举首不觉白日欹。
拂榻乃留岩宇宿，纸衾蒲席诚可嗤。
不计丰约但适美，唯唯无语相拒违。
是时春和二月半，永夜耿耿轻寒微。
高谈交发雅兴合，如瓶注泉争淋漓。
须臾促席命言志，直吐胸臆㧑淳词。
人心不同有如面，平生各自有所为。
表民卒然趋席端，曰吾有志人不知。
末俗浅近乌足语，含哺未吐长嗟咨。
少从先生学经典，不探枝叶穷根基。
帝王之道断可识，殷盘周诰无复疑。
古今事业贵适用，文意述作须有规。
岂类童稚空琢刻，画饼不能疗朝饥。
十五孜孜事文字，磨砻笔砚精神罢。
长篇大轴浩无数，慷慨但欲扶政治。
前年补吏来浙右，局务冗俗不可窥。
倾怀欲效王霸略，骐骥捕鼠非宜宜。
钱唐大府多达官，品秩相较我最卑。
孟轲独负浩然气，谁能敛袂长低眉。
丈夫所重以道进，青云万里须自驰。
咄嗟顾我胡为者，甘以门荫为身资。
遂为谢病远引去，遽与簪组相差池。
胶西董生苟可慕，下帷克苦穷书诗。
闲居落莫多感激，所感时政生瑕玼。
贱臣抱节私自效，作书万字投丹墀。
天阍深岩在西北，引领一望云淋{雨/斯}{雨/斯}。
德音毕竟不下报，漫陈肝胆空涕洟。
嗟嗟吾生时命谬，不遇当时甘佚遗。
龙蛇之蛰尺蠖屈，万物不时须自怡。
我家田园在南国，亦有溪山名武夷。
泉甘壤黑堪稼穑，归与老农事镃基。
余与感之闻此语，精神飞动惊支颐。
深谋远虑不可测，沧溟无底天无涯。
阊阖门前无限客，摩肩踏足争前词。
暖衣饱食恣气艳，几辈卓荦能如斯。
诗君更前与君语，何必轻沮烦孜孜。
嘉谷冬收槿朝发，众物荣茂有疾迟。
不闻伊尹五干汤，尧舜之道方得施。
贤杰轻身重天下，岂使汲汲营其私。
况当夷狄侮中国，蹂践二鄙翻地皮。
将军诛讨苦未克，百万师老劳旌旗。
凶年乐岁复间作，风雨霜雪犹不时。
天子勤政不暇食，亦待才能相补裨。
庙堂之上有君子，聪明岂肯饶皋夔。
执秉公道尊大匠，裁度杞梓宁参差。
爱君为人性疏达，不以其教交相訾。
临风明月千里别，祝词岂惮倾肝脾。
俗人好毁寡乐善，嘉名清节慎莫亏。
朝廷若问平津策，贤良第一非君谁。

一日夫子来山陲，来言去别将何之。
清尘旧尉亦皆至，鲜车轻珮光陆离。
入门顾我颜色好，林下把袂相追随。
笑傲恣肆意气豪，举首不觉白日欹。
拂榻乃留岩宇宿，纸衾蒲席诚可嗤。
不计丰约但适美，唯唯无语相拒违。
是时春和二月半，永夜耿耿轻寒微。
高谈交发雅兴合，如瓶注泉争淋漓。
须臾促席命言志，直吐胸臆㧑淳词。
人心不同有如面，平生各自有所为。
表民卒然趋席端，曰吾有志人不知。
末俗浅近乌足语，含哺未吐长嗟咨。
少从先生学经典，不探枝叶穷根基。
帝王之道断可识，殷盘周诰无复疑。
古今事业贵适用，文意述作须有规。
岂类童稚空琢刻，画饼不能疗朝饥。
十五孜孜事文字，磨砻笔砚精神罢。
长篇大轴浩无数，慷慨但欲扶政治。
前年补吏来浙右，局务冗俗不可窥。
倾怀欲效王霸略，骐骥捕鼠非宜宜。
钱唐大府多达官，品秩相较我最卑。
孟轲独负浩然气，谁能敛袂长低眉。
丈夫所重以道进，青云万里须自驰。
咄嗟顾我胡为者，甘以门荫为身资。
遂为谢病远引去，遽与簪组相差池。
胶西董生苟可慕，下帷克苦穷书诗。
闲居落莫多感激，所感时政生瑕玼。
贱臣抱节私自效，作书万字投丹墀。
天阍深岩在西北，引领一望云淋{雨/斯}{雨/斯}。
德音毕竟不下报，漫陈肝胆空涕洟。
嗟嗟吾生时命谬，不遇当时甘佚遗。
龙蛇之蛰尺蠖屈，万物不时须自怡。
我家田园在南国，亦有溪山名武夷。
泉甘壤黑堪稼穑，归与老农事镃基。
余与感之闻此语，精神飞动惊支颐。
深谋远虑不可测，沧溟无底天无涯。
阊阖门前无限客，摩肩踏足争前词。
暖衣饱食恣气艳，几辈卓荦能如斯。
诗君更前与君语，何必轻沮烦孜孜。
嘉谷冬收槿朝发，众物荣茂有疾迟。
不闻伊尹五干汤，尧舜之道方得施。
贤杰轻身重天下，岂使汲汲营其私。
况当夷狄侮中国，蹂践二鄙翻地皮。
将军诛讨苦未克，百万师老劳旌旗。
凶年乐岁复间作，风雨霜雪犹不时。
天子勤政不暇食，亦待才能相补裨。
庙堂之上有君子，聪明岂肯饶皋夔。
执秉公道尊大匠，裁度杞梓宁参差。
爱君为人性疏达，不以其教交相訾。
临风明月千里别，祝词岂惮倾肝脾。
俗人好毁寡乐善，嘉名清节慎莫亏。
朝廷若问平津策，贤良第一非君谁。

日出野旷明，肃然访道生。
杳渺湖外去，散诞云边行。
秋高天宇浄，脱叶飞纵横。
乘风度林岭，转觉衣屦轻。
时闻缥缈间，微飚传鹤声。
知与仙家近，逸思泠然清。
须臾转幽谷，紫府芝田平。
仙童走脚报，松子来门迎。
接袂语且笑，所欢非欲情。
丹脸人未老，道貌天已成。
开筵罗玉粒，盘餐馐紫英。
绸缪似交旧，洒落怀抱倾。
薄暮忍云去，徘徊倚山楹。
欲有重寻约，还忧变高名。

囊锥脱颖久峥嵘，剑气干霄恨莫平。
江左方思见王导，儿曹谁敢吏渊明。
悲秋欲赋情难极，忧国忘言酒细倾。
高卧东山岁将晚，何如一起为苍生。

倒岳倾湫与么来，小根魔子谩疑猜。
神驹一跃三千界，空说门前下马台。

少年麋鹿姿，待价非结绿。
东湖嗜红芰，西山茹黄独。
虽无负郭田，仅有环堵屋。
稍知亲简编，岂意分符竹。
不作梁甫吟，徒歌采薇曲。
轩冕本无心，泉石慕幽躅。
疏才偶计偕，微名玷宦牍。
扰客书掣肘，蹈险车脱轴。
为米一折腰，献玉三刖足。
人情冰复炭，世路岸为谷。
奔走三十年，尘埃几千斛。
归访旧园林，要识真面目。
敝庐他人居，故友半鬼录。
诛茅倾客囊，千日笑神速。
堂成屡留醉，夜阑更秉烛。
冬霜孤松秀，春霖万花霂。
薰风自生凉，秋云不待族。
鱼鸟乐欣欣，柴荆纷樕樕。
曳杖时往还，拊缶谁拘束。
敲门闻剥啄，开缄佩谦牧。
初读少陵诗，再对渊明菊。
试听句掷金，坐想人如玉。
搜肠嗣高吟，深愧窘边幅。

几重浓云泼黑墨，数点疏雨飞的皪。
桃花李花红更白，不觉东风扫踪迹。
深山绿暗新树密，悬崖倒挂春空碧。
泉声泻出万霹雳，长虹飞过三百尺。
蹇馿倒骑回语客，目端春事俱可识。
茅舍敲门倾琥珀，古寺击鼓非玉食。
我今已饱天工力，风吹浮云露白日。
崎崄不复厌登陟，高处更穷低处逼。
下瞰群峰五顽石，回首一笑天地窄。
兴来策杖遶山侧，窦深岩远不可侧。
相思涧边酌寒滴，一抹暝烟壮山色。
寻真不见空回忆，使我伤今复伤昔。
道人山房遍幽历，醉里疑从仙籍谪。
钧天广乐梦中得，更问腾空好消息。

碧潭无底潜蛟龙，神居下宅琉璃宫。
一水镜奠挠不浊，两山角抵常争雄。
鸦啼古庙树色黑，鱼跃急湍波影红。
鬓雾鬟烟森拱竦，栋云帘雨飞冥蒙。
蕙肴时展朝暮奠，蒲席快分南北风。
假威老巫腹恣饱，乞灵行客心潜通。
无求小舸疾飞鸟，不恨孤踪成断蓬。
去秋浙右尽淹没，今夏江西尤蕴隆。
尾衔万斛去不返，鳞次千仓皆屡空。
农背赤裂鱼釜满，田毛焦枯龟兆同。
炎官张皇掉旗旆，海若羞涩藏冲融。
一方虽藉诃护力，四海正思霖雨功。
片帆短棹利极细，酾酒割牲酬易穷。
好乘云车命箕伯，去击雷鼓驱丰隆。
晶荧烛物掣长电，剨勒扫空消霁虹。
不须犀角照百怪，何待牛蹄翻巨{谷工}。
挽起天河尽倾泻，坐令人物还熙丰。
笑谈可活万民命，顷刻已回元气工。
上帝报功赐褒敕，真妃锡号荣清躬。
元圭华衮依约里，介族水类驱驰中。
山高水深千万祀，南面血食无时终。

羽檄走边遽，虎符出精兵。
壮士卷甲起，骨肉送之行。
击筑歌易悲，挈榼酒更倾。
关山杀气缠，寒日无晶明。
箭落紫塞雕，马裂黄河冰。
岂畏虏骑多，只忧将权轻。
阃外不中制，一贤当长城。
鼓行渡沙碛，愿勒燕然铭。

腷膊鸡声夜向晨，东方飞景到云林。
帘帏已是曈曈晓，庭户全无曀曀阴。
可是梧桐长得地，也知葵藿久倾心。
日边早晚来环赐，见说清光注意深。

他山石徒多，器宝匿幽僻。
产璞芙蓉坑，金声而玉德。
冈峦外钩联，地势中断隔。
曲坞八九家，路入羊豕迹。
涧水抱石根，石骨多绀碧。
北山上搀天，南山势蟠伏。
砚工二百指，日凿崔嵬腹。
篝灯砺斧斤，深入逾百尺。
我行冒风雨，周览不知夕。
夜宿茅茨下，青灯照岑寂。
酒阑呼匠氏，访之语纤悉。
冰蚕吐银丝，鲛人织雾縠。
巧手琢磨之，价直黄金镒。
断岩半倾欹，旧穴久湮塞。
旁求得他材，饮水不受墨。
坚滑已支庶，粗燥乃臧获。
信知天壤间，尤物神所惜。
罕见固为贵，有亦未易识。
珉玉混一区，语尽三叹息。
摩挲苍藓崖，此言可镌刻。

十年客馆出无车，倦迹归来守敝庐。
林下巢倾乌哺断，天边风急雁行疏。
欲传消息苦无便，喜报平安今有书。
行李何时能缓带，对床风雨且幽居。

俗子问寒温，吾侪相尔汝。
二年坐穷山，蛛网悬一麈。
剥啄谁扣关，欲语不敢吐。
有客骑鲸鱼，迎之倒双屣。
家声本光融，人物亦英伟。
胸次蟠江湖，笔端走风雨。
赠我琼瑶章，白虹贯囊褚。
我如穿鼻犊，涉世多龃龉。
君如侧翅鹰，云路未轩翥。
杯酒接殷勤，纵谈倾肺腑。
百围饱雪霜，士要尝艰阻。
傅说起胥靡，夷吾出囚虏。
淮阴有寄食，新丰有逆旅。
饥馑必丰年，乘除乃天理。
豪杰就功名，但问岁寒尔。
相对一掀髯，穷通忘愠喜。

千金一璧倾秦都，此璞未剖众所疑。
朱丝度曲有山水，袖手不鼓无人知。
黄香裋褐走江汉，失脚未上青云衢。
此客胸中有佳处，笑人论士相目皮。
叩关谒我即辞去，赤霄孔翠不可呼。
江城邂逅共杯酒，麈尾清风生绤𫄨。
步行触热两足茧，别后略无双鲤鱼。
楚山摇落岁又晚，花信首回南北枝。
青灯抽穗出金粟，喜见间关行李归。
粲然为我启贝齿，知我不见如调饥。
挥毫妙入斲轮手，倒囊尽出骊龙珠。
朱朱白白颜色好，春风烂漫催花时。
肯留花底共醉倒，为君春酒满眼酤。
褦襶推之不肯去，忍使故人天一涯。
摩挲老眼望寥廓，愿见秋鹗凌风飞。

缊袍敌狐裘，晚饭可当肉。
讳穷竟未免，岂不爱储蓄。
嗜利颡有泚，恐愧王承福。
财固祸之媒，越乡忌怀玉。
君看座右器，已满即倾覆。
圣贤用功处，清心而寡欲。
于世淡无求，乃能实其腹。
谁令入青衫，失策混流俗。
黄子振鹭姿，笔力扛百斛。
笑人龟手药，欲售先聚族。
知予颇清苦，应物未圆熟。
游宦不能巧，俯首立矮屋。
锻炼知精金，祁寒见松竹。
自立不坚定，庸行徒圣读。
谁谓漆园高，俯首欲丐粟。
穷作扣角歌，老厌淄川牧。
古道寖斲丧，时人方逐逐。
有田南山南，可办一盂粥。
请赓归去来，世路早收足。

漠漠野田新水生，花枝一笑欲倾城。
孤村曲坞皆春色，信有东风不世情。

水摇山影绿沉沉，雨打花光故恼人。
赖有海棠倾国色，嫣然一笑解留春。

银汉倒倾波浪，玉龙怒挟雷霆。
雨后遥看更好，斩新泉白山青。

薄游城南园，堕睫衣袂湿。
斯人既骑箕，有客犹鼓瑟。
凛然气如生，可使懦夫立。
当时道义交，彪子居其一。
尝试问所疑，倾倒无吝惜。
逝者不可作，往访杖屦迹。
欲返更徘徊，远岫邀日入。
缅怀经世心，伐辐置河侧。
立朝道不容，忧国意难释。
敢负门下知，晨夕自警策。

十丈花开玉井峰，藤萝亦附灌木丛。
可怜浮食不根著，南北羁旅如燕鸿。
倦飞欲返返未得，梦魂时遶三径松。
故人相见发孤笑，执热一濯清穆风。
小倾家酿歌骊驹，有怀未吐行匆匆。
山寒不开北枝梅，地远谁树南荆枫。
欲谈此意无为领，拨灰消尽麒麟红。
未免随俗且折腰，薄以今古浇其胸。
六经之泽溉万世，譬如畦稻宵露蒙。
陈言有味可涵泳，环堵差胜朝市中。
退之一赋吾未许，二禽雅意岂愿笼。
乘轩执珪何有哉，日光熠熠尘飞空。
由来贤达多下位，高原不解生芙蓉。
龙鱼仙伯妙此理，垂云小憩来儒宫。
洞庭湘山入诗句，借与光彩胜赮虹。
百闻不及一见面，独对霜月搔飞蓬。
清光何事亦多阙，试为问之修月翁。

少时耕钓为生涯，早知臭腐空神奇。
一丘一壑有佳处，人弃我取如拾遗。
晚将数雏就斗食，非愿厚禄多如茨。
山林习气今尚在，前身疑是王献之。
君王垂拱似虞夏，朝野多暇时雍熙。
公庭日晡凫鹜散，屐齿小穿山径蹊。
隠仙一见即首肯，百锺索酒倾琉璃。
湖山亦为开画笥，烟霏空翠俱熹微。
幼舆风度极洒洒，计然策画徒规规。
苍松奋鬣倚风啸，候雁张羽粘天飞。
君山洞庭日在眼，不复引领巴丘西。
急呼泓颖共著语，境胜颇与诗相宜。
诗成却忆梅子真，乌用一官黄绶为。
江头谁是吹笛叟，为公度此琼瑶词。
唤起群龙出平湖，属渠扶柂从东归。

清真去边幅，明白倾底里。
枳棘见鸾凰，十倍跫然喜。

随牒久浮食，弛担来卜居。
鹪鹩一枝足，不羡飞天池。
盥濯朱墨手，拂蠹理故书。
识字非子云，下帷惭仲舒。
第喜宦情薄，未解归思纡。
对境有喧寂，即理无成亏。
动以静为根，轮柅常相须。
捷径易倾覆，夷途固逶迟。
巷南有廛隠，白玉不受缁。
熟视眉睫间，容色常穆如。
伯仲吹箎埙，北堂奉期颐。
时亦踏街尘，意马不外驰。
见我床头易，信我殊不痴。
喜言虽溢美，老眼眩色丝。
相期到妙处，不止奚囊诗。

秋风相挽出门庭，东望云边白玉京。
婚嫁自嗟何日了，利名谁信本来轻。
挥毫为我光行色，倾盖知公不世情。
文字清新有如此，底缘淡墨未题名。

翩翩贵公子，和气如春温。
倾盖一晤语，肯吐胸中真。
江头雨新霁，浮鹢波鳞鳞。
骑凤吹玉箫，归欤觐慈亲。
我老无所营，君方富青春。
后会未有期，人来时嗣音。
毛颖二十辈，深衷致殷勤。
助君赋子虚，高飞到青云。

忆昔始相识，公归自中都。
时方擢上第，绿发青衫纡。
论交兄弟间，意气和笙竽。
瓌文得要揽，快语相为娱。
一别间何阔，流年走旸乌。
高情自浩浩，风骨乃仙癯。
顾我蒲柳姿，雪霜凝鬓须。
回思鸿雁行，泪落衣袖濡。
相逢慰栖迟，此道评精粗。
稔闻充素蕴，诸老推通儒。
又知治剧县，民瘼删繁须。
清才为世用，洗目亨天衢。
监州尚小试，称屈非超逾。
叩门喜重来，新诗遗明珠。
倾倒念有陈，草具陪觞壶。
自愧学不讲，议论无根株。
殷勤谢雅贶，比索中肠枯。
壮志已怆悢，俗情厌崎岖。
正须心所欣，日与镌迂愚。
奈何复作远，揽袂还踌躇。
公犹寄异邦，同是江南区。
但虑怀与安，久客非良图。
终当念坟墓，速归三径芜。
昨言亦云然，岁寒勿盟渝。

少日牛衣尝熟眠，老来驼褐不护寒。
欲呵龟手拈秃笔，怯看冰柱悬疏檐。
东风不解著梅柳，翻作六出欺春妍。
春回腊尽亦何好，但为浮生添一年。
负郭有人如石笋，雪里哦诗自烹茗。
胸中盎盎有天和，户外萧萧尚冰冷。
日炊脱粟不自怜，却念野庐无爨烟。
此忧未知可解否，准拟为君浮酒船。
酒酣倾泻珠百斛，定觉挥毫转神速。
闻道诸公双眼青，岂终遗此丰年玉。
倦游别驾老更贫，自谋惭似龟藏六。
诗来谓我清而臞，我方忍欲将忍饥。
短蓑归钓寒江雪，纷纷世事休嗟吁。

别驾无才堪展骥，解印来归私自喜。
意欲息肩犹未能，政坐文穷巧为祟。
凫仙倾盖如旧知，冰玉清言心可洗。
况逢父老夸长官，抚字有恩沦骨髓。
俶装暂去桃李阴，遽勤饮饯枉车骑。
自怜孤冷仍数奇，诸公荐口颇难启。
溪上只今梅未花，归时春燕定成垒。
妙语吹嘘恐过情，甚惭绿绮奏山水。
君才过我盖十倍，乃容蹇足陪骊駬。
异乡为客更别离，寒日𫄸黄催短晷。
平生惜饮亦径醉，放歌不记南山鲤。

旌阳峰下水成渊，可约凫鸥共一川。
种秫渐营浮蚁瓮，结茅重理蠹鱼编。
敢期晤语方倾盖，遽有新诗当赠鞭。
仰望青云多鼎贵，无由换骨学飞仙。

古来论人物，西蜀名士多。
李侯有酝藉，自爱如随和。
不肯扣朱门，漫刺独我过。
笔端金石鸣，音节如九歌。
小拂榻上尘，挥麈倾悬河。
岁月易晼晚，功名忌蹉跎。
西风向摇落，如此羁旅何。
倦游且西还，万里行江沱。
士诚有所挟，光彩终不磨。
翰墨更着鞭，渊云可同科。

人间得丧等樗蒲，何似翻经拥地炉。
尚学汤休频觅句，傥逢元亮一倾壶。

郁郁松坡上，潭潭甲第成。
家方藏宝墨，地已献佳城。
拱极三阶动，扶天一柱倾。
祇应馀庆远，遗德在苍生。

世路羊肠久惮行，归来自喜一身轻。
故人零落今无几，独幸相逢底里倾。

双袖日沾朱墨尘，风流那复似前人。
梅花香里倾杯酒，略与凫仙一探春。

风流别驾临苕溪，行厨携客寻幽奇。
五湖浩荡三江永，绿浄不知凡几顷。
凭高纵望心目开，便可一倾三百杯。
疑与尘寰不同宇，弹压风光须妙语。
只恐挥毫惊蛰龙，金相玉质音玲珑。

白首来苕霅，深知有故人。
登门虽不数，倾盖本相亲。
浮鹢行方远，烹鱼墨尚新。
青山埋玉树，老泪漫沾巾。

老去颇多病，苦寒摧折之。
袍茧非不温，不能护清羸。
蒲团稳附火，蓄缩如冻龟。
西山有桃李，借问惟枯枝。
好花何时开，仲春以为期。
荣悴自相代，出处亦有宜。
天寒但深藏，日暖当游嬉。
强健不须喜，老死何必悲。
晓日升扶桑，莫还入崦嵫。
置之勿复道，理达心何疑。
及时且行乐，花边倾一卮。

昏昏未必晦，昭昭未必明。
浑浑未必浊，漻漻未必清。
吾道本自贵，国爵亦可并。
所以鲁素王，但欲比老彭。
嗟予久敛退，用志难峥嵘。
吾友暂蟠蛰，侧耳春雷轰。
韫椟足岂刖，扛鼎肩不頳。
鼓行当擅场，敌者谁为勍。
伫看庆多马，为彼酌兕觥。
下视俗子陋，未识仁者荣。
譬如黄流污，宁涴皎月晶。
相期在远到，所急非小成。
颇恨会遇疏，未免鄙吝生。
大篇何舂容，雅思真和平。
知君培其根，许我撷其菁。
虚静能养心，笃实可存诚。
此理君得之，底里期再倾。

吟诗不耸肩两峰，陆沉雁鹜文书丛。
银钩入眼光照牖，飞来白雪随云鸿。
平生取友半天下，短蓬邂逅依长松。
尉仙鲸海驾高浪，郡博凤律锵和风。
诗翁巧手刻青玉，笑人击钵徒匆匆。
怀归我正念篱菊，招魂谁为吟江枫。
鼎来徐穉笔如扫，瞬息奇怪浮青红。
倾倒五色昆仑渠，洗涤万斛尘埃胸。
翩然舍去友三士，碧云莫合天冥蒙。
世间英杰不易得，一朝聚会江城中。
才华俱合上金马，骨相元自居纱笼。
县斋冰合只悬榻，举手咄咄时书空。
把杯相属傥相忆，更寄出水新芙蓉。
天球固是清庙器，牛铎或中黄锺宫。
当怜窘步困老骥，莫诮豪气无雄虹。
秋月照人光耿耿，秋风脱木声蓬蓬。
流年腕脱不须恨，外物乘除观塞翁。

重上危楼览洞庭，故人一笑对飞觥。
君山只似艑山绿，江水不如湘水清。
一日胜游成乐事，三年俗状夺诗情。
天涯邂逅还离别，莫惜樽前底里倾。

风流浑似内家妆，也想春风不分香。
从得倾城与倾国，牡丹人道是花王。

莼脆鲈肥酒细倾，浩歌悲壮欲谁听。
沈迷簿领头将白，弹压江山眼自青。
鱼跃紫鳞冲苇岸，鸥翻白雪下沙汀。
西风散发危亭上，醉倚丰碑照日星。

吴江未到意先倾，杳杳渔歌醉里听。
霜晚人家千橘熟，秋晴江上数峰青。
鱼缘香饵吞残钓，鹤趁归帆下远汀。
大艑何时眼中见，乘槎拟欲问台星。

全荆百万兵屯云，甲光耀日争晶荧。
中有诗书礼乐帅，声色不动今孔明。
幕府昼闲多啸咏，风流文采被诸生。
嗟予入蜀四载久，恨未得承謦欬声。
今为属县方托迹，似闻号召将朝京。
荆州一纸贤十部，字画飞动诗语清。
居然二妙到蔀屋，再拜庄诵心已倾。
忆昔锦城秋月里，张侯更迭赋歌行。
人生聚散不可料，如月圆缺与阴晴。
岂期斐章辱赐和，骊珠宝璐箧笥盈。
傥因徐辟见孟子，有志未就公其成。

在昔夸三喜，于今萃一门。
周还陪帝学，终始代王言。
晋擢倾人望，规陈悉治原。
彼苍无处问，才大合调元。

半雨半晴山弄姿，湿云吹风不成痴。
蘼芜渐遍楚宫碧，葡萄未涨巴江迟。
西南大尹初涉境，山川效职加瑰奇。
翠屏窥窗故娟妙，松峦映掩相参差。
浮云击汰睨青壁，灵君一去今安之。
吟情浩荡隘宇宙，万景敢云骄莫随。
当年楚境半天下，孱王醉梦方昏疲。
珊瑚玉佩赤帝女，星髾羽盖蜺旌旗。
锡符赐荣岂无意，侍臣托讽褰帱帷。
尹今文采继骚雅，梦得诗魂羞竹枝。
吾行一百八盘上，钻天但觉天云低。
荒荒野驿虎豹怒，阴阴岭树猿猱嬉。
危登险陟倦三伏，口呿背浃嗟胡为。
岂知舟行有奇观，山灵秘惜留归时。
青帘白舫夙已具，芒鞋布袜将从兹。
胸中邱壑未尘土，头上岁月从驱驰。
虽无胜具逐支许，尚有乐趣同周施。
何当投劾便归去，发船打鼓清江湄。
更催尺一唤公觐，同看二六浮修眉。
常山蛇阵想鱼腹，建溪龙焙倾蟆颐。
摊钱昼浪看三老，杖藜晚岸寻名缁。
昔人汶岭寄书帖，更歌蜀道先吁嘻，未若尹外岳牧中丞疑。
惠爱春江之赴沧海，清明秋月之挂峨嵋。
尽驱三峡波涛笔，第入思齐访落诗。

明朝上巴江，日日峡中行。
天险三峡路，峡险滩头程。
就中十二滩，新滩尤可惊。
父老记往时，此地江流平。
一朝陵谷变，崩裂山峥嵘。
大崖江里卧，小石江心横。
作此一大滩，水石相吞并。
涛雷殷昼夜，浪雪鸣轩轰。
空山十里遥，已接千鼓声。
末流到山尾，犹作汹涌鸣。
朝家忧病涉，遣使劳经营。
辇石竟无谋，舟至不敢征。
东来西上者，因有盘滩名。
我来滩水傍，滚沸如煎烹。
众畏岂不畏，稚耋栖檐楹。
遐观一舟来，掀浪嘈鼓钲。
群夫山下蚁，百丈风中筝。
冲涛已飐滟，转柁犹欹倾。
戛戛到龙门，艰苦如颉羹。
须臾近平峡，便觉天地清。
携孥稳乘舟，相庆如更生。
蜀道登天难，于此论始明。
况我衰病余，怀此忧惧情。
国恩念未报，一叶身为轻。
小臣抱孤忠，思有称使令。
举酒望星河，作诗聊自评。

横塘老居士，官意云蹉跎。
归田百顷溪，一目真恒河。
春来几栉沐，昧者时工呵。
惟公独未然，计拙乐且多。
秧针破水面，照影成婆娑。
黄梅雨朝昏，已压前溪荷。
连旬听盆倾，颓空竞嵯峨。
城头望弥漫，湖海环丘坡。
横堤荡如洗，灭没相陂陀。
却闻城南围，千丈一水过。
坚壁了不动，坐胜洪涛波。
佛力与愿力，精意驯蛟鼍。
独此夏日雨，慰公春时蓑。
我方岁事忧，一饱今无何。
乞我黄淤秋，同此天地和。
不然遂弹铗，稍续冯君歌。

多病苦长夏，炎歊盛朱明。
得秋如故人，一见意已清。
夜来风袭月，桂柳窥栏楹。
颇忆横塘溪，百计无余营。
清风菡萏秋，摇摇月中声。
剽闻有新约，宾主意各倾。
妙语含风漪，一笑槊可横。
尊前欠佳客，岂无葛强生。

千家满明月，更觉双溪明。
秋来诗酒无，毋乃亦太清。
诗筒解我意，续续堆轩楹。
岂无斗酒藏，而待君所营。
顿闻别驾贤，行听立鹄声。
秋光恐无几，有酒何从倾。
扁舟下沧浪，及此月犹横。
要当办兹游，奇绝夸平生。

周原膴膴侔歌颂，我访春郊届羲仲。
市桥曲屈古招提，媚日暄风傍鞯鞚。
布宣德意父老喜，醉饱盘餐儿女共。
眼看秀色垄头多，风落轻花枝穗重。
东皇生意满阡陌，不待池塘春草梦。
道傍瑞麦献者谁，秀出双枝骇群众。
春风和气下披拂，产出祯祥呈妙用。
我思昔岁旱为虐，几度笺天香火供。
悬知政拙漫心劳，自惭弗称甘泉从。
今年春到一犁雨，是处膏腴饱耕种。
举趾于耜竞东作，剥枣烹葵弭田讼。
三农傥遂富庶乐，四体如忘疴痒痛。
只今贻此来牟喜，大手铺张烦屈宋。
崆峒有咏拾遗语，茂陵作颂相如讽。
诗成岂待击钵催，句恶自惭操管弄。
与君拍手颂丰年，姑置别离倾酒瓮。

一年清绝中秋时，仰天高欲攀桂枝。
乾坤镕入玉奁鉴，万象一扫光芒垂。
今年不见今宵月，有物啖之倾且仄。
惜哉至此狼狈凶，空效玉川歌月蚀。
一杯相嘱三更夜，安得飞来明月借。
明年应解胜今年，莫使诗人愁笔下。
吁嗟今夕知何夕，且对孤灯照窗隙。
夜阑搔首独翻书，且喜灯前双眼碧。

丈夫忧国如忧身，疴痒疾痛均伤生。
胸中百药寒凉明，有疾一试真权衡。
我观周郎真豪英，落落磊磊通而清。
少年志欲天下平，夜光无因匹夫惊。
万卷堆胸兀相撑，尚论千载欣谈兵。
不堪北首瞻神京，抵掌不平中屡鸣。
老来符竹疏新荣，捧檄正须堪一行。
舌翻衮衮倾波瀛，察讥之说何铿鍧。
龙头悦怿意若迎，领略健论心为倾。
朱轓好去方北征，黄堂暇日烦经营。
老狐恋恋巢穴成，两雏竞鬭夸纷争。
料公志略须纵横，边尘一洗诛长鲸。
片言定可攻聊城，覆巢熏穴无余氓。
牢盆细务毋太萦，簿书期会毋留情。
只今了却功与名，大副昔年梁楚声。
我来踪迹水上萍，与公相望几连甍。
交情契合逾弟兄，颉颃上下相嘲评。
有时立论披腹呈，彼此浩气俱峥嵘。
公今事业行轩轰，我怀礧磈方聋盲。
愿公不负忠与诚，归来阔步名公卿。
愿我百念一羽轻，公乎访我惟岩耕。

丈夫忧国如忧身，疴痒疾痛均伤生。
胸中百药寒凉明，有疾一试真权衡。
我观周郎真豪英，落落磊磊通而清。
少年志欲天下平，夜光无因匹夫惊。
万卷堆胸兀相撑，尚论千载欣谈兵。
不堪北首瞻神京，抵掌不平中屡鸣。
老来符竹疏新荣，捧檄正须堪一行。
舌翻衮衮倾波瀛，察讥之说何铿鍧。
龙头悦怿意若迎，领略健论心为倾。
朱轓好去方北征，黄堂暇日烦经营。
老狐恋恋巢穴成，两雏竞鬭夸纷争。
料公志略须纵横，边尘一洗诛长鲸。
片言定可攻聊城，覆巢熏穴无余氓。
牢盆细务毋太萦，簿书期会毋留情。
只今了却功与名，大副昔年梁楚声。
我来踪迹水上萍，与公相望几连甍。
交情契合逾弟兄，颉颃上下相嘲评。
有时立论披腹呈，彼此浩气俱峥嵘。
公今事业行轩轰，我怀礧磈方聋盲。
愿公不负忠与诚，归来阔步名公卿。
愿我百念一羽轻，公乎访我惟岩耕。

辨舌机锋锐，言簧巧意倾。
一闻贤者议，众鄙啬夫名。
利口宜深戒，违颜愿力争。
须知玄默化，帝已久躬行。

风雨重阳候，旌旗五客游。
清樽烦卜夜，归鬓但惊秋。
薄暮霭云散，倾城终日留。
晚楼东望际，萸菊故园丘。

到晓才通十里冰，颇怜黄帽叹征行。
半篙不下风霜夜，一日之间水陆程。
无复稳时村路滑，不胜危处断桥倾。
驱驰原隰皇华事，筋力犹堪誓此生。

老掾当年意已倾，执鞭虽晚眼仍青。
绣衣公子初云汉，璧水先生尚典刑。
负弩前驱容漫叟，下帷覃思愧玄经。
催科欲付翻羹手，照我山行定几星。

涛雷殷昼候前驱，驷马桥边使者车。
风约江声喧笑语，山迎雨脚傍阎闾。
城头北海倾樽后，马耳西风揽辔初。
关外秋来闻小熟，更将余瘵入呵嘘。

流落相逢霅水滨，与君倾盖即平生。
湖山十里双溪畔，宾主三年一日情。
学海波澜夸健笔，夜窗灯火几长檠。
不堪送客杭州路，更听惊人快一鸣。

浔阳名郡敢言支，最爱江山左右之。
松盖前倾浑似故，诗兵捷出愈称奇。
案头朱墨无多事，亭面东风足四时。
相与平分賸遗爱，未饶白傅去时思。

昔日班行忆旧游，天涯今已说离愁。
珠玑咳唾频倾倒，风月江山几倡酬。
三接自应还北阙，一麾犹欲惠东州。
与君久赋莼鲈约，更约同登竹笮舟。

方看竹马戏，已作薤露歌。
哀哉天丧予，老泪如倾河。

道人匡庐来，籍籍倾众耳。
规摹小轩中，坐稳得坎止。
慈云为谁出，法席应众启。
招提隠山腹，深浄端可喜。
夜禅余机锋，文字入游戏。
会有化人来，伽陀开短纸。

只要寻花子细看，不妨草草有杯盘。
莫因红紫倾城色，却去摧残黑牡丹。

白首同居四弟兄，由渠能敬故能荣。
细看鸿雁飞翔意，可见鸤鸠均一情。
绝少分甘贫亦乐，较长争夺势终倾。
黄堂今日亲行酒，欲与邦人作范程。

我亦大痴人，劝者多不足。
抖擞囊中金，倾倒囷内粟。
虽云壁徒立，尚有田可鬻。
百口勿啼饥，张颐仰看屋。

若有人兮下天陬，乘云戏作人间游。
飘飘逸气横九州，明光射策动冕旒。
一挥坐遣千人休，老生瑟缩徒包羞。
余子走僵汗且流，自顾跛鳖惊骅骝。
大儿文举小儿修，眼高四海非吾俦。
堂堂人物倾曹刘，冰壶玉尺悬清秋。
胸次二十八宿周，笔力乃与造化侔。
挥毫落纸蟠龙虬，残篇醉墨人争收。
蚤年嬉笑登瀛洲，螭坳凤阁增皇猷。
出典方面分顾忧，昔襦今袴欢成讴。
六州父老思故侯，往往在处甘棠留。
祠庭均逸心夷犹，祇恐富贵来相求。
公今起自曲江头，蒲帆十幅风飕飗。
微官拘缚如楚囚，虽欲从公嗟无由。
君王仄席勤咨诹，姓字当已覆金瓯。
入登廊庙参筹谋，勋庸并使书银钩。
他时东阁罗枚邹，贱子还许登门不。

长安车马声隆隆，千官朝入明光宫。
我时迹通金闺籍，猥以麋鹿参鹓鸿。
魏阙联镳竞趋走，汉殿属袂陪肃雍。
银章朱绂赤县令，一见倾盖稠人中。
搢绅交口誉盛美，政有三异如鲁恭。
不劳烹鲜抚赤子，不惮拔薤锄强宗。
二年惠泽洽百里，一日治行闻九重。
帝曰卿才当大用，乃使骥𫘧试蚁封。
毗陵今日股肱郡，往来水陆当其冲。
比年积蠹寖不治，公私赤立帑廪空。
与我共理二千石，无以逾此强项公。
割鸡焉用庖丁手，斲鼻乃见匠石工。
公初下车问疾苦，万家和气生春风。
政平讼理百废举，昔襦今袴喧儿童。
铃斋宴坐未暖席，宣室趣召还追锋。
公来邦人叹何暮，不谓公去仍匆匆。
依刘多士愿莫遂，借寇千里嗟无从。
圣朝吁俊方重内，此行自与登仙同。
高士不妨为主簿，先儒盖亦尝司农。
功名富贵傥来物，宁论小釜与大锺。
古人立朝有始末，出处进退常雍容。
君家伯氏典刑在，愿君勉力追前踪。
赠言敢窃仁者号，聊以写我磊磈胸。
方今天子尧舜上，安得稷契输诚衷。
士气委靡思苟得，民力雕弊屡告穷。
闻君欲草三千牍，宜以此语裨宸聪。

云幕四垂头上黑，微霰飞霙初摵摵。
衾裯不暖夜更寒，庭户无声晓仍积。
漫空龙凤落万家，入地螟蝗想千尺。
因风作响争敲窗，得月交光先透隙。
园林巧缀鬭新奇，楼观匀铺失金碧。
今朝知是谪仙来，门前踏作琼瑶迹。
雪车句好忆刘叉，缟带诗成走张籍。
但得同倾北海尊，不妨屡过扬雄宅。
须知里社乐有余，正恐太仓米徒索。
愁吟时作郊岛寒，饱食幸无陈蔡色。
破贼空惭李常侍，仗节未许苏属国。
祇今力穑学老农，剩喜流膏滋宿麦。
杜陵一饭不忘君，忧国丹心老弥剧。
愿言玉烛常均调，万物忻忻俱自得。

风流汉署尚书郎，蛾眉列屋呈新妆。
中有一人十四五，雪肤花艳倾后房。
妒宠负恃亦常理，何乃弃置行路傍。
妾如桃李眩颜色，君如铁石为心肠。
忆昔赠君绿绮琴，佳期密意寓琴心。
白雪阳春世寡和，高山流水谁知音。
燕子楼中空寂寞，凤凰台上忍登临。
瓶沉簪断不堪说，钗分镜破何由寻。
君不见韩退之，绛桃柳枝二侍儿。
别来柳枝已飞去，故作镇州初归诗。
又不见白乐天，小蛮樊素争取怜。
晚年樊素欲谢遣，因赋不能忘情篇。
从来我辈情所钟，绵绵此恨今古同。
世间尤物最为累，须信万事浮云空。
二公号为知道者，未免爱欲缠胸中。
果能脱去如敝屣，自古未有贤于公。
料得文君对长卿，小窗时鼓一再行。
幽愁暗恨欲备写，离鸾别鹤难成声。
知君手种堂前柳，春风披拂还轻盈。
怜新弃旧似浅薄，如君未必真忘情。

杯酒从容相劝酬，须臾堕帻自搔头。
玉山倾倒从人笑，我醉欲眠君罢休。

某信人心即大道，先圣遗言兹可考。
心之精神是谓圣，诏告昭昭复皓皓。
如何后学尚生疑，职由起意而支离。
自此滥觞至滔襄，毋惑怀玉不自知。
何思何虑心思灵，不识不知洞光明。
意萌微动雪沾水，泯然无际澄且清。
侍郎日用所自有，总是本原非左右。
举而措之于三山，的然民仰如父母。
鉴明水止烛丝厘，变化云为奇复奇。
斯妙可言不可思，矧可倾耳而听之。
然而皋禹尚兢业，不作好恶生枝叶。
圣贤相与告戒尚有斯，某也何敢不于侍郎之前献此诗。

大哉孔圣之言，哀乐相生不可见，倾耳听之不可闻。
不见乃真见，不闻乃真闻。
子夏虽曰敢不承，实莫之承终于昏，误认有子为师道。
曾子觉虽小，而悟孔圣之皓皓。
濯之暴之觉之亏，即濯即暴无不妙。
子思孟子亦近之，惜乎小觉而大非，其言多害道。
二子名声满天下，指其非者何其少，滋惑后学何时了。
安得朝家专主孔圣言，尽削异说明大道。
比一二十年觉者寖寖多，几二百人其天乎。
春秋冬夏风雨霜露无非教，风霆流形庶物露生无非教。
君子不必相与言，虽在畎亩之中，默然即圣无他巧。
大哉孔圣之至言，罔极之德何以报。

君家金石台，我家富寿冈。
十驲苦不远，半世成相望。
我为一贫驱，触热来帝乡。
尘垢面未颒，郁结志不强。
下马忽见君，喜剧几欲狂。
未语心已倾，既坐形俱忘。
醒我醉梦中，祓我冰雪旁。
主人知客深，对着夜雨床。
犹恐客意短，渠渠罗酒浆。
蟹螯擘新肥，荔子含生香。
晚归候月影，早游趁湖光。
都城六月中，公卿簿书忙。
而我乃与君，专此风露凉。
笑语虽杂乱，理到味自长。
平生区区愿，恰此一月偿。
遽然委我去，令人热中肠。
儿女惜别离，丈夫重行藏。
敢因杯酒行，感慨徒悲伤。
君去起我思，彩衣拜重阳。
愿言各努力，白发行中堂。

畴昔登贤书，夫子持文衡。
每见辄忽别，问端不能更。
一从齿周行，后先佐司成。
未几奉辟书，复接台中评。
词色陶春和，风味浥秋清。
人生事好乖，岁晚意始倾。
云何千里去，一节湘中行。
留行我无说，脱去公方荣。
人言转输重，我视锱铢轻。
望之拾遗愿，公岂少此情。
向来否泰疏，上亦知忠诚。
公身有内外，公意无亏盈。
雁来书可慰，细数新丰程。

忆昨雨霁投招提，五峰幻出如新沐。
僧言一月无此奇，正直由公感通速。
倾曦已没暝霭生，𥩟立危亭看不足。
遂扶晨策陵岖嵚，要识祝融真面目。
轻阴阁雨日将升，浅雾喷云生半腹。
晦明变化在俄顷，山鬼无端太翻覆。
东西南北杳不知，天柱诸峰固难瞩。
因思世事无不然，氛垢时多少清淑。
良辰一遇信可欣，浊世相遭匪予辱。
湘累为此赋远游，要待棋终看结局。
嗟我宁能待汝清，原隰征夫驾方趣。
安得韩公剑倚天，决断浮云取新旭。

昭回云汉揭天章，忽到人间足宠光。
必有飏言兴率作，不须击筑叹飞扬。
湛恩汪濊倾多士，密意绸缪际万方。
何幸小臣陪俊造，一如丰草在成康。

亭亭梁木遽然倾，吾里诸生失典型。
已向东维次箕宿，定知南斗厌文星。
书盈故箧墨犹湿，影挂虚堂灯自青。
忍听咿呜哀挽罢，一川东去杳冥冥。

自从秉节簉明廷，谠论忠言四海倾。
何事不关天下念，此心无著世间名。

公之东矣，蜀人是恋，潭人是羡。
诏予油幢，亟哉往殿。
列城既倾，列骑既迎。
日裴月徊，倘其未行。
潭人曰噢，吾家耋孺。
不襦不袴，莫能略顾。
公来何暮。

天予之骨，其鲠如鲮。
道与之肉，其糜如鯹。
非媺人口，可昌我龄。
奈何薄味，从尔休声。
麹氏倾意，人动情。
虽彼相欺以机械，亦由自暴其神灵。
彼名有累兮彼生，吾生奚用兮吾名。

妾生昭君村，国色少所逮。
固羞著红紫，亦懒傅粉黛。
少时姆教严，稍稍攻组绘。
针机参太玄，线道得三昧。
坐贫姑贸迁，不就村市侩。
朅去长安游，几入未央卖。
其如主市司，所好与妾背。
一金阳不酬，翻谓索价大。
永言妾所挟，未道美无对。
犹欺西蜀锦，岂数南海贝。
厥价诚不廉，其理独何怪。
况妾所索价，似亦非分外。
售否委自然，于妾无利害。
古女不上工，肯犯出阃戒。
追思妾初谋，轻发良独悔。
雅负倾城姿，来为倚市态。
人得贱视之，自是妾之罪。

吾与子所居，相去二百里。
建昌吾之邻，其实同郡耳。
已久闻姓名，不专为科第。
论心虽所共，举足若相避。
只今缘檄来，车柄初各指。
去矣信所之，偶然集于此。
相闻始相逢，同调更同事。
谈谐出肺肝，议论到骨髓。
首遗垂盖篇，至以马班比。
爱我岂不深，恐非切磋意。
麻姑山气偏，土物半仙剂。
枸杞杂黄精，犹未穷厥美。
清淑之所钟，一代文章士。
翘翘南丰曾，挺挺旴江李。
岂独华江西，往往国之瑞。
谁其继此公，或者属吾子。
更倾胸次高，莫道华端是。

福建人才古邹鲁，文章师匠道宗主。
余子姑作寻常看，此公仅能一二数。
太学颉颃赋争衡，凌云之气掷地声。
鲲鹏谁碍天南去，麒麟犹落地上行。
南昌倾盖恨不早，西昌扣门喜欲倒。
风雨那容酒绝交，江山不许诗在告。
宦途同调能几人，相逢莫厌情相亲。
言下甘心听苦口，镜中白发催青春。

素与百花少相谐，醉眼时为梅一开。
岭南岭北几十种，人所常见非奇瑰。
中有孤根别风骨，白金镂盏玻璃台。
白华红萼虽倾国，但恐红非本来色。
逃红归绿未到真，与真相近亦天德。
化工厌驳会还纯，华萼并教同一白。

小春催出倾城色，笑倚墙头若招客。
芬芳犹帯秋风残，婀娜岂宜江路侧。
诗眼惊红狂欲呼，熟看似细又似粗。
花神留为菊后乘，天意遣作梅先驱。

谓吾多可失之杂，与人连甍或莫识。
谓吾寡合失之孤，与人倾盖或莫逆。
南来岂是无过从，一见如故髯簿公。
文章未始要著语，造化莫能与争工。
半生蓬首黄卷里，不如略款习凿齿。
须臾已幸复期年，咫尺犹思况千里。
羊城虎城任仃伶，梅岭不遮梦逢迎。
陇头明月向人色，户外清风敲竹声。
汉廷用少公垂老，在我者大官无小。
余干县古簿书少，赤子被圣厮儿扰。
余功始可到鱼鸟，了事犹痴仍不了。
笑人莫更为人笑，我住巴山木之杪。
急足往来数晡晓，贻诗勿惮相揉矫，吾人能有几同调。

吾性太率故多可，吾调太僻故寡和。
门前蒲屦率所招，榻上尘生僻之过。
生平交际二者间，燕处官居长若个。
斗升新幸饱自聊，朱墨素慵闲亦颇。
客来未始不相迎，问无恙外徒默坐。
与君倾盖辄破愁，终日对谈至忘饥。
骊龙颔下无数珠，仅容窃拾一二颗。
江山句里眼何高，金玉性中天已大。
雅挟承明金马资，来为郡掾得无左。
苍梧水口绿一湾，紫石岩前青数朵。
其间风月分外清，公余足以供闲课。
万古一语思无邪，道尽诗家大关锁。
大川三百小三千，源委吾须俱勘破。
下从乐职溯商那，上自国风沿楚些。
江西社冷况岭南，喜得君来与磨磋。
谢安不笑贫家风，相过当更具茶果。
话到更阑不欲归，德公德操同床卧。

主人胸次风韵胜，万象皆倾如听命。
开窗凝目立相招，霁月影从溪响应。
神迎气送烦此君，拜嘉有何答殷勤。
棐几蒲团千兔颖，茶瓯酒椀一炉薰。

佳人一代倾城色，和气醺酣更涂泽。
胭脂凝汁觉差浓，颐颊盎光疑太赤。
水沉浴罢余精神，荡去人伪还天真。
东风吹开巫峡雨，西子化作阳台春。

主人诗豪寄于酒，万象无非酒之友。
主人酒豪寄于诗，万象无非诗之题。
若为诗酒兴俱发，平时泛爱今一割。
不问其他偏问月，月不长如日星然。
乍望乍朔乍晦弦，要之缺者多于圆。
主人乘风踏鹏背，方在急流俄勇退。
似月之明居以晦，举酒相邀倾酒醉。
问耶对耶此其概，收光反耀照其内。
妙与道俱不容喙，主人无问月无对。

庐陵童子谓姓李，临川童子谓姓王。
二子读书选德殿，气吐虹蜺口翻浆。
六经诸子成串落，天子喜之移御床。
奏对首肯去目送，青衫黄牒恩异常。
江西得此二童子，后生气倍声名场。
前闻但有晏元献，今继者谁其欧阳。
身躯眇小胆气大，齿发幼艾言语苍。
况能大书开龙蛇，一字欲作千尺强。
明年试罢春昼长，低头拾官回未忙。
马蹄轻踏百草香，鶑花助喜酒助狂。
长裾短刺倾侯王，早著归鞭荣故乡，我其俟之螺水傍。

太古牺娲氏，创为琴与笙。
氤氲弸混沌，噢咻擘冥茎。
合气归三律，分音丽五行。
未歌先协律，无韵不成声。
曲度初焉刌，诗机寖以萌。
朝廷风化洽，里巷颂声盈。
玄鸟三夫倡，卿云百辟赓。
口姑随所发，心自得其平。
三代德为政，四诗词见情。
揪收归礼义，点检中章程。
传久宁无杂，删多亦已精。
王通续似赘，束皙补疑赢。
圣事难为僭，时名可与争。
遒人中旷绝，乐府四纷更。
体变从苏李，枝分入逊铿。
舂容七字律，挺拔五言城。
老杜收全气，新功集大成。
统经唐末乱，派转国初清。
欧定圣俞价，苏成山谷名。
江西容入社，天下指为荣。
顾我耽余习，如今费半生。
闲中无益作，醉里不平鸣。
改罢令儿诵，吟成唤客评。
槁肝随血呕，枵腹欠书撑。
乱稿囊成瘿，狂题壁被黥。
扪心终鹿鹿，掩俗强铮铮。
要得谁然否，能为我重轻。
宗风晋王导，诗学汉匡衡。
废食毛锥子，忘年墨客卿。
风骚潜出入，古律恣纵横。
造化随机掇，江山与笔撄。
千年传有嫡，四海敌无勍。
妙韵驱三籁，徽音逼六{音坙}。
何当被金石，直可荐宗祊。
宿杰饶先驾，新英听主盟。
闻韶醒耳阏，慕蔺倒心旌。
伛偻循涯进，殷勤曳屣迎。
观天酰瓮坐，持斧郢门呈。
鱼未经烧尾，龙犹要点睛。
金篦轻发膜，银海骤增明。
肯作招风木，甘为附骥虻。
龙门难得到，玉府不妨倾。
乞我无嫌富，山岩可以盛。

河鼓聘天孙，昭君未出村。
非关媒不善，自是命难婚。
无貌倾人国，何颜倚市门。
随缘幽阁里，刺绣度朝昏。

千古南昌尉，神仙人姓梅。
久归天上去，重谪世间来。
照乘无人市，倾城不自媒。
稳乘高士毂，自有郑庄推。

小醵无妨职，嬉游不离城。
盘随丰俭出，杯听浅深倾。
附耳俱情话，巡檐各意行。
归犹有余兴，后会莫寒盟。

棘篱围败圃，石桷盖倾墙。
人缉蕉为布，家储蔗作粮。
断桥铺以竹，全木听成航。
要作南中记，曾须到海乡。

言别富沙士，回头五六年。
试询今健否，见谓尚依然。
效意倾新酿，忘怀诵近篇。
尚其频记忆，曾此一留连。

卧骇窗纱已报明，篮舆札札破霜行。
踏开冻淖琼浆溜，摇动凝梢玉屑倾。
山色喜人犹念旧，鸟声冤客不留情。
从今得檄莫嫌出，后集诗犹编未成。

在在衣冠满坐倾，欲从言下得公卿。
那知胸次重风鉴，不放舌端轻月评。
天地莫能逃气数，江湖无处掩名声。
鬼神推出中都去，乞与王侯断死生。

数自倾心结友时，几离还合合还离。
三年夜话灯知尔，千里秋怀月鉴之。
黄卷孰非归领会，青云终不负襟期。
相逢有一设不尽，前此区区枉梦思。

盘根玉岭气形全，擢秀霜林雨露偏。
倾国笑容斜媚日，恼人香气上薰天。
禅僧悟道疑为佛，渔父迷途似得仙。
印可几人成白业，自身宁久垫尘缘。

春风场里一婵娟，情性脂韦气力绵。
外不自持如醉者，中无他歉若羞然。
避风皇后身倾靡，承露仙人手覆悬。
正恐梅知固相聘，含香自嗅不容传。

竹篱茅舍养吾清，正恐人间识姓名。
毛颖传神偶相似，争先快睹辄倾城。

重脱袈裟挂广州，与人说法口如流。
放生池里鱼倾耳，受戒坛前石点头。

里社闻名已数年，恨无倾盖盍簪缘。
子初游学吾游宦，一笑相逢韶石边。

参差鸳瓦封清霜，玉虬荐瑞初腾骧。
三山一夜应图谶，晓来沙碛堪褰裳。
莹煌戟户挂弧矢，瑞气氤氲结霞绮。
帝令来作金鼎和，趁得寒梅雪香蕊。
精神照座如神仙，滔滔挥翰倾河源。
杜诗韩笔继骚雅，凤髓鸾胶家世传。
皇皇辔络辉乡国，春逐霜蹄满南陌。
禁城龙阁俨图书，班近天颜还咫尺。
泥书细札九天飞，好看锦衣蒙衮知。
亨时得路方平坦，沙堤荦错黄金羁。
年年爱日回南陆，庆寿阶庭照兰玉。
南陆仙翁识姓名，星官曾见刊琼箓。

四镇名藩忽十春，平生材术老经纶。
古来学问须行己，曾向艰危不爱身。
许国莫疑勋业大，倾朝共羡宠光频。
从今更觉功名重，正是人间五福人。

天下洞天三十六，玄鹤洞天一仙谷。
两山对峙一如门，深崖百丈垂飞瀑。
青牛往矣不复见，白云空锁故山麓。
奇哉胜地得人胜，至今俗客来忘俗。
向来我实劳梦想，一旦登临快心目。
寻师访道语未罢，扶藜上朝玄水渌。
九天云绽漏{雨/鲜}雨，一沼波翻溅琼玉。
亭高喷雪逼人寒，地冷风霜满空蔌。
老龙底事不知倦，雷泽千年无断续。
必是分潢天上来，便欲穷源驾黄鹄。
康乐曾登最高处，谪仙几向岩前宿。
壁间禅压已有诗，想见思泉倾万斛。
安得前人不道句，更与羲仙醉时读。
千峰如峡苍波束，二十四滩犹箭速。
转头溪风一棹寒，但效双凫到山曲。

一泓不盈寸，天地同其流。
微风相倾欹，浩浩怀山丘。
牛马已不辨，况能鉴微不。
我欲称物施，舍是将安求。

李白字太白，清风肺腑明月魄。
扬鞭独步止一人，我诵太白手屡拍。
尝闻太白长庚星，夜半星在天上明。
仰天高声叫李白，星边不见白应声。
又疑白星是酒星，银河酿酒天上倾。
奈无两翅飞见白，王母池边任解酲。
欲游金陵自采石，玩月乘舟归赤壁。
欲上箕山首阳巅，看白餐雪水底眠紫烟。
又不知在何处，漱瑶泉，酌霞杯。
怅望不见骑鹤来，白也如今安在哉。
我生恨不与同时，死犹喜得见其诗。
岂特文章惟足法，凛凛气节安可移。
金銮殿上一篇颂，沉香亭里行乐词。
此特太白细事耳，他人所知吾亦知。
脱靴奴使高力士，辞官妾视杨贵妃。
此真太白大节处，他人不知吾亦知。
歌其什，鬼神泣，解使青冢枯骨立。
呼其名，鬼神惊，惟有群仙侧耳听。
我今去取昆山玉，将白仪形好雕琢。
四方上下常相随，江东渭北休兴思。
会须乞我乾坤造化儿，使我笔下光焰万丈长虹飞。

古佛行藏识者稀，为人一著太孤危。
蓦然撞着白拈贼，倒腹倾肠付与伊。

人谁不慕直言名，未有保持终不倾。
可使浊泾侵渭水，信于落月见长庚。
要令国有九鼎重，自是身如一叶轻。
常病此风今寂寞，古涂荆棘赖公行。

我不见君死，直疑君固生。
赋诗无所寄，始复为失声。
鸡窗已三号，不但当既鸣。
恍云秋之中，取酒相与倾。
坐有馈生鱼，欢言事煎烹。
饮我谓杯小，何翅一再行。
落月落未落，犹疑见鲜明。
已焉觉梦尔，起坐神未平。
沧波渺万里，底处寻骑鲸。
怅望莫子语，徘徊空思盈。

昔我曾大父，高交世无伦。
晚生不尽得，所知三数人。
堂堂赞皇公，实能继张陈。
谏垣磨荐墨，许之以经纶。
江陵竟连蹇，翰墨留余珍。
晦庵乃其季，英气盖八垠。
家世斯文事，属付真不泯。
我亦早闻义，中年见天津。
委曲问先世，与成倾盖亲。
公故鼎富贵，我乃困贱贫。
有诗猥蒙诵，顾乏佳句新。
往过龚州庵，冻笔书吟呻。
公来辱继作，春气动壁尘。
去年濡须家，墨妙出倾囷。
乍疑何人书，老大能精神。
熟视乃鄙作，愧汗几拭巾。
已焉忽语此，知公盖深仁。
悯我抱奇疾，不救死且濒。
稍加匕寸施，庶使屈得伸。
宁知苶然姿，挛拳殆终身。
一官胡为哉，鸿毛等千钧。
野马窘受驾，白鸥悲就驯。
五斗未及饱，已遭穷鬼嗔。
剑津骇腾变，牛衣泣酸辛。
非惟糟糠念，要是无补纫。
朝餐罢举案，寒日空悬鹑。
舍公竟谁诉，尺书走踆踆。
如闻着书余，抄经穷夕晨。
傥匪官闲散，那得了此因。
枫香出楚地，茗椀宁加闽。
水屏供倦息，枕流绝缁磷。
献芹则小小，用意谁谆谆。
秋风日夜急，木落知松筠。
𥩟立不可见，悠然漫溪滨。

昔我曾大父，高交世无伦。
晚生不尽得，所知三数人。
堂堂赞皇公，实能继张陈。
谏垣磨荐墨，许之以经纶。
江陵竟连蹇，翰墨留余珍。
晦庵乃其季，英气盖八垠。
家世斯文事，属付真不泯。
我亦早闻义，中年见天津。
委曲问先世，与成倾盖亲。
公故鼎富贵，我乃困贱贫。
有诗猥蒙诵，顾乏佳句新。
往过龚州庵，冻笔书吟呻。
公来辱继作，春气动壁尘。
去年濡须家，墨妙出倾囷。
乍疑何人书，老大能精神。
熟视乃鄙作，愧汗几拭巾。
已焉忽语此，知公盖深仁。
悯我抱奇疾，不救死且濒。
稍加匕寸施，庶使屈得伸。
宁知苶然姿，挛拳殆终身。
一官胡为哉，鸿毛等千钧。
野马窘受驾，白鸥悲就驯。
五斗未及饱，已遭穷鬼嗔。
剑津骇腾变，牛衣泣酸辛。
非惟糟糠念，要是无补纫。
朝餐罢举案，寒日空悬鹑。
舍公竟谁诉，尺书走踆踆。
如闻着书余，抄经穷夕晨。
傥匪官闲散，那得了此因。
枫香出楚地，茗椀宁加闽。
水屏供倦息，枕流绝缁磷。
献芹则小小，用意谁谆谆。
秋风日夜急，木落知松筠。
𥩟立不可见，悠然漫溪滨。

向子识损益，扬雄爱清静。
我行萧滩上，二宅驾辄命。
而于酬唱中，又得胡安丰。
诗作文选体，字有眉山踪。
扫门今已后，倾盖非敢望。
谈间问先世，盖乃丈人行。
归州片时程，乃复来高轩。
从容仅数刻，倾倒贻百篇。
平生嗜江山，到处须著语。
及兹足漫摇，久乃舌自拄。
时惟桂林掾，与彼新喻丞。
俱以行卷来，暴富如不胜。

向子识损益，扬雄爱清静。
我行萧滩上，二宅驾辄命。
而于酬唱中，又得胡安丰。
诗作文选体，字有眉山踪。
扫门今已后，倾盖非敢望。
谈间问先世，盖乃丈人行。
归州片时程，乃复来高轩。
从容仅数刻，倾倒贻百篇。
平生嗜江山，到处须著语。
及兹足漫摇，久乃舌自拄。
时惟桂林掾，与彼新喻丞。
俱以行卷来，暴富如不胜。

维南有佳人，实秉绝代色。
幼闻妾妇道，不肯倾人国。
幽居今过时，行媒迥无迹。
世方求冶容，孰能知妇德。

晨雨湿木兰，夕风吹紫荆。
江南异中州，春晚犹秋清。
壮年不可恃，老态忽已生。
柴门立久倦，浊醪归徐倾。

云行方陆离，月出重蔽亏。
旋听隠其响，已见沛然驰。
信有谁能御，那云鼓再衰。
天瓢快倾泻，旱魃勇鞭笞。
卧想歌谣疾，顿宽车戽疲。
中宵犹飒沓，既晓尚纷披。
五日能如一，有年端可期。
旱头今已破，雨脚不难垂。
使者岂为德，天心兹可知。
在予非赫赫，于汝要熙熙。
始急救荒法，终传喜雨诗。
但须观气象，不必问蓍龟。
米贱行当复，物生斯得宜。
宁容倦游者，侘傺独天涯。

风人伐木歌，咏写求友声。
亦有脊令赋，月迈而日征。
平时朝夕居，一旦离合情。
何以著此情，赋诗兼轴盈。
怪来担肩重，忘去破橐轻。
时时一披展，绝胜五色盲。
今日复何日，霜檐晓争明。
青天尽开露，如见心目诚。
鄙夫独何为，似觉幽忧撄。
缅怀平生游，多留定王城。
晨出湘雾湿，夕归湘浪平。
王滕唱酬诗，我亦滥一名。
别之今几何，秋枯复春荣。
素书渺不来，叹我无鱼烹。
要赓旧贻诗，饾饤仍经营。
定知他年见，不复刮目惊。
檐前坐久如，四体醺欲酲。
梦作扁舟去，湘西寻旧盟。
曾微白首哀，但作青眼横。
山鸟何自鸣，欠伸巾尚倾。

秋月日以明，秋风日以清。
秋今且云暮，而我遄东征。
虽云别寓邦，且复遵故程。
久结山水念，况关朋友情。
惟昔未识初，闻风已先倾。
一见辱与交，再焉许同盟。
吾徒务切磋，俗士资飞鸣。
我事太卤莽，君为久专精。
我行政依刘，君言将入衡。
要期一见重，可使万户轻。
春风一转首，南山各归耕。
君亦竟闭户，坐阅水火争。
临分枉题赠，至味如太羹。
此意可虚辱，不然讵为荣。
去去复去去，行行重行行。

久不观陶诗，仿佛如前生。
忽此迫重九，意是渠所名。
我方卧病中，斋居忘昏明。
不知檐雨落，但觉奔涛声。
两儿绝可怜，弱者才五龄。
深悯乃翁惫，取酒前为倾。
岁月已如许，我衰难复荣。
但愿此可安，闾里无异情。
何必议徙居，终焉计将成。

东都重风节，先生实启之。
有士盖如此，不拯家国危。
迺知大厦倾，未易一木支。
我读党锢传，涕流每交颐。
往来桐江船，必拜严子祠。
俯诵宛陵句，仰观文正碑。
禹稷与颜回，千载同其师。
数公固天人，可望不可追。
但愿如玄英，隠居名能诗。

国朝几名家，在蜀苏与范。
斯文何与人，竟作南荒窜。
盘溪诸子行，少小便精悍。
早从宜州游，句法悟骨换。
官称薄如纸，名盖越千万。
我为余杭役，识子非楚产。
姓名问即识，一笑冰已泮。
长哦迺翁诗，亹亹无间断。
使我倾耳听，妙处惊辄叹。
前辈今远矣，俗眼易作玩。
大轴许见遗，此赐安敢慢。
行囊政尔空，得此吾无患。

昔人重离合，感慨思功名。
我今迫贫贱，乃作分袂惊。
徘徊未能别，崎岖复同行。
扪萝到黄岩，倚杖日已倾。
摩挲磴道古，开拓窗户明。
道人惯看客，拨火治短檠。
村醪偶提携，霜柑亦包并。
病来不喜饮，一再泻浊清。
道涂今日劳，林壑他年盟。
苏州对床卧，不下五言城。
自经长少公，增重手足情。
细听松竹响，疑是风雨鸣。
披衣更起坐，月出山四更。

中宵不得休，常州已鸡鸣。
欲知五更寒，扫霜四闻声。
出门风暴起，挂席遂前征。
官河沟渎耳，汹汹若未平。
想见太湖中，白浪山岳倾。
纡直虽有殊，高枕幸不惊。
舟师尚若悔，吾身未宜轻。
既无性命忧，从使嫌怨并。

叔父风流元祐支，清贫远自相国时。
旧闻河朔人伟奇，元衡笔力犹可窥。
佳哉伯玉贤埙箎，小阮亦与竹林期。
兆民虽云非旧知，知之正自梅花诗。
伯寿憔悴儒冠衣，十年不调长苦饥。
经明行修后所归，非吾光远其谁推。
洪文学问方筑基，基成可保无倾欹。
嗟我误落东南陲，疏者迺亲亲异宜。
念我流转终年疲，去章已上归俟之。
或持酒肴或赠辞，亦或眷眷江之湄。
数面成亲还语离，前日之乐今日悲。
秋风飒飒衣披披，山长水远属玉飞。
高城望断日已西，望不可见令人思。

尺浑孰愈千丈清，幽居何以争城倾。
翺翔蓬蒿岂不适，乃欲万里劳蜚鸣。
文章纵云有定价，瓦釜亦或能铿鍧。
知音固当属善听，我初未鼓一再行。
郑人之璞周死鼠，昧者自谓怀连城。
我于翰墨虽早嗜，四十五十今何情。
元无小异君孰取，矻矻便欲扬其名。
得非念我西南征，倦游久意思佣耕。
少年不饮老更醒，而众纷纷多绝缨。
属君勿用扬其名，臃肿拳曲能全生。

潜山皖山烟雨昏，山城索莫少所亲。
令君邀我入山去，复道山流方四奔。
侧闻剥啄来叩门，疑匪索我云见存。
已焉一见即倾倒，乃与诸刘相弟昆。
因君又来惊坐陈，吾尝同寮义世敦。
不惟邂逅索诗卷，更复追随携酒尊。

晦庵贻我书满纸，为说君家好兄弟。
人言是公轻许可，我谓亲仁乃渠事。
客游偶尔过君庐，中有诚斋榜怡字。
斯人许可盖不轻，何事斋名契于季。
嗟余夙昔两公游，与君常恨风马牛。
何知一见辱倾盖，四海兄弟宁待求。
有弟有弟江南州，尺书断绝安与不。
因君使我增离忧，一夜梦逐沧波鸥。

忆昨闻君谓君老，及见知君得名早。
文章妙处殆夙成，不作扬雄少而好。
西山南浦饫搜寻，武陵桃源𫏐探讨。
诸公识面争我出，学子闻风竞门扫。
嗟我无闻不足畏，何事相逢亦倾倒。
论诗未易当韩豪，聊复悲吟似郊岛。

洛下谁移致，江南种得成。
高株非自接，径尺信能盈。
恨匪坚牢质，漫令城国倾。
未宜贫舍有，风起莫多惊。

自发袁州使，侵寻复暮春。
何人话安否，官路政艰辛。
章贡未归客，湘沅薄宦人。
何当一倾盖，肯作白头新。

十往九不报，好辞开几番。
夸张示朋友，问讯异寒温。
岂必待倾盖，何时真扫门。
绝胜东阁下，布粟对公孙。

役役到番国，悠悠谁故人。
僧房半牢落，湖水失清沦。
我岂倚楼赵，君真惊座陈。
何为辱倾倒，相与尽情亲。

自坐还山计，如同去鲁情。
水风元不断，山月每同明。
试问诗能和，何如酒共倾。
吾家近京驿，侧耳听车声。

路绝岭梅赠，江摇沅茝春。
敢云倾盖故，喜甚诵诗新。
刀笔非吾事，文章可致身。
江陵法曹掾，宁久滞斯人。

苏李是吾师，黄秦实嗣之。
爱其吟可老，得自买倾资。
有本皆如是，斯文不在兹。
因知迺翁意，遗子以镃基。

茅屋鸡初递，枫林月半残。
滩倾惊枕仄，露下觉衾寒。
客子愁无那，舟人语未阑。
兰溪今夜泊，须酒慰艰难。

一别定不免，重来聊见情。
匆匆置朝饭，愦愦困余酲。
会合知何日，升沉恐异情。
毋忘尺书寄，慰此寸心倾。

野寺依林木，官园带芰荷。
饭蔬朝共集，尊酒晚成过。
岁月记游胜，礼容宽俗苛。
公能数倾倒，我得慰蹉跎。

两载皇华使，江湖得少宽。
见皆儒雅录，闻绝惠文弹。
内外有轻重，言行无易难。
春秋贤者责，倾耳向长安。

闻道君先我，论交我愧君。
长沙辱倾盖，怀玉怅离群。
怪底书多枉，情知义薄云。
金兰虽甚笃，药石愿时分。

寂寞吾知贵，纷华世所荣。
常评败素紫，孰愈浊缨清。
爵禄心无食，山林志有盟。
幽居自空谷，哲妇乃倾城。

晨起倦乌巾，还倾老瓦盆。
自知中了了，人谓日昏昏。
迤逦谿山别，披纷雁鹜喧。
春风得亡赖，幽趣与谁论。

水汇终趋海，葵倾必向阳。
欲行疑或使，将下盍先翔。
听尔玄嘲白，从渠本校黄。
生平志濠濮，老去客沅湘。

天漏谁能补，河倾势未平。
踞床如露处，曳履学泥行。
朽柱芝菌出，断沟蝌蚪生。
南公安已惯，北客见犹惊。

文字追秦汉，箪瓢保贱贫。
延英空侧席，下里老斯人。
倾盖宁嗟晚，推门莫厌频。
罢谈刍狗用，且看土牛春。

骤得疑倾峡，徐行若泛潮。
胡为隔田亩，而不度林椒。
爽气虽能及，余波不可招。
不眠如有待，冲口漫成谣。

再失重阳集，才能一笑期。
儿童闯车马，鸟雀避茅茨。
雨后橙初熟，霜前菊未衰。
招邀幸临顾，倾饮莫相疑。

正尔元无事，胡然不自聊。
髯衰纷若雪，梅早缀如椒。
太白倾残{木盍}，方炉{蓻/火}柿樵。
宦才成此味，隠莫待渠招。

春雨寒犹积，春园木又荣。
武昌闻别驾，生米见题名。
安否逢人问，书题阙便行。
周围怀细履，陶酒忆徐倾。
会合知何日，羁栖尚此生。
向来犹楚越，今日遂蛮荆。
妻子饥寒累，交朋时势情。
未应终薄禄，当复事深耕。

既自科名就，方勤问学为。
一官宁恨晚，万里此其基。
晁魏通家旧，沅湘识面迟。
高怀每倾倒，胜日共追随。
要拟维熊什，惭无黄绢辞。
迺翁松柏茂，骥子渥洼姿。

岁事有丰俭，民情关悴荣。
蓄储虽具数，郡邑颇空名。
为国深存虑，劳公作是行。
违离频领引，邂逅复心倾。
有志空前躅，无成愧此生。
匆匆还进棹，草草仅班荆。
对雨埙箎句，看云手足情。
千林唤归去，一雨劝催耕。

张侯呼我饮，云欲醉诗人。
我愧野无格，君能高出尘。
句中真有画，笔下信如神。
不待平生识，由来一语亲。
众皆嫌坦率，意独取天真。
颇恨匆匆别，殊乖款款陈。
王官欣旧辙，蛮语昧初询。
起此穷途哭，端非倾盖新。
度江风吼夕，发轫雪飞晨。
行路嗟离阔，题诗报苦辛。

南浦维舟初拜公，五谿随牒限趋风。
问途欲假移官见，倾听讙闻召节东。
不但朝阳徯鸣凤，正思御史昔乘骢。
我曹意见非黎庶，大庇要令天下同。

賸欲题诗诗不成，遣人空复附书行。
言边讵止寒温事，纸上胡能底里倾。
以我向公深有托，知公于我未忘情。
扶持未可言门户，老大相看祇弟兄。

昨日重阳故作晴，今晨阴惨倍愁生。
凭高已负登临约，展卷空余赋咏情。
篱下菊香殊寂寞，瓶中桂影谩凄清。
感今怀古无穷意，祇取村醪细细倾。

春今著物几陈新，未抵新诗得许荣。
韩子虽云誉东野，侯生终竟愧弥明。
已知林下栖迟计，何处人间宠辱惊。
更欲从公问归宿，夜深风雨四山倾。

一自风尘没泗滨，英遗何敢漫嶙峋。
崩腾直自天边落，拳握空夸席上珍。
好事了知真是癖，倾家务买不论贫。
不来俗客仍须钥，夜半负舟端有人。

自从君发信州船，令我登临每怅然。
把臂真成一倾倒，转头知隔几山川。
憎余况有年年恶，美子诗堪句句传。
记取相逢又相别，菊枯荷尽早梅前。

大雨若盆倾，小雨如丝乱。
盆覆几时收，丝长何日断。

寒厅寂寞不知春，登眺招要藉所亲。
始谓姑倾一杯酒，已焉颠倒白纶巾。

忽忽离家且一年，春风又是海棠天。
还家何以遗妻子，倾倒囊诗近百篇。

客路东西曾数州，诗成宁免暗中投。
我今办取逢人说，倾盖悬知胜白头。

我今即有湖南役，准拟扁舟泊耒阳。
敬谢此图非久别，会倾桂酒奠椒浆。

掉船晨出暮知归，举网惊呼鱼定肥。
倾倒得钱何用许，江头取醉暮相违。

白菊欹倾拥玉钿，黄花零乱委金钱。
饥寒未免交为累，金玉繇来枉现前。

不但栽梅如昔人，诗名籍籍旧传闻。
我来岂直为花设，倾倒相期出近文。

问君家在离骚国，句里应含兰芷香。
邂逅宜春须小住，要期倾倒锦为囊。

山客城市役，故人鸡黍情。
怀我旧隠地，偕为萧寺行。
草茂既已合，花孤遂能明。
看渠色弥正，宁使城为倾。
君诗如苏州，真足继善鸣。
我乃愧野格，从教哂薄轻。

结交不在早，倾盖有余欢。
愧比陈蕃榻，犹吾陋巷箪。
新来几日别，无计百忧宽。
世俗轻交态，相期在岁寒。

旧诵凌云赋，新哦泣鬼诗。
结交何用早，倾盖许深期。
捷径看君绝，长途觉我衰。
殷勤今夜月，全似过桥时。

难弟诗初和，难兄盖复倾。
时方论名位，公独叙交情。
八座使边节，舍人垂世名。
用之俱未尽，衮衮看公卿。

三载尉虽卑，诸公竞己知。
荐书常沓至，宾幕每牢辞。
玉立风神峻，河倾议论驰。
他年继质肃，应有后人祠。

岁事方虞旱，山行敢愿晴。
雨花才若洒，冰霰忽如倾。
孤役宁私己，群生足慰情。
泉源滋久竭，陇亩动深耕。
冷落三家住，凌兢独木横。
暂从求束缊，还是问前征。
冻雀成频坠，荒鸡误晓鸣。
忆儿衣孰挽，怀弟艇犹撑。
便可鉏三径，因之治短檠。
丰年今可必，与汝沃藜羹。

去日春江白芷生，再来秋野蟪蛄鸣。
浩然已分不才弃，张翰安能恤后名。
自叹还山何太晚，政须杯酒为深倾。
凭愚邀敬多官府，与想桃源源上行。

君行不到武昌下，别驾西京刘更生。
但想新知作倾倒，莫闻高论吐峥嵘。

屡废招呼定可人，岂嫌昏暮叩门频。
不来醉我倾家酿，反更分渠饤坐珍。

道人惠我南山蕨，颇带斋厨法醤香。
闻道城中少蔬供，急令健步走倾筐。

春风吹雨昼成昏，萧寺萧条早闭门。
坐久行人更萧瑟，定倾老酒向何村。

无邪公文天所赞，汩汩词源倒河汉。
一篇新出纸为贵，万国争传金可换。
晚节投荒无芥蒂，毕景著书自娱玩。
天之所宝雷电取，渠不爱惜风雨散。
两河漕僚真好事，五筦遗文尽堆案。
似闻倾盖剧推许，亲以削牍定真赝。
分传饷我枉银钩，贫室骤惊满珠贯。
无坫共推玉界尺，争求当置铁门限。
世人不识蔡伯喈，欲问图书觅王粲。

质由良冶就，心向主人倾。
外仿片金制，中藏勺水清。
兔毫芳露染，龙尾湿云生。
终令双眸炯，曾窥妙女成。

谁把劳劳目此亭，从来于此送人行。
三杯别酒倾桑落，一曲离歌唱渭城。
此到伊边还几日，不知何日是归程。
分携更复凭高望，满目青山万叠横。

居士室中天女现，生公台上雨华悬。
只因妙语倾人听，非有真花堕我前。
却似文章称锦丽，亦如咳唾说珠圆。
不知谁向痴人道，令望虚空眼欲穿。

士方负材业，高价敌璠玙。
一朝声称减，碌碌盆盎如。
贵名岂不欲，名盛复难居。
所以古君子，谨终如厥初。
自公到京国，闻望倾万夫。
愿言益进德，名与天壤俱。

人生贵得友，胜己我所求。
搜寻穷怪珍，逢此荆山璆。
虚怀略辈行，倾盖均交游。
许赓清绝句，每叹风雅俦。
中年畏作别，握手如隠忧。
尺素烦警策，慰我思悠悠。

谢公中年后，畏与亲友别。
岁月苦不长，交情固难辍。
况于桑榆景，抚事心欲折。
一朝舍我去，遂恐成永诀。
感君遇我厚，肝胆每倾竭。
惓惓念斯时，言论多激烈。
忆君哦松日，志操已超越。
庾台欲推荐，风之使来谒。
耻于呈其身，保此端以洁。
君今宰壮县，便道理舟楫。
不骑京国鲸，不改岁寒节。
升沈分自定，义理我所说。
黎甿久困穷，恩惠思周浃。
奸欺巧蒙蔽，精神要昭彻。
邻境犹绎骚，武备不可阙。
弓兵暨保甲，阅习贵严切。
悬赏劝之射，人人艺精绝。
莫言一邑小，振作在贤杰。
士气苟奋扬，威声必震叠。
自怜老且病，羡君健而决。
老病保余生，健决广贤业。
自期素不浅，有志终炜烨。
日诵论孟书，端如明鉴揭。
圣贤以为法，今古同一辙。
便邮频寄音，解我寸心结。
他年再觌面，伟论起衰怯。

幽岩如高人，气骨天所赋。
凛然超尘寰，不受俗气污。
湖湘饶峰峦，往往穷僻处。
城郭去之远，谁能蹑芒屦。
安知古都梁，爽垲有真趣。
徜徉东郊外，青山在指顾。
山中八洞列，天巧于此觑。
蜿蜒老螭蟠，崭岩怒虎踞。
如屏亦如龛，一起复一仆。
卷阿坐良稳，狭径足难措。
帝观若险隘，中道本宏裕。
叠翠常回环，寒泉日倾注。
石乳一何粲，和气知有聚。
所见皆可人，十步目九寓。
造物不能秘，奇诡遂呈露。
奎画贲精舍，鬼神昔呵护。
古称小有天，仇池乃其附。
甬东有胜境，豁然四窗具。
玲珑皆自然，匪以雕镌故。
谁谓宝方小，是亦洞天数。
谁谓此邦陋，有景即可慕。
我本烟波徒，雅性厌驰骛。
搜寻得所欲，心境顿明悟。
赏玩有余味，跻攀了不怖。
得意或忘归，苍然迫曛暮。
兹山虽可乐，用之乃成路。
有径不能用，茅塞大可惧。
对此发深省，岁月勿虚度。
俗态易湮没，清游莫辞屡。
援笔述鄙怀，愧乏惊人句。

寓形宇宙间，所至习乃成。
事以习故熟，艺以习故精。
婴儿始匍匐，习之能自行。
南人初学没，习惯如履平。
承蜩有余巧，解牛新发硎。
是皆习熟故，见者为之惊。
矧惟君子学，吾道深而宏。
欲穷圣贤域，精微故难明。
圣贤与愚鄙，何啻莛与楹。
愚夫堕恶习，自蹈谷与坑。
善恶分舜跖，毫厘当细评。
莫将朱夺紫，无使渭浊泾。
根源见端的，履践严度程。
容貌必齐庄，坐立无倚倾。
视听一于礼，言语纯于诚。
百行孝为本，战战如奉盈。
操行洁冰玉，宇量涵沧溟。
经德岂干禄，为善非近名。
方其学习初，是非交战争。
见义勇必为，有过时自抨。
造次必致察，思虑防始萌。
恶念痛扫除，用力如用兵。
善端谨护持，保己如保城。
新功生者熟，旧习熟处生。
一心湛不挠，四体明且清。
平居寡悔尤，处困心亦亨。
谁知人寰中，有此天爵荣。
嗟予资浅薄，役于蕞尔形。
主宰未纯一，气血时纵横。
岁月不我与，循省敢遑宁。
以习名其斋，为我座右铭。

昭君天赋倾城色，何事君王未曾识。
徘徊顾影无计留，一朝远嫁匈奴国。
匈奴风日暗飞尘，昭君绝艳惊国人。
单于骇叹昔未睹，甘心保塞为藩臣。
从来败德由女美，褒妲骊姬及西子。
玉环飞燕更绝佳，遗臭千载堪咨嗟。
毛生善画古无有，强把丹青倒妍丑。
却教尤物摈绝域，能为君王罄忠益。
闻说昭君出塞初，朔风萧飒吹衣裾。
聊将琵琶寄离恨，痛绝玉颜嫔老胡。
老胡死矣义当返，慷慨怀归曾上书。
君王有诏从胡俗，恸哭薄命终穹庐。
自古佳人多命薄，亦如才士多流落。
人才有益尚疏外，佳人无补何可怼。
君不见萧生堪猛岂不忠，君王疑信相半终不容。

浮天传自昔，万古一澄清。
月耿光犹烂，风号势欲倾。
滔滔原不竭，漠漠却无声。
便欲乘槎去，临风试濯缨。

江乡梅熟雨如倾，茅屋低头困郁蒸。
小小闷人人莫厌，解教禾稼勃然兴。

怪底中秋尚郁蒸，滂沱三日势如倾。
今朝雨霁新凉入，始信清秋本自清。

停舟曲江浒，吊古谒遗祠。
岩岩始兴公，遗泽芬在斯。
堂倾风雨萃，碑断苔藓滋。
芳春□行旅，落日归文狸。
唐宫替无事，衡鉴方独持。
弼谐展嘉猷，谠论非□□。
雝雝朝阳凤，粲粲补衮丝。
侧闻卧病后，九庙烟尘□。
渔阳突骑来，中华混群彝。
信哉砥柱力，用舍同安危。
昭陵铁马空，仙李祚九疑。
维余兰菊存，千秋恒若兹。
我来荐微诚，再拜当前墀。
顾瞻庙貌间，风度犹可希。
武溪何茫茫，笔峰亦巍巍。
只今相业隆，孰与前修期。
临风一长叹，山雨来霏霏。

东山树，何青青。
镡津水，何泠泠。
茂树可荫，流水可听。
眉山夫子能解事，却于水边树下构危亭。
洪波浴日金错落，瘴云不雨烟蒙溟。
风尘澒洞去天远，草木蓊郁知地灵。
监州为爱黄华节，携我登临邀众客。
假令有酒多似藤江水，岂能洗我胸中之郁抑。
甘侯昆玉文武全，倾盖交游五情热。
故人亦有许判官，清政平生心似铁。
文采风流喻幕宾，曾陪骢马清南越。
刘君元是薇省郎，治民有道多筹策。
令簿怀才亦不群，芳名皆在斯文列。
儒林龚魏两茂学，逸气直与青云接。
孟嘉落帽是何年，岸帻西风感前哲。
天荒地老事茫茫，白发无情满头雪。
醒时饮，醉时歌。
尊前要使衰颜酡，不饮奈此清兴何。
人生聚会能有几，江海亲旧今无多。

柏人去弗宿，万安退而止。
见几惩贯高，噬脐嬖妃子。
畏避虽同途，兴亡乃异轨。
江边招提小，楼阁半倾圮。
回薄二里余，六龙驻于此。
愁横云盖山，闷系罗带水。
历历斜谷路，去天尺有咫。
昨夜雨中铃，哀音犹在耳。
画像赭衣袂，挟一弓两矢。
侑以圣云孙，祖武略相似。
剑外尘再蒙，黄明著年纪。
今我吊陈迹，行迈亦靡靡。
吹动波间皱，正值秋风起。
安得如渔翁，垂钓江之涘。

一竿翠竹，巧匠批栾。
条条有眼，节节皆穿。
四大假合，柄在人手。
归家放下，并不争先。
直饶瓮泻盆倾下，一搭权为不漏天。

上林鸣蛙私邪官，金陵指顾成长安。
唾壶一曲玉如意，声断石城锋镝寒。
从来龙化中兴主，不似黄须阿奴武。
当时斩鞅心下事，今日扬鞭目中虏。
黄埃散漫重瞳微，雨师不洒疑人知。
梦回日转惊已午，马骄风疾那容追。
一声吉语禁门静，万国笙歌丹仗整。
山倾海动忽燃脐，地辟天开谁问鼎。
长江千里真险哉，煌煌晋业流秦淮。
江涛一洗妖氛息，湖阴千古琉璃碧。

去年祷雨旃檀林，慈云赐我三日霖。
今年包山小湖寺，更得因缘礼大士。
小湖气象似宝陁，怪石列岸腾嵯峩。
近山一抹横修蛾，远山点滴浮青螺。
四方上下皆沧波，清秋一片银为河。
风平如镜著水磨，有时粼粼纬碧罗。
倾覆变动一刹那，蛰雷震起千蛟鼍。
吾闻天形象鸡子，大地为黄白为水。
太湖沉沉九地底，小湖绝顶悬崖里。
信哉山泽通一气，激而行之或可使。
湖山固是人所乐，至人亦复酷爱此。
浮海而来开精蓝，莲以草化红台三。
愿分一枝入西土，令我灭度生其间。

大江固茫茫，一苇即可越。
乡来江与蕲，孰使我辈隔。
温温李夫子，粲粲谪仙格。
萧然一竹关，白眼谢俗客。
蚤充观国宾，百中应百发。
我玉空自良，彼怒辄反掇。
归叹儒冠误，尽把气习撤。
收藏万丈焰，不受一夫决。
累然驽马中，倍觉骐骥别。
嗟余偶倾盖，辱许共映雪。
快哉平生心，清风濯执热。
今惟仄席秋，正采乡评月。
岂无识真人，达君此奇节。
春雷震一声，指日看甲拆。

志气周瑜俊，谋谟贾谊嘉。
早先天下士，共服骥中骅。
瞬息桑田改，倾摧岳柱斜。
伤心大手笔，零落紫薇花。

衔子来东海，仙巢有凤雏。
华开新棣萼，莟结小茱萸。
富贵天专与，娇柔韵不粗。
轻盈飞燕赵，韶丽彩鸾吴。
入谱虽千品，倾城但一株。
雾藏云体魄，霜染雪肌肤。
酒晕欺西子，冰姿笑藐姑。
暖风唇破玉，寒雨泪凝珠。
蝶喜穿油幕，蜂羞赋蜜租。
叶如疏复密，香似有还无。
浄灌岷江锦，浓施禁国朱。
欲眠须客去，佯醉索人扶。
剑外空逢杜，黄州却遇苏。
已多归绮绣，唯未入氍毹。
金谷非佳妾，雕阴是丑奴。
自珍红颊辅，应怪白髭须。
照树呼银烛，浇丛命玉轳。
有诗曾送别，无力为嘘枯。
尤物空凡马，芳春过白驹。
尚凭花藻鉴，摘句已成图。

平生江湖兴，欲住元无由。
一朝忽复来，飘然泛扁舟。
相将东南去，子独从之游。
倾盖荷相与，盏斝频劝酬。
危坐每长叹，经营出奇谋。
浩然天地间，愤气冲斗牛。
追陪文字饮，酣歌大开喉。
与君结深交，交朋情欲周。
会合元有时，妄意追陶刘。
每恨不久住，共此敝马裘。
西风雕梧桐，忽忽春复秋。
嗟余客中都，中夜怀百忧。
区区为贫仕，坐此徒穷愁。
我恨各南北，公乃遂所求。
天台亘雁荡，今为故乡游。
忽焉又分襟，凉风已飕飕。
可怜烟水阔，坐见群山幽。
音书有可寄，还解顾我不。

回飚掩夹浦，势与黑楼颃。
连袂上长桥，身弱屡见扛。
苟无倾覆忧，恣横未易当。
坐定互惊愕，师云乃其常。
有时气力雄，驾浪拍此邦。
熟风无失舟，小艇来茫茫。
始悟寡所谙，论改色据张。
衒小以为大，空令事难量。
玩变不睹微，亦乖智之方。
已矣勿复云，闻钟过石塘。

频年寄全吴，廨宇杂营保。
前厅久倾压，后舍岌欹倒。
常因霖雨后，壁坏不容扫。
跳蛙浴漏潴，野谷媚穿杲。
以兹违色养，先还愧亲老。
低头谩商歌，瞪视豁愁抱。
当身良易足，遗后非长道。
幸今修整毕，楹桷正完好。
晴窗闲昼永，夜榻初凉早。
友朋坐雍雍，燕雀鸣草草。
居室君子后，荜门固为宝。
矧伊泽国士，败栋威涂潦。
缪充使者属，职思振枯槁。
人之所歆羡，未必天能造。
卷藏姑罢归，蠹简说刚浩。

好溪泻百壑，南北倾万峰。
山凡堆阜俗，映岸羞为容。
石门忽秀出，老干荫渟洪。
舍舟从口入，便已离尘中。
众芳拱窟宅，环冈献奇秾。
藤萝异态度，尺寸疑施功。
锦茵翠织成，照耀无春冬。
水行千丈高，喷薄不可穷。
更有洗头盆，云深雾常封。
昔年谢康乐，筑居待其终。
继作者丘裴，语言亦称雄。
邈然百世后，未忝骚人风。
栖栖三羽衣，日晏斋厨空。
云子歇过桨，𫏐洗氛埃胸。
自叹苦淹留，寂寞不易供。
嗟我老无用，佞山久成翁。
结庐会昌侧，势落鱼虾丛。
种竹似束苇，栽松如断蓬。
小儿饾盆盂，何时至周公。
会当同此住，代输助之舂。

幽花表穷腊，病叟行村墟。
所欣一蕊吐，安得百万株。
上下三塘间，萦带十里余。
荒茨各尊贵，野径争扶疏。
愁云忽返旆，急霰仍回车。
苍然岁将晚，陡觉大象舒。
群帝胥命游，众仙俨相趋。
龙鸾变化异，笙笛音制殊。
物有据其会，感召惊堪舆。
妙看撤真境，态色疑虚无。
问谁始种此，岂自开辟初。
至今阙胜赏，浩劫随荣枯。
儿童候黄堕，捧拾纷筐盂。
熏蒸杂烟煤，缚卖倾江湖。
胭脂蘸罗縠，绛艳生裙襦。
和羹事则已，甘老山中臞。
以兹媚妇女，又可为嗟吁。
夜阑烛烬短，月淡意踌躇。
林逋与何逊，赋咏徒区区。

野水随路曲，东风得木鸣。
景物已和柔，川原倍敷荣。
茂桑高既条，细草亦丛生。
眷言云外士，及此尘中行。
南临大陂出，波面与心平。
道旁古精庐，黄茅间荆榛。
会集倾远村，裳衣自鲜明。
银钗插山丹，歌笑喧嘤咛。
何以劳比邻，粔籹杂𫗠饧。
去年谷不饱，白骨今纵横。
等为造化役，未究悲忻情。
归来日已夕，旧径成沟坑。
大车者谁子，不寐方宵行。
死魂未满眉，擿埴将安程。
感此良自哂，抱谷非鹂鹒。

弃𦈡诋关吏，广殿射高名。
方从媚子引，岂料谗夫倾。
京师恩暮降，蜀道险朝升。
执手郭西门，恻怆难为情。
有山擎空雪，有谷匝底冰。
乌乐谩后噪，猿孤定先鸣。
汉中王霸地，从古锋镝争。
崩摧韩信坛，阙落张鲁营。
感子奋衣去，客猛意自轻。
笑我老何怯，万里今横行。

衮衮入蜀者，借公兄弟名。
每求归载满，预屏去橐倾。
鷃飞虽地控，龙卧常天升。
借哉坐时运，久郁时士情。
文章何崛奇，冬雷夏增冰。
德业又宏济，雉登应牛鸣。
已著鼎饪利，不共水火争。
我穷未得死，破釜斗粟营。
误蒙兼金重，自视一羽轻。
唯当刮老眼，云雨看施行。

凭高难为观，楼居势尽倾。
思远地不远，空复生遐情。
上惟山遶围，下惟溪环萦。
此实擅清境，岂以旷朗名。
土俗喜操檝，五月飞骇鲸。
鼓声沉沉来，起走如狂酲。
不知逐臣悲，但恃勇气盈。
衰翁茧帐卧，南风吹作棱。

群嶂倚天傍四环，中峰受拱低伏蹲。
云锦交流紫团外，却注彭蠡如倾奔。
道陵已去丹灶冷，今代符行妖鬼静。
孔师何事亦逃儒，为爱冰林雪蒙顶。
我居无山冬不雪，只受虚空满轮月。
子能作意肯重来，更待墙东笋堪掘。

收缨古蜜浦，抱袂生姜门。
九九书自注，邀余缀篇端。
久衰余学废，弥隠子道尊。
时维冬雷数，云雪常昼昏。
火把起夜色，丁鞋明齿痕。
小邦肥羜阙，虾蛤滥充盘。
椒橙失滋味，糁絮劳倾吞。
诘朝报家问，剪书征阿孙。
苦陈乡人饥，采蕨啖其根。
仓封井花满，淘米安得浑。
觅翁如觅父，愿假东飞翰。
念之不遑处，喟焉整归鞍。
我老澹百虑，身世两莫存。
欲私一垅润，岂救大地干。
西城柳遥遥，北寺江漫漫。
勿令嗟来死，以慰行路难。

九州大麓标山经，早与天地同垂名。
雁荡初传晚唐世，掩抑众岳夸神灵。
岂非龙伯所播迁，海水枯竭久乃成。
穷锼石怪呈万巧，宛取物似罗千形。
阴湫阳岭何恍惚，紫光碧焰长磨萦。
夜随王乔玉箫发，晓答矩那金磬清。
闻者未到意已倾，往往梦想驱风霆。
胡僧犹嫌憩寂寞，便房曲槛频招迎。
强扶坠阁接云汉，却补坏壁回丹青。
来车去马谩孔总，亭主自住谁为情。

篙师上滩时，面作石皤样。
及其进尺寸，乃在一偃仰。
神禹不到地，狂流终播荡。
逆顺本天力，人谋不相让。
苦战排三军，势压票姚将。
身在乱石中，倾覆堪指掌。
谁云荷天衢，鼠径断还往。

生死已无憾，杭人休泪倾。
惟留不尽德，常动故乡情。
霜浄水方落，风高山转清。
闲思与令子，幕府再同盟。

生姜门外山如染，山水娱人岁月长。
浄社倾城同禊饮，法明阖郭共烧香。

四山如猬毛，中有线路萦。
谁人导我来，得此掌许平。
雨后天宇空，夏气和且清。
休日一无事，驾言南山行。
南山有何好，翠壁列峥嵘。
巨木老已仆，赖有红石撑。
自从严大夫，废兴今几更。
穉干亦合抱，知几阅晦明。
幽壑架危亭，无风凉自生。
少间上绝顶，四望围长城。
涨江笼篆纹，小市分棋枰。
俛仰忘身世，独慨呼酒倾。
何知玉堂客，分杂巴叟耕。
下山喜同步，元自脚力轻。

昔年严大夫，偶来怨迁谪。
我本麋鹿姿，得此已自适。
乘闲陟上方，遍寻唐人石。
岂期当三伏，一天云四幕。
快哉风时来，万籁相呼吸。
雨余禾麻润，是山皆喜色。
一杯倾晚饮，绿瓜间朱实。
是非不到耳，休厌山城寂。
树影抹横烟，角声暗落日。
长江去不返，况此百年客。
企首老玉仙，白发何由摘。

闻得江头汹涌声，不知何处雨盆倾。
两涯牛马那容辨，一夕蛟龙怒不平。
浪尽横汀孤树在，微开顽翳夕阳明。
尽饶河伯乘秋旺，潦涸霜寒水自清。

重阳过后菊方开，引得幽人日日来。
从□□开到花落，每来倾饮两三杯。

倏忽秋又尽，明朝恰立冬。
细倾碧潋滟，喜对白芙蓉。
问信迟宾雁，催寒有响蛩。
暝烟都不见，闻得望□钟。

白秫新收酿得红，洗锅吹火煮油葱。
莫嫌倾出清和浊，胜是尝来辣且浓。

灯火青荧云坞寺，清猿叫断有余音。
槛梅雪白春风近，山雨盆倾涧水深。
背世迹怜高鸟迹，结交心契老松心。
酬君秀句无新语，徒搅诗肠彻曙吟。

南山有鸣凤，其音和且清。
鸣于有道国，出则天下平。
杜默东土秀，能吟凤凰声。
作诗几百篇，长歌仍短行。
携之入京邑，欲使众耳惊。
来时上师堂，再拜辞先生。
先生颔首遣，教以勿骄矜。
赠之三豪篇，而我滥一名。
杜子来访我，欲求相和鸣。
顾我文字卑，未足当豪英。
岂如子之辞，铿锽间镛笙。
淫哇俗所乐，百鸟徒嘤嘤。
杜子卷舌去，归衫翩以轻。
京东聚群盗，河北点新兵。
饥荒与愁苦，道路日以盈。
子盍引其吭，发声通下情。
上闻天子聪，次使宰相听。
何必九包禽，始能瑞尧庭。
子诗何时作，我耳入已倾。
愿以白玉琴，写之朱丝绳。

吾思夷陵山，山乱不可究。
东城一堠余，高下渐冈阜。
群峰迤逦接，四顾无前后。
忆尝祗吏役，钜细悉经觏。
是时秋卉红，岭谷堆缬绣。
林枯松鳞皴，山老石脊瘦。
断径履颓崖，孤泉听清溜。
深行得平川，古俗见耕耨。
涧荒惊麏奔，日出飞雉雊。
盘石屡欹眠，绿岩堪解绶。
幽寻叹独往，清兴思谁侑。
其西乃三峡，崄怪愈奇富。
江如自天倾，岸立两崖鬭。
黔巫望西属，越岭通南奏。
时时县楼对，云雾昏白昼。
荒烟下牢戍，百仞寒溪漱。
虾蟆喷水帘，甘液胜饮酎。
亦尝到黄牛，泊舟听猿狖。
巉巉起绝壁，苍翠非刻镂。
阴岩下攒丛，岫穴忽空透。
遥岑耸孤出，可爱欣欲就。
惟思得君诗，古健写奇秀。
今来会京师，车马逐尘瞀。
颓冠名白发，举酒无蒨袖。
繁华不可慕，幽赏亦难遘。
徒为忆山吟，耳热助嘲诟。

倾壶岂徒彊君饮，解带且欲留君谈。
洛阳旧友一时散，十年会合无二三。
京师旱久尘土热，忽值晚雨凉纤纤。
滑公井泉酿最美，赤泥印酒新开缄。
更吟君句胜啖炙，杏花妍媚春酣酣。
吾交豪俊天下选，谁得众美如君兼。
诗工镵刻露天骨，将论纵横轻玉钤。
遗编最爱孙武说，往往曹杜遭夷芟。
关西幕府不能辟，陇山败将死可惭。
嗟余身贱不敢荐，四十白发犹青衫。
吴兴太守诗亦好，往奏玉琯和英咸。
杯行到手莫辞醉，明日举棹天东南。

嗟我识君晚，君时犹壮夫。
信哉天下奇，落落不可拘。
轩昂惧惊俗，自隐酒之徒。
一饮不计斗，倾河竭昆墟。
作诗几百篇，锦组联琼琚。
时时出险语，意外研精麤。
穷奇变云烟，搜怪蟠蛟鱼。
诗成多自写，笔法颜与虞。
旋弃不复惜，所存今几余。
往往落人间，藏之比明珠。
又好题屋壁，虹蜺随卷舒。
遗踪处处在，余墨润不枯。
朐山顷岁出，我亦斥江湖。
乖离四五载，人事忽焉殊。
归来见京师，心老貌已癯。
但惊何其衰，岂意今也无。
才高不少下，阔若与世踈。
骅骝当少时，其志万里涂。
一旦老伏枥，犹思主山刍。
天兵宿西北，狂儿尚稽诛。
而令壮士死，痛惜无贤愚。
归魂涡上田，露草荒春芜。

越欲僭宫室，倾赀事雕墙。
佛屋尤其侈，耽耽拟侯王。
文彩莹丹漆，四壁金焜煌。
上悬百宝盖，宴坐以方床。
胡为弃不居，栖身客京坊。
辛勤营一室，有类燕巢梁。
南方精饮食，菌笋鄙羔羊。
饭以玉粒粳，调之甘露浆。
一馔费千金，百品罗成行。
晨兴未饭僧，日昃不敢尝。
乃兹随北客，枯粟充饥肠。
东南地秀绝，山水澄清光。
余杭几万家，日夕焚清香。
烟霏四面起，云雾杂芬芳。
岂如车马尘，鬓发染成霜。
三者孰苦乐，子奚勤四方。
乃云慕仁义，奔走不自遑。
始知仁义力，可以治膏肓。
有志诚可乐，及时宜自彊。
人情重怀土，飞鸟思故乡。
夜枕闻北雁，归心逐南樯。
归兮能来否，送子以短章。

穷山候至阳气生，百物如与时节争。
官居荒凉草树密，撩乱红紫开繁英。
花深叶暗耀朝日，日暖众鸟皆嘤鸣。
鸟言我岂解尔意，绵蛮但爱声可听。
南窗星多春正美，百舌未晓催天明。
黄鹂颜色已可爱，舌端哑咤如娇婴。
竹林静啼青竹笋，深处不见惟闻声。
陂田遶郭白水满，戴胜谷谷催春耕。
谁谓鸣鸠拙无用，雄雌各自知阴晴。
雨声萧萧泥滑滑，草深苔绿无人行。
独有花上提葫芦，劝我沽酒花前倾。
其余百种各嘲哳，异乡殊俗难知名。
我遭谗口身落此，每闻巧舌宜可憎。
春到山城苦寂寞，把盏常恨无娉婷。
花开鸟语辄自醉，醉与花鸟为交朋。
花能嫣然顾我笑，鸟劝我饮非无情。
身闲酒美惜光景，惟恐鸟散花飘零。
可笑灵均楚泽畔，离骚憔悴愁独醒。

嗟龙之智谁可拘，出入变化何须臾。
坛平树古潭水黑，沉沉影响疑有无。
四山云雾忽昼合，瞥起直上拏空虚。
龟鱼带去半空落，雷𫐒电走先后驱。
倾崖倒漳聊一戏，顷刻万物皆涵濡。
青天却扫万里静，但见绿野如云敷。
明朝老农拜潭侧，鼓声坎坎鸣山隅。
野巫醉饱庙门阖，狼藉乌鸟争残余。

焦生独立士，势利不可恐。
谁言一身穷，自待九鼎重。
有能揭之行，可谓仁者勇。
吕侯相家子，德义胜华宠。
焦生得其随，道合若胶巩。
始生及吾门，除子喜惊踊。
曰此难致宝，一失何由踵。
自吾得二生，粲粲获双珙。
奈何夺其一，使我意纷{艹毦}。
吾尝爱生材，抽擢方郁蓊。
犹须老霜雪，然后见森耸。
况从主人贤，高行可倾竦。
读书趋简要，害说去杂冗。
新文时我寄，庶可蠲烦壅。

凌晨有客至自西，为问诗老来何稽。
京师车马曜朝日，何用扰扰随轮蹄。
面颜憔悴暗尘土，文字光彩垂虹霓。
空肠时如秋蚓叫，苦调或作寒蝉嘶。
语言虽巧身事拙，捷径耻蹈行非迷。
我今俸禄饱余賸，念子朝夕勤盐齑。
舟行每欲载米送，汴水六月干无泥。
乃知此事尚难必，何况仕路如天梯。
朝廷乐善得贤众，台阁俊彦联簪犀。
朝阳鸣凤为时出，一枝岂惜容其栖。
古来磊落材与知，穷达有命理莫齐。
悠悠百年一瞬息，俯仰天地身醯鸡。
其间得失何足校，况与凫鹜争稗稊。
忆在洛阳年各少，对花把酒倾玻璃。
二十年间几人在，在者忧患多乖睽。
我今三载病不饮，眼眵不辨䯄与骊。
壮心销尽忆闲处，生计易足才蔬畦。
优游琴酒逐渔钓，上下林壑相攀跻。
及身彊健始为乐，莫待衰病须扶携。
行当买田清颍上，与子相伴把锄犁。

君不见曼卿子美真奇才，久已零落埋黄埃。
子美生穷死愈贵，残章断藁如琼瑰。
曼卿醉题红粉壁，壁粉已剥昏烟煤。
河倾昆仑势曲折，雪压太华高崔嵬。
自从二子相继没，山川气象皆低摧。
君家虽有澄心纸，有敢下笔知谁哉。
宣州诗翁饿欲死，黄鹄折翼鸣声哀。
有时得饱好言语，似听高唱倾金罍。
二子虽死此翁在，老手尚能工翦裁。
奈何不寄反示我，如弃正论求俳诙。
嗟我今衰不复昔，空能把卷阖且开。
百年干戈流战血，一国歌舞今荒台。
当时百物尽精好，往往遗弃沦蒿莱。
君从何处得此纸，纯坚莹腻卷百枚。
官曹职事喜床暇，台阁唱和相追陪。
文章自古世不乏，间出安知无后来。

君不见曼卿子美真奇才，久已零落埋黄埃。
子美生穷死愈贵，残章断藁如琼瑰。
曼卿醉题红粉壁，壁粉已剥昏烟煤。
河倾昆仑势曲折，雪压太华高崔嵬。
自从二子相继没，山川气象皆低摧。
君家虽有澄心纸，有敢下笔知谁哉。
宣州诗翁饿欲死，黄鹄折翼鸣声哀。
有时得饱好言语，似听高唱倾金罍。
二子虽死此翁在，老手尚能工翦裁。
奈何不寄反示我，如弃正论求俳诙。
嗟我今衰不复昔，空能把卷阖且开。
百年干戈流战血，一国歌舞今荒台。
当时百物尽精好，往往遗弃沦蒿莱。
君从何处得此纸，纯坚莹腻卷百枚。
官曹职事喜床暇，台阁唱和相追陪。
文章自古世不乏，间出安知无后来。

群动夜息浮云阴，沈夫子弹醉翁吟。
醉翁吟，以我名，我初闻之喜且惊。
宫声三叠何泠泠，酒行暂止四坐倾。
有如风轻日煖好鸟语，夜静山响春泉鸣。
坐思千岩万壑醉眠处，写君三尺膝上横。
沈夫子，恨君不为醉翁客，不见翁醉山间亭。
翁欢不待丝与竹，把酒终日听泉声。
有时醉倒枕谿石，青山白云为枕屏。
花间百鸟唤不觉，日落山风吹自醒。
我时四十犹彊力，自号醉翁聊戏客。
尔来忧患十年间，鬓发未老嗟先白。
滁人思我虽未忘，见我今应不能识。
沈夫子，爱君一樽复一琴，万事不可干其心。
自非曾是醉翁客，莫向俗耳求知音。

浅山嶙嶙，乱石矗矗，山石硗聱车碌碌。
山势盘斜随涧谷，侧辙倾辕如欲覆。
出乎两崖之隘口，忽见百里之平陆。
坡长坂峻牛力疲，天寒日暮人心速。
杨褒忍饥官太学，得钱买此才盈幅。
爱其树老石硬，山回路转。
高下曲直，横斜隐见。
妍媸向背各有态，远近分毫皆可辨。
自言昔有数家笔，画古传多名姓失。
后来见者知谓谁，乞诗梅老聊称述。
古画画意不画形，梅诗咏物无隐情。
忘形得意知者寡，不若见诗如见画。
乃知杨生真好奇，此画此诗兼有之。
乐能自足乃为富，岂必金玉名高赀。
朝看画，暮读诗，杨生得此可不饥。

自我得曾子，于兹二十年。
今又得吴生，既得喜且叹。
古士不并出，百年犹比肩。
区区彼江西，其产多材贤。
吴生初自疑，所拟岂其伦。
我始见曾子，文章初亦然。
昆仑倾黄河，渺漫盈百川。
决疏以道之，渐敛收横澜。
东溟知所归，识路到不难。
吴生始见我，袖藏新文篇。
忽从布褐中，百宝写我前。
明珠杂玑贝，磊砢或不圆。
问生久怀此，奈何初无闻。
吴生不自隐，欲吐羞俛颜。
少也不自重，不为乡人怜。
中虽知自悔，学问苦贱贫。
自谓久而信，力行困弥坚。
今来决疑惑，幸冀蒙洗湔。
我笑谓吴生，尔其听我言。
世所谓君子，何异于众人。
众人为不善，积微成灭身。
君子能自知，改过不逡巡。
惟于斯二者，愚智遂以分。
颜回不贰过，后世称其仁。
孔子过而更，日月披浮云。
子路初来时，鸡冠佩豭豚。
斩蛟射白额，后卒为名臣。
子既悔其往，人谁御其新。
丑夫祀上帝，孟子岂不云。
临行赠此言，庶可以书绅。

大弦声迟小弦促，十岁娇儿弹啄木。
啄木不啄新生枝，惟啄槎牙枯树腹。
花繁蔽日锁空园，树老参天杳深谷。
不见啄木鸟，但闻啄木声。
春风和暖百鸟语，山路硗确行人行。
啄木飞从何处来，花间叶底时丁丁。
林空山静啄愈响，行人举头飞鸟惊。
娇儿身小指拨硬，功曹厅冷弦索鸣。
繁声急节倾四坐，为尔饮尽黄金觥。
杨君好雅心不俗，太学官卑饭脱粟。
娇儿两幅青布裙，三脚木床坐调曲。
奇书古画不论价，盛以锦囊装玉轴。
披图掩卷有时倦，卧听琵琶仰看屋。
客来呼儿旋梳洗，满额花钿贴黄菊。
虽然可爱眉目秀，无奈长饥头颈缩。
宛陵诗翁勿诮渠，人生自足乃为娱，此儿此曲翁家无。

京师轻薄儿，意气多豪侠。
争夸朱颜事年少，肯慰白发将花插。
尚书好事与俗殊，怜我霜毛苦萧飒。
赠以洛阳花满盘，鬭丽争奇红紫杂。
两京相去五百里，几日驰来足何捷。
紫檀金粉香未吐，绿萼红苞露犹浥。
谓我尝为各阳客，颇向此花曾涉猎。
忆昔进士初登科，始事相公沿吏牒。
河南官属尽贤俊，洛城池籞相连接。
我时年才二十余，每到花开如蛱蝶。
姚黄魏红腰带鞓，泼墨齐头藏绿叶。
鹤翎添色又其次，此外虽妍犹婢妾。
尔来不觉三十年，岁月才如熟羊胛。
无情草木不改色，多难人生摧拉。
见花了了虽旧识，感物依依几抆睫。
念昔逢花必沽酒，起坐驩呼屡倾榼。
而今得酒复何为，爱花绕之空百匝。
心衰力懒难勉彊，与昔一何殊勇怯。
感公意厚不知报，墨笔淋漓口徒嗫。

齐人谨盐䇲，伯者之事尔。
计口收其余，登耗以生齿。
民充国亦富，粲若有条理。
惟非三王法，儒者犹为耻。
后世益不然，榷夺由汉始。
权量自持操，屑屑已甚矣。
穴灶如蜂房，熬波销海水。
岂知戴白民，食淡有至死。
物艰利俞厚，令出奸随起。
良民陷盗贼，峻法难禁止。
问官得几何，月课烦笞棰。
公私两皆然，巧拙可知己。
英英职方郎，文行粹而美。
连年宿与泗，有政皆可纪。
忽来从辟书，感激赴知己。
闵然哀远人，吐策献天子。
治国如治身，四民犹四体。
奈何窒其一，无异钛厥趾。
工作百商行，本末相表里。
臣请通其流，为国扫泥滓。
金钱归府藏，滋味饱闾里。
利害难先言，几月可较比。
盐官皆谓然，丞相曰可喜。
适时乃为才，高论徒谲诡。
夷吾苟今出，未以彼易此。
隋堤树毵毵，汴水流弥弥。
子行其勉旃，吾党方倾耳。

老虽可憎还可嗟，病眼眵昏愁看花。
不知花开桃与李，但见红白何交加。
春深雨露新洗濯，日暖金碧相辉华。
浮香著物收不得，含意欲吐情无涯。
可爱踈帘静相对，最宜落日初西斜。
时倾赐壶共斟酌，及此峰鸟方喧哗。
凡花易见不足数，禁籞难到堪归夸。
老病对此不知厌，年少何用苦思家。

少年喜追随，老大厌喧哗。
惭愧二三子，邀我行看花。
花开岂不好，时节亦云嘉。
因病既不饮，众欢独成嗟。
管弦暂过耳，风雨愁还家。
三日不出门，堆豗类寒鸦。
妻儿强我饮，饤饾果与瓜。
浊酒倾残壶，枯鱼杂干虾。
小婢立我前，赤脚两髻丫。
轧轧鸣双弦，正如𫇛呕哑。
坐令江湖心，浩荡思无涯。
宠禄不知报，鬓毛今已华。
有田清颍间，尚可事桑麻。
安得一黄犊，幅巾驾柴车。

西江之水何悠哉，经历灨石险且回。
余波拗怒犹涵澹，奔涛击浪常喧豗。
有时夜上滕王阁，月照浄练无纤埃。
杨阑左里在其北，无风浪起传古来。
老蛟深处厌窟穴，蛇身微行见者猜。
呼龙沥酒未及祝，五色粲烂高崔嵬。
忽然远引千丈去，百里水面中分开。
收踪灭迹莫知处，但有雨雹随风雷。
千奇万变聊一戏，岂顾溺死为可哀。
轻人之命若蝼螘，不止山岳将倾颓。
此外鱼虾何足道，厌饫但觉腥盘杯。
壮哉岂不快耳目，胡为守此空墙隈。
陶盆斗水仍下漏，四岸久雨生莓苔。
游鱼拨拨不盈寸，泥潜日炙愁暴鳃。
鱼诚不幸此局促，我能决去反徘徊。

风吹城头秋草黄，仰见鸣雁初南翔。
秋草风吹春复绿，南雁北飞声肃肃。
城下台边桃李蹊，忆初披荒手植之。
雪消冰解草木动，因记鸿雁将归时。
尔来十载空遗迹，飞雁年年自南北。
台倾余址草荒凉，树老无花春寂历。
东州太守诗尤美，组织文章烂如绮。
长篇大句琢方石，一日都城传百纸。
我思古人无不然，慷慨功名垂百年。
沉碑身后念陵谷，把酒泣下悲山川。
一时留赏虽邂逅，后世传之因不朽。

蜀狂士宁者，不邪亦不正。
混世使人疑，诡谲非一行。
平生不把笔，对酒时高咏。
初如不着意，语出多奇劲。
倾财解人难，去不道名姓。
金钱买酒醉高楼，明月空床眠不醒。
一身四海即为家，独行万里聊乘兴。
既不采药卖都市，又不点石化黄金。
进不干公卿，退不隐山林。
与之游者但爱其人而莫见其术，安知其心。
吾闻有道之士游心太虚，逍遥出入，常与道俱。
故能入火不热，入水不濡。
尝闻其语，而未见其人也，岂斯人之徒欤。
不然言不纯师，行不纯德。
而滑稽玩世，其东方朔之流乎。

岁暮氛霾恶，冬余气候争。
吹嘘回暖律，号令发新正。
远响来犹渐，狂奔势益横。
颓城鏖战鼓，掠野过阴兵。
扫荡无余霭，颠摧鲜立茎。
五山摇岌嶪，九鼎沸煎烹。
玉石焚冈裂，波涛卷海倾。
遥听午合市，争呼夜惊营。
惨极云无色，阴穷火自生。
电鞭时砉划，雷轴助喧轰。
孔窍千声出，阴幽百怪呈。
狐妖凭莽苍，鬼焰走青荧。
奋怒神增悚，中休耳暂清。
胡兵占月晕，江客候鼍鸣。
飘叶千艘失，飞空万瓦轻。
猎豪添马健，舶稳想帆征。
畏压频移席，阴祈屡整缨。
冻消初醒蛰，枯活欲抽萌。
病体愁山馆，春寒赖酒铛。
鸡号天地白，登垅看晴明。

题舆尝屈佐留京，揽辔今行按属城。
楚馆尚看淮月色，嵩云应虎过关迎。
春寒酒力风中醒，日暖梅香雪后清。
野俗经年留惠爱，莫辞临别醉冠倾。

解榻方欣待俊英，挂帆千里忽南征。
锦衣白日还家乐，鹤发高堂献寿荣。
残雪楚天寒料峭，春风淮水浪峥嵘。
知君归意先飞鸟，莫惜停舟酒屡倾。

北州遗颂蔼嘉声，东土还闻政有成。
组甲光寒围夜帐，彩旗风暖看春耕。
金钗坠鬓分行立，玉麈高谈四坐倾。
富贵常情谁不羡，爱君风韵有余清。

访古高台半已倾，春郊谁从彩旗行。
喜闻车马人同乐，惯听笙歌鸟不惊。

莫笑青州太守顽，三齐人物旧安闲。
晴明风日家家柳，高下楼台处处山。
嘉客但当倾美酒，青春终不换颓颜。
惟惭未报君恩了，昨日卢公衣锦还。

庭前两好树，日夕欣相对。
风霜岁苦晚，枝叶常葱翠。
午眠背清阴，露坐荫高盖。
东城桃李月，车马倾阛阓。
而我不出门，依然伴憔悴。
荣华不随时，寂寞幸相慰。
君子固有常，小人多变态。

岐江望平陆，百里千余岭。
萧条断烟火，莽苍无人境。
峰峦互前后，南北失壬丙。
天秋云愈高，木落岁方冷。
水涉愁蜮射，林行忧虎猛。
万仞悬岩崖，一彴履枯梗。
缘危类猿猱，陷淖若蛙黾。
腰舆惧倾扑，烦马倦鞭警。
攀跻诚畏涂，习俗羡蛮犷。
度隘足虽踠，因高目还骋。
九野画荆衡，群山乱巫郢。
烟岚互明灭，点缀成图屏。
时时度深谷，往往得佳景。
翠树郁如盖，飞泉溜垂绠。
幽花乱黄紫，蒨粲弄光影。
山鸟啭成歌，寒蜩嘒如哽。
登临虽云劳，巨细得周省。
晨装趁徒旅，夕宿访闾井。
村暗水茫茫，鸡鸣星耿耿。
登高近佳节，归思时引领。
谿菊荐山樽，田𫛪佐烹鼎。
家近梦先归，夜寒衾屡整。
崎岖念行役，昔宿已为永。
岂如江上舟，棹歌方酩酊。

火数四百炎灵销，谁其代者当涂高。
穷奸极酷不易取，始知文景基扃牢。
坐挥长喙啄天下，豪杰竞起如猬毛。
董吕傕汜相继死，绍术权备争咆咻。
力彊者胜怯者败，岂较才德为功劳。
然犹到手不敢取，而使螟蝗生蝮蜪。
子丕当初不自耻，敢谓舜禹传之尧。
得之以此失亦此，谁知三马食一槽。
当其盛时争意气，叱咤雷雹生风飚。
干戈战罢数功阀，周蔑方召尧无皋。
英雄致酒奉高会，巍然铜雀高岧岧。
圆歌宛转激清征，妙舞左右回纤腰。
一朝西陵看拱木，寂寞穗帐空萧萧。
当时凄凉已可叹，而况后世悲前朝。
高台已倾渐平地，此瓦一坠埋蓬蒿。
苔文半灭荒土蚀，战血曾经野火烧。
败皮弊网各有用，谁使镌镵成凸凹。
景山笔力若半弩，句遒语老能挥毫。
嗟予夺得何所用，簿领朱墨徒纷淆。
走官南北未尝舍，缇袭三四勤缄包。
有时属思欲飞洒，意绪轧轧难抽缲。
舟行屡备水神夺，往往冥晦遭风涛。
质顽物久有精怪，常恐变化成灵妖。
名都所至必传玩，爱之不换鲁宝刀。
长歌送我怪且伟，欲报惭愧无琼瑶。

荒蹊腊雪春尚埋，我初独与徐生来。
城高树古禽鸟野，声响格磔寒毰毸。
颓垣败屋巍然在，略可远眺临倾台。
高株唯有柳数十，夹路对立初谁栽。
渐诛榛莽辨草树，颇有桃李当墙隈。
欣然便拟趁时节，斤锄日夕劳耘培。
新年风色日渐好，晴天仰见雁已回。
枯根老脉冻不发，遶之百匝空徘徊。
顽姿野态烦造化，勾芒不肯先煦吹。
酒酣几欲揈大鼓，惊起龙蛰驱春雷。
偶然不到才数日，颜色一变由谁催。
翠芽红粒迸条出，纤趺嫩萼如剪裁。
卧槎烧枿亦强发，老朽不避众艳咍。
姹然山杏开最早，其余红白各自媒。
初开盛发与零落，皆有意思牵人怀。
众芳勿使一时发，当令一落续一开。
毕春应须酒万斛，与子共醉三千杯。

一径入蒙密，已闻流水声。
行穿翠筿尽，忽见青山横。
山势抱幽谷，谷泉含石泓。
旁生嘉树林，上有好鸟鸣。
鸟语谷中静，树凉泉影清。
露蝉已嘒嘒，风溜时泠泠。
渴心不待饮，醉耳倾还醒。
嘉我二三友，偶同丘壑情。
环流席高荫，置酒当峥嵘。
是时新雨余，日落山更明。
山色已可爱，泉声难久听。
安得白玉琴，写以朱丝绳。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑朱泠。
鸾皇自埙箎，燕雀徒商参。
独翅耸琼枝，群舞倾瑶林。
病余霞云段，梦回松吹吟。
静嫌鹦鹉言，高笑鸳鸯淫。
金清泠澄澈，玉玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤凤沈。
风流超缟素，雅淡绝规箴。
相亲长道情，偶见锁烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
顾下八佾庭，鼓舞薰风琴。

岭梅归驿路迢迢，越鸟巢倾木半乔。
松径就荒聊应召，桂丛留隐定相招。
家庭噪鹊争喧树，夜帐惊猿自拥条。
何处秋风摧客鬓，青丝恐逐物华凋。

檐欹碧瓦拂倾梧，玉井声高转辘轳。
肠断西楼惊稳梦，半留残月照啼乌。

一夜新霜著瓦轻，芭蕉心折败荷倾。
奈寒惟有东篱菊，金蕊繁开晓更清。

雪压宫墙锁禁城，沉沉楼殿景尤清。
玉堂影乱灯交晃，银阙光寒夜自明。
尘暗图书愁独直，人闲铃索久无声。
銮坡地峻谁能到，莫惜宫壶酒屡倾。

五载飞鹰迅，孤踪病马羁。
望东尝把酒，倾盖便论诗。
玉在山俱润，泉寒练正垂。
二雏方刷翼，行矣陟天池。

石径半欹倾，山头路始平。
步因花树息，吟忘寺僧迎。
一面门无水，东隅路入京。
青峰三十六，霜晓见分明。

步经千万歇，两日至山平。
磬逐炉香尽，猿摇树雪倾。
昔曾因画见，谁拟得吟行。
又出穹林阁，终宵看日生。

色变天星照，姿贞蜀土成。
视形全觉巨，到手却如轻。
盛水蟾轮漾，浇茶雪片倾。
价令金帛贱，声击水冰清。
拂拭忘衣袖，留藏有竹籝。
入经思陆羽，联句待弥明。
贪动丹僧见，从来相府荣。
感情当爱物，随坐更随行。

初与君相知，便欲肠肺倾。
只拟君肺肠，与妾相似生。
徘徊几言笑，始悟非真情。
妾情不可收，悔思泪盈盈。

兴兵又罢兵，策士耻无名。
闲见秋风起，犹生万里情。
借窗临水歇，沽酒对花倾。
示我新诗卷，如编众玉成。

千金常恨邻难买，一笑那知盖已倾。

矻立应千载，传因海眼成。
蓬莱水清浅，曾不见敧倾。

登山岂不乐，属此风露清。
排檐夜雨滴，诘旦天空明。
欢然金石交，要我林泉盟。
支筇趁汗漫，勇往不计程。
一水何萦纡，千峰郁峥嵘。
仰视流云驰，俯听幽壑鸣。
班荆得所适，斗酒聊共倾。
人生会有累，聚散如浮萍。
今辰谐胜游，异日难忘情。
意惬各赋诗，庶以纪此行。

忽忽久不乐，中肠若焦焚。
非无一樽酒，高堂细论文。
尘俗了不知，学殖聊自耘。
念此农事毕，膏雨犹未均。
东郊与西畴，祷旱胡纷纷。
长年四月时，蜗舍嗟梅蒸。
旱魃逞威虐，旸乌丽朱明。
风伯真可讼，田祖非无神。
曷不驾飞龙，一息万里奔。
兀坐正长吁，仰瞻白云屯。
须臾梧桐上，策策琅玕声。
清溪一线流，澒洞如盆倾。
只此一日泽，便想百室盈。
呼童索浊醪，为我驱愁襟。
珠玉忽满前，语句何清新。
此意久不传，举坐为君兴。
鸡虫无了时，江阁聊自凭。
窃恐读君诗，愁杀闭籴人。

苦海渺无涯，火宅常自焚。
青衫不疗饥，白首非工文。
勉策疲驽姿，舍己为人耘。
造物真小儿，苦乐胡不均。
突如四月时，梅雨成炎蒸。
安得玉烛调，一晦复一明。
中夜忽自悟，感慨若有神。
有名汝不趋，有利汝不奔。
独与迂阔友，卜邻向东屯。
燕坐想羲皇，浩歌发商声。
床头有浊醪，啸咏聊自倾。
又如苦旱中，一雨涧壑盈。
草木回春姿，万象皆更新。
君今东屯成，拙寝复几兴。
我亦侧西流，草阁时共凭。
长想千载上，依依耦耕人。

扁舟溯浙江，日暖天气清。
胥涛寂无声。
篙工挂席帆，涉险如履平。
不谓时适然，自诧伎已精。
中流舍维楫，醉卧日月横。
烟云忽异色，亭午风浪生。
两涯忽黯淡，一叶随欹倾。
津人巧不施，反念西佛名。
同舟已自诀，立葬东海鲸。
雨声忽自霁，雾暗忽复明。
举酒迭相贺，骄气又已盈。
同舟幸身安，气塞莫敢争。
谁知翻覆手，顷刻分阴晴。
既乏共济力，拂衣起徒行。

石子冈前高座寺，犊车曾向此徘徊。
清谈未解倾人国，更引番僧度海来。

金珠不解忧，麹糵堪适情。
隘哉沉湘人，独以醒自名。
生居禁酒国，焉得壶觞倾。
闭门求一醉，无乃干天刑。
若伊旷怀襟，道在宁营营。
详观中圣言，当与智者评。

心境本一如，美恶缘妄生。
惟今寻常日，强以重九名。
入秋雨泽悭，连朝更晴明。
木叶未苦凋，禽鸟皆春声。
寓形天宇内，自顾非壮龄。
年年登高时，无菊酒漫倾。
何如兹岁好，金英照轩荣。
远怀柴桑翁，合处无疑情。
不饮还醺然，妙寄由天成。

老火顿扫迹，颢气凝清英。
病悰少栖泊，循檐听风声。
桂魄未及圆，列纬已让明。
银潢谁决流，静向苍旻倾。
引领欲纵望，众屋高峥嵘。
又成兴局促，万里孤遐征。
阴墙想露漙，夕蔓粘青萤。
怯冷独归户，搔头对长檠。
咨嗟分赋薄，煮药过半生。
随缘但顺受，境逆或渐平。
年年中秋夜，裴回晓钟鸣。
屈指行复来，得失当除乘。

平生乐游观，几欲遍区宇。
足力有限量，胜处空默数。
余杭旧名邑，相距才步武。
苏翁绿野咏，方册每欣睹。
朅来始经行，解担日蹉午。
招提略憩倦，𬬻熏散云缕。
上人别累年，省识但能祖。
应怜忧患迹，官路还踽踽。
将勤设瓜果，就荫指栅楰。
少焉汤浴罢，作意访奇古。
相从到邻寺，儒宫换堂庑。
揆昔列钟鱼，俄此登簋簠。
万法迭成坏，纷纷竞谁主。
旋陟陂上亭，倾摧几风雨。
老柳不复见，危阑试凭俯。
青山幸萦绕，宁暇问秦禹。
水流天接处，桑塍间蔬圃。
种莲止坳塘，炊烟莽村聚。
咨嗟杂慰快，拟去还眷怃。
一笑诗已成，驰奔遽忘苦。

梅溪之水何清哉，万顷玉碧天边来。
两山拱挹各异状，上有磅礴巨石散落生莓苔。
松萝笼蒙共纠结，带映万蕊纷瑶瑰。
香繁粉艳露凝湿，下视凡卉真舆台。
露裾褊褼彼仙子，褰裳矫首遥相俟。
心清悟物思相羊，指点八极供翱翔。
胎仙舞空为前导，紫芝煜煜更芬芳。
时当初霁放晓色，赫日滉漾咸池光。
罗浮幽梦奚烦数，西湖漫赋横斜句。
相逢弭棹定情亲，翠杓瑶罂恣倾举。
东鸦西兔从飞驰，维北有斗南有箕。
化工精妙得师旨，写入缣素不使捐毫厘。
何当着身此溪上，溪清梅白森相向。
吾与二子成三人，共看桑田干海浪。

何年商颢澄中秋，中光列籍稀校雠。
冰轮充满不复玷，玉斧弃置无烦修。
虾蟆遁走兔老黠，历历可认浑银楼。
扬光厌倦落凡眼，臭黄涨雾纷蜉蝣。
收芒转彩向林壑，孕秀石腹非雕锼。
夜深辉怪想出没，肯混瓦砾埋荒幽。
地神竦踊竞持护，山鬼睥睨潜惊媮。
扶疏桧影亦透入，非假幻化人能不。
谁将作屏伴几砚，窗日互耀摇双眸。
三山放翁实赠我，镇纸恰称金犀牛。
翁今钜宋清庙器，咸钟韶磬铿鸣球。
所学况不负天子，报国岂暇官资谋。
子虚赋传赐科第，始计兵说裨宸旒。
倾城宠易妒亦速，巴蜀寄宦瓯闽游。
仙风侠气愈卓越，锦袍玉局当朋俦。
平生专车祗文藁，江汉万古词源流。
昆仑坱圠大巧在，乃欲绘画真堪羞。
精神闻道尚遒紧，恨未面觌肝肠投。
此屏远送有深意，绝胜龟甲围香篝。
用张舍避立必直，铭戒要我参李尤。
拙诗酬贶忘不韪，是亦一痴何从瘳。
菱租鱼市仰高咏，乘舆未果随子猷。
来春流水鳜肥好，看我坐钓书船头。

老蚌尝闻生合浦，射彩飞芒互吞吐。
都缘昼夜两跳丸，萦绕须弥照寰宇。
金鸦远逐银蟾蜍，传孕亿万皆成珠。
荒寒海际人罕见，第取服用充珍娱。
吾宗皎皎青云器，神餐玉方曾屡试。
细淘琼粉滴成泥，幻出匀圆乃无异。
开奁惊睨未敢倾，蔗霜作伴眼为明。
始知可助非时供，𫗠𫗮糜糗难争衡。
当年魏珠径寸照乘日，不闻堪鬻资人食。
汉皋所遇若鸡卵，解赠未竟佩亦失。
寒宵书窗黄叶鸣，焉有李白力士铛。
敲冰然竹唤沙釜，未喜蟹目先蝇声。
须臾汤沸投香颗，一颗光浮腻仍伙。
绝胜车载薏苡归，误与文犀遭谮祸。
但闻颇劳纤指功，慰饕塞馋那可穷。
从今休遣长须送，我自煨芋听松风。

虞君借屋王城里，闭门端从穷经史。
游谒俱非射利徒，名公往往为知己。
年来清贫渐到骨，造命由天常自委。
属客虽悭北海樽，出街尚矜东郭履。
我交英彦固不少，易足如君诚鲜矣。
连朝雪片大似掌，平地未尺俄复止。
今晨旸光炙瓦垄，旋滴虚檐声不已。
竹间鸟雀快飞鸣，庭下儿童争跳喜。
叩关过我未及款，首问雪诗曾有几。
自云危楼开破牖，尽见山屏群玉倚。
远从台馆听笙箫，更煮鲑鱼倾浊醴。
呼儿诵我湖上句，聊当清歌摇醉耳。
初闻不觉忽自哂，过奖翻令增愧耻。
屡称非伪弗许辩，更爱无心真绝比。
纷纷驰谷跨深坑，苟禄贪荣颡流泚。
辛勤纵得席暂暖，争坐成群又催起。
岂若高蹈身不与，裹布羹蔬藉温美。
乘闲书纸本非诗，切勿多传召嗤鄙。

我生好奇难比论，流水古木期终身。
卜居城隅易得趣，窗户日与青山亲。
出门陂湖旧湮涸，连岁乃尔成奫沦。
结亭据要虽屡赏，物景尚厌非清真。
商飚入序才两夕，猛雨尽洗炎歊尘。
今晨已复暑不奈，挥汗几欲捐衣巾。
晚风引履到云镜，萧爽意象生无垠。
须臾从地出伟观，光洁万丈推冰轮。
波明上下互发越，弥望但怪镕黄银。
烟芦窣飒杂虫响，渔艇隠约收丝缗。
人生何用计俗眼，强起口笑胜眉颦。
急倾巨盏叫李白，今古不问交精神。
相随拟造广寒阙，共醉更住三千春。

甫里先生穷到老，剩有诗文记林草。
杞苗菊叶果何佳，自喜春风颜色好。
现庵主人同吾张，故家文献出大梁。
相过肯对桂隠榻，握手书社倾肝肠。
顷年客处东濒海，灌畦不仰园官菜。
小窗寒绿独专名，实与天随同所爱。
所爱既同人亦同，岂较早晏时遭逢。
极知趣尚寓小物，过眼斥鷃高飞鸿。
闲关馆舍人稀到，檐前席地聊从好。
维杞与菊复移栽，撷可烹茶羹可芼。
晓烟夕露清无边，尽扫万古红紫缘。
对之饮水骨亦仙，屠沽儿家休击鲜。

二月二十八，花开满林鶑恰恰。
春光谁遣插翅飞，雪色情知添鬓发。
暄风随我登古城，远树如簇山如萦。
一川渺弥青镜平，云翳不定天疑行。
去船住船纵复横，日辉迸射光晶晶。
逆听万古苍蝇声，眼穿故国唤不应。
鼎湖龙升朝帝廷，还领旧物苏函灵。
维先忠烈为列星，侍尧受命行专征。
今上移军复四京，实遵天时协群情。
不战自可屈人兵，版图悉更郡县名。
蛇荒鸟夷颁朔正，礼乐制度重修明。
漏泉沛泽江海倾，小臣笔力鸿毛轻。
愿书诏命奔驿程，涤洗罪眚哀孤惸。
霜露所坠皆驩盈，此意一笑从谁评。
旧游安期丹想成，未须遣鹤来相迎。
我方居园学长生，后五百岁归蓬瀛。

披岚长啸和岩洞，衣汗未冷毛发知。
贪奇甘恋足欲驻，拥鼻将返心还疑。
清音来贤祇过目，亭下树边俱欠诗。
归舆渐受雨沾洒，客盖转适风倾欹。
出门倚涧得雄观，放泉出匮供游嬉。
勉赓新句未为报，他年共隠非公谁。

杨侯相逢复见寒梅开，鬓色不带浓霜来。
君居山县适近我先垄，夜半应望灵气勃郁缠崔嵬。
去年竹寺倾樽罍，官来急救老眼饥。
西枢相公喜人物，搜材剔抉英雄窟。
苍松腴硬久阴崖，此亦鹖冠宁肯忽。
近闻一饭蒙异恩，快札好阙休驰奔，我诗安得达相门。
春风后日自东起，太岁无缘只桃李。

道人生长清淮西，地荒战血孤鬼啼。
饱知浊世一朝菌，摆落羁馽全天倪。
穿霞踏月半区宇，山水名胜随攀跻。
我来欣逢大条左，握手便许论刀圭。
蕊珠七言素探讨，敷析秘奥开群迷。
绵绵玄牝斡两曜，夜半虚室腾虹霓。
同居蜀客话清简，物理返笑庄生齐。
坳堂烛暗坐顷刻，石头路浄缘高低。
倾壶随意荐岩果，不假沆瀣求交梨。
他年相就养灵液，肯复自弃沦尘泥。
蓬洲阆苑恣游宴，有句更继肩吾题。

未喜亭阴坐，先贪树畔行。
谿浑因雨瀑，岩近得风清。
一饭幽人福，三杯太古情。
尚须冰月挂，来放雪涛倾。

襁褓予多疾，三年托渭阳。
未能看击瓮，常是戏登床。
转首尘埃里，惊心岁月长。
挽兄赍志去，倾泪入诗章。

漫记今年雪，先悭半月晴。
乍飘偏有熊，猛下却无声。
水绕长春圃，人居不夜城。
弄寒群犬戏，惊晓独鸡鸣。
桥冻泥添滑，窗虚纸借明。
冷妨梅早慧，高妒柳轻生。
瀹茗尝深鼎，临书厌短檠。
鹅边鹇失素，鸥混鹭争盟。
日壑银烹出，龙沙粉筑成。
歌盐唐按谱，聚米汉谈兵。
曳履需公诏，吞毡感使旌。
初平羊变石，白起甲填坑。
贾舶停珠浦，朝骖萃玉京。
驼铜夸北录，马瑞遇东瀛。
云凝情俱淡，风旋力骤狞。
藕边侵纬宿，酥畔比螺蛏。
敞坐诗笺接，欢筵舞袖迎。
缘甍方盼转，入幌忽萦盈。
烟满空翔鹤，潮翻海纵鲸。
蓝田难爱宝，月窟助蜚英。
瓮罩杯谁覆，盆冰镜不倾。
瑶随王粲珮，玑缀李彪缨。
豹舄宜分色，麻衣浪拟清。
齐腰休更举，巴曲试烦赓。

戏选婵娟结伴来，画桥低处侧鸾钗。
娲簧静试醒松响，鲁酒聊倾旷荡怀。
万事亦须从使便，百年无过任天排。
怜君近许同心友，分取湖光到竹斋。

出门何许会初心，家有师儒是学林。
画古更因金印伟，书丛方称锦堂深。
朱橙荐酒随冬蟹，翠蔓披墙引暮禽。
每幸酸咸得同嗜，可令倾耳阙韶音。

皇恩汪濊及虫鱼，尔得安心大泽居。
科斗未生休纵乐，吴侬倾听且防渠。

连朝溪雨溢荷塘，流水倾银万叶香。
不是风吹乱花侧，那知处处著鸳鸯。

扬子长江天际来，中流有山何壮哉。
深根盘礴千万丈，寸土不受双崔嵬。
金山屹据上流险，四面佛屋相环回。
来帆去桨别舻舳，住僧过客烦追陪。
排空杰阁揖沧海，海山乱点浮纤埃。
龙潭别耸石峰巧，时立野鹤慵毰毸。
堂头回首指遗像，坡公印老留青煤。
其人已去诗尚在，唱酬风月相徘徊。
再三瞻敬下山去，缥缈又入云涛堆。
焦山一望祇十里，舟师驾橹如奔雷。
行行滉荡呼吸顷，系缆荦确登山隈。
山中僧少竹木古，瘦根迸石穿莓苔。
幽姿野态随步出，胜处往往多楼台。
洪崖路转寻瘗鹤，几年浪打风雨摧。
遗铭破碎石剥落，摩挲细读心眸开。
同行韵远兴未尽，飞仙亭上倾樽罍。
酒酣我为发奇绝，底须方外求蓬莱。

倾城事行乐，春台日熙熙。
掩关独愁思，谁能赴幽期。
故山隔湖海，浮云翳晴曦。
由来武安客，岂复知魏其。

一雨秋能好，连宵月迥明。
百年今夕话，万里去年情。
水满天相荡，山空人独行。
蝉声发奇思，携酒未须倾。

嗟我论交重，相知照胆明。
十年离合地，今日死生情。
惊定心犹碎，悲来泪独倾。
绝怜江上梦，一一话生平。

相逢何必早，倾盖已知心。
璞玉浑金质，高山流水音。
眼中江汉阔，别后雪云深。
莫作穷途叹，功名始自今。

倾耳乡评旧，登门恨末繇。
公今成梦觉，人共泣川流。
剡水阴功远，山堂胜具留。
喜观双玉树，接武在英游。

今日崔斯立，先门苏少公。
九流清似镜，一坐凛生风。
倾盖难为别，挥毫记所蒙。
琳琅谁具荐，早献大明宫。

一朝倾盖更倾心，颇畏人惊语太深。
乍可陶庐烦送酒，难堪偃室傍鸣琴。
君今此去班群玉，我亦何言托断金。
啼鴂飞花春又了，萧萧风雨卧山林。

文字潮州更柳州，兴来八表共神游。
骅骝陇阪长鸣日，鹰隼霜天得意秋。
鼎鼎百年均昨梦，纷纷一世几名流。
为君倾倒平生话，不作人间儿女愁。

玉山已失旧端明，何事令人骨屡惊。
拆石有声传建业，陨星无处吊南荆。
春风未作山川暖，江水何心日夜倾。
泪落中宵肠万结，眇然湖海寄吾生。

麹生真得圣之清，风味超然一座倾。
肯向春寒慰牢落，令人心事转和平。

天与风情压众芳，雕栏翠幄奉君王。
猗兰自欠倾城色，空作深林一味香。

倾盖论交未一年，追怀三益泪潸然。
为君提掖诸郎看，长已胜冠孟母贤。

十年著脚走四方，胡不归来兮襄阳。
襄阳真是用武国，上下吴蜀天中央。
铜鞮坊里弓作市，八邑田熟麦当粮。
一条路入秦陇去，落日仿佛见太行。
土风沉浑士奇杰，呜呜酒后歌声发。
歌曰人定兮胜天，半壁久无胡日月。
买剑倾家赀，市马托生死。
科举非不好，行都兮万里。
人言边人尽粗材，卧龙高卧不肯来。
杜甫诗成米芾写，二三子亦英雄哉。

犯暑日午来，坐到日落归。
松桂丛团团，竹光净晖晖。
乳窦成濯缨，绿染身上衣。
却倾所携酒，对酌老石矶。
幽鸟当歌者，荐以首山薇。
敛藏大千界，游戏麈尾挥。
寺门长安道，结束驷马肥。
醉乡访腥荤，屏风肉红围。
我亭不关锁，何人款柴扉。
掉臂樵担行，藤萝自烟霏。
古所谓迂阔，若此二子稀。
既非携娉婷，又乏玉鞍飞。
不知有何好，林泉少焉依。
境胜更著语，鬼神暗呵讥。
但知笑他人，不觉自己非。

步障蜀州锦，重重碧罗襦。
娇多不胜春，十五未嫔夫。
我欲金屋之，贮以贡上都。
窈窕飞世间，秾李侍绿珠。
冶容致人疑，讵知非妖狐。
雉扇开绿绮，君王丽华俱。
后庭非无花，有宠争得无。
八姨淡手抹，试妆不施朱。
不如玉环翠，睡起姿态殊。
人言花倾国，况乃下蔡乎。

尘埃破帽倦骑馿，一雨穷途快有余。
盆盎自天倾屋瓦，龙蛇平地起阶渠。
冷侵𫄨绤觉太甚，声满梧桐殊不疏。
口业未偿诗有债，夜深灯大小窗虚。

玉弟金昆共七人，典刑惟有此公存。
一区未尽扬雄宅，满座常倾北海樽。
人品细看真第一，诗篇远寄不辞频。
笋舆归路无人管，风雨潇湘行暗村。

共醉百斛酒，千金一笑倾。
寄情桃叶渡，吊古石头城。
战守筹雄地，更番出戍兵。
瓮天留不住，图略遂西征。

羯鼓勿罢弄，吾琴无成亏。
潘桃既无赖，陶柳自不持。
造物有𬬻锤，揽之杜拾遗。
卷帘出倾城，一笑不用帷。
输心巧当面，珍重来如期。
人为曲江秀，花自潜溪移。
美人欲晞红，镜中腼东施。
如闻姚魏风，红紫合折枝。
常恐砑光帽，半倒金屈卮。
作诗苦留春，出吻竟不奇。
但当阒幽闲，属赋歌载驰。
殷勤禅灵锦，丈尺余丘迟。
公杯当再行，雉边多小儿。

有声且勿吞，有泪且勿倾。
声吞断人肠，泪倾草不生。
万事有反复，天地终无情。
斲方以为轮，平地生九折。
锻剑使绕指，青萍化为血。
筋骸束未贯，光景电露灭。
我欲竟此曲，此曲能颓山。
奉君一卮酒，已矣当何言。

有声且勿吞，有泪且勿倾。
声吞断人肠，泪倾草不生。
万事有反复，天地终无情。
斲方以为轮，平地生九折。
锻剑使绕指，青萍化为血。
筋骸束未贯，光景电露灭。
我欲竟此曲，此曲能颓山。
奉君一卮酒，已矣当何言。

人生富贵多繁华，每遇诞日张绮罗。
高堂宾从拥朱紫，金尊捧欢倾流霞。
青春未暮神仙醉，舞腰回雪皓齿歌。
难逢乐事买欢笑，千金不惜如泥沙。
贫家相去一何远，自叹居里非鸣珂。
平时只甘陋巷味，啜菽饮水之日多。
不知今朝是生旦，东邻旋问酒可赊。
烹鲜击肥非不愿，一室悬磬将如何。
阿爹从容呼儿语，我有至乐非由他。
立身亦足显父母，声名不必登高科。
颜色苟能奉亲欢，悦口不存旨与嘉。
满堂虽无金玉富，六籍诸子幸满家。
日率儿曹勤诵读，行慕颜闵心孔轲。
但得门庭无外事，竹林足以长婆娑。
子顺亲慈有余乐，自然福至由家和。
篱边晚菊知人意，岁岁来荐黄金花。

我亦病闭门，机闲了无触。
故人送诗来，绸缪写心曲。
胡乃稽报章，悼往牵服属。
天理循自然，非敢故羁束。
人生寿夭定，心要无愧恧。
逞欲千乘危，安分一瓢足。
范雎倾穰侯，郦寄卖吕禄。
何如北窗卧，酒熟巾自漉。
况有圣贤书，可洗昏花目。
一任岁月驶，流徙惊转瞩。
安知疾疢余，非以石攻玉。

自从天地开辟来，溪水清驶山崔嵬。
山高水清亦奇观，怪问胡不生人材。
人材本作世间用，朴仆支倾作梁栋。
不然空冒一时名，过眼空花已如梦。
人生出处不可期，伊周亦偶遭明时。
颜闵何尝有科目，德尊百代帝王师。
自古相传惟此道，一派源流端可考。
道存不系穷与通，经济业穷耕钓老。
风埃鼎鼎百年中，世事兴废何终穷。
只有诗书传圣学，尧舜授受同高风。
唤醒此原山与水，孕秀发祥从此始。
立朝有道佐明君，抱璞山林亦奇伟。
吾家家此不计年，未知起者谁其先。
丈夫才业贵自负，不必美恶归山川。
久欲题诗磨翠壁，要使后来闻义激。
乾坤造化岂无人，细与摩挲观此石。

人心殊嗜好，黑白互相形。
逐臭不自悟，荧荧飞青蝇。
一日对此君，炯然双眼明。
子猷虽借宅，绿阴仍满庭。
雅净两龚洁，高寒伯夷清。
可近不可狎，劲挺干青冥。
世人景先哲，绘画劳丹青。
想像不觌面，孔孟何由倾。
安知君子交，日日与相迎。
手种万苍玉，君家有典刑。
清风流至今，修好无渝盟。

一缕彤霞晚照晴，眼随白鸟去边明。
疏疏烟树有无际，激激滩流高下声。
归思楚云连日暮，新诗边月带霜清。
前村倘有梅花约，草草相逢盖亦倾。

节物惊人故欲催，天涯倦客几时回。
坐倾浊酒醒还醉，手把新诗卷又开。
远想含香当奏事，近缘无月不登台。
烟波见说西湖好，要趁秋风把钓来。

越山兮青青，江波兮喷薄。
万里兮长风，引惊澜兮去之。
夫君兮以渊为期，水何为兮劳苦。
越山兮升云，江水兮未平。
举酒兮讯君，将与余兮心倾。
若有人兮飐云旗，舞神鱼兮踏文螭。
奏水星兮叫冰夷，横壮气兮海为飞。
麋台兮生草，言如毛兮人杲杲。
夕宿兮江皋，越兵西兮如拉槁。
一沐浴兮九江，水扬波兮淙淙。
飞余桡兮雁渚，舍余珰兮渔矼。
望美人兮未来，心不怡兮难降。
有酒兮如冰，呼脍具兮鱼龙腥。
浇磊块兮洗磅礴，有老父兮愁偏醒。

秋兰兮青青，得道兮如素。
娟娟兮好修，行隠隠兮不渝。
夫人兮孰怀，美兰何为兮睹处。
秋兰兮英英，含章兮自明。
山中兮无人，其与谁兮晤倾。
悲复乐兮乐复悲，怅来者兮不可期。
悲莫悲兮有所思，乐莫乐兮心相知。
赠子兮杂珮，朝能来兮夕能会。
暮雨兮生愁，心缭悷兮何能慨。
讯苍苍兮如何，天不语兮云嵯嵯。
吐琬琰兮自通，宛清扬兮山之阿。
望美人兮不来，閴寥寥兮浩歌。
云裾兮风裳，引沆瀣兮朝阳。
澹自乐兮僾尚羊，岂无人兮而不香。

迟君日日数归程，到得君归我已行。
一路好山思共看，半年有酒不同倾。
吾侪政坐清贫累，各自而今白发生。
人物眇然须强饭，天工应不负才名。

斯文准乾坤，作者难屈指。
我从李郎游，知有徐孺子。
春风橘洲前，白月太湖尾。
怀哉来无期，玉唾炯在纸。
去年识仲氏，何啻空谷喜。
合并忽自天，倾倒见底里。
维君天下士，竹箭东南美。
胡不在石渠，诸公当料理。
千岩今林宗，泉石助风轨。
示疾不下堂，有句高八米。
此老笔砚交，诚斋古元礼。
毫端洒秋露，去国词愈伟。
属闻都门别，回首即桑梓。
独怜苕溪上，垂榻俟行李。
烟波肯寻盟，归棹为君舣。

萧萧湘阴县，寂寂黄陵祠。
乔木荫楼殿，画壁半倾欹。
芦洲雨中淡，渔网烟外归。
重华不可见，但见江鸥飞。
假令无恨事，过此亦依依。

扬舲下大江，日日风雨雪。
留滞鳌背洲，十日不得发。
岸冰一尺厚，刀剑触舟楫。
岸雪一丈深，屹如玉城堞。
同舟二三士，颇壮不恐慑。
蒙毡闭篷卧，波里任倾攧。
晨兴视毡上，积雪何皎洁。
欲上不得梯，欲留岸频裂。
攀援始得上，幸有人见接。
荒村三两家，寒苦衣食缺。
买猪祭波神，入市路已绝。
如今得安坐，闲对妻儿说。

昔游衡山上，未晓入幽谷。
欲识所坐舆，横版挂两竹。
状如秋千垂，高下不倾覆。
登山九千丈，中道多佛屋。
一峰高一峰，峰峰秀林木。
仰看同来客，木末见冠服。
高台石桥路，寻常云所宿。
下方雷雨时，此上自晴旭。
紫盖何突兀，万里在一目。
余峰六七十，仅如翠浪矗。
北有懒瓒岩，大石庇樵牧。
下窥半崖花，杯盂琢红玉。
飞云身畔过，揽之不盈掬。
祝融最高绝，紫盖不足录。
俯视同仰观，苍苍万形伏。
惟余岣嵝峰，南睇半空绿。
仿佛认潇湘，向岳流屈曲。
高处惊我魂，幡思宅平陆。
其东有雷穴，灵异谨勿触。
云来绵世界，云去一峰独。
僧窗或留罅，云入不可逐。
绝顶横石渠，仙人有遗躅。
山多金光草，夜半如列烛。
灵药不可寻，吁嗟归太速。

十里荷风盖尽倾，城中忆杀水边清。
催诗末用西湖雨，且送新凉入帝城。

平生寡合虽竭斗，几曾自饮一杯酒。
不因风月与湖山，更为松篁与花柳。
今夕何夕风雨来，知侬渴肺生秋埃。
麹生三缄忽自荐，请为风雨聊一开。
老夫呼前呼未了，死生脱帽倾怀抱。
风雨横斜入坐中，宾主淋漓俱醉倒。
须臾风止雨亦休，主人送客凝双眸。
葛天无怀不可状，但觉两耳风飕飕。
匆匆便是中秋节，更与麹生潜地说。
此夜宁容著杂宾，一尊只办浇明月。

显慈鼻祖，诺庵法兄。
机如电掣，辩似河倾。
无心相撞著，分外得人憎。
彼此不堪为种草，先师之道转竛竮。

冬序玄以冥，闭塞乃其职。
巧作六花飞，与天为粉泽。
初舞若狂然，既定稍真积。
坐令宇宙间，万象变颜色。
霜肃特加厚，月皎更留迹。
晚节答造化，有此足清白。
今日此何日，双𫇛鸣大舶。
清溪照红妆，醴酒障行客。
莫言山水兴，萧散竟何益。
莫作儿女恋，黯然空戚戚。
有诏起闻人，意远理可即。
王所切经纶，言路倚忠直。
锄梃弄湘南，铁甲泠河北。
仓廪竭江外，蒙袂窘朝籴。
隠忧关念虑，闲暇已偪仄。
忽作一尺围，此事费䌷绎。
先生持论高，践履我所识。
酒酣技已痒，汉事多发擿。
仲舒智似愚，纾缓却端的。
公孙巧乃拙，迎合屡倾侧。
缟衣纷陆离，见𪾢立消释。
惟有真实在，拍拍满胸臆。
雄辩醉得醒，温言寒褪力。
谁知百丈外，霏屑散珠璧。
须臾鼎分袂，眷恋语离席。
篙师与徒御，酥酪在肘腋。
此行朝雪宫，忧乐任指摘。
表沴戒袤丈，呈瑞伫盈尺。
勿棹子猷船，忽穿东郭屐。
高卧更何为，精神见肝膈。
归来情绪恶，胶舟隠沙砾。
辗转意悠哉，隠几不能息。
明年兆多黍，今年滋宿麦。
我居官得禄，我去家可食。
俯仰足欢颜，广厦庇仁宅。
想见燮调人，谠议进君德。
先生训故考，微小发幽赜。
七篇粗可意，余子无为役。
持此力行之，愿以间谗慝。
盛哉孔孟心，万世信经籍。

荒村建午月，斯螽动股鸣。
借问暑方炽，何意作秋声。
自言本寒族，四海无令名。
振羽每自叹，在野神屡惊。
常恐向寒时，风霜莽飘零。
忆昨寒谷中，春风全我生。
赠我百草芳，遄我趯趯征。
是时木未茁，及此堇向荣。
感彼蟋蟀歌，日月遒以倾。
促织未成章，凄切难为听。
愿言日载阳，有鸣随仓庚。

垂虹夜吸吴侬水，画鹢朝飞张翰里。
护客归来玉节闲，隠隠春光动浮蚁。
倾盖鲈鱼故交蛎，可人森父佳元理。
着我中间醉却醒，旧管新收几年纪。

用尽文章力，多驰剸拨声。
一朝归禁近，再岁即钧衡。
遇合功名迫，哀荣日月倾。
盐梅空有志，缩手未调羹。

忆奉巴西燕，工歌到鹿鸣。
西清多学士，南省旧门生。
属耳灵光在，惊心砥柱倾。
湖庄空望眼，读记若为情。

东皇雅欲破玄冥，滕六终怀可否情。
岂不愿丰招瑞气，又虞加力困饥氓。
柳虽阁絮心犹壮，梅不能妆意自倾。
只恐玉龙禁不得，便输鳞甲赋群英。

错落珠玑满袖倾，百年初见愧生平。
人从伊傅平头数，句似阴何彻骨清。
惠我善邻天有意，惜君横道世无情。
曲终狗尾那能续，欲附曹刘万古名。

水骨苔痕洞穴开，龙腾波涌碧崔嵬。
烟云静向林中起，风雨飞从海上来。
江外庐峰倾瀑布，日边鳌顶对蓬莱。
几经兵火今犹在，拂拭还看贮劫灰。

捷书迟报已惊神，不分龙公巧障人。
倾倒从头悭涩雨，破除当面艳阳春。
有园未赏阴连屋，无地言归水拍津。
报道纤埃归洞壑，本来山色任横陈。

倾盖星桥忆去年，官联预说使君贤。
别来风送空中月，此去云开剑里天。
治效龚黄方侧耳，交情嵇吕好差肩。
相逢便作阳关曲，数日销魂正黯然。

负固骄阳不忍回，执迷凉意误惊猜。
倾盆雨势疑飞瀑，揭地风声敌迅雷。
阶下决明添意气，庭前甘菊賸胚胎。
可怜岁事今如此，麦垅蔬畦尚可培。

日日江头送客行，况闻君去作专城。
心存臣子无中外，士系朝廷有重轻。
谏疏满怀催上道，中原万事想关情。
戎葵到底还倾日，侧耳衡阳来雁声。

严寒瑞雪正飘飘，布满乾坤似玉浇。
独见墙头倾赤艳，鲜红几朵破琼瑶。

绛萼累累承晓露，含英蕴质并朱云。
庙廊忠梗谁堪比，能展丹心向日倾。

坑士焚书已促秦，前途覆辙又因循。
范滂一命何须惜，可叹颠危汉室倾。

倾国娇容启色荒，能移帝主堕三纲。
荔枝嚬笑虽甘美，马践嵬坡促命亡。

尽职倾忠世所稀，舍生取义重伦彜。
昭昭名节标青史，万古流芳天下奇。

能询天宝乱从生，林甫专权罢九龄。
刺史权才除柳泌，金丹燥发命随倾。

道学方勤绩，亨途渐致身。
苍天倾我泪，今日丧斯人。
弟子群经富，先生一语真。
发挥余事业，何处不书绅。

国论参稽定，人材护养成。
古来同此恨，老去向谁倾。
太白云犹湿，瞿塘水正生。
挂帆干斗极，属耳凤凰鸣。

一冬都无五日寒，赤日杲杲后土干。
水官丐归帝弗许，诘朝不雨吾戮汝。
斯须便放大瓢倾，一洗万里尘埃清。
不妨更作尺深雪，桑榆之功尚堪说。

北风吹雨夜正寒，北窗吟诗舌欲干。
千辛万苦浪如许，饭颗山头谁著汝。
何如一尊随意倾，酒酣不问浊与清。
明朝纵有三尺雪，灞陵诗句无庸说。

病来多日废将迎，试命巾车作此行。
稻实满田秋事了，松阴堆径午凉生。
数山见我争倾盖，一水邀人请濯缨。
却忆吾庐南浦外，何时得与白鸥盟。

政尔双泉忆旧游，柳江闻又有归舟。
谁能不作千年调，梦断真成万事休。
倾盖向来情莫逆，奠刍无计泪空流。
重云已失鹍鹏影，愁绝沧浪一白鸥。

交盖才倾便语离，绝怜立马送君时。
梅花未必堪相寄，待倩邮筒寄小诗。

羊公洙泗人，易地即颜子。
功名真余弃，邂逅照图史。
况复权利间，何啻鼠肝似。
武库偶并称，相去不知几。
台倾属新葺，天远暮山紫。
佳月唤我来，抛却乌皮几。
莫言风景非，世本无真是。
有酒即宜城，有鱼斯汉水。
殷勤一樽共，清唱切云起。
羁旅聊自纾，高兴未渠已。
银河帘旌接，斗柄屋山指。
侧闻急才秋，便坐引奇士。
但遣君意陈，流落非予耻。

君资盖清湛，君气亦温暇。
厌渠市利嚣，向我访清洒。
卑渠世学陋，就我咨纯雅。
肺肠无胶轕，襟怀悉倾冩。
谈义信即笃，不以吾言野。
箴过听益敬，不以吾为讶。
授之关洛编，昼夜阅不舍。
窃喜得良朋，可与结仁社。
同驱入德车，共策适善马。
胡此会乖违，使我闻陋寡。
嗟嗟今而后，讵见斯人者。

小子尔定孙，来前吾语汝。
尔今既加冠，盍以成人遇。
今尔名以矩，字尔以方叟。
告尔名字义，尔其敬听受。
矩所以为方，是为法度器。
极天下之方，不能外乎是。
在人事而言，不越乎此理。
此理根所性，其本一而已。
散诸事物间，各各有所止。
当然不容易，万殊而一揆。
截截有成法，方正无少陂。
圣人安而行，所欲不逾此。
贤者勉而复，折旋必中矣。
学者思圣贤，于学亦必以。
所择要精明，所执在固致。
法皆自中定，方非由外至。
如或非礼视，是以不法视。
于视为不方，随物而妄伺。
如或非礼听，是以不法听。
于听为不方，随物而妄应。
如或非礼言，是以不法言。
于言为不方，随物而妄宣。
如或非礼动，是以不法动。
于动为不方，随物而妄往。
惟视方而明，不为非礼倾。
惟听方而聪，不为非礼从。
惟言方而信，不为非礼徇。
惟动方而直，不为非礼适。
一一守吾法，私意无容杂。
寻绝枉尺为，乘戒诡遇合。
直道范驰驱，何行不检押。
其可者则与，不可者必拒。
交游自正方，不随不可去。
有善者则从，不善者必克。
处事自正方，不随不善溺。
随物则为圆，非圆特其偏。
同流而合污，在方诚有愆。
先方而后圆，于圆乃可全。
既无一不方，斯无一不圆。
动容皆中礼，从心得孔传。
岂但方之熟，实惟圆之安。
圣法万世在，矩尔其勉旃。
称名惕自省，闻字肃反观。
斯义无尔愧，服膺常拳拳。

孔孟不说相，于人洞肺肝。
由也行行如，不得其死然。
括也未闻道，其躯难以全。
赐亿亦屡中，执玉俯仰间。
经礼视平衡，下忧倾则奸。
兹皆以理决，初匪由术传。
刘君以相名，表里须相关。
备道最上格，温恭厉而安。
晬面盎于背，德人盛容颜。
论心勿徇形，心广体自胖。
敬吉怠则灭，炳炳真如丹。
此诀若未喻，所阅非神观。

去冬九旬已渴雨，那意今春渴尤苦。
自开正元越三月，生意全蛰不闯吐。
阳威烈烈炽盛夏，田野熬熬剧焦釜。
新秧既长且干萎，播种无由可入土。
农民望雨若倒垂，类叹天命我无所。
太守念膺民命寄，如伤体肤痛心膂。
奔祷山川社稷前，下及百祠靡不举。
坛告雷师雷莫闻，江叩龙神龙弗顾。
间或沾洒随即收，翘想霶霈殊乌有。
日切一日不遑宁，直欲伐牲实笾俎。
精虔充积四十朝，幽明贯彻忽无阻。
季春望夜五鼓余，瓦鸣琢琢檐垂缕。
起来四顾云黑暝，阿香驱车震鼍鼓。
甘霔一番复一番，达昼倾盆莫之御。
东阡西陌土膏溶，负耒荷锄翕旁午。
父语其子兄语弟，或曰我侯感格故。
滴滴皆是真珠饭，天救我民赐我哺。
非我下民能动天，侯泽我民如父母。
既优既渥尚未已，实颖实栗决可睹。
人解戚容为懽忻，岁转凶兆为丰阜。
从知天人本一机，气脉流通有如许。
端犹影响应形声，证验昭昭真足数。
亦侯作霖大手段，家学渊源传自古。
岂徒蕞尔南漳滨，特私所惠偏一坞。
抑将天下济苍生，行赴九重大用汝。

宝贝山前去，琼瑶世界行。
蜡鞋穿瑟瑟，竹杖独铿铿。
冻色迫毛窍，寒光射眼晴。
酒亭何处认，速欲一壶倾。

一见襟怀便豁然，交情输写意忘年。
倾囊经训璠玙富，与我从头细细传。

夜雨滂沱一若倾，朝来南亩足春耕。
相呼荷耒奔趋急，便与担秧插莳盈。
令尹精诚知到处，上天仁爱见真情。
从今可释悬悬望，百里已无愁叹声。

民间霓望正频倾，天泽如期为养耕。
终夜连朝淋不住，上畦下亩浸皆盈。
春来又见兹浓霈，秋获何愁弗满情。
感格一机无外事，气和端自有和声。

平生风月怀，醉语或惊众。
休倾袁绍杯，且卧毕卓瓮。
使君良不凡，客子恍如梦。
对影将奈何，晓角梅花弄。

霜空爱日起，林叶翻阶鸣。
蔼蔼故人意，依依游子情。
临离一杯酒，远作数宿程。
闻诗佚老堂，寄言寸心倾。

愚闻象山翁，雄辩欲明道。
君尝升其堂，叩击务深造。
晚开山水窟，谓此可忘老。
从容能几何，翁已终寿考。
遗文力披寻，古制资探讨。
想君念师门，没世耿怀抱。
近从武夷伯，旧话益可考。
岂惟翁所亲，盖自世之宝。
归来过玉溪，惜别为倾倒。
乐地无古今，春风动花草。

三代之学废，专门竞成家。
经隔千百年，孔庙徒奢夸。
我朝跨两汉，斯文惟有涯。
天下书院中，赐书几五车。
石鼓亦佳处，湘流带长沙。
衡山为其冲，南国无以加。
猗与庆历盛，风化浃迩遐。
州县俱养士，开设始足嘉。
或困举子习，沉思实堪嗟。
公卿比涂出，歆艳孰敢哗。
淳熙二三贤，使节连帅牙。
葺彼旧遗事，丘记镇淫哇。
青春复来守，讲道方萌芽。
古意忽不嗣，政治由隆污。
只今数间屋，定知未倾斜。
如君肯交我，分教且及瓜。
杳渺上重湖，霜风动梅花。
它乡莫回首，空使望眼赊。
岁月信逾速，人事纷攫拏。
勉勉俪前修，无缪毫厘差。

暮春雨乍歇，新晴绿阴生。
啼鸟集幽听，残花惬闲情。
恻怆百虑感，良友倏告行。
牵衣坐已久，欲语声不鸣。
东湖波浩荡，孺子名与清。
今古信同调，下榻人自惊。
公贫良可疗，我志还当平。
临觞毋重辞，公亦为我倾。

闲常喜哦诗，逢君了无句。
岂不有所思，盖噤莫敢吐。
朅来吴山头，汩没时日度。
悠悠众交情，往往半亲故。
积阴盛暑寒，栖迟一筦库。
君侯谪仙人，邂逅辱雅顾。
杯行阅新编，指点尽韶濩。
不谓正始余，得此诸老趣。
殷勤复招唤，倾倒所藏聚。
法书多海岳，挂壁遍毫素。
中间出娉婷，清声彩云驻。
倒指不数人，百年几相遇。
昨朝高轩过，隘巷亦惊謼。
甆瓯茗叶煎，石鼎柏子炷。
幽窗坐谈久，不觉晚横雾。
感君厚意长，因之写欣慕。
工夫未平夷，漫以怀抱赋。
转庵法眼正，逢场到朝路。
终当入林密，共结茅屋住。
安心参活法，一涤尘土污。

一门三昆季，六载两科名。
士无速化涂，唱第聊代耕。
或里选举首，或贤关驰声。
落笔便离伦，鼓箧皆中程。
煌煌艺祖业，中兴费经营。
东南将百年，杂遝几公卿。
事业固辉赫，议论时纵横。
如君英妙姿，文采玉溪生。
膴仕既得路，壶酒为我倾。
春晴飞残花，绿叶随树成。
岂无好风景，黄鸟枝上鸣。
吟亦不必和，醉亦不必醒。
宿雨喜新涨，浮云卷虚明。

秋深夜自清，扬扬梦初成。
短衣山麓间，羽客争将迎。
同行得佳伴，意气还相倾。
或有设食者，窗几皆虚明。
恍然忽已觉，此身微官萦。
只今闲且散，心胡为未平。
尚复带孥累，徒羡高举轻。
方外多高人，箪瓢思远征。

世味日以陋，莫能商古今。
伐异或党同，嘈杂非正音。
我生逢百罹，倍觉空苦心。
堂堂玉泉家，源委非蹄涔。
君尤挺特操，气宇清且深。
相逢清河桥，万感成清斟。
发挥所兴寄，倾倒所译寻。
谁谓南渡久，而闻正始吟。
黄华明露高，风回雨垂阴。
白发生已多，只合同投簪。

空山落黄叶，天寒鸿雁鸣。
敲门袖诗来，一见喜且惊。
清扬固不凡，雅意方流行。
如天两曜奔，如水百渎倾。
是中有妙寄，冰翁必能名。

嘉禾古名郡，机云信奇士。
流风千载下，谁复数余子。
近年西畴仙，游戏在朝市。
文章陈仲弓，合著蓬莱里。
俱尝白鸥盟，恨别隔秋水。
君侯乃其朋，访我灵山底。
一见欲倾盖，青眼照窗几。
大抵交情深，不待早知己。
学殖岂枝叶，词林务根柢。
堂堂郡宾客，千里为之喜。
顾言老场屋，眄焉每甚愧。
衡门度长夏，风日忽清美。
怀贤思晤言，泉石满幽耳。
固多长者辙，爱闲谅无几。
传豅金闺路，剥啄快人意。
双谿南宫秀，留连今何似。
要是同襟期，此道亦难尔。
欢然君肯来，棋酒不能已。
诘朝得新篇，诵叹有真味。
载念平生亲，髣髴梦中记。

传芭兮撷英，陨叶兮槁茎。
美人天一方，失势名不荣。
暑风自南至，凉月向西生。
良图弥用励，意气人命倾。

深林蝉声咽残雨，又尔微炎起亭午。
章泉幽流雨风寒，安得从之臂不羽。
江南田薄多旱苦，冥鸿孤高畏罗罟。
洪河东倾一砥柱，云霏霏兮澹承宇。

故人湖海谁知音，章泉病翁卧山林。
我思不见夜长寂，君往与同秋正阴。
修筠乱石一径静，风雨满窗清且深。
安得相从日上下，骚雅共倾陶写心。

春前三日雪，今则倏霜晴。
涧谷冰凘满，溪山风物清。
梅梢已飘洒，兰穗始敷荣。
宿约多神赛，君来酒重倾。

清坐看凉雨，山林静有声。
交游因共话，衰老欲何营。
风急初疑敛，云低又苦倾。
爽然神观定，篱迳不知尘。

默坐看凉雨，山林有正声。
冥蒙元广大，点滴半虚明。
云叶才群起，风枝又一倾。
信知尘易遣，徒乱雅难平。

陂池浮月影，桥闸泻风声。
远雨收还施，行云翳忽明。
襟期看我醉，谭笑待君倾。
凉夜玉溪曲，行歌咏太平。

春雨得晴明，山扉涧道清。
朋来何以报，雅集偶然成。
柳暗枝枝重，花疏片片轻。
经年不相见，好事满壶倾。

客路何曾好，禅林一味清。
钟声回短梦，梵呗入幽情。
绮语多生债，尘劳宿念轻。
诗边怀抱懒，聊复为君倾。

易别难相聚，倾怀语未终。
敝庐才郭外，高隠远乡中。
天地常年在，溪山触处同。
营营非我事，有句欲乘风。

养志年方盛，持身德已明。
一官虽未达，百岁岂销声。
师友嗟零落，宾亲自送迎。
翩翩丹旐远，老泪亦须倾。

老去怀玄英，冠尘已满缨。
宦游虽降志，栖遁实留情。
幸以此身在，何由得眼明。
相家逢别驾，仕路合专城。
敢谓融尊满，而同孔盖倾。
不嫌林竹迥，却爱石泉清。
举扇风襟豁，停杯月面轻。
银潢泻天派，诗就玉绳横。

试倾浊酒泛黄华，节物于人自可嘉。
一上荒台供远目，更邀闲客堕乌纱。
萧萧霜树明晴昼，隠隠烟汀入暮霞。
醉里只多今古意，要知秋色在山家。

社瓮同倾酒易深，留连风雨为沈吟。
兴言大抵多怀旧，何事如斯直至今。
下榻新窗还抵掌，扶舆旧隠只关心。
归寻来路村村柳，余霭春空日半阴。

醮事初严雨已倾，神车西上百川盈。
坐令田里三农喜，身见邦侯一念诚。
欢动追锋归禁近，福回眉寿奉亲荣。
郁攸洗净余氛后，开士画传禅月清。

西风吹我上危台，鹤驾仙人跨海来。
虽少菊花犹破帽，既多枫落合倾罍。
玉溪净泻秋容淡，灵岫森罗夕照开。
老去悲伤易如许，人心何苦自崔嵬。

平生萧散喜登临，秋入溪山处处清。
访古人传裴相国，寻诗我忆谢宣城。
风回万木新霜净，云薄长空夕照明。
更向僧窗闲徙倚，一樽谈笑为君倾。

夜凉月里话东征，倾耳呼猿洞水声。
玉室金堂元避世，鲈鱼莼菜岂惩羹。
举围个个三年试，云路家家万里程。
在我能为古之制，裕陵图治重宗盟。

雨收晴色弄云阴，昨日鹅湖山下行。
四世交游嗟旧好，两人相与缔新盟。
闲身终岁悠悠过，华发经春种种生。
矫首武夷山六曲，安仁有酒定同倾。

春风花下一杯酒，潇洒玉溪溪上头。
醉里只知倾意气，别来谁识诉忧愁。
霸王城畔看遗迹，归雁亭边忆胜游。
他日相逢更何许，夜深灯火记绸缪。

浮家泛宅玉溪边，小泊茶楼又过年。
山郡野花共酒盏，天街官柳望吟篇。
平吞余子价可待，倾倒诸公誉正延。
日复故疆须老手，步归青琐伴金蝉。

节物推迁还献岁，纷纷如看雾中花。
春盘又见菜纤手，腊酒已倾饧胶牙。
山野寄吟宁漫与，禁林有和实惊嗟。
韦苏州集多酬唱，亦有州民钓客家。

谪仙曾昔冠词场，一笑岩花满意芳。
月里直攀蟾桂种，风前常惹御炉香。
从他凡艳倾城色，本自高名观国光。
少为清秋试题品，五云归路鹤天长。

倾壶玉涧金波委，天地中间惜九秋。
跬步往来空踯躅，何心出处试绸缪。
柯山风叶无樵斧，湍石烟蓑有钓舟。
鸿雁初飞吴越冷，震风堆雪卷潮头。

眼底年华此一时，相逢意气得追随。
清风朗月闲倾酒，流水高山漫赋诗。
我已衰迟君莫问，君宜光大我深知。
人间万事邯郸梦，海内交游不记谁。

看梅动是隔年期，僧寺逢花正此时。
火拨白灰相对榻，酒倾清醥亦盈卮。
幽幽寒事空如梦，历历闲情独寄诗。
怜我倦游还薄宦，南枝和雪又纷披。

风流儒雅古难并，自昔从公意气倾。
已觉好诗销永夜，正宜小阁快新晴。
推琴置酒情何适，取帖披图论更精。
当代如斯真可数，一潮烟棹我将行。

竹窗寒夜雪宜听，涧道柴荆晓更扃。
那得拥炉倾白堕，且为数息问黄宁。
舆篮兴可知人胜，落纸诗尤见德馨。
腊日寻常岂能尔，梅兄于我眼终青。

寒食同为异乡客，欲寻杯酒话花时。
岂无它可倾三盏，那有闲能把一枝。
衮衮市朝徒势隔，荒荒湖海付心知。
牡丹天气金笺在，华发居头且送诗。

君游城市却山林，与我秋晴一日行。
来坐村庵天欲暮，归从野寺月还明。
时寻小榼倾残酒，更觅寒花嗅落英。
此意相从信无几，绝怜风度各诗成。

蚕麦登时天气晴，农田水利复关情。
才看令尹灵祠祷，喜见闾阎甘雨倾。
宣境飞蝗犹猛虎，淮壖小丑致饥氓。
经从治国吾何幸，一枕新凉更解酲。

西湖南畔访诗僧，小艇浮游酒屡倾。
犹是三人同眷眷，岂知一别各营营。
有怀旧约空如梦，忽见新编复畅情。
依约小山酬唱处，石城明月雁声清。

春风池馆水溶溶，杏浅梅深柳意浓。
拄杖横皋穿麦垅，倾壶中沚见云峰。
有来好事能同适，尽把闲吟不自供。
莫道涧湖相去远，要惊心赏每难逢。

风光流转景常新，且乐林泉自在身。
曲水流觞知上巳，落花啼鸟近残春。
快倾座上一壶酒，莫染人间半点尘。
兀兀篮舆好归去，路平微雨草如茵。

幽深终日冷清清，谁肯乘春过水行。
杂踏轩车虽达宦，从容杯酒信豪英。
静看声利身何绊，闲惜芳华意转倾。
相对弦歌有余咏，苦遭风雨也宜晴。

闭合烧香正寂寥，忽看结客过衡茅。
溪山有味真堪乐，松竹无心肯绝交。
老树枕流倾社瓮，凉风吹月上山殽。
浮梁饮散各归去，夜静水明摇柳梢。

守道安恬誉翕然，晚登朝路合腾骞。
身劳援溺尝贻疾，梦兆囹空信不冤。
倾盖方欣同药藏，挂冠谓可乐丘园。
愁闻薤露闽山远，馀庆他年属后昆。

燕麦摇晴日，青山两岸横。
吴其为沼矣，倾酒任船行。

牵牛槿花底，欹拄破篱门。
旋买深村酒，因倾老瓦盆。

持蟹重倾酒一杯，晚钟寒色共徘徊。
近年得此于人少，公不招呼我亦来。

兵厨不作鸣鞭送，市酤多怀饮湿忧。
可念嗫嚅空燥吻，要须倾倒付新𥬠。

坚坐山头十数年，后来卜筑转萧然。
古梅风折篱倾倒，朱橘空垂屋角边。

山英藏水巧能欺，动地雷声发骇机。
惊看玉渊千浪耸，挽回银浦一支飞。
流霞未引松花酒，湔雪先霑槲叶衣。
坐觉群仙生起色，倒倾蛟室泻珠玑。

晨征已输行者早，纷来敛避樵夫道。
樵夫辛苦刈樵归，昏莫结束更起炊。
夜半出门星月暗，崎岖露草寒濡衣。
入市博得升合粮，归来分与妻儿尝。
依前剥剥上山去，不住朝朝莫莫忙。
樵夫樵夫休懊恼，世路艰难勤亦好。
蝗虫四起米价高，怜汝饥劳我未饱。
我苦闲愁雪满颠，烹葵煮藜过年年。
夜枕欹倾半眠醒，或起浩叹窥星天。
逢人说事只忧国，长哀无告穷已极。
天下奸弊纷如麻，虎狼搏攫殚麋麚。
愁眠忍饿不敢出，羸瘠膏髓堪推挝。
冤气干天天垂灾，连年禾稼同枯荄。
斯人每恨不速死，樵夫纵苦未及此。
安得人仁公且刚，一扫虿螫完民疮。
感动和气时覆斗，樵夫饱食我醉酒。
待与樵夫齐高歌，昔谈王道今如何。

翁侯两兄弟，志尚等高独。
闲心没江鸥，逸兴狎山鹿。
难兄早登第，高风动乔木。
湘南花满汀，百里正膏沐。
归作山水游，词源倾百斛。
令弟小谢徒，深沉郁林麓。
优游千卷书，平生几竿竹。
能琴弦不理，少饮巾未漉。
兄倡复弟酬，音调谐击筑。
昼卧小窗南，烦暑在荷屋。
凉风从何来，池花动轻{艹敕}。
顾□传新章，爽气涤炎伏。
如临古涧旁，泓澄碧环复。
如倚青林下，松风对心读。
善诗如善韵，警响间圆熟。
但令契人心，勿令骇人目。
我爱二君子，芳馨袭兰菊。
迎秋月色新，佳香满晴宿。
安得扁舟去，□□荫溪谷。
论诗暮继朝，吟思俱毣毣。

才倾一盏碧澄澄，自是山妻手法成。
不遣水多防味薄，要令麹少得香清。
凉从荷叶风边起，煖向梅花月里生。
世味总无如此味，深知此味即渊明。

青山一登啸，陡觉心胸别。
飘飘襟袖寒，恍若御风列。
汩没尘埃中，纷纷乱如蠛。
不期会佳人，成此两奇绝。
美哉周氏子，炯炯冰壶月。
倾盖便如故，何必素所惬。
磊落史少府，丰姿莹霜雪。
真如汗血驹，才名籍天阅。
抵掌同一笑，心悟口难说。
向晚雨初霁，高柳新蝉咽。
倚槛云去来，不悮巾角折。
挥翰有佳句，明珠眩双睫。
蹇予非少年，所作尽短拙。
万事等白鸥，波间自没灭。

先生德政殊清明，斯堂故以景苏名。
可怜向苦糟曲厄，东撑西柱悬河倾。
一从公来忽嗟叹，不日云斤还旧观。
败栋宅鼠壁篆蜗，涌翠流光复辉焕。
坐想岷峨远山碧，先生已矣遗陈迹。
华阳三十六篇诗，今日拂尘炯全璧。
自来苏李两名家，斯堂二贤愈光华。
看公了却此县债，步武先生云路快。

言语动用没交涉，非言语动用亦没交涉。
倾肠倒腹，为楔出楔。
哑却我口秃却舌，明明万里一条铁。

五峰之山环吾庐，五峰之水清溜渠。
山水可乐情可娱，五亩之宅奠厥居。
清湖列嶂开坐隅，白沙峩峩烟岫铺。
崇山梅岭豁望眼，高门堇阜联襟裾。
况当春晚积雨余，绿褥翠叠青珊瑚。
桑麻满路人意好，鸣禽上下声相呼。
迨今八月九月初，枫林隔水红凋疏。
秋场稻熟听蓬朴，小槽新酿倾真珠。
昨宵一雪飞璠玙，远山近山光凝酥。
群峰突兀不敢觑，银壁照耀天鬼涂。
千金不须买画图，丹青纵有画不如。
风景万态朝昏殊，天成此画人难摹。
蹊荒圃废几朝夕，一日筑居天赐予。
四时游观心良舒，考槃在阿归来乎。
乃歌曰：采于园兮篮有蔬，钓于水兮筐有鱼，余之弗欢兮其谁之欢欤。
又歌曰：惠风清兮出有车，芸香芬兮读有书，余之弗乐兮其谁之乐欤。

君居京江头，我住武夷曲。
平生风马牛，道路几重复。
会面情相亲，卜室欣相邻。
倾盖一笑粲，恍然如故人。
君家义聚五百指，堂上怡怡奉甘旨。
收书万卷不言贫，抚恤孤嫠甚勤止。
我家茕独与君似，自我之出谁料理。
岁晚团𪢮未得归，感事扪膺但增耻。
知君念我留客里，每见时能具羞匕。
心吐肺肝所同然，尊酒论文日终晷。
古灵故家好孙子，披觌芝眉因识李。
博洽多闻世希比，顷刻龙蛇飞剡纸。
我惭学术殊不逮二君，二君爱予心良勤。
交游情钟固以类，愧以萧艾联兰薰。
常恐此时心，易变作甘醴。
欲君持此心，淡若秋江水。
古人心交尚道义，今人利交尚权势。
古道于今何寂寥，伤心不识古交意。
两君姿质俱精金，百炼不改色愈明。
两君体性如美玉，浑浑厚厚蕴诸椟。
上映亭亭𪨷上千岁之孤松，下方磊磊丰山百世之霜钟。
松青不变四时色，钟铿一朝振文物。
予何人哉得附骥，勉勉讵敢自暴弃。
日莫长歌伐木篇，三复诗人琢磨义。

世间何事能感人，诗人题咏为多情。
我亦执笔书长吟，诗吟未竟情已盈。
古称白头如新，倾盖如故。
何似祇今握手见肺肝，开口无毁誉。
古称共君一夜话，胜读十年书。
何似祇今对床谈子虚，醉歌咍台笑庐胡。
昨宵春月如昼明，与君联诗到三更。
今宵夜雨如盆倾，与君齁齁直到街鼓鸣。
醒来莫问阴与晴，但听檐溜飞泉声。
明朝又作穿云行，巾纱杖竹鞋芒轻。
遇酒酌彼兕觥，逢花赏其芳馨。
见贤者如接芝兰，对俗子譬之蚊虻。
勿与物忤竞，勿为事绊萦。
陶然乐吾真，是谓羲皇人，是谓葛天民。

世间何事能感人，诗人题咏为多情。
我亦执笔书长吟，诗吟未竟情已盈。
古称白头如新，倾盖如故。
何似祇今握手见肺肝，开口无毁誉。
古称共君一夜话，胜读十年书。
何似祇今对床谈子虚，醉歌咍台笑庐胡。
昨宵春月如昼明，与君联诗到三更。
今宵夜雨如盆倾，与君齁齁直到街鼓鸣。
醒来莫问阴与晴，但听檐溜飞泉声。
明朝又作穿云行，巾纱杖竹鞋芒轻。
遇酒酌彼兕觥，逢花赏其芳馨。
见贤者如接芝兰，对俗子譬之蚊虻。
勿与物忤竞，勿为事绊萦。
陶然乐吾真，是谓羲皇人，是谓葛天民。

士生樗散甘嘉遁，𫖯首衡茅敢尤怨。
良朋益友肯顾临，讲贯渐摩笃明辨。
年来喑哑瓶守口，俗子污人如避箭。
论交谩说笑金兰，厚貌深情半讥讪。
念君与我情不薄，一忝从游一亲眷。
朅来终日坐书楼，喜剧论文几昏旦。
曲生风味亦不恶，抵死绝交良可叹。
胸中磊磈政须渠，吻噪肠枯赖浇灌。
孟公旧不论升{豆斗}，惊座丰姿发奇观。
富文博学子游子，秀楚翘英颖锋见。
吾虽不敏逐后尘，斩将搴旗共酣战。
祇今便造无何有，相与神期游汗漫。
既无三雅伯仲叔，不有巨杯觯角散。
请观管辂扬子云，欲作九原谁可唤。
酒不离唇元乃就，三{豆斗}顿倾辞绮粲。
二公洞达疏通豪，妙语仍烦下一转。
养浩堂中颙惠然，急吐才华染柔翰。

嵌空奇崛石一拳，绿蒲攒剑森且蕃。
虬梅屈折龙蜿蜒，苍干藓蚀低盘根。
琼英已露冰样白，香气便觉凌芷荪。
吁嗟培养几岁月，巧夺造化移小盆。
晴窗谛玩意无斁，搜索物理究所原。
方圆高大仅尺许，典章文献皆具存。
横斜疏瘦无不备，宛若老树生山园。
乡邦畴昔少曾见，此花何自来幽轩。
云是古洲老诗伯，亲手植此冰雪魂。
不忘交旧情好密，春色分遗归山樊。
吾家小阮亦好事，美不独擅招弟昆。
更呼宾友同胜集，罗列槃馔开罍尊。
举杯对花与剧饮，情话款洽相笑言。
归来渐是东方白，醉帽欹倾风袖翻。

君不见去年六月田作龟兆拆，祷祠乞雨遍村陌。
时当饥馑民不聊，谷贵有钱无处籴。
今年六月岁幸丰，十日一雨五日风。
市积粟米价不长，有谷无钱人更穷。
吁嗟此道孰识测，街头细听老农说。
往年兵兴锡赍多，官会颁行姑济急。
旧会既收新会降，所司称提苦无策。
朝廷明许同见钱，便当流转同货泉。
不应州县首逆旨，榜示墙壁徒纷然。
库头令卖小印龊，输纳租税私相权。
非钱买龊用不得，执币啧啧烦有言。
遂令百姓愈惶惑，行之与否谁使然。
小臣空负济时术，阊阖九重无路入。
何当奏计承明庐，倾倒贾生长太息。

移艘系湾浦，倾篷声更豪。
谩起湘妃恨，长歌灵均骚。
晓汐涨何许，微茫泛江皋。

双眉不皱乐平生，一{豆斗}时能对客倾。
晓枕恰醒红日上，篆炉未歇紫烟明。
画桥贴水轻飞燕，绿牖依山静啭鶑。
随雨随晴看天气，缓扶筇杖遶园行。

生平不愿为佣书，亦不愿作章句儒。
酒酣诗成吐素霓，意气凛凛吞千夫。
前年排云叫阊阖，出门一夜车四角。
去年海峤席未温，一舸乘潮又催□。
大江之西日本东，庐陵文物常称雄。
决科岁占十八九，君当努力提词锋。
才高不用长叹息，四海弥天岂无识。
壮年怀居亦何有，着眼带砺开胸臆。
岩岩柏府凌高寒，豪士倾盖宜交欢。
我知屠龙不屠猪，食马政欲食马肝。
吴姬压酒飘香絮，谪仙神游歌白纻。
敬亭惟有孤云闲，欲雨人间亦飞去。

女修玄鸟开嬴始，附庸于周自非子。
由襄寖强三十世，末命昭庄逾崛起。
杀降溅血长平坑，返戈尽篡天王城。
黩兵不戢恃彊大，物忌太盛终当倾。
邯郸贾人识奇货，发谋不惜千金破。
窈窕尊前歌舞人，腹中已孕秦家祸。
怙势陵威奋余烈，怨气愁声九州裂。
虎暴狼贪天使然，六国未灭嬴先灭。
天道何曾长助彊，岂知用柔能胜刚。
君不见后来项羽战无敌，却使山河归汉王。

诗思闲逾健，仪容老更清。
遽闻身染患，不见子成名。
易箦终婚娶，求棺达死生。
典刑无复睹，空有泪如倾。

箕伯宵声怒，髽童早语咍。
飞花先腊白，和气觉春回。
暗动云都簇，先凭雨作媒。
有情皆噤惨，无物不低摧。
阔洒吞平野，斜飞透隙埃。
朦胧山下路，孤绝水边桅。
厚载危倾压，阴机巧剪裁。
溪流连底沥，蒙岭彻尖堆。
妒舞时飘袖，催诗賸遣材。
高将凌玉阙，清可并瑶台。
密密疑霏屑，纷纷认落梅。
诹龟占{禾罢}{禾亚}，宿鹭敛毰毸。
冻案呵吟笔，高楼𣨼酒杯。
市衢停辙迹，香篆冷炉灰。
试问麻衣咏，何如柳絮才。
一时聊纪事，著句郢难陪。

神龙翔庆霄，威凤乘阳晖。
德隆昌运合，教薄英才衰。
圣武起王功，哲儒植邦基。
温纯州殿讲，深切玉璪规。
贤轨宁遽倾，休风倏潜移。
巧缘一州将，辍此万乘师。
退抱康世模，济川舍其维。
收士云麓深，会友雪岳奇。
闵曾行独显，吕葛策未施。
绝响旷孰嗣，素编烟今垂。
永眷游习地，载瞻燕居仪。
驾言往城南，翻动湘中思。
景迫昧见道，登堂惘如遗。
方池秋泉清，修径晨露滋。
荷老莫采折，草荒欲芟治。
徘徊重抚事，咏叹空复辞。

禁近烟光润，阶平日影暄。
黄麻方草罢，红药正花翻。
蒨色浮春动，清阴匝午繁。
心倾青琐客，香满紫微垣。
漏永文书静，天低雨露温。
人言有仙骨，早晚拜明恩。

抱大难倾橐，随时欲见田。
星灾诸葛日，齿少紫芝年。
鲁国麟枯骨，蓝田玉折瑄。
忍闻环珮响，帝所侍钧天。

孝友尊前哲，词章裕后生。
柏台真御史，槐市大司成。
骐骥风方力，艅艎浪忽倾。
山寒丹旐急，识者为霑缨。

倾城倾国俪侯王，千载余芳托藕塘。
红入双葩相艳冶，绿摇万柄觉凄凉。
侧承初日联风袂，并挹残蟾酌露房。
花下诗人长不老，岧嶤直禁玉为堂。

区区鲁国争蜗角，矗矗齐城磔猬毛。
万壑相倾知地险，浮云忽散觉天高。
苍烟自古埋尘世，红日中宵破海涛。
七十二君迷旧迹，空教秦汉侈心劳。

二十四年流水东，早为名误逐飞蓬。
事随过鸟去无迹，愁似浊醪倾更浓。
好是把花歌北榭，更休提劔哭西风。
壮心郁郁身牢落，几见中林鹤发翁。

高从云际落崔嵬，疑决银潢一派来。
散漫难收珠网绽，琤𪻐不断玉山摧。
寻源谁到烟霞路，税驾聊倾沆瀣杯。
向暮危亭上灯火，水精帘下烛房开。

乱石峥嵘散粟堆，飞湍奔泻万山开。
轰空急若雷车过，振壑倾疑地轴摧。
银汉势从天际落，云涛声破海门来。
迸泉叠𪩘平生爱，欲转岩隈首重回。

亲亲自祢率，恩礼有等节。
虽云王父命，天性何斯绝。
奈何彼卫辄，父子相倾夺。
此而义可与，人伦固隳灭。

有叟羁穷垂白头，潜神密理同天游。
朝歌鼓刀既屠纣，渭滨垂钩来钓周。
晚遭西伯与同载，首封东海荒营丘。
洋洋大风仅千祀，当年固乃屠钓俦。
世变后有薛公文，馆中多坐倜傥人。
鲁连节重轻丘山，冯驩气高微风云。
丈夫志义绝流俗，岂与层层雏鼠群。
楚汉兴亡事已微，后世倾夺奚足讥。
龙韬豹略苦迂阔，使公复生将安归。

灏灏元气淳，茫茫太古迹。
文巧不胜烦，发机自三画。
盟诅复诰誓，民心日浇弊。
荡然近太初，祖龙亦深意。
倾夺损生理，世人多夭死。
诚哉象系言，乾坤有时毁。

崇轩华盖为谁子，高阁朱扉为谁第。
孟公君卿善请谒，少叔王孙有权势。
凭凌豪气务相倾，晚日署门复谁恚。
君不见隆中草庐客，阳里席门居。
敛翼蓬蒿下，萧条意自如。
触罗向稻梁，肯随黄口雏。
将军三降顾，真主六用谟。
岂由趋逐交游得，壮心自与功名俱。

烈士趋死易，黜己下人难。
况乃持柄位，而当功名间。
天宝唐中圮，大盗起幽蓟。
伐鼓倾中州，意有摧枯易。
桓桓许公远，持节睢阳郡。
孤垒扼贼冲，攻急势危窘。
张公何壮哉，雍丘以众来。
誓将同忠义，分持虏羹杯。
慷慨二丈夫，感诺明悲吁。
对举两手起，力与扶中区。
空郊乘垝垣，赋锋四周攒。
万夫齐一心，就死无悔颜。
夫岂威令使，化公心如丹。
兵尽粮饷绝，重围气逾烈。
龙枯无一勺，虎腾坠穷穴。
帐下万金士，霁云特雄杰。
乞师贺兰府，啮指如枯蘗。
七日哭秦庭，何谢楚臣节。
邻藩救不来，呱呱守埤哀。
天胡不我吊，竟使孤城摧。
沈痛数忠良，委骨鲸与豺。
王师遂破贼，天王归京国。
持久全江淮，实由二公力。
遗烈在宋人，食公河之津。
我闻唐天子，命远守宋民。
张公何为者，单车投远舍。
开门授之柄，引己出其下。
张公仁且英，节义无与程。
但初无睢阳，此功将安成。
顾岂沮大节，而下张公名。
意欲觉后来，知人为贤明。

在昔帝舜日，光宅辟四门。
所宾无凶邪，德教日益敦。
末世多滥奸，九重严大阍。
捍掫主讥察，谁何辨语言。
一关百力士，列立甃石温。
设官按尺籍，唱号于未昏。
唐末稍懈怠，尝值外使奔。
京城凶豪儿，奋剑闯帝藩。
狂呼啸虎豹，便欲倾乾坤。
赖有宰相在，不然神器翻。
我朝讲制度，门籍反不存。
近知贱丈夫，突入犯赤轩。
陛官未暇执，呶呶何其諠。
祖宗创业难，慎重在后昆。
勇夫犹重闭，况乃天子尊。
何罗犹宜察，况乃外寇屯。
兴语一及此，舌出反自扪。
吾家本寒微，世受朝廷恩。
欲奏鸱鸮诗，当涂谁荐论。

无战王者师，有备军之志。
天下承平数十年，此语虽存人所弃。
今岁西戎背世盟，直随秋风寇边城。
屠杀熟户烧障堡，十万驰骋山岳倾。
国家防塞今有谁，官为承制乳臭儿。
酣觞大嚼乃事业，何尝识会兵之机。
符移火急搜卒乘，意谓就戮如缚尸。
未成一军已出战，驱逐急使缘崄巇。
马肥甲重士饱喘，虽有弓剑何所施。
连颠自欲堕深谷，虏骑笑指声嘻嘻。
一麾发伏雁行出，山下掩截成重围。
我军免胄乞死所，承制面缚交涕洟。
逡巡下令艺者全，争献小技歌且吹。
其余鼻馘放之去，东走矢液皆淋漓。
首无耳准若怪兽，不自愧耻犹生归。
守者沮气陷者苦，尽由主将之所为。
地机不见欲侥胜，羞辱中国堪伤悲。

皇天稔巨憝，羌虏稽显戮。
庙算忽小丑，王师数倾衄。
秦民著暴敛，惨惨生意蹙。
贼气愈张王，锋锐不可触。
帷幄监前败，降心问白屋。
尺诏下中天，公车塞章牍。
策虑尽颇牧，勇决过贲育。
先生胸臆大，经术内自足。
逸韵脱滓尘，素节抱冰玉。
独耻论兵战，因时射君禄。
不唯吾志乖，亦使王道局。
放怀但文史，散发自溪谷。
近臣上荐书，天子渴高躅。
旌帛三及门，不免至京毂。
万锺非所好，大议戛钧轴。
孤鸾入紫烟，网罟安可束。
天风万里长，沆瀣朝满腹。
更期下翔集，以为苍生福。

久居倦京城，归心日倾写。
扁舟理棹楫，已与峻流下。
断岸如崩山，远树若奔马。
回头云间阙，出没见图画。
还家快虽𫏐，去国伤以乍。
况我二三友，眷恋数返驾。
前夕南巷堤，昨日东城舍。
论精如可收，意密不见罅。
恍惚梦寐中，萧然已相舍。
他人所至乐，惟我气类寡。
迂僻不能镌，往往自嗟骂。
平生居京都，君辈乃知者。
异乡孰与言，救谤定不暇。
柔软众所佳，佞面谁可借。
中怀百忧集，包酿似葅鲊。
身世苦飘浮，岁月不可把。
后期浩难知，高吟但悲洒。

自古猾者胡与羌，胡羌相连动朔方。
奸谋阴就一朝发，直欲截割吾土疆。
遣使持书至阙下，四方物论如沸汤。
天子仄席旰未尝，相君日暮犹庙堂。
彦国感慨请奉使，誓将摧折其锋铓。
受诏驱马出都门，都人走观叹且伤。
猾胡闻风已厌伏，聚听大议羞乱常。
愿如故约不敢妄，脱甲争献宝玉觞。
旆旌威迟还上国，所至观者如倾江。
杖父奔蹶喜出泣，妇女聚语气激昂。
至尊虚怀坐赭床，中人催入见未央。
对久赤日下辇道，翠华影转熏风凉。
归来堂上拜寿母，宾车塞破甘泉坊。
衣尘未涤又出使，往来绝域如门墙。
已知高贤抱器识，因时与国为辉光。
不烦一甲屈万众，以此可见才短长。
彦国本为廊庙器，何祗口舌平强梁。
使之当国柄天下，夷狄岂复能猖狂。

穷冬三日雪，旅肠迫枯饿。
不免东郭行，难效袁安卧。
我谒故所宜，君来无乃左。
复贶长句诗，如留万金货。
恣睢莫能名，豪横不可挫。
怒奔时旁出，力翥复下堕。
使人但惊绝，欲断谁敢作。
况君名家驹，少小声已播。
丈夫气刚精，不必在长大。
譬如利锥末，所向物已破。
余资本滞浊，既壮困家祸。
区区走俗格，仅若螘循磨。
诗枯实零丁，文僻又坎坷。
翘然当路人，顾我甚涕唾。
雅意返愿交，得无自卑涴。
俛首已内倾，抚躬辄私贺。
无以答高谊，胸中强搜罗。
披豁聊短篇，安足谓酬和。
莞尔当弃投，毋留重吾过。

冠盖倾动车马稠，都门晓送李冀州。
冀州绿发三十一，{走覃}{走覃}千骑居上头。
眼如坚冰腼河月，气劲倢鹘横清秋。
不为膏粱所汩没，直与忠义相沈浮。
干戈未定民力屈，此行正解天子忧。
男儿胜衣志四海，实耻坐得万户侯。
斾旌明灭朔野阔，笳鼓凄断边风愁。
孤云南飞莫回首，下有慈亲双泪眸。
自古忠孝不两立，功名及时乃可收。
众人刮目看能事，着鞭无为儒生羞。

晚泊野桥下，暮色起古愁。
有士不相识，通名叩余舟。
铿铿语言好，举动亦风流。
自鸣紫囊琴，泻酒相献酬。
余少在仕宦，接纳多交游。
失足落坑阱，所向逢弋矛。
不图田野间，佳士来倾投。
山林益有味，足可销吾忧。

人生交分耻苟合，贵以道义久可要。
薄俗盈虚逐势利，清风绵邈日已凋。
长吟宇宙独引领，浩浩万古与我遥。
安得此身有两翅，飒然远举随风飙。
近逢公素我同好，厌愤偷俗常郁陶。
君方调官镇京口，我以重罪废本朝。
身虽俱在大江外，不得会合烦相邀。
秋风八月天地肃，千里明回草木焦。
夕霜惨烈气节劲，激起壮思冲斗杓。
岂如儿女但悲感，唧唧吟叹随螳蜩。
拟攀飞云抱明月，欲踏海门观怒涛。
念君治所近不远，江山蟠辟气象豪。
楼头阴明变霞雾，槛下日夕鬭蜃蛟。
便将一往刷滞闷，去兴草茁不可薅。
呼儿襥衣办舟楫，一日百里岂惮劳。
君方酒酣亦思我，奔墨纸上为长谣。
上言风物丽复壮，下述宴集乐且遨。
意我羁愁正无赖，欲以此事相夸招。
此篇笔绝墨未渗，我舟适到范老桥。
古人千里有神会，以兹可信非相辽。
倜然不以穷见弃，旷然不以位自骄。
开缄朗咏毛发竦，通夕噤痒睫不交。
病膜谁将宝篦刮，痒背恰得仙人抓。
长川奔浑走一气，巨镇截嶭上赤霄。
又如阴云载雷电，光怪迸漏不可包。
惊呼叹伏已不暇，焉敢有意急其高。
却疑欺我老困顿，故作大句来相鏖。
近罹罪辱舌虽在，每避嫌谤口已胶。
更遭掀搅岂不畏，欲取笔砚俱焚烧。
既承嘉命敢无报，将吐复茹移昏朝。
留连日日奉杯宴，殊无闲隙吟风骚。
看君岸帻卷大白，有似巨浸吸百潮。
宾从倾颓尚未厌，直恐溃烂肠与脬。
神迷耳热眼生缬，嚼尽宝墨狂酲消。
欢流乐极古所戒，不免厌旦潜遁逃。
还家数日却愁寂，梦中犹奉笑与嘲。
强为短篇答高谊，鄙事轧轧空自挠。
览之捧腹定绝倒，幸为投弃无传抄。
相思复拟往相会，予今岂复如系匏。
行看雪夜景清绝，更乘逸兴飞轻舠。

荒亭俗少游，迁客心自爱。
绕亭植梧竹，私心亦有待。
昨朝十骑来，{走参}{走覃}拥林外。
水禽骇笳鼓，野老瞻车盖。
公余喜静境，宾至因高会。
跋石已行厨，临流聊褫带。
优游鄙情通，放旷未礼杀。
酒醇引易釂，肉美举必嘬。
千跖恣食鸡，二螯时把蟹。
开颜闲善谑，倾耳得嘉话。
暮夜欢未厌，裴回意将再。
跋已见懵腾，跨鞍极倒载。
明日尚狂酲，嘉贶不遑拜。

一气破散万事起，独有篆籀含其真。
周鼓秦山坏已久，下至唐室始有人。
宗臣转注得天法，质虽浑厚气乃振。
人间所存十数处，丰疏异体世共珍。
其中琅邪石泉记，比之他法殊不伦。
铁锁关连玉钩壮，曲处力可持万钧。
复疑蛟虬植爪角，隐入翠壁蟠未伸。
近来欲眼苦不赏，惟有风月时相亲。
紫微仙人谪此守，此地胜绝旧喜闻。
公余往观领宾从，猎猎画隼摇青春。
远休车骑步泉侧，酌泉爱篆移朝昏。
挥弄潺湲玩点画，情通恍惚疑前身。
作诗缄本远相寄，邀我共赋意甚勤。
昨承见教久阁笔，压以大句尤难文。
高风胜事日倾倒，安得身寄西飞云。

上春游南峰，出自阊扉西。
崎岖缘田塍，时又涉狭磎。
午初至峰下，先读烂古碑。
僧庐颇新鲜，丹青见朝曦。
云昔支公居，石迹有马蹄。
逾岭到天平，上观石屋危。
苍壁泻白泉，对之已忘疲。
西岩列窗户，玲珑漏斜晖。
嵌然似饾饤，人力安可施。
朝餐下木渎，市物俗所宜。
琴台昔尝游，回首忆旧题。
南向又渡岭，盘屈麋鹿蹊。
折身趋宝华，未到闻法鼙。
松间见广路，平如隐金锤。
寺压两山脚，三面张屏帏。
夜阑宿虚堂，清甚无梦思。
西南登尧峰，俗云尧所基。
洪川不能没，上有万众栖。
中道舍篮舆，从者亦汗衣。
关陆巧步趋，健马莫可追。
自伤干躯大，两股酸不随。
岩雨洒磴滑，惟赖枯筇支。
四顾物象殊，虽困强自持。
竹木互支撑，小阁架险梯。
凌晨过横山，蹴蹋云霞低。
身如插翅翼，下见鸿鹄卑。
却视众壑林，密若荠麦齐。
童童或行列，改春发绿翠姿。
一方绀碧瓦，楼殿贴地飞。
右顾万顷湖，东与天相迷。
日炙白烟开，风驱银山移。
旁过折腰塔，铁轮尽颠堕。
近为震霆拔，火烈瓦甓糜。
未知天之意，摧此将何为。
迤逦瞰荐福，爱此路侧池。
清无一点尘，虾鱼潜琉璃。
宝积仰修竹，整如翠羽旗。
棱伽屋老朽，旧闻传者非。
北渡千丈桥，柱袅阑倾敧。
揽衣俯而趋，愁为溪风吹。
遇胜辄自留，仰啸巾屡遗。
永言喜谑浪，把酒先嘻嘻。
子履阅奇怪，瞪视惟嗟咨。
及还城中居，城人殊未知。
自疑身被留，𫏐此梦寐归。
纷然著鄙事，奔走争自私。
向者却是梦，反复又自疑。
神明日夜往，内顾行者尸。
何由摆尘坌，荣辱两莫期。
清泉与白云，终老得自怡。

修水崩腾落云端，倾入群山自萦转。
山回水抱三百里，邑号西安俯千磵。
四时夹磵花蒙蒙，数步行人不相见。
但闻千珂万马横阵来，石激惊湍自相溅。
忽然弥漫为平川，远近人家压清浅。
其间有亭号佚老，山水之间为胜选。
黄氏有子乐其亲，缔葺之勤由富善。
盖忧高年厌家事，力营此地欲自遣。
亲意虽知风物嘉，岂若有子常在眼。
君胡飘飘事远游，手龟面黎两足趼。
故乡不到已逾年，又非跼蹐牵仕宦。
何如轻舟早还家，日对白云奉游宴。

痛矣真源丧，纷纭物象来。
水轮今若此，此事亦宜哉。
上下车交辐，周旋斗转魁。
咸渊日微堕，仙窟月初开。
旁柅从为用，垂𫄠重亦回。
枘多初不晓，机密暗相该。
圃外沧浪泄，庭间霹雳摧。
玉飞千仞表，缨挂九泉隈。
翻覆殊难定，牵连巧自媒。
建瓴今比速，抱瓮此相哀。
平视曾无觉，深窥遂可猜。
团团释子壁，轧轧雁王台。
解见陶埏运，宁观将毂推。
造端原有发，汲用始知材。
本异道家意，定遭怡士咍。
转圆非雅具，欹器有深灾。
持满忘前监，相倾自下催。
流风无以复，视此一裴回。

大荒孟冬月，末旬高舂时。
日腹昏盲伥，风口鸣呜咿。
万灵困阴戚，百植嗟阳衰。
浓寒有胜气，天冻无败期。
六指忽摇拽，群跖初奔驰。
丸铜落蟾吻，始异张浑仪。
列宿犯天纪，预念汉志辞。
民甍函鼓舞，禁堞强崩离。
坐骇市声死，立怖人足踦。
坦途重车偾，急传壮马敧。
陵阜动抚手，砾块当扬箕。
停污有乱浪，僵木无静枝。
众喙不敢息，沓嶂惊欲飞。
踊塔撼铎碎，安流荡舟疲。
倒壶丧午漏，颠巢骇眠鸱。
居人眩眸子，行客劳髑儿。
南北顿儵忽，西东播戎夷。
四镇一毛重，百川寸涔微。
斗薮不如大，轩干主者谁。
共工岂复怒，富妪安得为。
宁无折轴患，顿易崩山悲。
众蛰不安土，群毛难丽皮。
惊者去靡所，仆或如见挤。
轰雷下檐瓦，决玉倾仓粢。
双颠太室吻，四跃宸庭螭。
万宇变旋室，百城如转机。
念此大灾患，必由政瑕疵。
胜社勇厥气，孤阳病其威。
传是下乘上，亦曰尊屈卑。
夫惟至静者，犹不可保之。
况乃易动物，何以能自持。
高者恐颠坠，下者当镇绥。
天戒岂得慢，肉食宜自思。
变省孽可息，损降祸可违。
愿进小臣语，兼为丹扆规。
伟哉聪明主，忽遗地动诗。

阴霜策策风呼虓，羌贼胆开凶焰豪。
赤胶脆折乳马健，汉野秋穟黄云高。
驱先老尩伏壮黠，裹以山壑鬼莫招。
烽台屹屹百丈起，但报平安摇桔槹。
喜闻羸师入吾地，主将踊跃士惰骄。
神锋前挥拥胜势，横阵立敌俱奔逃。
不知饵牵落槛阱，一麾发伏如惊飙。
重围八面鸟难度，相顾无路惟青霄。
地形窄束甲刺骨，眦裂不复能相鏖。
弃兵衮衮今不杀，部曲易主无纤嚣。
恸哭皇天未厌祸，空同无色劲气消。
狂童得志贱物命，陇上盘马为嬉遨。
苍皇林间健儿妇，翦纸沥酒呼嗸嗸。
将军疾趋占葬地，年年载柩争咸崤。
朝廷不惜好官爵，绛蜡刻印埋蓬蒿。
三公悲吟困数败，车上轻重如鸿毛。
白衣壮士气塞腹，愤勇不忍羞本朝。
重瞳三顾可易得，亮辈本亦生吾曹。
穷居哀劳厌咄咄，岁月奔激朱颜凋。
当年请行大明下，今日颓堕思南巢。
阳羡溪光逗苍玉，尺半健鲫烟中跳。
便欲买田学秧稻，不复与世争锱毫。
奈何三世奉恩泽，肯以躯命辞枯焦。
以知出处系大义，一饭四顾情如烧。
贺兰磨剑河饮马，颈系此贼期崇朝。
归来天下解倒挂，玉色蔼蔼宸欢饶。
笔倾江河纸云雾，叹倾天业包陶姚。

虚堂吏事稀，吟卧欲忘机。
窗静蜂迷出，帘轻燕误飞。
烦心倾晚簟，倦体快风衣。
更想霜云外，同君看翠微。

在昔朝元日，千门动地来。
方隅正无事，辅相复多才。
仗下簪缨肃，天中伞扇开。
皇威瞻斗极，曙色辨崔嵬。
赤案波光卷，鸣梢殿尾回。
熊罴驱禁卫，雨露覆兰台。
横赐倾中帑，穷奢役九垓。
只知营国用，不畏屈民财。
翠辇还移幸，旻天未悔灾。
群心争困兽，回首变寒灰。
曾以安无虑，翻令世所哀。
行人看碧瓦，独鸟下苍苔。
虽念陵为谷，遥知祸有胎。
青编遗迹在，此地亦悠哉。

雄心虽盖世，竟亦弃群臣。
役重倾天下，时危启圣人。
石麟空举首，银海罢流春。
陇阙今无复，应深行路尘。

前岁京都吏议諠，劲弓摧翮两连翩。
男儿穷困终归道，世路倾危自有天。
云壑已通尘外意，茅斋仍得日高眠。
寄声吾舅无相念，今作江湖九馆仙。

庆历丙戌夏，早气蒸如焚。
行路尽婴暍，居人犹中瘟。
堕鸟不收喙，游鱼几烂鳞。
𫄨绤亦难御，更值成雷蚊。
骄阳断雨脉，焦熬逾五旬。
农塍坐耗裂，纵横龟灼文。
众目血坼眦，日睇西郊云。
守臣恤民病，心乱千丝棼。
祈龙割舒雁，纵阴开北门。
古法久弗验，群祠益致勤。
遍走于境内，神兮若不闻。
或时得泛洒，蒙蒙才湿尘。
丰年望既绝，节候俄秋分。
忽尔降大澍，霄冥连日昏。
垂空状战戟，入霤疑倾盆。
田禾十九死，强渍枯槁根。
萧稂贱易活，势茂如逢春。
蛙黾渴易满，泥跃嬉成群。
济物乃容易，应时何艰辛。
辙鲋骨已坏，徐激西江津。
谷黍霜已厚，始调邹律温。
天意执可问，对之空气吞。

惟公之所存，致后协二典。
当入相天子，贤业遂大展。
万类随坯陶，四时无盭舛。
如保守一藩，疢甚斥和扁。
遂令康济功，郁抑未恢显。
寄怀吟咏间，唯以道自遣。
公才如河源，浑浑日东演。
洪涛奔巨海，万里纵倾卷。
小哉西北流，孰可议深浅。
公思如天匠，春物归裁剸。
珍丛与奇葩，万态极婉娈。
一一得天真，仿象困雕剪。
河源无时穷，天匠非世辨。
湖为每成编，遂以贶罢软。
裸壤本无知，安足道文冕。
俚耳固不通，乌用奏姑洗。
我实知公心，爱我久益腆。
诱我进学勤，要在纳诸善。
我素荷公德，公教不敢践。
讽诵复宗师，夙夜以自勉。

并门昔岁叨拥旄，公厨酒熟醺葡萄。
公时帅谓辄驰献，助临军享投芳醪。
辱公诗答极爱重，气骨雄健凌风骚。
公今大卤盛开府，我得乡守均疲劳。
却烦新酿远相遗，故人义比丘山高。
衰翁拜赐喜自酌，持杯有感生郁陶。
忆昨朔边被朝寄，亭燧灭警兵锋韬。
时平会数景物好，齿发未老胸襟豪。
当筵引满角胜负，金船滟溢翻红涛。
间折圆荷代举酌，坐客骇去如奔逃。
我乘余勇兴尚逸，直欲拍浮腾巨艘。
此来病质极枯瘠，两目眵泪颠无毛。
较前饮量复何有，十分耗谢余厘毫。
复婴风眩戒食味，馋口绝望霑珍螯。
虽然公酝敢轻用，留吞药剂倾甘膏。
纵逢嘉客衒公贶，三爵已命缄封牢。
锦堂风和弄弱柳，螺榭日暖烘夭桃。
兹辰庆我重加惠，勉与父老同春遨。

金铜饰巨扉，其上覆高屋。
青石凿双辙，其下走雕毂。
东西翼危墉，阴以捍攻触。
自昔藩镇强，尚此存遗躅。
后守营厥居，郓拟苦迫促。
余来亦患之，重改敢轻速。
会兹岁月深，朽败鲜完木。
一旦忽倾摧，僣迹讵可复。
余得矫前为，命徒堕旧筑。
堂皇遂延袤，兴寝适凉燠。
廊庑悉舒明，瞻望快耳目。
移楼成广厦，面势压平陆。
既忘登陟劳，又远颠踬辱。
外将延宾僚，内足燕亲族。
乘闲娱诗书，遇节振丝竹。
颐真与放怀，动静获所欲。
于气贵能养，在礼思无凟。
侯邦谨法度，是克绥遐福。
逾制苟幸免，更久犹追戮。
吾居已绝嫌，道义斯同育。

倾酿留佳客，秋亭弭使旄。
奉觞归养切，行算别魂劳。
上若名乡近，长安美价高。
清怀思酌水，惠政忆投醪。
论德堪成颂，评诗更助豪。
行闻趋节觐，同我怨持螯。

月满中秋夜，人人惜最明。
悲欢徒自感，圆缺本无情。
天外有相忆，世间多江平。
嫦娥难借问，寂寞趁西倾。

元日难逢是立春，普天谁不喜佳辰。
一年气候均诸节，万卉芳菲实九旬。
柏叶始倾为寿酒，土牛随示力耕人。
故阴尽革无余腊，端朔阳来庆共新。

怒雷倾雨洒无垠，天意须臾复至仁。
比屋士民平叹息，一川和黍长精神。
彻犁农喜通新种，隔辙人谁谓不均。
大利岂当论小害，路泥深尺没征轮。

直疑天际裂银潢，大雨连倾特异常。
数里河声轰阵鼓，万条檐溜卓戎枪。
雷霆势恶掀人脑，蛟□朋凶碎客航。
正熟民田多没穗，几时仁恻动苍苍。

懊恼闲云取次生，中秋观月悮人情。
一时虽不充群望，万古终难掩至明。
疑有阴魔憎好事，更虞淫雨害丰盛。
须知席上徘徊意，直似葵心向日倾。

尧历方归圣，虞琴始就声。
不先惟帝飨，孰见事天明。
穀旦诹阳复，鸿仪备吉行。
宸襟正祗谨，阴孽忽孳萌。
淫雨频兴阵，寒花几坠琼。
多言摇改卜，上意益专精。
宗社敷冥祐，穹苍答至诚。
斗收连日晦，并与祀时晴。
待晓披阊阖，凝旒下紫清。
真廷陈洁馔，亲庙展嘉牲。
爱旭辉黄道，非烟护彩城。
旌旗停藻卫，铙吹起严更。
冕服祛繁饰，坛壝即自成。
晶荧奠琮璧，和雅荐英茎。
继志还虚次，尊神戒侧迎。
千龄俄受胙，万乘已旋衡。
峣阙层霄迥，通衢众目倾。
疏刑空犴狱，霈泽浃寰瀛。
统业恢长治，生灵入太平。
因知却徽号，传迹固难名。

连日阴岑此日晴，池头风物称清明。
万鳞潜养云头坼，一鉴新开水面平。
两两凫鹥波上没，憧憧车马柳间行。
嘉宾须惜难并会，莫厌芳樽冷淡倾。

欲知连日柅征车，倾盖唯忧后会赊。
被顾高情非白眼，论空真理黜黄牙。
还家粗喜松成径，怀印谁惊绶引花。
卧治必难逃吏责，羡君奇志托青霞。

恨无玉楮三千幅，尽使春风归约束。
乐饥功谢明月珰，休景息惭芰荷屋。
朋来皎皎歌白驹，不歌长铗弹无鱼。
批风切月瘦弗腴，枕头一束知何书。
欲把列城凭轼下，余子纷纷谩凌跨。
归来袖手如病喑，舌在何曾问人借。
占灯夜喜傍短檠，剧谭不知山月倾。
元戎后乘沸笳鼓，之子但默黄锺声。
平地邛郲九折坂，十年已恨相逢晚。
四座悲歌漏正迟，一龛风雨花频剪。
镜里功名一横槊，百鸷啾啾空一鹗。
双玉未倾罍未耻，自倒玉山还自起。

恨无玉楮三千幅，尽使春风归约束。
乐饥功谢明月珰，休景息惭芰荷屋。
朋来皎皎歌白驹，不歌长铗弹无鱼。
批风切月瘦弗腴，枕头一束知何书。
欲把列城凭轼下，余子纷纷谩凌跨。
归来袖手如病喑，舌在何曾问人借。
占灯夜喜傍短檠，剧谭不知山月倾。
元戎后乘沸笳鼓，之子但默黄锺声。
平地邛郲九折坂，十年已恨相逢晚。
四座悲歌漏正迟，一龛风雨花频剪。
镜里功名一横槊，百鸷啾啾空一鹗。
双玉未倾罍未耻，自倒玉山还自起。

艾拥萧陵雪未消，蒂连芳萼闯春饶。
国香不似倾城色，寂寞空山大小乔。

见说开元天宝间，登床百骏俱回旋。
一曲倾杯万人看，一顾群空四十万。
梨园部曲能穷奇，踣铁矫揉杨柳枝。
不直玉环一解颐，更走泸戎生荔枝。
天上人间反复手，故态忽生乱离后。
将军入眼可曾有，误骏为妖不足咎。
於戏唐虞全盛时，百兽率舞凤鸟仪。
雍熙之和乃其效，何用区区教坊教。

楚山有美倾人国，家傍江城逐臣宅。
逐臣赋并日月明，琵琶遣入穹庐鸣。
哀弹不作胡儿语，冩汉遗音吊亡楚。
泪如铅水湿春风，苦心只与春风诉。
曲中愁绪乱风丝，因风寄雁云南飞。
汉家弹作昭君怨，试问昭君别怨谁。
天生尤物天还如，仰天自笑蛾眉误。
不如强醉枕琵琶，暂时栩栩梦还家。
昭阳未有承恩地，阏氏孰与宁胡贵。
不须频下思家泪，汉女雄猜如阿雉。

垂垂胡运风灯掣，不悟鼎中犹鱍剌。
后庭玉树不摇春，只看婆娑双勃脱。
提刀策马兆自南，梦中宿愤方深衔。
子生母死托诸母，祸既滋蔓难夷芟。
骨肉相残甚于寇，倒把太阿归女手。
宁能同死不同生，掎角亟图邻壤救。
奋戈秃体空无前，倾巢倒穴成播迁。
飘零左衽余南冠，孙又生子罹腥膻。
回头九十年中事，水浅蓬莱人换世。
顺昌之捷金刀回，商虢破竹丘山颓。
韩刘亦复不世出，英勇弃捐如掷砾。
短檠伴语南迁话，泪眼不晴彻遥夜。
应是天归古汴都，却教胡羯先驱除。

华风织翠裾，紫绶更纷敷。
屑玉嫩成糁，缕金齐撚须。
妖饶嗟易歇，落托醉难扶。
旧日沈香北，倾都只此姝。

半雨阴阴复半晴，芳郊紫径厌尘轻。
飞花逐旋将春去，续绠寻思系日倾。
梦苦流鶑呼得觉，愁嫌啼鴂唤教生。
频搔短发临寒水，添了星星几点明。

草枯蓝田山，饮羽误入神。
归来落清梦，起冩赝虎真。
槎牙虎边树，霜虬蜕修鳞。
乡来一寸根，今者千岁苓。
冻雪压不低，华风吹不春。
落子大蔽牛，娄起厦屋倾。
日月弗知老，保此坚与贞。
年年姚家黄，角逐魏紫荣。
十里春风香，走杀陌上人。
夭妍极远到，不得一月程。
居然事颜色，只与朝菌盟。
安知有耆艾，落落仍亭亭。

龊龊复龊龊，未死如未生。
公去月明在，留得青山茔。
青山倚公高，屹立千载英。
翠𪩘拓吟垒，飞瀑按酒兵。
行客一仰止，折几鄙吝萌。
狂歌长短吟，迈古日月明。
俊逸兼鲍谢，丽则侪云卿。
骅骝博艳姬，土苴群方兄。
节峻玄霜严，义重紫禁轻。
酹土土长燥，雷魁何由平。
生男禁多才，此话闻阿庚。
真才弃如土，大厦谁支倾。
不用谢安石，大雅空垂名。

官分长贰荣，乐事胜专城。
避俗如僧定，寻仙结伴行。
吟疆宽处拓，醉玉醒时倾。
拟叶埙箎响，邯郸步不成。

宁图豕负涂，毋写乞墦图。
枉著迂奇思，徒将愧贱夫。
矫情工谄媚，失计堕窥阈。
逐鹿身忘反，亡羊口谩糊。
饱虽令己王，饥解把人驱。
毫发无新计，朝晡只故吾。
有如扳佞幸，宁复顾揶揄。
竭泽先崇货，倾城后进姝。
匿瑕彰外洁，饰诈护中洿。
豕燎难逃虱，城崩孰纵狐。
知几属明哲，先物在斯须。
宠数占忘醴，归心忆脍鲈。
东篱怀醉令，故态舍狂奴。
鸿听云沈迹，龟宁尾曳涂。
盍观薇蕨瘦，弗与割烹殊。
不智方能谄，非愚肯受谀。
欲邀天爵贵，廉耻乃菑畬。

公来兰陵州，旧俗如解酲。
封中小草木，薿薿皆精神。
乡来矜陆梁，今也猿鸟驯。
乡来矜巧诋，今也伏不伸。
扊扅谨夜户，两载俱撤扁。
舟车集大贾，庠序登秀民。
外则仓廪实，内则府库盈。
此特余事耳，外此请具陈。
时方尚武力，习阅锋选精。
黄金不爱惜，中的咸赏勤。
重信不重金，貔貅肝胆倾。
悠然一寸丹，秋水风泠泠。
脱使玷如粟，孰掩离娄明。
离娄寂无睹，只赋荆谿清。

巾子山前寺，曾分华顶薇。
去寻龙首约，因些客儿归。
白羽精戎律，黄金缓带围。
孔融倾座处，西望几斜晖。

鬘缀薰风舞袂凉，依稀五竺饭空王。
未哦玉唾三千偈，先列金钗十二行。
桂殿冷滋分素洁，魏家新紫拟芬芳。
华林锦绣连铜雀，叶叶倾斜背太阳。

东华肥马尘，隽游浩如海。
择交如观澜，涤濯百谷濑。
一瞬判清浑，三舍避狷怪。
膝耻望尘金，簪愧侧冠玳。
四三成朋曹，千百繁行辈。
爬搔甚翎羽，嘲{口哲}赴笼械。
弗与众接畛，亦复远分界。
知音丈人后，有玉无善价。
哦诗山月倾，奏赋金马待。
青钱不俟选，白眼又焉浼。
采笔虽暗投，雪曲获佳配。
朋来得分赏，客去但独对。
鲜明云锦囊，名氏擅先载。
坛想陶谢登，盟忆曹刘会。
所交贵同德，所赠胜杂佩。
一夔未鸣韶，族庖已芒背。
悲凉吊楚骚，慨慷唁齐薤。
宁方不为卿，至圆在其内。
圆方为时中，俱付形骸外。
三千风月篇，纷纷课谁最。

筿丛疏薄总虚心，倾国香葩闯石阴。
不是阿清幽思苦，属谁洴墨写萧森。

立螭持橐孰非荣，未若江头一苇轻。
失侣鸳鸿空怅望，喜归鸥鹭亟将迎。
雍容谭笑不但已，去就始终如此明。
疏似南阳出师表，尽倾肝鬲写生平。

善法堂倾法不倾，欲支一木要重新。
行看堂下如云拥，孰谓今无老斲轮。

鲁祖见僧便面壁，平生肝胆向人倾。
潦倒北磵，无背无面。
终不为君通，任从沧海变。

今朝执手难言处，此去倾怀更有谁。

青苔满地护阶阴，尘俗曾无半点侵。
林鸟避人穿谷去，野猿寻果出云深。
千竿翠竹依檐立，一对黄鹂入树吟。
昼静风清诗思罢，凭阑倾耳听松琴。

昔年严大夫，偶来怨迁谪。
我本麋鹿姿，得此已自适。
乘闲陟上方，□寻唐人石。
岂期当三伏，一天云四幂。
快哉风南来，万籁相呼吸。
雨余禾麻润，是山皆喜色。
一杯倾晚饮，绿瓜间未实。
是非不到耳，休厌山城寂。
树影抹横烟，角声暗落日。
长江去不返，况此百年客。
企首老玉仙，白发何由摘。

草莽莽兮平台，鸟翩翩兮去来。
侧身兮引睇，长太息兮徘徊。
揽余辔兮高骛，岂不夙夜兮谓行多露。
漱流泉兮枕石，憺无营兮得我所。
同心兮离居，未倾盖兮有书。
岁既晏兮无娱，我思君兮君开关而望余。

一樽绿酒与君同，且喜荷香送晚风。
四座尽倾谈柄白，满筵不用舞裙红。

故交衮衮白头新，倾盖相望有几人。
奉诏君应归册府，一蓑我欲老江滨。

少阳一疏折群奸，拂袖归来日月闲。
误国小人犹法从，叩阍诸子自贤关。
是非颇亦通千古，义利那能立两间。
若向西湖浮画舫，好倾卮酒酹孤山。

向来肉食昧远谋，坐谈欲复千古雠。
良平不逐胜诡游，毛锥竟作书生羞。
楚山苍苍楚水流，甲光向日金鳞稠。
酒阑一笑看吴钩，将军意气倾九州。
先生身短智则修，百炼可使绕指柔。
安边端藉帷幄筹，泮宫还献馘与囚。
英声南来动冕旒，貂蝉未必生兜鍪。

百里儿童沸诵声，湖山堂上集群英。
德星欲应今宵瑞，霖雨先开昨夜晴。
正是壶中银漏永，不妨坐上玉山倾。
明年此会君知否，冠佩蝉联拱圣明。

徇义千钧重，论财一羽轻。
大伦元有序，世禄我持平。
外庑家如寄，东皋产半倾。
谋生有如此，垂世祇清名。

雪压茅茨半欲倾，夜阑犹听读书声。
苍苔翠竹迷遗址，尚想寒窗对短檠。

青衫试据忆当年，倾盖欣逢令尹贤。
一远朋从忘岁月，相思客路渺山川。
政成郡国君何憾，病卧闾阎我自怜。
误喜雁来犹寄字，伤心鹤驾已腾天。

去时不敢留姓名，一身万里鸿毛轻。
征鞭不返长淮水，正恐来者愁此行。
吁嗟此行良独难，出门儿女更辛酸。
平生崛强身是胆，自许虎口能生还。
犬羊异种犹人类，惟有肝胆倾相示。
此语历历端不诬，毕竟言之无二意。
从前鸥鹭奋不飞，机心一动成惊疑。
愿言嘻嗑啖儿齿，直到齿落儿不知。

好山看不了，遂借上方眠。
酒渴倾花露，诗清泻涧泉。
生无适俗韵，老欲结僧缘。
睡觉钟声晓，窗腾柏子烟。

端笏立朝日，肺肝倾上前。
把麾持节处，桃李满淮壖。
药石箴时病，蓍龟烛事先。
焦头与曲突，为计孰为贤。

鄂渚三千里，南楼看月回。
东园花政好，去岁客重来。
兄弟皆名士，文章动上台。
倾城倾国色，也用觅良媒。

江皋有闲客，独立对秋风。
白鸟来无数，青林望不穷。
斜阳方照晚，新月早腾空。
得句从谁语，倾心酒椀中。

才智人难及，上官能用贤。
梅仙无一事，莲幕坐三年。
政誉倾千里，归途仰二天。
辟书闻早上，松菊莫留连。

郭外生涯少，城中籴米归。
种花无处卖，挑菜入篮稀。
风撼倾欹屋，寒生蓝缕衣。
此翁何所乐，谈笑傲轻肥。

雅志思行古，幽居不爱官。
倾家为义举，竭力奉亲欢。
阅世开天镜，藏身作瓦棺。
闻知捐馆日，有梦跨金鞍。

昨应童科日，群儿立下风。
丰姿倾众目，文采动诸公。
两耳能兼听，六经皆暗通。
相期到杨晏，有始柰无终。

少年行脚白头归，不负平生汗漫期。
望断海山云漠漠，愁生江路草离离。
一篇王粲登楼赋，几首巴陵送别诗。
独倚篷窗无意绪，瓦盆倾酒忆金卮。

旌旗千骑拥春华，倾动临川十万家。
皂盖出郊因问柳，紫荷领客共看花。
樽前人唱鶑随唱，堂下吏衙蜂亦衙。
寄语风流贤太守，好留醉墨伴烟霞。

相逢休说昧平生，高适能诗久擅名。
欲课荒芜来入社，羞将老丑对倾城。
近来客里仍多病，强向花前举一觥。
乐极自伤头白早，樽前知我孟云卿。

园工巧栽接，树树品新奇。
富觉春无厌，贫疑地有私。
色须绡幄护，名记玉牌垂。
若说能倾日，墙根有晚葵。

矫首天地间，凄其望终古。
前辈久零落，斯文日榛莽。
戴君天台秀，忽向南方来。
老气横九州，胸次何崔嵬。
藻□晚更奇，崩腾豁高趣。
疑是赤城霞，飘飖堕章句。
白首一孤剑，谁人荐子虚。
有时杯酒间，高论倾淮湖。
既有四海名，何惭万锺乐。
君看荣与贱，千载俱冥漠。

蹑石扪萝得得来，人间尘累已忘怀。
行穷险道忽平地，立看飞泉倾断崖。
邃宇半依苍木里，秀峰长是白云埋。
方平羽驾今何在，欲会仙姑恨未谐。

南陆昼日永，北窗风气清。
端居玩时物，园林绿阴成。
新竹梢已繁，修梧叶初荣。
翩翩有幽禽，𪾢睆发清声。
岂无樽酒欢，抚景难自倾。
亲朋天一端，别我岁倏更。
衷丹寄秋毫，香煤染霜藤。
耿耿叹离群，拳拳怀友生。
珍重万金抵，契阔千恨平。
欲题尺书报，恻怆若为情。

田家何所乐，所乐日未曛。
男耕而禾稼，女桑而襦裙。
面垢落塈涂，目眩湿薪熏。
妇子馌南亩，诗人尝云云。
使车出东郊，好雨清尘氛。
会集诸父老，申之以俭勤。
父老歌且舞，未饮意已醺。
峩峩欲倾欹，眊眊耸听闻。
扶携两阶上，潋滟泛十分。
丁宁付训词，归诏尔仍云。
或笑言唯唯，或喜气氲氲。
俯首侧玄冠，骈肩望朱𪩸。
通宵得膏泽，绿波涨河𣸣。
轻风扇微和，草木亦欣欣。
正也何其幸，连年与礼文。
念昔在农亩，备尝辛与荤。
朅来充邑官，簿书困纷纷。
书生适我愿，端赖贤使君。
人苟得所依，何畏乎织纹。
感知无以报，茅塞当深耘。

东山种青松，西山种桤木。
三年已成林，十载盘空谷。
桤成供烹爨，松成架巨屋。
所用各两涂，成功异迟速。
早作起揽袂，庖人已炊玉。
盈车载束薪，轧轧鸣车毂。
万家争欲买，须臾无一束。
樵夫喜易售，不知山已秃。
朝夕手不停，采采尝不足。
人情贵适用，那复问荣辱。
落落青松子，岁寒抱孤独。
大可充栋梁，小亦宜桁楅。
奈何人不顾，偃蹇傲刍牧。
牵补芘风雨，无复思营筑。
有如命召公，往欲寻洛卜。
首当开明堂，号令于此肃。
明堂礼有制，伻图载简牍。
殷人崇以三，周制加其六。
广袤度尤严，所冀容群服。
奉璋列左右，天颜中穆穆。
规恢既宏远，制作难逼促。
当资合抱干，一柱扶天轴。
切勿用小材，小材必倾覆。
操斤走宇内，濯濯无遗育。
坚刚老不枯，允哉东山麓。
殷勤谢匠氏，所望一留目。
勿谓道里远，登载容万犊。
君王顾之叹，巨用必收录。
修竹操亦奇，谨毋遗修竹。

君家谪仙人，豪侠好骂讥。
脱靴辱权幸，捧砚夸宠妃。
风月三千首，百卉弄春晖。
恭惟紫微公，执笔赞万几。
大行或差舛，考验在璿玑。
同时三君子，日月争光辉。
我生百年后，览之神奋飞。
粤从志学来，斯文力发挥。
瓦札带尘壤，羊毛拂烟霏。
言词虽不工，往往造精微。
邂逅逢名世，如何尚布衣。
为我特倾倒，我心亦依依。
从今愿卜邻，穷空不思归。
厚意敢虚辱，三尺横金徽。

学术原三代，文章自两京。
公朝推宿德，近世号名卿。
楚俗思羊祜，陈人泣孔明。
平生知己泪，今日为公倾。

百千诸佛居何士，崔颢曾题黄鹤楼。
倒腹倾肠犹不会，长江千古自东流。

去郭无多地，肩舆又独来。
青山随路转，老树挟溪回。
映水深宜竹，皑林早见梅。
颇思倾白酒，适意卧青苔。

昭阳作噩冬，愁云凝上苍。
我堕谿谷底，卤莽闻公丧。
哲人困中寿，颇谓告者狂。
继执邸吏符，踯蹢抽肝肠。
又闻敛魂魄，玉色貌愈强。
环泣甚危苦，精气都不扬。
一朝委垕地，千岁还天常。
峩冠谢成均，射策何巍昂。
连践中秘书，检校四库藏。
象纬识校尉，篇编嘉议郎。
麟游夜阁黑，凤去旻霄黄。
惟初典郡学，吐血谤可伤。
积叠高于山，党谳空销亡。
故老解嘘枯，新人工绝吭。
灼灼藻火衣，可使绽作裳。
竟罢奉面对，射策裨君王。
愧负临轩恩，穹林摧栋梁。
往者流传诬，圣贤失堤防。
颓裂在眼前，凄怆遥相望。
二纪获敬事，实亚衿珮行。
尝窃季弟称，朽秽敢自将。
束教濡雨露，采撷参差香。
虽罹颠沛忧，梦寐敢自忘。
翻思说待对，按述何微茫。
嗟此盛壮时，倾耳殊匆忙。
但觉异清浊，安知为死生。
发栉逮细碎，罗列置箧箱。
前年日重九，西归旧台城。
蒙索新句咏，挛缩纸半张。
卷头七字吟，持以献我兄。
称许极铢两，逢人便增评。
出示巩雒跋，文字逾西京。
鼎器写饕餮，肉翅两目长。
款曲弥日留，振刷家苑翔。
池水正清洁，硕果乱纵横。
斯时惜晼暮，玄袂欹秋阳。
徐步引升榭，如诉后别殃。
命之返里庐，凭籍蜚晚英。
读书与析理，旦旦拘限程。
尔搜嵩磵微，乙亥事颇详。
谨勿摹巷记，视此小传成。
亦勿痛拣择，因笔为文章。
倚櫂望江浦，披榛穿翳荒。
掊击祛鬼野，乡志始窜更。
警策入心腹，陡谓千驷轻。
谁子料承应，才间一籥赢。
敕厨具节馔，髹盘糕菊芳。
终席岌飞动，漏下楼鼓镗。
划见睽孤占，覢覢拖晶荧。
姬孔情可测，一身行自当。
日斜亡集舍，螯跪亡妖祥。
国典啬左丘，地下收回商。
师门锡休诔，恸哭发幽荣。
滕抱倏怊怅，薛撰方施行。
茂洪既篹缀，仿佛日月光。
门户变化久，咫尺未可量。
贫疢裹祭缓，偶然值清明。
雨寒送魂来，素筵见亲情。
熟食侑介推，覆杯嗥后皇。
谅此心靡他，庶几下歆飨。

苍弁一如楚执珪，思想越吟身自低。
涧水又如古智士，纵横流转多滑稽。
杂花半开已倏落，如怨旷女离深闺。
幽禽自呼复相命，如谴逐魄伤穷栖。
而我自是不羁者，行行踏破青萋萋。
今回荡桨苕霅溪，与野老辈相扶携。
园池亭墅游历遍，自对蜀锦倾偏提。
兴阑径走归弟舍，同沃浮蚁烹村鸡。
百五之后最寥阒，独过赵湾西更西。
野夫不知时节换，但要熟醉如春泥。

禄儿岂解倾唐祚，独使斯文寿两翁。
蜀道至今遗旧话，湘流彻底照孤忠。
摧风溜雨中兴字，转地回天克复功。
人说苍崖磨向尽，不知磨尽几英雄。

正法眼，破沙盆。
贵时倾国不换，贱时不直分文。
不作贵，不作贱。
分付石溪老子，共结佛祖深冤。

求道如求雨，干枯日夜愁。
忽然风雨至，万壑尽争流。
直得天下万物沾润，三井龙王出头。
云南如劈箭，云北似倾湫。
激石怒雷吼，翻空雪浪浮。
忽然风雨息，平地一时休。
衲僧家，骑个水牯牛。
多快活，百无忧。
健即行，困即歇。
布袋头，亲解结。
钉打钉，铁打铁。
寒道寒，热道热。
此是诸佛心宗，亦名单提妙诀。
七峰峰顶滑如苔，寒山拾得相拖拽。

普天迎瑞气，遍界庆生辰。
水有朝宗意，葵倾向日心。
衲僧随日转，林下仰天庭。

怪雨狂风势欲倾，阴垂六合见云腾。
一条瀑布岩前落，界破青山千万层。

倾山红炉铁弹圆，轻轻拨著骨毛寒。
红光直透青霄外，塞壑填沟无处安。

生死到来何抵当，乞儿相见便倾囊。
寥寥四顾浑无有，堪笑一身没处藏。

得便宜是落便宜，倾尽家珍卖笊篱。
男女聚头无结果，这般翁子大无知。

梅花千树白，不是旧时村。
倾我酤来酒，酹君仙去魂。
短碑藤倚蔓，空冢竹行根。
犹有归来鹤，清时欲与论。

斯人鲜常在，奄忽便一生。
兹辰俄重九，令节谁所名。
把菊见南山，吟诗忆渊明。
素琴不具弦，大雅留遗声。
伯始真粪土，饮水空遐龄。
异时东坡下，尚有酒可倾。
才难信遇否，物变更枯荣。
此翁独醒者，贫贱胡为情。
怅焉服九华，觅醉何由成。

纷纷流俗间，哀此万众生。
陶翁盖达士，酷爱重九名。
行行步东皋，见菊眼为明。
色香不改旧，想像闻其声。
讙言各携袂，耄齿逮弱龄。
属予刚制酒，空杯与谁倾。
凛然北窗下，清癯落骄荣。
云团煮风叶，竞用招我情。
醒醉未必尔，昭氏何亏成。

亲朋关河阔，一岁几合并。
回思十载我，大半短长亭。
我发日已白，我心日以惊。
尚喜淡泊资，于世少经营。
五日过三县，山川知我情。
吟诗自娱悦，俗子徒我评。
忆我会心友，与我同死生。
取我尘化衣，濯我沧浪清。
我归已数日，我友各有行。
百川我友朋，五岳我弟兄。
我酒难独饮，我怀谁与倾。
今夕我中秋，我自看月明。

我生两脚半八区，归来狭视东南隅。
东南禹迹今绿芜，百岁几见人欧苏。
闻石蕴玉川含珠，山乃秀润源不枯。
胸蟠万卷味道腴，落纸所至云锦铺。
尔来大似天眷吾，贶以佳友令相娱。
邢子韵胜开冰壶，湘湖与我初索途。
谓此巨浸其是欤，今夕不饮可得乎。
吾侪固不如林逋，吟诗写壁无处无。
杂莼便食不用厨，湘湖岂即输西湖。
贳钱沽酒劳老夫，酒酣肆笔衫袖乌。
不觉月堕三更余，荷香染袂露湿肤，开堂复驾红尘车。
君勿笑人生意气倾堪舆，所得未必如所图。

我生天地不如意，甚欲飘然去人世。
却思一死胡足悲，死而不乐胡死为。
又思天地之间固有足乐者，安得庄周之鹏穆王马。
有时骑气或御风，天上天中更天下。
息驾玄冥圃，驻节蓬莱宫。
攀星太极南，访日扶桑东。
东西南北何局促，自可直造混沌趋洪蒙。
又思去有归，安得来无从。
当时六鳌负亦重，岂有身常不转动。
会须四六二十四足一欠伸，我居其高视尔众。
不知化为大海水，为复茫茫而已矣。
不知鳌在复鳌亡，为复人生或人死。
此时逍遥游，不见争夺场，想见四维上下俱茫茫。
巨鳌尔灵便如此，公欲欠伸不难耳。
且如皇宋三百六十州，出门所在多山丘。
其间平地少，但见萝茑藤蔓上下硗确森相樛。
青鞋有底踏须破，人寿几何行不休。
更令生世人，偪仄生戈矛。
迂回隔绝千里成万里，亲戚朋旧相见朝夕无缘由。
尔鳌若未动，为我背略倾。
飐翻山与丘，平地与人行。
也知上天本来广，也知下地本来平。
只因山丘多，顿使天地轻。
我当作章问帝借北斗，酌沧溟。
尽歼偪仄人，更杀马与鹏。
百拜稽首，祭鳌之灵。

青牛宫中青草生，数间老屋徒欹倾。
老人婆娑坐牛背，似怪关尹闻其名。
东来万里西游客，倚遍宫前旧时柏。
巫咸大招不可期，欲向青牛问消息。

月下倾残酒，风前读断碑。
采江那有意，陟岵不无悲。
树影经船疾，滩声到枕迟。
重来更何日，放棹欲何之。

秋风荷叶老，秋月桂枝生。
万物四时意，八荒双眼明。
忧虞滋疾病，治乱阅阴晴。
秔稻今年少，无劳社酒倾。

秋风拂拂草头青，秋日离离万宝成。
懒把幽怀经俗事，每因前境悟他生。
谢郎船上鱼新买，贺监湖边酒细倾。
七十三分今过二，且然无忤白鸥盟。

相传衣钵已分明，早觉诗含鲍谢情。
心腹于人惟有弟，襟怀无我独非兄。
偶随江路帆孤往，便忆梅窗酒对倾。
岁晚勉旃无废学，他年夷惠看双清。

仙装宫样一群群，花外花间蔼若云。
羞涩葵榴无举止，尽倾颜色向南薰。

马军骁骑试楼船，见说倾城出道边。
元帅留台都赏赐，一时百万喝金钱。

湖上秋风即便浓，倾都人出赏芙蓉。
我来自爱青青草，白鹭飞回兴略同。

月样梳横鬓脚倾，弄箫骑鹤上青冥。
归来自摘金茎露，手写黄庭一卷经。

夫君落落大雅姿，声名早与贺白驰。
锦囊千首不疗饥，非诗穷人穷乃时。
忆昔闻君未识面，独传句法夸清健。
朅来白下一相逢，倾盖论心曾几见。
划然起柁春江流，我亦江头寻去舟。
人生相聚会有别，江水江花无尽愁。
万事不如归去好，石田茅屋生春草。
如君自是玉堂仙，轻车缓辔长安道。
春日迟迟柳依依，攀柔条兮送君归。

李郎江西彦，杰出天与才。
勉斋恨得晚，垂绝倾所怀。
朅来复入闽，吾道叹已乖。
延平有书社，四儒孔门侪。
地势得爽垲，山川似天开。
群贤为一至，君至亦少谐。
所读唯圣经，坦然疑无猜。
藜藿足可饱，窗几无余埃。
乐天复安土，何有羁旅哉。
所望讲究精，南山赋台来。
如何苦吟僻，却与长吉偕。
昔人三百篇，词达谢剪裁。
那用愁肝肾，推敲费安排。
请寻颜氏乐，兀兀坐书斋。

群公错落俱琼瑰，胸蟠万古高嵬崔。
红尘绝点不涴眼，更上翠壁陈尊罍。
天低举手挼斗柄，挹彼钜海倾蠡杯。
酒酣咳唾作飞雪，下视不觉苏纮垓。
须臾万象著，耿耿见中台。
苍生堕崖下，仰首歌康哉。
寒芒为一正，昌运行当开。
回光更愿亲蒿莱，山林自古多奇才。

姊娣双承雨露恩，至今犹有断肠魂。
道人不受浓香足，四山甘雨已如倾。
蚤知县令才能薄，赖有禅翁愿力宏。
宿麦顿苏民气乐，更期膏润接春耕。

凤凰天上远来翔，好看连天碧玉绦。
不学无才空老大，逢辰有客尽英豪。
痴人台峻争驰马，我辈身轻一似猱。
笑倚西风倾菊酒，醉归稳跨贯山鳌。

濂洛遗音喜复鸣，未由会面只心倾。
平生格物工夫到，好恶真如月样明。

九仙山头二月春，百花璀璀凝芳辰。
看花未省并骢马，酌酒况复违佳人。
人人家在赤城里，五百大士疑前身。
襟怀喜作冰玉相，耳目不染声色尘。
鲸呿鳌掷擅文杰，撑腹万卷笔有神。
妙龄卓冠兰宫士，便合褰裳要路津。
玉堂三事久虚职，宪幕两载留南闽。
平生避名如避寇，诸公讵肯遗奇珍。
显亲急欲贲泉壤，幞被路马趋严宸。
囊中之方久不试，小试疲瘵苏斯民。
自惭草木非君味，倾盖一见情何亲。
金篦时为发膜翳，淡交耐久如荀陈。
悬知后会近可卜，暂时分披仍逡巡。
丈夫万里耿相望，所要守道全其真。
准拟千锺浇此恨，却恐烂醉污车茵。

触目不会道，运足焉知步。
倒腹倾肠，翻成露布。
石田顶戴诸人，争敢丝毫错悮。
却忆王老师，不打这破鼓。

悉达今朝出母胎，无端满目是尘埃。
山僧倾倒西湖水，索性从头洗一回。

阿蛮妙舞翠袖长，臂韝珠络带宝装。
春风按试清元殿，粉白黛绿立两傍。
三郎老手打羯鼓，太真纤指弹龙香。
箜篌野狐拍怀智，觱篥龟年笛宁王。
中有八姨坐绮席，淡扫蛾眉压宫妆。
醉看阿蛮小垂手，飞燕轻盈惊鸿翔。
八姨指挥三郎听，颁赉岂惜倾篚箱。
缠头一局三百万，莫遣傍人笑大唐。
尾声方断地衣卷，忽闻鼙鼓喧渔阳。
播迁才出望贤路，玉食未进日卓午。
粝饭胡餠能几许，不饱皇孙及妃主。
阿蛮知是何处去，但见猪龙胡旋舞。

君不见明皇有象能拜舞，看定禄山瞪目怒。
又不见昭宗有猴能起居，望见全忠奋臂呼。
两朝玩物固丧志，异类报国乃仗义。
天宝大驾蜀道巡，开平初元唐祚倾。
百僚奉贼身尽窜，宰相畏族神不宁。
尔象尔猴忿且嗔，其面虽兽心则人。
当时节士知有几，壮哉义兽不怕死。

吾闻楚乡江山多胜处，今之楚观尤得江山趣。
万象排拶索应酬，丹青阁笔无所措。
大则湘水小临蒸，众流合派银河倾。
陶写秋气浸明月，夜波爽透百雉城。
右则雁峰左石鼓，双屏竞秀苍龙舞。
吞吐岚光飞乱云，凉风暝送两崖雨。
江山之趣于此无不宜，朝暮变化愈出而愈奇。
最爱鸥鹭甘冷淡，占断汀渚供娱嬉。
东涂西抹晚烟翠，渔父归舟卷钩饵。
鼓枻而歌倚半醉，中有沧浪濯缨意。
杜若一片迷芳洲，凭栏怀古生新愁。
更上崔嵬千尺湘春楼，纵目乾坤尽见衡岳秋。

戊戌正月二十五，摇辔东风蒲涧去。
年年今日是时节，飞盖倾城车塞路。
野亭山馆坐不遍，幕天席地千百处。
开壶设樏纷酒炙，擘蟹锥蚝间醢脯。
笑言相续乐甚真，礼文不侈意则古。
我亦随众穷胜览，先访安期登梵宇。
入春少雨多是晴，穹岩寒溜仅一缕。
白云千级逼象纬，沧海万里渺烟雾。
倚栏方快心目远，牛羊下山林壑暮。
小儿队队逐归驺，拍手呼舞趁箫鼓。
游人到晚懽未厌，徘徊不忍收樽俎。
行穿梅岭还江西，首为南州诧风土。

奔走异轨辙，聚散水上萍。
谁知风月夕，同登藕花亭。
驹隙昼夜𫘝，尘埃鬓俱星。
朋旧半埋玉，念此慨颓龄。
天涯幸合席，相对谈飘零。
昔别君韦布，照眼袍今青。
群儿俨成行，诵书如建瓴。
瞳人纷炯炯，捧斚倾绿醽。
溪茹芹莼美，秋核查梨馨。
开口笑岂易，主人愁罄缾。
命仆更沽觅，痛饮俱忘形。
明日又分袂，眠食加丁宁。

南馆著隠士，幽爽似僧舍。
岛红野花繁，岸绿垂杨亚。
人行鸟不惊，客至鹤先迓。
林深自无暑，月到更宜夜。
倾樽对贤圣，飞笔追鲍谢。
兴来即散策，无时不得暇。

右倾老瓦盆，左持离骚经。
一杯读一句，既醉还复醒。
好月飞入坐，伴饮到天明。
林下乐如许，钟鼎鸿毛轻。

泊舟葭苇岸，风唤夜凉生。
天远星疑坠，秋清月倍明。
倾杯浮蚁匝，把剑古蛟鸣。
甚矣吾衰矣，功名念已轻。

炎赫无逃处，如何得雨来。
云生应有望，风卷又还开。
携簟寻池阁，倾醪注晚杯。
堆盘粲红颗，味不减棱梅。

一霎荷塘雨，明珠翠盖擎。
柄危难得稳，稍侧便须倾。

初年不是不聪明，勤政开元致太平。
一曲羽衣妃子进，三朝锦褓禄儿生。
眼干蜀道山川泪，胆碎渔阳鼙鼓声。
祸福兴亡皆自取，信知女色解倾城。

宦情随推移，世事分限域。
帝城冠盖会，千里或咫尺。
赏僚尽英贤，了事即余日。
念我契阔情，招邀见怀忆。
春事日光辉，湖山好颜色。
徐行失前骑，可望不可即。
徜徉大堤上，徙倚长桥侧。
游龙{目亥}生花，意极反寥阒。
山房启烟扉，僧话寄禅寂。
同来妙人物，高论倾历历。
朋簪忽逢会，并辔随休适。
将军万金园，花竹照燕席。
高情发清旷，绝𪩘疲危陟。
俯视天壤间，锦绣蒙山泽。
太平岂无象，黔首何知德。
须臾碧云暮，过羽杯行疾。
投林暝鸦还，隔浦灯火湿。
呼车各零乱，红烛明青壁。
良辰尚多欢，整整三分一。
后会傥相从，前言未应食。

诗人假榻古兰若，松风涧水相泠泠。
优婆塞倾椰子酒，须菩提讲莲花经。
龙形老树雨知翠，佛头高山云见青。
借问仙人渺何许，飞升一去三千龄。

倬彼清溪兮山高水长，上承黟歙兮下接钱唐。
雨稍渐渍兮众流汤汤，家具舟楫兮商旅伏藏。
繄四海以为家兮何独困此一方，视己同溺兮用造舟以为梁。
顾一岁之一新兮岁旱则亡，眷令长之远虑兮不间雨旸。
晴日当空兮余备不忘，帝用时以安下民兮余敢不强。
虽倾余之囊橐兮使皆即乎康庄，彼虑如近忧兮令虽法而何伤。
公虽忧而民喜兮百世烝尝。

两山夹石湍风急，势吼春雷鬼神泣。
行人登舟不敢渡，疑有毒龙深处蛰。
崄巇仿佛若霅川，又如三峡倾潺湲。
水窍恐是神禹凿，石骨未遇秦皇鞭。
飞流溅沫弄寒玉，赴壑奔滩势何速。
直须流入镜湖心，如遇平夷舟免覆。
垂杨覆阴沙岸高，将军唤渡多英豪。
中流击楫思祖逖，当清宇宙无辞劳。

不到垂虹十四秋，聊倾卮酒酹沙鸥。
蹄涔一勺闲风月，老眼关河万国愁。

两角勍触蛮，八荒等兄弟。
人生天地间，贵在情义耳。
嘉禾二三友，一见倾底里。
春风散天和，非彼亦非此。
清淑温以直，常甫正而美。
东涉金沙雪，西挹钱塘水。
舟泛月双湖，辔联松九里。
冬春朔四换，追随实终始。
宣桥岁云暮，乃复得伯起。
颀然出玉山，臭味林吴似。
修门亦旬月，朝夕相料理。
饯我江上楼，楼栏豁天宇。
海山渺无际，呼吸入窗几。
长鲸骇高浪，卷舒在吾趾。
风帆擘天出，揖别苦无语。
共挽春江涛，洒作苍生雨。

宜楼望芝山，浅浅平林出。
芝山望宜楼，隠隠苍龙脊。
楼中妙景山不知，山外有山楼不宜。
老眼西风没疆界，一时倾入囊中诗。

萧帝倾心向佛家，谩言天女坠天花。
芦僧一叶横江去，回首梁园日脚斜。

龙藩地暖冬无雪，十月风光似三月。
好风不动绮罗尘，人在绣帏帘半揭。
酒肠拍索能回春，春潮八面香熏熏。
香肌汗透披縠纹，思得沧海驱埃氛。
银锅蟹眼生春雪，银瓢捾破锅心月。
流霞倾入碧琅玕，香雾氤氲云半掇。
花藤织出金芙蕖，烟青藕紫堆云盂。
一声珰珮帘钩垂，皂盘捧出双明珠。
蜡花照入兰汤阁，珠玑体迸红猊活。
凤豁云涛濯锦毛，龙翻雪浪浇银甲。
起拏裙雾围春风，胭巾抹出桃花红。
香泉入齿漱寒玉，吐作冰雪飞长空。
苍头急把春衫换，腕玉轻穿云一片。
出门两腋生清风，身在嫦娥广寒殿。

槽头压尽春山绿，槽下真珠泻醽醁。
骚人一笑倾盖盘，满面春风涨红玉。
少陵得此不欲言，乃指八子为中仙。
主人倾盖慕此意，一阁新构堂西偏。
于今世态薄于纸，何必劳心问青紫。
愿君醉我金屈卮，万事过耳同风飞。
醺醺和月尚栽竹，长啸一声归翠微。

槽头压尽春山绿，槽下真珠泻醽醁。
骚人一笑倾盖盘，满面春风涨红玉。
少陵得此不欲言，乃指八子为中仙。
主人倾盖慕此意，一阁新构堂西偏。
于今世态薄于纸，何必劳心问青紫。
愿君醉我金屈卮，万事过耳同风飞。
醺醺和月尚栽竹，长啸一声归翠微。

尝闻子美清江曲，日典春衣耽美禄。
又闻太白游长安，市上熏熏醉眠熟。
风流国里太平时，处处红楼漾酒旗。
王孙公子恣行乐，繁弦脆管相追随。
谁知寥落天涯客，笠顶清风杖挑月。
芒鞋踏遍山水雄，奋身欲入黄金阙。
方嗟萧索向西园，刮面寒风雨涨天。
回头忽喜黑衣至，急破红泥倾数船。
虽无皓齿歌金缕，也扫新诗狂欲舞。
儿童拍手笑拦街，应怪吴侬喜如许。
长江波浪卷银山，去去仍悲道路难。
只凭一醉进未得，更借高风吹片帆。

太乙年来落冀并，几多豪杰未成名。
尧天日月计和玉，胡地山川知耀卿。
卢六驱风能破屋，陈三平水可倾城。
年来幕府勤延揽，何事诸兄未有声。

风神恋行客，吹柳缠簪缨。
傍水鸟多白，近山蝉更清。
别肠云阁泪，归路月关情。
告德无多日，清觞聊一倾。

近日斗侵寅，南天雪不成。
梅梢动生意，禽鸟弄春声。
鬓逐年华换，身资药力轻。
听传吴蜀事，对酒不能倾。

前峰号龟岂是龟，近岩谓月亦匪月。
世间景幻语未真，说着丫头便痴绝。
苍然顽石自天成，道傍过者皆含情。
我来于此发浩叹，乃知有色能倾城。

苦热日已远，杪秋遂凄凉。
邦侯及清暇，小队豫郊岗。
一麾先崭岩，半刺骖翺翔。
卿月动左辖，客星移奉常。
谁欤南冠者，共挹北斗浆。
翠幄穿晨曦，锁金步流光。
穷惚某氏建，架构溯斯堂。
闽红倾泛盎，楚绿饾圆方。
平原磊落人，仙碑勒荒唐。
方平叱石起，来问东海桑。
蔡子狗窦过，蛇蝉蜕冥茫。
麻姑十八九，两髻已成霜。
惟余老杉星，省识邓紫阳。
往事莽如迹，且醉糟书房。
翼亭跻齐云，游目望八荒。
挽河落飞瀑，洒雪芙蓉裳。
夕矣憺将归，一一玉帝旁。
蹇余雅幽寻，嗜此崔嵬藏。
请从浮丘生，学笙翳凤凰。
他年傥相思，矫首空断肠。

人远鹭孤立，湖平天四垂。
柂移舡解语，帘舞酒求知。
望眼倾三笑，骚吟寄九思。
今宵吾计得，解鳖荐鸱夷。

以君一年长，为我异姓兄。
衡从玄圃玉，出入武库兵。
急手搏苍兕，隽气鞭长鲸。
议论到千古，慷慨吐不平。
汉以初元衰，唐以天宝倾。
附势妾媚妩，避事儿嚘嘤。
颓靡寖成俗，忠良竟吞声。
自谓倚南山，不知坏长城。
君子勇于义，小人罔而生。
傥不饿采薇，远可死结缨。
每闻壮其语，亦尝用吾情。
有余不必尽，尺浑胜丈清。
六经源岷嶓，百家派渭泾。
归求性内学，莫计身外名。
春风两鬓绿，秋月双眼明。
通德拥高髻，勤勤剔寒檠。

杨州倾城出，作远事追送。
诸生更依依，瘦马踏朝冻。
冥鸿去何许，水落霜宇空。
鬓短心绪长，危樯曳清梦。

劭耕好语落西畴，父老逢迎笑点头。
销甲事农官有术，卖薪沽酒我何忧。
黄金深椀频倾倒，白布长衫迭献酬。
飒飒雨华随后乘，安排麦陇十分秋。

日与夫人子，相随若弟兄。
羡渠犹有母，使我欲无生。
未病思求药，方餐念遗羹。
此情今已矣，泪雨待同倾。

谁把银河彻底倾，倒翻星斗著行明。
又疑笼道红栀子，隠隠鸣鞘出五更。

百工聚一车，百行根一诚。
反身物皆备，动与诚俱行。
勤如毂下转，谨如轼前横。
和缓以将之，辔舞钖鸾鸣。
廉者欲之轸，公者事之衡。
更当主忠信，轴正箱自平。
是理谁独无，旦昼昏其明。
不诚故无物，器窳辙易倾。
公材如大车，致远不计程。
八物攻且良，悉由一诚生。
玉节天西南，三峨轧峥嵘。
志虽屈乎位，身已荣于名。
绍兴博士翁，四十辞簪缨。
庆锺侍御史，勇与雷霆争。
清风激百世，须公亢家声。
挟此八字箴，东归侍延英。

古人轻国重一士，士皆大吕黄锺器。
道于天运主消长，身为民生管荣悴。
五羊老仙用心古，清不受尘如止水。
一肩直欲荷斯文，两眼从前识英伟。
欢然得士如得金，甚矣爱贤犹爱己。
高山流水甫点头，急电惊雷即烧尾。
天南天西各一握，未见名流早倾意。
声光蔚起摩日月，气类相求如鉴燧。
春风娅姹吹笔端，毛嫱西施无粉腻。
咄哉婢子磨青铜，双颊晞红欠才思。
珊瑚琢钩珠结网，锦署玉堂相望咫。
崔群美庄居第一，推毂好言良有味。
乐莫乐乎遇合新，忧莫忧乎𫐖轕始。
拄撑大厦必众木，扶植太平须善类。
君不见黄河以北函关东，无数赤子号悲风。

清晨薄采采，风露拍满篝。
汉中信可王，新都亦宜侯。
瓮菹氏诸葛，笼炊字元修。
骈头束翠凤，碎甲屠苍虬。
下箸万钱直，轑釜千户谋。
暑寒久不厌，暮蚤急易求。
相与共甘苦，倾盖成白头。
厚味五兵媒，文字荤膻仇。
移文东郭生，毋作肉食羞。

弈秋善为弈，轮扁工斲轮。
技惟进乎道，志乃疑于神。
渺渺谁之思，彼美西方人。
襟度倾盖旧，风味千里亲。
世熟血气老，年移鬓髭新。
谓我尚可教，语言去其陈。
云开岩石面，月写梅花真。
𥩟立望弗及，仙凡几何尘。
相从鸡黍约，尚及桃李晨。
我舟亦欲东，赠行为歌秦。

动地千牛力，行天万马声。
溟蒙迷太极，浩荡送平生。
梦与屏帏兀，心随簋缶倾。
黄头多着缆，作止候三更。

山居岁事似羌村，注瓦倾瓷酒半浑。
微麝和饧溲粔籹，芳凫夹荠斫𫗥饨。
阮生朱老情怀密，张丈殷兄笑语温。
帘外东风花信早，更烦吹绿鬓毛根。

呼吸东风养姹婴，翰林非主墨非卿。
吾身元与三才并，此性须存一点明。
盘谷钓鲜深复窈，羌村倾榼浊还清。
久要谁似长宁守，尚记慈恩恶姓名。

流转风光不暂违，等无地角与天涯。
故人书到几青李，生面客来时紫芝。
穷里埋头倾哑酒，凉边趁手应盲棋。
寂寥简短君应笑，郎罢吟诗囝和诗。

铜瓶一穟蕙，芳洁以自旌。
相看色转睟，未言意先倾。
翛如郑子真，声名岂其卿。
明窗细披挹，心空气和平。

溯紫催飞舄，攒红簇去鞍。
吾邦倾市送，旁邑塞涂看。
清庙登牺象，明庭峙孔鸾。
野翁麋鹿友，时与讯平安。

飓风超海撼官城，吹断银河彻晓倾。
瓦阵飞翻千鹄起，屐声旁午万蛙鸣。
骈肩重足人如醉，涌溜奔云气未平。
谁与笺天如帝律，毒龙斥去锁东瀛。

虚斋填东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观子所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接迳翮，去去翔霄旻。
清时有闻者，必也吾子云。

鳣堂心醉经，精神应满腹。
温饱非所志，饮食不以目。
说诗称解颐，善问待攻木。
颇愁百斛量，孔庭惟立独。
俎豆答卫问，筐瓷欠邹漉。
曾子非养口，漆园且尊足。
时于清夜分，酌以翠勺绿。
聊浇磊磈胸，不废吾伊读。
每篇亦作句，如对纪书竹。
相逢盖初倾，一别桑重沃。
融尊惭坐满，鲁馈疏拜仆。
卫生不自宝，抑首亲患玉。
囊无谀墓金，米乏佳传斛。
厨烟爨人凊，蔬课园夫督。
粟缾收秫田，黍酿用阴麹。
解同杜陵襟，期醉昌黎菊。
赤手当缚菟，白眼谩嗔俗。
庄虚左氏宴，觞肯西子属。
酒债负寻常，会期遭百六。
要须中圣贤，庶以展伯叔。
醉入无功乡，醒岂屈原族。
岸帻一笑粲，共赋醽酒醁。

龙宫海藏自分明，搕{挢扷/韭}滩头一任倾。
因果若还终不昧，政须防作野狐鸣。

颠风横雨穷山秋，樵青弛檐车停辀。
松声撼空吼万牛，轰豗势欲倾不周。
晨鸡扼吭喑且愁，百鸟何敢相喧啾。
恍疑赵壁环诸侯，呼声动地锵弓矛。
又疑变化鹍鹏俦，垂天鼓翼南溟陬。
或者挽翻河汉流，电飞霆击龙蛟虬。
不然火烈陆浑丘，天跳地踔啼熊猴。
狂吞很吐山裂鸠，大音奔腾怒相投。
梦中惊回仙枕游，分明夜宿浙江头。
三更潮水掀柁楼，苍茫起坐拥黄䌷。
触屏唤作钱塘舟，此身端坐岩之幽。
如何两耳不自由，乃与喧寂为湛浮。
影蛇石虎以妄求，世间万事浪喜忧。
大学能定心逸休，疾雷破柱方夷犹。
直须养浩师孟邹，风止韵作商声讴。

紫阳佳山水，帝室雄垣藩。
桑柘若云屯，梨枣如星环。
迩来十四载，有失汉诏宽。
坐令陇亩上，面作百折酸。
侯来自江西，与物破险囏。
处处春风村，家家秋月湾。
矧侯老儒术，渊源起波澜。
文盟后韩孟，诗社前张樊。
贱子昔好学，何理不仰钻。
风雷绕肠胃，日月悬肺肝。
宇宙在掌握，鬼神露毫端。
身由疾恶病，家以论事殚。
天门守九虎，归卧牛衣间。
誓欲灭此贼，使天回正观。
豫子欲趋赵，聂生方入韩。
匕首忽电掣，铁椎已雷钻。
世无伯牙手，锺子每长叹。
世无子期耳，伯牙泪空弹。
人生乐相知，相知良亦难。
不知起胡越，相知同岁寒。
自侯之来矣，愿言识孔鸾。
秋风动心气，朔云资疟奸。
及此春日舒，扶病犹蹒跚。
怪仆来胡迟，为仆留城关。
见侯亦胡为，明珠倾月团。
见仆亦何为，伸此蛟龙蟠。
龟老壳愈坚，鹤老顶益丹。
自恨身已老，徒重钝与顽。
终忆玉川子，干谒非所安。
山不养伯龄，伯龄不厌山。

鳌山万仞峙璇霄，上有高真道寂寥。
拔足壮能轩物表，洗心清不浑尘嚣。
洞天别有风光异，人世那知宇宙遥。
云覆醮坛闲悄悄，烟凝仙室静萧萧。
步虚韵稳听晨礼，环珮声迟识晚朝。
饭啖青精颜色好，词歌白鹤利名消。
囊空阿堵缘辞宠，匣蓄干将为斩妖。
折角巾多裁氎布，隠居衣尽屏鲛绡。
神游汗漫趋蓬岛，禹步回旋指斗杓。
九转丹砂盈日月，三千功行继松乔。
密渠细石通泉窦，斜插疏篱护药苗。
瓮里香醪斟琥珀，壁间修扇阁芭蕉。
蟠桃欲熟人争窃，野菜初生手自挑。
花卉得时舒锦绣，瓶汤娱客奏笙箫。
长松夭矫龙千尺，嫩竹琳琅玉万条。
凤翅乱峰森洞口，羊肠微径绕山腰。
床眠瘿木肱常曲，兀坐文藤足屡翘。
衮衮骞河倾俊辩，温温和璞琢孤标。
我惭未跃三春浪，君去行看八月潮。
好把阴功拯存没，西归宜早买吴舠。

群处那相合，单栖正自如。
好言天外事，懒读世间书。
指直笔难把，唇濡砚屡嘘。
倾壶有余沥，窥瓮得残菹。

倾国佳人默怨天，红颜过了拜尊前。
世家大族多兄嫂，独得公姑分外怜。

羯奴祸唐室，宗社已倾危。
翠华幸西蜀，大物孰主持。
储君起灵武，事亦从权宜。
人望既有属，奸孽就诛夷。
次山忧国切，闻此喜可知。
归美颂君父，隠恶义当为。
涪翁仗正论，凛然寓刺规。
指擿心中过，并及宫闱微。
兹用春秋法，肃宗其何词。
曾无一半语，追咎元子非。
后来好事辈，往往互诋讥。
或立党同意，或费解嘲诗。
识者具眼力，理解夫奚疑。
盍观我宋朝，崖上中兴碑。
光尧再造绩，炳若日星垂。
功成体天道，退处志莫移。
神器亲付授，嗣皇犹恳辞。
数四不获命，黾勉祗受之。
饬躬备敬养，朝夕益孳孳。
君不见帝典书之盛，端由揖逊基。
二圣尽慈孝，尧舜并驱驰。
俯视于李唐，德业有醇疵。
惟余克复愿，天每靳其机。
孙支继述责，未有易今时。
出兵吊遗黎，孰不迎王师。
免使读颂者，怀愤徒伤悲。

睿师当亨会，真贤上贵途。
骥程轻历块，鹏运狭抢榆。
大器方膺用，清风自少徒。
危言忘世忌，直道得神扶。
廪粟常周急，囊衣异弗娄。
临戎资远略，进读待名儒。
位峻升中执，胡骄赖北狙。
殊邻摧桀骜，正路屏榛芜。
机务参筹幄，恬波静海隅。
高名乔岳重，劲节老松孤。
众望归钧席，群生入化罏。
幽遐通滞塞，愁郁变怡愉。
明哲咸推甫，深忠独许壶。
上枢俄任德，冢辅适容愚。
清燕常陪论，丹诚得尽输。
协心安国本，罄宇保民苏。
知止频思退，遗荣遂恳图。
连章倾悃愊，重责厌忧虞。
物议皆嗟去，宸言勉赐俞。
四朝全始卒，一代足师模。
恣逐林泉乐，几忘仆马痡。
韩城穷近赏，嵩谷喜深趋。
飞溜星分派，奇峰笋迸株。
买山兼胜得，卜宅与真俱。
寿考何人及，优游举世无。
神颐紫虚观，迹谢赤墀涂。
不意烦诗笔，勤来恤病躯。
龙章惊表裸，雀弹枉投珠。
酬唱情虽接，仙凡路尚殊。
终期解官绶，先约造灵区。

王氏名园枕子城，主人方壮便遗荣。
栽花直欲春长在，爱客谁尤囊尽倾。
万景并归闲日月，一身常寄小蓬瀛。
吾居甚迩还空锁，不退堪为达士轻。

此日倾城乐御河，作河生日语应讹。
波涵祛服千花乱，风壮欢声万曲和。
元巳嬉游非俗尚，十洲光景得春多。
衰翁欲尽都人兴，醉弁归同夕照俄。

寒食初过始及旬，魏都偏重此佳辰。
倾城尽作河生日，匝岸皆如蜡祭人。
几舰神仙疑骇俗，一川笳鼓任同民。
东皇似助熙台乐，并与千门万户春。

风卷莲香不断头，田田荷影动清流。
红包密障鱼鹰坐，绿盖低容水马游。
时折嫩梢供玉箸，更裁圆叶代金瓯。
何如满舰倾醇酎，醉向花前打拍浮。

何假嗔雷击怒桴，点倾嘉泽浃民区。
经时亢隔群心骇，数月焦熬一阵苏。
已发宋苗安在揠，再生庄鲋不虞枯。
须叟慰满三农望，却敛神功寂似无。

家园经赏复官园，芍药多名两共妍。
醉白堂前淮海艳，狎鸥亭下凤麟天。
楼妆瑞玉千层密，冠缕真金半尺圆。
不鬭诗豪开酒户，是将倾国欲轻捐。

剑州古要害，重门扼开阖。
堤防两川地，喉吭此呀呷。
在昔御狂寇，如朽施巨拉。
时平付良守，一与公论合。
政成治东圃，于焉解宾榻。
予方锦官去，邀我置壶榼。
纵步车马休，举目苍翠匝。
摅怀谈笑喧，倾车潺湲杂。
不春亦芳菲，匪风自萧飒。
主宾饮兴豪，量海川酒纳。
贰车台中旧，题诗谓予盍。
默默极佳处，兹俗何以答。

皇祐二年秋九月，九日龙门遇佳节。
新都大夫孙隐之，报政优游共民悦。
升山高会宾主俱，满头黄菊泛茱萸。
遥开醉眼极千里，身高气爽胸怀舒。
逢时感物以次发，诗成落落倾玑珠。
初言府政好太守，化行岁稔民力苏。
喜声协气遨以狂，稚子负老老者扶。
又言登临风景异，澄川秀野如披图。
殊方真赏到奇处，未来空只夸江湖。
得之独善不在己，远遣遗我开烦纡。
嗟我江原亦民长，周遭百里平如掌。
簿书役役甚囚拘，闻有岷峨无计上。
及闻治邑兹山奇，脚力不到神魄驰。
谁知我亦好山者，箧中时复观君诗。

我趋仕途三十春，矹矹求友难其人。
相逢探取百一二，变几不泯磨功名。
或言同途行异径，或始卓荦终因循。
或临利害失趋向，或走势利遗贱贫。
或面盱睢背忌刻，或口仁义心顽嚚。
或名公卿节屠隶，或实盗跖文孟荀。
澄川倏忽起波浪，平地咫尺生嶙峋。
薰莸兰芷逐萧艾，玷颣琼玖俄砆珉。
兹事自古慎所与，倾盖如旧白头新。
仲尼评友戒损益，故尝佩服书诸绅。
履中蹈道敢不勉，至愚所恃生逢辰。
朝廷基扃要扶助，天子尧舜圣且仁。
焦劳汲汲纳谠议，风宪思得御史真。
翰林钜公不识面，误以愚者名上陈。
至和改元秋九月，诏书晓落长淮滨。
孤贫自省预台选，无意顾藉家与身。
直期贤用不肖斥，忠邪路判如越秦。
频章累疏辨得失，上前往往婴龙鳞。
时吾贯之日联句，玉树欲使蒹葭亲。
为怜出处共本末，未始气味殊甘辛。
忠言鲠议不我间，开诚待我逾天伦。
螭头连登拜白简，豸角对拱朝紫宸。
雕盘隼击雪霜凛，豺狼奔北穷狐{夋兔}。
九重上报不惜死，岂复谗口防狺狺。
避嫌岁满体当去，柬南亟请辞天闉。
俞音分得郡印绶，毗陵地与桐庐邻。
颍清淮渌榜舟过，橘黄酒白鲈鱼珍。
儿童共游竞嗟赏，闾里故老相欢欣。
皇恩过家许上冢，我辈荣华事欲均。
得公长篇三四读，正似观海无涯津。
测量不可何以报，赠公岁久如松筠。

喜君出使东川行，腊寒拥雪辞神京。
平生忠力晚愈固，万山叱驭险亦平。
青泥岭恶白昼上，更逢落雪百尺盈。
盘高折下寸寸进，马蹄硉矹人胆惊。
君怀初不阻艰险，却念疆土连锦城。
谓予尝有一日雅，豪吟纵笔高泉倾。
三章落落字字好，开缄与雪争瑶琼。
置邮亟来发以诵，齿牙冷切胸怀清。
岂徒感服为文字，所得风义推诚明。
今君东辕我西守，去此止有数日程。
两川春物正烂漫，何时文酒亲讲评。

席上歌骊阕，风前嘶马骄。
匆匆倾桂醑，一一上兰桡。
破浪欣无恙，依莲愧不憀。
踟蹰重回首，云翼自扶摇。

路半狂飚起，江心巨浪横。
苍茫舟子叫，匍匐稚儿惊。
古岸移时入，新醪薄暮倾。
此宜无足道，大抵似人生。

朋心照旧明，宁比盖初倾。
共惜花兼酒，谁论利复名。
与君如有约，不醉似无情。
更遇诗勍敌，周旋未易轻。

朝野欢和际，君臣恺乐时。
圣谟天地久，睿藻日星垂。
内合群编启，灵函众宝披。
光华颁帝翰，密勿宠官师。
雨露神毫洒，风云上意绥。
翱翔转鸾凤，夭矫奋龙螭。
侍宴聆清问，衔杯拱睟仪。
御香蒙领袖，和气入肝脾。
言念宸恩重，曾非贱士遗。
天颜瞻咫尺，臣职愧箴规。
补阙难言衮，倾心窃比葵。
养贤兼养正，所愿易求颐。

旧邦逢朐{月忍}，灵地接岷峨。
住岭排烟火，悬岩引薜萝。
雨花疑锦濯，晴水甚蓝挼。
远地之官去，孤舟走崄拕。
出麾无一事，倾盖首相过。
幸不愚烦外，欣承议论多。
春光千骑骏，天色百城和。
赏物楼新构，镌文石旋磨。
为时即慷慨，得友盛吟哦。
世重黄金诺，人传白雪歌。
投壶倾立马，飞镝屡鸣鼍。
局战犀敲玉，杯欢乱酌螺。
坐来风入袂，归去月流波。
我愧才疏拙，生微术揣摩。
主容勤劳徕，行色觉蹉跎。
匪用诗为好，离怀可奈何。

旧邦逢朐{月忍}，灵地接岷峨。
住岭排烟火，悬岩引薜萝。
雨花疑锦濯，晴水甚蓝挼。
远地之官去，孤舟走崄拕。
出麾无一事，倾盖首相过。
幸不愚烦外，欣承议论多。
春光千骑骏，天色百城和。
赏物楼新构，镌文石旋磨。
为时即慷慨，得友盛吟哦。
世重黄金诺，人传白雪歌。
投壶倾立马，飞镝屡鸣鼍。
局战犀敲玉，杯欢乱酌螺。
坐来风入袂，归去月流波。
我愧才疏拙，生微术揣摩。
主容勤劳徕，行色觉蹉跎。
匪用诗为好，离怀可奈何。

五更钟后斗沈杓，画角三番塞角调。
青草湖平无俗籁，岳阳楼迥有寒飚。
酒肠唤醒维舟静，梦眼惊回去国遥。
我爱清余起倾耳，欲吟情思已飘飘。

丈席横经事讲评，暂开雄辩五河倾。
十年素蕴胸中吐，一日清风坐上生。
诸子授来疑顿释，先儒宗后业偏精。
尘编古有多门学，今喜公能为发明。

讼缿无哗去访真，并游僚友若天伦。
庭存列宿仙坛古，堂启先生诏墨新。
膝上挥弦清度曲，席间倾耳静留神。
泠泠不断绵绵意，追想南风解愠人。

群木依亭翠锦开，主人吟燕日徘徊。
青帏照坐初疑染，绀障铺檐不是裁。
蚁酌对倾金斝满，鸭头前引五溪来。
劝公勿用迟留赏，早暮须贤即召回。

去岁间关到蜀时，闻君早作促装期。
初疑倾盖无多日，今幸分携已及期。
晓栈直登云里路，腊梅还见雪中枝。
紫宸入觐从容对，剑外民灵荷帝慈。

青城峰顶更楼台，世界随高俗意开。
今夜云归有明月，按琴倾酒待公来。

法云尝负没弦琴，有曲古名清夜吟。
心指寂寥谁肯顾，遇公倾耳作知音。

倾国铅黄不假施，吴兵勍敌顿凌夷。
苎罗石在千余载，好事公今尚作诗。

妙峰高处即仙居，多为朝真作步虚。
却是清风明月夜，一声倾听属樵渔。

春波饱微渌，斗柄函空明。
方舟贯岩腹，鹅鹳相酬鸣。
仰窥穹窿顶，宛转百怪呈。
仅余鳞甲碎，不见头角狞。
下闯清泠渊，演迤万顷澄。
但同鱼鸟参，勿遣蛟龙惊。
抉苔抚奇篆，倚棹看题名。
三将标殊勋，自与山不倾。
谁欤赘小筑，正恐山灵嗔。
南涧更幽绝，仙佛依峥嵘。
太虚可为室，岂复资栾楹。
乳泉助茗椀，中有冰雪清。
何须骖鸾去，此即白玉京。
鼎来不速客，抱琴忽逢迎。
爱此无弦曲，岩溜同一声。
为君洗尘耳，唤我诗魂醒。
祗愁白衣至，好句亡繇成。

倾盖相逢，已成多事。
侧鞭回首，早涉繁词。

几回梦到白云颠，欲往难禁懒病牵。
何日相依倾倒夜，月寒千嶂一声猿。

苏州有，常州有。
真个有，未尝有。
贱时倾国不可换，贵则陪钱挜一{豆斗}。
伸一手，缩一手，日月奔忙，山河倒走。
济北瞎馿退三步，跛脚云门大张口。
阿呵呵，只今此话大行，何待三十年后。

维南有州古佛国，选佛场开自畴昔。
谁欤经始梅溪翁，万桂森森皆手植。
文风日盛贤材多，粉袍立鹄肩相摩。
万间庇士岂不欲，环视柰无余地何。
那知吉壤在咫尺，鬼神㧑呵天所惜。
一朝幻出青瑶宫，山灵献卜龙避席。
昔虞局促今恢舒，乘黄骋足腾康衢。
辟新葺旧两辉映，美哉轮奂雄规橅。
岁直金虬大魁出，{賸月=贝}喜庆成逢此日。
来春甲子又一周，天相吾泉真可必。
蝉联四坐皆豪英，一樽敬为诸君倾。
浮云富贵靡定态，要看名节留芬馨。
我今归作渔樵侣，清梦犹驰笋江浒。
凤鸣侧耳听朝阳，把酒空山为起舞。

魏公孤忠如孔明，赤手能支天柱倾。
苏公高节如子陵，寸胶解使黄河清。
等是世间少不得，问津耦耕各其适。
后人未可轻雌黄，两翁之心秋月白。

去年寿君时，清溪无梁涉者危。
今年寿君时，长虹卧波指可期。
珍材远林天发隠，文石象玉神效奇。
蛟龟为桥顷刻就，又似仙伯工娱嬉。
官自忧民民自乐，此事更属无穷思。
要须移此济川手，栋我王国无倾欹。
从今南浦渌波上，惠泽千春同渺弥。

冬笋与霜堇，孝可使之生。
老槐与枯荆，义可使之荣。
芸芸天壤闲，何物非吾诚。
根心贯芽枿，影响于形声。
过君资孝友，早识真重轻。
一时东南彦，意气何相倾。
虚几隠天籁，深居观物情。
慈竹吾父子，义木吾弟兄。
夜檐月送影，昼户烟输晴。
与我一般意，乃作堂堂名。
竹根头{角戢}{角戢}，下覆复上承。
木以同本故，叶叶皆相亲。
承覆匪强合，相亲谁使令。
兹有靡不有，斧斤日丁丁。
愿言厚封植，岁晚长青青。

天公闵赤子，踊为营杯羹。
寸白未云厌，赐以一尺平。
微阳动黄宫，万宝随孳萌。
蝗妖坐远屏，疠鬼亦就烹。
东邻文昌伯，志气为我倾。
携朋乐时丰，举酒浇空明。
忻忻各有适，耿耿未忘情。
不知宇宙内，肯尔同阴晴。
前时闻帝辇，随雪登山亭。
亭高一流盻，淮楚接神京。
新甿正露立，旧戍方长征。

断雁怀归芦叶秋，离鸾感照菱花羞。
五更呼儿拭残泪，淹速有命吾归休。
殿头三拜疏，去意浩莫收。
内前宣辞赐颜色，外间祖帐如云稠。
往年长安道，笑谈取公侯。
白璧抵山车断流，黄金牣屋花满楼。
万钉围腰笏头带，廷绅啧啧悬两眸。
吁嗟此何物，白尽人间头。
二十年重来，见此勇退杨泸州。
平生志气未肯倾，卷怀归洗岷峨愁。
我往送之门，感事增百忧。
匆匆别公上车去，怕鬼见笑君奚留。

风挟重阴牛戴牛，电雷雹雪来终朝。
诗人隠忧寓酬倡，清辉错落欺琨瑶。
似惊一日四变异，须省二气同根苗。
非阴能胜阳不竞，非物能眚人先妖。
炎精未振刚受畜，睢水昼遁成皋跳。
一从愤悱刚浸长，斡握地轴旋天杓。
山中不知此何时，祇睹此象心为焦。
累臣九死何足恤，顽云苍惨天关遥。
泽中但知赋鸿雁，天上无复歌祈招。
醡头新酒空似清，墙根新荠花如骄。
便思倾罍芼鲜鲫，不妄为取琴徽调。
江张程子同一醉，芳草为藉天为裯。
干戈满地不忍见，恐调老弱征商轺。

世路羊肠几覆颠，如君操行雪朝鲜。
书胸满贮宣和库，学力要装元祐船。
賸喜孟龙来并世，肯呼祢鹗与忘年。
闭门笄珥无膏沐，不作倾城冯小怜。

北山尝乞草堂灵，娓娓高谈析理精。
泼眼溪光无间断，入怀月色太鲜明。
寒毛络石清可数，暝霭蒸山浓欲倾。
相对悠然无语处，古今成败一空枰。

河神不恤吾民勤，涛头射山危欲倾。
似闻凌云滩头水，前日肉薄几危城。

长风送月九霄宽，无赖浮云告亦顽。
本自无私长委照，不应有碍似偏悭。
苍生望治东山隠，四海倾风钓濑闲。
潜复虽深终是昭，停觞且待夜深还。

轧轧度空明，怀人梦不成。
蜀天随处见，卮酒与谁倾。
多事鬓毛改，长途髀肉生。
随流浑未定，鼻息满舡鸣。

群蜚逐食傍人鸣，暝霭蒸山浓欲倾。
世事满头归未得，片心直向日边明。

一倾鼎否一番新，但见新人笑故人。
元祐至今迭更化，崇宁以后几权臣。
曾趋嘉定改元诏，又贺端平第一春。
长把人才留一半，今年新是去年陈。

宁怀会稽绶，不遗帝城书。
仕止四千石，年开八秩初。
倾囷除旱魃，防岸免民鱼。
欲识恩田广，衔哀到小胥。

羌玄圃兮玉英，蹇冰轮兮太清。
猗缟袂兮谁子，粲一笑兮倾城。
倚横吹兮寄哀思，擥幽香兮补骚情。

磊落堪舆气，峥嵘社稷身。
地倾曾镇静，天造要经纶。
仓首怀公辅，中原仗老臣。
纶扬申命宠，渥照午桥新。
司马还辞洛，汾阳再入秦。
乾坤重拆洗，宇县细缝纫。
汰击鲸波浊，风清虎穴尘。
绿林戡大盗，紫逻息罢民。
鲂尾喁喁活，龙骧帖帖驯。
按行光弼垒，斜岸武侯巾。
究宅歌鸿雁，参谋集凤麟。
星营罗粲粲，雷毂隠辚辚。
飞挽通关表，耕屯集渭滨。
军容俄再色，威令复重信。
烽火闲荆楚，尘沙卷剑岷。
马腾云陇月，士饱雪山春。
来石非无杰，平江亦有人。
誓功俱不再，方德信谁邻。
弓矢宜专晋，钩膺遂锡申。
鹘衔凌井钺，龙节压参神。
卫幕论功盛，韦门送喜频。
河阳分镇日，许国授弓辰。
勋业当如此，恩荣实迈伦。
一忠摩皓日，二节贯苍旻。
绩伟官难报，天高德最亲。
丹书名澣澣，黄色喜津津。
咸颂僖公柏，谁言庄氏椿。
永为民立命，长秉国之钧。
信作三朋寿，都由一字仁。
东归知不远，香信已浮银。

四明山水远且清，秀气锺作千人英。
南州高士真济美，天地正粹涵中襟。
学问渊源派伊洛，文章典丽铿{轻车=音}韺。
射策丹墀压群彦，声名一日蜚玉京。
粤从膴仕久扬历，政事所至皆有称。
雠较芸编上群玉，蕃宣苕水腾颂声。
凝旒简眷异俦正，追班文石焕郎星。
清规屹立朝誉振，儒术既行邦计赢。
论思献纳众所瞩，其奈宵旰怀远氓。
咨诹出揽澄清辔，肃持庾节赒列城。
视时敛散民食足，观风按察吏胆惊。
侧听赐环驲骑速，行看荷橐天衢亨。
节过清明才六日，欣逢吉梦叶长庚。
和气却随春气足，福星还并寿星明。
己闻好语日边至，莫辞烂熳倾罍觥。
自惭小草依松柏，臭味相投意甚真。
矢诗不但为公寿，八荒寿域更跻民。

众嫭容独丑，孤正轧群倾。
何必远者思，今古同一情。
士方慕洁修，各以好自萦。
一旦履华膴，争夺遗世名。
枭獍随诋凤，蝼螘起困鲸。
醉中触灵均，到今唤不醒。
朋社角曼衍，冶游眩轻盈。
无情湘水窟，有恨郢山棱。

王正初生七叶蓂，斗牛间气出延平。
次公恰恰九年最，叔度汪汪千顷清。
济北一编烦展究，剑西半壁赖生成。
且倾江汉朝宗水，济彼公堂荐寿觥。

南山云，北山雨。
毗卢楼阁，豁开门户。
花簇簇，锦簇簇。
弥勒大士，倾肠倒腹。
百城风月，目前领话，人畜草芥。
一时知有不知有，毗目仙人执善财手。

晚行疏松间，遥见青烟处。
群牧下山迟，斜阳半芳树。
孤云驾回飚，介水横不渡。
倾意望幽人，待月同归步。

八月钱塘江上水，风静浪平清澈底。
夜半潮声带月来，沙头眠雁还惊起。
何人一幅鹅溪绢，画出长江千万里。
莫道波声静不闻，请君默坐聊倾耳。

鹅王牧群鹅，浊世肯下游。
积水近天阙，有时戏沉浮。
老禅天人师，领略倾九州。
初开选佛场，坐断诸峰头。
当时江东西，海纳吞众流。
岁晚徙山麓，华堂跨龙楼。
至今韦公碑，照耀苍崖幽。
陈迹记往昔，登临纵冥搜。
重来岁月疾，俯仰五十秋。
抚事一太息，何从问马牛。
惟余拱把木，百尺环道周。
成坏各有时，干戈今少休。
空怀三宿恋，为汝半日留。
钟声远送客，雾雨昏林丘。

朔风搅长林，凝冰封厚地。
人嗟行路难，君行亦易易。
句金号岩邑，日事纷万猬。
群情一龃龉，烦言四腾沸。
长吏不足严，去之若下缒。
俯仰十年间，转足几颠踬。
君材万斛鼎，屹然国重器。
小试莅兹邑，斩斩常正义。
百炼刚莫夺，豪猾敛手避。
惠人郑之侨，始亦遭怨詈。
三年舆诵闻，人情见真伪。
君来整弊俗，固有不得志。
抗之如不克，浮言吁可畏。
论定要以久，克终乃为贵。
谤讟变懽谣，君政本不异。
字民有隠德，动人皆实意。
嘉绩今报成，坐洗十年愧。
民俗岂相远，己治人亦治。
我本山泽臞，强颜领一尉。
弱植愧匪材，久矣辱大芘。
倾倒罄心腹，抚爱殊丑类。
我亦为知己，奔走常尽瘁。
君今造清朝，行李挟佳气。
我方困尘役，何以逃吏议。
世道就浅狭，人心竞功利。
俗子不足言，志士或窘匮。
规摹与事业，两者略相似。
愿君恢宏纲，大用见经纬。
江梅受命独，奇节凌赑屃。
折取岁寒枝，掺袪以相遗。
此物君固有，珍重调鼎味。
更须厚培植，华实自根底。

凄其望云汉，旱饥何频年。
去岁秋后雨，沟壑仅少年。
春耕问菑畬，馌妇多嘉言。
夏耘喜优渥，驿驿生翠烟。
不雨宁几日，已复忧亏愆。
伤弓慨心事，过计乃不然。
风雷变俄顷，肤寸速九天。
夜坐听倾倒，朝起望渺绵。
时哉此甘霔，不后亦不先。
我无负郭资，墨突非所怜。
但愿时丰登，有粟均里廛。
岁晚称寿觞，一笑生春妍。
彼苍其或者，副此心拳拳。
拜赐盈百室，敬诵良耜篇。

士有当世志，谁肯专诗名。
自古巧文字，与道关废兴。
倾座听君语，雄辨穷粗精。
目中无全牛，肯綮技未经。
胡为趁风月，候虫相与鸣。
静夜诵佳什，泠然如梦醒。
瘦语自腴泽，险句自稳平。
譬彼有源水，随流作幽清。
奇抱叹皓首，败屋挑寒灯。
天运岂其然，人力非所能。
我读渊明诗，悠悠千古情。
衔觞岂好饮，采菊非餐英。
何时共皋益，赓歌在虞庭。

荆璞照耀非常珍，天衢整步凌通津。
与人轩辟破畦畛，满怀拍拍无非春。
我如枥骥异远道，志在千里身未到。
朅来此地寻文盟，平生心事为倾倒。
饱德醉义乐有余，况有兰玉芬庭除。
谐笑云云殊未厌，盘飧夜半劳兵厨。
依依此情那忍去，自恨尘鞍难久驻。
伫看飞诏自天来，殿前賸作摩空赋。

觞豆论交今岂无，肺肝相与古来少。
我今宦游双溪上，一见为僚尽倾倒。
吏尘终日何没没，休澣有盟方皦皦。
点检春事今几何，残红满地纷不扫。
明远奇观雄此邦，倚栏一望云缥缈。
泼眼争光堤面流，伤心不尽天涯草。
文楸得失亦漫尔，投壶成败供一笑。
酒酣耳热声乌乌，语到难言心悄悄。
一切置之姑勿道，四时风月殊未了。
鬓华知复为谁老，我辈心事要论讨。
尚喜后会今有期，谁其识之有鸥鸟。

游宦见交情，惟忧间易生。
文书祇自了，意气若为倾。
幸已符金断，终然为玉成。
官僚有如此，共保岁寒盟。

甲子谣言未足听，沛然甘泽以时行。
平田不藉开渠水，野老谁思逐妇声。
黄倒积云承露重，青翻长浪簸风轻。
贱夫一饱诚为幸，更祝倾河洒甲兵。

著身闹市厥惟艰，渺渺狂澜荡不还。
心莫转移真匪石，德常安重有如山。
谈经不踵诸儒后，辨理尤严一字间。
倾耳名言深猛省，半生日月总成闲。

事到盖棺方始定，言于陋巷乃为公。
试看倾郭盈襟泪，尽是忘餐振廪功。
荣贵但知崇己欲，文章未必济民穷。
如君厚积人谁忌，惟恐君家积未丰。

乾坤常简易，险阻知最精。
尧舜何艰难，难在知人明。
孔子每所患，因予犹改更。
险如彼山川，无如世人情。
明天而昧人，古人所讥评。
卓哉子陆子，高具双眼睛。
气貌才一顾，肺肝见如倾。
或但因传闻，能见人生平。
万象悉呈露，如揭日月行。
何畏乎功令，尧舜为法程。
所恶利口覆，孔子为权衡。
欲希象山翁，此目不可盲。
众欺恐寡信，多伪难皆诚。
虚受而实责，无容偏且轻。
张陈门下客，莫非天下英。
后至所居国，皆能居公卿。
济世才最急，泰道非徒亨。
下视瓮盎内，成雷聚蚊虻。
鸟须九霄鹏，鱼必东海鲸。
为己与为国，灼知在先生。

山童首少发，石老脊多骨。
上犹剑戟关，下没沙碛窟。
曾无好步行，常有失足惊。
前若逢峻拒，后如迫使倾。
所幸甚艰难，平生备尝试。
险阻谁能知，乾坤元简易。

泉从九江来，发自庐山趾。
不啻如渭清，时出到旴水。
渊渊媚如珠，甘饮足千里。
何妨遇山下，一时险而止。
不碍以亨行，果行险自弭。
真利用御寇，上下顺而理。
方当执热中，以濯豁有喜。
且当正渴时，得饮快如洗。
旴人望膏润，恋恋正未已。
顾如岁大旱，用汝甘霖比。
不容私一方，宇内并倾企。
盈科放四海，有本如是耳。
安得长流旴，混混以终始。
河南已治平，河内难留矣。
好将世俗污，尽洗入清泚。
溥博泽周流，功成大如此。
却归山泉间，育德德孰拟。
作圣以为期，善养功更伟。

策勋赏赐转更强，壮士不知是女郎。
尝闻此语人罕见，妇女谁及如张良。
有尝因郡谋乱逆，自将千人乘无防。
此其代夫有反掌，所尤难者有妇孀。
或倾家产率部曲，或善骑射多杀伤。
有如二孀乃能尔，胜几丈夫阵堂堂。
谁知庆历丞相后，有女晏氏生闺房。
女妇曾氏作内则，中守大节严于霜。
平时如坤自柔静，一旦遇变何方刚。
绍定己丑汀寇起，所至残灭势孔张。
愚者束手只待殒，懦者魄丧仆且僵。
男子纷纷类若是，何望孀有铁石肠。
晏氏独如负将略，通身是胆智满囊。
慨然以义誓境内，黄牛山上寨可场。
其上可屯数万众，列为五寨如五乡。
一时郡县几千里，已多成墟渺为荒。
屹然此寨乃独立，虽极险阻如康庄。
龙须山头有草木，草可药箭木可枪。
亟令先贼尽采取，兵器犀利锋莫当。
且自捐廪凡数十，半年可足山上粮。
以是贼虽千万众，不能敌我计策长。
殆似天地自设险，非城非池如金汤。
殆是女中千人杰，非山非寨人煌煌。
此功虽大岂望报，恭人之封未足偿。
但把涕唾视官爵，节义不朽为义方。
顾此识度更超越，视古烈妇有烈光。
子善继志永不忘，恭人虽死为不亡。

恩门小简写门生，六载交情老弟兄。
一念吹毛牙角讼，十年握手肺肝倾。
酌贪谁饮南{氵霝}水，敌怨人谈北府兵。
空券更怜蝇笔误，却因误处得分明。

乐天听琵琶，尝赋猿哀鸣。
物产无古今，均此浔阳城。
我居庐山趾，日夕游郊坰。
步足历幽谷，登山穷绝陉。
经行遍岩岫，未始闻此声。
相望三百年，山水同虞衡。
讵可风气殊，乃亦殊所生。
矫矫长臂公，相从东归舲。
皎皎白玉面，玄衣吟啸清。
线垂黄金衣，诡侍夸异形。
不系李约铁，悲风动南{氵霝}。
不把碧玉环，峡山栖杳冥。
楚宾攀树枝，肠断不堪听。
变化倏异涂，更作巴西称。
突兀见眼前，儿童不知名。
西轩骤雨过，东牖初月明。
循阶闻夜蛩，有酒仍独倾。
忽闻湘水吟，顿觉凄然惊。
吾方笑乐天，为此外物撄。
反观还自笑，翁倦非忘情。

老来病是恶因缘，白昼明窗思悄然。
欲住又倾连夕雨，半醒似醉困人天。
近拈吟笔尘欺砚，远想江楼浪拍船。
满院杏花红欲放，何时长笛醉风前。

棠湖有病客，破鼎支药糜。
青阳动新晴，兀兀厌坐驰。
静闻箫鼓闹，翠幰行春堤。
柔风吹帘旌，杲日浮屏缇。
行厨依竹里，绣幕联江湄。
为问来者谁，板舆双侍姬。
光彩照路傍，拍舞襄阳儿。
病翁禅定心，久矣沾絮泥。
一念忽随喜，聊复相追随。
家人治尊罍，夜漏觇晨晞。
拥被起跃然，不知筋力痿。
破晓始三弄，冲寒才一卮。
爚如满天星，湛湛开青池。
晨光透户牖，纤尘寂不吹。
倏焉云头催，随以雨脚垂。
汀蘋振淅沥，岸柳惊纷披。
度塘如度桥，跬步窘且危。
往谒乘驿使，席间如鼓鼙。
主宾无软语，僮仆侵寒肌。
一坐礼敬疏，四顾面色黧。
亟就儿女曹，疾驾掀重帷。
拥炉共炙手，悔游仍攒眉。
须臾呼酒炙，稍觉春融怡。
棠湖暂纾望，苜盘充疗饥。
一杯复两杯，肤粟欣平治。
先登浔阳楼，次读琵琶诗。
来往信底忙，吟哦聊自欺。
江柁昼摇兀，市声晚哑咿。
估客维岸傍，樵径行歌归。
宿霭了未收，溟蒙沾人衣。
落莫兴易阑，扶舆力将疲。
却从名园游，款户访故知。
蔬甲拆青嫩，池光摇碧漪。
桑颠宿鸡鸣，柳畔新鶑啼。
主人相顾笑，谓此亦足栖。
曾留长者辙，更著名人题。
庐山三万峰，一碧天与齐。
千古真面目，庶几今见之。
遂开成趣轩，夕宴陈尊彜。
庖鲭诧雕俎，幻火后眩奇。
沙苑出细肋，好音来赫蹄。
纸尾有醉字，恍如写乌丝。
意者天机全，落笔惊倾欹。
长鳄白浪卷，踞蛤青云期。
佳客不我从，逸兴何所为。
整鞅固已屡，鸣漏将何其。
九衢月似霜，乌鹊仍遶枝。
风干路犹湿，云淡星不移。
已成归兮赋，更作怅然疑。
诘朝益明媚，一瞬变四时。
天机岂易测，我惑宁不滋。
尝闻士之遭，皋夔异周伊。
如何不后先，翻覆成呼唏。
昨何为而寒，今何为而熙。
中间出一夕，乃尔变惨凄。
吾昨解印绶，一舸来自西。
天道皆自然，肯以阴晴窥。
况此瞬息观，讵可分两岐。
为言独醒者，今昔无町畦。
从今好天色，更请还一鸱。
东寻五云谷，西渡三峡溪。
杏开董奉坛，桃映康俗祠。
景物看吐吞，冷暖随呵㧑。
以此青田酿，酌之沧海蠡。
蓝舆乘两肩，倒载白接{罒/离}。
真意浃三益，和气重四支。
持之药吾疾，正可扶衰羸。
明窗睡久酣，旧业荒于嬉。
正当出呓语，走笔萦虹蜺。
追书浃旬事，幸免然豆萁。

山小孤，矶彭郎，中纳百谷吞三江。
江流澎湃不可当，势比折木倾银潢。
渴龙一支走马当，宛然天骥初腾骧，回缰矗立江中央。
西从岷峨暨睢漳，南派五湖通三湘。
后先奔走争回翔，前驱怒气轩且昂，倏然过此意消洋。
俨然天子朝明堂，坐受万国来氐羌。
五瑞咸辑珪与璋，拜舞轩陛心俱降。
我闻乾坤融结盘古开混茫，流峙异势分舆方。
巍巍神禹治水平怀襄，底乂一意先荆扬。
此山绿字元弗详，脱略丘垤登毫芒。
后人考古徒缣缃，未睹此石天经地纪之维纲。
君不见古马当，今马当，记牒虽漏处有常。
上焉柱天植极扶三光，下焉立地作镇安八荒。
磅礴杳霭排穹苍，削平澒洞压鸿厖。
万荧棋布高盖张，百灵臣伏绝影藏。
坐使四海顺流中古无滥觞，噫哦伟特那可量。
我欲用世取所长，便当提作朱亥神椎椎獝狂。
北绝大漠枭名王。
何空更度金浮梁，一拯垫溺跻康庄。
连山叠阜化囷仓，尽饱万姓饥火肠。
持此报上歌如冈，遍开寿域同畛疆。
自今永永三十六万岁，淳古比九皇。
山岧岧兮江汤汤。

人言夏月雨甲子，赤地千里真旱祥。
今年六月天久亢，平畴龟坼田禾秧。
农夫恸哭眼滴血，郡邑奔走焚巫尪。
油云勃兴杳无际，涸辙渴想惟西江。
谁能逆计休与咎，且愿炎热浇清凉。
凌晨望霓到日暮，屯膏虽施了未光。
万夫喁诉百浍竭，风伯一埽还穹苍。
那知天意极仁爱，为民之虑尤周详。
摇光一夕动北斗，浓霾五夜迷东望。
赫曦再见耀亭午，童谣忽忆歌商羊。
快哉雄风起蘋末，玉女嚂笑叫阿香。
尽倾天瓢洒甘露，五丁仗剑分银潢。
桑麻油油粟旆旆，稻苗郁郁溪汤汤。
葭芦起舞岸柳揖，农家欣喜几欲狂。
向来群心已误见，俱谓时数无金穰。
讵知瞬息变呼吸，顿使空廪还千箱。
彼管窥天蠡测海，妄以时日肆度量。
亦复委曲致避就，聊徇世俗拘阴阳。
天于万物乃如此，大造生意何可忘。
嗟乎得陇仍望蜀，更乞一剪田中蝗。

我生淳熙间，今复见淳祐。
粤从发覆额，及此已衰耇。
恭惟孝皇圣，是时方在宥。
两宫俱万年，薄海同一候。
四时无札疠，仍岁称大有。
布政具方策，诒谋谨封守。
中更继代三，更阅改年九。
帝心思止当，休命侈诞受。
夫何迩年来，谴告颇辐凑。
灾流雨雹行，星以妖彗奏。
乌旸烁天地，蝗害遍田亩。
饥氓腹□□，遗穗莽如帚。
莫量天降疵，但见证书咎。
嗟予斗升□，滥此符竹剖。
眼看人阱崖，心愧吴父母。
忽传一札下，取法四宗旧。
既叶天人助，复期风俗厚。
熙陵道化盛，仁祖历年久。
华旦盛太平，中天开永阜。
愿言缉熙袭，还见泰和又。
三春霈雷雨，一洗遍宇宙。
桁杨空滞冤，缗庾释逋负。
无文祀咸秩，有颣网皆漏。
果闻精祲合，悔祸屈伸肘。
先清塞壖尘，猩鼯尽惊走。
次反沙碛庐，鸿雁悉驯揉。
三白在腊前，一雨见春后。
星躔顺宣夜，潢池息白昼。
人心本易孚，天道常善救。
是知天爱君，岂不公所覆。
刍荛志报上，一言发白兽。
愿惟实德心，对此岁事首。
帝临心肯贰，俊吁贤必右。
体兹生物心，持此经济手。
仁民始及物，育稼须去莠。
一念端弗忘，九关真可扣。
补裳傥因线，纳约当自牖。
不量疏远姿，尚可感通否。
葵倾久未降，芹献幸匪陋。
輶轩应转闻，聊当小人缶。

黄门紫诏下蒿莱，一札风雷众正开。
四海倾心比葵藿，黄金已报筑燕台。

治粹于隆古，元凯之懿，根于笃诚。
世泽未倾，英髦代兴。
非不卓荦，绝乎径庭。
而斯道之正，独未有以韦平之家，而继孟荀之鸣者。
岂天心之昌我朝，固得其人而后行耶。
儒服独立，出于簪缨。
百圣微言，阐我金籝。
使万世而下，洙泗有所系，伊濂有所承。
正传未坠而迄续，绝学将晦而复明。
所谓派徐历许，沿申溯荣。
篑覆基峙，源澄流清。
殆匪一日之积，偶然而生。
至于道以身立，忠以死争。
斡泰否之机，开剥复之萌。
其昆弟刚毅之操，家庭讲贯之精，又何其集义之不馁，而为人之难能也。
我读五帖，言言典型。
文史潘吴，诗书邵程。
望群贤于忠谠，验本体于宽平。
则虽小而见诸简牍之接物，亦奚以异于埙箎之同声。
晻若前陈，如龟之明。
仁远德輶，欲举曷胜。
於戏二难，古谁与京。
倡与和与，展也其成。

于惟绍兴，扶危支倾。
揠校莅戎，不识一丁。
先王奋呼，起自诸生。
经通谊明，笔妙墨精。
翠微之诗，五岳之盟。
祁阳整旅，东松纪行。
迹遍九州，气凌三精。
粤时出师，首兹抗旌。
规模弗愆，忠愤莫撄。
上心载嘉，奎章式形。
谓朕何忧，惟尔责成。
以百万师，观我甲兵。
仅四十里，复我旧京。
日郤阳侯，星陨中营。
苌血遂碧，狐史漫青。
天不诱衷，曷其底宁。
伤哉离骚，坐此修能，冰镂芷馨。
惟帝鉴忠，惟人与诚。
烈并褒鄂，志恢幽并。
有奕龙迹，遹昭骏声。
遗墨既刊，大猷是经。
对于庙祧，岂惟云仍。

永祐当临御，重熙极泰亨。
物穷隍土复，地大蘗牙萌。
蕞尔瀛懦国，违吾海上盟。
烽烟昏九土，氛雾塞三精。
于赫中兴主，初专九伯征。
赤符观炳炳，嘉兆得庚庚。
四七膺休运，三千协一诚。
乾坤恢辟阖，日月洗明清。
天授睢坛䇲，风兴渭水英。
维时臣大父，摇迹圣廛氓。
宝匣鸣长剑，雄冠彯曼缨。
衣裘供羿射，灯火近韩檠。
圣世方求骏，明神岂舍骍。
始从鱼钥守，小{木片}羽林兵。
尝敌无车乘，麾军不鼓钲。
熏门摧彦政，汜水从闾勍。
驲召班龙节，犀军下雀桁。
王师俱蓄缩，游骑愈纵横。
马渡朝迎敌，锺山夜驻营。
狂澜身砥柱，大厦手支撑。
敌焰犹繁炽，吴都忽震惊。
东巡传警跸，右袒半公卿。
愤起宜兴旅，追收建业城。
大江谁饮马，五岳更刑牲。
一荡西江李，重歼固石彭。
利兵驱虎豹，杰观筑鲵鲸。
玉帐旋平广，铜符遂帅荆。
皇灵期濯濯，王事分傍傍。
沙漠惊风鹤，山林息聚虻。
神州宜亟复，六郡乃先争。
桀犬徒冯垒，苗民敢抗衡。
锐师掀狡窟，高堞覆坚棚。
鼎道兵方进，湖湘寇辄平。
几年凶祸结，八日骏功成。
叛将因资用，降人岂畏坑。
开疆下商虢，结约到磁洺。
谋帅难张俊，还兵虑郦琼。
但虞遗后患，初匪厌纷更。
沔鄂重归镇，齐刘尚据京。
且羞离楚馔，未用渡河罂。
细柳千屯灶，柔桑万瓦甍。
流民俱授亩，战士亦从耕。
夫浍萦如带，原田画若枰。
连云登美稼，淅玉饭香秔。
刍挽从今省，兵储亦顿赢。
吏贪无鼠硕，民佚异鲂頳。
姑定鸿沟约，交驰绝域伻。
邻欢新玉帛，宴衎乐簧笙。
未几边摇草，恶知野食苹。
礼容方济济，革乘忽𫐌𫐌。
睿断昭雄赳，天威震隠谹。
六师纷雾集，万灶盛雷轰。
戎驾爰方启，神锋莫敢撄。
童髫欣再见，父老喜前迎。
义气通诸夏，讴声沸八纮。
官兵飏隼鸷，废垒泣鼯猩。
跬步归京阙，朝衣诣寝楹。
晋军传鹤唳，楚幕听乌鸣。
机会乘今日，雌雄决此行。
幸成十载绩，归捧万年觥。
何事东来诏，遄追北指旌。
抚膺皆壮士，牵袂有啼婴。
嶪岌登枢极，雍容俨珮珩。
身虽处廊庙，志则在幽并。
岂意中原略，深违时相情。
和亲徒效敬，投几不闻䓨。
正尔先鞭著，居然谤箧盈。
凶威摇吏牍，风旨动台抨。
枭虺饥吞噬，鹰獒乐使令。
众髽常忌冠，同浴不讥裎。
远虑为徼福，先驱谓缓程。
一言鸣仗马，千丈下乔鶑。
盍考谢赦表，兼觌赐札评。
许身无少愧，忧国甚于酲。
彼潜宜投虎，能言不离鹦。
鸟翾身蚤箙，兔健足先烹。
有客悲周道，何人恤鲁祊。
同时惟切齿，来者但惩羹。
长夜何时旦，沉阴几日晴。
是非从久定，祸否待终倾。
先帝资神武，深仇怆父兄。
每怀得颇牧，胡忍弃韩黥。
哲监何尝惑，孤忠果渐明。
岳阳还旧号，岭表返诸惸。
故垒营新祀，畿封辟赐茔。
用心传舜子，述事广文声。
甘雨兴余槁，青天豁久盲。
先臣死不朽，圣德浩难名。
陛下今汤禹，王臣昔散闳。
令图天广大，盛烈日铿鍧。
心术参尧运，规模绍汉宏。
遗形高阁绘，良股盛朝赓。
故将欣非远，微臣矧敢轻。
传讹稽史谬，败俗订言詝。
日系无虚笔，云章有满籯。
竹书皆历历，玉训尚铿铿。
愿辍清朝暇，叨承乙夜呈。
作诗哀寺孟，览奏念缇萦。
恩锡茅封宠，光昭衮字荣。
誓怀如皦日，忠报毕余生。

葵倾心兮向阳，车导迷兮指南。
彼赫曦兮丽昼，奚信耳兮铜盘。
路通行兮九轨，奚窘步兮媻姗。
理有窒兮必通，物无幽兮不阐。
懿君子兮姱修，曾何心兮独善。
曼余目兮流观，瞻咫尺兮威颜。
慨冥行兮一世，抚余衷兮独安。
惟纳约兮自牖，苟墙面兮孰诱。
拥前旒兮余察，昏擿埴兮余考。
周道兮如砥，君子兮所履。
彼蒙叟兮何知，跬步兮千里。
倚槛兮永歌，君门九重兮奈何。
倚皇明兮寤鉴，蹈前修兮不颇。

有閟兮寒泉，运而往兮几何年。
地灵兮启秀，不我后兮不我先。
川媚珠兮圆折，莲吐岫兮便娟。
坤文郁兮瑞世，所思邈兮西都之虞渊。
芳至今兮未沫，世载英兮昌维。
其已考槃兮山之阿，龟何以兮食只。
筑之垣兮登登，忽而凹兮窈而深。
累甓兮寻丈，刳木兮虚心。
木为仁兮仁者静，水阂险兮中不失信。
矧生数兮土以培，固受命兮独也正。
孰牖兮孰窒，孰导兮觱沸。
否倾以亨兮繄所遭，余何丧兮何得。
美人兮委蛇，泂酌兮永歌。
昔泥不食兮匪我吝，今渫可汲兮湛不波。
韦绝编兮堂上，晤三圣兮惝恍。
有孚兮坎习，不穷兮井养。
消息兮盈虚，道之体兮易之象。
沛吾辀兮八荒，志拯溺兮靡遑。
鸡鸣喈喈兮霜月晓，纷纭归梦兮殷辘轳之下银床。
万家兮渴饮，渺千里兮相望。
猿奚悲兮鹤奚怨，旱欲霖兮川欲航。
功成兮不居，媲彼泉兮有常。
缨可濯兮沧浪，鲤可羞兮汉之姜。
修绠兮汲古，涴新学兮肺肠。
美人兮归何时，乐莫乐兮旧乡。

于赫圆宰，视听自民。
惟圣能飨，非德莫亲。
乃眷炎宋，受命以仁。
十有三叶，涵海毓春。
德厚流光，施及吾君。
历数有归，兆协大横。
性笃孝恭，天纵睿神。
思皇帝统，积累艰勤。
譬彼菑田，是播是耘。
遗大朕躬，曷其敢宁。
嗣训九年，端拱严宸。
权纲复归，如日宣精。
奸𪫺投荒，耆哲扬廷。
与物更始，三载惟寅。
宗祀戒期，历吉中辛。
孚号万方，以肃先庚。
饬我玉币，洁我粢盛。
秋霖淫泆，俄浃六旬。
法宫祗惧，虔祈百灵。
炉沉未烬，如谷应声。
飚籁号起，雾祲敛昏。
凡百执事，肄习彬彬。
戊辰斋居，弥竭精纯。
昧旦盛服，天仗肃陈。
爰趋殊庭，溯瞻九闳。
眷我道祖，凝神窈冥。
濬发灵源，流福无垠。
旋跸清庙，感恻蒿焄。
端冕对越，秉心着存。
暨入祢室，有涕其零。
僾若有见，忾如有闻。
景纬陆离，瑞霭轮囷。
乃备法驾，玉轪金轮。
苍龙载驱，和鸾锵鸣。
黄纛晅昼，翠蕤梢云。
还复斋寝，以须肇禋。
重屋启邃，八牖彻扃。
秸席纯敷，蜡炬交荧。
金石森列，豆笾苾芬。
有雨其{雨/汸}，激电震霆。
先事以戒，升奠而停。
皇心益祗，惕若持盈。
上帝降鉴，富媪式凭。
二后严配，五帝侍轩。
陛级陟降，食饮乐欣。
礼仪既备，廷列九宾。
宣旨辍贺，免御端门。
天降威灵，宁不震惊。
省咎宸扆，肆眚八纮。
相古肆祀，酒冽牡骍。
托物荐忱，惟德之馨。
玉带之图，奉高所营。
盖第圜水，入自昆仑。
辩说踳驳，舛厥本源。
若稽皇祐，裁自帝尊。
合祛参侑，不凟不烦。
维时泰和，穆穆迓衡。
尚劳圣虑，抑加鸿名。
制诏罪己，千古日星。
其在于今，履运艰屯。
经躔错度，水旱洊臻。
寇盗虔刘，公私窭贫。
国论𫐖轕，政条放纷。
所宜急急，补坏支倾。
皇帝明哲，问学日新。
夔夔翼翼，是究是询。
广内九重，方丈八珍。
采翠眩转，尊罍溢醇。
皇情泊然，尧采若颦。
沓来封章，敷列典坟。
旰不遑食，坐或达晨。
虽躬其劬，未凝厥勋。
因飨而思，咎证之频。
天诱帝衷，跻之乾淳。
天启神断，旋乾转坤。
抵龟蔽志，敭号列绅。
若古有训，股肱惟人。
进退以礼，艰哉选抡。
匪余则私，弛弛必更。
皤皤一老，为世重轻。
毋徐其驱，扰我心旌。
奚蠹莫理，奚坠莫撑。
孰枉而陟，孰贤而湮。
孰道之同，而返丘园。
迟汝之来，秉我化钧。
莫莫葛藟，芘其本根。
有来赞祼，麟趾振振。
时庸展亲，金帛脤膰。
慨昔急难，在原脊令。
岂不尔矜，义或夺恩。
盍考故实，以厚人伦。
言路之辟，公论以信。
谁窒其来，岁久积堙。
亦既疏瀹，源清则亨。
毋厌其鲠，而其佞言。
药石我爱，醪醴我醒。
好恶之岐，治忽以分。
民亦劳止，鲂尾其赪。
托之守宰，尔抚尔循。
边以警闻，皇皇算缗。
吏缘为奸，星火急征。
慨彼嘉殖，耗于螣螟。
戢贪禁苛，前令盖申。
祁祁中原，百年荆榛。
天狼耀芒，较昔则狞。
摲我边关，歼我边氓。
汔可小休，亦人之情。
傥得少暇，修其政刑。
毋宁玩愒，以纵鲸吞。
维是四端，急甚救焚。
天何言哉，警戒谆谆。
仁爱之心，与父母均。
皇帝曰咨，尔公尔卿。
其左右我，以经以纶。
鼎雉申儆，中兴有殷。
云汉惧灾，王化复行。
维思无邪，负扆有铭。
敢不参倚，日省吾身。
我阙汝规，毋我逢迎。
渊冰虎尾，始终一诚。
神示神考，宁不我听。
百臣司𫈵，虔恭骏奔。
跪诵祝册，如帝其聆。
式稽周颂，进戒九阍。
敬之敬之，毋圯于成。
海深岳崇，不废涓尘。
图易于艰，渝险而平。
天锡帝寿，如古大椿。
天祚景运，万亿子孙。
臣虽不敏，知力于文。
泚笔以俟，矢歌维清。

去年游凌云，传观一篇书。
问客谁所作，作者安少愚。
少愚宾城人，万里走东吴。
悯俗日抢攘，正途欲荒芜。
磊块不能平，忧愤何当摅。
推枕一长叹，落笔万字余。
才难缪取舍，政棼费爬梳。
国雠不可忘，储德要力扶。
肝膈无留藏，首末详绎铺。
吾岂贪徇名，致主于唐虞。
书成诣匦投，甘心斧钺诛。
九天隔云雨，万目争睢盱。
圣恩不忍杀，放使归田庐。
我心日起敬，未见长欷歔。
今年科诏颁，君来试成都。
邂逅忽倾盖，名下信不虚。
貌不逾中人，若为胆满躯。
革囊三尺剑，束书一蹇馿。
蹙頞谈世事，抵掌嗤俗儒。
慨慷三策陈，傲睨众口谀。
诸公眼如月，谁遣紫夺朱。
少愚冁然笑，得失毫发如。
行止谅由天，通塞何关渠。
归欤三间茅，搜我万卷储。
抱膝梁父吟，曲肱味道腴。
雅志期古人，昂昂千里驹。
安能徇众兆，泛泛水中凫。
今晨忽叩门，谒我掺执袪。
剧谈重激昂，欲去仍踟蹰。
时俗竞佻巧，捷径争驰趋。
悦耳或为忠，仕道宁免迂。
啖以鼎食味，诱以蛾眉姝。
煌煌万钉饶，翼翼潭府居。
众醉日以酣，独立谁为徒。
世岂有巢由，甘受泥滓污。
或俛首州县，或遁迹樵渔。
顾谓今乏材，毋乃几厚诬。
失计如我辈，苟为五斗驱。
有志困风尘，浮沉非故吾。
思昔新法行，士有郑介夫。
斥监安上门，愤世胆气粗。
一朝勾驿传，奏疏列画图。
天子恻然感，民力几少苏。
九原凛如生，千载足起予。
荆舒最护短，植党盘要途。
如何职冗贱，九关许叫呼。
偪仄复偪仄，视今良可吁。
喧然众楚咻，甘作嬴秦拘。
所以见君子，羞汗如陨珠。
牛骥不同皂，鸡凤宁同笯。
要当操此心，圣贤为范模。
借问兰玉弃，如何萧艾敷。
诗成为君歌，临风恍喑呜。
向来清庙瑟，忍滥齐门竽。

国家全盛时，幅员万里长。
委币到空谷，靡才不周行。
岂其贵自珍，而病匿弗彰。
南渡今百年，蜀远天一方。
彝典仅岁贡，几人与庭扬。
况复多沮挠，谁不甘摧藏。
戎轩起耆哲，礼罗极精详。
颖脱者家父，玉质而金相。
邂逅志念同，恻怛根本伤。
拔尤首推毂，有诏催严装。
吾党一吐气，汇征类破荒。
慨昔升璧水，沥血吁紫皇。
百壬眩缩颈，斯文弥耿光。
伦魁合骞飞，吏选何回翔。
孰知五色丝，未尽一皂囊。
杀气昏宇宙，洚流渺津梁。
何以却外侮，盍先正皇纲。
翕合贤德聚，更须股肱良。
寿脉庶可续，客邪不难防。
癙思耿宵寤，倾耳鸣朝阳。
名节勉自立，官职那得忙。
大难我同榜，诸老竞剡章。
渠岂州县材，籍甚英俊场。
相期上连璧，少待同飞航。
我自分敛退，为君喜激昂。
流目大江满，执手薰风凉。
岂无佩缤纷，奋起相颉颃。
世味竟落寞，暇日聊相羊。
友谊古所重，心知远难忘。
岁晚有良约，岷山瑶草芳。

雨响清客梦，雨晴催客行。
迥野晓寥落，界天玉峥嵘。
银海眩双照，琼钩对孤明。
英云强吐吞，杲日还晶荧。
邂逅得奇观，瞻相惬幽情。
意疑邃古初，立极扶西倾。
谁知绝险外，复有蓬婆城。
青天危挽输，剽攘加怖惊。
奏函吁众戚，仁言韪宗英。
早愿虎口夺，少纾鲂尾赪。
不劳严仆射，分弓窥敌营。

鲁壁峄碑远莫睹，艰哉河汉讯鼗鼓。
披荒摸搭不厌多，翻阅端能助稽古。
向来四壁风雨秋，谁遣彯缨群玉府。
终年肮脏甘谪堕，采采蒿菁不盈筥。
岂无蠹简供咀味，竟恨白石费烹煮。
有来剥啄契襟期，明诚无乃同而祖。
千金凑买不知惜，倾囊要我细摩抚。
评书已愧老萧翁，作歌况拟昌黎愈。
临池强自学点{黑南}，效颦宁容避讥侮。
隶画聊从祖逖窥，篆体那与阳冰侣。
拜嘉深恐伤廉甚，赠诗想更用心苦。
担夫争道大娘舞，精思神悟失寒暑。
铦锋未易画锥沙，拱璧暗投等黄土。
羊枣共嗜能几何，圆规宁免龃方矩。
岷峨之阳一茅宇，门无杂宾况市贾。
圆书悔不偕载行，瞻伫崇朝不能俯。
遥怜兵火暗跌荡，守护童仆何不武。
辱君珍赠补阙亡，金薤龙梭粲可数。
我不能舍我灵龟观朵颐，炊烟不动睡味恰与破衲宜。
殷盘周鼎愧君古人以相期，瓠壶呺然问字无一奇。
试烹苦茗能来与我共商略，功名儿戏可须千字淮西碑。

昌黎文章纬河汉，只合彯缨侍香案。
帝遣骑麟下大荒，肯为吾州一笑粲。
至今千里被膏沐，犹自{雨/矞}云余绚灿。
后二百年来祖侯，不以左官兴寤叹。
西园作堂娱岁丰，东城选胜湖波漫。
不知此湖孰经始，秀水之涯矗堤垾。
花屿逶迤双径通，荷荡淼莽三塘贯。
凭堤筑台夐清旷，羁官赖此泄愤惋。
嘉二三子南渡来，营葺颇能还旧观。
风流转烛冷如铁，仆雨摧风存者半。
蹇余意倦直承明，次补适来忝藩翰。
腐不能通柱后文，拙尤不辨牙筹算。
自公正须豁滞懑，时屈何能事轮奂。
支倾补坏聊复尔，护邃培高足娱玩。
江山入手要弹压，风月无边供判断。
高贤一语真实录，胜游虽多此为冠。
水花岸草错云锦，雨瘴清岚无界畔。
忘机自与鸥鹭亲，无事从渠凫鹜散。
老仙音尘可得追，移得卢家石坚悍。
题评倚重南轩翁，瞻相如瑟黄流瓒。
迂顽我岂经世具，乞身去咏南山矸。
作诗聊与来者期，何去后思可称赞。
尚友三贤自不差，时复凭熊一来看。

正阳用事月初吉，骑鲸之孙生此日。
滴露能将三画吞，积风少忍六月息。
平生最耐反复看，其文炳彪心地直。
骨肉十年长眼青，今年差觉丛谈密。
一尊称处薰风晓，红药丫头香露湿。
谁令绝艳殿光景，群葩敛避表独立。
洗尽人间丹粉妍，倾国倾城须正色。
文章瑞世宁论晚，时来造物能借力。
为君折花起长歌，请君满引无余沥。
丹霄一武不难梯，更看飞阶弄吟笔。

流膏千里喧笑声，祥心万丈南极星。
祈年未了香火债，馔客肯污刀镬腥。
此心与民同疴痒，出令可忍奔风霆。
仙人飞来丹枫阙，俗眼诧见白鹤翎。
蚁封萦策屈良御，牛軱辍刃烦庖丁。
立谈千仗环铁瓮，倾耳千行颁紫冥。
雅知方寸厚培殖，未觉双鬓轻飘零。
马蹄去踏东华尘，猿吟恐辜北山灵。
賸将石田沃雨露，更为嘉谷除蟊螟。
寥寥宗风特扶起，恳恳善颂何丁宁。
长生秘箓启云笈，紫府丹台元不扃。

秋云阴阴压边城，秋风飒飒飞边尘。
淮堧夕烽连岘首，往来羽檄无时停。
那知筹边楼上一长啸，环六十郡皆阳春。
老翁哺儿夸说尹，连年我仓歌既盈。
皇明如在殿西角，恩许借留为福星。
六弧标庆当揆度，载途鼎沸歌谣声。
请公细酌成都酒，拄笏看度西山云。
只将祭酒瞪目意，坐镇坤轴如砥平。
可怜儿辈见坎井，孰知我公身远万里心朝廷。
天生人物关运数，岂为尔较山重轻。
浙江时巡今四叶，上流地险如建瓴。
强敌逆天天久厌，力困尚逞牙距狞。
胆折栈云不敢向，介胄酣眠宵彻明。
雅知折冲妙方略，胸中历历不啻风雪身经行。
我闻四海如一体，手足虽异脉络元相亲。
痒疴何适不关我，仁者顷刻安得宁。
吾皇盛德尧舜主，包瑕匿垢韬厥灵。
一朝震怒诏薄伐，天戈所指壶浆迎。
西南倚公九鼎重，草木亦自知威名。
宝书斑斓真学士，阵图指授诸将军。
频来宠光对赫奕，富有学问规经纶。
蜀才自昔比齐鲁，公既崇学扬其文。
更须度外广物色，声病未可拘豪英。
蜀民生理日艰急，公既减贱矜其贫。
张弓何时可复弛，一分可宽宽一分。
蜀边储峙仅虚籍，公既檄吏探其囷。
馈粮千里忧不继，渭上可无人杂耕。
蜀兵十万今有几，公既选练搜其精。
将骄易置端在我，尾大安得平如衡。
公心浑如古井水，沄沄外物何关情。
公才信是涧壑松，大厦安乐扶其倾。
勿谓蜀汉弹丸土，酂侯用之开西京。
间关武侯亦良苦，千古大分垂丹青。
愿公为国一引手，饥食渴饮心经营。
从前规模会展拓，盖世事业看峥嵘。
旆旌扬风出子午，笳鼓动地超三秦。
毋使酂侯武侯得专美，蜀山岂无齐天之石可磨亦可铭。
少徐带砺河山盟，命圭相印酬元勋，胙土奕叶疏恩荣。
却归麻坛之山命仙侣，脯麟酌醴一曲歌长生。

练纸密衔袖，宫门报隔班。
衷肠郁未吐，殿槛可容攀。
巨用须桴栋，旁搜及蒯菅。
对扬当有日，倾尽不须删。

车马红尘里，阅人谁似君。
洚流倾世论，砥柱倚斯文。
籍甚诗书誉，超然利欲醺。
相从期岁晚，兰佩袭芳熏。

猎猎霜风不满旗，留连尊酒话襟期。
纷纭世上无穷事，惨淡江头欲别时。
未必交枰无活着，只忧起死欠神医。
疏顽我亦宣州客，倾耳囊封慰所思。

蜀庄故里好扬邻，不尽斯文万古存。
汉诏十行衔彩凤，禹门三级跃潜鳞。
倾心射策恩方渥，努力摧坚语忌陈。
一第摘髭容易耳，直须名业任千钧。

沃野三千里，春风十六城。
顾忧宁易释，遣送定非轻。
忆昔光华赋，随轩老稚迎。
根株探吏蠹，疴痒察人情。
汉网宁疏漏，周原数按行。
堰渠丰{禾罢}䅉，犴户绝笞榜。
六诏寂无警，三农容杂耕。
与民为父母，敛惠到孤惸。
江汉今犹昔，人才世载英。
颓流无砥柱，公道莽榛荆。
能使薰莸别，端由藻鉴明。
纲条虽整肃，襟度乃恢宏。
行路无思犯，濡丝已载赓。
前旒应渴见，方底趣终更。
岂有坳堂水，能容碧海鲸。
伫翔幽谷羽，入啭上林鶑。
闻道宗风媺，推高月旦评。
荣非同象笏，爱亦异金籯。
博士尤姱节，端公更直声。
流芳镌琬琰，仍世盛簪缨。
早并胶庠彦，同为馆下生。
诗书勤澡濯，声誉响铿鍧。
棘路仙班近，麻坛守绂荣。
徒劳将使指，未足展修名。
王事犹多难，朝阳待一鸣。
吾君元盛德，庙算岂佳兵。
鹬蚌牢相守，貔貅滞远征。
秋砧霜满户，晓角月连营。
纵幸齐疆复，难轻海上盟。
所忧新鬼大，何日泰阶平。
世论难撑拄，天时会扩清。
狼心宁易厌，鲂尾恐加赪。
椎剥无余算，丝何忍取赢。
急须元气护，可使内忧并。
否极当逢泰，屯余合遇亨。
丝纶九天下，羽翼一朝成。
已卜皇图永，宁忧敌势勍。
公归瞻负扆，朝罢谒阿衡。
勿吝谋猷告，频将底里倾。
致身须豹尾，平武即鹏程。
有客青衫陋，逢人白眼瞠。
愧无长袖舞，愁对短灯檠。
天悯龙钟极，身遭鉴赏精。
盐车华锦绣，土鼓发韺{轻车=音}。
披豁叨深眷，暌违耿素诚。
谁云鸳序远，忍欠鲤鱼烹。
愿效鹰鹯击，生憎虎豹狞。
送公腾召驾，撩我动心旌。
湔祓惭褒衮，凄凉乏报琼。
松筠青不落，看取岁峥嵘。

胭脂楼与瑞云红，叠萼重跗剪刻工。
元利滋为人伪夺，不如倾倒付东风。

策策窗前落叶干，晚香空自傲霜寒。
力贫未办倾家酿，一酌亲颜也自欢。

遇缘即宗云从龙，随处作主风从虎，大地撮来无寸土。
倒岳倾湫，兴云致雨。

石跟常有千年润，海眼曾无一日干。
天下苍生待霖雨，不知龙向此间蟠。
霹雳一声头角露，倾湫倒岳鼓波澜。

百禽收舌后，一鹗凌清秋。
沧波渺浩荡，中有万斛舟。
劫灰烧不尽，宗老擅风流。
典刑尚千载，雅奥根九畴。
忠愤疏中垒，功名起武侯。
载彼北方学，来为南国游。
膻风痛洗濯，蛮俗赖怀柔。
偶然得联事，顾影岂其俦。
逢迎时一笑，倾吐不复留。
抵掌说西事，强颜愧楚囚。
见晚别何早，含情酒浇愁。
惟有加餐祝，作歌住行辀。
有诏愿亟起，且莫事锄耰。
顾我何为者，一毛在九牛。

崒嵂天外来，生平眼不识。
道傍问行人，指此为何石。
云是江郎神，兹地显灵迹。
岳渎孕精灵，阴阳陶器质。
壁立千万仞，葱然翠欲滴。
缥缈出尘寰，上与太清迫。
伏如蛟龙蟠，耸如麒麟逸。
开如旌旗扬，敛如圭绶直。
交酬如大宾，相敬见颜色。
特立如正女，斋庄不可昵。
勇如毛大夫，囊锥推颖出。
烈如蔺相如，挺身卫全璧。
劲如傅介子，叱咤在三尺。
直如太史公，巉岩操史笔。
裒萃许精英，状出大奇特。
谁言造化工，于物无雕刻。
我来揖清标，倚杖立叹息。
年来天柱倾，谁是扶持力。
愿移此灵根，支拄天西北。
三光五岳气，要使合为一。
血食千万年，与国同无极。

别驾来访别，征我委斋诗。
敢问委之说，别驾自发挥。
万事悉委分，吾何容心为。
抱椠游文屋，去取委所司。
一战偶得隽，敢夸词藻奇。
随牒走仕途，荐举委所知。
一朝获通籍，敢恃妍媚姿。
不见百里奚，非黠亦非痴。
爵禄委倘来，饭牛牛自肥。
不见塞上翁，无喜亦无悲。
得丧委自然，失马马复归。
委怀在琴书，栗里真吾师。
委顺听时命，香山不吾欺。
吾以名吾斋，曰委不亦宜。
王子曰不然，我言异于斯。
人性涵万善，其位配两仪。
凡天所委付，受者不得辞。
行藏道污隆，进退时安危。
委禹以治水，胼胝敢言疲。
委尹以复辟，宠利非谋私。
经制委姬旦，述作委仲尼。
今古理无二，圣贤人可希。
纲常或沦斁，委我开训彝。
杨墨路必辟，韩庄门宜麾。
宇宙或倾仆，委我力扶持。
补天出娲石，浴日升咸池。
饥者委我食，寒者委我衣。
一或负所委，是谓天职亏。
若君所言者，庄老同一岐。
梁以苦空坏，晋以清谈隳。
流弊至委弃，往事真来规。
世道真险隘，天将委之谁。
上不能使尔，夫岂无良医。
因诗重感慨，当有评是非。

长沙一倾盖，情好如埙箎。
间关十寒暑，何时不相思。
君为睢邸教，再挹冰玉姿。
升堂拜寿母，摩顶识馨儿。
叙旧方恋恋，临分转依依。
自是成鸿燕，羽翼竟差池。
音问久不接，清宵梦见之。
鱼腹得尺素，羊胛经几炊。
陈雷不可作，千载同襟期。

读君老农诗，一读三太息。
君方未第时，忧民真恳恻。
直笔诛县官，言言虹贯日。
县官怒其讪，移文加诮斥。
君笑答之书，抗辞如矢直。
旁观争吐舌，此士勇无匹。
今君已得官，一饭必念国。
民为国本根，岂不思培植。
其如边事殷，赋役烦且亟。
虎营间二千，鸠工日数百。
硬土烧炽窑，高岗舆巨石。
山骨惨无青，犊皮腥带赤。
羸者頳其肩，饥者菜其色。
憔悴动天愁，搬移惊地脉。
吏饕鹰隼如，攫拏何顾惜。
交炭不论斤，每十必加一。
量竹不计围，每丈必赢尺。
军则新有营，谁念民无室。
吏则日饱鲜，谁悯民艰食。
州家费不赀，帑藏空储积。
间有小人儒，旁献生财策。
大帅令龚黄，岂愿闻此画。
夏潦苦不多，秋旱势如炙。
愿君在莒心，端不渝畴昔。
蔡人即吾人，一视孰肥瘠。
筑事宜少宽，纾徐俟农隙。
至如浮屠宫，底用吾儒力。
彼役犹有名，何名尸此役。
君言虽怂恿，帅意竟缩瑟。
同年义弟兄，王事同休戚。
相辨色如争，相与情似昵。
余言似太戆，有君前日癖。
责人斯无难，亦合受人责。
我既规君过，君盍砭我失。
面谀皆相倾，俗子吾所嫉。

千仞罗浮山，蓬莱分左股。
有诏陈太丘，剖符为地主。
皇皇太丘门，德星之所聚。
前光盛胚胎，后来纷众甫。
共惟休斋公，遗教垂邹鲁。
君侯其闻孙，风烈不忝祖。
继以诗书帅，遗爱比召杜。
君侯其英嗣，真清亦如父。
向者位于朝，穹官可拾取。
不能枉尺寻，矧肯效媚妩。
翩然乞一麾，来此开藩府。
此郡旧富饶，广中号乐土。
年来困军须，炎火无冷釜。
邻盗闯其藩，烧痕未全补。
嘘枯待仁风，醒暍仰膏雨。
迎辂两朱幡，驩呼十万户。
朝宣上德意，夕问民疾苦。
为渠作丰年，愁叹变歌舞。
得结数十辈，万物气可吐。
行奏循良功，入布承明武。
走也山林人，本无素宦谱。
妄言宗社事，屡犯君相怒。
缉缉恶樊绳，眈眈畏关虎。
归欤结茆庵，课仆理蔬圃。
余子易炎凉，眼前何足数。
君侯谊薄云，寄诗倾肺腑。

青山四面画图张，溪流月下鸣汤汤。
山之下兮水之旁，有人结茅作书堂。
诵声洒洒流琳琅，使我一听乐洋洋。
应问谁为师匠良，风流相种如龚郎。
天孙付以锦绣肠，一挥十纸烂成章。
上与奎宿争光芒，器成未售此焉藏。
吁嗟无地堪翺翔，尘缨自濯歌沧浪。
床头金尽羞悭囊，山鬼吹灯夜恓惶。
蚊雷聚噪肆颉颃，仗剑起舞涕泗滂。
劝君停剑无庸伤，时平贤路如康庄。
鸾凤引喙鸣高岗，时危此道隘且荒。
横宝在道暗无光，运行如此休慨慷。
男儿立身当自强，精金须经百炼刚。
膜外荣枯等秕糠，惟忠惟孝不可忘。
请君倾耳听柏梁，谓余不信来对床。

若见青山老，烦言仆寄声。
入新无好况，依旧是狂生。
国事今如许，庸医见亦惊。
不知灵寿杖，还解拄天倾。

病眼缘春困，晨兴为子明。
未应谈世故，政恐累吾清。
书况近何若，襟期久不倾。
春来已多日，课办几何程。
我懒觉成惯，人怜太瘦生。
招穷诗作祟，攻闷酒为兵。
昨著僧房宿，思寻友旧盟。
时时整行李，往往叹浮萍。
一动归欤兴，长歌去矣行。
小轩频偃蹇，分物息经营。
绿爱弥墙幄，红惊糁地英。
感时愁杜宇，唤梦赏鹂鹒。
秩马来迢递，论文会合并。
匆匆为草具，郁郁有兰馨。
如许遽言别，深知不尽情。
惜花二三月，送客短长亭。
万事眼前幻，一杯身后名。
相期在忠孝，冷笑付枯荣。
问学无穷尽，文章合老成。
倘来聊尔尔，所立要铮铮。
此去逢同社，为侬好寄声。
有需新句子，此稿不妨呈。

覆雨翻云市道交，公持正论息群嘲。
风高莫送翎毛短，春煖难生土脉硗。
攻过每蒙奇药赐，卫生更借好方抄。
一阳来复骎骎泰，善类倾心望拔茅。

尺一催归白玉京，浮云偏妒月华明。
凤凰远举弋何慕，𫛸鴂争鸣草不馨。
馆列翘才难致仕，杖携灵寿莫扶倾。
重瞳不见贾山久，犹驾轺车作德星。

一相当朝总百官，升沉只在笑谈间。
及门炙手趋炎火，倾国将身靠泰山。
子独何人蜉撼树，众皆重足虎当关。
仙舟已到蓬莱境，却被波神勒取还。

盛年忧国鬓毛苍，谏疏端堪铭豆觞。
行或使之苗膏雨，心乎爱矣藿倾阳。
荣华不与群儿竞，名节须留千载长。
试看丹青阁中句，吾宗有此好元方。

屈贾文章蚤善鸣，长杨制诰晚尤精。
天仙一念堕尘世，属籍千年谁老成。
贺表明明规宝庆，谏箴字字砭端平。
不堪耆旧凋零尽，泪到南塘觉尽倾。

风月堂中倾国姝，别来风骨太清臞。
良宵梦里殷勤说，玉兔还能𢭏药无。

石显权倾帝，穰侯势逼王。
群狐争伺夜，丹凤独鸣阳。
阊阖辞天仗，洋川佩郡章。
谁尝舒亶唾，有舌巧如簧。

初阳烘霁途，繁阴布幽林。
山禽互嘲哳，为我流好音。
倾耳须臾闲，已快清冷心。
飞盖何为者，傲睨松之阴。
翻然移他枝，余弄不可寻。

空谷有幽兰，孤根倚白石。
清晨作奇芬，凡卉各跼蹐。
公子偶相值，□枝置锦席。
敷荣忽变悴，色不贷一夕。
信知倾国姿，羞任桃李责。
所以富豪儿，睥睨林下客。

人间风浪最倾危，君自深藏了不知。
只恐随流禹门去，又翻头角露天池。

春风吹花次第芳，桃红李白蔷薇黄。
榆钱柳絮飞欲狂，酴醾引蔓草木香。
老人燕坐窥虞唐，目览千载游八荒。
群儿奔趋如群羊，走过东阡复西厢。
归来汗喘无可将，何如明窗治墨庄。
读诵经史声琅琅，音节闲美非笙簧。
有如农夫勤理秧，秋来乃有千斯仓。
先生既至心不忙，背念衮衮倾三湘。
一语蹇吃涕泗滂，老大空腹徒悲伤。
圣明天子坐未央，收拾俊杰罗文章。
褎然举首充贤良，仲舒轼辙俱轩昂。
吾家有子雏凤凰，声价一日驰帝乡。
随群逐队恣颉颃，终抱粪壤如蜣螂。

习庵筑室，扁曰观聚。
堂前何有，万象可睹。
山如郛郭，烟云吞吐。
草木沃若，春光媚妩。
修篁漫山，不知隆暑。
何况秋空，呼日入户。
朔风吹雪，松声如怒。
上天下地，四方曰宇。
物生其间，何可胜数。
我于是观，乐哉斯土。
随意作室，不华不窳。
买山旋添，稍葺园圃。
得趣幽闲，不入城府。
良朋偶来，倾倒肺腑。
不及时事，惟谈邹鲁。
朋去何为，周易一部。
消息盈虚，穷今亘古。
观乃自观，寂无一语。

登瀛彼何人，选海渺无际。
巨矣万斛舟，不与贫士济。
起樯开锦帆，逆浪使风势。
贫士望洋立，惆恍发深喟。
少监笠泽英，清芬袭兰砌。
不经觅举难，不道觅举易。
每恨里选衰，高才守低位。
趋荣靡愿辱，不富焉有贵。
一涂总不歧，只臂韝群鸷。
园桃各春妍，崖松以霜悴。
端笏玉扆前，极口陈国是。
上之及公卿，下之言守帅。
剥肤到饥甿，孰与护元气。
凝阴积层霄，剽贼延内地。
毋谓民不神，民情即天意。
善瑟无弊弦，良工先利器。
所愿招隽豪，弃取委公义。
庶几皋伊出，扶倾扫沉翳。
从来立仗马，唯作啖𫇴计。
堂堂不讳朝，鸣凤峙鹓陛。

天地方收肃杀功，菊枝倾倒不成丛。
碎金狼藉不堪摘，图得人知色是空。

欲把枯肠尽底倾，出门不觉又叮咛。
劝君及早回头去，莫待春风柳眼青。

琅琅流水声，怀抱尽情倾。
不识春风面，雪消梅影清。

身槁如柴，眼明如电。
衡鉴台岭，品藻山外之宗。
挥呵悟门，不堕文字之相。
以讷为辩，以戒为碍。
横拈麈尾雨花倾，万象森罗俱鼎沸。

黑风衮衮六花轻，天列阴崖势欲倾。
到此只知肤粟冷，夜深谁听瀑泉声。

荷叶倾香露，山池见早秋。
石凉幽蟹过，枝脆雨蝉休。
废堰凭虚涨，荒泉入乱流。
水花红漠漠，相对渚云浮。

风流耆旧传，悃愊静无华。
来重青油幕，归乘皂盖车。
离筵倾柏叶，客路看梅花。
闻有南来信，门前迓骑哗。

内集侪甥舅，同登齿弟兄。
忘年情好密，开口肺肝倾。
恍尔同醒醉，伤哉隔死生。
朔风吹老泪，哀些不成声。

松篁一径夹长蛇，云锦重重肃九华。
长夏飞泉倾石眼，半空悬磴啄檐牙。
要知酒兴并诗料，不在山巅即水涯。
记取松间休喝道，山灵应怕俗声哗。

倾盖知心两玉人，竹君邂逅更情亲。
能同此味花君子，来共团栾一笑春。

嘉定有八禩，三月哉生明。
史子脱吏鞅，超然若登瀛。
酾酒渡清江，风帆引归程。
僮奴忽报我，重客来相迎。
推篷惊且喜，火急问姓名。
云是远近山，江湖旧有声。
各欲贽韵语，借手论交情。
倒屣延见之，驩甚如平生。
近山属思久，𥩟立诗未成。
意者事工致，一字百炼精。
远山得句易，奔走随东征。
颇似夸隽捷，搀先求献呈。
顾予虽不敏，尝试与子评。
自古文章士，大率多相轻。
二君富丘壑，气象俱峥嵘。
万世所宗仰，尹任夷之清。
譬彼兰与菊，春媚或秋荣。
底用角迟速，区区尚争衡。
端盍如奏雅，迭和韶钧鸣。
愿言酬嘉惠，托身与齐盟。
扁舟劈箭飞，怀抱何由倾。
感子意勤拳，写作江上行。

东门祖帐何骈阗，绣衣使者发汝川。
星轺未远竹坡侧，风采已驰梅岭边。
潢池带刀吾赤子，威信凭渠半幅纸。
寸兵尺铁曾不烦，坐令悔悟安田里。
化顽一日归吾仁，此特细事胡足云。
频年惨惨楚氛恶，旱潦呼天天莫闻。
民须粒食缾无粟，非公谁救沟壑辱。
倾囷倒廪不遐遗，十一州人均谷腹。
安得天下使者心公心，尽变愁叹为讴吟。
君不见乡来使蜀韩忠献，起危饥民七百万。
又不见傅公拥节京西时，狱讼不苛传经典。
公今阴德能穹崇，活人手段如两翁。
于嗟活人手段如两翁，名位它日将无同。

赪乌喷晓金溶溶，入檐涨帽梅花风。
寒香唤我度篱落，蹋破藓碧巡芳丛。
弥襟清兴不可柰，瓮云渴想佳人同。
长须急走喘且汗，曰有重客过匆匆。
撑犂颇亦眷岑绝，跫音满尉逃虚空。
出门一粲辄倾盖，岩电烂烂惊王戎。
长笺衔袖照屋壁，明珠大贝来龙宫。
建安昔者富奇士，迄今代有文章公。
儿童惯见此客否，气象盍求古人中。
翻思槐市出处异，一官何幸俱湘东。
夜阑秉烛浮大白，款接软语春怡融。
公车荐墨行蜚动，腾身稳去陪鸳鸿。
得时要不负所学，鼎鼎事业摩苍穹。
平生琢句肯浪与，持此饯别今文通。

谁障溪流贴岸边，若为挽得上高田。
机筒卷起倾横枧，竖笕盛来水接连。

惊涛汹涌江势恶，一山屹立真瓌奇。
正如匹马勇赴敌，万夫辟易莫敢支。
氤氲山腋云气聚，焜燿庙貌神灵栖。
风帆浪舶香火盛，旱魃雨厉牛羊刲。
三元水府各雄据，此实上元开府处。
阴兵擐甲扬灵旗，绍兴勤王宽北顾。
涂金大扁于湖书，八法森森鬼神护。
通犀宝带酾龙珠，罗献渠渠严掌故。
我曹一拜王之庭，坎坎击鼓牲酒陈。
萧骚古木云四合，路左怪石蹲麒麟。
人心倾止形势壮，区区马迹何庸神。
秋风愿借一帆便，笠潭正好羹鲈莼。

二月祭社时，相呼过前林。
磨刀向猪羊，穴地安釜鬵。
老幼相后先，再拜整衣襟。
酾酒卜筊杯，庶知神灵歆。
得吉共称好，足慰今年心。
祭余就广坐，不间富与贫。
所会虽里闾，亦有连亲姻。
持殽相遗献，聊以通殷勤。
共说天气佳，晴暖宜蚕春。
且愿雨水匀，秋熟还相亲。
酒酣归路暄，桑柘影在身。
倾欹半人扶，大笑亦大嗔。
勿谓浊世中，而无羲皇民。

市人屋井底，栋与江堤平。
大江压堤来，浩浩势欲倾。
古堤腾长蛇，独与江争衡。
积流增巨涨，飘突万马惊。
油河与之合，盘涡沸淜腾。
折旋声汹涌，吞汲翻长鲸。
微茫隔岸村，百尺崩沙赪。
中流有行舟，来往如飞蝇。
巨风推银山，性命鸿毛轻。
设险护东南，天巧如揭绳。
用武莫若荆，豪雄所交争。
玄德欲兴刘，于焉深经营。
坐据此要湍，进退窥敌情。
时事一厄塞，拂衣开西扃。
至今闻西偏，城治余丘陵。
汤汤横乎前，何畏百万兵。
善卫保其吭，坐待其师崩。
更能用吾长，谈笑收其赢。
何者非神机，用之须人英。
机略失所用，山川无常形。
休兵不敢论，凄咽含余情。

黄钟宫动夏秋分，夜来一雨如倾盆。
炎云洗尽金天浑，老人星见程家门。
老人降生叙南村，昔日闻名今共论。
耆英侍坐聆嘉言，八窗玲珑笑语温。
千载一朝逢漆园，夹拶小涧开窗轩。
云鸡月犬闻朝昏，衰情晚态常相存。
翠竹紫凤高腾骞，梧枝袅娜栖雏鹓。
琴弹碧玉箜篌蕃，炉养白砂贤弟昆。
胎仙三叠舞翩翻，玉液九转朝昆仑。
沆瀣为饮霞为餐，菊酒酌客香盈樽。
欲随枕石漱潺湲，只恐鼎养归天阍。
九老图中姓字尊，月倦指点诗轻扪。
莫学刘阮穷溪源，尽教亲见眼前七世森仍孙。

周家重谷业陈王，天亦哀民救此方。
一雨如倾过众望，三登可卜见时昌。
固知福地长无歉，尤喜炎天预借凉。
耆老首为乡曲贺，唾成珠玉巧于装。

居家赏月天常雨，远客逢秋月倍明。
世事美时难两得，化工好处少双成。
诗如遇兴须重赋，酒若逢辰且再倾。
不是衰迟废拘检，良心随寓自忘情。

院名谁遣称空寂，入得门来寂又空。
旧有田园官户占，别无衣钵老尼穷。
砌倾苔色侵堂上，厨废炊烟起草中。
或说古碑巢寇写，栖禽不下似伤弓。

家在吴中处处移，的于何地结茅茨。
囊空不肯投笺乞，程远多应税马骑。
短剑易钱平近债，长瓶倾酒话余悲。
衡山老祝凄凉甚，明日无人共讲诗。

闻君别后买倾城，酒戒中年亦放行。
远使忽来知病起，近书全未说丹成。
莫嫌身去依刘表，曾有人甘杀祢衡。
何日断原荒涧畔，一间茅屋对寒檠。

有兴驾柴车，无心起草庐。
浅倾家酿酒，细读手抄书。
门巷慵耘草，园篱课种蔬。
虽非黄叔度，未易得亲疏。

文人何琐碎，夫子独雄尊。
击水移南海，追风出大宛。
黑潭龙怒起，碧宇鹘孤鶱。
翕曶波涛涌，须臾电雹奔。
笔锋山突兀，墨渖雨倾翻。
轩豁青天露，凄迷白昼昏。
至微该草树，极大括乾坤。
金鼓条侯壁，旌旗渭上屯。
聚如群玉圃，散似建章门。
览岱亲临顶，穷河直至源。
檄书传绝漠，诗句落中原。
猛虎堪须捋，修鲸可气吞。
寂寥时数语，浩荡或千言。
神与经营力，谁窥斧凿痕。
流行通象桂，模刻遍湘沅。
欲拣皆逢宝，将芟不见繁。
居然开穾奥，讵肯闯篱籓。
坎井疑天大，溪流笑海浑。
不妨儿辈撼，姑付后人论。
拙咏虽卑弱，因公傥并存。

岛烟常至晏方开，沙际参差辨远桅。
风挟寒声从树起，潮分末势过桥来。
吏人不禁山排闼，客子思倾海入杯。
归忆斯游非冷淡，如尝橄榄味初回。

台使选良牧，诏下帝曰俞。
高牙植华舰，饯者来倾郛。
明月满丽谯，寒光映尊壶。
桂人愿少留，昭人望疾驱。
一室可为政，况迺有国都。
岭民日以耗，丁口彊半无。
洋洋紫云诏，侯其勒座隅。
道乡游息处，暇日披榛芜。
鄙拙忝投分，临风独踌躇。
颇念友离索，宁论鬼揶揄。
何繇扣铃阁，百榼倾兵厨。

台使选良牧，诏下帝曰俞。
高牙植华舰，饯者来倾郛。
明月满丽谯，寒光映尊壶。
桂人愿少留，昭人望疾驱。
一室可为政，况迺有国都。
岭民日以耗，丁口彊半无。
洋洋紫云诏，侯其勒座隅。
道乡游息处，暇日披榛芜。
鄙拙忝投分，临风独踌躇。
颇念友离索，宁论鬼揶揄。
何繇扣铃阁，百榼倾兵厨。

俱入平蛮幕，同登出岭舟。
交情倾盖尽，世事阖棺休。
客致生刍去，家惟断藁留。
遥知风雨夜，愁绝老参谋。

珍重渠家大小君，分明二陆是前身。
遥知洛下倾城看，锦样文章玉样人。

补罅扶倾手段新，举头千丈又嶙峋。
主谋何止堪尸祝，妄议真当抵鬼薪。
见说传更增逻卒，已闻犯夜少奸民。
小偷不办公输械，遥望须惊彼有人。

三砚联翩买券成，绝胜玉杵聘云英。
拊摩无粟向肌起，涂抹有花从笔生。
韫匵每愁逢暴客，倾囊或笑费方兄。
古来事业由勤苦，不信磨穿道不亨。

圣主初调瑟，烦公数寄声。
已来周大老，尚致鲁诸生。
末至余尊尽，西归只履轻。
中年知己泪，销得几回倾。

草草衣装挈自随，婿贫毕竟与齐眉。
绝胜京洛倾城色，鏁向侯门作侍儿。

兽不能加害，倾身障赭红。
安知丁与傅，他日鸷于熊。

古人重言德，初不论倾城。
切莫伤容鬓，犹堪嫁孔明。

顷传汤序心倾挹，兹得姚钞手阖开。
朱子所疑非孔传，汉儒之罪甚秦灰。
时清纵未经筵召，岁晚宁无掌故来。
揽辔远臣惭力薄，不能为国论遗材。

比似莆杭倾盖时，更崇古雅黜新奇。
久栖衡泌宁非乐，不倚门墙未易麾。
析理自应重讲席，论文吾合竖降旗。
抚弦欲奏成三叹，何处而今有子期。

去岁书来欲解麾，数行遗墨半倾欹。
斑衣不遂娱亲志，白发因吟哭子诗。
让枣犹如前日事，摘瓜空抱暮年悲。
情知衰泪无堪滴，原上寒笳苦死吹。

师道在三乌可畔，友伦居五岂容亏。
恰方誉瓘俄倾瓘，亦有尊颐不救颐。

莫惜倾囊更典衣，繁华尤诧送神时。
不惟宝髻修容出，亦有银钗跣足嬉。
但见春城催画角，何曾夜市拥牙旗。
遨头清俭君毋怪，畴昔书囊在殿帷。

汉鼎鸿毛轻，诸侯争弄兵。
吴魏已先定，玄德思功名。
据鞍髀肉消，感激泪沾缨。
南阳有奇士，三顾精诚倾。
龙变得风雨，指麾霸王成。
日月若长在，永永悬英声。

余闻灵凤胶，可以续继弦。
又闻返魂香，招魂以其烟。
因念三季时，人为世态迁。
迁之不自觉，纯信成险艰。
中含妒与忌，外即怡温颜。
覆人如覆舟，先示其甘言。
中夜蹈虎尾，雾海生波澜。
投彼机会时，倾亡果忽然。
愿得灵凤胶，续之于仁贤。
愿得返魂香，返其淳化源。
免令古乐府，高歌行路难。

绣岭葱茏浮瑞气，云楼霭阙明珠翠。
禁城缘岭连九天，一片笙歌如鼎沸。
我恐紫麟丹凤洲，移于近甸资宸游。
东将太华为城雉，北以渭川为御沟。
又疑西王开月圃，白云仙都紫云府。
碧瑶新宫初构成，借与明皇自为主。
开元之末天宝初，天下太平方晏如。
万几多暇频游宴，青门道上驰銮舆。
长乐岐头霸陵岸，新丰市井骊山畔。
百里烟波锦绣明，宝马香车若珠贯。
宫中汤泉瑟瑟文，潺湲长以兰麝薰。
白玉莲花蹙飞浪，珠堂绣殿温如春。
贵妃承恩貌倾国，三千宫女朝霞饰。
谢家有女名阿蛮，歌舞织柔柳无力。
频唤入宫恩宠厚，金粟臂镮颁赐得。
秋来岭上霜月明，光照组练金吾兵。
槐烟柳露咽宫漏，玉笛一轰岩壑惊。
春来岭下春波绿，夜听琵琶将理曲。
幽咽轻拢慢撚声，鸾皇引雏啄珠玉。
尝记乘舆避暑时，御衣轻似红蕖丝。
翠辇将游石渠寺，探得姚崇乘小驷。
往来绿树影中行，清凉适称逍遥意。
荔支颜色燕脂红，生于南海烟瘴中。
南海地遥一万里，使臣日贡华清宫。
六宫每从鸾舆到，遗珠落翠长安道。
百司既奉玉乘归，汤宫横锁黄金扉。
门戈陛戟旨绣衣，朝钟暮鼓含清辉。
参差天上朝元阁，往往紫烟飞皓鹤。
至今碧落星宿繁，犹似当时挂珠箔。

天如瑟瑟盘，恢廓忆万里。
古称天倾西北半在地，夜转繁星磨海水。
逡巡转上星彩高，北半未定光飘飘。
楚王夜入章华宴，红绡烛笼满宫殿。
美人歌舞云雨迷，不知寒漏催银箭。

靖节先生曾赏菊，东篱有霜花正开。
翰林主人共赏菊，北门吟咏有余才。
一唱再和才力健，兼金酬以瑛琼瑰。
善歌使人继其志，远寄淮阳知郡吏。
淮阳郡中方燕居，跪读重缄尺素书。
中有五章章八句，复有三章同一处。
五章千叶菊花词，一章副翰学士诗。
一章酬和季左司。
人前再读与三复，人从日边初到时。
敛手先问诸学士，骇目乍窥文字奇。
两制别来今已久，朝寄苑丘权太守。
眼底唯嫌簿领繁，耳冷不闻骚雅言。
重阳锡宴不得与，湛露空思奉至尊。
忽捧新诗若为意，闻诗胜得千金赐。
受知益感恩顾深，吟赏请言清丽致。
清如玉树生天风，丽若露花开锦宫。
水精盘中置明月，绛火珊瑚枝叶红。
珍则难酬青玉案，文律词锋并化工。
因事喻怀堪自惜，神化丹青与刀尺。
丹青晕淡刀尺裁，先春雪中生早梅。
春饶桃李及时发，牡丹占断芳菲来。
芍药羞人娇且妒，玫瑰倚栏笑欲语。
帝里春从何处归，巫山雨散朝云飞。
遗红堕翠归天下，不失年年三月期。
天生百卉各有时，彼何太盛此何迟。
兼葭苍苍凝白露，西风萧萧向秋暮。
月华篱落有霜华，映篱丛薄生黄花。
花寒叶冷无蜂蝶，固无宝马与香车。
每因九月当重九，暂时采撷浮樽酒。
金钿浮动万岁杯，为君庆祝南山寿。
菊不能言为作歌，金壶酒倾生绿波。
重台千叶若堪赏，栽培好近金銮坡。

为郡同卧理，民情识我情。
三秋得公事，一月遶山行。
砥柱全抛险，黄河日接平。
周遭到垣曲，尊大近神京。
借助林盐润，增饶国计成。
虞州访遗迹，吴坂念长鸣。
董泽蒲侵绿，巫咸水傍清。
人怀绛县老，地叹夏台倾。
下马听泉发，登原待月生。
盘桓读碑版，扶持立刀兵。
晚霭闻钟断，微阳喜雨晴。
峭空崖背落，斗截岭西横。
仙恐临王屋，高疑见析城。
去车知轨辙，连亩有农耕。
彩错翻朝旆，铮𫓩击夜钲。
凿开青石壁，填贮白云坑。
旧幕怜才俊，嘉言许道亨。
何当议险阻，始信说分明。
不倦共廉使，常存济物诚。
计时聊就笔，千古愧题名。

天门高兮未我揭，驱马淮西阻风雪。
高阳狂客夜敲门，清谈大笑倾金尊。
一饮使君楼，腾腾醉未休。
再约娱宾曲，歌舞喧耳目。
宛若是子之哲兮，精神多崛奇。
穆矣簪缨之后兮，动止饶令仪。
繁花不染君子道，大鹏自有飞鸣时。
何顾我之弥弥，不可无言而辞。

白日不堑住，催春去忽赊。
频须倾绿蚁，未忍扫残花。
渐恐凋双鬓，堪惊远别家。
歌台重一望，烟柳数行斜。

风帆江上往来频，渔叟应多笑此身。
自愧无才酬圣泽，已甘行乐负青春。
疲赢未复空忘味，纲绪难条欲问津。
更拟倾杯祝天地，世间不用长奸人。

小槛锁玫瑰，群芳次第催。
刺多疑有妒，艳绝却无媒。
露洒啼妆在，风牵舞态回。
层苞不暇吐，数日未能开。
烂胜燕脂颗，殷于烈焰堆。
浓将丹笔染，碎把绛绡裁。
漠漠香如芷，青于叶似苔。
夭难胜暖日，静不惹纤埃。
远对褰书幌，傍观置酒杯。
朵稀心暗记，根浅手亲培。
雉控眠偷摘，僧逢醉觅栽。
尽嘲终仿佛，拟折又徘徊。
丽夺倾城色，吟归间世才。
多情百花主，闻必有诗来。

贤良知足辱，为尔戒贪名。
一酌不能惑，千年依旧清。
深涵秋汉色，冷浸古松声。
珍重荒碑在，何人曾泪倾。

青葱温树非尘境，鳌岫金銮近日边。
石壁天章垂雨露，璇题宸翰动云烟。
西垣贾马征辞客，东观蓬瀛集列仙。
䜩喜酡颜飞玉斝，铿锵奋藻擘花笺。
唐虞盛化高千古，葵藿倾心祝万年。
自顾薄才诚有愧，不知何以奉群贤。

斜汉西倾桂魄新，停梭今夕度天津。
世间纵有支机石，谁是成都卖卜人。

太岁在辛卯，九月万木落。
是时太阴亏，占云臣道剥。
王生出紫微，谴逐走商洛。
扶亲又抱子，迤逦过京索。
弊车载书史，病马悬囊橐。
西都不敢住，空负香山约。
阌乡正南路，秦岭峭如削。
肩舆碍巨石，十步三四却。
妻孥亦徒步，碛砾不容脚。
山店盖木皮，烟火浑熏灼。
夜深闻贙虎，全家屡惊戄。
山泉何萦回，切冽无桥彴。
卸鞍引羸蹄，解袜事芒𪨗。
晨澜发可鉴，朝涉胫如斮。
商山六百里，天设皆岩崿。
上洛在其中，狴牢曾未若。
逐臣自可死，何必在远恶。
刺史不我顾，古寺聊淹泊。
卜居杂民甿，致养无精糳。
知道由自宽，有亲强为乐。
侧闻种先生，终南卧云壑。
长沮既躬耕，元礼仍开学。
王绩妇未娶，介洁翘孤鹤。
之推母偕隠，教诲修天爵。
诗情亦嗜酒，道气不服药。
田衣剪荷芰，野饭烹茝蒻。
雾豹泽文彩，冥鸿避矰缴。
肯从羔雁聘，唯恐簪裾缚。
如何宋右史，斥鷃议雕鹗。
玄𫄸与丹诏，恩礼诚非薄。
仍敕京兆府，敦谕辞恭恪。
先生恋板舆，纯孝心坚确。
散发走烟峦，拜章谢恩渥。
巨材犹在涧，大玉不出璞。
使者遂空回，软轮何寂寞。
贤母召征君，庭责词嗃嗃。
胡为事章句，漏名入街郭。
府县污我山，胥徒噪吾幄。
以兹近声利，安得成高邈。
誓将徙穷谷，庶可逃喧浊。
先生拜引过，为寿开樽杓。
陶陶又熙熙，何啻闻竽籥。
人传到迁客，面目敦惭怍。
器小识不远，当年事头角。
遭时得一第，游宦何龌龊。
逐膻甚蚍蜉，鬭耀同{虫习}{虫龠}。
宰邑乏弦歌，谏垣无謇谔。
便蕃朱紫绶，僭忝丝纶阁。
方号骙骙龙，已困狺狺{犭足}。
待罪始知非，咄哉昧先觉。
一聆高世行，罪发庸可擢。
忍耻赋三章，尘埃寄寥廓。
明年会恩宥，量移井蛙跃。
靡暇谒南山，征途望西岳。
黄河波汹涌，白迳苔班驳。
中条围解县，五老烟龊龊。
此焉为郡副，乌敢事陨获。
笼禽幸未死，尚且谋饮啄。
米呼村婢舂，樵雇山僮斫。
喂马捽寒芜，看书𦶟秋箨。
信口亦吟哦，放心无适莫。
君恩已绝望，人事终难度。
相府一张纸，唤起久屈蠖。
诚知有梁栋，未忍弃榱桷。
五城天上开，三殿云间卓。
重取故衣冠，笼裹山猱玃。
病翼得风云，坏墙劳赭垩。
谏官与史氏，旧职聊羁络。
举袖拂石螭，凝眸睨金雀。
冥心想前事，一梦何挥矐。
长恐先生闻，倚松成大噱。
关中朋友来，遗我神仙作。
繁华远客骑，铮𫓩美人错。
古澹啜铏羹，文雅铿木铎。
千言距百韵，旨趣何绰绰。
孰念气如虹，翻然轻抵鹊。
俊甚麻姑抓，快比屠门嚼。
浑金岂在镕，尺璧宁施琢。
愈风齐捧檄，忘味同闻乐。
致之向怀袖，日夕芬兰若。
褒我尘俗韵，铅刀化干镆。
同声必有应，过实还疑谑。
盛夸山中事，云屋张霞幕。
兰芽含露采，石髓和烟酌。
巢由泉涤耳，园绮芝盈握。
有时上绝顶，星斗近可摸。
下视尘世人，营营似螶{隙阝=虫}。
男儿既束发，出处岐路各。
苟非秉陶钧，即去持矛槊。
致主比唐虞，安边如卫霍。
不尔为逸人，深居返吾朴。
胡然自碌碌，名节日销铄。
行年过半世，功业欠圭勺。
无术铸五兵，使民兴钱镈。
无材统六师，逐寇开沙漠。
空言说王道，肆眼看人瘼。
多惭指佞草，虚效倾心藿。
一览大雅文，起予亦何博。
况兹山野性，谟画昧方略。
搔首谢朝簪，行将返耕凿。

去年七月七，直庐闲独坐。
西日下紫微，东窗晕青琐。
露柳蜩忽鸣，风帘燕频过。
寂寂红药阶，槿花开一朵。
时清无诏诰，性澹忘物我。
兀然何所营，横枕通中卧。
梦入无何乡，蛱蝶甚幺麽。
孰谓处深严，自得放慵惰。
中官传宣旨，御诗令属和。
惊起俨衣冠，拜舞苍苔破。
逸翰龙蛇走，雅调金石播。
洋洋百世音，乃赓强牵课。
暮随丞相出，自谓天上堕。
归来备乞巧，酒肴间瓜果。
海物杂时味，罗列繁且伙。
家人乐熙熙，儿戏舞娑娑。
宠辱方若惊，倚伏忽成祸。
九月谪商于，羁縻复穷饿。
凤仪困鸱吓，骥足翻鳖跛。
山城已僻陋，旅舍甚丛脞。
夏旱麦禾死，春霜花木挫。
吾亲极衰耄，吾命何𫐘轲。
稚子啼我前，孺人病我左。
玄发半凋落，紫绶空垂拖。
客计鱼脱泉，年光蚁旋磨。
昨夜枕簟凉，西郊忽流火。
河汉势清浅，牛女姿婀娜。
商土本硗瘠，商民久劳瘅。
霜旱固不支，水潦复无柰。
居人且艰食，行商不通货。
郡小数千家，今夕唯愁呵。
吾儿索来禽，倾市得一颗。
举家成大笑，愁眉略舒軃。
自念一岁间，荣辱两偏颇。
赖有道依据，故得心安妥。
穷乎止旅人，达也登王佐。
匏瓜从系滞，糠秕任扬簸。
批凤不足言，失马聊自贺。
委顺信吾生，无可无不可。

岩雨晴犹滴，溪泉直复迂。
倾崖目眩转，乱石步崎岖。

女色无定美，宠至美则多。
士才无定称，用显称已过。
长安小家子，粲粲秋池荷。
性慧不觉耻，母怜不如诃。
出户一囊麝，见人双眼波。
情动笑难止，语娇音屡讹。
都人口如沸，观者踵相摩。
因缘幸充选，恩泽成偏颇。
少费万金珠，一呼千绮罗。
佯愁惨白日，猛唾倾天河。
东邻有贤女，春绿涵修蛾。
花艳不栽翦，玉光无切磋。
自小固闻礼，藏头岂知他。
亲戚尚未见，媒官当奈何。
过时谁访问，生世就蹉跎。
岂不有配偶，市里或山阿。
岂不有奉养，舂饎与机梭。
列女不得传，乐府无人歌。
容华日衰落，涕泣坐滂沱。
富贵易修饰，贫贱多笑呵。
柳下无仲尼，小官终灭磨。
进退在勇决，迟疑两皆蹉。
退当事奇伟，夙驾追雄轲。
进当取势位，健笔为干戈。
胡然守一节，独自埋随和。

俗人无心胸，贵伪不贵诚。
口吻当文学，犇走成名声。
之子出蒿莱，行洁业且精。
中美未外发，朴质亡华英。
持此向广众，讵免笑与憎。
况复觅荐举，路险岂易行。
所愿天命泰，因之主者明。
牙弦一鼓时，锺子耳必倾。

倾耳斜阳里，无聊拭泪频。
平生惯闻处，今日自愁人。
夜近歇不久，风来听得真。
胡笳更何物，只此已伤神。

已解琴中意，更加弦上声。
他人郑卫杂，此手鬼神惊。
深夜众籁息，寒天孤月明。
四邻应得睡，浊酒且同倾。

栽松成径百余尺，隔径开堂似两家。
厌事共邀终日饮，渴春先赏后开花。
客来庭树鸣寒鹊，酒入肌肤忆冷虵。
衰病不胜杯酒处，醉归倾倒欲乘车。

我行襄阳野，山色向人明。
何以洗怀抱，悠哉汉水清。
辽辽岘山道，千载几人行。
踏尽山上士，山腰为之平。
道逢堕泪碣，不觉涕亦零。
借问羊叔子，何异葛孔明。
今人固已远，谁识前辈情。
朅来万山下，潭水转相萦。
水深不见底，中有杜预铭。
潭水竟未涸，后世自知名。
成功本无敌，好誉真儒生。
自从三子亡，草中无豪英。
聊登岘山首，泪与汉流倾。

倾盖相知分不同，远凭邮置枉缄封。
题评祗益烦更品，刻画何曾补陋容。
彩服侍行君得意，朱轓假守我劳悰。
论文未遂西斋约，早晚重亲太华锋。

朔风动地雪花明，去去从知指戍城。
场藿未縻千里骥，食鱼翻嗜五侯鲭。
征途望断河冰合，旅馆吟残海月生。
且共淹留话离索，一尊浊酒为君倾。

樵风漾归舟，飘然一叶轻。
曲岸忽超逸，远山回抱明。
幽禽淡容与，荷芰相低倾。
野田足收获，邨叟时逢迎。
驩言无物役，得我游览情。
日脚暮云起，湖面蓼烟生。
秋光湛空碧，仿佛见重城。
候吏津亭外，稍闻笳鼓声。

人有精游艺，予尝观弈棋。
筭余知造化，著外见几微。
好胜心无已，争先意不低。
当人尽宾主，对面如蛮夷。
财利激于衷，喜怒见于頄。
生杀在于手，与夺指于颐。
戾不殊冰炭，和不侔埙箎。
义不及朋友，情不通夫妻。
珠玉出怀袖，龙蛇走肝脾。
金汤起樽俎，劔戟交幈帏。
白昼役鬼神，平地蟠蛟螭。
空江响雷雹，陆海诛鲸鲵。
寒暑同舒惨，昏明共蔽亏。
山河灿于地，星斗会璇玑。
因睹输赢势，翻惊宠辱蹊。
高卑易裁制，返覆难拘羁。
心迹既一判，利害不两提。
卷舒当要会，取舍在须斯。
智者伤于诈，信者失于椎。
真伪之相杂，名实之都隳。
得者失之本，福为祸之梯。
乾坤支作讼，离坎变成睽。
弧矢相凌犯，言辞共诋欺。
何尝无胜负，未始绝兴衰。
前日之所是，今日之或非。
今日之所强，明日之或羸。
以古观后世，终天露端倪。
以今观往昔，何止乎庖牺。
尧舜行揖让，四凶犹趄趑。
汤武援干戈，三老诚有讥。
虽皋陶陈谟，而伊周献规。
曾未免矣夫，疗骨而伤肌。
仁为名所败，义为利所挤。
治乱不自己，因革徒从宜。
与贤不与子，贤愚生瑕玼。
与子不与贤，子孙生疮痍。
或苗民逆命，或有扈阻威。
或羿浞起衅，或管蔡造疑。
或商人征葛，或周人乘黎。
或鸣条振旅，或牧野搴旗。
灼见夏台日，曾照升自陑。
安知羑里月，不照逾孟师。
厉王奔于彘，幽王死于骊。
平王迁于洛，赧王败于伊。
或盟于召陵，或会于黄池。
或战于长岸，或弑于干谿。
或入于鄢郢，或楼于会稽。
或屠于大梁，或入于临淄。
五霸共吞噬，七雄相鞭笞。
暴秦灭六国，楚汉决雄雌。
天尽于有日，地极于无涯。
遐迩都包括，纵横悉指挥。
井田方奕奕，兵甲正累累。
易之以阡陌，画之以郊畿。
销之以锋镝，焚之以书诗。
罢侯以置守，强干而弱枝。
重兵栖上郡，长城堑边陲。
自谓磐石固，万世无已而。
回天于指掌，割地于阶墀。
视人若蝼蚁，用财如沙泥。
阿房宫未毕，祖龙车至戏。
骊山卒未放，陈涉兵自蕲。
灞上心非浅，鸿门气正滋。
咸阳起烟焰，南郑奋熊罴。
人鬼同交错，风云共惨凄。
项强刘未胜，得鹿莫知谁。
约法三章在，收兵五国随。
庙堂成筭重，帷幄坐筹奇。
广武貔貅怒，鸿沟虎豺饥。
荥阳留纪信，垓下别虞姬。
三杰才方展，千年运正熙。
山川旧形胜，日月新光辉。
正朔承三统，车书混四维。
方隅无割据，穷僻有羁縻。
后族争行日，军分南北司。
当时无佐命，何以救颠隮。
百战方全日，长兵震天垂。
岂知巫蛊事，祸起刘屈牦。
冢宰司衡日，重明正渺弥。
见危能致命，无忝寄孤遗。
剧贼欺孤日，行同狐与狸。
宫中凌寡妇，殿上逐婴儿。
龙战知何所，冰坚正在兹。
溃堤虽患水，御水敢忘堤。
东汉重晞日，昆阳屋瓦飞。
幽忧新室鬼，狼籍渐台尸。
鄗邑追隆准，新安扫赤眉。
再逢火德王，复睹汉官仪。
窦邓缘中馈，阎梁挟牝鸡。
经何功殆尽，至董业都糜。
河洛少烟火，京都多蒿蔾。
长天有鸟度，白骨无人悲。
城有隍须复，羊无血可刲。
大厦之将颠，非一木可支。
孟德提先手，仲谋藉世资。
玄德志不遂，竟终于涕洟。
西晋尚清谈，大计悬品题。
妇人执国命，骨肉生疠疵。
二主蒙霜露，五胡犯鼎彝。
世无管夷吾，令人重歔欷。
广陌羌尘合，中州胡马嘶。
龙光射牛斗，日影化虹蜺。
辟草来洛汭，垦田趋江湄。
二百有四年，方驾而并驰。
东晋分南尾，时或产灵芝。
凡经五改命，至陈卒昌隋。
国破西风暮，城荒春草萋。
长江空满目，行客浪沾衣。
后魏开北首，孝文几缉绥。
河阴旋有变，国分为东西。
尔朱夺高氏，宇文灭北齐。
及隋始并陈，四海为藩篱。
泛汴公私匮，征辽士卒疲。
有身皆厌苦，无口不嗟咨。
处处称年号，人人思乱离。
中原未有主，谁识非鹿麋。
千一难知日，天人相与期。
龙腾则云霭，虎步则风凄。
母后专朝日，相仍紊宫闱。
可嗟桓彦范，不杀武三思。
绣岭喧歌舞，渔阳动鼓鼙。
太平其可傲，徒罪一杨妃。
剑阁离天日，潼关漏虎貔。
两京皆覆没，九庙咸倾欹。
乐极则悲至，恩交则害携。
事无可柰何，举目谁与比。
自此藩方盛，都无臣子祗。
恃功而不朝，讨贼以为词。
各拥部兵盛，谁怜王室卑。
邀朝廷姑息，观社稷安危。
攻取非君命，诛求本自肥。
乘舆时播越，扈从或参差。
尾大知难运，鞭长岂易麾。
长奸忧必至，养虎害终贻。
国步何颠沛，君心空忸怩。
时来花烂漫，势去叶离披。
十姓分中夏，五家递通逵。
徒明星有烂，但东方未晞。
才返长芦镇，旋驱胡柳陂。
绛霄兵自取，玄武火何痴。
中渡降堪罪，栾城死可嗤。
太原朝见入，刘子夕闻啼。
事体重重别，人情旋旋移。
弃灰犹隠火，朽骨尚称龟。
谲诈多阴中，艰忧常自罹。
挠防肤革易，患救腹心迟。
语祸不旋踵，言伤浪噬脐。
欲升还陨落，将坠却扶持。
瞑眩人皆恶，康宁世共晞。
须能蠲重疾，始可谓良医。
久废田硗确，难行路险巇。
不逄真主出，何以见施为。
家国邅迍极，君臣际会稀。
上天生假手，我宋遂开基。
睿筭随方设，群豪引领归。
迄今百余载，兵革民不知。
成败须归命，兴亡自系时。
天机不常设，国手无常施。
往事都陈迹，前书略可依。
比观之博弈，不差乎毫厘。
消长天旋运，阴阳道范围。
吉凶人变化，动静事枢机。
疾走者先颠，迟茂者后萎。
与其交受害，不若两忘之。
求鱼必以筌，获兔必以罤。
得之不能忘，羊质而虎皮。
道大闻老子，才难语仲尼。
造形能自悟，当局岂忧迷。
黑白焉能浼，死生奚足猗。
应机如破的，迎刃不容丝。
勿讶傍人笑，休防冷眼窥。
既能通妙用，何必患多岐。
同道道亦得，先天天弗违。
穷理以尽性，放言而遣辞。
视外方知简，听余始识希。
大羹无以和，玄酒莫能漓。
上兵不可伐，巧历不可推。
善言不可道，逸驾不可追。
兄弟专乎爱，父子主于慈。
天下亦可授，此著不可私。

洛阳自为都，二千有余年。
举步图籍中，开目今古间。
西北岌宫殿，东南倾山川。
照人伊洛清，迎门嵩少寒。
水竹最佳处，履道之南偏。
下有幽人室，一径通柴关。
蓬蒿隠其居，藜藿品其飡。
上亲下妻子，厚薄随其缘。
人虽不堪忧，己亦不改安。
阅史悟兴亡，探经得根源。
有客谓予曰，子独不通权。
清朝能用才，圣主正求贤。
道德与仁义，不徒为空言。
功业贵及时，何不求美官。
上食天子禄，下拯苍生残。
通衢张大第，负郭广良田。
朱门烂金紫，青楼繁管弦。
外厩列肥骏，后庭罗纤妍。
入则坐虚堂，出则乘华轩。
冠剑何烨烨，气体自舒闲。
高谈天下事，广坐生晴烟。
人莫敢仰视，屏息候其颜。
此所谓男子，志可得而观。
又何必自苦，形容若枯鳣。
道古人行事，拾前世遗编。
而临水一沟，而爱竹数竿。
此所谓匹夫，节何足而攀。
予敢对客曰，事有难其诠。
身非好敝缊，口非恶珍膻。
岂不知系匏，而固辞执鞭。
盖惧观朵颐，敢忘贲丘园。
深极有层波，峻极有层巅。
履之若平地，此非人所艰。
贫贱人所苦，富贵人所迁。
处之若无事，此诚人所难。
进行己之道，退养己之全。
既未之易地，胡为乎不坚。
敢谓客之说，曾无所取焉。
猗嗟乎玉兮，产之于荆山。
和氏虽云知，楚国未为然。
污隆道屈伸，进退时后先。
苟不循此理，玉毁谁之愆。
道之未行兮，其命也在天。
近日游三城，薄言尚盘桓。
当世之名卿，加等为之延。
或清夜论道，或后池漾船。
数夕文酒会，有无涯之欢。
十月初寒外，万叶清霜前。
归来到环堵，竹窗睛醉眠。
仰谢君子知，代书成此篇。

残雪已消冰已开，风光渐觉拥楼台。
旅人未遂日边去，春色又从天上来。
况是樽中常有酒，岂堪岭上却无梅。
若非太守金兰契，谁肯倾心重不才。

中年豪宕以词行，醉墨淋漓一座倾。
昔竞捧笺求少蕴，今谁沥酒吊耆卿。
戴花起舞生无闷，荐菊为肴死亦清。
愁绝水仙祠畔路，萋萋原草几枯荣。

原上车千两，倾城出送终。
孟邻怀旧好，防墓怆新封。
鹤吊孤峰顶，牛鸣半驿中。
会携刍一束，自往唁林宗。

一已为多况百哉，得君诗卷久惊猜。
乍疑姑射山头比，谁唤勾芒雪里回。
委壤可怜渠有命，倾城岂是子无媒。
直须着意描香影，和靖宗人合咏梅。

昔委荆榛谁起废，今增轮奂不为奢。
微神通力营经藏，须海潮音转法华。
况有紧帮王打供，岂无长者子倾家。
此行非作衣钵计，饶益尤多等算沙。

邂逅曾倾盖，殷勤许制铃。
荣枯一炊黍，聚散两浮萍。
方喜占郎宿，俄惊陨使星。
遥知华表路，新种短松青。

少君早有箕山志，昔者闻之西涧公。
倾盖无堪赠程子，式闾犹记吊林宗。
老夫久已植其杖，此士孰能招以弓。
耄矣心知难再面，乱山千叠暮云浓。

莫作封君看，慈祥若父兄。
化教虞芮逊，和了触蛮争。
列戟犹森卫，曹装忽趣行。
要知莆俗厚，冠盖送倾城。

何待台倾曲沼平，昨朝户牖上丹青。
寒花自拆侍中圃，劫火犹存太祝厅。
托绍遗言那忍负，哭怜哀挽不堪听。
空令雪鬓龙钟叟，秉笔来书宰上铭。

偶然倾盖欣初识，蓦地分襟惜久暌。
太末谩称三语掾，上林未借一枝栖。
空烦樗叟招魂些，赖有薇郎积善题。
他日广文燎黄诰，原头鹤表与云齐。

绝漠犁庭功可喜，与天争鼎志堪悲。
吠江帝剖为羓去，避地民劳若蚁移。
河决固非束薪塞，厦倾欲以一绳维。
英雄到了多遗恨，孺子林宗百世师。

盛德尤怀惠，名言可砭愚。
虽蒙分半席，终未□□□。
承学争歌薤，倾城出奠刍。
故交二大老，犹可捍□□。

昔梦随君去，犹疑在我傍。
素惭倾国色，旋学入时妆。

□□七月热，如焚复似烹。
炼成女娲石，烈甚祖龙坑。
月窟难梯上，天河莫挽倾。
黄昏一阵雨，高枕听韶声。

倾城迎侯锦归忙，儿女鲜衣妓晓妆。
龙首榜来春满郡，鸡栖车已夕还乡。
团司局结慈恩寺，一炬灯传旧弼坊。
莫作寻常先辈看，淳熙相府甲科郎。

年饥未可倾家酿，昼短真当秉烛游。
中国醉乡隔万里，岂无寸地可逃愁。

贵人列屋贮倾城，公独斋居彻骨清。
七袠高年高上品，夜窗相伴一寒檠。

倒峡词章了不难，气吞云梦有余宽。
社间宰相当推汉，圯下书生空念韩。
倾盖金兰如旧契，把杯鱼水便相欢。
诗肩耸折酬君贶，弄斧般门奚足看。

老子诗盟久废闲，喜君步骤少陵坛。
句敲金玉声名远，韵险车斜心胆寒。
倾出囊中和月露，皎如盘底走珠丸。
苦莍难没诗家事，会看尘冠早一弹。

见说西京有魏家，瑞云吹紫染芳华。
移将万里豪门贵，幻出千枝倾国葩。
新佩荷囊重渍色，更乘兰馥七香车。
倡花野蕊都销尽，来配姚黄得共夸。

东皇又罢调春手，花飞十不啻八九。
不论韦曲与少城，卸尽锦机忍回首。
唯余芍药不搀先，却与蔷薇相争妍。
小栏逼束恣娇姹，高架支撑尽蔓延。
倡花冶蕊都妆靓，赢得先开不相见。
若令环列见倾城，羞杀群芳争掩面。
瑞云吹紫染二葩，只让西京一魏家。
新佩荷囊重渍色，更乘兰馥七香车。
主人寿乐献寿觞，哦诗都带花边香。
看来诗胞云梦豁，只愁拶破古锦囊。
昨宵点滴山间雨，弄晴賸着花上露。
主人晓起试吸将，便得长生之妙处。
醉潮玉颊十分红，主人与花恰相同。
兴来持酒绕艳丛，更折繁枝簪席东。
看花醉眼未惺松，忽然跳入花蕊宫。
寿仙喜与花仙逢，更入太史滑稽中。

天霜凋九陵，梧桐日枯槁。
凤德何其衰，惊飞下幽草。
九苞空髣髴，众彩各自好。
黄中独含章，见晚更倾倒。
托根幔亭峰，弱质深自保。
便翾金翅短，淡泊乃几道。
俗眼迷是非，人间迹如扫。

风吹仙梦落江南，忽忽今年六十三。
嗜酒引壶倾腊蚁，挥毫落纸食春蚕。
行观仙籍香浮桂，荣看恩袍色鬭蓝。
他日投簪松径下，摩挲铜狄对清谈。

吾欲钓鱼东海去，一叶扁舟未能具。
君呼小舫山水间，扣舷作歌秋水寒。
吾诗百篇不直一杯水，君歌一阕游鱼亦倾耳。
得君此编拱璧加明冰，玉笥陵云无此清。
安能移我龙湖白竺之茅屋，来并清江后湖曲。
我鸣榔，君扣舷。
醉歌长篇复短篇，却使后人呼作徐李同舟仙。

文皇命殉昭陵土，兰亭神迹埋千古。
率更拓本勒坚珉，盐帝归装留定武。
薛家翻刻愚贵游，旧本和龛归御府。
烟尘横空飞渡河，中原荆棘交豹虎。
维扬苍莅驾南辕，百年文物不堪补。
纷纷好事竞新摹，倾敧丑俗亡遗矩。
如今薛本亦罕见，髤{髟/开}典型犹媚妩。
清欢盛会何足传，右军他帖以千数。
托言此笔不可再，慨然陈迹兴怀语。
今昔相视无已时，手掩尘编对秋雨。

一别音容岁几更，纸灰飞尽泪犹倾。
最怜春雨相将足，绵上有田谁共耕。

小小盆中花，春风随分足。
花肥无賸红，叶瘦无欠绿。
心倾几点香，也饱游蜂腹。
太盛必易衰，荒烟锁金谷。

倾盖话平远，阴阴清昼长。
沧波没鸥鹭，烟草暗牛羊。
楼影欹东岭，钟声出上方。
新诗吟不足，就月屡移床。

举头见青山，高与天齐平。
俯首鉴灵泉，派分天池清。
是中十亩园，烂若红霞蒸。
夫差昔不国，舞榭歌台倾。
风惊柳腰折，雨集蛙部鸣。
霭霭墟里烟，纷纷鸡犬声。
寂寥千载后，公来畅幽情。
手种桃千株，草架屋数楹。
厥壤宜芬芳，昭俭易落成。
子孙相追随，日夕生遐征。
公今云台仙，轻强垂百龄。
支筇歌紫芝，倚松诵黄庭。
绿阴长蟠实，白莲闯池生。
客从何方来，略不通姓名。
自云多昔人，食之能飞升。
更老上所尊，只恐蒲轮征。
公乎笑而已，客言曾不听。
归来向人说，洞口云纵横。

扁舟泊晚橹咿哑，飘洒随风整复斜。
照夜初疑篷背月，隔溪遥认树头花。
村深浦远人迷路，苇折荷倾雁著沙。
渔父披蓑归去后，带烟茅屋两三家。

磨子峰头日已倾，楞伽塔顶月初生。
鸱夷去后烟波冷，怅望吴台与越城。

我观人生天地间，古今吁嗟行路难。
跻攀尺寸不可上，太行蜀道凋朱颜。
天台胜绝神仙录，遐方企仰倾心读。
跬步之间未暇登，多缘重耳而轻目。
胸量汪汪沧海窄，笔端旧有回天力。
莫年闲伴赤松游，兴来不负东山屐。
华顶万八千丈高，衡南泰北齐堪招。
凌风矫首欲飞举，收拾万象穷秋毫。
方广云中忽披觌，半千圣者皆相识。
妙法轰轰两涧宣，危磴蜒蜒一潭碧。
安得妙手李伯时，貌取牛背刘凝之。
猗欤樗散岩壑底，与世聿兀略不羁。
爱山只愁山可移，独许明月清风知。
兴公按图曾作赋，拂庵未到先题诗。

行歌有妙趣，声满沧浪边。
岱岳宗众山，渤澥倾百川。
今人悉暗投，无因难至前。
古人贵渐进，有本如原泉。
周程不可作，三叹抚遗编。
正音渺难听，蛛丝润鸣弦。

乘车山径苦崎倾，舟涉飞湍石胆惊。
等是危途休计较，此心无碍尽堪行。

词源倾写峡江流，曾蹋槐花月里游。
梅岭诗篇一瓯雪，芹宫书册四山秋。
明珠小借枯崖润，美玉那无善价酬。
再战定穿三级浪，丝鞭席帽拜新休。

极目龙门峻接天，仕涂倾盖便忘年。
太平官府闲吟竹，胜处园林笑举鞭。
松柏凌霜知独后，楼台得月会居先。
老臣忧国谁能识，飞雪飘飘上鬓边。

南极星高月一弓，天将好事庆仙翁。
朝中诏遣鲜于使，境上民争正献公。
葵藿倾阳清瘴雾，旗幢盖海飏薰风。
梅关南北俱和气，祝寿欢声两处同。

邪倾枝柱费三年，革故图新有待然。
凌雨千间骈紫佩，濂溪一派宝青毡。
韶鸣已觉俱忘味，鼎养何妨更击鲜。
师帅作成真有道，诜诜弟子信皆贤。

翰林天酒星，谪堕人间世。
豪气眇乾坤，浪迹寄湖海。
峨峨江祖山，片石峙西澨。
醉狂御风来，踞坐高傲睨。
一丝聊戏垂，意得在鱼外。
青天画屏句，妙越无尘界。
至今五百年，春虹绚晴彩。
我来访遗踪，蹑屐扪薜荔。
锦苔剥冰霜，髣髴题字在。
属时春夏交，微雨弄轻霁。
同游俱嘉朋，笑语洽倾盖。
云木团昼阴，松风奏天籁。
胜践心已惬，酣歌意弥快。
欲招台上魂，举爵酹清泚。
今昔自殊时，欣感谅一契。
诗成写苍壁，存否非所计。
长啸下归舟，惊湍送飞栧。

生长由来接社枌，台山越水偶中分。
一朝倾盖便知我，千里携家得傍君。
风厚大鹏培怒翼，天寒征雁拆同群。
折梅相送齐山路，愁绝江东日暮云。

目前机，向上著。
掉臂因行，倾湫倒岳，须弥灯王踏不着。

绿叶丛丛间紫茎，芳心细细为谁倾。
不如去入芝兰室，凑得仙家一段清。

吁嗟从古行路难，长亭短日天风寒。
舟胶马隤忧欲死，朱门歌舞谁办此。
一朝邂逅荥阳君，首倡开土囊俱倾。
五丁未具饭能几，群毛不集裘安成。

三十六洞天下奇，三十六峰名武夷。
武夷山中溪九曲，曲曲泻出清涟漪。
溪南溪北山对立，拔地插天几千尺。
或如丹砂丹，或如碧玉碧。
东望开楼台，南顾俨城壁。
廪庾积其西，车盖列其北。
磊磊落落不可名，怪怪奇奇神所刻。
草木不移寒暑心，岩峦长带烟霞色。
太玄姥，武夷君，幔亭虹桥凌紫云。
曾孙宴罢桑海变，长琴短鼓空纷纷。
魏公子，张真人，嗜酒一谪八百春。
功成白日生羽翼，巅崖灵蜕犹如新。
我欲冥搜极幽远，櫂船朝去暮忘返。
峰回嶂合忽复迷，安得飞梯宿云𪩘。
鸾鹤去兮猿猱啼，恍空中兮闻金鸡。
石啮足兮溅溅，风吹衣兮凄凄，洄洑萦折。
谽谺崔嵬，石堂真馆豁然而中开。
壑舟不坠栈不朽，至今药炉丹鼎髣髴千仞之层崖。
目亦不能尽，心亦不能恻。
桃源风景未复见，柯山日月难重得。
鼓余枻兮潺湲，乘惊波兮下前滩。
瞬息兮回首，失向来兮巑岏。
呜呼，列仙高拱兮宅玄都，二圣继御兮恢炎图。
措斯世于平乂，应皇家兮瑶符。
臣守藩兮南国，臣倾心兮北极。
山之高兮水之深，祝吾皇兮寿千亿。

吾闻北山阳，岩壑宝相窍。
何年开鸿蒙，随地通窔奥。
朝真高难攀，冰壶深莫料。
诡怪者双龙，崖室最苍峭。
上霄虽晚出，烟霞寄孤峤。
寻源陟空山，访仙款遗庙。
始探颇褊窄，稍入亦窈窕。
上穴由梯升，傍穿须火照。
青厂既郁郁，白乳仍皭皭。
旁通多曲折，幽眇转奇妙。
穷探岂不欲，所畏自微爝。
昏昏蝙蝠飞，悄悄鼪鼯叫。
或疑洞灵出，或恐山鬼啸。
又闻村中氓，凿石供灰烧。
俄然得深窦，倾城尽登眺。
何人不好事，窒塞迷其要。
此虽幸独存，荒僻委蓬藋。
傥移傍京邑，车马日号召。
了知神仙事，茫昧不堪吊。
岂无隠沦士，岩筑像惟肖。
畬田沃可耕，涧水清可钓。
平生爱泉石，自谓饥可疗。
喜兹近吾隠，来往足谈笑。
此意复谁论，行行逢荷筿。

数亩松筠种不成，荒坛祭别酒频倾。
老天辜负归乡志，冷地寻思到世情。
日落关河孤鹤远，夜凉灯火小虫鸣。
应须趁取黄金在，买宅西湖住一程。

小园虽偪仄，堂成春告残。
群山当目前，翠色烟中繁。
隔堤多垂杨，纷纷风前翻。
畦夫为予言，宜插秋牡丹。
既无倾城艳，亦可酒筵看。
根株虽脆弱，千叶攒中单。
夕阳媚晴水，红湿回轻澜。
休从殷七七，染法成欺暪。

东家机杼鸣，西家舂杵急。
西家荷艳鲜，东家竹翠湿。
小小了生涯，四壁从渠立。
昨朝雨倾盆，鸡栅又新葺。
柘叶延凉阴，父母妻儿集。
村南沽酒归，佳馔有鱼入。

古人对镜辞，率是年纪老。
出言反成悲，未免耿成抱。
间有少年人，对镜默祈祷。
第一早功名，第二多寿考。
第三欲富贵，满屋贮珠宝。
此心机械生，此身晨夕恼。
用一每藏九，终焉乖至道。
目为守钱虏，名字亦可保。
不见王夷甫，举去忘稽考。
我今对镜别，有酒便为好。
欲醉未醉间，浩歌出晴昊。
荷花解人心，风前互倾倒。

今年气候迟，五月寒尚在。
花柳已稀疏，轩窗颇潇洒。
提携一书箧，转盼十五载。
自拂蛛蝥去，文字生光彩。
名起致人嫌，俗冗令我凂。
袖手细旁观，小大立可待。
樵夫唱竹枝，渔人歌款乃。
清适付傥来，浪语免后悔。
吾家儒代耕，官卑谨勤怠。
入夜倾碧香，聊用浇磊块。

群花极妖丽，不似梅花清。
孤标年年在，吟意年年生。
香清到诗骨，可玩不可名。
安得李杜辈，美酒为之倾。

春意垂垂尽，名花续续开。
谁知倾国色，元未著香埃。
曾向芜城见，还惊茗水来。
贪看诗律细，忘覆掌中杯。

久无名酒共君倾，静对溪山悦我情。
雨沁荷花多退色，风穿梧叶强成声。
乾坤纳纳从来大，岁月堂堂未用惊。
甚欲著书传后世，只愁议论太平平。

一片云飞雨趁来，常年此候捷如雷。
满天尽黑都吹散，俄顷还明又复回。
准拟却无真失望，等闲易有竟难猜。
化工若念农辛苦，早赐倾盆亦快哉。

雨细成珠琲，纷纷入绿花。
绿花无不湿，倾处又成波。

久知凫短鹤长语，谁赋花荣竹脆诗。
物理无穷难测识，且倾美酒乐天时。

泛观今人诗，机巧由心生。
镂冰与铸木，未免求虚名。
岂知制作妙，浑然同水清。
尘埃数张纸，亦足传佳声。
群趋不知守，辛勤到莫龄。
奈何口耳间，一见意已倾。
投身入诗社，被褐生光荣。
党同伐异说，初非出本情。
我愿剖藩篱，学力随所成。

京旅江郊僻，楼居賸得清。
柳风罗带袅，荷雨水银倾。
日夜潮来去，东西山送迎。
悠悠千古兴，吴越暮云平。

君不见邯郸轻薄少年儿，鬭鸡走狗长相随。
忽然失意向杯酒，拔剑相看死何有。
君不见关西大姓多侠徒，结客如云倾五都。
一朝金尽人事改，昨日交朋竟谁在。
我笑悠悠世上人，须臾反复非情亲。
拂衣便欲沧海去，但许明月随吾身。
张侯为人心事好，使我一见喜欲倒。
交友如君未易逢，相逢恨不相知早。
相知虽早亦何为，气豁神倾在一时。
君知海内刘玄德，我识弘农皇甫规。
昨来赠我琼瑶作，把酒高吟意寥廓。
色动曹刘侧耳听，魂归万古开冥漠。
故人一别两何如，无限风期记素书。
千里神交如咫尺，相思谁道隔江湖。

君不见邯郸轻薄少年儿，鬭鸡走狗长相随。
忽然失意向杯酒，拔剑相看死何有。
君不见关西大姓多侠徒，结客如云倾五都。
一朝金尽人事改，昨日交朋竟谁在。
我笑悠悠世上人，须臾反复非情亲。
拂衣便欲沧海去，但许明月随吾身。
张侯为人心事好，使我一见喜欲倒。
交友如君未易逢，相逢恨不相知早。
相知虽早亦何为，气豁神倾在一时。
君知海内刘玄德，我识弘农皇甫规。
昨来赠我琼瑶作，把酒高吟意寥廓。
色动曹刘侧耳听，魂归万古开冥漠。
故人一别两何如，无限风期记素书。
千里神交如咫尺，相思谁道隔江湖。

雪岩偶得片时留，倾倒清尊兴未休。
香积寻常分药水，禅林自昔枕江流。
羊肠盘转层崖荫，山腹空悬古洞幽。
谈笑相逢情更厚，何当携手约重游。

艺业难精最是诗，千差万别信难知。
还须倒岳倾湫手，却有惊天动地时。
鸟迹论书方古雅，龙媒入画始权奇。
夷然便欲趣平淡，此法谁传我亦疑。

故人千载隔幽明，昨夜踌躇过数更。
握手不知为已死，掀髯犹更话无生。
海山兜率归何乡，漳浦咸阳寤自惊。
拥被长吟天未晓，满檐落月泪如倾。

为道难言不著书，但知日用是根株。
当筵自昔倾龙象，嗣法何人识马驹。
六学即今皆剿说，一齐孤立可长吁。
犀斜南谷穷愁骨，仙境能谈旧事无。

好友怜余渴饮溪，醲香每月入缄题。
分无内库黄封赐，似有孤山赤帮支。
把盏惭非浆玛瑙，倾瓶尤胜碧玻璃。
三升美酝何须恋，绩也当年可煞痴。

晓云如墨幕诸山，飞瀑倾河顷刻间。
一喜令人无着处，长歌欹枕听潺潺。

良夜空如洗，凭栏一望平。
星垂因野阔，野净见星明。
点点光疑坠，荧荧势半倾。
天低连岸远，地尽看参横。
水迥过时白，云收撤夜清。
银河今咫尺，我欲泛槎行。

对饮敲铜斗，声声应浩歌。
频斟江上酒，亟拜浪中婆。
深浅倾浮蚁，低回舞短蓑。
白头高似屋，素袜想凌波。
江远如神在，杯长奈我何。
却怜独醒客，憔悴赋湘娥。

剑佩随夫子，倾心一瓣香。
四科分等级，数仞叹宫墙。
我正劳钻仰，人惟较短长。
可窥怜子贡，欲倚愧蒙庄。
步步瞠吾后，巍巍藐彼堂。
传心因坐见，三圣远相望。

客有南来者，云君病本无。
信然身是梦，俄尔我非吾。
甫脱登山屐，犹倾对月壶。
人生太危脆，变幻止斯须。

开元初政尽精明，岁晚色□□牝晨。
胡雏养虎自遗患，马嵬□袜生战尘。
幸哉有子系民志，宗祏将倾犹未坠。
当时监国若□避，大物必归安与史。
较轻量重法受恶，父子至情休责备。
南内凄凉叶落时，尚胜公侯草间市。
镂刻摹写皆瓌词，□□以颂而以规。
我来解嘲千载后，□起九京共评之。

先生独得考亭传，一脉斯文瑞应天。
伯仲学成金玉质，父师道维孔颜□。
四方翼戴倾冠盖，五代追崇接后先。
天地锺英应有任，第为濂洛浚渊源。

九秩犹身健，联麾见子荣。
笏床欢节序，鸠杖话平生。
世久伤零落，吾犹及老成。
酸风吹苦泪，一为典刑倾。

杀更声里乱啼鸦，十二屏山卷碧纱。
海月倾欹光未没，隔墙犹照紫薇花。

倾国倾城岂在人，人间只有此花新。
冰霜过了翩然去，万紫千红各占春。

倚竹佳人翠袖长，蔷薇花露染衣裳。
一时倾倒春风意，岂是常娥月里香。

月明浑似雪，树老数枝倾。
月落江村黑，孤吟意不平。

天迷迷，地密密，海漫漫。
身若仓中鼠，迟回出门难。
大道冥冥不知处，小人心里藏崩湍。
我亦为君长叹息，炊沙作饭岂堪吃。
棘针生猛义路闲，太华磨成一拳石。
不惧天地倾，津涯浩难识。
龙蟠泥中未有云，封狐雄虺自成群。
人生结交在终始，细人何言入君耳。
归卧东窗兀然醉，任他上是天，下是地。

竹已萌千龙，水自走万马。
人在苍琼轩，笑倾白玉斚。
饮到月华落，醉倒洞之下。
一堂皆酒仙，地远无人画。

孝之一字协天伦，信可通天感鬼神。
霜满竹林安得笋，心倾泪雨自生春。
祇闻郭巨曾埋子，岂得曾参亦杀人。
凿隧及泉愚尔耳，斯人盍是舜之臣。

如今无用绣香囊，已入空王选佛场。
生铁脊梁三事衲，冷灰心绪一炉香。
庭前竹长真如翠，槛外花开般若香。
万事到头都是梦，天倾三峡洗高唐。

千林凉叶颤秋声，前庭后庭新月明。
聚头举酒固自乐，秉烛游园聊适情。
此去寒衾仙骨冷，可堪清夜泪珠倾。
人生聚散浑无据，相约同游白玉京。

千山万山耸寒碧，桃花李花正春色。
客来登此一览亭，东望长江渺无极。
烟飞松坞晓苍凝，雨过竹林晚翠滴。
人家楼阁下参差，天宇云霞上郁密。
平湖青草覆白沙，峭崖断岸几千尺。
芦荻丛中鸥鹭闲，来往渔舟三两只。
柳阴浓淡夕阳斜，藓岩石磴满山赤。
落鸦噪下枯树枝，鸡犬声中半樵笛。
疏篱小屋可容膝，目对青霄一太息。
满城车马走红尘，何人知享此幽寂。
竹炉焚罢柏子香，甆杯倾泻碧玉液。
饮到如泥卧石鼓，醒来瀹茗自闲适。
啸咏太空歌一曲，风吼千林月华白。
一览亭前双目明，诗成自觉天地窄。
云崖烟树几重重，三百六十真奇峰。
我将持斧扣洞门，借问蟠桃几时红。
流光瞬息付一电，万事转头如去箭。
南康有个陈参军，心镜如如成一片，自笑浮生若春燕。

魃焰𦶟天草木烦，请檄上清火铃君。
为我挽断黄河源，并与拽翻苍海根。
我亦弗信神龙顽，我亦弗疑神雷蛮。
速须{毛及}雨如倾盆，鹤林真人事奏函。
白昼香篆升天门，东井箕星访白羊。
丰隆急速追玄溟，宇宙肸蚃一弹指。
郊外万丝悬如绳，人疑袖手倦作霖。
岂知此心冥太清，夙世已是神霄卿。

烛影夺明月，锺声撞晓云。
甆盘余柏子，倾作一炉焚。

鲜怡寡乐负清明，帘外花如红泪倾。
又是残春将立夏，如何到处不啼鶑。

道人惯吃胡麻饭，来到人间今几年。
白玉楼前空夜月，黄金殿上起春烟。
闲倾一盏中黄酒，闷扫千章内景篇。
昨夜锺离传好语，教吾且作地行仙。

我寻屏迹到猿啼，云满山前花满溪。
高峰壁立七十二，风生两腋天可梯。
炼师两鬓东风黑，绀天不流月光白。
檐牙咬雨昨已晴，松幄张空夜瑟瑟。
兴浓抱石玄以轻，得意七弦横玉绳。
膝头指弄响玲玲，灿然夺目三十星。
初如雨滴芭蕉夜，久坐梧桐猿啸罢。
宛然幽涧听鸣泉，偶杂修篁戛清夏。
先疑易水渡荆轲，已转似劝无渡河。
美人金帐别项籍，壮士铁笛吹孟婆。
不然双雉两南北，或者妇牵苏武服。
弦中何似湘妃怨，指下为甚明妃哭。
又非林下感蟏蛸，更匪胡笳叫晚秋。
自然雁声下遥塞，忽觉蝉噪过南楼。
君休弹终我畏听，满怀今古兴亡病。
苍梧云愁虞舜远，鼎湖云出轩辕冷。
一声一声复一声，不管世间银发生。
弹尽天涯夕阳影，又向山中弹月明。
胡长卿，去已久，韩飞琼，无此手。
玉帝闻未曾，人间空白首。
柳花霏霏满江城，城外海棠红泪倾。
恐君余思更未已，为我春昼闻晴鶑。

满林幽竹夜来风，南极一点飞寒空。
玉炉异香绕琳宫，此间知有神仙翁。
清胜轩中颇幽绝，白须道士持檀笏。
眉毛掀起溪上云，眼光烁破峰头月。
琼房壁上挂瑶琴，把剑舞罢千古心。
蓬莱一别醉吹笛，今日一见歌长吟。
天祇呵道绿烟起，满前王赵皆珠履。
倦虬缩尾青蛇死，弹指倾倒天河水。
砂篆一挥走神鬼，雷电霹雳动天地。
信知妙用古所无，犹未收拾归天衢。
月冷风清白鹤唳，宝旛飞霞绕玉壶。
武夷散人好诗酒，昔者见君今番又。

昔在青华第一宫，祇缘醉后怒骑龙。
倾翻半滴金瓶水，不觉人间雨发洪。

元正启祚，万物咸新。
山形拄丈子，只么黑鳞皴，时来也解笑翻身。
倒腹倾肠为君说，唱歌须是帝乡人。

左提鱼篮，右搴衣袂。
浩浩尘中，一声活底。
倾国倾城眼豁开，早已白云千万里。

者风僧，甚举止。
木铎一摇，声在人耳。
邈吾真处点着便行，咬生菜时触着便讳。
明头暗头拶着便转，今日昨日扶着便醉。
或于道吾手里倒送枪头，或于临济面前满倾恶水。
如斯伎俩，果能成褫人，建立黄蘗宗旨者耶。
况其掣狂掣颠，有头无尾，是皆不逃大仰之谶盘山之记。
末后若不向东门南门西门北门觅个走路，定不免新妇子老婆禅小厮儿抚掌笑你。

辊绣球，打瓦鼓。
半巴音，半鲁语。
心胆倾，面目露。
不可描，不可塑。
故天下称之曰东山演祖。

海棠最佳须老丛，远及百年花始红。
历看名葩此为盛，刚柯硬叶交相映。
倚石攒青二三丈，雨膏倒吸胭脂上。
仿佛璇霄发曙光，细族蓬莱绣旗仗。
露欲收珠色转深，香玉万颗藏春阴。
轻风欲透紫丝障，一片朝霞倾入林。
凤城多少栽花处，低嫩俱无可观树。
相对令人忆故山，年年雕萼扫朱栏。
只今惟有溪童在，应放高枝栖白鹇。

春风忽来花满树，海棠最多绕栏吐。
客愁才动不复安，两脚春泥踏春雨。
高枝背面辞晓喧，低枝湿透挥未干。
胭脂深重粉亦殷，颜色滑腻脂肉寒。
五云忽卷晨妆毕，晓来姿态俱已失。
悔不敲门请君出，吃酒忍饥看半日。
疾呼杯酌倾已迟，但惊野雪扫还飞。
可能就赐醉眠者，烂嚼落花听鸟啼。

山前削成面，山后不露骨。
何人恋巢居，结屋寄突兀。
多风锁寒殿，频雨闭石窟。
笋透狮子倾，草蔽鸱吻没。
髑髅串胡神，缨络缠古佛。
熹灯影摧残，槁柏香蓬馞。
丹叶夏犹在，绿树暑未发。
坳径鸣秋蛩，闲阶起苍鹘。
僧衣莓苔侵，斋钵野菜掘。
梵庋止数卷，矧能备巾拂。
奔波道涂间，体倦神屡竭。
大险厄在前，醉梦魂恍惚。
信陋获安处，不胜尘土汩。
经房晚栖禅，殆亦未易忽。
铁凤终日叫，心颇恶此物。
欲去欲住间，征帆已超越。

久客无别望，出门惟快晴。
茅店局促卧，村静不打更。
淅沥渐有间，四檐稍收声。
俯身问僮仆，贪睡语辄惊。
耳边嘈囋动，邻房先戒行。
拂拭弄包裹，人健脚亦轻。
溪舂黄粮响，窗扫巨竹倾。
山路少泥土，意想砂砾平。
舍梦弃衾枕，披衣散纵横。
屈指计道里，陡觉神思清。
菜老复命煮，小鲜岂足烹。
旅饭任麤粝，苞苴且难成。
值雨及雷雹，一阻三宿程。
南北互有适，后先何必争。
东方晓色至，隠隠天渐明。
分手出门去，相引行水坑。

水陆尽经过，地暄晴更和。
鸟声临水近，人影向桥多。
细雪倾残橘，轻冰脆立荷。
少为盐米计，听彻竹枝歌。

数杯恬淡酒，相就等闲倾。
得失徒多感，行藏任独清。
昼闲风有味，春尽雨无声。
但惜新栽柳，相呼欠一鶑。

巨浸连吴越，高躔直斗牛。
玄明开别府，江伯汇支流。
象纬元精逼，神奸秘怪裒。
番君疏带砺，彭蠡壮襟喉。
赴隙如无地，凭壖忽有州。
津涯逾写润，窟宅定刳幽。
岛认瀛鳌戴，涛疑阵马搜。
珠跳怜雨驶，镜滑识风收。
树带乔枝隠，山余短碧浮。
窥觇疲罔象，睥睨忲阳侯。
漾月都迷皓，蒸云间作油。
涵濡均藻荇，冗长到{丷/八}鳅。
蜃幻晴嘘阁，龙腥夜拔湫。
万寻县圃玉，一带洞庭秋。
盈缩知谁纪，吞并似力揪。
鲤矜封赤𩽼，龟笑斥朱眸。
嵌窦扶桑啮，珍文匠石锼。
鸥群驯野客，蚖肆傲潜虬。
罟数筐零霰，樯轻弩激鍭。
孰分浮瓠澨，或讶绕蛇丘。
弦索延商妇，舽艭送莫愁。
陶朱诚得策，神禹想遗忧。
端称潺湲弄，非无隠伏搜。
豆分高下渚，苇视去来舟。
血脉乾坤活，疮痍稼穑瘳。
披猖包息壤，琐碎略浮沤。
莲女婵娟棹，渔郎芼燥瓯。
有人搴绣被，无客傲鹴裘。
货贝穷干没，醪羞肃丐求。
束枯论沃釜，戒覆比倾辀。
众水杯盂外，他年吐纳尤。
鹊填功未议，鲸吸志应酬。
何事轻思济，吾防果未周。
阽危心骨醉，飘泊面颜羞。
敢计乘桴去，何知戴笠游。
片帆真扰扰，只影转悠悠。
卑湿嗟梁傅，星霜挂魏牟。
劳歌惭孺子，破簏付平头。
乌豉缘莼置，黄粮为鲙谋。
清螺取归日，稳棹听夷犹。

瞿昙李耳东家丘，不生虞夏生衰周。
世乱杀夺无时休，佛现身作大慈舟。
老务静治销戈矛，孔以笔诛著春秋。
学佛亦有绝世流，学老曾见飞升不。
最后三人师孔氏，气节虽同穷达异。
渊明不仕义熙岁，倾家酿秫供一醉。
翰林谪仙与苏二，卒以蛾眉招众忌。
脱靴偶忤高力士，触拨玉环良细事。
谁知绍述丞相嗔，铜驼陌上荒荆榛。
僧伽拥扶度鲸海，虏酋过坟禁樵采，使我掩卷增感慨。

帝赐琳宫散吏名，寄声黄合谢弓旌。
琴招野客持杯听，棋看痴人覆局争。
燕颔终当飞食肉，蛾眉最忌美倾城。
晴空万里君知不，苍狗白云常变更。

魁宿来临幕，不同常郡僚。
名高饶荐剡，官满合归朝。
彩旆倾城送，清声载路谣。
丽谯虽末绩，亦自出云霄。

少陵弦断无胶续，鸾凤巢高隔五云。
老子一身都是胆，要倾东海取龙筋。

赤城乌府家，忠信以为宝。
当年璧海珍，摛文绚春藻。
光焰万丈余，膏丐渊浩浩。
梯级丹霄宽，声名日杲杲。
几载造笋班，细武历蓬岛。
恬淡简世味，真实契穹昊。
兴感秋风莼，梦绕春色草。
有欲为留行，不可夺所抱。
乃眷古江城，姑烦寄牙纛。
除目出修门，驩颂生野老。
清透溪冰寒，明映岩月好。
心倾子衿青，魄褫猾隶皂。
饥岁忍流甿，烈风助淫潦。
其如来暮何，弗翅苏雨槁。
疾驱召父车，增峻尹铎堡。
顾余学独晚，遇李愧弗早。
兹尾群士僚，乃阶二天造。
恩休到松槚，庆色满粱稻。
赋别无佳言，劼毖有真祷。
祇恐难久外，端不俟及考。
宠褒腾玺书，虚𥩟副旒璪。
其以公之归，出手扶世道。

槐阴似尼父，轶轨追前踪。
绝尘非学步，所产夐无双。
今此于越东，锺孕亦鸿庞。
朅来于越西，掌教开群迷。
群迷于今正有赖，肯使玉佩从他之。
昔人种槐根细细，坐阅日月蝉已栖。
历聘辙环嗟不遇，岂若今日廊庙归。
要俾六经日益明，俗还唐虞熙又熙。
槐阴虽异道则一，彼不见用吾登跻。
宇宙虽云宏且邈，理焉所在成均齐。
槐阴槐阴异今昔，一则不用一明陟。
道在六经道固存，道出六经道还得。
洪哉尼父怀此道，今日谁知归探讨。
探讨既力道不殊，三都遂隳陈常讨。
天骄立可倾，神州立可清。
一祖八宗地，教化登升平。
先生为黄发，自可七六经。

此事人惟归厚德，那知天意个中明。
君看略扫妖狐窟，唤得倾盆雨自生。

九锁扃仙窟，栖真隔茂林。
地灵泉石秘，岩古薜萝侵。
屐践东山胜，樽倾北海深。
主人娱客兴，唤起玉龙吟。

天降疢疾殄我民，鸱鹠奋怒豺虎狞。
掩道赤鸦蔽阳精，夜罗鬼火塞要津。
当涂大吏腰缠金，挠腘稽颡泪满膺。
嗢咿软语若稚婴，欺卖宗祏倾皇灵。
有勇三子心棱棱，扳弧援甲凭孤城。
城頺兵折气益振，目光如炬铄成群。
或从辟雍曳长绅，欲拄八极遮帝{车屏}。
有伟三子辞轰轰，危立高骂声吐霆。
颈血溅天天为昏，断尸峙立不仆倾。
神扶鬼挟赫可惊，坐朝不与燕不宾。
寸武不踏黄金屏，性忠内发孰使令。
英气挺挺旷古今，朅来柯山访厥孙。
仿佛毅状冲杳冥，筑堂泮宇夐深明。
悲风苦雨凄棘林，魂兮来归肃泠泠。
寥哉旷宇畴非臣，登兹堂兮企风神。
须毛磔立心胆森，勿俾三子专修名。

天降疢疾殄我民，鸱鹠奋怒豺虎狞。
掩道赤鸦蔽阳精，夜罗鬼火塞要津。
当涂大吏腰缠金，挠腘稽颡泪满膺。
嗢咿软语若稚婴，欺卖宗祏倾皇灵。
有勇三子心棱棱，扳弧援甲凭孤城。
城頺兵折气益振，目光如炬铄成群。
或从辟雍曳长绅，欲拄八极遮帝{车屏}。
有伟三子辞轰轰，危立高骂声吐霆。
颈血溅天天为昏，断尸峙立不仆倾。
神扶鬼挟赫可惊，坐朝不与燕不宾。
寸武不踏黄金屏，性忠内发孰使令。
英气挺挺旷古今，朅来柯山访厥孙。
仿佛毅状冲杳冥，筑堂泮宇夐深明。
悲风苦雨凄棘林，魂兮来归肃泠泠。
寥哉旷宇畴非臣，登兹堂兮企风神。
须毛磔立心胆森，勿俾三子专修名。

露冷风高天气清，中秋月色更分明。
扪怀永夜心同照，抱膝孤灯兴自倾。
漏尽欣无尘客坐，钟鸣恍有老仙迎。
归来最爱天机静，莫遣纷纷混世情。

南州六月天不雨，千里川原成赤土。
禾黍盈畴强半枯，桔槹遍野民劳苦。
望云仰见日在天，旱魃肆虐如焚煎。
冯夷匿渊恐波竭，夸娥走海愁山然。
天外悠然片云起，倏忽走腾八埏里。
猛风惊电白昼昏，霹雳一声蛟蜃起。
马上谁把天瓢倾，须臾陆地波涛生。
禾黍芃芃复故秀，群黎载道生欢声。
秋来尚见时丰阜，会须售粲三钱斗。
官家燮理当有人，太史还看书大有。

同寅两载意何倾，不是人间儿女情。
嫉恶吾方欠隠忍，鉏奸君亦太分明。
是非烈日秋霜劲，利害浮埃抹电轻。
临别一言何所赠，做人须做十分成。

自春爰及夏，多雨少曾晴。
积压兼旬潦，弥漫四泽盈。
穉苗忧冒没，矮岸恐颓倾。
急遣洪宾佐，代余省尔氓。

五鼓立中庭，疏星一二明。
转头云复合，移步雨还倾。
感召虽人事，怨咨柰物情。
号空犹未应，隠痛痛无声。

携家经月尚羁程，随处风光似有情。
一石峭从平地起，数禽飞入半天鸣。
春生草树洲添绿，船载诗人水倍清。
晚泊别无消遣处，自酤村酒对花倾。

少阳一疏折群奸，拂袖归来日月闲。
误国小人犹法从，扣阍诸子自贤关。
是非颇亦通千古，义利那能立两间。
若向西湖浮画舫，好倾卮酒酹孤山。

轻风荡宿氛，薄日笼晓晴。
草嫩芟锄易，沙软蹙踏轻。
军容壮而肃，兵器老以刚。
震动击鼓鼙，节止鸣铙钲。
前行萃白旗，后队随红旌。
闪闪云雾披，閴閴烟尘凝。
放箭羽鲜新，张弓角光晶。
面丝搭饭玉，赭衫坐盈庭。
犒激券楮叠，簇结巾带横。
叉手最健武，骁势殊掀腾。
跳梁勇投掷，呼喝骄凭陵。
左旋忽右转，此伏俄彼升。
路分寻丈鬭，锋合毫厘争。
目与手不谋，须臾悬死生。
傥非教之素，何以所习精。
豫章太史氏，家世冰雪清。
早传师律严，遂识戎阵明。
坐言二十年，不见此宪程。
教场沮洳地，渍雨几浮倾。
荒池倒枯荷，腐水飘乱萍。
旧观喜再还，徒曰练弓兵。
公宇昔零落，华屋今峥嵘。
昔也一槩废，今也百度兴。
今昔同此时，人有能不能。
萧萧忧危念，策策夙夜情。
固将宣国威，非惟振家声。
儿戏谁逍遥，老成尚典刑。
嗟乎真将军，亚夫细柳营。

本是诗书种，躬耕寂寞滨。
倾家市鞍马，捐命犯风尘。
幕府差功级，京华困旅贫。
不如归去好，依旧号诗人。

我尝论诗始，其道最希夷。
神工裂浑沌，声音相雄雌。
物理何钜细，人性无妍媸。
当其天真发，各鸣志所之。
斯民朴未散，粹如玉不疵。
老穉壤衢日，君臣赓歌时。
下逮雅颂作，间列民风熙。
怡愉且密勿，和厚无浇漓。
固经圣人择，要匪古义亏。
屈宋变赋体，苏李五字诗。
七字追迅电，陶谢萦寒漪。
虽各骋逸思，犹如观尊彜。
但有奇古意，了非斧凿姿。
伤心玉台后，巧丽争纷披。
雕锼以为工，叫噪以为奇。
诗乃一技尔，那复古道为。
有唐李与杜，切切哀其衰。
稍欲复古作，便觉骚些遗。
后人好异论，咸酸各行私。
白以诡见斥，甫以朴见嗤。
那知托奥妙，中有真趣怡。
昧昧作者流，行行信且疑。
我尝任胸臆，谓自唐无诗。
山川或登览，朋友或聚离。
颇以悲喜意，吐作蹇复辞。
岂有肩古作，聊欲支倾欹。
子云不可待，赏者又复谁。
所以拜坛下，傥令佐鼓旗。
庶几皇甫谧，犹能知左思。

古剑蟠双蛟，瑞景腾丰城。
耿耿涵义气，凛凛无俗情。
尘世三十载，世事嗟冥冥。
当道舞狐鼠，白昼嗥山精。
秋风清夜发，匣内铿然鸣。
故人耿介士，有砥静且平。
寄语善持保，功用真难轻。
莫授刀锥铦，耗蚀徒欹倾。
许我砺英芒，一抹霜花明。
北扫京洛暗，南击猩鼯腥。
弹铗倚霄汉，掌上风云惊。
物莫不有用，时兮非人能。

玉华末命昭陵土，兰亭神迹埋千古。
率更拓本入坚珉，盐帝归装投定武。
薛家翻刻愚贵游，旧石宣和龛御府。
胡尘横空飞渡河，中原荆棘穴豺虎。
维扬苍茫驾南辕，百年文物不堪补。
纷纷好事竞新模，倾欹丑俗亡遗矩。
如今薛本亦罕见，仿佛典刑犹媚妩。
清欢盛会何足传，右军它帖以千数。
托言此笔不可再，慨然陈迹兴怀语。
今昔相视无已时，手掩尘编对秋雨。

宣和栋宇镇东城，平野苍然一眺明。
叠嶂有情宜晚对，两溪无奈向西倾。
招邀风月标严句，麾斥云烟醒鲁楹。
谁倚阑干来点检，渡头终日有舟横。

一簇楼台表郡城，月于此处最光明。
山摇玉彩东南上，水决金波西北倾。
老木修容宾画栋，女墙严陈护丹楹。
西风屈指何时到，来庆黄云万亩横。

施朱施粉色俱好，倾国倾城艳不同。
疑是蕊宫双姊妹，一是俱肯嫁春风。

地势东南一槩倾，水流何日得安平。
天津更在急流处，无限高深并此声。

兄既名雍弟名睦，弟兄雍睦情何足。
居常出入留一人，奉亲教子如其欲。
慈父享年七十九，四人稚子常相逐。
其间同戏彩衣时，堂上愉愉欢可掬。
慈父前年忽倾逝，尔弟今年命还促。
独予奉母引四子，日对几筵相向哭。
不知肠有几千尺，不知泪有几千斛。
断尽滴尽无柰何，向日恩光焉可赎。

芳草更休生，芳樽更不倾。
草如生不已，樽岂便能停。
雨后闲池阁，春深小院庭。
是时帘半卷，此际酒初醒。
密密嫩方布，葺葺绿已成。
送回残照淡，引起晓寒轻。
静衬花村薄，闲装竹坞清。
溪边微水浸，原上未春耕。
莫遣香车辗，休教细马行。
籍余无限意，望久不胜情。
台迥眉初敛，楼危眼乍明。
低低暮云碧，隠隠远山青。
翠接鸳鸯浦，萋连杨柳汀。
江潭夜帆落，海渚晚舟横。
戍垒角一弄，牧童笛数声。
沙头双鹭下，渡口乱鸿惊。
蓊郁出征地，芊绵奉使程。
远披来往路，遍遶短长亭。
苒苒秦皇墓，离离汉帝城。
荒凉故铜雀，破碎旧金陵。
雾鏁前朝事，烟昏后世名。
枯犹藏狡兔，腐亦化流萤。
纵刬奚由尽，才烧又却荣。
徒能蔽京观，仍愿且升平。

壬子初逢雪，未多仍却晴。
人间都变白，林下不胜清。
寒士痛遭恐，穷民恶着惊。
杯觞限新法，何故便能倾。

八载相逢恨未平，如何别酒又还倾。
虽惭坦率珠多颣，却识清和玉有声。
处世当为天下士，赏花须是洛阳城。
也知今古真男子，造化功夫不易生。

近年好花人轻之，东君恶怒人不知。
直与增价一百倍，满洛城春都买归。
一株二十有四枝，枝枝皆有倾城姿。
又恐冷地狂风吹，盛时都与籍入诗。

赐酒于君，饮不知味。
执法在前，恐惧无既。
当此之时，一斗而醉。
宗族满堂，既孝且悌。
尊卑以亲，少长有齿。
当此之时，二斗而醉。
宾之初筵，跄跄济济。
献酬百拜，升降有礼。
当此之时，三斗而醉。
里闬过从，如兄如弟。
时和岁丰，情怀欢喜。
当此之时，五斗而醉。
朋友往还，讲道求义。
乐事赏心，登山临水。
当此之时，八斗而醉。
男女杂坐，杯觞不记。
灯烛明灭，衣冠倾圯。
当此之时，一石而醉。

池畔拖垂柳，栏边笑晚花。
败荷倾弊盖，老桧露枯槎。
岁暮惊时态，年高惜物华。
东陵风未替，解忆故园瓜。

山泽两癯叟，交情几昏晓。
拥衾风雪夜，奇论互倾倒。
妙处不尽千张纸，直到无言忘寤寐。
如何漏泄此高吟，一洒龙蛇骇尘世。

嘉庆图传世所稀，夫何佛子遽西归。
平生施予心无为，时事艰难众有依。
德谊百年犹积累，诗书五世渐光辉。
儿童父老倾山谷，洒泪追随丹旐飞。

园林襟带两三家，翁季怡怡意度嘉。
时把酒杯倾月影，或烧石鼎煮天花。
青编有味毋吾隠，白发无情任汝加。
翠竹数竿新映石，岁寒只此是生涯。

烟雨斑斓石藓春，坠云谁梦宝花颦。
行人总被虚名误，到得倾城又误人。

志士惜流光，游子念长道。
流光如奔霆，长路漫浩浩。
饥人忽梦饱，百忧悉倾倒。
真妄安足论，荣名以为宝。

东邻老翁寒不寐，百结悬鹑抆悲涕。
自云子孙学灌园，不识江湖与风水。
大儿里胥缚送州，小儿遁逃卒未休。
老夫忍饥特未死，犂耙典尽春无牛。
身为王民合徭役，运米操舟操不得。
江湖风水未足愁，檝丧樯倾误人国。

不愁台岭路岧嶤，生怕平田恶水浇。
一杓又倾三百里，令人含恨不能消。

倾盖相逢尽故人，如君喜色更津津。
三更虽共金樽月，半日难留玉麈尘。
淮海浮名徒惹手，田园归计好谋身。
何时同醉孤山路，笑撚梅花问早春。

冻雨潇潇未肯晴，洒窗声似煮茶声。
山童酤得邻家酒，炒栗炉头独自倾。

水落寒塘初冷，霜倒枯荷半倾。
莫倚尾能涎涎，踏沈一片秋声。

两山壁立束微行，石齿参差半已倾。
莫等危时扶使稳，但逢险处放教平。
一毫以上诸人力，半月之间乐事成。
安得坦夷三万里，家家门外是鹏程。

相逢倾盖几何时，世俗于君亦诡随。
但觉文名惊朽钝，径令诗腹化神奇。
别来已赋三秋句，久欲尊为一字师。
洗耳正须过习簿，强于太乙夜烧藜。

茅斋坚坐日日雨，竹杖长闲处处苔。
半面不曾梅别去，四愁无奈草生来。
好山能费几两屐，胜日须倾三百杯。
说与海棠毋造次，不论蚤晚待晴开。

吾州断云边，山水则大好。
不知几何年，有一晦翁老。
去为考亭人，草树日枯槁。
儿时所钓游，岂不槩怀抱。
归来乎令威，杖屦费幽讨。
寒绿翁家塘，昨梦几倾倒。
田田君子花，籍籍书带草。
谁其月三间，聊以寄吾浩。
翁今为飞仙，落叶纷不扫。
滕侯所书绅，岁月略可考。
诸郎表章之，三峰倚晴昊。
藐予抱遗书，生世恨不早。
至今章句间，兀兀首空皓。
缅怀草堂云，春风动芹藻。

月寒弄清琴，石齿鸣涧水。
寥寥古音在，难入筝笛耳。
锺期渺秋江，停手子姑已。
齐竽杂秦缶，乃倾市门倚。
归从柴桑人，醉漉春瓮蚁。

明月如佳人，会晤良亦难。
畴昔相与娱，误作容易看。
何如费倾结，欲语不可殚。
云间金背蟆，爱惜白玉盘。
宁受妒妇欺，不借俗世观。
坐令四中秋，雨滴梧桐寒。
人情重今夕，吴缾藓花干。
亦知月不老，终当出林端。
岂无三百钱，醉此素所欢。
举杯吞寒光，流入诗脾肝。
令我书传香，一洗儒生酸。

朝雨暮雨不肯晴，昏昏冥冥如翳尘。
舍中连月汗流础，道傍前日泥埋轮。
东南地倾水所汇，潮汐沙拥江之滣。
埧头中沙坐可想，往往政与洪涛濒。
陵迁谷变不知代，但见万瓦差鳞鳞。
老钱试手建都邑，盖亦安土非经纶。
海咸舄卤易岚雾，况此梅蒸天絪缊。
沮洳与吾类{圭黾}黾，爽垲久欲还麋麕。
因思吴赵宁爱此，适已灞上翔真人。
当时倘匪地天泰，讵知无意云雷屯。

山谿斗折更蛇行，逗密穿幽见物情。
蜜为无花粮道绝，蚁知有雨阵图成。
饮风吸露蝉尸解，耸壑凌霄鹤骨轻。
鸜鹆能为祖仁舞，狎鸥欲与海翁盟。
未忘王谢寻常燕，不肯郦生吾友莺。
鹭以先后争食邑，鹊占南北启门闳。
春池泼泼鱼当乳，霜渚喑喑雁不鸣。
啄木画符工出蠹，提壶沽酒为催耕。
蚌何知识三缄口，蟹坐风骚五鼎烹。
巴郢画眉翻律吕，仪秦反舌定纵横。
鹅嗔晋帖得奇字，鸡唤祖鞭非恶声。
饱卧夕阳牛反嚼，误投干叶鹿虚惊。
一枝栖息鹪鹩足，三窟经营狡兔{土瓦}。
蝌蚪草泥文字古，蜗涎苏壁篆书精。
首昂蝜蝂贪宁死，壁奋螳螂祸自婴。
山麂见人头卓朔，野鸱得鼠腹彭亨。
雉倾族类甘为翳，鸭解人言略自名。
羊狠滥称髯主簿，蟫肥荐食楮先生。
色虽甚美猿深逝，骨不须多狗必争。
蛙为公乎缘底怒，鸠宁拙耳了无营。
劳形大块皆同梦，蝶化庄周月正明。

何须不踏东华土，何须不吃吴山水。
同时辈流半霄汉，径上银台披凤尾。
几曾礼部奏第一，十载青衫百寮底。
相公之甥迳甚捷，头放稍低那得尔。
直不虎关非狂耶，胡不爱官几历诋。
吏铨教授古括州，管领风云二三子。
孔堂丝竹秋雨荒，弦诵琅然顿盈耳。
深衣楚楚有古意，相对青灯夜分语。
六鳌云海渺何许，宝字森罗风日美。
人言欠渠挥翰手，倘及春江戒行李。
寒毡对客澹无欲，清梦不劳曾到此。
谈经归来喜津津，手洗翠缶香倾银。
何以娱子白发亲，梅花中有无边春。

中秋明日是，雨色半苍厓。
无月可吾子，有诗倾老怀。
人间棋局面，身外酒生涯。
莫及边头事，谁知浊与淮。

载将倾国尔为真，我梦扁舟作比邻。
今日避兵真是梦，可知夙世有奇因。
五湖烟水罨如画，鸱夷老子舍其下。
千秋声气梦相通，此地居停尔当借。
仙乎仙乎与世忘，何年归老耕闲堂。

春风一夜浪花起，大蚌小蚌浮江沚。
渔蓑撒网唶嚄音，满载论斗不论斤。
寄语庖厨煮白汤，脱壳击肉和椒浆。
烂蒸鲜美波臣选，倾壶泼面供早膳。
调羹娘子善刀藏，尚方滋味何分辩。
不须更说毳与皛，江南水菜人知少。
总道奇哉君善烹，明日饷君君当扰。

风号寒，霜凛冽。
屋浪崩腾，飞银撒雪。
截流过者，未称全提。
作死马医，暖气相接。
倒腹倾肠一线通，月明不借芦花白。

玄晖东田游，明远东城历。
深心慕尘轨，湖舷拟觞客。
零雨或尼之，辍策骈兹席。
霁虹带高岑，倾羲被回陌。
良知共遐睎，数陪竹林七。
境恬微尚惬，赏胜幽怀适。
怀沙事千载，旧恨犹能辟。
延首瞻楼颜，新愁渺难释。
天问愧非才，且可浮大白。
徙倚惊漏穷，晨宵挂东壁。

秋容满苕谿，天籁生菌阁。
幽怀对萧辰，意味更冲泊。
招朋倾一盛，相与慰牢落。
抵掌谈世事，亦可资一噱。
须臾白玉盘，高挂青绡幕。
赏心与景会，喜极悲还作。
渺然望西南，慨想旧猿鹤。
岂无首丘情，归去事耕凿。
奈何朝廷上，聚铁方铸错。
弃置勿复道，洗盏更深酌。
我老倦吟诗，无悰纪行乐。
故人诗筒来，晨檐有鸣鹊。

三年三中秋，月作一样奇。
清贫不设客，老倦不吟诗。
今年更凄凉，儿孙锁秋闱。
独坐南窗下，兀兀如孤罴。
追思欢娱地，无如少壮时。
尚记壬辰岁，鹤山靖州归。
八月十五夜，月华散前墀。
诸父秋山阁，群从幽芳池。
赋诗各分韵，醉墨纷淋漓。
鹤山读我句，终夜相嗟咨。
明朝操纸来，倾倒里中儿。
一往三十载，坐念心生悲。
前辈已雕谢，诸兄亦无遗。
奇孤一身在，流落天之涯。
明月如昨日，而我鬓成丝。
天人固异分，何烦涕交颐。

杭州城西二月八，湖上处处笙歌发。
行都士女出如云，骅骝塞路车联辖。
龙舟竞渡数千艘，红旗绿棹纷相戛。
有似昆明水战时，石鲸秋风动鳞甲。
抽钗脱钏解佩环，匝岸游人争赏设。
平章家住葛山下，丽服明妆四罗列。
唤船催入里湖来，金钱百万标竿揭。
倾湖坌至人相登，万众崩腾遭踏杀。
府门一旦尸如山，生者呻吟肱髀折。
西湖自是天下景，何况遨头古今压。
一时死者何足道，且得嘉话传千叶。
谏官御史门下士，九重天高谁敢说。
溪翁聊尔作歌谣，谨勿传抄取黥刖。

父兮儿饥母兮寒，缾中无粟囊无钱。
天公何不知人苦，狞风裂肤雪塞户。
我来日月虽未多，舛令已干天谴呵。
医疮眼下尚无药，更有妙诀瘳沉疴。
拔贫为富非不窘，坐视沟瘠吾何忍。
长民要识天之天，此事前人固加谨。
我仓我庾虽甚枵，且须倾空苏瘵凋。
惭无大德与汝曹，聊以小惠为宽条。
何时公私俱露积，慰我片片心事赤。
圩丰食可接青黄，盗弭丸无探赤白。
老夫借手得归田，免讥取禾三百廛。
君诗太夸不可传，吾恐闻者讥贪天。

夜灯读书史，摽然抚予胸。
奇哉天下士，英雄见略同。
子长叹息芈家事，谓势于人将有穷。
谪仙作诗戒鲸鲵，亦云勿恃风涛之势如白龙。
乃知世上夸毗子，控抟外物终成空。
君不见寡大夫围初得楚，章华台前汗成雨。
郑田周鼎哆然求，齐桓晋文何足数。
一朝干谿万众溃，饥卧独枕涓人股。
君不见夫差称霸会黄池，诸侯不敢捩眼窥。
临盟争长莫敢拒，吴竟为先晋次之。
中原甫归败笠泽，甬东百家悕可悲。
君不见赵家主父尤雄强，吞灭代北如驱羊。
诈称使者入秦地，威风惊倒秦昭王。
暮年立子一失计，探鷇沙丘终饿亡。
诵诗读史余，更披金匮书。
章蔡与秦韩，往事尤可吁。
惇欲族诛元祐人，荐福镵碑立诸京。
绍兴五十三家桧掌股，庆元五十九人侂牙龈。
章蔡投荒韩授首，秦亦奄奄泉下人。
当时气势动山岳，如今一窖寒灰尘。
后来视今犹视昔，哀哉踵路双辀倾。
三书读罢灯亦暗，齁齁一枕东方明。

君不见西汉初，永光年，当时鸡变祸连延。
冠距名将尊已成，坐令戚里倾中天。
那知千五百年后，咸淳之岁为续弦。
黑鸡两翅生五距，食辄伤人万口传。
家鸡尽缚向市卖，美味不敢登盘筵。
皆云黑鸡乃癸酉，十二相属符昭然。
生不于他独于翅，盖言羽翼爪距全。
我欲攀龙报天公，无路可到明光宫。
安得尸乡祝鸡翁，为我用术禳其凶。
天子九九八十一万岁，免使真人白水还飞龙。

宗臣一去今三年，玉堂诏许还坡仙。
党魁久屈再征用，识与不识皆欢颜。
先生出处固有道，诸公进说徒啾喧。
或云时事正孔棘，百万生灵皆倒悬。
公卿唯阿固权位，阉戚盘互拏金钱。
三垂蹙蹙迫军垒，万口嗸嗸愁实田。
南交黠寇谋斡腹，东海逆雏方聚船。
奈何揖逊救焚溺，同姓体国宁其然。
或云大老世模楷，晚节要同金石坚。
不闻鸣犊反潜圣，况复白驹遗众贤。
济川必待烝徒楫，倾否亦资茅茹连。
试看醉翁门下士，当今谁者居清联。
角巾支杖亟还里，览辉翔集毋轻前。
我当静虑为折衷，咄此二议何其偏。
卦爻时义各有当，圣贤出处无非天。
五真应二泰可致，四不求初屯岂亨。
要知君相诚与否，卓识谅已穷几先。
苟能举国听夫子，虽不俟驾何尤焉。
严风吹衣落闽土，幸与盟主相周旋。
酒边抵掌谈世事，爱君忧国固拳拳。
鸿飞遵渚望不及，中夜起坐徒烦煎。
心乎爱矣思有助，斐然狂简成兹篇。

读公淳宝疏，风节一何奇。
凛凛戮丁刃，堂堂伐郑师。
良医渠不使，倾厦故难支。
不见陈攻蔡，当年亦右司。

有伟伦魁彦，风标九牧倾。
直声同日揭，峻节与霜明。
贺旅羞权隶，佳兵折寇萌。
一麾人共惜，再入道弥贞。
专对思尊主，涂归首正名。
终然踈汲黯，谁复挽阳城。
访落当元祀，干旄并两英。
驲车方税鞅，局面已翻枰。
不惮笺天苦，坚留出昼行。
一言婴虎怒，八载与鸥盟。
改瑟新元化，持枢赞国成。
咎言方汹涌，悟主独和平。
南谷撩归梦，东藩薄宦情。
寒花馨晚节，潜颖谢浮荣。
落落灵光殿，堂堂董相茔。
国人歌辍杵，志士泪缘缨。
隶也常尊孟，嗟哉未识荆。
易名如得与，犹足慰平生。

倾厦难将一木支，微垣累疏亦何为。
凤凰本自翔千仞，不待区区夺我池。

幅巾支杖勇还乡，昨夜方开昼锦堂。
司马高风倾国慕，韩公晚节袭人香。
已忻绿野修初服，好为丹山酹一觞。
卜夜莫嫌秋漏永，仙翁鹤骨尽康强。

玉皇拔西珍，金节抚南服。
雄棱折荒陬，祥飙扇寒谷。
长孺振河内，相如谕巴蜀。
唯昔垂鸿名，于今蹑遐躅。
墨夫跼一迹，赤子悬万目。
周原重华遣，汉庭惬剸属。
栖粱饱群鸿，复陂歌两鹄。
钦哉使指将，俾尔民命续。
宁虚独坐三，与布宽条六。
岂伊于粤陋，独占京东福。
盍朝翠云裘，重佩水苍玉。
危枰活枯棋，骇浪安巨舳。
儒登朝廷尊，贤聚功化速。
匪惟密亲愿，兹谓苍生祝。
攀援驷马车，惆怅骊驹曲。
音尘慰寂蔑，炯介在明淑。
赠言希古人，陈义诡流俗。
谨毋千仓求，惟先百姓足。
道学振考亭，文风倾岳麓。
庶几七闽人，勿替千禩肃。

邑事日填委，汩汩劳其生。
揽衣登兹楼，便觉神思清。
茂林郁松桂，好山列檐楹。
景物自潇洒，有酒谁共倾。
故园隔苍岭，行当脱尘缨。

众岫耸寒色，长溪抱碧岑。
波倾三峡急，树合四时阴。
野寺江天豁，禅房花木深。
幽帘宜永日，闲坐听春禽。

桑柘晴川口，林深一径存。
披云登断岭，隔水见前村。
春去花无迹，崖倾洞有门。
郊行聊着眼，疑是武陵源。

触目成幽兴，诗吟十数篇。
风倾竹上雪，鸟度水中天。
急雨涔涔日，迎人小小船。
更逢清管发，声到客愁边。

得路到深寺，溪流镜样清。
微芳缘岸落，荒竹过墙生。
烘日浅深色，寒鸦断续声。
我来无旧识，素抱与谁倾。

永日翛然坐，春风苦唤行。
笋舆穿树色，竹坞度锺声。
雨恶天光淡，山穷地势倾。
苔矶清境里，花湿转分明。

文章近日合双行，四海苍生耳已倾。
地去秉钧余咫尺，不劳拟议话圆成。

风流文采旧家声，玉麈高谈四座倾。
他日亲知问官况，三年民戴尉曹清。

老耳最怕风雨声，芭蕉叶上声偏鸣。
新枝日展翦不替，况见蕺蕺成添丁。
呼童具锸斲寒玉，蔓图贵早除其萌。
丑疑乌喙侧着附，又讶蹲鸱不可羹。
一笑翻成有料理，古盆石供泉清泠。
黄梅弥旬雨霡霂，苔封沙拥生意成。
小试抽书嚏撚细，鼠牙入水银须生。
渐离土性安臞瘠，淡与水石相忘形。
巡除日课长养事，茎添叶比纷欹倾。
炎威不到琉璃碧，水脉透尖珠贯萦。
萼绿华仙断火食，云裾曳翠身轻盈。
风轩暑簟足萧爽，晴曦更有冬窗明。
丁宁闭塞谨爱护，秋霜夜气防凭凌。
一年一年春风好，根株宛在葱茏青。
崇桃遮莫金壶贮，日暮随风红雨零。

夜热寝复起，独行池上亭。
欹荷倾泫露，高柳挂疏星。
秋蛩已啼草，涸鱼时唼萍。
无云那有雨，湛湛一天青。

诩诩言词巷陌儿，倾心反目易安危。
可嗟香尽蝶犹恋，谁谓机萌鸥不知。
寥落丹青秋后扇，纵横黑白局中碁。
料应主意非疏贾，其奈难祛绛灌疑。

忆昨初倾盖，同登巴岳楼。
江淮重邂逅，幕府屡绸缪。
梦绝秋城柝，人随夜壑舟。
潜山归路杳，草木亦凄愁。

凤翥鹤林邑，来仪鸳鹭群。
陈谟倾帝听，摛翰媲皇坟。
位且践台斗，心惟寄岫云。
诏纶方夜下，天曷丧斯文。

宝屏倾盖早，公壮我丁年。
入幕笑谈旧，升朝礼乐先。
寄书榆柳外，觅句竹梅边。
俯仰成畴昔，空余涕泗涟。

客来远自洞庭滨，一笑相逢耳竞倾。
把酒未须论后约，读书已恨欠前生。
畴堪太乙青藜照，亦有丰城宝剑精。
近在眼前休蹉却，君如未识问君平。

世味宁如道味浓，谁令小屋卧元龙。
何当谈笑与双璧，乃假吟哦对二松。
倾盖正欣留槜李，归樯底事取潘葑。
先生且办弦歌计，莫虑瓶无斗粟舂。

倾盖荆州日，扬旌兰澧时。
相为王事虑，犹以岁寒期。
笔寄嗟麟绝，言忠勿驷追。
典型今已矣，老泪不胜悲。

自是神仙客，梅花亦让青。
绿垂云叶重，黄映雪花轻。
袜小凌波稳，杯斜带露倾。
一枝来赠我，吟几觉春生。

海濒老同年，五载依宇下。
春风舞蓑笠，爱日曝田舍。
喜无撞搪吏，追逐款段马。
剧谈许绦褐，得趁公余暇。
达官来三迳，小队邻翁诧。
明公杰俊人，麟族称大雅。
典刑样诸老，胸次郁酝藉。
西派溯其源，境物入陶写。
才高事无难，只手擘太华。
乘轺始逾岭，风采贤使者。
堂堂开大阃，部属肃𫖇帕。
台端有老蜮，闯影含沙射。
孤忠冕旒知，还许河内借。
铃斋安独处，冷淡闲僧夏。
例钱推不受，金贝视土苴。
首祠酌泉翁，坐使饕俗化。
葭萌细摩拊，生意被原野。
循良渤海遂，平理颍川霸。
威风戢偷窃，德意销诡诈。
能令飓母伏，默祷雨师洒。
开仓散穷闾，俭岁低粒价。
贡场宏敞拓，芘士千间厦。
历观古贤牧，美政公其亚。
谗夫真枉了，有识共唾骂。
君子竟何伤，徽誉愈脍炙。
诏还九棘班，明发不俟驾。
倾城送津亭，牵缆不忍舍。
老夫前致辞，再拜进离斝。
立朝要敢言，切勿效喑哑。
此行众所望，磐石巩宗社。

一疏纲常重，端平起直声。
难磨石宋璟，不动铁元城。
前辈风流在，南州个信诚。
精神兼学力，倾倒为遐氓。

前年重九日，黄衣携御椠。
抗牍回天聪，批鳞蒙帝念。
虽惭献六箴，犹许疏十渐。
去年重九日，石鼓偿愿欠。
菊丛对佳客，萸觞倾旧酽。
一时啸咏狂，万丈词华艳。
今年重九日，龟息静中验。
亭前寒叶落，楼外晴波敛。
故人何殷勤，清樽持潋滟。
思君甲辰疏，拟昔尚方剑。
士锋皆辟易，忠舌为饫餍。
回首今七秋，日月光同掞。
知暂陆浑游，难久承明压。
老我思荷锄，一壑柴桑占。

暇日登层城，目眺黄花冈。
来山何岌嶪，余势犹回翔。
郡治枕其中，溪流绕其旁。
建中实经始，淳祐罹怀襄。
河伯何不仁，平陆如江洋。
水余予领牧，初至觉荒凉。
赖天赐连稔，田里多稻粱。
旧观喜渐复，新屋兴未央。
偶领宾戚游，松下倾杯觞。
岚气接洲渚，举目皆寒苍。

不羡丛菊并二螯，羡君出语真俊豪。
崛奇退之石鼓句，清逸永叔庐山高。
壮怀倾倒涌泉寺，健笔嘘吸沧海涛。
后期进步登大顶，上续风雅卑庄骚。

蕙菊未开倾竹叶，柴桑有梦绕篮舆。

明珠璨璨对人倾，是甚多年鱼眼睛。
抛撒满前收不上，粪箕埽帚乱纵横。

玉缆纤纤布嫩芽，香苞朵朵依新叶。
化工底事把天机，剖腹倾心俱漏泄。

残胡妄欲肆穿窬，愤激英雄起草庐。
广也数奇穷亦命，括之一败罪非书。
梦魂北阙常倾霍，饿死西山未分蔬。
奋志鹰扬正吾事，谁能闲立作舂锄。

小池清晓试芒鞋，水国真仙簇仗来。
微动袜尘移稳步，半酣卯酒晕娇腮。
千重倚盖随风漾，一笑倾城特地开。
口不能言犹可咏，那堪解语肯心灰。

终日忙忙，秀支替戾刚。
那事无妨，仆谷劬秃当。
不动智佛，长时七出八没。
憍梵钵提，对人倒腹倾肠。

中国无人虏肆轻，六宫挥泪别倾城。
当时谁议诛延寿，益重君王好色名。

金针插并玉搔头，月落河倾尚倚楼。
细认双星还自感，别离同是一般愁。

四海诗人说石屏，一时知己尽公卿。
家传衣钵生无愧，气挟江湖老更清。
重感慨时多比兴，最瑰奇处是歌行。
九原不作空遗稿，三些吟魂泪为倾。

常人厌寂寥，隠士畏喧杂。
山居主人百好无，终日哦诗闭书合。
我本山中人，心事亦颇合。
杖藜约客行幽深，来扣吟扉坐陈榻。
不叙寒暄说晚唐，满座春风屡倾榼。
霜晴沙路软如泥，谷鸟相呼声自答。
花时不饮空白头，世味由来如嚼蜡。
祇怜无梦化作蝴蝶飞，遶尽百花深处日千匝。

敕额虽存屋半倾，炉香无主佛无灵。
豪家不管空门事，日夜西风语塔铃。

风雨萧萧搅雪飞，一寒如此只贪诗。
酒瓢倾尽囊金少，恐被梅花笑不知。

露冷风清，山空月明。
天际归鸿书梵字，夜深砧杵送秋声。
眼觑不见，耳听不闻。
与君倾尽此时心，莫认山河作眼睛。

雨注河倾，共谈无义。
陈蒲鞋倒退三千，睡虎子让一头地。
有问如何若何，不能以手夹鼻。

几回走巷复穿衢，货卖南方镇海珠。
一栲栳都倾出了，不知酬价有人无。

紫陌寻春日日过，杨花无主奈春何。
倾城压酒娇无力，醉里相扶踏踏歌。

客怀正赖春相与，苦欲留春天不许。
送君一舸下南徐，落花起舞流鶑语。
鲛人浴出扶桑茧，天女染作红云段。
君从何处得锦机，借与人间为样看。
青杏园深暖漏长，柳绵如雪扑酒缸。
吴姬道字未端正，当垆学唱新番腔。
貔貅百万张颐仰，都将铁瓮盛春酿。
有客高谈四座倾，主人合序诸侯上。
日边此别各南北，君颐始髭我衰白。
何以赠之折柳条，千丝万丝心摇摇。

世人论心画写影，倾盖谁能交刎颈。
慈恩梦事风花飞，一见八年肝胆醒。
锦鸡山上霜皑皑，机动阱发从何来。
骑牛涧谷未必恶，古来铁马无非灾。
彩衣蹁跹晴昼里，台上曲高倾倚市。
回雁峰头一笑春，来缊傥可烦邻里。

世人论心画写影，倾盖谁能交刎颈。
慈恩梦事风花飞，一见八年肝胆醒。
锦鸡山上霜皑皑，机动阱发从何来。
骑牛涧谷未必恶，古来铁马无非灾。
彩衣蹁跹晴昼里，台上曲高倾倚市。
回雁峰头一笑春，来缊傥可烦邻里。

庭户无人鬭鹊堕，藓径屐痕无半个。
玲珑一骑薰风前，惊起胡床橐驼座。
长身苍髯江梅间，麒麟初脱十二闲。
谁教驱策落何处，水石龃龉山连环。
笔头不识周鼎重，学古胸宽有云梦。
才大万牛挽不前，时来八风吹不动。
寒香含着西风花，汉宫寿斚倾天家。
不愁旱火成焦土，黄头奴来请行雨。

我欲寿公酒，酒薄不敢斟。
我欲寿公诗，诗调不成音。
酌公试酌鄞江水，颂公请颂鄞人心。
江水之清有泾渭，人心之同无古今。
纷纷巧捷褰裳趋，公独坦履垂绅裾。
研桑心计论锱铢，公独一饭不顾余。
王谢子弟山泽癯，葵苋之腹贮诗书。
燕居如齐好嗜无，澹然文君对相如。
试从邦人数前后，监州颇见有此否。
日边催整早朝车，堂上且倾初度酒。
欲晴未晴霜淡浓，欲香未香梅信风。
眼前时事好闭口，只折梅花来寿公。

诗律峥嵘压岛郊，险如百二据秦殽。
邹枚一座风流集，陈郭千年道义交。
公笔欲倾河汉倒，我才如种石田硗。
山城斗大春风足，阿阁终须著凤巢。

江东风流会稽伯，玉壶贮香倾琥珀。
春风十里东山云，一局寒楸晚空碧。
盘盘石磴红泉仙，春梦草断瑶池笺。
蒙茸曲笠雨花湿，老屐踏损苍苔钱。
双鸾翩翩跨元岛，月白香魂翠山杳。
玉兰千载流芳馨，清风凌厉连红晓。

一枝才破便精神，直是猩猩血染成。
休逐东风贪结子，玉环早已妒倾城。

搀先三日上元前，天产皇家间世才。
台阁久倾红药赋，山川聊为锦衣回。
地分八群尊威节，天遣千花献寿杯。
只恐金瓯名不掩，使星归处是三台。

平生子刘子，劲气横秋霜。
不肯作短簿，海漘驾飞航。
棱嶒高颊颧，碧眼须眉苍。
鶑花风月夜，锦绣倾肝肠。
诸公盍推毂，置之白玉堂。
筦库着此士，四海空茫茫。
仆也客于浙，云阡凄故乡。
退鹢岂坦率，瞽无预文章。
乘除君晚泰，尚欲思激昂。
年饥仅半菽，羞涩无酒浆。
赆别祗此诗，君无诮凄凉。

虚斋镇东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观于所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接劲翮，去去翔霄旻。
清时有闻者，必也吾子云。

鹤发童颜两鬓星，一经庭训已成名。
倏惊南岳长庚堕，怪底西岩暮日倾。
爵锡九重恩正洽，骨埋三尺土犹馨。
贤郎连步从阶上，次弟褒封到墓茔。

弁山凝翠碧横天，霅水开鉴流清泉。
隠君东老志高洁，一庵结在青山边。
平生倒屣爱佳客，买书不惜倾囊钱。
秋风八月酒初熟，邂逅有客来翩跹。
丰姿洒落眼秋碧，太白邀饮清风前。
欣然二翁话相得，醉来促席相留连。
不觉达旦欲辞去，笑语拍手洪崖肩。
逡巡洒翰落珠玉，蔼蔼态度含云烟。
更将祸福论天命，衣冠后世终荣传。
嗟乎东老今已矣，长有声名伴山水。
祇应骖鸾跨鹤蓬莱去，犹使乡人指点庵前路。

秋晏玄云瞀积阴，平芜气象极萧森。
细看摇落风霜意，已见发生天地心。
毕竟栽倾非外致，岂伊培覆自相寻。
若教宋玉曾闻道，九辩悲思未遽深。

特立群峰表，危然势不倾。
禅心清似洗，坐看月华明。

撞出娘胎海岳昏，指天指地若无人。
年年倾尽西湖水，难洗瞿昙满面尘。

佛祖不传希世宝，千人万人觑不破。
五峰相见索看时，切忌倾出一栲栳。

旧来闻说京师乐，香街十里春风箔。
朝踏金梯入凤楼，暮下琼钩延翠幄。
蛾绿梅花装，淑质兰蕙芳。
笙歌枣下曲，琵琶陌上桑。
宿酲未解鶑催晓，玉珂策马长安道。
解珮遗簪日日欢，不觉红颜醉中老。
我谓京国皆繁华，何时飞走登云车。
谁知著足缁尘底，八年飘泊空咨嗟。
萧萧竹窗风暗度，耿耿兰缸灯自语。
孤坐逢掖凝清霜，独卧重衾踏寒雨。
云雨阳台梦不成，况欲绮席罗倾城。
丈人屋上乌啼夜，乾鹊巢中鸠唤晴。
啼夜夜未央，娟娟素月明。
唤晴晴未霁，寂寂青春深。
鸠唤乌啼终有侣，犹胜月兔孀居千万春。

挈来司市正花时，补陋支倾费品题。
顾影自惭身是客，片帆又逐晓风西。

六月畏酷热，簟枕依林塘。
古木同臭味，幽鸟含宫商。
天孙云锦机，丹碧交荐香。
晴澜泛清薰，襟袂生微凉。
巉巉万石间，修筠间新篁。
羽葆列千挺，滟滟浮绿光。
林飚一戛击，环珮声铿锵。
披衣独危坐，意气超羲黄。
岂惟热恼除，冰雪置我肠。
却愁林外人，久苦炎威张。
天瓢忽倾倒，旱魃宜消亡。
是月已火流，不日占金穰。
时虽厌兵革，人或饱稻粱。
此园仅如握，无径不就荒。
犹喜卉木存，弗为斤斧戕。
扬扬桂吐芬，粲粲菊有芳。
清赏备四时，花辰复青阳。
太平本无象，嗣岁或小康。
于焉盍朋簪，一笑传清觞。

铁研穷钻研，知君用心苦。
撑肠书五车，何异群玉府。
粲然以成章，云锦工织组。
逸气劘屈贾，余子何足数。
八咏俄顷成，落笔倾风雨。

好士不论亲与疏，绝甘分少宁求余。
孔程一见便倾盖，懽如故旧其非欤。
世多奇俊无南北，平昔可曾致佳客。
吾乡良友无出君，二仲之交犹欠一。
青溪人瑞名闻扬，剑气上射牛斗光。
淋漓笔下走风雨，其势浩浩声浪浪。
双鹄俱堪侪野鹤，宜与翺翔天地廓。
一为羁羽一仝巢，羁者飞来慰寥寞。
人生遇合天实为，远方朋来从尔思。
但亲益友非损友，何间新知与旧知。
吾侪气臭在投合，有来馆粲须延纳。
不妨北海常开樽，岂但休源乃施榻。
我家有竹门可款，植此不徒悦俗眼。
批风抹月待嘉宾，绝胜肉食供朝晚。
嵇吕交情虽似漆，千里相遇难再得。
何如耆俊里社仝，时得亲薰才学识。

羽族竞繁声，仓庚尤善鸣。
喧啾百喙忽奏雅，尽洗盈耳筝竽音。
芬菲芳事毕，木芍药晚出。
于中姚魏更倾城，扫退目前頳紫色。
转眼韶华便欲休，恨无长绳系春留。
一春妩媚在花鸟，常恐易逐光阴流。
浮荡谁家挟弹子，飞丸巧中俄摧翅。
封姨底事苦禁持，飘摇欲使无完蒂。
可嗟凡卉与凡禽，遂情快意何纷纷。
不思物恶伤其类，尔形尔气非同群。
岁购名葩不常遇，日听好音能几度。
寄与东君力遮护，勿使凋零同臭腐，不然辜负鶑花主。

天不怜我老且贫，荒迳不可酬华春。
遂令东里互邀致，借之双圃娱芳辰。
痴云酿雨雨旋止，霁日含辉更清美。
花间尽晷得盘桓，但费东君为料理。
归来未久檐溜倾，乃信造物真有情。
十分淑景一分在，但愿从此天开明。
一方一曲春有限，芳菲未足舒老眼。
扁舟远欲逐清华，锦绣山川穷胜赏。
维此林峦地虽窄，耸秀流芳亦不恶。
安得良友相追随，步屧生香遍行乐。
只恐囊无贺老诗，不愁屐费阮生蜡。

古来乔木产墓宅，新甫之俦匪凡质。
风梳雨沐三百年，耸壑昂霄过千尺。
孤标屹立独擎天，繁柯偏重常倾日。
苍皮剥落节理坚，挺挺长虬初蜕骨。
我来屡见此崛奇，摩挲老眼增双碧。
吁嗟松槚几迁易，拱者芟夷新者茁。
青青惟此贯四时，物换人非饱更历。
栽培意有天地根，不然守护资神物。
须知硕果不徒存，天佑吾宗当默识。
公侯复始此其符，衮衮人英须辈出。
伟才未许万牛挽，香叶拟留孤凤集。
千秋要与此山存，世世宗盟共封植。

四月五月淫涝积，噬啮丘垤吞原隰。
匪惟为沼荡为陂，万顷秧云泯无迹。
攒鸦联尾空飞翻，化鳌为城难障塞。
五湖三泖欲贯通，浪接重江势洄潏。
茅茨比屋何可存，谷麦千金不论直。
懦夫全室葬鱼腹，强者呼俦作蟊贼。
闭籴成风牢莫回，劝分有令徒无益。
间存垅亩护余苗，曾不什一于千百。
旱赤坚栗刈未齐，晚红{禾罢}䅉苞欲实。
饥农竞喜新谷收，一饱充肠云可必。
夫何八月天瓢倾，其来震荡而飘忽。
势如阵马奔不停，银溜浪浪欲穿石。
直疑群龙翻九河，小山摇撼大山兀。
须臾泛溢满中庭，平地如渊深计尺。
明朝清野变白波，浩浩汤汤弥甚昔。
积阴为冷不堪收，殆类鸿蒙未开辟。
又如历代政昏蒙，熏如宇宙成幽墨。
飚旋雾塞昼冥冥，常俾苍生气湮郁。
檐间点滴无时干，犹幸滂沱间霂霡。
登场惟苦禾耳生，栖亩尚有禾头出。
深虞衮衮倾盆来，已坏垂成俱灭没。
大家盖藏悉已空，犹恐有司征敛急。
若使租无斗斛收，卒岁输官何自给。
贫家薪桂米逾珠，待哺嗸嗸并日食。
若使粒价更涌腾，宁不枕藉为沟瘠。
彼苍亦必悯时艰，忍视斯民至斯极。
我念民穷作此歌，歌此能令鬼神泣。
鬼神为我诉之天，天岂不惟民是恤。
似闻诰下驱六丁，翦夷水怪歼群慝。
怒霆笑电悉屏除，抉云推上红轮日。
更愿阳乌溥至仁，大放光明照幽仄。
郁者斯通枉者伸，顿苏民气舒民力。
洪波卷空九土晞，多稼穰穰登黍稷。
庶令千里免阻饥，可反愁邦为乐国。

四月五月淫涝积，噬啮丘垤吞原隰。
匪惟为沼荡为陂，万顷秧云泯无迹。
攒鸦联尾空飞翻，化鳌为城难障塞。
五湖三泖欲贯通，浪接重江势洄潏。
茅茨比屋何可存，谷麦千金不论直。
懦夫全室葬鱼腹，强者呼俦作蟊贼。
闭籴成风牢莫回，劝分有令徒无益。
间存垅亩护余苗，曾不什一于千百。
旱赤坚栗刈未齐，晚红{禾罢}䅉苞欲实。
饥农竞喜新谷收，一饱充肠云可必。
夫何八月天瓢倾，其来震荡而飘忽。
势如阵马奔不停，银溜浪浪欲穿石。
直疑群龙翻九河，小山摇撼大山兀。
须臾泛溢满中庭，平地如渊深计尺。
明朝清野变白波，浩浩汤汤弥甚昔。
积阴为冷不堪收，殆类鸿蒙未开辟。
又如历代政昏蒙，熏如宇宙成幽墨。
飚旋雾塞昼冥冥，常俾苍生气湮郁。
檐间点滴无时干，犹幸滂沱间霂霡。
登场惟苦禾耳生，栖亩尚有禾头出。
深虞衮衮倾盆来，已坏垂成俱灭没。
大家盖藏悉已空，犹恐有司征敛急。
若使租无斗斛收，卒岁输官何自给。
贫家薪桂米逾珠，待哺嗸嗸并日食。
若使粒价更涌腾，宁不枕藉为沟瘠。
彼苍亦必悯时艰，忍视斯民至斯极。
我念民穷作此歌，歌此能令鬼神泣。
鬼神为我诉之天，天岂不惟民是恤。
似闻诰下驱六丁，翦夷水怪歼群慝。
怒霆笑电悉屏除，抉云推上红轮日。
更愿阳乌溥至仁，大放光明照幽仄。
郁者斯通枉者伸，顿苏民气舒民力。
洪波卷空九土晞，多稼穰穰登黍稷。
庶令千里免阻饥，可反愁邦为乐国。

芒鞋遍踏苕溪冈，昌翔归棹穿沧浪。
吾庐咫尺自可到，飞廉怒吼俄作狂。
涛头掀舞势欲立，纷纷雨霰来何滂。
河伯怙此贾其勇，杯水几至倾仓皇。
急呼转柂依古刹，道场千载扬灵光。
我今七十仅三到，更觉古桧苍髯长。
应为船子笑寂寂，老无闻达徒奔忙。
明朝风静日欲杲，载欣衡宇升吾堂。
波涛盖有起平地，覆车未必非康庄。
人生夷险与利钝，惟有委顺于旻苍。

一纸飞云端，骊珠得所难。
句成春草梦，香带古梅寒。
愿见期倾盖，远游思整冠。
乘流问陶迳，剩借菊吟看。

一见负吾愿，人亡乃及门。
温乎容可即，俨若像如存。
满拟朋三寿，那知隔九原。
瓣香倾老泪，𥩟立黯消魂。

几年有负倾城艳，惭愧今朝对洛花。
忆昔富文同胜集，慨今姚魏属谁家。
赏心不作园林想，过眼聊为几席华。
回首一年春又了，绿阴芳草接天涯。

希年七十又加零，渐脱尘缘万事轻。
冉冉壮心随岁减，萧萧衰鬓与霜明。
愁倾白堕嫌无量，老对黄花更有情。
欲写秋容到寥廓，却惭健笔欠纵横。

鼓枻归来波浪平，碧天如水月分明。
几番恶梦频惊散，一片闲愁顿扫清。
桂子高风生逸思，菊花老圃悦吟情。
同盟约过渊明宅，载酒东篱莫厌倾。

鬓雾鬟云衬脸红，嫣然一笑倚春风。
直疑倾国倾城魄，聚入此花颜色中。

悠悠万里行，河畔草青青。
青草有衰歇，远行无期程。
秦既灭六国，驱民筑长城。
长城三千里，将以限胡兵。
城边沙水寒，饮马马悲鸣。
筑夫困久役，谁无乡土情。
父母念孝养，室家叹孤嬛。
万一死于筑，白骨空支撑。
膏血脂草莽，魂魄亦飘零。
苦哉筑城人，举杵无乐声。
仁守国自固，不仁祸斯宏。
祖龙不知此，纵暴劳苍生。
高明鬼瞰室，天道常恶盈。
长城徒高高，不救秦祚倾。
岂若唐虞君，垂衣燕泰宁。
至德亘万古，巍巍不可名。

静夜不遑寐，秋气殊清清。
霜露涂庭芜，陨叶摧枝茎。
西风更萧骚，万窍皆同声。
蜻蛚亦含悲，啧啧床下鸣。
出门一以视，青天缀繁星。
三五正纵横，北斗方斜倾。
飞鸿朔方来，迢迢困遐征。
中路失俦侣，只影何茕茕。
感物怀远人，徘徊以屏营。
心折不能言，默默徒愤盈。

道狭难并车，相逢苦踟蹰。
踟蹰将何念，所念在康衢。
康衢平如砥，八达无斜迂。
君子之所履，所履常虚邪。
折旋应规矩，永矢无越逾。
有时亦壅底，久之还廓如。
狭道殊径捷，小人所争趋。
夙夜不遑止，草露多沾濡。
势利迭相倾，旋踵成迁渝。
迷眩不知返，逝将致沦胥。
康衢吾所遵，狭道吾所吁。
遄车返山林，守一以自娱。
大道既凋丧，安能复区区。

经岁雨不作，溪源皆绝流。
旱妖长似夏，虫响谩占秋。
满目伤黎庶，焦心在冕旒。
天河盍倾泻，并洗甲兵忧。

为爱幽亭枕碧流，乘闲于此对沙鸥。
荷倾宿雨明珠碎，蒲飐轻风翠带柔。
列岫周遭疑雉堞，断霞零落似汀洲。
无人相与言清事，落日鸣蝉满树愁。

五年懒踏上京尘，真是乾坤散诞身。
正向山中闲卧雪，忽闻户外报迎春。
且倾竹叶屠苏酒，休画桃符郁垒神。
底事诗筒来往密，结交多是苦吟人。

鸟路欹倾不可登，攀缘直上最高层。
阴崖老树春无叶，古窦寒泉夏作冰。
斜抱江流萦翠带，乱山分脉走瓜藤。
云根细纪当年事，太守曾来访隠僧。

不知何代公侯墓，酹坛欹倾牧儿聚。
凄凉翁仲满身苔，独对寒松泣秋雨。

湖际山何限，飞来独著名。
玲珑疑鬼凿，崷崒自天成。
猿去犹存洞，龙归尚有泓。
树因含玉润，泉为炼丹清。
桂子排空落，莲花浥露擎。
鹫形传佛国，灵应动神京。
翻译贤人迹，稽留隠者情。
修藤垂万岁，孤石记三生。
夜讲台偏古，春风桧重荣。
宾王辞可讯，慧理塔难平。
客至心多恋，僧居虑自轻。
跻攀虽诘屈，临眺独高明。
观阙雄三岛，衣冠迈百城。
东南且行在，西北待经营。
溟涨无涯涘，江流但注倾。
一时归眼界，终古播诗声。

山林与朝市，自昔分两歧。
势利几倾夺，道人犹未知。
唯爱八还经，展卷时读之。
是亦遮眼尔，不作文字痴。

一入长门只淡妆，秋衣犹是旧宫黄。
到头不信君恩断，日日倾心向太阳。

山晚少人行，萧萧陨箨声。
阳光沈树杪，暝色起柴荆。
过我论幽事，知君无宦情。
虚名是何物，浊酒且须倾。

多识于草木，岂止枝与茎。
不有风雅颂，何由知功名。
不有赋比兴，何由知废兴。
观朝廷盛事，壮社稷威灵。
有汤武缔构，无幽厉欹倾。
知得之艰难，肯失之骄矜。
去巨蠹奸邪，进不世贤能。
择阴阳粹美，索天地精英。
籍江山清润，揭日月光荣。
收之为民极，著之为国经。
播之于金石，奏之于大庭。
感之以人心，告之以神明。
人神之胥悦，此所谓和羹。
既有虞舜歌，岂无皋陶赓。
既有仲尼删，岂无季札听。
必欲乐天下，舍诗安足凭。
得吾之绪余，自可致升平。

小人斯须，君子长久。
斯须倾邪，长久忠厚。

岁华头上不能惊，唯有交亲眼更明。
皓皓月常因坐看，深深酒不为愁倾。
苟于心上无先觉，却似人间小后生。
欲约何人为伴侣，江湖泛去一舟轻。

春风必有刀，离肠被君断。
春风既无刀，芳草何人剪。
肠断不复接，草剪益还生。
谁人有芳酒，为我高歌倾。

天畀元统，赤运开祉。
圣祖神宗，海域平砥。
思皇真考，岳封汾祀。
饵系戎胡，包束戈矢。
丕显灵德，光被万里。
民寿而康，恩及萧苇。
恭惟皇帝，继文之始。
兢兢日慎，夙夜勤只。
哀怜困穷，有如在己。
惟刑是恤，弗繇怒喜。
躬服俭约，黜弃浮侈。
罔有逸欲，日惟三纪。
大中则经，兴亡则史。
阴阳时序，日纬躔轨。
乐律本原，礼法根柢。
兵韬术数，万微精旨。
该通变贯，咸烛厥理。
岁舍壬午，盗发南鄙。
帝日汝青，治辨行李。
毋大诛割，定患则已。
猎猎灵旗，启道径指。
凶渠踣仆，俘徒授耳。
岭服既平，勋赏周被。
封殁录孥，门户晔暐。
粤兹明年，农家丰美。
廛庐积腐，庾漕储峙。
帝咨相臣，匪台德尔。
穹吴眷赉，祖考佑俾。
何施不报，将祀郊畤。
号令四下，若建瓴水。
荒服述职，奔走输委。
仲冬丙寅，斋寝以俟。
先时霾晦，飚籁号起。
真意益庄，降鉴伊迩。
夜漏适中，星露云靡。
大辂既驭，清阳出晷。
休光无垠，令容有伟。
爰翊殊庭，奠享仙机。
高灵委蛇，元气旭卉。
阴施自远，大功续似。
拥格纯禧，益厚丕址。
入宿庙下，月魄初朏。
龙章采藻，瓒爵擎跪。
拜于祢宫，慈颜仅咫。
至诚馨香，甘荐涤瀡。
哀念劬劳，譬瞻岵屺。
濯泪霑珪，将逡复止。
京都之南，崇丘迤逦。
飞螭蹑尘，法乘徐柅。
地环帟幄，霄揭隅雉。
警角飘萧，彀骑连累。
言降言陟，实惟告已。
烛错宵明，坛圪空紫。
交佩陆离，庶旄飒𫄥。
乐变神格，列周甲癸。
三后咸在，上苍临视。
皇皇富媪，从执笾簋。
七精闪忽，五镇瑰玮。
星官下翔，涛祗腾跱。
等级卑高，食饮嘘哆。
欣歆告言，奏福来底。
更御步辇，夹途军垒。
钲鼓惊轰，跳呼牛鬼。
异域穷陬，黄发稚齿。
动荡成波，讙喧成市。
端闱停午，玉色尚扆。
赦泽春行，幽加蛰蚁。
废滞振拔，垢瑕刷洗。
宽贷赋取，削减逋诡。
皇帝慈孝，下民胥拟。
皇帝恩仁，四国倾倚。
皇帝日咨，群公卿士。
舜隆联夔，商圮朋嚭。
孰忠予是，孰谗予匪。
入官多门，孰予窒弭。
蓄兵过制，孰予究揣。
百姓窘穷，其患孰弛。
外夷狃骄，其强孰棰。
驱人以法，曾莫如耻。
化民成俗，曾莫如礼。
百官敕业，相予表里。
登任俊良，刬斥奸宄。
天锡帝年，万有亿秭。
天锡圣嗣，诜诜众子。
乾刚不息，章明度揆。
无疆惟民，惟帝其侍。
臣襄咏歌，直道是履。

君子道合久以成，小人利合久以倾。
世道下衰交以利，遂使周雅称嘤鸣。
煌煌大都足轩冕，绰有风采为名卿。
高名重位盖当世，退朝归舍宾已盈。
胁肩谄笑不知病，指天报遇如要盟。
一朝势夺德未改，万钧已与毫厘轻。
畏威谀上亦随毁，矧复鼓舌加其评。
透迤阴拱质气厚，两豆塞耳心无营。
鸣呼古人不可见，今人可见谁与明。
章章节义尹师鲁，饬躬佩道为华荣。
希文被罪激人怒，君独欣慕如平生。
抗书毂下自论劾，惟善与恶宜汇征。
削官窜逐虽适楚，一语不挂离骚经。
当年亦有大臣逐，朋邪隠缩无主名。
希文果若事奸险，何此吉士同其声。
高谭本欲悟人主，岂独区区交友情。

人禀天地中和生，气之正者为诚明。
诚明所钟比贤杰，从容中道无欹倾。
嘉谋谠论范京兆，激奸纠缪扬王庭。
积羽沈舟毁销骨，正人无徒奸者朋。
主知胶固未遐弃，两轓五马犹专城。
欧阳秘阁官职卑，欲雪忠良无路岐。
累幅长书快幽愤，一责司谏心无疑。
人谓高君如挞市，出见缙绅无面皮。
高君携书奏天子，游言容色仍怡怡。
反谓范文谋疏阔，投彼南方诚为宜。
永叔忤意窜西蜀，不免一中谗人机。
汲黯尝纠公孙诈，弘于上前多谢之。
上待公孙礼益厚，当时史官犹刺讥。
司谏不能自引咎，复将已过扬当时。
四公称贤尔不肖，谗言易入天难欺。
朝家若有观风使，此语请与风人诗。

君家作虚亭，独得江山清。
四向各有适，万趣各自呈。
夜深虫鸟息，渐闻泉石鸣。
日高烟霭去，始见峰峦生。
之人务佳尚，意与贤豪倾。
中盘沦薇蕨，傍砌颠瓶罂。
毫端潜造物，局上暗投兵。
乐游时景迈，薄宦身事萦。
种花行老色，驯猿无故情。
萧散复后期，外尘殊可轻。

十五烧香穗帐前，几多幽怨入危弦。
谁知千载台倾后，何处西陵有墓田。

先帝传基固，真人嗣统平。
余恩华夏在，高谊古今倾。
汉法原为庙，仙居别有京。
海中金阙见，天上玉楼成。
睿意怀丕烈，宸豪荐大名。
荐唯将舜拟，严亦与周并。
龙向朝云起，奎和昼日呈。
流光俄洊岁，发号庆重明。
令节千秋过，端仪万众迎。
讙呼山岳动，驱拂鬼神惊。
缥缈来佳气，雍容下太清。
旛旌多异制，歌吹自新声。
琳馆初停御，銮舆始此行。
盥孚通至感，福泽被群生。
往事时兼远，孤臣泪独横。
晨兴西响久，凄断老年情。

倾宫晨起传轻妆，山殿生风夏日长。
小部新声落天上，无人知是荔枝香。

青阳已代谢，赤帝方司衡。
草木日繁庑，黄鸟鸣嘤嘤。
维彼造化者，密运何神灵。
不知为所迁，但见白发生。
囿身天地间，所卫唯生经。
宜令心气平，毋使疾疠婴。
顺此阴阳序，四体当安宁。
凯风吹棘薪，夭夭长枝茎。
怀念父母恩，有泪如雨倾。
仰观仍俯察，因之捈中情。

岁暮游子归，余始为行客。
朔风万里长，吹雪犯巾帻。
临行不言苦，不忍母心恻。
乾坤迫短景，寒日易倾仄。
冰池绿骨巉，冻车琼网涩。
一寒忍已熟，浪出还自责。
抚剑睨前冈，云重楚天黑。

朱杨冉冉四垂春，绿雾低迷惨去程。
斜日半山烟半岭，人生不合遇倾城。

昔游金山寺，一苇破沧溟。
怒涛正拍天，风雨歘晦冥。
江豚急吹浪，水面轰雷霆。
满船失颜色，莫辨死与生。
此时娄师德，高卧看长鲸。
过午忽开霁，济岸犹登瀛。
清风泛我衣，阳光射檐楹。
舟人相慰劳，山僧笑出迎。
行行金鳌背，月鉴浮空明。
波平蒙天影，潮静闻经声。
殿阁耀金碧，守护真龙形。
系缆少沉吟，红轮江西倾。
炬火烁江面，直使潜鳞惊。
因成一宿觉，问津维扬城。
重来知几时，未计岁月成。

子房铸铁报韩仇，智者反为豪侠误。
倾秦岂在博浪沙，继世自闻嬴业仆。
吁嗟精卫亦偿冤，一旦奋飞身不顾。
衔石填海抑何愚，岂在朝朝与暮暮。
精卫精卫汝不知，沧海终有陵谷时。

乍过黄梅雨，湖边物色饶。
水深宜鸟浴，藻密碍鱼跳。
露重荷倾盖，风高柳折腰。
道人勤借问，此地好渔樵。

裙长难掩膝，绝似汉金人。
楼志幻全体，天丁现后身。
眼高倾四海，力大引千钧。
手挽银河水，来涓衣上尘。

白云最深处，屐齿破苍苔。
借榻寻僧话，携樽领客来。
禽声喧竹坞，日影过花台。
长啸下山去，犹倾凿落杯。

炉亭镇上坐书痴，不似山居得自怡。
倾竹叶杯延旧友，倚梅花树看新诗。
嚼来此味清于水，语对乡情甘似饴。
外此不须谈近事，相逢一笑且舒眉。

说着睢阳胆已倾，单师曾此控孤城。
一身肯作偷生计，千古长留不死名。
庙飨毋忘艰食日，庭松犹学战时声。
祠前碑记无寻处，赖有唐书为发明。

瑶花飞处忆瑶姬，一日倾杯十二时。
青玉案前呵冻手，推窗自塑雪狮儿。

曾共梅花约，论心到岁寒。
如何倾别酒，独自上吟鞍。
药裹留余剂，诗囊有近刊。
怀人眇云际，频展墨龙看。

十里湖光镜样平，银潢一带向东倾。
寺从杨柳阴中出，僧在莲花会上行。
佛地也容担板汉，梵音莫近采菱声。
我来借榻醒尘梦，归去吟诗韵更清。

十年湖海上，此日值梅兄。
一见才倾盖，相逢又问程。
新编联画卷，清话入诗评。
从此云山别，因风时寄声。

玄冥布令雨成雪，白瀑倾崖玉作花。
坐爱奔声空谷窅，幽深方觉是仙家。

虎头将军眼如电，领兵夜渡龙舟堰。
良人腰悬大羽箭，广西略地崖西战。
三年消息无鸿便，咫尺凭谁寄春怨。
日长花柳暗庭院，斜倚妆楼倦针线。
心怀良人几时见，忽睹二郎来我面。
植兮再吸倾六礶，格也一弹落双燕。
何不将我张郎西，协义维舟同虎闱。
无术平寇报明主，恨身不是奇男子。
倘妾当年未嫁夫，愿学明妃和西虏。
元人未知肯我许，我能管瑟又能舞。
二弟慨然舍我去，日睹江头泪如雨。
几回闻鸡几欲死，未审良人能再睹。

已是中年后，何当绝悔尤。
渔樵非始志，灯火企前修。
叶落秋容见，巢倾鹤貌愁。
诗穷安敢避，天为拙人谋。

此地无山喜有台，南瞻北眺两宜哉。
衰翁无事日倾倒，佳客何人时一来。
孤鹤飞鸣知我在，征鸿嘹唳为谁哀。
老来万事如归宿，不为忧愁强把杯。

异教何知平与倾，彼倾却是我之平。
饶渠亲识瞿昙面，未必曾逢太白星。

虚空楼阁易欹倾，宝地工夫似掌平。
四圣传来是周易，个中自有定盘星。

邂逅当年盖已倾，重来议论更和平。
何时肆设皋比座，指示五徒衡上星。

莫言促织正奇能，养者须当耐性情。
只宜漫鬭无疏失，不可忙忙去鬭频。
交锋一口停三日，大鬭须还隔一旬。
不依此法随心好，撞了齐肩必定倾。

三载吴庠住，何由再合并。
老来情不舍，枕上梦频成。
撼树风终夜，敲窗雨数声。
每思湖上酒，无日不同倾。

西湖惟二老，乍别更伤情。
诗与何人说，酒无知己倾。
病躯添药债，夜影对灯檠。
喜有僧相访，门前日送迎。

箫鼓别船鸣，吟边酒自倾。
远山多少意，幽鸟两三声。
风急浪争起，云开雨不成。
断桥归已晚，塔杪夕阳明。

林峦深密地，怪石紫苔存。
留得巉岩势，全无斧凿痕。
浮云沉水底，落叶走山根。
最喜倾杯处，高僧遇老温。

乌台清要地，门户少曾开。
俗客无由入，诗人不惮来。
闲云行碧落，倦马卧苍苔。
再约中秋夜，同倾月下杯。

晋墅风流棋局散，江东柱石酒壶倾。

六鳌倾侧动乾坤，国母巡荒护帝孙。
北极星辰临草地，西风观阙卧花门。

薜荔帷兮药作房，芳华底用浴兰汤。
倾城梳洗祇招惎，且可随宜淡淡妆。

狂与豪倾酒，饥肠共索诗。
为梅成热恼，除是把□医。

老来倦跻攀，悠悠憩山侧。
层岚轶穹霓，纡萦困行客。
崖倾觉崄巇，径曲盘险迫。
石老枕云根，桥横界野色。
海峤吞暝晖，松标挂辰极。
残烟罩成幄，长波曳如帛。
天际鸟知还，溪涧鱼自适。
几忘物无我，虑淡意常寂。
泛观穹壤间，天亦局于迹。
荣华忽雕枯，俯仰逃今昔。
倾羲倏再旦，急轨等寄驿。
愚公果何为，老且欲移石。

老来倦跻攀，悠悠憩山侧。
层岚轶穹霓，纡萦困行客。
崖倾觉崄巇，径曲盘险迫。
石老枕云根，桥横界野色。
海峤吞暝晖，松标挂辰极。
残烟罩成幄，长波曳如帛。
天际鸟知还，溪涧鱼自适。
几忘物无我，虑淡意常寂。
泛观穹壤间，天亦局于迹。
荣华忽雕枯，俯仰逃今昔。
倾羲倏再旦，急轨等寄驿。
愚公果何为，老且欲移石。

东篱采秋菊，秋菊清且香。
采之欲寄谁，聊以寓感伤。
感伤何所思，故人天一方。
故人日以远，思君岂能忘。
瞻望兮弗及，西山倾夕阳。
黄昏人倚楼，一声笛何长。

一木难支大厦倾，阖门拼却赴波鲸。
归来止为寻坟陇，隠去不教知姓名。
賸有诗篇传不朽，相从野老话生平。
翩翩只鹤扶云去，群玉峰头籍大清。

旅锁倾城慰寂寥，诗篇到眼见贤劳。
三年鸾凤风声好，万里骅骝地步高。

秃髠归阳羡，仙髯卧古藤。
前贤成昨梦，后辈嗣谁镫。
倾盖欣如故，吟坛得共登。
春风吹相聚，聊此寄韦冰。

天敕龙瓢到底倾，阿香飞驾会苍冥。
风霆震叠四溟立，宇宙清凉万物醒。
行蚁知几先畏湿，升蜗向上漫遗腥。
平生霖雨苍生志，对景空怀海上亭。

嫩绿扶疏红倒垂，红闲黄染数茎丝。
牢存本色心为主，懒竞时妆面向谁。
受二气中开止昼，当三伏里傲炎曦。
阴崖故国长安路，万里倾阳共藿葵。

衣冠古雅御风行，为我迟留半日程。
未盍簪时劳梦寐，一倾盖后见生平。
相看惟有兴亡叹，欠死难将出处评。
回首梅花古松下，忍寒终不惹春情。

吾爱吾儿责望儿，终身实处看平时。
夫妻琴瑟方为顺，伯仲埙箎便是诗。
要向鲁邹中进步，先从曾闵上求知。
酒边见汝倾心句，不觉摇头笑脱颐。

自恨当年许嫁轻，临歧悲哽不能声。
痛肠恃酒翻多病，险道登天仅得晴。
女欲有家生世事，谁知与父别时情。
是虽婿玉□堪抱，南望云山泪自倾。

飞雪亭边欲雪天，当年生日又今年。
云山卓锡闲心外，湖海烧香笑面前。
每为寒交倾钵施，更多雅客问诗禅。
最高高处长长寿，赞叹中闲欢喜缘。

人生有兄弟，手足相扶持。
兄死我独生，我生独何为。
父母生我晚，我忆我儿痴。
兄出我挽袖，兄入我迎衣。
低头嗅我头，垂手牵手随。
指望我长成，口授书与诗。
嘉定癸未春，授笔题春词。
词云青春过，二十七年期。
谶语殊可怪，河鱼忽乘之。
缠绵日以革，医药穷所施。
我父解衣典，我母躬爨炊。
犹谓病有瘳，谁料终莫医。
家徒四壁立，正赖兄撑支。
进有功名望，退有菽水资。
胡然遽止此，门户将依谁。
风雨屋栋倾，江海亡楫维。
父母相持哭，二姊哭抚尸。
时我甫十岁，痛哭已深知。
我今五十三，梦见犹涕洟。
今日是何日，有感兄死时。
老泪滴复滴，往事那可思。
回首天地闲，阋墙何人斯。
我抱无兄恨，且为世道悲。
耿耿不成句，聊以示诸儿。

我昔四十七，正室熊始抱。
命蹇坐迟晚，不及含饴笑。
今汝绝胜我，较我一年早。
手抚宗嫡孙，况有眉寿老。
汝心当何如，喜气浮襁褓。
何幸亲见之，是子当跨灶。
深源出芳流，盛德受丰报。
家庆三世图，人闲如此少。
弥月汤餠席，云集尊与少。
欢极不知醉，老怀得倾倒。
平生汝从我，笃友肝胆照。
凛然来者惧，今乃知有绍。
回首我四儿，贤否虽未料。
庶如我汝心，世世式相好。

厦倾木不支，鼎重足先折。
关张不终身，仪秦亦无舌。
儿嬉栅关木，文具锁江铁。
生灵痛何辜，宇宙半流血。
山中如□□，翁媪自怡悦。
问我何为来，留我共朝啜。
抵掌告时艰，低头听我说。
我家住平原，百年三族合。
诗书声相闻，伏腊□为活。
一朝北军飞，连甍归焰烈。
惊奔忘险远，妻孥手扶接。
岂料哭穷途，忽与亲知接。
患难相劳苦，杯酒□□浃。
出山未有期，草庐倘同结。
鹪鹩苟一枝，为鹊同三匝。

峰开荷叶东南倾，梵宫截断西来青。
参差楼阁半空起，撞钟椎鱼撼林坰。
奔走簦笠数百里，随事来乞山中灵。
大众坐饱云捧足，百需顺应水建瓴。
彼饕者谁尸海阃，日鬻三帖出府庭。
交驰争此一席卷，赭山不足搜钵瓶。
囊橐所攫鸟兽散，遗臭满山草亦腥。
檐栋摧落甚败驿，旁风雨湿上见星。
厨烟寂寞甑釜破，残僧菜色身伶俜。
山运忽回缘法到，铁锡飞入总云亭。
伽蓝起舞山鬼避，击大法鼓轰雷霆。
竖硬脊梁施敏手，恢恢余刃新发硎。
仆者以兴弊者刬，如痼病脱沈醉醒。
况今佛流正澎湃，平地丈浪腾沧溟。
何事不可咄嗟办，寺已如画山翠屏。
谁知不忍回首处，山下景色何凋零。
文献故家编下户，潇潇四壁门长扃。
旧来富家鼠窜伏，贫民偶遗风涛萍。
叫嚣隳突尚不已，宛转就缚垂死丁。
春风无分日光薄，冤声苦语那可听。
信有天堂与地狱，咫尺中间分异形。
世变不情至此极，仰面三叹天冥冥。

卖花声，卖花声，识得万紫千红名。
与花结习夙有分，宛转说出花平生。
低发缓引晨气软，此断彼续春风萦。
九街儿女芳睡醒，争先买新开门迎。
泥沙视钱不问价，惟欲荡意摇双睛。
薄鬟高髻团团插，玉盆巧浸金盆盛。
人心世态本浮靡，庶几治象犹承平。
卖花声，卖花声，如今风景那可评。
向时楼台买花户，凄烟落日迷荆榛。
但见马嘶逐水草，狐狸白昼嗥荒城。
万花厄运至此极，纵有卖声谁耳倾。
我生不辰苦怀旧，如病入痼酒宿酲。
况被春风暗撩拨，傍无知我难号鸣。
忽焉夜枕发为梦，恍恍惚惚行故京。
一唱再唱破垣隔，闻声不见花分明。
谓此何日尚有此，倾面大恸泪纵横。
久而方觉更哽塞，拥被危坐百感并。
我年今已七十一，岂是年少闲关情。
天空地阔说不尽，山外杜鹃啼残更。

卖花声，卖花声，识得万紫千红名。
与花结习夙有分，宛转说出花平生。
低发缓引晨气软，此断彼续春风萦。
九街儿女芳睡醒，争先买新开门迎。
泥沙视钱不问价，惟欲荡意摇双睛。
薄鬟高髻团团插，玉盆巧浸金盆盛。
人心世态本浮靡，庶几治象犹承平。
卖花声，卖花声，如今风景那可评。
向时楼台买花户，凄烟落日迷荆榛。
但见马嘶逐水草，狐狸白昼嗥荒城。
万花厄运至此极，纵有卖声谁耳倾。
我生不辰苦怀旧，如病入痼酒宿酲。
况被春风暗撩拨，傍无知我难号鸣。
忽焉夜枕发为梦，恍恍惚惚行故京。
一唱再唱破垣隔，闻声不见花分明。
谓此何日尚有此，倾面大恸泪纵横。
久而方觉更哽塞，拥被危坐百感并。
我年今已七十一，岂是年少闲关情。
天空地阔说不尽，山外杜鹃啼残更。

人间何处无春风，春风好处山林中。
我与龄叟心事通，去年雪外来共松𬬻红。
梅花窗下今日还相逢，铿然者谁敲竹筇。
吾友月峤勤相从，拍手一笑意气同。
各馔所有留从容，丛盘簇豆异味重。
倾壶倒榼新𥬠浓，瀹我以茶鼎之芳茸。
战我以诗笔之铦锋，浮生谁能百岁终。
世变翕忽云飞空，乌轮无情已下舂。
白鸟翩翩投前峰，归兴浩浩舞而东，醉中无语可谢两主翁。

寓轩爱客还爱酒，酒常不足客常有。
有时宁辍炊粮资，买秫盆酿不盈斗。
今日何日天气新，和粕倾来赏春韭。
安问门外有飞尘，且向樽前开笑口。
岸帻舞得云山摇，挥毫写出风光透。
足以乐矣文字醉，彼何人斯囚裸丑。
君记取，今而后，但师会数司马家，薄物勤勤意自厚。
莫学豪饮陈孟公，投辖关门妨客走。

昌黎大颠相接识，为说道理惊孤寂。
欧公喜与惟俨交，爱其文逸通经术。
自顾拟非韩欧伦，漫游亦到沙门释。
明觉后人少野师，湖海宿尊推第一。
胸中自有大藏经，此外三兼翰林笔。
坐断名山皆梵家，能有几人知本色。
不从钵盂计颗粒，则向栋宇争寸尺。
彼滔滔者何足云，我油油然自相得。
年年荷师寿我生，今何以寿师生日。
欲写丹霞赞其高，师自有流乳一峰矗天碧。
欲倾嵩渌扬其清，师自有飞雪千丈挂空白，但有数语一溪藤，相伴瓣香飞入室。
缘师法门本是空，我也将空当真实。
世闲何事非戏剧，请师一笑撼动天开图画壁。

江山古四明，独立表平生。
敏处经纶密，癯中气局宏。
鸿毛看势利，虎口见功名。
麾节那能究，东南天已倾。

怀沙一死固堪伤，千载修名实未亡。
举国无人君不悟，斯文有幸日争光。
谗言枉以艾萧恶，正论终归兰芷香。
解印欲辞罗水去，祇倾罗水奠离觞。

夜半倏惊觉，狂风搅秋鸣。
掣电起迅雷，骤雨翻盆倾。
逆知造物意，揪敛万宝成。
天威不竟夕，须臾山月明。

此洞当年本祀雷，栋梁见我忽倾摧。
寺僧为报山灵说，不用惊疑俗客来。

姑苏台下百花洲，解语香魂此旧游。
巧笑已倾吴子国，浅颦又涴范公舟。
湖山四顾无奇骨，五霸俱空等拙谋。
杯酒酹江应自誓，男儿西北有神州。

四时配四德，元亨利与贞。
天德元最重，方春木主生。
夏火物畅茂，是为德之亨。
金利秋向实，水贞冬日成。
既贞又为元，循环未尝停。
天高而地下，阴降复阳升。
气理本同运，天人特异名。
性情即理气，其义明且精。
元亨利贞理，因时有足征。
生长敛藏气，依理常偕行。
仁礼义知性，一初同圣氓。
恻隠至羞恶，辞让是非情。
天人二而一，如射中鹄正。
奈何天无心，人欲易缠萦。
无心自无妄，通复皆一诚。
吁嗟其有欲，天理随榛荆。
残忍仁斧斤，贪冒义蝗螟。
礼失之绵蕞，知止于絜缾。
天人一而二，如水分渭泾。
大哉古圣人，一念天是承。
仰观俯以察，天降地上腾。
夭桃华灼灼，好鸟鸣嘤嘤。
木德自此盛，我心惟和平。
恢炱行炽景，是月阴阳争。
天明一畅达，朱光布八纮。
动极必生静，慎哉柔道乘。
金行兆新凉，宇宙日清泠。
万宝就凝实，群葩委芳菁。
三阴行肃物，戒哉色与声。
冬至甲子夜，一叶开尧蓂。
凝阴虽已剥，初阳才有萌。
观天于闭塞，掩身身欲宁。
诸君子其来，我诗尔其聆。
子能悟此理，见义自珑玲。
子或昧此理，见义等聋盲。
善根有由蘗，端绪微微呈。
触物动恻怛，致爱先雏婴。
在天元之时，春意方勃兴。
声身贯律度，动作锵璜珩。
三千三百仪，曒曒朝阳升。
在天亨之时，夏气方敷荣。
利物合于义，秋揪味金腥。
贞固守以知，冬藏令玄冥。
一心一太极，彼此无损增。
至哉子朱子，讲道于考亭。
若明通公溥，万古破说铃。
仁元明可配，礼亨通可称。
义利公所在，知贞溥所能。
若东南西北，随方有依凭。
春元东甲乙，夏亨南丙丁。
北贞壬及癸，西利辛及庚。
若震离兑坎，随用无变更。
火则离玄黄，木则震主青。
秋则兑金说，冬则坎水盈。
四者诚昭昭，请细与君评。
真精妙凝合，我得气之英。
所学背斯理，南辕驰幽并。
当其泉达时，浩浩江河倾。
当其火然时，炎炎已煌荧。
萌蘗得所养，拱把可霄峥。
富贵真浮云，无为羡金籯。
荣华忽飘风，无为宠辱惊。
鸩妖用之媒，钱神事之兄。
四者苟能充，于利必无营。
厚酒促亡家，冶容擅倾城。
四者苟能充，于欲必先惩。
晓起敞吾门，参前倚舆衡。
晦息安其身，主敬常惺惺。
勿谓暗室暗，冏如对日星。
勿谓闲居闲，凛如警雷霆。
仁暴判舜桀，义利别轲牼。
存心不以敬，焦火寒凝冰。
事惟非与是，一闲谷为陵。
慎勿思鸿鹄，常期肖螟蛉。
复坐吾语汝，而学发新硎。
造道有标的，求己见准绳。
竭力事父母，夔夔谨鸡鸣。
同气曰兄弟，急难念脊鸰。
妇道顺为正，子职孝蒸蒸。
友义切以偲，诗歌木丁丁。
何莫非此德，拳拳服诸膺。
何愧百年身，何慊万物灵。
四者诚存存，心乎镂为铭。
然而仁与义，又对立门庭。
知者义所藏，礼者仁所形。
犹之四时运，阴阳为之经。
春夏阳日长，秋冬阴日凝。
又若仁义中，仁尤莫与京。
元犹五常仁，吾因伊川程。
益信春犹仁，通贯如建瓴。
惟仁为器重，惟知亦不轻。
守之不以知，惟仁莫能胜。
须知守之固，尤在见之明。
若夫信犹土，是犹纲之宏。
圣门戒去信，重于食与兵。
四端斯无违，一心斯有恒。
天行以不息，异乎有欲枨。
日进以无疆，同乎一贯曾。
此为义理源，源洁流乃清。
精体兮实践，见汝颜之瞠。

四时配四德，元亨利与贞。
天德元最重，方春木主生。
夏火物畅茂，是为德之亨。
金利秋向实，水贞冬日成。
既贞又为元，循环未尝停。
天高而地下，阴降复阳升。
气理本同运，天人特异名。
性情即理气，其义明且精。
元亨利贞理，因时有足征。
生长敛藏气，依理常偕行。
仁礼义知性，一初同圣氓。
恻隠至羞恶，辞让是非情。
天人二而一，如射中鹄正。
奈何天无心，人欲易缠萦。
无心自无妄，通复皆一诚。
吁嗟其有欲，天理随榛荆。
残忍仁斧斤，贪冒义蝗螟。
礼失之绵蕞，知止于絜缾。
天人一而二，如水分渭泾。
大哉古圣人，一念天是承。
仰观俯以察，天降地上腾。
夭桃华灼灼，好鸟鸣嘤嘤。
木德自此盛，我心惟和平。
恢炱行炽景，是月阴阳争。
天明一畅达，朱光布八纮。
动极必生静，慎哉柔道乘。
金行兆新凉，宇宙日清泠。
万宝就凝实，群葩委芳菁。
三阴行肃物，戒哉色与声。
冬至甲子夜，一叶开尧蓂。
凝阴虽已剥，初阳才有萌。
观天于闭塞，掩身身欲宁。
诸君子其来，我诗尔其聆。
子能悟此理，见义自珑玲。
子或昧此理，见义等聋盲。
善根有由蘗，端绪微微呈。
触物动恻怛，致爱先雏婴。
在天元之时，春意方勃兴。
声身贯律度，动作锵璜珩。
三千三百仪，曒曒朝阳升。
在天亨之时，夏气方敷荣。
利物合于义，秋揪味金腥。
贞固守以知，冬藏令玄冥。
一心一太极，彼此无损增。
至哉子朱子，讲道于考亭。
若明通公溥，万古破说铃。
仁元明可配，礼亨通可称。
义利公所在，知贞溥所能。
若东南西北，随方有依凭。
春元东甲乙，夏亨南丙丁。
北贞壬及癸，西利辛及庚。
若震离兑坎，随用无变更。
火则离玄黄，木则震主青。
秋则兑金说，冬则坎水盈。
四者诚昭昭，请细与君评。
真精妙凝合，我得气之英。
所学背斯理，南辕驰幽并。
当其泉达时，浩浩江河倾。
当其火然时，炎炎已煌荧。
萌蘗得所养，拱把可霄峥。
富贵真浮云，无为羡金籯。
荣华忽飘风，无为宠辱惊。
鸩妖用之媒，钱神事之兄。
四者苟能充，于利必无营。
厚酒促亡家，冶容擅倾城。
四者苟能充，于欲必先惩。
晓起敞吾门，参前倚舆衡。
晦息安其身，主敬常惺惺。
勿谓暗室暗，冏如对日星。
勿谓闲居闲，凛如警雷霆。
仁暴判舜桀，义利别轲牼。
存心不以敬，焦火寒凝冰。
事惟非与是，一闲谷为陵。
慎勿思鸿鹄，常期肖螟蛉。
复坐吾语汝，而学发新硎。
造道有标的，求己见准绳。
竭力事父母，夔夔谨鸡鸣。
同气曰兄弟，急难念脊鸰。
妇道顺为正，子职孝蒸蒸。
友义切以偲，诗歌木丁丁。
何莫非此德，拳拳服诸膺。
何愧百年身，何慊万物灵。
四者诚存存，心乎镂为铭。
然而仁与义，又对立门庭。
知者义所藏，礼者仁所形。
犹之四时运，阴阳为之经。
春夏阳日长，秋冬阴日凝。
又若仁义中，仁尤莫与京。
元犹五常仁，吾因伊川程。
益信春犹仁，通贯如建瓴。
惟仁为器重，惟知亦不轻。
守之不以知，惟仁莫能胜。
须知守之固，尤在见之明。
若夫信犹土，是犹纲之宏。
圣门戒去信，重于食与兵。
四端斯无违，一心斯有恒。
天行以不息，异乎有欲枨。
日进以无疆，同乎一贯曾。
此为义理源，源洁流乃清。
精体兮实践，见汝颜之瞠。

吾祖河汾文中氏，受恩未报夫子灵。
末孙愿言无忝尔，幸际天地还清宁。
奔波水陆数千里，袖香今得拜祖庭。
天欲使观周礼在，时哉巧值开上丁。
北方学者曹博士，新膺上命来交承。
圣门不敢负所学，事事必欲行六经。
尔时己丑八月朔，大中门辟天微明。
左开毓粹右观德，灯球灿烂交流星。
奎文阁下𦶟柴燎，柏林鸠鹊争飞鸣。
金丝堂前班引出，笙镛隠隠金石声。
三氏诸孙列左右，皎洁宿鹭排圆汀。
各崇尊长例就位，深衣征及江南生。
礼官三请诣磬所，朱扉咿{口轧}开中扃。
太常金乐交佚奏，秩秩笾豆环簪缨。
首从先圣告祝后，邹兖次第彝樽倾。
却诣齐国父母庙，泗沂分配随重轻。
五贤推尊孔道者，俎豆亦得陈其诚。
春秋天下祀文庙，太常四丁惟鲁行。
青衿白发老学校，观丁未有如斯荣。
俨然清都听雅乐，耳目变换心神惊。
南门礼毕饮福胙，公堂交错飞兕觞。
饮余独立杏坛下，予怀缥缈欣慨并。
恭惟素王师万世，道如日月行天晴。
几年读易坐瓮牖，景仰阙里真蓬瀛。
谁令溟渤化清浅，温凉亲得瞻仪形。
吁嗟麟踣凤不至，青霄栩栩飞梁楹。
想当削迹伐木日，诺仕委曲随人情。
不知无可无不可，与时潜跃无将迎。
君臣大义要不废，岂应弦辙俱纷更。
匡围宋害走列国，哀诔汉祠垂千龄。
谁云木坏文寖丧，墓林楷理犹纵横。
文谟武烈悉斯烬，春秋无复陈尝蒸。
皇王帝伯禅林休，尼山泗水常朝廷。
孔林黄屋已八至，功与泰山争峥嵘。
惜哉祥符天子幸，生晚不得随公卿。
封疆万里撤私町，冠珮此夕仰大成。
八表云昏尘眯目，仲孙宣子视独瞠。
观周反鲁学益进，蒙与瞍语闻惊霆。
两生此日既见圣，中道未有倾盖程。
箪瓢道不在房杜，深惭礼乐孤汾亭。
归与玉斗授论语，愿与诸子歌菁菁。
庶乎可以报罔极，蠢生未必终顽冥。
斐然成歌记祀事，刊作学者座右铭。

吾祖河汾文中氏，受恩未报夫子灵。
末孙愿言无忝尔，幸际天地还清宁。
奔波水陆数千里，袖香今得拜祖庭。
天欲使观周礼在，时哉巧值开上丁。
北方学者曹博士，新膺上命来交承。
圣门不敢负所学，事事必欲行六经。
尔时己丑八月朔，大中门辟天微明。
左开毓粹右观德，灯球灿烂交流星。
奎文阁下𦶟柴燎，柏林鸠鹊争飞鸣。
金丝堂前班引出，笙镛隠隠金石声。
三氏诸孙列左右，皎洁宿鹭排圆汀。
各崇尊长例就位，深衣征及江南生。
礼官三请诣磬所，朱扉咿{口轧}开中扃。
太常金乐交佚奏，秩秩笾豆环簪缨。
首从先圣告祝后，邹兖次第彝樽倾。
却诣齐国父母庙，泗沂分配随重轻。
五贤推尊孔道者，俎豆亦得陈其诚。
春秋天下祀文庙，太常四丁惟鲁行。
青衿白发老学校，观丁未有如斯荣。
俨然清都听雅乐，耳目变换心神惊。
南门礼毕饮福胙，公堂交错飞兕觞。
饮余独立杏坛下，予怀缥缈欣慨并。
恭惟素王师万世，道如日月行天晴。
几年读易坐瓮牖，景仰阙里真蓬瀛。
谁令溟渤化清浅，温凉亲得瞻仪形。
吁嗟麟踣凤不至，青霄栩栩飞梁楹。
想当削迹伐木日，诺仕委曲随人情。
不知无可无不可，与时潜跃无将迎。
君臣大义要不废，岂应弦辙俱纷更。
匡围宋害走列国，哀诔汉祠垂千龄。
谁云木坏文寖丧，墓林楷理犹纵横。
文谟武烈悉斯烬，春秋无复陈尝蒸。
皇王帝伯禅林休，尼山泗水常朝廷。
孔林黄屋已八至，功与泰山争峥嵘。
惜哉祥符天子幸，生晚不得随公卿。
封疆万里撤私町，冠珮此夕仰大成。
八表云昏尘眯目，仲孙宣子视独瞠。
观周反鲁学益进，蒙与瞍语闻惊霆。
两生此日既见圣，中道未有倾盖程。
箪瓢道不在房杜，深惭礼乐孤汾亭。
归与玉斗授论语，愿与诸子歌菁菁。
庶乎可以报罔极，蠢生未必终顽冥。
斐然成歌记祀事，刊作学者座右铭。

日月东行天左旋，丸中久矣知干圜。
稔闻泰山有日观，窃疑板墨多夸传。
甚言抱鸡候其上，鸡鸣海水如炊煎。
火轮磨荡上复下，崖撞石裂声填填。
天门钟鼓报清晓，尘世正尔沉元元。
几回掩卷信且惑，安得臂羽如飞仙。
谁知白发际同轨，得来邹鲁拜圣贤。
竟游曲阜至岱岳，扪参历井登其巅。
濯足就宿会真殿，如乘析木栖微垣。
是时八月二十夜，明月正值奎娄躔。
窗明斗落惧失晓，一宵十起无宁眠。
偕行诸子大鼾睡，笑我历辘狂且颠。
深衣端坐愈不寐，湔肠涤胃玉女泉。
少需道人谓予曰，若欲观日今当前。
忙迷扶策抉草莽，翩跹搀夺诸公前。
诸公拍手笑于后，被公吞了丹砂元。
{盘}跣一气涉观顶，隠隠红罅开东边。
玄云荏苒幻紫色，金楼宝阙蒸琼田。
秋深露重湿我趾，扶桑望决眼欲穿。
须臾眉黛抹天杪，脱然宝镜开微奁。
上上下下复上下，千辛万苦方团圆。
小臣不敢瞠目视，九拜塌额肝胆悬。
起来恍惚抱影泣，昔何容易沉虞渊。
羲和湎淫失宾饯，掩覆白日为元天。
蚊躯螳臂负不起，忍渴未死甘氓廛。
狨号螭泣虎豹舞，单衣尚䌹得瓦全。
梦醒忽尔登泰岱，稽首再拜清光还。
愿保初阳守黄道，重离赫赫行纯干。
泣余收泪盼下界，西北迤逶生霞烟。
山如鳞甲水如带，八荒草木皆新鲜。
回视秦碑与汉篆，神光灿烂生蛟涎。
古今圣贤几登此，乍睹莫不心虔虔。
归来玩愒复弄影，入夷出晋谁与怜。
苍梧不返放勋死，倾恋惟有葵心坚。
分阴寸晷正可惜，人间儿女醯鸡然。
登封观日世不少，作如是观能几焉。
作歌历历纪其实，后来请验予长篇。

龆时蠹简剔残灰，皓首谁知吻带埃。
负笈有机尊鲁国，扣阍无力上燕台。
茹芝四皓还须出，绵蕞两生终不来。
中道喜逢倾盖友，相携一笑亦奇哉。

蹇予铅椠生，角角鸡鹜食。
青衿学校身，白发书传癖。
万卷老边笥，一区守雄宅。
媚俗懒低眉，慕古展长揖。
少年涂抹技，志愿靡终毕。
几载拂高驼，苍梧与西极。
开云上衡山，景仰昌黎伯。
史记在山川，遐踪喜驰轹。
望岳企少陵，吟岱拟太白。
惜哉阻关河，游齿朽尘屐。
悠悠邹鲁心，坐见岁月历。
雩坛想风沂，恨不沃焦膈。
文理思楷林，手植槐桧柏。
虽难陋巷回，岂不束带赤。
髫年诵鲁论，掩卷望天级。
神哉六鳌转，一夜混藩国。
驱车上金台，卿相去如织。
逐日未化邓，心血自撞激。
既惭西山夫，尚堪东鲁客。
心旌久摇摇，梦寐在屋壁。
忽逢缑山仙，扶我玉川腋。
百拜揖温良，叙此宇宙隔。
秋丁杏坛下，展膝陪丈席。
三圣长幼间，樽俎见徐疾。
翌朝谒林墓，稽首龙门跸。
大庭与尼山，历历抚遗迹。
书肠廓鄙吝，若有鬼物擘。
慨思今何时，文轨混南北。
春秋一太极，鸿蒙再开辟。
草木复苏鲜，川原尽疏涤。
燕赵与秦陇，可以劲气吸。
岂无中原学，共此浩荡臆。
扶舆久郁翁，一发定无敌。
倘不登岱宗，何由俯鹏翼。
遂偕二三子，崎岖历阡陌。
搴裳涉五汶，揪爽薄吟锡。
扪参上天门，四海同一碧。
偃然帝孙尊，不放寸山出。
南衡走奴隶，西华失名额。
中宵展红轮，万有破元关。
玉女毓渊泉，流作圣贤泽。
正气吐长林，不与箓俱讫。
洛阳帝王所，兴废每不测。
尼峄香火期，未可限千百。
伛指登封君，令人重惊栗。
金丸互巧惛，何异雉卢掷。
丑哉骊坑人，终然化豝貉。
刻心假碑篆，侥幸脱经兀。
岂知觐岳心，正在述方职。
登望虽殊时，圣狂不可域。
吟人类夸誉，谁复论顺逆。
北方豪杰地，罕见吾其惑。
游览下山来，低眉恣搜索。
或采之道途，或求之方册。
或咨新少年，或质古碑刻。
挑包到东平，得士仅六七。
在昔遗山翁，盛美信难匹。
一笑洗簪腻，临风倚孤饰。
泬寥大雅余，古调寄篇什。
东南十年间，往往家有集。
想今在斗牛，安得挹芳苾。
西方有许平，金陵不可袭。
翼翼望考亭，直欲跬步陟。
四书门户正，蹊径扫曲笔。
阎侯上界仙，尘溘聊暂谪。
中兴圣人居，光焰出晦室。
亦有河汾翁，杜门守贞德。
深林见孤熊，狐兔尽驱辟。
淮阳遗一皓，留以镇东邑。
复斋上玉楼，往恨抱万亿。
蜂蝶不作双，未暇采纤悉。
卓有容斋翁，夜光难自匿。
弦鸣风雁落，孰御箭锋急。
所谓鲁君子，于斯信可必。
今古太山吟，谁不媚封续。
投崖匹夫勇，亦有夸介石。
雄文痛麾扫，与岳竞埼磔。
一指回万军，众质出孤戟。
古诗三百篇，无邪是真识。
余子月在云，乍明而乍蚀。
我来见长篇，楼下卧百尺。
夫乃面余人，又复产今日。
文采起具瞻，岩岩师尹赫。
北风尽化枳，独此见佳橘。
橘中有仙翁，可望不可摘。
试把珊瑚钩，轻拂蛟龙脊。
冯夷坐幽宫，海若不敢斥。
方壶灵山高，借我寸阶立。
从今孕仙气，倘可绝尘粒。
兹行类南鹏，九万始一息。
越人初适齐，语笑遗大国。
道无倾盖程，握手论畴昔。
畏刖不三献，荆璞徒自戢。
举蔑置堂上，更仆数一一。
保社多吟鸥，望归心未释。
春风吹客衣，臂羽不可絷。
愿勿距互乡，引手肃之入。
招贤自隗始，敢谓崇台岌。
人皆笑麾墙，吾独喜入室。
他时报国士，岂必在炭漆。
定有双白璧，照我羁穷色。
山东出相地，驿召在目即。
乾坤愈浩荡，人才宁促迫。
愿言眼垂青，及此头尚黑。

谁剜太素一拳石，石壳皴皱涵芳塘。
塘中清淑族查滓，积成土块如浮航。
三千界分有南赡，休王帝伯更皇王。
尧衢涨作九年潦，秦火煎成百沸汤。
入昏出晓乌兔浴，韬风蓄电蛟龙藏。
巫姒凿开通浩浩，女娲炼熟补苍苍。
三山缥缈出塘外，人云此是蓬莱乡。
谁令海干白石烂，黑风吹散天风裳。
鼋腥蜃秽赑屃立，虾螺鳅鳝生毫光。
西江老子一口吸，喷作万顷澄汪汪。
何当长啸挈斗柄，与君塘上酬酢倾天浆。

北风何飕飕，木叶下未已。
闭门读古书，世念书中起。
酒馔倾南邻，笙歌喧北里。
欢娱极寒夜，不知漏下几。
忽闻南来雁，起坐频抚几。
树萱未有期，食芹空叹美。

不必孤山是故庐，江湖稳处即安居。
家贫无料可供鹤，池小有泉能活鱼。
好客每倾赊到酒，因吟犹读老来书。
屋头但得梅常在，日月春风自有余。

浩荡狂风昼雨霾，燥田渴雨欲生埃。
烦君为觅为霖手，倾倒天瓢泽九垓。

剑津徐处士，湖海尽知名。
术造勾庚妙，书研遁甲精。
寒斋留尔久，别驿若为情。
定赴秋风约，西湖酒重倾。

敲冰烧叶煮枪旗，一笑平生识面迟。
道上孔程倾盖日，酒边贺白解貂时。
饱参霁月光风趣，似读晴烟暖雾诗。
甚欲为云从上下，只愁龙去渺无期。

寂寂江城又立春，土牛何物竟无神。
试倾官酒梅花畔，不似园丁菜把新。
彩胜岂留良夜梦，纸窗静拂隔年尘。
东风毕竟于人好，早有鶑声入鬓唇。

萧寺恭拈一瓣香，汉宫遥上万年觞。
庚申再造皇基远，甲子新开御历长。
万物总归春宇宙，八荒都入寿封疆。
小臣政此朝天阙，葵藿倾心仰太阳。

湖干野泊不知更，水国荒寒怆旅情。
一夜奔雷吁可怪，满空寒雨注如倾。
飓风翻海驱潮势，战鼓轰天震地声。
到晓定应三尺雪，短篷忽漏赤暾明。

喜逐秋风马后归，及君犹未戍瓜时。
尽倾无底囊中语，细读新吟卷里诗。
好趣莫教儿辈觉，此心惟有故人知。
只愁天欲孤笼翼，早晚芙蓉在绿池。

灵源聚英气，融作云霞精。
霆伯挹其秀，胸府怀光晶。
诵书过万卷，落笔超群英。
文章有余力，赋诗吟性情。
短章或大篇，点翰长风生。
或吐健丽句，气象高峥嵘。
云涛汹万里，出没蛟龙惊。
或写闲逸句，句法如天成。
微泉溜石壁，清吹调松声。
或句和且婉，纯如奏英茎。
晴风舞雪絮，晓日歌春鶑。
或句端且严，凛凛不可轻。
星辰列云汉，营垒森甲兵。
变化千万状，发越无定名。
清标镇浮态，沈谢隳文成。
劲气拟古作，甫白焚诗泓。
不负飘逸姿，孰争前辈衡。
学海不汗漫，安见酌复盈。
文章用无尽，盖以天才宏。
宏才戏翰墨，笔势宜如倾。
譬之一轮月，皎皎当天明。
晴辉照春夜，花柳皆敷荣。
高秋爽气盛，桂影翻凄清。
又如百川水，滔滔地中行。
江湖风雨霁，碧色连天平。
奔流出三峡，谹吼雷霆争。
诗歌具众体，古人所难并。
子诗得神助，逸思随纵横。
失手堕之地，声作金石铿。
俊才有如此，九万飞鹏程。
卑哉沟渎中，安可容鳣鲸。
子以见吾家，人才世登瀛。
勉哉复祖业，谨勿寒宗盟。
某也习箕裘，生涯风露檠。
家徒四壁立，独以道为耕。
文章厌卑薾，壮志思轩轰。
纷纷笑余子，藐视如孩婴。
诗书自娱悦，终日关柴荆。
欣然得子至，倒屣来相迎。
佳篇出见遗，未读颜先頳。
迁乔不择木，求通乃于盲。
视我如土鷃，视子如鹪鹏。
英风当远避，况敢事酬赓。
新𥬠日初熟，我姑酌彼觥。
晚风入帘幕，窗外斜阳晴。
红炉坐相对，檐马声𫓩铮。
试将今古诗，与子细共评。
幽怀味此乐，鼓瑟仍吹笙。
胡为不留处，驾言欲西征。
清饮不可再，使我摇心旌。
努力各自爱，共濯江湖缨。

嘉平既望余，玉冰发归桨。
舟行苦滩涩，三日葛陂上。
天寒岁云晏，道远空怅惘。
行行且旬日，仅此舟泱漭。
顺流风忽逆，进尺退或丈。
鱼鼋反出没，涛浪相潏荡。
茫茫水接天，四望极空敞。
虽令归思滞，亦觉胸次广。
是时群鱼集，轧轧乱轻榜。
纷来以千百，并进或三两。
悬金上丝纶，跳玉中层网。
中间数十辈，蓑笠牵画舫。
沿流勤按视，似是此湖长。
彼行良甚捷，此进不可强。
倘无观鱼乐，孰慰岑寂想。
篙师不告瘁，奇观亦可赏。
黄昏成野泊，风雨助凄怆。
势如潮汐来，怒若鼙鼓响。
吾独安所适，幸不愧俯仰。
缅怀金兰友，气义特慨慷。
念我归苦迟，舍我愿先往。
亟趋南浦城，择馆待税鞅。
今宵此风雨，露宿必草莽。
继兹更三日，会面一拊掌。
屠酥酒同倾，共挹西山爽。

海风吹潮浊如泥，咫尺不辨鱼与龟。
秋潭表里冰镜浄，下瞰直可茎须眉。
乃知有万不齐物，心到定处皆能窥。
君心久矣波不起，天地不逃圆镜里。
胸中玲珑列星宿，眼底远近佳山水。
人言君脚踏四方，不知君闲谓君忙。
寒炉曾与话清夜，始觉牖户虚生光。
我生之日直南斗，逢人得骂不脱口。
而今只把定眼看，得失空花总何有。
但愁国事纷披猖，举棋不定观惊旁。
天倾地仄欠撑拄，安得不动铁脊梁。

洛之花图欧公诗，惊怪天巧呈新枝。
自言当时记者数十种，姚魏后有潜溪绯。
蜀之花图景仁句，香雪蕊金藏不露。
径围三尺瑞云红，尚有二花添未具。
此花非惟今所无，世间久亦无此图。
东南花样自来小，如盘能几多如盂。
晓来明眼花翁作，风韵宛然如蜀洛。
写作花中第一花，群类一时都脱落。
想渠欹笔小盘礴，心去化工无一膜。
天上司花巧不神，笔底春风光欲烁。
笼寒不假青蒻庵，护日何须碧油幕。
月坡堤，张家园，郭令公宅东街偏。
锦衾绣帐相接连，一夜移入歌堂巅。
吴台教战娃数百，汉宫列侍娥三千。
鲛绡十丈思公谱，锦茵万态元舆赋。
花自长春蜡不封，根无下土虫难蠹。
花翁花翁子诚能，见渠此画万感增。
此花昔惟载本草，流传至唐花始好。
移来从武曌，爱重由环儿。
名花与倾国，初著沉香词。
从此帝城春，争逐赏花期。
径尺夸千朵，万钱买一枝。
三街九陌沸游赏，冠盖车马相追随。
自入天朝花最盛，长寿不数唐崇敬。
岂非洛阳天下中，和气又非长安同。
故令百卉巧变幻，黄绯紫白深浅红。
簪花下至采樵子，献花上至蓬莱宫。
或言此花特妖媚，只解趋时争富贵。
阿曌移来丑此妍，阿环贵重荣犹悴。
四香阁上属谁家，朝恩宅里知何地。
世人浪自相矜夸，看到子孙能几家。
我言此罪不在花，自是时辈争荣华。
洛人珍重姚黄不轻畀，一根不入权豪第。
花知天朝真治世，万古天藏发奇秘。
洛不爱宝蜀出珍，如凤如麟王者瑞。
洛中富推程与邵，蜀之苏范辉相照。
人品亦如花品高，斯人斯花古来少。
后来蜀洛党小分，世间万变如轮云。
洛阳名园占治乱，读书至此空三叹。
洛宫禾黍今离离，蜀道峨眉更惨凄。
花翁作此岂无意，要见祖宗全盛时。

相心然后相人形，试相何时可太平。
集思广益真宰相，开诚布公肝胆倾。
先相君子与小人，小人枉了君子赢。
见吾善者笑局局，眼明黄山峰六六。
何哉逆整干天诛，衰汉生灵已鱼肉。
安得重见无极翁，光风霁月黄山谷。

皇图更统，佛运亦新。
四海八蛮，咸倾化日，穷岩绝壑，共舞阳春。

色养倾余子，高名重一时。
足为丞相喜，岂计外人知。

同饮龙渊，同依师席。
切瑳琢磨，相滋相益。
分袂东西，各提祖令。
越漠来投，心胆倾尽。
执别恰恰一周，千里俯垂辉映。
举众再奉慈光，无异拨云见日。
若是向上向下，总将靠之一壁。
忆得凌霄蛊毒之家，水也不曾沾他一滴。
阿呵呵，会也么。
青山不锁长飞势，沧海合知来处高。

汉宫粉黛应无数，明妃却向毡城路。
自怜倾国不用金，翻被一生颜色误。
世间那有真妍媸，明妃马上休伤悲。
不信但看奇男子，多少尘埋未见知。

兀兀栖精庐，青山日相对。
静照年少非，动虞壮士悔。
耕锄计已晚，畚筑力犹耐。
夜卧司马衾，晨餐鲁直菜。
自计清庙修，谁知圜壁坏。
人情春水波，世事寒云态。
直道丛百谪，孤踪绕群吠。
拘累僒形骸，忧危积肝肺。
逢人口即喑，出户足如碍。
周程俨范模，刘张遗謦欬。
涤垢学归愚，达增务韬晦。
志苦秋不磨，发白春匪载。
采菊聊倾觞，延兰可纫佩。
官馈乏三月，家书隔千载。
楚语欲听惯，峒关惊未溃。
冥冥瘴雾间，冋冋灵光在。
莫挥感时泪，山水怡吾爱。

我作寿公诗，倏闻公已古。
道路涕行人，田闾愕农父。
谓公肫肫仁，润泽溢横浦。
谷我艰尔振，寇我惊尔抚。
涉我病尔梁，役我殚尔宇。
冬我瘴尔雪，夏我魃尔雨。
饮乡罗俎豆，建学闱仪矩。
善政袭西都，文风被东鲁。
阖一郡三邑，担簦白绣斧。
草木为动色，禽鱼亦掀舞。
谁趣玉楼文，竟夺鲤城主。
人物落晓星，如公不多数。
岂但贺白伦，端与间平伍。
我崎岖远来，不绝命如缕。
凄风守憔悴，暖意勤噢咻。
我生特蝗粟，公死即倾柱。
顾我莫赎公，龙德啬下土。

四十年来父子情，吁嗟今日任飘零。
虽惭负米供三釜，莫悔倾籯教一经。
饮水西江甘冷味，炷香南极祝高龄。
白云纵隔三千里，诗礼朝朝似过庭。

讣落乡山各泪倾，世间难泯是贤名。
一生官正为州掾，到死人称似砥平。
夜烛已残宾馆寂，晓梅空点墨池清。
祗应养得丹砂熟，却向金华洞里行。

四十余年，白云高卧。
无端刺脑胶盆，日夜烹煎家火。
庄田淹没，与死为邻，屋舍倾颓，安身难保。
山僧冷地思量，不觉呵呵大笑。
定业难逃，何妨笑破。
赖有东村王老知，绕笆篱唱哩哩啰，何似大石调。

乳窦家私，寸无可取。
分明彻骨贫，刚道薰天富。
纲宗委地，力要匡扶。
大厦倾颓，直须撑拄。
不学老杨岐，破屋雪真珠，缩项暗嗟吁。
不学大愚芝，脱粟淡黄虀，不吃从君去。
千圣头边露一机，灵踪不在猿啼处。

倾倒投子油瓶，拗折龙孙头角。
大𬬻鞴里烹煎，香透千岩万壑。
殷勤奉供昔年高卧白云僧，与无舌人从头咬嚼。
咬得着，鼓舞升平，唱村田乐。

跨弄蹄馿，住疏壁院，千古遗风今再见。
吞吐何须栗棘蓬，煅炼已成丹九转。
倾出瓶壶，寒光闪电，扶危妙在通权变。

宫花压鬓坠乌云，倾国风流宛胜秦。
玉笛插藏人不见，夜深吹起凤楼春。

接得灵源正脉亲，险崖机里解翻身。
莫教倒岳倾湫去，浸杀茫茫大地人。

棘闱受得树凉多，耿耿孤灯奈夜何。
后夜中秋可无月，雨工先为洗银河。
中秋此去日无多，笑问青天雨若何。
旧日仙槎应好在，西风吹送上天河。
雨到中秋易得多，素娥争奈漏天何。
青天四壁漫漫夜，星魁谁人见渡河。
雨声酿得客愁多，欲赏清秋作计何。
莫唱刘郎黄鹤句，西风举目异江河。
三台高处五云多，如此好天良夜何。
曾记长淮看月否，玉人何处唱西河。
月下敲诗得句多，诗成句句敌阴何。
夜凉不禁诗肠渴，欲作长鲸吸九河。
风卷玄云已不多，倚栏试问夜如何。
玉轮拟把长绳系，生怕孤蟾没入河。
月魄分它日影多，有盈有阙却缘何。
世人错认娑罗树，半是青山半是河。
孤蟾老矣阅人多，玉斧如霜不敢何。
何似长圆如此夜，放教全影看山河。
白凤威迟舞态多，三郎此际意如何。
霓裳一曲君休听，曾引胡尘暗两河。
月中桂子种来多，知得天香定属何。
袍色明年沾柳汁，好寻年少到三河。
乾坤清气在梅多，梅属能诗水部何。
惜不移来月中种，却教疏影入秋河。
东隅西极往来多，玉免如今奈老何。
瑶鉴一奁尘不染，祗应夜夜浴明河。
栏槛前山夜景多，一声长啸入亡何。
露花点点明秋叶，坐到楼西斗插河。
琼楼玉宇更寒多，天上不知今夕何。
谁遣银潢倾作酒，一时浇我舌悬河。
梯上秋旻路不多，刚风奈此浩然何。
瑶光冷逼萧萧发，一叶莲舟稳泛河。
桂香多处月明多，如此中秋有几何。
堂上文奎炯如月，修廊灯火粲星河。
夕佳朝爽入诗多，待不吟诗可奈何。
过却中秋有公事，莫将风月付谈河。

昔有贵公子，闻鹤九皋禽。
其先本胎化，栖止必瑶林。
遣使三往聘，致之千黄金。
清唳复善舞，节奏合瑶琴。
日给费鱼米，延之如玳簪。
衔杯为主寿，千岁无遐心。
有客为主谋，禽荒可倾国。
此物非洁清，其志本贪冒。
遗矢玉阶阴，吞腥金塘侧。
当以禽养禽，毋令食人食。
主人颔其言，从此成捐斥。
萧条风雨晨，蹭蹬霜雪夕。
鹤将辞主去，顾视亦凄恻。
谓客君少留，行当蹈吾迹。
客亦惨不乐，相看泪霑臆。

虫有卖油公，什伍处阴湿。
长脚如蟏蛸，胫细走不及。
儿童反接之，邀其吐微汁。
所挟虽不多，坐此遭攟拾。
倾资仅有此，微生何以给。

平田展明湖，密林含宿雾。
整冠对明月，天眼实汝顾。
那敢醉謼号，袒跣纵箕踞。
清心听鸣蛙，胜与俗子语。
青秧插已齐，决决沟底度。
忧乐在晴雨，将非为私故。
斯言乃知音，旁人自不喻。
余兹适无事，泯然离好恶。
坐久天西倾，汝鸣余睡去。

作诗意得在句先，下笔直写意所到。
世间惟俗最难医，剖石得玉加精巧。
初如面壁无所睹，一点圆明通万窍。
杨生杨生听我言，老语谆谆毋乃耄。
生平十九未可量，淘洗晶荧方入妙。
一再三见志愈坚，嘉子至意为倾倒。

篆畦今夜月，故意照人衰。
一梦十年过，千愁万里来。
只今安粤徼，何日悔轮台。
吟罢四百字，更倾三五杯。

春晚愁偏重，垂头向下生。
牡丹怜与叶，蕙草爱分茎。
悬袋双鱼意，含胎少妇情。
幽姿如冷淡，那敢拟倾城。

春日山居好，春园赏海棠。
风流思妙丽，老大尚清狂。
暂拭伤时泪，还逢绝世妆。
倾银并注瓦，彼此一时芳。

华馆多髯客，深山短发翁。
钟声更点外，萤焰烧痕中。
春日同倾酒，寒溪数过鸿。
天门通海路，诗寄鄮城东。

从此与君别，临行更一倾。
纵令愁作海，谁送酒如渑。
已悟兴亡理，空留物我情。
不知陶靖节，何物了平生。

欲言林下趣，思共涧边行。
细雨枇杷熟，空江杜若生。
离居非远道，向夕自含情。
偶此开松酒，分将一榼倾。

年凶人卖子，吾亦卖银瓶。
送老无留物，因贫总割情。
捐躯资我饱，覆斗饯君行。
正是花香日，凭谁细细倾。

松声夜半如倾瀑，忆坐西斋共不眠。
一鼓轻雷惊蛰后，细筛微雨落梅天。
临流欲渡还休笑，送客归来始惘然。
掩卷有谁知此意，一窗新绿待啼鹃。

商山深处养灵根，白发昂藏满面春。
一出汉庭安汉嗣，颇疑倾得戚夫人。

林穷磵绝石崖倾，临水幽朋更欲登。
拟共前峰成小隠，晓来云尽见高棱。

冬暖熙熙作午晴，红梅花下一壶倾。
衰年未夜先思睡，深闭柴门却月明。

翰林昭代世之雄，何止将军走下风。
吟墨淋漓三极浃，酒杯倾倒五湖空。
可怜墓草离离碧，不似袍花袅袅红。
端的骑鲸何许去，娥眉亭上问渔翁。

墙东鸡冠树，倾艳为高红。
旁出数十枝，犹欲助其雄。
赪容夺朝日，桀气矜晚风。
俨如鬭胜归，欢昂出筠笼。

夜来一过雨，万红不留迹。
草木是寻常，奈何春失色。
园林肯忍耻，人眼看不得。
向来倾艳时，天女几夺织。
今朝有差事，泥土蒙文饰。
素花最后出，到骨是一白。
东官赏其韵，居然班十客。
着处合摇台，残垣不三尺。
故家美风味，可怜六月息。
相逢各默然，笑口不得擘。
造化则剧耳，风檐重嗟惜。

君不见未央前殿罗九宾，汉皇南面呼韩臣。
无人作歌继大雅，至今遗恨悲昭君。
丙殿春闲鬭冯傅，掖庭新花隔烟雾。
票姚枉夺燕支山，玉颜竟上毡车去。
人生流落那得知，不应画史嫌蛾眉。
痴心只共琵琶语，归梦空随鸿雁飞。
穹庐随分薄梳洗，世间祸福还相倚。
上流厌人能几时，后来燕啄皇孙死。
野狐落中高台倾，宫人斜边曲池平。
千秋万岁总如此，谁似青冢年年青。

冻云留雪消较迟，乾风飕飕时一吹。
原野惨淡看不宜，饥乌愁绝噤寒鸱。
饱死账下羊羔儿，灞桥寂历久无诗。
谁欤凝香清梦回，玉山半侧瘦藤支。
意行髣髴鹤氅披，画堂五丈闲朱旗。
胡床冷月浸元规，膝上素弦呵手挥。
木声正与丝声比，避君三舍高渐离。
忽然曲终雪满衣，洞庭水涌鱼龙知。
急麾颓魄鞭倾曦，吾声岂与肃杀期。
不然持此将安之，折胶无续指无医。
我亦从君妄听奚，雪中作操终何为，古有履霜思伯奇。

回首前台谏，寒心事阽危。
著高棋败后，力尽厦颠时。
国论家无稿，民庸路有碑。
絮觞成阻绝，洒泪对倾曦。

乱后江滨路，跫然客里声。
依稀认维梓，邂逅共班荆。
邑里今安否，亲交半死生。
松楸十年泪，和酒对君倾。

梦回残月堕觚棱，归棹沧浪自濯缨。
城郭重来嗟隔世，江山如画忆初盟。
当年阮瑀谁争长，千载相如凛若生。
空复满襟余老泪，临风三叫为君倾。

宦游落拓成前梦，乱瘼摧藏各幸民。
岁晚来门今雨旧，人间倾盖白头新。
斯文不厌重论细，吾味何关数面亲。
海内凄然成二老，玻瓈更共一江滨。

钻刺逢迎状似奴，是非羞恶一毫无。
盖间老犬曾共嗾，韝上新鹰正待呼。
递趱庸回联鼎食，长排耆俊在泥途。
一朝政事渠何算，可惜倾人好国都。

临济四料拣，洞山四宾主。
甜瓜彻蒂甜，苦瓠连根苦。
倒腹倾肠说向人，恰似杏花枝上雨。

涓涓剑池泉，削崖出石乳。
流传岁千百，评列品三五。
舆梁见何时，楼与姓俱古。
坐令丘壑观，凛作岩墙惧。
霑公大勇猛，咄嗟见未睹。
欹倾变略彴，岞崿移朽腐。
连筒称深汲，惠泽遍下土。
幽寻稳登眺，清意逼肺腑。
何须铁作限，只尔天可补。
传闻桥下云，已作前山雨。

一峰擎天维，下有万斛水。
委蛇到涧壑，遇坎亦不止。
鸣鼍忽动地，涛怒生足底。
得非坤轴裂，惊视坐为起。
盆倾溅珠胎，鼎沸翻玉髓。
长蛟躩连卷，救首复救尾。
吾庐枕清浅，徙倚每自侈。
及兹睹奇观，目眩颡有泚。
便欲逃世纷，置身岩穴里。
蓬瀛渺溟渤，对面不遗咫。
嗟余闻道晚，今始忘仕已。
重来三十年，恍若游故里。
壮颜日凋瘁，浩志亦颓靡。
载歌蜀仙诗，此老元不死。
至今斯亭上，清风盈棐几。
观水必观澜，是中存妙理。
源泉何混混，有本故如此。

汗竹丹铅侧，空花粉黛中。
尚怀丞相亮，肯署大夫雄。
有客来今雨，夸予迈古风。
幽情倾不竭，渺渺碧云东。

新来霄汉冥鸿客，旧日风云振鹭行。
脱下戏衫优便散，惊回客枕梦何长。
莫将吴蜀分岐路，政把乾坤作醉乡。
惟有葵倾心不死，清魂几到殿中央。

风雨倾燕巢，波涛涨鲸海。
茅檐得此生，其谁为尔宰。

三郎好女思倾国，一霎沉酣四海奔。
汉业巍巍英主事，内庭供奉孔家孙。
汉武帝时执此物者侍中孔安国也，唐明皇时杨妃职之，汉唐之所以成败欤？然而宠任中书宦官，又自汉始。
此话甚长，小子识之。
bb。

我生之初尚无为，我生之后唐世衰。
有父溺死兮谁者怜之，呼天与地兮涕涟洏。
至险不测涛与风，至幽不仁鱼与龙，至孝不昧感即通。
岂人之灵兮，不若厖之雄。
惟天地之无穷兮，哀吾生之弱龄。
往者吾不及兮，来者吾不获观其败与赢。
愚公老矣山为平，精卫藐然海为倾。
枕吾戈兮缚尔缨，猛志毅气妖氛澄。
昊天克巩兮靡人弗胜，诵娥之烈兮摇我心旌。

永嘉直数到贞明，三百年间宇宙倾。
草草梁陈貂尾续，纷纷云代犬牙争。
谁知普六茹坚者，已向重光作噩生。
毕竟开皇能混一，天公愦愦岂无情。

痴云压陇如坚城，猛风击破如雄兵。
寒谿古洞收不彻，有如奔车白旆归空营。
林稍划划露微碧，玉匣渐见青铜精。
影转西风流日脚，万斛黄金散空落。
宝篦刮尽重瞳膜，倒盛一海春冰薄。
世界倾在琉璃屏，神豪气爽肌骨清。
便欲垂羽翰，飞上朝玉京。
不须七椀秋江波，两腋自有清风生。
长忆当年玉川子，殷勤会问苍生事。

避雨君平肆，相亲一笑边。
我歌大司命，君说小行年。
倾盖多豪贵，掀帘半醉眠。
自言谋竹隠，聊觅印山钱。

盖头即可居，容膝即可安。
连云大厦千万间，何如壶中别有天。
壶中何所有，笔床茶灶葫芦酒。
壶中何所为，目送飞鸿挥园丝。
窗前祝融老僧竹，壁上九疑狂客诗。
壶中主人知为谁，啖枣仙伯雪鹤姿。
左揽玄微袂，笑移砥柱弄河水。
右拍长房肩，饱餐麟脯倾玉舷。
蓬莱山，在何处，劝君且占壶中住。
不曾上列金马门，也应不识崖州路。
探禹穴，浮沅湘。
脚下尘土鬓上霜，我到壶中如故乡。

高旻振爽籁，苍雁鸣芳洲。
倾城饯茂宰，乡耋罗藻舟。
茂宰蕴渊道，厥源溯伊流。
字甿振仁策，范俗惇圣猷。
夷心灼理要，政简吏统周。
芳风被儒肆，惠泽沦农畴。
鲁封有驯雉，张廷无讼牛。
慨兹戒徂两，离衷郁绸缪。
赠我茂叔莲，纫君晏子裘。
庆霄{目祭}凤跃，神囿瞻麟游。
世道日以隘，民瘼谁克瘳。
厉志抗遐业，吹万溥九州。
揆予忝皇鉴，敷文免征愁。
行行重行行，夷庚无驻舟。

穜稑旱欲槁，蒺藜秋向荣。
哲匠轸民瘵，慨此疚魂明。
蓐收正秋敛，肥{虫遗}何纵横。
仰霄{目祭}蟾曜，聆垤伫鹳鸣。
彼美玩华光，芳樽酌兰生。
崇榭歌窈窕，秀质罗辎𫐌。
节序孰不欢，宅生念匪轻。
同袍正焦灼，对酒何忍倾。
恤喜限惛智，同兹感阴晴。
淰淰山云起，策策林飚惊。
企彼天瓢润，弭此农槔声。
崇情发翰墨，赏心谢筹觥。
溥泽乃夙念，穹爵岂所营。
荣贱有异分，感兹友岩耕。

世变如流水，前哲嗟逝川。
良牧隆化本，访古漫叟泉。
念兹名泉意，感彼末俗偏。
渊窦与嵌臼，杖屦聊回旋。
不识漫叟心，曷诵漫叟篇。
恻念轸苍氓，溥泽同一天。
蚁聚与羔跪，命义当亦坚。
回邪乃败德，毋以己欲专。
夸士五鼎辱，穹爵或自镌。
临流叹浇风，薄言倾酒船。
浸泉旌吾志，冻泉存旧传。
潓{氵忠}涍汸淔，铭石昭万年。
无限感发人，黜指敲墨毡。
岁月亦云久，古迹埋尘烟。
泉根石已泐，泉上树欲仙。
森戟呵虎士，谁能听潺湲。
理义著今古，贵贱俱荒阡。
今公七泉游，陵谷尚未迁。
励俗振古道，兹诵恶曲圆。
刘侯同襟期，赓唱挥彩椽。
漫叟诚有知，骑鲸跃层渊。
彼哉贼君父，圆曲工求权。
厉民恣屠斮，巧宦勤攀缘。
安得激七泉，布作化雨宣。

琼海收兵玉帐闲，又移斋舰溯涪湾。
三边形势全凭蜀，四路封疆半是山。
魏将旧闻侵剑阁，汉兵今欲卷函关。
细倾瑞露论西事，想在元戎指画间。

三十年前浙右行，径山才称爱山情。
油幢{忄双}{忄双}丝杉翠，环珮涓涓石涧鸣。
极峻只疑天上党，遥临初觉地东倾。
分符不得重游赏，碣石岩边记姓名。

江国初凉夕漏均，青天无翳地无尘。
莲花翦彩灯光灿，蕉叶倾金酒味新。
时节暗迁应不再，懽娱难得莫辞频。
明年今夜中庭月，依旧寒光别照人。

峭拔几千仞，孤高无四怜。
低回倾北斗，突兀起东闽。
缔结青云上，登临沧海滨。
溪山来面势，歌吹彻穹旻。
子夜先看日，阴崖后得春。
三韩空琐碎，万落自埃尘。
使者风流在，诗人格调新。
骊珠忽投我，神笔动惊人。
平昔持州契，于今识路津。
去天知不远，咫尺仰威神。

洛阳桥，一望五里排琨瑶。
行人不忧沧海潮，冲冲往来乘仙飙。
蔡公作成去还朝，玉虹依旧横青霄。
考之溱洧功何辽，千古万古无倾摇。

春波饱微绿，斗柄涵虚明。
方舟贯岩腹，鹅鹳相酬鸣。
仰窥穹窿顶，宛转百怪呈。
仅余鳞甲碎，不见头角狞。
下闯清冷渊，演迤万顷澄。
但同鱼鸟参，勿遣蛟龙惊。
抉苔抚奇篆，倚棹看题名。
三将标殊勋，自与山不倾。
谁与赘小筑，政恐山灵嗔。
南洞更幽绝，仙佛依峥嵘。
太虚可为室，岂复资栾楹。
乳泉助茗碗，中有冰雪清。
何须骖鸾去，此即白玉京。
鼎来不速客，抱琴忽逢迎。
爱此无弦曲，岩溜同一声。
为君洗尘耳，唤我诗魂醒。
祗恐白衣至，好句亡由成。

滥觞岷山侧，朝宗盖自然。
沸沸出幽窦，滔滔成巨川。
深流疑彻地，远势欲浮天。
万石攒若鬭，一流泻如悬。
二蜀通货博，三峡为防坚。
上下比难险，往来争溯沿。
冲高𣸣气盛，转急汹形圆。
行人戒仲夏，招子尚耆年。
风波虽灭裂，滩碛且丛骈。
湍声混蛮市，涨润入畬田。
旁临股且栗，顺下目无前。
浮沫逢槎聚，垂瀑依岸穿。
哀猿藏森耸，渴鹿听潺湲。
幽胜祠宇密，倾危村舍联。
寒沙淹宿雨，暖溆罩春烟。
青芜随远曲，白鸟戏轻涟。
常经祗名利，旧隠多神仙。
至清逃䲡鱓，极奥容鲟鳣。
楚臣忠义郁，巫女威福专。
龙骧战具敏，鲧嗣导功全。
瞿唐十里暗，滟滪一邱偏。
砥柱未足拟，吕梁诚浪传。
伊予非智者，被命徒勉旃。
尺短纠列郡，寸进乘孤船。
一步一篙探，百丈百夫牵。
通夕但耿耿，终日惟乾乾。
废职罹罪罟，委命通化甄。
寄言千金子，狂狷可闻焉。

志古流难合，谈高道自明。
风波志恩分，针石尽交情。
让节蒙知厚，华班绝绮荣。
贱生怀感遇，当路假晶荧。
累次清油幕，中间白玉京。
吏文容议缓，邦事恤言轻。
自此嗟流梗，何期苦见兵。
寒垣心易动，漳浦信弥惊。
玉蕊悲无验，金台望忽倾。
岁阑云惨淡，天迥泪纵横。
世有真忠亮，今亡至直清。
旧僚知葬日，投此吊佳城。

山郭五里余，气象忽异色。
蛟龙尝此蟠，潭水至今黑。
变化验莫穷，白昼起霹雳。
山形抱江来，怪石莫倾侧。
有寺出其间，户牖立丹壁。
微云垂鉴中，彩色画不得。
小阁才数弓，吐纳半江碧。
日光涵游鱼，到底如不隔。
老竹风萧萧，长根擘青石。
送声寄哀弦，往往动魂魄。
载酒同遨游，逢奇得搜索。
形体相与忘，山林信吾适。
乃知人世间，舍上固怵迫。

渭城杨柳已青青，强驻行人听渭城。
不问使车归路远，且从樽酒满杯倾。
相逢洮塞休兵后，此去秦川照眼明。
若立螭头前借箸，且教充国事春耕。

贡章湍险吁可惊，岸翻石走轰雷霆。
崩奔出𫎬一千里，江势到此才渊渟。
道山仙府相照映，盘泊下饮苍龙精。
金沙洗淘洲屿出，红紫错杂围春城。
郡台峨空压万瓦，况值开霁宜高明。
老郎官冷厌缰锁，亦有樽酒难独倾。
旋烹茗粥别官佐，明朝又作新昌行。

地隘风波势已惊，更容顽险暗中倾。
自嗟忠信犹防患，却任舟人委曲行。

君平山前白云老，五十休官何太早。
咄哉官卑莫行道，鸾凤岂肯争粱稻。
爱山爱水去无时，渐老更买黄牛骑。
长髯老奴挈榼随，白纻皎皎山人衣。
因怜湖边有逐客，也解忘形乐泉石。
不使执辔从翁游，翁自出钱为买牛。
山中酒美数醑我，醉里诗成要我和。
市儿指点应不识，底不轻裘走快马。
毛夫子，真国士，出问风谣宣直指。
潇洒本是神仙人，功名强为苍生起。
闻说骑牛不诋诃，手擘红笺为作歌。
英词百卉铺锦绣，雄辩三峡倾银河。
我牛入山路渐熟，好歌吟声易成曲。
明年恩亦当放还，直入深云无管束。
欠却刘家买牛黄金钱，又得毛公骑牛碧玉篇。

门沿大堤入，路趁浅莎行。
树短云根拔，山穷地势倾。
孤舟难泊岸，远水欲沈城。
半夜求津济，烟中荻火明。

江国家书少，秋台寒草生。
无人来远渡，尽日上高城。
落照悬渔市，孤烟起戍营。
东篱故园菊，又向酒中倾。

秀邑八百里，古今题画难。
望高三楚近，影转七州寒。
北拆知蛮尽，南低见斗宽。
路尽祝融寺，江倾兜率滩。

腊后东风扫翠微，同看芳柳破春机。
三宵听水都无梦，四日登山未肯归。
野老止凭云送客，家人应笑雨霑衣。
君诗兼简佳公子，只恐囊倾一夜飞。

大厦将倾一木支，登陴恸哭志难移。
螳螂怒臂当车日，精卫衔沙塞海时。
梦里忽惊元主朔，军中犹卓宋家旗。
孤臣万死原无恨，独怪山翁总不知。

君居予昔至，古郓泰山隈。
钓地卢泉美，帆天钜野开。
霸思齐相竞，道感鲁儒培。
历世传微学，随时产异才。
稍穷南土胜，端为北堂来。
金错倾求砚，斑衣戏捧杯。
三春芍药国，六代凤凰台。
搜览心应惬，题评句必瑰。
暑风初绿稻，霖雨正黄梅。
江路宜珍护，鹏程积渐催。

野火燎荒原，霜雪日皓皓。
牛羊无可噍，众绿就枯槁。
天地心不泯，根芽蛰深杳。
春风一披拂，颜色还媚好。
如何被兵地，黎庶不自保。
高门先破碎，大屋例倾倒。
间或遇茅舍，呻吟遗稚老。
常恐马蹄响，无罪被擒讨。
逃奔深谷中，又惧虎狼咬。
一朝稍苏息，追胥复纷扰。
微言告者谁，劝我宿须早。
人生值艰难，不如路傍草。

兹为何人宅，桂柏犹苍苍。
楼阁已倾卸，下有室与堂。
窗户半拆卸，髹漆留余光。
釜去存破灶，画剥欹颓墙。
想见全盛时，日夜崇豆觞。
书塾在其左，子弟声琅琅。
问今安所往，岂不有死丧。
死丧则不然，避兵移他乡。
他乡亦不远，深阻逾磵冈。
自古有避地，兵来尚可避。
惟有避役难，追逮穷所至。
昔住大宅人，今为忍冻民。

所谓上元者，俗以侈升平。
汉用方士说，祠祭夜达明。
𦶟炬或始此，游观实何名。
年登庶事遂，春早芳意萌。
冶妆饰粉黛，豪奏喧丝笙。
愚玩夺稚魄，淫窥荡狂情。
天宝覆唐都，宣和倾汴京。
词人丽唱在，物极良足惊。
一隅颇完盛，四运遄代更。
戍守列万里，镇防连百城。
崛起间窃发，交驰事遐征。
昏黑烟火灭，哭声无歌声。
晓雨花信过，夜蟾桂轮清。
时节既如此，焉问阴与晴。

春风燠江城，楼台眩桃李。
高堂一临眺，傍观谓予喜。
予心实不然，俯视悯群蚁。
通衢哄尘埃，委巷困泥滓。
膏火煎熬间，樊墙限茅苇。
溷处杂酸呻，清思何由起。
别有天地宝，注此两眸子。
北拱五老峰，西倾九派水。
冥冥淡烟外，烱烱残雪里。
元气所融结，万古奠南纪。
中有不死人，神游常在此。
安得月明夜，啸风控赤鲤。
导迎呵江神，殿护叱山鬼。
修静无谈玄，慧远勿析理。
亦不用湘灵，瑶瑟鼓葱指。
稽首青莲仙，大雅叩吟髓。
前陶后苏黄，相与奏宫征。
灵文九霄秘，玄关一时启。
恍兮发浩歌，洞见开辟始。
回谢人间世，日夜虱生虮。
腥腻缠臭帤，闻此秽或洗。
黄冠似予知，具茗亦粲尔。
归卧不成眠，汲井漱寒齿。

明年公七十，我老眉亦厖。
一会岂易得，招呼酒盈缸。
慷慨上高城，恻怆临大江。
雪水倾蜀峡，烟树连淮邦。
风景故不异，愁心私自撞。

春来不住听檐声，日色何曾作好晴。
纵有花应欺老病，偶无酒亦过清明。
疾风恶浪摇孤垒，危枕昏灯寄此生。
西上东归皆未可，客怀端复向谁倾。

高台何巍巍，远眄千里道。
长夏绝游朋，荒径丰茂草。
菑翳一以剪，秋意豁幽抱。
能赋昔为谁，今死骨已槁。
魂兮果何之，言语空媚好。
我欲有所酌，适值樽中燥。
焉得瓢天浆，伊人共倾倒。

松阴佳处路宜迟，裹袖寒鞭马上垂。
邂逅同倾九日酒，凄凉暗诵十年诗。
试回白首思前事，未觉青山减旧时。
节后骚英应好在，煮茶更与野僧期。

九日戏马台，二谢词翰英。
良辰各有句，得无差过情。
元嘉事其子，不救巢卵倾。
渊明东篱下，焉识笳鼓鸣。
兀坐把寒菊，竟亦了一生。

十年役严陵，心服赵宾旸。
绝口不言贫，其气常扬扬。
一诵贯千古，一醉举百觞。
俗士或近之，白眼视昊苍。
包山何巍巍，子云孙姓杨。
江海一扁舟，倒屣倾侯王。
见人有疾病，赐以药饵良。
朋友负微过，责善尤谆详。
两翁我独识，非狷亦非狂。
两家结姻好，古道颜色光。
赵男与杨女，年向十五强。
一朝驰聘币，互写红笺长。
赵有五岁女，杨有五岁郎。
是日并纳采，酒雁填高堂。
两翁自为媒，两家门户当。
匪为门户当，芝兰同一香。
不羡积金璧，不受丰缣缃。
各喜所脔婿，诵书声琅琅。
已能临法帖，已解工诗章。
何惭昔羲之，坦腹双东床。

夏葵时丹卉，秋菊培金蕤。
曷不蓻菽粟，犹足疗调饥。
曰予心不然，求饱何党之。
倾日与傲霜，志定节不移。
怀古睇此物，聊足慰我思。
不见恩泽侯，崇侈事台池。
失势一蹉跌，书堂荆棘滋。
岂复有绯紫，走趋列宾墀。
小圃异金谷，应无坠楼悲。

十年何啻骑千马，望风此马甘为下。
老夫与尔共艰难，定非苟且相逢者。
忆昔专城鬓欲霜，宇宙茫茫成战场。
指呼壮士斩群贼，蹀躞溅血霑靴裳。
厩中始与驽骀列，夜夜向风嘶晓月。
咆哮跳踯不受鞍，独我乘之心妥帖。
韩干曹霸画图同，耳小胸开蹄踣铁。
吴堤朝望海门潮，蓟门暮踏燕山雪。
黄云衰草出长城，碧眼虬髯逢者惊。
百人走驿落喘汗，力追不及犹缓行。
痛饮烂醉仍宵征，了无倾侧肩舆平。
髪雕齿钝两衰暮，重到江南如隔生。
我闲解官甘寂寞，尔病良医频灌烙。
去年西湖往探梅，雅称是翁俱矍铄。
陌上谁家年少郎，千金美妾规紫光。
谨营刍豆尚努力，永伴残年田子方。

读书夜倦灯影暗，屋外笛声何处来。
邻翁吹笛意本乐，闻笛如我心何哀。
如说生离苦，天涯海角无由回。
又如诉死别，委骨黄壤埋蒿莱。
失身羁妇过昭君冢，偾军老将上李陵台，东坡澹庵惠州新州更海外。
经义字说蛊场屋，格天之阁高崔嵬。
元祐太母地下负废立之谤，昭慈再废入道冷屋扃荒苔。
济阳一去饮霅水，不得其死二十七年，老奸擅位污公台。
分明历历道此事，使我颜色黯然如死灰。
岂止山阳向秀感，徒为嵇吕二子空徘徊。
平生不识音与律，但喜乐工奏曲作技倾金罍。
不谓今夕此何夕，江淹别恨二赋尽到眼，玉川子涕泗虾蟆食月万古不可开。
铁肠石肺百杂碎，惊魇不顾闺中孩。
壁下偶有酒，顾谓斟一杯。
一杯薄酒何足御此大愤怨，不如愚无知者酣卧鼻息长如雷。
须臾笛声寂无有，出视空庭但星斗。

穷山岂有节，疲氓不聊生。
比户迫冻馁，九日存空名。
旦视觜参中，斗极南北明。
知我乏机杼，促织亦销声。
昔健酒易得，痛饮倚妙龄。
焉知齿髪暮，壶尽无可倾。
寒英粲荒圃，槁叶铿前荣。
坚忍验学力，乖离怅时情。
死也谅不磨，可惜百无成。

天回地转事云轮，湖葑山榛色渐陈。
坠珥遗钿如隔世，欹楼倾榭最愁人。
一钱物变千钱直，十户民惊九户贫。
犹有沙河塘上路，卖花声作旧时春。

往时淟涊玷蕃宣，处士名闻积有年。
甚欲同倾彭泽酒，未能略送始兴钱。
细看好句无疵处，时出名言亦自然。
苦海爱河争没溺，禅窗一榻篆茶烟。

夜卧户不闭，夫岂无窥觎。
偷儿定知我，空室一物无。
向来穷太守，解官五载余。
小儿近挈累，故乡已宁居。
弃屋俟买□，竣事将届途。
囊中米几斗，案上数帙书。
弊衣及破褐，载之不盈车。
饥寒久安命，不寐何所谟。
欹枕背暗灯，自笑如鳏鱼。
早知事乃尔，曷不倾我壶。

夜闻舟人呼，江水溢二丈。
岸薪随波流，救者何扰攘。
亥子十月交，地气不当上。
十日柱础汗，蝇蚊哄帷幌。
此时肯为雪，岂不兆丰穰。
积热化滂沱，倾空泻盆盎。
前夕适醉卧，不省船背响。
涛声撼醒枕，于兹发孤想。
炎方节候乖，病叟体肤痒。
遑遑欲何之，曷日中园仰。
星斗犹粲然，晓征发双桨。
起视所泊处，余灯煜莽苍。

三历推周正，今当七袠开。
不应嫌老迫，更用着愁催。
酒竭倾浑滓，炉残恋暖灰。
故园归去好，移树及春栽。

客久已无味，更苦赀用乏。
年迈欲不竞，仍著疾病压。
相望五百年，老杜卧夔硖。
疲瘵困茧丝，遐荒敝戈甲。
谁方拥倾城，乐死有玉柙。

再见湖东岸，迁居傍废城。
鹭群窥钓石，荷气馥棋枰。
歉岁难羁旅，泥途厌步行。
幽怀徯清话，岂不向君倾。

名都十万户，拥貂者为谁。
一二达官外，絮纩或无之。
南雪压瘴疠，此事不可迟。
𪧘人既云众，速霁斯为宜。
天公作恶剧，十日韬晴曦。
平地尺未已，塞门湮途岐。
少年未更事，骇谓如此奇。
危登或深泛，一酣倾百卮。
今年老更穷，客炉拥尪羸。
稍稍穴窗隙，缩首略一窥。
未卜麰麦王，但悯乌鸟饥。
大儿寄书来，土冻菜本萎。
归家煮荒荠，一饱亦肉糜。
宁当卧袁安，何用访戴逵。
答云有故人，贻我幼妇词。
未妨三十韵，一酬带间诗。

禊节去未远，是日天更朗。
微寒护余芳，春野绿渺莽。
爰从峻岭登，岂殊茂林赏。
支策拄云汉，举袖拂星象。
遐瞩两眸豁，徐步一足往。
年迈忽臻兹，时平犹忆曩。
誉竹谈亹亹，吊松色怏怏。
青空鹳鹤唳，碧甃蜗牛上。
龛金窥扁颜，簪玉观塑像。
孰谓幽谷僻，有此殊庭敞。
豪饮杯杯满，清吟字字响。
佳儿奉亲老，高第事师长。
考击谢钟鼓，倾写竭瓮盎。
自可作画图，未易绝梦想。
吾家酴醿花，高架政堪仰。
能来一中之，勿待南飚爽。

山中岂不乐，奈无田可耕。
傍宅莳荒圃，长夏日闲行。
行倦即独坐，时闻幽鸟鸣。
剪花汰葵冗，护笋观竹成。
诗就意偶到，事罕心无营。
忽复佳客至，取酒相与倾。
熟醉径高卧，颓然忘送迎。
余龄能几何，聊用遨此生。

迩日岂无雨，东有西或无。
有亦仅鸣瓦，不肯鸣庭除。
檐声尚难滴，况望浮沟渠。
滂沱靡后继，霹雳空先驱。
山田半未莳，莳早青苗枯。
切虑旱势迫，莫办暑气苏。
去岁当此际，浙乡渺为湖。
穷冬六十日，所至雪塞途。
无乃天力竭，有如酒家垆。
瓮盎夙倾倒，遂绝来者沽。
或谓帝有赫，岂忍氓毕屠。
久蓄必大泄，勿遽宜少须。
邻寺钟鼓晦，顿与常时殊。
果即骤倾注，屋漏衣巾濡。
平明视荒园，破鞋涉泥途。
讵惜葵卉仆，但喜豆叶腴。
西溪报桥断，渡舫若小纡。
遥想农出野，蓑笠争奔趋。
吾虽乏良畴，窘饥意已纾。
天下免沟瘠，敢叹瓶无储。

迩日岂无雨，东有西或无。
有亦仅鸣瓦，不肯鸣庭除。
檐声尚难滴，况望浮沟渠。
滂沱靡后继，霹雳空先驱。
山田半未莳，莳早青苗枯。
切虑旱势迫，莫办暑气苏。
去岁当此际，浙乡渺为湖。
穷冬六十日，所至雪塞途。
无乃天力竭，有如酒家垆。
瓮盎夙倾倒，遂绝来者沽。
或谓帝有赫，岂忍氓毕屠。
久蓄必大泄，勿遽宜少须。
邻寺钟鼓晦，顿与常时殊。
果即骤倾注，屋漏衣巾濡。
平明视荒园，破鞋涉泥途。
讵惜葵卉仆，但喜豆叶腴。
西溪报桥断，渡舫若小纡。
遥想农出野，蓑笠争奔趋。
吾虽乏良畴，窘饥意已纾。
天下免沟瘠，敢叹瓶无储。

子有山中田，何不力自耕。
曰予抱奇志，犯𫐈为此行。
于兹匏瓜系，曷若凤凰鸣。
徒步未可料，一日秉国成。
老夫察时义，不待易四营。
大物苦难运，高位防易倾。
苟且忝一命，奔走疲送迎。
乡里政自佳，归来训诸生。

治郡愧坐啸，归田服躬耕。
始觉少年误，浪作万里行。
书传极古汲，词艺争先鸣。
岂知老欲死，一事终无成。
之子初游远，物务思经营。
北望中原阔，东视长江倾。
金陵冠盖地，岂无倒屣迎。
心赏少不至，谨无负平生。

先祖五男子，其下八男孙。
白首涉患难，仅余二老存。
兄昔健如虎，行步疾飞奔。
长眉具寿相，修髯当风掀。
千丈耸巨栋，一朝成枯根。
强者尚若此，弱又其奚论。
惟兄负刚劲，临事简不烦。
可否率正色，臧否多直言。
谈笑无城府，其实春和温。
𪫺壬有弗察，平地生雠冤。
惟扬赴逮对，乃用怨报恩。
十年归来乎，下帷董生园。
此死幸无愧，彼生非游魂。
春官一再上，科名合高骞。
世事既鼎革，何如偃丘樊。
百里许起家，性终不耐喧。
军马尘未已，朝夕常闭门。
劣弟解雕郡，生理古井眢。
时复造兄室，酾酒崇盘餐。
二月近生日，烂漫倾芳樽。
岂谓三四月，医药昧病源。
平生无妾侍，寡欲培真元。
焉用艾与附，内外加炮燔。
五月二十八，了了语不昏。
为后取犹子，愚哉真犬豚。
此事未称意，似难它选抡。
委曲进宽譬，且望进粥𫗞。
乃后密探问，不敢逾闼阍。
诸幼日传报，精神稍昂轩。
奄忽季夏半，长往游厚坤。
走赴气已绝，号恸书灵幡。
忆兄旧论议，亹亹双袖揎。
口齿未即闭，饭含莫咽吞。
盖棺一何速，迫此炎暑袢。
衰薾抱怛痛，哀声嘶霜猿。
人生孰不尔，屈伸手覆翻。
考终亦一福，拱璧无瑕痕。
丘嫂抚孤穉，匪伊将冠婚。
或者气质变，培壅成兰荪。
寒宗弱一个，缪居昭穆尊。
上当相宅兆，安厝居高原。
下当教贻厥，敬恭奉蘋蘩。
秋风几黄落，我亦超昆仑。
焉得天地间，长挂扶桑暾。

攒眉抱膝一衰翁，岂为区区口腹穷。
早向前朝阅诸老，曾微晚辈绍遗风。
草堂诗到夔州后，竹马年思大历中。
略共清谈商此事，未妨倾倒一樽同。

红垂灯穗倍常明，缓缓晴须作好晴。
著柳春风微有色，催花夜雨细无声。
炉香早起蹒跚拜，杯酒朋来潋滟倾。
一日一诗旧年例，新年一日两诗成。

客楼卧病过花时，老态如狂复似痴。
甚欲不餐烟火食，颇能时赋草茅诗。
余生自晓寸关尺，他日谁传髓骨皮。
少许青梅倾斗酒，心醒貌醉尔焉知。

夜来终日雨如倾，晓起楼头喜渐晴。
血气衰微吾道胜，欲心死绝此身生。
一区宅愧先人业，万首诗垂后世名。
蚊喙收声蛙不吠，忽闻邻柳送啼鶑。

不惜佳人国为倾，髑髅头盖野狐精。
丈夫更有何郎粉，老眼须君业镜明。

知己身俱老，逢君泪欲倾。
不时思令舅，无可报难兄。
湓浦稀鱼素，阳山杳雁程。
平安只消息，聊此慰羁情。

忽复机锋对，真堪底里倾。
果能成伏老，时许唤殷兄。
可惜兹逢晚，相期不计程。
受恩凡两世，焉敢恝无情。

丙申上巳七日后，一主二宾夫岂偶。
遣车却骑钱塘门，主人满船富殽酒。
别唤轻船载仆从，大船品字著三友。
旁观指点知为谁，对峙玉人间白叟。
岂无识者讶此老，不愧妙年两贤守。
孟侯吕侯将相家，早绾金章纡紫绶。
方干云孙耸吟肩，左右鼎鼐中瓦缶。
虽然兰臭尚同心，剧谈锋起各虚受。
是日杭人诧佛事，焚寄冥财听僧诱。
公子王孙倾城出，姆携艳女夫挈妇。
放生亭远骛长堤，保叔塔高陟危阜。
居然红裙湿芳草，亦有瑜珥落宿莽。
暖热已极天色变，大风滔天怒涛吼。
篙师缭绕孤山背，倘佯里湖保无咎。
百舠千舫第二桥，四圣观前依古柳。
春色浓时良佳哉，游人聚处可拾否。
一杯一杯入醉乡，诙嘲谑笑无不有。
泉币重费忘多少，歌妓频呼杂妍丑。
似狂非狂痴非痴，何啻万众悉回首。
我时颓然乎其间，看朱成碧辰至酉。
健啖晚菘兼早韭，快赏调冰仍雪藕。
归途恍然了不记，晓窗半醒卧噎呕。
一日之乐三日病，宁负衰躯护馋口。
愿从孟侯觞吕侯，更著百千沽十斗。

才到黄花有酒倾，今人动欲作渊明。
瓶无储粟夜无被，此事知君学未成。

新年七十一衰翁，此道心知万折东。
名位集贤唐学士，文章内相陆宣公。
两朝纶浡倾前古，四海绅緌立下风。
手把一枝梅欲寄，江南岁暮待春鸿。

畏途偶许玩余生，晚节尤难保令名。
一秃翁真韩长孺，五男儿可晋渊明。
凄风开户绵重著，漏雨溅床酒懒倾。
俗事沓来败人意，且须坚坐待天晴。

令威旧主芙蓉城，上帝谓此职未清。
敕赐别业非菽粟，屈餐陶采余秋英。
菊庄先生拜新号，掌管黄花躬播耕。
庄田庄屋几顷亩，庄官庄佃无姓名。
只如天随自荷锄，兼味佐以仙犬精。
乃糇乃粮不过许，春苗夏叶俱可烹。
木兰坠露滋上池，亦复樽酒东篱倾。
人爱热官我宁冷，粗有菊谱传诸生。
南阳月输三十斛，汝真粪土之朝荣。

倾城国色著胭脂，红字兰亭又出奇。
比换鹅书更姿媚，一杯卯酒醉西施。

士以仕为业，野处无所耕。
近世所大患，苟进颓厥声。
苏子佩六印，相国不为荣。
坐乏二顷田，此事误平生。
廓然天壤间，一犁早经营。
春夏刈麻麦，秋冬获稻粳。
盖头有把茅，糊口有杯羹。
岂肯拾此去，垂涎公与卿。
不遇汤先主，伊葛亦何成。
聘顾不至三，宁为畎亩氓。
驷马高车间，一跌足可惊。
岂如牛背上，稳卧无欹倾。
调鼎与荷锄，心手自权衡。
我有一饱资，去就万事轻。

倾国倾城夸美色，千金万金供首饰。
武林城中花巷名，绍兴年前人未识。
亮死瓜洲再讲和，巷名不为栽花窠。
象珠翠玳玉笄外，紫紫红红裁绮罗。
是时永嘉有佳士，叹嗟花巷名太侈。
繁华渐盛古朴衰，书谓乡人非美事。
谁知骜集一朝非，妇鬟女髻弥芳菲。
冠梳簪珥向晓卖，百伪一真无关讥。
戊戌年冬十月十，𦶟此阛阓成瓦砾。
岂料郁攸再作祟，庚子春残小尽日。
一十六度蓂荚新，两见焦头花巷人。
买卖假花牟厚利，坐此得罪于神明。
君不见九重一言轩轾易，头白纷纷无忌讳。
人人一朵牡丹春，四海太平呼万岁。

伏生年九十，腹贮秦坑书。
终童年十八，手掷汉关𦈡。
一老一妙年，智勇夫何如。
两皆济南人，禀受风气殊。
乾坤妙融结，山水清有余。
锺贤代不乏，一变可鲁儒。
吾友子张子，世于此焉居。
乌哺奉甘旨，鹓行赞都俞。
将指许假道，荣哉兼熊鱼。
甲此一都会，筑堂冠盖趋。
万象纳户牖，八荒来庭除。
阳丘古邑南，均是宅一区。
粗中必有精，所见独异诸。
人见花与竹，我见皆道腴。
彝鼎日玩弄，简册日卷舒。
拔出形器上，漉水月本无。
譬若椰子腹，中有万卷储。
何必西域贾，剖股藏明珠。
矢诗说解悟，指天撮空虚。
何如登君堂，啸傲倾觞壶。

江南子月已春回，一日堪倾一百杯。
朝饭太牢□□□，□窗西子月中梅。
闲心自得无穷趣，老气犹夸未尽才。
我近八旬经万变，傍观嬉戏小婴孩。

暑雪西南下，愁霖日夜倾。
高城人避水，古庙吏祈晴。
沙鸟依庭宿，渔船入市行。
老夫隠几意，可但悯吾生。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

昔屡饮东阳，往往错认水。
次公似少猛，汲生终戆耳。
知我野心性，雅不便软美。
契阔二十年，那复此风味。
饮酒真饮蜜，直欲呕心胃。
儿从南塘归，殷勤有佳遗。
公等久要在，相看犹故意。
曲江加蕴藉，郑公殊妩媚。
一见极倾倒，吻渴不能止。
正性固自存，遽莫测其际。
徐觉和以诤，虽劲还可喜。
酒固未易知，知酒亦非易。
酩酊何适从，不夷而不惠。

平生一寸心，神游梦华录。
喜君晚相遇，风景宛在目。
肯为此邦来，大是渠侬福。
我但饮若水，生意已俱复。
轧轧寒女手，何事嗟空轴。
欲去复停车，为尔两眉蹙。
犹是前叔度，五袴回余燠。
千家万家喜，吾意始云足。
路稳驱车去，祖帐纷相属。
贺下不贺上，此语传古俗。
况携善颂归，亲舍喜可掬。
炰羔倾家酿，欢声动邻曲。
麾节愿早还，春风棠树绿。

建武重名节，狂奴态犹故。
客星复何事，一夕感干度。
风声激末造，骈首死党锢。
而五百里内，乃有贤人聚。
行行望德星，高阳里中去。
德隆则星晷，时网不足与。
元气之所全，政在簪盍处。
乃知忠贤类，天每下其顾。
二老甘隠沦，四海起尊慕。
有如子孙行，已是廊庙具。
深期任世道，相期扶国步。
皇路方险岩，倾辀当急赴。
赤手徒捧块，讵障奔流怒。
濡迹本救时，其忍诿诸数。
事盖有至难，竟乖天所付。
汝南榜堂皇，考亭绘缣素。
室有聚星事，四远竞传布。
老眼苦昏暗，见画如隔雾。
卷还坐太息，冰炭扰百虑。

平生爱山苦趼足，况此对面美冠玉。
也曾杖屦极跻攀，稍度湾埼转虚曲。
径踏青螭脊上行，所历渐高山渐束。
红亭白塔出湖外，下瞰诸峰等臣仆。
祖禅晏坐服生狞，法席宏开俨清肃。
何人梵呗呼僧定，划然透户如击筑。
浮岚暖翠忽纷披，依依精舍傍修竹。
至今犹作咿唔声，饱食颇惭空洞腹。
崎岖竟日亦已劳，应接满前端为目。
道人对境了无羡，折脚铛中煨脱粟。
小立为尔起深悟，愿事扫除甘播掬。
峥嵘岁月苦难记，三寸穉杉俄立鹄。
山中老宿亦向尽，访旧无人空感触。
细评道人似豪家，台殿耽耽枕岩谷。
当时气象雄一方，谁教劫火烧糜竺。
十年旧观未全还，金钱奔走倾缁俗。
何山试问何所有，一溪清泠嗽寒绿。
入门使我意也消，不省人间有华辱。
殆是高人胜士徒，山灵笑许兹论笃。
旷荡幽深两俱胜，胡不重游勇奔鹿。
多病欢娱久去心，良辰美景宁相属。
昏昏午窗供坐凉，跳丸西走白日速。
夜来可奈风雨尽，尽力催花亦良酷。
痛杀新红三万片，园林惨淡余老木。
作诗遣愁愁未遣，那知翻作愁根窟。
古人真欲焚笔砚，苦语殆可书绅笏。
颇怜阮屐共嵇锻，更笑周妻与何肉。
留连一物即是碍，羡君开襟少嚬促。
爱诗乃复宜相似，句语卓荦光透幅。
倦还始觉心和平，人生有手莫操牍。

君能匝腊过苕水，我正绝湖寻橘里。
人生有数会不免，先后差池数日耳。
天教新年暂相见，握手如获丹与砥。
略似德公上冢回，径入就谈倾底里。
如闻前月清兴发，杖藜晓对南山起。
苍官掀髯自虹举，清流照影时鹄峙。
我归已晚不得陪，脚中平生信有鬼。
独留诗卷使我和，思枯预怕搜脂髓。
小溪深处是何山，藏机一句无多子。
当时言下谁领会，只认泉石为对履。
至今遗迹记东坡，遂使此山同畏垒。
拟议固已输一筹，跻攀锐欲穷寸晷。
真境不乐有无间，更使高人为标指。
先生醉归方熟睡，冻蝇一任钻故纸。

病翁禁酒仍禁脚，不省人间有行乐。
主人善最客善之，邀我来同鸡黍约。
清樽快吸船落琭，颇悔从前谢杯酌。
故人久别如此酒，一时倾倒慰离索。
更擘新笋供春淘，狐泉槐叶未须学。
殷勤入鼎煮过熟，老饕恣吞不劳嚼。
人生难得是合并，开口一笑良不恶。
呼车载我雨中归，阿香推车散飞雹。
分明戒我轻破戒，故把春衫都湿却。
我亦投床作雷吼，无数残红枕边落。

大龙小龙天下绝，水帘高挂三千尺。
吕梁悬水那复言，便应压倒栖贤峡。
我来觅水洗双眵，怪底老崖枯欲裂。
龙公何处抱宝眠，閟蓄精枯未渠泄。
谁知水火本无根，重阴可以阳气彻。
倚空长啸山为开，以虚为感感尤烈。
千山屃赑方沍寒，锺乳淙流忽飞发。
珠玑喷薄杂霏雾，琼瑶倾泻溅白日。
若非卷取银河水，那得变幻在呼吸。
看泉须看无泉时，自无而有乃奇特。
龙公作事真狡狯，吾侪用意亦奇崛。
经营小立看未了，洞门忽已云霏湿。
龙公龙公可以止，何如翻手作飞雪。
便将丰年报明主，苍生赤子俱函活。
火云六月汗如浆，更为渠侬洗炎热。
一笑回首谢龙公，神用俱停天地寂。

七袠空余永感情，南园养病闭柴荆。
一朝破戒为儿子，四坐合并表友情。
地主每能容枯枿，天公特为放新晴。
余年得此今多幸，白发倾欹一醉成。

儿将白发共嬉娱，敢意高轩访敝庐。
七袠年龄同绛县，诸贤诗句过黄初。
菌芝那解出枯朽，冠盖便能倾里闾。
烂醉休须问生理，贫家今有百车渠。

狭路倾敧下涧隈，归牛忽带夕阳来。
狂遮瞪视浑无奈，凭仗谁人拽鼻回。

两君先后缔交承，一笑何妨玉斝倾。
驰驲催人来异渥，卧龙留客自多情。
告新听说三年最，叙旧欣寻再世盟。
天上除书人已到，便看鹄立侍通明。

三间茅屋盖头颅，除却吟篇事事无。
拟把十年穷活计，一时倾倒向江湖。

金蕊丝头茜染成，五云楼映玉盘倾。
谢郎一入中书后，二十四桥空月明。

气数推移有盛衰，老观此理独支颐。
阅人云木能千载，过眼风花只片时。
名利场中棋变幻，是非窠里浪倾危。
到头输与山中叟，乐在耕锄别不知。

沛然倾霔战骄阳，飒飒风来作晚凉。
吹散浮云澄玉宇，敲残枯叶堕银床。
韩檠擢用因书荐，班扇投闲被雨妨。
自此吟情辜不得，一秋景物要平章。

古今墨客兼骚客，推许黄山甲众山。
三十六峰层汉外，百千万岫乱云间。
炼丹帝往名长在，捣药仙归臼已闲。
叶落花开人寂寂，雄鸣雌和鸟关关。
瀑湍岩罅常飞沫，砂现崖巅未带殷。
水畔青牛眠正稳，源头白鹿去仍还。
清潭易见鱼翻锦，幽洞难窥豹露斑。
著罢棋枰留嶂顶，流来桃片点溪湾。
鸾翔弄影非无侣，鹤唳冲天岂类鹇。
空谷伐柯樵父远，平川唤犊牧儿顽。
石缾倾注泉那竭，瑶草敷荣地匪悭。
老桧络藤缠夭矫，苍苔蚀径遶回环。
遥知衲子明空苦，应笑贪夫竞触蛮。
断续小桥艰跋涉，崎岖绝磴费跻攀。
枝头果熟猿争取，树杪梢枯鹊为删。
虎踞风前疑啸吼，龙潜潭底想盘跧。
水帘珠贯何曾卷，石室云封底用{槴邑=睘}。
对峙容浮高耸峭，合流曹院响湲潺。
汤泉浴起能轻骨，药鼎餐遗可驻颜。
胜概不穷吟不尽，一时模写在人寰。

蜀魄抑何灵，年年不负盟。
才过百五日，便作两三声。
渠自怀归计，人因恼别情。
凄凉无处著，那更雨如倾。

家轻授鳌灵，不拟再寻盟。
故业成荒址，中心饮恨声。
废兴犹反掌，今古总伤情。
最是初闻处，令人泪欲倾。

一生不把两眉愁，厌听瓢声笑许由。
愿荷锄来翻畎亩，懒携刺去谒公侯。
酒倾明月清风夜，诗琢空山落木秋。
坎止流行俱莫问，自然霜雪未蒙头。

结屋俯清溪，萧然迥出奇。
书藏千万卷，梅浸两三枝。
入竹风声细，移花日影迟。
乐山仍乐水，何虑复何思。
菊有陶潜逸，兰无屈子悲。
娱情琴上操，遣兴局间棋。
对客频倾酒，临流賸赋诗。
要将闲度日，只恐道关时。
触目多幽致，留题总色丝。
细吟增敬羡，貂续匪佳辞。

到得黄盆九月天，呼童弛担驻征鞯。
迢迢江水天连楚，漠漠淮乡稻满田。
酒旆风翻疏柳外，渔家网晒夕阳边。
买将郭索倾杯处，对景诗成恰一篇。

松阴石迳绝纤埃，缓步行春得得来。
风景一川诗料足，楼台两岸画图开。
山花乱插髼松鬓，村酒频倾潋滟杯。
扶醉归来天欲莫，数声鼓角又相催。

细撚吟髭谩赋诗，骚人那敢与争驰。
倾杯对月风清夜，倚杖观山云敛时。
世事安危浑莫问，人生得失底须悲。
何当琢就梅花句，付与高楼画角吹。

林下欹倾茅草屋，门前诘曲竹笆篱。
数声清笛知何处，牛背斜阳牧竖吹。

佐邑{氵赀}阳绰有声，文章政事冠群英。
南墙松想乘闲咏，北海樽闻已戒倾。
横笛倚楼襟度逸，携琴带鹤宦情轻。
结知当路交飞剡，行看除书下玉京。

杞国天柱倾，哀我鞠子疚。
苍鹅飞冲天，妖星大如斗。
帘下玉床移，山摧石鳌负。
河南吊遗黎，原野骨未朽。
北邙望孤陵，古木叫猿狖。
朔风吹尘沙，天寒薄翠袖。
南云山万重，去去莫回首。

粤从太极分，大块溟涬泄。
人生于其间，三才位成列。
人极苟不立，清宁将竭裂。
厥初始断鳌，万古功卓绝。
谁触不周山，地摧天柱折。
娲皇不炼石，方圆成陷缺。
九载困怀襄，东柱至西碣。
乘载微司空，斯民化鱼鳖。
上下三千年，世变几更迭。
谁与持风轮，不至人类灭。
鲁庙祠太牢，汉庭定绵𫈵。
泽国访羊裘，东都树名节。
斯道无存亡，惟人善显设。
先后虽殊途，彼此有同辙。
山冢摧且倾，川流沸将竭。
托身止徬徨，劳心苦忡惙。
时无武城偃，谁知堂下蔑。
吏来方叫嚣，我行方蹩躠。
宾主成寇雠，樽俎化缧绁。
楚市愧受钳，山东羞折頞。
无处吁旻天，甘心死岩穴。
维北有星躔，煌煌西柄揭。
皇帝哀不辜，分符理司臬。
令出风霆行，章分云汉抉。
垂光烛幽壤，万里悉昭晰。
汲绠出深渊，千仞藉提挈。
自顾此身微，天地一瓮蠛。
自笑往事非，古今一剑吷。
鸟卵来仪羽，骏骨致汗血。
犁然心自孚，难以口腾说。
衣冠出藻色，诗书响木舌。
从此公道开，起我庶士揭。
不图老辕申，复见人稷卨。
苍生在巅崖，寄命方杌{捏扌=阝}。
山下豺狼多，况复昼噬啮。
皇皇倘无归，惸惸靡遗孑。
四海望公来，久旱望霓切。
惟有此西人，谓私我西浙。
永言誓澄清，且为沃焦热。
次第雨八荒，宁久民望觖。
严濑有男子，苦心头半雪。
受恩口难言，寤叹惟契契。
延伫羌思君，解佩愿遗玦。
遗玦不可得，采芳聊薄撷。

世变浩无极，俯仰长吁嘻。
人情恩与雠，相值每不期。
邯郸至受兵，何与鲁酒醨。
弄丸本无心，乃解两家围。
怀古意未竟，伤今有余悲。
世无武城宰，偃室有谁归。
世无吴兴令，牛屋奚敢辞。
不虞涉吾地，叫嚣且突隳。
樽俎化桎梏，宾主生戎夷。
范雎几拉骼，蔡泽成颔颐。
自怜还自笑，此物至奚宜。
犁牛受鞭絷，文狸坠阱机。
此岂物有罪，罪在角与皮。
安之若有命，虽死无悔追。
俄闻天际星，一夕躔次移。
光芒照人间，是为使者车。
翩然下青冥，持斧衣绣衣。
文章星斗烂，号令雷霆威。
幕府遴高选，分遣羽檄飞。
君来山水县，草木生光辉。
洗手奉三尺，不肯枉毫厘。
登山缚虎兕，入水擒蛟螭。
斯民久疮痏，妪喣以母慈。
遂使斯道福，溥及山泽癯。
盘水无先容，倾盖无素知。
南北风马牛，何以极至斯。
生物不言功，固匪天地私。
寸草犹有心，那得报春晖。
临行持杯水，劝君重踌躇。
为我更持献，端谢夹谷师。

平生浪说齐谐志，杞国有天惊堕地。
不周摧折天柱倾，咄咄古今真怪事。
元气不死桥运兴，千古日月长悬奔。
照见可庵一片心脾真硉兀，挥斥八极游天根。
两眼痴蟆不能食，坐观蝡动自形色。
独吸泠风饮沆瀣，去向南溟六月息。
不学神仙慕安期，陶潜旷达其庶几。
卜筑前窀从与老，太行世路从颠危。
桓魋石椁嘻未达，昭陵玉匣荒丘垤。
东门树槚四时青，独对青山问明月。
孤山梅，逋仙一去唤不回。
三迳竹，空怀二仲人如玉。
处士松，世无郑老遗高风。
何如及今收拾千岩万壑秀，飞廉道前丰隆后。
美人服薜带女萝，自起傞傞舞长袖。
得时为鸣凤，失时为卧龙，且问君王乞三峰。
百年三万六千日，倏忽起灭天际虹。
散发披襟任坦率，时浇磊磈斟寒碧。
眼高一世四海空，婢膝奴颜死人役。
君不见乌栖曲、白纻歌，长绳不系白日梭，时耶命耶将奈何。
前有香山翁，后有洛阳老。
嘉会不数逢，千载谁复道。
蛟翁此来游，三珠烱相照。
凭谁画作五老图，着我坐隅添一笑。

神仙地理无多诀，未用寻龙先看峡。
次看峡内有明堂，外峡内堂垣气结。
交结深时垣气牢，交结浅时垣气泄。
回看远障起星峰，认得星峰是祖宗。
祖宗派下分嫡庶，庶是旁枝嫡正龙。
足趾未曾登绝顶，如何辨认嫡庶踪。
庶是旁枝为外从，嫡子必居堂奥中。
此是大法论嫡庶，未是穷源寻极致。
眼前大法既能明，更看嫡枝辨臧否。
譬如人家有嫡儿，或贤或否不易知。
贤者起家不肖败，嫡枝还更有妍媸。
到此须是牢着眼，切莫泥取嫡谓奇。
龙到成形方结穴，若不成形总虚设。
倾欹破碎缩肿粗，杂乱摆窜瘦死绝。
凡属此类不劳看，认得正龙成丑拙。
认形既真穴亦真，真形真穴自天成。
左右必有真缠护，真案真朝无异情。
地真气象自然别，山必绸缪水回折。
葱葱郁郁日回环，入眼精神俱焕发。
设从流派问源头，定是祖宗真骨血。
虽然龙真穴自真，或隠或显多误人。
正结人人能识得，不识偏颇闪侧情。
地有怪穴无怪局，认局方知穴法精。
毫厘之缪隔千里，万水千山差一指。
横斜直曲跬步间，撼动山川泣神鬼。
一山入脉百山随，尺寸高低认玄秘。
穴真节节自相符，若不相符穴是虚。
龙真穴假祸福异，误杀世人徒信书。
眼力不在书纸上，泥书空画葫芦样。
扫除万卷总虚谈，收入灵犀一点间。

出门挂幞被，客路寒溪早。
团团雾中日，淡月隠林梢。
村巷驱饥牛，枫林度飞鸟。
山行未十里，佳处辄藉草。
道逢青衿生，肝胆总倾倒。
分手各东西，蘋花风袅袅。

婉婉马上女，两颊莹寒玉。
弓弯敲镫踏，侧立纷相逐。
借问谁家儿，近出常山族。
儿家昔鼎贵，煌煌什朱毂。
父亲守常山，忽值胡马蹙。
起义功不成，巢倾卵亦覆。
妾身转流落，岁久无钱赎。
欲去无缘由，安得南飞鹄。

万物有常理，动息随昏昕。
区区虫豸中，恶毒无如蚊。
云是鬼母化，佛语非传闻。
喙尺利芒刺，腰围隠花纹。
饥寻飞翅轻，饱饮酡颜醺。
搏噬以自肥，乘时鼓妖氛。
潜伏草莽间，窥伺日向曛。
须臾却四出，攒集穷崖垠。
横空聚复散，如布鹅鹳军。
腾身飞猱捷，发喊迅雷磤。
瞥然闯门户，来者何缤纷。
不但入翠幕，偏工恼红裙。
端坐缺堤障，各各磨牙龈。
血肉生咀嚼，斑驳瘃与皲。
如涂守宫血，丹砂服兼斤。
纨扇不住手，摇动酸骨筋。
或时中指麾，殷轮血朱𫄸。
虽能杀一二，未足空其群。
有来效方略，薙草收莸薰。
延烧煽烟焰，杀气凝阴云。
罗空燖鸮隼，搜野醢{鹿/加}麕。
丑类尽驱逐，暂息苗与獯。
自从生盘古，元气日磔分。
有生溃乱出，甘苦更臭芬。
而我堕世味，未能去膻荤。
天阳烁六合，慢肤似遭焚。
之虫并搜搅，入夜无一倾。
谁知有制伏，火攻策奇勋。
当如运甓法，百匝不惮勤。
事会靡终极，来者征吾文。

给事三父子，着籍古池阳。
贩夫偶奇货，末暮来钱塘。
维时汉运衰，紫宸厌天狼。
长鲸沸河洛，幅裂万里疆。
惟子晓大义，白笔摇风霜。
愿提十万旅，巢穴倾朱梁。
青云不假翼，无路凌高翔。
其事竟无成，青史垂芬芳。
中原转莽莽，一垤争侯王。
登高抉浮云，极目惨八荒。
遐想同心人，过君桥梓乡。
徘徊扣牧子，遗迹悲荒凉。
区区夏虫知，知我于诗长。
岂知用心处，流落不忘唐。
我欲传高士，置君后柴桑。
含情苦摇荡，伫立苍洲旁。

贵者不如贱，桑麻鄙簪缨。
富者不如贫，布荆胜珠琼。
子平悟损益，持论悍且精。
并敌就一向，力与世俗争。
所以昏嫁毕，洗然外浮名。
投迹崖𪩘中，便足了一身。
颓波不可挽，滔滔自东倾。
惟有吾由我，去留听从卿。

开元天子方承平，年年十月游华清。
游龙烂簇五家锦，玉奴姊妹俱倾城。
太常旧谱看不足，鬭鸡舞马浑粗俗。
霓裳一阕天上来，三郎自按新翻曲。
贺老琵琶先定场，都昙击鼓齐高张。
绣帽金童小垂手，堂上合奏甘伊凉。
胡儿大眼何曾见，来簉膝前双舞旋。
天颜有喜分塞酥，宫花衔出昭阳殿。
龙眠老手落贵家，忽入老眼凭叹嗟。
尚嫌却后欠二笔，不写渔阳鸣鼓挝。
人生欢乐如风影，自古极衰根极盛。
后来倘有曲江公，此图合作千秋镜。

书生事业窘一门，穷年独处三家村。
蟾蜍爬沙鞭不走，无力号叫排天阍。
曩闻将军狂可撼，往舍窠臼窥其藩。
谰言稗说不暇择，谈笑抵当如优髠。
诸公义财涩且薄，颇乐软熟憎嚣烦。
今君穷饿坐百巧，安肯挟册媒朝昏。
试探囊中秘花术，勇决不待中宵奔。
吾闻武侯暗得司马法，平沙散布风云屯。
多时奇杰了不悟，后来知者靖与温。
子今持此说性命，祸福出口如澜翻。
文章不作杯水直，不如薄艺随我两脚跟。
滔滔世驾不可挽，行矣与汝倾离尊。

子真换骨三家村，青帝东皋来醉魂。
夜深更遣明月洗，瘴氛吹散南海昏。
仙宫幺凤挽不住，自要寂寞留故园。
便教冻饿死亦足，冷面不作鸡肉温。
烟痕半空照寒水，露脸犹泫迎晨暾。
游蜂底处得消息，不计春色关重门。
先生对花韵清苦，短偈衮衮翻千言。
花神嗔我太漏泄，罚以太白倾残樽。

可怜倾城无蹇修，睥睨欲媲王与侯，年华荏苒春复秋。
夜弹古词韵三州，纷纷筝笆沸啁啾，忽尔雅操声俱收。
我亦少小猎九丘，掩鼻利达视若莸，秣厉欲洗平生羞。
羲娥鞭后逝莫留，谁麾衰暮出岩幽，丁丁斤斧愁林搜。
苞裹破砚开荒畴，诗卷千束喘两牛，隘视宇宙前无俦。
赖有夫子纷应酬，冷然独茧缫长抽，谰言不作诗帐囚。
旁人指我作书邮，双双紫芒炯中洲，谈笑不下孙叔优。
交情云水空悠悠，肯为腐鼠瞥下韝。
湖海何处无俊游，对面不识非我谋。
醉呼梅花居上头，高寒不落第二流。
我亦倒囊出饥猴，雪中双屦追清游。

君不见李唐秘府堆故纸，韩老作诗{言奉}校理。
若此当时九岁童，苞裹宝函渐血指。
吾宗魁橐百世传，近骑箕尾凌苍烟。
再生雏凤堕君砌，次第声名期拍肩。
愿渠养气休吟诵，六翮褵褷凤质竦。
椅桐倾枝真有待，羽仪留作清时用。
我今老去不作文，闭精嘿坐学养神。
萧然衰白不复漆，犹喜儿辈奔秦军。
闲扣商讴诩人瑞，笔阵纵横人不畏。
归看英物定何如，山西老将空羞愧。

花叶根茎种种香，谁知山草宿舂粮。
筠篮净洗倾银粉，瓦釜狂搜冻蔗浆。
爽口如兼三鼎味，疗饥不试五仓方。
西山饿死真余事，安有冥鸿为稻粱。

长时烟雨弄梅黄，身似枯株守破窗。
云气冒山天失昼，水声撼屋浪翻江。
田通小涧频障土，船上高原屡徙桩。
举世滔滔何日息，笑倾床下古罂缸。

甘死蓬窗笑我痴，兴来况值夜凉时。
闲中不觉年华促，归去方知宦路危。
酒瓮沉沉倾玉瀣，簟筠细细蹙风漪。
月残梦醒诗初就，枯笔长抛网蟢丝。

萧萧疏雨未调霜，空向寒阶滴夜长。
风激木围如撼枕，虫号土穴欲扶床。
蚁倾清浊香浮瓮，蟹劈尖圆黄戴筐。
独背残灯眠未稳，梦寻归路到枌乡。

白首青灯滞一乡，不将迟暮照韶光。
经风魏紫埋倾国，破晓离黄殒折杨。
老去功名随梦断，别来云水隔天长。
此生聚散何时了，定计归锄五亩荒。

谁驾烛龙，赫日当空。
山河大地通身汗出，草木昆虫无处潜踪。
昨夜三更，拄杖子蓦然{孛}跳。
触著帝释鼻孔，雨似盆倾。
是汝诸人半醒半困，犹在梦中，喜喜欢欢是老农。

老眼正昏明，喜见哥宁馨。
吐语{钅得}璆玕，秀发禅林英。
斯道犹大厦，颓焉欲倾阤。
独支期敏手，毋擅立壑美。
大鹏一举九万里。

爷看千丈岩前瀑，顶雪遥应瀑雪同。
石虎溪边倾石耳，要听铁锡响寒空。

海风吹上一天秋，独卧扁舟自在流。
倾尽酒壶人已醉，却横长笛荻花洲。

寂寞南园今如此，主人一斥循州死。
南园如此未足悲，宗周随歌黍离离。
丞相当年坐黄阁，正是北兵渡荆鄂。
不知宣阃有何功，却以钧轴逊狡童。
丞相身谋固已失，坐此谋失亡人国。
梅花岭外羁魂哀，蓟门降王亦再来。
南园池馆不似旧，百花憔悴竹树瘦。
不堪回首望钱塘，宫阙倾颓禁苑荒。
鄙夫奸人如王蔡，又无惠卿才可爱。
丞相有见非不长，而乃升之中书堂。
我行南园泪雨下，不免寒心怒欲骂。
不特要写平泉诗，更复要草连宫辞。
呜呼吴丞相，手提双笔岩廊上。
艺皇有训垂日星，非读书人毋用相。
博饮好色不肖子，可以公台作边赏。
履翁之计早出此，老骨不死椒花瘴。
西湖一碧无片尘，南园花草千年春。

暑热不可度，须此日暮凉。
况尔得佳友，共约栖禅房。
行吟发幽兴，空阔入水乡。
萧散意自适，轻风动衣裳。
谁欤远有望，烟影生冥茫。
已复入古寺，树色交青苍。
虚廊绝蚊蛾，可近灯烛光。
莲花生清池，静坐乃闻香。
尊卑就次序，肴核罗杯觞。
嗟此坐中人，声名托文章。
云霄纵高步，山林倏潜藏。
况遇知己饮，豁达倾肺肠。
抚掌发一笑，神思惊轩昂。
酣歌兴未已，下趁青苔荒。
仰视天无尘，素月升东墙。
百年亦如寄，万事何其长。
慎勿忘今夕，嘉话连僧房。

角声呜咽梅花老，远客夜长风草草。
起倾冻酒浇愁胸，愁思转多杯恨小。
人生石火斯须期，月转楼西角又吹。
咍台一枕华胥梦，明日看山笏拄颐。

鹁鸪鹁鸪，尔拙无伍。
朝飞何从来，暮宿何处所。
饮啄不自营，日日呱呱叫春雨。
沙场鬼哭天沈阴，泽国夔魈夜相语。
一声两声云冥冥，三声四声水建瓴。
十声百声大雨车轴下，千声万声江翻海涨鳌宫倾。
羲和推车不敢出，鲛人畏湿绡机停。
淤泥三尺百贾卧，十家一二炊烟青。
鹁鸪鹁鸪唤雨又不已，教尔闭觜不闭觜。
再拜拜天公，笺词小心风。
雨师屏翳，云师丰隆。
鹁鸪尔何物，盗天之柄裒顽凶。
天晴呼妇雨逐妇，寄巢生子随西东。
愿天敕后羿，挟矢操强弓。
射逐九州外，勿使孳尾添雌雄。
天关九重暗氛雾，鹁鸪飞来复飞去。
黔黎{鱼戢}{鱼戢}生鱼头，鹁鸪犹自鸣不休。
重为告曰，鹁鸪鹁鸪，尔形甚眇，尔声孔悲。
尔鸣不止，尔心何为。
伊昔黄帝作，凤凰巢阿阁。
此时无尔鸣，五风十雨天下乐。
又闻有虞氏，韶成凤凰至。
此时无尔鸣，风雨弗迷天下治。
尔今虽彊颜，不如阖口归深山。
山深树密百鸟闲，落花流水声潺潺。
秋分春分任尔化，何用对雨鸣间关。
尔今不肯去，吾亦能尔恕。
长安挟弹多少年，劝尔藏头莫相遇。

坏云覆紫微，疾风卷黄屋。
生灵半涂炭，社稷竟倾覆。
借问谁厉阶，往事具可复。
穆陵握乾符，丁揆覆鼎𫗧。
北兵渡浒黄，沔鄂盛諠讟。
涟海荡为墟，交广骇斡腹。
兀然天柱摇，凛甚国脉蹙。
明诏起臣潜，扶颠秉钧轴。
将帅一奋呼，江汉奏清肃。
维时望公闾，高誉儗方叔。
遄归持相印，景定实初卜。
百寮逆近郊，至尊略边幅。
策勋告庙庭，陈乐备敔柷。
煌煌福华编，传者笔为秃。
焉知事夸毗，欲掩天下目。
得政曾几何，故老尽斥逐。
哀哀杞天崩，度皇继历服。
定策比周召，卜世过郏鄏。
万微委岩廊，十年卧林麓。
金屋贮娉婷，羽觞醉醽醁。
伍符日空虚，郿邬富储蓄。
纷纷轻薄徒，睒眒希自鬻。
荃蕙化为茅，龟玉毁于椟。
怡然谈笑间，祸机已潜伏。
延洪幼冲人，天步冞踖踧。
一朝襄樊破，杀气薄川谷。
折冲亦何为，筹边置机速。
拊御既失宜，奔溃更相属。
含垢护逆俦，况望诛马谡。
沙武倏飞渡，长江俨平陆。
连樯万艨艟，悠悠自回舳。
老夏亦遁逃，竟学龟藏六。
败证剧膏肓，搏手但颦蹙。
仓黄出视师，氛埃眯前纛。
总统付虎臣，窃倚晋郤縠。
丁洲帅前锋，未战兵已衄。
溃卒争倒戈，降将群袒肉。
单骑窜维扬，走险甚奔鹿。
触热赴清漳，就死何觳觫。
蹇予客朱方，沈忧发曲局。
讙传用宜中，厦仆支一木。
奈何张苏刘，猜忌不相睦。
所过皆夺攘，兹事岂颇牧。
借箸资腐庸，授钺逮厮仆。
焦门集战舰，乾坤一掷足。
水陆迷畏途，师丧国逾辱。
区区拒毘陵，曾不事版筑。
驱民入罟擭，骈首遭屠戮。
至今用钺地，天阴闻鬼哭。
苏秀暨湖杭，死生犹转烛。
行成漫旁午，公等真碌碌。
独松守张濡，儿戏鬭蛮触。
信使诡成禽，贾祸几覆族。
三宫泣草莱，万姓呼䓖麹。
疑丞诣高亭，献玺愿臣属。
黼扆释冕旒，羽卫撤弓韣。
广益亟南奔，穷荒寻帝儵。
茕然太母身，垂老歌黄鹄。
彼哉宁馨儿，乘罅叨爵禄。
屈膝同所归，伊谁念王蠋。
江湖数十郡，李赵差可录。
元恶迷是似，万世有余恧。
庭芝困广陵，储亡二年粟。
力战尚可支，而乃事蜗缩。
乙亥仲夏交，北向发一镞。
死伤近七千，从此辍推毂。
浮海未及桴，委身饲蛇蝮。
姜才就葅醢，淮城危破竹。
故国莽丘墟，彼黍何{禾或}{禾或}。
翠华渺焉之，扶桑睇日浴。
魂断曲江春，新蒲为谁绿。
骑鲸事已非，葬鱼势转促。
南纪讫朱厓，一战绝遗躅。
旋闻俘文相，系颈絷燕狱。
又闻陆元枢，抗节死弥笃。
二公风尘中，耿介受命独。
板荡见忠臣，百身竟难赎。
恭惟五季间，永昌应符箓。
一举平泽潞，最后收庸蜀。
文子继文孙，三才归位育。
中更靖康祸，流血洒川渎。
光尧躬再造，艰苦芜蒌粥。
淳熙受内禅，德盛仁亦熟。
宁理度丕承，膏泽多渗漉。
内无褒妲患，外绝安史黩。
戚畹及阉寺，屏气但踡跼。
向非彼权臣，玉食擅威福。
如何磐石固，转移仅一蹴。
凄凉数载间，王侯乏半菽。
九庙翳蒿藜，五陵游豕豰。
向来阛阓地，雨露滋苜蓿。
老我亦何为，穷途困羁束。
愁伤觉衰曳，垢腻忘颒沐。
蛰迹笑桓鲵，窃食愧饥鹜。
安得董狐辈，直笔濡简牍。
诛奸录忠荩，上与麟经续。
海宇今一家，贡赋均四隩。
化日满穷阎，淳风变颓俗。
余生幸未化，刀剑易牛犊。
聊种邵平瓜，且植渊明菊。

午发淮子口，晚泊露筋北。
舟人指灵祠，欲语辄叹息。
伊昔避乱初，女郎实英特。
行行侍丘嫂，日暮云气黑。
嫂兮宿邻庄，我宁止路侧。
我生虽不辰，秉身贵弗{忄匿}。
草深聚蚊虻，中夜纷鼓翼。
吮血噆人肤，其毒甚沙蜮。
女郎不肯顾，筋露身亦踣。
至今是邦人，庙貌严血食。
惜哉岁月深，姓氏不可识。
维士有百行，维女独四德。
贞洁一以亏，姬姜徒国色。
所以古妇人，送迎不逾阈。
嗟嗟露筋事，可为百世则。
胡然世俗人，所重在倾国。

淮城酒味薄，酸涩如败虀。
一千沽一斗，聊欲纾惨凄。
壶倾不成醉，羁思终转迷。
因思古达士，山林卜幽栖。
暴背坐扪虱，看云闲杖藜。
理乱耳不闻，其乐无端倪。
纷纷彼俗子，谄笑劳夏畦。
安知万世下，清风想夷齐。

三闾爱秋菊，浥露餐落英。
独醒鄙众醉，乃觉非人情。
楚亡如厦仆，一木那支倾。
离骚固愤切，聒聒如蛩鸣。
𫗦糟何必恶，一醉观我生。

紫气浮关怅客情，琳宫羸卧绝逢迎。
长廊夜静蛩吟苦，古殿秋深鹤唳清。
勾漏丹砂何处问，蓝桥云液为谁倾。
卷帘残月斜窥牖，街鼓冬冬又五更。

戋戋束帛贲丘阿，有几英雄入网罗。
少室山人征不起，贞元朝士已无多。
声光赫奕埋轮使，音调凄清扣角歌。
倾盖相驩应恨晚，乔松千尺有丝萝。

雾豹文章野鹤姿，黄冠晦迹浙江涯。
携家拟就鹿门隠，奏赋何期狗监知。
触热问涂行有日，排云论事岂无时。
太平上策须倾倒，更忆崆峒麦熟诗。

五噫休作不平鸣，世事悠悠弈一枰。
歌有红儿休用比，酒无白堕亦须倾。
青山倘是埋骨好，素发何嫌照眼明。
鼎鼎百年三万日，晓烟收尽暮云横。

步出浣花溪，儿童识杖藜。
逝将随晚景，独自入春泥。
九节闲堪爱，百钱相与携。
行从竹鸡里，径到子规西。
屐弊犹须蜡，壶倾可得提。
暮归惊倒载，笑倒白铜鞮。

人影光相乱，月明灯市开。
依依随马去，故故逐人来。
胜赏春三五，流光酒一杯。
为君分绮席，同我上瑶台。
扶路倾相就，分襟逝却回。
玉山人醉矣，健到莫惊猜。

盛世佳公子，明光避暑曾。
调冰初入水，和水亦成冰。
鸣佩朝仪凤，扬鞲夕臂鹰。
汲来金碗脱，搅碎玉崚嶒。
一吸风林壑，重倾雪肺膺。
琼姬持袖举，疑饮露盘升。

望中只尺越来溪，溪上兴亡欲问谁。
定霸已成尝胆日，倾城不在捧心时。
冷枫江远飘遗恨，秋草台荒没旧基。
堪笑吴伧太痴绝，不雠宰嚭恨西施。

强求斗升禄，三年困山城。
羁栖不敢恨，眼为溪山明。
上借台府寛，下遂吟啸情。
束装待航归，积霖咽秋声。
排忧歩园径，难舍曲折清。
东望气郁葱，绿槐冒飞甍。
缅懐交际叹，嚬笑阳春生。
求田役梦魂，投老归此耕。
愿心尚渺茫，别酒那忍倾。
归步故林月，寄梅坚斯盟。

连日雨滞留，孤舟坐寂历。
自量迂亦甚，托人寻竹笛。
展转耗音绝，失笑何陷溺。
无计遣羁懐，倾壶倒余沥。
小醉自不恶，篷窗未收滴。
天阴鹤忽鸣，何时离赤壁。
狂疑明月出，移舟出芦荻。
浩歌苏仙吟，破此夜寥閴。

乘闲过琴斋，作意登漪岚。
棠湖漾其北，紫霄耸其南。
阑干压池芳，渌净拖柔蓝。
行人冒游尘，名利多沉酣。
尽倾沧江水，莫洗浊世贪。
出群赵家玉，吏此长子男。
台府严且明，举动百不堪。
临流自照心，谋饱无肥甘。
景物固尔佳，何暇同清谈。
买舟过柴桑，东归面无惭。

铜官山下梵坊欹，谁为昭明太子悲。
鹤去不归松下柱，龟埋空负草间碑。
谁言象教无销歇，自剖鸿蒙有乱离。
独倚倾墙望淮水，残僧绝影立移时。

迹寄邮程冒冷云，病身染透客衣尘。
欹倾茅店清眠雪，想像梅村逺醉春。
樵子独还衣缷湿，篙人相告酒赊频。
荒鸡唱断天将曙，快觧孤篷野渡濵。

几回问渡野阴浓，趁早相呼舣短篷。
千里晚沈鸿翼信，片帆凉卸马头风。
官坊酒浊秋旗破，客店人荒晚釜空。
量取异乡愁几斛，只须倾泻锦嚢中。

晴光遶砌看葵倾，独恨无文吊屈平。
梅溽润衣身体倦，竹风入牖梦魂清。
良辰美景须臾事，往古来今节序情。
不信沧江传竞渡，彩旗画鼓闹西城。

牢系扁舟在树根，依然风物晋时村。
几年思采东篱菊，此际狂倾北海樽。
野鹤离群翔碧落，江鸿排字入黄昏。
有人若学渊明隠，五柳萧疏静掩门。

泛秋入禾乡，钝舟无期程。
西风吹官河，其壤惟新城。
云围畎亩遍，星零聚落盈。
前畈出顽犷，有可敌无勍。
梵坊名能仁，所向乖幽情。
房房市药富，涤面尘不婴。
习俗困促迫，意度无専征。
市沽更漓甚，不堪客子倾。
偕行得佳士，共此秋榻清。
未晚急掩扉，屡贻暴客惊。

古甃澄泓照胆清，画龙壁暗挂瓢轻。
汲来不疗相如渇，掬处难供太白倾。
傍屋四围埋石色，侵山一溜走溪声。
钵盂可揽江湖阔，参取诗禅放眼明。

绿罗摇曳郁梅英，袅袅柔条韡韡金。
荣萼有光倾日近，仙姿无语系春深。
盛传覆第承华喻，别纪遗恩芾木阴。
晚圃甚花堪并驾，周诗明写友于心。

种出海南谁为夸，嫣然无语送韶华。
何人何事入彼粲，倾国倾城非比花。
羞靥倚风遗素脸，烂香浥露逼青瓜。
开时气味起憎妒，牢掩篱门蚕妇家。

天然嫩相烁秋明，淡染鹅裳结束轻。
醉蘂强传金盏侧，赤心长向火轮倾。
四娘蹊上能无种，一点眉间自有情。
不照花根元藉叶，羡他卫足了孤生。

举酒劝尔农，更为我侬劝。
车笠虽不同，所谐此盂饭。
或耕在菑畬，或耕在方寸。
膏雨足一犁，田头怯呼唤。
五百维莠骄，胥徒乃蟊患。
与国充耘耔，勿使地蒿蔓。
幻体饥渴同，世味甘苦半。
盘中一粒餐，锄下几滴汗。
光阴驶历块，彼此不可玩。
岂为许行言，劝课在兹旦。
老父倾耳听，童稚绕屏看。
相顾持我语，取信如执劵。
安得慵耕人，从今不言倦。

终岁不相见，相逢倾肺肝。
堪嗟半生事，安得旧时欢。
梅蘂先春白，桂华清露寒。
帽云行雨意，薄暮倚栏干。

乔木耸下翠，好鸟鸣嘤嘤。
岂不爱吾庐，感此求友声。
独酌歌停云，怀人泪如倾。
昔我柴桑翁，五柳贫亦荣。
今予富干树，况有野艇横。
鲈鱼亦可脍，如此夜月明。
谁谐彼苍意，涧谷敦孤惸。
青山只依旧，沽酒寻前盟。
矫首云帽人，两臂羽欲生。
故人来不来，盘俎无人争。

郭中爱青山，推窗纳青碧。
不见山中人，白云自堆积。
登睇廓悠悠，此眼亦已窄。
但见寰中尘，不见尘中客。
相去讵几许，恍若万里隔。
日暮攀崔嵬，泫然感畴昔。
蜀道无人行，嵩山绝蹄迹。
岂无九回肠，安得双飞翮。
倾我百壶酒，抚此千丈石。
不知蜡屐翁，著得几量屐。

旨哉哲人语，有道亲为传。
清流出万壑，千载此两贤。
谁倾六月雪，洗我一片天。
妙趣不可极，如此山中泉。

雪车冰柱刘义狂，玉川更与相颉颃。
车声羊肠几盘折，飞冰走雪何茫茫。
天公矜此老怪物，六丁直下白昼驱阿香。
丰龙列缺一时起，千车百柱摧靡靡。
玉蚪银阙掀霜髯，药兔蟾宫𢭏瑶髓。
涛惊浪骇不可摹，璧碎珠倾讵堪拟。
长风吹雨一座寒，儿童不敢正面看。
狂客何心助鼓噪，硗田万顷思波澜。
被髪行歌惬狂想，宝华天雨宁専赏。
炎天上火下如汤，一派清泠浃邻壤。
劝君饮酒君莫疑，有酒不饮吾何痴。
夜光鱼目纷纷杂错乌可辨，眼中如露如电醉来大笑俱不知。

鸡絮才陈泪已倾，故人旌旐尚禅扄。
尘中愧我头空白，梦里逢君眼更青。
束髪论交真意气，伤心无语负幽冥。
求铭敢后朋侪事，况复原头有鹡鸰。

鼓枻归去来，蓑风鸣策策。
明月倾我壶，沧浪天一碧。

尝随荐鹗上天阍，肯信荒山泣断魂。
百岁光阴随酒尽，一生气概祇诗存。
冢倾平地藤萝合，碑倚空岩雾雨昏。
纵是纸灰那得到，落花寒食不开门。

中华倾弊无他故，习尚清谈出望门。
奏议救时翻见黜，搜扬隐逸更谁论。

长山绕井邑，嘐嘐天外青。
烟云无近远，水石何幽清。
半崖盘石径，如见小蓬瀛。
时节方大暑，忽若秋气生。
高亭临极巓，登高宜新晴。
俗士谁能来，野客熙清阴。
漫歌无人听，在酒共我倾。
时复一回望，心月出四溟。

景物何其异，虚岩人力成。
清池沈鸟影，高树落蝉声。
花日楼台丽，香风帘幕轻。
我来一吟赏，不惜买杯倾。

长空有明月，与我良有情。
遥遥万里道，随我杖履行。
耿耿吟床间，相随入枕衾。
而我病风雅，长作秋蛩吟。
吟声悲入月，月色寒入吟。
月即是天眼，照我泪纵横。
垂垂草上露，尽从月眼倾。
不为富贵儿，只作苦吟人。
君看朱门邃，翠幕围阳春。
管弦沸清晓，银烛正荧荧。

汉家金屋贮娥眉，六宫何啻三千姬。
中有一姬倾国色，可怜不到君王知。
毛生笔下真少恩，玉颜黑子迷妍媸。
君王按图不入眼，出身逺嫁单于妻。
盈盈泪眼边月照，萧萧愁髩胡风吹。
不忧死作龙城鬼，贞魂长在深宫里。
犹胜男儿未贵时，咫尺金门如万里。

雪后寒增健，贪幽爱路生。
群儿烧叶坐，一鸟啄冰行。
山色晴犹惨，梅花谢亦荣。
小舆风割面，微醉任攲倾。

白扇挥残暑，青鞋踏嫩晴。
花床寻小隠，石鼎引长鸣。
纱帽有时去，酒壶惟意倾。
山僧痴与坐，闲却瘦弥明。

倾盖岁年晚，相知江海深。
春天思北树，夜雨话西林。
五岭生前梦，中原地下心。
英雄凋落尽，慷慨一霑襟。

一代文昌贵，千年谏议名。
天球声浑厚，玄酒韵和平。
岩穴思风采，朝廷惜老成。
东西生死别，江水泪为倾。

倾盖年华晚，行人早发湘。
白云虹浪小，明月燕花香。
明浦春何急，巴山日正长。
祝君加一饭，我意为桐乡。

公子方张奉使旗，行行且尼复何为。
似闻倾尽黄金坞，辛苦平生只为谁。

我为吾君役，而从乃主行。
险夷宁异趣，休戚与同情。
遇贼能无死，寻医剧不生。
通州一丘土，相望泪如倾。

范叔西来变姓名，绨袍曾感故人情。
而今未识春风面，倾盖江湖话一生。

燕山积雨泥塞道，大屋欹倾小成倒。
赭衣棘下无颜色，仓卒移司避流潦。
行行桎梏如贯鱼，怜我龙钟迟明早。
我来二十有一月，若书下下几一考。
梦回恍忆入新衙，不知传舍何时了。
寄书痴儿了家事，九牛一毛亦云小。
天门皇皇虎豹立，下土孤臣泣云表。
莫令赤子尽为鱼，早愿当空日杲杲。

忆昔闲居日，端二逢始生。
升堂拜亲寿，抠衣接宾荣。
载酒出郊去，江花相送迎。
诗歌和盈轴，铿戛金石声。
于时果何时，朝野方休明。
人生足自乐，帝力无能名。
譬如江海鱼，与水俱忘情。
讵知君父恩，天地同生成。
旄头忽堕地，氛雾迷三精。
黄屋朔风卷，园林杀气平。
四海靡所骋，三年老于行。
宾僚半荡覆，妻子同飘零。
无几哭慈母，有顷遭溃兵。
束兵献穹帐，囚首送空囹。
痛甚衣冠烈，甘于鼎镬烹。
死生久已定，宠辱安足惊。
不图坐罗网，四见槐云青。
朱颜日复少，玄发益以星。
往事真蕉鹿，浮名一草萤。
牢愁写玄语，初度感骚经。
朝登蓬莱门，暮涉芙蓉城。
忽复临故国，摇摇我心旌。
想见家下人，念我涕为倾。
交朋说畴昔，惆怅鸡豚盟。
空花从何来，为吾舞娉婷。
莫道无人歌，时鸟不可听。
达人贵知命，俗士空劳形。
吾生复安适，拄颊观苍冥。

地维倾渤澥，天柱折昆仑。
清夜为挥泪，白云空断魂。
死生苏子节，贵贱翟公门。
高庙神灵在，乾坤付不言。

崔嵬扶桑日，阔会沧海潮。
倾都看黄屋，此意竟萧条。

南国卷云水，黄金倾有无。
蛟龙亦狼狈，反复乃须臾。

晓移天仗入思成，雨脚先驱御路清。
虹影倒垂云气卷，日轮飞上衮衣明。
韶音九奏真游格，酌献三行福酒倾。
景命有开知未艾，万年孙子庆纯精。

诗魂躔斗壁，醉力撼蓬莱。
剖山无鹊印，倾厩尽龙媒。

海宫天路杳无涯，万里星津驻客槎。
月下旌旗仙女仗，云中楼阁羽人家。
鸾丝缓引霓裳曲，绮席深倾玉酒霞。
阿母未归方朔去，碧桃何日重开花。

抱疾伏田里，晨昏结烦忧。
如彼衣上垢，岁久不可漱。
忽闻车马音，来过吾庐幽。
相见一长恸，悲风为迟留。
张灯具餐饭，涕泗稍复收。
南堂夜相对，油然破离愁。
虽无盈樽酒，清论代献酬。
高篇璨成诵，输写殊不休。
婆娑双凤凰，飞舞光彩浮。
忽然变瑰怪，风霆拔金虬。
倾听魄已悸，何暇测其由。
君家门阀大，先世勤令猷。
晋公典册文，太尉廊庙谋。
子孙今多才，信矣阴德流。
还辕欲何语，赠子诗聿修。

周纲乱无纪，群雄事吞争。
犹能假仁义，以势相夺倾。
是时贤公子，信陵最知名。
招摇大梁市，揽辔御侯嬴。
义胜下予色，恩重忘彼生。
窃符连王姬，奋锤遗国兵。
救赵意何切，于魏情已轻。
赖有毛薛在，终然臣节明。

君虽宦游者，闲适意有余。
平居对樽酒，口诵离骚书。
援琴写其声，世事皆蔑如。
不知万乘相，可易此乐无。
诸诗来不竭，若有神物输。
予病废学久，腹中日空虚。
苦遭大敌压，便甘等缧俘。
清风濯我圃，竹树相倾扶。
益之以佳雨，清凉如可斟。
聊休据梧瞑，且复带经锄。
鸣鶑久不去，乳鹊时惊呼。
即此良自逸，安知城郭居。
此与君不浅，相望重踌躇。

歊炎日为倦，休驾一潇洒。
风竹来迎人，翠色欲倾写。
神交不前约，至理非外假。
窅然天地间，谁是忘言者。

养疴属南夏，日夕偃茅衡。
足音良可喜，况我弟与甥。
清风敞闲馆，竹树蔼前楹。
一展亲爱欢，觞斝屡云倾。
高论文史间，或以政理并。
念子始服官，王事自有程。
启告岂惮烦，期不坠厥声。
简书有常畏，冒暑各言征。
虽非远别离，要使怆我情。
还归掩扉坐，华月林上明。

朝发灵树东，旷野阴气积。
驱马入草间，左右号鹳鹢。
重云黕玄幕，孤月隠白壁。
欹危涉涂淖，转侧缘沟脉。
凉风满川陆，眺览多所适。
却想会合乐，转首已成昔。
诸君豪俊士，经训饱搜昋。
上下古与今，抗论坚莫敌。
顾我处其间，倾听但跼蹐。
校士岂所当，直以气类得。
譬如礼天坛，珪璧奠且植。
陶匏以其质，并列不为惑。
论心见表暴，吐口出白黑。
朝案每共饮，夜床仍抵迹。
嘲谐间一发，清笑高哑哑。
自谓得如此，至死无厌斁。
敢于百里间，而惮辔与策。
因诗谢所思，酬篇无我默。

颍川今古贤豪多，后生继者为谁何。
吾交曼叔少挺出，力自树立非由它。
潜心直欲到圣处，论议不避况与轲。
读书下笔知所趣，崇树兰茝遗蒿莪。
轩昂头角事高大，肯与世俗同其波。
一从得官坐山县，有如鸷鸟著网罗。
朝符暮檄困奔走，尚畏官长来诛诃。
时时矫首尘埃下，窥睹风月偷吟哦。
我怜轶才就羁绊，岁一往视无蹉跎。
扁舟远放汝水岸，浊酒暮醉高阳阿。
前时捧牒来颍上，谨视敛籴讥奸讹。
官曹寂寞古寺冷，况复朔雪飞傞傞。
驰书里中二三友，固要以义当予过。
星言整驾夕已至，霜桥晚渡冰峨峨。
燃薪暖我频饮我，斟酌脯醤调盐鹾。
倾壶举觞纷左右，客饱而笑君颜酡。
危然正论中法义，豆笾罗列陈象牺。
嘲俳乘醉忽以发，驶如凿水放九河。
哀弦孤引四坐寂，继以箫笛相谐和。
先生久与人迹绝，心如止水形枯柯。
忽警此乐非外奖，不觉抚手促而歌。
归衔络马屡见夺，欲去未忍还婆娑。
空堂想见别后意，一灯夜守陈编哦。
兴来落纸成大句，势欲李杜相凌摩。
缄题见寄邀以和，大江汹涌难为沱。
短篇涩讷非所报，为我挥笔芟烦苛。

我有龙阳约，垂驾辄复停。
念与高士期，不宜后其行。
春风三月尾，涧谷花草明。
寻花踏幽草，南出山脚青。
婆娑一古树，是曰先生庭。
馆我茅檐下，山瓢日夕倾。
摘林饤朱实，掘竹羞紫萌。
朝听谷禽响，夜对山月清。
高论简以正，疏怀淡无营。
徒知服深远，难用一善名。
维也少顽钝，几为世网婴。
一亲德义游，颇见外物轻。
门墙倘可依，他时来执经。

萦回陟云根，结构出石面。
河倾八滩恶，野豁两崖断。
旷然怀抱开，举酒临壮观。

山高景逾变，所览今非昨。
云覆嵩顶寒，河倾滩面□。
□中塔庙涌，日暮钟磬作。
延首望洛城，气象□□□。

梧桐倾鸣凤，鸣凤邀高翔。
微虫缕众叶，玲珑秋日光。
本性苟不易，憔悴庸何伤。

中州寒燠与南异，常恨梅花开不早。
今年朔雪冬不飞，腊月繁英似南好。
君怜芳物感时节，愁见高风冻雪扫。
苦嗟十九不称意，徒自令人颜色老。
雪迟梅早非我力，会使金樽日倾倒。

江南国土未破前，澄心名纸世已传。
高堂久倾不复见，谁谓此物犹依然。
当时万杵捣云叶，铺出几案滑且坚。
剡溪藤骨不足数，蜀江玉屑谁复怜。
君臣嬉燕盛文采，骈章丽曲斗巧儇。
一朝零落随散地，中原箧笥生光鲜。
君安得此尚百幅，题以大句先群贤。
群贤落笔富精丽，琼琚宝玦相钩联。
嗟予材力岂当敌，虽欲强赋何能妍。
耽独玩物古所戒，崇尚浮藻政岂先。
江南可哀纸可惜，后有观者存吾篇。

炎风得秋亦已凉，喜抱尘策罗南窗。
策中古人不可见，独咏君子予心降。
高文大论日倾吐，响快有类钟应撞。
却嗟吾侪多暇日，俚谣暴谑何其咙。
驱车正得我所念，起具肴蔌陈杯缸。
自怜愚戆接豪迈，蔽履乃与华冕双。
圣经王道有本末，斟挹醇粹挥其尨。
须臾上下今与古，武库千矛𫓩。
疑怀滞义一开豁，有如暗室来明釭。
冯侯抗议亦殊健，短钩长{缶丕}相撑𪭢。
介卿后至语闲暇，偃载戈甲韬旌幢。
弱弓枉矢尚何用，久已束手甘避逄。
是时君有山阳役，扁舟已具河之矼。
朝吟淮山翠扑扑，夜梦楚水鸣淙淙。
轩然欲去坐所惜，文字雅正姿信悾。
行年三十不得饱，况有荐道登朝邦。
遂令奔放不自敛，欲旅渔钓终湖江。
朝廷揽贤无远近，北尽漠塞南岭泷。
如君才大齿且壮，安可推亮而居庞。
功名得时看树立，岂若都尉眉空厖。

晋衰士不竞，识者逃其名。
陆生起江湖，文藻振英声。
遂令昆丘号，长配山不倾。
君看玉就毁，孰与樗全生。

天公团白雪，戏作毛物形。
太阴来照之，精魄孕厥灵。
走弄朝日光，赩然丹两睛。
不知质毛异，乃下游林坰。
一为世俗怪，罝网遂见萦。
我尝论天理，于物初无营。
妍者偶自得，丑者果谁令。
豺狼穴高山，吞噬饫膻腥。
苍鹰{扌甹}不得，逸虎常安行。
是惟兽之细，田亩甘所宁。
粮粒不饱腹，连群落燖烹。
幸而获珍贵，愁苦终其生。
纠纷祸福余，未易以迹明。
将由物自为，或系时所丁。
恨无南华辩，文字波涛倾。
两置豺与兔，浩然至理真。

济济高燕会，众宾且喜乐。
方冬气常温，是日寒始若。
愁云际平林，垂见雪花落。
四座喜相顾，有引必虚爵。
中堂岂非佳，东圃罗帟幄。
当亭列射格，抗的明灼灼。
雕弓既出韔，劲矢各在握。
主人揖让兴，客以次序作。
目惴彩树移，心倾钟鼓数。
笑言何谑失，仪节亦称娖。
酒酣事颇变，极口纵谈谑。
失令固有罚，出语辄见酌。
平生爱疏放，论议鄙龊龊。
欢来一狂散，岂顾醒后怍。
诗人亦有言，善戏不为虐。
所赖众君子，阔达见表襮。
还家遂酩酊，岂复记鸣柝。

春风揭屋沙激窗，兀然孤坐如植杠。
酒昏两眸涩不视，案上书策徒𪭢𪭢。
独待高篇恣哦咏，顿觉精锐还躯腔。
前时官家不禁夜，九衢艳艳烧明釭。
彩山插天众乐振，游人肩摩车毂撞。
君于此时守经籍，直欲行业纯不尨。
想初嘉句落纸际，笔下衮衮来长江。
我今散懒世味薄，惟于静者心为降。
江翁萧闲梅老淡，文字酬酢交矛𫓩。
恨无奇丽与斗角，日策疲马参其双。
能来相从不惮数，与子赋诗倾酒缸。

故人从我游，里闬非潇湘。
文章老益壮，欲掩李杜光。
新诗来连翩，奔走获与臧。
调高岂能继，爱重如琳琅。
春风动地来，急雨催群芳。
梅蕊亦已落，坐看飞絮狂。
谁能于此时，默默但退藏。
且倾杯中物，莫顾腰下章。
缓舞金缕衣，高歌玉炉香。
白头自有乐，岂愧少年场。

岁丰讼滋简，拙守容晏眠。
起来视云景，春意亦已鲜。
驱车望南城，精庐屹当前。
华堂坐沈邃，迟日步暄妍。
流览高僧壁，稽首金像莲。
即事岂非适，感怀良慨然。
宫藩与乡闬，早接二公贤。
高文炳群宿，大论倾长川。
尔来曾几时，急景凋朱颜。
从容味真理，萧洒赋高篇。
岂无安民策，坐惜成弃捐。
尚期雅正音，入和薰风弦。
余本岩壑姿，台阁缪见延。
渊明亦有言，误落尘网间。
命固有行止，理非可控搏。
素髪纷已垂，行当挂吾冠。
侧闻治林圃，栽插及晴天。
芳芽吐膏壤，柔条擢暖烟。
光景非我力，为君导鸣泉。

野圃无人到，秋风共子行。
花临流水落，草上废台生。
气晚才看菊，天寒不见鶑。
幽闲固多味，浊酒讵须倾。

春物华犹少，春风思已多。
新黄先入柳，微绿自生波。
酒兴潜倾倒，诗情暗揣摩。
流年不须问，判作白头歌。

久陪法从常怀愧，再领乡州始觉荣。
政事敢言前可继，宠光深见古为轻。
预装白酒留春盎，旋剪红葩出洛城。
两道况闻时泽足，不妨吟啸玉杯倾。

窃比淮阳卧，幸非庄舄吟。
政余无异事，物外得同心。
遇兴倾浮蚁，投闲作戏禽。
世间并出世，于我两沉沉。

候月纱笼合，看梅翠幄开。
满城均俗乐，同闬得君来。
笑极时倾弁，欢狂欲倒罍。
赋诗惭善祝，凡器岂公台。

勇脱尘冠尚壮年，高斋图史日萧然。
不教歌舞家规在，善作文章世学传。
道旧每思倾浊酒，仰高徒觉愧华颠。
相君昔展西陂尽，好约春风放画船。

谁测天工造化情，巧将红粉傅金英。
武陵溪上分佳色，陶令篱边得异名。
不使秋光全冷淡，却教阳艳再鲜明。
瓮头消息香醪熟，何必黄花便可倾。

霜女星娥不俗情，施朱点出浅深更。
平泉记上遗嘉品，本草经中注别名。
气得清凉开更早，色霑寒露久逾明。
今朝樽酒来篱下，不为重阳为尔倾。

池上朝来玉露零，檀心先向日边倾。
侧金巧样新成盏，蒸栗温姿始号琼。
芍药未应推艳品，牡丹须合避姚名。
秋花碎琐谁能数，醉眼逢君亦自明。

春花夏蕊已飘零，秀出秋芳一朵倾。
禀赋定应全得土，遮围须合尽雕琼。
鹄衣照水匀颜色，仙袂无尘莫壮名。
应笑菊花妍意少，篱边冷落伴渊明。

哭兄悲友老来情，默默终朝究道精。
双毂幸回贤者驾，一觞聊展故人诚。
身随风力常无住，辩若河源每自倾。
早晚东城见华屋，与君垂白话无生。

一年又过一月，今日又从头起。
循环乌兔如梭，百年光阴有几。
诸上座，休瞌睡。
直饶火急翻身，四大海水早已倾在汝耳里。

澄潭千载毒龙蟠，倒岳倾湫谁解看。
直下一刀成两段，虚空粉碎髑髅干。

闲处休居静莫住，转入转深转幽固。
纵至深深尽底时，更须知有那一步。
昔日曹溪亲到来，今时往往多差互。
若非丧尽目前机，倒岳倾湫无觅处。

遥指龟峰拟问津，芒鞋踏碎玉嶙峋。
去程暮雪留行客，回首春风有故人。
三酌茅柴斟白堕，一炉榾柮当乌薪。
饶他势利相倾绝，管鲍交情正在贫。

击壤歌，击壤歌，仰观俯察如吾何。
西海摩月镜，东海弄日珠。
一声长啸天地老，请君听我歌何如。
君不见丹溪牧羊儿，服苓餐松入金华。
又不见武陵捕鱼者，舣舟绿岸访桃花。
高人一去世运倾，或者附势类饥鹰。
况是东方天未白，非鸡之鸣苍蝇声。
朝集金张暮许史，蠛蠓镜里寄死生。
犀渠象弧谐时好，干将镆铘埋丰城。
失固不足悲，得亦不足惊。
秋花落后春花发，世间何物无枯荣。
十年漂泊到如今，一穷殆尽猿投林。
平生舒卷云无心，仪舌纵存甘喑喑。
噫吁嘻！豪猪靴，青兕裘，一谈笑顷即封侯。
后鱼才得泣前鱼，予之非恩夺非雠。
眼前富贵须年少，吾将老矣行且休。
休休休，俯视八尺躯，沧海渺一粟。
忆昔垂九龄，牵衣觅李栗。
回头华发何萧萧，百年光阴如转烛。
乃歌曰：不编茅兮住白云，不脱蓑兮卧黄犊。
仰天拊缶兮呼乌乌，手持鸱夷兮荐醽醁。
乃赓载歌曰：招夷齐兮采薇，拉园绮兮茹芝。
折简子陵兮羊裘披，移文灵均兮佩琼枝。
敢问诸君若处庙廊时，食前方丈、侍妾数百得志为之而弗为。

片片川罗湿露凉，染红才了染鹅黄。
花根疑是忠臣骨，开出倾心向太阳。

谭君酒狂，一笔万字不可当。
嗟哉胡为乎，不自贵重也而狂。
我知君狂不得已，欲倚杯酒呵苍苍。
苍苍不识君我识，知君胸有光怪物。
问君今年其岁几，四十一矣无何仕。
光阴诞谩不可恃，我昔行年亦如此。
相逢一醉令公喜，解剑倾囷无壮士。
一簦独行风雨里，老人夜醉谁汝止。
丈夫得志行所为，穷即低头教童子。
嗟哉乾坤如此而已矣，归来归来归来是。

小大扶携作伴行，欢然恋恋意相倾。
信知万古山头石，还有人间母子情。

只缘雨过水倾崖，霍地冰帘数幅开。
始信人间真实相，尽从无始劫中来。

水合众流同赴海，山分一岭独朝天。
居高素以谦为德，日月倾心斗极边。

诘朝云出雨如倾，向晚云归日逗明。
不比世间翻覆手，望云人要验阴晴。

无复晨钟暮鼓声，慧云犹护法灯明。
佛乘大有扶持力，旧塔虽欹不解倾。

淳熙名宰孙，比德粹如玉。
决科魁伟英，骎骎廌冠肃。
{娄页}田烦谏疏，相嗔俄嗾逐。
补郡仍免归，黄流已漫陆。
天族日光薄，力疾支颠覆。
蹉跎南冠絷，道病死不辱。
往昔五峰堂，倾盖语跋烛。
斯人真妙人，哀哉悭厚禄。
长揖丙辰魁，各天并黄鹄。
不有二忠存，千古笑科目。

何年飞去竺国峰，下际沧海蟠蛟龙。
崛奇诡怪献万状，八风播荡吹不融。
千年老藤无根树，长疑上有仙人住。
山空月白玄猿啼，咫尺蓬莱隔尘雾。
瑶草春深不复妍，荆棘花开颜色鲜。
谁驱蛮风煽劫火，神惊鬼哭愁山川。
又疑黑衣故宰相，香火未冷今生缘。
欲挟须弥还北海，未必神通能广大。
康回冯怒相倾摧，神气未完支节解。
穿崖凿谷何时宁，混沌死矣灵不灵。

锺仪作楚奏，庄舄吟越声。
土风固尔殊，心事终当明。
韶濩久不伦，矧复英与茎。
正声何寥寥，淫哇鸣纵横。
世有知音人，恻恻闻若惊。
抱器入河海，泯默怀幽贞。
掩泣望西狩，素王不复生。
怆然鼓一曲，聊以舒此情。
一鼓草木震，再鼓山岳清。
我耳非子期，顾我一再倾。
何当登斯堂，酌酒歌鹿鸣。

六国倾城辇入秦，深花密柳鏁青春。
神仙自有长生路，岂是阿房宫里人。

倾盖相逢不问谁，知音那肯露心机。
一声吹破清秋影，惊散闲云各自飞。

醉歌京华春，行迈心摇摇。
孤云未致雨，随风南北飘。
王国天地极，斡运四海遥。
城中百万户，飞檐插紫霄。
倾金买谀噱，仰面气宇骄。
不重读书人，研苦坐寂寥。
我欲封绿章，天门高岧峣。
岂抱浩然气，长年而渔樵。

银汉斜倾玉漏残，钗虫熠熠照清寒。
最怜今夜下弦月，一半娑婆树不完。

天运无情岁事新，大宝虚位孤王春。
昼出衔恤夜梦哭，皇皇五载臣无君。
南望二王未驻跸，北忆三宫犹蒙尘。
祅祲蚀日地轴折，冤气上腾霾苍旻。
百姓茹苦痛彻髓，大事未定焦如焚。
我宁久处遁闷中，遽忍终死为逆民。
大哉父母之遗体，与生俱生仁义身。
天炼精金铸我心，上籀忠孝两字文。
痛忆我君我父母，眼中不识天下人。
不变不变不不变，万挫以死无二心。
醉喝海岳尚翻动，不信不灭犬羊群。
或谓逝水不可复，叱我痴忠空愁颦。
焉知汉绝十八载，光武乃兴舂陵兵。
即此一语断世事，仰面再拜泪如倾。

愁海茫茫望不穷，黄茅白苇渺阴风。
凤凰高遁层霄外，豺虎横行大道中。
九庙倾颓郊祀废，四方祸乱国家空。
于今建武重兴汉，谁是云台第一功。

推上沧溟犯玉京，业龙鼓怒恣纵横。
青天忽破鬼神走，黑雨骤来山岳倾。
混沌重新开覆载，虚空顿觉发光明。
如今清净浑无碍，一日南风万物荣。

素志欲隠去，蜕名辞笔耕。
偶值恶劫来，眼界乱纵横。
穷北洞窟底，窜出老魔精。
被发走如风，四臂狞双睛。
面窍喷毒火，直射日月盲。
一海人髓酒，五石瓠为觥。
鬼鼓遍空响，白气幻长鲸。
夜叉发群机，炮炮打玉京。
老仙战股立，手扶鳌极撑。
昼弑盘古死，紫微贯搀枪。
诸天落泪雨，终夜淋漓倾。
灿人变丑相，螽目豺狼声。
饿虎插翼飞，善类谁能撄。
送命纳彼啖，游魂嘈冤情。
血冻天下立，赭铁蛀玄虻。
雨肥髑髅腥，生菌高于楹。
独抱深痛蛰，数与死相争。
读史见义事，意气如云生。
图穷匕首见，今岂无荆卿。
真孤匿山中，今岂无程婴。
获得九尾龟，灼纹横庚庚。
大宝子传子，垂统无毕程。
高声叫乱世，聋瞽豁痼酲。
速卸胡儿衫，仙带飘佩珩。
身辞陷阴路，火邦即蓬瀛。
我秉正直心，明比日更明。
豪兴凌高秋，磊落人之英。
决当勇于动，持平平不平。
手劈虚空开，身提天地行。
千妖百裂死，万古一掷赢。
独出娑婆外，世界悬空擎。
猛飞大山来，突立青峥嵘。
劫初第一峰，鬼神不识名。
树粲百宝花，石削五色琼。
香霏月中髓，碧沁秋痕轻。
天上辟新国，以正治八纮。
大赦统干运，平心持道衡。
洪福溥无疆，一切命皆亨。
下界齐拜舞，笑贺群相迎。
愧昔染腥辱，悦今趋义荣。
净脱夙骨臭，莹然澄秋泓。
正性本不坏，生死通一诚。
逆爽殄微尘，王气光太清。
犀象怯汉战，草木助晋兵。
周勃军左袒，杜甫诗北征。
赵祀必不绝，宋礼吾足评。
我土我百姓，永劫心不惊。
天君坐灵台，誓行前后盟。
念念死亦咒，愿宝期必成。
口血宁有变，浩劫光晶晶。

郫筒对峙玉清圆，绝胜当年碧筒莲。
倾酿尚侔春楚楚，开樽犹带雨涓涓。
昔遗溪上晋六逸，今入饮中唐八仙。
一榻青奴凉更好，醉来乘月伴高眠。

宋时豪士石曼卿，帝命作主芙蓉城。
我才比石万无一，半世虚负狂直名。
年来似有丧心疾，荐共引鲧辜苍生。
天诛未加公论沸，日夕惟待鼎镬烹。
何哉异梦出非想，忽遇仙老谈真情。
谓予夙是文昌相，漏泄轻举遭弹抨。
帝令谪堕饱忧患，且使两足蹒跚行。
追思善步不可得，飞升妙术矧敢轻。
当时廷议祇如此，汝悔当复惟相迎。
稽首老仙谢慈愍，臣罪当死天子明。
久之寂灭一大乐，斲棺待尽无他营。
老仙笑许汝可教，引领直上朝玉京。
通明大明二宫殿，林木蓊萃阶瑶琼。
芙蓉烂熳锦欲似，帝皇锡以主殿名。
赋诗奏谢九拜起，玉音嘉奖傍观荣。
痴人说梦聊一快，我独知命不少惊。
只恐才非曼卿敌，相见惭汗应如倾。
从今闭目需帝召，玉楼续记时当成。
儿孙自有儿孙福，与农报国须勤耕。

紫霞之佩绿玉筇，鞭笞鸾凤八极空。
碧泓照人悬万瞳，黄冠无数趋下风。
自言试邑沧海东，飘忽风雨倾槐宫。
湛卢夜吼将安从，尔来长啸招葛洪。
丹气不死横为虹，全胎十月还倥侗。
三花自聚天无功，笑我双鬓垂秋蓬。
十年白石煮不红，安得四方上下如云龙。

巀嶭镇九斗，赑屃挟五丁。
飞霞适何来，缥缈开殊庭。
永怀谢康乐，坐啸山水城。
旷代得真契，登临有余情。
松风洒六月，使我毛骨清。
猿鸟亦仙意，人生胡营营。
石麟卧荒麓，问此谁氏茔。
野老向我言，其人昔公卿。
珠玉照黄壤，送者冠盖倾。
华朽变百年，所宝非修名。
乃知钟鼎贵，不如芝薇馨。
所以世外人，返老还吾婴。
倚杖空叹息，洞口云冥冥。

当年构华居，权焰倾卫霍。
地力穷斧斤，天章焕丹雘。
花石拟平泉，川途致兹壑。
唯闻丞相嗔，肯后天下乐。
我来陵谷余，山意已萧索。
苍生堕颠崖，国破身孰托。
空悲上蔡犬，不返华表鹤。
丈夫保勋名，风采照麟阁。
胡为一声钲，聚铁铸此错。
回首耒草碑，荒烟掩余怍。

英雄盖世竟何为，故里凄凉越水涯。
百二势倾争逐鹿，八千兵散独乘骓。
计疏白璧孤臣去，泪落乌江后骑追。
遗庙荒林人酹酒，至今春草舞虞姬。

嘉禾古三辅，积水何苍茫。
旧游梦历历，况此逢端阳。
束艾肖人形，倾葵抱天常。
萧萧老逢掖，得依夫子墙。
鹓湖无五月，宿雨生微凉。
客从东浦来，手持紫霞觞。
采蒲泛纤玉，沃我书传香。
殷勤两博士，杂出肴与浆。
书囊谈未了，一醉齐彭殇。
酒醒忽不乐，起看北斗芒。
岁月感疏鬓，风烟渺殊方。
明当理征棹，斜日鲈鱼乡。

风流怀二陆，才名动三吴。
斯人不可作，千载空烟芜。
当时骋俊笔，万象争先驱。
有如明月璧，美价倾鸿都。
世运有翻覆，韫匵真良图。
惜哉去就乖，毁此千金躯。
人生皆有死，百年同须臾。
独遗文字芳，乃与天壤俱。
凄凄昆山寒，冉冉谷水枯。
白鹤久已寂，黄犬谁复呼。
荒祠挂残阳，扁舟入菰蒲。
采莼荐秋水，庶以明区区。

虎林一倾盖，草窗雪初残。
酒酣夜剪烛，妙语铿琅玕。
回首隔吴越，清风渺难攀。
焉知白首余，远访沧波间。
大鹏九万里，神骏十二闲。
天风非不高，乃乐烟水宽。
乾坤寄一斋，江湖浮九山。
何当蹑飞珮，跨鹤青云端。

形微意良苦，前身葬长鲸。
天高不可诉，宿愤何时平。
欲填东海深，能使西山倾。
山倾海乃深，日夜空悲鸣。
情知力不任，誓将毕此生。

形微意良苦，前身葬长鲸。
天高不可诉，宿愤何时平。
欲填东海深，能使西山倾。
山倾海乃深，日夜空悲鸣。
情知力不任，誓将毕此生。

净根元不竞芳菲，万柄亭亭出碧漪。
乘露醉肌浑欲洗，无风清气自相吹。
制裳香冷微云护，倾盖盟深独月知。
却笑满城纷绣縠，濂溪此意更同谁。

临溪双石如层城，中有洞天门不扃。
杖藜穿莎入微迳，古藤络树春冥冥。
渴猿引子下饮涧，山瓢我亦分清泠。
一重一掩翳复朗，朱门金榜开殊庭。
众峰环拱受约束，何年神造驱五丁。
缥缈楼台钟磬寂，薜荔纷披窗户青。
黄冠羽服者谁子，琼台坐阅南华经。
客来揖坐松下石，呼茶味瀹枸杞灵。
笑遣青衣导予步，峰回路转银河倾。
初看绝壁走云雾，倏听万壑驱风霆。
不知何代擘青峡，明珠万斛皆龙腥。
欲唤琴高借仙鲤，蒙蒙山雨吹孤亭。

霞衣葱珮来珊珊，水晶之宫绿玉盘。
谁与冯夷作戏剧，贝阙驱入神瓢翻。
又疑罢织蛟人泣，碧漥融作水银汁。
圆或为璧方为珪，寒光滉漾不可拾。
古来欹器戒覆倾，真宰之柄常恶盈。
季伦买笑轻百斛，金谷转首迷榛荆。
纷纷鱼目争贵惜，道眼独悬诸幻息。
须臾海霁山日高，绿云万柄净如拭。

客乡吊古重登临，隔水斜阳鸟语深。
赐葛尚余唐阙梦，倾葵犹抱楚臣心。
蒲边腊酿供华发，楝后春风在绿阴。
桃印灵符何必佩，乾坤正气古犹今。

当年构华屋，权势倾卫霍。
堂宇穷斧斤，天气焕丹雘。
花石拟平泉，水陆致兹壑。
惟闻丞相嗔，肯后天下乐。
朱门锁荆榛，花木已萧索。
苍生颠堕崖，国亡身孰托。
空悲上蔡犬，不返华表鹤。
丈夫表勋名，风采照麟阁。
故为一声钲，聚铁铸此错。
回头暮烟昏，不能掩余怍。

鬼工凿山骨，何年驱六丁。
飞霞边石洞，缥缈开珠庭。
永怀谢仙伯，坐断山水城。
我来事幽雅，登临委客情。
松风驱溽暑，自觉毛骨清。
猿鹤亦仙意，人生空营营。
石麟卧荒草，问是谁家茔。
野老对我言，其人昔公卿。
金玉埋黄壤，送日冠盖倾。
兴衰变百年，所重非修名。
乃知钟鼎贵，不如芝薇馨。
所以世外人，返老还孩婴。
倚杖空叹息，洞口云冥冥。

风流怀二陆，才名动三吴。
荒冢今何许，千载空烟芜。
当时逞文笔，万象争先驱。
有如明月璧，美价倾鸿都。
古运有翻覆，韫匵空良图。
惜哉去就轻，丧此千金躯。
人生各有死，百年同须臾。
独遗文字芳，乃与天壤俱。
凄凄九山塞，冉冉谷水枯。
白鹤久已寂，黄犬不复呼。
斯人今已矣，吊古空嗟吁。

鼓歌满湖滨，倾城出送春。
波光明画艇，山色醉游人。
禹穴灵何在，梅梁迹已陈。
我来闲吊古，回首一沾巾。

旌旆涨天飞，江山惨夕晖。
倾城饯州牧，别泪点朝衣。
人指生祠说，春随祖帐归。
自来言越瘠，公去转难肥。

柴门春事尽，未见故人来。
树密鸟相语，山空花自开。
倾心多日别，屈指几时回。
为问频书札，何时共酒杯。

玉环倾国起胡兵，有色终污后世名。
九夏专房何在貌，一身空洞若为情。
宠名本自无心得，妇节从来澈骨清。
愁见婕妤秋后扇，共怀幽恨几时平。

火云烧空日色烈，暑气着人方郁结。
岩翁宴客水亭东，竹色蕖香献清绝。
瓜削水晶莲剖珠，象箸犀盘盛陈列。
银罂捧出白玉醅，透鼻香浓风味别。
传来未到心已寒，滟滟琼光莹而洁。
初疑炎帝行冬令，壶结冰澌洗袢热。
又疑仙掌流沆瀣，破□倾来和玉屑。
谁向蓝田拾瑶英，酿成奇液色澄澈。
恐是太华井中溢，修绠铜缾汲不竭。
又恐夜半雷破山，石髓分流乳泉裂。
既非西貉绵羊酥，又非缑山仙鹤血。
胡为照眼光陆离，药玉盘中色难别。
令人敢咽不敢漱，怕有飞霜寒齿颊。
一杯一杯复一杯，肺腑尽化为冰雪。
忆昔曾诵坡仙诗，白酒无声泻油滑。
开编自觉馋涎流，讵谓今朝得亲啜。
主人酝藉如此酒，气味清醇韵芳冽。
𫗦糟诸子醉六经，抱负长才特施设。
君王作醴思用贤，应向商岩求曲糵。

茫茫古堪舆，何日分九州。
封域如许大，仅能着我胸中愁。
浇愁须是如渑酒，曲波酿尽银河流。
贮以倒海千顷黄金罍，酌以倾江万斛玻璃舟。
天为青罗幕，月为白玉钩。
月边天孙织云锦，制成五色蒙茸裘。
披裘把酒踏月窟，长揖北斗相劝酬。
一饮一千石，一醉三千秋。
高卧五城十二楼，刚风冽冽吹酒醒，起来披发骑赤虬。
大呼洪崖拍浮丘，飞上昆仑山顶头。
下视尘寰一培𪣻，挥斥八极逍遥游。

乾坤有正气，间色皆为臣。
名葩据中央，红紫谁敢邻。
倾日不忘君，卫足恐伤身。
冥然无知识，忠孝出本真。
林林天地间，戴履而为人。
明灵秀万物，孰不尊君亲。
嗟嗟叔季后，利欲泯天伦。
邈哉望帝国，产此瑞世珍。
九夏不趋炎，三月不争春。
高秋风露冷，孤标出清尘。
背时还独立，揽芳泪沾巾。

舒子高品藻，王生怪衣冠。
处世那得尔，𫍢𫍢真自残。
刘子最多爱，逢人倾肺肝。
劝我学其道，缩身可泥蟠。
胡为亦不免，念此坐长叹。

老树老且枯，数柯枝缀之。
虫来食其叶，藤来缠其皮。
幸然根本坚，未至甚离披。
风霜既无损，雨露犹见私。
如何乌鸟辈，同巢自倾危。
鬭击翼似斧，啄伤嘴如锥。
树色岁时减，树力日夜衰。
回头试一顾，但可相扶持。

寂寂历历不足听，听久亦复难为情。
名嗔势忿大如屋，袖手对此须臾平。
一拊再拊玄鹤舞，三四拊之凄风生。
天寒岁晚行路远，湘水日夜东南倾。

江上青云客，天边白马生。
百年文物似，一席笑谈倾。
问旧能枚举，论财比芥轻。
徘徊亦自好，可便濯尘缨。

照席须眉古，倾筵咳唾清。
绯鱼前进士，刀笔老儒生。
政熟元无谱，书高别有评。
百年兹士少，诸彦自偏名。

穆祖收英俊，斯人晚更成。
白头真老监，褐服旧诸生。
仕国余波远，儒乡巨栋倾。
苍苍无处问，西望累吞声。

策策虚楼竹隔明，悲来辗转向谁倾。
天寒胡雁出万里，月落越鸡啼四更。
为底朱颜成老色，看人青史上新名。
清溪白石村村有，五尺乌犍托此生。

振鹭庭中饤坐身，行藏空寄软蒲轮。
上来鬼泣荆山璞，猎罢人惊鲁外麟。
死肯扣阍排贵幸，贫犹倾橐施乡亲。
平生一一明经术，隽永依然世泽新。

江上秋花无数生，红红白白照江明。
当年茂苑看曾厌，今日荒村望急惊。
泣雨羁臣愁去阙，歌风艳女惜倾城。
萧条欲别那拼得，移向东篱配菊英。

人为万物灵，无处不可见。
天地生物心，得人始周遍。
有心郑国渠，关中为富衍。
三十六陂流，江南谷为贱。
况如禹沟洫，流注周丘甸。
是皆人所能，区画固为善。
有力皆必为，有知悉能辨。
亦可展经纶，未足穷圣彦。
有如一隅地，同出天地奠。
未尝阻耒耜，亦堪致芬荐。
陂塘不能及，桔橰亦非便。
凿井设辘轳，祇益增疲倦。
何人静中眼，潜窥出灵变。
种种田器中，众美独车擅。
鸠集群朴樕，构以天丝线。
纵交合散杂，骨节不凌僭。
相续同相生，如纽亦如辫。
三十幅一毂，体用无迷眩。
轧轧远有声，在田恍龙战。
吸吐皆自能，先后迭相禅。
形如先天图，运若坤灵扇。
东西隔参辰，出没递隠见。
升腾为银河，不足惟小欠。
长流尽碧涧，腑脏悉充羡。
金龙吐琼液，急速如过电。
合凑作波涛，飘洒余雨霰。
远观骤倾泻，近看避沼溅。
陂渠虽隔绝，流水足怜羡。
云雨尽虚无，千亩自葱蒨。
岂徒美粳稻，且复肥䲡鳝。
火轮亭午时，田头捩飞练。
老农茅屋中，华胥梦方晏。
逸逾他百倍，劳止岁一缮。
明代造化劳，幽无鬼神谴。
上帝安高居，赤子愈增眷。
冯夷被人使，独得无腼面。
人心一一妙，智巧弥宇县。
秦蜀想皆然，不但吾福建。
此物亦易知，何堪太夸衒。
闲居百无为，聊用娱笔砚。

北人见飓风，掀簸嗟真差。
君子逢不若，白昼成黑夜。
日月同一天，宁复殊次舍。
礼义无华夷，悦心悉如蔗。
披沙欲出金，恶莠为害稼。
朝歌与胜母，贤者同回驾。
中为去偏倚，庸但无怪讶。
安敢亢亢方，却无伈伈下。
礼不虑咈违，义不恤怒骂。
恭惟秦汉前，礼乐止河华。
七闽底处所，目不睹韶夏。
食才美马甲，衣仅知压柘。
应无雁币聘，宁识枣修嫁。
历汉晋至唐，谈口无可藉。
令孜与思勖，畏作貂珰霸。
第从常衮来，始识不逆诈。
珠玉满面前，犹或迷光价。
一二百年来，骅骝渐知跨。
述古与介夫，各有诗书暇。
晦翁黄勉斋，遂以教天下。
昔时蛮隶国，今作齐鲁化。
沂风蔼莫春，弦诵殷长夏。
蹡蹡多规行，穆穆亲衡迓。
方知地无偏，又喜才不借。
独余男女俗，缺漏留微罅。
未能秣驹汉，颇碍雪馿灞。
有心即知礼，有口皆思炙。
男女既冠笄，屋宇仍台榭。
朝夕晓凊温，春秋能社蜡。
溱洧秉𫈉游，此日何可假。
礼自标枝来，心无倾盖乍。
风流与衣冠，犹当轶王谢。
田渔非女事，诗以告里社。

绿霜和雪揉为裁，消得玻瓈紫玉杯。
扰扰开时违赏玩，匆匆落去谩迟回。
颠迷蝶梦留蜗国，荏苒龙珠入蚌胎。
急作招魂倾桂酒，尚余半面在苍苔。

不思粉黛学倾城，心对冰壶贮月明。
魏国节操成令女，湘江竹泪泣娥英。
床头明镜春容减，桑下黄金秋叶轻。
守静不因时物感，西风荒草自蛩声。

甫出车延玉座倾，黄金无复赎娉婷。
骚人更望胡人返，不识松楸拱渭陵。

家门营立事方新，已畜倾巢覆穴人。
出尔到头终反尔，寡孤何用必随身。

龙虎鹓雏总可人，当阳倾盖便兰金。
荆州尺寸都相付，始是当年子敬心。

丑短妍长熟用心，国家持换郭槐金。
一门姊妹同倾晋，饿死犹轻罪更深。

此座倾危不信人，此身便合去朝廷。
凌云莫道非真醉，直到身亡更未醒。

地陷天倾不废棋，谢安阮籍好同时。
江东残局危亡势，似太元初尚可为。

英英石榴花，不火而自晰。
凡今之人兮，谁不附炎热。
百鬼瞰高明，丹朱易倾跌。

英英石榴花，不朱而自赤。
凡今之人兮，谁不悦媚色。
脂水涨渭流，妍姿竟倾国。

病余惟有骨崚嶒，节物催人祇自惊。
肩比寒山为独耸，心将秋水觉双清。
正冠落帽俱儿戏，采菊囊萸不老成。
寂寞空斋卷书坐，欲持杯酒为谁倾。

老怀原寂寞，非子竟谁倾。
去矣无多日，缅然相与情。
云山留共往，风雪渺孤征。
更解同行否，无为岁暮惊。

历尽风霜不受埃，始知渠是岁寒材。
孤芳独洁无由俗，百卉争娇未敢开。
江驿倾欹留月伴，雪山凝沍带春来。
樗翁忘了桂花白，误道柴桑不咏梅。

我兴视夜夜未明，抬头观星敬自生。
万古不动惟北极，列宿环拱俱西倾。
天光昭回泰宇定，人欲净尽灵台清。
但能勿使旦昼牿，天理触处尽流行。

悲矣乎，杞人之忧兮天莫支，权臣秉钧兮社稷危。
外夷相侵民流离，大厦将倾谁设施。
悲矣乎，吾将抱徐衍之石兮，歌箕子之黍离。

归卧西楼理故书，幅巾羽扇一癯儒。
家庭师友尊明道，古史文章逼老苏。
蓬鬓蚤因时事白，荷衣不受劫尘污。
呜呼天不遗耆老，雨泪如倾一束刍。

肃肃东方老，依人可计年。
名言倾盖后，古意结绳前。
君户仍多辙，予琴故一弦。
不应昌歜味，置在众肴先。

悠悠我祖，肇自轩辕。
迄于赵城，因而氏焉。
汉家涿郡，继族于燕。
卜迁大梁，世系绵绵。
宋自中叶，徙都南塘。
武显扈跸，聿居虞乡。
于赫文杏，奕世其芳。
符德象贤，谱牒有光。
顾及于我，时运倏倾。
族居萍散，遂殒家声。
苫块余息，仅存其形。
于焉有心，冀我后生。
后生是畏，圣谟炳如。
维时孜孜，无忝厥初。
岂不尔念，为惜居诸。
无后非孝，匪才若虚。

天命靡有常，空视时运覆。
珍重山间翁，抱道庸自玉。
掀髯发清兴，开轩恣遐瞩。
空谷閴无人，惟有云相逐。
山翁为有知，恋恋情绻缛。
绻缛林中薪，歌已禽声续。
勿谓有倾颓，维心常位育。
顾我无依归，犹然嗜幽独。
愿结金兰交，共兹南山麓。

自古诗人仕不高，伟人底事占诗豪。
同年亲友俱三釜，半壁天倾空二毫。
守我冷官巾与屦，任他巧宦带而袍。
一篇覆瓿生光焰，地下修文想和陶。

年时父子记同登，讵意天从杞国倾。
辇路春风三月梦，山庄夜雨十年灯。
率更帖墨知魁梧，庾信文章迈老成。
二妙风流今已矣，薤歌赋罢泪沾膺。

晓入重闱对冕旒，内家开宴拥歌讴。
驼峰屡割分金碗，马奶时倾泛玉瓯。
禁苑风生亭北角，寝园日转殿西头。
山前山后花如锦，一朵红云侍辇游。

十年旅食在天涯，到处身安只是家。
雪塞春回邹衍律，霜营寒入祢衡挝。
壶倾卯酒杯浮粟，厨出辛盘饤簇花。
奴仆不须喧鼓吹，恐惊枥马与林鸦。

君把酒，听我歌。
君不见陌上桑，鹑奔奔兮鹊疆疆。
高堂今夕灯烛光，燕姝赵女吹笙簧。
君把酒，听我歌。
美人美人美如此，倾城倾国良有以。
周惑褒姒烽火起，纣惑妲己贤人死。
君把酒，听我歌。
汉家之乱吕太后，唐家之乱武则天。
魏公铜台化焦土，隋炀月殿成飞烟。
君把酒，听我歌。
美人美人色可食，美人美人笑可爱。
美人命薄争奈何，美人色衰相弃背。
美人一笑难再得，美人绝色今何在。
君不见马嵬坡下杨太真，天生尤物不足珍。
那及唐虞九妇人，千古万古名不湮。

今夜宿封丘，明朝过汴州。
云横遮远塞，水落见长洲。
树折枣初剥，藤枯瓜未收。
倾囊沽一斗，聊以慰羁愁。

踯躅吞声泪暗倾，杖藜徐步浙江行。
青芜古路人烟绝，绿树新墟鬼火明。
事去玉环沈异域，愁来金碗出佳城。
十年草木都糜烂，留得南枝照浅清。

我宋麒麟阁，公当向上名。
出师休背主，誓死莫偷生。
社稷逢今日，英雄在此行。
忽为儿女态，一笑欲倾城。

夔门春水拍天流，人日倾城踏碛游。
古庙虫蛇穿画壁，竹风溪雨共啾啾。

禾黍离离满故都，君诗读罢泪倾珠。
立朝食禄千官富，为国忘躯一事无。
兵革已将临北阙，笙歌犹自醉西湖。
黄冠氅服今谁识，前宋遗贤有此儒。

三纲首夫妇，大义天地侔。
世人不见理，人欲滔天流。
卦象利牝马，诗歌美关鸠。
一阴与一阳，物物有匹逑。
引手戒援溺，发言愧中冓。
人道岂兽禽，今乃不尔犹。
明明白昼攫，岂复人间羞。
迩来六合混，不限风马牛。
燕姬与越女，妙舞还清讴。
倍蓰与什百，但欲称所求。
一星欲火炎，焰焰焚林丘。
大则相弃捐，小亦生惩尤。
六如与五耦，倾覆卒未休。
衽席有陷阱，谈笑皆戈矛。
天性自此夷，同气或为仇。
谗言间黑白，骨肉成深仇。
每恨共世子，天分太甚柔。
事明易为决，何至经渎沟。
不如挺之儿，处变才俱优。
孝子成父美，岂是相嫉仇。
家人继之睽，二女志不投。
一家祇三亲，恩义本相缪。
乾纲一以解，涣散更莫收。
升堂道既绝，徒重薰养忧。
司徒久无官，经世乏远猷。
架漏二千载，使我心悠悠。

武夷山中旧学子，汗漫偶作观海游。
此观此游亦何有，炎氛瘴雨烂不收。
蓬莱绝岛固难望，何处大泽并高丘。
独闻东南倚天耸石壁，上有一轮照耀之明月，下有一道演迤之清流。
此流不求清，此月不求明。
众星冥蒙日毂远拍天，烟浪渺渺令人愁。
因思八极间，品汇岂不稠。
后皇生物至今日，茫茫大化无停辀。
群阴剥尽硕果在，新畬再辟陈根留。
我辈等是丰芑春，盛德何止数世谋。
男儿生世有不朽，百年易迈千载悠。
造物生材谅非偶，阳春有脚先南州。
八郡春已满，忍使四海赤子寒飕飕。
一时泽物亦易足，旱须霖雨川须舟。
书生却顾动遐想，愿为来世苍生忧。
斯文迓续正此时，安得古绠千寻修。
莘郊匹夫乐尧道，朝鲜逋播叙禹畴。
两生不来至今尚绵𫈵，房魏背汗岂但唐人羞。
礼颓乐坏二千载，欲观周道当何繇。
我闻伊洛道南后，武夷云谷今鲁邹。
孔堂金石未尽泯，淹中断简犹堪搜。
独抱遗经守迂拙，岁月兀兀春复秋。
蚊虻负山力谩苦，精卫填海志未休。
书生迂拙公所知，此来见公亦何求。
穷通志也命当遂，天地倾缺人绸缪。
愿公借我一片五色石，要补元气混沌无疮疣。
千载在我前，万载在我后，山中事业非王侯。

高高不可问，神光终朦胧。
云锦不成报，谩尔欺盲聋。
柱维久倾折，会有补炼功。

泉本至清谁曰盗，溪虽可染却名愚。
一夫作难随倾覆，千古青山独受污。

海翁古征士，接武诸公后。
闻名三十年，倾盖即如旧。
示我伐木章，无能出其右。
籊籊秋竹竿，坐睨蒲质朽。
试问五两纶，何如一杯酒。

此日始生日，避喧作溪行。
出门阻风雪，仆瘁马亦惊。
归卧春一窗，隔窗听雪声。
拥衾守药鼎，客至慵出迎。
颜色日已老，何由得青精。
未能歌雪儿，聊复呼麹生。
梦中游西园，一壶梅下倾。

秋空不肯明，风雨满荒城。
田父遮我说，重九最喜晴。
此日晴色好，大田足西成。
一冬暖如春，絮炭价亦轻。
我虽将去官，于人独无情。
去年冶城叟，采菊餐其英。
今兹隔存殁，使我心怔营。
出门怅谁语，卮酒当自倾。

去岁今朝六月六，暮雨倾盆风拔木。
今岁公宇醮祈晴，昼日当空生暑溽。
羽士宣词官吏拜，灯烛荧煌香馥郁。
须臾黑云西北来，如盖如轮覆厅屋。
电驱霹雳掣金蛇，檐溜奔腾泻银竹。
帏屏掀开旛幢飞，卷尽香灰吹灭烛。
天威震怒莫敢喘，谢罪怔营虞亵渎。
少焉雨止凉飕飕，天气如秋失中伏。
四郊大田多黍苗，一片潇湘接湖洑。
村夫中庭涕泗下，归闻野老吞声哭。
只恐戢戢生鱼头，何止广文饭不足。
天心仁爱子勿忧，府公移文行振粟。
古言大雨不为灾，云雨须臾手翻覆。

杜陵昔日歌秋风，卷去屋上茅三重。
村翁今夜叹秋雨，冲倒檐前墙数堵。
瓦倾栋挠直见天，寒侵素被不得眠。
相如家徒四壁立，我比相如尤可怜。
钱唐近报融风起，瓦砾尘埃半城市。
霜餐露宿人遑遑，衣食难谋况居止。
呼童向晓收篁芦，补篱织箔聊枝梧。
雨飘有限行且止，秋阳余暖留桑榆。
呜呼居得一日且一日，丈夫安能事一室。

平生志气隘九州，直欲濯足万里流。
讵期功名坐蹭蹬，不意岁月成缪悠。
防闲拟铸铁门限，牵挽忽作金濑游。
栖巢未稳乌鹊月，归梦已熟鲈鱼秋。
连宵风雨正僵卧，何时临壑容奇搜。
可人喜接一日雅，此地判作三年留。
说诗解字屡握手，感时怀古频搔头。
吴郡才子止丘沈，梁园旧赋余枚邹。
天上仙应无懵者，眼中客复有此不。
家声久识南北阮，笔力眇视大小欧。
我方得友颇庆快，子亦固穷忘怨尤。
蹄涔乃使鲸鲵伏，拳石难与嵩岱侔。
纷纷嗜好异齐瑟，磊磊肝胆呈吴钩。
有才未遇政何损，知尔不荐终当羞。
往事欲谈遽易了，浊酒既倾焉得愁。
平乘楼上王夷甫，下泽车中马少游。
须笑即今仕宦人，嚅唲言貌如伶优。
若为田园足以活，与尔水火无相求。
一瓢陋巷誓不出，孤云野鹤心自由。
斯文将兴天未丧，游子累累徒隠忧。

淫雨喧中夜，羁人积隠忧。
葵倾那有日，麦腐欲无秋。
小市浑如洗，前溪漫不流。
林鸠兼垤鹳，聒聒几时休。

早起方夸甲子晴，夜分忽又似盆倾。
黑云冉冉连灯暗，白浪滔滔与岸平。
芹未出泥先有燕，花都委地尚无鶑。
东桥沙觜多舟楫，直下荆溪不待撑。

才放庚申一日晴，天明一日雨如倾。
乌云覆地阴阴合，白浪侵田滟滟平。
屋漏未干连础润，桥低欲压碍舟行。
桔橰不是闲家具，会听溪边鹅鹳鸣。

一痕初见海门生，顷刻长驱作怒声。
万马突围天鼓碎，六鳌覆背雪山倾。
远朝魏阙心犹在，直上严滩势始平。
寄语吴儿休踏浪，天吴罔象正纵横。

闲寻石涧列云扉，树影生凉怯苎衣。
静碧轩窗聊寄傲，软红尘土竟忘归。
满倾竹叶春霞滑，轻折蕉花晓露晞。
禅意法乘俱莫问，且谈旧事更依依。

波痕新绿草新青，有约寻芳芳不晴。
莎径泥深双燕湿，柳桥烟淡一鶑鸣。
山围故苑春常锁，泉落低畦暖未耕。
十载旧踪时入梦，画船多处看倾城。

冰薄沙昏短草枯，采香人远隔湘湖。
谁留夜月群仙珮，绝胜秋风九畹图。
白粲铜盘倾沆瀣，清明宝玦破珊瑚。
却怜不得同兰蕙，一识清醒楚大夫。

锦石倾欹玉树荒，雪儿无语恋斜阳。
百年花鸟春风梦，不是钱塘是汴梁。

高荷不受雨，倾泻与低荷。
低荷强自持，聚雨倾入波。
朝雨尚滴沥，晚雨忽滂沱。
临池卧以听，雨声静中多。
两耳本自清，奈此荷叶何。

高荷不受雨，倾泻与低荷。
低荷强自持，聚雨倾入波。
朝雨尚滴沥，晚雨忽滂沱。
临池卧以听，雨声静中多。
两耳本自清，奈此荷叶何。

倾盖相逢意已亲，风流儒雅迈同伦。
曾来东阁观奇士，又向西湖见伟人。
放棹小溪梅皪皪，敲棋深院烛燐燐。
悬知后夜相怀切，帆落胥山月一轮。

大令书法美少年，玉函金籥随飞烟。
累累一百又五字，岂意近出黄𨸂砖。
字奇文古两超绝，保母从兹倾众帖。
谁将瓦合嘲玉碎，一片孤衷本相接。
快剑横斫铁山摧，戏龙猛蹴银河欹。
方庭无月天地黑，仰视别有星离离。
浪言贞石志千载，不及永和漥砚在。
白石已仙千里死，千百人中几人爱。
兰亭信美如捕风，贵耳贱目人响从。
三日呕血饥捶胸，叶公画龙惧真龙。

潮动秋风吹牡荆，离歌入夜斗西倾。
佽飞庙下蛇含草，青拭吴钩入匣鸣。

南明剡东山，亏蔽草与莱。
前冈接远阜，树石如苔莓。
西南见天姥，旭旭云日开。
下有采药径，仙人招我来。
手持白菊花，泛以青螺杯。
倾杯化灵药，蕤芳入客怀。
俛视浮爨居，白气为尘埃。
凉风吹脱巾，一往不愿回。
便投此策竹，骑龙下天台。

闺中玻黎盆，贮水看落月。
看月复看日，日月从此出。
爱此日与月，倾写入妾怀。
疑此一掬水，中涵济与淮。
泪落水中影，见妾头上钗。

江海东南泻，日月西北倾。
天地岂不仁，作此大不平。
遂使宇宙内，千载拏甲兵。
人间勿设险，设险招战争。

兵余十八载，乃忽见此诗。
乾坤发危涕，未论言语奇。
古音乃泗磬，丽色藻鲛丝。
想见堵墙人，倾倒落笔时。
奈何清平调，变入寒笳吹。
苍茫同谷意，天遣放厥词。
墓槚忽可材，所患访何迟。
空余两家子，把卷惊合离。
九原不可起，可起更可悲。
祝君藏名山，小作千岁期。

金溪有金源，昔我未尝造。
因逢吴道士，言此山水好。
金僧来自蜀，所至事幽讨。
地名适相符，结茅遂栖老。
一朝入石塔，千载锢其宝。
白云何漫漫，流水亦浩浩。
相传石井头，鞋迹犹可考。
安知斯塔内，岁久骨应槁。
龛灯长不灭，落叶风自扫。
山僧具茗酌，言话颇知道。
请题壁间诗，兹行殊草草。
所欣得二赵，登览散中抱。
日午饷田家，壶觞共倾倒。
素心惬清赏，恨不避喧早。
偶寻幽侣出，征逐非所好。
归途霜月下，谯鼓更渐报。
明朝人事乖，相望不可到。

绝艺当场万目倾，两竿朽索半空横。
反提双女摩肩过，仰射孤鸿信脚行。
胆似子龙身里满，体如飞燕掌中轻。
弄潮已叹吴儿险，更有人从死处生。

懒溪晴稳麦风斜，桥影欹倾水见沙。
十里荒陂自春色，一双㶉𫛶喋杨花。

落阱都缘奔火明，林然多足不支倾。
是谁贻怒到公等，怜汝无肠受鼎烹。
支解肯供浮白醉，壳空竟弃外黄城。
江湖好是横行处，草浅泥污过一生。

博洽倾当世，江东孔子儒。
荒墟访遗庙，老稚辄名呼。

名重河汾道更尊，只将拙日养吾存。
南州佳士争倾盖，阙里诸生半在门。
一笑何妨延贺客，六旬今已见曾孙。
斯文寿脉天同久，挺挺霜松傲岁寒。

夜夜桃花雨，年年燕子春。
同倾社日酒，还忆故园人。
孤塔苍烟迥，空堂翠草新。
醉归还自笑，吾亦素衣尘。

弃家锦宫城，结屋庐山前。
退鹢空悠悠，冥鸿自翩翩。
吟章一倾盖，见赏朱丝弦。
及此再承晤，交情重缠绵。
冥赏富云壑，清听穷风泉。
携壶流雪台，吹笙落星船。
重阴閟华景，平陆成修川。
君应有先识，化鹤不待年。
重来访旧隠，满目空凄然。
琴书竟奚属，诗画知谁传。
拊怀重感叹，回首还延缘。
摇摇松梢云，疑是巢中仙。

墙阴老龙孙，气欲干云霄。
共爱秉劲节，终虞忌高标。
东风撼南极，万壑翻江潮。
挑灯不成寐，念尔心摇摇。
天明报平安，阿龙故自超。
山翁喜欲狂，呼童倾巨瓢。
举酒寿此君，不饮吾当浇。

西园艺我麻，南园树我桑。
东风吹时雨，青青久成行。
春服朝犹赊，大布冬可裳。
十年湖海役，尘暗貂裘黄。
曾无一事成，祇取三迳荒。
何如老农圃，卒岁心不忙。
邻翁取余喜，笑语倾壶浆。
择术子已卜，守之慎勿忘。

山中岁晚甘恬澹，花史时时闻校勘。
天街未省薇药贵，尘世颇嫌桃李滥。
南枝相见眼独明，东风久要交非暂。
长意孤山访突兀，径度平湖浮碧绀。
暗香疏影夜蒙蒙，半树横枝春淡淡。
琥珀浓倾酒拍船，珠玑乱唾诗成担。
画角吹寒凄别语，青衣天晚生孤憾。

流水渡涧秋泠泠，怒涛拍天风雨惊。
鸾锵鹤唳翻青冥，龙吟虎啸愁太阴。
连山遍野流空明，飘飘音乐张洞庭。
弹璈鼓簧吹雪笙，拊石击磬作天钧。
忽然昭文不鼓琴，幽幽又作吟风筝。
问童何如睡不应，起视月落天河倾。
乃知虚皇集万灵，风伯起舞苍穹伶。
世间郑卫聊足听，久笑舞此蓬莱音。
传伯技痒不可禁，篝灯起诵离骚经。

蜿蜒西北来，土阜余百里。
怪石耸巉岩，势距三峰止。
大峰东南倾，中峰伏龙起。
绵绵亘不断，小峰平而峙。
名虽汉代立，山自开辟始。
我来春雨余，峰色有如喜。
绿鬟光可鉴，栉沐初出水。
缥缈三仙人，婆娑一老子。
情知隔凡圣，颇亦达生死。
埋金何必问，采药聊复尔。
洞乳滴丹泉，手掬{口敕}吾齿。

驱马四十里，怅然临别情。
举酒坐太息，岁月空峥嵘。
河流日浩浩，此地几送迎。
老我白板扉，卿等致太平。
窗风吹酒醒，起视天未明。
小星争余光，残月西南倾。

放州清江闸，及此新雨凉。
故人得邂逅，好语倾肺肠。
惜哉廊庙器，漂泊落湖湘。
前途阻勋业，末技呈词章。
营营百年短，浩浩万古长。
共惜天下宝，得志无相忘。

齐鲁多平原，江浙田高下。
戢戢如鱼鳞，土籍谁主者。
富人擅其利，失业悯孤寡。
方今用周礼，天官出经野。
古法虽可行，必得奉行者。
杨君古循良，暨阳小民社。
原隰遍咨询，辞色每宽假。
经营始不扰，期集乃多暇。
实惠苏困穷，先声走豪霸。
陇牛闲卧昼，邑犬不惊夜。
当年经行处，爱此憩棠舍。
鸠功首上计，列郡居其下。
倾城出送君，饥童控羸马。
坐中有狂生，出位独难咤。
均为受廛氓，关市不亲稼。
乡胥上下手，轻重意取舍。
仁公力救弊，立法宜少借。
圣朝天广大，焉用究纤罅。
议政罪甘诛，矧避官长骂。

彦霖父子魏公客，持国之兄招不得。
豪华落尽漳水流，主人眠石扃醉白。
天倾地坼古今愁，浣花穷杀老参谋。
窗寒雪压灯昏夜，门静虫吟叶落秋。
平生故人渺江浦，谁往省之遣宗武。
惜哉赤白两洪崖，敢道交情弃如土。
回舟蘋浦思依依，空忆桃花鲚鲙肥。
竹西骑鹤不可去，西州万里将安归。
南山之阳木已老，南山之阴木尤槁。
不信春风吹不苏，珍重岁寒宜自保。

绛帐虚堂设，檐牙雨骤倾。
已过惊蛰日，未听候虫声。
向晚飞蚊出，偏工傍耳鸣。
山灵戏穷士，邀喝夜相迎。

忆昨升堂拜，通家指旧盟。
为言儿有立，多赖友相成。
喜檄方形色，哀铭忽怆情。
生刍一掬泪，端为玉人倾。

胪传居第一，科目艳当年。
慷慨诛奸佞，从容秉政权。
诸孙今白屋，旧物止青毡。
几见黄粱熟，何当铁砚穿。
书声月庑下，灯影雨窗前。
学者师王式，时人老伏虔。
不令官济济，空负腹便便。
桑葚鸮偏恶，桐花凤可怜。
纵无当食禄，犹有可耕田。
卒卒才倾盖，依依愿执鞭。
二翁俱耄矣，一别重凄然。
握手出门去，桂花香满船。

荷亭避暑约传杯，醉引清风入手来。
象鼻形弯通曲柄，鸭头色重泼新醅。
中擎玉液休倾满，半卷青心莫展开。
春酒一江能吸尽，始知李白是仙才。

当年避暑使君林，暇日诸贤肯过临。
荷带露香须缓折，酒无风韵莫轻斟。
玉簪先透玲珑玉，金注徐倾潋滟金。
叶底可能甘胜蜜，却怜小苦是莲心。

彩云朵朵西风散，银汉昭昭北斗倾。
车上耕夫愁欲泣，桥边织女笑相迎。
蝗飞近境行将及，龙卧深渊自不惊。
病枕怕闻箫鼓闹，谁家乞巧到天明。

濯锦峨嵋夸最胜，子昂太白记前生。
一川风雨睡正熟，千顷波涛心不惊。
手试功名棋胜负，眼看富贵槿枯荣。
寿杯肯向人间饮，携傍莲峰玉井倾。

意气冲霄义薄云，白头倾盖即相亲。
耳边久不闻瑰论，眼底初惊见玉人。
历代文章空自变，致君风俗几时淳。
世间别有经纶手，不属柴门老病身。

十乘元戎又启行，澄川老稚送倾城。
北风吹转旌旗影，东海欢腾鼓吹声。
桑麦千村无吠犬，波涛万里息奔鲸。
新年凤诏催归觐，殿内金瓯覆姓名。

杜康桥下水如倾，九里冈头路转城。
风雨小楼清梦远，山河古道几人行。
别怀渐觉伤安石，祖席何曾傲正平。
珍重去逢南国友，为言白髪老书檠。

堂堂山立万人英，一夕霜风玉树倾。
公去隠然关世道，客来何止哭交情。
安知死不如生乐，但恨才难与命争。
幸喜肯堂丹雘手，陇西依旧振家声。

扶风豪士不知名，樽酒相逢意便倾。
争似何庄今夜宿，梅花烛影照三更。

一见诸贤盖便倾，秋风犹动故乡情。
余生无复重来日，再世何当结弟兄。

幽州胡马客，莲剑寒锋清。
笑看华海静，怒振河山倾。
金鞍试风雪，千里一宵征。
韔底揪羽箭，弯弓新月明。
仰天坠雕鹄，回首贯长鲸。
慷慨激忠烈，许国一身轻。
愿系匈奴颈，狼烟夜不惊。

屋角鸡声一岁分，起搔吟鬓惜芳辰。
江山有恨英雄老，天地无私草木春。
柏叶又倾新岁酒，梅花同是隔年人。
东风著物能多少，写入清诗句句新。

落日残霞岛屿明，淡烟衰草古今情。
青山偏向意中远，白鸟正当吟处横。
岁晚梅花和我老，愁来竹叶向谁倾。
浪游无奈徂年感，远浦晚风潮又生。

六根本清净，人自滓六根。
倾夺相纠结，不如此身尊。
梯空智愈凿，金注道逾昏。
稽首刘伯伦，酒放过一生。

昔我落城市，日厌尘满腔。
携书归故山，三年师老庞。
兴来复此游，名胜萃一邦。
东风三日雨，孤吟倚篷窗。
晴天澹新碧，扶藜度危矼。
同袍二三子，声应不待撞。
意行得古寺，共寻葛藤桩。
天风鸣珮环，冉冉白鹤双。
坐看庐山云，大釂倾酒缸。
欲去复裴徊，返照明春江。

景文大兄行，世念如浮云。
自读仲退诗，夜夜梦见君。
忆昨初识君，所见溢所闻。
促席倾底里，谈谐意弥勤。
尚论三汤公，剪烛夜达分。
共悲风流远，累累北邙坟。
今年芝山聚，有感兰亭文。
醉墨出三昧，逸气凌鹅群。
兹闻赋远游，应接当纷纭。
中洲盛吟事，群公气如焚。
勗哉争长难，吾衰不能军。

老盆倾酒试新尝，社鼓村村闹夕阳。
麦陇风微牛睡稳，芹塘泥滑燕归忙。
半村飞雨断烟湿，一径落花流水香。
鼎贵安知此中意，徒能学犬吠村庄。

炎精不灵火不德，赤熛怒帝丧英魄。
羿弓射日日无光，黄金大镛破釜色。
天崩七庙移神虚，鬼哭长陵一抔土。
十二盘倾夜月寒，汉铜仙人泪如雨。
六龙屈曲眠秋草，草根蟪蛄语昏晓。
紫苔满地愁古春，东风吹得乾坤老。
蜗涎鸟篆银泥剥，乌啄蒲牢戏左角。
更残漏断声莫闻，凡鸡司晨尊铁铎。

云母屏，琢春冰，鲛女织绡蝉翼轻。
比妾妾薄命，比君君薄情。
红绵拭镜照胆明，还疑妾貌非倾城。
倾城从来有人妒，况复君心不如故。
故人心尚峰九疑，新妾那能无故时。
补天天高，填海海深。
不食莲菂，不知妾心。

云母屏，琢春冰，鲛女织绡蝉翼轻。
比妾妾薄命，比君君薄情。
红绵拭镜照胆明，还疑妾貌非倾城。
倾城从来有人妒，况复君心不如故。
故人心尚峰九疑，新妾那能无故时。
补天天高，填海海深。
不食莲菂，不知妾心。

夫子今衡鉴，斯文属在兹。
擅场年鼎盛，抱业器瓌奇。
鹗荐崭头角，鶑迁奋羽仪。
词源倾渤澥，笔阵偃蛟螭。
太极钩深赋，先儒射策辞。
秋闱前决胜，春榜后名驰。
激切波澜立，镌镵物象危。
光芒牛斗宿，标格凤凰池。
袍色宫花称，才华制草宜。
马骄曾杏苑，胪唱果丹墀。
王事勤州佐，官联逼郡麾。
谈经犹宝地，视篆必瓜期。
渐觉要章宠，徐看利泽施。
治应黄霸最，民定邵棠思。
郢雪聆高调，郇云喜近披。
晚陪灵运屐，早访董生帷。
梓匠宁辞斵，樗材忝辱知。
尘凡劳点化，传玩指瑕疵。
我自哀王粲，伊谁说项斯。
碧山招未隠，白髪病相欺。
岁晏空江急，风回落木悲。
雨来孤枕夜，梦别故人时。
留滞飘蓬梗，攀援折桂枝。
愿言多善政，尚得播声诗。

一枝倾国又倾城，笑并香腮百媚生。
湘浦二妃窥宝镜，星宫双六下银泓。
金波影俪婵娟巧，玉露心分沆瀣清。
曾向鸳鸯屏上看，野花空得合欢名。

移家连晚岁，屏迹值春寒。
旧业遗松迳，幽栖远杏坛。
数椽容膝易，五斗折腰难。
有客来排闼，无人为整冠。
讽诗称鲍照，卧雪念袁安。
下里余谁和，高山尔自弹。
迎门屐齿折，扶病带围宽。
乍喜交时彦，相寻到冷官。
邻惊都骑盛，仆出草堂看。
光价连城璧，风流艺苑兰。
老嗟倾盖晚，贫觉布衣单。
午灶添茶具，烟蓑罢钓竿。
传呼闻杜曲，荣耀满江干。
文雅多歆艳，殷勤少接欢。
长鲸钩上掣，巨阙匣中蟠。
笔力千钧弩，襟怀百丈澜。
籍通金马选，诏待紫泥干。
乐毅曾强赵，夷吾遂霸桓。
贵应联万石，功定服三韩。
留取刊彝鼎，勋名未汝阑。

残阳古城曲，岌岌荒台高。
不知何年创，尚尔结构牢。
青山拥危楯，白水环空壕。
美哉此山谿，惨淡悲雄豪。
当时一战霸，意气何矜骄。
蛾眉坐倾国，忠魄随怒潮。
空余故宫苑，寒雀飞野蒿。
佳辰晤良友，清眺舒烦劳。
夕风振丛薄，鸿雁中天号。
永怀五湖客，一舸凌云涛。
浩歌沧浪词，愿言从游遨。

夜中不成寐，卧觉风剡剡。
残寒贾余勇，飞雪犹厉惨。
黎明卷新霁，旭日光晻晱。
穷阴得阳和，春气已先感。
负暄南轩下，余生亦云忝。
高门谁能走，蓬户镇常掩。
驰车听奔凑，庆语绝媚谄。
自甘守疏慵，岂复叹坎𡒄。
濡毫寄桑翰，隠几坐文毯。
壶倾酒不竭，炉拥火始焰。
吐咏探清新，研书味真澹。
流光信难驻，华髪那可染。
拊己欣有得，感时能无憾。
贞吉宜嘉遁，心亨由习坎。
浮云易盈歇，神鉴常渊湛。
黾勉奉吾亲，力学深自贬。

山水经行遍，萧闲吏隠情。
剑寒光不泯，鹤老骨逾清。
倾盖逢知己，论诗盍让卿。
从来说张祐，不是浪传名。

暑夕坐无寐，把君诗独谣。
才堪敌冰柱，韵不减江{虫兆}。
瘴海三年隔，风沙万里遥。
相逢欣有得，倾箧尽琼瑶。

江上青山拥县城，江头结屋放歌行。
散人昔有陆鲁望，处士今无祢正平。
万顷云涛聊自赏，百年肝胆定谁倾。
何时适有扁舟兴，趁得垂虹夜雪晴。

窗竹敛晚影，云起天冥冥。
一雨输微凉，收尽蚊蚋声。
生意落原野，焦黄返新青。
滂沱更三日，端可□年登。
呼儿具樽酒，喜剧不暇倾。
长风卷归云，隙月忽微明。
叶端留余滴，不满一饷听。

与易俱遁无何乡，紫阳风采犹堂堂。
伊洛诸老前慷慨，字落琬琰嗅有香。
余或闯首藩篱傍，占辞象例终茫洋。
公剪蓁棘披羊肠，后顾万世不能忘。
攘却异论拓我疆，片言只字挥琳琅。
安定嗣法兀老苍，渔猎四裔搜中央。
蹴孔跞郑倾文场，霜刀与劂玉版方。
姓名无翼已四翔，锵然孤凤鸣朝阳。
不忝考亭斯故邦，再□足慰公所望。
笋鞋踏穿山雨凉，九曲烟霞落锦囊。
曩吾有易腾青箱，乍惊幽渺出炜煌。
湛弼愧遁遗赍装，子云未许窥邻墙。
不独暗陋分余光，后来企慕心徬徨。

追随从早岁，终始只真情。
责善古朋友，恤灾亲弟兄。
靡酬亏大义，重聚倘来生。
泪尽哭吾父，情伤忽屡倾。

闭门读书非俗人，政使未见犹倾心。
斑窥已骇文彩异，流长要自根源深。
松比灵椿健霜骨，草连玉树辉庭阴。
岐山紫阳近相接，逸响流入花间琴。

心亲迹难前，视曩勇不逮。
梦往谓知路，佶屈迷晻暧。
俄锵涧中作，如爪痒爬背。
语抵珠颗圆，落祇賸磊磊。
岂去陶韦遥，一切铲华彩。
宁辞咏情性，责有庭帏在。
寸禄足为娱，迟子董晁配。
磨礲蓄精锐，坚忍勿少退。
济时我所懵，有{面见}类沈晦。
孤怀郁不平，倾写尚子待。
三山讵云遥，风帆渺云海。

凉涵诗魄莹苍旻，散髪吟商月满襟。
风叶顺行芦叶尾，露华逆上稻花心。
千山欧子秋声赋，一室希公夜气箴。
坐待河倾天欲曙，邻翁起汲井桐阴。

先帝宫藩昔曳裾，便将狂直许倾舒。
制分内外常更掌，省列东西亦预除。
敢以功名为己任，自知谋议与时疏。
归来粗足生生计，幸免乡邻厌乞诸。

庙廊接武窥风范，藩翰交符识典刑。
即听攀辕倾里巷，少回征辔燕家亭。
池边密叶听鶑语，庭下残花坠鹤翎。
不必阳关动离思，西湖柳色正青青。

怜君此休驾，长日坐倾斜。
山雨催行酒，林烟候煮茶。

断瓢疏罟入提携，浊酒徐倾鲙缕肥。
雨后碧山来爽气，松间明月尚清辉。

掷梭两手倦，踏𥬞双足趼。
三日不住织，一疋才可剪。
织处畏风日，剪时谨刀尺。
皆言边幅好，自爱经纬密。
昨朝持入库，何事监官怒。
大字雕印文，浓和油墨污。
父母抱归舍，抛向中门下。
相看各无语，泪迸若倾泻。
质钱解衣服，买丝添上轴。
不敢辄下机，连宵停火烛。
当须了租赋，岂暇恤襦袴。
前知寒切骨，甘心肩骭露。
里胥踞门限，叫骂嗔纳晚。
安得织妇心，变作监官眼。

黑云堆空天地昏，风势猛恶山岳掀。
怪电烧𦶟嗔霆喧，鲸海起立星汉翻。
玉竿银索倾瓶盆，豪威怒力凌乾坤。
川陆浩渺同一源，泛滥直欲浮高原。
涧谷汹涌龙蛇奔，沟渠溪壑相吐吞。
土肉刮尽惟骨存，漂荡秋稼无一根。
天生烝民主仁恩，覆露养育生理蕃。
谁持害钥开祸门，绝灭黍豆灾元元。
无路能去陈九阍，此事是非安可论。

林木摧折堂庑倾，其中塑像犹纵横。
狂巫腾踏野老拜，瘦鸡薄酒邀神明。
形容诡怪蛇虺乱，声音丑恶鸱枭鸣。
灾牛祸犬亦可作，世有此事何由平。

绿髪忆新梳，君前侍玉壶。
相随五色凤，飞止帝宫梧。
凤时入紫烟，一举万羽趋。
乘风恣敖荡，众首倾云衢。
帝既天上行，留凤不与俱。
铩翮下永巷，髡{髟/剔}编钳徒。
赭衣舂且歌，北望鸑鷟呼。
凛凛赤喙鸩，一杯死其鶵。
凤亦饮喑药，鞠域支体殊。
娥姁岂不仁，幸此全贱躯。
归来南山下，秋风裂罗襦。
寒床覆龙具，霜雪侵肌肤。
忽自感时节，临风只长吁。
徒怀掖庭事，饮泣对民夫。

宿髪未暇梳，林居且辰诣。
鲜晖散清滴，湿湿满衣袂。
仄行盖前碍，倾视因远翳。
野意浩盈怀，曾忘傲公退。

一𫄠危磴绕峥嵘，上彻幽深入化城。
烟外川原谁绣画，云中楼阁自阴晴。
老僧高论都无著，古佛真身宛若生。
闻道军持新咒水，愿倾涓滴洒尘缨。

雨余山景鲜，风定水光好。
晴阳破宿雾，秀色浓可扫。
平时一樽酒，野客共倾倒。
朝暮山水间，年华不知老。

黑云漆天雷破地，风卷激光雨倾泻。
喷崖倒壑恣颓荡，咫尺不可辨牛马。
鸡豚已见逐高浪，禾稻应须没平野。
莫言鱼鳖走堂厨，且看泥沙漫屋瓦。

陵阳官居遇久旱，发喘浑如起新病。
已惊赤日晨可畏，更恨炎风午尤盛。
徒嗟禾黍尽焦落，无奈蝇虻转豪横。
安得神龙驾九霄，大霔满倾如倒井。

爱君才辩吐如倾，圆直横斜善讲兵。
休弄向时闲笔砚，破蛮征虏是功名。

飨于宗祧，维圣之孝。
骖腾素虬，还归自庙。
端闱百常，耸环七校。
万邦倾瞻，天若覆焘。

妖魂受赐欲报郎，夜夜飞入重城里。
幽诉千端郎不听，倾心吐肝犹不止。

乐天当日最多情，泪滴青衫酒重倾。
明月满船无处问，不闻商女琵琶声。

妾家邓侯国，肯愧邯郸姝。
世本富缯绮，娇爱比明珠。
十五学组紃，未尝开户枢。
十六失所适，姓名倾里闾。
十七善歌舞，使君邀宴娱。
自兹著乐府，不得同罗敷。
凉温忽荏苒，屡接朝大夫。
相欢不及情，何异逢路衢。
昨日一见郎，目色曾不渝。
结爱从此笃，暂隔犹恐疏。
如何遂从官，去涉千里途。
郎跨青骢马，妾乘白雪驹。
送郎郎未远，别妾妾仍孤。
不如水中鳞，双双依绿蒲。
不如云间鹄，两两下平湖。
鱼鸟尚可托，妾今谁与俱。
去去约春华，终朝怨日赊。
一心思君子，便拟见梅花。
梅花几时吐，频掐阑干数。
东风若见郎，重为歌金缕。

谁将倚天剑，㔉出天河水。
倾泻落人间，合流奔至此。
六丁战海若，横筑万石垒。
波涛敛潮汐，辟易走千里。
蓄泄有堨埭，深长富源委。
支派缭村落，河渠贯城市。
千畦藉灌溉，万井酌清沚。
伟哉霖雨功，千载流不已。

季鹰满眼杯倾渌，鲁望长吟鬓欲斑。

转地倾荆水，连天涨洞庭。
势疑吞郡邑，怒欲辟雷霆。

蚕丝图利人，利成身已烹。
蛛丝图网物，网成身益倾。
汉兴弓犬弃，楚乱萧艾生。
祸福乃如此，吾道乌能亨。

蚕桑事已过，耕稼老农勤。
桥断荒村雨，山埋半岭云。
小松穿石出，野水落田分。
茅店倾醨酒，相看亦论文。

神郁葱佳气晓笼天，北斗倾霞入酒舡。
莲炬金辉油幕下，兰牙玉立宝香前。
衡山寿比闽山秀，楚地人瞻福地仙。
岁岁瑶池闻燕集，蟠桃从此熟三千。

倾城倾国两妃嫔，此地闻名不见人。
潜想旧时红粉面，落花风里步香尘。

一望五里排琨瑶，行人不忧沧海潮。
冲冲来往乘仙飚，蔡公作成去还朝，玉虹依旧横青霄。
考之溱洧功何辽，千古万古无倾摇。

寒姿数片奇突兀，曾作秋山秋水骨。
先生应是厌风雷，著向池边塞龙窟。
我来池上倾醉尊，半酣书破青烟痕。
参差翠缕摆不落，笔头惊怪粘秋云。
我闻吴中项容水墨有高价，邀得将来倚松下。
铺却双缯直道难，掉首空归不成画。

觅官千里赴神京，锺老相传盖更倾。
未必无心唐事业，金丹一粒误先生。

锦绷绣袜两无成，几把唐家国祚倾。
帝宿青阳铃铎响，起来疑是鼓鼙声。

征衣何惜染尘埃，款段搜诗亦快哉。
百里亭长与亭短，一天云合复云开。
倾茅柴酒和余粕，弹接{罒离}巾去薄塺。
不是剡溪清兴尽，声声杜宇劝归来。

红白青黄弄浅深，旌分幢列自成阴。
但疑承露惊殊色，谁识倾阳无二心。

火德中微否未倾，朝阳一疏凤先鸣。
如公忠论能旋听，彼莽奸谋未可成。
万古仙名香宇宙，几人遗臭腐公卿。
至今风吼松声怒，似为先生诉不平。

武夷之山奇而青，九曲之水秀且清。
山奇水秀佳气萃，孕毓多少名公卿。
世运推来五百岁，岳渎又应一贤生。
相国萧何储大昴，谪仙李白扶长庚。
拍塞家声今几载，云来见此千人英。
年少万卷付一读，胸中霜气秋空横。
骅骝不作伏枥态，梦寐抵掌收功名。
属时绿林肆分扰，邻疆鼎沸无遑宁。
笑看吴钩应嚼齿，折冲不辞鞍马尘。
发输红腐活饥殍，呻吟变作讴歌声。
勾稽讵足究施设，直须舟楫济通津。
幕府筹功居第一，联翩奏剡飞天庭。
日边消息清夜至，芝泥炳焕皇恩新。
铨闱行脱囊中颖，佩玉鸣珂游帝京。
书云过后两旬及，还是霄躔初度辰。
和气恰随阳气转，台星还并寿星明。
北山底处香风动，湖山里外祥烟轻。
帏罗幕绣玳筵列，歌珠舞翠金壶倾。
未祝修身如成子，未祝庞眉偕钱铿。
但愿登金仍步玉，盐梅商鼎早调羹。
归来武夷溪九曲，幔亭曾孙旋寻盟。
眉寿堂中恣盘礴，摩挲铜狄细推评。
武夷之山比公寿，与公千岁同峥嵘。
九曲之水酿公酒，与公千岁供寿觥。
我亦更办诗千首，一年一首伸贺诚。

交交桑扈，交交桑扈，桑满墙阴三月暮。
去年蚕时处深闺，今年蚕时涉远路。
路傍忽闻人采桑，恨不相与携倾筐。
一身不蚕甘冻死，祇忆儿女无衣裳。

朝发瑞溪县，夕憩苍梧城。
苍梧有贤牧，寮宷悉时英。
宴我南薰楼，宿我嘉鱼亭。
珍肴既重列，美酝仍细倾。
莫夜继秉烛，优巫陈楚声。
酒阑吐肝胆，驩焉若平生。
黾勉服王事，行迈有期程。
赠言无夸解，因之寄深情。

怒猊抉石骥奔泉，谁挽河流下九天。
倾泻琼珠三万斛，从师乞作买山钱。

玉琴弹罢一灯青，仙鼠飞飞到客庭。
道士却能谈肇论，夜深倾听有山灵。

石壁碎寒流，行人暮已愁。
更倾风月耳，无水不生秋。

火德中微否未倾，朝阳一疏凤先鸣。
如公忠论能旋听，彼莽奸谋未易成。
万古仙名香宇宙，几人遗臭腐公卿。
至今风吼松声怒，似为先生诉不平。

才倾一盏碧澄澄，自是山妻手法成。
不遣水多防味薄，要令麹少得香清。
凉从荷叶风边起，暖向梅花月里生。
世味总无如此味，深知此味即渊明。

诸公讨未决。
朝忌其事夕失功，讵可因循守常法。
人心感处是天心，至诚解使金石裂。
形势不宜久冷落，鼓作须及人情热。
每忧奸雄东风尘，它日未易倾巢穴。
人才政事所急者，此间伊吕何常乏。
况如耿贾郭李辈，马后牛前谁识别。
黄芽摇寒𫛣不飞，鬼洞蛮虚新过雪。
行矣强饭莫饮酒，偷闲读书备施设。
一官皆可行其义，勿学庸人苟岁月。
蹄涔之水无鲲鲸，鸳凤宁肯争鸡楬。
吾皇驻跸浙江西，努力朝宗致忠烈。
星驰电走见相。

迳源分𣺼水，衮衮出亭下。
横湖能许深，日夜见倾泻。

时雨已可喜，况当春发生。
入地如流膏，浸灌万物萌。
真宰每自惜，才洒复却晴。
常时稍霑湿，庶汇亦已荣。
昨宵忽盛下，栏宇翻瓶罂。
高原与庳陆，旦可一尺盈。
寻观太阳起，红光吐峥嵘。
万里洗氛浊，四顾苍烟平。
群农悉就野，上下罗晨耕。
父老荷锄锸，林间笑相迎。
尽言此美泽，天意恤下甿。
麻麦固已定，预见禾黍成。
且幸赋输办，敢望求他赢。
次第还与官，口腹甘别营。
愿常获丰稔，自觉所取轻。
言罢乃散去，沟垅纷纵横。
使者有职事，其喜谁与并。
高斋听淙淙，不寐达五更。
岂不省文移，赖此一夕倾。
天明作浩歌，满纸编和声。

魏主用死力，构彼铜雀台。
当时台上瓦，百澄为一坯。
烧成比坚玉，翠甲横崔嵬。
西陵既归后，此地日以摧。
后历典午朝，群雄力相豗。
兹台既已倾，此瓦只自堆。
岁久岸谷变，埋没深蒿莱。
初谁得耕人，刳之研松煤。
其理密且润，端歙真可咍。
彦升所有者，一一皆珍材。
自言欲购时，经岁无一枚。
琴纹与锡花，此乃如琼瑰。
前日秘阁下，重匣手自开。
示我者佳绝，恰用一朴裁。
形模甚古野，用可资怪魁。
归来作诗乞，愿致无迟回。

京师值积雨，浮淖皆满城。
况当淘决时，左右罗深坑。
有客南河居，旦夕堤上行。
病仆挟羸马，十步八九倾。
职事有出入，长抱落胆惊。
都人素豪恣，小官常见轻。
排辟要稳道，敛避不敢争。
试欲效呵止，圜目根姓名。
往往被溅污，直落舌与睛。
归来事洗濯，袍袴纷纵横。
仰首问天公，春泽当早晴。
幸有好日月，何惜施光明。

数日山林间，嵬眼复倾耳。
烦襟一以换，飘若方外士。
今朝出谷口，已觉俗虑起。
可惜身上衣，斑班遂尘滓。
回首林下游，何年赤松子。

寒风酸号月惨苦，枭飞狐鸣满墟墓。
丛棘乱礓翳野雾，古社秃剥倒枯树。
下有三鬼相啸聚，初行谁家作疰忤。
痛热肿痒快呕吐，塞噎咽喉胀脐肚。
呼巫召觋使咒诅，翁惊妪忙设赛具。
茅盘草舡置五路，饭盂炙串狼籍布。
相共收敛各执去，方此危坐歠且哺。
忽尔相视生畏怖，有神杰然驾巨牯。
前诃后拥役二竖，此神啖鬼充旦暮。
其腹尚馁色躁怒，鬼遥见之悉失措。
窜匿不暇相告谕，酒倾肉落杂秽污。
魄魂飞荡身偃仆，一入木底只四据。
一尚把盏愕以顾，一自隠蔽捩眦觑。
神用气摄缚束固，前死入吻无十步。
计之嚼啮或味饫，蒲生胡为适尔遇。
画之满卷无一误，笔墨丑怪实可惧。
持以赠余子何故，摇手不取一钱赂。
他日乞诗者尤屡，试为言之写其故。

帝御皇图后，公居右府时。
开陈诸议论，感发止嗟咨。
自此倾宸眷，方将正宰司。
胡为便沦谢，天意固难知。

黕黕云如涌，淙淙雨若倾。
骤翻银汉浊，匀洒玉绳明。
雷怒无停势，风豪有遏声。
危楼已初伏，犹谓袷衣轻。

疑是天公戏，都倾海作盐。
松筠知不变，丘壑见无厌。
清为诗家极，寒因酒户添。
冬温成俗疫，得此胜针砭。

文字有缘曾弄墨，见来官小免咨嗟。
喜将笔砚传生计，不失诗书作世家。
字识姓名能指点，写因梨栗不倾斜。
着鞭莫落时人后，三十尘埃监汝爷。

诗书卧蓬荜，柴门昼方开。
邑官刘与李，马蹄破苍苔。
林居厌蛙黾，喜振敝席埃。
见此六翮姿，茅荆共徘徊。
我欲驻车辙，蔬果倾旧醅。
山花恨未饶，无以助酒杯。
今古饱夜话，痛饮胜百回。
春风旌旆满，匏瓜去难陪。

彭蠡百里南国襟，万顷苍烟插孤岑。
不知天星何时落，春秋不书不可寻。
石怪木老鬼所附，兹乃与水同浮沉。
鸣鸱大藤树下庙，祭血不干年世深。
轴舻千里不敢越，割牲酾酒来献斟。
我行不忍随人后，许国肝胆神所歆。
落帆夜宿白鸟岸，睥睨百遶寒藤阴。
银山大浪独夫险，比干一片崔嵬心。
宦游远去父母国，心病若有山水淫。
江南画工今谁在，拂拭东绢倾千金。

万兵昏雨过，暑斗插云倾。
老佞溪蛙静，真交海月生。
游氛褰幕帟，远籁起茎英。
清洗尘埃虑，幽通造化情。
酸咸时味薄，寂寞古途亨。
去象筌真意，无形写天声。
诗疑窥杜子，文欲造盘庚。
身在清风国，神游白玉城。
希夷乘浩气，沆瀣饮元精。
坐久忘昏寐，回头有启明。

东池十里近，遭匝风物饱。
南山若户屏，登临四时好。
我初来长安，脚拟朝夕到。
缠绵簿书间，拘窘若囚盗。
一岁无几至，荏苒成吏考。
夜夜千顷月，只供钓鱼老。
平生林泉心，探奇欲倾倒。
咫尺迺尚尔，满意宁可保。
君官苦近市，危坐若林槁。
偷闲呶呶中，跃马志{高交}暴。
登览足意思，满腹若瑰宝。
归来成新诗，使我愧怀抱。

火神侵官弄胸臆，青帝欲满勾芒慵。
骄阳暴苗不得秀，风俗相顾无颜容。
我公裨补造化手，乞许暂息平奸骢。
西湖景好天子借，讼简朝夕临青铜。
忽窥庭民有旱色，辍寝废饭忘巾筇。
访求雩法得古本，若可舒卷阴阳功。
除坛规土锸未动，精意已与神耳通。
雷官风师不敢息，先时奔走鞭群龙。
稚苗霶霈饱哺乳，一夕换得千里丰。
老幼欢呼相公雨，喜气酝酿为和风。
一封朝缄万室意，慰减焦思宽九重。
选牲祀龙益倾倒，大宅不满犹忡忡。
朴愚幕吏解公意，期雨霑足环海中。
不以一郡喜为喜，喜忧天下公之公。

风波一相失，倒指岁月耗。
交情见千里，文字每教告。
胸中饱耘锄，勉我获以道。
踟蹰竹帛间，相期古人到。
十年走尘土，心不勇于躁。
迺知镌磨益，不必砚席好。
君屈百里官，卓趋而鲁蹈。
不使鞭朴教，人情自倾倒。
讼稀禾黍登，醺若饮醇醪。
使者席未暖，姓名达珪瑁。
麒麟踊跃起，志远无近报。
粪土龊龊者，锱铢较称号。
青冥脚可插，泥途迹将扫。
宁知西山民，归车恐君膏。
我行省版舆，假途期问劳。
理声如壁邻，叹息不可造。
遥知诗书宰，优游漆园傲。
极目西飞云，徒使瞳子眊。
敢期枉佳作，绸缪肺襟奥。
大句驱老意，木古风雨暴。
惊味无厌已，败者豆笾犒。
我辄牵勉和，徒手大阿冒。
酌酒持君诗，吟哦舌根燥。

霜余荆吴倚天山，铁色万仞光铓开。
麻姑最秀插东极，一峰挺立高嵬嵬。
我生智出豪俊下，远迹久此安蒿莱。
譬如骅骝踏天路，六辔岂议收驽骀。
巅崖初冬未冰雪，藓花入履思莫裁。
长松夹树盖十里，苍颜毅气不可回。
浮云柳絮谁汝碍，欲往自尼诚愚哉。
南窗圣贤有遗文，满简字字倾琪瑰。
旁搜远探得户牖，入见奥阼何雄魁。
日令我意失枯槁，水之灌养源源来。
千年大说没荒冗，义路寸土谁能培。
嗟予计真不自料，欲挽白日之西颓。
尝闻古者禹称智，过门不暇慈其孩。
况今尪人冒壮任，力蹶岂更余纤埃。
龙潭瀑布入胸臆，叹息但谢宗与雷。
著书岂即遽有补，天下自古无能才。

郊天社地君所重，翦秸刲匏微得供。
秦皇汉帝陋古初，桀畤殊坛倾力奉。
年年属车九重出，羽卫千人万人从。
黄金日搜尽崖窟，飞樯走棰华夷动。
马蹄路南村有社，里老邀神迎且送。
荒林破屋风雨入，野鼠山狐狼藉共。
何言茅箸古瓦瓯，稻饭豚蹄人得用。

德操庞公林下时，入门岂复知客主。
夷吾鲍叔贫贱间，分财亦不辞多取。
相倾顿使形迹空，素定已各肝胆许。
世间未信亦论交，得失秋毫有乖忤。

孙侯腹载天下书，崔嵬岂啻重百车。
伏羲以来可悉数，孰若自作何有余。
更能议论恣倾倒，万里一泻昆仑渠。
谁为胸中斡太极，元气浩浩随卷舒。
昔来谏官对天子，何秽不欲亲芟锄。
不容乃独见磊落，出走并海飘长裾。
孙侯风节何所似，雪洗八荒看太虚。
亲如国忠眼不顾，旧若张禹手所除。
归来已绝褒贬笔，进用祇调敖仓储。
合持诗书白虎论，更护日月金华居。
万世根深固社稷，百年旧叟休田闾。
素识孤生爱茅屋，久将老母求山砠。
秋归愿事九江耯，夜出未倦安丰渔。
孔明苟欲性命遂，孟子岂病王公疏。
尘埃未得见此乐，太息一付西江鱼。

老哺薇蕨西山翁，乐倾瓢水陋巷士。
不顾无复问周公，可归乃独知孔子。
自期动即重丘山，所去何啻轻糠秕。
取合悠悠富贵儿，岂知豪杰心之耻。

侯嬴夷门白髪翁，荆轲易水奇节士。
偶邀礼数车上足，暂饱腥膻馆中侈。
师回拔剑不顾生，酒酣拂衣亦送死。
磊落高贤勿笑今，豢养倾人久如此。

家林香橙有两树，根缠铁钮凌坡陀。
鲜明百数见秋实，错缀众叶倾霜柯。
翠羽流苏出天仗，黄金戏球相荡摩。
入苞岂数橘柚贱，芼鼎始足盐梅和。
江湖苦遭俗眼慢，禁籞尚觉凡木多。
谁能出口献天子，一致大树凌沧波。

欲求天下友，试为沧海行。
风来冥冥内，摆触怪浪生。
突兀万里怒，势疑九州倾。
鲸鹏不自保，况此一舟轻。
我徒幸来即，可留石根耕。
日将书上客，共须天地清。

荒山未有雪，野水不见冰。
一腊今已半，浮阳壮犹矜。
奈至一岁除，未有严气升。
坐思崆峒间，负雪山千层。
虽受栗冽僵，愈此秽浊蒸。
感激昆仑祇，一气吹丘陵。
炎埃灭无遗，古色万里兴。
我病一洗濯，怀抱失所憎。
因思大羽猎，属车上崚嶒。
六军骑皆骏，争先雪中登。
天时倾人意，踊跃士气增。
大义虽不杀，四方慑兵棱。
今此效安在，东南塞犹乘。
将帅色凋槁，蚍蜉势趫腾。
惨错天运内，止戈信谁能。

雪花好洁白，不待咏说知。
区区取相似，今古同一辞。
薛能比众作，小去笔墨畦。
谁能出千载，为雪立传碑。
四座且勿歌，听我白雪诗。
天地于降雪，其功大艰难。
去年暖风日，冬在春已还。
山屏尽深碧，危溜声亦潺。
草萌各已动，梅花开最繁。
炉火殆可谢，衣絮谁复言。
推排腊已过，一变天更寒。
飘风动木石，激射难出关。
深房拥高燎，领肘曾不温。
仰视云压叠，垂欲藉屋山。
元气不复呵，飞鸟折羽翰。
谁排河汉流，欲堕莽苍间。
道为黑风遮，凝冻无住着。
纷纷成片缕，六出非刻削。
初时漏余滴，杂雨犹可恶。
迤逦纵飞洒，态状不可名。
或稀若有待，或密似相萦。
或弱久宛转，或狂自轩腾。
群来信汗漫，孤飘亦零丁。
屋角初渐斑，瓦沟忽皆平。
坳漥一已满，茅茨压将倾。
树木遍封裹，冈山助峥嵘。
阶除断纤秽，池台有余清。
流尘寂已掩，物象窅皆明。
厨烟或中镵，里表仍孤擎。
长街隠缺甃，荒城混觚棱。
沙水渺相合，扁舟在图屏。
啄草鸟雀踪，篆字遗纵横。
顿惊宇宙内，侈丽皆天成。
引望谁倚楼，秀色乱目睛。
永怀衡门士，辛苦守六经。
山藜不充腹，笔砚久已冰。
柔茵坐中堂，谁问公与卿。
世事泊无意，烛换犹飞觥。
文犀压朱箔，阳春谢秦筝。
所处殊处所，苦乐固异情。
谁致此不齐，上天意何营。
苍苍不可问，奕奕洒未停。
明晨起相处，寒日已满窗。
井甃破圆素，砌苔还故苍。
万物去覆冒，颜色皆复常。
融为大田水，其流日滂滂。
方塘接深甽，澄彻碧玉光。
岂惟疠疫消，庶验百谷祥。
愿彼守经士，幸可继糗粮。
忧民既非职，空致新诗章。

军南古原行数里，忽见峻岭横千寻。
谁开一径破苍翠，对植松柏何森森。
危根自迸古崖出，老色不畏莓苔侵。
修竹整整俨朝士，下荫石齿明如金。
遂登半岭望城郭，但见积霭萦江浔。
冈陵稍转露楼阁，沙莽忽尽横园林。
秋光已逼花草歇，寒气况乘岩谷深。
我驰轻舆岂知倦，倏忽遂觉穷嵚崟。
龙门谁来此中凿，玉简不记何年沉。
泉声可听真众籁，泉意欲写无瑶琴。
斗回地势平如削，{禾罢}䅉百顷黄差参。
横开三门两出路，却立两殿当崖阴。
深廊千步抵岩腹，桀木万本摩天心。
碑文磊嵬气不俗，笔画缥缈工非今。
世传仙人家此地，天风泠泠吹我襟。
今人岂解不老术，可怪绿发常盈簪。
根源分明我能说，一室倾里输琅琳。
相高既不拥耒耜，方壮又不持戈镡。
我丁𫐘轲岂暇议，直喜虚旷开烦襟。
清谣出口若先构，白酒到手无停斟。
山人执袂与我语，留我馈我山中禽。
玲珑当窗急雨洒，窈窕隔溪孤笛吟。
未昏已移就明烛，病骨夜宿添重衾。
神醒气王目无睡，到晓独爱流泉音。
起来身去接尘事，片心未省忘登临。

降龙左右施襟裾，两廊夹庙深渠渠。
礼下天子一等尔，衣服居处何其殊。
文旛列戟照私第，青紫若若官其孥。
先后荧煌首珠翠，侍者百十颜温瑜。
凝寒堕指热侵骨，一宴百盏倾金壶。
穷民疾首望雨露，太上欲倚攀姚虞。
君胡为乎目时病，橐针幞艾恬以愉。
生前赫赫浪自重，身后没没宁非愚。

嗟江之滨地多雨，冬雷不收开蛰户。
阴气浊晦化为雾，或云于山水于础。
杂花万株红与紫，腊风吹开不可数。
入春十日寒始至，春气欲归寒格住。
群山巉空雪相亘，摧折草木何可御。
霖倾潦汹那复止，穹林大丘灭无渚。
及今孟夏理宜热，重裘无温坐当午。
四时云然了安谓，吁吾有愁谁可语。

夜闻陵阳峰上雨，晓见宛溪春水平。
画船不待双橹挟，归客喜成千里行。
牧之文采宜未泯，夫子风流今有声。
篇什高吟凤凰下，翰墨醉洒烟云生。
拨置簿书有余力，放意樽罍无俗情。
忠义非徒劝风俗，恺悌固可交神明。
余休比户得涵泳，嚚讼累岁皆澄清。
荐章交论付丞相，士行如此宜名卿。
江湖一见十年旧，谈笑相逢肝胆倾。
鹪鹩一枝亦自得，去矣黄鹄高飞鸣。

明妃未出汉宫时，秀色倾人人不知。
何况一身辞汉地，驱令万里嫁胡儿。
喧喧杂虏方满眼，皎皎丹心欲语谁。
延寿尔能私好恶，令人不自保妍媸。
丹青有迹尚如此，何况无形论是非。
穷通岂不各有命，南北由来非尔为。
黄云塞路乡国远，鸿雁在天音信稀。
度成新曲无人听，弹向东风空泪垂。
若道人情无感慨，何故卫女苦思归。

野岸涨流水，名园纷杂英。
旭景冠盖集，清谈樽酒倾。
重此台省秀，驾言江海行。
已喜怀抱粹，况推材实精。
众许极高远，时方藉经营。
讵止富中廪，固将泽东氓。
还当本朝用，不待芳岁更。
功名自兹始，勿叹华髪生。

万里聊供远眼开，檐前不尽水声哀。
朝云尚拂阳台去，羽猎曾围梦泽来。
解带欲留长日坐，倾壶难饮故人杯。
邅穷万里飘萍内，到此登临更几回。

至音淡薄谁曾赏，古意飘零自可怜。
不似秦筝能合意，满堂倾耳十三弦。

莫辞为我百分饮，从此送君千里行。
物情簪屦尚须念，人道交亲那可轻。
渚梅江柳弄佳色，林鸟野蜂吟好声。
对之但醉余可置，明日此杯谁共倾。

杂雨零初急，因风洒更狂。
英华倾月窟，光气泻天潢。
宛转花飞密，纡余舞态长。
化材随大小，成器任圆方。
秀已滋山国，清尤助水乡。
色严齐上下，明盛析毫芒。
润屋情夸诞，埋轮兴激昂。
收功归泽物，全德在包荒。
预喜仓箱富，潜知海岳康。
萧晨迎贺客，歌吹趣传觞。

四海文章伯，三朝社稷臣。
功名垂竹帛，风义动簪绅。
此道推先觉，诸儒出后尘。
忘机心皎皎，乐善意循循。
大略才超古，昌言勇绝人。
抗怀轻绂冕，沥恳谢陶钧。
耕稼归莘野，畋渔返渭滨。
五年清兴属，一日壮图伸。
北阙恩知旧，东宫命数新。
鸾凰开羽翼，骥𫘧放精神。
旷达林中趣，高闲物外身。
挥金延故老，置驿候嘉宾。
主当西湖月，勾留颍水春。
露寒消鹤怨，沙静见鸥驯。
酒熟夸浮蚁，书成感获麟。
激昂疏受晚，冲淡赤松亲。
龙卧倾时望，鸿冥耸士伦。
少休均逸豫，独往异沉沦。
策画咨询急，仪刑瞩想频。
应须协龟筮，更起为生民。

俯仰林泉绕舍清，经年闲卧济南城。
山田雨足心无事，水榭华开眼更明。
新霁烟云飞观出，晚凉歌吹画桥横。
寄声裴令樽前客，祇欠高谈一座倾。

镇抚西南众望倾，玉书天上辍持衡。
春风不觉岷山远，和气还从锦水生。
学舍却寻余教在，棠郊应喜旧阴成。
归来促召调炉冶，莫为儿童竹马迎。

谢庭冠盖旧追寻，僻郡相从喜更深。
进道由来轻拱璧，传经知不羡籝金。
骐骝要试风沙远，竹柏须忘霰雪侵。
别后壮怀应努力，白头倾耳听徽音。

一见心亲十载前，相望南北久茫然。
喜倾白发论文酒，重访清江下濑船。
志大肯同悲抱璞，识高宁许笑求田。
已窥品藻传荆楚，更味阳春白雪篇。

欲下苍凉日，全低黯霮天。
飘飖投夜急，琐碎得风儇。
秽壤弥缝遍，枯荄点缀妍。
繁英飞面旋，艳舞起翩跹。
已压穿林竹，还冰落涧泉。
抵巇轻自肆，乘隙巧争先。
壅隔书邮断，侵凌客履穿。
恐倾贫巷屋，觉重溯溪船。
唶有颜空姣，洵无质可镌。
包藏兼海岳，蒙蔽匝坤乾。
枚叟招何晚，袁安卧正坚。
会须逢见𪾢，万里豁晴川。

自愁雨破西岭出，只看水缘南涧生。
青天忽从树杪见，白日渐向谷中明。
豳公涤场不可失，陶令负禾须自行。
归时小榼搊亦满，固有阿连相伴倾。

昔人种白芷，既以名此亭。
今我开蠪渊，复以水鉴名。
吾岂异昔人，而徒易其称。
所乐于水乎，内明而外清。
内明可比心，外清可照形。
照形不吾欺，比心不吾倾。
虚静吾自居，逍遥以无营。
会有水鉴贤，吾能与同登。

秋霖恣淫溢，后土无时干。
忽惊浮云尽，更觉天宇寛。
凉月如白璧，飞来青冥端。
众星稍灭没，惊鹊自盘桓。
兴发思远游，惜无凌风翰。
聊寻故人家，呼酒浇肺肝。
适与二三子，四座俱解鞍。
意合心同赏，百觞不辞难。
玩古验汉魏，舞姝试邯郸。
诙谐杂谣语，大笑倾衣冠。
足为一时乐，未悟清夜阑。
毎至绝倒处，恨君不获观。
明发得新诗，照人莹琅玕。
又知共兹玩，正若相从欢。
君本青云人，淹留尚郎官。
旷怀不自屑，遇景宴且般。
古来悲秋士，局促宋与潘。
相望如辕驹，岂足为君叹。

携手常苦难，倾盖不易得。
今宵四面坐，明日异乡客。
秋风楚怀悲，出处各努力。

婵娟巫峡女，秀色倾阳台。
昔为一片云，飞入汉宫来。
明镜徒自妍，幽兰谁为媒。
丹青固难恃，远嫁委尘埃。
十步一反顾，百步一徘徊。
出门如万里，泪下成霰摧。
左右相娱乐，丝竹声正哀。
岂不强言笑，郁郁不可开。
黄河入东海，还从天上回。
嗟尔独抱恨，一往掷蒿莱。

我醉阙门外，卧备东藩臣。
君从天上来，秀色落青云。
留连三日语，多得所未闻。
僻陋不自知，喟予久离群。
南风吹白沙，六月天昼昏。
送行不尽境，引望空复勤。
相识何必旧，白头或如新。
有信当寄书，毋遗倾盖人。

鬓髪今日白，山林未能往。
每逢负郭趣，嘿有归田想。
置酒松柏间，当春更萧爽。
欣欣二三子，相与留一赏。
早花何娟娟，秀色倾宿莽。
驯禽声喧呼，永不忌罗网。
物情乐于适，未必在深广。
育育井中鱼，胡然困偃佒。
佳哉主人翁，示我以天壤。
放怀寓一醉，益愧鸣佩响。

控弦谁家子，驰射落名翚。
倾城绝代女，巧笑扬修眉。
览古按图画，怅然增我唏。
壮士不击贼，顾从儿女嬉。
威弧无用世，反事禽荒为。
嘿嘿千岁后，正为来者嗤。

阮公有大度，于世无所营。
顾独好饮酒，而欣为步兵。
未尝语是非，举俗骇且惊。
夫岂知胸中，磥磈独不平。
西登广武原，咄嗟竖子明。
朅来蓬池上，咏怀激哀声。
此风久不闻，寥落成千龄。
邻几颇其流，贫贱能忘形。
校书天禄阁，不忍游公卿。
时从好事饮，傲兀人间情。
髪白不自疑，归来卧前楹。
顾是壁上书，始知歳月倾。
喟然感旧交，因欲东南行。
黄鹄真去矣，白云远冥冥。
吾闻至人语，大块劳我生。
天地一毫间，出处何重轻。
但使樽有酒，长醉不用醒。
君当觧此意，独往何必清。

虚馆含微风，高梧散层阴。
逍遥敞户牖，旷荡披烦襟。
云光压孤城，火气连千岑。
四海俱探汤，独清亦何心。
愿倾西湖水，起就三日霖。
落落抱寸诚，此志谁能任。

晚下渠石阁，方辔得倾盖。
天寒畏干人，卮酒自相对。
裴侯非宿约，来预心赏会。
吾季方家居，四坐客解帯。
献酬杂嘲谑，欢笑以为快。
幸无俗中士，形迹一不怪。
蟋蟀鸣高堂，岁月聿已迈。
于今鲜吏责，无所忧其外。
但当勤来顾，数醉此庭内。
良无德与汝，聊足纾慷慨。

遭遇爵位轻，治平进取难。
不见明经士，白首成一官。
怜尔吾家驹，学问知所安。
得名万众中，奋迅生羽翰。
天子临广廷，公卿肃衣冠。
传呼署甲乙，谁不倾目观。
我时忝陪侍，趋拜玉座前。
鄂秀莩亦荣，不自知欣懽。
勿言势尚卑，无以地固寒。
鸾鳯曾棘栖，蛟龙亦泥蟠。
孟轲称三乐，富贵不与焉。
恨我不如尔，千锺益悲叹。
奈何方远别，浩荡江湖间。
临分岂自胜，流涕空汍澜。

忧患使志衰，羁旅哀年迈。
夙昔仰高山，迩来得倾盖。
孤游幸无恨，三益良有待。
惠我金玉音，醒如濯聋瞆。
怅然反自感，久矣病昏惫。
微君念气臭，谁与振菅蒯。
聆弦感英韶，观海惮珍怪。
内省终悬罄，无由报杂佩。

相去不在远，百里若异方。
相别不在久，一日如岁长。
我昔不愿仕，会知出处妨。
因循竟不免，密勿犹自强。
默默抱远志，悠悠视流光。
岂知豢鸡鹜，止欲归稻粱。
飞鸟呼其俦，羁马忆故乡。
况兹平生怀，奔走非所望。
朝吟在子边，夕梦居子旁。
岁暮菽可采，云谁助倾筐。
桑落酒当熟，谁复共称觞。
忽忽无一欢，昏昏坐中堂。
拂衣告言归，念彼穉且狂。
作此聊自娱，我思不能忘。

我昔居宋都，潜有伐树忧。
不期得君子，卒岁同优游。
杨生旧相知，情分故绸缪。
阮公出倾盖，而肯如白头。
古人有忘年，嗟我非此俦。
譬如羔袖微，岂可参狐裘。
知人视其友，孔圣称焉廋。
所以梁楚间，亦闻东家丘。
相从未云厌，相别难自留。
赠我数百言，精神露蛟虬。
杨子期我用，谓当佐王侯。
阮公推我文，云可齐尹欧。
斯言岂易当，斯道岂易求。
奈何千金珠，中夜而暗投。
书绅愿自勗，杂佩非可酬。
欲知相忆心，淮水清悠悠。

兹年见二毛，秋至独多悲。
况乃霜露繁，悟彼歳月驰。
衡门静无辙，幽径荒不治。
眷眷武夷翁，倾盖成旧知。
每枉林下步，笑言辄移时。
目击良已久，鳯歌复见诒。
谅君徜徉意，当以振其衰。

信陵贵公子，仁义不挂口。
犹有三千客，名声极高厚。
而况贤者门，四方所奔走。
岂无青云士，磊落照前后。
我虽非其人，慕用意殊久。
差池混出处，百望乖一隅。
羁旅陈蔡间，忙如丧家狗。
担簦始自致，倾盖许白首。
中堂陈诗书，高会置樽酒。
岂惟听余论，复喜识宾友。
魏侯希世珍，颇为平生旧。
他时恨契阔，并生喜邂逅。
危冠切浮云，长剑挂南斗。
同志此莫逆，孤游信无负。
切磋变新巧，彩绘饰余丑。
自谓当穷年，如何复分手。
士生得所师，文学致不朽。
吾衰莫自力，子壮谅何有。
当取天下名，还为生人寿。

云昏江水阔，两淮不可测。
山丘望亦迷，马牛岂易识。
高帆乘长风，俄倾屡欹仄。
未知所趣向，稍稍万宇黑。
近津见芦苇，其外水正白。
操舟投其间，宿鸟俱辟易。
水深不可缆，丛梗以为力。
蚊蚋秋尚繁，不眠坐通夕。
中宵风逾厉，潮水相荡击。
安得似人者，謦欬在我侧。
天明启牖户，愿见白日色。
莽苍旸谷间，竟为雾雨隔。
追观宵征处，波恶生悸惕。
绝粮非陈蔡，从者亦凄恻。

君不见江都宫，昔时何崔嵬。
下临雷陂水，前踞吴王台。
台倾无余级，水竭空尘埃。
隋人已曾顾此长叹息，今世更为隋人哀。
乃知天地间，一盛亦一衰。
但从伏羲已来三十余万岁，未有书契胜言哉。
尧桀是非可两忘，我欲劝人辟草莱。
种稻水一方，艺麻陵四颓。
爽鸠之乐非我有，聊独玩此田莓莓。
未知百世间，更复谁当来。
且欲及闲从宾客，省耕访此时徘徊。

三清殿前木槿树，朝繁夜暗自相催。
晨光始出洛水上，暮雨又下云阳台。
仙姬神女衣服丽，紫玉杂佩垂玫瑰。
春余众木苦寥落，况乃渐逼清秋来。
繁花满目真可惜，稍稍万户铺苍苔。
黄冠道士情意薄，见似不见年年开。
清风满席车马少，莫与共赏倾金罍。
尝疑壶中有仙术，安得升天系白日。

汉家离宫三十六，宫中美女皆胜玉。
昭君更是第一人，自知等辈非其伦。
耻捐黄金买图画，不道丹青能乱真。
别君上马空反顾，朔风吹沙暗长路。
此时一见还动人，可怜怏怏使之去。
早知倾国难再得，不信傍人端自误。
黄河入海难郤来，昭君一去不复回。
青冡消摧人迹绝，惟有琵琶声正哀。

高冠长剑非一贤，子独困穷情可怜。
差池早为后曹掾，坎砢复就东山眠。
昔者结交期白首，迩来倾盖凡几年。
穷辙决江竟寥阔，缊袍共敝无由缘。
人生如处不如意，自古富贵皆由天。
天门九重不可问，咄嗟拊髀心拳拳。

君不见九府圜法倾东邻，齐公大刀又日新。
君不见黄牛白腹荡沧海，亡新错刀忽遽改。
一盈一虚更贸迁，势如流波不复还。
迩来上下各千岁，何异俛仰须臾间。
王伯之事百存一，况此钱刀握中物。
愚智共尽令人悲，兴废相寻空史笔。
前有一樽酒，浩歌为君寿。
君能识此当日醉，身世悠悠复何有。

爱公犹爱屋上乌，何况公家手种菊。
忆昔重阳醉共赏，已落纱帽欢不足。
谁令繁霜逼芳意，坐使严风卷余馥。
主人于此情不浅，上客方来强令束。
马声玲珑摇玉环，屦綦参差破苔绿。
重寻荒径忆五柳，因咏东篱憩茅屋。
巳怜归鸟有真意，更觉晨风伤局促。
引杯大釂倾玉壶，击节应非响乔木。
物华瞬息暂入梦，世事蚊虻一过目。
浮邱接袂当凤举，俗士歌骊真狗曲。
衣冠顷来尘土变，形貌今者毛髪秃。
公诗乃使我忘老，逸调何由能继属。

闰余时侯早，夏晚似新秋。
月出空堂静，蝉鸣深树幽。
健逢鹰学习，喜见火倾流。
早晚凉飚起，重修白罽裘。

皇天不爱物，风雨害秋成。
未恨泥涂辱，端忧柱石倾。
淹留惊岁宴，坚卧怅鸡鸣。
吾道还如此，商歌天未明。

伏波志慷慨，南涉武溪深。
铜柱功一跌，壶倾悲至今。
吾闻威四海，亦有失前禽。
试察两阶舞，应如丹浦心。

三径向松菊，始疑元亮居。
但多柳五树，复对隼双旟。
相识是倾盖，剧谈能起予。
樵苏不用爨，耳目且清虚。

王国推多士，闻名二十年。
白头倾敝盖，珠履尚宾筵。
礼乐期先进，功名望昔贤。
激昂知己晚，意气歘飘然。

凉月含秋色，江天复雨晴。
风雪异明灭，河汉亦凄清。
惊鹊时翻树，悲笳远过城。
不眠看列宿，磊落背人倾。

园林自有主，风雨苦无情。
密叶枝枝绿，飞花片片轻。
眼看春不住，醉任酒频倾。
何处莺求友，时闻啭一声。

爱客毎倾盖，传家能象贤。
犹多嫌白眼，自不废青毡。
吏隐如他日，郎潜遂几年。
人琴俱已矣，情至一潸然。

临汝休车骑，治中愧后门。
平生一倾盖，谈笑极忘言。
契阔声尘远，差池岁月奔。
匣中宝刀赠，知辱故交恩。

卜居先卜邻，相望成相亲。
无复羁旅恨，况逢性情真。
食薇亦自足，倾盖不为新。
杖屦通阡陌，谁能倦角巾。

闻名自夙昔，已作旧相知。
倾盖成邂逅，如何还别离。
军声咽鼓角，行色满旌麾。
莫怪樽前醉，亲邻心所期。

惨惨霜天迥，纷纷风叶黄。
须倾一樽酒，少浣九回肠。
世事浑无定，秋容毎自伤。
登高何必赋，会使鬓毛苍。

西郊逢故人，倾盖暂相亲。
车马有行色，衣裳栖洛尘。
问笻出冉筰，询道自峨岷。
却话别时意，悠然已四春。

忘年一倾盖，适意两虚舟。
老去翻相失，人生固若浮。
萧条蒿里饯，零落竹林游。
知与不知者，同时俱涕流。

禁中颇牧去临戎，属国归来敌垒空。
闻道诗书今绝幕，复看天马亦从东。
醉倾床酒留边月，歌倚鹍弦舞朔风。
犹忆平生欢一笑，莫忘书札寄宾鸿。

怪来原隰满光华，不意相逢天一涯。
久别班荆情未易，少留倾盖日空斜。
山连木叶千峰雪，地逼龙城万里沙。
深愧壮心轻远适，自嫌憔悴听悲笳。

五月齐侯报政时，衮章英节照西畿。
昔看高雁冥冥去，今喜长魂婉婉归。
诏使相望拥冠盖，都人倾倒迟光晖。
师臣固有三公拜，岂独优游奉讲闱。

倾盖相亲成白头，离怀终日敌三秋。
可怜鸡黍虚朋好，应用弦歌乱旅愁。
太史成书自留滞，石城通信已沈浮。
王孙可恨山中久，旧令曾为褒德侯。

东风万木竞纷华，天下无双独此花。
那有灵霙凌暖日，不为琪树隔流沙。
祠城寂寂春空老，江雨冥冥日易斜。
仙品国香俱绝妙，少倾高兴尽流霞。

赵北燕南如掌平，定知台选寄长城。
雅歌不废军中乐，缓带能令塞外清。
倾盖由来欣意气，着鞭从此想功名。
灞池送目邯郸道，倚瑟空多惜别声。

江南太守水斋居，残雪层冰正满渠。
忽忆山阴乘兴往，可怜心抱向人摅。
放歌浩荡惊狂客，换酒从容解佩鱼。
四座欢衷两倾倒，归鞍欲犯夕钟初。

疉鼓鸣笳太守船，都人倾注似登仙。
旧游俯仰成陈迹，离思纷纭遶别弦。
愁目青枫空自极，素书双鲤不忘传。
恐君未得江湖乐，追诏方将急用贤。

四照繁英拂槛开，九重芝盖赏春来。
卿云共和光华旦，瑞雾偏凝沆瀣杯。
池藻跃鱼波淡荡，林光倾日景徘徊。
淮阳闭阁头今白，梦达钧天惜未陪。

冯公郎隐髪苍苍，拨弃尘烦得醉乡。
富贵两行安用圣，沧浪独醒讵非狂。
顾惭宿酿能千日，远愧深衷颂短章。
当就天公借北斗，更倾东海益君觞。

冬令三农毕，时巡万乘行。
川源分壁垒，貔虎望麾旌。
王气云成殿，天光日绕营。
风随鼓桴急，尘绝马蹄轻。
发石机投短，抨弦火激眀。
响振摧列缺，影堕落欃枪。
令下凝霜肃，恩加挟纩平。
搴旗轻俯仰，夺槊妙纵横。
壮士前歌勇，儒生从观荣。
炙行熢燧举，觞溢海涛倾。
清道遥传警，鸣鞭夕向城。
欲知威略远，区外詟天声。

九日情何极，三门望特高。
大河横日夜，砥柱析毫毛。
眺览兴亡古，登临意气豪。
穷源悲绝域，微禹叹容刀。
万事浮云去，前贤逝水滔。
秋阴生远塞，杀气起临洮。
努力追游晚，逢人应接劳。
黄花满酌酒，白鹭看惊涛。
醉舞相倾倚，商歌散欎陶。
别离怀病友，书礼谕绨袍。
俗态随伧父，愁吟困楚骚。
飞车傥可得，携手恣游遨。

羁旅嗟无友，佯狂汉水阴。
相逢幸倾盖，送别怅分襟。
之子虽吏隐，高名何陆沈。
蛟龙蟠学海，风雨润词林。
寡和尝歌郢，传经雅属参。
丈人今谕蜀，干誉尔劳心。
接淅予征远，看云反顾深。
旅怀兼去住，秋色怆登临。
信有江山助，宜无雾露侵。
相思见逸唱，清绝响寒砧。
击节时孤笑，开樽忆共斟。
歳华几向晚，客恨孰能禁。
城阙愁回首，诗人诲嗣音。
曾非青玉案，为愧洛生吟。

圣人千岁合，礼乐百年兴。
律以声身效，功兼述作称。
道将谐一变，天欲佑丕承。
旧典周官在，遗音制氏增。
献书嘉魏叟，博物待延陵。
金石完新制，工师变旧能。
英华融治世，淳古邈逾绳。
纵观倾朝野，赓歌望股肱。
和风动寥廓，协气散凌兢。
帝所真疑梦，天阶自绝升。
三雍汉未盛，九辩夏徒矜。
珥笔欣摅颂，名山益望登。

莫倚春风烂漫游，姑苏台上特多愁。
倾城人逐鸱夷去，惟有空江日夜流。

长安道侧风尘里，倾盖相逢许白头。
误在卢前已深愧，莫随时态作沈浮。

野客赏春怜物华，不将手觞新开花。
且留林下引狂蝶，看舞东风倾绿霞。

绿叶黄花相映深，水边台畔结浮阴。
何人解赏倾城态，一笑春风与万金。

大梁公子乐邯郸，爱士能从市井间。
虽诧平原倾食客，鲁连犹蹈海滨还。

白露清风催八月，紫兰红叶共凄凉。
黄花冷淡无人看，独自倾心向太阳。

倾家酿酒经年醉，不使春风负玉壶。

说文黄葵常倾叶，向日不令照其根。

黼座亲临唱第初，宴嬉犹及苑花余。
清厢特访安危策，紫府应将姓字书。
御酒连倾金凿落，宫床曾赐玉蟾蜍。
从来晁董多奇论，三日英豪亦未疏。

昨日春风变旧年，连珂来访紫芝仙。
三朝元仗鸿钧手，万里今同不系船。
寿酒一倾人共醉，赐书千轴子多贤。
从前身退如公少，莫把长竿忆渭川。

越州太守何潇洒，应为能吟住集仙。
雪急紫蒙催玉勒，日长青琐听薰弦。
一时冠盖倾离席，半醉珠玑落彩笺。
自恨君恩浑未报，五湖终负钓鱼船。

正道仪中阃，柔风表六宫。
一倾春日酒，万寿与君同。

清晓自倾花上露，冷侵宫殿玉蟾蜍。
擘开五色销金纸，碧琐琐前学草书。

清跸传音紫集来，逡巡万玉拥钧台。
南山镇地符辰算，北斗倾霞入宴杯。
镐饮篇中鱼演漾，虞韶声里凤徘徊。
年年赤帝乘离月，长见云龙帐殿开。

大宛汗血古共知，青海龙种骨更奇。
网丝旧画昔尝见，不意人间今见之。
银鞍玉镫黄金辔，广路长鸣增意气。
富平公子韩王孙，求买倾家不知贵。
芙蓉高阙北向开，金印紫绶从天来。
路人回首无所见，流风瞥过惊浮埃。
如何弃置归皂栈，踠足垂头困羁绊。
精神惨淡筋骨羸，举目双睛犹璀璨。
伏波马式今已无，子阿肉腐骨久枯。
举世无人相骐骥，憔悴不与驽骀殊。
神兵淬砺精芒在，宝鉴游尘肯终晦。
君今鬋剔被鸣鸾，尚能腾踏昆仑外。

蔡水仅成波，不若江湖濬。
诚无倾侧忧，缆弱终难进。

蜀山瘦碧玉，蜀土膏黄金。
寒谿漱其间，演漾清且深。
工人剪穉麻，𢭏之白石砧。
就溪沤为纸，莹若裁璆琳。
风日常清和，小无尘滓侵。
时逐贾舟来，万里巴江浔。
王城压汴流，英俊萃如林。
雄文溢箱箧，争买倾奇琛。
夫君乃冠冕，辞气高千寻。
十载为举首，于今犹陆沉。
嗟我蓄此纸，才藻不足任。
愿以写君诗，益为人所钦。
缟带岂多物，足明同好心。
黄钟声如雷，岂病无知音。
请以此为质，佗年神所临。
华轩策驷马，慎勿忘遗簪。

闻君家有风林石，镌刻无痕画无迹。
靡然合势俱左倾，偃蹇常如负风力。
置之坐侧野意生，静听若有飕飕声。
忽疑身世在丘壑，使我萧然无俗情。
黄金白璧岂非好，子直视之不为宝。

白鹘日边来，一息万里遥。
横飞碧海晴，六翮寒萧萧。
轻如朔雪花，迥与长风飘。
倾身叠绀爪，吟啸何哓哮。
瞥来疾惊电，欻起先扶摇。
遂令狐与狸，不敢矜凶妖。
罻罗不可取，灭影还云霄。
世人莫得见，粉绘图轻绡。
凛然堂牖间，霜气生春朝。
风雨夜如墨，古木无鸣枭。

昔别如飞蓬，飘荡随所适。
那知十六载，卮酒对今夕。
渺然思旧游，间不容一息。
百年讵几何，会合难屡得。
复古素恺悌，志行重金锡。
皎如百炼精，不为燥湿易。
景淳气高逸，浩荡谁与敌。
下笔惊雷霆，龙蛇走屋壁。
居然器业美，但有富贵逼。
佗时绾金印，羁束愈愁寂。
须穷今日懽，快意浮大白。
勿辞簪弁倾，颓然倒樽席。

穷冬北上太行岭，霰雪𫄙结风峥嵘。
熊潜豹伏飞鸟绝，一迳仅可通人行。
僮饥马羸石磴滑，战栗流汗皆成冰。
妻愁儿号强相逐，万险历尽方到并。
并州从来号惨烈，今日乃信非虚名。
阴烟苦雾朝不散，旭日不复能精明。
跨鞍缆辔趋上府，髪拳须磔指欲零。
炭炉炙砚汤涉笔，重复画字终难成。
谁言醇醪能独立，壶腹迸裂无由倾。
石脂装火近不热，蓬勃气入头颅腥。
仰惭鸿雁得自适，随阳南去何溟溟。
又惭鳦鸟识时节，岩穴足以潜微形。
我来盖欲报恩分，契阔非徇利与荣。
古人有为知已死，只恐冻骨埋边庭。
中朝故人岂念我，重裘厚履飘华缨。
传闻此北更寒极，不知彼民何以生。

坐曹据案心目疲，出门上马行何之。
阙然久不见之美，率意共往初无期。
正逢揽辔欲有适，为我却解连环羁。
闲轩适足容数客，夏木初繁有佳色。
呼儿取次具杯盘，青眼相逄喜无极。
檀槽锦带小青娥，妙质何须夸绮罗。
按弦运拨惊四座，当今老手谁能过。
弹为幽鸟啄寒木，园林飒飒风雨和。
喙长爪短跃更上，丁丁取蠧何其多。
曲终拂羽忽飞去，不觉酒尽朱颜酡。
已闻啄木曲，又观啄木歌。
雄文更复值绝艺，有如天际倾长河。
今朝壮观诚极乐，去此将奈寂寞何。
归来解带豁胸腹，坐踞胡床仰看屋。
从今三日不洗耳，耳内泠泠有残曲。
人间何物号富贵，纡紫怀金尽虚器。
如君自处真得策，身外百愁都掷置。
太学餐钱月几何，客来取酒同醒醉。

溽暑郁不开，矗矗云万叠。
长风卷地来，冻雨不濡叶。
虽无润物功，凉泠得所惬。
须臾号怒息，清月照壁颊。
小冠簪短髪，衣裾轻猎猎。
欹倾依曲几，暂尔苏疲苶。
坐久不思眠，草间微露浥。

种竹南墙阴，竹生皆北响。
苟非阳在北，竹性安可强。
乃知就阳意，草木皆有情。
园葵最柔弱，独取倾心名。

今秋少雨冬不雪，麦寄浮埃根欲绝。
圣主焦心闵万民，负扆不怡常膳撤。
诏书朝下遍九州，岳渎百神俱祷求。
西都留守虔君命，促驾不敢须臾留。
嵩高万仞蟠地中，海内众山无与雄。
前驱大斾拥千骑，波腾云涌来祠宫。
牲肥酒香笾豆洁，盛服斋明荐毛血。
有司执事皆肃然，宝帐神来风窣屑。
公心犹畏九阍遥，丹诚不能通青霄。
分留导从屯林麓，别张醮具登山椒。
山椒迢遰峻无极，行挽枯藤蹋危石。
万室嗷嗷愁死饥，敢惮劬劳爱余力。
天门上出俄坦平，下视一世尘杳冥。
焚香拜手倾恳恻，左右前后皆列星。
公今三守三川地，咫尺嵩高未尝至。
诘朝既毕祠事严，暂转鸣珂历诸寺。
少林昔为达摩居，达摩英灵今有无。
瘦辞流散满天下，竞以两手扪空虚。
法王魏氏离宫旧，玉刻狻猊向犹有。
子孙宗庙皆尘灰，止见伽蓝存不朽。
会善庭隅千歳松，一根二股凌寒空。
势如鼎足争秀出，泠泠永夜吟霜风。
少室先生乐闲暇，弃官来家玉峰下。
昔为浪泊据鞍人，今结东陵卖瓜舍。
溪上有堂名挂冠，四垣重复皆林峦。
呼儿扫地喜公到，随分弦歌留尽欢。
周王太子名闻久，相传羽化缑山首。
鹤飞笙远窅无迹，遗庙今人空沥酒。
公来本不事遨嬉，周流闾里询疲羸。
亲呼令长嘱赤子，勿贪荣利穷鞭笞。
境中群望无不走，回辔仍过凿龙口。
奉先暮投林日曛，浥涧晨征辙冰厚。
归来新诗盈一编，明珠大贝相属联。
此行虽不从公后，历历胜游皆目前。

泰山鲁所瞻，终南乃秦望。
西侵井络阔，北压鹑野旷。
条梅韫名材，金玉富珍藏。
飘风何烈烈，万物尽摇荡。
屹立不倾倚，势与厚坤壮。
有如牧伯贤，斯民蒙保障。
雪霜举世寒，千里独重纩。
病夫伏闾里，非能事微尚。
顾无孤高实，藻饰安可强。
景行虽不忘，讵敢承嘉贶。

云日互出没，数朝飞雨清。
曈昽似欲止，廉纤还未晴。
映空轻丝乱，著物细珠明。
叶端危未落，荷心重忽倾。
喜凉高燕舞，便湿群蛙鸣。
于予亦有得，药畹胡麻生。

雨多秋草盛，浓绿拥寒阶。
吾庐奥且曲，退缩如晴蜗。
小园已自隘，欲往泥霑鞋。
体羸畏风冷，室处门常{门为}。
九日古所重，负此时节佳。
缅想使君宴，绮席临高斋。
肥羜堆玉盘，飞觞酒如淮。
楚舞陵湖波，茱茰落金钗。
神醒鼓吹喧，百叠疑倾崖。
欢余忽我思，牙兵星火差。
潩泉耻独醉，醇味相与偕。
我饮虽不多，和气浩无涯。
梧子拾为果，拒霜伐为柴。
沼中数寸鱼，烹煎足为鲑。
谁言无以侑，绕渚多鸣蛙。
交道久衰薄，岿然见吾侪。
奈何数舍遥，晤语积年乖。
况乃辱嘉招，私心岂不怀。
轘辕石道涩，重以阴云埋。
虽有果下马，款段非渥洼。
临风徒竦踊，志愿焉能谐。
狂诗寄一笑，聊用当诙俳。

鄙性苦迂僻，有园名独乐。
满城争种花，治地惟种药。
栽培亲荷锸，购买屡倾槖。
纵横百余区，所识恨不博。
身病尚未攻，何论疗民瘼。

悠悠泛舟，载纵载横。
白日将倾，飘风载惊。
嗟我老矣，髪脱齿零。
胡为百忧，劳此余生。

至乐存要眇，失易求之难。
昔从周道衰，畴人旷其官。
声律久无师，文字多缺漫。
仁皇闵崩坏，广庭集危冠。
纷纭鬭笔舌，异论谁能殚。
或欲徇陈迹，窍厚潜锼剜。
或欲立私意，妄取旧史刊。
古今互龃龉，大抵皆欺谰。
景仁信其说，墨守不可干。
贱子欲面从，谁与换胆肝。
必求此议决，深谷为崇峦。
何如两置之，试就中和看。
天地育万物，生成适暄寒。
圣人保四海，皇极致阜安。
乐理亦如此，炳焕犹朱丹。
啴缓与噍杀，折衷遗两端。
兹道苟不由，芒刃难婴髋。
鲁乐最为备，雍彻施三桓。
齐韶犹肄习，太公避陈完。
唐民听伴侣，不复含悲酸。
乃知乐有源，钟鼓皆波澜。
昨者清明初，榆火始改钻。
景仁从许来，倾都咸聚观。
诸公竞邀迓，非独惜春残。
议乐不复对，昼夕且穷欢。
来时桃李秾，去日芍药阑。
三旬只须臾，驶若阪上丸。
轘辕逢雨别，惝恍归骑单。
东西步步远，回首祝加餐。
仍冀勉中和，心广体自胖。

圣主焦劳意，谁云百里轻。
东州比灾害，剧令选精明。
水去良田阔，人归旅糓生。
闾阎还旧观，鸡犬变新声。
盗散疲民活，奸穷老吏惊。
政成知不日，双耳为君倾。

夙昔游清贯，时流籍重名。
雠书石渠秘，视草玉堂荣。
吉兆虚三鱓，凶期告两楹。
子云思故国，坟树必西倾。

烈火非不猛，不耗百炼金。
寒霜非不严，不雕竹柏林。
小人势利合，倾覆无常心。
君子道德亲，白首犹视今。
诸君闺台秀，相得如璆琳。
离群一昔期，乃尔动悲吟。
古风久已衰，交道日颓侵。
愿名思友操，播之清徽琴。

阴风一夕惊，晓雪满都城。
气覆千家白，光连万象清。
恋空飞不下，弄态舞相萦。
历乱看无定，飘飖转未成。
缀垣时缺剥，压竹乍欹倾。
细隙过无滞，寒窗拂有声。
园林匀结练，观阁巧雕琼。
草木情先喜，乾坤意亦荣。
营魂顿疏健，病目暂虚明。
郢曲高谁和，羞将叩缶并。

昔时南面并称孤，今日还为绛灌徒。
忍死祗能添屈辱，偷生不足爱须臾。
一朝从殉倾群客，千古生风激懦夫。
直使强颜臣汉帝，韩彭未必免同诛。

徒劳已足倦，漂泊益栖遑。
短剑无三尺，征衣共一囊。
折腰从事马，赞谒使君堂。
并日屡承檄，无时不裹粮。
官曹大児戏，弓槊小军行。
破柱翻偷窟，倾林索盗囊。
村墟旅颜黑，风日故衫黄。
暝宿投烟舍，朝餐荫道桑。
唯忧课书殿，岂慕荐飞章。
志气空磅礴，才华浪激昂。
镌镵圭始莹，磨拂鉴尤光。
衣褐仍纒袴，无羞俗吏装。

璿玑敷帝命，金节护边兵。
尽付将军制，真为儒者荣。
扶摇方上击，蒙汜忽西倾。
罢市人相吊，纷纷满百城。

鸡犬相闻桑柘春，风光明润帝乡邻。
群峰斜转太行角，万谷同趋马颊津。
簪组倾都邀别袂，壶浆满路候行尘。
非君厌薄承明直，天子方今重治人。

南湖重过又逢春，官柳虽疏亦解新。
台榭倾欹宾友散，临风愁杀独游人。

叠鼓花前急，红旌竹外高。
惊飚分白羽，余响振乌号。
壮观倾春陌，讙声涌夜涛。
因兹刑礼俗，岂独事游遨。

爵台今已倾，飘瓦出芜城。
还入缣缃用，尤资笔墨精。
相君怜古物，内史擅书名。
聊用飞军檄，何愁楯鼻平。

吴越为君土，崤函是我家。
濯缨从吏事，倾盖聚京华。
奕世交朋重，同僚分谊加。
声光尝耳剽，臭味辱肩差。
选士参县石，烝髦应椓罝。
帝畿围日月，蓬堵积烟霞。
咨访倾肝胆，推褒借齿牙。
后来惭瓦砾，旁倚愧蒹葭。
谈论寥天一，诙谐老柏槎。
虚舟坦莫逆，璞玉莹无瑕。
信美陪游衍，胡为起咄嗟。
劳歌尽乡思，旅梦各天涯。
诚厌簪绅累，难堪狱讼哗。
缿筒朝插猬，贯索暮如麻。
霡霂霑朝服，蜩螗沸尹衙。
宿奸牢窟宅，弊俗费鞭挝。
𫚖鲙思吹絮，羊羮忆卧沙。
梅林连雨熟，梨味得霜佳。
秋色城临水，春风路入花。
稻肥初断蟹，桑密不通鸦。
蹙衄浮盘芡，钩联卧垅瓜。
江莼半卷叶，石蕨乍舒芽。
风物随乡乐，山川苦道遐。
若人才有裕，修已德无邪。
正恐临髋髀，安能舍镆鎁。
怒飞期寖逼，肥遁迹犹賖。
不比沟中木，微同井底蛙。
果能真引去，谁复强邀遮。
旋结蜗牛舍，还乘下泽车。
闭门常反拒，醉帻任欹斜。
林野游如鹿，泥涂蛰似蛇。
故人时记忆，阳羡致新茶。

吴越为君土，崤函是我家。
濯缨从吏事，倾盖聚京华。
奕世交朋重，同僚分谊加。
声光尝耳剽，臭味辱肩差。
选士参县石，烝髦应椓罝。
帝畿围日月，蓬堵积烟霞。
咨访倾肝胆，推褒借齿牙。
后来惭瓦砾，旁倚愧蒹葭。
谈论寥天一，诙谐老柏槎。
虚舟坦莫逆，璞玉莹无瑕。
信美陪游衍，胡为起咄嗟。
劳歌尽乡思，旅梦各天涯。
诚厌簪绅累，难堪狱讼哗。
缿筒朝插猬，贯索暮如麻。
霡霂霑朝服，蜩螗沸尹衙。
宿奸牢窟宅，弊俗费鞭挝。
𫚖鲙思吹絮，羊羮忆卧沙。
梅林连雨熟，梨味得霜佳。
秋色城临水，春风路入花。
稻肥初断蟹，桑密不通鸦。
蹙衄浮盘芡，钩联卧垅瓜。
江莼半卷叶，石蕨乍舒芽。
风物随乡乐，山川苦道遐。
若人才有裕，修已德无邪。
正恐临髋髀，安能舍镆鎁。
怒飞期寖逼，肥遁迹犹賖。
不比沟中木，微同井底蛙。
果能真引去，谁复强邀遮。
旋结蜗牛舍，还乘下泽车。
闭门常反拒，醉帻任欹斜。
林野游如鹿，泥涂蛰似蛇。
故人时记忆，阳羡致新茶。

舜禹曾何与，羲农实强名。
含灵徒叶赞，造物始无情。
阊阖非烟澹，觚棱晓气清。
葳蕤大衢隘，殷辚外朝盈。
鲜旭分衣绘，薫风拂佩琼。
华颠方内集，殊俗海隅倾。
棨戟金闺奥，囊书赭案横。
敷言齐列位，稽首从群卿。
不报乾坤施，难图日月明。
仁心由性得，治体与时行。
金石皆中款，丹青岂外荣。
功归元首重，泽及草茅轻。
业业冲虚意，区区爱戴诚。
何为犹让德，不以慰怀生。
退复歌天保，期于采颂声。

气象殊朝夕，兴居错晦明。
混元初不宰，霪雨浩无程。
蛰隘宁天意，咨嗟固物情。
曣{日昷}方有望，荟蔚已随生。
杲杲升还隐，凄凄断复行。
乱莎长被径，荒藓绿缘甍。
辙迹康庄绝，潢污垅亩平。
茅茨不足庇，禾黍若为成。
蟋蟀颓墙泣，蛜蝛坏灶盈。
乘时众鸥舞，得意怒蛙鸣。
牛马谁分异，萧兰已混并。
居闲犹叵度，负重况遐征。
舟泊川无渚，轮摧路有坑。
轑羹愁病妇，炀灶拥寒婴。
灾不妨明德，神应格至诚。
淳光终下烛，时藿久心倾。

名园送嘉客，冠盖去倾朝。
小雨尘微敛，余寒酒易消。
雁归春近塞，日上海生潮。
北道平如掌，东风五马骄。

兹亭废已久，厥趾犹在哉。
清风为我起，疑有精灵来。
神交念宫相，临砌倾一杯。
回头问黄菊，寂寞与谁开。

荒台隠层碧，云磴逾百尺。
攀萝试一上，依然有遗迹。
掌舒旧砌平，屏卓诸峰直。
凭高聊写望，孤怀念乡国。
长安不可见，但对金乌赤。
倾尽葵藿心，庶免浮云隔。

北楼出林杪，登览开病姿。
旁带滁州城，雉堞何逶迤。
下入刺史宅，却临统军池。
伊予翰林客，失职方在兹。
两衙簿领外，尽日吟望时。
晚窗度急雨，夏木交繁枝。
淮南气候殊，经秋啭黄鹂。
檐前有山果，采掇亦甘滋。
樽中有官酝，倾酌任醇醨。
忘机得真趣，怀古生远思。
念昔李太尉，落落邦家基。
下笔到西汉，料兵如六奇。
谪官来此郡，郁郁持一麾。
尝作怀嵩楼，记文悲盛衰。
甚得进退理，深明祸福机。
未几再入用，斯言忽如遗。
君恩匪胶柱，天殃若影随。
六月万里行，炎荒竟不归。
功成又名遂，不退将安之。
姑以人事较，勿凭天命推。
矧予草泽士，被褐复羹藜。
谬因弄文翰，八载侍丹墀。
三入承明卢，古人期并驰。
玉堂百日罢，所累非文词。
强仕未为老，望郎不为卑。
淮边永阳郡，人物自熙熙。
费用量所入，丰约从其宜。
一妻本糟糠，不识金翠施。
三男无庶孽，讵爱纨绮赀。
甘贫绝诛求，易退无羁縻。
五十拟归耕，何必悬车期。
且予望卫公，云龙与山麋。
唐贤昔际遇，文雅道光辉。
进士取将相，易于俯拾棋。
自从五代来，素风已陵迟。
干戈为政事，茅土输健儿。
儒冠筮仕者，仅免寒与饥。
至今明圣代，此风犹未移。
自无经济术，乌用碌碌为。
归欤复归欤，无忘北楼诗。

丙申二月七，是夕月离毕。
春云忽霮{雨/对}，春雨复蒙密。
绵绵殆三旬，不见天上日。
谪官在淮甸，幽抱常郁郁。
岂无琅邪山，泥泞不可出。
空庭唯蚯蚓，得势互蟠屈。
乘兹积阴气，小穴恣出没。
山禽忽飞下，长嘴啄深窟。
倒曳方力争，强吞遽全失。
食土与巢林，上下非俦匹。
胡然罗此酷，不能保微质。
嗟嗟彼群小，倾夺事匪一。
仪凤去九夷，神龙入泉室。
如何役吾眼，瞻视此小物。
归来因浩叹，自悔成诗笔。

前年寒食节，待诏直内庭。
休假百官出，独掩深严扃。
近侍不敢醉，赐酒空满瓶。
闲就通中枕，时闻索上铃。
思入无何乡，兀然欲忘形。
去年寒食日，滁上忝专城。
山歌喧里巷，春物媚池亭。
永阳溪水渌，琅邪山色青。
谪宦自消遣，不敢夸独醒。
往往取官酝，时时对花倾。
醉来念身世，翻使泪纵横。
今年莅淮海，时节又清明。
堆案有留事，听歌无欢声。
胥徒费簿领，使客烦送迎。
狴牢未空歇，堰埭劳修营。
衰病力不支，懒慢性已成。
虚花满双目，素发添几茎。
酒肴略无味，妓乐固难听。
谁言寒食下，终日取茶烹。
屯田布素交，屈此关市征。
昔年同应举，典衣飞巨觥。
博士东观客，求官得步兵。
况且丹陛前，同为出谷鶑。
殿丞尹我邑，桑梓复弟兄。
吏隠掌鹾茗，终朝看道经。
三贤宴会少，七夕休假并。
何不策我马，废苑寻放萤。
何不荡我舟，楼基访摘星。
三春景欲尽，九曲波始平。
居然逼吏役，顿此阻交情。
老态厌春华，病身忧宿酲。
如水若不改，藉糟亦胡宁。
解印蓄素志，吟诗露丹诚。
维扬非所爱，有便即归耕。

卜葬得假告，南出安上门。
鞭马六十里，暮投中书村。
村翁馆我宿，茅屋欲黄昏。
有客忽投刺，自称一品孙。
气貌不凡俗，因为开酒樽。
坐久问家谍，其族大且繁。
池州有清节，滥觞登洪源。
太傅擅鸿笔，入相又出藩。
其家本开封，改号一何尊。
至昱始六代，布衣老丘樊。
跨馿入府县，驱犊耕郊原。
家庙固已毁，国史空具存。
盛德百世著，功必格乾坤。
高太已不祀，羡絪何可论。
况复起章句，乘时宠便蕃。
子孙虽替陵，尚得守田园。
我爱三代时，法度有深根。
卿大夫称家，世世奉蘋蘩。
四民有定分，宦路无驰奔。
自从杂伯道，倾夺日喧喧。
脱耒秉金钺，吮笔乘朱轩。
朝荣又暮辱，容易如掌翻。
古道不可复，颓波益以浑。
何况度木者，倒置轮与辕。
我亦起白屋，两朝直紫垣。
荫子有官常，赏延弟与昆。
尽待食人禄，将何报君恩。
农桑国之本，孝义古所敦。
吾族不力穑，终岁饱且温。
虽非享富贵，亦以蠹黎元。
唐贤尚消歇，我辈奚足言。
呼儿讽此诗，播在篪与埙。

郡城无大小，雉堞皆有楼。
其间著名者，不过十数州。
吹箫事辽夐，仙迹难寻求。
庾公在九江，缔构何风流。
谢守镇宣城，叠嶂名有由。
东阳敞八咏，吾闻沈隠侯。
白雪架郢中，调高难和酬。
黄鹤倚鄂渚，仙去事悠悠。
赞皇谪滁上，作赋怀嵩丘。
楼居出俗态，泽国多胜游。
好景不遇人，安得名存留。
齐安古郡废，移此清江头。
筑城随山势，屈曲复环周。
兹楼最轩豁，旷望西北陬。
武昌地如掌，天末入双眸。
平远无林木，一望同离娄。
山形如八字，会合势相勾。
三国事既远，六朝名亦休。
近从唐末来，争夺互仇雠。
斯楼备矢石，此地控咽喉。
终朝望烽燧，连岁事戈矛。
可怜好诗景，牢落无人收。
皇家统万国，远迩尽怀柔。
三圣四十年，荡荡文德修。
淮甸为内地，黄冈压上游。
儒冠假郡印，践更若公邮。
况多办职吏，谁肯恣吟讴。
伊余何为者，窃慕骚人俦。
两朝掌文翰，十年侍冕旒。
去岁出西掖，谪居抱穷愁。
日日江楼上，风物得冥搜。
何人名月波，此义颇为优。
西南新桂魄，初上悬玉钩。
晓濑清且浅，漂荡影沉浮。
三五金波满，夜光如暗投。
骊龙弄颔珠，晃朗照汀洲。
澹台拔宝剑，碎璧斩长虬。
冰轮晓入地，推下赤金球。
阑干四五星，斜汉印清秋。
谁家上元灯，儿戏刳{艹/舌瓜}{艹/娄瓜}。
此景吟不出，谩使声呦呦。
千里画图阔，四时诗兴幽。
野花媚宫缬，芳草铺碧䌷。
火云照沙浦，暴雨倾瓦沟。
白乱芦花散，红殷蓼穗稠。
檐冰垂若绠，雪片大于鸥。
江蓠烟漠漠，官柳雨飕飕。
舟子斜荡桨，牧童倒骑牛。
水獭有时戏，江豚颇能泅。
山鸟奏竽籁，落霞展衾裯。
鱼网雪离离，酒旗风飂飂。
旅怀虽自适，诗物奈相尤。
右顾徐邈洞，精灵知在否。
左瞰伍员庙，荒隙令人羞。
楼中何所有，官酝湛蚍蜉。
棋枰留客坐，琴调待僧抽。
橘苞邻药鼎，诗笔间茶瓯。
平生性幽独，寂寞谁献酬。
官常已三黜，怀抱罹百忧。
凭栏忆王粲，望阙同子牟。
自甘成潦倒，无复事声猷。
身世喻泡幻，衣冠如赘瘤。
放意无何乡，谁分亲与仇。
寓形朝籍中，毁誉任啁啾。
君恩无路报，民瘼无术瘳。
唯惭恋禄俸，未去耕田畴。
题诗郡楼上，含毫思夷犹。
功名非范蠡，何必泛扁舟。

山云百日雨，山水十丈波。
田畴与道路，一夕成江河。
巨石大于瓮，吹转如蓬窠。
夏旱既损麦，秋潦复无禾。
津梁尽倾坏，商贩绝经过。
斗米二百金，吾生将奈何。
安敢比夷齐，愚圣不同科。
应如元鲁山，饿死深山阿。

女命在于色，士命在于才。
无色无才者，未死如尘灰。
虎丘真娘墓，止是空土堆。
香魂与腻骨，销散随黄埃。
何事千百年，一名长在哉。
吴越多妇人，死即藏山隈。
无色固无名，丘冢空崔嵬。
唯此真娘墓，客到情徘徊。
我是好名士，为尔倾一杯。
我非好色者，后人无相咍。

除夜在天涯，共君同忆归。
梦中倾寿酒，堂下着斑衣。
腊雪通宵舞，梅花到处飞。
更堪洞庭宿，愁思倍依依。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

一郡官闲唯副使，一年冷节是清明。
春来春去何时尽，闲恨闲愁触处生。
漆燕黄鹂夸舌健，柳花榆荚鬭身轻。
脱衣换得商山酒，笑把离骚独自倾。

红桃飞尽绿杨深，独倚危楼半日吟。
六里山川多逐客，贰车官职是笼禽。
蓬霑残雪经秋鬓，葵隔浮云向日心。
身世荣衰不能算，且倾村酒沃愁襟。

后楼前合互严更，年鬓侵人睡渐轻。
病眼已甘书册废，愁肠犹取酒杯倾。
风摇纸帐灯花碎，月照铜壶漏水清。
吟尽旧诗犹展转，百回移枕未天明。

要见滁州谪宦情，信缘随俗且营营。
不夸两制词臣贵，多伴三班奉职行。
楼堞倚空乘月上，樽罍有酒对山倾。
升沉得丧何须问，况是浮生已半生。

白头郎吏合归耕，犹恋君恩典郡城。
已觉功名乖素志，祇凭诗酒送浮生。
刚肠减后微微讽，病眼昏来细细倾。
樽杓不空编集满，未能将此换公卿。

艳绝百花惭，花中合面南。
赋诗情莫倦，中酒病先甘。
国色浑无对，天香亦不堪。
遮须施锦障，戴好上瑶簪。
苞拆深擎露，枝拖翠出蓝。
半倾留粉蝶，微亚摘宜男。
邻妓临妆妒，胡蜂得蕊贪。
忽翻晴吹动，浓睡晚烟含。
话别年经一，相逢月又三。
遣吾挦白发，为尔换新衫。
池馆邀宾看，衙庭放吏参。
仙娥喧道院，魔女逼禅庵。
乱折窠难惜，分题韵更探。
歌欢殊未厌，零落痛曾谙。
谷雨供汤沐，黄鹂助笑谈。
颜生如见此，未免也醺酣。

君不见近代诗家流，胡为蹇滞多穷愁。
孟郊憔悴死逆旅，浪仙斥逐长江头。
张生漂泊冬瓜堰，徒云轻薄万户侯。
浩然无成鹿门去，李洞恸哭昭陵休。
生无风教兴王化，死无勋爵贻孙谋。
可怜诗道日已替，风骚委地何人收。
高阳许公精六义，独向圣朝生后嗣。
因将先集进九重，高步金台曳珠履。
祖德光辉圣主知，府尹贤明丞相子。
广陵郡大古九州，记室官清外三字。
遂令天下学诗人，徒羡君家穷四始。
我来迎侍游江都，玳筵往往陪欢娱。
遂求家集恣吟讽，海波干处堆珊瑚。
因思贾孟数家一何苦，诗鬼嗷嗷馁无主。
子孙沦没谁及君，闲倚红莲倾渌醑。
草檄余闲好赋诗，莫放风情忝尔祖。

我闻进士登科换凡骨，信知不是风尘物。
贡籍由来数百年，直疑空却神仙窟。
其间最贵龙虎榜，乘时得路为卿相。
一从巢寇犯阙来，梁氏礼闱还草创。
庄宗明宗虽膺命，晋朝汉朝俱不永。
其中纵得神仙材，太平不见哀之哉。
上玄应恐天地闲，安仙又谪来人寰。
二十把笔疏辞源，黄河倾落昆仑山。
有周道衰犹叹凤，天公留得归皇宋。
天水夕郎掌贡时，禹门万仞连云耸。
不是真龙不能过，嗔波怒浪浇雷火。
是岁北极七个星，一时下降为门生。
安仙堂堂冠其首，六星煌煌愿随后。
驺虞赋就铿金石，丹水诗成摛锦绣。
玉皇殿前受恩渥，一时命入芙蓉幕。
独得归州近巫峡，十二晴峰长在睫。
郡斋狂醉复狂吟，书尽巴东一川叶。
迩来游宦五六年，吴山越水供新编。
还同白傅苏杭日，歌诗落笔人争传。
去年始上芸香阁，出典陶丘滞锋锷。
阮籍营中浮蚁馨，亚夫门外垂杨弱。
骥足虽知暂縻绊，樽前未始长嗟叹。
只应会得老聃言，大器本来成较晚。
吾君正是兴文教，不日征归掌纶诰。
醉挨雉扇扫宫辞，怒上螭头呈谏草。
笔下追还三代风，祛尽浇漓成古道。
丈夫方见兼济才，莫学西山采薇老。
我今自是蓬蒿身，如何一见如故人。
长歌谓我相翦饰，便疑平地升青云。
文章难得逢知己，知己相逢贵终始。
伊我行止方凄凄，老亲稚子相顾啼。
出门动足歧路迷，得君引上登天梯。

劝君莫把青铜照，一瞬浮生何足道。
麻姑又采东海桑，阆苑宫中养蚕老。
任是唐虞与姬孔，萧萧寒草埋孤冢。
我恐自古贤愚骨，叠过北邙高突兀。
少年对酒且为娱，几日樽前垂白发。
安得沧溟尽为酒，滔滔倾入愁人口。
从他一醉千百年，六辔苍龙任奔走。
男儿得志升青云，须教利泽施于民。
穷来高枕卧白屋，蕙带藜羹还自足。
功名富贵不由人，休学唐衢放声哭。

昔事先皇叨近侍，北门西掖清华地。
太宗多材复多艺，万机余暇翻棋势。
对面千里为第一，独飞天蛾为第二。
第三海底取明珠，三阵堂堂皆御制。
中使宣来示近臣，天机秘密通鬼神。
乃知棋法同军法，既诫贪心又嫌怯。
唯宜静胜守封疆，不乐穷兵用戈甲。
先皇三势有深旨，岂独一枰而已矣。
当时受赐感君恩，藏于箧笥传子孙。
至道年中出滁上，失脚青云空怅望。
移典维扬日望还，轩辕鼎成飞上天。
龙髯忽断攀不得，旧朝衣上泪潺湲。
吾皇曲念先朝物，征归再掌西垣笔。
悲凉忽见红药开，哭临空随梓宫出。
去年领郡得齐安，山州僻陋在江干。
黄民谁识旧学士，白头犹作老郎官。
昨日江边天使到，随例霑恩着衣袄。
皇华本是江南客，久侍先皇对棋弈。
筵中偶说当年事，三势分明皆记得。
我从失职别上台，御书深锁不将来。
遥想棋图在私室，天香散尽空尘埃。
今日因君聊话及，翻作停杯向隅泣。
人生不易逢圣朝，君恩未报双鬓凋。
金銮殿花春灼灼，永熙陵树夜萧萧。
空叹拖肠在泥土，不如舐鼎升烟霄。
多病相如犹未死，追思往事欲魂销。
星使今辰回马首，强对离筵满倾酒。
悲歌一曲从事书，唱与朝中旧知友。

就转专城喜气舒，开筵应待雨晴初。
又淹駮正春坊笔，为重循良刺史车。
事简郡斋唯捡药，夜长铃合只看书。
好倾官酝招闲客，篱畔金英尚有余。

静对春天雪，时烹月俸茶。
久闲便澹薄，渐老厌喧哗。
徙倚终朝看，溟蒙向晓加。
应同头上发，复乱眼中花。
光暝侵灯暗，声繁拂竹斜。
东风吹片片，北户积些些。
最豁三农望，匀淹百草芽。
润胜天上露，媚掩日边霞。
史笔应先纪，丰年的不赊。
舞萦农叟袂，飘逐使君车。
善政商于郡，优闲副使家。
酒钱随分有，诗笔且须夸。
岸洒泉声好，园滋荠色嘉。
无心思北阙，有兴读南华。
地隠商于洛，山绵楚与巴。
拖肠甘似鼠，画足不争蛇。
有病如原宪，无才敌景差。
由来叩寂寞，全胜事骄奢。
世态诚堪笑，前贤亦可嗟。
绛侯憎贾谊，白傅怨王涯。
宣室终前席，浔阳暂种畬。
升沉常自得，消息一何佳。
自顾曾伤翼，甘同不食瓜。
但全蝼蚁命，敢鬭虎狼牙。
竹箭天生直，潢污地本漥。
敢云求富贵，且免奉奸邪。
夜黑灯烧桦，朝饥饭带砂。
尚惭纡紫绶，岂望署黄麻。
亲寿高如鹤，儿娇语似鸦。
时时倾一酌，聚口笑唅呀。

阶前已见三分落，枝上都无十日繁。
谁伴多情王副使，吟诗倾酒与招魂。

林宗乌帻任欹倾，缓带荷风拂面清。
城市轮蹄闹如织，飘然从此便登瀛。

我名溅玉亭，五字仍一扫。
苍崖立积铁，悬瀑翻轻缟。
霏霏冰奁倾，粲粲玉匣倒。
殷勤点翠竹，散漫沾芳草。
喧轰雷霆怒，澒洞金石考。
直疑青山严，顿失赵盾杲。
飞帘吹不断，接影照逾皓。
初非智巧成，端自神物造。
凭栏熟自听，归来想怀抱。
拂除朱丝弦，写之流水操。

江表遥思岁月赊，幽寻胜迹对繁华。
池塘潋滟凌朱阁，树木参差翳彩霞。
玉斝满倾千日酒，画栏常胜四时花。
当年刘阮应惆怅，不识桃源第一家。

一声初起晓光浮，吟笛啼猿亦暗羞。
清动月华犹满树，冷呼山色欲归栖。
时萦别馆侵灯过，偶带凉飔入梦流。
谁会酒醒倾耳听，近来沙塞不吹秋。

不奈衰须白，羞看朝鉴明。
聊凭佳节酒，强作少年情。
雨冷弊裘薄，风高醉帽倾。
如何不行乐，况复值秋成。

慕德闻风久，论交倾盖新。
何须半面旧，不待一言亲。
讲道切磋直，忘怀笑语真。
重言蒙跖实，佩服敢书绅。

大吕功名重，鸿毛轩冕轻。
闲居客愈盛，暂出市皆倾。
溟海涵容大，龙门谒见荣。
谦光俨在目，恸哭望佳城。

想对白衣初满倾，执杯未饮已诗成。
怀贤孤坐悄无语，不是朝来困宿酲。

四月清和雨乍晴，南山当户转分明。
更无柳絮随风起，惟有葵花向日倾。

肇公孙之璇源兮玄鸟降而生商，并禹稷之圣贤兮实惟桓拨之王。
历妫姒之世数兮道日跻于武汤，始伐罪于仇饷兮人怨咨而徯来。
顾寛仁之宜民兮天俾式于九围，谅除残而代虐兮犹云德之有惭。
赖燕翼于孙谋兮治克举于三宗，老成不怨于不以兮隐处不伤于厄穷。
世四十有六而下衰兮岂天命之将隳，寔遭家之不嗣兮顾丽色之惟微。
念社稷之颠倾兮七庙无所凭依，帝眷在于有周兮抱祭器而焉归。
虽白马之见庙兮聊血食于商丘，伟夫子一言兮诚有取于三仁。

旄头光芒兮戎马驰，海水沸荡兮鲸鲵飞。
烟尘蔽日兮杀气昏，金鼓轰天兮山岳奔。
小国不守兮大国颠倾，王侯戮辱兮虵豕肆行。
二公仗义兮捍贼睢阳，析骸易子兮并力小城。
势穷力殚兮外无救兵，亡身徇国兮宁屈虎狼。
仰天视日兮气以扬扬，衣缨不绝兮貌如平生。
旅游驰驱兮历此旧都，致词双庙兮涕泗不收。
惟忠与孝兮死义为尤，遭世扰扰兮适履其忧。
訏谋颠置兮边将怙功，尾大权移兮三镇握兵。
忠贤在野兮谗邪肆意，女谒内用兮戚臣外圯。
纪纲日紊兮典刑日弛，胎祸阶乱兮谁执其咎。
义士没身兮沈冤莫置，猗欤二公兮行人歔欷。

三川会合遶城下，巴字体势何盘盘。
却疑天工敕水帝，戏写鸟迹倾波澜。

蓬莱三神山，横绝巨鳌背。
鳌倾海水动，一峰失所在。
飞大江中，盘礡几千载。
化为金山居，龙象错朱贝。
夙昔爱山水，江湖不暂忘。
君前或剖竹，匏系古维扬。
隐然绝胜地，旦旦遥相望。
不意二君子，招携一苇航。
高攀蹑云梯，阔视皦溟涨。
潮来隐天地，万里卷白浪。
波清云汉净，澄澈迷下上。
更深月正中，山影杳无象。
蛟鼍四面穴，形势三洲壮。
融结既难穷，丹青殊莫状。
苏侯韵高远，邵子雅趋尚。
奇观极无边，幽等端未放。
浮生阅流水，清晨造方丈。
毕景趣言归，侵星摇两桨。

百花天下多，琼花天上稀。
结根托灵祠，地著不可移。
八蓓冠群芳，一株攒万枝。
孤生淮海上，晚秀清和时。
携赏偶佳辰，暗香盈酒卮。
倾都走庙下，爱玩如调饥。
皦月正交光，薰风正离披。
惟应神仙人，收拾繁英归。

危栏试睡听，空翠如何把。
悄悄忧世心，临风一倾泻。

山因先师成令名，人心仰止悬青冥。
文侯北面款山扄，石室至今犹南倾。
直松万林天籁声，长材大栋资连甍。
溪泉四出照骨清，润物功溥民罔争。
朝兮新云泽根茎，暮兮和风发勾萌。
山川气禀天地英，民何知为夫子灵。
魏最称治由师经，晋俗自是多诸生。
时尚辞华取未精，皓首学行徒修明。
非无神降弼王庭，国朝当议平文衡。
斯文未丧吾道亨，商之传授今可行。

洞庭白波如雪山，九月颠风了作寒。
乾坤荡沃漫无际，岳阳楼中方好看。
居人习惯占天色，短艇高樯绝行迹。
一点君山乍有无，鱼龙作坏三闾宅。
楼上观湖壮思生，巴陵酒熟香出瓶。
倾壶快饮为君尽，醉杀谪仙诗始成。
二年持节临荆部，扁舟此地常来去。
今日凭高觉胆惊，归欤莫与风涛过。

四部韶音进玉卮，千官倾望柘黄衣。
舞头再拜金阶远，画鼓连催卷队归。

掖庭初选即知名，新学吹箫数曲成。
天上仙姝元不识，人间安得咏倾城。

契重金兰屈指谁，偶然倾盖接英辉。
疏慵唱和应嫌晚，久淡封题莫厌稀。
致主每思烹鼎说，剪戎何日檄书飞。
安仁久识儒家乐，老大情怀渐有依。

圣孝当天世继明，两全能飨礼交行。
路朝躬款三年报，斋寝先端七日诚。
穹厚博临通肸蚃，祖宗严祀极专精。
冕章从质更新制，钟虡铿纯复旧声。
舞佾前陈徽烈茂，燎烟升达上仪成。
不祈厚福归诸己，务达厖恩及庶氓。
还御端闱孚大号，载颁元历庆鸿名。
欢谣沸渭盈都辇，协气旁流浃海瀛。
百辟旅庭纷岳抃，四方延首效葵倾。
帝心虔巩常无怠，亿万斯年享治平。

都城大雪酒价高，我送故人倾浊醪。
酒阑置杯欲话别，不觉中心生郁陶。
丈夫聚散岂为念，所叹人事多徒劳。
忆昔我年未弱冠，西来观艺游神皋。
金门献赋嗟失路，因循四载何所遭。
京华碌碌少知己，但闻嘲弄声嗷嗷。
今年诏书恤西事，大开言路烝群髦。
因思平生负气概，临事始可观持操。
长缨羁虏岂无计，策虑未献心徒忉。
感君壮志正凌厉，术业沈究钤与韬。
上书论画兵家事，直请西去亲鞬櫜。
又言若将众十旅，可为手足除纷搔。
逾时待报不闻命，西秦便欲从游遨。
束书携剑瞥然去，却顾名利轻如毛。
我谓方今正急士，帝言屡下搜英豪。
公卿悉意奉诏旨，推贤好善如干旄。
劝君失意且韬养，有能必见时称褒。
中朝列爵本驭众，进任将相皆儒曹。
一时未遇何须叹，吾辈岂久居蓬蒿。

关中古有拔河戏，传闻始盛隋唐世。
长𫄠百尺人两朋，递以勇力相牵制。
芳华乐府务夸大，黎园公卿谩轻肆。
拔山扛鼎乌足矜，引绳排根非胜事。
当时好尚人竞习，鬼物何为亦能是。
展吴画格入神品，陆法尤长写灵异。
蒲津古寺笔迹奇，世疑二子之{纟尼}置。
旗门双立众鬼环，大石当中坐渠帅。
蓬头圜目互奋踊，植鼓扬桴各凌厉。
东西挽引力若停，赋彩自分倾夺势。
画来已历数百年，墙壁岿然今不废。
观风使者集贤翁，每游其下几忘味。
因令拓手裂齐纨，横卷传看得形似。
精神气韵信瓌诡，毫发轻浓皆仿佛。
持来都下示朋僚，一见飘然动诗思。
诸公诗豪固难敌，形容物象尤精致。
气完语健隽众口，二子声名转增贵。
予观昔之善画者，心手规橅无不至。
穷奇极怪千万端，特出一时之用意。
鬼神冥漠不可诘，岂有便能人勇智。
仙官佛像亦如斯，变态随时转奇丽。
遂令来者信有说，塔庙从而增侈费。
后贤虽欲究端倪，竟亦无由革颓弊。
因知怪诞一崇长，渐靡成风滋巧伪。
兹图他日遂流传，更使人心惑魑魅。

子牟在江海，心存魏阙下。
君居虽远方，不忘朝廷者。
筑室负郊郭，虚堂连广厦。
浮梁江湖间，风物最萧洒。
官罢得优闲，一到休车马。
开轩命宾客，棋壶杂觞斝。
园亭助登览，山川入骚雅。
霄汉不可跂，惓惓谁能舍。
目睇西北云，丹成此倾泻。
出还拥旌旟，归复傲林野。
真得吏隠趣，岂累荣名假。
宦游羁绁中，适意如君寡。

平林行尽到岩扃，一昔恬然道味生。
爽籁远随林谷响，飞云时拂栋梁轻。
闲倾仙斝流琼液，高论神方炼日精。
更想真游成不寐，坐听松韵到黎明。

任土吴邦果，分甘故相庭。
累累朱实烂，馥馥蜜筒馨。
玉液三重酿，神丹九炼形。
盘中堆火齐，案上斗铜钉。
玩比韩嫣弹，餐胜楚子萍。
琼津融不竭，尘虑涤还醒。
近比瓜称瓝，休夸李似瓶。
南楼今匪贵，东望亦虚灵。
盛乃长洲苑，传之大禹经。
秋包千树富，霜叶一林青。
荐味同饴露，沦辉信景星。
租园输岁赋，守吏占官丁。
贡罢中都府，供先绿野扃。
缄封重篚袭，道里百邮亭。
想忆金华宴，须倾缥瓮醽。
同梨资可口，与枣助延龄。
岂意殊方物，频霑俗吏厅。
食珍时有愧，拜赐敢遑宁。
顾乏齐瑶报，宜追戴带铭。
永言难纪美，应念思飘零。

倾都繁盛数宵中，知是钧天第几重。
岧阙开筵纡警跸，彩山张乐戏鱼龙。
月华高下随灯丽，春色融和入酒浓。
拟逐胜游行乐去，长年于事亦无悰。

黄鶑初啭燕新还，林馆清虚景未阑。
瓮拨金膏倾腊脚，封开绿绢试春团。
条风吹笋苞犹嫩，谷雨催花色渐干。
若待休闲频宴集，牵拘人事恐多般。

远行车马出西城，风义相高一府倾。
留幕经年叨主诺，邮亭终夕困飞觥。
人烟数舍将归路，霜月三冬怆别情。
政拙自惭无惠爱，尚凭河润慰群氓。

海门双峙隔沧溟，潮汐翻波势若倾。
万叠银山横一线，千挝鼍鼓震重城。
来无源委逢秋盛，信有盈亏应月生。
今古循环曾不涸，谈天闳辩岂能名。

佩韘相从四纪前，鲤庭论契荷忘年。
文如潘陆倾江海，学造重黎绝地天。
簪绂弃来名已厌，乡闾归后乐应全。
冥飞尚隠樊笼旧，未副初心愧昔贤。

思涌如倾潮汐池，才高早契圣明知。
省中一语开天意，江表三年得吏师。
通旧辱投文举刺，可人欣对费袆棋。
更观丽句贻初学，岂谢韩公荐士诗。

罢尹一年重置对，去家千里涉寒温。
青云交友难倾盖，白发慈亲正倚门。
目断濠梁横涕泗，梦回京口役形魂。
宽恩若未投诸裔，好奉安舆葺故园。

梁苑昔倾盖，膺门尝赠鞭。
几回留客舍，四纪度星躔。
染翰频穿砚，翻书屡绝编。
文章传累世，功业慕当年。
怀宝思求售，趋时辄遘邅。
宋忠徒问卜，孟子本知天。
得丧时难必，穷通命使然。
半生淹贡部，晚节困乘田。
事盬才非称，歊喧性未便。
畏途嗟坎𡒄，野思忆潺湲。
解绂无终竞，同袍每共怜。
老来心更逸，归去乐应全。
凤翮翔千仞，鲵蟠入九渊。
旧交尤惜别，后学欲钻坚。
湖峤新营第，河滨促放船。
一经勤教子，三径往邻贤。
顾我今耆艾，投闲𥩟冶甄。
何时江海上，拂榻重相延。

紫云楼外拥天香，初见前星帝座旁。
庭乐声长歌燕翼，朝簪色喜动明光。
仙巾缥缈尊三弁，环带玲珑袭九章。
遥听相君称贺语，心倾尧日荐霞觞。

长叫山旁一水源，北流迢递势倾奔。
秋来注雨弥郊野，冬后层冰度辐辕。
白草悠悠千嶂路，青烟袅袅数家村。
终朝跋涉无休歇，遥指邮亭日已昏。

兔鸡之月及其时，刑德临门药象之。
到此金砂须沐浴，若还加火必倾危。

雪山一味好醍醐，倾入东阳造化𬬻。
若过昆仑西北去，张骞方得见麻姑。

却成恩爱转牵缠。
及乎精竭身枯朽，谁解教君暂驻延。
暂驻延，既无计，不免将身归水逝。
但看古往圣贤人，几个解留身在世。
身在世，也有方，祗为时人没度量。
竞向山中寻草木，伏铅制汞点丹阳。
点丹阳，事迥别，须向坎中求赤血。
捉来离位制阴精，配合调和有时节。
时节正，用媒人，金公姹女结亲姻。
金公偏好骑白虎，姹女常驾赤龙身。
虎来静坐秋山里，龙向碧潭奋身起。
两兽相逢战一场，波浪奔腾如鼎沸。
黄婆丁老助威灵，撼动乾坤走神鬼。
须臾战罢云雨收，种个玄珠在泥底。
从此根芽渐长成，随时灌溉抱真精。
十月脱胎吞入口，不觉凡身已有灵。
此个事，世间稀，不是等闲人得知。
夙世若无仙骨分，容易如何得遇之。
得遇之，宜便炼，都缘光景急如箭。
要取鱼时须结罾，莫待临渊空叹羡。
闻君知药已多年，何不收心炼汞铅。
休教烛被风吹灭，六道轮回莫怨天。
近来世上人多诈，尽著布衣称道者。
问他金木是何般，噤口无言如害哑。
却去伏气与休粮，别有门庭道路长。
君不见破迷歌里说，太乙含真法最良。
莫怪言辞多狂劣，只教时人难鉴别。
惟君心与我心同，方敢倾怀向君说。

往时江总宅，近在青溪曲。
井灭非故桐，台倾尚余竹。
池塘三四月，菱蔓芙蕖馥。
蒲柳亦竞时，冥冥一川绿。
方坻最所爱，意谓可穿筑。
欲往无舟梁，长年寄心目。
故人晚得此，心事付草木。
消摇檐宇新，揽结蹊隧熟。
更能适我愿，中水开茆屋。
鬼营诛荒梗，人境扫喧黩。
濠鱼浄留连，海鸟暖追逐。
岂无方外客，于此停高躅。
忆初桑落时，要我岂非夙。
蚕眠忽欲老，一个未言速。
当缘东门水，尚涩南浦舳。
吾庐虽隠翳，赏眺还自足。
横陂受后涧，直堑输前渎。
跳鳞出重锦，舞羽堕软玉。
碧筒递舒卷，紫角联出缩。
千枝孙峄阳，万本毋淇澳。
满门陶令株，弥岸韩侯蔌。
尚复有野物，与公新听瞩。
金钿拥芜菁，翠被敷苜蓿。
虾蟆能作技，科斗似可读。
棂轩俯北渚，花气时度谷。
耘锄聊效颦，缔构行可续。
荒乘傥不倦，一昼敢辞卜。
虽无北海酒，乃有平津肉。
翛翛仙李枝，城市久烦促。
寄声与俱来，荫我台上谷。

采芝天门山，寒露浄毛骨。
帝青九万里，空洞无一物。
倾河略西南，晶射河鼓没。
蓬莱眼中见，人世叹超忽。
当时弃桃核，闻已撑月窟。
且当呼阿环，乘兴弄溟渤。

宋兴古刹今长干，灵曜台殿荒檀栾。
二泉相望弃不渫，西泉尚絫三石槃。
其流散漫为沮洳，稍集小砾生微澜。
东泉土梗久蔽塞，穿治乃见甃甓完。
道人慈哀波及远，沟荡两取合土山。
山前灌输各自足，辘轳罢转井口闲。
取遥比甘觉近美，与旧争冽知新寒。
爞爞夏秋百源干，抱瓮复道愁蹒跚。
疾倾横逗势未足，嗟此善利何时殚。
虑长易脆有大檀，伐坚羌庐窟孱颜。
金多匠手肯出巧，风水千里安知难。
没羽之虎行林间，箨龙失职因藏跧。
循除静投悲瑟瑟，映瓦微见清潺潺。
三年营之一日就，有口共以成为欢。
论功信可侈后观，何似当时万竹蟠。

留侯美好如妇人，五世相韩韩入秦。
倾家为主合壮士，博浪沙中击秦帝。
脱身下邳世不知，举国大索何能为。
素书一卷天与之，谷城黄石非吾师。
固陵解鞍聊出口，捕取项羽如婴儿。
从来四皓招不得，为我立弃商山芝。
洛阳贾谊才能薄，扰扰空令绛灌疑。

咨予乏时才，始愿乃丘壑。
强走十五年，朱颜已非昨。
低回大梁下，屡叹风沙恶。
所欣同舍郎，诱我文义博。
古声无慆淫，真味有淡泊。
追攀风月久，貌简非心略。
君恩忽推徙，所望颇乖错。
尚怜得经过，未比参辰各。
留连惜余景，从子至日落。
明灯照亲友，环坐倾杯杓。
别离宽后悲，笑语尽今乐。
论诗知不如，兴至亦同作。

北行出河间，千岁想贤王。
胡麻生蓬中，诘曲终自伤。
好德尚如此，恃材宜见戕。
乃知阴自修，彼不为倾商。
区区三世家，庙册富文章。
教子以空言，得祚果不良。

六朝人物随烟埃，金舆玉几安在哉。
锺山石城已寂寞，祇见江水云端来。
百年故老有存者，尚忆世宗初伐淮。
魏王兵马接踵出，旗纛千里相搪挨。
当时谋臣非不众，上国拔取多陪台。
龙腾九天跨四海，一水欲阻为可咍。
降王北归楼殿坼，弃屋尚锁残金堆。
神灵变化自真主，将帅何力求公台。
山川清明草木静，天地不复屯云雷。
使君登高访古昔，伤此陈迹聊持杯。
因留嘉客坐披写，酃渌笑语倾如簁。
酒酣重惜功业晚，老矣万卷徒兼该。
攒峰列壑动归兴，忧端落笔何崔嵬。
余年无欢易感激，亦愧庄叟能安排。
青灯明灭照不寐，但把君诗阖且开。

干戈六代战血埋，双阙尚指山崔嵬。
当时君臣但儿戏，把酒空劝长星杯。
临春美女闭黄壤，玉枝自蕊繁如堆。
后庭新声散樵牧，兴废倏忽何其哀。
咸阳龙移九州坼，遗种变化呼风雷。
萧条中原砀无水，崛强又此凭江淮。
广陵衣冠扫地去，穿筑陇亩为池台。
吴侬倾家助经始，尺土不借秦人簁。
珠犀磊落万艘入，金璧照耀千门开。
建隆天飞跨两海，南发交广东温台。
中间嶪嶪地无几，欲久割据诚难哉。
灵旗指麾尽貔虎，谈笑力可南山排。
楼船蔽川莫敢动，扶伏但有谋臣来。
百年沧洲自潮汐，事往不与波争回。
黄云荒城失苑路，白草废畤空坛垓。
使君新篇韵险绝，登眺感悼随嘲咍。
嗟予愁惫气已竭，对垒每欲相劘挨。
挥毫更想能一战，数窘乃见诗人才。

少年不知秋，喜闻西风生。
老大多感伤，畏此蟋蟀鸣。
况乃舍亲友，抱病独远行。
中夜卧不周，恻恻感我情。
起视天正黑，弱云乱纵横。
似有霰雪飘，不复星斗明。
时节忽如此，重令壮心惊。
谅无同忧人，樽酒安可倾。

寒林昏鸦相与还，下有跂石苍孱颜。
曾于古图见仿佛，已怪刀笔非人间。
君家石屏谁为写，古图所传无似者。
鸦飞历乱止且鸣，林叶惨惨风烟生。
高斋日午坐中见，意似落日空上行。
君诗雄盛付君手，云此非人乃天巧。
嗟哉浑沌死，乾坤至，造作万物丑妍巨细各有理。
问此谁主何其精，恢奇谲诡多可喜。
人于其间乃复雕镵刻画出智力，欲与造化追相倾。
拙者婆娑尚欲奋，工者固已穷夸矜。
吾观鬼神独与人意异，虽有至巧无所争。
所以虢山间，埋没此宝千万岁，不为见者惊。
吾又以此知妙伟之作不在百世后，造始乃与元气并。
画工粉墨非不好，岁久剥烂空留名。
能从太古到今日，独此不朽由天成。
世人尚奇轻货力，山珍海怪采掇今欲索。
此屏后出为君得，胡贾欲价著不识。
吾知金帛不足论，当与君诗两相直。

婚丧孰不供，贷钱免尔萦。
耕收孰不给，倾粟助之生。
物赢我收之，物窘出使营。
后世不务此，区区挫兼并。

富家种论石，贫家种论斗。
富贫同一时，倾泻应心手。
行看万垄空，坐使千箱有。
利物博如此，何惭在牛后。

微之出守秋浦时，椎冰看𢭏万谷皮。
波工龟手咤今样，鱼网肯数荆州池。
霜纨夺色贾不售，虹玉丧气山无辉。
方船稳载献天子，善价徐取供吾私。
十年零落尚百一，持以赠我随清诗。
君宁久寄金谷地，方执赐笔磨坳螭。
当留此物朝上国，日侍帝侧书新仪。
不然名山副史本，褒拔元凯诛穷奇。
咨予文章非世用，画镂空尔靡冰脂。
挥毫才足记姓字，窃学又耻从师宜。
匆匆点污亦何忍，嘉贶但觉难为辞。
篇终有意责赵璧，穷国恐误连城归。
倾囊倒箧聊一报，安敢坐以秦为雌。

沄沄曲江水，天借九秋色。
楼台飞半空，秀气盘韶石。
载酒填里闾，吹花换朝夕。
笙箫震河汉，锦绣烂冠帻。
地灵瘴疠绝，人物倾南极。
先朝有名臣，卧理讼随息。
稍稍延诸生，谈笑与宾客。
子来适妙年，谒入交履舄。
寂寥九龄后，此独望一国。
虞翻礼丁览，韩愈俟赵德。
孤岸镇颓波，俗流未易识。
我方文葆中，旋逐旌旗迹。
去思今岂忘，耳目熟遗迹。
吏含殷勤言，俛仰问乖隔。
当时府中儿，侵寻鬓边白。
下帷虽著书，不救寒饥迫。
谓宜门阑士，宦路久烜赫。
奈何犹差池，更捧丞掾檄。
骥摧千里蹄，鹏堕九霄翮。
人生无巧愚，天运有通塞。
试观驰骋人，意气宇宙窄。
荣华去路尘，谤辱与山积。
优游禄仕间，较计谁失得。
送君强成歌，陟岵翻感激。

赤车使者锦帐郎，从客珂马留闲坊。
紫芝眉宇倾一坐，笑语但闻鸡舌香。
药名劝酒诗实好，陟厘为我书数行。
真珠的皪鸣槽床，金罂琥珀正可尝。
史君子细看流光，莫惜觅醉衣淋浪。
独醒至死诚可伤，欢华易尽悲酸早，人间没药能医老。
寄言歌管众少年，趁取乌头未白前。

宣城百山间，文脊尤奇峰。
拔出飞鸟上，图画难为容。
闻昔有幽人，扪萝追赤松。
遗形此古室，孤坐鹿裘重。
人去邈不反，洞壑空藏龙。
侧行苍崖烟，俯仰求灵踪。
游者如可得，甘弃万户封。
安能久尘土，倾倒相迎逢。

吾少莫与合，爱我君为最。
君名高山岳，嵑{嶭/木}嵩与泰。
低心收憃友，似不让尘{土盍}。
又如沧江水，不逆沟畎浍。
君身揭日月，遇辄破氛霭。
我材特穷空，无用补仓廥。
谓宜从君久，垢污得洮汰。
人生不可必，所愿每颠沛。
乖离五年余，牢落千里外。
投身落俗阱，薄宦自钳釱。
平居每自守，高论从谁丐。
摇摇西南心，梦想与君会。
思君挟奇璞，愿售无良侩。
穷阎抱幽忧，凶祸费禳禬。
州穷吉士少，谁可婿诸妹。
仍闻病连月，医药谁可赖。
家贫奉养狭，谁与通货贝。
诗人刺曹公，贤者荷戈祋。
奈何遭平时，德泽盛汪濊。
鸾凤鸣且下，万羽来翙翙。
呦呦林间鹿，争出噬苹藾。
乃令高世士，动辄遭狼狈。
人事既难了，天理尤茫昧。
圣贤多如此，自古云无奈。
周人贵妇女，扁鹊名医滞。
今世无常势，趋舍唯利害。
而君信斯道，不闵身穷泰。
弃捐人间乐，濯耳受天籁。
谅知安肥甘，未肯顾糠糩。
龙螭虽蟠屈，不慕蛇蝉蜕。
令人重感奋，意勇忘身蕞。
何由日亲灸，病体同砭艾。
功名未云合，岁月尤须愒。
怀思切劘效，中夜泪霶霈。
君尝许过我，早晚治车轪。
山溪虽峻恶，高眺发蒙{目市}。
峰峦碧参差，木树青晻蔼。
桐江路尤驶，飞桨下鸣濑。
鱼村指暮火，酒舍瞻晨旆。
清醪足消忧，玉鲫行可脍。
行行愿无留，日夕伫倾盖。
会将见颜色，不复谋蓍蔡。
延陵古君子，议乐耻言郐。
细事岂足论，故欲论其大。
披披发鞬櫜，懔懔见戈锐。
探深犯严壁，破惑翻强旝。
离行步荃兰，偶坐阴松桧。
宵床连衾帱，昼食共粗粝。
兹欢何时合，清瘦见衣带。
作诗寄微诚，诚语无彩绘。

沿崖涉涧三十里，高下荦确无人耕。
扪萝挽茑到山趾，仰见吹泻何峥嵘。
余声投林欲风雨，末势卷土犹溪坑。
飞虫凌兢走兽栗，霜雪夏落雷冬鸣。
野人往往见神物，鳞甲漠漠云随行。
我来立久无所得，空数石上菖蒲生。
中官系龙沉玉册，小吏磔狗浇银觥。
地形偶尔藏险怪，天意未必司阴晴。
山川在理有崩竭，丘壑自古相虚盈。
谁能保此千世后，天柱不折泉常倾。

玉人生此山，山亦传此名。
崖风与穴水，清越有余声。
悲哉世所珍，一出受欹倾。
不如鹤与猿，栖息尚全生。

自古世上雄，慷慨擅功名。
当时岂有力，能使死者生。
三女共一丘，此憾亦难平。
音容若有作，无力倾人城。

楼台高耸间晴霞，松桧阴森夹柳斜。
渴愁如箭去年华，陶情满满倾榴花。
自嗟不及门前水，流到先生云外家。

先生天下豪杰魁，胸臆广博天所开。
文章事业望孔孟，不复睥睨蔡与崔。
十年留滞东南州，饱足藜藿安蒿莱。
独鸣道德惊此民，民之闻者源源来。
高冠大带满门下，奋如百蛰乘春雷。
恶人沮服善者起，昔时𫏋跖今骞回。
先生不试乃能尔，诚令得志如何哉。
吾愿圣帝营太平，补葺廊庙枝倾颓。
披旒发纩广耳目，照彻山谷多遗材。
先收先生作梁柱，以次构架桷与榱。
群臣面向帝深拱，仰戴堂陛方崔嵬。

客思似杨柳，春风千万条。
更倾寒食泪，欲涨冶城潮。
巾发雪争出，镜颜朱早雕。
未知轩冕乐，但欲老渔樵。

犹残一日腊，并见两年春。
物以终为始，人从故得新。
迎阳朝翦彩，守岁夜倾银。
恩赐随嘉节，无功祗自尘。

金陵限南北，形势岂其然。
楚役六千里，陈亡三百年。
江山空幕府，风月自觥船。
主送悲凉岸，妃埋想故莲。
台倾凤久去，城踞虎争偏。
司马壖庙域，独龙层塔颠。
森疏五愿木，蹇浅一人泉。
棁杖穷诸岭，篮舆罢半天。
朱门园渌水，碧瓦第青烟。
墨客真能赋，留诗野竹娟。

故人辞禄未忘情，语我犹能作捍城。
身不自遭如贡薛，儿应堪教比韦平。
老罴岂得长高卧，雏凤仍闻已闲生。
把盏祝公公莫拒，缁衣心为好贤倾。

叔宝倾陈衍弊梁，可嗟曾不见兴亡。
斋祠父子终身费，酣咏君臣举国荒。
南狩皖山非故地，北师淮水失名王。
天移四海归真主，谁诱昏童肯用良。

二年相值喜同声，并辔尘沙眼亦明。
新诏各从天上得，残樽同向月边倾。
已嗟后会欢难必，更想前官责尚轻。
黾勉敢忘君所勗，古人忧乐有违行。

渐老偏谙世上情，已知吾事独难行。
脱身负米将求志，勠力求田岂为名。
高论颇随衰俗废，壮怀难值故人倾。
相逢始觉宽愁病，搔首还添白发生。

浅浅池塘短短墙，年年为尔惜流芳。
向人自有无言意，倾国天教抵死香。
须袅黄金危欲堕，蒂团红蜡巧能装。
婵娟一种如冰雪，依倚春风笑野棠。

颓垣断壍有平沙，老木荒榛八九家。
河势东南吹地坼，天形西北倚城斜。
倾壶语罢还登眺，岸帻诗成却叹嗟。
万事因循今白发，一年容易即黄花。

洗雨吹风一月春，山红漫漫绿纷纷。
褰裳远野谁从我，散策空陂忽见君。
青眼坐倾新岁酒，白头追诵少年文。
因嗟涉世终无补，久使高材雍上闻。

收科天陛顷同时，回首相欢事亦稀。
追讲旧游犀麈脱，交酬新唱彩笺飞。
直须倾倒樽中酒，休惜淋浪坐上衣。
日暮主翁留客辖，会稽聊滞买臣归。

欲传道义心犹在，强学文章力已穷。
他日若能窥孟子，终身何敢望韩公。
抠衣最出诸生后，倒屣尝倾广座中。
祇恐虚名因此得，嘉篇为贶岂宜蒙。

道人心与世无求，隠几萧然在此楼。
坐对高梧倾晓月，看翻清露洗新秋。
登临更欲邀元亮，披写还能拟惠休。
顾我不知天上乐，虚疑昨夜梦仙游。

飞甍孤起下州墙，胜势峥嵘压四方。
远引江山来控带，平看鹰隼去飞翔。
高蝉感耳何妨静，赤日焦心不废凉。
况是使君无一事，日陪宾从此倾觞。

强行南仕莫辞勤，闻说田园已旷耘。
纵使一区犹有宅，可能三月尚无君。
且同元亮倾樽酒，更与灵均续旧文。
此道废兴吾命在，世间滕口任云云。

斗粟犹惭报礼轻，敢嗟吾道独难行。
脱身负米将求志，戮力乘田岂为名。
高论几为衰俗废，壮怀难值故人倾。
荒城回首山川隔，更觉秋风白发生。

槛折檐倾野水傍，台城佳气已消亡。
难披榛莽寻千古，独倚青冥望八荒。
坐觉尘沙昏远眼，忽看风雨破骄阳。
扁舟此日东南兴，欲尽江流万里长。
霸气消磨不复存，旧朝台殿祇空村。
孤城倚薄青天近，细雨侵凌白日昏。
稍觉野云成晚霁，却疑山月是朝暾。
此时江海无穷兴，醒客忘言醉客喧。

岁暮欣逢盖共倾，川涂南北岂忘情。
事经官路心应折，地入家山眼更明。
江上月华空自照，梅边春意恰相迎。
关河不锁真消息，野客犹能听治声。

千山访我几摧辀，清坐来看十日留。
势利白头何足道，古人倾盖有绸缪。

风铁相敲固可鸣，朔兵行夜响行营。
如何清世容高卧，翻作幽窗枕上声。
南风屋角响萧萧，白日帘垂坐寂寥。
爱此宫商有真意，与君倾耳尽今朝。

范雎相秦倾九州，一言立断魏齐头。
世间祸故不可忽，箦中死尸能报雠。

十三学得琵琶成，并幕重重卷画屏。
一见郎来双眼明，劝我酤酒花前倾。
齐言此夕乐未央，岂知此声能断肠。
如今正南看北斗，言语传情不如手。
低眉信手续续弹，弹看飞鸿劝胡酒。

十年一别两相过，前想悲欢慷慨歌。
穷去始知风俗薄，静来犹厌事机多。
相期鼻目倾肝胆，谁伴溪山避网罗。
万里辛勤君旧识，重江应亦畏风波。

因射构兹亭，序贤仍阅兵。
庶民观礼教，群寇避威声。
城垒前相壮，溪山势尽倾。
宜哉百里地，桴鼓未尝鸣。

渭水尘空绀业倾，桐江烟老汉风明。
蚤知贤达穷通意，闲把渔竿只钓名。

日车辗东井，一阴穿土生。
死草出飞火，杀机从此萌。
况及八月秋，大昴腾光精。
气势日发励，乾坤露峥嵘。
万木赤立死，百虫相吊鸣。
菲菲黄菊花，幽丛发孤英。
采撷对樽酒，悲歌不能倾。
所悲阳德消，日与群阴争。

地风如狂兕，来自黑山旁。
坤维欲倾动，冷日青无光。
飞沙击我面，积雪沾我裳。
岂无玉壶酒，饮之冰满肠。
鸟兽不留迹，我行安可当。
云中本汉土，几年非我疆。
元气遂隳裂，老阴独盛强。
东日拂沧海，此地埋寒霜。
况在穷腊后，堕指乃为常。
安得天子泽，浩荡渐穷荒。
扫去妖氛俗，沐以楚兰汤。
东风十万家，画楼春日长。
草踏锦靴缘，花入罗衣香。
行人卷双袖，长歌归故乡。

四月老阳尽，蛰雷方发声。
七月连大雨，碾天三日鸣。
夜或发狂震，卧者皆起惊。
奔电晔然作，忽如烈火明。
高树大百尺，霹倒烧其根。
往往光曜中，时见怪物形。
飞雹大如指，万弩相奔倾。
椎击鸟雀群，掩地交纵横。
雷者主号令，为天之常经。
奋豫既过时，及此何匉訇。
无乃号令失，安得四时平。
春秋书震电，推之在五行。
天道傥可信，使我心不宁。

张侯守辰溪，作馆清溪上。
峻趾拥崇冈，跋海鳌足壮。
石嶝盘山回，游人出屏障。
林壑互蔽亏，昏明各异状。
辰溪俯洞夷，登临少佳况。
不知自何人，于此废真赏。
漥池失蛟龙，破屋藏魍魉。
如持万黄金，弃之在污壤。
张侯一芟扫，耳目复清旷。
坤倪伏诙谲，闪倏见气象。
素壁照清秋，檐牙屹相望。
啼鸟共徘徊，飞云自来往。
携樽听鸣泉，便可倾佳酿。
烟披舞袖润，谷应歌声响。
客醉未容归，明月纤纤上。
幽怀傥自得，所适即为放。
兹地虽陋僻，境静犹足尚。
壮士偃旗眠，落日惟樵唱。
缓带一来游，清风日萧爽。

先公道义交，晚得苏公佐。
俾予往拜之，兄事安敢堕。
漂忽十五年，日月如旋磨。
近佩荆州符，吏牍方自课。
苏侯乃外台，庶几容谬懦。
若获巨木阴，似翳桑下饿。
相约待秋深，事隙得高卧。
风洒渚宫凉，碧溪绝尘涴。
穿林或倦行，拂石还分坐。
夙怀讵仿佛，幽事信坎坷。
除书走马来，换节长淮左。
嗟予踽踽游，有唱期谁和。
楚老遮郭门，扳留知不可。
别酒虽无欢，归帆幸少垛。
苏侯贤大夫，历数今谁过。
议论抵庙堂，有力莫能破。
挺如白玉圭，棱角不可挫。
大匠斲明堂，宜居左右个。
犹驰使者车，挟策均万货。
淮人久焦枯，苏息在欬唾。
倾酒吐长言，遥为淮人贺。

京师恶尘土，两足没至踝。
狂风暴然作，塞天赤如赭。
事牵或出门，复又无馿跨。
垢汗黏透衣，留迟固不遐。
走归扫一室，凉泉急倾洒。
琢琢客扣门，置帽懒出迓。
呼童揖客进，客语惊邻舍。
自夸已得计，归舟即日驾。
风尘久厌苦，喜此脱去乍。
淮影贮苍山，飞峰皆倒挂。
霜月秋晖明，乾坤曝图画。
往往穷谷间，贤豪伏其下。
去而从之游，精粗得陶冶。
剖发露光铓，爬罗无缝罅。
豨膏滑两轴，直纵飞黄靶。
庶以卒吾业，孰能筹周舍。
余云子语健，决去不可且。
伊昔同壮游，清樽固屡把。
病酒常至午，醉归每及夜。
朋辈俱饮豪，斗酒快一写。
穷甚或见怜，怪极亦遭骂。
尔来五六年，退缩但嗟讶。
老意渐相期，欢心早已谢。
买得东皋田，束衣即归稼。
箪笥苟非道，万石安能藉。
期子在高秋，行当秣吾马。

戊戌二月二十六，忽见大雪漫空来。
长老惊叹共相语，非时有雪诚怪哉。
阳爻四画已出地，至今百蛰不闻雷。
怪得气候斗暄暖，便疑赤帝来相排。
黑风倏起卷沧海，白日黯黯如烟煤。
须臾大雹杂猛雨，满地走迸琼与瑰。
阴气蓄怒固未已，即时飞雪相倾颓。
青灵何处避威侮，苍凤停车寒毰毸。
天地万物失光彩，草树僵冻成枯荄。
凌暴春工大酷烈，似恨百花先时开。
隠公三月亦雨雪，仲尼春秋书为灾。
是时鲁国行谬政，天心可用人理推。
我疑此雪不虚应，必有沴气戕栽培。
去年六月已大水，居人万类生鱼腮。
当时夏税不得免，至今里正排门催。
农夫出田掘野荠，饿倒只向田中埋。
方春鸟兽尚有禁，不许弹猎伤胚胎。
而况吾民戴君后，上官不肯一挂怀。
岂无愁苦动天地，所以当春阴气乖。
只消黄纸一幅诏，敕责长吏须矜哀。
蠲除余租不尽取，收提赤子苏饥骸。
沛然德泽满天下，坐中可使春风回。

长鲸戏浪喷沧海，北风吹干成雪花。
漫空倾下不暂住，三日不见金老鸦。
天工斗巧变物境，玉作荆州十万家。
须臾堆地厚一尺，直疑天漏亡由遮。
白头老柏最崛强，压折铁干纷𩭹髿。
竹屋夜倒不知数，但闻走下雷霆车。
南方瘴土本炎热，经腊犹生碧草芽。
忽遭大雪固可怪，冻儿赤立徒悲嗟。
青钱满把不酬价，斗粟重于黄金沙。
此时刺史颇自愧，起望霁景殊无涯。
有民不能为抚养，安用黄堂坐两衙。

黑云扑下一天雪，开帘正见花飘飖。
渌樽覆案不能饮，缅怀白发同心交。
拈毫窜纸聊自戏，不觉大语惊连鳌。
呼儿誊本寄之去，岂敢有意夸雄豪。
谚称抛砖引鸣玉，遂蒙老手来相嘲。
且言本出将家子，惯看飞云连沙起。
常骑快马臂苍鹰，走屠赤豹裂青兕。
燕山崛岉郁天起，玉关石壁俱天垒。
昔缨汉冠为汉民，今埋胡沙作胡鬼。
欲携熊虎十万师，独以一帚扫群螘。
左钤休屠批谷蠡，直出龙沙五千里。
呜呼君言岂不伟，单于闻之须怖死。
莫羞茜袖双鬓华，盘屈肺肝生叹嗟。
君不见东海老翁含两齿，投竿起载文壬车。
又不见荆州长史年七十，手提九鼎还唐家。
穷通变化不可测，蟠蛟宁久藏泥沙。
况君着意经营久，奇策峥嵘烂星斗。
殿前即日拜将军，缚取单于不引手。
我实读书枉用心，伊皋功名竟何有。
待君金甲破敌归，且作长歌倾贺酒。

天河忽侧飞雹倾，丁丁屋瓦相敲鸣。
扑衣写下白玉粒，脚底踏碎真珠声。
官舍高屋苦濩落，此时不易孤客情。
颍侯恰寄玉泉酿，乳花甘滑琉璃清。
红糟淮白复脆美，佐之绿菘作吴羹。
纵谈往旧杂嘲戏，大笑觞倒金酒觥。
闲以罚令却寂默，四座睥睨如伏兵。
人生会合即为乐，况子归意凌青冥。
赤尾鲤鱼在泥滓，行见两翅穿鳞生。
跳身耸鬣望东海，苍崖枯涸埋层冰。
明年春风扫地起，一起万物皆光明。

淮扬水暴不可言，绕城四面长波皴。
如一大瓢寄沧海，十万生聚瓢中存。
水之初作自何尔，旧堤有病亡其唇。
划然大浪劈地出，正如百万狂牛犇。
顷之漂泊成大泽，壮士挟山不可堙。
居民窜避争入郭，郭内众人还塞门。
老翁走哭觅幼子，哀赴卒为蛟龙吞。
岂独异物乃为害，恶人行劫不待昏。
此时虾蟆亦得志，撩须睥睨河伯尊。
附城庐舍尽水府，惟见屋脊波间横。
间或大雨又暴作，直疑瓶盎相奔倾。
沟渠涨满无处泄，往往床下飞泉鸣。
只恐此城澒洞彻，城中坐见鱼颊生。
豪子室中具大筏，此筏岂便长全身。
朝夕筑塞渐排去，两月未见车间尘。
且喜余生尚存世，资储谁复伤漂沦。
京师乃处天下腹，亦闻大水来扣阍。
至于河朔南两蜀，长江大河俱腾掀。
岂惟淮阳一弹地，洪涛乃撼半乾坤。
臣闻九畴天公书，三十六字先五行。
兹谓水德不润下，盖与土气交相争。
愿召近臣讲大义，使之搜凿灾害根。
下书遣使巡郡国，旷然一发天子恩。
家贫溺死无以葬，赐以棺𫐕收冤魂。
蠲除租赋勿收责，宽其衣食哺子孙。
开发仓库收寒饿，庶几疮痏无瘢痕。
不尔便恐委沟壑，强者趣聚蚕虱群。
伏藏山林弄凶器，今可先事塞其源。
朝廷固当有处置，贱臣何者敢僭论。
元元仰首望德泽，惟愿陛下无因循。

汪子文章何伟奇，如观天子乘舆仪。
怛然暴见殊惊疑，舌拄上腭两目痴。
定神屏气试引窥，渐识羽卫行相随。
金吾佽飞开中逵，横刀执矟铁马驰。
画旆赤白盘龙螭，大角一百二十支。
铙鼓嘲轰杂横吹，绣幡绛幢何纷披。
{罒/干}罼铍戟开黄麾，属车{车急}辚霹雳移。
侍郎御史冠峨危，圆扇孔雀双翅垂。
辟邪白泽飞麟麒，金辂赤马火鬣鬐。
飘飘凤盖翳华芝，水光铁甲羽林儿。
二十四仗驱熊貔，长殳阔剑梢魍夔。
团花绛袖武士衣，大小不同虽异宜。
要之尽是圣贤为，奇服怪玩一不施。
斥之所以尊皇威，汪子之文正类斯。
一十五轴纷葳蕤，烂光直欲纸上飞。
长篇短篇倾珠玑，题说论序及赋诗。
篇虽不同皆有归，要之孔子韩退之。
留读旬日不知疲，大渴适得甘露饴。
我欲诵记留肝脾，惟我老钝无记持。
又无小吏操笔挥，或可写留慰朝饥。
二者不遂其赍咨，今复夺去心黭黟。
室中斗觉无光辉，灵宝不可留洿池。
风雨送还沧海湄，嗟我居陈逾岁时。
两耳无闻如塞泥，遂恐聋瞆不可医。
子来乃得时攻治，𪭢金伐石鸣鼓鼙。
气豪却似相凌欺，因子文章张我师。
使我发此狂简辞。

手搓两眼睡已足，落花满床红飘飖。
山鸟不须报春曙，清明自放端门朝。
夜来宾客偶过我，呼奴留客解金镳。
花枝颠倒插翠帽，酒杯倾泼淋春袍。
更深客去我亦醉，画帘残烛香初销。
俛仰之间乃陈迹，酒醒梦断还无聊。
白云已抱日光落，春水自共东风摇。
圣贤劳心当万事，吾徒扫榻频相招。
好花欲尽速来饮，为君倒瓮倾春醪。

手搓两眼睡已足，落花满床红飘飖。
山鸟不须报春曙，清明自放端门朝。
夜来宾客偶过我，呼奴留客解金镳。
花枝颠倒插翠帽，酒杯倾泼淋春袍。
更深客去我亦醉，画帘残烛香初销。
俛仰之间乃陈迹，酒醒梦断还无聊。
白云已抱日光落，春水自共东风摇。
圣贤劳心当万事，吾徒扫榻频相招。
好花欲尽速来饮，为君倒瓮倾春醪。

湖光飞出洞庭秋，拍手齐看山公游。
黑云抱日离东海，苍霞穿漏红光浮。
我公重惜此佳节，携宾留燕停鸣驺。
城角直穿一气外，碧鳞缥缈飞高楼。
晚花纤丽金靥闹，平莎蒙密绿发稠。
手把玻璃笑当坐，飘然逸气凌云遒。
须臾大卷出新作，铁网包住鲸与虬。
四座传观赏佳句，丝管不发清歌留。
茱萸著酒紫香透，芙蓉插髻双眉修。
后堂新压菊花酿，倾在玉盆凝不流。
美人再拜劝公饮，一饮可忘今古愁。
谁谓长戈可驻景，谁谓萱草能忘忧。
斯言寥阔不可考，乐事须向尊前求。
霓裳法曲古来绝，小槽琵琶天下尤。
只此醉乡有佳境，此境不与人间侔。

高堂倾动长江流，黄芦群雁满沧洲。
扫开长安尘土窟，写出江南烟水秋。
两雁斜飞入空阔，四雁顾慕横沙头。
高风拉折苍玉干，芦花雪尽无人收。
赤日飞光不敢近，但觉爽气屏间浮。
尝闻画龙入神变，坐驰云雨天地游。
只恐此雁亦飞去，潇潇万里谁能留。

大昴光芒正，荆河气象浑。
始知真相出，遂见本朝尊。
汉地汝阳国，程侯司马孙。
精刚得金气，深厚体乾元。
申甫生周岳，皋夔拱舜轩。
山河归妙算，社稷系昌言。
九鼎群生重，洪𬬻一气奔。
群雏忌雕鹗，众草失兰荪。
慷慨提千骑，扶摇下九阍。
秦关春草短，洼水暮云屯。
诗必曹刘敌，兵须卫霍论。
谈余珠委积，笔落凤腾骞。
秀发烟霞外，丹心金石存。
未归真宰柄，犹倚大师藩。
日月回龙角，星辰会紫垣。
气凌金节润，风入绣旗翻。
歌管倾南国，簪裾拜庆门。
飞黄下天厩，缥酒赐尧樽。
固有神灵护，应知福禄蕃。
蟠桃三结实，未见老云根。

一听秋声鬓已凋，孤心惊起拂星杓。
轮囷自分为蟠木，濩落宁堪作大瓢。
新箧唱酬诗草满，旧衣倾泼酒痕消。
高篇已许临佳菊，更作栏杆护翠条。

越州太守何潇洒，应为能吟住集仙。
雪急紫蒙催玉勒，日长青琐听薰弦。
一时冠盖倾离席，半醉珠玑落彩笺。
自恨君恩浑未报，五湖终负钓鱼船。

忆昨枉君轩，始来就客邸。
尔仆方息肩，顾我遽屈体。
守阍前通名，倒屣出致礼。
相见吐论议，所学愈根柢。
徐为出巨编，彻若涉清济。
昏膜得篦刮，尘心逾易洗。
我亦露狂简，君曾不诃诋。
于时园正花，长日瓮盛醴。
插枝必满头，饮盏须露底。
未几踏归镫，相将洒别涕。
恋恋有情照，数数辱书扺。
自言困道途，仅能足盐米。
频吟口燥吻，久骑肉消髀。
首飞诗人蓬，肠苦孟郊荠。
学舍勉栖托，亨会复倾徯。
黄卷乐往圣，青襟列诸弟。
爱子乏先容，何人堪密启。
努力着要策，随诏献文陛。

鱼虾泳大海，龙困污池埋。
鸾凤气塞吭，百鸟鸣其喈。
犹吾吕夫子，短褐包壮怀。
举脚踏青云，失势寸步乖。
却视后来辈，厌己犹积柴。
否屯岂我独，升泰奚人皆。
一别春四归，聚首邈不谐。
前日忽踵门，谒与行李偕。
相迎把交臂，似合已擘钗。
于时节清明，花净无纤霾。
共引不算觞，倾泻犹长淮。
歌诗互挑战，舒惨出百骸。
愁吟惨春晖，乐咏舒寒荄。
男儿万里心，无作伏枥䯄。
天王下科诏，罗俊基泰阶。
盍行取好官，一为光同侪。

关辅连岁旱，耕地千里赤。
官家放租税，犹有道边瘠。
群国乞膏雨，童巫叫蜥蜴。
神听久寂寞，民意转凄恻。
天公忽瞑目，一怒乖龙殛。
雨师偃其旁，惊起振厥职。
不复计多寡，倾泻信朝夕。
入地知几犁，地上但盈尺。
渹如三峡注，那辨四檐滴。
落势曾未停，庐井反忧溺。
始知天公难，不易人愿适。
举头告风伯，速吹湿云坼。
却还秋日光，迤逦照阡陌。
俾民布新种，来岁饱麰麦。

阳关何处草烟平，不识阳关空记名。
古人驱车欲西过，吟成缮写离群情。
天涯此去故人绝，虽有樽酒同谁倾。
古人幽怨几时尽，至今愁杀阳关声。
陆君酒酣喜自唱，坐上客泪俄纵横。
杯盘咫尺意万里，忽若身在关山行。
耳傍宛闻车马动，帘外已觉边风生。
乃知樽酒须故旧，为君一饮无余觥。

贵友高车照簪组，富友黄金轻粪土。
二友方论富贵交，以漆倾胶入心腑。
一朝金尽囊无余，门前不见簪组车。
贵人今车底似昔，早失黄金旧时客。
由来结交要势均，一轻一重难为人。
滔滔世上耳余辈，寂寥管鲍今埃尘。
交情以势不以义，今日虽同明日异。
君子结交自有持，贱贫富贵不我移。

峨冠初上童儿首，君已老成予辄友。
肺肝相照二十年，今日不殊前日厚。
纷纷共笑薄媚徒，对面论心回面否。
吁君意气非昔粗，犹著青衫从吏部。
得官将尉古山阳，有蕴无施州县后。
山阳楚邑为最雄，聒聒众咻千万口。
阶庭听命趋上官，守阁使台靴日走。
舟车冗客来百须，政逐从违成好丑。
君才遇事有卷舒，公道当官胆如斗。
或时畏缩类懦夫，私请不容毫发受。
往行素守裨长官，肯到县厅同木偶。
颇闻彼俗殊东南，例重市门轻陇亩。
盐商茗贩白刃随，切与椎埋破渊薮。
能声自可博己知，懒趁庸儿媒左右。
吴江日暮山川愁，疏树烟头排敝帚。
北帆欲挂倾别觞，还有阴风吹散酒。
醒难为别醉几何，人世无时好分手。
知君此去忘故园，淮月楚云惟我有。

天下以中为大本，天地得中能自生。
古之圣贤一用中，政刑礼乐万事平。
於戏后世中道丧，政分宽猛刑重轻。
礼非俭陋则奢僭，乐不专一须锵铿。
其间万事亦颇僻，或过不及谁与绳。
今公奋然力追救，大署中字为斋名。
谓中之迹不可见，粲焉其道存六经。
尚书洪范有皇极，春秋王道为权衡。
在易之爻贵二五，于诗无邪义甚明。
子思著篇究根柢，王通命说垂仪刑。
夜探群书味中理，鸡鸣而作还奉行。
出处语默皆时中，措诸万事无侧倾。
有时宾至相与乐，咏歌亦作中和声。
檐前竹树有中色，四序不改长青青。
公今一州贰守政，千里犹变中庸甿。
异时朝廷赞天子，扩之四海中道成。
至得摄齐升公斋，一听中论退服膺。

芳树不合生深堂，座上似已闻生香。
乃知丹青逼造化，独有真假争毫芒。
枝外霏微包雨露，笔迹淋漓湿缣素。
游蜂蛱蝶频往来，今日经营知汝误。
蜀川赵昌妙花树，前后无人昌独步。
师今合昌成一人，画手纷纷那敢措。
上人笔下如有神，一扫欲空西洛春。
姚黄魏紫色憔悴，自觉笔假胜天真。
天工栽花苦荣谢，画工运巧无冬夏。
天工巧极谁论价，输帛倾金只酬画。
将令世俗尊造化，呼僮卷障不复挂。

朔野无花春意薄，斧声惟见桑枝落。
北人是日竞条桑，手执懿筐共操作。
客亭系马吟寒厅，细雨缠愁牢似缚。
多情北燕能傍人，如说春心绕疏箔。
故乡桃李应满园，烂熳香风随处著。
十年游宦辞江湖，尘土日侵双鬓恶。
天涯怀抱倾东南，闷对青灯举幽酌。

百药吾谁辨，农皇旧有经。
倾金购善种，按谱验真形。
易地防根瘦，他时欲剂灵。
天时纵不雨，灌溉赖园丁。

杨柳长安陌，游车锦绣香。
漫倾春日酒，误入少年场。
意气青云客，风流白面郎。
致身愁独晚，检点鬓毛苍。

天地垂垂暮，残阳似有情。
未催全岭暗，犹放半山明。
远树微茫见，孤烟惨淡生。
流年从此老，对酒急须倾。

乾坤泱漭作秋容，节物情怀两莫穷。
山雨欲来阴竟日，溪云不断气浮空。
赖存樽酒时倾绿，更有歌裙可醉红。
偶尔登临愈兴感，朱颜容易变衰翁。

鱼寻细脉上轻澌，鸟趁微和哢好枝。
多病强倾春日酒，苦吟还接暮冬诗。
江南信息梅应蕊，京国风流柳未丝。
最有佳人随节序，钗头彩胜竞垂垂。

雪意徘徊收腊尾，风光迤逦上花梢。
强倾浮蚁尝春酌，终似南禽忆旧巢。
愁里年华侵短发，吟边生意满东郊。
玉盘丝菜无消息，索寞空斋畏客嘲。

绀瓶白酒下吟堂，洗盏倾甆肯漫尝。
寒屋自融春日面，煖杯能转少年肠。
山妻相对惊愁破，稚子无端笑饮狂。
百岁光阴空自远，醉时苦短醒时长。

南雪今年几尺高，林飞圹走亦嗷嗷。
闾阎易冷无烟火，巢穴虽空有羽毛。
对客懒能倾冻酒，令人自愧著温袍。
何当万丈缝狐貉，宽作良裘覆汝曹。

夫子文章老更工，六经俱达一身穷。
为逃州县时情薄，不问田园岁计空。
别酒正思倾夜雪，书邮忽喜寄春风。
遥知父子传家乐，却笑当年论异同。

主人爱客扫林亭，天影波光相与明。
蝶傍池边飞舞惯，鸟从花上往来轻。
沧浪傲世不复羡，𫛸鴂妒春惟欲鸣。
能趁繁枝开熟酿，先拼黄帽为君倾。

南徐景物古愁人，薄宦扁舟更水滨。
不识浊醪倾北固，独随寒雨出西津。
连天风浪声兼厉，当路鼋鼍气亦振。
吾道屈伸非一日，世情未要责江神。

翁子怀章未足多，会稽归日已蹉跎。
舍人绿发垂金印，院吏朱衫导玉珂。
去国忠心倾斗极，过乡喜气压江波。
君王许便双亲养，奈渴黄麻紫诰何。

楼上满倾人日酒，更逢春气到京华。
盘擎白玉来生菜，胜插黄金出镂花。
客兴纷纭那可数，年光流转亦无涯。
天边梅柳应相笑，两度东风不在家。

几载关西任醉醒，一朝意绪属青冥。
舌端江海倾谈韵，掌内风云指阵形。
乌府中丞知国器，鸿枢学士纳边庭。
二公远近观成效，莫使旄头尚有星。

十年肝胆照交情，朔漠相逢意转倾。
苍鬓飘飖予薄宦，青云蹭蹬子诸生。
更同樽俎知何地，漫与诗篇送子行。
南北倦游那得定，扁舟江外欲之荆。

早陪枢筦晚持衡，曾与君王致太平。
一代尽宗萧相画，四夷犹服晋公名。
乾坤爽气初秋动，社稷元勋翌日生。
今岁故乡诸父老，寿樽应喜得亲倾。

谈笑三年陪主帅，文章二纪在公卿。
莫辞别酒倾秦地，且听离歌唱渭城。
鞍马入关侵腊尾，宫鶑到阙破春声。
朝廷拔擢贤才急，合有当涂荐姓名。

后骑前驺拂晓晴，风光初转绣旗明。
功名上相班春乐，谈笑西戎计日平。
烟际飞禽屏上见，水边游妓鉴中行。
劝公急趁花时醉，宰席犹虚主意倾。

天地开秋气兆凉，当年大昴降星芒。
溢城鼓吹迎恩赐，倾府衣冠望宠光。
马出上闲牵骏足，衣颁内府叠浓香。
令孙今日方传诏，更待曾云捧寿觞。

两经辟命住秦关，府罢东随相国还。
物态当时倾附后，人情今日有无间。
青门雨送归行色，白酒风吹上别颜。
相见去留终不改，祇应同里与南山。

居守园林气象间，堂成壮观入跻攀。
三朝力辅乾坤倦，一国身偷岁月闲。
倾座语惊邪说破，勒碑诗召正风还。
险夷出处皆公迹，不动公心似泰山。

要尽宾欢醉绣筵，准凭良月作夤缘。
孤光已蔽浮云外，众目犹倾小雨前。
声入鬓毛同飒飒，润生林叶自娟娟。
宴杯才撤寒蟾露，疏影参差魄正圆。

萸杯引满宴公堂，病客偏容泛浅觞。
为爱菊花惊晚节，不羞蓬鬓插秋香。
众宾谈笑谁倾座，上相风骚独擅场。
来岁凤池吟此日，夔龙高会耀辞铓。

文章自老齿独壮，富贵偶迟名最先。
冷落官曹按丹笔，风流幕府别红莲。
高谈倾座迥无敌，清骨照人长欲仙。
好在胸中书万卷，校雠四库续登贤。

别筵那得易为情，别酒连连祇自倾。
车马纵游怜客兴，江湖幽适负吾生。
盘中异味归南食，箧里新诗记北行。
文史藏身荣路在，未应高迹混柴荆。

醉魄吟魂李谪仙，风流未绝验家传。
词源直欲倾三峡，饮量真疑漏百川。
几寸烛花催饯席，数程柳絮扑归鞭。
别愁衮衮无由说，吏部先寻瓮底眠。

长髯踏昏鼓，诗卷置予怀。
屡读销兰炬，幽眠废竹斋。
雷陈叨契密，李杜愧名偕。
明月惊双目，清风畅百骸。
旧游今历纪，新句老逾佳。
笔力支倾岳，词源泻倒淮。
觅官犹博奕，贱赋甚优俳。
夫子心虽壮，群儿口更排。
谤讥从尔类，事业属吾侪。
他日材须用，平时照莫埋。
相期空有道，欲荐反无阶。
足跌那伤骥，角争堪笑蜗。
醉乡逃得丧，俗调外淫哇。
纵酒时遗帻，逢人或懒鞋。
闲乘太湖棹，静系洞庭涯。
梅雨开新霁，江天敛宿霾。
苦吟邀郢客，妙唱听吴娃。
顾我千忧集，陪兄一笑乖。
此行情分厚，枉道愿言谐。
策马关城远，深愁日坠崖。

郡境时虽泰，江乡腊已深。
群情忧雪晚，精意喜天忱。
夙驾才分祷，春空倏变阴。
银成佛氏界，琼掩帝家林。
始向风前舞，还逢水面沉。
乾坤方一色，埃滓莫相侵。
薄畏晨光铄，清宜夜魄临。
撒盐矜巧喻，授简喜知音。
月窟埋仙兔，霜毛碎猎禽。
验深儿植杖，听落女停针。
扃户人安卧，乘舟客访寻。
长铺吴地练，竞贡禹邦琳。
润未沾农亩，威先到旅衾。
马蹄行见迹，鹤发此羞簪。
爱洁慵施帚，思烹预涤鬵。
难收俱碎璧，漫想辟寒金。
飞瀑倾台岭，惊涛过越浔。
兆年能作瑞，泽物岂无心。
气象符神设，阴阳顺斗斟。
护梅偏拂拂，欺柳故森森。
樵坞如迷失，渔蓑重不禁。
积迟唯濬壑，白早是高岑。
炉饮聊堪御，楼观恐不任。
当今平坎亚，免使有崎嵚。
第止尘心渴，谁开冻口吟。
梅州才素逸，藻思众尝钦。
高唱俄摅发，终篇绝丽淫。
更兼和密霰，并好爽烦襟。
属和仍鸿笔，珍藏胜楚琛。
正声都欲写，抽曲入瑶琴。

平生怀古哲，所趣背时人。
饿死不巧宦，力行惟庇民。
风波方满眼，霄汉欲谋身。
山水得一县，松筠为四邻。
分安篱鷃悦，机少海鸥驯。
道义闻君久，襟怀类我淳。
盍簪何太速，倾盖似非新。
交向篇章定，情缘里闬亲。
胸中都绝介，席上竞夸珍。
他日摅长策，相携献紫宸。

邦君今刺史，光禄古名卿。
况是三台后，仍兼二事荣。
才猷希世出，议论一时倾。
文焰长千丈，诗锋锐五兵。
量形沧海狭，气与素秋横。
官路紫朱竞，公心绂冕轻。
金华推美郡，铜虎惬专城。
半岁开尊府，休风变细甿。
堂阴空昼讼，桑野劝春耕。
每布诏条暇，间携宾从行。
江山寻胜地，笳鼓拥游旌。
好景樽前挹，新篇席次成。
双溪兹壮观，八咏昔虚声。
治状称尤异，宸衷眷直清。
势应非久次，代岂俟终更。
卓马朝将近，元龟德素明。
丰功增阀阅，旧物取钧衡。
属吏谁堪恤，孤踪此最平。
下科逾十稔，薄况甚三生。
尚壮羞干没，虽驽愿使令。
斯辰如贲饰，吾道定蒙亨。
辄取盐车吭，聊逢伯乐鸣。

忆昔初登第，公时再镇杭。
诸生尽宾礼，贱子正亲丧。
顾在齐衰下，难瞻棨戟傍。
无依绕树鹊，欲进触藩羊。
岂谓二千石，容趋数仞墙。
襟怀一虚接，位貌两俱忘。
复坐蒙严诲，穷居庇末光。
寒踪深退省，感遇剧中藏。
俄解武林印，复怀吴郡章。
重经所憩杜，俯近必恭桑。
政续前遗爱，州存旧大纲。
风骚揖韦白，术业驾龚黄。
众有台衡议，朝推治状良。
栋材抡杞梓，庙器荐圭璋。
车马还非远，冥鸿趋莫量。
傥来轻弁冕，思去傲沧浪。
俞诏优贤降，安车就第康。
鸿枢辞密辅，碧落应文昌。
世外风波息，斋中日月长。
静怜诗酒地，回笑利名场。
愚也生无似，公乎惠未偿。
昨官从一掾，去德越三霜。
逖听解华绂，末由称贺偿。
旅巢今甚迩，恩馆密相望。
倾仰心摇旆，兢惭背负芒。
功成何以祝，五福具无疆。

天子首除全蜀尹，近班亲问治才长。
辅臣皆曰明公可，出守当令远俗康。
拥节两川曾不扰，剖符千里定为良。
图书溢目延丹禁，印绶垂腰制一方。
紫诰忽来双雨露，锦城重去五星霜。
望尘骑走儿童竹，夹道壶倾父老浆。
坐啸楼台万山碧，行春车马百花香。
西南每往临藩屏，前后多归入庙堂。
那比小侯论岁月，即陪元宰燮阴阳。
无劳青史夸京兆，今代成都有赵张。

朝野清风五十年，更留政绩与民传。
全家只饮东阳水，自古无如太守贤。
手把耕犁农业劝，足投庠校士风迁。
弗容惠爱终三载，倍使罢穷恋二天。
来暮井闾存昔讼，去思亭观有新篇。
倾城幼艾方遮道，尽日旌麾不得前。
尘土想趋层阙下，梦魂犹忆两溪边。
吾君正欲登耆哲，未放收身到地仙。

学士声先压并游，词源浩荡浸昆丘。
九重紫殿三题就，万里青云数刻收。
天子临轩名第二，春官奏卷等俱优。
翰林试笔寻挥写，册府讹文倏校雠。
京邑纷华非所好，乡邦偃宴得其求。
始看别酒倾同舍，早听欢谣载两州。
严诏飞来批凤尾，近班归去立螭头。
一年父老漫留寇，四世公台将至彪。
即日金銮开步武，往时驷马减风流。
蹉跎旧掾瞻行色，渐老从军祗自羞。

玉勒双牵名騕袅，锦章轻叠瑞麒麟。
三朝丞相迎恩赐，万岁君王宠诞辰。
将命彩衣宣汉礼，拜嘉香案望尧仁。
太平致去今无迹，造化裨来昔有神。
社稷一言尝定策，色辞九鼎但垂绅。
乾坤不负谋谟力，日月难磨富贵身。
封国连纡六金印，乡邦阻驾两朱轮。
行追前训还英衮，再领群生入大钧。
聊借寿樽倾北海，久叨宾馆祝平津。
却应从此天文里，遂指台星作老人。

县南山水秀且清，天地坯冶陶精英。
有唐刺史昔行县，访寻洞穴为寒亭。
屈指于今几百祀，磨崖字字何纵横。
相随栈道倚空险，来者无不毛骨惊。
我此三载迷簿领，有时一到□余情。
娱宾烹茗遽回首，孰知亭侧藏岩扃。
成纪同僚到官始，居然心匠多经营。
乃知物理会有数，繄天通塞因人成。
鸠工畚筑忽累日，旷然疏达开光明。
初疑二帝凿混沌，虚空之□罗日星。
又若巨灵擘华岳，溪谷之响轰雷霆。
大岩既辟小岩出，壶中之景真其□。
洞门春风刮人面，其中安若温如蒸。
累垂石乳似刻削，周环峭壁无欹倾。
旧梯既去小人险，新径之易君子平。
临流又广□方丈，叠石缔宇为轩楹。
于嗟土石□□□，无情一旦建时荣。
方今出震□大器，鼎新基构清寰瀛。
我愿天下无冻馁，有如此穴安生灵。
不烦吹律而后暖，千古宜以此为名。

地胜难湮没，规为假手通。
凿开千古意，倾出一壶空。
煦比鲛人室，寒消朔吹风。
从今县图上，此景浩无穷。

荆山有奇璞，贵乃和氏俦。
连城讵云多，一视以为优。
携挈向都市，光彩倾天球。
虽无指瑕累，顾得千金售。
惊诧遽自反，闭匿成千秋。
岂忘待时意，欲往仍迟留。
凡目陋至宝，后生异前修。
苍蝇矧多变，珉石仍先收。
万一人我欺，永为神物羞。

清溪浅褰裳，嘉树大盈抱。
古寺向百年，地幽景冞好。
连峰拱苍翠，秋雨洗穹昊。
客至登高楼，西风动衰草。
雄豪昔未遇，饭粥殆将老。
岂知风云期，草昧及天造。
杖棰城下邑，倾囷载金宝。
良知积困约，固不慰枯槁。
铭勋久犹存，余烈漫浩浩。
空余祇树园，常此伊蒲祷。
阶除稍芜没，梁栋乍倾倒。
顾览为徘徊，物化那能道。

清溪浅褰裳，嘉树大盈抱。
古寺向百年，地幽景冞好。
连峰拱苍翠，秋雨洗穹昊。
客至登高楼，西风动衰草。
雄豪昔未遇，饭粥殆将老。
岂知风云期，草昧及天造。
杖棰城下邑，倾囷载金宝。
良知积困约，固不慰枯槁。
铭勋久犹存，余烈漫浩浩。
空余祇树园，常此伊蒲祷。
阶除稍芜没，梁栋乍倾倒。
顾览为徘徊，物化那能道。

兹山本无玉，而有昆丘名。
若人东南秀，遂驰终古声。
蓝田亦若初，荆山高不倾。
嗟嗟九原骨，千年不重生。

献岁发春阳，青炜焕城邑。
群公三朝暇，冠盖如云集。
主人高阳老，馔客素丰给。
开门陈壶觞，从使来者入。
春盘具柔蔬，香稻进玉粒。
高谈剧倾波，纵饮甚啜汁。
战棋效军实，度曲俪风什。
欢穷罍不空，顾惜驰景急。
东风卷初雨，泱漭天地湿。
震雷动龙蛇，稍复离幽蛰。
而我独何为，无闻既三十。
人生行乐尔，身外非所及。

毛生重九鼎，剧孟雄敌国。
布衣未易轻，壮士多感激。
遍读近古书，仰求当时人。
胶弦非工声，直钓良苦辛。
举世无与游，行且三十春。
岂乏富贵士，相视犹埃尘。
屈指东诸侯，侧闻廷中臣。
霜毛九皋鹤，绝足大野麟。
往者移太常，正气横苍旻。
连翩少垂翼，浩荡俄纵鳞。
天衢自兹亨，要路实有津。
谏疏必焚草，王言粲如纶。
云霄入顾眄，方牧宁逡巡。
岂惟国忧贤，固是材致身。
南金一销铄，荆玉成缁磷。
少留股肱郡，不废廊庙珍。
道悠任逾重，文雄声益振。
指掌五代论，藻鉴盈门宾。
信陵虚左乘，程子倾盖亲。
意气已然诺，许与忘旧新。
孤剑虽蒯缑，丈夫不羞贫。
愿言敝缊袍，试托狐貉邻。
往无鲍叔知，那识夷吾仁。
毋令箕山客，洗耳兹水濒。

昔贤常夺鬲，彼圣犹伐树。
物情喜崎倾，直道每龃龉。
况兹浑浑川，翻覆不可据。
风波一生忧，忠信多逢怒。
阴虹架层云，雨气生寒冱。
操舟虽云神，失势嗟已屡。
早师漆园学，一悟南华趣。
理会定无闷，神全谅何惧。
吾道乘桴浮，斯文以筏喻。
仰止金玉章，涣然谢烦虑。

高堂面虚无，水色照群有。
不知归流永，但见来帆久。
苍翠前后山，起伏龙蛇走。
荒芜六朝旧，独此存不朽。
凉风西北至，萧飒惊户牖。
秋意倏已高，玄蝉嘒衰柳。
主人厚宾客，嘉赠随所取。
爽豁破萦纡，高凉谢尘垢。
开筵穷日影，玉斗湛清酒。
长歌激梁尘，烂醉颇无负。
羁游屡飘荡，攀援每迟后。
数公倾盖欢，夙昔故未偶。
夜阑天正黑，出户揽星斗。
明发复殊方，行行但回首。

帝都冠盖区，百吏鲜闲暇。
学省独优游，儒冠足休假。
腊前辱飞书，雨后果迂驾。
远道靡告劳，心期莫予诈。
三年坐穷山，物色多可讶。
鹤林失昭师，演门吊两谢。
素交怅倾盖，陈迹空怛化。
孤吟不逢人，默坐常逢夜。
朱丹亲簿领，虫旱视禾稼。
全人犹瓮盎，薄赋兼倓幏。
君来慰何多，高论听虽乍。
雄风快披襟，佳境逾啖蔗。
从容外形骸，约略陈酒{炙火=肉}。
寻芳问名园，临溪陟累榭。
数称滍阳叟，谓实庞公亚。
昔闻固已多，今得逾可诧。
龙门走清洛，伊水共东下。
旧都富形势，时卉芬兰麝。
云峰会深入，芳草正可藉。
乘兴宁有穷，归马何当跨。
小官畏绳墨，跼蹐甚缰靶。
苟无咫尺书，限此十数舍。
举头怨鸿鹄，羽翼不我借。
终更行有期，屈指计秋夏。

浅智惮远谋，弱力量所任。
进途远朝廷，退迹违山林。
代耕抱微愿，儋石安素心。
小官慕既往，有道念在今。
问津自南郭，治舟溯清浔。
鼎鼎去乡悲，冷冷游子吟。
凌风卷晴绿，乔木庇高阴。
黄鸟相喧呼，嘉鱼一浮沉。
晨昏偶素月，信宿在青岑。
所遇多可欢，离念颇用侵。
嵯峨天门高，浩荡瀛海深。
髦士相提衡，精义穷幽寻。
顾余倾盖交，问我瑶华音。
戒车辱祖道，赠策怅分襟。
简书甫祗畏，僻陋方滞淫。
摇怀日三秋，寄情望归禽。

结束溯都门，欢言瞻上东。
宿舂不成装，徒御殊匆匆。
倾城千万人，髫稚随老翁。
揽袪强我留，路隘马不通。
志微术无多，举动非材雄。
畦隧不知拙，雕朽宁谓工。
尚怜畎亩民，欲使衣食充。
吏课才第六，名品出下中。
岂期此邦人，念我如豳风。
竟惭不赫赫，用底书成功。
人事非有常，物变何必终。
移是趣日新，应谐犹不穷。
耻为坚白辩，判别僻与衷。
由是知命来，但觉心源空。
思君天材异，汗血流骠骢。
定交既非晚，接武昆瀛蓬。
岁月使人惊，冠带昔儿童。
别离过三秋，会合今复同。
新诗思何深，清月醒困蒙。
相哀蹇无成，为客谢诸公。

世乱争斗繁，废兴不可载。
磨灭几何人，独兹有余爱。
空同气雄武，燕蓟风慷慨。
曾是鞍马间，而为治民最。
桐乡旧墟好，岘首遗碑在。
岁久梁栋倾，地荒松栝大。
古今犹过隙，俛仰成百代。
咨嗟畎亩勤，勋业非永赖。

君家庐山南，云水当户庭。
丈人悬安车，鲵齿头发青。
吏隠粟三釜，翻书十二经。
胡然辞羁旅，大江急扬舲。
太史司马公，老成兼典刑。
周南叹留滞，武库森长扃。
叩关起九州，授简欢真詅。
自兹访都邑，乘兴及郊坰。
清洛湛寒玉，嵩高环翠屏。
宫观想旧躅，丛祠记遗铭。
俗物不挂眼，俚言谁载听。
毕事黄鹄举，翩然问长亭。
念昔始相从，子少予壮龄。
定交自倾盖，结好深鹡鸰。
放怀脱羁馵，高论穷杳冥。
纵博恣叱枭，极饮常虚瓶。
后会十五年，见子云龙廷。
官书职雠校，旧简同编硎。
瓠落无所容，柘弹缘蜻蜓。
河梁一分手，南北如漂萍。
岁月不肯留，瞬息无暂停。
跳丸指飞鸟，急雪看凋蓂。
壮怀益漫漫，衰鬓成星星。
劳生百年间，所恃七尺形。
从衰得老病，讵足称最灵。
而君复何为，疲苶非康宁。
目视乱白黑，奇疮出潜丁。
饮肠日以狭，永夜甘独醒。
南方多奇药，芝术余芳馨。
引年亦多术，何必非豨苓。
往昔志读书，苦心过聚萤。
期以怪幻闻，岂只辨文鼮。
斑白乃自悟，有为皆浊腥。
古来豪杰士，蒲卢祝螟蛉。
埋骨蒿艾间，鬼火犹青荧。
孰知出宇宙，浩荡浮沧溟。
翳昏照白日，幽蛰惊迅霆。
道心不可传，法语容亲聆。
怀君意无涯，永望几涕零。
寄书南飞鸿，矫矫双翅翎。

丈人发如漆，筋力不知老。
七十置官归，时人以为早。
多公逍遥志，所向豁怀抱。
虽云容膝安，不减专城好。
忘机睨云水，寓兴植芳草。
世故不经听，尘轨从却扫。
壮子官瀛洲，济美擅词藻。
亲欢适为主，家事意承考。
古云陶渊明，避俗非达道。
息交以绝游，自处何枯槁。
公为乡先生，里邑每倾倒。
一言可镇浮，不啻千金宝。
宦游失门户，驽蹇悲栈皂。
祝身得如公，每食心再祷。

清池堪百亩，珍木多十围。
灌泉昔未盈，移树今更肥。
境豁自心匠，宴游及韶辉。
居然坐高斋，不减临郊扉。
青旗贳冻酒，春服成单衣。
游人半童叟，好鸟偕鸣飞。
彤襜照银章，宾从相因依。
置觞面高轩，密坐罗芳菲。
清笳急鸣鼓，红妆耀迟晖。
澄潭止可鉴，画檝相与挥。
曳裾载笔简，自顾才也微。
之子倾盖贤，赏心谅云稀。
长歌善必赓，旧令繁勿违。
徒令夕阳暝，不醉终无归。

儒术喜迂阔，学官每留滞。
君侯诚百一，才智两自异。
新书三十章，慷慨天下事。
每闻一篇奏，左右称万岁。
峨峨蓬莱山，册府上帝秘。
䌷书必英才，念子方历试。
前此三数公，致身自容易。
心知青云路，已识翰飞地。
岂独铅椠间，是正琼瑶字。
顾念倾盖交，寂寞弹冠意。

衰老不择交，倾怀未尝悔。
非吾相知心，亦有中获罪。
谁能若楸柏，雪霜不变改。
自念孤剑心，炯然镇长在。
识君始恨晚，及此将十载。
相与忘形骸，依然见乐恺。
翔凤刷羽仪，天真辉文彩。
清泉濬长源，滥觞已自倍。
乘间辄相过，慰我胸傀礧。
使我意轩昂，脱我中心痗。
今君官南州，扬帆尽淮海。
腰绶盘青緺，儿衣间缯彩。
兰羞当及时，倚门方有待。
一值归飞鸿，寄声尚无怠。

伐树圣不忧，夺鬲贤不羞。
士生志四海，外物非预谋。
乘流既孤逝，择荫方暂休。
俱非田园归，而愧乡党投。
卜室远人境，开门面良畴。
车马寂不喧，水火仍易求。
主人邦之良，高义逾九秋。
倾盖仍旧交，食薇亦愿留。
如何干旄诗，千载令更酬。

三川帝王宅，二周冠盖都。
上毫米德化，多士盛中区。
是年诏有司，使献贤能书。
传纳事匪易，吾与夫子俱。
率马仰骐骥，治玉惭礛{石诸}。
同舟共艰难，倾盖聊欢娱。
浮云俨高冠，白雪纷长裾。
驰辞若波涛，掌握皆明珠。
诋诃讵敢然，倚办实有须。
从子骖之靳，相与步骤趋。
棘围似南宫，大暑临通衢。
不遗老成人，颇多君子儒。
丞相顾而叹，里闾共称誉。
狂士或妄谈，众人皆揶揄。
至今颇自矜，快意胜过屠。
不言世所无，请问谁弗如。
微官苦绳墨，离别天一隅。
向风愿相从，不及单飞凫。
云中多宾鸿，河中多鲤鱼。
契阔诚未忘，寄声当勿疏。

武皇听歌长太息，倾城不难难绝色。
连娟修嫮果自得，三十六宫宠无敌。
君不见孝宣既没王业衰，优游时事牵文辞。
延寿丹青最叵信，无盐侍侧捐毛施。
此时昭君去宫掖，边风侵肌雪满碛。
穹庐旃墙烧{𪸩车=鼎}蠡，琵琶怨思胡笳悲。
犹怜敌情不消歇，子孙累世称阏氏。
传闻汉宫翻可愁，纨扇绿衣长信秋。
燕啄皇孙两凄恻，当时无事成深仇。
覆杯反水难再收，深渊瞬息为高丘。
尘沙萧条猛虎塞，边民独记和亲侯。

杨侯论诗销我忧，昔岁相逢偕旅游。
梁多长者不虚语，倾盖结交子所求。
三年契阔意不展，叹彼栖栖为薮幽。
穷愁著书亦自足，有策肯说东诸侯。
长安富贵易反掌，末路功名犹捶钩。
天公于予岂爱惜，由来万事非人谋。
阴风朔雪五湖冻，岁穷高卧思同裘。

清濠环城四十里，蒹葭苍苍天接水。
使君褰帷乘大舸，观鱼今从北阙起。
开门渔师百舟入，大罟密罾云雾集。
小鱼一举以千数，赤鲤强梁犹百十。
浊醪赏功倾瓦壶，公言锡爵争欢呼。
余人不及色沮丧，数奇天幸相贤愚。
浓云吹雨寒萧散，置酒移船泊前岸。
暴殄天物古所矜，谁道于今为壮观。

鄙夫开年便四十，白发垂颐眼眵涩。
不甘老态日见侵，自计多忧诸病集。
待诏侏儒饱欲死，囊空有时都绝粒。
丈夫立气须激昂，岂能中夜牛衣泣。
朱门贵人那易见，后生美仕尤难挹。
敝裘败屦欲安往，蹭蹬通衢还独立。
贾侯游从久不厌，孙君风谊今相入。
由来大瓠矜濩落，尚喜灵珀勤收拾。
暮通水火并邻居，巷无牛羊时屡及。
泛爱已许金石坚，觉我衰迟情汲汲。
清霜著屋万瓦明，白月当空北风急。
排门上堂童孺欢，青灯照书简编缉。
纵谈自尔外形骸，虚舟不值呼张翕。
赤桐烧酒倾玉杯，念君屡空此遄给。
葡萄紫熟梨甘津，寒葅盈盘更啜汁。
酒肠虽狭底能足，邂逅欢娱论串习。
百牢九鼎亦尽空，金带玉符谁等级。
三更还家灯火断，浩气凝虚荣都邑。
斗杓落北草木死，层冰凝水鱼龙蛰。
何时春雷起霖雨，宿云温媚天衢湿。

青楼高高危九衢，朱栏画栱相倾扶。
佳人当轩玉不如，红帘翠幕深沉居。
危弦促柱鸣笙竽，哀音感耳心意舒。
浮云不行飞鸟徐，游人驻车马踟蹰。
嘉肴桂酒白玉壶，浩唱烂醉何所居。
乐极哀多盈必虚，世故万变谁能图。
飞鸢堕鼠残诸虞，里闾豪杰何时无。
茂陵老儒空叹息，曲突徙薪才赐帛。

九月霜降公堂成，江侯寄诗求所名。
定名揣称事不易，以予朴直言必诚。
百词号呶词组决，十役漫汗一教行。
令乎于此有余裕，堂以效实非无形。
庭罗芳草寒转碧，池有鱼鸟闲不惊。
左经右律给啸咏，雨轩风槛含秋声。
今我不乐岁云暮，蟋蟀在堂鸿雁鸣。
主人爱客岂有极，助尔美酒长河倾。

铜墨非君志，仙凫为我来。
三年话倾盖，十日算衔杯。
许与羞垂白，飞腾指上台。
倚门方有待，未觉厌京埃。

江黑暮潮生，云深骤雨倾。
风波两舟语，灯火一川明。
短夜苦难曙，羁怀方未平。
空怜梦中路，依约尽归程。

长路见秋月，空江连夜明。
吹箫不能寐，举酒递相倾。
贾客或垂泪，羁人多失声。
湘弦苦沉绝，曲尽一含情。

帝车旋北斗，驰道绕青松。
银海浮双阙，虞渊顿六龙。
深思倾杞国，遗恨泣华封。
述作无忧事，灵台与辟雍。

避世长梧子，居贫五柳生。
清秋葛衣薄，晚日浊醪倾。
雨蝶轻犹舞，风蝉凉不鸣。
淮南摇落早，倚树不无情。

巴蜀穷天险，惊君便向西。
长年劳贾勇，悬度约轻赍。
行止千金子，艰危万丈梯。
自怜倾盖旧，即事复睽携。

病卧湘滨面岳山，每听鸣鹤忆苏仙。
三苗地阔横千里，五岭泉分会一川。
门有雀罗甘弃置，人今舞袖足回旋。
梁公孙子丹青似，倾盖欢然秀句传。

自无筹略预材难，非有文华聚笔端。
涉历羊肠迷坦坦，穿联鱼目愧珊珊。
岳猿听久堪头白，林实尝来厌齿酸。
葵藿倾心由物性，日边依约见长安。

蘧公四十九年非，万事当须向老知。
材者不如愚者乐，前人多作后人资。
羡君黄发初倾盖，矜我迷津数赠诗。
听话朱陵仙府事，慨然清啸一伸眉。

自愧专城无到客，今晨锡宴喜君同。
诗言泮水始可与，酒胜邯郸长不空。
但有葵心倾日下，待看云瑞起封中。
高车清兴底易尽，怪似林间束缊翁。

江海分龙不计年，异方倾盖意欢然。
壮夫白首惊相问，浊水清尘默自怜。
万事过前都是梦，一杯相属独非天。
得朋正复同心士，赋咏能忘垂陇篇。

天禄图书一岁开，五云迟日近蓬莱。
后生得见灵兰策，贵客都倾内外台。
不似羽陵残蠹简，正如金谷聚英材。
论诗老去无情思，况是阳春未易陪。

大帆如翼画江来，鼙鼓声干虺虺雷。
洛水登仙惟李郭，兔园延客得邹枚。
寄书上有加餐饭，倾盖何时数举杯。
想到石渠寻旧境，秋花著子遍庭槐。

檐前老竹生无数，座上清风处处来。
俗客不知看好鸟，红尘无复污苍苔。
儿童戏扫黄金影，茗饮时倾碧玉杯。
会待秋霜坚草木，简书羌管倩人裁。

贵公孙子族关西，失路青冥翅羽垂。
当世朋游皆父行，古人方略足肩随。
薄材老去欢倾盖，直气交新喜尽规。
满目江山屡回首，白云流水付心期。

雨濯苔衣水镜明，风摇荷扇露珠倾。
空堂送暑萧萧意，高树吟秋恻恻声。
笑以稻粱邀鹤舞，莫将钟鼓使鱼惊。
烟云岑寂埃尘绝，颇爱孤舟尽日横。

历数归真主，乾坤仗义兵。
南夷长后服，下国怨西征。
麋鹿荒吴苑，梯航聚易京。
春螽那恃力，朝菌欲长生。
雷雨随金鼓，鹰鹯起旆旌。
灵旗穊牛斗，白羽射欃枪。
散地人谁保，连甍火彻明。
晨门迎短棰，死骨断长鲸。
父老前流涕，农夫未释耕。
将军荐牛酒，恺乐会韶韺。
虢灭虞何恃，崇亡纣亦倾。
一戎终薄伐，再驾就升平。
旧邑更修武，行宫即顾成。
奎芒垂篆刻，天质望氛清。
羽卫严丹极，潮音接化城。
欲回江海水，都作颂歌声。

扬越旧秦兵，苗颁尚禹征。
初惊一使任，那用万人行。
友户凝昏祲，沧波触骇鲸。
越裳无信息，铜柱定将倾。
服岭东南尉，戈船万里程。
江通夜郎道，秋入伏波营。
插羽频封檄，驰轺屡请缨。
介鳞悲物色，猿鹤怅民生。
几日封京观，归时卷旆旌。
休闻七科戍，无用五阳兵。
海国犀牛远，南琛紫贝轻。
平生一长剑，岁暮望欃枪。

绝境可遗老，清心仍去邪。
楼头喧燕雀，川面动龙蛇。
碧瓦浮烟素，朱甍丽日赮。
倚风时坐啸，乘月更吹笳。
庭樾交倾盖，池房杂舞髽。
凉秋乘爽垲，吉岁验污邪。
厨酿全欺鲁，儿歌习陋巴。
林珍饷桃李，溪饭列鱼虾。
胜赏须神会，浮名祇盗夸。
谁能贪课最，本自学禅迦。
羁旅枝栖鹊，田园舍负蜗。
萧条看白鬓，早晚得丹砂。

频年洛阳道，秋月照征车。
关口朝烟上，伊川晓日初。
舣船看饮马，投策数游鱼。
蝉嘒随林静，钟鸣应谷虚。
夙龄怀胜尚，吏役久愁予。
及此娱山水，翻知喜简书。
名都士渊薮，盛德世璠玙。
羁旅如倾盖，詹言兴有余。

阳月方开旦，商行接素秋。
声华临盛际，勋业动前修。
旧物诗兼礼，公望砺与舟。
谏行扶庙算，威克弊邦雠。
翻欲危晁氏，皆能苦绛侯。
孤城虽莫可，具美亦谁侜。
北关虚前事，南冠记昔游。
客惟论药饵，书不号穷愁。
迥有闲中趣，高于物外求。
宾朋依白傅，润泽借裴休。
跂也身方族，时哉岁欲遒。
愁无缩地术，赖有置书邮。
理楫王猷拙，称觞小陆优。
倾心日夜急，滚滚大江流。

少无风力致云霄，老寄东藩愧节旄。
涉境已怜清济涸，开门犹喜岱山高。
智微黑蚁穿珠窍，术异游鱼出鼎膏。
思古循良深自叹，视身尸素欲何逃。
流光去去车驰毂，过事新新海驾涛。
屈指家声欢上客，惬心风什幸诗豪。
青春小圃饶佳卉，迟日芳樽付浊醪。
倾盖强君留一醉，相看前路钓连鳌。

梧上生枝复隔年，白头倾盖两欢然。
满城童子垂髫发，竹马羊车戏路边。

麦苗出陇渐渐绿，花树迎风浅浅红。
欲就白杨倾一酌，竟无人可暂相同。

风摇羽扇露盈盘，卷卷翻翻欲定难。
醉眼波心欢有遇，水仙倾盖正相看。

武仲高材笔不休，相逢倾盖复离忧。
黄河赤鲤强三尺，他日无烦数置邮。

八郡湖南使，棱棱尽有名。
刑台本乡旧，漕府忝门生。
吾戚饶风力，伊人最直清。
预知相见日，倾盖便投城。

莲花瓣里可撑船，一月映成水一川。
人把水心和月浄，莲花贮月水倾船。

路入苍烟九过溪，细穿岩曲到招提。
天分五溜寒倾北，地秀诸峰翠插西。
凿径破崖来木杪，驾泉鸣竹落榱题。
当年老默无消息，犹有祠堂一杖藜。

龙节颁新命，鸾台辍侍臣。
诏开都督府，寄重老成人。
四纪文章伯，三朝富贵身。
指麾清剧部，谈笑动殊邻。
丽正裁书久，承明厌直频。
银黄乡路昼，襦袴属城春。
冠盖倾吴会，旌旗照海濒。
溪藤闲得句，雪舫夜留宾。
梦想依青琐，风流喜紫莼。

倾城追逐艳阳天，上巳清明节序连。
桃李光阴足骀荡，湖山风月更鲜妍。
谷中答响飘新曲，波底妆光飏彩船。
迟日未西人已醉，绿杨柔弱舞秋千。

季夏德阳盛，炎赫恢洪𬬻。
俄然积阴来，直掩造化枢。
蒸云满乾坤，澍雨倾江湖。
昼夜不停洒，动植宁得苏。
深虞垫地轴，遂恐沈日车。
火官弛权纲，朱鸟忧沾濡。
薰风阜民物，反逢怒飚驱。
川盈浩无津，龙卧埋深淤。
晦雾拥城门，惊澜起康衢。
虽经禹力勤，尚畏赤子鱼。
丛兰委泥滓，祥木掩蒿芜。
罅漏生广厦，浸淫矧吾庐。
涩藓上明镜，蠹腐盈缣书。
墙茨渐衣绣，网虫竞缨珠。
螺蚓恣缘绕，蛙黾争讙呼。
幽人志自苦，阴处情难舒。
忧颓讵安席，避溺思乘桴。
安得赤帝悟，却使政令敷。
尽屏沴祲昏，大明升震隅。
六合仰清光，九州免沦胥。
四序各有主，一物长欢娱。

忆昔为小官，位卑职易营。
朋知喜其勤，民口亦见称。
中间忝台谏，已觉言难行。
然赖识者恕，尚谓无欹倾。
数年忽遭遇，用大过其能。
名虚称不实，任重力难胜。
具瞻不可欺，举动招讥评。
士论固不与，自知亦甚明。
禄厚难报答，徒滋骄侈萌。
子孙忘艰难，服用饶夸矜。
清白素风减，冗长浮费增。
亲旧多责望，厚薄贻怨憎。
贫贱胜富贵，古语信可凭。
请病蒙罢免，方幸忧责轻。
俄复统一道，抚民帅边兵。
寇狂适偃蹇，民疲未苏醒。
胜负系司命，休戚及群民。
细务委将佐，大事禀朝廷。
所禀有违从，委择有不精。
差失虽毫厘，致败或丘陵。
殒身何足道，误国玷家声。
可不常惕惧，临渊履春冰。
庶几免危溢，书此为心铭。

宝运兴王国，真贤降帝庭。
乾坤深毓粹，河岳共储灵。
庆泽贻谋远，光华变世丁。
精心该古学，夷步涉仙扃。
虎变腾彪蔚，鹏飞绝窈冥。
畋占渭滨兆，梦肖傅岩形。
姬旦兴周典，桓荣授汉经。
四聪延启沃，百辟仰仪刑。
金节临全魏，天声震北溟。
仁恩宣雨露，威令肃风霆。
玉垒兼前好，黄枢冠旧厅。
出封仍衮职，开国直龙廷。
乐育先儒学，忧勤察讼囹。
谈宾延白屋，卫剑匣青萍。
体貌师臣贵，功名史笔青。
朝廷方倚重，民物傒图宁。
大厦容栖翼，洪锺谢寸莛。
徒能继舆颂，倾意祝遐龄。

拙宦身何补，谋生术不高。
履霜惭践屐，察俗念同袍。
独鹤寒先警，哀猿夜更号。
凄风猎兰蕙，浓露湿蓬蒿。
故国荒三径，南冠叹二毛。
使轺违右蜀，贤里隔西豪。
吾友真时杰，斯文敌楚骚。
一官曾共守，多难适联遭。
讽咏餐忘味，赓酬夜费膏。
倦禽慵择木，涸鲋羡游濠。
交分穷弥笃，相思梦亦劳。
未能抛假绶，何计理行篙。
老去情难展，忧来首独搔。
书勤空系雁，河广讵容舠。
郡僻稀民政，科繁属吏曹。
饭粳吹玉粒，尝蟹擘金螯。
治性亲黄卷，蠲愁仰白醪。
任真倾肺俯，共醉沃醨糟。
夕惕持新禁，年凶减众遨。
光阴徒汩汩，怀抱慎忉忉。
归隠输陶令，参禅学李翱。
因君破蒙滞，遣兴彊含毫。

乘春寻洛社，不惮路岐长。
盈畹花如笑，倾都客若狂。
山林多寂寞，朝市太奔忙。
不似安车老，优游适四方。

感时情绪已难禁，况复怀贤恨愈深。
鸦噪晚林催远客，云藏夕照弄轻阴。
松筠自信凌霜操，葵藿长倾向日心。
同志飘零山馆寂，欲沽芳酒与谁斟。

出郊尤喜雨初晴，洗出川原物象明。
楼影半藏高柳外，池光遥与绿萍平。
鸥驯长近朱阑戏，民乐争随画隼行。
主礼自忘台鼎贵，芳尊尽日许同倾。

古祠清燕敞虚堂，乔木森森昼景长。
池面雨来荷助响，席间风细篆生香。
乌纱倾侧朋簪乐，翠縠翩翻舞袖长。
牵俗自嗟行役去，阻陪千骑醉瑶觞。

碧落无云玉鉴飞，净中毫发了能窥。
光随酒蚁斟银榼，彩莹歌人发瓠犀。
露重已从巾角垫，轮倾欲把斗杓携。
醉狂直好探蟾窟，安得陵空万仞梯。

归日天恩赐画船，倾城士女尽迎观。
园家连夜惊筠笼，为趁明朝献牡丹。

时奉清欢消鄙吝，真同寒水涤尘沙。
尊倾玉粒醅浮蚁，丛合金英菊有花。
湖面烟霞如泽国，波心亭馆似仙家。
四时风月皆堪赏，不独霜前爱物华。

皇天不憗遗，圣制极哀荣。
辽海千年去，明堂一柱倾。
赤松违素志，白日闭佳城。
康济无穷事，皆为后世程。

龙盘虎踞争岧峣，长干窣堵当中标。
几年遐想入清梦，秋杪登攀英气飘。
因思此塔屡成坏，相传起自阿育朝。
宿缘土面获今报，八万四千成一朝。
列在中华十有九，惟兹末后名方昭。
自从五凤例遭毁，下逮咸和才可条。
牛停金像既希有，水泛铜趺如默要。
太元末年刘慧达，四顾异气山之椒。
三函中出三舍利，圆正光洁如琼瑶。
数层宝势仅增立，梁诏方且铺根苗。
陈亡火烈复堙坠，兴废岂亦随所招。
伟哉天命集真主，汤霓武旆澄氛妖。
六幽葵藿向尧日，千仞凤凰仪舜韶。
太宗继志符节合，章圣游文金石调。
诗书仁义溢庠序，佛老余教通逍遥。
祥符庚戌感光瑞，累岁九成凌紫霄。
迄今八十有二载，香火瞻奉倾𫠜髫。
群公偕我蹑危级，放身物外情何超。
心闲不逐去帆动，量廓那知空界辽。
奇峰万点逼冬瘦，江水九道来迢迢。
共欣华旦此缘胜，大千永峙为津桥。
兴余更就竹闲饮，妙音盈耳成长谣。

西北有招提，洒然尘垢外。
兹游久未遑，欣与高轩会。
邃室俨图画，危亭隠松桧。
逍遥步荒径，蓊密拂轻盖。
开冬含余清，幽律惊爽籁。
行行转城隅，亭午云容晦。
六朝三百秋，览迹增悲慨。
金舆成寒灰，簪笏散烟霭。
龙沈景阳井，栏刻惟存戒。
更余三品石，默默冷相对。
我视此邦倾，如鱼自中溃。
民财尽锱铢，民命轻草芥。
三阁与十宾，积累成大憝。
昔人赋黍离，摇摇发行迈。
偶来牵我思，已涉南荣诫。

餐霞积金峰，行年五十六。
身轻旷世龟，眸莹新生犊。
偶乘飞凫来，就我檐下宿。
倾盖如久要，片言会心曲。
嗟余亦何有，所慎止能烛。
乍聆屑霏霏，虚室增兰馥。
仙经累万卷，学者纷麻粟。
大车循垣途，几人契华毂。
赤水遗玄珠，离智不能烛。
延章洞秋石，应手黄芽熟。
先生得何深，清名达尧屋。
优诏辞窐衡，太平高逸躅。
阴功期三千，余事付神箓。
腊穷一雨清，归兴蔼幽谷。
安期枣如瓜，茅君术比玉。
临行笑遗余，可返鬓毛绿。
屈眴文兜绵，团虬色浮粥。
聊将报齐桃，不俟从季卜。
白云暂去来，碧岭本无辱。
预为明月思，可望不可掬。

叠鼓翻波汴流响，双旌照地秋日晴。
兰陵使君下斋舸，都门送客冠盖倾。
使君去从金马署，颜朱发漆意气横。
十年待诏困囊粟，千骑乞得专名城。
城居虽小地迺大，物众力薄俗喜争。
惠穷迁暴各有术，从来治者难其平。
使君才勇固自许，一州讵足烦神明。
从容谈笑期月尔，坐听道路传能声。
教行民服已无事，乘时豫乐与众并。
惠山荆溪两秀绝，丹毂画隼当春行。
还有歌诗写高兴，宾客谁许从唱赓。

天下贤良选，公车凡几人。
君侯独高第，声实两无伦。
鸑鷟来丹穴，麒麟出九真。
推先东国士，倾动汉廷臣。
未引金闺籍，聊为幕府宾。
还家莫留滞，行看寿阳春。

士有逢辰泰，荣名四十期。
更持使者节，数建守臣麾。
清懿推朝品，慈良号吏师。
修涂方自致，壮志未容衰。
雅尚先知止，归心浩若驰。
君恩宠年至，监尹峻官仪。
缓带金鳞重，安舆紫绶垂。
达尊倾我里，盛观耸当时。
摆落公门事，逍遥野老嬉。
维应爱玉体，五福保期颐。

我本鲁连徒，放迹江湖滨。
强兹就朝列，俯仰羞众人。
初从东观游，尚得文字亲。
晚为大农属，始与俗吏伦。
簿书异我学，勾校违我贞。
有如锻戈剑，而乃驱匠轮。
颠倒失所措，左右迷厥津。
恍不知适从，但欲逃深榛。
独幸良友朋，志尚略一均。
继今三君来，益欣得有邻。
谁云典司殊，舍次密若鳞。
谁云晤语希，牖户日屡巡。
论文必高妙，谈道皆渊淳。
挥弄麈白玉，倾倒巾紫纶。
谓应餍饥渴，宁复辞昏晨。
愿言勿有倦，行即徂秋春。
宦游固难常，出处各有循。
公等其谓何，我意益欲踆。
一朝成契阔，相望楚与秦。
高会不得再，空将寄音尘。

愿见岂辞远，况从吾友行。
清谈开愤懑，高咏听铿鍧。
赤日烦暑却，晚风凉气生。
归鞍任倾倒，莫惜釂余觥。

吾州号多士，今兹见诸生。
自非中正旧，焉识乡里评。
但喜后来秀，纷若春华荣。
高会存故事，工歌追鹿鸣。
劝酬皆嘉宾，杂奏瑟与笙。
何以为子赠，赠子毋骄盈。
一献未足信，要之观厥成。
行矣其自厉，倾耳闻吉声。

高台已倾曲池平，江都宫殿野草生。
隋家事远不须问，淮南非复百年城。

高台已倾池已平，隋家宫殿春草生。
千年前事何足叹，淮南非复旧时城。

风沙敝尽旧狐裘，走马归来过冀州。
闻报故人当邂逅，便临近馆为迟留。
不容倾盖论时事，空寄新诗写客愁。
却望后车尘已合，箫声清断去如流。

四海尚多事，君心属太平。
天胡不遗憗，邦早夺耆英。
柱石倾宫构，盐梅废鼎烹。
斯人无复见，谁意在苍生。

寺压苍厓势欲倾，欢然西度为谁兴。
云随草树萦层岫，江浸楼台点万灯。
坐久不知身寂寞，梦回犹觉气轩腾。
思君城郭尘埃满，相逐寻闲亦未能。

倾家何计效。

淮海无林邱，旷泽千里平。
一渠闲防潴，物色故不清。
老僧喜穿筑，北户延朱甍。
檐楯斗杓落，帘帏河汉倾。
平湖杳无涯，湛湛春波生。
结缆嗟已晚，不见芙蓉城。
尚想紫芡盘，明珠出新烹。
平生有微尚，一舟聊寄行。
遇胜辄偃蹇，霜须刷澄明。
可待齿牙豁，归欤谢浮荣。

在昔皇祐，蛮党交构。
聚为伏枭，起为攫兽。
出人不意，其锋甚锐。
州无敌兵，城无守备。
所在奔亡，贼势益张。
横身捍蔽，爰有晋康。
羸兵数百，摧坚沮敌。
殊死血战，气吞逆贼。
按剑一呼，眦裂吻拆。
凶焰方炽，公方虎视。
人方忧死，饱食鼾睡。
勇如项籍，哀歌恻恻，为虞姬泣。
康州不然，忘其妻息。
猛如敖曹，强梁粗豪，伏藏于桥。
康州不然，坐叱凶妖。
李陵壮夫，终降匈奴，老母何辜。
颜鲁虽贤，所守不坚，大节不全。
奇哉康州，其勇绝类。
以义配勇，其本在内。
不动如山，不倾如地。
何物可摇，何兵可制。
如令不死，社稷所恃。
如令复生，可备宿卫。
佩刀骖乘，势戟殿陛。
用之朝廷，朝廷之纲。
使当一面，胜于金汤。
无疆无界，人迹鬼方。
知有斯人，中国之光。
若斯人者，决不徇利。
肝胆可沥，头璧可碎。
生乎由是，死乎由是。
生亦可贵，死亦可贵。
死而有子，时方三岁。
死中得活，此乃天意。
使世其家，世为忠义。
子子孙孙，永不失坠。
我为此诗，激励万世。

万物皆有性，顺其性为大。
顺之则无变，反之则有害。
禹之治河也，浚川而掘地。
水行乎地中，其性安而遂。
因地为之防，犹恐不足制。
故附之山足，使循山而行。
山不可必得，或原阜丘陵。
水行乎两间，既固而既宁。
及将近下流，山远而地平。
渠裂为二道，河分为九形。
虽暴不得怒，虽盛不得盈。
所以顺而制，归之于沧溟。
后代蒙其业，历世六七十。
凡千有余年，而无所决溢。
国君与世主，岂皆尽有德。
盖繇河未徙，一皆循禹迹。
河道既一徙，下涉乎战国。
水行平地上，迺堤防堙塞。
其时两堤间，实容五十里。
水既有游息，堤无所啮毁。
后世迫而坏，河役始烦促。
伐尽魏国薪，下尽淇园竹。
群官皆负薪，天子自临督。
其牲用白马，其璧用白玉。
歌辞剧辛酸，姑不至号哭。
瓠子口虽塞，宣房宫虽筑。
其后复北决，分为屯氏河。
遂不复堤塞，塞亦无如何。
两河既分流，害少而利多。
久之屯氏绝，遂独任一渠。
凡再决再塞，用延世之徒。
有天时人事，可图不可图。
有幸与不幸，数说不可诬。
其后复大决，大坏其田庐。
灌三十一县，言事者纷如。
将欲塞之耶，凡役百万夫。
费累百巨万，亦未知何如。
如此是重困，是重民叹吁。
言事者不已，亦不复塞诸。
李寻解光辈，其言不至迂。
遂任水所之，渠道自割除。
当时募水工，无一人应书。
学虽有专攻，术亦有穷欤。
诸所说河者，桓谭实主之。
但聚而为书，实无以处之。
班孟坚作志，亦无所出取。
事有甚难者，虽知无所补。
今之为河堤，与汉无甚殊。
远者无数里，近无百步余。
两堤束其势，如缚吞舟鱼。
适足激其怒，使之逃囚拘。
又水性隠伏，有容而必居。
浸淫而灌注，日往而月徂。
埽材有腐败，土壤有浮虚。
水进而不止，正如人病躯。
病已在骨髓，医方治皮肤。
下不漏足胫，上突为背疽。
或水如雷声，或埽如人喘。
或决如山倾，或去如席卷。
如蛟龙引阵，如虎豹逃圈。
如地户开辟，如谁何生变。
如神物主之，不可得而辨。
嗟乎有如此，堤防岂能禁。
盖缘平地上，失水之本性。
而又无二渠，分九河所任。
以九合为一，所以如此甚。
今之为邑居，多在古堤内。
以诸埽准之，高于屋数倍。
以水面准之，亦高数尺外。
诸埽正如城，而土有轻脆。
民正如鱼鳖，处破湟畎浍。
被溺者常事，不溺者幸大。
又河水重浊，淀淤日以积。
又夏秋霖雨，诸水凑以入。
故有必决势，不决者盖鲜。
或决彼决此，或决近决远。
或决不可塞，或塞而复决。
或决于旦暮，或决于岁月。
或新埽苟完，或旧埽溃裂。
譬如千万钧，用一绳持挈。
必有时而败，必有处而绝。
而自决大吴，凡害几郡县。
河既北浸边，诸塘皆受患。
亡胡与逸马，熟为之隔限。
今虽甚盛时，亦防不虞变。
所以议论者，复故道为便。
故道虽已高，可复亦可为。
但恐既复后，其变不可知。
我兵学虽陋，公兵学虽奇。
我说兵之难，公亦莫我违。
河事异于兵，其难堪嘘欷。
智有不可及，力有不可施。
汲黯非不伟，所塞辄复隳。
王遵无奈何，誓死而执圭。
若与唐衢说，号哭垂涕洟。
未说穿故道，未说治故堤。
且说塞河口，所费不可推。
诸所调发者，委积与山齐。
卷埽者如云，进埽者如飞。
下埽名入川，其势忧流移。
上埽名争高，少动即势危。
万人梯急赴，两大鼓急椎。
作号声号令，用转光指麾。
其救护危急，争须臾毫厘。
又闻被灾郡，数路方荐饥。
官私无畜聚，民力俱困疲。
朝廷谋已劳，两宫食不怡。
生民仰首望，使者忘寝饥。
为之柰何乎，勿计速与迟。
事虽有坚定，议论在所持。
如一身数疾，必以先后医。
假如移所费，用以业贫民。
偿其所亡失，救其所苦辛。
或贷其田租，或享其终身。
独孤有常饩，使同室相亲。
露尸与暴骸，收敛归诸坟。
精选强明吏，处之使平均。
乡官与胥徒，欺者以重论。
如此庶几乎，可无愁怨人。
下酬更生望，上慰再造仁。
然而论议者，至今犹纷纷。
或复其故道，或因其自然。
公如决于一，勿使众议牵。
在己者有义，在命者以天。
而况行职分，而况本诚忱。
圣朝无不察，知子之赤心。
嗟余何为者，草莽且贱微。
与公本无素，一见即弗遗。
以伯兄处我，以古人相期。
小设犹致说，大事宁无辞。
年且六十一，未作沟中尸。
常恐公礼义，如投诸污泥。
岂欲为迂阔，不得已为诗。
沥吾之肝胆，但恐同儿嬉。
又恐误公事，公千万慎思。
如将从近功，即深图便宜。
如必谋久利，唯古人是希。
是询而是度，是访而是咨。
或博物君子，或宿儒老师。
或滨河野叟，或市井年耆。
或愚直夫妇，所言无蔽欺。
或老胥退兵，耳闻而目窥。
或世为水学，可与讲是非。
或博募水工，按地形高卑。
从便道穿渠，稍引河势披。
海既为大壑，汴既分一支。
如关窍疏通，脏腑病可治。
此说如何哉，但恐出于狂。
如何完障塞，如何复诸塘。
观变而待时，亦恐谋不臧。
为复有说者，且须严边防。
如魏尚守边，见称于冯唐。
如祭彤久任，使匈奴伏藏。
以车制冲突，如卫青武刚。
多置强弩手，如李广大黄。
选募如马隆，练卒如高王。
如汉置奔命，使我军势张。
短兵斫马胫，冲车乱其行。
赏不以首级，所以严部分。
大陷刀如墙，可以坚吾阵。
羊叔子以德，郭子仪以信。
光弼战河阳，挥旗令直进。
其时诸军势，如决水千仞。
杨素不用车，可汗下马拜。
仅以其身免，号哭而大败。
将帅在方略，胜却百万兵。
安边在良将，胜却筑长城。
愿子治水功，有以酬明时。
便领铁林兵，尽衣犀牛皮。
连营环绣帽，大纛随牙旗。
分金赐勇敢，藏书付偏裨。
先声义信远，下令霜风驰。
出塞有丰草，近关无马蹄。
穹庐大漠外，别部黑山西。
伐谋为上策，何用长缨羁。
本朝正明盛，以德服外夷。
使来不受献，南越回山梯。
西闭玉门关，东却高句丽。
四夷无一事，各安巢穴栖。
名将更无功，优诏勒鼎彝。
师旋作鼓吹，军容除虎貔。
银珰致郊劳，翰林严鏁扉。
除书纸用麻，省吏身着绯。
公方有所念，山足江之湄。
无心入黄阁，有表辞赤墀。
乞得老来身，浩歌还会稽。
白云与绿波，无所不可之。
春风桃花坞，秋色黄菊篱。
茶篮与酒榼，壶矢兼琴棋。
烹鸡炊黍饭，可倩庞公妻。
岂无会稽老，雪夜同泛溪。
亦有二三子，棹歌相追随。
散尽橐中金，留得身上衣。
有宅是官借，无田可扶犁。
闲吟题寺观，长啸入云霓。
公得我诗后，一梦须先归。

黄河南畔伊川北，姚家宅是真花窟。
古来多少豪奢儿，埋却千鶑万鶑骨。
中央精粹得之多，西方秀气来相和。
天与明光常借日，水宫暗脉正通河。
春风如酒半酣时，谁教谷雨报花期。
司马坂前娇半启，洛阳城内人俱知。
姚家门巷车马填，墙头墙下人差肩。
花上红绡都蔽日，花傍翠幕恰如烟。
玉面儿来争供帐，锦袍郎去鬬抛钱。
无人不说姚花好，费却春功亦不少。
日长风暖绿梢低，坐上金仙困将倒。
麹尘餠剂和香檀，何以贮之承露槃。
烂锦脱来嫌太艳，鲜衣染就欲骖鸾。
君看此花肌肉丰，一尺余高千万重。
妆面深藏青步障，宝冠斜堕碧霞丛。
步摇好称钗凤凰，玉镮犀佩珠鸣珰。
帝女何缘心好道，阿娇安用金为房。
绀窠累栖舒雁雏，沈烟喷出狻猊炉。
一种养成余意态，千花瘦尽春肌肤。
峨峨一器欹且倾，覆杯难辨锺与觥。
染以鲛绡求正色，叩之玉挺希宫声。
魏家红共牛家碧，迭霸花中耸高格。
如今俛首甘下风，九十种中为第一。
此花莫似武昭仪，出得宫来不画眉。
情貌欲为狐媚态，衣裳却是比丘尼。
杨妃本是倾国身，脱却红襦号太真。
河水欲濡头上髻，马嵬犹著旧时裙。
物色一定犹可疑，人心多变宜难知。
容易莫评真与欺，貌或如是心或非。
君不见老庄有深意，万物之中最防伪。

黄河南畔伊川北，姚家宅是真花窟。
古来多少豪奢儿，埋却千鶑万鶑骨。
中央精粹得之多，西方秀气来相和。
天与明光常借日，水宫暗脉正通河。
春风如酒半酣时，谁教谷雨报花期。
司马坂前娇半启，洛阳城内人俱知。
姚家门巷车马填，墙头墙下人差肩。
花上红绡都蔽日，花傍翠幕恰如烟。
玉面儿来争供帐，锦袍郎去鬬抛钱。
无人不说姚花好，费却春功亦不少。
日长风暖绿梢低，坐上金仙困将倒。
麹尘餠剂和香檀，何以贮之承露槃。
烂锦脱来嫌太艳，鲜衣染就欲骖鸾。
君看此花肌肉丰，一尺余高千万重。
妆面深藏青步障，宝冠斜堕碧霞丛。
步摇好称钗凤凰，玉镮犀佩珠鸣珰。
帝女何缘心好道，阿娇安用金为房。
绀窠累栖舒雁雏，沈烟喷出狻猊炉。
一种养成余意态，千花瘦尽春肌肤。
峨峨一器欹且倾，覆杯难辨锺与觥。
染以鲛绡求正色，叩之玉挺希宫声。
魏家红共牛家碧，迭霸花中耸高格。
如今俛首甘下风，九十种中为第一。
此花莫似武昭仪，出得宫来不画眉。
情貌欲为狐媚态，衣裳却是比丘尼。
杨妃本是倾国身，脱却红襦号太真。
河水欲濡头上髻，马嵬犹著旧时裙。
物色一定犹可疑，人心多变宜难知。
容易莫评真与欺，貌或如是心或非。
君不见老庄有深意，万物之中最防伪。

翰林岂特文章工，赤心白日相贯通。
先与吴人除二凶，次与吴田谋常丰。
乃与徒役开西湖，狭者使广塞者除。
溉田不知几万夫，其田立变为膏腴。
世世可知无旱枯，吴人衣食常有余。
有余之人善可趣，官司亦可省刑诛。
无穷之利谁与俱，前有白傅后有苏。
翰林如此能成务，吴人叩额呼为父。
未知何处立生祠，定是吴山行坐处。
翰林却过淮之东，无人不看眉阳公。
玉堂气貌将以恭，又到南城寻老农。
仍使尊中酒不空，玉泉最好白醅醲。
便将玉水倾喉咙，须臾醉倒无忧翁。
老翁虽醉不敢迂，记得杭州三事书。
欲毗舜智皋陶谟，事防沮隔有所拘。
翰林此说若行诸，圣朝惠泽可大敷。
譬如雷雨动天衢，旷然霈然而廓如。
无分草木与虫鱼，一时奋振皆霑濡。
满堂饮酒尽欢娱，更无一人泣向隅。
老农虽然无所逋，愿同众口齐欢呼。

红蹊翠坞风花客，家有千山万山碧。
一从流落在人闲，玉环绦重金笼窄。
金笼一片烟霞晓，花艳成团柳枝袅。
足穿蜀锦茜靴牢，身着吴绫绀袍小。
参差微露红霞裙，丹喙即是胭脂唇。
真是人闲富贵物，何异朱门罗绮身。
慧性驯姿良可取，只被多言仍巧语。
前身不是亡国臣，即是倾城倾国女。
门外人来连报客，点茶沽酒俱催索。
叫人名字学人言，吴语秦声俱记得。
大都有似原人为，视人欢戚为笑啼。
俗客面前多俚语，逢僧辄诵阤罗尼。
嗟嗟何用畜此禽，岁月养成奸巧深。
莫信口中一片舌，对面千里万里心。
主人曰予未有知，为爱能言不放归。
不道奸心多诈伪，吭肠才饱脱身飞。

江南秋色芙蓉香，满江秋水倾银潢。
泛水依花人姓张，涛翻浪涌挥文章。
突然出者何苍苍，巨鳌曝背来中央。
鼋鼍仰首伏四旁，登临谈笑得庾郎。
安得霜鹘腰胯长，骑上秋空追鹔鹴。
北望海门形势强，美哉壮观吴封疆。
若将前代论兴亡，直谈孙氏到陈梁。
凡为佐命可哀伤，其诸奸孽如豺狼。
倾谗正直诬忠良，以国贩卖为贾商。
歌姬舞女金满堂，不须为盗持刀枪。
身虽幸免遗其殃，子孙戮辱甚犬羊。
所以不欲读史书，鼻洟目汁沾髭须。
润州支使相如无，山阳老子如唐衢。

江南秋色芙蓉香，满江秋水倾银潢。
泛水依花人姓张，涛翻浪涌挥文章。
突然出者何苍苍，巨鳌曝背来中央。
鼋鼍仰首伏四旁，登临谈笑得庾郎。
安得霜鹘腰胯长，骑上秋空追鹔鹴。
北望海门形势强，美哉壮观吴封疆。
若将前代论兴亡，直谈孙氏到陈梁。
凡为佐命可哀伤，其诸奸孽如豺狼。
倾谗正直诬忠良，以国贩卖为贾商。
歌姬舞女金满堂，不须为盗持刀枪。
身虽幸免遗其殃，子孙戮辱甚犬羊。
所以不欲读史书，鼻洟目汁沾髭须。
润州支使相如无，山阳老子如唐衢。

有人自折四般花，手中四色成云霞。
瑶瓶贮酒白如沙，呼童急送野人家。
一般花是水林檎，白处偷红红不匀。
笑脸易残留恨色，浅妆难就带啼痕。
无夫少妇善居寡，以礼自防容不冶。
君看盈盈闪色桃，酒红睡起未全消。
意待倾城又倾国，花中偷得两般色。
深色桃花将奈何，猩猩血染春衫罗。
欲成鸾凤吹箫急，借涂铅粉施朱多。
却是梨花白为胜，四色花中容最正。
若与梅花相并时，花叶花柯较麤硬。
为花倾出瑶瓶酒，香泉急溜蚍蜉走。
两手各擎花一枝，深闪桃花将与谁。
主人醉起欲骑马，自插乌纱带取归。

有人自折四般花，手中四色成云霞。
瑶瓶贮酒白如沙，呼童急送野人家。
一般花是水林檎，白处偷红红不匀。
笑脸易残留恨色，浅妆难就带啼痕。
无夫少妇善居寡，以礼自防容不冶。
君看盈盈闪色桃，酒红睡起未全消。
意待倾城又倾国，花中偷得两般色。
深色桃花将奈何，猩猩血染春衫罗。
欲成鸾凤吹箫急，借涂铅粉施朱多。
却是梨花白为胜，四色花中容最正。
若与梅花相并时，花叶花柯较麤硬。
为花倾出瑶瓶酒，香泉急溜蚍蜉走。
两手各擎花一枝，深闪桃花将与谁。
主人醉起欲骑马，自插乌纱带取归。

我喉已吞霜，我口复吞月。
吞霜吞月太麤豪，五脏心胸总清彻。
东家亦有人中清，一从年少名豪英。
文章余事能用兵，蛇矛丈八折羽旌。
排成大阵将横行，太华屹立洪河倾。
螭腾豹躣哮虎鸣，斗胆可落突眼睛。
冲车突骑出不意，锋不可当声动地。
前军已胜后兵继，唱罢凯歌毡帐睡。
将军但筑受降城，老大不烦修武备。

冬之季月，月及上弦。
太康书来，慰此皤然。
并其成法，别为一书。
敏而有术，使我嗟吁。
考其大指，官之楷模。
官守其约，事总其要。
何弊不除，何隠弗照。
如陛高台，俯视四旁。
不持度量，是物可量。
挈裘之领，提纲之纲。
维简维能，维能维精。
维精维思，维思维诚。
既诚既明，既信既行。
日有余力，民亦闲暇。
不肯顽恶，孰为欺诈。
不出一符，不遗一力。
或将尔车，或负尔穑。
四境之内，如云坌集。
一岁之事，先期以办。
私无所扰，公无所患。
至于盗贼，无处伏藏。
情既暴露，脱身奔亡。
吏案可空，刑书可阁。
俾尔室家，既安且乐。
岂唯太康，世蒙其业。
凡百有司，皆来取法。
勿毁其成，在彼后人。
勿有所嫉，勿摇勿倾。
如川斯流，勿窒其行。
美哉太康，不负厥官。
到官之日，坐席未安。
所成者大，所及者远。
何以加之，加于所勉。
又何加焉，不倦于终。
遗之无穷，智者之功。

以正名官，居官以正。
岂惟朝廷，生民之幸。
名官以正，居官以直。
岂惟生民，宗庙社稷。
积者为庆，流者为泽。
远者无疆，久者无极。
此奚有他，一言之力。
维时我后，智勇兼有。
揭日当天，操杓运斗。
随手如意，不劳而治。
明明赫赫，有因有革。
所因者宜，所革者当。
维当维宜，生民之望。
维正维言，民之望之。
维言维正，何以尚之。
越有诤臣，义不顾身。
白刃可蹈，赤心可倾。
既曰真矣，弗变弗移。
既曰直矣，弗阿弗随。
何事可沮，何利可回。
不可则止，其可则为。
往司厥官，往成厥功。
回天论事，有祖之风。

齐有高密，有沂有沐。
旁有泰山，莒鲁郊关。
粤有人焉，气清神耸。
立节以高，处义而重。
维节维义，肇自布衣。
根本渊源，所养可知。
以义为文，洪畅精微。
以义持守，隠如坚城。
以义作为，动如精兵。
面有正色，口无谀声。
赤心可割，肝胆可倾。
以义接物，不矜不骄。
以义临民，实庇汝曹。
实康实济，实恺实悌。
民实宜之，实受其惠。
方今天下，虽曰治安。
正在所恤，民有饥寒。
公所往居，岂肯草草。
戒吏侵渔，欲民温饱。
言者为准，行者为表。
维恕维平，除烦去扰。
狼摧其牙，虎缩其爪。
父子室家，足以相保。
作此诗者，岂徒然乎。
庶使其民，传告欢呼。

维淮之南，楚为剧州。
守土之吏，孰明以周。
蔡公既来，爰究爰乂。
明维照奸，威维沮伪。
维明维威，无敢恣睢。
侯曰可矣，其治孔易。
迺兴学校，示之本原。
儒居儒处，礼容义言。
迺修释奠，教民之恭。
有严其色，有孚其颙。
迺行乡饮，躬为主人。
拜辱拜豆，盥洗献宾。
其仪孔肃，其礼孔均。
迺召父老，父老俱来。
幅巾短褐，浩其盛哉。
父老升矣，侯则兴矣。
父老坐矣，侯则妥矣。
父老未醉，笑歌其声。
父老既醉，髪白颜頳。
父老去矣，侯则举矣。
馈之物矣，告之语矣。
其语维何，维善是示。
善者使修，恶者使止。
告尔宗族，告尔邻里。
维时父老，奉之以行。
维时庶民，亦克用承。
悖傲者沮，善良者兴。
狠不敢鬬，强不敢凌。
不义之讼，莫涉吾庭。
行之期年，几移其风。
吏事用简，狱牢数空。
道上之物，必归其主。
行路之人，无或敢取。
逋攘慝奸，明其购赏。
倾其巢穴，破其支党。
侯曰未也，江淮之患，不备不虞。
迺召尉逻，迺呼卒徒。
迺张尔弓，迺操尔殳。
迺坐迺作，迺驰迺驱。
勇者迺奋，怯者迺舒。
我备既强，我戎既整。
小剽之攘，破胆缩颈。
侯之方略，可以捍边。
捍边如何，威名毅然。
何兵不精，何城不坚。
虏不敢犯，敌不敢前。
侯有所祈，曾不旋日。
雪霶雨零，舆濡衣湿。
维其有德，将之以诚。
神由以格，物由以亨。
侯之为人，不患不恕。
维恕维威，维民维宜。
侯为使者，不患不威。
维威维恕，维感维豫。
侯之察狱，不患不明。
维恕维明，维平维精。
维时岭表，维时海隅。
闻侯之风，既安且需。
冤者使伸，戚者使愉。
吏长则进，物残则除。
抉其已垢，刮其已污。
维有其才，无施不可。
用之本朝，维良维佐。
用之一方，一方之纲。
嗟今之人，莫如侯者。
侯之所为，可示天下。
维其可示，是以可歌。

玉女投壶天大笑，千寻火炬当空照。
老龙行迟天忽怒，雷车壮士{石訇}连鼓。
黑鳞铁甲十万许，急把银河倾作雨。

与君相得久忘言，晚更倾肠共豁然。
刬尽丘陵平作路，决开沟浍合为川。
古人刎颈终相杀，世俗操心爱胁肩。
六十老翁能有几，却寻旧友向黄泉。

清而劲者笛为奇，哀绝孤高更不卑。
日暮谁人凭楼处，月明离妇𢭏衣时。
何烦作赋摅师愤，最好倾心破主疑。
一弄便能歌怨曲，唐衢义哭合相随。

楚人相唤守河梁，鸣角楼前驻画樯。
未肯放船来北渚，且教载酒去东堂。
倾城和气传芳草，沿路清风配绿杨。
见说新班名玉笋，赤墀登对待冯唐。

一从缙笏垂绅后，所至官曹不苟拘。
皓首积成高世义，赤心倾在逆鳞书。
温如冬日人之望，严载秋霜使者车。
以爱以威无不济，恩从城市入田庐。

为汝花中开最孤，诗翁何惜屡提壶。
却应有意酬青眼，浑似倾心向白须。
击铜钵时吟更好，掷金钱后醉相娱。
杨妃只有黄裙在，且问风霜留得无。

藐哉小哉其奈何，牛蹄之水一泓多。
若是胸中能自养，长源巨派倾洪河。

九载忧勤事，倾心为继明。
手扶天柱起，身御日车行。
大业真无负，全功定有成。
生民正歌舞，万丈玉山倾。

九载忧勤事，倾心为继明。
手扶天柱起，身御日车行。
大业真无负，全功定有成。
生民正歌舞，万丈玉山倾。

吁嗟人兮，而有斯人。
以义为质兮，以刚守身。
内明白而外昭哲兮，气貌甚真。
动则不苟兮，可使之为国，可使之为民。
使之为国兮取义舍生，使之论事兮倾出赤心。
世方好柔兮我方刚，彼为辕下驹兮我方鹰扬。
彼作威之臣人莫敢当，我方藐视兮直攻其强。
彼作福之臣兮烹煎牛羊罗列酒浆，我方折其匕箸兮覆杯而不尝。
以甘易苦兮自以为常，以退为进兮如寝诸床。
所往所居，不察刀笔者害兮簿书有蔽。
隠必露兮伏必发，照奸胆兮破奸穴。
小奸积忿兮五脏欲裂，大奸睚眦兮其眦有血，口且欲吞兮齿且欲啮。
何诬之不诬何说，哆兮侈兮三寸之舌。
颜渊偷饭，曾参鬬杀。
慈母投杼兮其谁不信，所赖公明兮得无悔吝。
夫何不幸兮人之云亡，谁司有命兮付与之不长。
揭丹旐兮归晋疆，望江湖兮归故乡。
太行山上秋风起，度浮梁兮盟津水。
符离东畔更凄凉，山阳犹有旧吟窗。
吴人俱望扬子江，素车白马迎道旁。
故人亦有孤与孀，更忧今岁寒无裳。
洞庭橘柚正青黄，鲈鱼鲙美莼羹香。
且缓哀铃送酒觞，一辞白日掩玄堂。
玄堂一掩难开扃，夜复夜兮何时停。
负高才兮成郁郁，揭高义兮徒冥冥。
一心在兮湖水清，万事空兮山月明。
悲恸处，是松陵，云惨兮，鸟哀鸣。
念骨肉兮摧心形，须鬓班兮涕纵横。

孤峰插太清，天柱此垂名。
造化功成后，乾坤赖不倾。
夜星千栱小，秋汉一梁横。
欲问登临处，重梯四面生。

重岩一水源何长，下浸十顷同江乡。
环堤数里植垂柳，缘阴交盖西风凉。
危桥迤逦渡前岸，古寺直枕山之冈。
门阑閟邃户庭阔，金碧间鬬皆煌煌。
并人事佛素已谨，挟以富力尤辉光。
三朝宸札旧所赐，奎文宝迹人间藏。
有如方岳处厚地，镇压万众传无疆。
西园嘉卉不知数，春晖尽许开琳琅。
东偏小池亦足爱，秋色未老芙蕖香。
寺旁有曰武陵者，高碑大字言其详。
武周一旦改唐祚，天倾地转无乾纲。
睿皇书碑李峤记，常时气焰安可量。
神功距此四百载，孤坟虽在郊原荒。
年年秋潦过坟侧，枯尽白草空斜阳。
且怜景物为一饮，谁暇对酒论兴亡。

昔尝请郡归东川，衰迟幸会使者贤。
开诚论议简条目，一境草木沾春妍。
公斋清暇弄诗笔，更唱迭和多长篇。
岁豊民乐尚蚕市，撼罍鬬鼓殊喧阗。
东山西寺颇壮观，饮帐或在山之巅。
踏青摸石循故事，浣花亦仿成都船。
相从对酒毎一笑，聊与远俗同欣然。
北岩石穴广似洞，疑是古昔栖神仙。
火云烧空赤日猛，及到此地如冰渊。
清风满怀兴未尽，四望晚景增留连。
平生宦游此最适，不觉弦晦相推迁。
邮筒忽报谪书至，君命严重敢不虔。
试思衡岳询远近，里堠去蜀凡八千。
苍黄去郡别我友，一意调琴中断弦。
回首乡邦止数驿，欲顷血泪辞松阡。
藩候迫逐仓使促，争向坠羽夸鸣弦。
天恩旷漡置不问，投放裔土惩其愆。
阖门良贱三百指，孤舟一叶何翩翩。
瞿唐灔滪遍涉历，内讼过咎归之天。
洞庭阻浅辄三夕，怒风急两声相喧。
此身恐污盗贼刃，不尔定沾蛟鳄涎。
偶逢渔艇相援济，稍觉神观来归还。
长沙既下尤怪骇，半夜雷雹如烹煎。
桅倾缆断船脊折，四十余里中流漩。
舟人恐惧难致力，儿孙顾我皆泪涟。
尝闻死生有定所，顷刻由此归重泉。
东方渐明浪渐息，忽造平岸逃危颠。
胸中悲愁虽未艾，分外岁月疑少延。
寓居衡阳味亦恶，地接炎荒风气偏。
毎逢三伏如坐甑，突焰已炽犹吹煽。
是时回禄得乘便，取次薰灼须及椽。
回环四顾求避计，往往啜食不下咽。
深冬屡见温瘴起，洒作昏雾飘为烟。
勇夫壮士尚抱疾，嗟我衰惫何由痊。
雀罗当门人迹少，宾榻不解尘生毡。
难希杜甫遣秋兴，易学边韶贪昼眠。
碧湘万顷望不尽，青岳数峰高莫攀。
江山信不与人事，日送佳景来目前。
长腰缩项兼二美，早晚尝稻时差鳊。
浮生一饱亦已足，下箸何必求腥膻。
亲朋书问寂绝久，杳似隔世冯谁传。
平居分义重胶漆，一旦争敢通寒暄。
匪惟物态尚流薄，抑恐罪戾相攀缘。
古之交情贵贱见，而况利害生其间。
君乎存守异于是，特特万里邮华笺。
穷通傥来极慰勉，疾疢愈否深哀怜。
高标岂为霜雪减，雅操诚如金石坚。
羡君高堂有慈母，寿髪鬈腻犹垂肩。
彩衣趋庭奉燕喜，玉盘洁膳罗珍鲜。
复有佳儿富文史，阔步直登英俊躔。
行闻清庙献雅乐，伯仲交奏箎与埙。
事亲教子两如意，此外纷纷乌足言。
君在山东我剑外，一书往返须经年。
余生再会谅难必，我往应在君之先。
作诗寄君重感慨，交道多阙君能全。
子孙他日有显者，勿以衰门相弃捐。

六月阳初亢，三农否忽倾。
应祈由化力，蒙惠得欢声。
草木英华动，山川气象清。
石间看燕舞，池上觉蛙鸣。
水阔江尤渺，云浓夜未明。
逡巡烦暑薄，时序好风轻。
喜意知余润，忧心恐易晴。
秀园吟际适，丰野望中平。
勤有贤侯志，霖非旧史评。
不须穷造物，土俗但犂耕。

积有儒林望，聊从使节行。
髙文自经纬，壮志欲澄清。
地镇三峨重，江波万里平。
阔难求畛域，深不为功名。
吉象光图籍，祥风卷旆旌。
巢阿赡鳯彩，运海见鹏程。
事外神锋晦，胸中宝鉴明。
渊源千虑极，肝胆一言倾。
德业期康济，咨询属老成。
定知前席对，有以泽群生。

万里南溪水，滔滔逼郡城。
四时多雨气，终日是江声。
蛮市烟中合，山畴火后耕。
孤村随漑断，绝嶂与云平。
甲冷三冬戍，烽髙半夜惊。
盛朝咨镇守，别乘委才明。
爱日迎舟檝，春风卷旆旌。
兰陔新膳洁，花县旧阴成。
荔子琼瑶破，藤梢琥珀倾。
羁怀休念远，浅醉易忘情。
宦况如邮传，年华似送迎。
笑谈聊布政，闲暇亦论兵。
僻地非通辙，层霄有去程。
行闻海沂咏，流入竹枝清。

毳冕登车后，薫琴易柱时。
遐方新视听，赤子系安危。
罗网难投足，锥刀渐削肌。
激昂忠论发，络绎奏封驰。
有意同休戚，无心计险夷。
海倾身亦御，山转力须支。
沸鼎忧鱼烂，沈疴待药治。
正邪双辩起，义利两涂知。
帝德终柔远，天聪善听卑。
丁宁询使指，劳来及坤维。
大法图公共，𪫺言恶诡随。
弊从经岁积，恩许一朝厘。
治体今殊昔，仁声喜换悲。
方期讲原本，何暇语毫厘。
虎噬犹吾怯，蝇营漫尔为。
阴功符监佑，直道拥祥禧。
行色青云栈，英游白玉迟。
是非都一笑，归旆卷晴曦。

剑外开三蜀，回中宿万兵。
召还宜北觐，赐钺又西征。
体貌均先后，权纲一重轻。
渊衷尤慎简，舆意尚难平。
伊昔藩条振，于今治体成。
有为终简易，无迹但恢闳。
笔下销顽弊，樽前得隐情。
快如长剑立，通若巨河倾。
阔刃从虚落，醇源及物情。
山川增气象，草木遂勾萌。
暖褐三冬足，丰畴百室盈。
咏歌今父母，畏服古神明。
方幸华轮柅，俄闻瑞节迎。
渇心犹借寇，翘望欲还琼。
况复盘关路，常瞻部使旌。
十连依玉帐，一道固金城。
后诏光前出，新棠似旧荣。
于宣推德业，所至尽功名。
塞马寜非福，溟鹏岂问程。
惟期未温席，归去纂家声。

彩旗连道过重闉，却访僧居暂柅轮。
平野一朝铺秀色，轻风十里散香尘。
此时燕赏须从俗，昨日阳和已发春。
自古成都称美酒，细倾聊以度良辰。

使华西指主恩深，又见鳌头此镇临。
十载星霜皆化日，百城桃李尽秾阴。
层霄自得翺翔路，止水难摇淡静心。
全蜀苍黔共倾耳，即闻和气入薰琴。

尘氛不到此池亭，庚伏长来驻旆旌。
波荡画船冲岸急，露明翠盖遇风倾。
一先有得棋频胜，众乐无嫌酒屡行。
红日渐低钟鼓近，路人歌笑望专城。

弱柳低低舞岸，新蒲拂拂笼沙。
贪向水边倾耳，不知纱帽攲斜。

天目山前分两乳，一脉西来缠右股。
溯流疑是武陵源，入山绝似盘之阻。
椒峦隐隐入霄汉，从此去天才尺五。
飞泉汇作千丈潭，下有蛟龙潜水府。
玉芝瑶草净如拭，不见尘寰一抔土。
三神山远未易到，洞天只在溪之浒。
道人宴作疑不动，一榻云烟几寒暑。
乍逢佳客喜盈颊，上山下山若飞虎。
龟腹燕颔好颜色，凫舄御风轻步武。
蘋蘩蕴藻盈倾筐，砧几腥膻不登俎。
赢刘颠蹶问不知，那识人间有簪组。
嗟予碌碌退不勇，窃食大官无寸补。
回头四十九年非，白发手搔不可数。
山禽唤我归去来，口未及言心已许。
长安冠盖多豪杰，谁肯论交到尔汝。

鐡鉴埋重泉，知经几寒暑。
山翁筑春田，得之南涧浒。
磨刮追光辉，云卷秋蟾吐。
敛衽正面视，历落露心府。
坏垣试一照，阴灵吼风雨。
我欲匣此鉴，西上献人主。
不愿鉴其鉴，愿君鉴于古。
桀纣不鉴古，基业倾汤禹。
幽厉不鉴古，纲纪颓文武。
吾皇宝其鉴，清风塞寰宇。

节制当方面，恩威号令明。
黠羌知效顺，叛俗乞归耕。
一夕流星陨，中年逝水倾。
祠堂严岁享，耆旧致精诚。

粤从度岭来，日见乱山横。
触目皆荒凉，宁复乐事并。
谁谓乱山间，仙境通玉京。
奇怪如雁荡，清虚胜赤城。
嵌空幽且深，层曲无欹倾。
巨禴万仞高，天造妙难削。
悬崖攒滴乳，涧水清濯缨。
我来洞门开，山意如相迎。
熟视石壁字，神清喜勿惊。
回思紫阳山，追随许宣平。

龟毛为箭，兔角为弓。
那咤忿怒，射破虚空。
虚空扑落，倾湫倒岳。
墙壁瓦砾放光明，归依如来大圆觉。

东京尚经术，人皆挟师才。
惜乎章句间，门户各异开。
马融号耆旧，太守南郡来。
横经坐綘帐，自处何崔嵬。
帐前列徒弟，帐后歌弦陪。
书生贫贱志，遽以声色回。
于今数百年，岿然但髙台。
旧址半倾圮，栏槛生莓苔。
溪光贮襟袂，南风熏樽罍。
髙檐日向暮，燕雀亦徘徊。

顺风虽宜帆，颠暴亦难用。
浪拥江逆流，云狂日昏雾。
天公容飞廉，橐籥大开弄。
蛟鲸快乘时，骧首出洪洞。
舟檝多深藏，湾浦投缺空。
我行斯可时，要当审静动。
况复舟弊钝，羸师困僵冻。
时止圣所藏，欲速祸或中。
坐期天清明，连樯欣所纵。
且倾渌酒樽，慰此清夜梦。

念君去南州，岁月忽已扫。
岂无肺腑言，难为音书道。
客来自汝阴，尽说太守好。
黄堂曰无事，仁政浃稚老。
承颜奉亲欢，甘旨富鱼稻。
时时过西湖，樽酒媚花鸟。
儿童争拍手，共笑玉山倒。
都城亦何为，风尘惊昏晓。
投身非所谋，养气安能浩。
思君便便腹，中有无价宝。
昔者定交分，我已愧枯槁。
岂知鸿鹄飞，翩然异鸧鸨。
人生出处间，得失不在早。
君看松与桂，俱有岁寒操。
何时临清觞，为子倾怀抱。

白云孤起飞杳冥，光如片玉轻如冰。
出山归山两何意，行止偶然无滞凝。
故人浮舟数百里，得得访我湘江棱。
二十年间四相遇，童颠疏鬓霜各增。
寒斋笑语极微妙，共以身世均鷃鹏。
瞥然去矣不我告，振锡忽借南风乘。
聊一徘徊驻衡岳，遂能放意穷临登。
崔嵬老骸不知倦，软舆蜡屐勤跻升。
穷岩险谷访秘怪，往往清啸猿鸟惊。
长泉落石响寒玉，故意写在朱丝绳。
仰挥云烟敛羽翼，俯听誉毁真蚊蝇。
书来所说谓如此，而惜携手无友朋。
又云吾庐已堪睡，况彼城市尤足憎。
意若欺我在迁谪，故以胜事用夸矜。
嗟如予者安足道，进退大计两未能。
平生雅志在林壑，误落世纷亲缴矰。
悲吟黄鹄慕越客，谢病高居思茂陵。
羡子徜徉类云鹤，顾我拘窘如韝鹰。
故应题诗遍崖壁，曷若寄我勤缄縢。
山童痴立索书去，写此安足倾愁膺。

屋角一夜群枯号，晓来旷野风如刀。
峩峩残雪路摧马，格格寒气冰生袍。
四支僵痹非我有，况彼鞭鞚难持操。
天东朝日冻应涩，亦恋旸谷犹深韬。
居常谁不事行役，我行适此时令遭。
因思都府盛僚友，人物一一皆贤豪。
想今酣寝梦方足，初离密幄惊寒朝。
左承右侍各以职，气语兰臭颜如桃。
奉持巾匜事盥栉，傅唇泽面供香膏。
不容发绿一点变，亟以宝镊争除薅。
炎炉却坐日当卯，进酒为寿倾葡萄。
捋须束带欲出户，问讯分付犹忉忉。
体舒意适自稳暖，洋然盛气虹霓高。
此时岂复念寒旅，嗟我劳佚何相辽。
入趋留守退幕府，坐据大案临诸曹。
曹司进若鱼在贯，文书盈抱纷牛毛。
争前鬭敏请莅职，硏磨浓墨挥长毫。
左手钤前右摘尾，落纸叶叶如翻涛。
逢姓书字且不给，何暇可否知根巢。
坐中耳目已烦困，庭下敲扑仍喧嚣。
伏膺胝手腕疑脱，退食笔砚方能櫜。
乘除赖有此事在，庶几可以均吾劳。
人生误落世网内，区区系累安足逃。
要之虚中日自静，不使内外相钩胶。
无穷来物彼千万，坐任变化无吾骚。
峥嵘年华已遒暮，不日春意生兰蒿。
一樽相与莫相放，天下万事从滔滔。

李杜酒死诗不作，风雅三百年来穷。
世儒未必甘汩没，才不迨志终无功。
汾阳有人字功甫，歘然声价来江东。
当时未冠人已识，知音第一惟梅翁。
翁主诗盟世少可，一见旗鼓欣相逢。
当友不敢当师礼，呼以谪仙名甚隆。
君亦自谓太白出，世姓虽异精灵同。
姑苏江水莹寒鉴，江上碧玉排群峰。
壮吟豪醉售佳境，日题百纸倾千锺。
折腰蓝绶岂所乐，养亲斗粟曾未充。
蓬莱幽梦挂寒月，青山归思随飞鸿。
书来寄我三巨轴，华缄开破溪云封。
骇然按剑览珠璧，悸若赤手勍蛟龙。
长吟千言短数百，造语险怪神为工。
四明贺老忽去世，伯牙悲怆闲焦桐。
嗟予逢子众人后，今其所得何最丰。
前日过我北池上，正是清露沾高松。
凉轩坐听哆宏辨，瀑布千丈悬秋风。
谪仙有此愿自重，世俗酣尚惟纤秾。
彼其耳目不自信，滔滔谁乐闻鼓钟。
太上雅意兴礼乐，一日鉴赏期至公。
煌煌帝业子当颂，勿叹憔悴空山中。

天地炎氛退，江湖颢气凉。
西风来沆砀，久客兴徜徉。
夜匝鸟南树，心惊雁北方。
乍因鲈感慨，肯为𫛳忧伤。
纵步青笻杖，投诗古锦囊。
精荧篱下蓓，狼籍沼中香。
妙理晞庄达，衰歌笑楚狂。
是非来衮衮，光景去堂堂。
别浦丹枫老，闲园碧草芳。
林颠蝉嘒急，霄路鸟飞长。
晓露清饶月，晴云暖护霜。
琴中知水意，楼上得山光。
桂长金波外，槎沿玉汉傍。
江天晚摇落，泽国少凶荒。
竭作趋川垄，欢言治圃场。
神祠鼓递响，社瓮酒初尝。
自昔悲时节，闲愁满肺肠。
宋生辞辨屈，宁子意歌商。
代谢惟寒暑，平均彼昊苍。
放情群鹿豕，度德负簪裳。
致主深惭尹，汪陂又愧黄。
无功可铭鼎，有学不针肓。
赋兴须潘子，诗怀勗谢郎。
虽欣去酷吏，更忆舞商羊。
不解葵倾日，宁忘鹤返乡。
锦封西泽鲤，珠剖北山梁。
塞马难前虑，江鸥肯下翔。
无为泽边悴，更卖橐中装。
朝野多闲暇，洪纤遂乐康。
何时放归橹，大艑水中央。

江州居士赴东城，旬月相忘不寄声。
闭户迩来能避谤，求田何处欲归耕。
笔端浩荡词逾壮，胸次崔嵬气未平。
我有白羊新赐酒，浇愁聊可一杯倾。

帝所图书歳一开，及时冠盖满蓬莱。
发函钿轴辉唐府，散帙芸香馥汉台。
地富秘真疑海藏，坐倾人物尽仙才。
独怜典校来空久，始得今年盛事陪。

士誉民讴楚粤间，相逢倾盖问南冠。
吟余候馆春风峭，病后湖天霰雪寒。
应喜白云瞻望近，独怜沧海去归难。
雅歌赠我琅玕意，欲报惭无两玉盘。

倾都冠盖拥西圻，一节移归四牡驰。
魏阙云烟天近处，隋河冰雪歳穷时。
行藏粗识贤人志，疲拙难当国士知。
妄欲与公论异日，区区何用召棠诗。

去国身随浊汴倾，瞥然双浆若孤鹰。
不知堤木藏金谷，但见渔人说武陵。
已许生平倠水石，坐看名利仅蚊蝇。
从今所至停舟问，诗酒虽衰亦强能。

永昭陵上土新干，又见弓遗四海冤。
旒冕嗣天承顾命，金缯倾帑入私门。
已多困瘠悲邦衅，况有跳梁玩国恩。
归奉清闲疏奇蕴，席前应讲太平源。

旌旗占晓动星躔，冠盖倾都海岳旋。
归觐明堂瞻日表，过家郧社卜松阡。
郢山残雪梅寒后，汉水东风柳暖天。
无限春风入佳句，何时珠玉看盈编。

气候凄炎倾刻中，晚来宜此一樽同。
乍收荷叶萧骚雨，便得蘋花细碎风。

檐边骚屑竹声干，炉畔龙钟病骨寒。
坐想兰歌倾桂酒，清虚堂上有余欢。

近城故有武王台，拂云千尺高崔嵬。
谓之朝汉乃非是，岁时嘉会倾尊罍。

万计损珠宝，千章列栋楹。
秋毫思颊挫，不日庆厘成。
青简流芳远，丹书霈泽倾。
袖人罔恫怨，道路沸欢声。

潇洒吴夫子，构轩山县中。
何曾知大暑，每到便清风。
林影乱不定，泉声咽复通。
微吟倾白酒，日月任西东。

煜煜夕日，逝何忽兮。
有辉而星，尔留曷其。
我视而冥，我适不行。
我尽日乃倾，独何求于尔星。

春城花草穷朱殷，俗儿趁走脚欲穿。
闲来无悰喜自适，时到双树为奇观。
庄如天官植幢盖，毅若壮士苍衣冠。
老枝又芽忽并出，似欲并力擎青天。
灵根深盘不可究，疑与地轴相拘挛。
不知培栽竟谁手，而又始植为何年。
行扪步遶不可问，但见茂色连云烟。
东风牵人少游此，佛屋日日重门关。
虽有大荫人不及，于此尤得志士怜。
束蒿为楹樗为柱，居者略不忧其颠。
乃令遗材抱美植，不得总载桷与椽。
髙堂倾欹未支柱，匠者日亦经其边。
不思大干有强用，反以斧钝难其坚。
吁今谁是爱材者，定知惜此双树篇。

太古一去浩万世，百智竞起纷修治。
交将砭刀溃疮痏，纵得平好无完皮。
倾山竭河论曲水，都投大海为酒池。
中间秫稻不满掬，日益酝酿成浇漓。
不知淳风竟何适，万手齐举招不回。
北窗清疏鸟声好，昼榻自稳间支龟。
尘埃不到日影薄，枕簟拂拂生凉飔。
四支舒安百虑废，仿佛认得太古遗。
散魂怡愉不旁适，心肺正静无邪思。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

春来几时余不知，但怪日日柳梢好。
我嗟无地自种花，常恐东风只生草。
谁家有园不可入，时时纵欲信自到。
寒梅最香落已阑，桃杏虽迟亦颠倒。
髙枝飞鸟夜踏空，低树狂儿日摧拗。
惟余零落满地红，主人更听奴频扫。
悲来四顾慷慨歌，要且倾酒浇颜酡。
春归欲挽谁有力，河浊虽泣行奈何。

山形欎盘陀，石路随直纡。
荫松坐兴长，饮泉百烦除。
忆望江上楼，采翠横晴虚。
爱之不能去，取席卧与俱。
若逢佳宾客，不暇外礼拘。
意爱交自然，笑语略可无。
常思一往游，杖履穷昏晡。
忽从贤豪招，气类喜不殊。
更以肴酒随，倾泻谈笑余。
仰跻苍崖巅，下视白日徂。
夜半身在髙，若骑箕尾居。
懽余悲感集，论说追古初。
在昔天下衰，群奸起相屠。
相地视八极，怀险归此都。
全吴既臣魏，余晋仍避胡。
此山古所瞻，形势髙四隅。
游者昔为谁，名字不见书。
想当出尘樊，盘礴望八区。
固宜有髙兴，何亦妄滞濡。
忆在初元年，虎狼出当涂。
众豪泣相盟，万甲聚一呼。
楼船下三江，千里悬旌旗。
忠谋屈巨猾，弱力张远图。
乞灵诉明神，至此尝踟蹰。
想当得请初，胜势先群诛。
虽时幸成功，偪仄已可吁。
岂无当时人，缩伏岩下庐。
约身甘贱贫，卑势无忧虞。
坐视扰扰中，同为祸福驱。
我当明时来，木石聊自娱。
遗祠今莫问，故邑已成墟。
归谢山下民，相期在犁锄。

维舟溯江流，人力与水争。
回视东下人，恍如御风行。
谁能倒长江，奔泻暂西倾。
聊用快客意，何惮鱼龙惊。

去年春日花盛开，尝有鸟啼归去来。
余诗告尔东海志，子笑属我南山杯。
将睎遐踪蹈髙轶，就拔去迹离俗埋。
同时游者最谁上，朱子峭擢凌春材。
门关午景卧正懒，过我呼号如春雷。
邻惊偷窥妇女怪，婢骇奔走儿童咍。
门开纳坐听论列，笑口侈哆倾胸怀。
寒葅半菽要同飰，韲醤叫乞喧邻隈。
僧从南浮云异角，尉解西去遗亭台。
心争夸漫诘蜒蜿，日乐虚豁留崔嵬。
柳梢黪黪坌晴絮，杏萼烁烁翻遗埃。
春湖平停照空碧，淮帆晓上搀天桅。
西归颇厄穷饿久，南泛未免丐乞哀。
朅来随人事卑折，忽自顾影惭低摧。
平时客坐不敢语，苟以唯诺偿嫌猜。
胸中纠结浩千万，到口不吐如横枚。
比来颇自拨俗碍，日傍竹树良徘徊。
昏昏万事置不省，知已疏懒心难裁。
一闻春风动啼鸟，猛若重睡忽唤回。
咨嗟岁月急若矢，叹息无地安蒿莱。
比于见人日加懒，行恐合俗老益乖。
不知飘浮寄兹世，竟亦何计收形骸。
春林沾沾风日好，飞止自便宜尔谐。
何为犹尚归不得，世间万事真悠哉。

扬子江风十月初，西驾巨浪渺无隅。
常忧倾摇地为动，意欲起塞天无虚。
大舟不行就系岸，小舟分去争得鱼。
舟中壮士起坐笑，有酒更为斜阳酤。

猎猎风吹雨气腥，谁翻碧海踏天倾。
如何农畯三时望，只得官蛙一处鸣。
何处断虹残冷落，有时斜照𫏐分明。
当车收辙云藏迹，依旧晴空万里平。

广庭簪绂立差肩，黼坐雍容第众贤。
士得采衣如昼锦，人瞻归马若天仙。
况提巨笔乘时出，应有髙文与世传。
我久疏慵无壮思，聊倾病耳待江边。

冠盖冲冲语退居，几人年少褫银鱼。
风波脱去都无累，日月闲来静有余。
一斗独倾花下酒，五车时晒腹中书。
论诗深愧非商也，敢向邱门望起予。

尘沙欺客日冥冥，喜对贤豪耳目清。
烂熳共夸文字饮，欢娱谁忆管弦声。
风牵翠幕灯相照，月挂朱帘酒屡倾。
后夜想当繁剧处，梦魂还绕北池行。

茜旗影里椹袍身，迎入蒲津免问津。
策蹇去时为举子，乘骢归日是功臣。
岂同化鹤千余岁，才过登龙十数春。
开宴仍闻倾锡赐，酣歌喜杀故乡人。

功名不独世推降，五福天锺更少双。
倚注即看宣几杖，休闲唯待让旌幢。
家园到想倾金箧，御宴迎应倒玉缸。
重过嵩山定回首，白云深锁旧吟窗。

操麾授钺器纵横，尽说长城指顾成。
岳既孕灵偏有意，天何促寿太无情。
明堂欲建栋梁折，巨海将浮舟楫倾。
未得四旬余四载，龙旌不觉变铭旌。

风流官职称红莲，花发多同太守筵。
绿醑十分倾玉斝，清商一部列金钿。
池塘闲咏陪灵运，楼阁时登异仲宣。
更想清明倚公暇，栖岩万固到应偏。

雨破畏日沉，月出酷暑歇。
衙中河亭上，静与山不别。
良朋俱远来，文会一何悦。
箕踞巾舄闲，玩好琴樽列。
繁礼厌拘挛，陈言誓摆脱。
挥尘影参差，饭果香馥烈。
酒令时解严，谈锋久不缺。
乐天无荒淫，饱德异饕餮。
高谈闻谑浪，正义排诡谲。
抗俗绝依违，评文无诋诘。
舆论鄙诪张，奴学贱剽窃。
征引角竞出，联唱更相发。
较善合权衡，驰义同轨辙。
万物情难逃，千古疑皆决。
圣道约扶持，淫辞谋劓刖。
风鉴定妍媸，天机藏巧拙。
是物有废兴，唯道无本末。
义路自坦夷，世途终兀臬。
烈士死光辉，常徒生汨没。
逸气小风云，直笔轻斧钺。
孟轲心不动，陶潜腰耻折。
疲倦仆屡更，辉映烛频跋。
浩歌不成调，狂舞宁赴节。
气候随斗占，分野为星别。
蛩韵时断续，渔灯乍明灭。
河声疑地震，电影若天裂。
飘风夺轻纨，零露透疏葛。
酒海倾屡空，诗源浩不竭。
咸平己亥岁，二年时六月。
此会是何人，其名野奎越。

危城闲登临，秋色际空碧。
四顾廓且平，万虑忽然释。
精诚日月暗，旷达天地窄。
壮节但孤耸，愤气欲四射。
盐穴狂风号，峭壁浓岚滴。
胆气高虚空，眼目无疆域。
幽耳如洗濯，刚肠若刳剔。
高谭俗不闻，嘉句景来索。
四时归牢笼，万象在咫尺。
山势出嵩华，地界连虞虢。
意脱喧卑场，神入清虚宅。
千峰如聚拳，万木同森戟。
白云闲不动，飞鸟忽相逆。
平莎类裀褥，远籁当琴瑟。
定交心欲剖，言利口难擘。
不作蔽日云，愿为补天石。
道在乐诗书，时平偃金革。
笑傲得良朋，狂散绝勍敌。
笔功压班输，酒肠欺乌获。
逸思骤雨倾，欢情湍水激。
玄门匪防御，学海讵沉溺。
实果间酒巡，邻谷和歌拍。
头鄙锺仪冠，足爱谢公屐。
静胜贯兵法，默论通禅寂。
聚散伤轮蹄，兴亡悲简册。
回飚激吟魂，长空挂醉魄。
泉石无荣枯，尘埃自休戚。
鸟道晚采樵，人家晴种麦。
暮野牛羊杂，重虚鹰隼击。
涿鹿树围青，盐池霞照赤。
画牛羡山相，狎鸥怜海客。
古人何卑屑，束缚于名迹。

混茫丕变造西阡，物象熙熙被一川。
易觉锦城销白日，难歌蜀道上青天。
云敷牧野耕桑雨，柳拂旗亭市井烟。
院锁玉溪留好景，坊题金马促繁弦。
风流铺席堆红豆，潇洒门庭映碧鲜。
表状屡言同颖穗，敕书频奖并生莲。
旋科杞树炊香稻，剩种豌巢沃晚田。
仁宅不隳由政立，议闱无取任情迁。
民知礼逊蚕丛后，俗尚奢华邃古先。
绕郭波涛来浩浩，归朝岐路去绵绵。
乍回黑水将成道，潜到青羊恐遇仙。
靓女各攻翻样绣，袪商兼制砑绫笺。
垆边泛蚁张裙幄，江上鸣鼍簇泪船。
石笋崚嶒衙对峙，琴台恢阔寺相连。
群葩艳里珍禽语，百草香中瑞兽眠。
喜处必臻尤伫望，胜游争倦更迁延。
早荷叶底蹲鸱伏，棕树梢头乱蝶穿。
鹾发牢盆浑弃卤，铁资圜法免鉟铅。
丰饶物态宁殊越，美丽姝姬酷类燕。
西海号雄彰传纪，南康辞健积铭镌。
良工手技高容学，妙隠丹方秘不传。
倚剑灵关凌绝顶，梦刀孤垒削危巅。
金华巷陌遗三品，石镜伽蓝露一拳。
信落荆州随鼓枻，检颁芝阙听摇鞭。
若量内地寒暄异，且在遐陬水陆全。
渝舞旧云传乐府，巴谈谁曰系言诠。
九苞绾就佳人髻，三闹装成子弟鞯。
欲辨坤维寻地理，才临益部认郊癦。
文翁室暗封苔藓，葛亮祠荒享豆笾。
货出军储推赈济，转行交子颂轻便。
气蒸蒟蒻根须润，日罩楩柟树影圆。
药市风光虫蛰外，花潭遨乐鵙鸣前。
聚源待拟求凫氏，贮怨那能雪杜鹃。
藂植森荣还蓊蔚，夹流湍迅迥潺湲。
鲜明机杼知无算，细碎锥刀不啻千。
合伴鸦鬟齐窈窕，对陪霓袖竞翩翾。
五门冷映岷峨雪，千里爰疏灌堋泉。
茂盛八纮宜得最，膏腴十道比俱偏。
袁滋不到生无分，段相重来宿有缘。
款召相如登兔苑，骤迁太白步花砖。
葳蕤草木时为瑞，奇秀江山代产贤。
晓后细风红灼灼，夜中微雨碧芊芊。
锦亭焰烛明欹障，绣阁香球暖熨毡。
宝塔徘徊停隼旟，观街杂沓拥辎𫐌。
酴醾引架家家郁，踯躅攀条处处妍。
重爱鲁儒提德柄，威降曹将董戎旃。
欢谣少负賨人勇，长讲多经楚客禅。
似簇绮罗偏焕燿，如流车马倍喧阗。
搘机显绰名堪录，题柱芬芳事莫捐。
李特锋铓徒恃险，张仪规划自持颠。
鹰扬事业成悠久，乌合奸雄败转旋。
漫向鼎分澄霸道，却当龟化验都鄽。
强贪楚灭悲倾辙，广洽尧询喜慕膻。
侧弁猖狂抛玉斝，归鞍酩酊坠金钿。
氛埃屏息云常覆，稼穑繁滋泽靡愆。
睿圣宵衣垂迺眷，贵臣驰驲每传宣。
石牛迈路加歆飨，江渎隆区助洁蠲。
避暑亭台珍簟设，纵闲池沼钓丝牵。
遮蛮带砺长能固，捍蜀金汤远益坚。
何武甲科曾继踵，严遵卜兆罕差肩。
雠书竞印诸家集，博识咸修百氏笺。
纸碓暮春临岸浒，水樽春注截河壖。
华严像阁凉堪爱，浄众松溪僻可怜。
学射崔嵬横罨霭，放生宽广媚漪涟。
藓庭嫩笋青𥮾𥮾，风槛新荷绿扇扇。
守戍貔貅千万骑，采葑簪笏两三员。
清江泻势方流巽，大面盘形正压干。
电扫谷风藏虎啸，雷瞋宫树洒龙涎。
郃占逖应星舒彩，栾噀端聆火扑燃。
令范式驱民缺缺，咨谋畴倚道平平。
性寒甘蔗猱偷啮，体腻芭蕉蠹莫沿。
志读备兴重掩卷，史看唐幸嫩终篇。
雕盘姹女呈酥作，水巷痴童飏纸鸢。
初下鹿头迷鄠杜，暂来犀浦误伊瀍。
变秦言语生皆会，恋土情怀死不悛。
结厦斧斤宗简易，入神丹雘励精专。
柳堤夜月珠帘卷，花市春风绣幕褰。
十县版图分户籍，一城牌肆系民编。
受辛滋味饶姜蒜，剧馔盘餐足鲔鳣。
月季冒霜秋肯挫，荔枝冲瘴夏宜然。
几番藂箐鸣虚籁，是个园林噪懒蝉。
蠢动乘时先养育，菁英届候别陶甄。
地丁叶嫩和岚采，天蓼芽新入粉煎。
平代启闱闻继岌，监军凭轼见刘焉。
蕙兰馥裛幽蹊畔，菱芡交铺曲岛边。
绘网晚晴夸蹴踘，画绳寒食戏秋千。
氤氲紫雾蒙都邑，缥缈彤霞聚偓佺。
螭伏自然销剑戟，蝼翻几度起戈鋋。
宦游止叹音尘阙，乡饮何惊岁月遄。
灵寿桃枝奇共结，金砂银铄贵相联。
埋轮昔按均输命，叱驭今分太守权。
徒为行春飞皂盖，讵能许国报青钱。
政经旋考尤多僻，民瘼深求尚未痊。
虽愧袴襦非叔度，且期毫墨有冯涓。
僶遵廉察思从训，克谨操修敢好畋。
南市醉过攒帜队，西楼欢坐列琼筵。
烦嚣谨畏伤淳厚，慧黠周防近巧谝。
重禄省心宜致寇，薄材庄貌若临渊。
扶危颇异巢居幕，劝善还同矢在弦。
叨莅一麾康远俗，等闲光景又三年。

颢气中秋正，明河左界长。
桂孤香易散，蚌冷泪先汪。
飞盖倾兰坂，鸣琴厌烛房。
玉盘浮浩露，素绠冰寒浆。
浪白江连楚，风凄笛怨羌。
庾楼聊顾慕，潘省更悲凉。
雪漫夸圆璧，珠休号夜光。
嫦娥悔孀独，空见海生桑。

汉家传洛饮，楚俗泛兰泉。
玉液初颁酒，金盘屡击鲜。
珥彤寻竹籞，倾盖集芝廛。
锦羽翻晴旭，霞英落暖烟。
雅音和舜乐，睿泽洽尧天。
更听承云曲，同歌在镐年。

赫日烘霞鬭晓光，双文桃簟碧牙床。
频倾蜜勺宁蠲渴，久捧冰壶未觉凉。
雪岭却思随博望，风窗犹欲傲羲皇。
更怜乳燕翻飞处，深入卢家白玉堂。

溽暑迎秋尽，凉飔逗晓回。
起蘋初淅沥，猎桂更徘徊。
欲引长烟素，微飘画烛煤。
坠桐侵玉井，拂柳度章台。
已觉云翘动，还惊月幌开。
鲛帘移乱影，瑶瑟泛余哀。
扇掩藏鸾羽，荷倾侧露杯。
正当河左界，不待雨东来。
自好抟垂翼，宁劳起死灰。
楚宫谁第赋，宋玉最多才。

绮霞重叠武陵溪，溪岭相逢路不迷。
白石洞天人不到，碧桃花下马频嘶。
深倾玉液琴声细，旋煮胡麻月色低。
犹恨此身闲未得，好同刘阮灌芝畦。

读书北轩下，独玩太古清。
稚子请我说，糟粕顾何明。
念彼硁硁人，方起浩浩情。
遗兹以蹈彼，于理或易平。
深愧邹鲁生，章句誓成名。
记问数寸间，孰知躬所行。
为人鬻所有，利如九河倾。
中性或易迁，吾志将难撄。
泛然美造化，庶使学躬耕。

京口杨夫子，知名三十秋。
青衫尚为邑，相见松江头。
倾盖曾未久，欢若平生游。
适当及瓜代，浩然治西舟。
荐章满公车，行想拜恩休。
万里起跬步，青云眇难俦。
余方归东路，于此怅夷犹。
行觞莫辞醉，分袂云间楼。

山田遶山脚，江水何可作。
车轮十丈围，飞湍半天落。
雁翅插修筦，随流得深酌。
升降岂无势，长江怒相薄。
有如万夫力，讙呼倾众壑。
曾不舍昼夜，美源终未涸。
人间有机事，由来生巧恶。
善彼汉阴老，忘怀抱纯朴。

苍山古木书堂寺，北下湘川百余步。
谁云往来倾世界，至今人道安禅处。
岂无惊蛇与飞鸟，后来那复知其趣。
我身不知今是不，空记名称你常住。

群山驾肩东南倾，平湖照眼正中明。
上人置亭倚绝𪩘，宝云拂树当前楹。
春阳未彻地先暖，秋景欲下风已清。
衰才不足道佳景，聊书丛翠为其名。

君不闻吹箫得仙双帝子，宅门敕牌金书字。
又不闻马家堂宇色未昏，宅门题作奉诚园。
古来将相多高第，今不为园即为寺。
吾观黄歇相楚时，岂意异时真似此。
晚周诸国势相倾，齐赵信陵争下士。
何术能令楚复强，三千宾客多珠履。
一旦不谋毋望人，身亡家破神朱英。
嗟乎养士漫如许，得失何异一老兵。
吴墟索莫故城在，庭殿但闻钟磬声。
猿哀鹤怨松风里，遗恨江流终未平。

九龙山高茂松竹，冉冉岚光真泼绿。
重冈复岭势峥嵘，五里垂杨排岸曲。
云生洞口若拖缣，泉落田间如喷玉。
公乘若水遗迹在，潇洒儒冠与僧服。
夜蟾清影照寒流，春鸟新声答寒谷。
山畔人家农事闲，长得秋风鱼稻熟。
太湖光射夕阳间，涧泽相通财必育。
一生游赏心不足，忆与高人时往复。
梦魂应是念归欤，问舍求田无百斛。
身名牵制悼人心，收拾未能如水覆。
侵寻白发已盈簪，方此徘徊干寸禄。
乐安道人来自蜀，尚尔小官身仆仆。
惠然相访盖初倾，符采莹颜神满目。
徐言得道先辟谷，二年粒米不入腹。
日南先生韵超俗，授术为之留五宿。
发泄天机指下传，妙用圆通皆智烛。
见我情亲逾族属，劝以修持言满轴。
自惭正类鸡伏鹄，敢忘精心循所祝。
痊除多谢枕中方，臭腐岂为刀下肉。
斧斤牛羊肆残毒，古人已况牛山木。
深言元气须引续，起我衰羸丸射鹿。
烦胸一诀愿相传，卦体俨然存九六。

开元年中关辅旱，灵岳神祠祷几遍。
少监冯生能画龙，明皂命试新池殿。
落笔婉蜒势未已，素鬣冰鳞湿如洗。
池波汹涌雷电惊，云气之门白龙起。
吾观冯岂作霖人，画龙能雨疑有神。
深山大泽多窟穴，不应杳眇不似真。
澄江接海连空白，泓深当是神龙宅。
螭虬狡狯非其伦，河伯江妃敢驱役。
霜锁烟关昼不开，时倾膏雨苏民灾。
一炉香火动诚意，风马云车天际来。
吾闻泽国多水患，淮甸地干多苦早。
愿均神力遍四方，无令水旱常相半。

金炉兽焰回春律，碧盏螘花资野逸。
腊枝剪断玉莲光，歌扇舞茵争秀出。
主人醉宾宾醉德，倾兀不惭冠武侧。
一时陈迹去莫追，此段清欢宁易得。

节物惊重九，区区尚山行。
固无登高约，迟明即修程。
下马入古寺，榜悬凤凰名。
来巢古所传，至今得徽称。
拂席坐其堂，耳目一以清。
歘然壮穉集，往往持盘罂。
问其何以至，云此谢秋成。
年年当此时，村落相经营。
薄具{火真}饤饾，所将惟至诚。
感此良自叹，吾生殆如萍。
从仕徒衮衮，退亦无田耕。
去岁尝为客，今晨复遄征。
佳节眼前过，有酒难独倾。
紫萸金菊花，何以为芳馨。
岂如群野人，蹄涔自纾情。
行矣姑勉强，义命心所明。

屋梁晓影初日暾，银潢下沃昆冈焚。
铁骑腾突方追奔，玙璠入水体自温。
翩翩梦翼飞天门，异香气力能返魂。
真珠倾写琉璃盆，青铜古镜磨尘昏。
知音听凤裁龙孙，重然宝剑垂荒坟。
扶摇九万观化鲲，君诗体格能并存。
大言软语清兼浑，搜索物象穷乾坤。
琼笺碾出花无根，字字馥郁如芳荪。
至宝无价难轻论，洪波荡纵长鲸吞。
元化运转通昆仑，探颐不见雕镌痕。
胡为及我穷陋门，守护固乏育与贲。
美材谁荐为牺樽，羃之疏布饰以琨，致用清庙非常恩。

班超已老入玉关，仲子欲绝得螬李。
洗肠术妙久疾愈，拜井诚危涌泉起。
较之今日遇滂沱，彼情未足方吾喜。
自从三月变旱暵，百口嗸嗸沸田里。
豚蹄榼醑谩祷求，朝夕丛祠致拳跪。
苗根土干类龟坼，愁望油云杳无涘。
富忧攘夺贫忧踣，疾首蹙頞谁不尔。
噫予岂独钧尔忧，反复万端思所以。
察冤遣滞督郡邑，焚巫暴尫固非理。
精虔赖我同僚贤，甘泽应祈灾可弭。
沛然倾注数十刻，沟畎皆盈一何伟。
闽山草木亦增辉，万口懽声宁遽止。
翼朝又复得高篇，磊落珠玑光满纸。
强酬珍贶愧拙疏，两喜相投当不鄙。

祥电当年绕斗明，岩廊今日享隆平。
三朝功业山河固，万国讴歌宇宙清。
湛露均恩锡华宴，薫风入奏阜群生。
庶官愿祝无疆寿，葵藿心齐向日倾。

泽物施工讵可名，涓涓以及大川成。
更逢卑处须流惠，有不平时即发声。
倾侧祇将盈上凖，毫厘宁向外边明。
宣尼所取尤深远，盖取原充昼夜行。

巨灵前事杳难评，融结皆由造化成。
山历古今常似掌，地当西北是扶倾。
擘开太华几千仞，指出飞鹏数万程。
岁旱定须先展效，力推云雨救苍生。

四载收功故道循，滔滔千古势无垠。
流知江海涵容大，静觉乾坤覆焘均。
未必昆仑独倾注，祇安河汉共𣸣沦。
如何骑得鲸鱼背，直到天涯一问津。

美构冠名城，区区喜与登。
澄泉朝窃鉴，爽气夜相陵。
物象方倾盖，襟怀过饮冰。
苍葭此何幸，玉树是依凭。

国忠祸衅根芽日，此贼倾唐势已先。
构陷名臣冤且众，天乎何意与终全。

权由宠盛危宗社，天子倾心日自如。
十万北来犹未悟，潼关尚听促哥舒。

拘挛山邑四□□，□滞徒嗟薄宦身。
忆昨同时来视事，羡君先我作闲人。
倾心虽记多佳议，寒齿还忧失旧邻。
安得追攀如素约，舳舻衔尾倚江滨。

重寄属名卿，除书拜宠荣。
山东移使节，天上动星明。
经画几三载，恩威尽列城。
询求皆疾苦，课入自丰盈。
酣宴咍无取，焦心悯未宏。
孟阳魂已愧，刘晏誉还轻。
报国胸襟壮，纾民术学精。
休风鼓群吏，高论满诸生。
讵奋身干进，难排翼传声。
褒功形圣诏，易地近王京。
持节将新命，遮车见众诚。
拳拳思远托，冉冉即修程。
风飏旌旗活，云收鼓吹清。
山川开爽气，草木有余情。
行健途疑促，吟豪思欲倾。
越吴钧慕恋，齐鲁乐奔迎。
万里宣材力，中朝倚办营。
佥谐犹有待，舆议岂能平。
器尚虚兼济，谋终赞仰成。
宸衷方外藉，安可忆登瀛。

枘凿关连壮，横空不可摇。
激波无雁齿，跨岸只虹腰。
改制千年取，倾舟众患消。
乘舆济人者，为惠固相辽。

暑雨应时至，年来民气和。
池塘假灔滪，畎亩小滹沱。
跧缩栖梁燕，淋浪贴水荷。
一番新涤垢，何处不盈科。
旦市犹无迹，寒门愈可罗。
庭柯均见濯，檐溜独成波。
猎子愁收弋，田翁喜荷蓑。
蜂衙忘刻候，蛙吹恣吟哦。
箧恨书生蠧，场忧麦化蛾。
凉风飒以度，清兴迥然多。
公退书帷寂，诗余道服拖。
虽非侔击玉，仅可比鸣鼍。
屡促低弦轸，频倾浊酒蠡。
自存惟浩气，兼养类菁莪。
衣葛疏仍补，羮藜淡不鹾。
百瓴舒足力，六字习心呵。
未有焚鱼兴，宁为扣角歌。
兹辰拜高咏，适足慰蹉跎。

神明不爽久{弯}跧，一望旌轩旧观旋。
残腊光阴江海上，新春消息柳梅间。
倾风固喜同披雾，窃禄仍羞似抱关。
更奉诗筒先寄贶，解颐高句动苍颜。

郡堞危楼夜气清，江光海色接天平。
凉秋一半无边爽，皓月十分何太明。
使者星轺行暂远，史君兵酿恨徒倾。
自怜负弩区区迹，却向澄霄望旆旌。

城近江山夕霭澄，楼开栏槛与山平。
秋光正似鸿沟判，月影圆如白璧明。
诗压东阳台上句，酒睎北海座中倾。
荒壖拙令方匏系，引脰西风画隼旌。

匿疵真有德，值物不偏恩。
细或穿幽隙，悠然被广原。
皑皑均旦暮，浩浩壹乾坤。
凛冽添寒气，苍茫返混元。
鹄鸥潜失影，狐貉暗忘魂。
竹重风旌袅，池凝晓鉴昏。
飞毫玉兔脱，蟠径素龙蜿。
陵弱侵庭柳，埋青抑砌萱。
屑琼谁措手，炼粉若为盆。
当迥墙头积，回飚瓦口喷。
群飞停啅噪，万丑掩瘢痕。
穷巷情方惮，豪堂势自温。
萧条孤驿路，冷落古祠阍。
乱辙分明印，双鸱仿佛蹲。
何时飘絮定，着处白云屯。
酒榼倾浮螘，吟笺染戏鸳。
妙才窥赋象，佳兴袭游园。
冰鉴清相照，瑶枝俯可扪。
剡舟那遽载，郢唱且重翻。
啖啮深怜武，栖迟酷爱袁。
韩诗高孰抗，谢赋久仍存。
肃肃东方骑，优优北海樽。
危楼登郡堞，远目瞰江村。
摛藻逾梁苑，申严过棘门。
雄辞端獬豸，险句崪昆仑。
缀韵金声恊，挥毫墨电奔。
丰年见先兆，沴气已横吞。
氛霭销中夜，球琳冒短垣。
清光交素魄，余润浃枯根。
嘉瑞由嘉政，舆歌莫厌繁。

密雪乘新腊，凝阴混太清。
洒空寒送色，著物静无声。
舞恨庭除隘，铺宜原野平。
枯株资点缀，朽壤藉包并。
价踊村罏酒，愁添古塞兵。
巧裁梁苑赋，幽动剡溪情。
可庆丰年兆，何虞盭气生。
行看穷岁籥，坐喜覆山城。
远祖篇章在，元侯德政成。
与民为福外，阊阖一心倾。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以丛生陋，唯其秀出宜。
迁非拔茅进，爱岂揠苗为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土簁忧压嫩，竹插为扶欹。
疏密齐行列，芳华递疾迟。
纤茎簪闲导，繁蕊珥交垂。
恐践禽须逐，防侵草必夷。
飬完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

樱桃花里置行厨，一榼琼浆数尾鲈。
勇趁红芳集宾履，玉山倾倚照冰壶。

冷逼林坳笋未筠，润通花底砌无尘。
且倾文举盈樽酒，莫惜林宗折角巾。

洗涤炎蒸夕雨凉，瞥然行役过邻邦。
旅怀耿耿通秋漏，征舸萧萧倚暮江。
礼豆辄辞蕲义许，绪言倾听祇心降。
莫疑迹以便奔走，云下孤亲雪鬓双。

寂寞曾非迹，能闻乃辨声。
于人缘有感，在物本无情。
涛怒中秋盛，雷威百里惊。
更论空谷答，至理自相倾。

一枝栖息又逢春，何幸高贤晚获亲。
顾我画墁惭所食，荷公倾盖异于新。
绪余衮衮心尤慕，盘辟区区礼未伸。
三望膺门漫刺字，且持累句愬因循。

王孙远器世功勋，材略纵横旧出伦。
春事近违文陛侧，铃兵遥指锦江滨。
赠篇累什皆通贵，去国赊程少故人。
倾盖相懽一樽酒，感君离思并如新。

积雨锁山城，幡然喜晚晴。
园林变新绿，沟浍有余声。
日色间何阔，云阴否已倾。
无才希杜赋，短句且纾情。

杵臼功能自古施，更堪引水代人为。
谁知满溢倾欹处，却是临机效力时。

海云收雨作新晴，春日开筵趣早成。
六席共年谁独少，千龄几半互相兄。
须怜东道情尤厚，况是西归盖始倾。
更玩掌中珍句好，不知帘外玉蟾生。

寒山晴望青重重，我居山西君在东。
县疆有守不往，迟想休谊如饥空。
反思六月君假道，夜对樽酒乘清风。
高谈落落破畦畛，不许俗语咻其中。
撇然倾盖信若旧，诚通气洽知所同。
别来慰释尚可赖，时获佳句开惛蒙。
所嗟室迩人甚远，安得邂逅还相逢。

圣邻生西南，豪杰如山东。
倜傥负奇节，脱身起蒿蓬。
文章学西汉，不作雕篆工。
东京太学生，议论倾群公。
高适游大梁，马周隐新丰。
酒酣吐素蜺，意气横烟空。
翻身落州县，束手如儿童。
无人解秋隼，摩天看飞冲。
黄鹤垂两翅，饮啄鸡鹜笼。
始知命使然，甘作冥冥终。
资阳数尺坟，万事随秋风。
相从嘉祐初，击发每儿蒙。
死生虽云异，坎坷略已同。
然犹有子弃，孤芳秀珍丛。
慷慨悲父书，收拾尘土中。
兰山四百首，玉佩清玲珑。
余文隐圭璧，夜气如长虹。
古人身后名，乃是不世功。
蜀士志不朽，存者唯卿雄。
有子兼斯名，昔否今始通。
聊书附篇末，相与传无穷。

晋唐诸公重小笔，高价直与才名俱。
然多华丹少泉石，清格往往人间无。
至今百存无一二，存者真伪难分区。
营丘李成称绝迹，峰岩秀拔非常模。
穆之洒落亦其亚，玉堂屏上潇湘图。
董屈许范凡数辈，隐隐俗气藏肌肤。
乃知山水系绝品，笔墨造化非功夫。
要之文章之绪余，世上真巧归吾儒。
益昌台府少文字，见性文室谈毗卢。
龙门雪景生坐隅，山潜水奥争奔趋。
倚空直干鬭孤耸，缘险古道盘萦纡。
拥衲禅僧对寂寞，携琴朝士来崎岖。
主人肆笔聊自娱，新言默与天机符。
公家清白传数世，经济满腹冰霜壶。
一言不用辄掉臂，五年蜀使甘驰驱。
时将素毫写胸臆，宁复意外分精粗。
复古虽清尚许格，与可亦壮非燕徒。
岂如公思脱羁束，破碎嵩华倾江湖。
穷冬从公熟窥看，爱重不觉声嗟吁。
灵峰北菀助萧爽，雪不到地风号枯。
平生好画已成癖，宁借不喜临与摹。
出公门下欠公笔，有类客海遗明珠。
愿公乘兴一挥洒，束绢数幅光芬敷。
异时解组还故庐，皎洁将伴林泉躯。

圣贤遗陈迹，文章隐至神。
北天开盛际，南国起斯人。
兼济希先觉，公传袭大醇。
卑飞随世俗，默观养经纶。
僶俛怀铅椠，徊翔表缙绅。
英声摇海岳，高步出风尘。
去就迟难进，谋猷久未伸。
两朝虽顾遇，大节每逡巡。
四海倾台辅，千龄偶圣辰。
有为今道德，无间古君臣。
雕琢唐文盛，更张汉法新。
风霆传信令，束䌸解生民。
所志惟膏泽，当除亦斧斤。
寸心劳远御，独手助洪钧。
钟鼎无前迹，江湖自在身。
功名非雅意，出处自天真。
鸿雁云霄势，芝兰道路春。
轲雄平可驾，房魏浅非伦。
江汉无良产，衣冠窃滥巾。
才非当世用，仕为有时贫。
衔策驱驰久，风波出没频。
古心终少合，老态强难驯。
名教谁依托，文书但隐沦。
师门常耿耿，相府旧循循。
万里音容阔，诸生气义均。
绛纱瞻楚泽，白髪倦漳滨。
鄙俚虽能达，精微岂尽陈。
青云如可附，何处更求仁。

妖氛凭绝塞，皇武慰群情。
并命儒臣起，同谋将略明。
前锋殱丑虏，降仗委高旌。
拓境新图展，收功寸草横。
投戈宜偃息，奠枕觉澄清。
广榭宏经构，群公共落成。
唱酬风月冷，谈议鬼神惊。
锦绣移将合，琅玕种即生。
南方天外阔，北斗坐间倾。
且享忧勤乐，除书恐再更。

半夏劳奔走，当归计未成。
向乌头雪白，虽远志澄清。
白屋游偏早，青云梦数惊。
预知皆系命，无患可伤生。
泉水怀乡国，灵仙得古城。
萎蕤差病力，安息愧民情。
兰草园池静，槐花道路平。
野翁宜散诞，故纸任纵横。
问话思黄叶，论文忆长卿。
余粮添瓮盎，乱髪散簪缨。
紫蒨江山秀，婆娑桂柏荣。
枫香余雨气，桐叶变秋声。
险语尝钩吻，昏瞳屡决明。
鸬鹚闲自酌，琥珀向谁倾。
莨宕官资浅，螵蟏活计轻。
每将苏子校，多谢使君名。
满把黄金屑，知音白玉英。
青箱空聚古，败将敢论兵。
苦练诗方就，旁通笔未精。
前贤如及已，海藻愿题评。

画舸秋离峡，长江水啮堤。
郡楼高送别，客袂掺分睽。
前后声难继，升沉分不齐。
私心常有待，得意幸相携。
千里闻鸣凤，三年倦割鸡。
一哀纒性命，万事错端倪。
英俊联翩起，清华直上跻。
平生依笔砚，俛首失锄犂。
同嗜餐秋菊，忘言病夏畦。
精粗分玉石，去住即云泥。
近列多鸳鹭，谁人享𫘝𫘨。
徊翔趋凤阁，隐约驾鸡栖。
训诰资温润，衣冠出品题。
风流清宪府，威望肃朝闺。
戏彩江湖乐，观涛岁月稽。
还朝垂拱北，易帅华阳西。
旧德倾中外，欢谣浃庶黎。
忽闻旌棨近，顿解簿书迷。
一笑何胜喜，高谈为少低。
长篇追杜老，余论及曹谿。
把酒听新阕，寻山傍小蹊。
欹斜行叠嶂，空旷上危梯。
拾掇留樽俎，萧疏愧糗藜。
故人难会遇，壮士合悲啼。
物理纷无定，年华去可凄。
王师行解甲，盟府重盘圭。
剑外声文铎，关中息战鼙。
时清数相见，宁望胯金犀。

蠢肕山穷处，东阳石鬭间。
数倾舡簸荡，万触水回环。
游子真亡命，忠臣固厚颜。
舍舟途入险，平地几时还。

拱极星文动少微，西南风物重光辉。
平生亲友倾心望，共庆功名毕手归。
车马欢声传里巷，松楸佳气杂烟霏。
长卿儿戏扬雄拙，未足公前较是非。

群俊争求一字褒，诸公清识晋山涛。
蓬仙寥落谁人继，史笔纵横自古豪。
胜爵频倾知得隽，剧谈无极坐忘劳。
勉行无负题评意，东蜀斯文价已高。

天庭高议破群奸，先帝曾将侍从班。
谈笑一辞双阙去，缙绅遗恨十年间。
倾朝每忆刘蕡对，侧席才闻贾谊还。
言责逡巡非久计，行看鸣玉上鳌山。

圣贤中道意何如，历历樊川论諌书。
要在致君成德业，不当沽直徇名誉。
平生忠义倾心际，后日经纶试手初。
得意古人多气义，弹冠应有旧簪裾。

柘上论功使节临，奏书倾动士人林。
沙墀通籍霑新宠，泽国鸣弦试好音。
郭畔黄芦宜日晚，水边红橘与秋深。
君才八九吞云梦，应笑离騒向此吟。

辩才天人师，一意演说法。
犹如一雨倾，药草皆萌达。
瓮盎及湖海，各观天一月。
以是度众生，报身随数灭。
旧龛留香灯，想像瞻华髪。
应供无时穷，龙渊莫之竭。

壶岭共倾银霅水，墨皇犹展玉楼风。

空山古松阅人代，黛色铜姿终不改。
蚴蟉诘曲还相向，千寻气结云叆叇。
风雨冥冥秋气深，耳边往往苍龙吟。
蓬莱仙子有无间，往来白鹤昼常阴。
百尺樛枝拓金戟，山中十月飞霹雳。
千年化作虬龙形，流脂下见成灵珀。
方今楼阁连飞甍，斧斤未敢来相倾。
晦冥神物共诃护，一物钟灵无不轻。
我来抚此重叹息，造物由来贵孤直。
趺坐松前日将暝，谡谡寒风落巾帻。

吾生磊落无滞留，一生好作大江游，任尔龟鼍跋浪蛟龙愁。
昨夜天风下荆楚，我来此地重怀古。
洛妃湘女不足数，渺渺兮三闾在何所。
浩荡烟波江水阔，冥寞神交两相许。
倒提金斗倾浊醪，滴沥招魂寂无语。
斜阳衔山暝潮退，两两渔舟迷向背。
便欲因之垂钓竿，六鳌一掷天门外。

北风阻船泊湖漘，北望庐阜青无痕。
晴云自舒仍自卷，白龙欲眠犹宛转。
秋空漠漠秋气浅，碧天蘸水如刀剪。
篙师畏浪不敢行，却忆李白骑长鲸。
倒回玉鞭击鲸尾，锦袍溅雪洪涛里。
霓光溢目精神闲，终日高歌去复还。
飞流直下三千尺，风吹银汉落人间。
天送醇醪倾北斗，群仙吹箫龙凤吼。
李白一饮还一醉，醉来岂知生死累。
倏然却返玉皇家，不骑鲸鱼驾鸾车。
留连自摘蟠桃花，嚼花吐津染朝霞。
不信如今三百载，顽鲸骇浪空相待。

暗空风卷浮云落，万里秋毫莹寥廓。
姮娥泛月中夜来，扑扑山川银粉薄。
天垂斗柄挂帘钩，地接明河浸栏角。
谁倾世界入冰壶，滉滉仙春迷海岳。
嗟予南望未能往，小宰尘劳真龊龊。
感君寄我群公篇，览记方惊子先作。
词源奔激吼波涛，笔画纵横挫矛槊。
构名措意岂徒然，景物化为仁智学。
丈人教子惇义方，宴息时来命樽酌。
何当勇起挐扁舟，梦寐思陪众宾乐。

星斗阑干月未吐，但爱溪声似山雨。
青灯照室并银花，白酒倾来不知数。
子善评文我不如，我亦谈诗子深许。
酒酣索我须论兵，拔剑画地军阵成。
十万甲兵指掌取，五方应敌旋风生。
文武道判惜已久，圣贤相遇犹难并。
相如谩作长门赋，屈原虚著离骚经。
不知于世竟何补，可怜博得千年名。
韩信收身苦不早，功成伏剑真草草。
始终最爱严子陵，坐视乾坤任倾倒。
咄嗟语险气已伤，况复赋诗声调长。
卷纸连书不磨琢，子锋大峻非我当。
拨置万虑付江海，收拾寸心归老庄。
天地得一马喻马，谓思前事皆佯狂。

星斗阑干月未吐，但爱溪声似山雨。
青灯照室并银花，白酒倾来不知数。
子善评文我不如，我亦谈诗子深许。
酒酣索我须论兵，拔剑画地军阵成。
十万甲兵指掌取，五方应敌旋风生。
文武道判惜已久，圣贤相遇犹难并。
相如谩作长门赋，屈原虚著离骚经。
不知于世竟何补，可怜博得千年名。
韩信收身苦不早，功成伏剑真草草。
始终最爱严子陵，坐视乾坤任倾倒。
咄嗟语险气已伤，况复赋诗声调长。
卷纸连书不磨琢，子锋大峻非我当。
拨置万虑付江海，收拾寸心归老庄。
天地得一马喻马，谓思前事皆佯狂。

二月发姑熟，三月到浔阳。
闻君解缆才五日，骥尾难追空断肠。
十年前作浔阳吏，老狡相逢犹引避。
中丞孤愤已沈泉，时事愈新谁敢议。
欲吐哀音写心曲，蒙澒江声摇地轴。
横琴静夜按金徽，泛到商弦断还续。
忧能损气须忘忧，移船渐近黄鹤楼。
楼前芳草渍烟碧，君今贤过奇章侯。
试询乐部谁工笛，曹王旧曲何人识。
水中龙应云不飞，月华正在江心白。
满倾绿酒浓如油，为君吞却鹦鹉洲。
开帆快意出天外，可惜碍断长江流。

踸踔踸踔裴山人，破帽麻衣被埃尘。
忽来访我环峰市，醉倒不顾傍人嗔。
壮士不得志，污泥困修鳞。
谁倾沧海救枯泽，矫首奋鬣乘风云。
回头问燕雀，尔辈胡为群。
巢寄柏梁一朝火，孤栖风雨更谁怜。
踸踔踸踔裴山人，行路无穷鼻酸辛。
元通献甫傥不遇，况有特达朱纯臣。
踸踔勿踸踔，岂有壮士长遭迍。

湘江倾泻明河源，湘山来落如骏奔。
寻幽乘兴莫辞远，白云中有黄金园。
佛师无心法愈密，徒众先后陈卑尊。
甘泉喷洒仙籁爽，此身已觉超笼樊。
高堂却见山外水，古鉴磨开苍藓昏。
长城深鏁万家富，老木自作千营屯。
两洲半没鲸鼓鬣，双崖斗起天为门。
沧溟不识几番变，石泐犹有涛淙痕。
茯苓愈大愈堪食，深锄但惜伤松根。
登高览物亦徒尔，秋色况是当离樽。
崔侯才思锐无敌，苍鹰得兔霜翎翻。
嗟余染翰愧复正，累句何足先行轩。
故人柄政坐东府，请君献策安黎元。

石盆古寺苍崖颠，断碑皴剥无人传。
其文仅识隐岩字，御史饱学能推研。
乃是郑董之别号，洛师易节来刺宣。
风流直欲继谢守，行春车马时联翩。
红粉行行杏花笑，旌旛烁烁雌霓悬。
松声飕飕杂箫鼓，薜围缭绕疑檀烟。
不知身世有轩冕，且将樽酒投林泉。
暂时乐事亦难遇，高文大字精磨镌。
可嗟榛棘一藏晦，清风零落三百年。
洎逢佳士始珍赏，洗涤尘垢邀神仙。
坐思往迹若梦寐，明河千丈倾辞源。
啼鸟至今不避客，上下啾聒两耳边。
山僧构亭又高绝，群峰叶叶如青莲。
崔嵬宝塔挂落日，沆砀冰壶撑钓船。
余公胡为未尝到，美景若此宁弃捐。
请携吟笔窥造物，更向云中调管弦。

腊月欲尽春风来，壮士寻春上高台。
金乌慢飞光徘徊，照散冰霜天地开。
梅花披香柳烟袅，狂杀钱塘苏小小。
玉箫金笛鸣高楼，怅望传书落青鸟。
吾曹强饮三百杯，老去功名安在哉。
欲驾飞鱼入东海，王母为我倾金罍。
莲华变碧蟠桃熟，仙家四时应不速。
醉来拍手乘紫烟，游遍洞天三十六。
高歌杳渺春风里，我怀清澈西江水。
腐儒往往咍吾狂，犹幸扬雄作知已。
脱君身上蜀锦袍，解我腰下并州刀。
更沽美酒共君饮，不负今朝春思豪。

城头高轩跳千里，数里苍山兼寒水。
帆开半落有无间，鸟飞不断丹青里。
北斗疏疏河汉晓，蓬莱一登天下小。
心随境化形亦忘，谁道霜翎老华表。
曹公窥吴教水战，虎貔蹙踏鲸鼍转。
野父相传此渡头，鱼网时时得遗箭。
当场英气安在哉，千年绝景藏蒿莱。
地祗监护待贤者，栏干倚遍倾金罍。
目送白云望尧阙，忠功孝名坚一节。
明时不作离骚经，玉上青蝇解磨灭。
升沈偶然安足嗟，与君高咏思无邪。
数声长笛奏何处，微风吹落天之涯。
天涯桂树清辉发，万顷波澜冻冰雪。
若承紫诏返瀛洲，此地曾忘迁谪忧。

姑孰望东城，长江八十里。
思君半夜泛渔舟，明月随人渡寒水。
江南美酒君家无，携来相就倾一壶。
澄江如冰月如玉，拂拂清风生碧芦。
功名无成安足嗟，但令方寸无疵瑕。
炼丹辟谷亦琐琐，万物何处非生涯。
君不见鸿沟欲将天下裂，失道阴陵遽身灭。
玉帐周遭皆楚歌，金甲缤纷摧汉钺。
重瞳却传绘塑手，瓦鼓巫歌荐神酒。
庙前老木藏训狐，豪气英风亦何有。
沈吟往事君勿悲，我曹幸遇尧舜时。
田中谷稔牛羊肥，高会难逢易别离，今宵不醉欲安之。

江潮夜涨北风恶，双橹喜逢溪岸泊。
桂阳史君贤故人，借问殷勤吏来数。
浮桥倾危暗难渡，静枕不眠听晓角。
平明自笑仆乘无，破帽赤髯行踸踔。
袖持漫刺前起居，屡叹穷愁手频握。
婴儿连死瘦妻卧，病骨尚遭谗喙喙。
壮志消尽同寒灰，生事无涯委藜藿。
男儿有命何足论，斗酒贳衣评旧学。
爱君新篇溢千楮，突兀寒宵见南岳。
龙蛇千丈老松杉，霹雳一声挥电雹。
岂宜偃蹇处郎曹，固合透迤步台阁。
天子聪明继尧舜，庙堂论道皆伊霍。
拔茅连茹收时才，尺寸高卑应不错。
君驰亨路鹗横秋，我困污泥龟缩壳。

君不见古人悲歌愁杀人，一片花飞减却春。
径须沽取就花饮，暂时烂醉陶天真。
借令黄金大于斗，岂买人间百年寿。
但愿青春永不归，更得沧溟化浓酒。
朝酌弗干，暮倾弗竭。
东向浮桑采日枝，西入瑶池浴明月。
枯桐三尺安足弹，重华去矣薰风寒。
夷齐耻食首阳粟，屈子徒佩潇湘兰。
噫吁嚱哉贤与愚，同归一死胡为乎。
共君极饮且烂醉，指点世路皆虚无。
许损之，尔为我满斟，我为尔高吟。
相逢莫恨晚，结交贵知心。
坐看南山一片雾，忽成千里万里之春阴。

青天无云日华满，小妓楼中吹玉管。
卷帘不信夜霜寒，熏兰酌桂肌肤暖。
黄州之客最少年，醉来口角倾词源。
惊龙掣电绕沧海，沙场阵马成功旋。
殿赐新袍织春草，水溢双瞳犀插脑。
壮图伫结明主知，带束黄金应未老。
宣城忆拜乃翁时，幕中珠履皆雄奇。
至今名姓记僧壁，当年已识麒麟儿。
嗟予老人日零落，两鬓衰蓬眼生瘼。
寸心犹欲慕夷齐，险路无缘攀卫霍。
邂逅桐乡逢故人，槐槽泻酿追阳春。
形容若画凌烟阁，第一江南寻隐沦。

江南富山水，忽忆五松山。
梁僧种松夺造物，至今千丈凌云间。
上有寒蟾吐魄凝冰雪，下有铜陵碧涧倾潺潺。
雷公睥睨不可以挥斧，老鹤飞来势欲止而复还，猿猱侧望何由攀。
琉璃殿阁若化出，四天之众说法鸣金镮。
我尝脱屣往栖息，六月清风无汗颜。
浓阴可爱坐盘石，绿酒酌尽横琴弹。
命宫叩征天地变，听之以气往往生羽翰。
纷埃不到佛净国，岂识人间行路难。
尘劳忽起旧缘想，倒骑匹马来长安。
修鳞掉尾业已困，涸辙孰与西江澜。
发疏齿缺形将残，畏涂足蹑心胆寒。
屈原怀沙贾谊贬，身后忠名何足观。
不如宴坐碧山里，笑傲每携云月欢。
明朝却欲渡江去，五松岩户无人关。
方壶员峤太殊绝，幸有此山容我闲。

忆昔清明出郊去，藏云寺前花正开。
蜜蜂衔蕊异香散，时时洒面微风来。
溪泉甘滑碧玉色，晴山倒影无纤埃。
红粉佳人十七八，踏青唱歌云鬓颓。
黄犊行牵载酒瓮，到处便倾三百杯。
或逢浓阴藉草坐，口横玉笛吹落梅。
傍人问我乐何事，我心无事同婴孩。
谁令束带入官府，触网修鳞难再回。
清明依旧好时节，朱颜憔悴无由陪。
藏云之山亦非远，隔江东望青崔嵬。

客来说刘翁，嵩山跨黄犊。
青衣二双鬟，颜色若明玉。
手携绿牙笛，随轩奏新曲。
倒倾酒榼松下饮，旋开毡帐云中宿。
少年富贵老安闲，自道此生无不足。
令人慕高标，神魄顿萧爽。
何当插两翼，乘风一飞往。
永结斯人交，逍遥恣真赏。
长哦紫霞篇，洞户琼瑶响。
胡为恋青衫，壮节空肮脏。
尘埃一哄城郭卑，波澜万顷沧溟广。
明朝未作嵩少游，且向江南结鱼网。

伊君头戴星文冠，遨游五岳何时还。
结茅却在潜山里，闭息自养丹田丹。
闻说年龄七十九，发如鸦青亦稀有。
生平读尽道藏书，寓兴成诗仅千首。
清风生我太古弦，弹罢时倾一壶酒。
门前手植数本松，看尔凌云比予寿。
高奔日月瞻玉京，阴气炼尽阳气成。
行闻北帝呼六丁，紫书下诏鸾凤迎。
潜山空留千载名，白云不断溪长清。

丈人行草天下无，体兼众善精神俱。
少年弄翰今悬车，一幅不博千明珠。
墨池翻澜化鲸鱼，老木半折倾藤枯。
霜天一阵来雁鹜，荒陂数点眠鸥凫。
换鹅瘗鹤虽已矣，折钗剑舞成须臾。
心通造化乃神速，伯英怀素真其徒。
迩来作我醉吟赞，宝藏二妙归江湖。
要将垂法数百载，摩挲青玉亲传模。
丈人善吟仍善奕，名誉岂止专能书。
名誉岂止专能书，皎如浩雪盈冰壶。

中秋挐轻舟，西泛采石月。
初疑擢碎冰壶冰，又如飞度雪山雪。
若非身世出尘寰，底事清光透毫发。
袁宏谢尚久磨灭，含情欲就何人说。
历阳太守孙公素，竹冒寒霜松屈铁。
昔从赤县守仪真，再上天门请符节。
紫皇诏长鸡笼仙，惠浃春阳威凛冽。
开仓出粟赒民饥，夜户不扃无窃发。
咄哉此事安足论，斯人自养班夔卨。
且闻兵厨酝浓酒，桂子秋香月中有。
请君置我三百杯，我为君吟一千首。
垆锤七窍完混沌，能使颓龄遂长久。
饥横镆鎁鲙鲸肉，渴引明河倾北斗。
凭谁为问陶渊明，胡为种菊仍栽柳。
岂如永夜无纤云，江光月色铺黄银。
唤取三千珠履客，陶然一饮情无垠。
刘项输赢亦安在，笑杀今宵月下之醉人。

残梅零落同寒灰，屏翳忍驱斜雨来。
蒙蒙点滴夜连晓，园馆寂寞生青苔。
墨云四卷山露碧，日毂照耀天衢开。
妖桃映竹烟酩酊，细柳拂水风徘徊。
倪公要我共行赏，小亭草草排樽罍。
盈筐菊芽青玉软，满盘鲚缕红丝堆。
兴来一笑且为乐，春光半被莺啼催。
百年已往五十八，借问余生真可咍。
平原豪客散烟雾，东山舞妓埋蒿莱。
眼前不肯饮五斗，身后安能倾一杯。

青风吹天云雾开，仙人骑马天上来。
吟出人间见所不可见，常娥织女为之生嫌猜。
织女断鹊桥，常娥闭月窟，从兹不放仙人回。
一落人间五十有四载，唯将文字倾金罍。
李白佯狂古来少，骑鲸鬣鬣飞沿洄。
杜甫问讯今何如，应为怪极罹天灾。
公乎至宝勿尽吐，吐尽吾恐黄河水决昆仑摧。
天穿地漏补不得，女娲之力何可裁。
长安酒价不苦贵，风月但惜多尘埃。
醒来强更饮百盏，酣酣愚智宁论哉。

与君六年别，愁见云开露明月。
樽中有酒虽独倾，万古情怀共谁说。
思君弹瑶琴，琴声为君咽。
孤鸿高飞不可攀，北风一送何时还。
欲问鲤鱼更难得，江头白浪高于山。
天书彼此绝，令人肠百结。
昨日闻君来，我心如凿龙门开。
拂拭囊中白玉璞，请君辨之为磨琢。
感君酬价过南山，即见名声摇海岳。
烹羊买酒邀吴姬，今朝会合明朝离。
莫嗟两鬓白雪满，请看舞袖红云飞。
云飞酒阑君遂起，篙子催行趁潮水。
君行汲汲过西山，手植松篁春正美。
我亦归青山，白云相伴闲。
若驾鸾凰赴瑶阙，先到临川与君别。

去年六月梓山里，与子披襟弄泉水。
高谈直出尧舜前，长林为我清风起。
金船满满倾醇醪，吴娥玉指拈樱桃。
君令劝我尽百盏，肝肠但觉翻江涛。
醉来骑白鹿，大笑还青山。
倏忽岁月往，思君鬓成斑。
今朝邂逅芜江头，论心握手忘离忧。
暂时会合复言别，安得弹剑从之游。
我闻紫微荐君策，男儿事业岂易得。
金门慎勿闲经过，为奏天下弊穴如蜂窠。

浪花卷雪秋风起，开帆日行三百里。
问君此去安所之，佐邑南城风俗美。
夫君才业真雄奇，四十青衫能养卑。
世无孔子礼乐坏，君独勇起勤扶持。
书成未遇聊自哂，暂向南城为吏隐。
闲入麻源倾酒卮，仙家好景无忙时。
瀑绡千丈挂苍壁，玉华万柄摇清池。
嫦娥东来渡银汉，面面莹彻皆琉璃。
谢公秀句发天籁，颜守老笔蟠蛟螭。
高风凛凛尚可揖，鸟声不断哀猿啼。
嗟予学道苦不早，壮岁形容已枯槁。
闻说名山心即飞，一生愿向山中老。
爱君逸兴何由攀，飘如孤鹤遗尘寰。
若见麻姑与王远，寄我一粒黄金丹。

读书曾不学腐儒，腐唇烂舌肠焦枯。
又不学一诗一赋轻薄子，屑屑场屋名声沽。
西州治邑克肖古令尹，险欲临水投神巫。
政成召来御史府，弹駮庸相请赐雷霆诛。
奸邪缩手不敢更侮祖宗法，又荐处士博士登石渠。
富财治水各称任，乃仗斧钺临湘湖。
兴学首教士子弟，作碑后吊屈大夫。
明年易节帅瀛莫，铁甲百万秋防胡。
公曰承平勿夸武，解藏弓剑寛民租。
诗筒交迎两朝使，镌金刻玉论欢愉。
深沈不动若山岳，节制似公谁可俱。
少年天子圣虑远，却顾南国成荒墟。
拜公学士往绥抚，曾未期月富民大姓争来居。
秦淮桥倾滞行迈，顷刻指画穷精粗。
斩材叠岸役兵校，一物不向民间须。
月光激水夜景午，长虹矫矫当通衢。
回思昔人政事美，尽求形像堂中图。
二十二人最豪杰，森森玉树临冰壶。
前题姓名后书赞，文章仿佛窥典谟。
昨朝除命下金阙，再备将印严边枢。
南民遮道留不得，老幼挽缆相携扶。
愿言早入天朝作丞相，调燮水旱苏寰区。
功成异日保身退，西江秋风熟鲈鱼。
牦尾黄雀更珍绝，白糯酿美倾醍醐。
醍醐一饮三百盏，琵琶啄木唤舞姝。
舞姝十八如明珠，石榴殷裙蝉翼裾。
舞彻轻汗潭香肤，桃花带露燕脂濡。
彩衣班班罗凤雏，问公此乐世有无。
此乐世有无，何必更访蓬莱山上神仙都。

读书曾不学腐儒，腐唇烂舌肠焦枯。
又不学一诗一赋轻薄子，屑屑场屋名声沽。
西州治邑克肖古令尹，险欲临水投神巫。
政成召来御史府，弹駮庸相请赐雷霆诛。
奸邪缩手不敢更侮祖宗法，又荐处士博士登石渠。
富财治水各称任，乃仗斧钺临湘湖。
兴学首教士子弟，作碑后吊屈大夫。
明年易节帅瀛莫，铁甲百万秋防胡。
公曰承平勿夸武，解藏弓剑寛民租。
诗筒交迎两朝使，镌金刻玉论欢愉。
深沈不动若山岳，节制似公谁可俱。
少年天子圣虑远，却顾南国成荒墟。
拜公学士往绥抚，曾未期月富民大姓争来居。
秦淮桥倾滞行迈，顷刻指画穷精粗。
斩材叠岸役兵校，一物不向民间须。
月光激水夜景午，长虹矫矫当通衢。
回思昔人政事美，尽求形像堂中图。
二十二人最豪杰，森森玉树临冰壶。
前题姓名后书赞，文章仿佛窥典谟。
昨朝除命下金阙，再备将印严边枢。
南民遮道留不得，老幼挽缆相携扶。
愿言早入天朝作丞相，调燮水旱苏寰区。
功成异日保身退，西江秋风熟鲈鱼。
牦尾黄雀更珍绝，白糯酿美倾醍醐。
醍醐一饮三百盏，琵琶啄木唤舞姝。
舞姝十八如明珠，石榴殷裙蝉翼裾。
舞彻轻汗潭香肤，桃花带露燕脂濡。
彩衣班班罗凤雏，问公此乐世有无。
此乐世有无，何必更访蓬莱山上神仙都。

去年秋暮送东玉，今岁春残送子仪。
人生不老安可得，况复年年伤别离。
请说湓江初识面，已知磊落胸中奇。
桐乡之会愈相乐，是时解印予言归。
公乘扁舟过溪口，殷勤访我论新诗。
君章下车始命客，邀公与我同遨嬉。
开怀醉倒信莫逆，十年一梦音尘稀。
忽闻公来守吾土，余生幸获仁贤依。
政成无扰威惠浃，白驹驰隙临瓜期。
梨花夺月烂银白，绘盘缕玉江鱼肥。
酒倾碧盏盏尝满，曲度晴云云不飞。
车轮未许生四角，且愿逆风东北吹。
留连更尽一壶酒，无使醒泪沾行衣。
十科应诏公第一，出入省寺非公谁。
欲陪后会定何许，咄嗟自此分云泥。

萧萧乾叶欲辞柯，晓来更奈严霜何。
明知飘泊不得已，请君试听离人歌。
生平学尽经济策，宗工大匠亲琢磨。
三入长安献不售，困鳞怅望西江波。
感君聊借一杯水，六月炎蒸免枯死。
高谈雄辩为我倾，古恨今忧对君洗。
卖薪给家妻子羞，淮阴胯下未封侯。
故人骑龙不相助，子陵自欲追巢由。
拔山力尽真可伤，江湖安得重相忘。
恩仇必报乃壮士，如今孰是韩张良。
玉手纤纤把金盏，更听新声碎瑶板。
醉乡酩酊万事休，功名难成岁华晚。
噫吁嚱，秋风已老白云飞，乡关咫尺未能归。
倚瑟而歌悲帝子，南山遥望泪沾衣。
愿君闻此颇矜恻，许借长帆还泽国。
他日尧阶荐姓名，投老犹能奉鞭策。

番禺城北越王台，登临下瞰何壮哉。
三城连环铁为瓮，睥睨百世无倾摧。
蕃坊翠塔卓椽笔，欲蘸河汉濡烟煤。
沧溟忽见飓风作，雪山崩倒随惊雷。
有时一碧渟万里，洗濯日月光明开。
屯门钲铙杂大鼓，舶船接尾天南回。
斛量珠玑若市米，担束犀象如肩柴。
越王胡为易驯服，陆生辩与秦仪偕。
当时贡物竞何有，汉家宫殿今蒿莱。
邦人每逢二月二，熙熙载酒倾城来。
元戎广宴命宾客，即时海若收风霾。
群心愈喜召和气，百伎尽入呈优俳。
乐声珊珊送妙舞，春色盎盎浮樽罍。
鬼奴金盘献羊卨，蔷薇缾水倾诸怀。
嗟余老钝已茅塞，坐视珠履惭追陪。
青蝇何知附骥尾，伯乐底事矜驽骀。
番禺虽盛公岂爱，亭亭自是岩廊材。
千年故事写长句，指画造化回枯荄。
昌黎气焰遂低缩，瓦砾未足当琼瑰。
仙姿劝公莫妄想，元鼎久待调盐梅。

番禺城北越王台，登临下瞰何壮哉。
三城连环铁为瓮，睥睨百世无倾摧。
蕃坊翠塔卓椽笔，欲蘸河汉濡烟煤。
沧溟忽见飓风作，雪山崩倒随惊雷。
有时一碧渟万里，洗濯日月光明开。
屯门钲铙杂大鼓，舶船接尾天南回。
斛量珠玑若市米，担束犀象如肩柴。
越王胡为易驯服，陆生辩与秦仪偕。
当时贡物竞何有，汉家宫殿今蒿莱。
邦人每逢二月二，熙熙载酒倾城来。
元戎广宴命宾客，即时海若收风霾。
群心愈喜召和气，百伎尽入呈优俳。
乐声珊珊送妙舞，春色盎盎浮樽罍。
鬼奴金盘献羊卨，蔷薇缾水倾诸怀。
嗟余老钝已茅塞，坐视珠履惭追陪。
青蝇何知附骥尾，伯乐底事矜驽骀。
番禺虽盛公岂爱，亭亭自是岩廊材。
千年故事写长句，指画造化回枯荄。
昌黎气焰遂低缩，瓦砾未足当琼瑰。
仙姿劝公莫妄想，元鼎久待调盐梅。

番禺城北越王台，登临下瞰何壮哉。
三城连环铁为瓮，睥睨百世无倾摧。
蕃坊翠塔卓椽笔，欲蘸河汉濡烟煤。
沧溟忽见飓风作，雪山崩倒随惊雷。
有时一碧渟万里，洗濯日月光明开。
屯门钲铙杂大鼓，舶船接尾天南回。
斛量珠玑若市米，担束犀象如肩柴。
越王胡为易驯服，陆生辩与秦仪偕。
当时贡物竞何有，汉家宫殿今蒿莱。
邦人每逢二月二，熙熙载酒倾城来。
元戎广宴命宾客，即时海若收风霾。
群心愈喜召和气，百伎尽入呈优俳。
乐声珊珊送妙舞，春色盎盎浮樽罍。
鬼奴金盘献羊卨，蔷薇缾水倾诸怀。
嗟余老钝已茅塞，坐视珠履惭追陪。
青蝇何知附骥尾，伯乐底事矜驽骀。
番禺虽盛公岂爱，亭亭自是岩廊材。
千年故事写长句，指画造化回枯荄。
昌黎气焰遂低缩，瓦砾未足当琼瑰。
仙姿劝公莫妄想，元鼎久待调盐梅。

菖蒲涧底生九节，流水遂作菖蒲香。
安期服之已仙去，漫脱双舄留秦皇。
秦皇杀伐自无度，年龄社稷何由长。
蓬莱毕竟不可见，十祠千载聊相望。
散发追之又无迹，后来诡谲传崔郎。
至今正月二十五，城北夹道珠帘张。
元戎要宾锤大鼓，老蛮献馔烧肥羊。
倾城尽作蒲涧饮，美俗眷恋神仙乡。
穿云丝竹度别浦，遶山金翠明残阳。
我乘款段到已晚，越台仅得参壶觞。
公携大句使我读，冰澌戛齿清琅琅。
张侯继作亦精敏，兰茝相倚传芬芳。
却寻陈事考僭迹，死佗称帝鋹称王。
基山控海恃远崄，大明一出旋消亡。
岂如戴主效臣节，白骨虽朽忠名彰。
只今神孙太母圣，天下击壤歌时康。
佳期不邀墓中鬼，乐民之乐真循良。
勒词苍崖告万古，蒲涧之会无淫荒。

金城东，百尺高台临远空。
长江浩荡剑门险，欲平吴蜀难为功。
谁倾黄金建佛庙，击鼓撞钟夜还晓。
香厨供办老僧闲，玉栏花谢游人少。
我来独立想英雄，战舰连云气概中。
犹有斯台存旧址，可怜铜雀起悲风。

湛湛酒杯绿，酣酣炭炉红。
佳人放玉板，拂镜照芙蓉。
四海无波澜，吾曹方宴闲。
大笑凌白日，高吟动南山。
百岁能几何，会少别离多。
少年嗟贾谊，壮士忆廉颇。
不如醉魂魄，冠巾任倾侧。
冥然逍遥乡，杳与尘寰隔。

双峡天开控江水，水自{牛羊}牁来万里。
端州正在双峡间，石室嵩台压孤垒。
谁倾北斗酌明河，化作七山平地起。
修萝高张翠羽盖，锦壁深藏赤凤髓。
鸣禽交应杵臼声，驯鹿见人行复止。
一洞能容百两车，三溪却接沧溟底。
仰瞻圆顶碧玲珑，傍穿小窦阴迤逦。
不应融结施镌镵，浪磅乳滴何年始。
森然物象难悉名，古图脱落犹堪比。
老龟闯首龙缩角，猛虎磨牙鲸卷尾。
又如壮士披肺肝，戴主之忠死无已。
苍崖题字多唐人，仿佛银钩唯二李。
山祇不放云雾开，海神屡汲蟾光洗。
欧阳古录遗此碑，我渍香煤传以纸。
寂寥相望三百年，乃有高才继瑰玮。
滁阳吴公富文采，来拥皇华宣使指。
霜威暂霁持谦尊，许接清游携酒醴。
长丝千结盘雕梅，簌簌并刀脍頳鲤。
寻仙未遇饮正豪，落日岚烟催返轨。
明朝大句挥长篇，戛玉锵金轰两耳。
有灵持护归羊城，论价欲酬谁可拟。
蒋公毛公并诗伯，笔阵酣战秋风里。
越台朱明被题遍，鹄奔此洞重新美。
沈侯湘寺陪俊游，韩子连山书宴喜。
胜概遂令天下知，名齐五岳无由毁。
自怜羽翮久零落，只欲卑飞藏棘枳。
漫将俚语续公歌，投老那知遇知己。

栏干去天无一尺，帘外三山蘸天碧。
樽倾浊酒延故人，拂拂轻寒添暮色。
双鹄飞奔迹已陈，满庭细草自涵春。
孤城不复有冤气，法座垂衣逢圣神。
惟君万里分符去，苍梧之邦舜游处。
九疑七泽皆相连，墨海濡毫写长句。
又如李白才清新，无数篇章思不群。
挺特千松霜后见，孤高一笛陇头闻。
我于诗学非无意，黄芦不并琅玕翠。
漫甘薄禄养残年，两鬓垂丝成底事。
声出还吞泪如雨，同气相求别离苦。
老来频寄一行书，江边鱼雁无今古。

邑城东南百余里，穿尽荒山渡重水。
林倾路转大壑开，峭壁崔嵬半空倚。
上无勾连下无根，镌镵难成画难比。
回环岩窦碧玲珑，月华吞吐湖光洗。
石鼓昼鸣云雨垂，金鸡夜鬭龙蛇起。
成公说法已千年，事载龟趺尚新美。
嗟予平生慕佛学，空洞忘机造玄理。
暂来福地神愈清，况接高禅挥麈尾。
晋颙悟道天下师，云琏声名自予始。
精蓝际会付三人，净众如归闻法喜。
今朝更结名山游，宝阁珠楼同践履。
达了无生无不生，一声猿啸清风里。

扁舟载月入金陵，金陵尚书倒屣迎。
白发愧彼商山皓，青眼欣逢阮步兵。
开壶倾酒饮未已，卷纸连书吟不停。
愿如贺监怜太白，莫作曹公嗔祢衡。

昨夕发姑孰，今朝泊敬亭。
轻云淡日天地暖，杏花吐萼梅飘零。
春光一瞬岂足赏，听公亹亹高谈倾。
昔年庭争动丹陛，君臣道合趋升平。
岩廊辞位已十载，气度杳杳涵沧溟。
公田种秫作新酒，槐槽旋注琉璃瓶。
不将歌舞效俗饮，时时一酌差独醒。
感公赠我十五斗，酒量安得如刘伶。
愿公归去庙堂上，尽使斯民醉醇酿。

杨花塞路春无声，鸣鸠唤妇留春晴。
扬鞭朝发浚遒县，卷帘暮宿金斗城。
城中主人汉贾谊，妙年射策都群英。
峨冠独立御史府，冰霜凛凛清朝廷。
忽乘白云渡银海，十年望阙心常倾。
只今淮西课异等，沉沉玉帐闲府兵。
神机照物辨毫发，提刀四顾新发硎。
行闻召节返西掖，至尊开阁思谈经。
岂容燕寝自颐养，画戟森卫清香凝。
陈公虽解豫章榻，白头重愧非徐生。
飘零渔艇荷蓑笠，揣摩旧学荒柴荆。
愿公一吐太和气，朽株岩下逢春荣。

登姑苏，望五湖。
范蠡扁舟竟何在，吴王宫殿惟荒墟。
民贪吏狡郡多事，煮盐为盗无完肤。
使君谁何好平恕，寛则脂韦猛则虎。
只今卧治闻黄公，更得高才归幕府。
愿令里巷歌召南，风化流行成乐土。
昔年引对大明殿，国论轩轩动人主。
往持使节临朔方，威霁秋霜爱春雨。
玉上青蝇谁强指，鼻端白垩宁伤斧。
升沈偶尔非吾嗟，不用东方且为鼠。
岂闻绝代无佳人，何必西施妙歌舞。
盛倾绿酒鲙肥鲈，承诏还从大梁去。

士有以处兮，无亩以耕。
眷余绪之尚抽兮，慨慈亲以迟荣。
徐虚缩瑟以内习兮，予实愧乎先民之心。
惚恍恻怆其不得已兮，被命于九江之浔。
戴皇天之休兮，廪足以饱。
度白日之难兮，谁察予情。
汹汹兮北风，怒浪兮滔天。
抚慈膝兮出门，泪涟洏兮就船。
事将有责兮，死岂予之所畏。
盖忠未足以尽报兮，孝未克以自信。
惟行止之坎坎兮，适简罪以冀生。
度白日之难兮，谁察予情。
蛟啮齿兮岸摧，蜃矫首兮渡分。
妖鳞怪鬛曾莫识其名兮，怒谺牙以相瞩。
数将倾而还复兮，予委命乎上灵。
幸生全而就泊兮，夜风止而月吐。
旷上下之澄澈兮，适纵观乎琉璃之府。
北斗扬光兮，百怪潜伏。
岸芷露翠兮，汀兰放芬。
起予思之无穷兮，既跼影以自慰，又苦辞以招魂。
辞曰：始凶终吉，魂兮归来，奚往而失。

芳华无十日，自劝频举杯。
素发易凋落，青春难再来。
林间黄鸟啭，日下浮云开。
吴歌梁尘飞，越舞白雪回。
英雄既长往，珠金安在哉。
仅存一丘土，石麟卧蒿莱。
谁曾将浊酒，为君倾夜台。

休居尚蒙禄，愿赴兴龙期。
况此孱病姿，感公久嘘吹。
相望止百里，株坐徒倾思。
呼僮刷鹤羽，驾言别清池。
往将投新林，新林有高枝。
仰听鸾凤音，轧轧如抽丝。
穷阴欲雪天，燕雀无声时。
接物伸妙理，运心广真悲。
如何持一杯，要我百篇诗。

唐时升老亭，剪棘今重开。
南瞻峨嵋阙，北峙凌敲台。
新公将家子，为僧亦多才。
譬彼独鹤唳，安用群鸡猜。
或弹玉轸琴，倾耳濯纤埃。
清风不知处，冷冽时时来。
吹云云窈窕，吹月月徘徊。
幽人许共赏，渴心咀珍梅。
了然得真味，尘魔屡崩摧。
令侄人豪杰，书名骇奔雷。
禅谈屡终夕，茗酌无余杯。
还歌太白篇，事往良可哀。
古今傥同辙，浩气不寒灰。

忆昔始相遇，谏院吴侯家。
君颜清且少，皓雪敷琼花。
把酒听高谈，正气横镆铘。
倏别二十载，各在天一涯。
君去登朝闺，我方浮海槎。
进退自殊辙，音尘空雁驾。
朅来淮上守，政声被幽遐。
填德在风俗，余春散禾麻。
斤斤梁栋材，葱苍蛰龙蛇。
匠石未回首，电雹无倾斜。
而我造宾榻，逢鬓吹尘沙。
欢言问往事，念此岁月赊。
开馆使休息，投文误矜夸。
伯乐虽一顾，惭非真渥漥。
功名业已晚，世路今仍差。
独既醒不容，混迹良可嗟。
清江秀山水，白酒浮月华。
深犁熟粳稻，浅钓多鱼虾。
长为避俗翁，不落猛虎牙。
愿言虽未谐，行矣君及瓜。

秋浦明似镜，九华碧参天。
秀色动南斗，乃生名世贤。
卓越夏夫子，其才文武全。
一览无复遗，万卷能口传。
奏书黄金阙，坐可安二边。
功名初自许，世路多回邅。
亭亭出林干，暴为狂风缠。
乘槎往沧海，怒涛观大川。
还闻上南岳，阔步从飞仙。
解衣祝融峰，濯足天池渊。
下视白日没，九州渺苍烟。
倾罍吊屈贾，汝道吾未然。
胡为夺浩气，惨淡趋重泉。
冥心想太古，妙理追淳源。
白云起归兴，却泛千丈船。
少泊姑溪头，春林听杜鹃。
谢李迹已往，高风在遗编。
浮魂试一招，相望谁后先。
伊余亦何人，谬拍洪崖肩。
放身逍遥乡，致主知何缘。
斯时方泰熙，薰风播朱弦。
奇才森大庭，拔茅茹相连。
岂闻卞氏璧，指以微瑕捐。
愿取魋仓徒，投北首可悬。
叹息比不足，浩歌成此篇。

二子跨黄犊，寻春造龙眠。
身披五云装，翠发散垂肩。
群儿漫相逐，不识南昌仙。
我往一长揖，问我聊停鞭。
深林藉草坐，对酌临潺湲。
琅琅听险语，了了出爱缠。
月殿折芳桂，高名金榜悬。
掉头不回顾，息迹棦淳源。
穷幽采紫芝，长啸呼青猿。
使我慕高节，神魄方森然。
言归恨不早，白雪羞盈颠。
于时业无补，碌碌随冗员。
交趾近反逆，蚁聚浮战船。
邕廉皆失守，圣主忧南边。
上将命逵卨，睿算天所传。
虎罴十万众，干戈与云连。
倾海洗枭巢，拓境除狼烟。
怅怀炎瘴地，何日闻凯旋。
北虏恃骄黠，分疆亦逾年。
庙谟非不深，遣使皆俊贤。
此事竟未果，艰虞甚防川。
安得傅介子，万里威名宣。
不然随隐沦，渔钓求深渊。
出处两龉龃，悲歌写哀弦。
二子顾我笑，汝心殊未坚。
浩气本完洁，胡为自镵镌。
请驾逍遥车，共游方广田。
饥餐种成玉，渴饮华池泉。
我命永不灭，是身犹蜕蝉。
世纷速辞谢，来续清净缘。

平生厌羁束，乐为名山游。
五峰数千仞，拔地凌斗牛。
山光落涧影，倒挂天河流。
灵草雾露香，老木阴翳稠。
鸟鸣春盎盎，虎啸风飗飗。
耳目两以醒，虚襟清气浮。
况有希世交，居焉治林丘。
玄谈倾醍醐，荡涤方寸愁。
出没死生际，日用诚吾由。
应嗟世俗士，俯首窥王侯。
百年聊汩汩，外物终何求。
我将脱冠带，筑室东岩陬。
长年丐香饭，师也能容不。

重华不可见，曾参久为尘。
孝道遂零落，为子吟孤云。
孤云泊南山，山下藏二亲。
孤云自朝夕，坟草几冬春。
悠悠我之思，孤云浩无垠。
注视讵能揽，倾耳那得闻。
音容劳梦想，涕泪濡衣巾。
作亭坟之隅，奚止簠簋陈。
扬名与行道，勉勉期终身。
采彼孤云篇，为子书诸绅。

苍山如巨龟，长淮就吞吐。
石林含霜明，爻卦俨可数。
相传有神物，在昔遭圣禹。
絷铁送潭中，作镇亘万古。
乾坤未云息，魑魅那得侮。
至今崖下潭，不敢设网罟。
迩来建佛庙，金碧烂庭户。
长廊肖深洞，夜香郁浓雾。
一读碑上文，飒尔精神聚。
悯旱截臂翁，开山即初祖。
借僧百万人，下坛三尺雨。
至尊亲赐诗，高名动寰宇。
楼阁疑化成，何年运斤斧。
洄流涨平沙，舟楫永无阻。
尤怜瞻仰地，曾是欹倾所。
王者唯好仁，佛力岂无补。
我来解征鞍，赫日正卓午。
凉风如冰霜，洒我襟上土。
仰惭云衲禅，未尝倦行旅。
还思治水功，冥寞今何许。

下马携瘦筇，凌晨极幽赏。
腾身孤峰半，纵目浮云上。
严严洞天路，霭霭灵气王。
古木藏春容，飞流落天幌。
断崖倾郁萝，深宫秘真像。
坛心彩虹贯，幡脚仙飇飏。
老鹤时一鸣，众鸟不敢傍。
人寰杳何处，仕路险已忘。
高歌乐逍遥，抚掌遗得丧。
长生岂无术，静理聊自放。
独醒世不容，苟合情辄枉。
咄嗟胡乎，兹焉卜长往。

我爱陶渊明，隐不群异学。
今朝识其孙，璨璨真玉璞。
森然家风在，辩说倾电雹。
江头偶逢我，笑我何龊龊。
恨不从君去，高飞同饮啄。
顾此翅翎短，岂能超五岳。
我止愁复愁，君行乐其乐。

北风方苦寒，冰霜昼未消。
偶倾御史盖，同上丁山椒。
空崖白云宿，拱木猕猴跳。
碑皴龟腹裂，泉活龙尾摇。
枯松起幽籁，中天奏云韶。
苔深鸦髪翠，石立壮土翘。
荒坟瘗参军，沉魄谁与招。
却读乐安词，惨淡窥泬寥。
矧复见犹子，危言动清朝。
甘心脱豸冠，窜迹投冗寮。
公议在后世，美才无吝骄。
六经收满腹，辨析皆有条。
登山听君语，淙淙碎琼瑶。
但惊白日落，归驭不可邀。
明发余亦往，安得同渔樵。

晴光散余翳，佳辰值清和。
联车不辞远，共登昭亭阿。
步夷惬苍石，缘险扪修萝。
迥出白云上，俯瞰飞鸟过。
凌霄插危观，裂地注明河。
微风解兰芷，广陂浴凫鹅。
潭潭紫华君，左右森矛戈。
雷电在呼吸，玉帛荐牲牺。
庙食溢千载，祐民理无讹。
崔碑梦恊吉，谢守诗载歌。
却憩林下寺，裴颜迹尤多。
丹青业已晦，长髯但皤皤。
笔画肖家法，燕尾无偏颇。
览古发遐想，缘情还独哦。
逢时不荣达，憔悴同苫蓑。
嗒焉姑自丧，安之如命何。
彼美蒋御史，道术追雄轲。
眄予委泥涸，有意倾余波。
荐士古来重，披剑今则那。
书为昭亭篇，昭亭崕可磨。

吾爱秋水阁，水影照采椽。
莹碧不知极，定与银汉连。
荷花十丈开，白藕想如船。
双鹤时一鸣，寒霄下回旋。
况复对羽客，岂异蓬莱仙。
便当沽玉液，猛饮明月前。
人生不嗜此，何物能逃年。
请君倾醉耳，松风奏薰弦。
身世能两忘，安用养浩然。
梦觉事已殊，此道谁能全。
驰驱冠剑徒，百岁犹倒悬。
深深下于地，冥冥高出天。
君语达已达，君歌玄复玄。
大笑问刘子，细穷秋水源。
秋水源可到，更寄琳琅篇。

新亭彼谁构，名因翰林揭。
惟南极空旷，朗咏佳兴发。
倾盖忘形骸，辄莫叹华髪。
归帆天外低，渡鸟云端没。
中原峥嵘际，天堑限楚越。
宁知承平来，但见山花歇。
君相方圣贤，胡为念京阙。
但穷林泉乐，蹑屐上崷崪。
酒量孰先降，樽罍未云竭。
欲寻太白坟，草间迷断碣。
神交无古今，清风来飘忽。
征辔还催人，东峰挂寒月。

鞭驴赴君招，十步九蹶促。
相逢即忘劳，深围坐重褥。
恍疑出尘寰，气象豁双目。
名花散天香，仙露浥柔玉。
寄乐方寸间，岂必待华屋。
脱屣远市朝，散髪免羁束。
更闻诵新作，字字芝兰馥。
堆盘樱实红，满斝酦醅渌。
幽欢未言归，酒令不须督。
平时常卷舌，动静畏险俗。
玄谈今尽倾，我难惬君欲。
朝闻夕可死，悟矣无迟速。
感君倾醍醐，洒我久饥腹。
又如旱田禾，沛然甘雨沃。
主人意殷懃，呼儿具灯烛。
谁家有斯客，贳衣心亦足。
明朝得长篇，调险不可续。

鞭驴赴君招，十步九蹶促。
相逢即忘劳，深围坐重褥。
恍疑出尘寰，气象豁双目。
名花散天香，仙露浥柔玉。
寄乐方寸间，岂必待华屋。
脱屣远市朝，散髪免羁束。
更闻诵新作，字字芝兰馥。
堆盘樱实红，满斝酦醅渌。
幽欢未言归，酒令不须督。
平时常卷舌，动静畏险俗。
玄谈今尽倾，我难惬君欲。
朝闻夕可死，悟矣无迟速。
感君倾醍醐，洒我久饥腹。
又如旱田禾，沛然甘雨沃。
主人意殷懃，呼儿具灯烛。
谁家有斯客，贳衣心亦足。
明朝得长篇，调险不可续。

汉室火符熄，群雄起纵横。
两京荡为墟，万里无农耕。
曹操劫神器，欲窃禅让名。
吴蜀耻北面，鼎峙方战争。
杀人如鲙鱼，天地厌血腥。
至今武昌邑，尚传吴主城。
长江吞八极，圆坛窥杳冥。
想当禋郊时，志勇扫搀抢。
燔柴封玉牒，冠弁罗公卿。
登山锡宴喜，日光烂旗旌。
宁知后嗣弱，壮业竟无成。
空余旧基址，千载未欹倾。
常时屡掩卷，每读涕泗盈。
而况泊舟檝，披榛自径行。
霸图何所见，芳草与云平。
晚浪淙石脚，犹疑兵甲声。

孤亭压危峰，绝景入平眺。
双崕控巢水，禹力万古耀。
林倾乾象辟，涛淙地轴掉。
茅茨数椽屋，噫哉魏武庙。
心殊岐山伯，迹异甘棠召。
荒戍传遗灵，血食岂亡诮。
吞吴势虽壮，晋起国旋剽。
楼船战士去，沧浪尽鱼钓。
平时欲何为，览古谩长啸。
愁烟起孤壑，白鸟聚残照。
谁令五月来，不见万山烧。
又复想大雪，下上玉岩峤。
重游莫能期，将归且停趬。
诗辞捜亦苦，物状竟难肖。
终篇写亭壁，翻惭画师妙。

二年桐乡邑，乘春览荣芳。
日日遶花树，与客倾壶觞。
况有青涧泉，潺潺穿北墙。
容为方广池，白虹卧危梁。
谁磨青铜镜，朗照红粉妆。
唯恐浮云来，遮我逍遥场。
舞娥回皓雪，笛叟鸣凤凰。
醉则卧花下，所惜徂春阳。
作诗数十篇，素壁挥琳琅。
诏书徙幕府，笼鸟无高翔。
却治历川狱，幽忧坐空堂。
有女杀其母，逆气凌穹苍。
郡县失实辞，吏侮争持赃。
辟刑固无赦，何以来嘉祥。
高垣密阍禁，但觉白日长。
茫然思旧游，今成参与商。
世网未能脱，乐事安可常。
咄嗟勿重陈，昏昏灯烛光。

身滞历阳浦，心倾牛渚云。
圣人开六合，于此渡三军。
霸气扫无迹，神功千载闻。
明朝有归兴，石上洗尘纷。

磐石发天巧，新亭君所营。
席展瑶琪滑，坐久寒阴生。
远瀑曳修幔，他山列苍屏。
水田白鹭下，霜树青猿鸣。
回首同安县，残阳楼观横。
不逢车马来，时爱牛羊经。
童仆种刈毕，父老樽罍倾。
升平信难遇，欢笑聊舒情。
况攻李杜吟，字字无淫声。
春来成几章，想有基石铭。

人世无百岁，尘劳枉营营。
岂如田园乐，歌啸送余生。
况同盘石上，开亭石为屏。
卷帘春雨足，洗耳松风鸣。
孤鸟望中没，淡烟山际横。
时复命儿息，讲道或传经。
经罢哦五言，珠玑沧海倾。
嗟我无羽翼，往适幽忧情。

羁客厌卑湿，登轩喜高明。
红日檐下度，白云窗半生。
并吞山川秀，映带楼殿平。
舟航济吴楚，笑语落蓬瀛。
春风时一来，百鸟相和鸣。
隔墙酒可沽，千金为君倾。
既绝世上趣，雅遂林中情。
勿云暮霭合，更望孤蟾升。

行手出烟雾，致酒清江台。
水浅横沙露，林疏远山来。
白鸟一双落，青猿三叫哀。
谁展摩诘图，而把渊明杯。
妙娥始七岁，弹筝殷晴雷。
或如鸾凤吟，唤得阳春回。
主人亚父孙，卓荦王佐才。
高谈使我听，明珠欲倾怀。
爽魄超太虚，月窟无飞埃。
一饮不知醉，浩歌忘草莱。
迟明系双櫂，回首安在哉。
尺水公自养，以待天门开。

驱车何所适，独往观药洲。
荒芦喧鸟雀，怪石森龙虬。
大亭插层城，玉虹跨深沟。
双门控西渚，九星聚中流。
其名何壮哉，像貎俨可求。
鋹王卷国去，故物惟此留。
沧溟霸气灭，落日孤烟浮。
空畦已无药，草蔓春柔柔。
常年一百五，载酒倾城游。
炎炎二圣作，德泽覃海陬。
大帅用文儒，静镇十五州。
诸公握鸿笔，刬藓挥戈矛。
仍要水宫月，一笑挹浮丘。
蓬莱自兹往，稳踏金鳌头。

贵池昔分袂，端江复倾盖。
屈指十六秋，华髪惊老大。
云霄邈功名，荆榛森患害。
众人皆欲戮，出门即有碍。
咄哉不复道，致酒强高会。
苍梧帝魂寂，鹄化遗亭在。
翠葆撄玉簪，金鳞跃罗带。
风澄岚霭散，櫂击天影碎。
往古悉已空，来今竟何待。
劳形百年间，投足万里内。
秋水正弥漫，醉胆逐澎湃。
一丝携六鳌，猛掷沧溟外。

结庐守亲冢，淡食毕丧制。
焚香诵宝经，倾悲拔冥滞。
神明扶孝思，肌髪保阳气。
支离仅不死，邻里为歔欷。
倏然叩予门，殷勤谢铭志。
袖携一幅图，离坎备形势。
明堂正丘穴，松槚列新翠。
身虽离冢旁，披图即流涕。
拏舟遽言别，讳曰仲春至。
酌水采嘉蔬，藉草具严祭。
又言广栽植，薄取岁时利。
事死如事生，终焉达斯志。
儒者似君稀，况复褐冠类。
谁为孝子传，吾诗信无伪。

春风连作恶，吹雪深尺五。
元宵无灯火，闭关与谁语。
忽闻营从过，倾盖挹眉宇。
相亲如故人，坐久加循抚。
蓬茅只数间，余无一丘土。
半俸足以饱，未尝诣州府。
白云寓远目，清溪照灵腑。
趋闲已忘忧，浩歌唯汲古。
明公志方壮，富贵何可取。
高才孰能当，如罴亦如虎。
致君为唐虞，泽民作霖雨。
功名垂乾坤，儿孙列簪组。
于予一何辽，而能强相与。
聊书送行章，欲以明出处。

我寄江南隐，数为弄水游。
读君弄水篇，感慨攀巢由。
赤脚踏云雨，投竿玩汀洲。
鸥鸟不见猜，飞舞相应酬。
谁倾百斛珠，跳踯无复收。
一发海客秘，烂副贫家求。
李杜缩光焰，王谢惭风流。
开卷起予兴，飘欲乘桴浮。
如观秋浦图，晚景入两眸。
爱之不能舍，饥鱼适吞钩。
尝置几案间，出没窥岩幽。
一别几何时，岁月已十周。
迹滞若匣剑，绣涩不可抽。
何当随君车，吟哦与君侔。

我欲招魏子，小山尝白醪。
月华虽未满，已觉秋风高。
何物佑樽酌，肥鲈并蟹螯。
一饮洗百忧，轩冕稍可逃。
此语未及发，辱君先见要。
乃知志趣同，盍簪皆俊僚。
亦应唤舞娥，红云欲飞飘。
不然避谤伤，谈话倾渔樵。
期归一酩酊，世事如芭蕉。

平昔未识面，已景才业殊。
及来公诩家，把酒情忻如。
分携八换岁，益闻峻名誉。
我方姑熟隐，君解惠国符。
鹢舟始云泊，驾言过茅庐。
倾谈洗尘听，积忧令我舒。
凤窼无凡毛，龙窟多美珠。
朝家正清明，往矣涉亨衢。
泽民冀姚宋，致主优唐虞。
史笔采循吏，非君复谁书。

河桥散灵鹊，曜景逾佳期。
池华延舒月，尚可倾一卮。
欲以要良宾，秋事言凄其。
岁往岂再得，绿发含霜滋。
寓意不在饮，营驾君莫辞。

濯濯水中华，香艳胜蘋藻。
英英泥中根，絜素常自保。
房实又堪食，无一不为好。
乃知金仙经，譬喻肆论讨。
游宴集宾僚，赏咏固宜早。
一朝霜飚至，茎叶变枯槁。
抑亦如佳人，妍媚忽衰老。
顾眄岂复怜，弃置不足道。
幽怀向君开，芳樽为倾倒。
木末谁能搴，愁烟起孤岛。

秋空久不雨，漠漠风卷沙。
胡为起高兴，昨夜辞山家。
明投金陵郭，府观凌紫霞。
公解豫章榻，我停银汉槎。
一倾别后言，电雹鸣交加。
借公口中春，发我枝上花。
又如出地雷，空山走龙蛇。
公能结明主，我亦思无邪。
但惊歧路别，进退各有涯。
浮生能几时，鬓发忽已华。
会合岂易得，兵厨酒仍佳。
慎勿学谢安，扪涕空戚嗟。

忽忆敬亭山，翠碧千万寻。
白云拂地弄晴影，黄猿啸晚清人心。
桃花流水三月深，柳絮披烟辞故林。
重楼复殿据山脚，像塑制度祠非淫。
晋时谢守曾赛雨，至今石上镌遗吟。
五言雅重参二典，琅琅一诵铿璆琳。
绿潭无底白玉沈，千载何人知此音。
李白骑鲸出沧海，回鞭曾宿岧嶤岑。
却泛虚舟弄溪月，紫霞之杯倾不歇。
醉来更约崔宗之，秋水玄谈清兴发。
数公逸驾何当还，怅望英风不可攀。
信道相看两不厌，古来只有敬亭山。

公在神明聚，公亡泰华倾。
文章千古重，富贵一毫轻。
若圣丘非敢，犹龙耳强名。
悲风白门路，啼血送铭旌。

有志吞戎虏，成书达帝庭。
长江倾学术，短炬速年龄。
玉树埋蒿壤，泉台掩夜扃。
功勋何可问，不得上丹青。

久客心尝折，登楼望转迷。
风倾蘋叶乱，雨重柳条低。
未得趋金马，何当似木鸡。
细寻乡国路，愁听暝鸦啼。

夜寂松风度，魂清客枕寒。
琴声传不尽，诗句写应难。
骤雨倾瑶砌，真珠落玉盘。
隐居如可访，吾欲跨翔鸾。

川涨那堪雨，今朝喜晚晴。
幽花萦露重，浊水止蛙鸣。
圩稻应全刈，村醪可强倾。
吾虽无一亩，亦足慰余生。

国士苟微禄，携家千里行。
乡关寒食节，邮舍冷猿声。
落日和云尽，离觞与泪倾。
衔冤仍送别，何以慰浮生。

有瘴从今始，斯须雨复晴。
草蒸蛇肆毒，榛密𫛳尝鸣。
晚食宜防饱，村醪可强倾。
何时击归镫，高视叹浮生。

泗水初倾盖，西江再逆舟。
策能诛贼灭，心不为身谋。
夜永谈无寐，樽空幸少留。
迟明还惜别，飞桨下滩头。

地与浮丘接，花如锦帐铺。
杜康倾琥珀，海若献珊瑚。
老竹争抽笋，幽禽自引雏。
人生行乐尔，富贵亦何须。

十载音书绝，扁舟忽见过。
有樽倾别酒，无妓唱离歌。
海阔春光少，城空瘴雾多。
羡君先度岭，猿叫隔云萝。

闽国衣冠后，羌庐法性师。
江河倾辨说，冰雪净容仪。
塔影龙蛇护，松声猿鹤悲。
门人忽相过，话旧涕空垂。

倾盖相逢晚，开樽上小楼。
感时心尚壮，欲语涕难收。
神主方思治，英才悉应求。
邦畿分使节，玉陛迩宸旒。
温密亲闻诏，精忠屡献谋。
养兵能足食，行县必寛囚。
舜日期无尽，尧云遽莫留。
鼎湖龙化影，银海雁沈秋。
事毕身先贬，名高众所尤。
一麾甘去国，千里谩承流。
兄弟皆朱绂，双亲未白头。
遭谗虽坎坷，安命亦优游。
雪意饶冬暖，滩声奈客愁。
须君作霖雨，终附济川舟。

世路飘零久愈羞，诗坛谁许结英游。
身留海上三年梦，心寄江南一叶秋。
已分羽毛藏枳棘，尽从谗谤起戈矛。
真才合比骊珠贵，何事倾怀辄暗投。

倾盖论心古亦难，词源向我泻潺潺。
番川共惜颜公去，汉室谁憎贾傅还。
莫遣尘埃侵鬓发，且张图画对云山。
何时樽酒重相遇，魏北江东落照间。

碧瓦参差几万间，重楼复阁更回环。
城池影浸水边水，鼓角声传山外山。
凿落鬭倾元弛禁，秋千争蹴未容闲。
史君得意同民乐，日拥笙歌倒醉颜。

霜雪萧然满鬓须，平生忧患更无如。
强倾浊酒消尘事，每见荒榛忆旧居。
倦鸟久摧千里翼，故人频枉数行书。
城头高阁何时到，多在三春细雨余。

联车同入得仙山，下瞰重城指掌间。
不愤青春添我老，且倾白酒伴君闲。
三年共佐闽中郡，一檄谁招海上蛮。
闻说天门新奏乐，帝枢佳气紫回环。

谁听袁宏夜半吟，一时倾盖便知心。
疲驽自信难追骥，秀木从来忌出林。
巧匠旁观应缩手，明珠所得已盈衿。
岭头孤唱思君和，着月梅花似缕金。

城角危亭面面开，尘侵丞相旧诗牌。
凌江欲转鲸鱼活，荔子成阴玉树埋。
庾岭乍过无瘴雾，长安不见奈愁怀。
且倾浊酒承高论，秋水何由辨渚涯。

一朝倾盖若忘年，更把新诗物外传。
侧望风流还入幕，应怜憔悴未成仙。
离樽谩托春风里，短櫂行依瘴海边。
十斛明珠君不惜，珊珊投掷满巴笺。

挥金爱士气尤雄，暂拥旌旗碧海东。
十八素娥倾皓月，三千佳客倚春风。
高才可惜经纶晚，把酒何时笑语同。
霜落草枯应射虎，短衣匹马欲随公。

北风遮莫阻归舟，公有双泉慰客愁。
玉斗贮来云尚冻，金蕉倾处蚁争浮。
黄花遥想东篱畔，白浪正翻南浦头。
醉魄忽成蝴蝶梦，却寻春色到皇州。

青幢碧盖俨天成，湿翠蒙蒙滴画楹。
禅客自陪千岁老，游人时把一樽倾。
耻随桃李春风短，夺尽松篁夜气清。
安得鬼仙提巨笔，不容左纽独传名。

松槚相望孰俊名，高才暂屈浚遒城。
公庭寂寂无留讼，四野熙熙有让耕。
未作盐梅调鼎鼐，且铿金玉直蓬瀛。
病骸尚阻趋东阁，怀抱思君为一倾。

霏霏皓雪翳长空，南郭缘何有径通。
访戴船归清兴逸，姓袁人卧冷光蒙。
欲倾樽俎延高盖，忽得篇章迈古风。
四十年前除夜乐，如今相对两衰翁。

采石江边寂寞归，寿阳重到信前期。
闻韶忘味宁非美，倾盖论交已恨迟。
白凤文章元出众，青云歧路合逢时。
杏花正怯清明雨，强欲留连更一卮。

感君飞盖过云林，浊酒沽来取次斟。
冠帻欹斜倾醉耳，水声松响洗尘心。

山南山北屡相逢，年少今成二老翁。
不向烟霄共飞舞，且来倾倒玉瓶空。

三人同结静中缘，一到西岩思豁然。
何必拥炉倾浊酒，且来攀树听寒泉。

君正忙时我正闲，思君乘兴出青山。
倚楼怀抱都倾尽，却驾柴车破雨还。

三春复作历阳游，倾听高谈洗我忧。
已出重城望宾榻，暗天风雨泊孤舟。

南园高䜩宠师臣，盛事仍随节物新。
劝饯满倾仙室酒，赐花分得汉宫春。
三朝主眷优元弼，五福天教萃一身。
自惜云龙如此少，因公重感涕霑巾。

维舟得古寺，望完多天四平。
晴日晖晖散，晚风泠泠清。
危亭下瞰野，层阁高连甍。
起望斗与牛，淮海相奔倾。
往来谁百年，今昔我平生。
悠悠何所寓，台上多化城。
与其逐影死，宁似不鸣烹。
咄哉应有止，老矣将安行。
中庭柜子落，丈室霜月明。
此意竟萧条，犹然笑安荣。

亭上十分绿醑酒，盘中一箸黄金鸡。
沧溟东角邀姮娥，水轮碾上青琉璃。
天风洒扫浮云没，千岩万壑琼瑶窟。
桂花飞影入盏来，倾下胸中照清骨。
玉兔𢭏药与谁餐，且与豪客留朱颜。
朱颜如可留，恩重如丘山。
为君杀却虾蟆精，腰间老剑光芒寒。
举酒劝明月，听我歌声发。
照见古人多少愁，更与今人照离别。
我曹自是高阳徒，肯学群儿叹圆缺。

李白骑鲸飞上天，江南风月闲多年。
纵有高亭与美酒，何人一斗诗百篇。
主人定是金龟老，未到亭中名已好。
紫蟹肥时晚稻香，黄鸡啄处秋风早。
我忆金銮殿上人，醉著宫锦乌角巾。
巨灵摩山洪河竭，长鲸吸海万壑贫。
如倾元气入胸腹，须臾百媚生阳春。
读书不必破万卷，笔下自有鬼与神。
我曹本是狂吟客，寄语溪山莫相忆。
他年须使襄阳儿，再唱铜鞮满街陌。

秋风十驿望台星，想见冰壶照坐清。
零雨已回公旦驾，挽须聊听野王筝。
三朝元老心方壮，四海苍生耳已倾。
白发故人来一别，却归林下看升平。

绿野风回草偃波，方塘疏雨净倾荷。
几年萧寺书红叶，一日山阴换白鹅。
湘浦夕同要月醉，泂湖还忆扣舷歌。
缁衣化尽故山去，白发相思一倍多。

扁舟转山曲，未至已先惊。
白浪横江起，槎牙似雪城。
番番从高来，一一投涧坑。
大鱼不能上，暴鬣滩下横。
小鱼散复合，瀺灂如遭烹。
鸬鹚不敢下，飞过两翅轻。
白鹭夸瘦捷，插脚还敧倾。
区区舟上人，薄技安敢呈。
只应滩头庙，赖此牛酒盈。

夷陵虽小邑，自古控荆吴。
形势今无用，英雄久已无。
谁知有文伯，远谪自王都。
人去年年改，堂倾岁岁扶。
追思犹咎吕，感叹亦怜朱。
旧种孤楠老，新霜一橘枯。
清篇留峡洞，醉墨写邦图。
故老问行客，长官今白须。
著书多念虑，许国减欢娱。
寄语公知否，还须数倒壶。

龛灯明灭欲三更，敧枕无人梦自惊。
深谷留风终夜响，乱山衔月半床明。
故人渐远无消息，古寺空来看姓名。
欲向磻溪问姜叟，仆夫屡报斗杓倾。

夜入磻溪如入峡，照山炬火落惊猿。
山头孤月耿犹在，石上寒波晓更喧。
至人旧隠白云合，神物已化遗踪蜿。
安得梦随霹雳驾，马上倾倒天瓢翻。

晃荡平川尽，坡陀翠麓横。
忽逢孤塔迥，独向乱山明。
信足幽寻远，临风却立惊。
原田浩如海，滚滚尽东倾。

残花带叶暗，新笋出林香。
但见竹阴绿，不知汧水黄。
树高倾陇鸟，池浚落河鲂。
栽种良辛苦，孤僧瘦欲尪。

兹山定空中，乳水满其腹。
遇隙则发见，臭味实一族。
浅深各有值，方圆随所蓄。
或为云汹涌，或作线断续。
或鸣空洞中，杂佩间琴筑。
或流苍石缝，宛转龙鸾蹙。
瓶罂走千里，真伪半相渎。
贵人高宴罢，醉眼乱红绿。
赤泥开方印，紫餠截圆玉。
倾瓯共叹赏，窃语笑僮仆。
岂如泉上僧，盥洒自挹掬。
故人怜我病，蒻笼寄新馥。
欠伸北窗下，昼睡美方熟。
精品厌凡泉，愿子致一斛。

宛丘先生自不饱，更笑老崔穷百巧。
一更相过三更归，古柏阴中看参昴。
去年举君苜蓿盘，夜倾闽酒赤如丹。
今年还看去年月，露冷遥知范叔寒。
典衣自种一顷豆，那知积雨生科斗。
归来四壁草虫鸣，不如王江常饮酒。

倾盖相欢一笑中，从来未省马牛风。
卜邻尚可容三径，投社终当作两翁。
古意已将兰缉佩，招词闲咏桂生丛。
此身自断天休问，白发年来渐不公。

并生天地宇，同阅古今宙。
视下则有高，无前孰为后。
达人千钧弩，一弛难再彀。
下士沐猴冠，已系犹跳骤。
欲将驹过隙，坐待石穿溜。
君看汉唐主，宫殿悲麦秀。
而况彼区区，何异壹醉富。
鶢鶋非所养，俯仰眩金奏。
髑髅有余乐，不博南面后。
嗟我昔少年，守道贫非疚。
自从出求仕，役物恐见囿。
马融既依梁，班固亦事窦。
效𪾸岂不欲，顽质谢镌镂。
仄闻长者言，{女幸}直非养寿。
唾面慎勿拭，出胯当俯就。
居然成懒废，敢复齿豪右。
子如照海珠，网目疏见漏。
宏材乏近用，巧舞困短袖。
坐令倾国容，临老见邂逅。
吾衰信久矣，书绝十年旧。
门前可罗雀，感子烦屡叩。
愿言歌缁衣，子粲还予授。

白汗翻浆午景前，雨余风物便萧然。
应倾半熟鹅黄酒，照见新晴水碧天。

游人脚底一声雷，满座顽云拨不开。
天外黑风吹海立，浙东飞雨过江来。
十分潋滟金樽凸，千杖敲铿羯鼓催。
唤起谪仙泉洒面，倒倾鲛室泻琼瑰。

篮舆三日山中行，山中信美少旷平。
下投黄泉上青冥，线路每与猿狖争。
重楼束缚遭涧坑，两股酸哀饥肠鸣。
北渡飞桥踏彭铿，缭垣百步如古城。
大钟横撞千指迎，高堂延客夜不扃。
杉槽漆斛江河倾，本来无垢洗更轻。
倒床鼻息四邻惊，紞如五鼓天未明。
木鱼呼粥亮且清，不闻人声闻履声。

月入秋帏病枕凉，霜飞夜簟故衾香。
可怜吹帽狂司马，空对亲舂老孟光。
不作雍容倾坐上，翻成肮脏倚门傍。
人间此会论今古，细看茱萸感叹长。

翻翻缇骑走香尘，激激飞涛射火轮。
美酒留连三夜月，丰年倾倒五州春。
安排诗律追强对，蹭蹬归期为恶宾。
堕珥遗簪想无限，华胥犹见梦回人。

偶对先生尽一樽，醉看万物汹崩奔。
优游共我聊卒岁，肮脏如君合倚门。
只恐掉头难久住，应须倾盖便深论。
固知严胜风流在，又见长身十世孙。

青山在屋上，流水在屋下。
中有五亩园，花竹秀而野。
花香袭杖屦，竹色侵杯斝。
樽酒乐余春，棋局消长夏。
洛阳古多士，风俗犹尔雅。
先生卧不出，冠盖倾洛社。
虽云与众乐，中有独乐者。
才全德不形，所贵知我寡。
先生独何事，四海望陶冶。
儿童诵君实，走卒知司马。
持此欲安归，造物不我舍。
名声逐吾辈，此病天所赭。
抚掌笑先生，年来效喑哑。

先君昔未仕，杜门皇祐初。
道德无贫贱，风采照乡闾。
何尝疏小人，小人自阔疏。
出门无所诣，老史在郊墟。
门前万竿竹，堂上四库书。
高树红消梨，小池白芙蕖。
常呼赤脚婢，雨中撷园蔬。
矫矫任夫子，罢官还旧庐。
是时里中儿，始识长者车。
烹鸡酌白酒，相对欢有余。
有如庞德公，往还葛与徐。
妻子走堂下，主人竟谁欤。
我时年尚幼，作赋慕相如。
侍立看君谈，精悍实起予。
岁月曾几何，耆老逝不居。
史侯最先没，孤坟拱桑樗。
我亦涉万里，清血满襟袪。
漂流二十年，始悟万缘虚。
独喜任夫子，老佩刺史鱼。
威行乌白蛮，解辫请冠裾。
方当入奏事，清庙陈璠玙。
胡为厌轩冕，归意不少纾。
上蔡有良田，黄沙走清渠。
罢亚百顷稻，雍容十年储。
闲随李丞相，搏射鹿与猪。
苍鹰十斤重，猛犬如黄馿。
岂比陶渊明，穷苦自把锄。
我今四十二，衰发不满梳。
彭城古名郡，乏人偶见除。
头颅已可知，几何不樵渔。
会当相从去，芒鞋老菑畬。
念子瘴江边，怀抱向谁摅。
赖我同年友，相欢出同舆。
冰盘荐文鲔，玉斝倾浮蛆。
醉中忽思我，清诗缀琼琚。
知我少所谐，教我时卷舒。
世事日反复，翩如风中旟。
雀罗吊廷尉，秋扇悲婕妤。
升沈一何速，喜怒纷众狙。
作诗谢二子，我师宁与蘧。

知君月下见倾城，破恨悬知酒有兵。
老守亡何惟日饮，将军竞病自诗鸣。
花枝不共秋敧帽，笔阵空来夜斫营。
爱惜微官将底用，他年只好写铭旌。

君不见西汉元光元封间，河决瓠子二十年。
钜野东倾淮泗满，楚人恣食黄河鳣。
万里沙回封禅罢，初遣越巫沉白马。
河公未许人力穷，薪刍万计随流下。
吾君盛德如唐尧，百神受职河神骄。
帝遣风师下约束，北流夜起澶州桥。
东风吹冻收微渌，神功不用淇园竹。
楚人种麦满河淤，仰看浮槎栖古木。

嗟予寡兄弟，四海一子由。
故人虽云多，出处不我谋。
弓车无停招，逝去势莫留。
仅存今几人，各在天一陬。
有如长庚月，到晓烂不收。
宜我与夫子，相好手足侔。
比年两见之，宾主更献酬。
乐哉十日饮，衎衎和不流。
论事到深夜，僵仆铃与驺。
颇尝见使君，有客如此不。
欲别不忍言，惨惨集百忧。
念我野夫兄，知名三十秋。
已得其为人，不待风马牛。
他年林下见，倾盖如白头。

草书妙绝吾所兄，真书小低犹抗行。
论文作诗俱不敌，看君谈笑收降旌。
去年逾月方出昼，为君剧饮几濡首。
今年过我虽少留，寂寞陶潜方止酒。
别时流涕揽君须，悬知此欢堕空虚。
松下纵横余屐齿，门前𫐆辘想君车。
怪君一身都是德，近之清润沦肌骨。
细思还有可恨时，不许蓝桥见倾国。

异时长笑王会稽，野鹜膻腥污刀几。
暮年却得庾安西，自厌家鸡题六纸。
二子风流冠当代，顾与儿童争愠喜。
秦王十八已龙飞，嗜好晚将蛇蚓比。
我生百事不挂眼，时人谬说云工此。
世间有癖念谁无，倾身障簏尤堪鄙。
人生当着几緉屐，定心肯为微物起。
此墨足支三十年，但恐风霜侵发齿。
非人磨墨墨磨人，瓶应未罄罍先耻。
逝将振衣归故国，数亩荒园自锄理。
作书寄君君莫笑，但觅来禽与青李。
一螺点漆便有余，万灶烧松何处使。
君不见永宁第中𢭏龙麝，列屋闲居清且美。
倒晕连眉秀岭浮，双鸦画鬓香云委。
时闻五斛赐蛾绿，不惜千金求獭髓。
闻君此诗当大笑，寒窗冷砚冰生水。

道人胸中水镜清，万象起灭无逃形。
独依古寺种秋菊，要伴骚人餐落英。
人间底处有南北，纷纷鸿雁何曾冥。
闭门坐穴一禅榻，头上岁月空峥嵘。
今年偶出为求法，欲与慧剑加砻硎。
云衲新磨山水出，霜髭不剪儿童惊。
公侯欲识不可得，故知倚市无倾城。
秋风吹梦过淮水，想见橘柚垂空庭。
故人各在天一角，相望落落如晨星。
彭城老守何足顾，枣林桑野相邀迎。
千山不惮荒店远，两脚欲趁飞猱轻。
多生绮语磨不尽，尚有宛转诗人情。
猿吟鹤唳本无意，不知下有行人行。
空阶夜雨自清绝，谁使掩抑啼孤惸。
我欲仙山掇瑶草，倾筐坐叹何时盈。
簿书鞭扑昼填委，煮茗烧栗宜宵征。
乞取摩尼照浊水，共看落月金盆倾。

道人胸中水镜清，万象起灭无逃形。
独依古寺种秋菊，要伴骚人餐落英。
人间底处有南北，纷纷鸿雁何曾冥。
闭门坐穴一禅榻，头上岁月空峥嵘。
今年偶出为求法，欲与慧剑加砻硎。
云衲新磨山水出，霜髭不剪儿童惊。
公侯欲识不可得，故知倚市无倾城。
秋风吹梦过淮水，想见橘柚垂空庭。
故人各在天一角，相望落落如晨星。
彭城老守何足顾，枣林桑野相邀迎。
千山不惮荒店远，两脚欲趁飞猱轻。
多生绮语磨不尽，尚有宛转诗人情。
猿吟鹤唳本无意，不知下有行人行。
空阶夜雨自清绝，谁使掩抑啼孤惸。
我欲仙山掇瑶草，倾筐坐叹何时盈。
簿书鞭扑昼填委，煮茗烧栗宜宵征。
乞取摩尼照浊水，共看落月金盆倾。

道人胸中水镜清，万象起灭无逃形。
独依古寺种秋菊，要伴骚人餐落英。
人间底处有南北，纷纷鸿雁何曾冥。
闭门坐穴一禅榻，头上岁月空峥嵘。
今年偶出为求法，欲与慧剑加砻硎。
云衲新磨山水出，霜髭不剪儿童惊。
公侯欲识不可得，故知倚市无倾城。
秋风吹梦过淮水，想见橘柚垂空庭。
故人各在天一角，相望落落如晨星。
彭城老守何足顾，枣林桑野相邀迎。
千山不惮荒店远，两脚欲趁飞猱轻。
多生绮语磨不尽，尚有宛转诗人情。
猿吟鹤唳本无意，不知下有行人行。
空阶夜雨自清绝，谁使掩抑啼孤惸。
我欲仙山掇瑶草，倾筐坐叹何时盈。
簿书鞭扑昼填委，煮茗烧栗宜宵征。
乞取摩尼照浊水，共看落月金盆倾。

相从倾盖只今年，送别南台便黯然。
入夜更歌金缕曲，他时莫忘角弓篇。
三年不顾东邻女，二顷方求负郭田。
我欲归休君未可，茂先方议㔉龙泉。

北城寒食烟火微，落花胡蝶作团飞。
王孙出游乐忘归，门前骢马紫金鞿。
吹笙帐底烟霏霏，行人举头谁敢睎。
扣门狂客君不麾，更遣倾城出翠帷。
书生老眼省见稀，画图但觉周昉肥。
别来春物已再菲，西望不见红日围。
何时东山歌采薇，把盏一听金缕衣。

田三昔同僚，向我每倾倒。
当年或龃龉，反复看愈好。
寇三我部民，孝弟化邻保。
有如袁伯业，苦学到衰老。
石生吾邑子，劲立风中草。
宦游甑生尘，菽水媚翁媪。
我穷交旧绝，计拙集枯槁。
三子尤见存，往复纷纻缟。
迎我淮水北，送我睢阳道。
愿存金石契，凛凛贯华皓。

敲火发山泉，烹茶避林樾。
明窗倾紫盏，色味两奇绝。
吾生眠食耳，一饱万想灭。
颇笑玉川子，饥弄三百月。
岂如山中人，睡起山花发。
一瓯谁与共，门外无来辙。

诗人固长贫，日午饥未动。
偶然得一饱，万象困嘲弄。
寻花不论命，爱雪长忍冻。
天公非不怜，听饱即喧哄。
君为三郡守，所至满宾从。
江湖常在眼，诗酒事豪纵。
奉使今折磨，清比于陵仲。
永怀茶山下，携妓修春贡。
更忆槛泉亭，插花云髻重。
萧然卧灊麓，愁听春禽哢。
忽见早梅花，不饮但孤讽。
诗成独寄我，字字愈头痛。
嗟君本侍臣，笔橐从上雍。
脱靴吟芍药，给札赋云梦。
何人慰流落，嘉花天为种。
杯倾笛中吟，帽拂果下鞚。
感时念羁旅，此意吾侪共。
故山今何有，桐花集幺凤。
君亦忆匡庐，归扫藏书洞。
何当种此花，各抱汉阴瓮。

十年身不到朝廷，欲伴骚人赋落英。
但得低头拜东野，不辞中路候渊明。
舣舟苕霅人安在，卜筑江淮计已成。
千里论交一言足，与君盖亦不须倾。

兰菊有生意，微阳回寸根。
方忧集暮雪，复喜迎朝暾。
忆我故居室，浮光动南轩。
松竹半倾泻，未数葵与萱。
三径瑶草合，一瓶井花温。
至今行吟处，尚余履舄痕。
一朝出从仕，永愧李仲元。
晚岁益可羞，犯雪方南奔。
山城买废圃，槁叶手自掀。
长使齐安人，指说故侯园。

君家稻田冠西蜀，捣玉扬珠三万斛。
塞江流柹起书楼，碧瓦朱栏照山谷。
倾家取乐不论命，散尽黄金如转烛。
惟余旧书一百车，方舟载入荆江曲。
江上青山亦何有，伍洲遥望刘郎薮。
明朝寒食当过君，请杀耕牛压私酒。
与君饮酒细论文，酒酣访古江之𣸣。
仲谋公瑾不须吊，一酹波神英烈君。

空花落尽酒倾缸，日上山融雪涨江。
红焙浅瓯新火活，龙团小碾鬬晴窗。

邻里有异趣，何妨倾盖新。
殊方君莫厌，数面自成亲。
默坐无余事，回光照此身。
他年赤墀下，玉立看垂绅。

君家玉臂贯铜青，下客何时见目成。
勤把铅黄记宫样，莫教弦管作蛮声。
熏衣渐叹衙香少，拥髻遥怜夜语清。
记取北归携过我，南江风浪雪山倾。

美人种松柏，欲使低映门。
栽培虽易长，流恶病其根。
哀哉岁寒姿，肮脏谁与论。
竟为明所误，不免刀斧痕。
一遭儿女污，始觉山林尊。
从来觅栋梁，未省傍篱藩。
南山隔秦岭，千树龙蛇奔。
大厦若畏倾，万牛何足言。
不然老巌壑，合抱枝生孙。
死者不可悔，吾将遗后昆。

化工未议苏群槁，先向寒梅一倾倒。
江南无雪春瘴生，为散冰花除热恼。
风清月落无人见，洗妆自趁霜钟早。
惟有飞来双白鹭，玉羽琼枝鬬清好。
吴山道人心似水，眼浄尘空无可埽。
故将妙语寄多情，横机欲试东坡老。
东坡习气除未尽，时复长篇书小草。
且撼长条餐落英，忍饥未拟穷呼昊。

野饮花间百物无，杖头惟挂一葫芦。
已倾潘子错著水，更觅君家为甚酥。

竹椽茅屋半摧倾，肯向蜂窠寄此生。
长恐波头卷室去，欲将船尾载君行。
小诗试拟孟东野，大草闲临张伯英。
消遣百年须底物，故应怜我不归耕。

落帆谢公渚，日脚东西平。
孤亭得小憩，暮景含余清。
坐待斗与牛，错落挂南甍。
老僧如夙昔，一笑意已倾。
新诗出故人，旧事疑前生。
吾生七往来，送老海上城。
逢人辄自哂，得鱼不忍烹。
似闻绩溪老，复作东都行。
小诗如秋菊，艳艳霜中明。
过此感我言，长篇发春荣。

不学孙吴与六韬，敢将驽马并英豪。
望穷海表天还远，倾尽葵心日愈高。
身外浮名休琐琐，梦中归思已滔滔。
三山旧是神仙地，引手东来一钓鳌。

谪仙窜夜郎，子美耕东屯。
造物岂不惜，要令工语言。
王郎年少日，文如瓶水翻。
争锋虽剽甚，闻鼓或惊奔。
天欲成就之，使触羝羊藩。
孤光照微陋，耿如月在盆。
归来千首诗，倾泻五石樽。
却疑彭泽在，颇觉苏州烦。
君看驺忌子，廉折配春温。
知音必无人，坏壁挂桐孙。

朱颜发过如春醅，胸中梨枣初未栽。
丹砂未易扫白发，赤松却欲参黄梅。
寒溪本自远公社，白莲翠竹依崔嵬。
当时石泉照金瑞，神光夜发如五台。
饮泉鉴面得真意，坐视万物皆浮埃。
欲收暮景返田里，远溯江水穷离堆。
还朝岂独羞老病，自叹才尽倾空罍。
诸公渠渠若夏屋，吞吐风月清隅隈。
我如废井久不食，古甃缺落生阴苔。
数诗往复相感发，汲新除旧寒光开。
遥知二月春江阔，雪浪倒卷云峰摧。
石中无声水亦静，云何解转空山雷。
欲就诸公评此语，要识忧喜何从来。
愿求南宗一勺水，往与屈贾湔余哀。

密云今日破郊西，疏雨翛翛未作泥。
要及清闲同笑语，行看衰病费扶携。
花前白酒倾云液，户外青骢响月题。
不用临风苦挥泪，君家自与竹林齐。

结交不在久，倾盖如平生。
识子今几日，送别亦有情。
子生公相家，高义久峥嵘。
天才既超诣，世故亦屡更。
譬如追风骥，岂免羁与缨。
念我山中人，久与麋鹿并。
误出挂世网，举动俗所惊。
归田虽未果，已觉去就轻。
河阳岂云远，出处恐异程。
便当从此别，有酒无徒倾。

结交不在久，倾盖如平生。
识子今几日，送别亦有情。
子生公相家，高义久峥嵘。
天才既超诣，世故亦屡更。
譬如追风骥，岂免羁与缨。
念我山中人，久与麋鹿并。
误出挂世网，举动俗所惊。
归田虽未果，已觉去就轻。
河阳岂云远，出处恐异程。
便当从此别，有酒无徒倾。

栘中老监本虚名，懒作燕山万里行。
坐看飞鸿迎使节，归来骏马换倾城。
高才本不缘勋阀，余力还思治蜀兵。
西望雪山烽火尽，不妨樽酒寄平生。

东川得望郎，坐与西争重。
高风倾石室，旧学鄙文冢。
蜀人安使君，所至野不耸。
竹马迎细侯，大钱送刘宠。
遥知句溪路，老稚相扶拥。
看画古丛祠，百怪朝幽拱。
牛头与兜率，云木蔚堆垄。
醉乡追旧游，笔阵贾余勇。
聊将诗酒乐，一扫簿书冗。
西风吹好句，珠玉本无踵。

小雪疏烟杂瑞光，清波寒引御沟长。
曈曈日色笼丹禁，杳杳鞭声出建章。
鹓鹭偶叨陪下列，天阊聊启望中央。
归来喜气倾新句，满座疑闻锦绣香。

江南佳公子，遗我锦绣端。
揽之温如春，公子焉得寒。
兴雨自有时，肤寸便蒙{雨/漫}。
敛藏以自润，牛斗何足干。
空庭月与影，强结三友欢。
我岂不足欤，要此清团团。
欲欢在一醉，常恐樽中干。
舍酒尚可乐，明珠如弹丸。
但恐千仞雀，匆匆发虚弹。
迨子闲暇时，种子田中丹。
一朝涉世故，空腹容欺谩。
我顷在东坡，秋菊为夕餐。
永愧坡间人，布褐为我完。
雪堂初覆瓦，上簟无下莞。
时时亦设客，每醉筒辄殚。
一笑便倾倒，五年得轻安。
公子岂我徒，衣钵传一箪。
定非郊与岛，笔势江河宽。
悲吟古寺中，穿帷雪漫漫。
他年记此味，芋火对懒残。

篮舆西出登山门，嘉与我友寻仙村。
丹青明灭风篁岭，环珮空响桃花源。
前朝欲上已蜡屐，黑云白雨如倾盆。
今晨积雾卷千里，岂畏触热生病根。
在家头陀无为子，久与青山为弟昆。
孤峰尽处亦何有，西湖镜天江抹坤。
临高挥手谢好住，清风万壑传其言。
风回响答君听取，我亦到处随君轩。

折得芳蕤两眼花，题诗相报字倾斜。
箧中尚有丝纶句，坐觉天光照海涯。

古来静治得清闲，我愧真长也一斑。
举酒东荣挹江海，回樽落日劝湖山。
平生倾盖悲欢里，早晚抽身簿领间。
笑指西南是归路，倦飞弱羽久知还。

黄花候秋节，远自夏小正。
坤裳有正色，鞠衣亦令名。
一从人伪胜，遂与天力争。
易姓寓非族，改颜随所令。
新奇既易售，粹驳宜相倾。
疾恶逢伯厚，识真似渊明。
君言我所印，世论谁敢评。
愿君为霜风，一扫紫与頳。

君家文律冠西京，旋筑诗坛按酒兵。
袖手莫轻真将种，致师须得老门生。
明朝郑伯降谁受，昨夜条侯壁已惊。
从此醉翁天下乐，还应一举百觞倾。

江湖渺故国，风雨倾旧庐。
东来三十年，愧此一束书。
尺椽亦何有，而我常客居。
羡君开此室，容膝真有余。
拊床琴动摇，弄笔窗明虚。
后夜龙作雨，天明雪填渠。
梦回闻剥啄，谁乎赵陈予。
添丁走沽酒，通德起挽蔬。
主孟当啖我，玉鳞金尾鱼。
一醉忘其家，此身自籧篨。

张公晚为龙，抑自龙中来。
伊昔风云会，咄嗟潭洞开。
精诚苟可贯，宾主真相陪。
洞箫振羽舞，白酒浮云罍。
言从关州妃，远去焦氏台。
倾倒瓶中雨，一洗麦上埃。
破旱不论功，乘云却空回。
嗟龙与我辈，用意岂远哉。
使君今子义，英风冠东莱。
笑说龙为友，幽明莫相猜。

二年洞庭秋，香雾长噀手。
今年洞庭春，玉色疑非酒。
贤王文字饮，醉笔蛟蛇走。
既醉念君醒，远饷为我寿。
瓶开香浮座，盏凸光照牖。
方倾安仁{酉灵}，莫遣公远嗅。
要当立名字，未用问升斗。
应呼钓诗钩，亦号扫愁帚。
君知蒲萄恶，正是嫫母黝。
须君滟海杯，浇我谈天口。

新年乐事叹何曾，闭合烧香一病僧。
未忍便倾浇别酒，且来同看照愁灯。
颍鱼跃处新亭近，湖雪消时画舫升。
祇恐樽前无此客，清诗还有士龙能。

二陈既妙士，两欧惟德人。
王孙乃龙种，世有𥬞云麟。
五君从我游，倾写出怪珍。
俗物败人意，兹游实清醇。
那知有聚散，佳梦失欠伸。
我舟下清淮，沙水吹玉尘。
君行踏晓月，疏木挂寸银。
尚寄别后诗，剪刻淮南春。

少年独识晁新城，闭门却扫卷旆旌。
胸中自有谈天口，坐却秦军发墨守。
有子不为谋置锥，虹霓吞吐忘寒饥。
端如太史牛马走，严徐不敢连尻脽。
徘回未用疑相待，枉尺知君有家戒。
避人聊复去瀛洲，伴我真能老淮海。
梦中仇池千仞巌，便欲揽我青霞幨。
且须还家与妇计，我本归路连西南。
老来饮酒无人佐，独看红药倾白堕。
每到平山忆醉翁，悬知他日君思我。
路傍小儿笑相逢，齐歌万事转头空。
赖有风流贤别驾，犹堪十里卷春风。

澹月倾云晓角哀，小风吹水碧鳞开。
此生定向江湖老，默数淮中十往来。

都城昔倾盖，骏马初服辀。
再见江湖间，秋鹰已离鞲。
于今三会合，每进不少留。
豫章既可识，瑚琏谁当收。
微官有民社，妙割无鸡牛。
归来我益敬，器博用自周。
百年子初筵，我已迫旅酬。
但当寄苦语，高节贯白头。

顷者大雪年，海派翻玉英。
有士常痛饮，饥寒见真情。
床头有败榼，孤坐时一倾。
未能平体粟，且复浇肠鸣。
脱衣裹冻酒，每醉念此生。

紫潭出玄云，翳我潭中星。
独有潭上月，倒挂紫翠屏。
我老不看书，默坐养此昏花睛。
时时一开眼，见此云月眼自明。
久知世界一泡影，大小真伪何足评。
笑彼三子欧梅苏，无事自作雪羽争。
故将屏砚送两范，要使珠璧栖窗棂。
大范忽长谣，语出月胁令人惊。
小范当继之，说破星心如鸡鸣。
床头复一月，下有风林横。
急送小范家，护此涵星泓。
愿从少陵博一句，山木尽与洪涛倾。

言中谋猷行中经，关西人物数清英。
欲过叔度留终日，未识鲁山空此生。
议论凋零三益友，功名分付二难兄。
老来尚有忧时叹，此涕无从何处倾。

槎牙乱峰合，晃荡绝壁横。
遥知紫翠间，古来仙释并。
阳崖射朝日，高处连玉京。
阴谷叩白月，梦中游化城。
果然石门开，中有银河倾。
幽龛入窈窕，别户穿虚明。
泉流下珠琲，乳湔交缦缨。
我行畏人知，恐为仙者迎。
小语辄响答，空山白云惊。
策杖归去来，治具烦方平。

积水焚大槐，蓄油灾武库。
惊然丞相井，疑浣将军布。
自怜耳目隘，未测阴阳故。
郁攸火山烈，觱沸汤泉注。
岂惟渴兽骇，坐使痴儿怖。
安能长鱼鳖，仅可燖狐兔。
山中惟木客，户外时芒屦。
虽无倾城浴，幸免亡国污。

乐天双鬓如霜菅，始知谢遣素与蛮。
我兄绿发蔚如故，已了梦幻齐人间。
蛾眉劝酒聊尔耳，处仲太忍茂弘孱。
三杯径醉便归卧，海上知复几往还。
连娟六幺趁蹋踘，杳眇三叠萦阳关。
酒醒梦断何所有，落花流水空青山。
忽惊铙鼓发半夜，明月不许幽人攀。
赠行无物惟一语，莫遣瘴雾侵云鬟。
罗浮道人一倾盖，欲系白日留君颜。
应知我是香案吏，他年许缀蓬莱班。

南村诸杨北村卢，白华青叶冬不枯。
垂黄缀紫烟雨里，特与荔子为先驱。
海山仙人绛罗襦，红纱中单白玉肤。
不须更待妃子笑，风骨自是倾城姝。
不知天公有意无，遣此尤物生海隅。
云山得伴松桧老，霜雪自困樝梨麤。
先生洗盏酌桂醑，冰盘荐此頳虬珠。
似开江鳐斫玉柱，更洗河豚烹腹腴。
我生涉世本为口，一官久已轻莼鲈。
人间何者非梦幻，南来万里真良图。

祇知楚越为天涯，不知肝胆非一家。
此身如线自萦绕，左旋右转随缫车。
误抛山林入朝市，平地咫尺千褒斜。
欲从稚川隠罗浮，先与灵运开永嘉。
首参虞舜款韶石，次谒六祖登南华。
仙山一见五色羽，雪树两摘南枝花。
赤鱼白蟹箸屡下，黄柑绿橘笾常加。
糖霜不待蜀客寄，荔支莫信闽人夸。
恣倾白蜜收五棱，细㔉黄土栽三桠。
朱明洞里得灵草，翩然放杖凌苍霞。
岂无轩车驾熟鹿，亦有鼓吹号寒蛙。
山人劝酒不用勺，石上自有樽罍漥。
径从此路朝玉阙，千里莫遣毫厘差。
故人日夜望我归，相迎欲到长风沙。
岂知乘槎天女侧，独倚云机看织纱。
世间谁似老兄弟，笃爱不复相疵瑕。
相携行到水穷处，庶几一见留子嗟。
千年枸杞常夜吠，无数草棘工藏遮。
但令凡心一洗濯，神人仙药不我遐。
山中归来万想灭，岂复回顾双云鸦。

上党天下脊，辽东真井底。
玄泉倾海腴，白露洒天醴。
灵苗此孕毓，肩股或具体。
移根到罗浮，越水灌清泚。
地殊风雨隔，臭味终祖祢。
青桠缀紫萼，圆实堕红米。
穷年生意足，黄土手自启。
上药无炮炙，龁啮尽根柢。
开心定魂魄，忧恚何足洗。
糜身辅吾生，既食首重稽。

将行复止，眷言孜孜。
苟有于中，倾倒出之。
奕奕千言，粲焉陈诗。
觞行笔落，了不容思。

九日独何日，欣然惬平生。
四时靡不佳，乐此古所名。
龙山忆孟子，栗里怀渊明。
鲜鲜霜菊艳，溜溜糟床声。
闲居知令节，乐事满余龄。
登高望云海，醉觉三山倾。
长歌振履商，起舞带索荣。
坎坷识天意，淹留见人情。
但愿饱秔稌，年年乐秋成。

病骨瘦欲折，霜髯𥬞更疏。
喜闻新国政，兼得故人书。
秉烛真如梦，倾杯不敢余。
天涯老兄弟，怀抱几时摅。

钟鼓江南岸，归来梦自惊。
浮云时事改，孤月此心明。
雨已倾盆落，诗仍翻水成。
二江争送客，木杪看桥横。

虽老于梅心未衰，今朝谁赠楚江枝。
旋倾尊酒临清影，正是吴姬一笑时。

急景归来早，穷阴晚不开。
倾杯不能饮，留待卯君来。

潮随暗浪雪山倾，远浦渔舟钓月明。
桥对寺门松迳小，槛当泉眼石波清。
迢迢绿树江天晓，霭霭红霞晚日晴。
遥望四边云接水，碧峰千点数鸥轻。

小槛徘徊日自斜，只愁春尽委泥沙。
丹青欲写倾城色，世上今无杨子华。

郴江有奇石，似牛伏岸侧。
乡人久相传，过者有颠覆。
我与乡人谋，凿去可勿留。
祇消一日力，得弭千岁忧。
乡人顾我笑，官必有暗拙。
大者不能图，小者安能说。
方今民间事，颇有急于石。
当官贵居事，能不闲采拾。
我有本多田，今乃身无居。
虽有儿女辈，售人为婢奴。
破家不足吝，所恨骨肉离。
官今将骨肉，好去将何之。
我虽有田里，亦闻官念此。
念此不能为，何用居官尔。
乃指江中石，此物如有神。
不覆廉善士，独倾贪虐人。
官今幸过此，行李都无害。
将我言日思，勿为贫贱懈。
我闻乡人言，背颡俱汗流。
欲问破家因，恐为明者羞。

月破冥冥雨，枝摇闪闪黄。
口中先水出，衣上带花香。
肺疾须拼醉，牙疏不耐尝。
调羹无复用，山谷日倾筐。

隠隠来山远，茫茫去路平。
舟车楚北户，城冢汉南京。
小杏沾花摘，春醪对雨倾。
士民留我住，强作少陵行。

煮酒堆山果，新茶下粉团。
似梅嫌足核，如蜜少加酸。
公子倾金弹，行人漏蜡丸。
吾乡元不识，归日画图看。

我登甘棠埭，所向殊未平。
舟行污池中，顿失江湖青。
蛙声乱僧呗，鸱吻赫市甍。
意同伯喈死，苟与卫士倾。
开池种白莲，垒石拟三生。
犹淹南斗墟，终远北斗城。
设我紫藕供，报之白茅烹。
三年猿鹤友，万里秦梵行。
秋风陇首至，落日淮南明。
寄言怀土士，慎勿慕官荣。

岩前山溜洒如倾，三峡都无此景清。
坐对秦宫垂箔影，静闻鲛室落盘声。
好追祓禊兰亭会，疑到神仙洞府行。
每羡渝南二千石，频来幽境驻双旌。

倏忽向六十，萍蓬无奈何。
丹心犹奋迅，白首分蹉跎。
正直士流少，倾邪朋类多。
阳光一销铄，不复见妖魔。

怀友对华月，身如匏系何。
遥聆金玉音，怅望江湖波。
忧来诵三篇，调饥饷嘉禾。
苏范天下贤，阅士岁月多。
怜君似兰芷，长育瑶山阿。
良工得宝璧，韫椟加琢磨。
发为惊人语，九曲倾洪河。
蟠蜿寄短章，浩荡写长歌。
一官得武林，万景尽包罗。
又如弹响泉，余韵清且和。
籍湜师韩文，其则在伐柯。
俯视枳棘间，翔鸾岂蹉跎。
圣朝颂声作，周雝与商那。
二公且大用，岂得归岷沱。

晓来乘兴步高冈，便就幽斋作醉乡。
邻寺楼台分两面，一家池馆得中央。
南坡嫩橘寒倾日，北牖疏筠小带霜。
更待怪松擎积雪，莫辞访戴举瑶觞。

妖华倾国岂无情，忍复颦眉见越兵。
若使将军犹好色，安能三徙更成名。

山中庙堂古神女，楚巫婆娑奏歌舞。
空山日落悲风吹，举手睢盱道神语。
神仙洁清非世人，瓦盎倾醪荐麋脯。
子知神君竟何自，西方真人古王母。
飘然乘风游九州，朅渡西海薄中土。
白云为车驾苍虬，骖乘湘君宓妃御。
天孙织绡素非素，衣裳飘飖薄烟雾。
泊然冲虚眇无营，朝餐屑玉咽琼乳。
下视人世安可据，超江乘山去无所。
巫山之下江流清，偶然爱之不能去。
湍崖激作相喧豗，白花翻翻龙正怒。
尧使大禹导九州，石陨山队几折股。
山前恐惧久无措，稽首山下苦求助。
丹书玉笈世莫窥，指示文字相尔汝。
擘山泄江幸无苦，庚辰虞余实相禹。
功成事定世莫知，空山俄顷千万古。
庙中击鼓吹长箫，采兰为飧蕙为肴，玉缶荐芰香飘萧。
龙勺取酒注白茅，神来享之风飘飘。
荒山长江何所有，岂有琼玉荐泬寥。
神君聪明无我责，为我驱兽攘龙蛟。
乘船入楚溯巴蜀，𣸣旋深恶秋水高。
归来无恙无以报，山上麦熟可作醪。
神君尊贵岂待我，再拜长跪神所劳。

清溪鬼谷子，雄辩倾六国。
视世无足言，自闭长默默。
苏张何为者，欲窃长短术。
学成果无赖，遂为世所惑。
颠倒卖诸侯，倾转莫可执。
后世何不明，疑我不汝及。
谁知居深山，玩世可终日。
君观二弟子，死处竟莫得。
客齐自披裂，投魏求寄食。
悠悠清溪中，石乱流水急。
溪鱼为朝餐，老死得安穴。
居乱独无言，其辩吾不测。

清溪鬼谷子，雄辩倾六国。
视世无足言，自闭长默默。
苏张何为者，欲窃长短术。
学成果无赖，遂为世所惑。
颠倒卖诸侯，倾转莫可执。
后世何不明，疑我不汝及。
谁知居深山，玩世可终日。
君观二弟子，死处竟莫得。
客齐自披裂，投魏求寄食。
悠悠清溪中，石乱流水急。
溪鱼为朝餐，老死得安穴。
居乱独无言，其辩吾不测。

江上寒沙薄如席，一夕坟起成高丘。
江流倾转力不胜，左啮右吐非自由。
南郡城南独何者，平地生长殊不休。
当中屋背不盈尺，深入百丈皆石楼。
古人不知下有怪，发破不掩水涨浮。
传言夏鲧塞洚水，上帝爱此无敢偷。
窃持大畚负长镈，刺取不已帝使流。
禹知水怒非塞止，网捕百怪杂蜃鳅。
掘壕入土不计丈，投掷填压声鸣啾。
一时既定忧后世，恐此窃出坏九州。
神人已死无复制，故以此土封其头。
发之辄满不可既，意使灵物长幽囚。
前年大旱千里赤，取土盈掬雨不收。
谁言咫尺旧黄壤，中有千岁龙与虬。
高山万仞犹可削，嗟此何独生如疣。
天长地远莽无极，虽有缺坏谁能赒。
我疑天意固有在，患世多事穷镌锼。
埏陶鼓铸地力困，久不自补无为忧。
世无女娲空白石，磊磊满地如浮沤。
耕田凿井自无已，息壤无几安能酬。

泉源何从来，山下长溪发。
油然本无营，谁使自激冽。
茫茫九地底，大水浮一叶。
使水皆为泉，地已不胜泄。
应是众水中，独不容至洁。
涓涓自倾泻，奕奕见清澈。
石泓浄无尘，中有三尺雪。
下为百丈溪，冷不受鱼鳖。
脱衣浣中流，解我双足热。
乐哉泉上翁，大旱不知渴。

千山欲尽垂为鼻，百战皆空但有城。
虎闯穴中秦地恐，龙飞渭上汉江倾。
雍人未有章邯怨，魏将犹存仲达精。
睥睨陵迟春草满，白羊无数向风鸣。

枯桑舒牙叶渐青，新蚕可浴日晴明。
前年器用随手败，今冬衣着及春营。
倾囷计口卖余粟，买箔还家待种生。
不惟箱篚供妇女，亦有鉏镈资男耕。
空巷无人斗容冶，六亲相见争邀迎。
酒肴劝属坊市满，鼓笛繁乱倡优狞。
蚕丛在时已如此，古人虽没谁敢更。
异方不见古风俗，但向陌上闻吹笙。

吾观天地间，万事同一理。
扁也工斫轮，乃知读文字。
我非画中师，偶亦识画旨。
勇怯不必同，要以各善耳。
壮马脱衔放平陆，步骤风雨百夫靡。
美人婉娩守闲独，不出庭户修容止。
女能嫣然笑倾国，马能一蹴致千里。
优柔自好勇自强，各自胜绝无彼此。
谁言王摩诘，乃过吴道子。
试谓道子来，置女所挟从软美。
道子掉头不肯应，刚杰我已足自恃。
雄奔不失驰，精妙实无比。
老僧寂灭生虑微，侍女闲洁非复婢。
丁宁勿相违，幸使二子齿。
二子遗迹今岂多，岐阳可贵能独备。
但使古壁常坚完，尘土虽积光艳长不毁。

密雪来何晚，穷冬候欲差。
投空落细米，布地净平沙。
缭绕飞相著，重仍积暗加。
雨微花破碎，风细脚倾斜。
次第来如掺，冥蒙堕不哗。
燖鹅吹劲鞴，秀苇拂轻泪。
画字飘还没，团球暖旋窊。
出盐东海若，炼石古皇娲。
翻簸腾归骑，纷飘集晚鸦。
庭梅辨红萼，垅麦覆黄芽。
拨砌求新药，寻踪射伏{鹿/加}。
埋楼平尽脊，集树短留槎。
乱下曾何择，平铺欲尽遮。
欺贫寒入褐，恼客重添车。
积素聊成烛，烹甘强试茶。
病僧添晓钵，老令放晨衙。
融液曾何有，鲜明竟不奢。
积多还避井，化早发从畬。
溜滴檐垂箸，行观迳转蛇。
谁能相就醉，都市酒容赊。

人生不愿才，才士困奔走。
君为大农属，求暇更能否。
自我游魏博，相识恨未久。
谁言但倾盖，信有胜白首。
清晨坐风观，落日语凉牖。
棋精动如律，弓健不论斗。
旁观我不能，晤语君见受。
秋风起沙漠，凄雨湿征袖。
送行欲汲汲，富贵恐君后。
将去聊迟迟，已远悲朋友。

谁能饮酒如倾水，醉倒坐中扶不起。
形骸外物已如遗，升斗任君无复避。
霜梨冰脆寒侵齿，未尽一杯先已醉。
强将文字笑红裙，冷淡为欢何足贵。

柳湖万柳作云屯，种时乱插不须根。
根如卧蛇身合抱，仰视不见蜩蝉喧。
开花三月乱飞雪，过墙度水无复还。
穷高极远风力尽，弃坠泥土颜色昏。
偶然直堕湖中水，化为浮萍轻且繁。
随波上下去无定，物性不改天使然。
南山老松长百尺，根入石底蛟龙蟠。
秋深叶上露如雨，倾流入土明珠圆。
乘春发生叶短短，根大如指长而坚。
神农尝药最上品，气力直压锺乳温。
物生禀受久已异，世俗何始分愚贤。

大川倾流万物俱，根旋脚脱争奔徂。
流萍断梗谁复数，长林巨石曾须臾。
轩昂颠倒唯恐后，嗟子何独强根株。
三年一语未尝屈，拟学文举惊当涂。
心知势力非汝敌，独恐清议无遗余。
扁舟岁晚告归觐，家膳欲及羞莼鲈。
隠居高节世所尚，挂冠早岁还州闾。
纷纭世事不着耳，得失岂复分锱铢。
投身固已陷泥滓，独立未免遭霑濡。
君归左右识高趣，牛毛细数分贤愚。

贡甫少多才，交游一何众。
谈词坐倾倒，玉麈日挥弄。
逡巡不为虐，巧捷有微中。
群情忌超迈，微过出嘲讽。
南迁时已久，未见肯力贡。
舌在终自奇，髀满安足痛。
人生百年内，仅比一朝梦。
骎骎就消涸，斗水倾漏瓮。
江淮未可嫌，迟晚聊自送。
试观终日闲，何似两耳哄。

贡甫少多才，交游一何众。
谈词坐倾倒，玉麈日挥弄。
逡巡不为虐，巧捷有微中。
群情忌超迈，微过出嘲讽。
南迁时已久，未见肯力贡。
舌在终自奇，髀满安足痛。
人生百年内，仅比一朝梦。
骎骎就消涸，斗水倾漏瓮。
江淮未可嫌，迟晚聊自送。
试观终日闲，何似两耳哄。

归隠淮阳市，遨游十六年。
养生能淡泊，爱客故留连。
倾盖知心晚，论诗卧病前。
葆光尘满榻，无复听谈禅。

公居颍水上，德与颍水清。
身闲道转胜，内足无复营。
平昔富交游，开门坐常盈。
退居万事乐，独恨无友生。
汝颍亦多士，后来非老成。
赵公平生旧，情好均弟兄。
少年结意气，晚岁齐功名。
携手践廊庙，蹑足辞钧衡。
徜徉里闾间，脱略世俗萦。
兴来忽命驾，一往千里轻。
白发俨相映，元勋各峥嵘。
人生会面难，此会有余情。
遨游西湖中，仲夏草木荣。
壶觞列四坐，歌舞罗前楹。
画舫极沿溯，肩舆并逢迎。
棹进凫鸭乱，乐作虫鱼惊。
近寺骈履迹，高台吹笑声。
往事语京洛，余欢发吟赓。
拳拳主人厚，款款来客诚。
此乐有时尽，此好何由倾。

飞泉来无穷，发自嵩岭背。
奔驰两山间，偶与乱石会。
倾流势摧毁，泥土久崩溃。
坚姿未消释，巀嶭俨相对。
居然受喷泼，雷转诸壑内。
初喧堕深谷，稍放脱重隘。
跳沫溅霏微，余澜汹澎湃。
宸游昔事远，绝壁遗刻在。
人迹久寂寥，物理系兴废。
相君厌纷华，筑室俯湍濑。
濯缨离尘垢，洗耳听天籁。
将追赤松游，自置青云外。
道人亦何者，预此事归计。
犹恐山未深，更种万株桧。

白酒倾浆脍斫红，昼游未厌月明中。
楼高只办听歌鼓，不见游人转似蓬。

年来病懒百不堪，未废饮食求芳甘。
煎茶旧法出西蜀，水声火候犹能谙。
相传煎茶只煎水，茶性仍存偏有味。
君不见闽中茶品天下高，倾身事茶不知劳。
又不见北方俚人茗饮无不有，盐酪椒姜夸满口。
我今倦游思故乡，不学南方与北方。
铜铛得火蚯蚓叫，匙脚旋转秋萤光。
何时茅檐归去炙背读文字，遣儿折取枯竹女煎汤。

忆赴钱塘九月秋，同来颍尾一扁舟。
退居尚有三师在，好事须为十日留。
倾泻向人怀抱尽，忠诚为国始终忧。
重来东阁皆尘土，泪滴春风自不收。

京东分东西，中划齐鲁半。
兄来本相从，路绝一长叹。
前朝使者还，手把新诗玩。
怜我久别离，卷帙为舒散。
谁言穷陋邦，得此唱酬伴。
相逢倾盖间，晤语何旦旦。
宦游少娱乐，缠缚苦文案。
能于王事余，时作楚词乱。
譬如近膏油，未肯忘濯盥。
贤豪真勉强，功业畏缭缓。
伊余独何为，旧籍西南贯。
窃禄未遑归，自笑嗟已懦。
方当四海寒，恋此一寸炭。
主倦客欲留，逡巡要夺馆。
奈何独见收，软言强温暖。
此意定难酬，还予授子粲。

与君非旧识，倾盖便相亲。
共事林泉郡，忘归南北人。
煮茶流水曲，载酒后湖滣。
未觉游从厌，空惊别恨新。
濒河今重地，知己旧元臣。
洛下闻鸡犬，家书不浃旬。
西还倚门罢，北渡羽书频。
忠孝传家事，风流待一振。

昔年旅南服，始识王荆州。
威动千里肃，恩宽行客留。
从容见少子，风采倾凡俦。
温然吐词气，已觉清且修。
不见十五年，相逢话百忧。
青衫走尘土，白发各满头。
新弃东海邑，愿从北诸侯。
北鄙事方伙，饥馑连戈矛。
盟好未可轻，念当事怀柔。
主将今老成，勉尽良计筹。

执热卧北窗，淋漓汗流注。
蛟龙遁水府，谁起叩天户。
偶然终日风，振扰北山雾。
崩腾转相轧，变化不容睹。
雷声运车毂，雨点倾豆黍。
逡巡溜河汉，指顾才笑语。
破屋少干床，茅苫固难御。
出门泥没足，此厄比邻溥。
苟令终岁熟，敢有今日怒。
晚照上东轩，清风袭虚庑。
微生免荷鉏，但喜脱烦暑。
农父更事多，缺塘已增土。

大野将冻河水微，慨然临流送将归。
登舟上帆手一挥，脱弃朋友如敝衣。
我来三见芳草腓，来时同寮今已非。
念昔相从未尝违，西湖幽远人事稀。
青莲紫芡倾珠玑，白鱼掉尾黄鳖肥。
客醉将起命阖扉，方桥月出风露霏。
星河下照摇清辉，喧呼笑语相嘲讥。
岁月一逝空长欷，交游去尽将谁依。
君家汉代平与韦，蔼然令德传余徽。
鸣鸠着地鸿高飞，安得久此同絷鞿。

汝州太守卧病年，亹亹犹复能清言。
平生雄辩嗟不见，风流尚有曹州存。
历下东游少相识，欢喜闻君在西邑。
旧知兄弟无凡俦，相逢一笑开颜色。
三年政令如牛毛，思归南亩皆蓬蒿。
羡君饮酒动论斗，引觥向口收狂潮。
醉后胸中百无有，偃然啸傲倾朋曹。
中朝卿士足官府，君归何处狂歌谣。

千叶团团一尺余，扬州绝品旧应无。
赏传莒国迁钟虡，移忆胡僧置钵盂。
丛底留连倾凿落，瓶中捧拥照浮屠。
强将绛蜡封红萼，憔悴无言损玉肤。

无锡铜瓶手自持，新芽顾渚近相思。
故人赠答无千里，好事安排巧一时。
蟹眼煎成声未老，兔毛倾看色尤宜。
枪旗携到齐西境，更试城南金线奇。

倾尽香醪雪亦晴，东斋醉卧已三更。
佳人不惯生疏客，不尽清歌宛转声。

高人两无事，相见辄倾怀。
时以酒相命，何妨心自斋。
灯期飞雪乱，春候苦寒乖。
不就颓然醉，难堪风且霾。

十方老僧十年旧，燕坐绳床看奔走。
远游新自济南来，满身自觉多尘垢。
煖汤百斛劝我浴，骊山衮衮泉倾窦。
明窗困卧百缘绝，此身莹净初何有。
清泉自清身自洁，尘垢无生亦无灭。
振衣却起就华堂，老僧相对无言说。
南山采菌软未干，西园撷菜寒方茁。
与君饱食更何求，一杯茗粥倾铜叶。

十方老僧十年旧，燕坐绳床看奔走。
远游新自济南来，满身自觉多尘垢。
煖汤百斛劝我浴，骊山衮衮泉倾窦。
明窗困卧百缘绝，此身莹净初何有。
清泉自清身自洁，尘垢无生亦无灭。
振衣却起就华堂，老僧相对无言说。
南山采菌软未干，西园撷菜寒方茁。
与君饱食更何求，一杯茗粥倾铜叶。

秋晴卷流潦，古汴日向干。
扁舟久不解，畏此行路难。
此行亦不远，世故方如山。
我持一寸刃，巉绝何由刊。
念昔各年少，松筠閟南轩。
闭门书史丛，开口治乱根。
文章风云起，胸胆渤澥宽。
不知身安危，俯仰道所存。
横流一倾溃，万类争崩奔。
孔融汉儒者，本自轻曹瞒。
誓将贫贱身，一悟世俗昏。
岂意十年内，日夜增涛澜。
生民竟憔悴，游宦岂复安。
水深火益热，人知蹈忧患。
甄丰且自叛，刘歆苟盘桓。
而况我与兄，饱食顾依然。
上愿天地仁，止此祸乱源。
岁月一徂逝，尚能反丘园。

冯唐垂老郎潜后，李白风流罢直余。
解组同归荣故国，剖符仍得奉安舆。
家声未替三公旧，葬客应倾数郡车。
德映闺门人莫见，埋文子细列幽墟。

两都来往太频频，真是人间自在人。
十载读书同白屋，千金为客买朱唇。
结交京邑倾心肺，寓思禅宗离垢尘。
为问西归天禄客，何时同看洛川神。

济南旧游中，好学惟君耳。
君居面南麓，汹涌冈峦起。
我来辄解带，檐下炙背睡。
煎茶食梨栗，看君诵书史。
君归苦仓卒，窗户日摧毁。
迁居就清旷，改筑富前址。
开畦得遗植，绕壁见题字。
云山顾依然，簿领辄随至。
思君犹未忘，满秩行自弃。
尔来钜野溢，流潦压城垒。
池塘漫不知，亭榭日倾弛。
官吏困堤障，麻鞋污泥滓。
别来能几何，陵谷既迁徙。
它日重相逢，衰颜应不记。

携手临池路，时逢卖酒垆。
柳斜低系缆，草绿荐倾壶。
波荡春心起，风吹酒力无。
冠裳强包裹，半醉遣谁扶。

湖水清且深，新荷半犹卷。
未见红妆窈窕娘，先排翠羽参差扇。
水面风生人未知，欹倾俯仰长先见。
岸上游人莫不归，清香入袖凉吹面。
投壶击鞠绿杨阴，共尽清樽食白饭。
坐中飞将忽先起，轻衫出试彭门远。
百步洪西白浪翻，戏马台南云岫满。
江山雄丽信宜人，风流孰似梁王苑。

济南三岁吾何求，史君后到消人忧。
君言有客轻公侯，扁舟相从古扬州。
致之匹马恨无力，千里相望同异域。
诵诗空使四座惊，隠居未易凡人测。
史君南归无限情，鸿飞携书堕我庭。
此书兼置昔年客，袖中秀句淮山青。
老夫强颜依府县，堆案文书本非愿。
清谈亹亹解人颐，安得坐右长相见。
狂客吾非贺季真，醉吟君似谪仙人。
末契长遭少年笑，白发应惭倾盖新。
都城酒贵谁当换，尘埃污面非良算。
归来泗上苦思君，莫待黄花秋烂漫。

君家毗陵本江南，虽为浙西终未甘。
风流秀发自不减，气质浑朴犹中含。
敲榜满前但长啸，簿书堆案常清谈。
湖中往往载画舫，竹下小小开茅庵。
歌吟仿佛类骚雅，导引委曲师彭聃。
新茶泼乳睡方觉，渌酒倾水醒复酣。
一朝挥手去不顾，使我把袂心难堪。
扁舟水涸费牵挽，瘦马雪冻忧朝参。
一官来往似秋燕，薄俸包裹如春蚕。
东南乞麾尚可得，白首谁念家无甔。

灯引双旌万点红，倾城车马在城东。
使君行乐人人共，倦客安眠夜夜同。
梦想笑谈倾满坐，卧闻歌筦逐春风。
三更试上南楼看，无限繁星十里中。

灯引双旌万点红，倾城车马在城东。
使君行乐人人共，倦客安眠夜夜同。
梦想笑谈倾满坐，卧闻歌筦逐春风。
三更试上南楼看，无限繁星十里中。

决策归田岂世情，网罗从此脱余生。
请君速治鸡黍具，待我同为沮溺耕。
秋社相从醵钱饮，日高时作叩门声。
茅庐但恐非君处，籍籍朝中望已倾。

麦熟蚕缫热似烝，雨倾三尺未为淫。
洗清沟浍蚊虻静，没尽蒲莲沼沚深。
遗秉满田惊朽腐，移床避漏畏侵寻。
高闲祇有张公子，卧听萧萧打叶音。

君家日铸山前住，冬后茶芽麦粒粗。
磨转春雷飞白雪，瓯倾锡水散凝酥。
溪山去眼尘生面，簿领埋头汗匝肤。
一啜更能分幕府，定应知我俗人无。

飞霜委中林，不废长松绿。
惊风振川野，未省劲草伏。
我贫客去尽，君来常不速。
愧君赠桃李，永愿报琼玉。
我性本山林，苦学笔空秃。
骅骝塞康庄，病足顾难逐。
锦文衒华藻，敝褐非所续。
家有五车书，恨不十年读。
济南昔相遇，我齿三十六。
谈谐倾盖间，还往白首熟。
从君饮浊酒，过我饭脱粟。
西湖多菼薍，白昼下鸿鹄。
城西野人居，柴门拥修竹。
后车载鸱夷，下马泻醽醁。
醉眠卧荒草，空洞笑便腹。
疏狂一如此，岂望世收录。
别来今几何，归期已屡卜。
西南有薄田，茅舍清溪曲。
耕耘三男子，伏腊当自足。
君能远相寻，布衣巾一幅。

南山李将军，疋马独行猎。
田中射虎豹，后骑不容蹑。
丈夫贵自遂，老大饶惊慑。
飘摇天地间，自视如一叶。
故人多东南，愿作扁舟涉。
忽蒙长篇赠，幸此倾盖接。
时世尚新奇，诗书存旧业。
南风吹清汴，西去无停楫。
恨不留君谈，一使众坐厌。
新诗苦清壮，欲和再三怯。
东都多名卿，投刺日盈笈。
一言苟合意，富贵出旬浃。
行看文石阶，高谈曳长衱。
辱赠但茫然，知君念疲薾。

长恐冬无雪，今朝忽暗空。
细声闻{艹敕}{艹敕}，远势望蒙蒙。
湿润犹兼雨，倾斜半杂风。
丰登解多事，欢喜助三农。

忧愁不可缓，风雪故相撩。
试问五斗米，能胜一束樵。
耕耘终亦饱，哺啜定谁邀。
寒暑不须避，倾危且自遥。

画舫连樯住，清流泛闸平。
忽看银汉落，仍听夏雷惊。
正柂迟回久，开头取次轻。
滞留初一快，奔驶忽如倾。
不识风涛恐，聊同枕席行。
行逢贱鱼稻，饱食慰平生。

穴鼠何须窭数衔，粗官不用苦高谈。
夜倾绿蚁风吹竹，昼拥黄䌷雪覆庵。
每作微词还自笑，偶渐余润亦成酣。
公诗精绝非伦拟，自古骚人尽在南。

黄蘗春芽大麦粗，倾山倒谷采无余。
久疑残枿阳和尽，尚有幽花霰雪初。
耿耿清香崖菊淡，依依秀色岭梅如。
经冬结子犹堪种，一亩荒园试为鉏。

茅庵纸帐学僧眠，炉𦶟松花取易然。
唯有未能忘酒在，手倾金盏斗垂莲。

偶然倾盖接清言，不觉门前昼漏传。
老病低摧方伏枥，壮心坚锐正当年。
莫嫌客舍一杯酒，试论灊山三祖禅。
明日程文堆几案，只应衰懒得安眠。

芭蕉移种未多时，濯濯芳茎已数围。
毕竟空心何所有，欹倾大叶不胜肥。
萧骚莫雨鸣山乐，狼籍秋霜脱敝衣。
堂上幽人观幻久，逢人指示此身非。

京尘昔倾盖，江国见佳城。
零落旧冠剑，艰难孝弟兄。
存亡看世俗，意气忆平生。
晓铎知人恨，幽音亦未平。

白发辛勤困小邦，尘劳坐使壮心降。
河阳罢后成南圃，彭泽归来卧北窗。
畦畔草生亲荷锸，床头酒熟自倾缸。
因君遣我添归兴，旧有茅茨濯锦江。

高安昔到岁方闰，大水初去城如墟。
危谯堕地瓦破裂，长桥断缆船逃逋。
漂浮隙穴乱群蚁，奔走沙砾摧嘉蔬。
里闾破散兵火后，饮食敝陋鱼虾余。
投荒岂复有便地，遇灾祗复伤羸躯。
人言西有蛟蜃穴，闰年每与风雷俱。
漫沟溢壑恣游荡，倾崖拔木曾须臾。
鸡豚浪走不复保，老稚裸泣空长吁。
滞留再与兹水会，沦胥未哂斯民愚。
人生所遇偶然耳，得失何用分锱铢。

疋练萦回出海门，黄泥先变碧波浑。
初来似欲倾沧海，正满真能倒百源。
流枿飞腾竟何在，扁舟睥睨久仍存。
自惭不作山林计，来往终随万物奔。

人言长安远如日，三韩住处朝日赤。
飞帆走马入齐梁，却渡吴江食吴橘。
玉门万里唯言九，行人泪堕阳关酒。
佛法西来到此间，遍满曾如屈伸手。
出家王子身心虚，飘然渡海如过渠。
远来忽见倾盆雨，属国真逢戴角鱼。
至人无心亦无法，一物不见谁为敌。
东海东边定有无，拍手笑作中朝客。

扁舟未遽解，坐待两闸平。
浊水污人思，野寺为我清。
昔游有遗咏，枯墨存高甍。
故人独未来，一樽谁与倾。
北风吹微云，莫寒依月生。
前望邗沟路，却指铁瓮城。
茅檐卜兹地，江水供晨烹。
试问东坡翁，毕老几此行。
奔驰力不足，隠约性自明。
早为归耕计，免惭老僧荣。

放浪江湖久惰慵，安排谁置从官中。
粗疏空与延和对，开纳初还贞观风。
二鄙兵消真帝力，四方雨足自天功。
时将一勺倾沧海，漫使人知达四聪。

朝廷入忘返，冠盖如云屯。
贤哉贵公子，独以民社言。
西台出命书，落笔波涛翻。
东台典封驳，坐惜日月奔。
试剧得上蔡，高卧强东藩。
旱岁独多麦，时雨如倾盆。
铃轩省鞭抶，幕府多壶樽。
逡巡文字乐，斥去簿领烦。
赐环行当至，坐席恐未温。
三槐日成阴，富贵属曾孙。

我游齐安十日回，东坡桃李初未栽。
扁舟乱流入樊口，山雨未止淫黄梅。
寒溪闻有古精舍，相与推挽登崔嵬。
山深县令喜客至，寺荒蔓草生经台。
黄鹅白酒得野馈，藤床竹簟无纤埃。
可怜迁客畏人见，共怪青山谁为堆。
行惊晚照催出谷，中止乱石倾余罍。
古今相望两令尹，文词洒落千山隈。
野人岂复识遗趣，过客时为剜苍苔。
五年留滞屐齿秃，一朝挥手船头开。
玉堂却忆昔游处，笑问五柳应雕摧。
满朝文士蚤贵达，凭凌霄汉乘风雷。
入参秘殿出华省，何曾著足空山来。
漂流邂逅览遗躅，耳中尚有江声哀。

落落承平佐，英英嗣世风。
芝兰托庭户，鸾鹄峙椅桐。
结客贤豪际，倾财缓急中。
悲伤闻故老，沦谢未衰翁。

凤阁鸾台十二屏，屏上郭熙题姓名。
崩崖断壑人不到，枯松野葛相欹倾。
黄散给舍多肉食，食罢起爱飞泉清。
皆言古人不复见，不知北门待诏白发垂冠缨。
袖中短轴才半幅，惨淡百里山川横。
岩头古寺拥云木，沙尾渔舟浮晚晴。
遥山可见不知处，落霞断雁俱微明。
十年江海兴不浅，满帆风雨通宵行。
投篙椓杙便止宿，买鱼沽酒相逢迎。
归来朝中亦何有，包裹观阙围重城。
日高困睡心有适，梦中时作东南征。
眼前欲拟要真物，拂拭束绢付与汾阳生。

少年何敏锐，才气伏诸生。
展卷五行下，挥毫万字倾。
百年殊未艾，一病竟无成。
谁谓从夫子，同开郁郁城。

开卷观古人，谁非一世英。
骨肉委黄垆，泯灭俱无情。
憧憧来无尽，扰扰相夺倾。
惊雷震朱夏，鲜能及秋鸣。
得酒且酣饮，问谁逃死生。

倾盖晚相亲，东西省户邻。
听君占谏草，继我出词纶。
京尹声初浃，枢廷迹尚新。
邯郸炊未熟，荣谢隔逡巡。

我生发半白，四海无尺椽。
卞氏昔冠冕，子孙今萧然。
愿以栋宇余，救此朝夕悬。
顾我亦何有，较子差尚贤。
倾囊不复惜，扫地幸见捐。
南邻隔短墙，两孙存故廛。
松竹手自种，风霜岁逾坚。
幽花乱蜂蝶，古木嘶蜩蝉。
垂阴可数亩，成功几百年。
人心苦无厌，隠居恨未圆。
得之苟有命，老矣聊息肩。
畚土填隙穴，结茅苴漏穿。
粗尔容偃息，岂复求华鲜。
西归信已乎，永杂孙陈编。

寒食今年客汝南，余樽倾泻亦醺酣。
道人久厌世间浊，僧舍犹存肉食惭。
花折园夫时送客，饧留孙女尚分甘。
欲游紫极谁为伴，长揖孤松对不谈。

少年即病肺，喘作锯木声。
中年复病脾，暴下泉流倾。
困苦始知道，处世百欲轻。
收功在晚年，二疾忽已平。
来年今日中，正行七十程。
老聃本吾师，妙语初自明。
至哉希夷微，不受外物婴。
非三亦非一，了了无形形。
迎随俱不见，瞿昙谓无生。
湛然琉璃内，宝月长盈盈。

年年九日忧无菊，今岁床空未有糟。
世事何尝似人意，天公端解恼吾曹。
金龟解去瓶应满，玉液倾残气尚豪。
门外白衣还到否，今时好事恐难遭。

冬储久未办，佳雪为人留。
谷豆入高廪，薪蒸转十辀。
纷纷了岁事，闵闵念农畴。
家有二顷田，一顷种米麰。
风声夜中变，飞霰晓未休。
粗毕今岁寒，复免来年忧。
天公知人心，未祷得所求。
倾瓢有遗酌，起和田中讴。

昔我迁龙川，不见平生人。
倾囊买破屋，风雨庇病身。
颀然一道士，野鹤堕鸡群。
飞鸣闾巷中，稍与季子亲。
刺口问生事，褰裳观运斤。
俯仰忽三年，愈久意愈真。
送我出重岭，长揖清江滨。
方营玉皇宫，栋宇期一新。
成功十年后，脱身走中原。
见公心自足，徒步非我勤。
我归客箕颍，昼日长掩关。
仆夫忽告我，门有万里宾。
问其所从来，笑指南天云。
心知故人到，惊喜不食言。
我老益不堪，惟有二顷田。
年年种麦禾，仅能免饥寒。
君来亦何为，助我耕且耘。
嗟古或有是，今世非所闻。

我病在脾胃，一病四十年。
微伤辄暴下，倾注如流泉。
去年医告我，此病犹可痊。
试取姜豆附，三物相和丸。
服之不旬浃，病去如医言。
医言药有毒，病已当速捐。
我意药有功，服久功则全。
侵寻作风痹，两足几蹒跚。
徐悟药过量，医初固云然。
旧病则已除，奈此新病缠。
医言无甚忧，前药姑舍旃。
药毒久自消，真气从此完。
鄙夫不信医，私智每自贤。
咄哉已往咎，终身此韦弦。

东倾壶柄双流水，西阚瓯唇四别峰。

锡宴便倾光禄酒，赐袍还照上林花。
衣冠盛事堪书日，六世词科只一家。

万蕊山茶傍腊开，一番春信入江梅。
追游共按黄金辔，纵赏还倾白玉杯。
浓艳迎风香断续，疏枝横月影徘徊。
隼旟不负登临兴，更约携朋载酒来。

幼岁求真契，中年得伟人。
倾怀当一面，投分许终身。
灯火谈玄夜，莺花逐胜春。
何时重一笑，胸次欲生尘。

隽气倾天下，高情到古今。
衔杯曼卿放，下笔老坡神。
时论谁优劣，人材自屈伸。
穷愁须理遣，不必泪沾巾。

大声扣洪钟，万里来彤庭。
鸟闲楼影重，星淡云气清。
余响绕岩壑，林叶如回惊。
有客发深省，尘耳非谩倾。

翰林诗笔振千古，珊瑚照夜横雕梁。
高文胜地占江左，我来戴胜初降桑。
雨师愤郁欲倾注，气蒸柱础如迸浆。
清风执热逝可濯，定知五月飞秋霜。
山盘左右俨环列，赏溪远带摩寒光。
苍松怪柏倚层岭，不许桃李参其行。
干缠薜荔俯危涧，渴龙矫矫鳞甲张。
云生楼宇隐金绿，泉落庭除兰芷芳。
虎传老包踞前壁，百兽辟易远我堂。
像瞻黄檗若欺魄，智囊岂特降支郎。
碧鸡一声破烟雾，静中不觉尘世忙。
冥搜穷讨扫俗轨，更开竹径通禅房。
荒台谁忆遗民钓，乐土长吟帝子章。
避世征君想岩穴，濯缨孺子思沧浪。
临流赋诗情骀荡，万虑不敢愁吾肠。
会须畏夏继康乐，青松架壑聊相望。

销整新阶绕郡城，知师才智善经营。
为怜世路多倾侧，故使行人尽坦平。
一府轮蹄还往便，千门箕帚扫除清。
乐游桥上红尘接，未免区区事送迎。

束书吾初走夷门，倾盖得君恨不早。
兰溪驻马复相逢，二纪飞驰如电埽。
惜君憔悴力不任，顾我沧浪髪先暠。
忆昔同行气颇骄，青骢马快鞍鞯好。
荒山破屋风豪横，大泽长堂雪倾倒。
高谈洒落见天机，健句纵横滤腹藁。
辛勤始得到京邑，文辞不入春官考。
可怜六翮委沙泥，坐看群仙上蓬岛。
壮年多难寸心折，劲镞已衰难破缟。
而君施设有余才，西佐元戎夺城堡。
牛刀拂拭试一县，如引沧浪灌行潦。
归来赴愬天子庭，正欲披腹呈瑰宝。
片辞未吐疾先入，藜杖扶行色枯槁。
篮舆复指天涯去，长川横滥声浩浩。
骅骝不日归王闲，那久低摧卧霜草。

束书吾初走夷门，倾盖得君恨不早。
兰溪驻马复相逢，二纪飞驰如电埽。
惜君憔悴力不任，顾我沧浪髪先暠。
忆昔同行气颇骄，青骢马快鞍鞯好。
荒山破屋风豪横，大泽长堂雪倾倒。
高谈洒落见天机，健句纵横滤腹藁。
辛勤始得到京邑，文辞不入春官考。
可怜六翮委沙泥，坐看群仙上蓬岛。
壮年多难寸心折，劲镞已衰难破缟。
而君施设有余才，西佐元戎夺城堡。
牛刀拂拭试一县，如引沧浪灌行潦。
归来赴愬天子庭，正欲披腹呈瑰宝。
片辞未吐疾先入，藜杖扶行色枯槁。
篮舆复指天涯去，长川横滥声浩浩。
骅骝不日归王闲，那久低摧卧霜草。

促促远行役，劳劳群仆夫。
上漂以霖雨，下溅以泥涂。
寒入骨胫裂，润兼巾裳污。
行路何其难，我马亦已瘏。
逢人问前舍，指点山墙孤。
投得数闲屋，惨寂日已晡。
横流正浩荡，惊飇尚号呼。
篝火就空室，排入如燕雏。
投醪不及均，自酌以为娱。
箕踞不尔责，但愿僵者苏。
亦有蕲春酒，汩汩倾浅壶。

羁旅倦京国，春风常闭门。
叩门谁过我，云是竹王孙。
颀然八尺长，玉质文理温。
探之以群书，浩渺倾昆仑。
余波濯我热，挹取不计盆。
朝落清风窗，暮埽明月轩。
傲兀足真趣，不随车马喧。
动可与俱游，静可与忘言。
胡为舍我去，独指岷江源。
偪侧凤翔西，叠岭如骏奔。
滔滔蜀天漏，沉沉山月昏。
到官复何时，清秋禾黍翻。
冷局自少责，读书勿忘餐。
登临时自适，吟思搅乾坤。
鱼雁若可托，篇诗寄湘沅。

愁云昏昏掩六月，电光霍霍盘四隅。
淮西一雨三昼夜，长澜积潦无处无。
试登高楼望四野，平田渺渺成江湖。
山源奔溢来处远，晨朝又报高丈余。
重闉闭筑仅自守，一带萦叠何其孤。
颓墙处处若山坏，百舍相望无完区。
辛勤买得秸一束，马饥况乏粟与刍。
三十年间走四方，始遭此厄真穷途。
跧居丘亭往来断，时起顾是青云衢。
如丝一罅见天面，顽阴复起相糢糊。
幽忧填胸不自遣，强扣瓦缶倾残壶。
醉中暂尔神气王，醒定更觉心摧枯。
城阴老蛙正逸乐，声如转轴相鸣呼。
强弓毒矢未易射，欲杀唯有企翁符。
吾家此去八十驿，愁来更展江湖图。

萱堂有秋花，对客如劝侑。
人生本多事，更以百忧副。
愔愔横天壤，扰扰迷刻漏。
倾地救海涸，掲柱支山仆。
徒将一心淑，日与万虑鬭。
不如偷余闲，来此玩孤秀。
荧荧千明缸，照映相前后。
凝气粲如笑，泣露乱欲溜。
颓然寓远怀，可以消永昼。
吾兄儒林杰，器业包宇宙。
﨑岖从远宦，为国警边候。
飞沙蔽城隍，积雪冷襟袖。
颇思东南州，水竹两幽茂。
楼台压江涛，窗户排云岫。
翘瞻不可见，梦想劳头脰。
樊笼送飞鸿，槛井看腾狖。
暂凭时景佳，寛此腰围瘦。
吾侪所至乐，未厌夷居陋。
宾侣时可邀，从容醉方酭。

大儿肩锄出茅屋，小儿倾盘糁新粟。
春来雪稀雨不成，田虽翻犂苦未足。
呜呼农人今向太平年，安得甘雨一洒万物皆醒然。

王师前年下灵州，先生奉诏为参谋。
军书堆案不足道，欲斩名王悬髑髅。
官供器械如山积，装结虽巧体质浮。
传闻蕃刀最可用，买置不惜千金酬。
沙河洗湔血痕尽，莹若一水横清秋。
长庚辉辉夺明月，光景迸溢不可收。
军回仓卒未及试，提挈万里来荒陬。
空斋倒掩阅图史，深林永日号猩{鼠卯}。
挥鸣且欲惊暴客，敢议与国平冤雠。
夜郎蒙恩放李白，炎岭得旨还幽求。
轻船共泊长沙岸，几日对语清湘楼。
红莲幕中邀客饮，雾雨咫尺迷汀洲。
杂花落尽无处觅，官妓遣归不敢留。
清欢未免假外物，共说铁剑胜倡优。
君家所宝世稀有，满坐传看惊殊尤。
护之太过却锈涩，顽藓郁结纒苍虬。
横磨十万祇虚语，得此已足驰燕幽。
今公又应元戎辟，真能寸截鲸鲵不。
郗生入幕宜有画，定远出塞将封侯。
我今喜得随君去，长江渺渺平天流。
路危或恐逢水怪，尾脊崔崒当吾舟。
烦公一效佽飞勇，为公椎鼓倾金瓯。

楚水绿涵天，群山霭而秀。
君行当何之，我谒惭已后。
轻舟翻然来，喜气泻襟袖。
问知道途远，惊我形容瘦。
骎骎光景驰，暮夜逐清昼。
嵩衡犹可秃，须鬓岂长茂。
惟其寸心在，皎日经宇宙。
持荪可相慰，不必倾醇酎。
君家多冠冕，煜煜五公胄。
声华满天都，名字在英彀。
登科况肩随，两纪词场旧。
谁云班荆乐，却叹掺袪骤。
荆民日安堵，汉政多寛宥。
饮酒祝无何，千篇迟归奏。

西江之水何悠悠，下与江南为一州。
□□□□□□□，正以彭泽为襟喉。
千川百谷所合庾，尽倾此泽如杯瓯。
鸣声唶唶光油油，不知其下有底不。
昔人有卷长绳投，系以南山之巨石，百尺不彻深潭湫。
□□□□□□□，颇疑潜行通十洲。
不然何此弹丸地，吸彼尾闾曾不休。
城南十里山更稠，如立象马如驱牛。
下饮长江势不竭，无始以来向东流。
旋湾触抵劲且遒，虎眼倒射惊沙鸥。
鼋鼍虽轻不能游，而况往复之行舟。
下水从容势犹可，上水辛勤人更愁。
祠神皆以北风求，不尔岂但须臾留。
天公颇知元元忧，胡不推山作平地，两辟旁野为通沟。
征行万里皆帖妥，灵扬之威从可收。
阴官闻我言，骇汗盈臂韝。
洒为猛雨沃四野，惊雷夜震波澜滮。
我舌阁且凝，久病竟不瘳。
强为短歌题柿叶，欲凭双鲤寄阳侯。

平时看积雪，吟对佳山川。
此地冨华屋，听观亦浩然。
爱景匿何处，冻雪迷远天。
离离黄庭沙，种作白玉田。
飞舞势未已，参差态逾妍。
坐来生精神，起步轻欲仙。
京师百万家，几室无炊烟。
南郭踵欲随，袁安正高眠。
且倾光禄酒，逸气随觥船。
近害远或利，从古占丰年。

相倚秋风立，兰言似有无。
未饶霜女俊，不爱月娥孤。
力弱烟被素，心危露泣珠。
剪裁随楚思，幽怨寄吴歈。
半坼香囊解，微倾醉弁扶。
涉江如可采，百琲答轻躯。

彼美秋江上，尘埃耻托根。
笑倾行雨国，香返梦兰魂。
蛱蝶无媒妁，鸳鸯见子孙。
遍窥思两桨，深锁忆重门。
怯徇风波性，惭留月露痕。
枉将金试步，千古怨东昏。

材妙峄阳枝，弦调野茧丝。
清音飞雉操，雅曲白驹诗。
属意山水际，寄声鸾凤时。
南薰如在御，忠义必倾思。

擘华凿龙倾，长源接杳冥。
润应逾九里，清必契千龄。
箭浪奔霆电，荥光焰日星。
圣皇图奥事，真祖有祥经。

祓禊标春巳，歌时庆鲁雩。
禁园宣密宴，玉馔赐天厨。
班序参三殿，衣冠盛两都。
云罍倾上席，宝马闹长衢。
帝泽恩何重，春风节已徂。
归来白虎殿，微咏共操觚。

上阁还旌节，明廷觐冕旒。
清溪倾绮席，蠹简压归舟。
远俗今无讼，闲田亦有秋。
公期论爵赏，当拜富民侯。

山壑气相合，旦暮生秋阴。
松门韵虚籁，铮若鸣瑶琴。
举目群状动，倾耳百虑沉。
按部既优游，时此振衣襟。
泓澄冷泉色，写我清旷心。
飘飖白猿声，答我雅正吟。
经台复丹井，扪萝常遍临。
鹤盖青霞映，玉趾苍苔侵。
温颜煦槁木，真性驯幽禽。
所以仁惠政，及物一一深。
洒翰嶙峋壁，返驾旃檀林。
回睨窣堵峰，天半千万寻。

{车献}{车献}风檐乳燕翔，浴兰衣绤簟流黄。
云容倏变千峰险，草色相沿百带长。
旋制紫荷供橐笔，暗移神蔡忍搘床。
思君祇欲倾家酿，待警同谁赋柏梁。

纫兰为佩桂为舟，北渚云飞发櫂讴。
已有万丝能结怨，不须千盖强障羞。
金堤勃窣谁同上，翠帟缤纷客自留。
欲选浣纱倾敌国，越王更起近江楼。

杀青和墨度流年，饱食无功鬓飒然。
却忆侯封安邑枣，不能兄事鲁褒钱。
千峰月白猿啼树，六幕风高鹗在天。
招隠诗成谁击节，愿倾家酿载渔船。

天悠悠，云幂幂，半夜微闻奏笙笛。
烂彩蹙飞仙，鹓鶵戢其翼。
高楼百寻当大途，东临紫垣望青都。
中山黄封倾百壶，五陵豪少来欢娱。
夷门帝家盛游乐，奔走环观溢城郭。
如今官吏横索钱，纵饮谁愁家寂寞。

坏云如山压齐垒，六军颜色如灰死。
高郎元自觧琵琶，万岁无愁作天子。
伯升何曾上青天，溅血遗痕芳草间。
长城万里自推仆，骏马只驮冯小怜。
奸臣百计为蟊贼，不但妖娥解倾国。
熊罴哮鬬蹙平阳，冯妃对镜娇栊妆。
死生契阔不相弃，双双刎颈长安市。

平川汹汹经南国，匹练横拖半天碧。
洪澜巨浪之中央，忽见颓嵬太古石。
此石由来几许时，混元一气初开辟。
神功割破混沌胎，划落半空随霹雳。
非鼋非鳌不可辨，有若神龟见踪迹。
精刚不待娲皇錬，浑朴宁从巨灵擘。
我知神物本天性，推移运转非人力。
当时大禹走天下，驱至九江为纳锡。
万牛攅车载不动，鐡轴峥嵘自堆积。
秦皇鞭山移四海，怒视不能移咫尺。
至今独立犹惊人，地志山经不能测。
千灵万状谁复知，一片坚顽粗可识。
昂头突出翠涛中，跪足横蹯九泉脉。
劲壳纵横窦穴穿，当心一搭莓苔黑。
渊潜不见曵尾状，日烁犹惊负图色。
青髯剥落向何处，秋草绥绥晨露滴。
劲徤曾支玉女床，斓斑似点乖龙额。
渔翁未网先自骇，灵蓍欲伏安可得。
鼋鼍缩首不敢近，虾蟆巡行夜战惕。
岁冬大寒百圣伏，圜圜劲势无欹侧。
风磨霜錬无日休，髪鬓皴痕成兆坼。
负才不免刳肠累，至珍惟藉天公惜。
灼以炎皇之火精，衅以少昊之金液。
神钻鬼卜不见形，阴阳造化无遗策。
大哉龟者物之精，岁久已化为真形。
有时月黑无人夜，绕岸光芒芒自生。
下骇深潭怪蜃窟，上应中天玄武星。
万众森森下相向，来决吉凶真伪情。
奸狐妖鼠已破胆，山魑野魅见亦惊。
波神吞气不敢喘，四面长漪铺席平。
吾闻溪老记往岁，半夜风雨来冥冥。
剨然曵转大潭左，百里震惊如雷霆。
妒憎摧折虽万状，崔嵬孤高终自灵。
吁哉天地至奇物，何为流落于江城。
铜马犹闻标汉殿，神羊昔亦驯尧廷。
便当推置玉堂上，古貌岌岌无欹倾。
奸臣猾竖作狐媚，见之頳面先吞声。
凶荒水旱必可卜，仓卒变怪皆先明。
匈奴丧魄万里外，慉缩不敢窥天兵。
龟乎龟乎用不用，壮士与尔同死生。

荦确山坡瘦马行，年朝春色未分明。
蔫黄犹是旧时叶，格磔稍闻新岁声。
强涉远涂非我好，亦逢佳景得心平。
寒威斗起终豪横，更取村酤独自倾。

骤雨随风入汉关，倾都驩喜破愁颜。
电光犹恐龙潜伏，闪烁余辉遶壁间。

悬崖倾注自成川，六月溪风为肃然。
不是化工移用巧，尾闾应亦有穷年。

石壮山狞不可干，倾江波浪作惊湍。
残霞一抺吴天晚，正苦扁舟不上滩。

一别浔阳已隔年，官居应接谩纷然。
南来瀑水倾江海，梦挈尘肝先洗湔。

倾盖相期自有人，赠言先许出埃尘。
若非清议曾推挽，安得公朝有选抡。
州县徒劳虽己厌，置邮传命或非真。
期公莫算人间事，共醉湘江烂漫春。

生人情谊贵和光，俸薄官闲寄楚乡。
杂遝宾朋四方会，优游风月一轩凉。
杯倾琥珀催人饮，羮煖驼蹄劝客尝。
景趣己佳心未惬，更栽花竹满池塘。

文园春晚病无聊，剩欲登临散郁陶。
远野输凉来宴坐，长冈倾秀入诗毫。
轻明物态归仙境，咫尺城闉限海涛。
胜事满前难记忆，戏逢香草缀离骚。

盘空乌鹊噪丛祠，船上行人半起时。
残月朦朦倾岛屿，南风袅袅透旌旗。
开帆便欲日千里，别庙仍浇酒一卮。
岸芷洲兰俱可荐，新声翻入九歌词。

柳浦移舟带雨行，奔波南北是平生。
忽惊佳节临端午，还记当年客禁城。
丹杏饤盘深簇火，碧醪倾盏酽堆饧。
菖蒲角粽俱如旧，何事樽前醉不成。

南北飘然各转蓬，佳辰无路笑言同。
铜壶县冷更微雨，白鹊楼高来远风。
粽剥雪肤明席上，酒倾玉骨映杯中。
区区羁旅无欢笑，遥想华堂屡一烘。

吴楚中间天杳茫，愁霖倾卷水洋洋。
千帆渡口低鹏翼，海阔风微不敢翔。

才高只合住蓬瀛，步武优游地望清。
何事尘埃久京国，却冲雨雪向边城。
军书落笔千毫秃，谈席挥犀四座倾。
早晓封章来荐鹗，一鸣从此使人惊。

山静围平野，楼高映碧空。
人居仙岛曲，天入画屏中。
倚槛云蟾近，倾觞客兴同。
扁舟期一到，须借五湖风。

侍史新从天上归，相逢忻喜著春衣。
萱芽刺土占芳节，兰醑倾觞乱夕晖。
兄弟几人华萼聚，岁时经眼羽翰飞。
东风处处吹嘘到，从此乡园笋蕨肥。

镂幡翦胜喜倾朝，不问纡蓝与珥貂。
群玉参差排晚日，万花琐碎动春霄。
蕙风已转东郊绿，柳雪犹低北苑条。
从此恩波与温律，并随歌颂入咸韶。

汾阳韦曲尽名臣，邂逅群居得远孙。
玉琢两圭看德器，河倾千里瞰词源。
鸳行平日随朝谒，鼎立今朝定讨论。
只恐门开便分散，追风难认马蹄痕。

仗卫风生下玉宸，倾都瞻望属车尘。
乾龙已应飞翔始，震鬯方观荐奠新。
星象低回随曲盖，天阊苍莽入钩陈。
麟台亦与班迎末，不美甘泉作赋人。

朝罢千官卷舄行，袍衣犹带御前香。
偶倾天上流霞美，便忘壶中白日长。
丛竹娟娟帘绕碧，回风淅淅殿分凉。
翛然不与人间事，未信无何别有乡。

晚雨落虽收，夜风鸣未已。
轻寒破秋梦，亦逐征人起。
闯篷问篙师，开帆已数里。
喧喧波拍岸，漠漠云覆水。
溅点如珠翻，涌澜若山峙。
白鸟亦回翔，江豚相助喜。
余声更澎汃，掀兀席与几。
孤舟没复出，轻捷如可恃。
我生游四方，大半江湖里。
吴会吊胥臣，潇湘寻帝子。
咏歌怀曩昔，往往成诗史。
此行又壮观，快欲插翼比。
雄豪爱宗悫，潇散追范蠡。
捶鼓佐倾觞，呼儿斫金鲤。

剑阁横空鏁蜀门，资中岩岫若云屯。
天倾白日千山砥，峡束长江万里奔。

昨夜关山雪，仆夫晨起惊。
挥鞭骑紫马，晓入洛阳城。
川原渺茫茫，长啸视八纮。
有如乘风驭，迢逓奔玉京。
伊水象天河，云涛向东倾。
喧然古都市，沽酒吹玉笙。
予心正浩荡，万里赴归程。
遥望嵩峰顶，连天冻峥嵘。
欲攀玉女窗，举手摩太清。
思之不可去，怅望空含情。

黄河倾落九天来，砥柱三山立欲摧。
崖谷吐吞成雾雨，蛟龙战鬬作风雷。

巨灵赑屃两山开，东放黄河万里来。
地轴横斜争斡转，天维欹侧恐倾摧。

客行西入函关道，秀气东来满关好。
北顾黄河天际流，回望荆山欲倾倒。
前瞻太华三峰高，中天屹立争雄豪。
群山朝岳皆西走，势似长风驱海涛。
金天杀气何萧爽，羽驾𩙪轮应可往。
安得云梯倚碧空，上拂烟霞看仙掌。

东风吹尘客心起，京华去蜀三千里。
我来踏雪走函关，下视秦川坦如坻。
晓登太华三峰寒，凭高始觉天地寛。
却惜京华不可见，烟花二月过长安。
长安通衢十二陌，出入九州横八极。
行人来往但西东，莫问兴亡与今昔。
昔人富贵高台倾，今人歌舞曲池平。
终南虚绕帝王宅，壮气空蟠佳丽城。
黄河之水东流海，汉家已去唐家改。
茂陵秋草春更多，豪杰今无一人在。
细观此事何足愁，不如饮酒登高楼。
秦王何苦求九鼎，魏武空劳营八州。
当年富贵一时事，身后寂寞余高丘。
春风开花不易得，一醉何必封公侯。

傅公有幽居，近在盘山下。
清济出其间，白石明可把。
盈科赴溟渤，习坎日倾泻。
竹色洗娟婵，松姿照萧洒。
室有古诗书，门无俗车马。
公居虽畎亩，寤寐惟朝社。
云山聊啸遨，鱼鸟同游冶。
在我本无心，群生系用舍。
终当入帝梦，肖象求岩野。
题诗寄林坰，俚调惭非雅。

端溪清冥几千尺，玄潭喷云嘘紫石。
层空飞溜泻珠玑，大古阴崖摧霹雳。
翦裁岩屏作风字，琢磨水镜成月魄。
似闻松上飕飕声，一洗尘埃倾七泽。
先生毎思穷禹穴，东叱天吴挂帆席。
山祗水若献幽宝，赠我不啻千金璧。
玉堂金井汲寒泉，坐视青天浸虚碧。
岂知来从海峤外，鸟道穿云下绝壁。
嗟我本是山中人，惭无词藻对卿客。
乡人子云思奇苦，终老汉庭长执戟。
至今旧宅有墨池，何怪著书玄尚白。
行当提携返敝庐，更广牢愁吊遗迹。

闲斋掩昼扉，疏竹间风韵。
兀坐无所为，仰高方苦峻。
闗闗两喜鹊，如以？来献。
疑其喜过常，精爽抑何顿。
谓当有嘉宾，结驷问原宪。
不然亲交书，万里来问讯。
何意二千石，新书烂盈卷。
使者入衡门，红光十余仭。
衣冠出蓬室，再拜望城阃。
开缄列宿动，芒角相辉焕。
捧读未终篇，钦降已三叹。
譬如涉春波，渺不知涯岸。
又若惊雷霆，但觉目眩转。
谁言匹夫穷，陋巷一箪饭。
箧有无价珍，贵于青玉案。
昨者鄙俚辞，惟求指瑕舋。
敢期明月珠，倾泻殊不悋。
重重借褒誉，许与良过分。
酷爱愚且直，还怜贫且困。
惟人最难知，圣哲其犹恨。
自非明如日，安得物无遁。
程孔昔中涂，邂逅适所愿。
倾盖毕所懐，日西不知倦。
圣贤欣道合，万古直一瞬。
凄凉千载余，此道谁复振。
未闻似今日，曾不拜公面。
顾遇过所亲，思知久弥浚。
重念樗散材，平生慕忠顺。
青衫百僚末，言责固所逭。
若其爱君心，岂以爵禄辨。
谓宜为民上，必与同喜愠。
谓宜食君禄，宁当复私徇。
刀斧且满前，斯诚岂磨磷。
千载幸一时，岩廊拱尧舜。
夔皋岂无人，共鲧偶未窜。
眷委一失真，聪明不无乱。
出令以便民，动皆为深患。
疲羸死饥冻，重负遭囚绊。
奔逃苟自活，父子潜分散。
以天征不义，如以雨苏旱。
箪食迎王师，东征西夷怨。
未闻百万帅，戈鋋日持玩。
南取十数洞，西开五六郡。
府库为一空，白骨成龙断。
大臣弄权柄，生杀在顾盼。
威福不有归，佞邪尚何惮。
公忠获罪咎，正直招诃谴。
幽恚郁不伸，变异以频见。
阴阳为之沴，淫潦仍干暵。
方且颂太平，长歌事赓赞。
天子九重门，深居拱闲燕。
人人懐欺匿，比周相引荐。
以侠观此时，纲维一何紊。
滔滔恐皆溺，心窃拟手援。
是以屡上章，指陈几欲遍。
初虽蒙嘉纳，终不离谗间。
弃逐来穷陬，星霜两经闰。
簪绅满朝着，大半嗟排摈。
谁为悯穷褐，粟帛推余羡。
谁为念孤独，齿牙借余论。
重伤弃逐久，不敢略自辩。
高堂有单亲，日久庭闱恋。
同时得罪人，一赦皆从便。
惟兹尚远斥，不许归宁觐。
拟扣阊阖门，明飏紫宸殿。
恨无可言路，勇决固所断。
嗟嗟道云亡，丈夫儿女懦。
势利同险巇，风云借余便。
谁非顾金钱，谁非思达宦。
孳孳顾理义，恻恻念寒畯。
如公今几人，百世绍休闻。

闲斋掩昼扉，疏竹间风韵。
兀坐无所为，仰高方苦峻。
闗闗两喜鹊，如以？来献。
疑其喜过常，精爽抑何顿。
谓当有嘉宾，结驷问原宪。
不然亲交书，万里来问讯。
何意二千石，新书烂盈卷。
使者入衡门，红光十余仭。
衣冠出蓬室，再拜望城阃。
开缄列宿动，芒角相辉焕。
捧读未终篇，钦降已三叹。
譬如涉春波，渺不知涯岸。
又若惊雷霆，但觉目眩转。
谁言匹夫穷，陋巷一箪饭。
箧有无价珍，贵于青玉案。
昨者鄙俚辞，惟求指瑕舋。
敢期明月珠，倾泻殊不悋。
重重借褒誉，许与良过分。
酷爱愚且直，还怜贫且困。
惟人最难知，圣哲其犹恨。
自非明如日，安得物无遁。
程孔昔中涂，邂逅适所愿。
倾盖毕所懐，日西不知倦。
圣贤欣道合，万古直一瞬。
凄凉千载余，此道谁复振。
未闻似今日，曾不拜公面。
顾遇过所亲，思知久弥浚。
重念樗散材，平生慕忠顺。
青衫百僚末，言责固所逭。
若其爱君心，岂以爵禄辨。
谓宜为民上，必与同喜愠。
谓宜食君禄，宁当复私徇。
刀斧且满前，斯诚岂磨磷。
千载幸一时，岩廊拱尧舜。
夔皋岂无人，共鲧偶未窜。
眷委一失真，聪明不无乱。
出令以便民，动皆为深患。
疲羸死饥冻，重负遭囚绊。
奔逃苟自活，父子潜分散。
以天征不义，如以雨苏旱。
箪食迎王师，东征西夷怨。
未闻百万帅，戈鋋日持玩。
南取十数洞，西开五六郡。
府库为一空，白骨成龙断。
大臣弄权柄，生杀在顾盼。
威福不有归，佞邪尚何惮。
公忠获罪咎，正直招诃谴。
幽恚郁不伸，变异以频见。
阴阳为之沴，淫潦仍干暵。
方且颂太平，长歌事赓赞。
天子九重门，深居拱闲燕。
人人懐欺匿，比周相引荐。
以侠观此时，纲维一何紊。
滔滔恐皆溺，心窃拟手援。
是以屡上章，指陈几欲遍。
初虽蒙嘉纳，终不离谗间。
弃逐来穷陬，星霜两经闰。
簪绅满朝着，大半嗟排摈。
谁为悯穷褐，粟帛推余羡。
谁为念孤独，齿牙借余论。
重伤弃逐久，不敢略自辩。
高堂有单亲，日久庭闱恋。
同时得罪人，一赦皆从便。
惟兹尚远斥，不许归宁觐。
拟扣阊阖门，明飏紫宸殿。
恨无可言路，勇决固所断。
嗟嗟道云亡，丈夫儿女懦。
势利同险巇，风云借余便。
谁非顾金钱，谁非思达宦。
孳孳顾理义，恻恻念寒畯。
如公今几人，百世绍休闻。

逢世路分归洛阳，有客邂逅樵溪曲。
高谈倾盖万珠玑，相对崇朝惟不足。
武阳太守山简徒，喜贤乐事天下无。
为客留公驻斯须，精庖馔玉歌贯珠。
坐中宾客皆豪杰，凛凛清风生頬舌。
性情浩浩谈云云，不待酒味既凛冽。
逡巡行幕如风翻，二姝新出屏帏间。
一人捧心余故态，对客悄悄眉峰攅。
一人襜裾半云雾，仙袂应曲飘飘举。
解作阳闗意外声，旧人只把花卿数。
此宵嘉会世所稀，席上更览周侯诗。
雕金有格但闻说，不览新集那得知。
侠于周侯非甚旧，朋友十辈识公九。
此公惜别事如何，反复清篇还执手。
龙韬虎略何处藏，却向吟笔呈锋铓。
堪作太平祥瑞录，将军白首弄篇章。

云门山口云徘徊，居士道与山崔嵬。
清时肥遁古亦有，惊猿怨鹤今谁偕。
居士高卧白云堆，山门时为猿鹤开。
溪花野屮自春色，云芝石笋宁须栽。
软蒸抱石倾新醅，麋鹿惯我还无猜。
宁知玉署思贤切，御手调羮待客来。

重阴未肯避阳明，飘风骤雨加震凌。
正月已缺二月近，滴水成冻威棱棱。
帝虽乘震利发生，令犹行冬重严凝。
莺皆迁乔忽入谷，鱼已弄煖翻藏冰。
此时草木亦成愁，祗恐不得违其萌。
吁嗟羁穷影吊形，安得恝然如无情。
明良会合千载遇，乃以罪弃投荒荆。
单亲万里头应雪，不得朝晚奉甘馨。
闽岭之南方弄兵，杀气殊与生成争。
既不能辅助圣时使咸若，又不能慷慨帝前效昔人之请缨。
诗书满腹浪自饱，一句不得推而行。
身虽兀坐心惕惊，愁绪忽起填胸膺。
但听旷野深林调调刁刁，如有神号鬼泣声。
真江太守真慈明，惠施每每先单茕。
眼前突兀双玉瓶，满贮玉液清冷冷。
拜公之赐未敢倾，不觉失笑三闾生。
不学憔悴思独醒，哺糟啜醨随其朋。
往往一饮一石、五斗解酲，被人呼作生刘伶。
虽然遇酒而酩酊，心不汝醉神亦宁。
开樽又饮太守德，和气坐觉生檐楹。
不知凝冽自何去，至于愁思皆自澄。
乃知春功亦不远，缄封祗在瓶与罂。
安得遽尔披重云，划见白日临青冥。
和气习习扇九壤，枯枝朽质争敷荣。
风雨时，泰阶平，圣君万寿寰海清。
细草轻烟日邉路，凤管龙丝细可听。
有耳不闻鼙与钲，有目不识旗与旌，圣功浩荡不可名。

金峰醉翁七十九，行步龙钟面黧垢。
惟有满腹奇文章，日月争新无老丑。
頬舌锵洋言不苟，咳唾成珠须信有。
两眼如星照耀人，见客偏明俨如旧。
问翁壮年爱棋酒，迩日还如昔时否。
曰予不战犹好看，日饮常能倾一斗。
因持棋酒前就翁，明日壶浆复予就。
朱君贫苦亦好奇，接续携持穷清昼。
城中遑遑竞趋走，觌面草草忘亲友。
几人尊爼暂从容，笑傲松篁弄花柳。
宁知北郭予三人，继日相从辰到酉。
厐眉皓髪常温然，相见妙龄眉目秀。
惜哉才高命蹇成遗滞，四十余年州县吏。
弃之林野混渔樵，徒使知音动嗟喟。
愚闻天道高远不容人测度，无奈人能乐其乐。
故有鼓琴重围，行歌遗穟。
浩然充塞，不以世俗琐屑累寥廓。
愚观翁之子孙诜诜绳绳，此其后庆为不薄。
世俗母以翁老生轻心，须知此翁头白面黮而英心义气，天地不得而销铄。

苍翠擎天江上山，淙琤泻玉亭前水。
邂逅相逢坐上人，倾盖论心何俊伟。
凉风飒飒来几筵，似与清谈相表里。
程瞿轩轩古遗义，悯我羁穷见辞气。
以为此时无一杯，直恐江山解相鄙。
旋呼奴僮涤铛勺，豆肉盘蔬随所峙。
三杯五杯复七杯，清兴悠悠殊未已。
复向行舟寻果饵，鱻薧拟欲求诸市。
丰殽佳馔来使庖，臣囗长鱐间珍脆。
逡巡长呵下云际，传以报谒迂千骑。
薄闻江浒清饮欢，归去琼浆遽来赐。
大哉何公古循吏，易俗移风有深致。
人之所背公所趋，正以敦薄醇醨为已事。
连英二城接疆理，旧绩新庸满人耳。
道涂赓载尽欢谣，冠佩清言有余美。

至乐之性长自余，世物莫得而榛芜。
阴阳变化在舒惨，千里岂足劳建除。
忆昔僣侈擅一隅，琼宫贝阙妆金珠。
穷奢极靡相倾夺，所不可道矧可书。
天清地宁圣神出，荡荡一化浑太虗。
颓基故址尽荒草，往往狐兔来争居。
鱼书虎符若邮传，几人到此图安舒。
谭公贤明大国后，宝璞岂肯雕璠玙。
拂除荒秽出夷旷，茨茅墩瓦从古初。
璧书齐丘俭化论，譬如论海先河渠。
千古兴亡一端梦，逍遥巾氅日裕如。
有客登亭见施设，笑杀琐琐夸瀛壶。

去年牙戟海边城，空望门阑涕泗横。
今日去旄东向梦，那知高纛此中迎。
岂非丈席谐瞻对，亦似云衢有否亨。
十有余年想谆诲，更期朱玉似河倾。

我昔曾涉昌江滨，故人指我观陶钧。
庞眉老匠矜捷手，为我百转雕舆轮。
镌刓刻画走风雨，须臾万态增鲜新。
盘龙飞凤满日月，细花密叶生瑶珉。
轻浮儿女爱奇崛，舟浮辇运倾金银。
我盂不野亦不文，浑然美璞含天真。
光沉未入世人爱，德洁诚为天下珍。
朅来东江欲学古，喜听英杰参吾伦。
谨持清白与子共，敢因泥土邀仁恩。
空言见复非所欲，再拜谢子之殷勤。

云如惊澜如泼墨，万窍怒号四山黑。
电母摇睛吓风伯，疾雷怒张坤轴侧。
雨如河倾如雨石，上山下山泉动脉。
石漂木拔崖裂坼，高原立脚成大泽。
古寺颠前后冈逼，瓦腐椽折破无壁。
泥佛露头水浸臆，苔钱藤蔓生金碧。
背堂众流如箭激，挟气急欲投闲隙。
衣掣脚芒看沟淢，有恻烝徒老荆棘。
荷戈与殳甲不释，中夕愁居昼艰食。
我今乃敢求安席，闾阎人家水没极。
壮夫浮泅老者溺，高占鸟巢据猿杙。
可怜欲走无羽翮，我起熟视惟叹息。
断蘗栖苴在檐额，鸡飞犬跳上屋脊。
蛟鼋睥睨迷所宅，乾坤欲晴但顷刻。
广庭泥深犹数尺，大浪如银沸阡陌。
万马相踶毂相击，穷民欲炊无釜鬲。
蚯蚓在堂鱼在阈，儿童捕鱼不知戚。
溪南不能过溪北，跬步如越与胡隔。
溺者漫不见踪迹，东村西村哭声塞。
手援不能泪沾臆，掩胔虽欲终何益。
天理吁嗟杳难测，惸独无辜不爱惜。
葬填溪鱼瘗砂砾，乃能屈折容盗贼。
凿险开深听藏匿，不以血膋膏锋镝。
皇天无情祸福直，昔也昭昭今也惑。
我歌且谣写悲恻，竹林一夜生秋色。

古人采薇蕨，我亦爱斯葵。
能随朝阳倾，不为秋露萎。
烹调戒中厨，聊以燕母慈。
拔根取廉名，未愧鲁公仪。

悠悠白云飞，戚戚感我情。
白云行四方，顾我岂惮行。
投袂起番水，荷担指宜城。
所怀再逾秋，计以顷刻成。
远装有书帙，贫囊无金籯。
马羸半徒步，仆瘦复兼程。
天寒雪频飞，山阻路少平。
林端虎豹迹，驿后豺狼声。
我行有所怀，虽壮如孩婴。
入门旅愁破，侍席春风生。
丁宁道怀感，恻怛一坐倾。
我今授汝记，汝当以孝名。
孝能事其亲，荣亦及乃兄。
乃兄久衰矣，山川倦遐征。
归与治尔田，我归耦而耕。

十年场屋饱声名，落笔从容一坐倾。
余泽未能沾万物，绪言聊复启诸生。
青衫簿领当时态，白首诗书足义荣。
得失已知君不恤，春风谈笑入边城。

昊天旋日照宸忧，灵雨崇朝遍舜州。
云起山川初一点，水倾河汉欲交流。
欢愉散入舆人诵，润泽浑供万物求。
遥想玉山禾粒熟，来仪还见凤凰秋。

日就妻孥问药囊，镜中自笑鬓毛苍。
诗编欲乞闲方记，茶面亲题病未尝。
饮量无涯倾北海，风情不薄念东阳。
终篇未尽相望意，洗耳风前迟报章。

平时祇畏才无敌，今日方知器有余。
一第已多新宦况，潜思犹入旧田庐。
凤凰固合栖阿阁，骐骥谁令驾鼓车。
千里青云今至矣，愿倾深画尽传予。

游从邂逅值王孙，万事无穷寄一真。
倾盖异时心似旧，望尘今日味如新。
清风遂别江山晓，润泽空余草木春。
欲寄赠言终少取，独为瞻慕共斯民。

山川不见石泉城，风日摇摇想旆旌。
鸑鷟老寻丹穴宿，骅骝饥上赤霄行。
隆冬霜雪伤萍泛，末路埃尘忆盖倾。
父老祇知荣衣绣，乡人未会贵登瀛。

寂寂不闻车马声，泥途无亦畏逢迎。
引觞自放连朝醉，挥麈遥思一座倾。
傅野好为三日雨，杜陵莫醉百忧行。
西南俱说催征辔，却愿双轮四角生。

锐气销磨一水平，壮心非欲避功名。
穷通有属都天意，忧乐无端自物情。
拂地延留山月影，褰帘收拾水风声。
清吟又得松陵侣，谁惜花前酒重倾。

大笑花开倾屈卮，狂来不惜典春衣。
飘浮世态知惟我，淡泊天真得者稀。
云汉露寒沾玉液，江天风静拂金徽。
樽罍易竭情无尽，海岳苍茫一梦飞。

浮俗区区走利名，吾儒何事亦劳生。
昔骑马作衢江计，今买舟为婺女行。
南北东西无定日，艰难险阻亦常情。
日多好景谁同咏，樽有清醪且自倾。

陋迹迟回寂寞滨，欲闻高谊叹无津。
声华未及膺门客，揖让犹皆蜀守民。
白日忽收千里诏，清风长挟万家春。
穷途倾眷陶钧力，吟尽肝肠一惨神。

平时沉伏草莱间，见说昌江治政贤。
爱浃羽毛人自畏，诗成金玉俗争传。
一麾出守今行矣，万室倾思正惨然。
祇恐又膺明诏去，蒙山无计重留连。

久雨泥涂恶，春风草木花。
相逢一笑乐，欲去百咨嗟。
何日定行役，此时应到家。
平居倾望意，汗漫正无涯。

病夫憔悴浙江边，谁恻穷途旧橐单。
尺素不闻倾塞雁，扁舟未至望沙滩。
羁栖久客情无赖，邂逅相逢意倍欢。
幽夜冥冥思取火，与君同取白榆钻。

山居倾眷旧朋俦，日落原头望不收。
奴仆忽来传汝病，信音不寄使人愁。
羁怀缕缕无穷尽，归意飞飞可滞留。
一舍道途千里远，那堪风雨重衣裘。

落笔千人畏，挥谈一坐倾。
竹林冬更好，星斗夜深明。
爱古情何远，忧时气未平。
老人无见解，祇愿酒频行。

幽斋置图史，相与乐清辰。
世路宽鞿靮，心茅得斧斤。
圭蓬思魏阙，寤寐想枫宸。
困厄孟东野，羁穷朱买臣。
惠时空有策，知己尚无人。
迹退心犹锐，时穷道益伸。
凤潜倾帝阁，龙蛰望天津。
业负青云器，宁期白屋民。
第增材德富，休笑室家贫。
荜户此时隠，金门异日臻。
世途虽晏晏，边寇尚辚辚。
邂逅得归汉，箴规当借秦。
安危归指画，可否属经纶。
力振朝纲弊，期增治具新。
致君儒者事，康世士之仁。
蓄极符亨矣，无羞困辱身。

盛旦登高第，青衫偃壮图。
兰台收硕德，莲幕得真儒。
江左风流敝，鄱阳习俗污。
晨昏丛狱讼，利病倚谋谟。
郡政颓纲整，都民旧瘼苏。
英声传士庶，清议满江湖。
事业人之表，机筹帝所需。
大臣交荐擢，荣召计须臾。
有客材无似，谋身计大迂。
志憎时态薄，道欲古人俱。
寓迹文章苑，栖魂典籍郛。
倾螺思测海，擿埴强求涂。
不见孔之卓，安知柴也愚。
驽踪谁警策，弱质寡持扶。
与物睽违甚，惟公顾盼殊。
滞顽真瓦砾，拂拭过璠玙。
陋学惭无状，浮名出不虞。
见知虽鲍叔，蒙遇岂夷吾。
朽木依刀尺，坚金属范模。
会须终盛赐，俾得望亨衢。

主上登前烈，宗丞用老儒。
饮冰宵去楚，衣锦昼归吴。
饯别成游寺，乘欢更泛湖。
固难逢邂逅，能复惜踟蹰。
道路春初好，山原日未晡。
云中山隠约，野外水萦纡。
洒落倾贤范，荒淫看伯图。
故园余壮观，遗址入荒芜。
桧柏高千尺，松杉耸万株。
轻风花散漫，细雨草沾濡。
簿领容休暇，形骸外絷拘。
纵横棋有力，礼乐酒无逾。
一鹗冲高汉，双轮上坦途。
道途留绝咏，宣室得明谟。
自昔行犹蹇，于今用可需。
愿言思本末，无用较锱铢。
仕路诚相照，年家契自殊。
几成嵇叔懒，敢谓孟轲迂。
陋学真胶柱，危踪近跋胡。
应须寄珠玉，方愿刻肌肤。

不惜千金换酒醪，为君穷力赋离骚。
乾坤尽入双吟眼，日月都归一醉毫。
平昔至诚倾益契，昨宵游梦得夔皋。
穷途知负经纶器，烂醉西风首重搔。

霜浓溪水缩，雨过竹风多。
久病予无赖，微吟子为歌。
远心倾塞雁，穷绪委江波。
贪饮祇如此，世人谁复过。

尝思孔子昔在世，门生弟子三千人。
大哉卷舒圣人道，弦歌讲诵邹鲁滨。
立身非以利欲诱，至诚惟学义与仁。
雍容德艺愈磨厉，烜赫光辉弥日新。
追尘力行慕汲汲，忘疲善诱思循循。
外荣岂就卿相位，内乐惟知探道真。
所以万世作师法，望之仰之如北辰。
吾尝苦爱孟子语，渊源事业醇乎醇。
得君达欲善天下，陋巷穷惟周一身。
当时举世谓迂阔，进退何妨吾屈伸。
纷纷流俗何足托，以道优游能自遵。
瞥然顾彼万锺禄，有如聚散空中云。
乃知君子所为学，志将忧道不忧贫。
君仪建德一儒士，笃学沧溟陶粹纯。
年强有志辟邪说，气壮力苦锄荆榛。
放出森森梓杞材，秀枝烂漫敷青春。
读书侵暮即然烛，为文夜坐常达晨。
谁悯颜瓢啖藜藿，自怜范甑生埃尘。
每云外物未尝恤，披卷动能经累旬。
有时挥笔泻霖雨，但闻霹雳飞车轮。
云开雾散却晴霁，清风淅淅无纤尘。
佳花美木竞妍秀，高山远岫皆嶙峋。
有时高谈倾耳听，又如天马超昆仑。
回顾驽骀百千辈，疲筋竭力安可群。
我嗟才识顽且鄙，书斋日得相依亲。
勤勤顾子能如此，固宜使人长书绅。

蒋山鳞鬣苍嵯峨，参伐可扪斗可摩。
建康开府占形胜，千樯万舳来江艖。
忆昨司空驻千骑，与人倾盖肠无他。
有时偃蹇枕书卧，忽地起走仍吟哦。
诸生横经饱余论，宛若茂草生陵阿。
发挥形声解奇字，岂但晚学池中鹅。
余初闻风裹粮走，愿就秦扁医沈疴。
登堂一见便称许，暴之秋阳濯江沱。
夜深归来学舍冷，鼓吹有蛙更闻鼍。
曾参捉襟肘屡见，回也箪食倾瓢蠡。
谁云寒儒偶遭遇，驰道马疾摇鸣珂。
因缘乞郡得金印，关吏虽识难谁何。
迩来二纪世已换，仙棋一局真烂柯。
孔林父子久同葬，谢安墩在空坡陀。
顾瞻思贤有仪象，挂壁未去聊随梭。
中年触绪易感慨，赖有二子相经过。
陇西家儿信奇伟，美玉在岩珠在波。
惭非冰清托之女，亭亭松柏垂茑萝。
黄生初来似蚕蠋，被丝缠裹今成蛾。
磨砻爪距擅场屋，拟与群俊争殊科。
惟黄与李岂易得，一二自抵三千多。
回思争雄六战国，竞致宾客寻干戈。
黄金筑台礼郭隗，玉盘进手延荆轲。
鸡鸣狗盗何足数，虽欲定霸终蹉跎。
大哉皇宋圣人出，日月双丽君臣和。
岁时金穰玉烛润，纪功泰山崖可磨。
平生慷慨慕荆国，自誓中立无邪颇。
异时与子共勋业，请效夔契赓尧歌。

蒋山鳞鬣苍嵯峨，参伐可扪斗可摩。
建康开府占形胜，千樯万舳来江艖。
忆昨司空驻千骑，与人倾盖肠无他。
有时偃蹇枕书卧，忽地起走仍吟哦。
诸生横经饱余论，宛若茂草生陵阿。
发挥形声解奇字，岂但晚学池中鹅。
余初闻风裹粮走，愿就秦扁医沈疴。
登堂一见便称许，暴之秋阳濯江沱。
夜深归来学舍冷，鼓吹有蛙更闻鼍。
曾参捉襟肘屡见，回也箪食倾瓢蠡。
谁云寒儒偶遭遇，驰道马疾摇鸣珂。
因缘乞郡得金印，关吏虽识难谁何。
迩来二纪世已换，仙棋一局真烂柯。
孔林父子久同葬，谢安墩在空坡陀。
顾瞻思贤有仪象，挂壁未去聊随梭。
中年触绪易感慨，赖有二子相经过。
陇西家儿信奇伟，美玉在岩珠在波。
惭非冰清托之女，亭亭松柏垂茑萝。
黄生初来似蚕蠋，被丝缠裹今成蛾。
磨砻爪距擅场屋，拟与群俊争殊科。
惟黄与李岂易得，一二自抵三千多。
回思争雄六战国，竞致宾客寻干戈。
黄金筑台礼郭隗，玉盘进手延荆轲。
鸡鸣狗盗何足数，虽欲定霸终蹉跎。
大哉皇宋圣人出，日月双丽君臣和。
岁时金穰玉烛润，纪功泰山崖可磨。
平生慷慨慕荆国，自誓中立无邪颇。
异时与子共勋业，请效夔契赓尧歌。

十方生灭尽虚空，往往看花似醉中。
再见倾城弥爱日，一闻绝代竞趋风。
不知世逐仙棋换，未免身归爝火红。
自断此生真梦幻，直须成佛是殊功。

高人屏迹匡庐山，不入州府今几年。
煮葵烹藿日一饭，目光炯炯明星悬。
行修道富神所怜，绛帐弟子如云烟。
忆昨秋风宿曾𪩘，杖藜扣户君未眠。
阶松影月不到席，耿耿唯有青灯然。
高谈一倾百虑洗，似拂蒿艾披兰荃。
清诗落笔有余地，顷刻百纸珠玑联。
锦囊别后有新句，勿惜东使聊相传。

法师安远徒，我见常磬折。
颓纲制像运，基构甚宏达。
煌煌四十载，说法倾吴越。
人天会方丈，万趾常杂遝。
蔼然如丘山，四座羞蚁垤。
投老倦挥麈，毅然辞且决。
饥鹰得秋风，转盼俄一掣。
结茅南山陲，云萝占幽绝。
昔我海上还，相寻访林樾。
夜阑叩微要，猿鸟寂不聒。
慧风洒幽襟，法雨濯枯枿。
别来今四载，寒暑惊屡阕。
相望如晨星，杳杳各天末。
何当从杖藜，一笑龙泓月。

午枕藜床梦忽惊，柳边雷送雨如倾。
蜀冈西望芜城路，银竹森森十里横。

眉山郁茀眉水清，清淑之气锺群形。
精璆美璞不能擅，散发宇内为豪英。
煌煌苏氏挺三秀，豫章杞梓参青冥。
少年著书即稽古，经纬八极何峥嵘。
未央宫中初射策，落笔游刃挥新硎。
翰林醉翁发奇叹，台阁四座争相惊。
逡巡传玩腾众手，一日纸价增都城。
同时父子擅芳誉，芝兰玉树罗中庭。
风流浩荡播江海，粲若高汉悬明星。
前年闻公适吴会，壶浆跪道人争迎。
浮云流水付幽讨，下视世网鸿毛轻。
野人弱龄不事事，白首丘壑甘忘情。
神仙高标独未识，暂弃萝月人间行。
朝吴暮楚失邂逅，惝恍夜梦还惸惸。
迩来旅食寄梁苑，坐叹白日徒虚盈。
彭门千里不惮远，秋风匹马吾能征。
铃斋吏退属幽款，一看挥尘银河倾。

君不见宋清市药长安西，众工就取资刀圭。
疮疡疾病一皆往，所应不必黄金赍。
度未能酬辄焚券，耻学庸生忧噬脐。
人人德清莫肯负，日获远利丰子妻。
公侯馈遗日相属，螘食华衣乘𫘝𫘨。
罗池神人为作传，至今名誉横云霓。
邹君业医世淮海，泻盛补衰知径蹊。
玉函金匮恣探讨，拏以自副能不迷。
顷年西游抵京室，达官贵吏争品题。
归来乡县颇萧瑟，湖水粘云芳草萋。
怜余寝瘵古佛刹，每辱珍剂相扶携。
倾囊倒橐愿为赠，唯有圆蒲并杖藜。
君闻掉头不我顾，止索诗句光衡圭。
夜披陈编见清事，重嗟此道今如泥。
君诚有意嗣前躅，箧笥不忧无锦绨。

金铎哀传静列营，将星飞坠汉蕃惊。
森森气与秦山在，奄奄魂随陇水倾。
塞路箫笳悲部曲，海天风雨湿铭旌。
堪嗟未勒燕然石，遽失连云万里城。

道人本丘壑，浪为京华居。
一往二十年，岁月惊须臾。
禅余挟妙术，出入卿大夫。
飞扬动天子，声问倾九衢。
纷彼户外屦，泛如水中凫。
高怀倦酬应，逸赏思江湖。
春风卷衣祴，千里随舳舻。
中泠涌楼观，圆峤连方壶。
杖策步鳌头，直上穷崎岖。
超然万象外，所得良有余。
兴尽乘白云，飘飘还帝都。

额额高楼古道旁，楼前风物郁𪭢𪭢。
溪声不断来幽耳，山色常时在小窗。
金鼎养丹尝驻景，玉樽倾酒屡空缸。
宋清卖药长安市，千载佳名与子双。

茫乎一气同浑沦，弥漫六合无边垠。
吁哉破散几千载，被在万物含其真。
清轻为天浊为地，一一厚薄理自匀。
驽骀骐骥不并厩，夜光鱼目难相亲。
钱郎少年禀清裔，英姿绰欲挥等伦。
忠言谠论蹑根本，行义修笃无缁磷。
是家严君抱劲烈，直笔曾预螭头臣。
我昔浮游霅溪侧，倾盖遇子情弥欣。
炎云烧空五六月，漾舟南郭吟青蘋。
溪流宽围野桥碧，溪树静啸凉飚新。
奇探险取得佳句，欲压柳恽江南春。
瓶盂属我暂行役，乐事一跌成参辰。
使君旋亦报西去，纷纷万变难重陈。
南山暮冬厚积雪，刚茂不死期松筠。

旗亭方喜会高标，杞国天崩促去桡。
星渚风花朝冉冉，神林雨脚暮萧萧。
飞流溅沫江翻怒，拆岸颓沙蜃倚骄。
遥想英雄济川手，壮怀宁复畏倾摇。

江南十月天未霜，木梢冉冉犹青苍。
烟沙篁竹媚两岸，亭午气候如春阳。
吴樯楚柁自纷扰，花鸭鸬鹚殊未忙。
深湾野浦望不剧，苇间隠隠闻渔桹。
黄昏无云桂魄满，一川秀色倾银潢。
何人隔岸弄长笛，吹风渡水声悲凉。
兰台故人天一方，美景乐事谁相将。
船窗欹枕夜未央，杳杳孤云空飞扬。

造化推排力自强，非关着意占年芳。
繁霜乱雪虚埋没，倾国人知有此香。

远公吾家杰，道妙非壶丘。
德倾龙象侣，貌盖江湖秋。
平生经论学，不为名相留。
滔滔若悬瀑，下注万丈湫。
昔年谢讲事，众挽不转头。
刳心老岩穴，百念本不浮。
东南多望士，唯见此老优。
翰林天下公，方外寔辈流。
旌旗虎溪路，竟日泉石游。
众生病未已，师意可忘忧。

交游尽四海，厚我乃无几。
刘侯躯七尺，堂堂信英伟。
中刚冷如铁，万事肯料理。
相逢倾盖余，眷眷极终始。
东南久彻警，将领用儒士。
三年湖山游，屡得陪屐齿。
长谣傲云壑，草木俱披靡。
词锋锉万象，搜索泣山鬼。
珠玑溢锦囊，所得真富矣。
轩冕本傥来，功名徒尔耳。
一廛闻已卜，视此犹脱屣。
岁晚匡庐山，高栖踵前轨。

海边孤起碧千寻，俯仰应酬壮观心。
峭壁断崖当岁晏，冷云疏雪上衣襟。
论怀此日能倾倒，尺素它时嗣好音。
摘胜穷幽吾老矣，杖藜无复伴登临。

煌煌世胄余，夫子非碌碌。
由腹有诗书，所以能拔俗。
得官本河朔，瓜期未云促。
扁舟下东南，逸兴追鸿鹄。
遇胜即徜徉，风餐兼露宿。
嗟余偶倾盖，一笑外羁束。
杖策每过从，相携访山谷。
春风披鲜荣，绣错出林麓。
松门有时尽，幽兴无断续。
崖转闻锺声，林疏见华屋。
衔山余落景，归路犹踯躅。
谁云邺下欢，往事不可复。
吾曹二三子，所乐亦云足。
愿公纪新诗，一一能见录。
船头行北归，囊箧有美玉。
尘埃京洛人，示与洗心目。

高论每逢贤友生，还如讲武得奇兵。
了无鄙吝胸中物，尚有风流世外情。
破海玉蟾初未跃，洒空珠露已先倾。
回桡转柂行三鼓，始见波澜百顷明。

吾庐附曾阿，松竹蔚行路。
平生土木躯，羞为折腰具。
蓼虫甘苦涩，虽死那求遇。
黄香诸父贤，倾盖如有素。
相将山水行，所适得佳趣。
观台深且靓，缟壁悬清句。
云巢倚空端，下览宜细顾。
楼台霁雪初，碧瓦尘未涴。
篮舆指颓景，长挹还辞去。
恍如山阴集，俛仰已成故。
重来竟何时，相望碧云暮。

桐柏昆仑日夜倾，投溪注壑本无情。
乍为含垢千寻浊，不作矜人一掬清。

赵侯天人裔，雅韵能拔俗。
岂意江湖间，解后识眉目。
高谈为余倾，落落如转毂。
端无贵富骄，但有文字欲。
交游多望士，颉颃争驰逐。
艰难风义高，迹与古人续。
铜章领剧邑，宛在江之曲。
鸣弦陶永日，了不事鞭扑。
新诗拟建安，简远词不缛。
锦囊有余弃，示我仅盈轴。
持还故山栖，把玩时反复。
美哉韶濩音，锵然落岩谷。
嗟余真浅陋，学海无一掬。
仰君东溟深，短绠不可触。

寻常西湖月，云雾多袭明。
兹宵实昭晰，似慰诗人情。
低昂见列宿，戢曜非光荧。
起余二三子，微咏哦新声。
杖藜山前去，鸡犬寂不鸣。
兰皋宿鹭群，回首时自惊。
君看南北山，气象真峥嵘。
参差烟树丛，一一含余清。
上人江南秀，邂逅意所倾。
夜阑劝复路，浩兴殊未盈。

瓶盂客京口，仿佛熙宁末。
君方驾扁舟，归来自苕霅。
中泠忽相值，倾盖忘楚越。
禅挥庞老锋，辩鼓子贡舌。
连宵极名谈，江阁倚清绝。
扣槛出鼋鼍，时取一笑发。
邗沟介淮海，济济多俊杰。
良辰苦招要，结好从此设。
堂堂紫髯翁，道德冠前烈。
风流广文先，烱烱事修洁。
老禅魁丛林，冠盖趋杂遝。
三豪相继往，墓木叶屡脱。
子今复云亡，枯棋愈残缺。
相逢旧好间，悲诧那忍说。
明年东下船，系缆竹西月。
茗奠蜀冈南，弹指当永诀。

帝胄天孙多茂良，似公人物更难方。
诗书自负青云器，风月能收古锦囊。
科斗雷文陈几席，鳞衣蚁食耀杯觞。
都城邂逅倾迟素，崧少归来一梦长。

造物周千载，真材得豫章。
经纶等伊吕，辞学过班杨。
德厚倾蛮貊，名高震虏羌。
数奇终不偶，难与问苍苍。

博学无前古，雄文冠两京。
笔头千字落，词力九河倾。
雅量同安石，高才类孔明。
平生勋业志，郁郁閟佳城。

初复中原日，人争拜马蹄。
梅花辞庾岭，甘溜酌曹溪。
梁木倾何速，椿年竟不齐。
灵輀向崧洛，行路亦凄凄。

端居终日少逢迎，佳客时来一座倾。
不见诸郎事弦管，幽窗唯有读书声。

涪翁六蓺学，力可当万人。
施州亦英特，文武备一身。
风味真颉颃，宛然喜相亲。
诗坛尝屡战，妙誉倾缙绅。
涪翁往播迁，风义颇凋沦。
施州奋不顾，伏腊赒且勤。
霜雪槁群木，凛然见松筠。
施州归夜台，遗编照青春。
嗟我独不识，览卷徒悲辛。
有子绍门户，飘飘气方振。
能文得父风，作语殊不陈。
流源日疏凿，岂易量涯津。
结庐依通衢，隔墙闹蹄轮。
颓然小轩上，息偃全天真。
男儿功名志，蠖屈终一申。
谁能效急急，俛仰车马尘。
涪翁为子名，高意庶可循。

浮云无根蒂，合散不可拘。
忽然随高风，千里各须臾。
吾生共天壤，出处良亦如。
忆昔淮水滨，与君倾盖初。
翘翘两弟昆，文彩照冰壶。
门阑本世胄，折节胜寒儒。
扁舟倚高岸，为我饭伊蒲。
清谈落犀麈，鄙吝惊扫除。
一别今四载，相忘寄江湖。
朅来过汝颍，吊旧投生刍。
夤缘访山水，岁晚倦回车。
萧萧古寺底，仿佛日已晡。
闻君户外音，倒屣迎前趋。
胡为乎来哉，吏牒颇驰驱。
高材困所役，何似林间樗。
清寒凛败屋，猛焰焚枯株。
胡床坐相对，气貌温以舒。
明朝各异县，那得同蘧庐。
无烦叹离索，且尽一笑娱。

伯仲持哀日，余方倾盖初。
炷香翻贝叶，酌茗饭园蔬。
一作邗沟别，空传桂岭书。
升堂揖遗像，回首意何如。

太古淳音久已亏，多君妙指善医治。
高山流水意虽在，白雪阳春和者谁。
不放惊飚侵涧户，只容明月侍帘帷。
满堂宾客俱倾耳，共失芙蓉漏转时。

御城东畔听鸣珂，公子当年为我过。
论议凛然无两可，文章妙绝具三多。
情亲意合方倾倒，云散风流欲奈何。
傥附南鸿寄消息，吾今踪迹閟岩阿。

吾闻终南山，郁茀参斗牛。
其下多贤豪，学术贯九流。
公生实异禀，气夺河汉秋。
妙龄升广文，岐嶷压上游。
登科三十年，仕宦真悠悠。
功名信有命，富贵岂力求。
迩来居海上，未解锺仪囚。
高怀素闻道，对客忘咿嚘。
相懽固倾倒，不可即掉头。
今我来自东，邂逅欣绸缪。
新诗激谬懦，词力劲且遒。
恍如开武库，左右森戈矛。
便当偃旗鼓，罢战为良谋。
与公从逍遥，放浪追子休。

清秋古邑气象开，健令曳组从南来。
渊明已往狄公死，继有贤者荒山隈。
九江安流息骇浪，百里和气迎新雷。
积年逋事一朝决，落笔翩翩何快哉。
幽潜曲折皆照见，正以宝鉴悬高台。
古称岂弟民父母，君视百姓犹婴孩。
近来俗吏狃文法，往往习尚以利回。
惟君用心知自性，造次所发皆矜哀。
政成讼简当暇日，间或吟诗持酒杯。
言辞泠泠韵不俗，识子眉宇无纤埃。
长篇示我已逾月，诗债甚久烦君催。
我如荒田废耕垦，嘉谷不植岁且灾。
为君游顽揠枯槁，满把所收惟草莱。
金山万丈绝梯级，手聚沙砾空成堆。
龙鳞难攀徒自苦，狗尾强续良可咍。
想君风采方引领，忽见溯浪停高桅。
迎门倒履喜如沃，相与一笑倾新醅。
曹亭孤峙眺回远，杖策共寻幽磴苔。
诸峰积雪倚天白，此处酬唱须清才。
老鸡爪嘴未易犯，敛翅避子甘低徊。

紫芝眉宇不可见，一叶小舟如掣电。
青山云外半出没，白鸟溪边空绚练。
朝行苍莽带残月，暮宿萧条闻落霰。
岂无斗酒为君倾，起望苍波隔长堰。

荒湾斗转河如束，千古痴龙卧空谷。
公然收水入毫芒，万里昆仑倾不足。
春妍睡醒鳞甲开，顷刻已放波头来。
冲梢掠操何迅速，喷云溅雪争崔嵬。
舟人传呼隘两岸，骇若百蛰逢惊雷。
连桩系缆犹恐脱，不尔船碇俱倾颓。
须臾水面如平掌，客子棹歌船下上。

荒湾斗转河如束，千古痴龙卧空谷。
公然收水入毫芒，万里昆仑倾不足。
春妍睡醒鳞甲开，顷刻已放波头来。
冲梢掠操何迅速，喷云溅雪争崔嵬。
舟人传呼隘两岸，骇若百蛰逢惊雷。
连桩系缆犹恐脱，不尔船碇俱倾颓。
须臾水面如平掌，客子棹歌船下上。

猛虎不伏枥，抟鹏笑韝鹰。
丈夫志四海，羞愧守门庭。
君实豪杰士，贫贱乡人轻。
愤发策蹇馿，西走游玉京。
负书入太学，大带参诸生。
文章逸莫控，学问骤以升。
曾未年岁余，哗哗得声名。
定知有所立，俯拾紫与青。
顾我孤陋者，聋瞽其聪明。
譬如山下泉，碍险尚未行。
无人为激进，安得归沧溟。
所愿同君游，扬波浩东倾。
此志何日遂，长呼涕淋缨。
北望风谊美，心焉如旆旌。

去年君尝寄蔷薇，今年我亦寄玫瑰。
蔷薇赭赤未足爱，玫瑰莹白花草魁。
南园春深桃杏落，但见芳草连莓苔。
唯兹皎洁满栏槛，玉冠瑶佩天边来。
主人爱惜屡顾眄，赏心未暇携樽罍。
寄君凭君巧吟咏，仍须对景倾金杯。
莫令蔷薇窃见此，恐遂羞愧不复开。

西园春深百草长，残花纷纷绿叶光。
蜂归蝶散情已薄，独我遶树行如狂。
亟令沽酒藉地饮，卧嗅落蕊倾金觞。
醉来意气颇脱略，睥睨天地如毫芒。
狂歌大笑谁对值，山猿谷鸟啼斜阳。
却思高阳旧徒侣，安得飞至坐我傍。
登城引望不可见，云峰古木徒苍苍。

范子爱高卧，家政付儿孙。
将身比瞑目，达理吾所尊。
前日过所居，蔓草深闭门。
范子欠伸起，性寡笑与言。
相与寻幽寺，复将坐前轩。
斜阳满庭下，不厌鸟雀喧。
擘云青山秀，经雨野水浑。
念此景清旷，非君谁与论。
少年一倾盖，白首义弥敦。
颓然各忘返，明月照黄昏。

仕宦吾已知，退休不如早。
九江园地胜，万个竹色好。
每到必徘徊，翛然寄怀抱。
于此筑亭台，于彼植花草。
傍岭更栽松，引池将溉稻。
经营各有处，何日室遂考。
薄田方待岁，一雨洗枯槁。
指谷以易泉，橐囊助倾倒。
茅茨若粗完，世路迹可埽。
南山多白云，临望娱我老。

春来雾雨久不收，上元三日月如秋。
倾城娱乐竞沽酒，旧岁丰登仍足油。
楼前灯山烧荻火，光影动摇桑落洲。
太守凭高列歌吹，游人烘笑观俳优。
铜盘贮梅插乌帽，从兵小史斥下楼。
侍觞行食皆官妓，目眙不言语或偷。
短长赤白皆莫校，但取一笑余何求。
譬如饮酒且为乐，不问甘苦醉即休。
归来紞如打五鼓，春寒惨惨吹驼裘。
群儿嬉戏尚未寝，更看紫姑花满头。

手持苍翠玉，终日看无足。
秋天长在眼，春水忽盈掬。
莹然无埃尘，可以清心曲。
有酒自此倾，金樽莫相渎。

高城枕浩渺，层层压崔嵬。
路绕清阴上，山分爽气来。
天低风动幕，空迥月浮杯。
远眼征帆尽，凉襟细雨开。
行人望蓬岛，游客比春台。
岂独登临胜，扶倾不易才。

倾盖逢吾喜，开樽为子斟。
笑谈天下事，忠义古人心。
戢翼丹霄远，藏鳞赤壁深。
弹冠行且起，朝列迟华簪。

新辟西垣小室成，开编静得古人情。
峥嵘老柏寒尤健，窈窕幽窗雪更明。
我愧滥巾居此地，君能倾盖似平生。
篇诗何必深相羡，渌水芙蓉岂不清。

一日三日雨，雨中有青天。
未能舒叆叇，何苦弄潺湲。
卷海长风里，倾河白日边。
泥鸣万丸跃，瓦破百绳穿。
鸟雀深依舍，蛟龙痛着鞭。
醉阴昏翠𪩘，走浊乱青川。
急洒随奔电，余霏倚断烟。
兴居愁湿热，行步阻流泉。
闵仆衣为障，看儿板作船。
稍移茶近火，更使带添绵。
僻陋无人迹，幽闲足昼眠。
梦回闻点滴，垂晚兴萧然。

律管秋灰动，铢衣暑服轻。
居官半舜牧，环坐列周卿。
揽辔湖边集，谈经席上倾。
逸交希李白，奇策拟陈平。
博奕休言戏，韬钤且议兵。
续笺诗义白，重演卦爻成。
午日停龙驭，西风驻鹢程。
弓钧寒力壮，天暮霁华明。
绿野接乡遂，良辰推甲庚。
浴沂人已散，终日梦魂清。

故人情谊晚难似，神倾意豁真佳士。
可怜怀抱向人尽，再为后会知何地。
老大徒伤未拂衣，白头吟望苦低垂。
鱼龙寂寞秋江冷，不见湘妃鼓瑟时。

碧色忽惆怅，霜埋翠竹根。
啾啾黄雀啅，宅舍如荒村。
侍婢艳倾城，焕若灵芝繁。
天寒翠袖薄，染泪在丛筠。

垂天雄翮抟海风，穷高极远志不同。
盛年折桂心未歉，磨刀水际思平戎。
西羌活擒偶失手，天南星堕郴山中。
未甘遂葬江鱼腹，当归入觐明光宫。
何尝仆射干荐举，芸台乌府选择公。
蛟龙齿角老愈硬，楩楠材格寒更浓。
耻为葳蕤要节目，预知子不见从容。
川峡揭节建大戟，服紫腰金薄赏功。
暮年车辖徙荆楚，江离摇碧水蓼红。
橘洲桥口皆莽草，贾傅井中苔已空。
我已衰白敛一郡，附子馀光聊养蒙。
尝言早休乃良策，倚空亲想莲花峰。
请君先去采芝术，我续随子栖蒿蓬。
水甘松香真胜境，云滑石险多行踪。
半天河汉倾瀑布，自然铜吼闻霜钟。
董仙种杏人竞取，渊明石床苍藓封。
怡神曲糵有妙理，禾收石斛岁屡丰。
林迥岩屋尤可遍，溪间小桥横木通。
手扪松萝攀紫葛，清凉半夏如秋冬。
黄精久饵助冰雪，与君同作白头翁。

邓生何感激，志尚好书诗。
清机发妙理，言论准宣尼。
翰墨时间作，文雅纵横飞。
弥年缺相从，梦想见容辉。
自昔同寮采，恩爱两不疑。
洁身跻秘阁，携手游郊畿。
一麾乃出守，桑梓有余辉。
濡迹涉江湘，将就衡阳栖。
渺渺孤舟游，洲渚既淹时。
凤凰集南岳，平生遂幽期。
岩峭岭稠叠，高高入云霓。
企石挹飞泉，陵冈掇丹荑。
即事既多美，游子澹忘归。
春仲尚未发，悠悠隔山陂。
今我惟困蒙，处身孤且危。
顾影凄自怜，悄悄令人悲。
一心抱区区，知音世所希。
块然守空堂，高窗时动扉。
仰视浮云翔，密雨如散丝。
中夜抚枕叹，轩车来何迟。
倾想迟嘉音，会合何时谐。
借问下车日，临路犹迟回。
春江壮风涛，渔潭雾未开。
肃此尘外轸，以副饥渴怀。

噫戏庐山乎高哉，山连大江势横绝。
虎卷龙拏起霜雪，五湖七泽泻波来。
百穿千孔吞吐成云雷，其上自有飞瀑水。
白如一疋练，半天河汉倾崔嵬。
苍苍石壁插空翠，漠漠云华自开闭。
水甘松香涧谷深，黄精枸杞生成林。
地无虎狼毒草木，但闻仙童玉女语笑之清音。
君不见当时匡续断世故，结庐莽草无寻处。
又不见渊明无心五斗米，石床醉卧呼不起。
真君种杏人获生，远公白莲开玉英。
松肪柏实皆可饱，何必皓露栖金茎。
我欲攀崖采紫芝，道中逢仙一问之。
接余之手生虹蜺，昆仑太室相追随。
玄台绛阙恣远游，旁通三岛逮十洲。
柯消石烂未肯休，千秋万岁一瞑目，下视尘世如蜗牛。

危亭跨幽涧，涧水日潺湲。
响与鼓钟应，静无车马喧。
布金因利物，漱玉自澄源。
练引千寻远，珠倾万斛繁。
倚空横石壁，夹岸带山樊。
涨骇天河决，湍流地轴翻。
僧栖真梦觉，客至涤尘烦。
不尽登临意，忘言愧有言。

教池天气不胜情，携手聊同陌上行。
洛禊嬉游修故事，楚歌欢笑集村氓。
慕潘珍果盈车掷，挑卓幽琴满座倾。
为报兰亭王逸少，且无今日管弦声。

一气适来颜色明，一气适去颜色衰。
花缘根蒂岂所托，颜色亦非花可为。
花约一时枯且荣，人约百岁行复归。
一时百岁孰多寡，花发乃知人盛时。
一回花发一度醉，已无百与花为期。
韩子空寻院中长，走马归来谩惆怅。
昔日城西未同醉，今日城东还独赏。
万事着意令人悲，邂逅多欢人愿随。
破腊中来春渐渐，闲见芳梢青数点。
韶华九十犹更长，未尝一朝游醉乡。
中含万巧欲倾泻，将与才思争光芒。
天台近得醉吟老，寄我新篇颂花好。
扬鞭直指都城中，已踏东风杨柳道。
上苑初开芳意浓，急走长须为余报。
竞香论色如梦中，蝴蝶翩翩遶芳草。
朱颜未愧雕栏红，莫向忙中放春过。

气柔语音低，欲静神色明。
扰扰劳生中，望道心如倾。
烦苛患庶士，抵冒悲群氓。
眷眷自中降，悠悠傃西征。
晓霜毛袖重，卯酒面花轻。
出关谁最旧，过栈子何平。
施设快拘守，跋涉劳将迎。
路难休咏蜀，梦远亦登瀛。
胸中文艺光，域中监牧荣。
以淡却私徇，以默静纷争。
万累丧民德，一嚬生道情。
行闻化无欲，圜扉芳草生。
公余废俗乐，反一天全精。
源源踵中来，趋者已屡更。
安知我所寓，山国望神京。

佳节叹短晷，清爽惬幽抱。
新故遽相代，意思幸长好。
百年如秋时，行行越中道。
重九虽百回，半百已云过。
云液倾新醅，篱花摘灵草。
但约金卮空，何愁玉山倒。
且趁马台游，莫管龙山帽。

进取俄比肩，欢笑亦倾盖。
一梦长相寻，寻子江天外。
子来慰所思，苦吟酬适会。

名利场中化君子，偶得延平二高士。
王子好谈兼好行，行如不及谈如倾。
此生根蒂果安在，宁复计校枯与荣。
纪子忘知更忘说，行所当然孰云别。
坐间自有雷霆声，何事区区论标月。
二子躬行人所稀，但恐东野无由随。
香炉峰前几时过，兴龙禅师故乡老。
草堂夜话灯影寒，瞬息春风我先到。

良家有子惠而秀，昔在汉宫谁更有。
入宫见妒名不传，咫尺君王望恩久。
柰何赋分薄如人，却属画工为好丑。
千金买笑那敢当，无赂应嗟落人后。
俄闻召见喜且惊，自以闲雅文轻盈。
将谓君王必回顾，行且遂承恩与荣。
权兼天下失所制，女子未免匈奴行。
此身既系国休戚，君王虽悔难复更。
雪怨云愁竟何语，自小谁知北征苦。
既知中华栖上清，乃托胡人为死生。
平居怅望一成梦，用傃遐荒寻去程。
胸前但殒默默泪，门外已抗悠悠旌。
辕马悲鸣日云远，行经几处单于城。
平沙莽莽春不青，顽阴漫漫天不明。
随无鸳鸯欢悦情，送有琵琶哀怨声。
大抵言意非吾类，眷眷向前愁益并。
宁落家乡作孀妇，焉用阏氏尊予名。
人惟适性乃有乐，未必膏粱胜藜藿。
当时将相若为策，岂意安边用颜色。
君虽不幸功可称，莫道佳人只倾国。
思归曲在人已非，青冢空悲塞南客。

青春可爱如才华，使人诗思如杨花。
飘然去来不可系，又似春云霭然起。
惟人适性而乐生，子云闭户非其情。
亦曾郊上为游人，两袖香风双眼明。
叶下鶑鶑儿女语，声声似唤游人住。
忽睹狂蝶过他枝，一带深黄又飞去。
倒樽取醉花枝侧，我是主人春是客。
胸襟不贮世俗事，酒力相攻易相失。
青铜三百惭子悭，乃至解佩穷清欢。
万事亨途谁满意，百年生计自开颜。
樽前兀兀坐者谁，颓然醉倒春风间。
歌者自歌舞者舞，尘机不动天真闲。
呼童伸笺走吟笔，醉字欹斜不能立。
楚狂韩子倾余才，感春章句如花开。
兕觥入手滔滔泻，此后摇毫如骏马。
数子苦醉俱分飞，夕阳含山空翠微。
乃自曲肱卧芳草，蝴蝶与周何所疑。
红杏风来吹我起，黄粱成饭还多时。
醉亦如醒梦如觉，勿于四者分毫厘。
聊与物化天地中，愿君与我闲相从。
郊上之游速为报，春风欲放桃花老。

熟了黄粱一觉眠，起来身在紫霄边。
林峦已淡东倾月，旗鼓将严北渡船。
岑碧渐分云外境，阳光初动海中天。
夙兴夜寐人空老，难把尘劳绾谪仙。

阴阳无意本由人，祸福皆缘幻与真。
悟即离伦兼度世，迷须倾国更亡身。
智愚莫晓气随数，老少合惊秋复春。
有物混成如了得，却教真幻两通神。

倾耳西来御史骢，已惭秋月在尘笼。
人间一笑谁能定，未必龙山失醉翁。

昔日欧阳心独苦，搜罗天下文中虎。
未逢贾马嗟谁有，昆体文章正旁午。
一得眉山老翁语，始惬平生好奇古。
骞腾鸾凤螭虬侣，锦绣肾肠终日吐。
眉山跨马挟双龙，迤逦斜欹剑阁东。
一息万里先群雄，是日鲁酒归醇醲。
仁庙当朝起数公，四时阊阖来清风。
眉山秉笔摩苍穹，稽首献议何雍容。
是时庆历垂嘉祐，东省西垣半耆旧。
一代伟人争入彀，大开黄阁咸虚受。
公时脱颖眉山后，歆向机云同一奏。
建安数子空鸣脰，集贤学士皆笼袖。
玉人发马下天阶，华盖星边捧诏来。
天子延英不浪开，为公此日深徘徊。
金吾侍侧天颜低，上列四辅前三台。
相与畴咨将相材，飘然八骏先龙媒。
西京应制十八九，晁董褎然为举首。
此辈昂藏希世有，刘蕡又作蛟龙吼。
观公举劝新人手，玉壶破碎珠囊剖。
许国诚心仍贯斗，识者谈之不容口。
天公一见列诗曹，指挥姮娥供兔毫。
公歌数阙风刁刁，若耶溪上皆停桡。
郢客掷笔不敢操，楚人往往收离骚。
李杜藩墙不甚牢，李白脱却锦绣袍。
东风颠入五湖里，万籁声声酷龙耳。
河伯江妃愁欲死，只恐公来搜见底。
南登灞岸将何以，直节壮怀聊自倚。
养得身长数千里，天地一夜风雷起。
官家内相能几人，几人到此陪经纶。
天语叮咛下降频，金莲烛畔窥龙鳞。
日曝花砖暖绣裀，镮金珮玉何申申。
姮娥唤作真麒麟，焉知韩李非前身。
龙楼漏箭铜壶挹，隠约六街驺唱入。
传宣使者翻然集，月题控马天门立。
锦笺琼管尚书给，九韶忽然如俯拾。
宸恩四海周流及，武帝王封乃平揖。
我宋修文偃武初，词林翰苑森扶疏。
窦仪陶谷端何如，峨冠曳履承明庐。
草昧功名向武夫，讨论润色姑徐徐。
剪夷五代尊图书，墨客稍稍跻天衢。
中间作者相踵武，请试从头为君语。
真宗皇帝亲神宇，杨亿风流玉堂处。
倾金注瓦横樽俎，大笑哄堂任豪举。
逡巡百尺江南楮，密扫煤烟骤如雨。
六一超然又不同，陈言万纸一洗空。
晋宋齐梁不待攻，两汉直抵元和中。
龙骧凤举扶桑中，五采射日吞长虹。
满堂玉磬谐金钟，纷然和者如笙镛。
木铎可怜声独悄，一振铿然须大老。
伊说数公无处讨，萧曹丙魏规模小。
马迁班固工品藻，出处行藏何太少。
升沉将相王侯了，经天纬地凭谁好。
信知风采古为多，尧舜文章焕若何。
东作西成南已讹，真人更集满东坡。
夷夔礼乐俄森罗，黼黻郊庙金盘陀。
羽毛率舞呈天和，高阳才子前赓歌。
君哉颔首一俞尔，执简抽毫无及矣。
周公整顿乾坤已，开阖明堂复如此。
从头制作轩辕始，海兽山禽咸献美。
衮冕分明圭玉侈，六代光华蔼天子。
日月星辰缋九天，虫鱼草木续山川。
群圣文章想亦然，百家妙理何周旋。
离离黍稷春风前，东周一去追无缘。
帝德王功只仅传，庙堂急管催繁弦。
巍哉孔子尊如帝，矫矫孟轲天莫制。
斯文其丧今何在，邹鲁邈然安可再。
扬雄力寡知无奈，天禄校雠真末计。
江海悠悠百川逝，回首相望几千载。
熙宁天子悯斯文，展转搜扬到海垠。
丞相王公举趾尊，委蛇二老西来宾。
咀嚼六经如八珍，补葺东鲁锄西秦。
天子资之又日新，八风自转成天钧。
顷从孟子驱杨墨，他日淫词又榛棘。
丰镐荒凉天空碧，中庸一路几充塞。
金陵为此深求直，二十年来人稍识。
求之左右逢星极，内圣外王真准的。
古人效学丰文斯，堂陛之间意已移。
彝何虎蜼尊何牺，云何簠簋加灵龟。
不然制作知无时，反鲁诗书一贯之。
明明古训识者谁，百家效语如婴儿。
蝌蚪六书藏屋壁，岂比锺王论笔迹。
会通意象如作易，不假语言含妙德。
倘从对偶音声觅，洙泗文章少平仄。
解到雕虫童子识，斯人稍得扬雄力。
熙宁论撰亦何惭，况把先儒众说参。
举世传经作指南，辟雍泮水堆牙签。
或者嚣然痛欲歼，安得诸儒口遂钳。
圣主贤王实询佥，公当一语令师严。
翻思偃蹇熙宁末，苦信古书由世拙。
金陵户外履成列，称衡一刺终漫灭。
仿佛五经无二说，堂堂万里星中月。
欲论西汉谁优劣，忽若吟蝉风脰咽。
边韶性懒读书顽，病甚相如下笔悭。
敢望言如雾豹斑，担簦负笈徒间关。
沂水春来粗解颜，浴沂童子弥春湾。
先哲如龙尚许攀，鼓琴从之岂浪闲。
可怜道德共耕猎，何苦侯门俟弹铗。
不挟而来聊自惬，栩然梦尔为蝴蝶。
饮中数子刘伶侠，江外主人张翰摄。
短船下水轻仍捷，落帆解舵吴山胁。

维舟上重𪩘，景物近斜晖。
流水连珠落，残花碎锦飞。
白云随步武，香鸟傍轩扉。
拂井松倾盖，缘崖藓上衣。
池光清可鉴，竹色翠成围。
更接高僧话，林梢带月归。

天下爱奇人没量，奇不谀人奇解相。
奇人奇物方合璧，乞与世间人物样。
六朝唐盛始兼得，访古知名已萧爽。
人亡物丧付衰梦，注想后来逢好尚。
元章心自鉴秋月，一路仍行九霄上。
家时菜色无斗粟，书画奇奇世人望。
譬如大海沈百宝，尔辈乘风得之浪。
二王褚陆已天作，老顾如来更天匠。
其余缇袭凡几重，但见光明烂垂象。
珍犀瑞锦扶兰茝，龙跃鸾惊诃魍魉。
金仙讵敢触以手，雪子玉人聊置掌。
余家僻素最沉着，退舍还师觉难傍。
世人往往力能干，未免目虾终惚恍。
缄机伪谬各臣妾，未睹堂堂笔中王。
袖间涩缩气如线，浄几明窗谩瞻仰。
从来所有万钱价，不即臭帤当火葬。
倾心妙绝岂求胜，妄意临摹须杀谤。
端居自号书一品，好事如封绘三藏。
诸郎青出即护持，未肯充饥谬为驵。
余衰二物拟高阁，子可专之世无两。
书来诗往但悠悠，尘土欺人正惆怅。

豪杰相从意气中，怜才倾倒独萧公。
后来可是无奇客，东阁投名尚不通。

温公天下士，百计兴艰危。
大厦势已倾，意欲一木支。
功名等山岳，德泽均雨露。
奈何谈笑间，而取鬼神怒。
鬼神岂不鉴，忠义当扶持。
一见亦何伤，冥路俄与期。
似非理所安，端恐数应尽。
邂逅不可逃，纷纷遂为信。
孔子昔有言，既敬亦须远。
三复而三思，临风更三叹。

野人欣莫逆，君子戒多上。
幸尔违朝市，聊复图蕙帐。
薄田几负郭，山水分背向。
巾车俯秋成，舒啸会随杖。
吾友真可人，轻舟数相访。
投怀失枯槁，达意信摇荡。
时哉固难得，触境沈波浪。
谓我来岁寒，种种不少创。
杯盘挽气类，论辨极户量。
敢辞屡举白，自喜老弥壮。
回头易陈迹，倾倒乃惆怅。
乐事须勉旃，何适非酝酿。

平生三四友，一一人中英。
况逢不世主，唾手可太平。
参差十年间，契阔而死生。
相见复何语，但有泪如倾。

风波末路方奔屯，屹然不动谁如尊。
岂知胸中皦十日，顾盼不接无重昏。
东观海市俯弱水，南登赤壁凌江村。
斯文未丧天岂远，出没狐鼠徒千门。
纶巾羽扇晚自得，已闻漠北几亡魂。
由来好趣入造化，地灵特出云涛根。
生平到处苦再历，隠隠似有屐齿痕。
玻璃镜里万象发，金粟堂中千偈论。
会须白玉漱寒水，更借落月倾金盆。
咄嗟菱溪成底物，混沌空夸窍凿存。

何用封侯曲似钩，且将肤寸等岑楼。
佳时未用倾河鼓，爽气先期胜蓐收。
月影正迷千古恨，雨声还助五更愁。
王孙赏咏元无敌，又见诗中第一流。

倾盖相逢惜别离，等闲谈笑尽心期。
它年终解如今日，此念常应寄异时。
余事不妨多蜡屐，放怀赢得盛留诗。
早携桃叶寻归路，准拟花间倒接{罒离}。

陈迹回头似梦余，花应长好但人无。
诗成固已名千古，墓上谁倾饭一盂。
流落丹青惊始见，形容笔墨竟难图。
公孙自是天同派，漫托周人载硕肤。

相逢怀抱各全开，蔚结才舒倏又来。
倾倒已辜将进酒，追随休赋上林回。
临分莫作楚愁叹，故事须询河朔杯。
看取滁翁宜自警，空将遗恨感苏梅。

锡羡来经世，储休表降神。
云间瞻鸑鷟，天上识麒麟。
蕴藉三冬学，形容万古春。
班庭倾玉笋，镇庙契金人。
帝载熙明格，朝签绝拟伦。
渊源参密幄，同德在斯民。
有作皆前用，无言不绪陈。
光华荣斝寿，蕃锡会昌辰。
宠接张侯异，年颁卫武均。
江干空引睇，无路袭余尘。

纤𫄨不挂汗如倾，一霎风来梦乍惊。
自是人心有凉思，强将庭叶作秋声。

海燕初飞掠水轻，酴醾开就照人明。
旋倾煮酒尝青杏，唯有风光不世情。

君不见狐裘相齐望前古，后日执鞭固欣慕。
烟云得趣更飘萧，常使高人恨无路。
阑干峥嵘擅空阔，寒日低回得循步。
朱轮想见不可从，南国小棠疑未去。
百年暴辉实之宾，俯盛仰衰情易新。
孤怀直欲共倾倒，衣上元无一点尘。
又不见三千珠履春申君，十年天禄扬子云。
极目平原草萦骨，秋月春风愁杀人。
五湖归去辨之蚤，击鼓撞钟犹恨少。
险语缓丝一剑休，九衢相视空草草。
荆州万里控上流，歌舞翻风甚飞鸟。
回首苍梧隔暮云，南狩不归何可叫。
解后相逢情更亲，刍狗畴能夸已陈。
欲书醉语致多感，好事今无载酒人。
班班微阳度密竹，啧啧寒雀喧荒榛。
韦郎所纪十无一，安得遗老酬咨询。
蹭蹬难堪随末俗，健论爱君如剪竹。
宁人负我无负人，咄咄老瞒徒四目。
直弦易断曲未终，凤髓难容断谁续。
白首胡君到孤独，在何分金齐鲍叔。

故人书报新种畦，东皋豆麦稻水西。
更添庄屋成两脱，筑出涌路排沙泥。
柳插千本竹万个，鸡豚母子群相携。
又倚前冈辟场圃，更下南泊来凫鹥。
两年课役已似此，数岁渐可如山溪。
吾师报地适我与，胸中莹彻真琉璃。
一钱不敢力为尽，只得一饭仍鸡栖。
我惭汩没落陷阱，眼前差路知几蹊。
缅怀吾邦归未得，书来未读先酸凄。
本无去来强絷缚，亦非颠倒随倾挤。
万众过眼即他物，列鼎既饱均朝虀。
明年定作一村老，非施委曲谁刀圭。

顾我从来奈烹煮，况复颠风并怪雨。
出门未必趁鸿鹄，闭门何曾下縿缕。
比来重作坐禅僧，日与虚空相晤语。
初非小智肯自私，终谓大国不可怒。
倦途倾盖得吾人，独喜山行逢豹雾。
仅愧依融累岁留，犹胜投闳经宿去。
东州胜事久欲讲，老滕元将效怀祖。
岂知敏手骤输君，使君方咏罗敷女。
愿侍一笑作先容，试觉醍醐分酪乳。
宁州别乘吾所畏，屹然万弩不得注。
寄声到眼不须论，毕竟生涯谁能主。

君不见张子房，素书未授抵游侠。
又不见萧望之，不能碌碌反抱关。
汉业已成赤松去，杀吾贤傅终感叹。
乘时致用固不免，要须缯缴无由攀。
八十钓渭滨，挥旄仗钺兴艰难。
臂鹰上蔡市，复得不可空多言。
周倾秦得汉亦起，虎噬鲸吞羝触藩。
一兴一废竟谁有，要之有数归元元。
元元亦何为，与君论子细。
须将剧孟作敌国，未信叶公真勇士。
窃借声名人自叹，白公枭首方为是。
干旋坤转只等闲，收放仅在毫端耳。
何郎目如电，奋髯儿童惊。
眼光在酒里，一饮黄河倾。
不作么么贵公子，横行欲得十万兵。
吾语何郎少卑之，犀有角兮麝有脐。
果知有累不早计，抑扬毕竟何所之。
满酌劝君饮，吾语无文章。
鞭笞六龙驾扶桑，上朝元君陪紫皇。
霞衣玉简须如霜，俯仰八极何茫茫。
方时与君俱此举，如何烦君𫏐起舞。
舞彻听我歌，我歌端为我辈作。
蠢蠢万类随江河，肯同儿女战蜗角，酒酣雨泪挥滂沱。

君不见张子房，素书未授抵游侠。
又不见萧望之，不能碌碌反抱关。
汉业已成赤松去，杀吾贤傅终感叹。
乘时致用固不免，要须缯缴无由攀。
八十钓渭滨，挥旄仗钺兴艰难。
臂鹰上蔡市，复得不可空多言。
周倾秦得汉亦起，虎噬鲸吞羝触藩。
一兴一废竟谁有，要之有数归元元。
元元亦何为，与君论子细。
须将剧孟作敌国，未信叶公真勇士。
窃借声名人自叹，白公枭首方为是。
干旋坤转只等闲，收放仅在毫端耳。
何郎目如电，奋髯儿童惊。
眼光在酒里，一饮黄河倾。
不作么么贵公子，横行欲得十万兵。
吾语何郎少卑之，犀有角兮麝有脐。
果知有累不早计，抑扬毕竟何所之。
满酌劝君饮，吾语无文章。
鞭笞六龙驾扶桑，上朝元君陪紫皇。
霞衣玉简须如霜，俯仰八极何茫茫。
方时与君俱此举，如何烦君𫏐起舞。
舞彻听我歌，我歌端为我辈作。
蠢蠢万类随江河，肯同儿女战蜗角，酒酣雨泪挥滂沱。

北舟揽黄氏，楚楚不自平。
故步聊低回，新月微风清。
蛙声语莫下，泡涌浮修甍。
何在超世游，翳路情难倾。
西堂梦不到，春草还复生。
长年浸枯枿，有时怀层城。
适从吴儿炊，又作淮人烹。
皇皇遍诸侯，吾人愧安行。
独抱照乘姿，花枝似相明。
拂衣归待旦，南州逢顾荣。

向晚云骤合，雨点如车轮。
入夜势转暴，对面语不闻。
初疑坤轴裂，渐觉河海翻。
倾注恣豪放，沟渎莫吐吞。
平地忽五尺，呼叫均四邻。
下堰上辄隙，东塞西遽奔。
一身应百给，坐卧不得申。
旦自秉锸刀，彳亍意已昏。
念兹嗷嗷农，拱手过一春。
入夏又将半，寸苗无宿根。
祈祷备众伎，杳杳天九阍。
饥殍漫狼藉，极目无烟村。
及此滂沛泽，一洗疮痍痕。
劳我敢有词，故喜气已温。
置酒会宾客，耕辍翁语孙。
尔年非可期，我责亦粗伸。
欲赴固踊跃，感慨扃重门。

岁月忽云徂，人事只如此。
胡不及此时，斗酒劳邻里。
有田半荒芜，有屋亦倾圯。
强颜宾客后，毕竟如何尔。

冥行眼忽明，乃是到临颍。
倦马倚风嘶，冻仆望门逞。
初非敢此期，势逼岂容倾。
是身虽无难，从者固当省。
主人颇料理，灯烛分炯炯。
炽炭解噤颐，重帷护寒领。
招魂几剪纸，感惠非尚褧。
粲然一笑开，那复嗟断梗。
我生且莫落，随遇辄自警。
转盼已归空，区区徒画餠。

半夜一濯雨，断梦失炎蒸。
汗甑不复鼓，蚊雷为之停。
逡巡万窍号，破窗风如倾。
𫄨帷强主宰，庭砌已满盈。
极护老稚奔，懽呼闾里情。
但觉万里返，浩荡随沧溟。
掠眼才闪烁，劈耳俄掀轰。
岂暇计飘溺，且护婴儿惊。
小休月在户，却视斗挂甍。
唧唧与啾啾，次第先秋鸣。
粤从腊雪后，旱魃苦自明。
焦枯病三农，芽田不滋荣。
陇亩半坼裂，几席饶蝇虻。
端若一大难，眊焉犹宿酲。
点我读书灯，凉宵聊与征。
庶几简牍中，暂寓蛮触争。

王门平昔早相求，几向樗亭得趣幽。
从别风光应似旧，每怀胜丽只搔头。
麈毛抗论倾终日，玉指挼花泛晚秋。
老尽邹阳还忆否，密移空自感藏舟。

新春穷巷几伤嗟，联璧俄来照蔀家。
意厚旋倾新酿酒，眼明初见未开花。
百寻自是松难老，什袭终惭玉有瑕。
便觉赋成无用处，漫劳憔悴叹长沙。

倾盖逢君亦偶然，埙篪今日似当年。
仙风宛是金华旧，诗句分明历水传。
故国江山聊徙倚，深灯歌笑屡迁延。
相思果许重相见，豫约严装报此缘。

前日报君明日行，强凭诗句写离情。
悬知北海经旬别，须滞韶山半日程。
环席已甘搀上首，余罍应不负同倾。
预期一笑东门外，剩记樽前醉里声。

佳禽百啭不惊风，午日蒙蒙睡眼中。
几片犹飞残腊白，数枝初见出墙红。
低回节物怜迁客，漂泊生涯难老翁。
多谢春光相击拂，一樽倾倒许谁同。

铙钹高低与哭声，同寻此路不相惊。
年来自是多伤感，帘外何须问晦明。
未返耕桑真拙计，长萦缰锁奈虚名。
无名可恋何贪着，缾罄须休莫强倾。

客绪如缲茧，山行似踏车。
方疑武陵宿，宛是德公家。
倾盖君何厚，论心我可嗟。
祗应从此别，去路隔云霞。

五泄高寒插太清，银河垂地落天声。
玉虹贯日晴空见，骢马翻瓢白昼倾。
作赋曾闻夸雁荡，乘槎应可到蓬瀛。
何当一比乖龙起，手挽商霖洗甲兵。

山前有路到华胥，下即乾坤极海隅。
西接洞庭开晓楚，东倾彭蠡浸晴吴。
四时更代观形化，万物推移见尾闾。
此世人人少闲暇，每携樽酒自看书。

诸葛见益州，释耒答三顾。
川流恨未平，武功原上路。
杜微对诸葛，舆致但求去。
倾心倚经纶，坐上漫书疏。
白鸥渺蒹葭，霜鹘在指呼。
借问诸葛公，如何迎主簿。

公诗如美色，未嫁已倾城。
嫁作荡子妇，寒机泣到明。
绿琴蛛网遍，弦绝不成声。
想见鸱夷子，江湖万里情。

种萱盈九畹，苏子忧国病。
炎蒸卧百战，山立有余劲。
斯人廊庙器，不合从远屏。
江湖摇归心，毛发侵老境。
艰难喜归来，如晴月生岭。
仍怀阻归舟，风水蛟鳄横。
补衮谏官能，用儒吾道盛。
上书诋平津，蠹藁初记省。
至今民社计，非事颊舌竞。
方来立本朝，献纳继晨暝。
人材包新旧，王度济宽猛。
必开曲突谋，满慰倾耳听。
斯文吕与张，泉下亦苏醒。
天聪四门辟，国势九鼎定。
身得遭太平，分甘守闲冷。
天津十年面，想见颀而整。
何时及国门，休暇过煮茗。
烧灯留夜语，鸿雁看对影。
但恐张罗地，颇复多造请。
维此礼部公，寒泉甃旧井。
谪去久羸瓶，召还汲修绠。
太任决斋宫，陛下天统庆。
日月进亨衢，经纬寒耿耿。
西走已和戎，南迁无哀郢。
谁言两逐臣，朝辔天街并。
王子窜炎洲，万死保躯命。
还家颊故红，信亦抱渊静。
税屋待车音，扫门亲帚柄。
行当怀书传，载酒求是正。
端如尝橄榄，苦过味方永。

啸台有佳人，玄发鉴{幷}珥。
登高歌一曲，听者倾城市。
门无行媒迹，草木倚憔悴。
人物方眇然，谁能委圭币。

食贫好酒尝自嘲，日给上尊无骨相。
大农部丞送新酒，碧香窃比主家酿。
应怜坐客竟无毡，更遭官长颇讥谤。
银杯同色试一倾，排遣春寒出帷帐。
浮蛆翁翁杯底滑，坐想康成论泛盎。
重门著关不为君，但备恶客来仇饷。

用智常恨耄，用决常恨早。
推毂天下士，诚心要倾倒。
海宇日清明，庙堂勤洒扫。
何为陈师道，白发三径草。

元祐开皇极，功归用老成。
惟深万物表，不令四时行。
日者倾三接，天乎奠两楹。
堂堂宁复有，埋玉恸佳城。

汉家太史宋公孙，漫逐班行谒帝阍。
燕颔封侯空有相，蛾眉倾国自难昏。
家徒四壁书侵坐，马瘦三山叶拥门。
安得风帆随雪水，江南石上对漥尊。

晁子智囊可以括四海，张子笔端可以回万牛。
自我得二士，意气倾九州。
道山延阁委竹帛，清都太微望冕旒。
贝宫胎寒弄明月，天网下罩一日收。
此地要须无不有，紫皇访问富春秋。
晁无咎，赠君越侯所贡苍玉璧，可烹玉尘试春色。
浇君胸中过秦论，斟酌古今来活国。
张文潜，赠君洮州绿石含风漪，能淬笔锋利如锥。
请书元祐开皇极，第入思齐访落诗。

泪尽才难日，斯人遽陨倾。
冰枝忧木稼，食昴恨长庚。
名与具茨重，心如颍水清。
堂堂万夫表，直作闭佳城。

暝倚蒲团挂钵囊，半窗疏箔度微凉。
蕉心不展待时雨，葵叶为谁倾太阳。

信道虽常尔，知人乃独亨。
书林身老大，谏纸字敧倾。
鳌去三山动，人危五鼎烹。
保全天子圣，几杖送余生。

王师学琴三十年，响如清夜落涧泉。
满堂洗尽筝琶耳，请师停手恐断弦。
神人传书道人命，死生贵贱如看镜。
晚知直语触憎嫌，深藏幽寺听钟磬。
有酒如渑客满门，不可一日无此君。
当时手栽数寸碧，声挟风雨今连云。
此君倾盖如故旧，骨相奇怪清且秀。
程婴杵臼立孤难，伯夷叔齐采薇瘦。
霜钟堂上弄秋月，微风入弦此君悦。
公家周彦笔如椽，此君语意当能传。

王公权家荔支绿，廖致平家绿荔支。
试倾一杯重碧色，快剥千颗轻红肌。
拨醅蒲萄未足数，堆盘马乳不同时。
谁能同此胜绝味，唯有老杜东楼诗。

金茎甘露荐斋房，润及边城草木香。
蕡实叶间天与味，成蹊枝上月翻光。
群心爱戴葵倾日，万事驱除叶陨霜。
玉烛时和君会否，旧臣重叠起南荒。

蓬窗高卧雨如绳，恰似糟床压酒声。
今日岑公不能饮，吾侪闻健且频倾。

文章韩杜无遗恨，草诏陆贽倾诸公。
玉堂端要真学士，须得儋州秃鬓翁。

凌波仙子生尘袜，水上轻盈步微月。
是谁招此断肠魂，种作寒花寄愁绝。
含香体素欲倾城，山矾是弟梅是兄。
坐对真成被花恼，出门一笑大江横。

脚婆原不食，缠裹一衲足。
天明更倾泻，颒面有余燠。

公择醉面桃花红，人百忤之无愠容。
莘老夜阑倾数斗，焚香默坐日生东。

陶令舍中有名酒，无日不为父老倾。
四座欢欣观酒德，一灯明暗又诗成。

解缚华堂一座倾，忍堪支解见姜橙。
东归却为鲈鱼鲙，未敢知言许季鹰。

有情清江水，东下投豫章。
故人江上居，不寄书一行。
相思对明月，谈笑如清光。
向风长叹息，孤雁起寒塘。
倾写郁结怀，因之东南翔。
姑氏有淑质，幽林兰静芳。
愿因奉箕帚，蘋藻羞烝尝。
念君方策名，要津迈腾骧。
引车入里门，观者塞路旁。
雝雝求匹好，羔雁委潘杨。
顾惟蓬茅陋，岂能屈东床。
眷言南鸣雁，七子伊在桑。
幸缘一日雅，结好永不忘。

朔方频年无好雨，五种不入虚春秋。
迩来后土中夜震，有似巨鳌复戴三山游。
倾墙摧栋压老弱，冤声未定随洪流。
地文划劙水觱沸，十户八九生鱼头。
稍闻澶渊渡河日数万，河北不知虚几州。
累累襁负襄叶间，问舍无所耕无牛。
初来犹自得旷土，嗟尔后至将何怙。
刺史守令真分忧，明诏哀痛如父母。
庙堂已用伊吕徒，何时眼前见安堵。
疏远之谋未易陈，市上三言或成虎。
祸灾流行固无时，尧汤水旱人不知。
桓侯之疾初无证，扁鹊入秦始治病。
投胶盈掬俟河清，一箪岂能续民命。
虽然犹愿及此春，略讲周公十二政。
风生群口方出奇，老生常谈幸听之。

时子河上园，竹间开栋宇。
大儿胜衣冠，小儿丰颊辅。
嫁女与朱公，伏腊可称举。
发疏虽苍浪，齿嚼未龃龉。
鸡栖牛羊下，各自有室处。
四墙规摹小，易守若滕莒。
舍前花木深，春物丽观睹。
舍后曲池蛙，斋堂风月苦。
此岂不足欤，叹岁不我与。
客宦孤云耳，未知秦吴楚。
向来千驷公，果愧一丘土。
宁当损轩昂，聊欲效俯伛。
时子听然笑，吾已悟仓鼠。
少犹守章句，晚实爱农圃。
鹊巢最知风，蚁穴识阴雨。
世网事谙委，醉乡俗淳古。
坐忘两家说，肉坚与肠腐。
酒至即使倾，客来敢辞窭。
时邀五柳陶，共过三径诩。
往在少年场，豪气压颍汝。
借令今尚尔，真复难共语。
稍知怜麹糵，渐解等灉濋。
朋友半山阿，光阴共行旅。
人故义当亲，衣故义当补。
飞凫王令尹，期我向君所。
君为拂眠床，淹留暮城阻。

薛侯本贵胄，射策一矢中。
金兰托平生，瓜葛比诸从。
数面尚成亲，况乃居连栋。
交游及父子，讲学连伯仲。
奴人通使令，孩稚接戏弄。
相怜负米勤，同力采兰供。
每持君家书，平安觑款缝。
秦人与吾炙，忧乐一体共。
释之廷尉曹，微过成系讼。
从此张长公，不肯为时用。
丘阿无梧桐，曲直不在凤。
生涯谷口耕，世事邯郸梦。
自君抱忧端，酒椀未忍齅。
高秋自南归，意气稍宽纵。
黄花尚满篱，白蚁方浮瓮。
私言助燕喜，且莫戒辎重。
霜风猎帷幕，银烛吐䗖蝀。
密坐幸颇欢，剧饮宁辞痛。
疏钟鸣晓撞，小雨作寒霿。
厩马萧萧鸣，征人稍稍动。
九衢槐柳中，纵缓青丝鞚。
朱楼豪士集，红袖清歌送。
河鲤献鲙材，江橙解包贡。
蟹擘鹅子黄，酒倾琥珀冻。
举觞遥酌我，发嚏知见颂。
行行鞭棰倦，短句烦屡讽。

东京望重两并州，遂有汾阳整缀旒。
翁伯入关倾意气，林宗异世想风流。
君家旧事皆青史，今日高材未白头。
莫倚西斋好风月，长随三径古人游。

疏食吾犹饱，曲肱哦古今。
酒倾因好事，弦绝为知音。
妒蘗长春木，争巢喧暮禽。
长怀阮校尉，北望首阳岑。

人生不如意，十事恒八九。
未见历下人，徒倾历城酒。
从来亲骨肉，不免相可不。
但愿崇事实，虚名等箕斗。

忆在昭陵日，倾心用老成。
功归仁祖庙，正得一书生。

竹下倾春酒，愁阴为我开。
不知临水语，更得几回来。

从来占北堂，雨露借恩光。
与菊乱佳色，共葵倾太阳。
人生真苦相，物理忌孤芳。
不及空庭草，荣衰可两忘。

去年君渡河，枣下实离离。
今年君渡河，剥枣咏豳诗。
直缘恩义重，不惮鞍马疲。
诗书半行李，道路费岁时。
亲交叹存亡，学问访阙遗。
我多后时悔，君亦见事迟。
即此有真意，定非儿女知。
虚名无用处，北斗与南箕。
燕赵游侠子，长安轻薄儿。
狂掉三寸舌，躐登九级墀。
覆手云雨翻，立谈光阴移。
歃血盟父子，指天出肝脾。
从来国器重，见谓骨相奇。
筑岩发梦寐，猎渭非熊螭。
百工改绳墨，一世擅文词。
全人脰肩肩，瓮盎妩且宜。
大槐阴黄庭，女萝绵络之。
昭阳两兄弟，还自妒蛾眉。
工颦又宜笑，百辈来茹咨。
班姬轻鸿毛，更合众口吹。
引绳痛排拫，蒙蔽枉成帷。
惟恐出己上，杀之如弈棋。
尘埃百年琴，绝弦为锺期。
落落虎豹文，义难管中窥。
至今扬子云，不与俗谐嬉。
岁晚草玄经，覃思写天维。
脱身天禄阁，危于剑头炊。
卧闻策董贤，闭门甘忍饥。
五侯盛宾客，驺辔交横驰。
时通问字人，得酒未曾辞。
近者君家翁，天与脱馽鞿。
已为冥冥鸿，矰缴尚安施。
养兰寻僧圃，爱竹到水湄。
北阙免朝请，西都分保厘。
文章九鼎重，富贵一黍累。
赵良请灌园，但为商君嗤。
弃甲尚文过，兕多牛有皮。
出仕书掣肘，归来菊荒篱。
不为五斗折，自无三径资。
胜箭洗蹀血，归鞍悬月支。
斯人万户侯，造物付𬬻锤。
我观史臣篇，疏略记糟醨。
譬如官池蛙，谁能问公私。
君怀明月珠，簸弄沧海涯。
深房佩芳兰，固是王所姬。
南贡尚包橘，汉滨莫大随。
每来促谈麈，风生庭竹枝。
肮脏得家法，伊优不能为。
但听呼摴蒱，便足解人颐。
功成在漏刻，颖利处囊锥。
失势落坑阱，寒窀如愁鸱。
得马折足祸，亡羊多歧悲。
屡敌因心计，伏兵几面欺。
长戈仰关来，吐款受羁縻。
万事只如此，毕竟谁成亏。
爱君方寸间，醇朴乃器师。
安得摆俗缠，东冈并鉏犁。
由来在阴鹤，不必振羽仪。
送行倾车盖，载酒满鸱夷。
天高木叶下，潦退河流卑。
屯云搴六幕，新月吐半规。
人生会面难，取醉听狂痴。
语阱发欺笑，诗锋犯嘲讥。
悬知履霜来，少别为不怡。
天津媚河汉，阙角挂秋霓。
中有鬼与神，赤舌弄阴机。
夜光但十袭，出怀即瑕疵。
去去善逆旅，冻醪约重持。
山药倒藤架，红梨带寒曦。
坐须骑奴还，淹留岁恐期。
无为出门念，牵衣婴孺啼。
短韵愿成诵，时时寄相思。

灵源庙前木，我昔见拱把。
七年身屡到，郁郁荫檐瓦。
春风响马衔，并辔客萧洒。
更愿少尹贤，置酒意倾写。
斋堂有佳处，花柳轻娅姹。
莲塘想旧叶，稻畦识枯苴。
开关抚洪河，黄流极天泻。
忆昔武皇来，系璧沈白马。
从官亲土石，襁负至鳏寡。
空余瓠子诗，哀怨逼骚雅。
白圭自圣禹，今谁定真假。
晁子发谠言，圣功谅难亚。
排河着地中，势必千里下。
移民就宽闲，何地不耕稼。
此论似太高，吾亦茫取舍。
有器可深川，吾未之学也。

吾观三江五湖口，汤汤谁能议升斗。
物诚有之士则然，晚得廖子喜往还。
学如云梦吞八九，文如壮士开黄间。
十年呻吟江湖上，青枫白鸥付心赏。
未减北郭汉先生，五府交书不到城。
相者举肥骥空老，山中无人桂自荣。
君既不能如锺世美，匦函上书动天子。
且向华阴郡下作参军，要令公怒令公喜。
君不见晁家乐府可管弦，惜无倾城为一弹。
从军补掾百僚底，九关虎豹何由攀。
男儿身健事未定，且莫著书藏名山。

君不见生不愿为牛后，宁为鸡口。
吾闻向来得道人，终古不忒如维斗。
希价咸阳诸少年，可推令往挽令还。
俗学风波能自拔，我识廖侯眉宇间。
省庭无人与争长，主司得之如受赏。
东家一笑市尽倾，略无下蔡与阳城。
生珠之水砂砾润，生玉之山草木荣。
观君词章亦如此，谅知躬行有君子。
更约探囊阅旧文，蛛丝灯花助我喜。
贤乐堂前竹影斑，好鸟自语莫令弹。
北邻著作相劳苦，整驾谒子邀同攀。
应烦下榻煮茶药，坐待月轮衔屋山。

虎剥文章犀解角，食未下亢奇祸作。
药材根氐罹𣃁掘，蜜虫夺房抱饥渴。
有心无心材慧死，人言不如龟曳尾。
卫平哆口无南箕，斗柄指日江使噫。
狐腋牛衣同一燠，高丘无女甘独宿。
虚名挽人受实祸，累棋既危安处我。
室中凝尘散发坐，四壁矗矗见天下。
奎蹄曲隈取脂泽，娄猪艾豭彼何择。
倾肠倒胃得相知，贯日食昴终不疑。
古来毕命黄金台，佩君一言等觜觿。
月没参横惜相违，秋风金井梧桐落。
故人过半在鬼录，柳枝赠君当马策。
岁晏星回观盛德，张弓射雉武且力。
白鸥之翼没江波，抽弦去轸君谓何。

饶阳赵方士，眼如九秋鹰。
学书不成不学剑，心术妙解通神明。
医如俯身拾地芥，相如仰面观天星。
自言方术杂鬼怪，万种一贯皆天成。
大梁卜肆倾宾客，二十余年声籍籍。
得钱满屋不经营，散与世人还寄食。
北门尘土满衣襟，广文直舍官槐阴。
白云劝酒终日醉，红烛围棋清夜深。
大车驷马不回首，强项老翁来见寻。
向人忠信去表襮，可喜正在无机心。
轻谈祸福邀重糈，所在多于竹苇林。
翁言此辈无足听，见叶知根论才性。
飞腾九天沈九渊，自种自收皆在行。
先期出语骇传闻，事至十九中时病。
轮囷离奇惜老大，成器本可千万乘。
自叹轻霜白发新，又去惊动都城人。
都城达官老于事，嫌翁出言不娬媚。
有手莫炙权门火，有口莫辩荆山玉。
吴宫火起燕焚巢，当时卞和斮两足。
千里辞家却入门，三春荣木会归根。
我有江南黄篾舫，与翁长入白鸥群。

车如鸡栖马如狗，闭门常多出门少。
去天尺五张公子，官居城南池馆好。
健儿快马紫游缰，迎我不知沙路长。
高榆老柳媚寒日，枯荷小鸭冻野航。
津人刺船起应客，遥知故人一水隔。
下马索酒呼三迟，骑奴笑言客竟痴。
向来情义比瓜葛，万事略不置町畦。
追数存亡异忧乐，烛如白虹贯酒卮。
开轩临水弄长笛，吹落残月风凄凄。
城头漏下四十刻，破魔惊睡听新诗。
君诗清壮悲节物，正与秋虫同一律。
迩来更觉苦语工，思妇霜砧𢭏寒月。
朱颜绿发深误人，不似草木长青春。
洁身好贤君自有，今日相看进于旧。
以兹敢倾一杯酒，为太夫人千万寿。

上皇曾御昭仪传，镜里观形只眼前。
养得禄儿倾四海，千秋更有一伶玄。

平生万里兴，敛退著寸尺。
向来类窃𫓧，少日已争席。
曩过招提饭，惬当易为适。
食鲑如举士，名下无遗索。
谈余天雨花，茶罢风生腋。
谁言尘土中，有此坐上客。
言前倾许可，胸次开堛塞。
同是蠹鱼痴，还归理编册。
长安千门雪，蟹黄熊有白。
更约载酒行，无为守岑寂。

谢公所筑埭，未叹曲池平。
苏州来赋诗，句与秋气清。
僧构擅空阔，浮光飞栋甍。
维斗天司南，其下百渎倾。
贝宫产明月，含泽遍诸生。
槃礴淮海间，风烟侵十城。
籁箫吹木末，浪波沸庖烹。
我来杪摇落，霜清见鱼行。
白鸥远飞来，得我若眼明。
佳人归何时，解衣绕厢荣。

风从落帆休，天与大江平。
僧坊昼亦静，钟磬寒逾清。
淹留属暇日，植杖数连甍。
颇与幽子逢，煮茗当酒倾。
携手霜木末，朱栏见潮生。
樯移永正县，鸟度建康城。
薪者得树鸡，羹盂味南烹。
香秔炊白玉，饱饭愧闲行。
丛祠思归乐，吟弄夕阳明。
思归诚独乐，薇蕨渐春荣。

大灵寿日月，化石皖公陂。
偶无斧斤寻，不作宰上碑。
倾首若有谓，指泉来自西。
泉甘崖木老，坐啸欲忘归。
风流裴通直，商略从我嬉。
莳梅盈百科，洗石出崛奇。
更约聘石工，镵我灵龟诗。
舅弟妙学古，亦复古须眉。
卿家北海公，笔法可等夷。
为我书斯文，要与斗牛垂。

丰城邑岩岩，水种六万户。
石堤眠长虹，辍棹日沈雾。
令君政有声，新亭延客步。
泪落世父碑，心倾文饶赋。
忆昔两神兵，埋玉思武库。
寒光射汉津，两贤纡一顾。
张公拆中台，木拱孔章墓。
不能从儿嬉，岁晚龙蛇去。
空余寒泉泓，因雨长蛙鲋。
铅刀藏宝室，万世同此度。

金盘厌饫五侯鲭，玉壶浇泼郎官清。
长安市上醉不起，左右明妆夺目精。
结交贤豪多杜陵，桃李成蹊卧落英。
黄绶今为白下令，苍颜只使故人惊。
督邮小吏皆趋版，阳春白雪分吞声。
杨君青云贵公子，叹嗟簿领困书生。
赠我新诗甚高妙，泪斑枯笛月边横。
文章不直一杯水，老矣忍与时人争。
江城歌舞聊得醉，但愿数有美酒倾。
莫要朱金缠缚我，陆沈世上贵无名。

想见苏耽携手仙，青山桑柘冒寒烟。
骐驎堕地思千里，虎豹憎人上九天。
风雨极知鸡自晓，雪霜宁与菌争年。
何时确论倾樽酒，医得儒生自圣颠。

革囊南渡传诗句，摹写相思意象真。
九日黄花倾寿酒，几回青眼望归尘。
蚤为学问文章误，晚作东西南北人。
安得田园可温饱，长抛簪绂裹头巾。

阿熊去我时，秋暑削甘瓜。
离别日月除，莲房倒箭靫。
得书报平安，肥字如栖鸦。
汝才跃𬬻金，自必为镆铘。
穷年抱新书，挽条咀春葩。
弄笔不能休，屈宋欲作衙。
屈指推日星，许身上云霞。
安知九天关，虎豹守夜叉。
祝田操豚蹄，持狭所欲奢。
文章六经来，汗漫十牛车。
譬如观沧海，细大极龙虾。
古人以圣学，未肯废百家。
旧山木十围，斋堂绿阴遮。
红稻香盂饭，黄鸡厌食鲑。
摩挲垂腴腹，颇复读书耶。
念汝齿壮矣，无妇助烹茶。
父兄亦怜汝，须儿牧犬豭。
且伐千章木，赠行当马檛。
赢粮果后时，定随八月槎。
觉民在林中，丁丁闻兔罝。
奉身甚和友，干父办咄嗟。
台源吟松籁，先生岸巾纱。
留客醉风月，盘箸供柔嘉。
仍工朱丝弦，洗心拂奇邪。
孤臣发楚调，倾国怨胡笳。
把笔学周鼓，字形锥画沙。
诗书乃宿好，不为蓬生麻。
元明祖师禅，妙手发琵琶。
已无富贵心，鼓吹一池蛙。
天民服农圃，颇复秋敛赊。
下田督未耘，入岭按新畬。
悉力输王赋，至今困生涯。
知命叔山徒，炉香严佛花。
惟思苾刍园，脱冠著袈裟。
起家望两季，佩金蹋朝𫖇。
嘉鱼在南国，宗庙荐鲿鲨。
我为万夫长，朝论不齿牙。
刺头簿领中，蚤虱废搔爬。
世累已缠缚，官箴易疵瑕。
何时烟雨里，驱羊入金华。
遣奴迫王事，不暇学惊蛇。

江南江北木叶黄，五湖归雁天雨霜。
系船湓城秣高马，客丁结束女缝裳。
贡书登名彻未央，不比长卿薄游梁。
南山雾豹出文章，去取公卿易驱羊。
与君初无一日雅，倾盖许子如班扬。
囚拘官曹少相见，忽忽岁晚稼涤场。
一杯僚友喜多在，谢守不见空澄江。
澄江如练明橘柚，万峰相倚摩青苍。
暮堂醺醺客被酒，艳歌聒醉烛生光。
椎鼓发船星斗白，明日各在天一方。
寒鸦满枝二桥宅，樽前顾曲忆周郎。
鲈鱼斫脍蔗为浆，恨君不留谁与尝。
殿前春风君射策，汉庭诸公必动色。
故人若问黄初平，将作金华牧羊客。

倾怀相见开城府，取意闲谈没臼窠。
但取吏曹无狡兔，任呼舞女伐灵鼍。
屡中瓮面酒几圣，苦忆尊前人姓何。
愿得两公俱投报，不唯朱墨要渐摩。

至静在平气，至神惟顺心。
道非贵与贱，达者古犹今。
功名属廊庙，闲暇归山林。
畜鱼观群嬉，笼鸟听好音。
不如一邱壑，随愿得飞沉。
开门纳日月，呼客解缨簪。
诗书抚尘迹，歌舞送光阴。
妖娴倾国笑，丝竹感人深。
豁然开胸次，风至独披襟。
樊笼锁形质，物外有幽寻。

从学晚闻道，谋官无见功。
早衰观水鉴，内热愧邻邦。
比邻有宗侯，治剧乃雍容。
摩手抚鳏寡，藁砧磔强梁。
桃李与荆棘，称物施露霜。
政经甚缜密，私不蚍蜉通。
吏舍无请赇，家有侯在堂。
府符下盐策，县官劝和羹。
作民敏风雨，令先诸邑行。
我居万夫上，阘惰世无双。
此邑宅岩岩，里中颇秦风。
翁媪无恙时，出分如峰房。
一钱气不直，白梃及父兄。
簪笔怀三尺，揖我谓我臧。
向来豪杰吏，治之以牛羊。
我不忍敌民，教养如儿甥。
荆鸡伏鹄卵，久望羽翼成。
讼端汹汹来，谕去稍听从。
尚余租庸调，岁岁稽法程。
按图索家资，四壁达牖窗。
揜目鞭扑之，桁杨相推掁。
身欲免官去，驽马恋豆糠。
所以积廪盐，未使户得烹。
八月酾社酒，公私乐年登。
遣徒与会稽，而悉走荻篁。
吾惟不足遣，夙驾略我疆。
邑西軱戾地，是尝婴吾锋。
龈龁其强宗，彼乃可使令。
夙夜于远郊，草露沾帷裳。
入磴履虎尾，扪萝触虿芒。
借问夕何宿，烟边数峰横。
松竹不见天，蟠空作秋声。
谷鸟与溪濑，合弦琵琶筝。
税驾乱石间，岩寺鸣疏钟。
山农颇来服，见其父孙翁。
苦辞王赋迟，户户无积藏。
民病我亦病，呻吟达五更。
韵为诵书语，行歌类楚狂。
举鞭问嘉禾，秣马可及城。
惜哉忧城旦，不得对榻床。
洒笔付飞鸟，北风吹报章。
书回银钩壮，句与麝煤香。
浮蛆拨官醅，倾壶嫩鹅黄。
山气常蓊{勹盍}，此物可屡觞。
蓣药割紫藤，开笼喜手封。
味温颇宜人，芼以石饴姜。
举杯引药糜，咏诗对寒江。
寄声甚劳苦，相思秋月明。
我邑万户乡，其民资嚚凶。
欲割以寿公，使之承化光。
反以来寿我，中有吞舟鲸。
铜墨俱王命，职思慰孤惸。
何时赌一掷，烧烛咒明琼。

谁怜湖海士，白发夜窗檠。
风雨鸡不已，诗书眼尚明。
禅枝安宿鸟，僧粥吼华鲸。
但满五车读，行看一座倾。

我老倦多故，心期马少游。
愿为春眠蚕，吐丝自绸缪。
翩翩魏公子，阅世无全牛。
吹嘘鼓万物，领袖倾九流。
昨来怀白璧，往撼西诸侯。
中丞文武将，良非卫霍侔。
誓开河源地，画作禹贡州。
壮士捐躯死，鲸鲵尚吞舟。
客心无一寸，草食随百忧。
故人道旧语，末路非前筹。
重来滕王阁，枫叶江上秋。
章子饱径术，赋诗如曹刘。
太学得虚名，权势殊未尤。
祸机发无妄，对吏抵抢头。
遇逢椎鼓赦，帝泽万邦休。
章江三年拘，解装买莫愁。
丽姬泣又悔，生故难豫谋。
邂逅识面晚，困穷理相收。
夜语倒樽酒，参旌偃风旒。
两公但取醉，古今共高丘。

河清无人待，兰芳无人采。
山空露团团，葛蔓石磊磊。
世有倾国媒，一笑珠百琲。
往时祢处士，颠倒孔北海。

灵骨閟金鏁，梵宫超玉绳。
道人住香火，独先开浄行。
呼船久无人，月沉河汉倾。
虚舟不受怒，故在蓼滩横。

君不见悬车刘屯田，骑牛涧壑弄潺湲。
八十唇红眼点漆，金锺举酒不留残。
君不见征西徐尚书，为国捐躯矢石间。
龙章凤姿委秋草，天马长辞十二闲。
何如高阳郦生醉落魄，长揖辍洗惊龙颜。
丈夫当年倾意气，安用蚓食而蝎跧。
古人已作泉下土，风义可想犹班班。
郭侯忠信如古人，荐书飞名上九关。
诗书自可老斲轮，智略足以解连环。
铜章屈宰山水县，友声相求不我顽。
鹏翼垂天公直起，燕巢见社身思还。
文思舜禹开言路，即看承诏著豸冠。
尚趋手板事直指，少忍吏道之多艰。
黄花零落一尊酒，别有天地非人寰。

献笑果不情，貌亲初不爱。
谁言百年交，投分一倾盖。

月满不逾望，日中为之倾。
天地尚乃尔，万物能久盈。
明德忌晔晔，高才贵冥冥。
忽解扁舟去，怀哉张季鹰。

金城千里要人豪，理君乱丝须孟劳。
文星合在天东壁，清都紫微醉云璈。
荆溪居士傲轩冕，胸吞云梦如秋毫。
三品衣鱼人仰首，不见全牛可下刀。
秦川渭水森长戟，方壶蓬莱冠巨鳌。
万钉宝带雕狨席，献纳论思近赭袍。
连营貔虎湛如水，开尽西河拥节旄。
何时出入诸公间，淮湖阅船今二毛。
凿渠决策与天合，支祈窘束缩怒涛。
衣食京师看上计，陛下文武收英髦。
春风淮月动清鉴，白拂羽扇随轻舠。
下榻见贤倾礼数，后车载士回风骚。
斲鼻于郢，观鱼于濠。
小夫阅人盖多矣，几成季咸三见逃。

往逢醉许在长安，蛮溪大砚磨松烟。
忽呼绢素翻砚水，久不下笔或经年。
异时踏门闯白首，巾冠敧斜更索酒。
举杯意气欲翻盆，倒卧虚樽将八九。
醉拈枯笔墨淋浪，势若山崩不停手。
数尺江山万里遥，满堂风物冷萧萧。
山僧归寺童子后，渔伯欲渡行人招。
先君笑指溪上宅，鸬鹚白鹭如相识。
许生再拜谢不能，原是天机非笔力。
自言年少眼明时，手挥八幅锦江丝。
赠行卷送张京兆，心知李成是我师。
张公身逐铭旌去，流落不知今主谁。
大梁画肆阅水墨，我君槃礴忘揖客。
蛛丝煤尾意昏昏，几年风动人家壁。
雨雪涔涔满寺庭，四图冷落让丹青。
笑酬肆翁十万钱，卷付骑奴市尽倾。
王丞来观皆失席，指点如见初画日。
四时风物入句图，信知君家有摩诘。
我持此图二十年，眼前绿发皆华颠。
许生缩手入黄泉，众史弄笔摩青天。
君家枯松出老翟，风烟枯枝倚崩石。
蠹穿风物皆爱惜，不诬方将有人识。

雨余禽语催天晓，月上梨花放夜阑。
莫听游人待妍暖，十分倾酒对春寒。

平生绝少分甘处，身要从师万事忘。
霜雁叫群倾半枕，梦回兄弟彩衣行。

建德真乐国，万里渺中州。
除荡俗氛尽，心如九天秋。
满船载明月，乃可与同游。
平生期斯人，共挟风雅辀。
定知诗客来，夜虹贯斗牛。
执斧修月轮，炼石补天陬。
破的千古下，乃可泣曹刘。
危柱鸣哀筝，知音初见求。
成功在漏刻，尧舜去共吺。
收此文章戏，往作活国谋。
开纳倾万方，皇极运九畴。
闭奸有要道，新旧随才收。

倾败秦师琰与玄，矫情不顾驿书传。
持危又幸桓温死，太傅功名亦偶然。

仁祖康四海，本朝盛文章。
苏郎如虎豹，孤啸翰墨场。
风流映海岱，俊锋不可当。
学书窥法窟，当代见崔张。
银钩刻琬琰，虿尾回缣缃。
擢登群玉府，台阁自生光。
春风吹晓雨，禁直梦沧浪。
人声市朝远，帘影花光凉。
秋河湔笔研，怨句挟风霜。
不甘老天禄，试欲叫未央。
小臣胆如斗，侏儒俸一囊。
请提师十万，奉辞问犬羊。
归鞍饮月支，伏背笞中行。
人事多乖迕，南迁浮夜航。
此时调玉烛，日行中道黄。
柄臣似牛李，倾夺谋未臧。
鲁酒围邯郸，老龟祸枯桑。
兼官百郡邸，报赛用岁常。
招延青云士，共醉椒糈觞。
俗客避白眼，傲歌舞红裳。
谤书动宸极，牢户系桁杨。
一网收冠盖，九原人走藏。
庖丁提刀立，满志无四旁。
论罪等饕餮，囚衣御方良。
姑苏麋鹿畽，风月在书堂。
永无湔祓期，山鬼共幽篁。
万户封侯骨，今成狐兔冈。
迩来四十年，我亦校书郎。
雄文终脍炙，妙墨见垣墙。
高山仰豪气，峥嵘乃不亡。
张侯开诗卷，词意尚轩昂。
草书十纸余，雨漏古屋廊。
诚知千里马，不服万乘箱。
遂令驾鼓车，此岂用其长。
事往飞鸟过，九原色莽苍。
敢告大钧手，才难幸扶将。

往岁涂宫暗碧纱，倾城出祖路人嗟。
松柟峰下迁华寝，雪月光中咽晓笳。
有子今为二千石，同州才数两三家。
儿孙满地厥衣举，不见归时桃李华。

大鶵衔枚来作亭，小鶵衔实来种花。
两鶵反哺声查查，慈乌发白尔成家。
梅梁丹青射寒日，梅英飞雪点亲发。
二鶵同味如春酒，寿亲一笑宜长久。
金玉满堂空尔为，有亲举酒世上稀。
生育劬劳安可报，折梅倾酒著斑衣。

初更月蚀缺半璧，三更北风雪平屋。
夜寒置酒送归客，长歌燕雁灯前落。
故园无书已十月，目极千里云水隔。
客方有行乃未已，归且经予江上宅。
比邻诸老应相问，为道于今不如昔。
新知翻手覆手闲，故人江南与江北。
有时日高天气清，炙背南轩把书策。
可怜斯人巧言语，今已埋没黄土陌。
乃知生前倾意气，不用身后书竹帛。
往在江南最少年，万事过眼如鸟翼。
夜行南山看射虎，失脚坠入崖底黑。
却攀荆棘上平田，何曾悔念身可惜。
辞家上马不反顾，谈笑据鞍似无敌。
迩来多病足忧虞，平地进寸退数尺。
意气索然成老翁，所有鬓发犹未白。
闲居为妇执薪爨，宿处野人争卧席。
昔壮今衰殆不如，吾恐未必不为福。
寄声诸老善自爱，客行努力更强食。
门前种柳今几长，戒儿勿令打㶉𫛶。
春晚归来踯躅间，为公置酒临江阁。

气清语不凡，郭与陈季优。
季子有美质，明月悬高秋。
词谈贯百家，炙毂出膏油。
放声寄大块，肆情无去留。
方圆付自尔，规矩为疮疣。
当其说荒唐，众口莫能咻。
书案鼠篆尘，衔蔬满床头。
居不省家舍，那问犬马牛。
吾尝观圣人，与世为献酬。
道通众人行，智欲万物周。
微言观季子，颇亦有意不。
季子捧腹笑，吾岂搢绅囚。
我将乘扶摇，南与大鹏游。
相羊九万里，厌则下沧洲。
黄子失所答，如耕不能耰。
井蛙延海鳖，乐事擅一邱。
束牲盟伯夷，固自取揶揄。
无心以触物，爱子如虚舟。
维楫苟不存，倾覆当谁尤。
尚思济来者，非但自为谋。

渡江羁宦襄江北，红尘染尽春衫色。
春畬辍耕草苒苒，瘦妻病余废组织。
官仓得粟何常饱，清夜饥肠吟唧唧。
西风吹梦到故乡，千里关山云水白。
可怜夺却田园乐，何异万金输一掷。
乱辙曾无长者车，经年不造先生席。
张侯少年二陈俊，倾盖能如旧相识。
凉秋夏日数来过，要与六经生羽翼。
贫家虽无樽酒懽，小径曾鉏待三益。
剧谈莫问井阑干，坐须山月吐半璧。

沈埋寒泉骨，成器世乃重。
贤于曲肱乐，辗转不倾动。
六月尘埃闲，头为涔涔痛。
一卧洗烦劳，华胥直通梦。

钱君佳少年，濯濯春月柳。
开谈屡逼人，落笔若挥帚。
凫雁菰蒲中，英材颇时有。
同声倾夙期，异姓接婚友。
冷官国北门，会面始八九。
时时过薄饭，卯坐常至酉。
今日得休沐，方醺步兵酒。
闻子车马南，欲饯辄掣肘。
温风媚行色，绿浄无尘垢。
鱼轩迎少妇，能献二亲寿。
到家春已融，柔条可结纽。
蔆藻蔓平湖，钓船先入手。
南雁正北来，蚤寄诗千首。

廉蔺向千载，凛凛若生者。
曹李虽无恙，如沈九泉下。
短长略百年，共是过隙马。
事来磨其锋，意气要倾泻。
风云灭须臾，草木但春夏。
唯此一物灵，不可藉外假。
誉髦天下才，西伯本心化。
君无诮斯文，可以观大雅。

邺王台边春一空，但有雪飞杨柳风。
我从南阳解归橐，重帘复幕坐学宫。
酒材苦责公酿薄，欲经醉乡无路通。
奈何当此意绪恶，僚友决去如飞鸿。
朱侯官居邺城下，不脱辔衔秣征马。
绿槐阴阴门对街，唯我知君少闲暇。
新从天上拜书回，去效割鸡宋之野。
宋城万家有和气，明府岂弟心倾写。
愧君乞言极忠厚，安得琼瑶赠盈把。
古来为县有盛名，不过垦田归桑柘。
欲苏浊水頳尾鱼，舞文吏胥无假借。
朝廷本意在治安，外论不然可惊唶。
岂如规摹跨三代，首听官师困鳏寡。
簿书期会可半功，区别枉直教刑中。
杜光作刑至载割，及民无辜受笞骂。
权衡此心坐堂奥，草木遂生虫蚁化。
朱侯明日君定行，行李触热时已夏。
我官雀鼠盗太仓，欲去犹须毕婚嫁。
几时可上君政成，即买扁舟极东下。

王郎婚友平生期，学问文章过吾党。
一见悬知白璧奇，三年未负青云赏。
苏秦六印自多金，陶朱再相宜藏镪。
贫贱相知乃为贵，功名所在何须枉。
邺王城下倒清樽，子云书中羃蛛网。
樽前惜别语万千，门外催发人三两。
自从相见开青眼，无处会面如天上。
倾壶倒榼驻车马，岂但呼灯照罂瓬。
平生相从忘岁月，手足割裂诚迷惘。
譬如旁人看疥癞，未易能去肤发痒。
但愿自思恩爱闲，勿以眼前剧愁想。

芰荷采尽荇田田，湖光价当酒十千。
主人邀客殊未来，西风枕簟废书眠。
睡罢书窗翻墨汁，龙蛇起陆云雨湿。
晚筵红袖劝倾杯，公荣坐远酌不及。
章台柳色未知秋，折与行人鞭紫骝。
金城手种亦如此，今日摇落令人愁。
双飞鸳鸯一朝只，舂鉏欲匹畏白鸥。
风标公子诚自多，波浄月明如鹍何。

温风撩人随处去，欲如膻羊蚁旋慕。
落英马前高下飞，牵挽忽与樽酒遇。
令行如水万夫长，倾盖不减平生故。
素衣成缁面黧黑，笑说尘沙工点污。
王事贤劳尚有诗，自卷溪藤染霜兔。
桃李清阴坐未移，走送雄篇疲健步。
张侯先不露文章，十年深深豹藏雾。
欻来听讼小棠阴，千里鸣弦舞韶濩。
我名最落诸人后，顿使漂山由众喣。
伐木丁丁愧友声，食苹呦呦怀野聚。
谷阳旧垒一片春，勤我引领西南傃。
遥知红紫能乱眼，锦衾作梦高唐赋。
简书留句四十里，梦魂明月识归路。
公才富比沧海宫，明珠珊瑚凡几库。
惠连冢上麦纤纤，喜公犹得春草句。
明朝折柳作马棰，想见杯盘咄嗟具。
风光暂来不供玩，大似横塘过飞鹜。
瓮面浮蛆暖更多，气味烦公卒调护。
树头树底劝提壶，南冈北冈教脱袴。
春衣可著惬醉眠，急觞催传莫论数。

扶亭大夫伯淳父，平生执鞭所欣慕。
蚤年学问多东南，形阻江山想神遇。
阮籍台边有一人，爱叹非为婚姻故。
民言令君明且清，玉壶寒冰不受污。
我从王事驱传马，落日东走骇麏兔。
问知邻境欲过之，简书有程严寸步。
胸怀作恶无处说，天气昏昏月含雾。
故人如从空中落，逼耳好鸟鸣韶濩。
野桃窈窕风剪拂，官柳低昂春燠昫。
政由人好景亦好，烧烛续书笑言聚。
同怀两贤孤此乐，无物可写心倾傃。
邓侯诗成锦绣段，浣花屑玉邀我赋。
今年病起疏酒杯，醉乡荆棘归无路。
诗穷浄欲四壁立，奈何可当杜武库。
不似灞桥风雪中，半臂骑馿得佳句。
济时之才吾岂敢，樗栎初无廊庙具。
上车不落强颜耳，伏食官仓等鸡鹜。
只欲苦留公把酒，都畿千里勤督护。
及得归时谷雨余，已剪轻衣换袍袴。
春色衰从一片飞，况迺纷纷不知数。

江南江北春水长，中有一人遥相望。
字曰金兰服众芳，妙歌扬声倾满堂。
满堂动色不入耳，四海知音能有几。
惟予与汝交莫逆，心期那闲千万里。
欲凭绿水之双鱼，为寄腹中之素书。
溪回屿转恐失路，夜半不眠起踌躇。

当时高蹈翰墨场，江南李氏洛下杨。
二人殁后数来者，西台唯有尚书郎。
篆科草圣凡几家，奄有汉魏跨两唐。
纸摹石镂见仿佛，曾未得似君家藏。
侧厘数幅冰不及，字体欹倾墨犹湿。
明窗棐几开卷看，坐客失床皆起立。
新春一声雷未闻，何得龙蛇已惊蛰。
仲将伯英无后尘，迩来此公下笔亲。
使之早出见李卫，不独右军能逼人。
枯林栖鸦满僧院，秀句争传两京遍。
文工墨妙九原荒，伊洛气象今凄凉。
夜光入手爱不得，还君复入古锦囊。
此后临池无笔法，时时梦到君书堂。

官蛙无时休，不知忧复乐。
夕晖半规黄，冉冉纳暮壑。
鸟栖松陨花，风下竹解箨。
南箕与北斗，磊磊贯缨络。
怀我邻邦友，贤义本不薄。
箕斗常相望，江含雾冥漠。
忽烹双鲤鱼，中有初夏作。
诗词清照眼，明月丽珠箔。
闲出句崛奇，芙蕖依绿蒻。
雄辨简色空，韩卢逐东郭。
终篇谈不二，自脱世缠缚。
此道久陆沉，喜公勤博约。
盈笼惠石芝，乌皮剥猿玃。
野人烹嘉蔬，回首葵苋恶。
劝盐殊未工，追呼联纆索。
闻君欲课最，岂有不龟药。
我民六万户，过半客栖泊。
棘端可沐猴，且愿观其削。
官符昼夜下，朝播责暮获。
射利者谁其，登陇弯繁弱。
昨闻数邦贡，曲礼赋三错。
恭惟廊庙上，献纳及新瘼。
绣衣城南来，免冠谢公怍。
归乘下泽车，绝意麒麟阁。
田园蒙帝力，仰以万寿酢。
公材横太阿，越砥敛霜锷。
智囊无遗漏，胆量包空廓。
行当治状闻，雄飞上碧落。
我材甚不长，有地愧槃礴。
平陆非距心，滕薛困公绰。
看人取卿相，妄意亦馋嚼。
终不作湘累，憔悴吟杜若。
一心思倾写，何时叩扃钥。

吾闻李元中，学为古人青出蓝。
眉目之闲如太华，一段翠气连终南。
我欲从之路阻长，朱颜日夜惊波往。
苍梧玉琯生蛛网，老翁忘味倾心赏。
眼前记一不识十，谷中白驹閟音响。
灊山南闲卧青牛，万壑松声不得游。
愿君为阿阁之紫凤，莫作江湖之白鸥。

晁氏出西鄂，世家多艺文。
文庄和鼎实，尚书亦大门。
简编自襁褓，簪笏到仍昆。
向来映轩冕，颇据要路津。
恩勤均骨肉，四海一尧民。
无咎晚相见，实惟诸晁孙。
智囊似内史，笔力窥漆园。
词林少根蒂，斯人今绝伦。
我为折腰吏，绿绮网蛛尘。
倾心得僚友，燕及脊令原。
嘉肴味同和，弦诵声相闻。
如人逃空虚，见似已解颜。
何况金石交，迺其骨肉亲。
二年吟枫叶，忘我木索勤。
行行不忍别，共醉古柳根。
樽前犹讲学，夏夜众星繁。
念当侍白发，甘旨共兰荪。
帆樯洒风雨，浪波出蛟鼋。
持亲慎行李，强学加饭飧。
革囊走官邮，寄书远相存。
阿四去大农，六典与讨论。
君到辇毂下，为问平生言。
傥登邺王台，多话归参军。

人围庙垣重，鼓作宫漏晓。
晨门传放钥，坌入荒庭秒。
初如求木猿，稍若安巢鸟。
黄𬬻答拜辱，月淡秋天杳。
发题疏疑经，按剑或惊矫。
官曹严坐起，迾卒禁纷扰。
儇趋蚁争邱，痴坐鹭窥沼。
江淮有名翚，专场或孤鷕。
袖手深槃礴，乞灵颇澴绕。
稚旄半父子，相面多中表。
鸿将雁行□，牛舐快犊小。
墨泓黦寒云，笔尾撼丛筿。
雕虫寄鼻咏，攘略倾耳剽。
剖蚌得珠难，扬沙见金少。
遗形欹冠屦，忘味弃昫𪎊。
虽挥鲁阳戈，余勇事未了。
喧哄遂一空，星河明木杪。

佛子禅心若苇林，此门无古亦无今。
庭前柏树祖师意，竿上风幡仁者心。
草木同霑甘露味，人天倾听海潮音。
胡床默坐不须说，拨尽寒灰劫数深。

白鹤去寻王子晋，真龙得慕沈诸梁。
千年往事如飞鸟，一日倾愁对夕阳。
遗老能名唐郡邑，断碑犹是晋文章。
浮云不作苞桑计，只有荒山意绪长。

桐植客亭欣款曲，歌倾家酿勿徘徊。
百年中半夜分去，一岁无多春𫏐来。
落日园林须秉烛，能言桃李听传杯。
红疏绿暗明朝是，公事相过得几回。

鼓盆庄叟赋情浓，天遣霜华慰此公。
想见尚能迷蝶梦，移栽闻说自蚕丛。
酒倾玉盏垂莲尽，鲙簇金盘下箸空。
秉烛栏边连夜饮，全藤折与卖花翁。

行云行雨迷三峡，归凤求凰振九苞。
月白花红倾酒满，不将春色等闲抛。

雨余花色倍鲜明，最是春深多晚晴。
美酒壮人如敌国，千金一笑买倾城。

贞观规摹诚远大，开元宗社半存亡。
才闻冠盖游西蜀，又见干戈暗洛阳。
哲妇乘时倾嫡后，大阍当国定储皇。
伤心不忍前朝事，愿作元龟献未央。

杏村桃坞春三月，少有人家不出游。
一顾虽无倾国色，千金肯为使君留。

肉食倾人如出凡，藜羹赋我是朝三。
晓来不倦听衙鼓，云里卷帘山正南。

平生刘宗正，闻有湖海气。
黄石与兵书，雷震锁胸次。
跨马开武溪，韔弓作文吏。
守祧仁九族，瑑玉诏万世。
去乘御史骢，权贵敛手避。
时时侵谏草，颇用文章戏。
风人托草木，骚客拾兰蕙。
倾怀谢僚友，句法何壮丽。
诸公游蓬壶，贱子滥末至。
风流余翰墨，想见经行地。
乌啼霜台柏，岑绝不可诣。
峨峨触邪冠，此中有余事。
医国妙药石，立朝极泾渭。
余子蠹青简，走亦行幞被。

王墙东之美酒，得妙用于六物。
三危露以为味，荔支绿以为色。
哀白头而投裔，每倾家以继酌。
忘螭鬽之躨触，见醉乡之城郭。
扬大夫之拓落，陶征君之寂寞。
惜此士之殊时，常生尘于尊勺。

清扬巧笑倾人城，骄气矜色增我慢。
无始时来生死趣，八万苦业所依止。
皮肤落尽露拴索，一切虚诳法现前。
不见全牛可下刀，无垢光明本三昧。

营丘之下，有宅有田。
梨枣兮觞豆，耘耔兮为年。
鸡栖埘兮羊豕在牧，课儿子兮蓺松菊。
炙背兮墙东，梦覆舟兮涛且风。
洋之回兮可以驾，孙甥扶舆兮父老同社。
洋之水兮可以舟入，鸥鸟兮与之游。
一世兮蜉蚁，桑榆兮慭可收。
从此休兮，公谁黄发之休。
伟长松兮卧龙蛇，阅千岁兮不改其柯。
震雷不惊兮，谁欲休之以蜩蛭。
下有锦石兮可用杯勺，云月供帐兮万籁奏乐。
石子磊磊兮涧谷纵横，春月桃李兮士女倾城。
时雨霖兮忽若海潦收，无事兮我以观万物之情。
儿时所蓺兮桃李纤纤，随世风波兮吹而北南。
昔去兮拱把，今归兮与天参。
与古人兮合契，树如此兮我何以堪。
鸿雁嗸兮或在洲渚，有心于粒兮弋者所取。
飞冥冥兮渺万里而绝，去薮泽之罗者兮官予落羽。

柴门扃兮，牛羊下来其已久。
四壁立兮，蛩螀太息不可听。
夜冉冉兮斗魁委柄若授人，天寥寥兮河汉风浪西南倾。
山川悠远兮，谁独不共此明月。
维德人不见兮，采薇蕨于江之南。
风露寒兮，薇蕨既老而苦涩。
江道险难兮，不知先生之何食。
往予窥道而见兮，俯甘井以解渴。
天地施我生兮，先生厚我德。
水波无津兮，既拯我舟杭。
路微径绝兮，又翦我荆棘。
秉道要而置对兮，一与而九夺。
曾不更刀兮，破肯綮于胸中。
湛湛兮如长江之吐月，霏霏兮若旋盘之落屑。
会鉏铻于一堂兮，曾不侮予以色辞。
星翻翻其争光兮，观北斗之运四时。
维回首之日浅兮，又穿鼻而伏皂。
乘流下兮，忽不自识其阙遗。
悲去日之既往兮，爱是日之方来。
有玉于橐兮，师以为王所之□□□□不谟献之，维令之莫予琢之。
起望天极南兮，□□□□予马。
恐蓍龟之远兮，入鲍肆不知其化。
子歌犁□□余心兮，为而三叹其一和。
微子之昌言兮，殆莫振余过。
已矣乎，芳兰无泽兮岁遒，众芳歇兮曷予佩之求。
绝万里兮吾以子牛，横大川兮吾以子舟。
窃悲吾子之多暇日兮，愁嗟黄落如郢客之见秋。

毁璧兮陨珠，执手者兮问过。
爱憎兮万世一轨，居物之忌兮，固常以好为祸。
羞桃肴兮饭汝，有席兮不嫔汝坐。
归来兮逍遥，采云英兮御饿。
淑善兮清明，阳春兮玉冰。
畸于世兮天脱其撄，爱骨人兮冥冥。
弃汝阳侯兮遇汝曾不如生，未危可以去兮殆而其雏婴，众雏羽翼兮故巢倾。
归来兮逍遥，西山浪波何时平。
山涔涔兮猿鹤同舍，瀑垂天兮雷霆在下。
云月为昼兮风雨为夜，得意山川兮不可绘画。
寂寥无朋兮去道如咫，彼生坎兮可谢。
归来兮逍遥，增胶兮不聊此暇。

攻许愁城终不开，青州从事斩关来。
唤得巫山强项令，插花倾酒对阳台。

渭城杨柳已青青，强住行人听渭城。
不问使车归路远，且从樽酒满杯倾。
相逢洮塞休兵后，此去秦州照眼明。
若立螭头借前箸，且教充国事春耕。

先生晦迹谷水东，志趣不与晋贤同。
遥听鹤唳笑二陆，巢倾穴碎非为工。
浩然养素远声利，脱去羁束离樊笼。
醉隠亭中三十载，桃红李白摇春风。
感时啸咏聊自适，谁知富贵为穷通。
羡君高操超流俗，直疑变姓称朱公。

百年日月马上过，赢得闲中可理生。
绛阙清都非渺漠，寸田尺宅得经营。
默存长使三宫在，急守须防五岳倾。
他日功成定仙去，愿随风驭到蓬瀛。

大螾身尺余，辉彩盈首尾。
小虫未知名，长不过半指。
相遭篱畔草，错愕杂忧喜。
孤征有令凶，忿鬭莫我止。
交攻久腾突，反复召倾毁。
螾跳欲忘生，虫怒乃抵死。
奔冲彻心腹，劫捷沸唇觜。
方磨雨痕沙，又堕足迹水。
肥无敏才智，短有毒牙齿。
吾豪且深侵，彼困漫决起。
壮躯俄奄奄，恨血稍泚泚。
虫休遂驰归，少顷复临{舌也}。
安详衔螾鼻，拖攃绕篱阯。
却纳幽穴中，其将食之矣。
人间有胜负，不在校形体。
楼兰虽雄王，命尽傅介子。
新家巨无霸，一战亦为鬼。
苟惟性资悍，端可制魁伟。
君看小虫威，何独畏封豕。

爱酒不日醉，多为病相妨。
饥虚或伤脾，饮过亦腐肠。
略困尚举白，既颓方卧床。
沈迷剧淹旬，得疾岂可禳。
呕泄憎膳食，乖慵岂冠裳。
愁醒甫旦朝，衰苶还慨慷。
已复念倾倒，咨呼问瓶缸。
妻儿恶吾贫，诫我以死亡。
载读伯伦传，懦{中/衣}更强梁。
与其忧百年，孰若夭醉乡。
家酿苦屡竭，市沽乏钱囊。
进歌五柳陶，聊美天禄扬。
幸近豫亭叟，其人固同方。
有田百顷肥，秫稌岁益仓。
怜我数寂寞，招邀共深觞。
醒往酩酊归，不悟日月长。
有或致酬酢，肴蔬杂矜张。
叟来坐酣酣，肯问味恶良。
我蹇嗜坟史，叟豪乐笙簧。
相殊不相关，对酌即两忘。
如此粗适矣，谁犹辨低昂。
宁须卖菜{亻庸}，岂俟白面郎。
今日又得酒，忍为独沽尝。
泔鱼取芳鲜，煮狗到烂香。
及我未病困，{奭斗}斟足相当。
亟来勿踟蹰，午影上北廊。

凌云山下村，逆旅路旁宅。
南征为吾归，寄卧偶一夕。
无人伴幽语，孤咏到平昔。
瞻怀此山人，曾是同砚席。
萧萧古破屋，文字堆四壁。
青灯照题评，皎月论肝膈。
为诗有盈卷，饮酒无剩滴。
携筇绕平坡，班草尚遥碧。
栽松此山上，共看遍冈脊。
要约过人长，俱来荫芳色。
羁踪忽分袂，不啻十载隔。
世故日纷纭，旧游空想忆。
今来此山下，松老似百尺。
欲访松主人，其车已他适。
徘徊重咨叹，辗转对窗隙。
晨鸡一何慵，倾听久不得。
春风吹残月，半夜屋角白。
难眠却求衣，起望河汉仄。
寄声岩扃去，华发勿强摘。
善醉真良图，高谈尽痴策。
云泉与朝市，处处堪偃息。
桑榆景可量，名利不足识。
无因接清话，趁晓拊征轭。
已度滕家桥，回头更凄恻。

仕则慕贵显，贫仍忧子孙。
阳穷诈恬淡，此道久满门。
嗟乎郎中心，违众辄十分。
登科未弱冠，白首两朱轓。
笑谈倾一坐，绝口势利言。
遥闻朱顿流，索水洗耳根。
服不至布絮，食不辞羔豚。
自然清白行，皎皎不可昏。
杳杳浚郊县，萧萧柏林原。
节士今已矣，谁表三尺坟。

一廛徒自受，想象圣人甿。
二耜惭沮溺，疲羸不善耕。
三时徒饱食，何力助戎兵。
四部虽该涉，心非太学生。
五噫聊慷慨，那复慕光荣。
六逸如堪继，相邀且倒倾。
七弦休抚弄，里耳悦铿轰。
八杀宾宜惧，过门岂敢迎。
九年储莫望，吟醉但忘情。
十室论忠信，吾穷或有名。

调笑背南关，虚徐梦榛梗。
稍穷田上路，一蓦云间岭。
身高气渐逸，步疾神方骋。
倾盖叹红尘，满身松桧影。

仙山古秀拔，百里见遭匝。
楼殿出其中，鼓钟日镗鞳。
{口肴}{口肴}云间鹤，下取芝菌噆。
道人锄药归，月色满畚锸。
夜眠依松槛，清思逼睡榻。
起咏步虚声，倾觞煮蔬甲。
事有属外念，寄之以评商。
何由使我心，浩浩上羲皇。

难交困新知，触事得晚悔。
人方趋势富，我独居老大。
悠悠强衰颜，耿耿堕末界。
岂无相于迹，襟腑殊恶爱。
羞同复多嫌，乐与翻自坏。
谭高递互笑，饮勇周旋怪。
嘉荣徒染濡，程孔肯倾盖。
闭门当止矣，非敢事闲退。

园公嗜欲浅，所好杯中物。
有田在荒村，半以种糯秫。
居然成酝酿，不复畏法律。
客至启柴扉，甆瓯等闲出。
春蔬间菘韭，秋果杂梨栗。
取次得宽怀，何曾计余日。
山栖经五载，此兴殊不失。
独有醒觉时，追伤往年屈。
羁游住破屋，愁寂靠{钅屈}𫓰。
仰望步兵厨，优如上公秩。
无钱输榷吏，穷素又畏咄。
太息苏源明，仁襟信奇倔。
低徊怜郑老，长使醉兀兀。
发我感古人，何缘希仿佛。
粤从归村后，夙恨亿万毕。
耕稼虽自劳，醺酣不他乞。
亲朋或知我，问讯俱委悉。
亦有赠助恩，无非佳纸笔。
邻家世耝耰，窃笑事儒术。
故故送樽壶，端为鹞欺鹘。
披襟忍辞拒，对案倾倒讫。
特是今叚乖，遭承极纡郁。
遥遥海南尉，悯我卧蓬荜。
寄以累幅书，封题附邮驿。
殷勤屡存赐，颇以照萧瑟。
乃惠双井茶，云腴品居一。
人间有馈遗，宜用彼所必。
牙栉奉戎王，鸮鸱取侮忽。
藜羹予饿士，荷德到身没。
惊嗟石上英，于我系搪突。
回思西山阁，其主异俗匹。
喜醉复喜醒，其胸抵溟渤。
今当议移献，不更嫌草率。
再拜写私诚，庶几无废茀。
银锅焚蟹眼，金匕搅云骨。
陆叟片无三，卢翁碗论七。
能希击节赏，且勉按剑叱。
纵被睡魔嗔，吾豪不应恤。

蔡翁高古士，终始素践清。
晓然不欺心，可抵日月明。
二十弄赋笔，周流教诸生。
四十背辞场，归来闭柴荆。
长子力近利，旨甘足谋营。
次男治诗书，庭户弦歌声。
居止在城邑，身如隠林坰。
旧交势富门，十载不一登。
稼穑有凶稔，翁无田可耕。
闾阎多是非，翁耳不为倾。
萧条一亩宅，裕若据八纮。
书囊配酒樽，此外毫发轻。
晚醉有瘿枕，朝饥有藜羹。
未知穷与通，何者当达情。
维彼九章衮，煖外未觉荣。
维彼八味珍，饱来无足矜。
妻子亦垂白，息孙初习行。
讙愉同百年，世患安得撄。
嗟我稍濩落，晚能慕幽贞。
何由似吾翁，坦坦寄余龄。

寄声西山阁，知我新近否。
病嗽辄弥旬，无钱雇医叟。
夫何稍除去，乃自得醇酒。
美味既沾肠，清甘更悦口。
适从耕垄上，杯盏不在手。
坎坎遂连传，諠如击盆缶。
清秋田舍事，秫糯或稀有。
倾渴圣贤心，囊空欲狂走。
思君彩衣次，与我异好丑。
病少官壶多，何因到衰朽。
古人说天道，高下常更受。
此语傥可征，丰荒竟谁久。

秋色今又动，凄然悟衰残。
筠床读书轩，一卧八九叹。
少壮非所惜，尘劳苦间关。
端为智虑倾，得此悄悄颜。
筋骨众疾劫，肺肝百忧攒。
还当节律迁，刺促惊痟酸。
夜眠却明烛，晓脾拒坚餐。
从文未终篇，腰脊益痹顽。
太息造物宰，劳余岂其偏。
宁分无穷悲，直窘有限年。
想彼向荣木，萧森望云端。
虽无瘿蠹亏，久竟归朽干。
万化有尽极，一身何足安。
方当委顺之，不必专愦烦。
起坐仰星斗，环行绕檐栏。
西风穿我怀，肃若临矛干。
世故属无谓，悠悠谅何言。
唯应就枕时，旷荡如山樊。

莫爱倾城名，名高祸将作。
莫嫁多才郎，才多情义薄。
君不见季伦不保绿珠命，长卿终负文君托。
岂如延陵庑下赁舂人，无色无才贫且乐。

关关春树鶑，晨哢不知久。
似欣融和景，乐得飞鸣友。
可怜天性喜朋类，肯念同群杂誉咎。
年年日暖风暄时，园林无处无芳菲。
高翔俛啄足自适，焉用戚促勤追随。
君不见花间柳下纷纭后，擘弹挥丸少年手。
蒙笼枝上惊急来，不及咿嘤已分首。
世间利害难预期，鲜少德义多奸欺。
雁奴伤损雉媒饱，侪辈岂不交倾危。
古人恶热曾吹虀，莫近王丹墓畔啼。

长沙进士何襟灵，辞源浩瀚如翻倾。
十五年间聚文藁，得三千纸封为茔。
自怜意气颇足惜，题作文冢仍镵铭。
富哉言章有如此，恨不尽见空传名。
吾闻人文乃儒效，用之佐治王化成。
五帝三王实推济，孔孟忧世存书经。
真儒不作世已异，文士所说非所行。
趋时治己两不振，奋笔多是图生荣。
唐文旧录二万卷，于今大半归漂零。
昌黎河东幸存显，自外寸片谁与称。
故知辞藻贵遭遇，身后纸札皆劳形。
当年不用更埋聚，伤嗟此似秦儒坑。

衰来病众难推荡，日觉筋骸非壮长。
百亩锄耘致苦辛，万端应接皆牵强。
稀曾起处钟漏尽，多是归时星月朗。
满腹经纶一意闲，垦田头绪重新讲。
偶逢过客语文字，突兀破坏如梦想。
太息诸书不救饥，几曾货利微能仿。
故人怜我晚愁瘁，委曲相宽三复两。
卒岁尝分蔽骭衣，方春又赠扶身杖。
修飂一竹信瑰特，知自何山精产养。
数节包絣鹤胫连，碎花黝纠彪皮爽。
提携宛胜冰玉滑，顿卓便同金石响。
野老生看每问名，耕儿熟见仍私奖。
未谙黄钺端许制，久惯青藜饶俗状。
灵寿杖坚负曳劳，朱藤饰伪功程枉。
何如得此清峭干，本与雪霜争气象。
旧谷遗根未陆沉，末年遇主成真赏。
已将蜡屐作游伴，更共文簦为静党。
测渡无忧石涧淹，助跳肯畏泥坑广。
时修疆畎便指画，自牧鸡豚谁放荡。
差可攓蓬讯髑髅，岂徒辟野披榛莽。
倾危屡济功转积，安稳利征吾滥享。
辄莫飞飞向葛陂，要当受侮敲原壤。
古人五十徇乡礼，我为困穷聊早上。
画戟彤弓且勿思，苍颜荷筿西村丈。

茂林修竹旧时乡，争得安闲两鬓苍。
长忆樵渔有山涧，岂论勋业到旗常。
儿童好在今初见，故旧寻来半已亡。
此意不堪频念虑，便倾襟抱付深觞。

二年来作旅行人，节物相逢但感情。
彭蠡湖边看竞渡，𪭢阳山畔过清明。
游神杳默皆愁意，倾耳寻常得恨声。
若有桑麻三亩地，肯将高迹学蓬萍。

追送城东但立谈，当时惜别恨騑骖。
一封消息难频到，千里倾思只坐谙。
知有才谋当奋发，岂于州县却悲惭。
为文尚喜多余暇，寄我新诗似渭南。

解于忙处用闲情，绝口多财与美名。
剥啄至门方就枕，毕逋归树却催耕。
烧香事佛人俱佞，曳屣歌诗我亦清。
笋蕨又芳春酒冽，相思何计可同倾。

看尽新词听尽声，未能高和耳徒倾。
聋身纵作岐山老，争得闻他彩凤鸣。

留滞周南事可嗟，东风三度见梅花。
岩廊未引经纶手，山国频听早晚衙。
酒为忧民倾日月，诗从思退写烟霞。
宾筹更有林中士，谁及船斋太守家。

主人第一河南守，之子无双江夏才。
会见吹嘘上云汉，可能憔悴隠蒿莱。
风骚寓兴垂金薤，翰墨传家富玉杯。
倾盖相知胜白首，扁舟临别重徘徊。

二阁从容访古今，诸儒葵藿但倾心。
君臣相对疑宾客，谁识昭陵用意深。

作官在闲地，而我不得闲。
有怀南阳书，三载愿未还。
驾言觐中郎，踊跃心桓桓。
软言慰孤寂，芳樽洁晨餐。
词妙编简动，理惬心意安。
期为高人知，匪效男女欢。
珍怪渐倾写，宝墨来三韩。
内愧无衣裾，腼面依门阑。
元匪白眉者，谬作青眼看。
古书罗异代，千百犹未殚。
如何二王迹，到今纸墨完。
若获摩尼珠，寘在承露盘。
开缄龙蛇踊，偃蹇风涛宽。
熟视已收卷，爱惜还重观。
笔意不可尽，始知学书难。
永惭出纳卑，敢近华省观。
珍重难再觌，出门犹据鞍。

朝行古冢东，暮行古冢西。
冢中古人骨已朽，冢外游子今何之。
朝食古道南，暮食古道北。
道傍古迹不可见，道上行人常役役。
古人居今人必爱，今有古人人不识。
面前和好儿女颜，背后往往张弓射。
拂衣归去非不会，无宅无田归未得。
长靴短笏随众人，敛首低颜为俗客。
深居晏坐尚恐喧，平路缓行犹恐蹶。
口中有声未尝吐，咽入喉咙化为血。
君不见谷口郑子真，又不见蜀中扬子云。
子真老死耕岩石，子云嗜酒惟醺醺。
丈夫穷达皆有命，万事得失非由人。
街头沽贩味虽薄，犹可赊来倾入唇。

遍覆仁无外，尊居道可名。
就尧方日出，过杞忽天倾。
海阔金凫下，宫开玉鏁鸣。
早知龙竟去，铸鼎不须成。

借问杨夫子，还家洛浦春。
两为黄绶吏，双健白头亲。
乌帽斜欹面，斑衣稳称身。
鹊灵方报喜，龟梦久方神。
高卧今贤相，居闲旧老臣。
上堂从隠几，侍坐好书绅。
存没空怀感，交游素耐贫。
先生坟上泪，御史甑中尘。
嵩顶饶穿屐，伊流惯幅巾。
直弦歌太尉，曲学笑平津。
自滞心元懒，偷闲味却真。
折腰陶靖节，散发屈灵均。
王屋风鸣籁，龙门月漾银。
白芽烹涧水，绿笋当江莼。
折鹿诸儒喜，骑馿大尹嗔。
赠人袍已弊，赊酒券常新。
小子元疏放，忘归任屈伸。
马肝嗟屡食，犬吠脱无因。
文史惭方朔，形骸谢伯伦。
耻同珠履客，宁作醉乡人。
瓜熟叨为代，情亲愿卜邻。
乞笺金踯躅，试研玉麒麟。
祖道无供帐，停车有吐茵。
心胸两倾倒，𫐖轕动星辰。

倾囊倒箧皆珍怪，中有如刀两大钱。
不是美新能制作，为怜今近一千年。

相逢尽欲倾家酿，久客谁能散橐金。

海傍七月无好天，顽云夜半争纠缠。
雷公轰车电操帜，如以墨汁当空湔。
门阑刺眼不见地，逼塞四野可筑拳。
须臾霾风赑屃起，便觉怒窍呺喧阗。
茫茫平地驾𫐆辘，礧石杂下丽谯颠。
训狐投隅狗走窦，拔木僵仆踵不旋。
铿轰时闻掷飘瓦，汹沸错以池羹煎。
藩垣卷去甚撤幕，屋壁如受众挻挻。
戛空飞砾正激射，况复急雨筛涌泉。
初疑昆阳遁猛兽，又讶伏弩攒庞涓。
黔头豹裈健肘髀，剖拆囊袋椎钤键。
天吴助强马衔舞，鼯鼬嗥啸尸阴权。
呼声过于赴赵日，烈势更甚焚昆前。
酣奔剧骤砉未已，阵马沓奏摩双鞬。
蚩尤歼师洒腥血，驱驾山岳挥秦鞭。
海涛撞舂万鼙震，岌嶪直恐三山骞。
林椒宿鸟乱投坠，胁息岂间乌与鸢。
虾蟆何知妄嘈囋，似为得意惊翩翾。
流萤迸草戢光耀，啾蚓缩穴愁踆跧。
泓窊往往走湍濑，卧内直可浮长鳣。
伊余竟夕不成寐，纵有短炬谁复然。
屋如漏釜直下注，坐取渗漉攒两肩。
羸童叩鼻卧东壁，噤不哗骇如束毡。
黎明下堂踏新淖，祗觉抚髀成怃然。
平时里闬悉倾陊，饥民塞窦突不烟。
田苗畦甲披殆尽，草木岂复根株连。
蒂锺堕檐相乌折，苙豕逸泽如遭畋。
我闻大块初噫气，蓄泄盖亦有节宣。
助天挠物著自易，标为玉烛存礼篇。
条无鸣声瑞盛世，反禾宛在隆周年。
厥惟反此是为戾，标落下土灾所缘。
尧罹长风衅滋甚，縻以大缴尸诸鄽。
飞虫蔽空廪君怼，一昔崛起操戈鋋。
往时大旱几赤地，韩子讼藁于今传。
诗人或以况威虐，歌沛自是所见偏。
尔来暴旱亦时有，孰与掀屋扬楣枅。
小家破荡大家耗，饮泣茹恨肩相骈。
胡为斯民罹此患，孰任咎责当尤愆。
我将羾天吐愤懑，坐使百怪成拘挛。
是非曲直当有辨，略举大较归吾编。
飞廉谴诛丰隆斥，庶几复使斯民痊。

有客扬楚舲，归欤汩吾事。
波神悭东涨，吞遏限修䗖。
转头雕岁阴，蓬行变匏系。
一逢金銮人，穆我若清吹。
挽置十尺床，渊襟扫苛细。
壶封拆初黄，露液攒沸蚁。
老实侑脧紫，枯螯嚼霜渍。
坐有豪爽宾，哗哗睨云骥。
屯云刮痴白，有如拥天篲。
疏棂炯萧森，北固决遥眦。
半酣大轴出，鲸窟咀甘饴。
当中倾玄圃，琚瑀纷百缀。
物愁殚眇情，神妒夺孤閟。
快魂疏泠泠，大叱回熟寐。
况复仪真曲，不减铜堤思。
凄清激吴音，皓齿曾未愧。
辛咸皆可口，卷舌得真意。
初如严冬逼，肃物有余惴。
末似阳春回，恍入众骨醉。
将坛凛先登，乐府仍一洗。
吕侯斯人望，胸中吊古气。
二十佩青纶，三十清间侍。
高缠见腾踏，茂渥擅褒贲。
顷来笑画脂，无补当身寄。
卜筑傲园绮，秋蜩一官蜕。
大笔横利槊，兴来即摩垒。
非如骚些徒，冗语酿愁悱。
珍重白玉船，虹吞楚狂子。

廖生得掌诀，初自庞眉缁。
束身事觇矕，羞为不情儿。
力持祸福语，倾动诸奔驰。
所至饷自倍，如贾操赢奇。
衡从辨侵射，侧正分隆庳。
天缄砉初閟，鬼觑悭幽披。
环环太史氏，抱珥司浑仪。
台舆与侯王，初不论何谁。
写照阿堵中，唯生鼓颔颐。
自云前十年，挟术骧螺湄。
伸缩殆万肘，较量但肥羸。
最晚得子掌，决眦逾灼龟。
九方揖孤骏，神睹归心师。
子姑诘奇中，曩言宁肆欺。
今者非他须，子盍偿吾诗。
冀因拂衣还，松丸染高楣。
我闻囿形质，至文从可推。
悬象丽霄极，川岳罗坤维。
逸兽别彪炳，激水生涟漪。
上饰右缯绮，高甍纷楶栭。
石鼓贵刻画，汾鼎珍陆离。
鉴灵不漫理，节焕饶丰蕤。
器敝缘有舋，玉捐因见疵。
况当筋骸束，前构了不疑。
纵理口尚验，万字胸犹宜。
握钩瑞宣父，方蓐识鲁姬。
洒壁亦公耳，刻文徒帝为。
妙寄斲轮外，如生信天资。
秋高摵万木，客灶倦孤炊。
径棹直东臂，喜动云林姿。
赠言愧非泽，聊以当瓢赍。

吾生本何为，笔墨代耨耒。
拂衣辞云林，偶与寸禄会。
随翔俗子后，如垢不时𫖃。
几欲临紫虚，摽身飞鸟外。
时哉不吾与，岁晚怵颠沛。
炯炯平生心，谁与论梗槩。
李侯西南秀，胸腹无留碍。
表表起孤韵，回飙写苍桧。
笔挫三千英，壮甚敌王忾。
高搴若木枝，直抚灵鳌戴。
前年帝王州，晤语早倾盖。
欣逢妙年客，良愧晼晚态。
谓我文字工，超起到前辈。
去年清漳浒，经从不辞再。
高谈破三鼓，阴胆掉百怪。
是时方穷冬，瑟缩寂万籁。
滕阁挂星斗，嵌根眇江带。
惭非徐孺榻，仅饱吴儿鲙。
忍为鸱夷笑，恃有太白在。
四驺驰颓年，遗迹扫茫昧。
君今规壮图，吾辕方未改。
青原心欲折，合散几烟霭。
空怀简书畏，未卜簪裾对。
翻思谢客吟，拾月弄云海。

清𪾦上人四十余，二十爰祝发与须。
惟桑与梓旧螺水，四维陁典卧起俱。
阳岐有嫡嗣曰勇，得法殆亦西佛如。
昂昂出世建业寺，譬土囊口纳众嘘。
金耏子有吼物志，卷钵摄筇重趼趋。
玄契妙悟似不偶，得未曾有才斯须。
生平学解一朝尽，贰负臣忽脱帝拘。
无端梅柳漏春信，成蹊桃李言略无。
顷抛瑞竹依章浒，埋照接衽最下徒。
楮衾菅席聊卒岁，末俗未觉谁龙猪。
苍岑白涧谢人境，南若楚岳旁匡庐。
斜幅绕胫凑初学，蝉联大刹知几区。
又其甚者控阛阓，金碧烂日倾国都。
如师不使正法席，笑众释子何朱愚。
玉虎蛰音久不吐，是使一世狻猊虚。
陋禅趁块揜孤唱，何啻鸡跖堤江湖。
泸川南子素狂直，为不平者有矣夫。
虽师理自无固必，欲得垂手可后乎。
由来世事多反复，使我北望长嗟吁。

西方有佳人，弱龄三春兰。
一顾迷下蔡，再笑倾邯郸。
青楼十二曲，密睟胜广寒。
寸玉耿孤抱，时时寄哀弹。
孟娵久不作，宿瘤骋朱丹。
世道终如此，美恶随所观。
吞声勿复道，留与蹇修看。

疾雷疑车音，出门乃知非。
抱影长自明，流萤点霜帏。
罗带翦秋水，黄金缕春衣。
持看清夜阑，愁无故时辉。
食葵心知倾，茹腊肠虚肥。
纂纂枣下歌，惜此岁月违。
因声劝语侬，忽复迟迟归。

英英商颜芝，远在青苍岑。
云烟适有寄，为瑞本非心。
往闻攀缘人，纡轸恣所寻。
一落城市间，苾𫇴护萧森。
鲸鱼叩蒲牢，大吼洪钟音。
岩岩清冰骨，外垢不得侵。
试从古人求，绛钵中支林。
定香发远涘，慧剑韬长镡。
招提始尝聆凑泊，尘端驶辨秋黄落。
一见知非佁儗人，惩躁雪烦真刮膜。
赤髭由来号该洽，况有新诗堪发药。
俊如骁壶辈中出，秀甚巉巉麟一角。
卑枝雨过结留荑，曲汜萍开窥哺壳。
紫茸缉春柔，轻屣不蹑跟。
白叠拥方袍，皖如崆峒云。
时时好事者，巾屦喜及门。
随缘缀香火，高谢乃世纷。
齿先众一饭，独傲倾羲轮。
顾我纷纷何所为，年来病眼欲成眵。
风情落莫非故时，未适弃去唯应诗。
辱师勤请过六七，独恨琐琐无经奇。
强颜终篇使持去，著足成累庸非师。

弇也培𪣻姿，狭识谢崇崛。
策疲迷津梁，忧患醉心骨。
鲁酒笑薄围，商声惭后出。
曾微剸犀效，涩铁但缄室。
滥纡元丰诏，经名挂千佛。
中间困齑盐，晚复椽丹笔。
同时𥬞云英，大半空冀匹。
郑卫正啾耳，冷落女娲瑟。
劳生一瓢壶，风波信浮没。
几欲定蜗居，归欤访葱蔚。
甘齿婆娑民，庶可老缣帙。
恩波从天倾，随器到丰溢。
例当荐员收，殆不止夔一。
春根聊拨陈，敢议得偿失。
积薪无逾材，鱼须暂囊笏。
持此岁月闲，尚冀补终讫。
萧侯朝闺彦，怜我升斗秩。
洗以古襟期，如鬯发新郁。
青天方睹乐，些语剧招屈。
倒持珠玑囊，一写非所恤。
泠然蠲幽抱，海若发瓠窒。
巴歈迫新赓，芹暄羞献术。
得丧双腾虬，未易婴长异。
薄言遵醉乡，庶我遨永日。
幸无孔颜悔，妙外论越轶。

巨浸连吴越，高躔直斗牛。
玄冥开别府，江伯汇支流。
象纬元精逼，神奸秘怪裒。
番君疏带砺，彭蠡壮襟喉。
赴隙如无地，凭壖忽有州。
津涯逾写润，窟宅定刳幽。
岛认瀛鳌戴，涛疑阵马异。
珠跳怜雨驶，镜滑识风收。
树带乔枝隠，山余短碧浮。
窥觇波罔象，睥睨忲阳侯。
漾月都迷皓，蒸云间作油。
涵濡均藻荇，冗长到虾鳅。
蜃幻晴嘘阁，龙腥夜拔湫。
万寻悬圃玉，一带洞庭秋。
盈缩知谁纪，吞并似力揪。
鲤矜封赤𩽼，龟笑斥朱眸。
嵌窦扶桑啮，珍文匠石锼。
鸥群驯野客，蚖肆傲潜虬。
罟数筐零霰，樯轻弩激遶。
孰分浮瓠澨，或讶绕蛇丘。
弦索延商妇，舽艭送莫愁。
陶朱诚得策，神禹想遗忧。
端称潺湲弄，非无隠伏搜。
豆分高下渚，苇视去来舟。
血脉乾坤活，疮痍稼穑瘳。
披猖包息壤，琐碎落浮沤。
莲女婵娟棹，渔郎芼燥瓯。
有人搴绣被，无客傲鹴裘。
货贝穷干没，醪羞肃丐求。
束枯论沃釜，戒覆比倾辀。
众水杯盂外，他年吐纳尤。
鹊填功未议，鲸吸志应酬。
何事轻思济，吾防果未周。
阽危心骨醉，飘泊面颜羞。
敢计乘桴去，何知戴笠游。
片帆真扰扰，只影转悠悠。
卑湿{口羞}梁傅，星霜挂魏牟。
劳歌惭孺子，破簏付平头。
乌豉缘莼置，黄粻为鲙谋。
清螺取归日，稳棹听夷犹。

真太忙生苟一时，野情幽事每交驰。
同舟济者聊倾盖，吾党归欤盍指期。
风日频开友颜笑，珠玑间出洗愁诗。
小儒坐耗大官食，羞学饥猿嗛两颐。

朝来甲乙去闻天，喜色胚𣍯淡墨前。
干斗已应千剑跃，抟风谁是一鹏骞。
路歧稳步青霄近，闾里倾心古语传。
收拾春光终未晚，烂游端属绿衣鞭。

头骨插犀冰照颜，胸襟元自涨清澜。
吏归申午缘无事，民卧田闾识以宽。
晤语早倾程子盖，评诗尤逼杜公坛。
如论妙誉无留赏，合向骁壶作倚竿。

纷纷仪覆与秦倾，何者竟为吾道行。
物外金朱犹土梗，兴来诗酒亦功名。
梦同秋栈萦纡入，分比春兰馥郁生。
他日未宜轻感慨，劝人归是子规声。

岧峣飞观决层云，主意全倾合坐宾。
谈笑龙冈下白日，衣冠麟阁识功臣。
欲穷人目逢山好，未老秋容到酒醇。
忍对南鸿问寥廓，沉冥谁是蜀庄珍。

片帆西下泊江亭，风物萧疏惨暮程。
山色尚凝迁谪恨，溪流犹泻怨嗟声。
一朝逐客仙舟过，万古行人玉箸倾。
不待鹧鸪啼落日，自然临景易牵情。

当年礼意号难通，南国才倾孺子风。
户外尔来多客屦，谁堪一榻与要终。

高蹑明昌会，全收杰俊声。
庆缘庚入梦，粹是昴腾精。
梁日麒麟下，周年鸑鷟鸣。
门庭诸谢美，襟韵七闽深。
姓字黄金榜，才华白玉京。
五车经目尽，一赋未晡成。
在昔闻开泰，于时契陟明。
经纶真主识，风采满朝倾。
迅击方秋隼，横骑上汉鲸。
激昂孤立气，魁垒并游英。
决指西清迈，俄优左省行。
尧天窥日月，汉陛右公卿。
豸脱台冠旧，轺驰使传轻。
疮痍瘳物瘵，荆枳𣃁奸萌。
范辔归余事，莱衣萃极荣。
陋儒何幸会，庆诞适亲更。
芹块惭无补，笺毫浪有情。
凉飔来翠帟，嘉气动雕楹。
潋滟千分酒，翂{冒羽}万里程。
祈公此心切，立欲寿如彭。

律中蕤宾候，时生翰苑才。
昴星天上降，玉树署中开。
地望无双也，公侯有种哉。
仪刑推虎子，头角号龙媒。
雅负凌云操，阴怀构厦材。
家声说王谢，儒学美邹枚。
德宇浑深厚，书林早贡该。
发谈生雾露，走笔落琼瑰。
仕誉彰宸听，纶恩擢宪台。
泥封云外捧，使旆日边来。
未夏薰风至，先春暖气回。
驱驰车翼翼，制割刃恢恢。
钦恤恩涵海，澄清令走雷。
露帏衣照日，行部驾扬埃。
上表除蛇豕，飞章荐草莱。
闹中金韵掷，醉里玉山颓。
龙印当时伏，鹓班异日陪。
暂来为八使，终去面三槐。
身况推华胄，门曾位上台。
定重调鼎鼐，应再作盐梅。
适遇悬弧旦，宜倾上寿杯。
下僚何所祝，愿早见天魁。

广微才华殆天付，十岁孤山有佳句。
又梦东林饮虎溪，叹息清风人不悟。
自尔所见无全牛，桐柏昆仑日倾注。
葱茏晓景破新花，蹭蹬老拳擒脱兔。
身勤事左竟何成，巧迫化工天所怒。
两鬓星星沧海头，强学禅那慰迟暮。
昨夜灯花吐金粟，晓烹鲤鱼得尺素。
笑我徜徉吴楚间，经卷酒卮随所遇。
人生迕意十八九，月得解颜能几度。
著书准易空自疲，服药求仙良亦误。
北风老矣无能为，行看黄鹂语飞絮。
安得从君醉百场，落笔珠玑不论数。

淮海破冬仲，雪霜滋不平。
菱荷枯折尽，积水寒更清。
辍棹得佳观，湖天绕朱甍。
信美无与娱，浊醪聊自倾。
北眺桑梓国，悠然白云生。
南望古邗沟，沧波带芜城。
村墟翳茅竹，孤烟起晨烹。
檐间鸟声落，客子念当行。
揽衣视日景，薄阴漏微明。
何时复来游，春风发鲜荣。

黄冠初饮何人酒，径醉颓然不知久。
风吹化石楚山阿，藤蔓缠身藓封口。
常随白鹤亦飞去，但有衣冠同不朽。
异物终为贤俊得，野老田夫岂宜有。
华阴杨公香桉吏，一见遂作忘年友。
日暮西垣视草归，往往对之倾数斗。
大梦之间无定论，启母望夫天所诱。
谷城或与子房期，西域更为陈那吼。
我疑黄冠反见玩，若此坚顽定醒否。
何当一笑凌苍霞，顾谢主人聊举手。

左手持蟹螯，举觞属云汉。
天生此神物，为我洗忧患。
山川同恍惚，鱼鸟共萧散。
客至壶自倾，欲去不容间。

天镵海滨石，郁若龟毛绿。
信为小仇池，气象宛然足。
连岩下空洞，鼎张彭亨腹。
双峰照清涟，春眉镜中蹙。
疑经女娲炼，或入金华牧。
𬬻熏充云气，研滴当川渎。
尤物足移人，不必珠与玉。
道旁初无异，汉将疑虎伏。
支机亦何据，但出君平卜。
奇礓入华林，倾都自追逐。
我愿作陈那，令吼震山谷。
一拳既在梦，二驹空所欲。
大士舍宝陀，仙人遗句曲。
惟诗落人间，如传置邮速。

鷃翔蓬蒿非所悲，鹏击风云非所喜。
贵贱穷通尽偶然，回头总是东海水。
我思田文昔相齐，朱袍照日如云霓。
三千冠珮醉明月，清歌一曲倾玻璃。
如今陈迹知何在，但见荒冢烟芜迷。
又思原宪昔居鲁，门户东西闭环堵。
杖藜对客骋高谈，自觉胸襟辈尧禹。
如今寂寞已成尘，空有声名挂千古。
送君去，何时回，世间如此令人哀。
我徒驻足不可久，笑指白云归去来。

特起朝阳内，祠宫极邃清。
高窗窥玉女，巨𫔶守昌明。
盛掩秦诸畤，雄逾汉两京。
垣横天上紫，洲露海中瀛。
黄帝初龙跃，中原罢虎争。
樵夫亦谈道，行旅不持兵。
此地修禳禬，于时保利亨。
柏梁灾未几，陈宝诏重营。
御帑金缯出，慈闱服玩并。
标题动宸翰，撰次属鸿生。
玉刻黄冠印，金书秘殿名。
妙经藏洞观，真箓佩威盟。
仙溜花间静，琼枝物外荣。
肇禋承帝祉，肆眚顺民情。
天施宁论报，风行不计程。
近传闻磬管，时或见旄旌。
海岳朝双阙，星辰集上楹。
礼如尊太一，事异宠文成。
大以圆丘报，长于至日迎。
侍臣来祭告，法驾欲时行。
厘事通元气，高真达孝诚。
庆增黄帝系，寿续太阴精。
西北夷门峻，东南辇路倾。
云行博山气，风卷步虚声。
符贶方期应，英髦各汇征。
讴歌兴法从，可见泰阶平。

词场英妙气如虹，出入青云见事功。
流马木牛通蜀漕，葛巾羽扇破渠戎。
风生使者旌旄上，春在将军俎豆中。
诏墨未干人奄忽，伤心江汉日倾东。

方塘收雨脚，落日半遥岑。
芙蕖浄娟娟，丽服抚翠衾。
无言意自远，欲渡秋水深。
缅怀平生人，对此讵可寻。
弄芳惜晼晚，酒至谁与斟。
天涯有归云，聊寄相思心。
心开获清赏，芙蕖一何绮。
美人艳新妆，敛袂照秋水。
端如荡子妻，顾自良家子。
黄金选燕赵，摇落对江沚。
薄暮风雨来，独立泪如洗。
望君君讵知，倾宫定谁似。

薄伽梵相含空虚，化人分段同璠玙。
尔来示灭二千岁，真骨万里传中区。
钱塘有尼号法照，得自禁掖藏金铺。
欲因此胜高构阁，假设象似开群愚。
偶从好事至霅上，持出瞻玩相欢娱。
灵牙宝色玉不如，上有无数光明珠。
庄严一一出御帑，蜿蜒绣袋荣砗磲。
是时宾客尽上士，回向已登十地初。
殷勤称赞出软语，坐人顾眄惊俗污。
因悲人生信如梦，浪逐声势霜鬓须。
一源清浄谁复无，枉入诸趋更崎岖。
愿因今日诣真际，古松白日常萧疏。
乃知金仙妙难测，余润普及霑凡枯。
况复老尼亦才辩，朱甍碧瓦非难图。
行看岧峣倚青嶂，翁妪颂说倾三吴。

长乐疏钟自厌闻，汉庭谁不惜离群。
舟浮一水波澜阔，路入千山杳霭分。
郡阁先忧迷簿领，村田聊得问耕耘。
疲民深喜犹安堵，黠吏那知便舞文。
照胆求瑕空察察，饮冰为政漫云云。
玄台已分嘲扬子，桑野须防诮使君。
别派东倾连涨海，故园西望隔晴氛。
黛铺远岫秋将晚，绮散余霞日欲曛。
小槛报春梅烂漫，满空呈瑞雪缤纷。
题诗到处寻红叶，置酒终朝看白云。
符竹偶分惭出守，櫜鞬暂佩愧从军。
石渠旧署频牵梦，室有芝兰阁有芸。

陇山秋树旧巢倾，远向江东逐斾旌。
去国梦魂应缭绕，入春喉舌渐分明。
一声警露何惭鹤，百啭迁乔肯让莺。
终日雕笼心不恋，经年丹觜色犹轻。
思归悒悒因成疾，顾主依依尚有情。
死葬小园芳草地，夜来经雨绿苔生。

家在霅溪傍，汀蘋遶舍香。
草玄偏寂寞，为客苦恓惶。
泽国聊倾盖，春闱早擅场。
陔兰行可采，月桂自应芳。
税驾临沧海，回辕指大梁。
裂裳趋远道，负米及高堂。
季子裘虽敝，安仁鬓未苍。
明年杏园里，辄莫负春光。

水陆都无数舍程，鱼符龟印苦相萦。
梦魂长绕龙门坂，姓字终悬月旦评。
鲍室清琴应独抚，融樽渌醑共谁倾。
春深诗石苔衣駮，雨过书斋草带生。
鸿宝枕中初得术，丹台籍上已题名。
清谈宛有南朝体，嘉遁全忘北阙情。
金马深严堪避世，沧浪清浅未沾缨。
诸儒正议明堂事，轧轧蒲轮即奉迎。

武夷山秀建溪清，身隐心闲事不萦。
前古是非为己任，故乡人物与谁评。
劝农春垅巾频折，逢客秋郊盖暂倾。
彩服趋翔娱寿母，绛帷谈论诱诸生。
颍流洗耳殊非达，谷口躬耕亦近名。
博奕自堪销永日，丝桐兼得助高情。
莫嫌霜雪将侵鬓，须叹尘埃渐满缨。
早晚鸣驺催上道，圣君虚左欲相迎。

北极分忧瞩，东瓯布惠和。
曾蒙倾盖分，偶得枉帆过。
郑驿非常速，融樽复几何。
孙侯不假道，鄙我信为多。

征轮轧轧出皇都，行路咨嗟贤丈夫。
天子特令供祖帐，国门聊且驻骊驹。
旧僚送别倾三省，御醴分甘倒百壶。
下诏已闻推异礼，乞言犹自渴嘉谟。
冯公不是沉郎署，贺老缘何归鉴湖。
明主恩深若为舍，梦魂应绕博山𬬻。

王谢江东推世胄，机云洛下振才名。
忽思油幕从知去，便挈幐囊冒暑行。
高第自须求甲乙，嘉招未用赴弓旌。
待看万里抟羊角，即是三秋听鹿鸣。
朝彦赋诗争送别，藩侯置驿定相迎。
不知谁啖牛心炙，又见清谈一座倾。

太原西北劲兵处，地直云中控定襄。
六月出师平𤞤狁，九天选将下文昌。
车鱼辟士应难得，诗礼临戎亦未妨。
缓急羽书须自草，平安烽火镇相望。
柳营禀畏将军令，毳幕怀来塞下羌。
清啸肯饶刘越石，长缨终系左贤王。
关山万里边尘静，亭馆三冬朔雪狂。
笛怨梅花新度曲，樽倾竹叶浅飞觞。
御寒应觉重裘暖，料敌悬忧两髩苍。
只待今年破虏后，征归论道坐岩廊。

双阙重城到几回，两游千里忽浮杯。
黟江春水浅深渌，庐岳夏莲倾倒开。
谢守同翻贝叶字，汤师独占碧云才。
旧房京寺门空闭，坐榻凝尘砌长苔。

鸡园开净土，雁塔倚寒空。
风铎和清梵，晴幡映彩虹。
香花倾海国，金碧拟天宫。
绝顶登临处，谿山一掌中。

凉宵绮宴开，醽醁湛芳罍。
鹤盖留飞舄，珠喉怨落梅。
薄云齐鬓腻，流雪楚腰回。
巧笑倾城媚，雕章刻烛催。
盘空珠有泪，罏冷蕙成灰。
巾角弹棋胜，琴心促轸哀。
醉罗惊梦枕，愁黛怯妆台。
风细传疏漏，犹歌起夜来。

合欢蠲忿亦休论，梦蝶翩翩逐怨魂。
祗待倾城终未笑，不曾亡国自无言。
风翩林叶迷归燕，露袅池荷触戏鸳。
湘水东流何日竭，烟篁千古见啼痕。

鸿都归晚直城賖，墙外连营咽暮笳。
玉井梧倾犹待凤，金塘柳密更藏鸦。
心摇云阙传疏漏，目断星津过迥槎。
已是秋来移带眼，可堪玄髩有霜华。

玉女壶倾笑电频，白榆晴影接星津。
神光奕奕云容薄，谁见凌波袜起尘。

莲塘带弋林，清吹涤烦襟。
泉咽犹鸣玉，台倾旧筑金。
僵桃虫自蠧，怪石藓交侵。
此夜悲秋客，烟蛩亦伴吟。

凤楼鸳瓦蟾波湿，众籁声沈百虫蛰。
仙盘云表露成霜，何人夜半牛衣泣。
芝泥香熟封诏书，河汉西倾移斗车。
阴风摵摵起庭树，寒澌戛戛鸣宫渠。
千庐迭唱传宵警，海山鳌背蓬壶顶。
金釭珠网结绮钱，玉井银床垂素绠。
前席受厘询硕生，观书百斤须中程。
投籖乍应严鼓节，求衣误听苍蝇声。
渴乌漏尽繁星曙，鱼钥建章开万户。
初日曈昽艳屋梁，鸣鞭一声下天路。

步步香翻罗袜尘，粉红花艳满宫春。
倾城一笑无遗迹，不见长廊响屧人。

倾城倾国两妃嫔，此地闻名不见人。
潜想旧时红粉面，落花风里步香尘。

淮源距襄阳，亭候逾十舍。
征鞍背绣帏，云雨□四夜。
双艳尽倾城，一姝偏擅价。
独怒蕙心轻，误许商人嫁。

大阮平生余所爱，小阮相逢亦倾盖。
济阴未识情更亲，信手新诗落珠贝。
杨氏作公谁料理，臧孙有后诚可喜。
长亭水落风雨多，无酒饮君如别何。

潮回浪溅细沙倾，岸柳平波映眼明。
桥接短亭连野迥，艇横长笛带风清。
迢迢翠草寒烟暝，隠隠疏林暮霭晴。
遥见叠峰清浅黛，客心伤处碧云轻。

恭闻裕陵初，文物万古先。
仁英所造士，台阁遍招延。
堂堂丹阳公，发轫自宾筵。
维我先大夫，整驾亦周旋。
一时起接武，千里称比肩。
俱陈曲台议，共校天禄编。
心期久相契，燥湿无改弦。
晚登廊庙席，玉笋照华颠。
厩马并飞盖，斋榻连修椽。
到今启事帖，尺牍余藤笺。
忆我既冠后，群趋集英前。
公持柱史橐，水镜资平铨。
谓宜掇上第，击节称奏篇。
声名竟寂寂，感遇空拳拳。
事过剧脱兔，迩来三十年。
翰墨恍未落，拱水森已圆。
嗟哉最孤露，罪戾深益缠。
迷途虽云指，顽质何由镌。
以兹众恶归，白首犹迍邅。
屡惊流夜郎，敢望尉通泉。
弦肠恐齐断，身璧欲俱捐。
岂知巢倾覆，胎卵却复全。
圣主日方中，照曜无党偏。
宸笔下霄汉，一洗空宿愆。
生还出望外，喜极悲泪涟。
诗书手自束，衣袂轻欲翾。
犹忧抱沈瘵，针石久未蠲。
朅来问医药，蹭蹬淮之壖。
追惟曩时乐，梦破无重眠。
畴知王公子，但说副车贤。
持带走穷隶，趣驾来飞旃。
劳我鬓霜雪，欢颜语{女便}娟。
北堂太夫人，备福独绵绵。
往者三殿朝，吾亲亦班联。
问讯逮妻女，悲懽深怆然。
升堂一拜阻，自痛久拘挛。
念子事方殷，使客舟车骈。
拨忙屡顾盼，尊酒劝留连。
新诗又来辱，巨轴星斗悬。
七字健欲活，靡靡争春妍。
夷途取𫘧骥，武库出戈鋋。
骤闻吴叔辩，霍然病欲痊。
感子重拜嘉，傥未沟壑填。
西风理归棹，往稼汶阳田。
王途正清廓，天子仁如天。
轩冕岂不好，于我亦青毡。
政惟萧丘火，寒焰宁复然。
亨衢子当骋，愿言早着鞭。
高闳富令息，犊子亦所怜。
世交固未替，更赖清白传。

千古柴桑翁，于酒颇能全。
绝知闲居乐，雅乏从事贤。
倾心祷王母，更欲丐长年。
缅思东篱下，想望故悠然。

桥倾若车翻，舟破如瓦解。
二祸适相触，生此大狼狈。
齐生海边人，试吏今得代。
乡闾恍在望，舟檝信所快。
颇知大道夷，不避小物碍。
撑夫虎豹健，力出驰突外。
何其一跌伤，脱若葱与蒯。
疾雷不及听，生理欻焉坏。
瓦飞昆阳战，鹤唳淝水败。
身非吕梁叟，沉没岂不殆。
娇儿年十五，八岁又其妹。
岂伊瞬息间，生死不相赖。
死者长已矣，生者心破碎。
泣尽继以血，耳目坐盲聩。
哀哀天无情，皦日为昏愦。
徐观水中意，波浪自澎湃。
我来独心恻，涕出增感慨。
顷年岳阳下，忧患亦颠沛。
豗颓万死中，血肉偶俱在。
今此沟浍狭，岂复江湖大。
咄汝岂不仁，曾独与祸会。
冥冥倘有主，焚溺甚葅醢。
不然遭无辜，神理良汝绐。
从今十手指，永是后车戒。
灵均苦谗舌，颍士厌沈瘵。
良时不似昔，努力善自爱。
我亦乘小艇，兀兀信所届。
搜求得余尊，聊以劳疲惫。
虽微西江阔，勿厌升斗隘。
歌阕从此辞，人生慎行迈。

长安重行乐，寒食及佳辰。
联翩出游宴，闾巷无居人。
动静各有趣，拂我朱丝尘。
分将幽独心，守此濩落身。
斯岂众所然，独子何殷勤。
叩门随谒入，俯仰色甚真。
从容一笑粲，不觉倾盖新。
念昔各从宦，宿亳为近邻。
溢言相引重，嗟我曾未闻。
乃知国宝拙，不悟王绥仁。
高谈喜未定，佳句意益珍。
几有按剑感，惊怪惠好频。
子方赴吏集，朝暮旅食贫。
不忍拜马足，会且扫朱门。
独肯闲见我，惟子欲何云。
乃言人生世，取舍理莫均。
譬之平地水，东西南北分。
感此重拜嘉，幸子长相亲。

翩翩捧檄喜，便作放舟行。
爱客怀抱好，能诗肤骨清。
蹇余身濩落，况此岁峥嵘。
自是愁成醉，离觞不复倾。

俯仰家人看墨踪，和研亲炷宝熏浓。
诗情过笔当千里，妙思凝香欲万重。
山盎泄云倾白酒，越罗霑露浥黄封。
从来粉黛宜灯烛，妙手凭谁写醉容。

破除万事无过酒，有客何须计升斗。
解将富贵等浮云，醉乡即是无何有。
昔人绘事亦有神，丹青写出画天真。
尊罍未耻月渐倾，更待晓出扶桑暾。
餐霞服气浪自苦，自厌神仙足官府。
脱巾解带衣淋漓，眼花错莫谁宾主。
君不见炙手可热唯权门，欲观佳丽遭怒嗔。
何如衔杯乐圣藉地饮，安用醉吐丞相茵。

太师天源环赐第，自榜回鸾鸦雀避。
好宾嗜古富图书，玉轴牙签捧珠翠。
歌舞陈前慰俗人，不倾玉沥发银縢。
王郎十八魁天下，招客同延贵客星。
末出东晋十三帖，此第十一石蕴琼。
绢标间是褚公写，误以右军标作谢。
我时指出一座惊，精神焕起光相射。
磨墨要余定等差，谢公郁勃冠烟华。
当时倾笈换不得，归来呕血目生花。
十五年间两到国，朱门如旧无高牙。
帖归翰长以姻媾，忽然陈前兴健嗟。
开元玺封寻复出，永存珍秘相王涯。
翰林印着建中岁，王谢炎灵传更贵。
副车侍中王贻永，出征不货收文艺。
太常借模真却还，郗愔入版余皆弃。
芳林鬻第书有行，次入太师重姓李。
我识翰长自布衣，论文写字不相非。
知己酷好辍己好，惠然发箧手见归。
谢安谈笑康江左，物外人标没两大。
子敬合书只后批，天才物望都无那。
治乱悠悠八百年，人隆偶聚散亦遄。
兵火水土不随劫，端使米老铺案间。
我生辛卯两丙运，今岁步辛月亦然。
丙申时宜辛丑日，此帖忽至庸非天。
临风浩思王仲宝，江南宰相只谢安。

太师天源环赐第，自榜回鸾鸦雀避。
好宾嗜古富图书，玉轴牙签捧珠翠。
歌舞陈前慰俗人，不倾玉沥发银縢。
王郎十八魁天下，招客同延贵客星。
末出东晋十三帖，此第十一石蕴琼。
绢标间是褚公写，误以右军标作谢。
我时指出一座惊，精神焕起光相射。
磨墨要余定等差，谢公郁勃冠烟华。
当时倾笈换不得，归来呕血目生花。
十五年间两到国，朱门如旧无高牙。
帖归翰长以姻媾，忽然陈前兴健嗟。
开元玺封寻复出，永存珍秘相王涯。
翰林印着建中岁，王谢炎灵传更贵。
副车侍中王贻永，出征不货收文艺。
太常借模真却还，郗愔入版余皆弃。
芳林鬻第书有行，次入太师重姓李。
我识翰长自布衣，论文写字不相非。
知己酷好辍己好，惠然发箧手见归。
谢安谈笑康江左，物外人标没两大。
子敬合书只后批，天才物望都无那。
治乱悠悠八百年，人隆偶聚散亦遄。
兵火水土不随劫，端使米老铺案间。
我生辛卯两丙运，今岁步辛月亦然。
丙申时宜辛丑日，此帖忽至庸非天。
临风浩思王仲宝，江南宰相只谢安。

垂虹秋色醉题诗，径及银涛濯酒卮。
雅谑高谈倾国士，英风侠气吓吴儿。
五侯倒屣重前席，三岁专经却下帷。
早作黄金买嵩少，西湖逸客有心期。

吏日虽云冗，逢休乐有余。
山林三面胜，图史一斋虚。
炼药惊衰早，逢人话索居。
倾囊收剡楮，待着鹿门书。

姮娥窃药为飞仙，夜食丹霞凌紫烟。
瞥开银碧排翠钿，信手拂掠新妆妍。
蛾眉点出争婵娟，皎然娇额临风前。
佳人再拜心拳拳，多生端有好姻缘。
掀云直指乌号悬，下射万顷杨花毡。
南飞惊鹊殊可怜，北堂人冷空无眠。
彩霞欲掣舞衣揎，水精梳插笼鬓蝉。
方诸滴沥生流泉，老蚌呼吸凝芳鲜。
谁家破镜飞上天，满林玉玦相勾连。
多情应照载花船，无穷解趁寻春鞭。
蓂荚自与桂华偏，驹隙谁争白兔先。
斯须几望抟清圆，白毫宛转吞大千。
纤埃不隔知无边，蘂宫可掬疑深穿。
琼华随步翻绣筵，琉璃倒海倾长川。
买来曾不用一钱，笙歌醉赏须年年。

古佛留法度大心，种种威摄现胜相。
大心众生摄威德，求度倾身及众宝。
冥阳咸会精诚通，正法是归大缘集。
我今稽首佛陀僧，永奠海山作津筏。
我今稽首明应公，永护宝车炳威德。
悉化大心依浄住，一世咸如今佛日。
三光不愆四序调，主圣臣忠载万亿。
五谷蕃生土地肥，万灵常跻仁寿域。

梦寐中间得鹿时，孔轩如在定能知。
江山胜处频倾酒，我是当年谢客儿。

半岁依修竹，三时看好花。
懒倾惠泉酒，点尽壑源茶。
主席多同好，群峰伴不哗。
朝来还蠹简，便起故巢嗟。

鸡黍招要意已真，后堂许到转相亲。
巧裁花竹岂多地，浄扫轩窗无一尘。
倾倒不知情话密，衰隤深畏酒行频。
落花一夜成疏迹，风雨还增客恨新。

鲋鱼在涸辙，所志斗升水。
斗升不可得，安望长江鲤。
朝登禹门浪，回首风雷起。
高才忽细行，脱略外讥毁。
乡闾不见容，县令邈难迩。
悠然挹斗酒，西游咸阳市。
一言悟时主，倾注超园绮。
献纳无间言，经纶有余美。
平步蹑云汉，瞬息致千里。
贾生终如遗，资用岂不伟。

吾爱袁东阳，才华自天性。
注射溢飞泉，玲珑韵鸣磬。
微吟傍牛渚，倾写江州听。
珠联麟野韵，响答临歧赠。
仓卒宣城辞，颠沛长沙咏。
辞林骋高步，声华既明盛。
不为桓公屈，高风更严劲。
荣路何足论，清衷自如莹。

唐昔先天后，天步复清平。
君王图治定，槐棘来群英。
渭水亦投竿，莘原犹弃耕。
丈夫敦志尚，不为轩冕轻。
矫矫同州守，素风独峥嵘。
慷慨论十事，激切观王明。
献纳无迕言，始来歆大烹。
富贵岂不念，直道思有行。
驭者信所学，不为嬖奚更。
况当秉国钧，见利难自倾。
行己或可枉，乘轩何所荣。
风虎既相从，云雷底光亨。
开元及贞观，当日乃悬衡。
至今夸毗人，闻风心骨惊。

飘风入阊阖，九陌起黄埃。
馺遝振鸣珂，驰驱东西来。
侧足凑高明，珠箔为褰开。
附会崇岳友，沮誉牛李侪。
倾侧竞姿媚，谈笑足诙谐。
朝为道旁客，暮为廊庙才。
如何首阳人，怅望黄金台。
所得竟斗筲，回首良可哀。
安见郑子真，谷口日徘徊。
嘉声满朝野，何用苦自媒。

缓步出东门，徘徊高城隅。
芳郊晓烟霁，极目眺平湖。
迟日暖潜鱼，东风泛菰蒲。
阳和著万物，动植皆昭苏。
行乐贵及时，流光易云徂。
五陵少年客，燕赵倾城姝。
憧憧满金堤，盈盈杂簪裾。
华龙俨上驷，冰雪莹肤腴。
帷花启芳筵，藉草罗樽壶。
搴条密相遗，巧笑情有余。
溱洧宛未妍，桑中良不如。

晴春厌密处，驾言出林坰。
舍车步蘅皋，缓带遵兰汀。
长林合葱蒨，绿阴透虚明。
上有迁谷鶑，下闻求友声。
风和簧舌稳，薄暮耳犹倾。
归辀俯俄景，修路尚安行。
华铺闭深院，嘉树列前庭。
高梧荫绮窗，媚柳拂朱甍。
安得谷中侣，晨昏此飞鸣。

迢递长江表，崎岖青障间。
瑞草杂野卉，吐秀莫穷看。
馥郁谁与奇，细碎如等闲。
荆榛共荣悴，樵牧几摧残。
殊乡采嘉声，千里辏名园。
轻舟走雕槛，文砌荐朱栏。
芳华未盈枝，倾都已酡颜。
疏丛乏葱蒨，薄采愧朱殷。
珍赏占芳时，野客更旧观。
试问蜂和蝶，何如蕙与兰。

封人祝多子，患寡不患小。
林虑行且歌，自喜身已老。
五月日可畏，不践门前道。
北窗足虚闲，清风飒然到。
况有樽中物，玉山恣倾倒。
黄河或可断，世事未云了。

夜暗枭狐响，天明蛟蜃伏。
君子贵知几，乘时介多福。
中原昔不竞，淮海波涛蹙。
高视孙仲谋，雄心冀前躅。
大明将升腾，氛祲先驱逐。
周师东南指，淮澨归亭毒。
遗烬倚江流，荧荧怯风烛。
真人方远略，坠绪劳君续。
后至祇取羞，先迷庶能复。
时雨动民望，远猷走辰告。
密算结浮梁，长驱践平陆。
敌气沮飞渡，军势乘破竹。
鳞羽不及张，巢窟骇倾覆。
百年厓石棱，镌刻犹在目。
风涛杳不作，水落秋山足。
留与钓鱼舟，穿维宛相属。
由来一带水，未胜长城曲。
道梗叛或易，时清去还速。
何必凿秦淮，佳气自消缩。

大山隠隠横如衡，北与常岳当天经。
发奇吐怪无时停，旦暮生气凝紫青。
隆隆翠光照南溟，是为朱陵赤帝庭。
奇峰八九罗明星，真仙宴集通层城。
飞楼叠阁到绝顶，环回照映真云屏。
流泉夜逐银河倾，危石上与搘机撑。
轻舆飞盖不知峻，来往常见林梢盈。
炳灵弥世动宸扆，仪物严奉侔朝廷。
天章国宝萃神异，金华墨彩光峥嵘。
提封奄有神仙宅，星轺部按经云扃。
传经俯可拾青紫，摛华早合登蓬瀛。
肯跨苏耽岭头鹤，轻逐浮丘吹玉笙。
暂将胜具拟玄度，行与大帝调六英。
汉庭已当思汲黯，紫坦归次光晶荧。
寻源况曾到鸡足，根尘洗尽丹台灵。
宰官应世通有诚，飞云何意超鸿冥。
玄珠不独罔象得，白雪一点洪𬬻生。
诗豪墨妙天许并，云崖苏壁增新铭。
紫虚羽盖飘竛竮，湘源宝瑟鸣兰汀。
蛾眉旋顾若自失，霜威一肃春华零。
琴高睥睨不敢请，遗鲤失步奔长鲸。
平反犴狱成虚囹，奸豪敛衽无辜宁。
随车霭霭留余馨，千里卷尽重云暝。
威形不习西门豹，襟风远析湘人酲。
自怜匏系致身误，迟日坐费三春晴。
况无氛翳动精祲，照乘惟有仙花明。
日边应许留姓名，云车未间相逢迎。
花源深处寻遗氓，枕泉漱石穷幽清。
拂掠朱鸾毛羽轻，朗听日毂声鍧鍧。
谁知信舍远千里，胸中浩气高难平。
翰林一想天姥起，当年飞梦三更成。
便欲登临云顶寺，俯看练带潇湘横。
惊闻佳句得交珮，传写宝秘胜韦籝。
清新自是文章伯，飞誉高华由妙龄。
美如时雨恣飞洒，有声著物皆欣听。
河流万里势不息，曲折细可为章程。
大匠斤斧何经营，良贾厚藏非力耕。
锋铓铦利新发硎，文彩繁缛森华缨。
洗心吟玩曾未再，已觉两腋生羽翎。
千岩万壑句中尽，此身如在衡山行。

井德本来无得丧，居迁乃见井有仁。
深穿阔甃世不少，闻名索实多非真。
潢污方集已登干，骄阳未久先飞尘。
盈虚既与阴晴变，安用华屋床雕银。
崇宁元年五六月，僦居偶在寺井滨。
曾经畏日曝累朔，亦见霖雨倾弥旬。
碧痕澄澄古甃上，消长不改苍龙鳞。
莫嫌营置近阛阓，莫厌资取多纷纶。
深院无人辘轳静，焉知此井常清新。

荥阳人物世仍有，文雅风流传巳久。
广文独步天宝年，才名曾在诸公右。
新诗高陪屈宋游，神翰远与锺王偶。
更觉丹青到微妙，独将造化争妍丑。
一封入奏蓬莱宫，三绝题自君王手。
当时盛事虽云远，今日高风曾未朽。
亲逢夫子沧海头，重起清芬百年后。
倦游不肯依梁苑，尚德自甘耕谷口。
方外聪明已木鸡，人间事变皆刍狗。
子云寂寞守儋石，靖节轩昂遗五斗。
不试惟令曲艺工，久幽更觉机神厚。
诗情渺与江湘迥，画笔能教鬼神走。
论工子建已知亲，较胜长康未应负。
所嗟藻鉴阔楚越，犹使佳名在林薮。
邂逅虽知近岩壑，栖迟尚苦拘尘垢。
明明冰玉长在怀，望望烟霞屡骧首。
何日倾心听诵诗，他时洗眼看挥帚。
狂歌且寄草堂客，佳句终惭杜陵叟。

下邳逋客赤松侣，兴薄云天寄廛市。
五世鸣钟不自矜，肯向人前进遗履。
素灵将倾赤精奋，羽翼当资天下士。
夜半殷勤授素书，历历商郊阪泉旨。
西过陈留得沛公，云蒸龙跃相因倚。
剪嬴倾项成帝业，庙谋胜算皆予起。
汉家明堂穷壮观，楹栋能收真杞梓。
清尘独步千载上，名实谁可继其美。
君家绪系出南阳，世服戎衣登禄仕。
凤毛益使家声振，新以七书见天子。
君居无事若山居，退食小斋日经始。
茨茅涂土完且洁，栽花接果盈阶戺。
风月江山散不收，标题黄石宁虚尔。
应怀祖武日自砺，功名将使旗常纪。
今日中原久太平，颂声交作干戈止。
南过铜标束带方，玉帛梯航余万里。
惟有祁连及贺兰，朝廷未欲知疆理。
傥推汉幄从衡术，定远将军何可拟。

下邳逋客赤松侣，兴薄云天寄廛市。
五世鸣钟不自矜，肯向人前进遗履。
素灵将倾赤精奋，羽翼当资天下士。
夜半殷勤授素书，历历商郊阪泉旨。
西过陈留得沛公，云蒸龙跃相因倚。
剪嬴倾项成帝业，庙谋胜算皆予起。
汉家明堂穷壮观，楹栋能收真杞梓。
清尘独步千载上，名实谁可继其美。
君家绪系出南阳，世服戎衣登禄仕。
凤毛益使家声振，新以七书见天子。
君居无事若山居，退食小斋日经始。
茨茅涂土完且洁，栽花接果盈阶戺。
风月江山散不收，标题黄石宁虚尔。
应怀祖武日自砺，功名将使旗常纪。
今日中原久太平，颂声交作干戈止。
南过铜标束带方，玉帛梯航余万里。
惟有祁连及贺兰，朝廷未欲知疆理。
傥推汉幄从衡术，定远将军何可拟。

浣纱溪上浣纱女，野服山花照寒水。
含嚬惨淡不胜愁，犹使东邻骇西里。
山鸟渊鱼无定识，俯见潜逃仰惊起。
矜花眷月春复秋，长恐朱颜成暮齿。
君王抡选入吴宫，吴宫寂寞无桃李。
芙容一笑君意倾，宰嚭言行子胥死。
姑苏台榭游麋鹿，阖闾城阙生荆杞。
蛾眉倩盼应自成，筑宫教习胡能美。
当时掩抑无人顾，今日为君除国耻。
君莫怪𫘧骥盐车弭耳时，谁人不作驽骀比。

飞廉鼓橐开氛雺，玉龙盘礴堆苍岫。
云崖左壁出高墉，环回占尽东南秀。
高瞻牛女提封阔，下瞰闾阎烟火富。
紫青岩壑敞屏帏，金碧楼台错纹绣。
城西半规日欲落，天东一缕云如镂。
人间未觉桂华升，林梢先见金波溜。
冰轮冉冉经箕斗，碧落沈沈失星宿。
清光不断万象呈，目极尘寰了无覆。
扶桑欲晓天鸡唱，玉珮丁东咽残漏。
西南松桂碧参差，寒金碎玉高低透。
春和二月融青宙，红紫千花簇繁囿。
香洁蜂蝶夜不知，暗和清影凝罗袖。
暑雨晚随虹影断，炎威夜逼余辉逗。
南湖拂拂起轻飔，鉴光千里冰纨皱。
星流一叶高梧下，玉刻千峰晚山瘦。
桂子香凝零露漙，兔毫冷咽飞泉漱。
六花舞绝平川壤，万树玲珑缀莹琇。
冻云收尽一轮寒，光华上下清交鬭。
明眸朗鉴古难偶，许谢登临亦虚觏。
胜地埋藏祗自奇，千年林下输猿狖。
儒家宗主中郎裔，早掞春华甲英彀。
量阔难穷渤澥远，德馨未羡椒兰臭。
青云有路早徊翔，要津策足频驰骤。
旒扆倾衷聆玉振，经纶溢耳𪭢金奏。
暂虚法从牧远民，大旆高牙会稽首。
庖刃从容经肯綮，鹄卵无劳鲁鸡伏。
探幽索隠有余工，逸胜遗奇落精究。
意匠经营谁与相，壶中风物真天授。
霜斧晨开蔽日林，虹梁晚结飞云构。
轩窗四辟洞无物，林岭旁来远如走。
佳名一字既惟新，宝墨八法曾非旧。
鹊返鸾徊美无度，龙跳虎卧雄相凑。
何地通宵得佳致，谁人忘寝临觞豆。
西园物色难重逢，秉烛诗词漫三复。
华堂有月终年好，月下樽罍溢醇酎。
坐令越绝山水佳，日添光价高难贸。
五云溪上纶竿手，误指王圻揽缨绶。
画虎年多愧未成，屠龙伎巧伤难售。
清时支离逐斗粟，乐国凄凉寄圭窦。
结巢未忍息南枝，倚辀何计登华厩。
片帆随牒西南迈，尘满儒衣色多垢。
文丽难忘反楚骚，魂交尚冀亲南狩。
昔人富贵志已得，越吟清切伤微疚。
今人徒劳情若何，玉壶慷慨临风叩。
飞盖早容陪后乘，曳裾屡许登文甃。
烟波满眼始凭凌，谈笑回头难邂逅。
吴会他年见桑梓，荆湘数稔包霜柚。
鸣珂应在白沙堤，茇舍徒瞻碧棠茂。
萍迹漂漂渺难系，蓬心慅慅纷奚就。
九疑三五夜晴时，为想堂前皎如昼。

潇湘同泻处，一水亦东倾。
屈曲游龙势，玲珑戛玉声。
傍城无暂浊，当暑有余清。
楚俗真怀古，犹传梦客名。

醺酣归至乐，麹糵古来贤。
荆树同株日，萧斋欲雪天。
倾颓叔夜玉，臬兀季真船。
熟览新诗意，依稀识道筌。

士林休复叹栖鸾，已向青云刷羽翰。
汉殿旧闻称锦绣，燕堂当见擢芝兰。
张帆正值霜风劲，策马何辞晓月寒。
解道此行须特达，倾囊却愧乏琅玕。

同云为瑞上圆清，腊日飞花落帝城。
双阙渐迷鸳瓦碧，九街匀罩麹尘轻。
戴溪有月舟方远，袁巷无人路自平。
却爱马卿词赋好，梁园一座尽知倾。

身世旋蓬转，年华激矢忙。
漂流轻楚越，契阔易参商。
窃预三千日，行几二十霜。
金声留逸响，玉润有余光。
仕路虽叨践，心蹊未敢荒。
轩昂遗俗物，感激企前芳。
燕雀惊鸿鹄，鸱鸢吓凤凰。
倾都无孟子，通国毁匡章。
曾席虽云远，韩门未见忘。
铄金频减价，投杼几循墙。
素履微难任，流言众觉强。
箴言曾展转，攻鼓或相将。
眷想周宾裔，来居禹计乡。
一门如旅燕，三世寄飞梁。
何地逢遗秉，谁垣有树桑。
釜鱼时肖范，储石每矜扬。
儒术资斑见，乡评假寸长。
芹藜经伏腊，蘋藻备烝尝。
纻絮亏冬褐，丹铅薄晓妆。
晚蝉无重翼，瀌雪有骄阳。
唐彀虚曾入，齐飞宛未翔。
十年劳俛仰，三釜足凄凉。
怀刺终思重，车尘旧耻望。
有惭猗顿富，徒效老莱装。
曲表求端影，奔车倚怒螳。
力微甘黾勉，道拙分摧藏。
好恶乡人僻，风波世路常。
棘薪今合重，瓜蔓昔还伤。
颊舌知无补，丝桐或可量。
未教轻割席，庶复许升堂。

勋业平阳重，才华子建先。
高风延世济，大笔得家传。
事至皆游刃，辞新尽应弦。
从容登桂籍，慷慨躐英躔。
不下文弥蔚，曾磨质更坚。
鹓鸿倾义路，旒扆赏辞编。
善诱恢师范，良图{忄双}幕莲。
雄鸣声阔达，高举势腾骞。
中外资裁制，交游喜荐延。
入趋兰省秘，出拥绣衣鲜。
封域三苗旧，江山五岭连。
楚风轻有素，蛮俗混难铨。
飞挽归丰羡，经营出静便。
霜威严不试，镜照朗无前。
玉石胸中判，龙蛇度外捐。
冥心投至理，寓兴起新篇。
不羡怀沙洁，羞称赋𫛳贤。
团茆方息驾，隠几欲忘筌。
杯水澄朝彩，炉香炷久烟。
有余论墨妙，无问及筳篿。
华实湖湘外，声名日月边。
泥封俄迅激，竹律未周旋。
畏景明流石，薰飚穆泛弦。
星车躔岭徼，虎节起湘川。
雨露恩无外，乾坤施不偏。
远民伤侧陋，天子重生全。
桂水秦开郡，璇玑舜继年。
平反须利器，跋履屈华鞯。
贱子曾昂首，清途想侧肩。
希声元寂寞，坦履素蹁跹。
世路谁为偶，台僚窃备员。
机心宁及俗，直道尚侔天。
宜幞为郎被，难加出将鞭。
神栖南郭隠，心醉北窗眠。
大匠微无弃，幽芳早见搴。
斲轮惭妙手，倾盖胜华颠。
莫叱王遵驭，空矜郭泰船。
云移难就荫，蚁慕漫求膻。
越峤暄凉异，周班旦莫联。
行看践槐棘，应纪纫兰荃。

勋业平阳重，才华子建先。
高风延世济，大笔得家传。
事至皆游刃，辞新尽应弦。
从容登桂籍，慷慨躐英躔。
不下文弥蔚，曾磨质更坚。
鹓鸿倾义路，旒扆赏辞编。
善诱恢师范，良图{忄双}幕莲。
雄鸣声阔达，高举势腾骞。
中外资裁制，交游喜荐延。
入趋兰省秘，出拥绣衣鲜。
封域三苗旧，江山五岭连。
楚风轻有素，蛮俗混难铨。
飞挽归丰羡，经营出静便。
霜威严不试，镜照朗无前。
玉石胸中判，龙蛇度外捐。
冥心投至理，寓兴起新篇。
不羡怀沙洁，羞称赋𫛳贤。
团茆方息驾，隠几欲忘筌。
杯水澄朝彩，炉香炷久烟。
有余论墨妙，无问及筳篿。
华实湖湘外，声名日月边。
泥封俄迅激，竹律未周旋。
畏景明流石，薰飚穆泛弦。
星车躔岭徼，虎节起湘川。
雨露恩无外，乾坤施不偏。
远民伤侧陋，天子重生全。
桂水秦开郡，璇玑舜继年。
平反须利器，跋履屈华鞯。
贱子曾昂首，清途想侧肩。
希声元寂寞，坦履素蹁跹。
世路谁为偶，台僚窃备员。
机心宁及俗，直道尚侔天。
宜幞为郎被，难加出将鞭。
神栖南郭隠，心醉北窗眠。
大匠微无弃，幽芳早见搴。
斲轮惭妙手，倾盖胜华颠。
莫叱王遵驭，空矜郭泰船。
云移难就荫，蚁慕漫求膻。
越峤暄凉异，周班旦莫联。
行看践槐棘，应纪纫兰荃。

清华仙殿图书府，贵近东台侍从郎。
宠被买臣荣遇绂，来临安石宴游乡。
下车建设先条教，暖席施为尽纪纲。
鉴物浄明齐上水，临机锋锐逾干将。
威棱直为摧奸宄，德惠阴知佑善良。
意匠经营真有趣，轴机裁处动非常。
谨严庭讼情无失，检察民输弊已亡。
坐使奸胥难用巧，默令雅俗尽知方。
淳和只有兴廉逊，肃治应无敢寇攘。
莲幕终朝闲笔削，圜扉经岁绝桁杨。
精蓝振起都城美，新馆增延使者光。
翦拂散材充大匠，吹嘘寒谷变春阳。
三年治最腾歌颂，千里声和协雨旸。
何但编氓称五袴，已令比屋有千箱。
风流自得篇章乐，闲暇人惊日月长。
彩舫有时罗绮绣，朱轓到处拥丝簧。
寻穷万壑幽深趣，踏遍千岩紫翠芳。
绝唱未饶元相国，遗风独揖贺知章。
香山图画知尝预，魏阙心诚想未忘。
下国可能留近侍，雄材自合在岩廊。
祥光一夜生台座，优诏平明出未央。
汉殿果深思董贾，越人那久得龚黄。
丹书东下随秋雁，画鹢西征拂晓霜。
不独飞章留去辙，况多扶老拥归艎。
已知子翼终难借，犹拟曹侯且缓装。
送目未能看竹马，倾思惟只咏甘棠。
既当帝阙盐梅望，可恋吴门绣画堂。
前席虚心方注想，据鞍壮气正康强。
七城异绩虽云远，万室苍生伫有望。
蹇步有心随轨辙，梦魂终夜倚门墙。

南北周旋事屡更，剖符才喜慰苍生。
米盐无滞纲条密，雀鼠难欺狱讼平。
樽俎有余今北海，篇章多暇古宣城。
桃源善庆时难拟，金谷风流世有名。
荣拥双旌忘自得，永怀三径念同情。
乡闾分义千钧重，笔墨才华一座倾。
官异微之惭未称，报殊平子愧非精。
折腰寂寞将何遣，稔听龚黄布政声。

曾挹清谈仆屡更，解颐聊足慰平生。
共观云物怀虞帝，为引渔翁问屈平。
一逐晓风分客路，两逢春雨暗山城。
寒林不见迁鶑语，古壁多逢逐客名。
怀寄远随贤守句，爱忘深识故人情。
参军笔力湘山峭，幕府辞源峡水倾。
刻烛赋诗曾有意，临池扫帚未能精。
强将西缶临风击，终逊玲珑戛玉声。

黄河走东溟，不知几万里。
奔腾鼓风雷，势欲卷厚地。
百川随呼吸，浑浑失气类。
正德不可乱，横绝见清济。
诡士富纵横，机辩回天地。
观其投说时，揣摩探人意。
高论未能窥，茫然何所试。
仿佛一隙开，汹涌惊涛起。
阴阖拒其恶，阳开示其喜。
危冠揖时君，担簦擅国势。
六印黄金多，双璧连城贵。
岁晚客子来，倾变心若死。

西陵大火流，南融已颓征。
凉风拂庭树，槭槭起秋声。
遥夜抱膝坐，耿耿河汉明。
岂无尊中酒，非君谁与倾。

日出东南隅，转侧下西陆。
不经中天行，但惊六龙速。
愁寒余月阴，云重欲压屋。
霰雪飞不断，凝冰介万木。
怒风中夜起，呼号鬼神哭。
鼓荡溟渤倾，势欲翻坤轴。
十日未肯回，冻埋蛟龙缩。
城市百贾闭，衾裯换斗粟。
萧条触事艰，更觉生意促。
安得青帝回，爱景变邹谷。
气温筋骸舒，负暄一饭足。
岂愿北邻富，甲第厌粱肉。

植蒿不为栋，豢豚不成虎。
本非英特姿，虽长何足数。
男儿生堕地，便要立门户。
谢凤炳有毛，羊豹兆于乳。
探根咀其芽，已足知甘苦。
吾党有侯生，高门映东鲁。
翘然出二子，发祥自其祖。
小儿肌骨明，珠光照合浦。
大儿神宇深，崇鼎气象古。
学作四韵诗，已无近俗语。
燃灯夜读书，义颇识其觕。
来客见尽倾，喜叹立如堵。
积庆固有获，力穑刈麰稌。
人知须有成，青云张步武。
惜吾已老矣，异日众必睹。

急雨过池荷，飞洒来纵横。
光圆走青盘，的皪寒珠明。
炫转势不定，积多忽自倾。
浩然江湖思，蓬窗听秋声。

玉刻麒麟烟缕直，生色屏风龟甲碧。
青娥无声满空白，兔影西流转斜隙。
仙人莲花殷叶开，当心吐光照愁魄。
缦缨短后易水客，气动燕山骄子泣。
挽下天河倚渴倾，昆仑流断无五色。
铜匣新开北斗高，电光惊飞走空壁。
鲸鱼鬭死海水红，欃枪西出屯云黑。
酒酣挥舞七星寒，金精圯下留素策。

道人东立海上山，锡飞西落大江北。
双屦还乘海云起，西过当阳驻山曲。
倚岩引锡神泉涌，一道明虹出幽谷。
兀然孤冥踞盘石，清夜鬼神礼白足。
化城自化非人谋，七日焕然一何速。
雄楼杰阁郁相望，拥路十里长松绿。
鸣钟击鼓四百年，法席巍巍倾楚蜀。
堂上提印云门孙，闻我足音下山麓。
门衔大路久惯入，客馆萧萧荫寒竹。
春茶自造始开尝，色味甘新气芬馥。
更穷上方纵登览，峰嶂四环森万木。
投老经过得少留，明发飞尘暗征毂。

治水弗绩鲧当殛，逃入羽渊为黄能。
韩山东北有荒庙，豕象冕服吁怪哉。
乡社养牲禁畜豕，恐触神怒风雷灾。
秦汉以来不读礼，祝尸鼎俎如优俳。
魂魄久与魑魅杂，野妖阴怪凭草莱。
高山南北二千里，谽豁凿断龙门开。
昆仑长河走出海，神禹功大不可偕。
后王书称嗣天子，永为万世严祠斋。
为崇王像备冠舄，寝庑敞侈完倾摧。
明饬有司正祀典，春秋致祭吾自来。

孙村黄河决北流，北使年年过澶州。
澶州两城战格尽，七十余年废不修。
昔岁契丹倾国起，欲投马棰渡河水。
烽火夜夜照前殿，殿前群臣色如死。
心忧社稷输至忠，殿上只有寇相公。
默使敌计堕吾计，独屈黄屋亲临戎。
敌惊溃奔虎北门，从此愿讲兄弟亲。
平时危冠尽肉食，一旦仓猝方见人。

华林园中千金堤，铜龙吐水天泉池。
八公山下刘安台，城郭周围杂花开。
流金宝剑为秦出，彩鹢羽觞浮洛来。
着处祓除务是日，西关千人万人出。
修修美竹带林高，激湍远照崇山碧。
主人济南旧词伯，芸阁铅丹事书册。
载酒展席俯长流，一饭未尝留俗客。
拂地低回舞袖翻，箫管哀吟动魂魄。
天晴初暖云自娇，风柔徐动花无力。
气酣倾倒不自惜，屡顾空尊有愁色。
岂学飞蚊一饷乐，论文清心听鸣镝。
诗坛誓众军令严，立表下漏不容刻。
神意惨淡諠谑寂，叠简摇毫辞举白。
欲征故事入新语，挚虞追叹惭束皙。
山阴衣冠交履舄，千载风流传不息。
茧纸墨妙龙凤飞，远近家鸡皆敛翼。
明年此会恐难得，俯仰之间已陈迹。
来者兴叹感斯文，后之视今今视昔。

沧溟酌蠡天窥管，龟兆何长筮何短。
什百倍蓰情不齐，斛龠釜锺难槩满。
东西地缺如断玦，西北天倾犹倚伞。
山{羊历}何由蔚豹班，荆鸡岂解伏鹄卵。
虽许驽骀可累驰，所贵镆铘能立断。
东陵瓜地久已荒，南山豆苗岁常旱。
日随群影尘满衣，愧窃太仓米盈碗。
默嗟世事意难期，却怪古书语多诞。
往来迅景急川流，怅惘无闻归鬼纂。
今年短发飒惊秋，余日骎骎岂容筭。
逸骥空勤足未舒，寒灯静吊影为伴。
数朝忽喜挹高风，烦心执热逢清澣。
仰观眉睫意可见，巳许交臂心无懒。
飘零铩翮感鸾悲，绳墨呈材愧樗散。
须思汲古得修绠，却步归愚识夷坦。
惟君早岁叹淹回，白雪调高和宜罕。
谏垣密疏藁常焚，琐闼旧风笔不款。
云间遽与鸳鹭分，邑里新歌襦袴暖。
与我晤语若合契，锄去陵谷无隙窾。
因君相见慰蹉跎，再激平生嗟已缓。

道人海南游五管，野服褷褵鹤羽短。
飞符分药济炎州，阴功早约三千满。
细葺柔蔓作重茵，密缀圆荷为翠伞。
丹回七返已成珠，宝养三田如抱卵。
一身天畔若云浮，万事世间皆刃断。
行山书篆虎逃穴，临水呼风龙救旱。
弄琴得趣或忘弦，遇酒无辞任倾碗。
试持旧说叩真诠，深笑浮言多诡诞。
须知至道甚无烦，岂若俗书务集纂。
向走天下四十年，利口妄谈何可筭。
引枝逐叶尽无根，神与形离不相伴。
超然自得方自知，天下一新如澡澣。
生平闻风已默契，今者相从敢纵懒。
事来酬酢外须应，心不将迎意自散。
喜予双眼烂荧荧，知予灵台常坦坦。
宝身好事求虽多，诚言出口识还罕。
赤水遗珠若为求，五云瑶阙何时款。
凌空未便御风行，跨马先觉双镫暖。
轮扁运斤弃绳墨，庖丁解牛游綮窾。
太清吾祖遗真风，欲逐青牛愧驽缓。

法云说法元非法，六月洪炉舞飞雪。
宝香一瓣下天来，须弥座上金光发。
三界风雨动雷音，八部人天归象设。
昔年关西旧夫子，今日淮南大檀越。
扬眉师利倾千偈，隠几维摩无一说。
试开门户立家风，顿超初地无生灭。
百川万折必朝宗，东南到海无分别。
紫陌红尘拂面来，铁壁不容通水泄。
众形毕现明镜静，浮云飞盖秋空澈。
眼见亿万归弹指，境落毫厘差永劫。
野犴不是师子儿，磨了觜头三尺铁。
全湖巨浸一浮沤，结果开花今几叶。
昔人卷帘仰天笑，得道固应由慧业。
一言可尽千语迷，不如静看水中月。

东西南北阅光阴，边意萧条老境侵。
四府飞书惭过誉，数畴废壤愧初心。
倾怀敢望时情合，论事须思后计深。
髀肉久消筋力倦，但能操笔谢知音。

毰毸乱舞出烟林，落久临阶试浅深。
平尽高低宽眼界，放开虚白见天心。
狂倾月窟愁将竭，厚压坤舆恐未任。
润泽功成本无迹，便回春意欲同寻。

千里人怀闵旱心，轻将岁事叩天阍。
骤倾江海繁声合，尽涤山川沴气昏。
官责时丰聊共喜，归休兴动欲谁论。
更思田父相邀乐，步屧春风倒社尊。

人生飘荡若浮云，邂逅乘风忽聚群。
嗟我淹留今倦宦，喜君倾倒细论文。
扬舲觉海宗提印，授钺诗坛勇冠军。
荒学漫劳无所得，鼻端聊假一挥斤。

芸阁磨铅勘旧经，昔闻同舍此同升。
九楹置榻从颓偃，百尺浮空远湿蒸。
玉鲙堆盘鱼胜雪，绿荷倾饮酒凝冰。
家风牢落承推奖，深愧龙门昔有膺。

灵山胜致古今同，下种开花一线通。
岘首道安酬凿齿，江西马祖对庞翁。
圆珠迥耀千渊黑，滴乳微倾六斛空。
我有宿缘香火念，闲来相与论幡风。

妙语飘飘慰旅穷，自怜饥味得甘丰。
朱弦恨废高山久，明月惊投按剑中。
垂翅为逢勍敌勇，倾囊但愧鄙夫空。
相从知便忘形迹，一鹗先曾玷至公。

初伏青蒲拜皂囊，忽驱五马下潇湘。
入承上合尚书牒，分掌中铨吏部郎。
焚藁旧垣犹寂寞，拱枢列宿顿辉光。
闻归未便能倾倒，五日朝班得缀行。

君不见南朝豪俊有郗生，自厌出身时网婴。
乐闻栖遁去人者，倾金累百赠其行。
关西武郎将家种，心实慕儒官冗从。
春走巴东岁暮还，逢迎偶在江南梦。
过门把酒豁清襟，行将归隠南山阴。
终焉之计咄嗟办，愿赋一诗轻百金。
吾闻自古咸秦称陆海，六印可求田莫买。
别墅三千亩上腴，将军部曲犹多在。
未应亲手把钩锄，岁事经营付家宰。
一官换得今是翁，昔何所缚今谁解。
携琴领鹤白云乡，身世相辽自两忘。
北窗仰枕安足道，未知何者为羲皇。
岂不胜俛首尘埃百僚底，南北推迁随尺纸。
摩肩接武半台舆，谁谓淮阴非哙比。
君家鼎甲盛先唐，两都朱邸森相望。
天道恶盈几赤族，当时赖有安平王。
庆牒蝉联今几代，云孙庠继游方外。
他时野史逸民篇，铸也磨铅跂而待。

中春雨收霁，与子登丛台。
形胜宛然在，太行西北来。
无情百尺土，千载未摧颓。
四顾发悲啸，凄风振颐颏。
凌高气象变，似不容徘徊。
下出破禅刹，断碑生紫苔。
严公赋怀古，复使后人哀。
西寻王氏园，一径趋城隈。
老竹未萌笋，繁花如雪开。
惠然丘少年，逸躅欣攀陪。
小榭罗宴豆，开帘按俳诙。
招呼缈缥人，晚镜催妆梅。
水调唱金缕，云罍浮玉醅。
倾觞敢惜醉，忘著接{罒离}回。
明日遂分首，旧游安在哉。
我为东徐官，客鬓栖尘埃。
君调南康吏，江山役清才。
西风吹去雁，尺纸为君裁。
我已困摧辱，壮心如湿灰。
行将隠名姓，采药孙登嵬。
异日傥相过，衡门翦蒿莱。

无端嵇氏叟，早结曹家偶。
不遂龙蛇藏，翻从牛马走。
东西祇强颜，清镜照人顽。
敧枕知归路，开屏认旧山。
甘心折腰膂，为饱来西楚。
始验釜生鱼，还悲厕中鼠。
两君冰玉人，倾盖许相亲。
何意尘埃地，欻游云汉津。
佳时第行乐，不与华年约。
大白酒交酬，长笺诗间作。
俄报戍期秋，扁舟去莫留。
台乡淮水北，和氏玉坑头。
飘飖同李郭，到岸逢摇落。
俱是长年人，得忘弥日恶。
劳生不自知，会合复何时。
笼鸟槛猿思，烹鸡炊黍期。
此期谅难必，幸勿忘今日。
固有梦依依，可无书一一。
徐国壮山河，黄楼入望多。
后时三五夕，奈尔月明何。

集仙昔荣养，卜筑循兰陔。
深径万株合，清池百亩开。
飞梁荫菡萏，攒栋跨崔嵬。
淮海㔉红药，潇湘移翠栽。
岱松珮萝茑，海石糊莓苔。
车马远惊聒，鱼鸟忘嫌猜。
病客倦舟檝，寻春此裴徊。
闰年物候迟，前日已闻雷。
薄景未晞雪，东风新破梅。
主人京洛旧，杖屦容参陪。
指我艮隅地，方营秋月台。
眼明壁间字，醉墨题东莱。
短句颇清绝，早推能赋才。
殷勤卷白苎，为尔拂尘埃。
安得一携手，更倾林下杯。
酒阑话平昔，岂复顾形骸。
行役浸相远，人生信悠哉。
薄暮重回首，长哦归去来。

骊山御汤殿，岁久玉莲倾。
谁谓大江北，有泉温且清。
相传白云窦，中閟丹砂英。
澡濯浃肌骨，沉疴亟能平。
岂特涤吾足，径当洁吾缨。
筑庐俯源上，涵泳凫鸥轻。
非复罜尘网，御风朝玉京。
赋诗投楚泽，用吊怀沙生。

孙郎昔鹰扬，曹瞒方虎视。
敢忘板筑勤，远挫兵锋锐。
俄闻青盖谣，无复金陵气。
六代迭倾亡，长江亦平地。

濂溪之水清，未足濯公缨。
平生抱苦节，成就此溪名。
长啸置符传，孤云归思轻。
溪头四壁居，溪下百亩耕。
量汲奉晨盥，课樵共夕烹。
希逢杖屦游，但听弦歌声。
为客剪三径，传家通一经。
双珠交照乘，合璧倍连城。
被褐有余乐，问缣无隠情。
桂林两枝秀，借尔俗眼荣。
昔仰名父子，今推难弟兄。
不应文范裔，遽谓公惭卿。
如袭带砺封，毋为权利倾。
地实寝丘比，有力安得并。
勒诗高岸石，敢告后代生。

蒿莱东郭居，长者车成辙。
礼经尚往来，岂为我辈设。
临分怀出饯，津远舟速发。
十月雁啼寒，沧波洒微雪。
送君一樽酒，孤饮聊耳热。
会取屈平书，商声歌九阕。
开正到吴郡，旸暖张灯节。
两地见梅花，相思不同折。
官闲羁绁□，陈迹得搜阅。
虎去丘隧空，燕惊宫火灭。
廊倾罢鸣屧，兰㔉香迳绝。
逮□故时人，唯余剑池月。
名城见图绘，丹墨殊灭裂。
细与赋新诗，长封寄天末。
老狐首丘志，客子敢忘越。
未死定归东，柴荆昼常闭。
右军领妙语，年大不堪别。
况复鱼鸟情，飞沈方此诀。

渊明新榜揭门眉，夫子高情俗不知。
未仰秫秔供岁计，本于松菊有心期。
卧来不浅羲皇兴，归去何惭乡里儿。
窗破檐倾从此始，祇应风月解相思。

不见江南客，愿听江南钟。
倾耳度遥夜，天寒多北风。

元弼今安健，音尘久阔疏。
早年倾盖意，白首复何如。

老眼春风两泪倾，穗帷樽俎异平生。
可惊人与琴俱绝，但见肴晞酒复清。
相合水边传美政，飞来峰下启佳城。
翩翩五六奇男子，肯使高门坠厥声。

秋日同文馆，兴贤道与光。
雄奇思汝颍，浮巧笑齐梁。
绿醑倾蛆瓮，青灯拆米囊。
雅谈挥玉麈，未厌漏声长。

毗陵城如金斗方，往事历历那能忘。
相逢童子佩兰芳，秀发人指谁家郎。
未几重见突而长，即今不觉秋蓬苍。
戏笑岂复为儿狂，追昔宓子初登堂。
辞锋峭拔森刀枪，器识沉远包氐羌。
阳秋宁肯露否臧，有子游学先聚粮。
相将百里陟岵冈，邂逅一挹坐僧床。
大辩倾注如无旁，天马方谓先骞骧。
观鱼谁复驻濠隍，瓜期受代垂趋装。
当路奏牍交称扬，行将超擢奄云亡。
坐令志气不得偿，传家岂诧钱一囊。
诸儿经行名州乡，挟书继踵诸父行。
旋见天衢飞骕骦，论治直要超周商。
术卑效浅笑杜房，况是亨运遭兴王。
致君绍祖邦家光，何止追考归焚黄。
邃庭朝露明芸香，异书满阁秋气凉。
咏歌间成随豆觞，读之如欲凌云翔。
暂近大手离未央，□□□□□□望。
挈箧来寄深闺霜，宾兴贤能视文章。
尊尚周孔麾韩庄，搜奇殆有通夕忙。
英游疑动聚星祥，我归复翳环堵墙。
世味已能如饮浆，羲皇上人琴一张。

津津爽气贯眉目，十五男儿万里身。
笔下倒倾三峡水，胸中别作一家春。

飞沙破面风裂石，平林隠隠倾霹雳。
野火燎原尘涨天，道闻马嘶不相得。
老翁彊欲作少年，立马阶除起无力。
城南桃李春意动，少待明朝莫相失。

正学元非世，能诗新有声。
诸公交郑季，多士闭何生。
泛爱经过数，移书底里倾。
又为淮海别，病眼向谁明。

吟声正可候虫鸣，酒面犹须作老兵。
岂有文章妨要务，孰知诗律自前生。
向来怀璧真成罪，未必含光不屡惊。
血指汗颜终缩手，此怀端复向谁倾。

先生隠德世难名，晚见诸孙也自成。
颍水向来须好句，道山今日有宗英。
林湖更觉追随尽，巾帽犹堪语笑倾。
勤苦读书终不补，未须墙角弃长檠。

风树吹花落四邻，暮云将雨作催人。
旋倾美酒留连客，急作新诗报答春。
试傍清湖看鬓发，莫辞行乐费金银。
如今归去还高卧，更问风光有几旬。

卒行无好步，事忙不草书。
能事不促迫，快手多麤疏。
君看荷苇槲叶扇，崔家仲叔三人俱。
扫除事物费岁月，收定神气忘形躯。
恍然有得夺天巧，衰颜生态能相如。
市师信手无赢余，一日画出东封图。
眼前百口怪神速，背后千指争邪{厂歈}。
君家画苑倾东都，锦囊玉轴行盈车。
补完破碎收亡逋，欲得不计有与无。
问君此病何当祛，君言无事聊自娱。
世间何事非迷途，挟策未必贤樗蒲。
苑中最爱文与苏，情亲不独生同闾。
自谓知子谁如余，叔也不痴回不愚。
怜君用意常勤劬，挥毫洒墨填空虚。
风梢雨叶出新意，老树僵立何年枯。
我生百事不留意，外物不足烦驱除。
翰墨才能记名字，模临写貌无工夫。
见溺不救危不扶，独无一物充庖厨。
看君发漆颜丹朱，意气健如生马驹。
逢人不信六十余，郁然一茎无白须。
吕翁落寞起钓屠，南山四老东宫须。
人生晚达有如此，应笑虞翻早著书。

苦遭年少强追陪，病眼看花更覆杯。
夹岸万人倾国出，清江一注两山开。
游人欲尽惊鸥下，晚日犹须恶雨催。
更恐明年有离别，折花临水共裴徊。

开门先得故人书，稍喜提携起覆盂。
得句有谁知我在，尝新此日赖吾徒。
倾篮的皪霑朝露，出袖荧煌得宝珠。
会荐瑛盘惊一坐，苋肠藜口未良图。

逐胜阙勇功，饯春无少色。
出门欲何向，坂丸随所击。
百年余几何，十步复一息。
同来二三子，楚楚颇修饰。
行前强老夫，径捷疲峻陟。
山门开烟霏，禅房闭岑寂。
口燥沾茗椀，久厄此为德。
逐日下西山，草路荒不识。
回溪转钩曲，门径入绳直。
故人喜领客，内愧积腹臆。
所来为亲旧，扫除称寥閴。
疾风无末势，过雨有余沥。
高花初欲然，平荷已如拭。
因君感衰盛，丑好移顷刻。
交新厌区区，话旧听历历。
谈间十一二，四座已倾侧。
茅屋漏风霜，山田带沙砾。
尚能哀此老，举手触四塞。
君如涧底松，超拔出天壁。
学诗有新功，黄魏共推激。

庐陵四公子，吾及识其半。
叔也英达人，平易亦精悍。
于时吾始壮，败壁不涂墁。
孤身客东都，转食诸公馆。
时来扣君门，百过不留难。
倾心倒囊笈，燕语彻昏旦。
磬折晚为亲，少得而多患。
相过汝颍上，岁月不胜难。
君才得公余，十日而千万。
舌端悬日月，笔下来江汉。
此行不寻常，谈者方一贯。
逸足宁小试，宝刀当立断。
用意不崎岖，欲得忘挟弹。
卧念平生亲，稍作春冰泮。
因声督张秦，书来不应缓。

当年不嫁惜娉婷，拔白施朱作后生。
说与旁人须早计，随宜梳洗莫倾城。

平生天上张公子，尚记门间半面人。
声烈与风来不尽，音书无使去难频。
一言悟主心犹壮，百巧成穷发自新。
闻说监河收贷粟，定倾东海活穷鳞。

老去斯文不更论，却因夫子话师门。
清谈不待倾三语，胜日何知共一樽。
逐北我方填坎井，图南谁得料鹏鲲。
过逢为说侯芭在，卧檝生衣犊有孙。

弱柳经寒色，悬流尽夜声。
更长疑睡少，霜落怯寒生。
急急占星度，摇摇苦舫倾。
风涛兼盗贼，恩重觉身轻。

山开两岸柳，水遶数家村。
地势倾崖口，风涛啮石根。
平林霜着色，沙岸水留痕。
剩寄还乡泣，难招去国魂。

一市万人聚，四冲千里遥。
胡然不作邑，兼自可成桥。
群盗去无迹，诸家压不骄。
由来天下事，浮议易倾摇。

早闻英气擅家声，晚得诸郎识老成。
可恨治朝无此老，却嫌晚进不同生。
足知落笔千言疾，尚想挥毫一坐倾。
未信哲人穷五字，二难还复以诗鸣。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

仰高当日诵成规，想见风流盛一时。
鲁国故知臧有后，孔庭早见鲤能诗。
侵寻末路同倾盖，邂逅清谈为解颐。
愿借湖山容膝地，为令松菊寄吾衰。

山阴倾盖两绸缪，十载重来鬓已秋。
往事侵寻如昨日，故人牢落半沧洲。
流离道路生涯拙，芜没田园岁计休。
久要尚怜君子在，为言鸡黍亦迟留。

侯门谁预识冯谖，岁晚宁知范叔寒。
倾盖尚怜吾道在，立谈相信古人难。
开怀磊落无城府，握手侵寻出肺肝。
共许异时终此去，满冠尘土待君弹。

居连里巷室连甍，多谢能空凿壁生。
幸有余光子何损，岂无邻好我先倾。
已知涉世蘧蘧梦，但欲求田俋俋耕。
贫病久甘从弃置，宁堪更类汝南评。

霏微腊雪不霑尘，收拾阳和作早春。
一坐尽倾归盛德，四时难得是佳辰。
鬓边彩胜年年好，樽下歌声日日新。
一笑难逢时易失，杯行到手莫辞频。

庭前两古柏，凌霄灿其英。
问此谁荣枯，雪霜见其情。
荣枯何足计，有酒还自倾。
熟寐暂展转，觉来一蝉鸣。
归休但如此，便足了平生。

泽南三百里，极望横天云。
云端色凝黛，谛视初可分。
峥嵘介丘像，澒洞元气屯。
顷刻有变化，惨淡殊明昏。
天行帝出震，其位生物元。
不周偾西北，川乃东南奔。
宁知六鳌死，竟使二山沦。
不有是难倾，孰维大块根。
尝闻周官说，实惟天帝孙。
神灵所镇守，民物斯芘存。
幽明吻一理，有道惟常尊。
不觉下马拜，僮奴亦蹲循。
迺知正直理，足使冥顽敦。
三王有损益，商人所尊神。
明法或不惧，夜行安得逡。
以此辅世教，庶几驱骜民。
暮宿太平驿，不眠虑丝棼。
明朝好天色，万象开胚浑。
势横恒碣尽，支压齐鲁蹲。
五色冒日观，一握通帝阍。
恢拓下嶊嶉，青苍上氤氲。
泉石竞沮洳，烟岚互纷纶。
高举躐风海，深蹯跆火轮。
涛波卷堆阜，一一溟渤吞。
棋枰视井邑，匕箸藏松椿。
碧瓦峙双阙，红墙缭长闉。
愿瞻岩閟客，内涤邪垢魂。
赐臣登绝顶，一览神秀原。
万壑射窈窕，三坛矗嶙峋。
莽不睹项领，何能穷{月坒}跟。
稍稍指凫绎，依依数亭云。
松列大夫爵，骡识将军坟。
琐屑涧花丽，霏微崖药薰。
广大良有以，奇险安足论。
瑰诡有形上，颓然德弥惇。
得无希夷子，傲世逃深蓁。
亦有黄冠士，相对如麖麏。
此曹啮草木，语道良未闻。
解榻坐中观，洗心驰大钧。
形气要得一，不然随物泯。
是事亦姑置，幽寻聊可勤。
初疑无字碑，莹洁谁敢文。
又怪玉女井，高绝何由奫。
俯穿鬭仙岩，鸟下天壁垠。
侧度五贤堂，熊经背逡巡。
剑石危数履，女萝柔屡扪。
挥斥八极远，风来袂轩轩。
寥廓自无梯，犹疑天可宾。
阴谷不敢视，恐落魑魅群。
安得遂独往，身如黄鹄翻。
周流遍五岳，采掇芝英繁。
即欲憩圆峤，或当止昆仑。
众真迎我语，一笑颜玉温。
是中差可乐，子胡恋尘樊。
答此太遗物，身闲犹事君。
重华迹已远，秦汉事方烦。
成功属吾宋，五礼垂后昆。
皇帝二载春，臣备太史员。
䌷绎自帝典，颇识康哉言。
泥金白玉字，愿颂无前勋。
有志类韩愈，无书愧文园。
臣发将雪素，臣心犹日暾。
今此在林薮，跳身同玃猿。
徒观众山小，愁绝下天门。

淮浦见之子，春风初策名。
颇讶谪仙人，有籍白玉京。
晚遇广文直，老交心愈倾。
同升芸香府，偶坐华发生。
斯人自龙性，意变难章程。
耆酒不疵吝，身如秋叶轻。
自言士处世，何必冰雪清。
交游满台省，毁誉半王城。
不肯效俯仰，畏高侮鳏惸。
常思老伊颍，紫蟹羞吴秔。
我辄抵掌和，音同磬随笙。
小人奉慈亲，皆尝小人羹。
寒衣妇补绽，学绩女娉婷。
日欲江海去，心期杨柳青。
众木构大厦，豫章倚孤撑。
如子足医国，可容移疾行。
丹书紫皇告，玉篆五岳形。
何必陶隠居，吞霞养纯精。
访道自素约，谐心期暮龄。
但恐牵俗缘，志大功不成。
息交屏妻子，此语不须惊。

少时勇游山，说山喜动色。
中年谪南方，庐阜得深历。
当时不类谪，忘腰带之适。
怪人肝鬲异，破贼喜折屐。
只今窜林下，织衣而耕食。
缅怀兹两士，吾宗气相得。
吾春种桃时，子晓寻嵩日。
似闻黄面子，为采乌头出。
去年陟岱宗，一士世莫识。
天门邀之下，倾倒意已极。
斯人与人异，龙虎两超忽。
重寻亦无路，颠雨石崖坼。

修身贵日新，如草陈叶换。
请看弦上矢，岁月不可玩。
文章得蛙釜，虎以皮遘难。
兹事从古然，吾党奚独惋。
秦君好学勇，决胜百马汗。
宵行委明月，屡得按剑盼。
鄙夫晚更事，前猛窘新愞。
怜君亦自喭，意满怀不散。
谁为倾国媒，尚此琼英粲。
期君似椓罝，无以无人慢。

眉山得张侯，心许出一手。
临川见蔡子，千载慰邂逅。
邓君起南国，磊磊看三秀。
譬如黄锺陈，我尚瓦釜吼。
欲知归期近，唤马牵出厩。
官壶持饷妇，倾写不渍口。
千章输明堂，勿问草泽有。
群公自凛凛，水镜照妍丑。

高阁无风华屋热，正午四邻还往绝。
张侯不厌过市烦，呼我柳堤鸣躞蹀。
城如虬背卧逶迤，城上戍楼虬白鬐。
一水贯来深宛转，万家围去绿参差。
嚣尘塞眼那能避，未暇解衣聊埽地。
可怜系马著垂杨，可怜台榭对池塘。
无限芳洲生杜若，芙蓉菡萏倚新妆。
鸳鸯相对鸬鹚舞，飞去黄鹂独无语。
登槃未用伐蛟鼍，苦菜黄瓜亦堪数。
张侯河目须垂膺，齿如明玉嚼寒冰。
未须坐上白羽扇，谈言自足驱青蝇。
司业高情勿寂莫，仲宣从军良可乐。
欲看诗句出嵌崆，更饶酒量开磅礴。
广文憔悴独何人，男儿三十四方身。
相逢得意吐然诺，俸二百钱终不贫。
野桥伛偻风吹发，徙倚门关临嵽嵲。
江湖平日忆苏侯，更咏夕阳明观阙。
人语喧喧未听回，木兰晚放水萍开。
黄昏下马天似漆，急雨倾屋翻狂雷。

君不见庐陵公，往为学士修书日。
诏畀千金访遗逸，遗文逸字往往出。
故都易姓几兵火，量臀鼎腹细诘诎。
道人岣嵝空有闻，丘陵仙鬼事恍惚。
共和十鼓记亡一，峄山肉在无复骨。
云阳八体又瓜剖，至使汉童讹尉律。
世儒诡正何足臧，公家安取千轴藏。
仲尼犹及史之阙，有马借人吾敢忘。
题签甲乙颍水阳，后来胡君癖膏肓。
倾家自构琬琰堂，搜罗近出补厥亡。
荒林圮冢见未尝，南观禹穴计渺茫，闭门睥睨在一床。
常恨平生好古家无力，骑马蹊田观断刻。
中郎二字烦走驿，率更三日劳野食。
长年囊褚况易掷，儿作摹朱妇遮壁。
愿从胡君丐无有，十百数中聊取仂。
胡君今逸民，盱眙不见十五春。
坐令铅椠老壮士，朝廷岂无忧国人。
曩时豪气今谁在，会面只谋千日醉。
听君汗漫驰古先，世事无何付蝉蜕。

越罗作衫乌纱帻，长安青云少年客。
梁门门西狭斜陌，飞阁氤氲多第宅。
南威十五桃花色，箫管哀吟动魂魄。
银槽压酒倾琥珀，青丝络头飞赭白。
韩狗胡鹰快多获，少年意气区中窄。
金昆玉季盈十百，君独飘翩异风格。
十岁铅丹事书册，岂徒新丰困寒厄。
能犯龙头请恩泽，送君此行无怆恻，努力功名传烜赫。
它年寻我吴山侧，踯躅盈山禽磔磔。

平生杜元凯，学问光奕世。
戚联帝室未要论，烜赫功高羊叔子。
赤霄翔舞须威蕤，孔翠文章岂其累。
崇台作山池作湖，富贵所要声名俱。
酒樽诗句得过薄，小隠山城殊未疏。
曹侯词翰诸公客，惯听清歌耳倾侧。
天闲两骥看追风，晴轩忽下饮河虹。
拳毛妙画不可见，颜公笔精如对面。
邓张不醉无揽辔，烧烛林间鹊飞起。
第语曹侯继张燕，邻榼如渑不忧浅。

赵侯慷慨诸公客，少日论兵今发白。
自言颇似韝上鹰，老得一州聊铩翮。
送行谁复双眼青，断肠红颊倾渌醽。
停歌自解水苍佩，醉骑紫燕黄河冰。

美人窈窕家南国，可与副笄亲黍稷。
平生寂莫凤将雏，惭愧木桃犹报璧。
石城三桨为谁催，万里清江凌不测。
王门酒肉傲胜诡，岂有邹阳仍下客。
危词欲洗大夫冤，千载独怀吾祖贤。
不量腹小文籍博，颇似井蜺轻饮川。
丈夫趣舍无南北，情亲非为墙屋连。
子真正用卧谷口，乃有高名諠日边。
胸中傀磊契何所，自笑柴愚得参鲁。
借令好问忘足茧，狐腋岂堪黄犬补。
吾身栎社真寄耳，趣取无用安足数。
无心俎几彘盘辱，拳曲不羞人厌睹。
土山出火石为融，羲和当午车隆隆。
通渠束带过者寡，乃独葛巾终日同。
倾囷倒廪用饷我，我为牙羽陈编锺。
蝉声入耳廪节改，别我整骖无愧容。

行乐曾闻戒迟暮，人生波上飞凫聚。
兰亭往事如过雨，山阴修竹空千古。
陈侯挥翰少年时，三赋声名动人主。
可是高才弃绳矩，自然采绣非针缕。
五十天南把一麾，犹得无襦歌叔度。
邂逅西城筑冶墟，王官继日车连户。
自言春晚洞庭归，日落江南得佳句。
倾盖何妨许如故，执鞭况是平生慕。
但忧笔陈困攻坚，傥许寻盟解围去。

黄侯阅世如传邮，自言何预风马牛。
草经不下天禄阁，诗入鸡林海上州。
兼陈九鼎灿玉铉，并缀五冕森珠旒。
后来傀磊有张子，姓名并向紫府收。
青春一篇更奇丽，势到屈宋何秋秋。
洮州石贵双赵璧，汉水鸭头如此色。
赠酬不鄙亦及我，刻画无盐誉倾国。
月团聊试金井漪，排遣滞思无立锥。
乘风良自兴不浅，愁报孟侯无好诗。

野人肮脏无与邻，世人共笑子独亲。
沛然有余不矜饰，我亦谓子诚可人。
万鱼𪡋喁困复却，看子撇捩黄金鳞。
人甘如醴饮者醉，我独蜇口如姜辛。
淮南归来两鬓雪，闭门自不羞甑尘。
无衣可换江头醉，有谁肯载樽中醇。
愧惭救渴京兆尹，空缸尚可供十巡。
放言与子一倾倒，非子畏人嫌我真。
府中贵人玉比德，堂下和气天回春。
醉人多忤贵人恕，来呼莫惮冲泥频。

怀英名高长史口，独以一人当北斗。
黄公崛起与之班，奄有斯名唐以还。
文章破觚赖圣世，笔墨未逃蹊径间。
湖州太守诸儒长，可独进贤无上赏。
曾语黄公四坐惊，竞吟佳句汶阳城。
饮茶未胜薄酒倾，若人所辱伊人荣。
凤兮德衰众鸟耻，陈蔡不忧颜氏子。
穷吟百轴传未已，短发频搔为君喜。
君不见富贵及时行乐难，虽无赵女有秦弹。
梦中自古不识路，月在云际劳梯攀。
何时半岭闻清啸，相值苏门百尺山。

太华玉莲甘适口，我欲求之青壁斗。
昆仑不睹睹大宛，何异学射中涂还。
平生傲世予南阮，臧否未容留齿间。
七贤远迹冥鸿上，咸也复幸青云赏。
归来浊酒厌独倾，疲马却走诸任城。
红桃白李晚寂莫，黄菊独暴秋阳荣。
谪仙酒楼余旧址，明月年年飘桂子。
不见山东故小吏，斗酒双鱼谁共喜。
恸哭穷涂自古难，不应更待雍门弹。
瓜田今岁初自垦，柴车后日复谁攀。
东阿下望有归意，且为子建留鱼山。

懒旷期陶谢，呼儿读晋书。
葛巾倾泛潋，蜡屐上嵚岖。
回向空门旧，揩磨意地初。
未堪朝市隠，且欲去衡庐。

蜀客高词诧割鲜，直吞云梦气仍全。
自怜单阏穷为赋，不向元和共得仙。
嘉论一朝倾盖合，新诗半夜叩关传。
西窗却话巴山事，它日相逢忆此年。

神交千古圣贤中，尚想铜山应洛钟。
倾盖十年唯子旧，知音一世更谁逢。
天如蚁磨骎骎旦，谈似缲车亹亹从。
邻榻邓侯那不共，拥衾百首兴方浓。

当时同赴饮城西，倾盖论心已恨迟。
湖海可无年少气，雪霜还有岁寒枝。
功传汗竹藏王府，诗入文弢动岛夷。
不会书生安用此，眼前睫固未曾知。

二十年来曹子方，新诗曾见未能忘。
多才善戏称物芳，吴娃席上呼作郎。
瞥然何许岁月长，只今未老毛发苍。
自言逢掖非昔狂，传经华阴夫子堂。
何曾骑马身挟枪，诏随上将西击羌。
董蒲跗注谓我臧，夜行马顿饥无粮。
鼓鼙惊谷骑卷冈，吏呼为微醉在床。
前锋奄至灵武傍，中坚反后无敢骧。
城开三日牧蔽隍，百驰载笴千橐装。
旌旗立垒乌鸟扬，还军不省一矢亡。
坐师无获劳不偿，铙歌入奏虚锦囊。
秋风鲈鱼思故乡，锐头宜董鹳鹅行。
得官犹领万骕骦，王城对巷如参商。
那知连月居兹房，称多量少非我王。
群公古镜悬秋光，闭门饭饱庭叶黄。
秋盘登兔官酎香，吴音讹变杂秦凉。
令壶老柏笑覆觞，淹留平日梦欲翔。
得君可乐殊未央，人生倾盖何所望。
结交松柏要冰霜，中天号出玉玺章。
青骢御史腾康庄，归期屈指未可忙。
闻君况有梦虺祥，生女不恶嫁邻墙。
扫轩留客具酒浆，与君更约城南张。

衡湘侧南二千里，清淑之气常蜿蜒。
丹沙玉石气所感，融结万状非磨镌。
穷源荒蹊异岱畎，不逢禹绩轻弃捐。
苔封土蚀谁复问，嶙峋僵卧当市廛。
龟山老叟见之喜，鸠徒辇置罗前轩。
岧峣孤峰露仙掌，屹若太华青摩天。
倾崖断壑坐中见，葱蒨似玉生云烟。
初疑祖龙未死日，浮梁拟跨咸池渊。
神号鬼怒驱不前，捶系刓磷成枅圈。
又疑巨人出龙伯，揭竿来自昆仑巅。
连鳌合负云涛翻，蓬壶簸荡留平川。
繄予竟日倚栏槛，矫首便欲追灵仙。
尻轮神马自足驾，已觉两腋风泠然。
琼台浮游与世隔，醉傲笑拊洪崖肩。
山间草木即灵饵，含英茹实资长年。
悠悠广息变今古，坐看溟渤成桑田。

西极鳌足折，东南地维倾。
众流竞趋下，汹汹归沧溟。
谁能跨明河，挽此经天行。
世难乘槎翁，此意终冥冥。

虎士冰河侧，日闻刁斗惊。
气吞沙漠尽，风荡贼巢倾。
关塞长年戍，边尘几日清。
太平陈朽富，一旅百夫耕。

春过鶑花无处寻，移舟行近古城阴。
褰衣水上收残片，倾耳枝间觅好音。
山隔曲堤迷远近，鱼跳文藻乱浮沉。
飘然自得江湖趣，陡起归与万里心。

照眼红云鬭晚霞，重重青盖半倾斜。
会须直跨三千仞，移取峰头十丈花。

织女机成未剪裁，练光浮出五云开。
日边莹彩凭空落，涧底寒声动地来。
望彻九霄人错愕，势倾三井雪崩摧。
卧龙欲起为霖雨，肯逐洪波去不回。

吾家四正峰前住，射策君门亦快哉。
三岛路从天外去，一枝香折月中来。
鲤鱼晴跃桃花浪，鹦鹉春倾竹叶杯。
预宴琼林非所望，偶先英俊步金台。

卮倾好酒逢时盛，早遇春融媚景天。
龟暖戏挨初绿草，燕飞轻拂乍晴烟。
迟迟昼影花笼槛，郁郁香风蝶舞筵。
眉似柳开眸似水，怡情自爱赏湖边。

书生著书贪日课，文士卖文救穷饿。
青楼歌酒属富儿，不意此名君乃荷。
风波平地自谁始，一倡从知百人和。
东鲁男子旧修谨，南郡诸生底逋播。
平安敢烦街吏报，洁白长赓楚人些。
流言不计两曾参，机上慈亲枉惊堕。
阮舍尤须办南北，杜冠可无分小大。
宁知宋玉笑登徒，或指宣尼作阳货。
璧亡误使张仪去，兵利徒为少卿祸。
违从兄食祇厚诬，偿同舍金聊引过。
无黥可息劓可补，未信白璧青蝇涴。
君不见吾宗孟公士所倾，亦有俗子惊人坐。

往时家分宁，风俗喜追随。
挽留杯酒间，往往醉如泥。
比年舍临汝，闭关无相知。
牢落三周星，淹泊一水湄。
人事即渐熟，邻曲不复疑。
闻有长者客，清谈颇忘疲。
宗盟晚相遇，佳此野鹤姿。
过我忽长鸣，倾倒胸中奇。
借问所从来，半世游京师。
群贤共文字，声名冠当时。
自得固有余，足能攀桂枝。
上以荣北堂，下以光衰迟。
故山未暇往，旧游不足思。
墙东或可隠，便拟营茅茨。
奇怀傲南窗，幽花撷东篱。
是亦差可乐，去此将何为。
恨未识胥邓，论交尚差池。
不妨气类求，相与慰渴饥。
同姓纷在眼，邈然弃如遗。
此道已浇薄，君乃敦笃之。
何当美盛德，老矣徒嗟咨。
黄奶厄兵火，荒唐废文辞。
毛子素偃蹇，岂复能发挥。
谁为国士重，自有尚书诗。

连侯爱画鱼，李侯爱画山。
诗情动幽怀，摹写不少闲。
骚雅移丹青，妙寄云水间。
翻然欲登涉，试寻芷与兰。
我不一音解，早年便挂冠。
养拙颓檐下，任真亦足欢。
敌骑践江浙，少长奔荆蛮。
却行虎狼区，益知行路难。
乱来战未息，老去食转艰。
前年治南亩，颇喜人牛安。
力耕日以广，心事日以宽。
行当遂野性，策杖寻江干。
云深几茅屋，柳映一柴关。
扁舟鸣拨剌，危亭秀孱颜。
安得两玉人，邻曲相追攀。
真赏会心处，应当谢毫端。
长哦洗兵马，随意罗杯盘。
伯雅要倾倒，莫厌数往还。
愿如三径松，余生同岁寒。

尘埃没我马，掉鞅吟公诗。
诗中有江山，不觉在京师。
下马自叩门，来寻元紫芝。
欲扫名利心，笑挹丘壑姿。
东檐坐无毡，北风吹酒卮。
蟹螯互劝酬，坠车两不辞。
听公击节吟，悲壮亦自奇。
看公醉山倒，了不遣客归。
客归意亦好，月色到处随。
诗成月下写，淡墨任倾欹。
平生不知韵，兴来聊续之。
词达语更正，识者未必嗤。

孤吟梅花望神京，浇愁恨无双玉瓶。
上林顾影一坐倾，高楼忍作昭华声。
避兵南州老云壑，风味依然殊不恶。
岁暮浑无驿使来，一笑天涯共流落。
行寻岭头路几许，欲买幽园叹贫窭。
清客那知日边事，独坐茅茨对烟雨。

时危伤去国，岁晚强登城。
过雁书难问，穷途泪欲倾。
江湖归客梦，梅柳故园情。
倚杖空凝𥩟，行藏竟不成。

共饭何草草，客来从远道。
倾壶得残酒，聊以开怀抱。
年将半百两鬓华，谪官憔悴来天涯。
神理可冯吾道在，不应长遣路人嗟。

未必蝤蛴如素领，故应新月学蛾眉。
引成密约因言笑，试得真情是别离。
樽酒且倾寒琥珀，泪妆更看薄胭脂。
北城月落乌啼后，便是孤舟肠断时。

回纤腰，出素手，髻堕鬓倾钗欲溜，为君歌舞君饮酒。
岁云暮矣七泽空，汤汤汉沔天北风。
玉壶之酒乐未终。

火维荒茫地轴倾，下有积水潜鲲鲸。
鳌身翻澜山为崩，金乌下啄狞龙腾。
狂须奇鬣万族朋，巨神日月双手擎。
夸娥愁思乌戢翎，老鱼战死风雨腥。
长彗下扫千里惊，浅洲一席块为城。
蛮儿夷女奇弁缨。
大舶映天日百程，怒帆吼风战飞鹏。
舟中之人怪眉睛，兽肌鸟舌髻翘撑。
万金明珠络如绳，白衣夜明非缟缯。
以有易无百货倾，室中开橐光出楹。
非石非玉色绀青，昆吾宝铁雕春冰。
表里洞彻中虚明，宛然而深是为瓶。
补陀真人一铢衣，攀膝燕坐花雨飞。
兜罗宝手亲挈携，杨枝取露救渴饥。
海师跪请颡有胝，番禺宝市无光辉。
流传人间入吾手，包以百袭吴绵厚。
择人而归今子授。
烂然光辉子文章，清明无垢君肺肠。
比君之德君勿忘，与君同升白玉堂。

火维荒茫地轴倾，下有积水潜鲲鲸。
鳌身翻澜山为崩，金乌下啄狞龙腾。
狂须奇鬣万族朋，巨神日月双手擎。
夸娥愁思乌戢翎，老鱼战死风雨腥。
长彗下扫千里惊，浅洲一席块为城。
蛮儿夷女奇弁缨。
大舶映天日百程，怒帆吼风战飞鹏。
舟中之人怪眉睛，兽肌鸟舌髻翘撑。
万金明珠络如绳，白衣夜明非缟缯。
以有易无百货倾，室中开橐光出楹。
非石非玉色绀青，昆吾宝铁雕春冰。
表里洞彻中虚明，宛然而深是为瓶。
补陀真人一铢衣，攀膝燕坐花雨飞。
兜罗宝手亲挈携，杨枝取露救渴饥。
海师跪请颡有胝，番禺宝市无光辉。
流传人间入吾手，包以百袭吴绵厚。
择人而归今子授。
烂然光辉子文章，清明无垢君肺肠。
比君之德君勿忘，与君同升白玉堂。

山深岩高石壁青，白日忽变天晦冥。
黑风驱云走不停，惊电疾雨来如倾。
山前雨点大如手，山下水涌危槎横。
崩崖古树老有灵，吼怒直与风云争。
枝披叶偃鬭不怯，万窍却欲藏雷霆。
鞭馿疾驱者谁子，石路崄涩馿凌兢。
目迷心慑愈不及，来憩树下如寒蝇。
苍茫直与鬼神接，恍惚不保龙蛇惊。
平居此乐忽入眼，孙家古图才可辨。
奈何一幅一尺余，欲夺天地之奇变。
我心爱之良有以，昔苦山行亲遇此。
一生两足不下堂，输尔朱家贵公子。

亭亭美人舟上立，周氏女儿年二十。
少时嫁得刺船郎，郎身如墨妾如霜。
嫁后妍媸谁复比，泪痕不及人前洗。
天寒守舵雨中立，风顺张帆夜深起。
百般辛苦心不惜，妾意私悲鉴中色。
不如江上两鹭鸶，飞去飞来一双白。
长淮杳杳接天浮，八月捣衣南国秋。
谩说鲤鱼能托信，祇应明月见人愁。
淮边少年知妾名，船头致酒邀妾倾。
贼儿恶少谩调笑，妾意视尔鸿毛轻。
白衫乌帽谁家子，妾一见之心欲死。
人间会合亦偶然，滩下求船忽相值。
郎情何似似春风，霭霭吹人心自融。
河中逢潬还成阻，潮到蓬山信不通。
百里同船不同枕，妾梦郎时郎正寝。
山头月落郎起归，沙边潮满妾船移。
郎似飞鸿不可留，妾如斜日水东流。
鸿飞水去两不顾，千古万古情悠悠。
情悠悠兮何处问，倒泻长淮洗难尽。
祇应化成淮上云，往来供作淮边恨。

秋风起，秋云高。
连山草木如波涛，大江荡潏鱼龙逃。
羲和奔忙日车逸，八柱倾侧恐不牢。
柯山老人揜蓬茅，畏寒理我旧缊袍。
粗餐在盘有浊醪，醉饱高卧从呼号。

洞箫奏兮瑶瑟御，日不足兮继以夜。
吾宁独此湛乐兮，嘉予美之宜修。
披浮云出明月兮，挥众星不与谋。
既成言以命予兮，顾永予之光明。
岂独谓不然兮，托东风以惠声。
嗟言独何容易兮，有倾身者鬼神。
中怀着而必见兮，卷兰舌而交信。
予虽不执子明烛兮，光辉其舍予。
两相审者不媒兮，予既获子于鼻息。
舒子声以歌兮，凤凰将闻而振羽。
结子佩而起舞兮，星斗视子而上下。
独翩翩其不可留兮，君之居可知而不可得。
春水涣涣兮，予独饮君河之曲。
鸟鸣群飞兮，其下芳草。
柳舒舒其可揽结兮，桃李始就其膏沐。
行者怀兮别者思，酌君酒兮寿君以不衰。
抚君舟之悠然兮，将浩渺以浮航。
三江震泽兮，舟师告惫而一息。
引日星之煌煌兮，吾独望子于南极。
想子其下兮，鼓圣涛而鞭蛟龙。
使宓妃不敢巧笑兮，皇英敛衽而来从。
南风之来兮，入予裾悦余心。
独条畅而清婉兮，曰是为故人之风。

西山之泉兮冽以清，淳注万古兮无亏盈。
应龙蟠守兮谨防扃，有神司之兮帅群灵。
神君曷处兮山之穹，云郛雾阙兮都邃宫。
腾驾逸景兮驭清风，上友仙圣兮佑帝躬。
惟今之旱兮非神曷愬，家无余粮兮麦不庇雨。
土飘尘扬兮迷行错步，魃威孔张兮炽莫予御。
挹水一勺兮荐羔豚，曷求于水兮神实凭。
土有蔬兮林有实，芼馨香兮葅芳郁。
神我飨兮临我堂，酌芝醑兮御椒浆。
巫甚祇兮时甚良，哀我疾兮降我祥。
神君仁兮念下民，抚民灾兮号帝阍。
帝念神君兮诏雨官，叱驭六龙兮奋互飞。
骞掣飞电兮鼓雷震，俾霈尔泽兮正无限。
山灵川怪兮更腾奔，角毛羽鬣兮烂鳞鳞。
前幢后旆兮玄双轮，椎轰喧呵兮翻乾坤。
神龙九鬣兮杂蛟鲲，瞠眼飞涎兮翻腭龈。
伏潜羲和兮止星辰，一洒万里兮倾河津。
妖风失威兮敛以奔，魃濡厥裳兮伏以蹲。
槁苏焦泽兮息惔焚，优渥润沃兮无涯垠。
菽麰诜诜兮奋裳绅，秋种既即兮农则勤。
既足而止兮披雾昏，朝阳清明兮敛游尘。
功成不居兮驾归云，空山寥寥兮夜无闻。
灵泉幽幽兮湛奫沦，竭诚莫报兮仁哉君。

张子官于福昌，块然独居，无与为友。
宾客不至，遗朋失旧。
经时闭门，终日钳口。
出无与游，居无与就。
谁同我食，谁酌我酒。
归守妻孥，出对厮走。
驾言出游，田童野叟。
气否莫交，情包不剖。
塞聪蔽明，盘足袖手。
披书阅简，眩目疲肘。
厌然成痼，不可针灸。
于是张子，涤虑除烦。
披庭扫堂，枕手而眠。
恍若有遇，有神降焉。
曰我实哀汝，独无友朋。
我有教告，子乎我听。
凡世之人，百愚一贤。
古昔所叹，非独今然。
得贤与朋，善固无俪。
贤不可得，将愚与比。
友贤实难，幸然后值。
不幸友愚，与无孰利。
谄笑倾辟，韬情晦实。
测心献计，因隙投策。
口是腹非，面歌背泣。
友若此者，实繁孔多。
曷若不见，目清耳和。
我复告子，真友之实。
尔遵我言，友胡有竭。
人物虽殊，可友同焉。
赐尔以友，其名曰山。
居汝左右，在汝北焉。
端不汝去，澹兮绝言。
春丽夏繁，秋疏冬瘦。
霞雾融明，风驰雨骤。
孤楫横奔，牢屯巧镂。
傲岸轩昂，清华润秀。
对食临眠，排堂入牖。
效技汝前，虽劳不疚。
山有佳泉，多灌尔囿。
历石悬空，泠泠清漱。
如闻妙音，濯烦浴垢。
不犹愈乎，卑议庸读。
过耳增懑，入心善烦者乎。
山有修竹，汝园是植。
静丽明鲜，端虚正直。
如彼正人，扬言发色。
微风散碧，宵月镂白。
不犹愈乎，市儿尘颜。
敧眉鼓吻，佞笑浮言。
工为媚悦，善佞曲拳者乎。
山有乔木，耸立而峙。
端无媚姿，若对正士。
障雨蔽暍，千人所芘。
微飚披拂，吹奏竽籁。
不犹愈乎，蠕蠕鼠辈。
女黠儿娇，奴趋妾拜者乎。
山有好鸟，清喉丽羽。
引啸长鸣，群呼迭语。
夜管风弦，哀簧怨柱。
不犹愈乎，巷歌里舞。
促缩跳梁，颠妖淫污。
父子不施，弃礼忘数者乎。
如前实繁，言胡可殚。
汝与之乐，右攀左援。
曷为孑孑，寤寐嗟叹。
张子再拜，受言永怀。
解累亡忧，心通志开。
高山岩岩，流水潺潺。
竹茂木翘，鸟鸣琅然。
如前夷齐，而后闵颜。
吾何为乎，浩然其间。

我昔为诸生，奉书谏议公。
后来辱称奖，礼数宾客同。
决科甫弱冠，年少气如虹。
归来陪后乘，不责醉后恭。
孤舟梁宋郊，旅态萃百穷。
拜公睢阳府，笑语若春风。
人事不可期，俯仰异吉凶。
平生丹灶术，马鬣哭新封。
十年得吾弟，怀旧涕沾胸。
清平守家法，眉宇肖德容。
交臂是非外，为僚兄弟中。
东轩语长夏，葵竹罗青红。
西舍雪夜欢，玉颜醉瑶锺。
欲饮径相就，三更叱阍翁。
鲸吸绝遗滴，山颓信倾峰。
搜抉尽醤茹，楂梨倒筐笼。
通宵两沈醉，午起头如蓬。
人生定当尔，事去挽惊鸿。
河梁系君马，一笑喜相逢。
怜君碧纱幌，夜泪哭苇丛。
我方困虀盐，酸寒官辟雝。
同寻旧游地，尘壁罥丝虫。
啼鸟古寺间，夏阴小园空。
酒市逢好好，琵琶失{王灵}珑。
歌舞一分散，宾僚亦西东。
忘情犹一叹，齐物论非通。
官冷隠朝市，端能信予慵。
人生当富贵，子盍自磨礲。
便当隠五车，一一贮心胸。
功就螘作垤，丛成蛇化龙。
北郊分袂归，作恶惊儿童。
长谣代晤语，发子一笑哄。

华灯耀广陌，皎月临重城。
惟我二三子，柴门通夜扃。
展书对明烛，浊酒徐徐倾。
峥嵘千万虑，一醉皆能平。

春晏百草秀，野花无复名。
悲哉桃李阑，念此聊掇英。
翩翩双飞蝶，天静午日晴。
悲忧浪自苦，有酒但知倾。

曹参汉贤相，掾吏亦豪英。
四海付醇酒，乃真知物情。
亡秦余毒烈，一洗百壶倾。
和气薰醉人，金革乃不鸣。
卑卑谈治道，陋矣洛阳生。

寒极则有暑，晦久则有明。
开辟迄今兹，此理信可凭。
炎炎者易灭，巍巍者必倾。
圣智无奈何，况此愚昏氓。
设罗以猎兽，切骨陷其膺。
重势以镇物，悬绝压其肱。
纵使贲与育，力有不获呈。
物情千万变，可尽得经营。
不如寂寞士，葛带而兰缨。
无求复无忧，容貌甚和平。
况兹积雨余，秋气日姿清。
悠然有佳兴，美酒时一倾。

寒极则有暑，晦久则有明。
开辟迄今兹，此理信可凭。
炎炎者易灭，巍巍者必倾。
圣智无奈何，况此愚昏氓。
设罗以猎兽，切骨陷其膺。
重势以镇物，悬绝压其肱。
纵使贲与育，力有不获呈。
物情千万变，可尽得经营。
不如寂寞士，葛带而兰缨。
无求复无忧，容貌甚和平。
况兹积雨余，秋气日姿清。
悠然有佳兴，美酒时一倾。

故人遗我酒，气味芳以清。
置之屋壁间，兴至时一倾。
银杯度一合，三釂已彻觥。
既免戒沉湎，且无忧病酲。
嵇阮愧令德，刘石无遐龄。
荒狂有何乐，徒以酒自名。
吾幸免困此，庶几尽平生。

秋房灯火清，人语久已寂。
城远不闻更，警柝鸣未息。
横参已入地，斗柄当天直。
乃知三更中，市廛已寂历。
我时守书几，磨墨倾砚滴。
反复小学书，昏目如芒刺。
试寻邻房僧，鼻鼾背负壁。
体劳径就枕，冷梦分南北。
觉来寺钟鸣，僧礼像前席。
须臾闻梵呗，木鱼如叩石。
举头视东牖，朝日已淡白。
反身起披衣，神爽健筋力。
亟来酒瓮边，侧听声唧唧。

平生一尊酒，风月不可无。
谪官将十年，一醉未易图。
市岂无旗亭，官亦有酒垆。
薄乃捩齿酸，一滴不可沽。
英英孙夫子，臭味真吾徒。
自云得异糵，乃出粳稻腴。
岁久精粹出，去者乃其粗。
酝酿才浃日，芳甘已盈壶。
伧人喻其力，若火经茅芦。
此语真野陋，殆出负贩夫。
前日闻吉语，籴米已在途。
每恨乏陈糯，价直如买珠。
怜君久客囊，倾倒无复余。
假器走仆僮，供我一笑娱。
欲为漉巾潜，请学涤器如。
作诗以讯之，何日陈尊盂。

呼童致明烛，展我窗前书。
顾谓尔童子，此岂不足欤。
得意自忘伪，观一知其余。
尔观千万灯，岂与一烛殊。
尔岂不欲醉，举杯倾我壶。
尔岂不欲饱，构火烹我鱼。
人生贪外物，要以乐其躯。
吾求安不足，安用劳驰驱。

我虽不知文，尝闻于达者。
文以意为车，意以文为马。
理强意乃胜，气盛文如驾。
理惟当即止，妄说即虚假。
气如决江河，势盛乃倾泻。
文莫如六经，此道亦不舍。
但于文最高，窥不见隙罅。
故令后世儒，其能及者寡。
文章古亦众，其道则一也。
譬如张众乐，要以归之雅。
区区为对偶，此格最污下。
求之古无有，欲学固未暇。
君为时俊髦，我老安苟且。
聊献师所传，无以吾言野。

胡公精悍姿，勇气如秋鹰。
兵书百万言，挥麈谈如倾。
羞戴文吏冠，慨然喜功名。
愿得丈二殳，为国作长城。
朝廷士力盛，战马如云腾。
貔貅饱肉食，武库森神兵。
此岂不足用，麾之若雷霆。
如何彼黠虏，坐敢邀金缯。
由来在得将，选择当至精。
譬如养骐骥，有御乃能行。
安得伟丈夫，长驱两隅清。
淮南听公语，乃是卫霍朋。
终军白面儿，尚欲请长缨。
纵横老将手，出袖盍一呈。
策马勿自滞，我将观厥成。
一奋庸将骄，泛灌出精英。
立功报天子，执节拥旗旌。
男儿当封侯，宁为老书生。

夜雨霁清晓，浮云散凉川。
幽人理青发，汲彼石井泉。
焚香展素帙，持珠讽妙言。
晨晖淡悠扬，秋霞丽绀天。
萎花开露余，孤叶零风前。
感此芳节晚，长啸心悠然。
倾觞散滞念，粲菊留华年。
牢落岁暮心，非君谁与宣。

先王重至日，静息资微阳。
闭关绝商旅，后为不省方。
我独何为者，古寺严晨装。
酌酒饮僮仆，披裘冒朝霜。
眷彼道路人，熙然乐而康。
尊酒迭为寿，华衣冒鲜妆。
怀古固非士，远客亦可伤。
悠哉任行止，且复倾吾觞。

清晓步东园，独游怅无侣。
菰蒲绿已深，鹅戏春塘雨。
取酒就花倾，隔林邀客语。
归来春兴阑，睡起日停午。

山城淫雨霁，窗户含余清。
老人午睡足，杖策遶荒庭。
长夏吾庐秀，清阴交众荣。
茫茫榛莽中，萱草扬其英。
植杖视天壤，悠然感浮生。
淹泊且无叹，人事亦难恒。
一旦舍此去，触物不无情。
何为久戚戚，遇酒但知倾。

初伏炎炎坐汤釜，长安行人汗沾土。
谁倾江海作清凉，玄云驾风横白雨。
普陀真人甘露手，能使渴乏厌膏乳。
且欲当风展簟眠，敢辞避漏移床苦。
清贫学士卧陶斋，壁上墨君澹无语。
翰林但解嘲苜蓿，彭宣不得窥歌舞。
联诗得句笑出省，策马涉泥归闭户。
床头余榼定何嫌，窗外石榴堪荐俎。

巩人作枕坚且青，故人赠我消炎蒸。
持之入室凉风生，脑寒发冷泥丸惊。
梦入瑶都碧玉城，仙翁支颐饭未成。
鹤鸣月高夜三更，报秋不劳桐叶声。
我老耽书睡苦轻，遶床惟有书纵横。
不如华堂伴玉屏，宝钿敧斜云髻倾。

出门秋雨泥漫漫，嗟我后土何时干。
官曹事休归舍卧，破屋淅淅西风寒。
弱妻倾榼劝我起，稚子笑语争杯盘。
我生乐事但如此，为尔一醉愁肠宽。
仕途翩翩鬭巧捷，华裾鲜縠相追攀。
老来百事觉羞耻，懒伴儿女涂铅丹。
贾郎豪华独异我，粉腮玉指双鸦鬟。
清眸侑酒醉百盏，肯咀贫瓮寒虀酸。
堂前菊花日以好，落砌槭槭梧桐残。
当谋痛饮待九日，豪气一压龙山桓。

季秋木叶未全落，西风卷云飞雪作。
奔腾倾倒来不停，顷刻山川失寥廓。
白头老翁仰天叹，一生未见可吁愕。
但悲无食饥冻死，何暇更议阴阳错。
樵车不来椽数尽，仰彻屋茅烹苋藿。
坐愁穷腊安可度，律管未改初冬朔。
我居堂前有大榆，百年老干龙鳞剥。
夜声疑是神物伐，参天大枝脆如斮。
披檐掷瓦事未测，起坐明灯彻其幄。
命乖久遭穷鬼笑，当虑压覆崩厥角。
鹿山长官当此时，高楼大饮纵欢谑。
两邦相邻无百里，谁谓同时异忧乐。
尚能怨嗟念穷苦，喜君于物心不薄。
百里饥寒仰长官，勉充此心救民瘼。

西风吹屋络纬鸣，星河错落已三更。
军城传警万家静，山堂含风遥夜清。
云收纤月映山尽，天转北斗向江倾。
舍南高林栖鹤鶂，危枝高巢雏夜惊。

齐郎好诗风调清，语中有骨自老成。
愈镵愈出当有名，朅来宣城盖为倾。
文章不如金满籝，我昔曾力今乃惩。
少年平步取公卿，安用学此误平生。

荒城人稀荆棘老，野兔惊跳出寒草。
苍苍落日黄云西，驱马城边寻古道。
入门四顾皆桑田，居民三五依道边。
暮投佛寺下马立，冲眼满屋燃萁烟。
老僧自言八十余，老矣不能营所居。
村僮依灶展败席，上有空梁悬木鱼。
旋汲新泉濯双手，青灯照客黄昏后。
群儿烂漫眠我前，新月欲倾光入牖。
夜敲僧室借酒壶，不惜青钱取次沽。
酒香入户推枕起，剔灯吹火燃铜盂。
大杯一沃不留滴，满眼棼然睡来集。
明朝上马倒残壶，不怕新霜败裘湿。

我非初平叱羊口，江中浪作群羊走。
金山五日厌僧粥，挥榜瓜洲缆古柳。
晨兴但怪妻孥喜，故人致馈罗盘缶。
起倾残榼得余沥，洗盏再酌开蓬牖。
风云惨淡秋已严，桑榆摇落山初瘦。
军厨醇味尚烦公，应记疏慵穷太守。

平生杜公贤弟兄，北州人物家法称。
儿童服膺今见面，温润圭璧清霜冰。
胸中诗书不见试，鬓发欲白论邦刑。
用违所长众不可，公犹谈笑气甚平。
人才之难万冀一，一士其重九鼎轻。
典签不废吟拥鼻，所叹虚席何人登。
临蕃千骑亦不恶，聊以余力苏疲氓。
霜清水落鱼泼剌，万瓮沸响新醪倾。
东秦山河太守贵，长安歌舞新曲成。
正须昼夜快作乐，舍人促公归治行。

酸寒杜陵老，痛饮遗身世。
云安小县麹米春，遥知美味无多子。
犹令此老气如虎，傲兀几以醉为异。
争知侯家美酒如江湖，金铛犀杓与之俱。
玉壶晓倾春水决，银槽夜滴秋雨疏。
主人文章足宾客，许致麹生来坐侧。
三杯脱帽我家风，渴如旱田占雨虹。
冷官如瓶君未见，腹惟贮水冰生面。
鸣鞭走送烦驺辔，坐对朝寒北风起。
未欲烦公大作宴，老夫自斟看深浅。

堂中宴坐不妄出，堂外青春去如失。
小园十步绿如云，一时桃李事已毕。
犹有荼蘼数朵在，未觉尘沙污玉质。
金沙格俗终可怜，腻白娇红如欲滴。
老夫睡起听山禽，竹间林外纷嘲啧。
笋生渐惬子猷愿，梅熟未邀朱老吃。
翻书只作随睡具，倾壶屡进忘忧物。
今春风雨稍依节，上田麦穗过数尺。
但知洗眼看世涂，莫厌终身守蓬荜。

忆昨戊午寄东都，人事纷纷相见疏。
补官洛阳我西走，君理舟楫归江湖。
往来相失顷刻尔，坐使一别三年余。
他乡满眼非故旧，南北耿耿无音书。
福昌古邦废已久，莽莽榛棘藏麕鼯。
空宫萧条唐旧路，古堞断续韩遗墟。
商顽余民俗未泯，习尚凶犷羞为儒。
高堂尘埃坐无客，虽复强接非欢愉。
嗟君尚复记忆我，两得书札何勤劬。
最后新诗意不浅，知君过我山阳居。
人间翩翩轻薄子，交友暂尔久则渝。
欢欣忧患心不易，我视一世无君如。
念昔登科各年少，君中第一名传呼。
春风朝游踏广陌，夜雨纵饮倾金壶。
当时意气今在否，十年我困官庭趋。
君宜腾达上寥廓，何乃失足遭崎岖。
人生难必但如此，付委造物随所驱。
得之几何失未损，七尺可贵惟吾躯。
洛川春风来已久，桃李次第争芬敷。
登临想君不可见，梦逐流水游东吴。
东吴旧游我所乐，饮有美酒烹有鱼。
何当相逢两披豁，摆落万累无嗟吁。

有道隠屠钓，仁廉非偶然。
倾筐出紫鳜，挥手谢青钱。
昔有离骚客，名高楚国贤。
独醒遭尔笑，吾幸醉终年。

何处春深好，春深居士家。
荒园几畦菜，环堵数株花。
自蜡登山屐，仍驱下泽车。
时时客问字，醉帽任倾斜。

荒城转五更，北斗向谁倾。
穴鬭时争啮，林栖或自惊。
老来神虑淡，睡足骨毛轻。
石磬催僧粥，低窗枕畔鸣。

桥上垂杨系马嘶，桥头船尾插青旗。
船来船去知多少，桥北桥南长别离。
亭上几倾行客酒，游人自唱少年辞。
百年回首皆陈迹，浮世飘零亦可悲。

东风三月洛阳城，倾盖相逢气倍增。
看尽园花方信马，饮斜楼月更挑灯。
年光飘忽双驰毂，心事萧条一老僧。
酒病年来慵把笔，新文寄我苦凭陵。

吾甥颇似魏家舒，新罢推囚却著书。
顾我独倾陶令酒，思君同鲙季鹰鲈。
荒凉云物秋将老，寂寞山城谁与娱。
倏忽风光行老矣，踌躇不去欲何如。

青冥不尽海茫茫，一望蓬瀛去路长。
秋信解凭诗客寄，春心长为楚魂伤。
萦回四望山如画，兴废千年木已苍。
直使台倾荆棘满，闻琴何用涕霑裳。

溪如圆堑木如城，鱼鸟从游信此情。
啅雀踏枝飞尚袅，仰荷承雨侧还倾。
弹琴废久重寻谱，种药求多旋记名。
于世久判无妙策，直应归学老农耕。

生涯飘泊一航轻，浩荡晴川送我行。
北望山川连海远，南来风月近淮清。
人家稻熟丰年满，泽国天高秋意生。
惟有羁愁消不得，登临清泪落如倾。

紫蟹双螯荐客盘，倾来不觉酒壶干。
雨多泽国蒲鱼美，秋至楚天风露寒。
老去论交嗟我晚，尊前一笑忆君欢。
红莲幕下无书檄，剩寄新诗满卷看。

漠漠重云向晚低，腊寒新去有余威。
风捎檐滴难开幌，润引炉香易着衣。
把酒自倾金错落，探春谁污锦障泥。
山城冷落无歌舞，只有芳醪取次携。

控扼兵屯事已辽，倾敧遗堞隠蓬蒿。
春芜满野牛羊散，秋稼连云雉兔骄。
苔卧断碑昏故刻，雨飘残枿带余烧。
人间兴废知何极，莫谓荆榛便寂寥。

风暖日高花气动，鸣鸠乳燕自求群。
经营美景还诗匠，倾扫顽愁赖酒军。

乡原世尽谓醇儒，汉室倾危孰与扶。
试问不言温室木，何如休望董贤车。

洗来桐叶晚青青，积雨阑干暗菌生。
墙角半倾苔晕合，萧萧风草一蛩鸣。

凿屋分将一尺明，坐令隔幌见帘屏。
任从世界倾盆雨，只要萧萧数点声。

春雨萧萧江上城，论花与子酒同倾。
恨君未到淮阳市，一见姚黄慰此生。

春雨不肯晴，春云与地平。
柯山数椽屋，昼夜倾檐声。
阴沉人意恶，但愿醉不醒。
园花知在亡，渠溜飘红英。
今年穷到骨，憔悴客江城。
花时不得出，风雨掩柴荆。
自我学道来，万事一羽轻。
惟有惜春意，未忘儿女情。
龃龉可奈何，努力饱饭行。
往日虽莫挽，来日岂无程。
忽记祖燕公，佳句与帝赓。
今岁随宜过寒食，明年倍调作清明。

穷秋惨无姿，向荣尽枯槁。
可怜中庭菊，灼灼颜色好。
岂无风霜苦，所守良自保。
清商振驱除，尔独傲百草。
煌煌中央色，严丽谢浮姣。
山家有薄酒，为尔数倾倒。
尝闻仙人术，采饵庶难老。
呼童扫药斋，迟尔寒英𢭏。

投身落穷谷，默默类囚拘。
情忘侣木石，机谢友禽鱼。
粲粲陈夫子，文章德行俱。
虽云相知晚，既合乃不渝。
我官洛水滨，君寄鹿山隅。
孰谓百里遥，满案堆君书。
诗坛两不慑，日夕鬭戈殳。
我赠白玉璧，子还明月珠。
今春子遇我，为我驻骊驹。
高怀坐披豁，一饮倒双壶。
联骑失洛桥，据鞍递歌呼。
剧谈烬饮烛，痛饮销炎炉。
首夏余春妍，子还自西都。
连朝守杯勺，芍药正芬敷。
插花乌帽倾，醉倒傍人扶。
已别尚反顾，将归重踌躇。
官期子当满，念别久郁纡。
况乃西郊道，匆匆遇行车。
一酌不暇劝，矧欲尽子娱。
亦知微诚薄，所惜违区区。
亲友义不小，况乃知心欤。
忽忽流水滨，尚将执子袪。
愿子保多福，六翮纵南图。
永此金石交，皦皦坚终初。

院静步柏影，庭虚闻塔铃。
连龛香惨淡，古榜金青荧。
山背负华殿，淮身朝广庭。
旛花龙护法，梁栋神扶倾。
缅怀开山人，天眼照废兴。
一庵檀施集，百堵神鬼惊。
支祁万古穴，石老深潭清。
坐令金仙力，镇此水府灵。
我来望春野，高阁近青冥。
白发老比丘，俯偻困逢迎。
岂无世外人，燕坐守无名。
重堂百僧会，合有菩萨行。
平生一钵意，长岁百虑更。
狂逃不知返，胜地念浮生。

新正值家节，时雨霁良宵。
林坰敞梵刹，香烟霾白毫。
士女倾都出，夹路轮蹄骄。
谁能衡茅下，寂寞守无聊。
载御芳兰馔，无辞玉色醪。
况值私庭庆，祝寿比蟠桃。

北风号空庭，山雪鸣急霰。
是时我与子，倾盖初相见。
相逢两恨晚，语罢喜复叹。
明灯照红炉，杯酌方烂漫。
刘公摩霜鬓，气若初捷战。
喜我两人交，深杯手持劝。
纵横恣谈笑，一醉便侵旦。
想子病酒容，蓬头不能饭。
那知会日少，告别不容恋。
出门送子归，惨若失侣雁。
终朝或不语，妻子怪相问。
别来三得书，日月去如箭。
栗亭在何处，山川浩千万。
吾将理南棹，遂我江湖愿。
两如随风云，那复计聚散。
迟君秣骊驹，别我过穷县。

一雨洗空旷，肃然天地秋。
阴阳有至信，残暑逝不留。
中夜事忽变，西风延蓐收。
云雷西北来，弥漫布九州。
万生息惔焚，我疾亦已瘳。
起哦不待晓，暗步禅堂幽。
落月倾屋西，候虫鸣不休。
坐令百感集，岁晏此淹留。

山城新炭贱于土，老翁守垆朝复暮。
时倾墙下一杯酒，不怕檐前三尺雨。
共言麦好岁当熟，里巷往来闻好语。
老大汤餠百不忧，折脚铛中足烹煮。

绩溪仙翁若秋鹤，有喙不向腥膻啄。
几年戢翼大江南，下看纷纷飞燕雀。
亲携杖拂呵禅祖，自伐松根出灵药。
世人真自为公忙，公宁有意人间乐。
嗣皇继明登俊彦，诏遣雠书天禄阁。
江山气象满收贮，倾倒归来开万橐。
咸韶无声嗟已久，野鼓羌弦自宫角。
当令鸾凤见文章，却遣丘陵仰山岳。
王郎萧萧好文笔，一世清名推卫乐。
岭头梅发始辞家，坐见长安秋叶落。
滞留穷县许过我，季心不负千金诺。
何为岁晚尚迟留，庭下寒篁还解箨。
我老栖栖亦何事，一官未足充藜藿。
读书把笔工无益，执板折腰心已怍。
顽疏一味难鞭警，妙道多生欲穿凿。
惟君所事与我同，他日相从郑君学。

水国过冬至，风光春已生。
梅如相见喜，雁有欲归声。
老去书全懒，闲中酒愈倾。
穷通付吾道，不复问君平。

三日雨不止，阴云生我堂。
晓寒如腊月，冻坐忆朝阳。
过雁低薄屋，高梅飘度墙。
呼童倾一榼，独对孟光尝。

战国韩余壤，王畿汉旧京。
南围山峙秀，东泛洛浮清。
女几荒遗庙，宜阳认故城。
千秋迷佩玦，百战有榛荆。
路失三乡驿，岗余世祖营。
山疑熊耳甲，墓记赤眉兵。
昌水行宫废，谷州遗堞倾。
断壕收剑镞，耕陇得瑶琼。
姬冢丘陵抱，韩祠草木平。
传家亡谱牒，怀德荐牢牲。
峡势开双璧，川形画一枰。
谋臣赤松友，诗客锦囊生。
莽莽繁华尽，悠悠井邑更。
兴亡谁与吊，今古一伤情。
官舍连麋鹿，人家杂鼬鼪。
秋心悲杜宇，春候听鸧鹒。
宾榻无谈笑，尘鞍罢送迎。
平池宵槛影，万竹晓堂声。
放宕书千卷，栖迟岁再正。
野胥形矍掠，村隶语生狞。
脱粟供朝饭，孤豚计日烹。
里闾轻学校，儿稚骇冠缨。
最苦冲风隧，奔如万战輣。
木号惊浪涌，谷震疾雷轰。
日断兰香膊，云藏子晋笙。
村鼙朝坎坎，樵斧暮丁丁。
鬓自年来白，颜因醉后頳。
斋庖诛野菊，幽佩纫秦蘅。
忆昔初知学，时豪计主盟。
讨论披石室，咳唾视金籯。
宅与仁为里，丰期道可耕。
荡除秦汉垢，耨摘帝王英。
太史遗重补，骚歌韵再赓。
文潢无逆檝，谈阵有降钲。
战苦心逾勇，锋交敌丧勍。
决科聊筮仕，射策偶沽荣。
憔悴官曹冗，艰难祸难婴。
流年惟涕泪，生事罄瓶罂。
乞米常空釜，烹藜不厌羹。
菅县长剑涩，衣补旧图横。
波浪流萍远，风霜客雁征。
凭谁能束缊，请地乞为氓。
贫贱知何计，飘零复此行。
力微蛛纺织，谋拙茧缠萦。
大府多豪杰，何人问姓名。
采葑甘见弃，连汇敢图亨。
已分微言默，羞将薄技呈。
清秋回骥首，白日望鹏程。
调拙歌难和，工迂簴未成。
曳裾身阻阔，搔首岁峥嵘。
岂料盐车困，亲逢伯乐评。
属文惭贾谊，受璧过虞卿。
夙昔倾贤誉，清时仰庆闳。
霜威留陛闼，忠望在寰瀛。
大泽疏源厚，明公蕴德宏。
高文千锦丽，奥学万箱赢。
前岁趋畿尉，青衫拜使旌。
心将言并厚，事与意俱诚。
毫发聪明到，锱铢藻鉴精。
威严消隠慝，惠泽舞孤惸。
爽气开秋鉴，清谈扣佩珩。
霜空挂银汉，仙露照金茎。
伟量谦常过，刚肠枉必争。
川舟归巨涉，天柱入高擎。
鳣堕开佳兆，经传有旧黉。
簪缨光故物，堂构叠高甍。
顾步丹霄近，联绵盛事并。
人间望鸿鹄，海浪引鲲鲸。
百吏瞻仪矩，连城受使令。
晏边争羡慕，膺御有光晶。
报国求贤急，搜才荐牍盈。
搜罗归掌握，轻重付权衡。
律变遭寒黍，春催隠谷嘤。
陶埏皆作器，枯槁亦抽萌。
量度分寻尺，题评尽甲庚。
念勤宽仆仆，恤疾救惸惸。
合沓皆宗荐，绵蛮不叹莺。
羁鸿安肃肃，微草获菁菁。
哲匠深垂奖，非才惕自惊。
厚恩山岌嶪，高致玉铮锽。
效报期铭骨，存诚过食苹。
庶几鸣缶盎，万一助韺{径彳=音}。
自古求知重，从来顾己轻。
木欣辞爨烬，珠喜辨鱼睛。
叹慕身当锐，轩昂目暗瞠。
自存心铁石，敢废力蚊虻。
荒学重裨缉，繁文自补撑。
朝披枯竹简，夜守短灯檠。
养木经荒圃，疏泉久涸泓。
博兼终氏鼠，礼问叔孙樱。
陋每轻樊子，勤将比老彭。
中庸期慥慥，言行敢硁硁。
积累功成垤，辉华秀发莹。
辛勤施耨获，逸乐荐粢盛。
戴德千钧重，抚躬方寸明。
登临感身世，踊跃望门楹。
穷谷阴多雨，清溪晚放晴。
优游探物象，潇洒付杯觥。
耿耿驰千里，区区布一鸣。
愿回韶濩听，聊奏铁铮铮。

战国韩余壤，王畿汉旧京。
南围山峙秀，东泛洛浮清。
女几荒遗庙，宜阳认故城。
千秋迷佩玦，百战有榛荆。
路失三乡驿，岗余世祖营。
山疑熊耳甲，墓记赤眉兵。
昌水行宫废，谷州遗堞倾。
断壕收剑镞，耕陇得瑶琼。
姬冢丘陵抱，韩祠草木平。
传家亡谱牒，怀德荐牢牲。
峡势开双璧，川形画一枰。
谋臣赤松友，诗客锦囊生。
莽莽繁华尽，悠悠井邑更。
兴亡谁与吊，今古一伤情。
官舍连麋鹿，人家杂鼬鼪。
秋心悲杜宇，春候听鸧鹒。
宾榻无谈笑，尘鞍罢送迎。
平池宵槛影，万竹晓堂声。
放宕书千卷，栖迟岁再正。
野胥形矍掠，村隶语生狞。
脱粟供朝饭，孤豚计日烹。
里闾轻学校，儿稚骇冠缨。
最苦冲风隧，奔如万战輣。
木号惊浪涌，谷震疾雷轰。
日断兰香膊，云藏子晋笙。
村鼙朝坎坎，樵斧暮丁丁。
鬓自年来白，颜因醉后頳。
斋庖诛野菊，幽佩纫秦蘅。
忆昔初知学，时豪计主盟。
讨论披石室，咳唾视金籯。
宅与仁为里，丰期道可耕。
荡除秦汉垢，耨摘帝王英。
太史遗重补，骚歌韵再赓。
文潢无逆檝，谈阵有降钲。
战苦心逾勇，锋交敌丧勍。
决科聊筮仕，射策偶沽荣。
憔悴官曹冗，艰难祸难婴。
流年惟涕泪，生事罄瓶罂。
乞米常空釜，烹藜不厌羹。
菅县长剑涩，衣补旧图横。
波浪流萍远，风霜客雁征。
凭谁能束缊，请地乞为氓。
贫贱知何计，飘零复此行。
力微蛛纺织，谋拙茧缠萦。
大府多豪杰，何人问姓名。
采葑甘见弃，连汇敢图亨。
已分微言默，羞将薄技呈。
清秋回骥首，白日望鹏程。
调拙歌难和，工迂簴未成。
曳裾身阻阔，搔首岁峥嵘。
岂料盐车困，亲逢伯乐评。
属文惭贾谊，受璧过虞卿。
夙昔倾贤誉，清时仰庆闳。
霜威留陛闼，忠望在寰瀛。
大泽疏源厚，明公蕴德宏。
高文千锦丽，奥学万箱赢。
前岁趋畿尉，青衫拜使旌。
心将言并厚，事与意俱诚。
毫发聪明到，锱铢藻鉴精。
威严消隠慝，惠泽舞孤惸。
爽气开秋鉴，清谈扣佩珩。
霜空挂银汉，仙露照金茎。
伟量谦常过，刚肠枉必争。
川舟归巨涉，天柱入高擎。
鳣堕开佳兆，经传有旧黉。
簪缨光故物，堂构叠高甍。
顾步丹霄近，联绵盛事并。
人间望鸿鹄，海浪引鲲鲸。
百吏瞻仪矩，连城受使令。
晏边争羡慕，膺御有光晶。
报国求贤急，搜才荐牍盈。
搜罗归掌握，轻重付权衡。
律变遭寒黍，春催隠谷嘤。
陶埏皆作器，枯槁亦抽萌。
量度分寻尺，题评尽甲庚。
念勤宽仆仆，恤疾救惸惸。
合沓皆宗荐，绵蛮不叹莺。
羁鸿安肃肃，微草获菁菁。
哲匠深垂奖，非才惕自惊。
厚恩山岌嶪，高致玉铮锽。
效报期铭骨，存诚过食苹。
庶几鸣缶盎，万一助韺{径彳=音}。
自古求知重，从来顾己轻。
木欣辞爨烬，珠喜辨鱼睛。
叹慕身当锐，轩昂目暗瞠。
自存心铁石，敢废力蚊虻。
荒学重裨缉，繁文自补撑。
朝披枯竹简，夜守短灯檠。
养木经荒圃，疏泉久涸泓。
博兼终氏鼠，礼问叔孙樱。
陋每轻樊子，勤将比老彭。
中庸期慥慥，言行敢硁硁。
积累功成垤，辉华秀发莹。
辛勤施耨获，逸乐荐粢盛。
戴德千钧重，抚躬方寸明。
登临感身世，踊跃望门楹。
穷谷阴多雨，清溪晚放晴。
优游探物象，潇洒付杯觥。
耿耿驰千里，区区布一鸣。
愿回韶濩听，聊奏铁铮铮。

野笋空阶短，蒲芽出水齐。
柳垂萦鹊重，花袅带蜂低。
桑弱蚕登箔，池晴燕啄泥。
官闲无事役，地僻断招携。
目极榛芜地，心伤桃李蹊。
萎花辞雨泣，幽鸟别春啼。
白发惊身老，高楼对日西。
运逢诗将健，路入醉乡迷。
烧醑倾新腊，轻罗换旧裾。
香纨裁暑扇，密幄彻寒闺。
乔木阴垂屋，清渠冷接溪。
惜芳幽閟{圭鸟}，催梦怨黄鹂。
高会思前日，酣歌到晓鸡。
驾羊君自幼，倚玉我惭黳。
谁解藏车辖，归来信马蹄。
还家门寂寂，过雨草萋萋。
气合非容易，官拘坐阻睽。
孤吟唯酒对，愁立见乌栖。
学懒因循过，诗成取次题。
相思不可望，烟霭暮凄凄。

庭竹晚风细，阶莎络纬鸣。
连山沉落日，万窍起秋声。
客思方凄切，流年可叹惊。
平生一樽酒，正为此时倾。

密雨集春庭，花含晓气清。
喜倾烧酒酽，更御暑衣轻。
老惜春无日，穷欣岁有成。
杖藜园径晓，坐见小池平。

寒流不相待，舟楫定何如。
岁事日已宴，客行谁与娱。
淮鱼将入馔，江酒且倾壶。
我似离群雁，汀洲片影无。

实历休明运，金貂将相门。
产材皆巨植，流庆出深源。
世仰风规旧，公膺戬谷繁。
人间见麟凤，天路引鹏鲲。
诸老推渊懿，英儒伏讨论。
韦平家学盛，黄绮帝师尊。
天步开华旦，离明照厚坤。
曳裾趋法从，操笔代王言。
谏说倾朝听，公忠报主恩。
高风何凛凛，谠议在元元。
夷险千途历，清明一志存。
宝圭纯不琢，秋汉阔无浑。
鸣佩登书殿，均劳镇辅藩。
洪枢归少第，玉节对元昆。
腊报新春近，阳生厚地温。
当年占梦寐，此日降玙璠。
贺宴开瑶席，陈庭列寿尊。
簪缨罗盛族，兰玉立诸孙。
霜鹤寒逾健，岩松老更蕃。
人祈贤相雨，国倚太师垣。
留滞瞻云馆，飞驰有去魂。
微官守山邑，无路走宾轩。
中外心方注，君臣契已敦。
伫观登辅弼，飞润及孤根。

军城晓鼓已蓬蓬，城下秋云卷暮江。
祇有老鸡能换卧，更无佳客可倾缸。
冲风时动萧萧叶，晚日斜窥寂寂窗。
犹喜江南有佳客，怜贫时致玉壶双。

德公本自隠襄阳，治病翻成客满堂。
懒把穷通求日者，试将多病问医王。
一丸五色宁无药，两部千金合有方。
他日倾河如石鼓，著书犹愿记柴桑。

城头清角已三奏，树间眠鸠方一鸣。
风霜凄紧雁南向，星河横斜天左倾。
待旦枕戈无怨敌，将朝盛服非公卿。
不如衲被蒙头睡，直至东窗海日生。

秋阴不可解，澍雨忽连朝。
贫居庭除狭，涨潦时惊飘。
老夫凌晨起，山木鸣萧萧。
开门买野菜，菘薤喜新苗。
鄙人晚耽佛，像设如僧寮。
焚香翻贝叶，禅诵安不劳。
日高出道场，倾盖盈山瓢。
醺然知体畅，谁共此逍遥。

古交久沦丧，末世尤反复。
谷风歌焚轮，黄鸟譬伐木。
永怀羊与左，重义逾血属。
客行干楚王，冬雪无斗粟。
倾粮活一士，誓不俱死辱。
风云为惨变，鸟兽同踯躅。
角哀哭前途，伯桃槁空谷。
终乘大夫车，千骑下棺椟。
子长何所疑，旧史刊不录。
独行贵苟难，义侠轻杀戮。
虽云匪中制，要可兴薄俗。
荒坟邻万鬼，溘死皆碌碌。
何事荆将军，操戈相窘逐。

玉颜如花越王女，自小矫痴不歌舞。
嫁作江南国主妃，日日思归泪如雨。
江南江北梅子黄，潮头夜涨秦淮江。
江边雨多地卑湿，旋筑高台匀晓妆。
千艘命载越中土，喜见越人仍越语。
人生脚踏乡土难，无复归心越中去。
高台何易倾，曲池亦复平。
越姬一去向千载，不见此台空有名。

奸臣乱国纪，伍奢思结缨。
杀贤恐遗种，巢卵同时倾。
健雏脱身去，口血流吴庭。
达士见几微，楚郊忧苦兵。
十年军入郢，势如波卷萍。
贤亡国婴难，王死尸受刑。
将隳七世庙，先坏百里城。
子胥虽捐江，素车驾长鲸。
惊涛寄怒余，遗庙罗千楹。
王祠何其微，破屋风泠泠。
蛰虫陷香案，饥鼠悬灯檠。
淫俗敬魑魅，何人顾威灵。
臣冤不雠主，况乃锄丘茔。
报应苦不直，吾将问冥冥。

官事如拔毛，小稀还复稠。
一鼠未易尽，况欲秃九牛。
唯应理签轴，偷暇寻孔周。
维南有颓构，畴昔宾射侯。
扶倾与丹雘，外好中实不。
弦歌废决拾，休王良有由。
书生本不武，谁言负薪忧。
古云不执弓，防患术已媮。
诗书主六艺，中有捍敌谋。
至胜不刃血，吾将执其柔。
当有中的士，为辨劣与优。

胡子云中白鹤，林生初发芙蓉。
吴十九成雅奏，饶三百炼奇锋。
南州复见高士，东山行起谢公。
信祖真成德祖，立之无愧行中。
吴生可共南郡，老夫宁附石崇。
闻雅已倾重客，说谈仍得王戎。
冠盖城南高会，山阴未扫余风。
客散日衔西壁，主人不道尊空。

庐山俯长江，秀色摩青天。
招提选胜地，好景相属连。
东林最幽旷，殿阁含飞烟。
馨香满天下，无如远公莲。
社客方散后，零落七百年。
之人远同调，绿绮非丝弦。
不可倾耳授，但许心相传。
迷津苦难渡，人以师为船。
法鼓忽雷震，此事非偶然。
何时穿蜡屐，问法浮云边。

一从台倾苑树死，空余飘瓦裁纹鸳。

西山横身映吴甸，意将万里倾衡霍。

今日行人去果州，倾城出送旧遨头。

虚空荡荡无边岸，日月东西互宾饯。
东宾西饯几时休，生死场中如掣电。
本来真性同虚空，光明朗耀无昏蒙。
偶因一念落形体，为他生死迷西东。
堪叹世人全不觉，死即哀兮生即乐。
不知生是死根由，只喜东升怕西落。
东升西落理当然，休将情识相牵缠。
不信但看日与月，朝昏上下常周天。
生非来兮死非去，无有相因随所寓。
六道轮回浪着忙，真人止在虚空住。
真人住处无室庐，邻风伴月同清虚。
莫谓灵光只些子，包罗法界无遗余。
法界包罗大无外，密入纤尘小无内。
饥寒灾祸不能加，物物头头归主宰。
一堆尘土百年形，如舟泛水凭人行。
忽朝舟坏人登岸，枯木无主从沉倾。
莫腐莫回顾，万水千江几番渡。
这回到岸好焚舟，不须更说波涛苦。
有缘舟居不居舟，终不虞昨夜风雷撼山岳。
虚空不动常如如，识得真空方不昧，古往今来镇长在。
掀翻世界露全身，尽度众生超苦海。
真空消息非顽空，纵横变化无终穷。
听我一歌空里曲，铁蛇飞上昆仑峰。

大都奇怪惑人深，一见邪淫便动心。
只是欹倾身内宝，何能坚固水中金。
天堂有路无人到，地狱无门众却寻。
寄语世间男女道，收踪火宅隠山林。

忍辱多多日苦辛，闭门又被鬼偷精。
不知牢锁丹田固，争奈魂狂紫府倾。
阳气旋衰难保寿，阴邪浸长易消兵。
劝君火急寻师去，莫为冤魔破道情。

日背西岭没，月向东岭生。
殷霞未隠彩，皓露已舒明。
斗柄坐可挹，政恐河汉倾。

闾阎无居人，倾城饯贤守。
拥车不得前，遮拜奉卮酒。
民言荷恩勤，拊育逾父母。
公不鄙我邦，端能再来不。

倾城爱劲竹，古士惟徽之。
而我独爱君，不见即相思。
今矧万里游，动为三岁期。
索居念金兰，惘然伤别离。

山川纳商气，凛凛天地秋。
草木将玄黄，讵肯乌我头。
蚤岁谬怀璧，𫐘{车禀}辙欲周。
富贵来无期，舍鞅息林丘。
复弃农圃业，为兹山水游。
来寻弥天释，软语忘百忧。
夜倾双玉壶，禅诙互相酬。
试浇磈磊胸，洗我千斛愁。

山茶乃凡木，宝干始为奇。
婉雅瑞荷花，扶疏连理枝。
倾心相尔汝，和气生怡怡。
清阴亦可爱，恶木正离披。

天下一大器，安危系平倾。
哲王慎民监，措术如和羹。
辛甘或偏长，非可制割烹。
五味既可口，君子尝曰平。
方今太平君，戒欹如持盈。
乞言用龟鉴，履德均权衡。
庶民虽蠢愚，一或非所营。
视之如己内，涂污千仞坑。
是用选贤德，告戒敷至诚。
曰虽一人良，万邦咸以贞。
尚赖尔庶牧，裨朕来聪明。
分符授虎节，专政千里城。
朱车轮两轓，画戟门十旌。
礼文既光华，远煜如杕英。
良图沃朕心，蠲瘼求民情。
如意运手足，乃与朕力并。
朕所戒假乐，难慎惟守成。
愿昭先人功，奠枕临周京。
群方政咸乂，惟海隅苍生。
鱼盐机巧利，凉德多矜争。
版图庶汇征，雉垒侵荒荆。
矧乘荐饥后，鲂鲿尾多頳。
古既无罪岁，此独何所令。
明明普天下，孰非圣人氓。
当求善仁政，如解中山酲。
时公罢仙班，入觐中天闳。
帝优老成人，锡祉升名卿。
吏能素严翼，公望方峥嵘。
物赖山愈静，川纳海益竑。
齐安汉中治，政迹如韶茎。
刚明济清浄，锦组辉琼莹。
果毅将慎智，佩玦锵璁珩。
英英众人师，落落天地晶。
是用简上心，佥议如预盟。
公辞臣老矣，已与世累轻。
东吴富山水，烟霞氛紫清。
乐郊适所愿，逍遥挂尘缨。
赏延及孙子，荣庆并弟兄。
智恬欲相养，为寿期老彭。
帝云东州民，思济求令名。
窒如相忘鱼，喣沫涔辙泓。
瘁如旱麓木，枯槁需春萌。
朕意慎许可，当赖王国祯。
如翩皆飞鸟，遴集惟鹪鹏。
无辞逆朕意，钦哉卿惟行。
公承帝眷异，竭节期有亨。
郡民幸其来，争以先见荣。
实篚携浆壶，马首拜且迎。
谓言前掾曹，执礼无私评。
远兹三纪历，位重德愈宏。
下车始授政，季秋末徂正。
囹圄屡空虚，盗止无黥刑。
康庄夜达旦，户敞民不惊。
柔远戒慢令，荒政先缓征。
榛楛已济济，莪蔚将菁菁。
熙熙春台乐，苾苾太室牲。
尝闻至仁化，政立可去兵。
又闻公明心，罚罪能驱鲸。
古云州县劳，此语非准程。
韩侯功固高，羞比于绛婴。
光初必凶终，进锐多反瞠。
如彻礼饮酌，彊酒奠兕觥。
虽云快壮心，泰至多酗蒏。
孰知安行健，履坦非掀横。
圭璋贱珉玼，山川贵刚骍。
良弓岂苟饰，利用关以弸。
斯为古循吏，业广惟励精。
孤生何所罹，自幼忧患萦。
遭家屡不造，省始离呱喤。
迩复远所恃，羁迹如漂萍。
操心但书危，固户赖巧甍。
曲蒙惠私重，哀愚斯独惸。
字抚得不违，俾就三龙黉。
曰余欲玉汝，谁何吝金籯。
愚非苟恩者，锐志思迅铿。
为修不敢殆，希彼农夫耕。
懃懃虑寇至，豫蓄终岁盛。
战战与心竞，中林亦丁丁。
渊崖视鸟道，履冰越深瀛。
刚克素自许，窃亦轻申枨。
永言念眷懃，愿以坚白鸣。
作诗谓云何，姑以纪颂声。

太华复何如，名山控西极。
忽从天地分，屹立三万尺。
天维西北倾，扶持藉为壁。
风雷出毫末，日月转两腋。
秦川散余秀，长空借残碧。
支离别周甸，指掌观禹绩。
因知方岳重，奚睹介丘忆。
苍旻仰犹高，厚载真有力。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

少华连延翠烟永，细路缘云上高顶。
奇峰西奔入秦蜀，幽谷南通接荆郢。
昔年蛟龙忽变化，怒蹙山巅压州境。
山灵吐怪助豪彊，地轴狂推如转梗。
盘龙七社万户余，卵覆巢倾伸臂猛。
近来又说神羊岭，六里横开罅如井。
居民惴惴已忧疑，惟恐蛟龙怒还逞。
勿令岸谷复颠移，鼓铸神功烦禹鼎。

邹湛葛疆往过此，幕中佐曹畏简书。
习池岘首自今古，故时悲喜成空虚。
越王之孙府从事，恶人亦作俗吏呼。
日从云间二三子，醉吟啸傲相携扶。
王孙才高倦羁束，湿纸讵可包於菟。
兴来鼓櫂碧江去，把酒赋诗聊与娱。
野人相逄荷倾盖，坐上作客惭食鱼。
红尘化衣对玉树，白发茁须如霜芜。
饱闻襄阳好风土，喜见山水相盘纡。
久怜消髀厌羁旅，便欲卜隠如林逋。
著书虽可自覆醤，志怪犹为鬼董狐。
兹游起我丘壑兴，岂复自为形迹拘。
山中一廛可托足，裘葛略具便有余。
结茆耒耜老岩谷，岂学少室随驾卢。
老妻汲涧芼葵蕨，丁男负刍仍扫除。
诸公富贵或肯顾，结驷野服来吾居。

咸雍山河互王霸，泾渭为隍城堑华。
曲江台沼备豫游，秪与画师供入画。
长安城西山万重，昆明烟浪绕新宫。
新蒲细柳春风里，万户千门佳气中。
我生不及开元时，犹喜此图今见之。
苍莽烟绡横短幅，眼中终南倒溪渌。
倾城士女巷无人，三月三时曲江曲。
老稚妍媸贱或贵，来者携壶归者醉。
笔端造化有能事，各肖人人乐游意。
如今此地空尘迹，石鲸纵在如铜狄。
宜春五柞更萧条，无复榛中得遗甓。
我愿吾王明六符，不蹈汉唐耳目娱。
池籞假民任畋渔，无令画师为画图。

{氵隐}水官桥路，将军甲第新。
绿沉闲结锈，棐几浄无尘。
下榻喜宾至，问田怜我贫。
相逢便倾倒，晚岁定情亲。

忽见微云别峤生，急缘危磴下峥嵘。
势倾海岱千岩黑，力卷江湖万叶声。
碧瓦依稀人暗喜，急溪湍涨马初惊。
老僧宴坐朱门底，应笑狂夫冒险行。

欲和丰年几日霖，密云委地结繁阴。
莫疑造物收功晚，自是阳和着意深。
且具黄鸡倾白酒，更求青李与来禽。
扫除万古穷通想，付与南薰一弄琴。

醉后诗成笔似椽，客来倾酒酒如泉。
怜君常得酒中趣，愧我经春只惨然。

张侯胸中包覆釜，百里奔流无寸土。
玄蛟白鼍有时作，一洗乾坤三日雨。
诗雄变怪有如此，震动犹能止啼乳。
已倾太白酒船空，更压少陵饭山苦。
昨朝东门同拜敕，玉齿犹残道中语。
闭门十日无一事，坐对空庭秋叶舞。
何时御史出霜台，便假前驺辞棘户。
城南邀我倒余尊，紫栗黄橙已登俎。

西方残敌鱼游釜，往岁天兵收境土。
军行旱海口生烟，沙井无泉天不雨。
将军意气吞八荒，欲入凉州倾马乳。
坚城不下河未冰，幕中稍觉从军苦。
曹侯献计取东关，帐下选锋同此语。
归来塞色侵鬓毛，联翩始阅交衢舞。
不学行间妄校尉，尽斩孙歆封万户。
人生富贵有危机，彘肩不愿加雕俎。

吾闻海中之山名黛舆，八纮九野水所输。
沙痕𫈵石记千古，尧水滔天才一濡。
西潴七泽并淮湖，南倾百粤包荆舒。
孤根不畏波浪没，正气自有神明扶。
火轮才升水鹤唳，地籁所作江{犭屯}嘘。
佳气郁郁崖不枯，华堂五丈安方裾。
鱼山清梵吼螺呗，水师绝叫诃龟鱼。
山灵护法踊车象，石叟衄敌峻隈隅。
可怜蛮触战左右，始信妇姑勃空虚。
大千共此华藏海，比邱无一针锋居。
君诗文采炳於菟，我行稽留类贾胡。
何时妙语对竹榻，清夜柏子燃铜炉。
卓锥之地虽亦无，安用更求无价珠。

杨赐岳所挺，严武金天晶。
二子为时出，顾我非炳灵。
维岳镇四方，气秀天骨青。
巀嶭立千仞，力能产公卿。
降神咏崧高，谶纬仍反经。
取象到执珪，谲怪如洞冥。
平生笑穷奇，立语心自惊。
我质培𪣻耳，胸中固峥嵘。
谁言华岳高，我山摩玉京。
是中所包藏，丹碧参瑰琼。
平居蛰云雷，飞雨溢四溟。
此岂真有之，落笔纷纵横。
发我文物秘，象渠膏泽倾。
太华屹不摇，我山身载行。

天地绵绵寄一水，上有浮羽下累块。
时时出溢不自持，或蒙或霔初有底。
人间妄见得雨名，穴居那解知其际。
既久天地如卵毈，漏下涌上潜相继。
日鸡月蟾喜潴污，力敛光明悭不费。
兹复何时霖未休，万牛高木同茅刈。
朽屋欹倾嗟莫支，好逐苴浮连一穗。
何处红药媚芳妍，但见土花争点翠。
被湿出门意憀栗，刺舟庭下却车骑。
茫然谁与散此愁，文定诸孙森葆翳。
青青稚齿口鼻哽，滂沱苦语天工弃。
赵生十四识嵇康，谅知前言非我戏。

斋壁值墨竹，文苏两先生。
移根今何殊，初度风雨声。
妙识前日意，欢见此时情。
家山几千里，客恨倏似倾。
归期恨今晚，像此葺茅楹。
故知江海梦，常共月华清。

秋江未澄澜，秋声已先到。
颇谢凉风吹客愁，何须落叶惊人老。
古来此兴定何如，自愁不愁自倾倒。
直尔相羊好远游，何不命驾归嵩丘。
君乎不上三十六峰顶，只恐君家未是秋。

肘腋患难御，垣墙倾莫制。
兹者论战国，破秦必在魏。
初疑此语谩，身到识真是。
河山既设险，信食以自治。
秦虽百虎狼，得进不得退。
襄王昧远图，苏秦嗜近利。
惜哉计划疏，为此山河愧。
我怀谁与语，刘子长论议。
方为十二史，吾言不可废。
眺听常思君，梦魂先朔吹。

先生之子征聘日，自当黉舍称先生。
即今白头青眼绝，空持短策长安城。
汉宫雨露一朝到，剑阁山川五马行。
既成诗书邹鲁俗，难忘家世伊洛情。
穰橙邓橘饶渠胜，魏紫姚黄如我盟。
约束南充谢家女，飞空倦矣复齐氓。
雁远难群声不断，□□□□□□□。
顾我宁无意远游，羸病不得俱徂征。
长亭无酒酌君别，独将此恨西南倾。

凤凰山石与石殊，敕使督贡倾舳舻。
擎空不数碧菡萏，媚日宁顾女珊瑚。
但识天囿箫韶底，岂期汴岸沙砾余。
炀帝锦帆几来往，曾不得汝恨何如。

九死性命存，乃到海陵仓。
海陵何所有，麋鹿昼成行。
多仓多麋鹿，今也恨难忘。
爰从本朝来，人物上国光。
容我迹其间，性之因翺翔。
性之笃忠信，又复能文章。
一世所趋附，在眼独不忙。
困于州县吏，敛翼弗许张。
蹉跎谁识之，心胆空堂堂。
我不自揆者，荐之三府傍。
相公意似顺，众口极雌黄。
我斥不得容，为子增慨慷。
子行群贼中，妻孥道路长。
挂帆扬州湾，闻我病在床。
不寻枉渚来，或谓子不刚。
活我以简策，饱我非稻粱。
告别闽岭去，波浪春风狂。
既欲杀风母，又欲射天狼。
四海俱已震，何处一身藏。
挥泪与之子，关雎哀不伤。
禄山倾社稷，朱泚侮君王。
于今无此孽，但可正皇纲。
文章出号令，忠信被农桑。
之子抱此器，用之斯民康。
吴酸宜勉强，无烦忆粟浆。

何事谢玄晖，临峦且怅齐。
想非逢锦绣，应祗见蒿藜。
今日三千牍，昭天十六奎。
煌煌鸣佩璐，灿灿动旌霓。
服众称擒虎，超群许拔犀。
品轻龙尾砚，时様凤头篦。
弃若文公席，危如墨子梯。
只宜驰大路，争可访幽蹊。
我亦惭强韵，君能出巨题。
笑言容委曲，良宴幸招携。
黄菊开应满，清霜压莫低。
谁人倾鲁酒，更复啖韩鸡。

有怀南涧老，月冷梦魂赊。
烟闭金丹灶，云迷玉斧家。
高云嗟缥缈，醉墨喜倾斜。
明日秋风起，愁看菊蘂花。

江左多才士，君诗醉玉红。
几篇愁客恨，九畹任春空。
便欲倾家酿，谁知出谷风。
刘杨名一代，可惜义山穷。
西昆体方盛时，梨园伶人作一穷士。
云是李商隐，褴缕甚，云近日为人偷尽。

萧散人间阮始平，轻盈云外董双成。
飞英试比休争丽，连璧驩言与共明。
黄竹异时徒思苦，幽兰同调得心倾。
何须灞岸蹇驴夜，更学幽人老婢声。

胸中块磊若为平，今日相如雪赋成。
广野喜逢三得白，高山真遇四边明。
瑶音顾我何能和，玉色烦君几见倾。
形秽由来惭独目，自怜犹识佩环声。

傍海嗟为客，倾心欣所知。
烟霞威凤老，岐路断猿悲。
梦亦西方近，谈休南本迟。
行行招隐意，嵩岫解相思。

过华逾河势北倾，何人来此葬荆卿。
千金匕首安知在，易水寒来尚有情。

人物昭陵一代倾，墨庄夫子著书成。
我生既晚复何恨，解叩青霜钟大鸣。

飘零羁客尚惊魂，乍见王居白玉城。
三市尽迷南北向，八驺争禁短长行。
花移陆海春常在，楼接神山月不倾。
安得白头居此乐，关河垂泪复孤征。

人人讲德自元丰，何处荀家有八龙。
白羽不施宁洗甲，赤云常见预乾封。
无烦禾黍如茨稼，自足鹓鸾琢玉容。
稽首宝香通列毕，倾心御籴走良农。

何人醉酒在新丰，暮雪琼飞骖玉龙。
云借威棱如直指，风排倾倚似斜封。
堂堂不及侏儒饱，烈烈徒多憔悴容。
久负梁园能赋客，且遵汉诏善勤农。

与君厌苦洛阳尘，望断今朝那得亲。
为问红旗白马客，何如左蔗右螯人。
醉来无意诛谗鬼，醒后倾身事麹神。
辜负景钟勋业志，杜康庙里作功臣。

先生不饮而常醉，醉倒四海支狂流。
不烦高士倾佳酿，要使鱼龙同我愁。

抚古论今百感生，兴亡异世实同情。
鬼神能告广陵散，才智无如大厦倾。
天御日躔归故国，江潮淮浦漫新城。
论都不及百世事，谁为君王致太平。

先生手不废经营，白屋凭虚结此亭。
燕夌兔丝侵密坐，南箕北斗挂疏棂。
青松夹日交倾盖，翠柏分风倚列屏。
莫道君家无长物，案头灯火有流萤。

重门键钥阻山河，顾有良朋不厌过。
唾落如珠倾巨斛，袂挥成幕散轻罗。
惭分处士吹竽俸，谩学东人掩鼻歌。
笑语哄堂俄又夜，客愁还奈我曹何。

东风艳艳桃李松，花园春入屠酥浓。
龙脑透缕鲛绡红，鸳鸯十二罗芙蓉。
盈盈初见十五六，眉试青膏鬓垂绿。
道字不正娇满怀，学得襄阳大堤曲。
阿母偏怜掌上看，自此风流难管束。
莺啄含桃未咽时，便会郎时风动竹。
日高一丈罗窗晚，啼鸟压花新睡短。
腻云纤指摆还偏，半被可怜留翠暖。
淡黄衫袖仙衣轻，红玉栏干妆粉浅。
酒痕落腮梅忍寒，春羞入眼横波艳。
一缕未消山枕红，斜睇整衣移步懒。
才如韩寿潘安亚，掷果窃香心暗嫁。
小花静院酒阑珊，别有私言银烛下。
帘声浪皱金泥额，六尺牙床罗帐窄。
钗横啼笑两不分，历尽风期腰一搦。
若教飞上九天歌，一声自可倾人国。
娇多必是春工与，有能动人情几许。
前年按舞使君筵，睡起忍羞头不举。
凤凰箫冷曲成迟，凝醉桃花过风雨。
阿盈阿盈听我语，劝君休向阳台住。
一生纵得楚王怜，宋玉才多谁解赋。
洛阳无限青楼女，袖笼红牙金凤缕。
春衫粉面谁家郎，只把黄金买歌舞。
就中薄幸五陵儿，一日冷心玉如土。
云零雨落正堪悲，空入他人梦来去。
浣花溪上海棠湾，薛涛朱户皆金镮。
韦皋笔逸玳瑁落，张佑盏滑琉璃干。
压倒念奴价百倍，兴来奇怪生毫端。
醉眸觑纸聊一扫，落花飞雪声漫漫。
梦得见之为改观，乐天更敢寻常看。
花间不肯下翠幕，竟日烜赫罗雕鞍。
扫眉涂粉迨七十，老大始顶菖蒲冠。
至今愁人锦江口，秋蛩露草孤坟寒。
盈盈大雅真可惜，尔身此后不可得。
满天风月独倚阑，醉岸浓云呼佚墨。
久之不见予心忆，高城去天无几尺。
斜阳衡山云半红，远水无风天一碧。
望眼空遥沈翠翼，银河易阔天南北。
瘦尽休文带眼移，忍向小楼清泪滴。

道人本是红尘客，曾把锥刀闹胸臆。
一朝矫首看冥鸿，弃子捐妻人莫测。
三茅峰北华阳南，凌乱烟霞閟殊特。
筑庵寄傲知几年，但见日月忙如织。
饥餐落英饮沆瀣，策杖溪云随降陟。
蟾辉倒射松风寒，长啸一声山欲辟。
飘然行止信自由，或到人间蹑人迹。
朱门瓮牖初不分，遇酒辄倾论斗石。
有时巧发惊四筵，季主犹惭多失策。
纷纷流俗争称奇，岂识道人真所适。
茅君仙去空遗踪，高行三千当自积。
琴闲棋罢幸相过，却恐鸾飞无处觅。

广陵最佳处，堂与南山平。
慨然寄远瞩，溷浊为冰清。
冷官从无徒，犹阻窥朱甍。
矧兹斗野构，名实久已倾。
距我逾一舍，何由偕友生。
王事有邂逅，川途假新城。
登亭若为慰，饥渇甘大烹。
莲花袭襟裾，双鹤唳且行。
一笑发深省，坐见星斗明。
回首莫逆交，物外正采荣。

山栖尝胆时，祸胎久已孕。
欲令苏台倾，端俟天人应。
夫子实奇才，大事力能胜。
中分句践忧，内外各宜称。
一鼓雪前羞，功名在乘兴。
向非断以独，未必还千乘。
荆棘梗寒宫，晨朝露常凝。
可怜东门眼，至此不得瞪。
乌喙鲜克终，天道亦恶剩。
脱身海上来，嘉言谁与赠。
位高金更多，所向岂蹭蹬。
况有绝代姿，提携充妾媵。
试看剑头血，何如穷绝磴。
由来进退间，处之贵不懵。
孤坟忽生疑，文献良足证。
吴人未忘情，高楼时一凭。

春风挽我出，邂逅陪友生。
滨湖足胜事，系马聊班荆。
疏柳傲清浅，孤芳媚晴明。
禽哢杂鱼跃，日转无人行。
此间已深趣，继踵仍高情。
犀局自胜负，玉轸谁亏成。
盈樽不在饮，会意时一倾。
岂减七贤游，亦云四者并。
如何渺茫外，忽起丝竹声。
未暇从尔为，目断陉山横。

天资不纷华，脱身礼白足。
一笑语曹溪，与世作眼目。
有时戏毛颖，新诗奴郑谷。
翘然百家中，疏烟澹修竹。
顷年古招提，山青水澄渌。
倾盖揖孤标，令人惭逐逐。
平生稻粱谋，从此在鸿鹄。
尔来落高阳，辕下方局促。
况乃建隆师，黄垆已埋玉。
岂必阮步兵，途穷泫然哭。
赖君金石声，丁宁雁飞速。
我心端何如，盲龟得浮木。
遥闻玉堂老，初情敦夏屋。
支遁久尘埃，风流一朝续。
营营覆载间，万事风前烛。
愿言扫云窗，聊对传灯录。

高木纷万状，皆从毫末来。
天时与人事，相资以为媒。
根本初不同，他时终异材。
东风动霄壌，繁华媚池台。
花枝竟无言，车马争徘徊。
霜雪一朝怒，孰与松柏陪。
青青几千尺，寒峰正崔嵬。
向来丝竹处，索寞空尘埃。
明堂屹南面，梁栋支倾摧。
匠石有青眼，肯为桃李开。
穷年后悔心，何似今日回。

邂逅蒹葭来倚玉，浅见惭如视车毂。
荷君倾倒过平生，妙处令人忘宠辱。
并包今古入灵台，欬唾珠玑几盈簏。
纷纷年少多公卿，何独斯人犹寸禄。
南阳刺史今伯乐，叹息龙媒异凡肉。
剡章求以助风流，岂减红莲泛澄渌。
更将余力付蟠根，迎刃无留真破竹。
才全如此帝未知，燕闲却自思颇牧。
东山出处是家风，莫学渊明恋私菊。

我生分稽古，未始怀宴安。
万事不入眼，人间自悲懽。
独于文会时，所取良必端。
起废赖发药，他年逃素餐。
苏君日千里，逸步逾飞翰。
一从断金来，况也宁永叹。
于今更天诱，还逢鲁圆冠。
倾盖如旧识，礼法能见寛。
须知高门闾，阶庭富芝兰。
何独仲弓家，弟兄称二难。
琴张诚可友，愿言谢外观。
圣域渺无旁，观水须观澜。

儒衣隘绵区，冰炭非一种。
邂逅心事同，清标揖孤耸。
驾言仁义涂，相与戒前从。
廓廓膺肺间，何由纳天宠。
春风入高堂，文字竞拳勇。
妙句窥杜陵，微语倾叔重。
翘然真四夔，吾道有扶拥。
遂令斥鷃姿，端为钟鼓悚。
从今日喧妍，胜处宜接踵。
独恨韩城君，伶俜泣新垄。

西风猎猎鸣旌旗，南阳学士趋丹墀。
南阳父老挽不住，家声复如东汉时。
堂堂材具中梁栋，鬓边寒暑惊驹驰。
垂衣继照掲日月，只应一见舒尧眉。
鸾台凤阁有新路，着鞭宁许驽骀知。
委身报国一心耳，嶷如嵩岱谁能移。
他时廷尉妙生死，还将此道供论思。
凌云大厦肃天宇，千秋万岁无倾欹。
焦头烂额岂足尚，长堤蚁穴今图之。
回看蹇浅丈夫子，攫金清旦方沉迷。
矢来无乡亦可恤，付与公议分高卑。
前人得失焕清简，纳公胸次无孑遗。
愿言朝退坐华省，更以反己为元龟。
儒冠往往喙三尺，勿令白玉生瑕疵。

先生家□余玉粒，粉以为饼陪春羹。
春羹品物谢时味，江流暖泛园中英。
晴窗对案忽举首，径走长须呼友生。
襄阳大夫腹如鼎，一著九牛犹未盈。
懽然放箸即过我，自叹珍庖逾大烹。
且言初意亦在我，属我府事留西城。
先生饭不饭俗客，若苦转眄相倒倾。
东风雕刻物物好，槎头缩颈尾不赪。
药苗蔬甲破土出，似与刍豢争功名。
应怜十载痩藜苋，为我一除饥肠鸣。

不作苟见如君平，不以礼屈如樊英。
扊扅坚卧三十载，凛凛风声人自倾。
墙东墙西过高马，往往愧汗面发赪。
岂知嗜欲极豺虎，白昼择肉无厌盈。
有时一饭稔奇祸，他年五鼎还遭烹。
狡兔未灭黄犬在，突兀上蔡空前城。
先生谢去既饱德，鼓腹之趣终难名。
更要我辈集匙箸，风雨不变如鸡鸣。
自怜头额乏奇表，几与虀盐同此生。
不愁捩手遂倾覆，只愁未至闻戛羹。

不作苟见如君平，不以礼屈如樊英。
扊扅坚卧三十载，凛凛风声人自倾。
墙东墙西过高马，往往愧汗面发赪。
岂知嗜欲极豺虎，白昼择肉无厌盈。
有时一饭稔奇祸，他年五鼎还遭烹。
狡兔未灭黄犬在，突兀上蔡空前城。
先生谢去既饱德，鼓腹之趣终难名。
更要我辈集匙箸，风雨不变如鸡鸣。
自怜头额乏奇表，几与虀盐同此生。
不愁捩手遂倾覆，只愁未至闻戛羹。

沧溟倒挽供缾罍，少年取醉真豪哉。
天旋地转胆如斗，何独谪仙方逸才。
尔来意气折忧患，霜雪仍从双鬓催。
吾师吾友得浑沌，有口不复□□开。
宾筵竟日但趺坐，竦听摇犀谈玉杯。
中分鲁国两夫子，道德未逢贤者哀。
黄锺大吕相应和，儒风赖以扶倾颓。
伊予幸甚获亲炙，独愧不如匡鼎来。

要识道乡去处，只在微尘里许。
不立四至封疆，不问二仪寒暑。
日月常放光明，鸟兽率同歌舞。
其俗无举无非，其民无喜无怒。
别是一种乾坤，全异九州风土。
师旷倾耳莫闻，离娄拭目莫睹。
谁知有个冥蒙，踏着从来门户。
入也不动脚跟，居也不记年所。
行住坐卧虚徐，色声香味愚鲁。
偶然成矩成规，未尝为鼠为虎。
任他卜度纵横，迥脱机关取与。
人间天上无明，可谓自今自古。

底事爰丝不自高，倾心剧孟久游遨。
元来缓急叩门处，徇义忘躯胜我曹。

盈轴新诗字字清，弥天元不愧声名。
茂陵消渇无医处，赖有醍醐得细倾。

盟府功臣奕世孙，低回筦库尚随群。
干戈分职名虽武，诗酒忘怀格自文。
倾盖二年嗟往事，赢粮一日指行云。
江梅欺雪南枝发，如綍新除定此闻。

霜风折木雨如倾，敛板泥中厮役并。
遥想先生鼓琴罢，观书正傍短灯檠。

烟雨冥冥不肯晴，无因飞步数峰青。
朅来山下倾谈麈，全似江边语醉醒。

河东文物久尘埃，之子亭亭郁有材。
已见中天鸣鸑鷟，不应环堵更蒿莱。
绿衣春色知谁共，青简风流自此开。
倾耳西州人快意，玉阶曾上直言来。

刺字漫来得古城，柳枝桃叶入春情。
人间久迟东君到，独子相投盖始倾。

衡阳深赖帝怜之，论者虽多不远移。
一日一书谁管得，人生倾倒在相知。

范蠡无西施，胡以破吴国。
吴王轻社稷，为惑倾城色。
夫差强变弱，勾践雌成雄。
岂惟陶朱策，实赖西施容。
西施语复贤，褒贬何昏蒙。
便说倾吴罪，都忘霸越功。

范蠡无西施，胡以破吴国。
吴王轻社稷，为惑倾城色。
夫差强变弱，勾践雌成雄。
岂惟陶朱策，实赖西施容。
西施语复贤，褒贬何昏蒙。
便说倾吴罪，都忘霸越功。

松柏异众木，岁寒陵严霜。
兰茝异众草，林深发幽香。
须知君子道，不为穷困伤。
须知君子言，唯为仁义彰。
夫君真儒者，言行何优长。
文宗轲兼雄，志嫉墨与杨。
攘袂叱浮伪，百感生刚肠。
峨冠事礼容，群小畏矜庄。
去年游霅溪，相逢秋气凉。
倾盖既如旧，寄宿林间房。
开怀黜二霸，议道归三王。
月席屡更仆，风轩时飘霜。
相遇分既洽，相别情弥伤。
今年住孤山，夫君又来杭。
泛舟频相寻，道旧皆夕阳。
君惟儒家流，才术况汪洋。
终期正礼乐，勿事和尘光。
青云即奋飞，庶见儒风扬。

月照闲轩亏复盈，吉凶消长势相倾。
须知人事同天道，宠辱由来尽可惊。

立意造平淡，冥搜出常情。
何人知所得，后世谩传名。
云树饥猿断，冰潭片月倾。
如无子期听，绿绮为谁鸣。

君归迢递淮西路，我客萧条秋浦城。
恻恻相看复恻恻，行行送别重行行。
途中猿鸟哀声断，马上云山远碧横。
富贵穷通俱未决，直倾樽酒沃离情。

台前流水眼波明，台上闲云鬓叶轻。
莫把姑苏远相比，不曾亡国只倾城。

古有焦桐音，听寡不在弹。
古有阳春曲，和寡不在言。
言兮牙齿寒，未极离微根。
弹兮岁月阑，未尽升沉源。
少休几坐花木落，庾岭独行天地寛。
因笑仲尼温伯雪，倾盖同途不同辙。
麟兮凤兮安可论，许兮巢兮复何说。
秋光澄澄蟾印水，秋风萧萧叶初坠。
送君高蹈谁不知，如曰不知则为贵。

金阙路曾遥，行行直开泰。
石房云未闲，杳杳若相待。
高踪逾履冰，何人不倾盖。
早晚承帝恩，再卜林泉会。

故国休言万里程，为官为释且分明。
道存不必曾倾盖，俱有清风匝地生。

涪江怒激鲸鳌宅，岌岌三山大倾侧。
冥数俄然一个来，步武群方作禅客。
振声谓我分纲宗，今兮古兮何忩忩。
令吾强为抉辞句，句句字字凛凛生狂风。
拂散四七单传之落叶，扫荡二三直指之流蓬。
似带微芒，敢未剿绝。
寒木在握兮全机可笑，秋水横按兮半提可灭。
使八极顶目者不自争衡，见斯人兮驾御昂枿。

参军跋马瘴江滨，一笑相逢意转亲。
偶复面论前日事，恍疑身是隔生人。
风随玉麈倾新盖，暑避冰姿返旧轮。
八卦森森照归路，为君留饮判经旬。

甑中如见欲生尘，不待人言廪自倾。
虽阻负归同子路，且知书帖异贞卿。
邻僧市井应无迹，野雀阶除亦有情。
却想万锺安享者，孰云天地极均平。

惭愧君恩似日长，终然倾否肇三阳。
休思往事追华贯，且喜余生脱瘴乡。
俛仰自知诚自幸，尊卑相守免相望。
外炎内热从兹尽，别是人间一味凉。

民生委所穷，出仕增𫐘轲。
家山有蕨薇，归足瘳饥饿。
功名我岂敢，动若手足缚。
太官五斗粟，饱食惭且颇。
老胥抱文书，俾我供吏课。
厌此将毋观，法在恐深坐。
旧书不得读，掩帙充枕卧。
朋游久益落，蹭蹬自老大。
近乃得吾子，听语百忧破。
颜郎见清赏，今子倾一座。
新诗已出人，珠玉落欬唾。
诸生正业儒，风雅久不作。
子意有是哉，吾道便可贺。

二年锦衣城，坐怅朋游落。
双瞳不敢白，但向湖山著。
顷当舍之去，眼界垂落寞。
忽逢昔所倾，人事岂容约。
西行追画鹢，北首望金雀。
斯人玉树明，映我蒹葭恶。
平生函牛鼎，顾可作鸡臛。
干将久在冶，宜有当槖籥。
大器不匆匆，一飞要寥廓。
佳哉妙五言，珠琲相磊硌。
长城矗金墉，铦锋露霜锷。
向我宁可当，倒戈为之却。
我生已数奇，世味寒冰薄。
兹行聊尔耳，外物矧可略。
所喜得公游，昏愚烦发药。
不重千金裘，为公了杯酌。

公言雅知我，良胜我自知。
往年得为僚，税驾清江湄。
觉君有胜致，真率仍天资。
定交倾盖间，快语明肝脾。
我生七不堪，百谪将安之。
官长笑不骂，儿童容遨嬉。
掾舍等禅房，竹树含幽姿。
其间有闲味，共此非君谁。
驾言写予忧，欲致车已脂。
往披五老云，下采苍山芝。
翛然送日月，万虑忽若遗。
朅来两溪上，邂逅寛所思。
微风送白蘋，藻荇摇寒漪。
水清不受钓，鱼细安可骑。
亦复可怜人，鸥鹭相委蛇。
君岂鸥鹭群，鹓鸾往追随。
所遭即定分，固有何庸麾。
我生傥可用，岂惜山英移。
荣华如食荠，贫贱亦尝饴。
顾今适当还，捃拾聊充饥。
从君借蓑笠，破雨收江蓠。

近年好语开蹙额，廊庙主人还稷契。
诸公汇进民所怀，左必提之右乃挈。
善随类举皆可观，野无遗贤静岩穴。
石梁有客少读书，神接前人望风烈。
志与时违可奈何，居贱好高谋已拙。
此身悠悠日江海，吊影行吟事酸噎。
揣摩胸臆作西游，不成兴起惭豪杰。
贾生恸哭初亦疑，十年自觉流清血。
三书不用即山林，将前复却何从决。
无因名姓累吴公，咫尺天光阻罗列。
志士惜日诚可怜，每恨平津当老节。
子云年少行所为，今出秦关独疲苶。
郭门啮臂良感人，仲卿蓄缩翻伤别。
叩关自鬻虽矜张，扫门愿见犹摧折。
炙手门前车马多，排肩屡进不得彻。
近来索米却求田，结绶弹冠非所觖。
更令胸臆从谁开，一刺怀归定漫灭。
槛虎饥馋尾漫摇，水尽海鲸当蚁垤。
谁能忍耻寄我颜，妻笑嫂欺安用舌。
北山记忆破腊来，远水扁舟两愁绝。
云重山寒暝不开，孤帆夜落严陵雪。
雷山老桐冻弦断，不作南风相煖热。
一剑星昏共形影，每恐龙寒呵古铁。
孟尝无炭暖置身，杜虽有指不得结。
可怜危肩耸及耳，浩歌能复弥清冽。
吴山忽见梅花谢，天助阳春生笔下。
近檐呵欠面发红，故絮卖钱不须借。
卖钱买船更欲西，墙头立燕留新泥。
新开湖南接淮水，楚山翠入天低迷。
细风平日两媚好，嫩黄梢转隋杨堤。
河名已清色未改，减尽狂湍浊犹在。
东风正和水面穗，恃赖夷犹百无殆。
欎欎葱葱见帝台，祥烟瑞雾真佳哉。
元都道士种桃手，露浥风吹今总开。
山翠柔红亦得色，鬬妍意不相低徊。
游蜂上下逐蝴蝶，蜜脾未饱争喧豗。
幽谷黄鹂出晴昊，乔木几迁枝叶老。
避寒何处过雪霜，依旧飞来语音好。
少年走马红尘道，绣勒锦缘金络脑。
窈窕花随宝碗飞，暝旋风吹玉山倒。
可怜穷巷无芳菲，良辰不得开怀抱。
闭门曝背借余暄，犹得爬搔驱虱蚤。
逡巡迷目风沙颠，已报新花去如扫。
乘离执衡又一时，万物从新炎帝造。
柳线渐长成畏日，苦菜秀时蚯蚓出。
烟绡雾縠自直钱，故葛绽联遮肘膝。
凌人颁冰下霄汉，谁信朱门自无汗。
蔗浆酪粉玛瑙盘，牙床角簟光凌乱。
石梁孤客赁屋居，坐恐炊中忽麋烂。
蚊虻噆肤俛听尔，何苦群鸣恣喧玩。
生嫌蒿艾昏泪眦，宁强掴撘酸吟腕。
墙阴壁隙又出蝎，潜致小毒犹锥钻。
巫师祝痛已复遭，术非驱除真亦漫。
听鸡起坐难饱眠，庶寛烦促须清旦。
进不知名仍退却，既来亦好归不恶。
羲和鞭御向西行，出门感此梧桐落。
淡月孤烟侵晓昏，小雨凄风动冥寞。
且欣编简堪卷舒，那知羞涩忧垂槖。
钟鼓声沉北斗高，白日渐远倾葵藿。
楚歌忽断隔黄芦，已见金山高磊落。
须臾崩车天上行，长幡乱舞喧檐铎。
苍穹白浪两低昻，黑蛟黄虬森喷薄。
开帆插橹六鳌惊，男儿信命方自若。
吴音嘲哳来船近，共怜远客逃沟壑。
鸟倦知还羽翮垂，修竹茂林欣有托。
故山茅屋良幽深，清泉浏浏石凿凿。
蕨薇虽老芋栗甜，拾穗行歌亦云乐。
买竿钓鱼谁更哀，贳酒涤器人应谑。
士通五经取青紫，请谢夏侯乌有此。
捷径须知自有涂，枉诵陈编腐牙齿。
潼关坐息感二鸟，耿耿此心聊复尔。
敢嗟与兄共槽枥，但苦酸醎异便美。
拟希锯利效细黠，天与钝顽难力砥。
五斗充饥未有时，却藏手板投耘耔。
曩闻下惠恬小官，颇怪少游甘掾史。
曼倩俄惊备大臣，李渤諌官呼不起。
古人去就良不同，刚成亦足称男子。
呜呼乘时正厄穷，怅望临食空投匕。
丰山蒲牢铿有声，霜气感发非击棰。
昌黎诱励方循循，广文薫炙皆名士。
宋之善鸣挺有公，愿助下风唇口哆。
当时一到匠石前，至今人或疑杞梓。
大厦未完公勿忘，可惜空山终朽死。
烧桐愿献太古音，处囊请试从今始。
烛光有余真可待，无损公明公勿爱。

佳哉五英隽，并驾玉为林。
倾盖分不浅，好山情已深。
春光不约略，晴意恰沉吟。
老病未堪出，诗锋遥见侵。

玉斧修轮灭玷痕，金精铸魄凝寒清。
缀云都去秋心浄，囊露新添夜眼明。
气接瑶台端可御，地漫银汉定谁倾。
何时天竺山前路，细听烟崖坠子声。

长怅浮云点太清，祇今何许问天晴。
浑怜短夜相催下，不放孤光自在明。
幸与高楼通远览，未劳残烛更前行。
此心对酒萧条在，咄咄置之聊自倾。

海上仙人为守关，杖头风月冷金镮。
只缘长者曾倾盖，不为诸侯故出山。
瘗鹤字勤衫袖黑，敲门诗苦鬓毛斑。
归来一钵东堂饭，自有溪云作伴闲。

毒暑弥三伏，微凉起二更。
月窗风竹乱，烟渚露荷倾。

富贵日厌意，志愿男子多。
饥寒一身赘，奈此两臂何。
有子立参肩，于人犹负疴。
食菜色染颜，肘露枯树柯。
柴门旷宾从，汝往张雀罗。
不粒尚犹可，无酒伤天和。
半世友孙生，斗禄才免薖。
割腹送名酒，一饮衰颊酡。
弱子知有酒，走戏如投梭。
鐡也未抵醉，阿林先缓歌。
环守独脚锉，杯到倾长河。
我若不饮酒，顾影已婆娑。
仰看颓檐日，去去疾沧波。

山川蒸空气充塞，宇宙冥冥昼昏黑。
九州四海安在哉，出门寸步迷南北。
赤乌觜距非不刚，执辔神人身更长。
胡为柔濡甘隐翳，坐令万里无晶光。
我欲奋袂挥霜刀，恨身无翼愁天高。
茫然一身不可断，力微援寡诚徒劳。
安得长风生海边，扫除氛秽开青天。
葵藿倾心知所向，共看白日当空悬。

市声幽鸟几相呼，指点前村认有无。
初见江山怀子美，更因楼阁夣姑苏。
惯看渡口飞桃叶，细结篱根护木奴。
蹙得锦囊多少句，暮归倾倒九渊珠。

白头记室朱颜令，山阁忙来去却迟。
碍尽江天松不管，吹平沙篆雁应知。
思倾竹叶疑无分，要赋梅花恰是时。
王粲从军归信近，贮囊试看几多诗。

山外浮云云外城，江边羌角水中声。
九分雪髪功名晚，一寸冰衘去就轻。
山与绣屏天刻画，兽编土宇地欹倾。
早扶藜杖关头去，要向中州看太平。

但知四壁有连珠，底事虚名更拙图。
一{豆斗}病予犹百首，十年笑尔拙三都。
霜风入颊休惊冷，瓦埦无油愿急呼。
世上舌根皆识味，满倾终是爱醍醐。

不用名矜自半千，高才十二许争先。
乘轺远道三千里，下笔谈王数百篇。
忠胆自能倾白日，决科时似选青钱。
山城送别无他祝，早属登瀛第一仙。

四海倾瞻调鼎手，朝廷侧席待伊周。
江城父老休遮道，可是星车肯少留。

倾倒怜才出至公，吹嘘牙颊自春风。
寛和肯问车裀吐，涵养须知内史聋。

吏抱簿书去，聊兹驻屏星。
亦复唤名酒，脱巾姑细倾。
慎勿闭我门，要著屐齿痕。
悠然见南山，畴昔初不言。

贴贴淮不动，翻翻雁能鸣。
强垂投老鬓，又过盱眙城。
僧伽饱知我，大小身后名。
快作鼓考考，要听随堂声。
都梁吕少冯，维吾佳友生。
更招虞仲子，共看金盆倾。

关河落落孤鸿飞，燕然山南霜草齐。
边笳戍角自悲壮，千里不闻边马嘶。
刁斗夜急虎帐静，皎皎陇月临牙旗。
辕门柳色压毳幕，铁甲十万真熊罴。
少年公子身许国，请佐帷幄辞龙墀。
屯云渐对白玉斝，密雪欲犯黄金羁。
晚风萧萧近昜水，想见怀古当倾曦。
连城笙镛断羽檄，往往横槊多新诗。
双轮稍蹉隔前坂，转眄各在天一涯。
吴钩锦帯岂足赠，寄声但有长相思。

人生如断蓬，万里忽相值。
会日常苦难，别日常苦易。
十年闻子名，未识已心醉。
我友岂不多，爱子好心地。
身小胸胆大，面目无邪气。
磊磊栋梁姿，温温瑚琏器。
人物衰落尽，百马逢一骥。
我怀未倾倒，离别已复至。
天寒霜正繁，山险道不利。
君行独何为，百里求自试。
愿持孝友资，发为恻隠治。
上马且勿难，吾民𥩟嘉惠。
他年庙堂上，举此亦不异。
强饭数寄书，待尔慰穷悴。

壶倾烛烬乐事衰，堂上歌声有余哀，主人谢客客已归。
风荡重阴月还辉，皎皎千里光无亏。

人生本自得，苦为百虑疚。
穷年灯火窗，郁没令人瘦。
方春万物作，欣欣共晴昼。
步履聊出郭，疏散忘隘陋。
当时二三子，来往心疏透。
欢然共携手，住处同一簉。
弱柳分已绿，小桃红欲溜。
细草软宜籍，急流清可漱。
杯倾野桥边，酒从村店售。
脱帽看晴云，击木杂鸣咮。
或静欲寂默，或狂忽腾蹂。
野老愕僵仆，村童怪惊走。
恐是天上仙，无乃人间秀。
潇洒羲皇上，磊落汉庭右。
日暮欲返步，已行更引脰。
此会得真率，他时涣邂逅。

少小从结发，读书怀古人。
年未十四五，出走京洛尘。
当时黉堂士，教我文章新。
气格一入俗，至今不复振。
病骥思逸足，鞭策伤苦辛。
切云漫崔嵬，惭愧席上珍。
迩来二三子，论交偶情亲。
以我忘疵贱，所得皆凤麟。
念我勤服义，嘉我能仁亲。
故此倾丹臆，诲我日谆谆。
论诗到平淡，文师韩子纯。
学道贵能行，卓尔非因循。
生平志已定，不复顾狺狺。
脱略尘累絷，逝将游广津。
一披雾豹姿，豁然开我神。
人生贵相知，愿言结近宾。
颇恨相得晚，甚知二子真。
乐此臭味同，缔好期终身。

兀兀尘编日自迷，怪来春色转芳菲。
吹嘘气象湖山远，点缀工夫草木微。
挈榼不辞倾美酒，挥戈宁解住残晖。
身闲官冷何欣幸，秉烛长随五马归。

文英子建声华烜，少陵尝咏波澜阔。
遐流亹亹锺宜春，观君紫芝真秀拔。
华山𫘧耳汗血孙，奚取王良手刍秣。
骎骎凌厉追遗风，胡为顿缨驰骆越。
谁嗟长庚有老裔，壮龄直欲排紫闼。
初从附凤矫飞翔，晚乃射虎耽疏豁。
强颜方喜安斗筲，禀分何能愧圭撮。
胸中琳琅茀埃{土盍}，自恧铅锋乏破割。
时过西邻蕲发药，霤引玉泉浇胏渴。
新商执矩早威令，甘霔腾虚摧虐魃。
约君飘凫泛沧漪，背负青天□夭阏。
风来空穴袭发毛，刷腋凉飙振𫄨葛。
泠然便拟子列游，不待别起青蘋末。
徐跻七星跐山椒，杓魁歊虚状旋斡。
近君白雪热何有，高谈一激锥囊脱。
扳肩作者古蹊径，余事篇章随击钵。
盘趺不减二华君，妙阅枯棋战挑捾。
光驺摇纵莫可留，四序翩翩几箭筈。
顷看金柳流鶑鸣，俄听玉露丛蝉聒。
清辉默韵无弦琴，乌用檀槽挥一抹。
我方骚愁愁到骨，潜睨蠹蟫眉目𦈛。
徒操诗穷拥鼻吟，□或酒酣将月喝。
生平刚肠久已屈，赖尔匹夫难志夺。
故交纷纭翱赤霄，大钧播物昭穷达。
德尊一代元坎坷，儒腐百年决粗粝。
南溟垂翅云翼收，北窗默卧霜须捋。
病马犹期春草长，涸鱼终需江水活。
君行趋觐长安日，轶兴横秋畴可遏。
公卿倾风定援手，鸿造机缄由一拨。
江湖要作迥相忘，静言可笑相濡沫。

山回路疑绝，林深秘岩扃。
凿翠出金碧，开轩列云屏。
希有昔成道，久矣斯岩灵。
法定卧苍壁，白日穿空明。
令威指泉窦，一凿秋寒澄。
定水供万众，不缩亦不盈。
如公禅宗秀，于世本无营。
聊为出山云，乘风无纵横。
坐令多宝藏，百神转雷霆。
夜月啸雕虎，玉匣开晶荧。
笑指八解池，外流中不倾。
何必空山雷，始悟物我情。

先生晦迹谷水东，志趣不与晋贤同。
遥听鹤唳笑二陆，巢倾穴碎非为工。
浩然养素远声利，脱去羁束离樊笼。
醉隠亭中二十载，桃红李白摇春风。
感时啸咏聊自适，谁知富贵为穷通。
羡君高操超流俗，直疑变化称朱公。

终日相逢无半面，刚然千里有知音。
不须格外论奇特，只此全机耀古今。
倾盖如旧，白头如新。
两镜相照，不隔纤尘。
遍界未尝示相，毫端普现色身。
止犹谷神，动若行云。
相见又无事，不来还忆君。

崩崖落云外，怪石相支撑。
穿林出蒙密，忽有青山横。
古寺瞰山腹，飞檐浮太清。
寒流出其右，{氵虢}{氵虢}沿阶鸣。
我昔作胜游，芒鞋弄飞径。
今来四十年，白首徒自惊。
高僧延我入，巾冠耸峥嵘。
假榻寄清梦，飞泉夜澎轰。
残灯闻弈棋，胜负时纷争。
机心亦何有，战罢谩亏成。
钟声随晓风，昴宿西南倾。
骊驹仆在门，吾亦问归程。

山气夕巃嵷，川光暮澄凝。
棂轩俯川岳，拄杖相与登。
脱屦就闲旷，秉羽居高明。
盘礴飞鸢上，挥斥蜿虹横。
令弟各英妙，舌本淮湖倾。
朋也老无能，前身云水僧。
萧萧缘坡竹，凉飙为我兴。
执热快一濯，何必踏层冰。

南纪瘴疠剧，风土异中州。
炎凉倏忽变，仲夏飒如秋。
丈人东海来，税驾此迟留。
气候感若此，何用写我忧。
泮水多时暇，南轩景物幽。
方塘绿萍乱，佳树蝉声稠。
曲肱梧阴美，玩此日月流。
觞至聊共倾，此外亦焉求。
丈夫功名志，天机不我谋。
愿言快心意，身世真悠悠。

楚东之国饶为大，程氏之子吾所爱。
读书尚友有能事，夙昔一见即倾盖。
平生诛茅崒萧爽，十顷青铜就空旷。
朱甍碧瓦俯清流，菱叶荷花映荡漾。
春风一吹百花妍，载酒处处开绣筵。
千株竹柏上参天，白日萧梢朱夏寒。
客来枕簟曲肱眠，丈人颇有前贤风。
藏书万卷插架同，芝兰玉树阶庭内。
道山延阁顾盼中，薄寒中人木叶下。
久客将归秣高马，送君南浦泪盈把。
临岐执手求我歌，老矣奈此登瀛何。
呜呼何时履声上君阁，尚能为公赋濠乐。

谷鹿洲前秋风起，渌波亭下小舟里。
邹子揖我狮子尾，谈天舌本倾我耳。
散发船篷玩秋水，茗碗荡胸无泥滓。
牛羊下山催客子，挂席明朝即千里。

隠几岁遒尽，钩帘夜未分。
北风虚地籁，南斗粲天文。
愁破倾春酿，心清炷夕薰。
更怜小陆在，无故莫离群。

卧疾滕王阁，扶藜汉将城。
九秋天共老，独夜月长明。
遣兴诗还赋，禁愁酒细倾。
如闻斗上柄，未见晏眠兵。

陈子陆沉丘壑底，乘槎几欲问明河。
何人倾盖能如故，无事高轩许数过。
吟畏舌端多楚调，醉怜耳热颇秦歌。
顾予贫病难料理，政使禅斋学按摩。

斯文不可见，犹欣识之子。
端如逃虚空，而闻跫音喜。
历历海南事，细话倾我耳。
悠悠世上情，毁誉私彼己。
是事姑置之，斯文长已矣。
风味契渊明，流落逾子美。
从来直如弦，多作道边死。
寄声柳柳州，未用斩曲几。

西戎板屋诗所录，瓯闽万里同风俗，风吟日暴雨所沐。
巧匠引绳如解玉，谿民得之亟乘屋。
既轻且坚尺度足，可怜童我南山木。
君不见曹瞒邺下铜雀台，陶土作瓦何壮哉。
台倾基平瓦尚在，凿为大研奇且瑰。
君不见黄州使君夸竹楼，剖竹俛仰相绸缪。
琮琤最宜雨中听，击考有类鸣琳球。
铜雀幺麽何足摹，箨龙燥轻易焚如。
不如杉屋寿且姝，风雨不动何渠渠。
嗟予抱衅谪蛮夷，如人体瓌欣解衣。
数椽破屋亦不恶，仰见星宿相参差。
鸱鸮作室庇风雨，鹪鹩巢林安一枝。
凌云大厦鬼所窥，衡门之下可栖迟。

诛茅迟竹君，拂匣见桐孙。
囊箧深倾倒，钟彝细讨论。
只今仙李后，好事阿髯存。
不厌敲门客，时开炙背轩。

闻说新楼冠旧名，国人纵观一城倾。
层甍迥出晴空外，美景还将乐事并。
潭底鱼龙惊倒影，梁间燕雀贺前楹。
他年秋夜堪乘兴，小坐匡床待月生。

地偏袖舞长沙窄，心远胸通梦泽宽。
遽失比邻秋屋静，稍亲灯火夜窗寒。
乘云妙在思黄鹤，写韵遥知有彩鸾。
四海弟兄倾意气，鸿妻莱妇有余欢。

十年不见君如许，一日相逢我便倾。
结绶合为金马客，裁诗已至玉谿生。

爽快怜清景，迟回出草庵。
寒山一倾盖，明月印寒潭。

秋风夜作万马声，草木自有离别情。
君行胡不卜春夏，况我抱病方竛竮。
我生不祥忧患并，行李四方影随形。
少年之气追琢尽，胸中独抱渭与泾。
世人纷纷水火争，我欲从之惫不能。
骑马时寻故人舍，掀髯抵掌意自倾。
图书万卷相将迎，座无凡儿眼更明。
惟酒无量与兴会，我醉未去君经营。
不用赐金为解酲，一月何必一日醒。
此中万事气自宁，勿语世人人不听。
君今胡为忽戒行，使我此计堕杳冥。
君行潇湘绝洞庭，沙头水落鼍夜鸣。
想君抱恨寐辄惊，起吊湘累涕泪横。
顾我胡为世网婴，前行霜露后榛荆。
谁为传之凤凰翎，与君方驾寻此盟。

古人已朽不可作，长安年少多岳岳。
太官五斗仅代耕，舒缓养高简然诺。
陈侯气稳天机精，心胸开霁脱检绳。
只今冠佩奉朝请，折节重士身自轻。
主人斗酒相逢迎，金尊玉槃红烛明。
黄花开彻秋未了，残月挂檐霜气清。
气吞百吏不足数，滑稽巧中一座倾。
座客未用喜且愕，陈侯吏事复不恶。
簿书狱讼谈笑了，盗贼骨惊吏胆落。
至今鲁山驾车处，会使齐儿畏朱博。
方今天子坐明堂，指麾夷狄如驱羊。
安得吏师如侯者，上应列宿布四方，政治岂但几成康。

琼株玉树非凡根，幽兰紫芝种不繁。
谁家妙质倾春色，失身逋荡依荆棘。
流苏暗绕云母屏，栖魂不稳夜魇惊。
归来泣下绣时室，漫漫此生身事毕。

禅流笔墨戏，好句亦时得。
譬如世佳人，不必须倾国。
我行百城时，所至不暖席。
默求支许流，常叹暮云碧。
阿师有典刑，一见我心释。
根源师璨可，余事窥元白。
丛林半良窳，初若泗滨石。
欲出金玉音，不妨聊考击。
致远或恐泥，落华反枯寂。
口边白醭去，愿子师古昔。

九日非吾事，黄花亦谩生。
未倾彭泽酒，还背汝阳城。
细雨秋天近，西风白葛轻。
山村远城市，可有笑歌声。

优钵罗花此日开，法王真子异凡材。
平生极力参耆旧，晚岁倾心接后来。
得意篇章浑简易，忘情风境自徘徊。
儿孙只么酬恩德，倒挽沧溟作寿杯。

不辞倾倒为君甜，只要教君脱旧粘。
眨上眉毛还蹉过，莫令唇齿带廉纤。

古木参天枝欲倾，秋风时发半岩声。
厉山拟作故园梦，山雨萧萧梦不成。

不能晋室扶倾覆，尽作西方社里人。
岂意一时希有事，翻令元亮两眉颦。

靖节非傲世，带耻为人束。
郁然霜雪姿，受正如松独。
高歌归去来，自种松与粟。
寓意琴书间，处己审缨足。
倾觞三径醉，颓然忘宠辱。
江山有遗迹，庶以拯流俗。

尽日与琴语，经旬无客过。
蝉移鹊争树，鱼散雨倾河。
每悟酒如圣，不禁诗作魔。
风声稍萧瑟，残热定无多。

风伯遭谗不自停，鞭龙倒海势如倾。
胸中洗尽三年渴，□□□□□□□。
□□□□□□□，千仓嘉谷入新耕。
野人亦有充饥幸，相见春绵满眼明。

使君仁术物同情，日望田畴祝颂成。
夜滴未休心欲折，朝阳初放眼先明。
比年岁熟多中上，此事边防系重轻。
食足讼稀真可乐，时倾杯酒话平生。

邹峄孤桐不可寻，汧公旧斲万黄金。
顾余久有沈舟志，知子尝怀欲炙心。
便好安弦求妙趣，不须变雅作新音。
席间弟子来倾耳，为问何人属意深。

晋末何所似，波心跃长鲸。
生民畏扰攘，蹙頞视欃枪。
渊明当此时，弃爵务躬耕。
葛巾漉家酎，杯干壶再倾。
恢然聊寄傲，无心事将迎。
眼底不足语，笔下漫摅情。
襟怀有佳趣，落纸字字清。
有如碎寒冰，贮之琉璃䓨。
又如湛秋水，含兹霜月明。
秀气如可掬，妙理不可名。
辞中有余意，此致尤更精。
班豪诚可厌，曹侈无足评。
斯文孰比拟，诵之清风生。

泽国破秋仲，景物兆冬索。
回飙卷林尾，宿雾泛寥廓。
泮水还阛阇，层峦瞰篱落。
启牖挹蒨葱，开径徒参错。
虀盐虽寂寥，文史欣博约。
论古到鸿荒，谈经愧穿凿。
逸志想鸿冥，腼颜羞雉啄。
于焉得真趣，豁若解其缚。
环窗惟载籍，一视等糟粕。
了了见本来，端如契圆觉。
冲襟游汗漫，高步趋广莫。
同心有名儒，摄官在戎幕。
学识造渊醇，词章臻炳铄。
良骥服盐车，白驹絷场藿。
念昔始倾盖，考正于狐貉。
韵宇凛可钦，标致湛无著。
觞豆陪余欢，翰墨时间作。
晨嬉风力劲，夜语霜威虐。
屈指两炎凉，流年信回薄。
九重跻帝德，四海绝民瘼。
南征奠蛮侮，西戍弭戎掠。
吾道斯为亨，君才顾何怍。
行当坐天禄，看书资笔削。
不然冥成均，阐教助飞跃。
冠绶追英游，林泉谢远诺。
胡为怀故乡，逝将依负郭。
古都富城市，比屋丽金雘。
甲第临江壖，胜槩夺云壑。
曲沟环渌塍，激涧度危彴。
升高或扪萝，厉急辄遗𪨗。
驯禽栖几席，幽花堕杯杓。
渔樵频问讯，童稚杂欢噱。
寻步陟兰屿，选胜望菌阁。
此虽美无度，乌知乖所学。
待时既韫玉，税驾宜振铎。
忠告冀毋忽，投分匪轻托。
野芹称美献，行潦资远酌。
眷言效悃愊，岂止事嘲谑。
知君须多暇，过我当如昨。
茗饮无俗情，疏餐有真乐。
论文穷九畴，议武贯三略。
谁主复谁宾，此意良不恶。

去年隋堤一丈雪，雪路苦寒那可行。
行人畏寒兼畏滑，满蹊坚冰如鉴明。
行装人与马成二，身不自惜旁人惊。
崎岖千里到京阙，痛定回思双泪倾。
伊予少小亲翰墨，应敌岂解前无勍。
今者西来皆计吏，妄与群俊争文鸣。
无田归耕曷为养，得失未易秋毫轻。
作歌聊用写情素，拥鼻微吟同洛生。

宝池当几润滑并，蟾蜍玉窦寒泉倾。
墨花泛泛花脚轻，云笺皎皎月色明。
凝然嗣将先管城，一扫神怪吁难名。
腾龙舞凤相回萦，倒日翻星草隶行。
或如悬崖倚孤撑，又如脱兔驰万兵。
猿攀虎怒势争鲸，奔蜃骇驶波浪惊。
篆斯隶邈草伯英，锺蔡卫索更品评。
逸少兼之集大成，寥寥千载无与京。
鼠须蚕茧秘迹清，玉华遗言同誓盟。
埋藏不计申与庚，模踪间出相光晶。
太丘佳士天气清，访求宝字金满籯。
编联轴卷纷纵横，名家诸妙皆有声。
文余高致超八闳，深求众法窥忘情。
会当临池染澄瀛，银钩万字挥峥嵘。

公圭侯印人所优，利锁名缰吾所羞。
耿耿有怀非隠忧，思得佳士从之游。
今年折腰来佐县，辞采接君心自见。
怀刺过寻不问程，剥啄扣关谐所愿。
谁云白首交如新，倾盖相逢如故人。
囊中制作绝伦类，和璧隋珠无足珍。
心醉归来书文室，却怪前宵梦椽笔。
至音寂寞知者稀，安得论文永足日。
可嗟吏道事奔驰，信信不见元紫芝。
胸襟不复忧鄙吝，圆缄寄我愁霖诗。
得诗三复云笺卷，喜气填膺光满面。
一首能轻万户侯，绿发幸交三语掾。
我今尔耳何为哉，汗漫如君心自灰。
为君挹尽双溪水，不发纤尘污两耳。

簪绂千龄会，朝廷百度明。
规摹追古治，符瑞协炎精。
九叙民歌遂，三阶夜彩平。
秉文称济济，乐育咏菁菁。
经术渐摩久，人材长养成。
礼闱参众听，文鉴肃群情。
预贡观能吏，来游尽硕生。
胸襟穷底蕴，头角竞峥嵘。
蔌蔌珠玑堕，喧喧虎豹争。
气冲牛斗动，词感鬼神惊。
收视疑无我，湛思讵有声。
袍纷晨雾委，帻岸宿云横。
纳试庭除晚，遄归步武轻。
身虽同脱鞅，心亦类摇旌。
三级看鳞化，千金想睇迎。
膏粱搜卫霍，行伍擢韩英。
巧思怜金注，尘言沮海行。
正迷花锦乱，忽睹玉壶清。
奥义窥儒寝，纯音发帝茎。
铅刀惭利割，瓦釜失虚鸣。
已奏青钱选，初闻白雪赓。
句从天外得，思与海同倾。
相对一杯酒，当前二尺檠。
诗坛瞻宿将，笔阵却骁兵。
函剑腾秋紫，霜钟激夜铿。
请降衔许璧，引过负廉荆。
水落崖方露，犀燃怪自呈。
川吟愁燕雀，林啸栗鼯鼪。
莫逆谐心赏，相从与愿并。
尘风传胜语，鼎浪阅名烹。
待报迟星使，摅怀赖墨卿。
何当启鱼钥，寒食尚留饧。

皇心闵雪正倾祈，盈尺呈祥靡愿违。
润浃土膏占岁稔，和生民气敌𬬻辉。
千门琼瓦连云耸，九陌瑶花扑面飞。
圣德格天超旷古，更须宸翰述沉几。

如霞如锦色何鲜，映日欹风特地妍。
独占一春疑得势，平欺群卉若当权。
自知丽艳能倾国，须放香苞趁禁烟。
花市试询桃李价，从今不直半分钱。

水根山脚最荒凉，子隠颓祠足感伤。
廊庑倾颠春草绿，门庭寂静野花香。
闻之自可成酸鼻，见此如何不断肠。
追想旧踪徒怅望，淡烟浅露忽斜阳。

一观清表喜良俦，三惠佳章叹暗投。
已骇谈锋倾海渎，复惊文怪埒蛇牛。
敢将晚路轻王述，决有亨途待薛收。
君欲献书真得计，我今亦作董生谋。

平生心胆向人倾，到此门中有几人。
别后都城旧知己，暖烟斜日又黄昏。

鼓声才动，法义已周。
大众上来，寻光而至。
山野高提祖印，诸人共息狐疑。
直须倒岳倾湫，切莫寻枝摘叶。

百濯生香真宝薰，中泠取水挹清芬。
素娥影落秋宵月，白鹤翎翻春昼云。
俗客来依禅客住，林花自与雨花分。
扶倾不假迂儒力，敢倚笔端能缀文。

民生惟播殖，天意在农深。
一夜盆倾雨，千家粒食心。
知时占聚蚁，催种有鸣禽。
喜是田间语，青青刺水针。

羁游苦似泽藏山，老境难希药驻颜。
日日寻香穿窈窕，行行止渴漱潺湲。
忽闻欢伯来倾盖，无数愁城尽斩关。
多谢天公爱狂客，九衢忙里独偷闲。

山丹丽质冠年华，复有余容殿百花。
看取三春如转影，折来一笑是生涯。
绮罗不妒倾城色，蜂蝶难窥上相家。
京国十年昏病眼，可怜风雨落朝霞。

从宦三十载，故山凡几归。
昔归尚有屋，再归已倾欹。
今归但乔木，竹落荆薪扉。
上为鹳鸟都，下为鸡犬栖。
相彼东北隅，三亩以为基。
积块与运甓，实漥而培庳。
成兹道傍舍，空我橐中赀。
堂室敢即安，牖户适所宜。
嘉树三四株，当窗发华滋。
馨香入怀袖，似与迁徙期。
我今六十老，岂不知前非。
咨谋愚见拾，就列筋力微。
窃食奉祠禄，永负伐檀诗。
松楸幸在望，邻曲不见遗。
葛巾随里社，庶以保期颐。

梦魂南北昧平生，邂逅相逢意已倾。
楚国山川千叠远，隋堤烟雨一帆轻。
我无健笔翻三峡，君有长才肃五兵。
同是行人更分首，不堪风树作秋声。

碧槐风细篆烟清，绿芰香浓寿酒倾。
眉上嵩衡元秀整，胸中泾渭太分明。
巨材阅世三千岁，修翮抟风九万程。
积粟流钱皆细事，异时锺鼎看功名。

落帆倚芳洲，冷日衔翠壁。
沙平野步稳，不费支筇力。
邂逅到幽洞，云水已昏夕。
阴崖上苍穹，杳不见辙迹。
岩前月色薄，细路稍有觅。
瀑泉号秋声，飞练不计尺。
僧房得少憩，坐久耳方寂。
河梁谪仙人，握手见胸臆。
囊无一钱看，志有万里适。
拄颊望西山，琢句愈工绩。
同游得二妙，笔障亦劲敌。
笑谈颇倾坐，酬唱屡即席。
顾予舌本强，咀嚼觉清液。
林泉信幽奇，岁月尤迅亟。
兹游莫辞频，能著几两屐。

秋波潋滟泛横溪，小楫轻舟逐浪移。
远浦遥山俱惨淡，浴凫飞鹭共差池。
苦嫌斜日侵棋局，安得长竿理钓丝。
归去倾家新酿酒，还须来趁菊花时。

王子遗我诗，五言若长城。
谁谓永嘉末，复闻正始声。
咄嗟千人废，雍容一坐倾。
端能励节义，何必五鼎烹。

曲肱清梦残，晓鼓喧鸣鼍。
披衣步庭除，白露倾圆荷。
俄闻剥啄声，佳客来相过。
为言城市喧，邀我游山阿。
步入青莲界，诸峰郁嵯峨。
清香郁软语，竟日同婆娑。
吾人嗜好僻，与世殊臼窠。
兹游慎勿广，恐为俗客呵。

我老不闻道，抱疴卧蓬室。
有客晨叩门，竦若秋山直。
借问为谁何，吾祖乃太白。
倾怀露底蕴，始恨晚相得。
时时出诗语，词源极湍激。
格律竟不凡，窥祖见窗壁。
飘然别我去，此道谁知识。
世岂乏金龟，恐无贺宾客。

零露栖圆荷，月明清洒洒。
旋转如走丸，细碎不盈把。
劲风度横塘，珠玑毕倾泻。
胡不被蓼萧，徽音播诗雅。

吾祖牧临汝，滞讼清公庭。
胥吏退雁鹜，疏帘挂寒厅。
鼓角唤幽梦，草色池塘青。
双旌引五马，驾言出郊坰。
足蹑云端屐，手展贝叶经。
税驾妙高台，几砚陈轩棂。
朱墨纷在眼，梵宇森如星。
台倾人已寂，声名蔼余馨。
想公忘言处，角挂山中羚。

琢雕山骨奇，磨礲发光炯。
体润云气生，寒泉洌幽井。
平生心腹交，陈玄及毛颖。
德重不倾侧，中虚且渊静。
置之棐几间，吾身日三省。

初闻季子贤，词源涨万派。
未倒蔡邕屣，先倾程本盖。
自从得斯人，议论颇宏大。
迩来卧苫块，病骨剧疲瘵。
兹游独不预，颇觉气宇隘。
平生憎俗物，每见意即败。
后会君强起，免食三年艾。

君如霜鹘精爽老，目睨云霄长侧脑。
不种河阳满县花，手披泮水收芹藻。
闭门较艺防请谒，门外宾朋迹如扫。
饥肠得酒吼怒雷，牙颊生烟喉吻燥。
青灯枕上梦蛾眉，惊魄酷怕寒砧𢭏。
纵未休粮仙骨轻，丹田亦合生梨枣。
归来清狂尚未减，怀抱向人辄倾倒。
不作孟公投辖饮，乃欲悲吟效郊岛。
明年东风破柳条，万里晴江波浩浩。
此时扁舟挽不留，依旧儒官守枯槁。
只今有酒不浪饮，迎腊寒梅为谁好。
相将风雪不饶人，拂面飞花故相恼。
期君三日不如盟，定作回波嘲栲栳。

门前五柳陶渊明，归卧柴桑呼不醒。
锦官城西杜少陵，醉挹浣花溪水横。
几杖颠倒杯盘倾，似闻殷殷金石声。
乃知达士未忘情，一觞一咏有余清。
银杯落手新诗成，仰视寥廓鸿冥冥。
富贵于我浮云轻，兴来慎勿骑长鲸。
人言唯君可卿卿。

沓沓举子万马奔，倾动场屋风尘昏。
失身白袍青幕底，平生干没三家村。
今君触热去乡县，矫如野鹤离鸡群。
笔端万字洒飞雹，岂畏食叶春蚕喧。
广文先生倒屣待，三舍弟子气可吞。
琴书在笥马在门，看看山上复有山。
愿君莫忘大刀头，何年驷马君当还。

君家剑气干牛斗，焰焰寒光半天倚。
胡不长携西入秦，曳裾侯门飒珠履。
奈何俛首桁杨间，手决大狱如倾水。
不向南楼按歌舞，乃提健笔夸豪靡。
独步诗坛数挑战，虽欲争锋吾老矣。
晚来搜揽饥腹空，戏抱添丁玩岐嶷。
苍头剥啄叩我门，急得长篇惊抚几。
嗟予敢望幼度才，哦诗粗可玄晖比。
紫囊成坏本来空，心悟香严聊尔尔。
君如暂辍画眉手，我亦闭关防折齿。

曲肱秋梦觉，剥啄打门声。
鹊噪柳阴乱，鸡喧藤架倾。
写诗无阿买，联句有弥明。
饮罢各分袂，月凉风露清。

病夫不寐百忧集，起视斗柄东南倾。
山林畏隹万壑笑，天地黯惨孤舟横。
此身老矣几寒暑，四海茫然谁弟兄。
江西米贵斗三百，好去淮南访友生。

晚起无营著帽迟，萧疏霜鬓任风吹。
病怀王子同倾酒，愁忆潘郎共赋诗。
宁效骚人餐菊蘂，敢希朝士赐萸枝。
白衣不至惭元亮，空对门生与二儿。

白发无端种种生，每逢佳节只心惊。
老妻稚子知人意，但把菖蒲酒细倾。

避暑访禅客，顷作城南遨。
秋风飒然来，草木鸣萧骚。
复起水东兴，两桨摇轻舫。
何处可盘礴，有寺临江皋。
门户颇幽邃，野径深蓬蒿。
升堂脱冠坐，洗盏倾浊醪。
初筵谈名理，清言洗尘劳。
徐徐杂诙谐，坦率真吾曹。
尚余清净业，诗成漫挥毫。
人生一瞬间，逝水行滔滔。
归与不秉烛，楼头霜月高。

张芝学书池水黑，章草如芝古无敌。
右军睥睨难抗行，恨不临池作书癖。
云何汝水之上崔嵬峰，到今方池有遗墨。
此事不特古老传，往往故事书简册。
南丰先生欣得之，手挥巨笔飞霹雳。
云是逸少徜徉山水间，笔墨淋漓此其迹。
呜呼胜事妙入神，千年尺水清粼粼。
有时水面浮墨过，纷纷郁郁非烟云。
我书敧倾不成字，秋雁斜行落窗纸。
印泥沙法安可传，独抚余踪玩清泚。
但当一日书一箱，笔踪或在子钦行。
他年若榜凌云殿，定不悬橙白头如仲将。

苍史失古法，赤刀有遗书。
经毁秦汉后，器追禹夏初。
古人不吾接，有感谁与袪。
尚怜盲左生，文字记鲁壶。
哀哉泗水没，不复知鬼魖。
英英华省郎，攟摭收遗余。
异书人不识，善本手自摸。
壁中发科斗，海底出珊瑚。
篆籀既识职，钟鼎各应图。
要当知百世，何止举一隅。
似逢东里生，张华与之俱。
谈倾河海江，下卷郑白渠。
我老尘埃中，牒诉惨不舒。
思陪种柳潜，愿逐耦耕沮。
锦囊不应开，欲和聊复徐。
颇怜平生心，用意真僻儒。
识字恨不博，块焉无与虞。
图书许借否，髯滕意何如。
莫作骊龙仙，靳吝五色珠。
鸱夷或未办，当奉酒一盂。

相如故倦游，偃蹇临邛市。
主人敬嘉宾，供具邀车骑。
酒酣乐未阑，跪进丝桐戏。
勉鼓一再行，四坐皆心醉。
潜有知音人，独会求凰意。
倾城不待媒，半夜行云至。
忽驾软轮车，遂抛沽酒肆。
建节还故乡，拜爵文园吏。
卫霍老疆埸，严朱死谋议。
摇头唤不前，日高花里睡。

翰林门户壮，九子贤至今。
楩楠及豫章，磊落皆成林。
恨不遍识之，此郎倾盖深。
傥封降胡檄，冀子披其襟。

词源倾江河，坐觉畎浍褊。
王郎清如水，腹有谈天辩。
闭置邱壑中，名誉当自显。
而况金其声，行矣侍从选。

簿领动移日，尘埃纷满城。
空令牛马走，坐见鄙吝生。
文章虽小技，不激安能鸣。
邂逅得之子，接语意已惊。
谈锋苦豪放，心地实坦平。
凛如君北斗，嘒然吾小星。
忽闻补吏去，曾不与我评。
长啸登扁舟，心远气甚英。
先师仲尼父，昔尝泥此行。
寄声陈父老，君盖何当倾。
须知此客佳，馆谷幸少宏。
富贵亦土苴，名声忌峥嵘。
请谢郭子横，去矣勿觥觥。

士论常苦高，出语讥古人。
至其取与间，未足了一身。
官爵细事尔，臭腐实与邻。
奈何夸者徒，薄暮犹逡巡。
平日相语此，反复甚谆谆。
顿输一著先，夫子固绝伦。
乞身夜上书，妻子不暇询。
翩然东南去，笑别平生亲。
江山已在眼，邱壑俄生春。
聊须震泽水，洗此京洛尘。
萧条西湖上，处士迹已陈。
夫子今继之，凛然两逸民。
疏公不足高，贺老不足珍。
他年仙骨换，坐叹倾盖新。
期我吴市门，复见梅子真。

吏道如棼丝，坐觉意味少。
我岂无一箪，当食自不饱。
邂逅崔子真，霜林挺孤筿。
十日九闭门，想见独倾倒。
悠悠四十年，识君恨不早。
晤言曾几何，告别惊草草。
昨枉湖上作，盛赞池亭好。
平生邢子才，投分纻与缟。
政当乐濠鱼，定不惊鸥鸟。
解榻念君来，此意不待晓。
似闻百花洲，一雨浄如扫。

小阁仅堪容一席，西望诸山天咫尺。
兴来踏雪共登临，径醉何曾论斗石。
风前少皞陈堂堂，万骑衔枚替戾冈。
倾河倒汉天上落，蓝宝荆珍尽卷将。
海边属国寒到骨，帘里寿阳花满房。
恨君闭户不好奇，三人醉倒君不知。
须怜暖律易消铄，行见芳洲生杜若。
肯捐冻死求一适，聊畏思归老庄舄。

酌君以御府黄封之酒，泛君以江南白玉之卮。
祝君以岁寒后凋之寿，颂君以鲐背难老之词。
十年闻名不相识，一日倾盖无复疑。
文如锦绣可贵重，行似金玉无瑕疵。
诏书求贤意不浅，严徐贾马争推荐。
大虫老鼠本殊科，李耳韩非偶同传。
看君此举不匆匆，白日青霄意气中。
上方未赐尚书履，乌府先骑御史骢。
我当报罢归可必，却向军中弄刀笔。
今朝判得一醉无，请办黄封作生日。

法吏真鸡割，儒衣叹陆沉。
官曹曾接武，谈麈独倾心。
笑我趋时懒，知渠味道深。
微言今已矣，慷慨独沾襟。

天上王孙驰誉早，江南官舍结交深。
举头共惜湖山隔，屈指空惊岁月侵。
青社欲颁从事酒，绨袍尤见故人心。
绝闻列屋皆倾国，何日纤纤手自斟。

雨里黄花愁正绝，篱边白酒意殊深。
曲拳自觉我无用，然诺谁知公不侵。
便许𫗦糟真好事，独令染指亦何心。
小哉正恨鸱夷腹，倾倒聊堪一再斟。

少年倾盖海之滨，白发相逢意转亲。
三伏偶乘偷暇日，一枰聊作暂闲人。
官清已怪腰金晚，诗好因缘梦笔新。
火急着成封禅颂，属车方欲议东巡。

二帝蒙尘事北征，小臣无计泪如倾。

贤王经别墅，深窈近严城。
花竹四时好，宾朋一座倾。
阖奁争弈罢，击钵记诗成。
明日朝天去，门扃鸟雀惊。

物性不可夺，葵藿倾太阳。
为臣兹取节，万古有余芳。

六合倾翻劈面来，暂披麻缕混尘埃。
因风吹火浑闲事，引得游人不肯回。
坏不坏，随不随，徒将闻见强针锥。
太湖三万六千顷，月在波心说向谁。

巨鳌掀钓去，何代泛蓬瀛。
百里风光积，崇朝香气横。
盘根争耸拔，峻岭共峥嵘。
伞盖千重出，笙竽万籁声。
望高南镇越，势远北归溟。
涧险难穷路，花多不记名。
寒流飞白练，怪石叠苍琼。
雨向山腰下，云从洞口生。
乔松随岁古，异卉逐时荣。
近逼天风冷，遥瞻海日明。
淡烟轻纠素，修蔓密垂缨。
泉涌知无尽，崖危讶欲倾。
深沈宜造化，顷刻变阴晴。
游客逢岩住，归僧带月行。
更寻应有分，再到已忘情。
但恐看难遍，须知画不成。
惜哉居绝域，不得视公卿。

君不见季子敝尽黑貂裘，一生车辙环九州。
使之负郭有二顷，未必肯相六国侯。
此郎亦复何为者，浪自出入不肯休。
东风夹道罗供帐，倚马欲行那得上。
绿尊翠勺浩纵横，四坐哀歌互酬倡。
阴云漠漠天四垂，行子多著短后衣。
金羁滴沥鸣翠弭，负𪨗蹶倒从卢儿。
渔舟微茫出浦溆，远山无数迎修眉。
倾曦驮醉出关去，纵有离愁渠得知。
长安春色浓如酒，乃向斯时别亲友。
可怜儿女浪苦辛，奔走功名逮华首。
浊醪百榼胸崔嵬，暮色惨惨羁鸿哀。
羊肠鸟道天尺五，尔独胡为来此哉。
水有蛟龙狞口眼，陆有兕虎潜岩隈。
嗟尔游子不顾返，富贵有时终自来。

臣闻失旦鸡，已晓犹强鸣。
书生坐口穷，抵死输血诚。
岭南贡蜜果，海道趋彤庭。
黄蜂乐受职，紫鳯助扬舲。
忠勤虽云至，思虑良未精。
由来瘴疠乡，不识霜雪清。
土风不待讲，气象昏如酲。
秔稻秔稻热，水泉水泉腥。
而况野果实，岂足奉圣明。
未论体性殊，已觉面目生。
食之倘有补，劳者甘如饧。
政恐无裨益，所出非和平。
上林宁少此，下箸安可轻。
轩辕尝百毒，上古杂神灵。
武王嗜鲍鱼，几谏仗老成。
刍荛复何有，葵藿但自倾。

何处不堪老，浮山倾盖亲。
潮田无恶岁，酒国有长春。
草木疑灵药，渔樵或异人。
近前端有得，丞相未宜嗔。

西溪霜后更沉涵，溪上愁人雪半簪。
市散争归桥纳纳，橹揺不进水潭潭。
利倾小海鱼盐集，味入他村酒茗甘。
百里源流千里势，惠州城下有江南。

天宝舞马四百蹄，彩床衬步不点泥。
梨园一曲倾杯乐，骧首顿足音节齐。
几年流落人间世，挽盐驾鼓不敢嘶。
忽然技痒不自禁，俗眼惊顾身颠跻。
后生何尝识此舞，谓之不祥固其所。

炭寒火冷灯微明，虗檐泻雨如倾瓶。
酒酣耳热身体轻，抚膺大吼黄锺声。
怒目直视如流星，拔剑击柱傍人惊。
丈夫宁可五鼎烹，安得容此呑舟鲸。

初游东都年二十，清欢趁得中秋及。
高阳会中酒徒集，惠和坊里绣鞍入。
蟹螯尝新左手执，鸡头未老搓玉粒。
杯行到手不待揖，明月清风供一吸。
纒头不惜倾箱给，倚赖决科如俯拾。
谁知得官反拘絷，此景此欢那复缉。
今岁中秋雨如泣，穷山牢落秋光湿。
孤灯荧荧照书笈，屈指流年如箭急。

年年官职如冰様，只有登临作酬赏。
好山一一如佳客，令人欲作倾家酿。
昨日西楼吊王孙，今日东津悲逐臣。
江边胜事略寻遍，不见海棕高入云。

何处产英奇，河南定鼎基。
珠倾鲛室宝，兰长谢庭枝。
事业堪台省，功名暂海沂。
案成张说口，德满紫芝眉。
和气真堪掬，清风凛欲吹。
每因怜传癖，未甚责书痴。
盛德虽忘报，私心实自知。
遐龄何以祝，华表鹤归时。

九江浪粘天，气势必东下。
万山勒回之，到此竟倾泻。
如公廷诤时，一快那顾藉。
君看洗日光，正色甚闲暇。
使唐不敢周，谁复如公者。
古祠苍烟根，碧草上屋瓦。
我来春雨余，瞻叹香火罢。
一读老范碑，顿尘看奔马。
斯文如贯珠，字字光照夜。
整帆更迟留，风正不忍挂。

春风著万物，粉饰相明鲜。
雪霜摧压之，不情如世权。
问谁不可犯，揖此苍玉椽。
斫头未易屈，抢地犹傲然。
相逢凋零中，秀色披晴烟。
陈侯我辈人，逸气倾群贤。
开轩冷相向，酬酢忘岁年。
我来作风听，夜雨杂山泉。
携被愿假宿，与子对床眠。

萧萧暑雨过，空山成夜晴。
月出东南峰，娟娟风露清。
飞萤自开合，寒蝉亦悲鸣。
兴来忽独往，听此落涧声。
永怀西湖上，绝景玉壶明。
松际翛然姿，振策自经行。
即欲呼就语，忽隔千里程。
何时径寻子，夜航过临平。
呼猿何足道，摩云亦虚名。
未若择法眼，能识廓然兄。
应知像教末，大法欲欹倾。
谈笑复一出，要使万世惊。
灯火作朝夕，已有相似情。
愿随人天会，仰看辩纵横。

器禅鄱水来，一钵自笑傲。
偶然家此山，十见青林槁。
寒骨耸诗律，枯笔作行草。
韵如绛阙容，日月不能老。
伊余曾闻名，再见遂倾倒。
情高付无求，语妙知有道。
兹山得君居，便觉山愈好。
何时卜东岩，邻径云共扫。
时时从君游，吐词觅遗藁。

川原积雨收，余阴阁新晴。
一宿古兰若，归梦有余清。
清辰起危坐，笑看烟缕横。
读此阿师诗，秀丝出盆明。
中有众谷髓，气和李骑鲸。
遥知落笔处，遶纸风雷生。
世无欧阳公，意气相倒倾。
岂当弃置此，终老黄茆坑。
云居道疑大，上蓝持简精。
藉渠一笑起，颓纲相拄撑。
秀也旧不识，一见气不矜。
索诗亦不恶，写此抑郁情。
持以示流辈，试令俗眼惊。

黄尘踏遍江南岸，矫首无言对河汉。
故山有屋埋深云，一夜归心掣不断。
山舟日夜去无休，挽绳欲系惭无由。
纷纷世态真一梦，顾我所为如直钩。
绿锦江头识谅禅，倾坐高谈象帝先。
疑君即是僧太白，不然无乃真弥天。
仙风袭人欲轻举，天容道气出眉宇。
拥坐衣裳堕不收，山水怀云轻百补。
我今老倦亦慵参，去死正如三眠蚕。
相看一笑有佳约，他日同归五老庵。
人生真若屈伸肘，萍浮梗泛因邂逅。
料君有胆大于身，未应捜索因诗瘦。
闲亭夏木初垂阴，相逢还得同携手。
未见千首万丈光，先看七步才八斗。

心亲出倾盖，气合论夙因。
久已仰高谊，窃伏淮海滨。
夫子真自重，不减南国珍。
笑谈带富贵，翰墨生精神。
譬如千江月，处处能分身。
而予续高韵，坐客讥效颦。
安知磁石针，妙处无陈新。
思君欲夜话，痛嗟隔城闉。
熟读寄来诗，秀色摩清春。
便觉海棠雨，圆吭争滑唇。
游丝登百尺，飞絮沾泥尘。
要当为设榻，敷以白氎巾。
看君把麈尾，抑气思旧申。
凉肝藉苦语，激烈敢不遵。

性之自是英特人，唯恐富贵来逼身。
我非宝公亦识子，地上复见天麒麟。
眉间爽气照秋色，山水顿觉生精神。
胸中撑拄万卷读，对客倾泻如崩云。
不恨子未识和仲，但恨和仲未识君。
道山归计傥可缓，且复白帢拖红尘。
他年携我渡弱水，侥幸一看瀛州春。
诗成笑答千岩响，东崦峰头涌玉轮。

秋来残暑犹顽赖，推挤不去吁可怪。
哦君妙语齿颊清，冰壶照人吐精彩。
绝知此公风味高，想见尊前持蟹螯。
说禅不用朱藤杖，看月却披宫锦袍。
大藩衣冠蔚城市，君所过从天下士。
忘怀一笑饯年华，醉里千篇是生计。
相知何必盖须倾，此语荒唐却甚真。
人生怀抱要磊落，他年相逢是故人。

眼高四海语英发，自应文章有家法。
金陵地肺山川骄，要君诗句时弹压。
东来藉甚名誉传，景星瑞鸟人争先。
忽惊华气倾坐客，但觉人品春湖前。
一杯春露容同啜，更看归舟登一叶。
遥知笑语散惊鸥，万顷烟波上眉睫。
念君怀中有卿相，何时摸苏一唾掌。
要看儒林万口夸，文公诸郎能世家。

闲中过却重阳节，江城风雨吹黄叶。
与君来游亦偶然，聚立西偏读丰碣。
凭栏眼界得天多，雨脚明边飞鸟灭。
西山向人亦倾倒，犯云争来献层疉。
未归负负无可言，相视心知惭在颊。
会当却立云生处，纵望晴江生雉堞。
尚喜清游不属人，故作此诗相暖热。

好山不知源，胜处藏疉嶂。
兴来理清游，意适争勇往。
事异倾同识，顾语山答响。
野泉行浅沙，脱屦屡植杖。
相羊木阴下，喘坐清相向。
阿祐华林风，媚秀得妍状。
忠禅等鹄清，精神照冰段。
住山异比丘，韵出羲皇上。
风度太清癯，吐语极豪放。
拨置形骸外，卸裓藉草莽。
独余衰退姿，面色余烟瘴。
胜践偶获陪，兹乐非夙望。
一笑粲妍鄙，散坐推少长。
愧无斜川诗，苦语出牵强。
读之辄自嗟，幸君一拊掌。

我行厌风埃，日莫休逆旅。
疲坐扪蚤虱，呼童洗袍袴。
起寻古招提，思与幽人晤。
忽觉华气生，乃与周郎遇。
笑谈倾坐人，我亦为停麈。
袖中出新诗，贯珠穿妙语。
丽如花林风，清甚空阶雨。
坐令羁旅情，掣肘弃余去。
太平疆场空，英雄功业悮。
如君文武姿，其可著闲处。
霸陵旧将军，月黑射猛虎。
夜归逢醉尉，颇复较胜负。
丈夫有用舍，世态度今古。
何时紫泥书，夜半捶门户。
边风吹塞尘，千骑红妆女。
横槊赋新诗，唾手取黠虏。
麒麟入图画，佩剑撚白羽。

君不见楚竹虚心劲如铁，上有娥英洒清血。
岁寒姿含凄怆情，乱点余花涴高节。
又不见南山紫藤亦清雅，过头标致宜老者。
一簪华髪乌角巾，瘦拳扶之立松下。
何如我公蓄神物，铿然振之露风骨。
横拈倒用惊老禅，劲如紫藤节如竹。
个是云门真正脉，不学芭蕉空指月。
十方都在此杖头，视之不见纤毫隔。
说禅游戏时卓地，魔外狐禅俱胆碎。
仙郎闻是旌阳孙，文章自宜掌帝制。
从来诗句人争说，时出一篇慰衰薾。
此篇秀如望秋山，奇峰自献晴云灭。
朅来酬唱已厌饫，与公倾倒良有素。
岂惟但和铁杖诗，追从已办登山屦。

筑堤盖南堂，雪霰响新瓦。
我踏雪泥至，自携双不借。
爱公有俊气，句法洗凡马。
清婉继彭泽，寒陋笑东野。
愿为西崦邻，投名入诗社。
余年吾事济，过从有公者。
何时闻折竹，灯火共清夜。
晓堂人未扫，如开辋川画。
平生学牧牛，鼻索尝自把。
而今失所在，宁复事鞭打。
吾诗一寄耳，雕琢特未暇。
且欣两俱健，意气要倾写。

问人欲买山，便应知官情。
诗眼艶秋水，袖手望空青。
家蓄不贪宝，寸田常自耕。
永怀柴桑归，悠然见真诚。
不甘口腹累，折腰求乳腥。
偶题五字句，醉墨半欹倾。
麒麟入图画，鼎彝书姓名。
何如瘿瓢中，独酌郎官清。
鸟啼春寂寂，院静花冥冥。
悬知睡足处，衾暖纸窗明。

虞卿脱魏齐，弃意与俱去。
公卿一破甑，掉臂不复顾。
萧何追韩信，弃车遂徒走。
贪贤如攫金，不见市人聚。
会合意倾写，掩书想风度。
彦周虽绿髪，风味映前古。
高论倾座人，能破万毁誉。
独立傲世波，屹然如砥柱。
令人毎见之，不敢发鄙语。
推堕吾法中，偃蹇揖佛祖。
死生人所怖，玩之于掌股。
此生几离别，此别觉酸楚。
夜寒众峰高，独看霜月吐。
明日解归舟，西风白蘋浦。
君去我独留，苍茫烟水暮。

虞卿脱魏齐，弃意与俱去。
公卿一破甑，掉臂不复顾。
萧何追韩信，弃车遂徒走。
贪贤如攫金，不见市人聚。
会合意倾写，掩书想风度。
彦周虽绿髪，风味映前古。
高论倾座人，能破万毁誉。
独立傲世波，屹然如砥柱。
令人毎见之，不敢发鄙语。
推堕吾法中，偃蹇揖佛祖。
死生人所怖，玩之于掌股。
此生几离别，此别觉酸楚。
夜寒众峰高，独看霜月吐。
明日解归舟，西风白蘋浦。
君去我独留，苍茫烟水暮。

身心俱出家，岂复论家世。
一念断攀缘，即入三摩地。
珍重大愿王，此法端可恃。
若能训此心，是毕丈夫事。
君看宏觉师，后身是昙谛。
傥欲贮甘露，先将洁令器。
自当福人天，岂止能自利。
譬如鸡出燖，真复生厌离。
空印法门杰，净慈数高弟。
初不荷吾法，亦自为□瑞。
汝能倾心事，建此平生志。
净中有浮念，何异目有翳。
内外俱一如，乃称真正士。
以此谈妙法，要使天华坠。
百里半九十，良医三折臂。
果解信此言，不愧甘蔗裔。

湘云遮世路，闲客此闲行。
弥日不忍去，眷此山水清。
暖窗欲春色，茗椀雪花轻。
道人旧不识，一见意已倾。
人主无根蒂，聚散如流萍。
聊炷返魂梅，将以熏道情。
此诗亦偶尔，夫用四座惊。

钝拙无人着眼看，一庵睡快如梁端。
那知高轩肯过我，终日笑语成盘桓。
畏公笔力不可敌，坐令三峡回奔湍。
威棱王节照湘楚，夸声众口锋刃攒。
此篇意气更倾写，句法超绝风格完。
许令赓酬亦不免，但恨语带儒生酸。
苦嫌丝竹围醉枕，卧看烟缕凝雕盘。
双泉云树时到梦，神武门前思挂冠。
朝来清事亦稠叠，野饭蓬窗分小团。
人间曲屈多败意，莫辞时此同幽懽。

先生绛阙姿，名字占仙籍。
妙年取荣名，翰墨乃其职。
而云赋归欤，戏语吾不逆。
醉翁昔仙去，人间暂休息。
文字颇横流，士气久不怿。
公实不出后，议论有精识。
冰壶含青春，不容一尘隔。
吐句如善射，字字皆中的。
佳丽增奇峭，欹侧多醉墨。
高辞敦故旧，读之气横臆。
阅深似退之，顿挫杂抛掷。
如春餙万物，妙用无罅隙。
故人困长哦，其节不容击。
自昔闻公家，诸郎居连璧。
道学进未艾，庆泽流无斁。
纷华脱髪弃，酌古分阴惜。
泛观得其要，云升复川益。
孝友如机云，争攘笑丕植。
闻风方对食，不觉起投䇲。
神交梦成趣，意合气自激。
庐陵在何许，纵望手加额。
那知湘江上，握手笑堕帻。
妙处无陈鲜，倾盖如夙昔。
归来看屋梁，喜极心更惕。
弟兄定世家，富贵已寻逼。
而我世憎嫌，暮景桑榆迫。
相从可忘年，顽鲁幸勿责。
一懽难把玩，转顾成陈迹。
闭门工寝饭，且复适吾适。
遥知不吾诧，颇尝有此客。

已甘老死长松下，赏音乃有如公者。
谬当大匠许才能，名器从来岂容假。
但欣一笑说江乡，意气平生要倾泻。
先生之诗自豪放，寒陋心知鄙东野。
此篇粹然有精思，百锻良金方出冶。
汗颜缩手置袖间，对公谁敢言骚雅。
自怜华髪住江村，地偏心远过从寡。
茆檐扪虱鸟声寂，故絮悬鹑成磊苴。
右耳已从前月聋，更欲忘言到喑哑。
多生垢习磨未尽，公诗又欲临窗写。
何当看公醉岸帻，约束万象闲挥洒。
眼寒独立梁宋郊，一尾追风睇犇马。
读罢新诗发长叹，春色惊回阿练若。
浪秃宣毫和不成，自笑才悭真注瓦。

公才受斧斤，鼻端有余地。
一官游人间，穷达置度外。
著屐登名山，眺览吞眼界。
倒倾蛟龙室，聊为翰墨戏。
搏取华藏海，几间日相对。
石桥亦何有，万峰作阶陛。
平生冠世境，胜践得君辈。
坏壁题新诗，一洗俗眼眦。
我本个中人，久负未归债。
我自负名山，名山岂余弃。

十年尘土中，厥状浸成俗。
坐令眠云衣，化作征人服。
此行欲买舟，寻我旧山谷。
识君御水傍，笑齿璨明玉。
肃静鹙子仪，修拔孝基目。
殷勤抚道义，祖道欲倾覆。
赖子今妙年，真风跬可续。
闻之厚自愧，所趣在幽独。
君言如不欺，是亦含生福。
须臾读君诗，气韵丽可掬。
心胸何玲珑，多能吾所伏。
春流日夜急，归心难管束。
良会故已述，妙谈何日复。
吴山嘉有余，为君置茅屋。
头白早归来，暮云无使瞩。

世路惊风波，山林知岁寒。
君看争夺中，忽觉深渺漫。
归来湘西寺，兀坐依蒲团。
摩挲折脚铛，规以稳处安。
湘山亦多态，扶杖时游观。
偶逢林下人，班草一笑懽。
霜风水痕落，岁月难遮拦。
但觉颔髭白，不复知岁残。
堪公故园旧，义胆见急难。
相逢开肺怀，倾倒无余殚。
所居隔聚落，日喜成媻媻。
作诗夸我贤，宁知如玉冠。
遂分湘山翠，茅檐相对看。
往事都莫理，有求真祸端。
饭罢口挂壁，□□发长叹。
暮寒因有雪，炉暖且檀栾。

上庄俯汉江，古木杂桑柘。
槐衙阴广陌，麦浪涨平野。
连云对囷廪，用谷量牛马。
我来二月破，解鞍绿阴下。
纵望烟霏中，领略见楯瓦。
耆年骨柴崖，迎客意倾写。
干戈争夺余，身在相惊诧。
山空啼杜鹃，龛灯自清夜。
敛眉问儋州，亟口谈江夏。
以余游二公，老大知识寡。
暮归逢醉人，往往遭捶骂。
鹿门有余地，贤矧如君者。
为连修竹林，规以构茅舍。
伏舂旧所能，犁鉏当学把。
相见水过膝，蓑苙清入画。

一鸥低飞落平湖，一鸥惊顾行烱如。
红衣脱尽莲蓬绿，翠盖凋残荷柄枯。
更有数蓬癯已老，无人折之欲倾倒。
陌上残红空自好，为谁点缀湖边草。

清夜读君诗，思豁神亦倾。
岂惟折幔幢，要已倒降旌。
重哦水帘句，纤秾开画屏。
想见落笔时，遶纸走风霆。

颠沛干戈际，心常系洛阳。
爱君臣子分，倾日露葵芳。
醉眼盖千古，诗名动八荒。
坏祠湘水上，烟树晚微茫。

草树分明天远大，酒阑登赏更从容。
眼寒数点雁横雨，耳热一窗风度松。
光滑纸开秋色阔，淋漓墨泼暮烟浓。
欲倾蛟室琼词句，试借温江卓笔峰。

料理诗情难复难，萦心结思倾毫端。
夺回天地英秀气，坐令落纸生风寒。
老猿夜月叫苍壁，孤鹤晓霜疏羽翰。
精神清韵知几许，付与后来能者看。

我在湘西画牒中，时高时作送飞鸿。
事治山翠经旬雨，印可春晴尽日风。
引步幽探聊自适，满怀疏快与谁同。
东君倾写无余蕴，都放山茶称意红。

无复捜诗惨淡中，便能落笔敏惊鸿。
高情不在两疏后，句法追回二谢风。
倾盖未论桑梓旧，忘年先喜唱酬同。
朱颜长觉清光溢，不学东坡是醉红。

五宗抄语挟风雷，佛日将倾赖取回。
薝卜花香已零落，旃檀塔坐更尘埃。
钝根厌看摩挲去，妙手端能拂拭开。
当有异人来荷法，丛林因子见奇瑰。

不曾识面已倾倒，便觉胸中泾渭分。
句精不减李长吉，才高大类沈休文。
看山诗眼湛如水，拄笏爽气高摩云。
他年竹屋夜连榻，妙语悬知过所闻。

无双自昔擅家声，春色都还细柳营。
中的聊为万人杰，飞觥要使百壶倾。
三湘父老传风化，十郡儿童识姓名。
武纬文经俱不乏，桑弧蓬矢见平生。

九龄风度照峿台，宴寝香凝画戟开。
归国已倾天下耳，驻轩宜举故人杯。
青天白日心常在，附骥攀鳞志未摧。
累足待公成相业，更随风驭看蓬莱。

仙郎齿頬嚼松风，吟处晴峦翠倚空。
佳句兴来浑不惜，一时倾出锦囊中。

我亦闻弦知雅曲，松风声不类鸣鸾。
相逢意气须倾写，一任旁人冷眼看。

醉里南游亦偶然，归来客舍梦初圆。
袖中沧海烦倾出，要看毫端浪拍天。

韵倾瘦字试乌丝，苦语偏多别后思。
青𪩘君能容易去，白鸥愧我负幽期。

停蓄幽怀万顷波，一倾要及少年时。
正当清啸寻君去，已办登山绿玉枝。
别后梦归关不住，得归车已走先锋。
催诗疥子捞春瓮，有味难言却皱容。

亭中偶坐悠然见，不学王郎拄笏看。
多谢秋山每倾倒，泼云秀色堕栏干。

醉李宣道者，活计太天真。
把茅盖头处，只就松树身。
树边有石两三块，便与倾倒为比邻。
眼子崒嵂奇，寂寂亦惺惺。
却倩松风替说法，而石侧耳听。
宣公咄云，直饶听得如器盛水泻，也是外来之□。
何如我此横眠坐睡，佛祖一齐丧气。

嵩山屋老灶有神，民争祠之日宰烹。
师与门人偶经行，即而视之因叹惊。
此唯土瓦和合成，是中何从有圣灵。
以杖敲之辄堕倾，须臾青衣出笑迎。
谢师为我谈无生，言讫登空如鸟轻。
门人问之拜投诚，伏地但闻破堕声。
君看一体情非情，皎如朗月悬青冥。
未证据者以事明，鞭草血流石吼升，涅槃门开见户庭。
老安怜儿为作名，金屑虽贵翳眼睛。

见流滔天，公峙如山。
壁立万仞，捍其狂澜。
可望而却，不可览攀。
犀颅虎眸，美髯绕頬。
云辞电机，霹雳为舌。
邪宗堕倾，魔胆破裂。
须臾清明，光风霁月。
丛林驴骡，蹴踏龙象。
不可系羁，逸气迈往。
我不得济，大地是浪。
忽然现前，清机历掌。
阿罗汉有，三毒捺落。
迦没欛柄，咄哉黄面。
浙子一生，吃著不尽。

辩如玄沙有边幅，韵如睦州出风骨。
默然而说心自昭，八荒光明寄毛粟。
独立南荣山岳峻，临济欲倾不敢覆。
笑横玉麈气如春，一堂严冷天魔哭。

翛然无累之神，见此有道之器。
韵收一代之风流，骨含奕世之富贵。
节临事而不夺，貌甚威而常喜。
方其少壮，则酒阑说剑。
横槊赋诗，名动塞垒。
及其倦也，则浮沅湘。
上衡霍，尽室行于山水。
至于醉心翰墨，倾倒肺怀，则有王右辖、吴武陵之风味。
驰至金城，而忠款乃著。
罢归玉关，而功名自至者。
皆非壮岁，庸讵知此老人独不如是乎。

学士文章早擅名，大夫官业久驰声。
暂分雷土三年政，伫看云衢万里程。
顾我飘蓬非夙契，辱公倾盖若平生。
寻踪曾醉姑苏酒，水远山长怆别情。

瓦桥倾盖暂徘徊，自渡江南迹屡陪。
衰谢未能高隐去，依栖还傍故人来。
青蒲谏诤推公望，皂盖承宣屈大才。
但恐政成公促召，异时怀抱向谁开。

维扬倾盖意相投，国事当时已共忧。
铁马勤王曾并辔，戎衣护圣每同舟。
山西气槩终须在，塞北烟尘漫不收。
宗社有灵天悔祸，尚期一战扫边愁。

天台山下草堂深，樽酒时倍钓叟倾。
屏迹分甘归畎亩，放怀谁复羡公卿。
幽栖幸免牵荣辱，高遁何须隐姓名。
洛浿词人通显后，愿来相访伴山行。

月波自昔腾佳名，练光一带萦寒城。
摧风剥雨岁月古，拊槛足栗忧颓倾。
恍然宏丽惊幻化，云舒霞烂飞雕甍。
烟收雾敛霁色净，菱花玉女新妆成。
瑠璃万倾浸蟾腹，星河帖底游鱼明。
荣光爽气长不夜，但觉零露涓涓清。
彩虹飞跨度别岛，缥缈嬉笑归蓬瀛。
红蕖照水翠盖合，往往辉映双华旌。
广寒宫阙倘未到，绝致惟欲轻题评。
君不见钱塘有美东南冠，覆压湖山美轮奂。
海门日日子胥潮，百里青烟付朝爨。
又不见松江起尺跨垂虹，骑鲸直下窥龙宫。
危栏欲凭骇神观，万叶出没风涛中。
月波境对了无此，一色涵空天共水。
圆明湛静趣已高，不与二景争雄豪。
猗欤兴废物有数，高韵庾公今日遇。
治荒斥陋意所便，荷锸去趋舞襦袴。
西园花木顿生春，结客从今朝与暮。
嘉禾为郡亦云久，壮观从来未曾有。
月波解与去思长，千古风流端不朽。

月波自昔腾佳名，练光一带萦寒城。
摧风剥雨岁月古，拊槛足栗忧颓倾。
恍然宏丽惊幻化，云舒霞烂飞雕甍。
烟收雾敛霁色净，菱花玉女新妆成。
瑠璃万倾浸蟾腹，星河帖底游鱼明。
荣光爽气长不夜，但觉零露涓涓清。
彩虹飞跨度别岛，缥缈嬉笑归蓬瀛。
红蕖照水翠盖合，往往辉映双华旌。
广寒宫阙倘未到，绝致惟欲轻题评。
君不见钱塘有美东南冠，覆压湖山美轮奂。
海门日日子胥潮，百里青烟付朝爨。
又不见松江起尺跨垂虹，骑鲸直下窥龙宫。
危栏欲凭骇神观，万叶出没风涛中。
月波境对了无此，一色涵空天共水。
圆明湛静趣已高，不与二景争雄豪。
猗欤兴废物有数，高韵庾公今日遇。
治荒斥陋意所便，荷锸去趋舞襦袴。
西园花木顿生春，结客从今朝与暮。
嘉禾为郡亦云久，壮观从来未曾有。
月波解与去思长，千古风流端不朽。

漫士谁当识姓名，朅来微宦称单平。
卑栖已分轩无过，高谊良惭盖始倾。
负米未容辞五斗，屠羊安得羡三旌。
夫君信欲光蓬陋，浪掷新诗一羽轻。

道行妻子尔胡颜，闾巷封侯亦不难。
直使荣华倾后世，朱池终愧近严滩。

雾缠晓色风冷冷，沧波漾縠旌旗明。
画船叠鼓不可挽，一城攘攘心为倾。
城中老人为余语，我公道来能几许。
朝家借不恤吾人，以我公归欲焉处。
惟公立德清而通，惟公御下严而容。
文章光彩莹万古，二十八宿罗心胸。
高标不受俗尘涴，唾手功名犹坎轲。
恩深谩结千里愁，见晚端闻九重贺。
官僚有士辕下驹，感激剪拂铭肌肤。
瑶池一夕看奔逸，惆怅未易追亨途。
云龙风虎倏际会，回首可须论治最。
要将椽笔压西清，不负声名燕许大。

琳宫仙客紫微郎，大笔由来远擅场。
三接恩光倾弁冕，五花文彩照缣缃。
蛟龙岂久逃雷雨，琏璧终须属庙堂。
莫惜当懽同尽醉，主人龚召客常杨。

侍女新倾盥水汤，轻装雪腕立牙床。
都将隔宿残脂粉，洗在金盆彻底香。

信马来并州，并州在何许。
太行如登天，憔悴欲谁语。
青衫百僚底，屏气不敢吐。
谓当哭途穷，何但折腰膂。
忽逢元紫芝，仰视得眉宇。
敢论通家旧，窃欲比文举。
使君况不凡，高论倾肺腑。
能容丞掾醉，不问车茵污。
念我丘壑人，老矣事簪组。
端如赴缧囚，坐受狱吏侮。
感公怀抱开，一笑忘羁旅。
虽知抱关恶，未忍赋归去。
相从仅满岁，公已歌杕杜。
秋风忽零乱，吹尽西山雨。
定应摧行色，不遣车轮阻。
天街早飞鞚，鹓喈喈看接武。
青云岂难到，少展垂天羽。
区区亦自怜，从此归农圃。

巨君窃汉玺，如取鸿毛轻。
孟德老且死，不见奸业成。
乃知朝无人，谁惮百公卿。
一夫能仗节，介然屹长城。
忠义国所托，安危与之并。
吾于文举见，坐折奸邪萌。
谁能搏猛虎，乃用尺棰婴。
义气横宇宙，不烦尺寸兵。
悲哉天所坏，一木难扶倾。
枭鸾不两立，夫子安得生。
中原竟分裂，三姓鼎足争。
当知千载后，高名独峥嵘。
使君定不凡，论友古豪英。
作堂追余烈，岂祇求空名。
废卷屡叹息，孤忠谁发明。
玉石痛俱烬，鲸鲵脱诛烹。
嗟余志谬懦，怒髪犹冲缨。
九原不可作，涕泪徒纵横。

居闲得三益，诗社毕此生。
君才浩无际，可畏银河倾。
孤军犯大敌，半夜壁屡惊。

谪仙来人间，风流占名城。
时将琬琰句，自和钧天声。
好语一题拂，群趋耳争倾。
溶溶此溪水，似契高人情。
未许五湖去，聊为一舟横。
我意正浩渺，酒觞且徐行。
仍呼明月来，孤光与檐平。
邈焉想尘寰，万类方营营。

南行几万里，亲旧书亦缺。
谁知倾盖交，乃胜白头节。
去国日已远，凄凉瘴烟窟。
未著绝交书，已叹交游绝。
门前空雀罗，巷语纷𫛞舌。
怪君一事无，访我此穷髪。
自怜甑生尘，每愧羹屡颉。
何以为子娱，江水清可啜。
男儿重志气，勿使变穷达。
宁甘一瓢乐，耻为五斗折。
火急数相聚，回头君欲别。
一榻当再悬，重来为君设。

屏帷夜久灰残兽，纸帐寒惊月在窗。
似听竹声知有雪，便添酒兴欲倾缸。
西邻正想蒲团稳，古殿遥瞻老柏双。
自笑穷愁拙生理，不谋升斗待西江。

谬玷英髦齿故乡，西溪云日晓苍凉。
樽倾北海佳辰至，乐入熏风昼漏长。
未放巾车陶令去，且容拓戟少陵狂。
他时傥与安昌客，还许门生到后堂。

脱我芒鞋与杖藜，强随车盖着荷衣。
青山绿水苦相唤，细雨斜风不忍归。
幸有琉璃倾琥珀，何妨粉黛湿珠玑。
潇湘起我江湖兴，只恐扁舟明日非。

暗泉百道草间鸣，已觉圆荷翠盖倾。
拟欲挐舟江海去，门前归路是春明。

去年登斯亭，江山照尊俎。
眼中十年旧，一笑便尔汝。
今年登斯亭，春风糁花絮。
故人渺天末，云海滞鳞羽。
尺素相濡沫，耿耿不我与。
壁间指旧题，珠玉暗尘土。
良辰岂易得，陈迹空处所。
眷言继高韵，寸缕惭织组。
嘉我二三子，肴核佐玉醑。
欢然为倾倒，落日争起舞。
丈夫贵适意，穷达付出处。
洛阳真小儿，顾慕涕如雨。
江流无日夜，而此独不去。
何须数岁月，俯仰亦今古。

火云涌晴空，矗矗尽奇𪩘。
午汗麾白雨，俯仰无从遁。
招提据高冈，万木森偃蹇。
凉飚落冰雪，爽籁发丝管。
朱侯真好事，十里过南坂。
怜我堕深甑，相将振余喘。
栏干俯屈曲，巾屦容跣袒。
风苖翠浪翻，海屿青螺远。
况兹接尊酒，笑语倾怀悃。
浮云识醉歌，彩羽惊檀板。
新凉知几日，已觉秋风转。
事业愧初心，明时羞冗散。
主人勤使事，暌阔心不展。
双凫归未归，红日林梢晚。

英雄旧割据，鼎业逐流水。
高台亦已倾，况及分香婢。
鳞鳞屋上瓦，弃掷满邻里。
镌洼漫儿戏，后世始称美。
世人攻翰墨，好古惟两耳。
何曾问珉玉，枉却千金市。
岂知叠口翁，十指老泥滓。
追踪千载后，未易较彼此。
其质坚而刚，其肤腻而理。
澄泓秋水浄，惨淡暮山紫。
要当奴鳯咮，何止友龙尾。
神工付黄壤，人间能有几。
张侯金闺彦，不特河朔伟。
十年走泽潞，百物尽糠秕。
惟有箧中珍，左右配书史。
明光惟起草，此独尘埃里。
嗟我方著书，瓦砾著獭髓。
殷勤桂籍旧，许辍陶泓子。
学问已遗俗，取舍期不诡。
及物何可望，奸谀诛既死。

山阳隐君子，少有高世名。
终身慕父母，事之如平生。
青衫老一命，儒宫谈六经。
经行必造门，怀如遇公卿。
虚往而实返，授业多豪英。
衣冠尘土暗，辩论江河倾。
吟哦千万篇，迥与六艺并。
鲍谢寒蝉噪，郊岛苍蝇声。
先生兼众体，浑然独天成。

十年走南北，委迹甘蠢蠢。
旧学已茫然，疏慵长自哂。
岂知江汉旁，名士有标准。
高名久倾属，王事得亲近。
可是臭味同，一笑脱畦畛。
华堂照犀玉，觉我蜗舍窘。
风流跂前辈，要当摅妙蕴。
胡为饭藜藿，默坐师粲忍。
微生縻簿领，与俗益矛盾。
蹉跎谷口志，惭愧鹿门隐。
百念已灰冷，积习扫未尽。
绪余君勿靳，迷途须汲引。

烈风鼓青冥，阴云布峥嵘。
不待珠霰集，忽惊玉花倾。
一阳动黄宫，万物如有萌。
丰年颁上瑞，我独欣发生。
永夜不能寐，耿耿书窗明。

阳复日虽长，岁暮气犹惨。
马曹縻管库，兀坐长战颔。
岂无红罏炭，欲取终不敢。
亦有兵厨酒，只指弗容染。
蹉跎为禄仕，黾勉从吏检。
晨趋析毫分，暮色俄黯黮。
天公复衒巧，六出纷如糁。
自惭非安道，谁肯泛清剡。
殷勤绛帐客，竹舆甘顿撼。
可是乘兴来，正坐怜𡒄坎。
驼褐点白玉，乌帽从风飐。
长衢得回驾，寒光照肝胆。
湿薪嘘白烟，孤灯袅红焰。
荒斋聊一笑，俗境洗瑕黡。
江梅写春意，粉面谁妆点。
疏影落清尊，劝人倾潋灔。
念君齐鲁秀，文字垂琬琰。
俛首江汉间，为人作模范。
府中多豪隽，渌水浮菡萏。
珍烹穷水陆，何独嗜昌歜。
仁圣今在御，威柄方亲揽。
君看盈尺瑞，端自天心感。
太平容冗散，万一逃汰贬。
追随有余日，相与乐闲淡。
人生随所遇，何者为夷险。
要当反自味，岂特尝橄榄。

闻说江南多笔工，马生所作尤瓌异。
十年江海得妙旨，一日声名倾众技。
故人怜我有书癖，数管不辞千里寄。
齐锋出颖虽不殊，洒墨虚心皆已智。
当年退之传毛颖，假辞托说终伤伪。
我今草草又百载，矫首相望空两地。
文房四子迭有无，商没参横似相避。
鼠须栗尾乃见嫌，强欲用之随弃置。
马笔端如故人面，眼瞥见时心已记。
跳龙卧虎非世习，绾虵萦蚓皆儿戏。
岂知远适在加鞭，却效良工先利器。
何当拂衣隐林麓，约史著书从素志。
敢言名姓垂竹帛，自甘生死惟文字。
敬谢故人因及马，梳毫截管惟精致。
而今劲健已不售，要须软熟随人意。

我观淮之源，东行已千里。
扁舟一日下长淮，似与故人相见喜。
不知渡越几涧谷，清澈尚尔无泥滓。
澹然端肯与我俱，试问故人能有几。
荡云沃日穷眼界，茫茫直与天相似。
万艘络绎鼓风蒲，翳翳尘飞明镜里。
况闻水伯时恶剧，雷击风掀浪山起。
岂知生处极幽深，清浅涓涓一泓尔。
吾闻古来养心者，扩而充之亦如此。
自惭学问太迂疏，十载不离蛙井底。
潢污断港何足道，所得未能充口耳。
忽惊浩浩东倾海，会令百川皆遶指。
君看厚地一撮土，本来也是无多子。
人间万事须自强，嗟我蹉跎今老矣。

学舍贤师友，年家老弟兄。
分符渺淮楚，倾盖忆都城。
白雪千篇在，黄粱一梦惊。
承家今有子，未觉负平生。

金闺早通籍，银兔屡分符。
文采倾簪笏，讴谣足袴襦。
联荣看子舍，从养亦神都。
八十终天禄，朋侪更有无。

吴君久羁旅，所至即为家。
倾倒贤人酒，浮游仙客槎。
此身惟愿健，万事尽从他。
闻说今归矣，田园亦有涯。

十载江湖早得名，未饶淮海独孙登。
挥毫落纸才无敌，倾盖论交喜不胜。
休问喧哗多燕雀，须知变化有鲲鹏。
青云步步前头去，却莫低飞似我能。

学省当年假佩绅，谁知家世有功臣。
朝班长忆倾鹓鹭，海角俱欣识鳯麟。
坐抚斯民虽有道，细看此境本无尘。
自怜老马犹迷路，邂逅何妨一问津。

犬羊无故事喧争，惆怅中原失太平。
天上风霜方鼓动，人间草木已欣荣。
共怀前日千龄遇，谁使蒙尘万里行。
泪眼时时望沧海，百川渺渺向东倾。

霜天宫阙九门开，共献君王万寿杯。
善祝歘来倾宝刹，赐筵还许燕中台。
乐连百戏鸳鸯集，花覆千官锦绣堆。
说与伶伦逢此日，年年长赋醉蓬莱。

劳劳苒苒任年华，何用逢春苦叹嗟。
但得千锺倾竹叶，不妨一笑为桃花。
麒麟莫问行天路，鱼蟹从今饱海涯。
祇恐爱闲成痼疾，却须妙手泛丹霞。

问君何日过留都，想见初寒尚在涂。
一去尘埃事奔走，归来门巷更荒芜。
声名尽欲倾时辈，贫贱今方见丈夫。
勉矣此生忠与孝，扁舟未好问江湖。

公家旧物是莼鲈，好个归休便入吴。
唯有五湖供放旷，也无三径可荒芜。
酒樽倾倒随风月，诗句流传入画图。
烟水悠悠来不尽，高名千古与之俱。

宝冠题榜意已到，竹阁作铭言岂多。
入室人人知是默，谁知个里有倾河。

良工创新第，潇洒侔洞府。
经营未毕工，四面方兴渚。
蛟龙忽夜徙，空中震雷雨。
亲旧贺于门，主人迎孔户。
连唤凤儿来，藏书几多部。
为我张广筵，酬宾酌以旅。
人谓主公贤，敦朴嗤峻宇。
规模出心匠，务卑由乃祖。
欲图久安逸，勿辞暂劳苦。
忠孝阐门家，诗礼光族绪。
居室云苟完，谦冲弥自处。
玉石不分别，鹤鸡谩为侣。
顾予局促辈，乡评少推许。
尝游庄岳间，喜作齐人语。
何幸天相之，幡然交邹鲁。
早年钦大名，驰书聊以序。
比来揖清风，谈笑挥玉麈。
见之名利尽，久侍岂无补。
素志以深酬，青眼犹相与。
默念汤盘颂，未为倾肺腑。
何当惠古风，锦绣施笺楮。
妙曲诚寡和，取则凭柯斧。

材大多不容，论刚苦难受。
儒玄阅三朝，伟冯今白首。
胸中有藏室，设张动掣肘。
人言专城乐，聊结新安绶。
独喜众毁言，不及河东守。
三年四宝堂，红梅倾白酒。
出处固有在，儿辈浪奔走。
岂复恨典签，得州大如斗。

三吴炊未熟，祗命挈挈东。
铅刀一何补，粮食赋頖宫。
寥寥坐空庐，寂寞如扬雄。
引脰望南境，不及马牛风。
何如广文饭，终岁与子同。
年颜吾老矣，痴愚心尚童。
子虽齿髪少，操行一老翁。
岂独友于厚，政赖博我功。
儒玄各精诣，衮衮倾谈丛。
欲知不常处，乃在阿堵中。

寥寥里选空，龊龊士风丧。
狂澜欲东之，泛滥不可障。
词场自衒鬻，相与计留放。
夸毗徒一名，倾排至千状。
不知厉术业，徒欲挤辈行。
黄生独往资，风义古人抗。
悠悠衰俗中，此士真可壮。

昔子游鲁中，飘然起幽栖。
翛翛一书簏，长物无所携。
辛勤涉长道，足趼面目黧。
自言寡闻识，走俗多沉迷。
今不勇自奋，蹉跎将噬脐。
类渇欲石髄，如蒙想金篦。
来簉胄子席，求言学端倪。
嗟予浅闻道，太仓之一稊。
松菊有荒径，桃李无成蹊。
胡能使糓似，每每頳颜低。
晨昏不予舍，三岁改摄提。
对案但苜蓿，有黍多无鸡。
一笑为流啜，甘若羊新刲。
秋霜八九月，𫄨绤临风凄。
宁甘范叔寒，不求故人绨。
夜窗经与史，短檠照栖栖。
靡曼一不顾，端如金日䃅。
嘉子甚年少，老成同齿𫠜。
照庭真玉树，饤座称佳梨。
为文颇挺拔，绝去翰墨畦。
声华出诸彦，籍籍喧青齐。
遂收济北荐，谓即辞蒿藜。
如何尚龃龉，时命多乖暌。
方今天子圣，隆学古与稽。
美化浃辽夏，文星动娄奎。
郡邑各黉宇，夏屋华榱题。
师儒自廷授，望实多金闺。
大烹极鼎味，岂复嗟盐齑。
月书季有考，升舍兹其梯。
吾邦矧多士，擅富浙水西。
文华灿星斗，光彩腾虹霓。
似闻与二难，同起公堂跻。
侃侃共辉映，乳酪兼酥醍。
文高各扬迈，质美皆悬黎。
生资固不凡，器用况已犀。
先生力推引，同志无倾挤。
亨涂可自致，如车资𫐄𫐐。
明年抜寒俊，一封下芝泥。
乡校伫宾贡，跋马登隋堤。
谈笑取通显，岂直组与圭。

吾州两支邑，伯季俱鸣琴。
清谈一倾倒，亹亹正始音。
文室赖芝兰，药笼资桂参。
猥示晏楹书，什袭缄藏深。
好事识雅趣，扬美知孝心。
跻荣荷门基，行矣勋业寻。

迷涂不自觉，坐见六秩交。
霜髪凛无几，况此日夜凋。
所寄在酒盏，倾银不辞高。
浇我磊块胸，那复气干霄。
手开赤泥封，不办呼孟劳。
乍纾愁肠回，亦沃渴肺焦。
君甚似江州，愧我非姓陶。
为僚且亲串，酌我非一朝。

舍南自灌五亩园，满种黄花待亲识。
明朝酒熟当寿君，卷白不许余涓滴。
湖海浮家作寓公，醉醒幸与骚人同。
一座尽倾尘表物，不须举扇障西风。

李庇山记皮陆诗，纪述茶事真历历。
枕流亭北池七里，万仞插天双石壁。
悬崖倒挂天银河，武敏尚存西楚迹。
昔贤招寻多好事，例以姓字刊岩石。
青琼绿髓茶始生，报春鸟鸣山昼寂。
茶民研膏柏黑粘，香焙凿山深二尺。
急程苞贡御帘开，宫娥进水倾寒碧。
只今玉食岁不供，旧事独有山英识。
羁人水厄不厌数，耿耿不寐几通昔。
他日重来觅旧题，应叹流年如矢激。

君不见兵火连年扰江汉，一介荩臣无断断。
列城守将遁或降，那得捐躯颜与叚。
鏖兵喋血八年间，西失平夏北折兰。
犇军知是何鸡狗，坐想飞将张与关。
草莽臣谋未云获，且复浇愁倾大白。
平时徒有扇障尘，一笑未辨须纒帛。
相邀聊共圣贤中，但愁烛跋鸱夷空。
沉酣不畏轻出舌，惊惧悬知不入胸。
午夜醉归闻踏月，林影滩声助清绝。
糟兵好向水村营，壑谷正为吾曹设。
儒生嗜酒多有之，高阳酩酊无所缺。
莫言酌我慎无多，休弹贺若唱回波，腾腾相送入无何。

美哉洋洋曲流水，碧可染衣清彻底。
我倾山资结茅舍，两载经营端为此。
春风上已一月前，小试禊事来水边。
胡床醉坐略少长，羽觞轻泛随洄沿。
道人护戒无酒欲，笑挹清波作醽醁。
崖蜜相和代引满，自言过免三十六。
随缘戏剧亦何嫌，胜游从来支许兼。
久知世味如嚼蜡，未应贪著中边甜。

君不见绿槐荫夏摇千门，移秧遍野缲盈盆。
天公忽作弥月雨，忧岁上勤黄屋尊。
我家茆庐劣容膝，随水倾摧非瑞室。
街衢生鱼堪佐饔，檐霤垂龙欲穿石。
仰天又见兴油云，干雨误点波连村。
马牛不辩固其理，蛙黾同处何容论。
休叹栖苴接飞翼，林端会见宾红日。
木饥水毁傥时运，救灾行看恩洋溢。

寒窗送曙鸡一鸣，寻山蓐食天初晴。
水口溪穷为停棹，步携东坦仍添丁。
虎头岩高山色好，竹舆遥睇眼为青。
花濑蒙蒙胜紫气，微花拂衽闻芳馨。
岌峨悬臼与天接，脚力欲趁飞猱轻。
此邦佳处遍寻陟，夫差所顾独未经。
兹游野服穿不借，自胜五马仍双旌。
忆昔贞元守修贡，木瓜堂庑辉山扃。
两邦歌舞竞姝丽，谷雨不许遨头醒。
只今金沙杂榛莽，空照华髪垂星星。
近涧喧豗泉{氵虢}{氵虢}，远峰娇腻云英英。
山僧意勤苞紫笋，倾盖一笑无平生。
息黥补劓有甘寝，梦觉起作游山行。

有道家声远，沉机足干时。
松生非培𪣻，檀伐待沦漪。
虎脊卑凡乘，蛾眉疾众姬。
一鸣惊伍举，千里器王珪。
德令温温著，名香蔼蔼驰。
披荘问同异，执礼判嫌疑。
操尚倾涓子，才华进客儿。
适齐非鼓瑟，逃楚笑吹箎。
艺苑高三绝，书庠肃五仪。
涌泉推敏思，翻水播英辞。
计吏趋兰省，诸生偃璧池。
行殊师也过，论鄙释之卑。
默识扳安世，多方劣惠施。
风标寒似玉，机警利如锥。
高翥千龄鹤，前知五总龟。
碎金珍谢傅，余锦梦丘迟。
谬学邯郸步，工施浑沌眉。
文科将赫奕，荣路即威夷。
器业今为重，功勲士所期。
他年青竹上，凛凛看名垂。

凉夜清商半，层空素月初。
腾清来洞户，委照入蓂空庐。
银海亭亭上，金波煜煜舒。
纤阿今夕御，少昊昔年墟。
魄射澄澜倒，光涵脱叶疏。
阶蓂生乍足，庭桂落堪锄。
东鄙人摛藻，西园客燕胥。
未高尤潋灔，当午更踟躇。
气挟金飚爽，光从玉宇摅。
鉴圆疑傍架，轮正若依舆。
影挂千林上，明同万里余。
云开无点缀，火退觉虚徐。
滉漾吞星彩，晶荧溯日车。
惊枝翻异鹊，减脑谢游鱼。
田净琼初种，窗明雪未除。
胡床情恋嫪，小舫兴勤渠。
珠盛辉兹水，潮高壮尾闾。
倾寒涤肝胃，扬彩媚衣裾。
郡古休敲榜，官闲置简书。
万家兴釂鼓，恺乐旐维旟。

异县逢春启，羁怀百不堪。
频倾次道酿，聊喜阿云谈。
棣萼仍清集，辛盘助半酣。
彩旛惊节物，玉屑瑞田蚕。
太簇律初应，德星堂不惭。
共夸筵秩秩，那羡府潭潭。
济美三公后，逃禅二老参。
清欢时择胜，冲操自廉贪。
丹荔来闽部，黄鱼出峤南。
云泉烹赐茗，罗帕荐珍柑。
经醉香浮座，言归锺动庵。
萧然文字饮，共赋鹿鸣三。

米廪无喧似结庐，一檐寒竹伴幽虚。
闲开桑落倾浮蚁，净展芸签拂蠹鱼。
频枉诗筒从我读，已留斋壁待君书。
二千石子人中爽，风月高情更起予。

浮爽清波正日迟，出郊修禊属芳时。
幸陪飞观朋簪盍，未睹华堂舞袖僛。
命中已于三耦见，争雄仍向一枰知。
爱君多艺能倾坐，岂但流觞记逸诗。

可惜虚行淮汴路，不忧无继是巴笺。
任贫任病须欢伯，更拙更慵犹短篇。
好拉嘉宾倾若下，剩钩华藻染由拳。
离群他日乖觞咏，马腹何因更及鞭。

摇毫倾刻便成章，弱冠名标桂籍香。
仓氏官闲聊自喜，荆州望重岂能方。
高谈不辨连三日，敏识空惊下五行。
留落更烦勤慰谕，谁知宠辱渐能忘。

词场弱岁以文鸣，落落寒松见老成。
剧郡神君频结课，中台郎位早飞声。
当年威令千人废，此日精神一座倾。
欲试闲窗鸿笔健，春容诗轴灿琼英。

吾僚斋祷极精诚，俄见聫翩舞玉霙。
逞巧封条危不堕，弄闲飘幌细无声。
倾都奇货归王老，侵户寒威赖麹生。
天念春回惟七日，故教连夜趁嘉平。

居然埋照向穷山，谁识龙媒伏帝闲。
意气虽吞云梦泽，功名未羡玉门关。
身常静退缘知止，心不倾邪畏好还。
但恐搢绅公论在，招延行见觐威颜。

文义游从四十春，艰难契阔见情亲。
少年涟上初倾盖，末路云阳拟卜邻。
万室讴吟依恺悌，一生志气负经纶。
渭阳岂特儿曹恸，老送佳城泪满巾。

轻阴池馆润无尘，骨醉簪花任笑人。
先向孤芳一倾倒，明朝更浥上都春。

身尝静退缘知足，心不倾邪畏好还。

平湖漾晴绿，狎鸥自相逐。
归艇小于盂，轻帆晒蒲幅。
青萍恣漂流，白鱼跳尺玉。
柳线牵人衣，香林雨新沐。
汀尾沙禽鸣，人家映修竹。
步履随春风，席地倾醽醁。
玩乐当如何，回首炎威促。

凤吹鸾舆向戚姬，满朝无策定倾危。
直须致得商山老，能遣君王意自移。

寒烟淡淡水茫茫，六代才如一梦长。
风月何尝异今古，江山不管不兴亡。
豪华事往人安在，歌舞台倾径就荒。
陈迹依然无处问，野花幽草自芬芳。

水芝凝露披芳塘，浅妆浓画争煌煌。
其间艶异不世出，连芳并蒂知何祥。
有如一座两殊色，盈盈植立汉昭阳。
九回沉水不须沐，风生露洗皆生香。
公如瑶林映红粉，粲然一笑倾澄觞。
故开华阁挂银榜，大篇金薤垂琳琅。
吾闻草木正瑞世，箑蒲扇暑芝生房。
须烦丹青頋陆手，貎取绝艶归明光。

君家飞猿西，我寄跃马北。
跃马望飞猿，渺若千山隔。
十载一会面，一年三寄书。
书中无剩语，只有问何如。
去年秋风初，君马秣云卧。
鹤立望君来，因鞭不我过。
今年薰风后，取道凌云来。
解鞍愒我庐，握手慰我怀。
胸中所蕴藏，言下皆倾倒。
挽留莫匆匆，索去还草草。
堂有鹤髪母，室有蓬首妻。
屋前虎豹怒，屋后鼯鼪啼。
远游纵未归，旅寓安得久。
三年劳梦魂，一日接杯酒。
君归太早计，此乐未易辞。
人事虽好乖，兴尽当语离。
壮时须摩厉，老矣但跛挈。
荃兰本同芳，霜雪有一节。
君哦飞猿句，我和跃马诗。
它时两相寄，抑亦慰相思。

门前蓬藋无人埽，客去墙阴藜苋老。
我家城北君城南，相忆何其挂怀抱。
不闻叔宝方外谈，澄也何因令绝倒。
知君不作避暑饮，闭门亦深荒径草。
钩章棘句日吟哦，玉轴牙签时探讨。
迩来闻草鹿脯帖，盛湘十日虚蘋藻。
掺掺丸药恐不免，俗客纵讥何足道。
恨我犹嫌褦襶嘲，不敢热行唯梦到。
君收奇功翰墨林，笔阵可埽龙驹岛。
愿言不学司马公，万事逢人尽称好。
我诗燕石初不如，浪欲珍为夜光宝。
残暑促装行造请，晓来凉气迎秋早。
定邀邻舍广文公，同听诵诗倾腹藁。

君不见韩潮州，银作饮盏夸工倕。
镌花镂松太琐碎，何言豪士亦尔为。
又不见六一翁，尝吟鹦鹉红螺诗。
华堂一釂岂不乐，清歌劝酒须蛾眉。
吾侪山人宁有此，竞折圆荷为饮器。
细倾初作露珠圆，满引忽惊云液碎。
鼻中寂寂闻妙香，舌本徐徐识真味。
采莲当殽花当妓，岂有登临百金费。
安得城西十顷塘，水光容裔暑风凉。
时引碧筒如象鼻，仍看翠盖立霓裳。

畏夏苦执热，开轩除郁蒸。
檐前鸟雀喧，朝旭上朱甍。
席间裁函丈，诗书浩纵横。
槃礴环堵间，幽独怀友生。
古人在黄卷，千载使我倾。
出门窥物变，草木各鲜荣。
青青墙东竹，见汝忽眼明。
爱玩不能忘，移根傍轩楹。
俯仰与竹俱，定交见深情。
不是无朋友，此君冰玉清。
风吹万籁响，寒梢韵竽笙。
我独哦其间，诗作秋虫鸣。
琅玕亦有实，期汝向秋成。
鳯凰何时来，翙翙翔我庭。

阳夏吾鼻祖，人物倾九州。
间携东山妓，文靖极风流。
屐齿步飞磴，快哉康乐游。
耳孙牛马走，阘惰无匹俦。
但有爱山趣，尚能继前修。
颇厌城市尘，拘絷如楚囚。
朅来龙泉上，杖履随沙鸥。
幽寻风露静，江月动金虬。
青山带长江，佳气日夕浮。
旁有列仙家，丹楼连飞楼。
琴书静无华，竹树烦更幽。
约我云霞交，兹游及清秋。
朱弦荡尘襟，芳尊写牢愁。
道士如弥明，长颈高结喉。
初无石鼎句，崄怪压刘侯。
从渠倚壁睡，吾属足冥搜。

羊裘不见钓台倾，山到台边分外青。
天上故人新黼黻，身前万事一笭箵。
章侯笔法逼秦相，范子文章原易经。
图画名臣久磨灭，此碑千古粲繁星。

步上溪边百尺台，斩新秋色正伤怀。
千屏翳绕碧云合，一字倾欹鸿雁来。

霏霏玉唾胜三语，灔灔金荷倾十分。
檐外催诗疑有雨，林间张幄岂须裙。
临溪尚忆童时钓，问俗仍宽柱后文。
珍重两公新句丽，落花依草竞纷纷。

公才真霹雳，令德故从容。
未锡九环带，俄倾千丈松。
清香销燕寝，遗札陋登封。
身后累累印，纡青已二龙。

此翁宁把春偿酒，醉插姚黄更乞花。
多病只今犹解饮，细倾聊为遣生涯。

夜语僧窗雪载涂，别来夏木又扶疏。
两牛鸣处地非远，万竹阴边吾所庐。
儿能窃听从忘簟，子盍徐行可当车。
莫讶南邻狂处士，掺挝倾坐一轩渠。

酒曹怀璧暂投闲，俄许朱轓未赐环。
殿阁凉生应在眼，宫门驺唱合趋班。
鳯皇观德翔千仞，虎豹窥人碍九关。
只恐苍生倾望久，未容投绂老家山。

长恐闺人抱颈羞，何当更脱鹔鹴裘。
试烦郎子倾家酿，不用平原老督邮。

扬子江中风浪生，小舟如叶任欹倾。
桨摇齐指金山寺，雾暗初疑鐡瓮城。
绝顶迥分双塔秀，层楼危立一僧清。
他年来访结庵地，吾与此江春水盟。

踏破春云深万层，山灵放我作幽行。
花香掠面不知处，鸟语可人如有情。
风急远闻檐马响，月高清送木鱼声。
禅床光滑氍毹软，曲臂支头听瀑倾。

奔流渡刃，疾焰过风，已是鹞子过新罗。
倒拈蝎尾，逆捋虎须，作死马医了。
移星换斗，倒岳倾湫，却较些子。

波倾三峡急。

阿充克家才，昭代真孝秀。
白髪在板舆，色养侍昏昼。
来营甘脆具，底事成宿留。
到骨似我穷，黄钟满君脰。
落帆哉生魄，步屧月成彀。
幽园语更仆，莫遣双眉皱。
觅句洗愁兵，河倾转箕斗。

绕屋阴扶疏，空堦藓文皱。
怀人殊未来，安得倾盖旧。
好鸟政相呼，吟蛩俄应候。
夜梦嵇阮辈，醉乡须少留。
莫踏肥马尘，我自贫马痩。

江州持月旦，严于亚夫营。
君为倒屣客，濩落四坐惊。
我从鄂沔来，会面邾子城。
新诗照窗几，颇复深而清。
作人有佳处，喜客家酿倾。
幽花不遣赏，未免遭讥评。
何当小拂掠，拼饮罄玉缾。

建业有高士，幽栖閟岩扄。
时从出岫云，缥缈来青冥。
昨者修水头，伴我骑长鲸。
貌古心更古，肤清神愈清。
朝谈织乌坠，夜坐玉绳横。
辩舌不挂壁，泊然忘讥评。
峄琴孤风啸，鏖棋飞电鸣。
慈明投祖去，霜风助扬舲。
自我不见子，三占少微星。
殷勤行沙雁，素书毎丁宁。
悠悠望尘友，变态鸿毛轻。
盟血未曾干，飞语聊相倾。
少闻高士风，汗下颜甚赪。
吾言盖有激，因之见交情。

虚舟纵逸棹，冉冉成老大。
随食虫寄居，行年螘旋磨。
来归修水头，视地不敢唾。
俚言亦屡陪，灌畦常往佐。
毎于休作时，弄笔聊顿挫。
自谓老于斯，晏然歌楚些。
年来尤屡空，非关学高卧。
时节闾里欢，觞豆竞繁伙。
我独蓬窗底，达曙发清饿。
赖有竺干书，开颜真自贺。
近局可怜人，鸡黍起颓堕。
整冠礼甚修，坐客仍虚左。
浩歌为之倾，樽为歌长破。

飞燕倾人国，専夜居昭阳。
当时姐弟贵，坐阅岁月长。
琉璃作窗扉，金翠粲以光。
无复闻勤俭，敦朴追文皇。

忆昔怅有违，平湖拍天涨。
公乘美满风，乘兴破巨浪。
我归茅屋底，念切情惝恍。
中间忽抱瘵，此病最无妄。
伏枕辞鸣蝉，秋风吹倚杖。
缅怀醉夷门，歗咏真惬当。
颇复持漫刺，曳裾谒丞相。
曩者金石交，为子倾家醸。
肤清神更清，年壮思亦壮。
兰台要给札，抒写不流宕。
谠言动主意，湛思慰人望。
归帆拂五老，停舻当叠嶂。
不忘茗果期，烟扉聊一访。

江城春事还，温风搅清昼。
花药粲以繁，好鸟俱应候。
客中维摩病，何心折杨柳。
黄鹂劝窥园，于我意颇厚。
缅怀赵明府，倾盖真若旧。
翩翩佳公子，弈弈名世胄。
笔可扛龙文，识足辨虀臼。
何当与若人，长歗向宇宙。

西风鏖暑功夫深，老火由来欺稚金。
蛮花缺月午梦短，伐翳正尔开遥岑。
忽看僧珍五字句，妙想寔与神明聚。
清如明月东涧泉，壮如玄豹南山雾。
抑扬顿挫百态随，鸷鸟欲举风迫之。
莫言持此黄初诗，直恐竟亦不能奇。
老怀凛凛受霜气，想见此郎冰雪姿。
鄙夫好诗如好色，嫣然一笑可倾国。
击节歌之侑欢伯，杯中安得着此客。
此客不肯绁尘羁，况复世网如蛛丝。
秋空横河雕鹗上，不许蜂蝶同所归。
汉家太尉死宗社，大鸟泣坟天所借。
谢傅未吐活国谋，赍恨怀奇赴泉下。
僧珍向来期此人，颓波砥柱妙入神。
要当叠些湘水滨，唤起犹足张吾军。

邵平汤沐故千户，解组投林如脱兔。
勒铭鼎鼐属伊人，我方荷锄𣃁烟雨。
瓜田钩带盖阡陌，大者轮囷细旁午。
殽函设险吾何补，日日青门自成趣。
槿篱半破复牵萝，夕霏晼晚留疏树。
娟然翠气出眉妩，喜得斯人慰迟暮。
剧谈欲写块磊胸，尚恐轩昂作庄语。
画师纷纷安足数，对此令人重豪素。
阳陵公子傲雪林，洒落由来足风露。
自言购取倾家赀，柴桑要伴归来赋。
两郎后先千载余，粉墨相追叶风度。
悬之素壁足丘壑，噭噭猿啼起寒雾。

湖州手参造化𬬻，墨君老稚俱扶疏。
含毫回作晚霭戏，凭轩丹青浑欲无。
雨声忽破鸟行急，木末尚挂穷猿呼。
衰翁将雏来荡桨，挽引斜晖到渔网。
岚昏那计目力长，厓倾欲陟天梯往。
湖州虽仆妙相存，此画他年人更珍。
但恐君家风雨夜，山川断取不无神。

香山居士骨已冷，文采风流今未遥。
捍拨何劳作胡语，寒江璧月想前朝。
涛波竟夕相喧豗，吴樯楚柁争倾欹。
老夫何暇知许事，但饮松醪炰蛤蜊。

有山昔飞来，神怪安可测。
万壑鼓风雷，千岩为羽翼。
胡为忽移徙，到此无倾侧。
灵越得奇峰，琅琊失遗迹。
烟云随而至，杉篁古所植。
如何草创时，躺作瞿昙宅。
闻之有苾𫇴，岁久苦刓刻。
凿声响深崖，火烬淬层壁。
平为土木基，蔑有苍翠色。
金粟千亿身，窣堵百余尺。
回廊尽复叠，寸地无闲隙。
一聚红尘中，万瓦青烟羃。
成彼有为善，斯可长太息。
我试来寻山，山形俱变易。
方念此崭绝，安得如往昔。
不谓山之足，下落言偃室。
知是骞翥时，于兹堕岩石。
屹尔画疆畔，其谁敢侵蚀。
随宜得形胜，触目见崷崒。
小桂结沈阴，清露有疏滴。
巾履日可赏，琴樽雅成饰。
多谢对幽岑，亦足开烦臆。
若在祇园间，岂更存余碧。

馆娃宫在西山下，游鹿台居西岭头。
倒翠尽倾菱镜里，夕阳平照满川流。

渊智弘慈大辨才，端居波上绝纤埃。
祥光射散千门病，甘露倾消万国灾。
翠柳变成金世界，白莲涌出玉楼台。
我今稽首焚香礼，愿向人间应念来。

地有千岩与万津，霸图无计老青春。
抱冰漫刷栖山耻，争奈倾吴是归人。

李重推清雅，初传友爱名。
嘉言为时发，大谊傅经明。
崇德诚堪慕，修身岂易倾。
留心众才举，千载仰铨衡。

猛奴多勇槩，大矟事戎征。
新蔡凶围陷，鱼梁寇垒倾。
溯风轻古法，间道贵奇兵。
懋赏宜开府，番禺已尽平。

东观尝联袂，南州各退飞。
同倾就日恋，先喜赐环归。
旧业怀铅笔，晨装振彩衣。
离弦有余思，凄切寄南徽。

千叶繁英吐异芳，中央瑞色蔼清香。
密攅莺羽参差折，细叠霓裳次第黄。
雾锁天衣临翠幄，露倾金盏沥霞浆。
圣明盛事尊长乐，亲洒宸毫奉美祥。

河汉西倾火渐流，露华微冷透轻裘。
何当弄凤随惊吹，直上层城十二楼。

应是少微星，又云严君平。
浩歌七十余，未尝识戈兵。
康宁福已大，清静道自生。
邈与神仙期，不犯宠辱惊。
读易梦周公，大得天地情。
养志学浮丘，久炼日月精。
寿存金石性，啸作鸾鳯声。
阴德不形言，一一在幽明。
何当换金骨，五云朝玉京。
有客淳且狂，少小爱功名。
非谓钟鼎重，非谓箪瓢轻。
素闻前哲道，欲向圣朝行。
风尘三十六，未作万人英。
乃闻头角者，五神长战争。
祸福有倚伏，富贵多亏盈。
金门不乏隽，白云宜退耕。
人间有嵩华，栖之比蓬瀛。
芝田春蔼蔼，玉涧昼铮铮。
峰峦多秀色，杉桂一何清。
月壑认瑶池，花岩列锦城。
朱铉冉冉奏，金醴迟迟倾。
相劝绮季徒，颓玉信纵横。
此乐不寻常，何苦事浮荣。
愿师先觉者，远远濯吾缨。

南阳有绝胜，城下百花洲。
谢公创危亭，屹在高城头。
尽览洲中秀，历历销人忧。
作诗刻金石，意垂千载休。
我来亭蚤坏，何以待英游。
试观荆棘繁，欲步瓦砾稠。
嗟嗟命良工，美材肆尔求。
曰基复日构，落成会中秋。
开樽揖明月，席上皆应刘。
敏速迭唱和，醺酣争献酬。
老子素不浅，预兹年少俦。
九日重登临，凉空氛气收。
风来雁声度，云去山色留。
西郊有潭菊，满以金船浮。
雅为君子寿，外物真悠悠。
过则与春期，春时良更优。
焰焰众卉明，衮衮新泉流。
箫鼓动地喧，罗绮倾城游。
五马不行乐，州人为之羞。
亭焉讵可废，愿此多贤侯。

一更山吐月，修木莹澄澜。
全胜西园夜，金羁带笑看。
团栾照坐好，倚徙冰人寒。
缥瓷倾竹叶，何必办狼残。

山雨萧萧作快晴，郊园物物近清明。
花如解语迎人笑，草不知名随意生。
晚节渐于春事懒，病躯却怕酒壶倾。
睡余若忆旧交友，应在日边听晓莺。

陵陂麦熟晚云黄，妇姑当获相扶将。
谿山作雨水漂屦，芝菌对床蜗篆梁。
宴坐翻疑谷帘下，梦回恐在漏天旁。
何时晴岚来入户，撩我浩歌倾一觞。

山翁雪垂素，相逢乃倾盖。
同看艳雪舞，尽此威迟态。

忆昨同倾三昧酒，论文时掇百家衣。
他年准拟兰亭会，好画高人支遁师。

枕中鸿宝袅蹄金，火候宁经手自斟。
瓠子河倾那可塞，忍令清饿首阳岑。

穱麦翻畦雉羽斑，郊园贳酒有余欢。
奈何苦雨倾沧海，坐遣南翁衣带宽。

燕坐身游水晶城，梦回心净玉壶冰。
更听夜雨檐花落，却是细泉幽窦倾。

独持杯杓酹先酒，遗我此物忘百忧。
乞灵鲍谢共倾倒，况复隔窗悬玉钩。

崖倾洞有门。

上帝通明阙，神霄广爱天。
九光环日月，五色丽云烟。
紫宙开三极，琼璈列万仙。
希夷尘境断，仿佛玉经传。
妙道逢昌运，真王抚契贤。
龟图规大壮，龙位正纯干。
穹昊亲无间，皇居掇自然。
刚风同变化，梵气共陶甄。
层观星潢上，重闉斗柄边。
摩空七雉峻，冠峤六鳌连。
梦想何尝到，阶升信有缘。
昕朝初放仗，密燕忽闻宣。
清禁来鸣佩，修廊列并肩。
兽铺金半阖，鸾障绣微褰。
霁景流庭砌，雷文绘桷梴。
宫帘波锦漾，殿榜字金填。
花拥巍巍座，香浮秩秩筵。
嵩呼称万亿，韶奏侍三千。
华岁称尧历，元玑候舜璿。
冰霜知腊后，梅柳认春前。
造化应呈巧，芳菲已鬬妍。
樛枝雕槛小，多叶露桃鲜。
错落飞杯斝，锵洋杂管弦。
承云歌历历，回雪舞翩翩。
黼幄祥氛合，铜壶永漏延。
镐京方置醴，羲驭自停鞭。
乃圣情弥渥，诸臣意更虔。
宗藩亲鲁卫，相芾拱闳颠。
侧弁恩光浃，中觞诏跸旋。
宝薰携满袖，御果得加笾。
要赏嬉游盛，俄追步武遄。
腾身复道表，送目夹城堧。
仰揖苍龙象，旁临艮岳巅。
讴谣纷广陌，箫鼓乐丰年。
赫弈攒轮幰，珍奇集市鄽。
博卢多袒跣，饮肆竞蹁蹮。
蕃衍开朱邸，崔嵬照彩椽。
桥虹弯矗矗，江练泮溅溅。
击柝周庐晚，张灯别院先。
余霞摇绮晕，列宿泻珠躔。
浩荡三山岛，棱层十丈莲。
再趋天北极，却立榻东偏。
既用家人礼，仍占圣制篇。
兕觥从酩酊，蟾魄待婵娟。
转盼随亲指，环观得纵穿。
曲屏红浪蹙，巨柱赤虬缠。
光透垂葩井，晶衔带璧钱。
萧台千级峻，重屋八窗全。
就席花墩匝，行尊紫袖揎。
交辉方烁烁，起立复阗阗。
邃宇会宁过，中宵胜赏专。
铺陈尤有韵，清雅不相沿。
户箔明琼串，栏釭水碧棬。
规模商甗铸，款识鲁壶镌。
秦曲移筝雁，唐妆俨鬓蝉。
窄襟珠缀领，高朵翠为钿。
喜气排寒冱，轻飔洒静便。
层床藉玑组，方鼎炷龙涎。
玛瑙供盘大，玻瓈琢盏圆。
暖金倾小榼，屑玉酿新泉。
帝子天材异，英姿棣萼联。
频看挥斗碗，端是吸鲸川。
推食俱均逮，攘餐及堕捐。
海螯初破壳，江柱乍离渊。
宁数披绵雀，休论缩项鳊。
南珍夸饤饾，北馔厌烹煎。
赐橘怀頳卵，酡颜釂宝船。
言归荷慈惠，末节笑拘挛。
放钥严扉启，笼纱逸足牵。
冰轮挂银汉，夜色映华鞯。
人识重熙象，功繄独断权。
五辰今不忒，六气永无愆。
天纪承三古，时雍变八埏。
比闾增版籍，疆埸罢戈鋋。
文轨包夷夏，弦歌遍幅员。
恢儒荣藻茅，作士极鱼鸢。
肯构诒谋显，多男景祚绵。
迓衡常穆穆，遵路益平平。
亭障今逾陇，耕耘久际燕。
恩渐鲸海涨，威窜犬戎膻。
东拟封云岱，西将款涧瀍。
琳科宣蕊笈，玉府下云𫐌。
帝籍勤初播，宫蚕长自眠。
茧丝登六寝，稃米秀中田。
庙鹤垂昭假，坛光监吉蠲。
灵芝滋菌蠢，甘醴涌潺湲。
合教庞风革，颁经众疾痊。
雨随亲祷降，河避上流迁。
执契皇猷洽，披图福物骈。
太和输橐籥，妙用绝蹄筌。
此会君臣悦，应光简册编。
雅称鱼罩罩，颂述鼓咽咽。
讵比千龄遇，犹闻四始笺。
羁臣起韦布，陋质愧驽铅。
骤俾陪机政，由来出眷怜。
恩方拜纶綍，报未效尘涓。
密席叨临劝，凡踪第曲拳。
虽无三峡水，曾步八花塼。
圣谕知难称，才悭合勉旃。
钧天思尽赋，賸续白云笺。

赤伏符兴运，长生帝应期。
骏功光祖考，大道仰君师。
皇极三才建，春台四海熙。
高高天辅德，荡荡物由仪。
政叶阴阳叙，恩均雨露施。
机缄神不测，橐籥化无私。
黄道星循轨，璿玑日转规。
农祥朝自正，膏泽夜还滋。
耕首天田稼，蚕先茧馆丝。
云谁知帝力，初弗夺民时。
嘉种今仍降，来牟此独贻。
上方轻赋敛，人益劝耘耔。
陆播颜宁汗，谿秧手任龟。
雨旸常不过，高下两俱宜。
垅静无稂莠，场登足秬秠。
地腴从再易，仓富必千斯。
已觉饶储偫，何妨饱滞遗。
滴珠香社酿，舂玉滑晨炊。
廪廥连淮上，帆樯塞汴湄。
人和通斔斛，家积等京坻。
岁事丰如此，天心喜可知。
肃霜时既届，夷则律初吹。
坐弛输边粟，先共飨帝粢。
遂蠲阳馆荐，将迓泰坛厘。
要与民同乐，还开宴示慈。
紫清三境邃，玉府九重披。
仙掌擎宵露，宫楼上晓曦。
明河临睥睨，魁斗下罘罳。
鳌负蓬莱殿，鲸喷太液池。
隔城花隐隐，夹路竹猗猗。
帝所迷从向，壶中入并随。
睿谟深宝构，延福表云楣。
象纬层霄逼，堪舆一气移。
风帘珠的皪，霜瓦碧参差。
流步来清跸，飘香度赤墀。
袍光明霁色，扇影弄凉飔。
御坐花巾拥，云韶紫袖垂。
仙音锵杳眇，颢气变融怡。
师保周兼召，钧衡稷与夔。
万几当暇豫，一笑奉畴咨。
介弟荣华鄂，多男茂本支。
维城扶庆运，联璧秀英姿。
嘉橘争先睹，瓌橙复共持。
琼浆封盎盎，金弹间累累。
禹服分三壤，湘江接九嶷。
移根来上苑，荐瑞自柔祇。
托质依天咫，怀馨脱海涯。
生成因道荫，造化岂人为。
严靓侔衣鞠，鲜浓类染栀。
阳乌飞啄卵，崖蜜熟凝脾。
不数千头富，应容四老嬉。
桃嗤西母献，萍辨楚人疑。
沆瀣漙凉叶，琅玕折晓枝。
雾霏先噀鼻，香润已熏肌。
君赐来相续，皇恩厚不赀。
觞行筵秩秩，乐阕漏迟迟。
户响铿铜兽，庭阴过玉螭。
画廊寻宛转，杂珮步逶迤。
预许留关钥，重升促履綦。
再中占汉日，八彩望尧眉。
器宝森罗列，虹辉粲陆离。
截肪传盏斝，盈尺捧舟彝。
碧落天之秘，蓝田地所奇。
连城宁复贵，旷代未尝窥。
冰莹玻瓈瓮，云承翡翠卮。
万丝萦玛瑙，五色碾琉璃。
起立纷行缀，环观略等衰。
欢悰溟渤隘，饮兴岱嵩卑。
御手飧频辍，宫缾酒屡酾。
翠钿来婉娈，珠袂列葳蕤。
阆苑花常烂，姑山物不疵。
流莺歌缓缓，幺凤舞僛僛。
别按新传曲，仍听绝妙词。
共看宾醉止，那问夜何其。
莲炬光相属，星联弁欲欹。
酡颜回紫闼，归路跃金羁。
讴咏声盈耳，铺张说解颐。
肇从书契数，卓冠简编推。
天纪承轩后，河图受宓羲。
文心仍翼翼，舜善益孳孳。
圣治宁人继，淳风邃古追。
飞轮诸福至，投札九州驰。
震叠汤声赫，威怀武烈丕。
款金符誓牧，篆鼓兆搜岐。
神力天山箭，祥飚太一旗。
燕云恢北落，灵夏慑西陲。
曩岁蒙推择，新邦往抚绥。
宸篇丽云汉，儒服拥旌麾。
乘鄣逾千里，留屯阅再期。
丹衷忘险阻，白首分捐糜。
井邑今安业，衣冠颇变夷。
买牛从汉吏，牧马绝胡儿。
田熟营平老，兵休定远疲。
钧天犹梦到，魏阙倏来思。
紫诏遄三节，红尘踏九逵。
载前宣室席，复侍迩英帷。
饮御陪胥乐，勤归独念兹。
喜霑鱼藻惠，许赋柏梁诗。
愧乏凌云笔，徒倾向日葵。
扬休称万寿，永御太平基。

楼殿云端拥万灵，新规重构帝居成。
彤庭收雾乾坤静，玉座中天斗极明。
宣劝声传龙尾迥，醉归尘逐马蹄轻。
小儒未预金闺籍，广乐因风耳屡倾。

寒拆天吴图，饥籴太官粟。
拾遗官在朝，何异老林麓。
英风想廉蔺，妙手传顾陆。
蒙茸头倾冠，𫘟騀镫脱足。
熊儿与阿叚，左右相扶逐。
生平经纶具，怅望青蒲伏。
穷涂付麹蘖，放意谢羁束。
草堂幸无事，尹骑时见辱。
清吟动霄堮，逸艶惊鱼目。
顾兹神明意，岂易丹青卜。
当时腰长镵，憔悴十指秃。
声名乾坤破，生事岁月促。
但闻列仙癯，岂见肉食墨。
企予攀逸驾，短步羞匍匐。
不能师广袖，乃尔好奇服。
嗜诗得隽永，徐味自当肉。
不知褒公贵，顾谓何郎俗。
穷通等梦幻，思虑自枨触。
苦吟秪效尤，呼盏进蚁绿。

青阳乘时木当行，骤辞囚幽置高亨。
骜骄嫚姣豪怒狞，睥睨万物愤以争。
潜呼飞廉语曰卿，媒妁阿巽助躁轻。
林交社姻窟昆兄，腰领搦持劫诅盟。
玃颅鹰隼深目睛，沐猴冠元加纮缨。
约束阴定阳视瞠，鞴囊革橐齐露呈。
顷刻翻簸揭奔轰，扯帏裂箔仆斾旌。
堕檐塌桷掀架棚，注射垣壝穿冡茔。
豹彪獐猪狒猱猩，鸿鶤雉鸦凫鳦莺。
殷蹄捩翅突奔惊，蹶抵荦确罥灌柽。
蒙冲千车屹傅城，犦槊万骑鸦噪营。
步趋宕跌忘珮珩，宫徴嘈杂停韶英。
披木干根搴芳荣，蹙水涛浪豗镜平。
眯霄耀灵一目盲，触山不周八柱倾。
六幕摆撼始称情，神嬉鬼笑语咿嘤。
余噫不收烂歌赓，聚秽勃郁封观京。
执揽北斗斟四瀛，五岳为豆罗峥嵘。
腐株蠹穴侑竾笙，醉牵月娥舞金钲。
更持一杯寿长庚，谁省天意不汝令。
小臣叫天吐丹诚，方春风暴稀所更。
执法口噤臣辄抨，幸属廷尉葅鲵鲸。
天哀愚忠𠡠阍丁，往呼来前密订评。
竦身蹑虚倏上征，涕洟拜手眄睟清。
臣材琐屑不足名，中有婞直肝肠撑。
自下议上罪则烹，察及蝼蚁帝圣明。
臣知风暴不难平，惟断之果绝蔓萦。
帝首微颔慰遣并，侧闻雷霆扫欃枪。
山恬海静悄不声，濯濯生意回枯頳。
搜词谲诡纷纵横，反风大熟想姬成。

日边高拥瑞云深，万井喧阗正下临。
金碧楼台虽禁籞，烟霞岩洞却山林。
巍然而适构千龄运，仰止常倾四海心。
此地去天真尺五，九霄歧路不容寻。

君不见秦时张仪筑少城，土恶易败还颠倾。
力疲智竭筑未就，神龟为尔开其灵。
龟行所至城不圮，板筑之功以此已。
功成隐去智且贤，城下于今祗流水。
殷勤高谢余且网，不梦元君宁自放。
仪兮仪兮奈尔何，口舌纵横饰欺妄。
天使神龟笼尔术，不言而行功自毕。
安得人灵若尔灵，照见百为心遐逸。

茫茫宇宙春复秋，上清曾记昔年游。
烧丹灶古云烟在，遗履亭虚草树幽。
花压画栏香梦远，酒倾磁盏瑞光浮。
饮余忍别贤昆季，回首向云天际头。

主人剧风味，玉壶涵春冰。
恶客费招呼，诗来委弓旌。
两季复可人，名应处士星。
请从狗窦窥，敢辱蒲轮迎。
我昨占食指，似当尝鼋羮。
平日口腹累，老穷尚蝇营。
百花晓无迹，良辰况难并。
虎头政病酒，渇肺怜江清。
未知几百盏，浇肠诃靁鸣。
归时戒被肘，会见金盆倾。

湖边乐色喧丝筦，湖上春风桃李晚。
使君招客试行乐，粉面如花照金盏。
知君好事已数往，想见清阴集飞伞。
倾家共寻一日胜，得醉宁论万金产。
谁怜有客扄户牖，坐抱穷肠读书懒。
登楼追望不堪东，一片飞虹挂愁眼。

朝廷下诏费捜寻，梦想人豪置赤心。
谠论故应遗藁在，片言可却四裔侵。
不应岩野调羮手，犹作田庐抱膝吟。
自古忠臣由孝子，海隅倾耳听车音。

闻名早愧昧平生，迟暮相看眼更明。
满室氛埃不关意，百年文字要寻盟。
关河晚阙平安报，风露日催摇落声。
樽酒从予会倾倒，莫同儿辈但平平。

白帢宁从细柳君，欲提尺棰净烟尘。
声名便自当敌国，露布复谁推傔人。
夜半忧时长抱膝，生平急义几倾囷。
追伤万事盖棺了，木笏青衫负此身。

门外溪光倒碧山，怜君终不厌身闲。
直须扫迹利名里，却要策勲文字间。
洗耳时倾高士论，转喉莫犯贵人颜。
百年总是一抔土，且乞余生隐市关。

今朝四月十五，已见炎炎酷暑。
只宜摇扇饮水，岂可谭今引古。
却请九仙长老，倾些清凉法雨。
众中钉觜禅和，便好出来进步。
问教口似磉盘，始信长老难做。
亲长老，自照顾，发机须是千钧弩。

寻师问道岂徒然，休似痴夫饱睡眠。
白日西倾如箭息，红颜暗去若绳牵。
断肱立雪思吾祖，刺股悬头效昔贤。
此语叮咛须记取，莫教容易过流年。

华屋非所安，忆我三间茅。
闭关傲初寒，坐听风雨交。
灯火微黯淡，松篁杂萧梢。
一枝寄宿鸟，自许无倾巢。
我非乘桴翁，讵敢辞系匏。
朅来亦何事，大似从僧包。
忽闻报严更，鼓钟乱钲铙。
慨然念故栖，此地宁久抛。
君知芥舟微，但可浮杯坳。
去矣无更疑，作诗聊自嘲。

嵇康不作绝交书，出处萧然两裕如。
锦帐不妨游省户，草堂还得赋郊居。
倾崖溅水青云上，夹道轻阴落絮余。
亦记旧游聊待我，未须催驾赤城车。

不用黄金更筑台，一时倾盖尽奇材。
关中岂是穰侯物，浪怕诸侯客子来。

南国波涛已过春，稍清群盗剪荆榛。
孰知贾傅倾多士，但说番君得远民。
痛饮千钟应可强，传书一纸未能频。
台评袖里犹多在，莫枉汀洲咏白蘋。

松江浪静如镜平，菰蒲长春秋水生。
晴沙回雁久未到，坐想白鸥增眼明。
五年辜负钓船约，故人疑我真逃盟。
岂知尘缨不易濯，正想沧浪之水清。
朝来铁马暗江北，中流叠鼓云涛倾。
楼船十万下采石，旗纛灭没天戈横。
书生事业今乃尔，授钺孰敢辞专征。
岂无传檄走飞骑，漫复长啸登高城。
文思天子民父母，大度未忍鏖奇兵。
澶渊一矢安五世，明日傥或传诸营。

边书日夜急，王旅方徂征。
我非刘越石，长啸徒登城。
缅想豺与虎，行当筑鲵鲸。
传车日边来，风雷走天声。
黄旗三面至，捷奏纷纷横。
天险限南北，长江正东倾。
诸君亦良苦，唾口争请缨。
谁云凌烟阁，自昔无书生。
卮酒安足辞，勉当建雄名。

卞峰摩青空，东望乌氐墩。
岂忘宿舂粮，终愧一款门。
邂逅此相过，倾怀得徐论。
人言解牛刀，要使？剧烦。
未悟清庙器，朱弦列罍尊。
我衰百虑息，但念三亩园。
王师肃西征，万马先云屯。
何力偿赐履，缅惭羡归轩。
寄声舴艋舟，想见浮雁村。
清冷尚可钓，无使霅水浑。

人物相望不并时，使君水鉴有真知。
未论理窟倾三语，只鬭诗坛自一奇。
扰扰干戈犹战伐，纷纷簿领更喧卑。
应须便作高轩过，好德何人佐我仪。

岩邑相望数寄声，十年湖海最关情。
谈锋尚忆倾甥舅，鬓雪何堪数弟兄。
饱读父书聊自足，深知民事却须评。
扬旗且逐楼船下，万里波涛本不惊。

大江汹西来，故国今几年。
我衰倦登临，坐愧双行纒。
忽惊山阴集，邂逅来群贤。
俛仰吊前古，高谈注渊泉。
千岩过宿雨，余润滋麦天。
颓檐翳崖壁，过午不得旋。
像佛再经始，此邦心亦虔。
稍欣台殿新，废沼依沦涟。
坐怀马化龙，仅作螂捕蝉。
相倾走掣电，讵暇安枕眠。
六飞暂东巡，恨尔不少延。
单于久凋残，屈已今我先。
衰惫乘一障，无功记凌烟。
乞身自兹始，此计君傥然。

有山不能归，坐愧三十年。
冠服岂不荣，狙猿强包纒。
惟余缁衣心，未敢忘贤贤。
他日得吾子，匣藏骇龙泉。
衰颓为兴起，此肠宁非天。
羯胡玩兵久，亦悟终好旋。
叩关复请吏，企颈志颇虔。
休兵固有期，抚事犹涕涟。
投怀幸倾泻，知子非寒蝉。
十日对榻语，夜窗了无眠。
贾生侍宣室，趣席方招延。
愿上治安策，何者今当先。
我行返故庐，趺坐看炉烟。
功名会及时，伫子论燕然。

畏作亲友别，况复非中年。
身如三眠蚕，已老翻自纒。
朅来守江关，从事宁独贤。
经年两大入，爟火通甘泉。
石林岂壶中，亦自有一天。
采薇敢言勤，谁与歌劳旋。
上书苦哀祈，倾写志已虔。
坐怀北山岩，未见西溪涟。
人言抟风鹏，不及翳叶蝉。
共挽携手客，可忘曲肱眠。
首鼠信秃翁，胡为尚迁延。
子来幸暖热，愧我一饭先。
清诗似鸣玉，想见蓝田烟。
索去何乃遽，临分重依然。

一勺清甘寄悟真，觉城东路更相邻。
台倾劫火无遗烬，地转奔风有伏轮。
但遣篮舆从太守，深知幕府尽诗人。
登临莫忘千秋意，不必山阴记暮春。

不分苍梧西北倾，只将一柱与搘撑。
而今六幕安然处，不使斯人乐太平。

负郭三顷稻，并田五亩园。
人生如此足，安用华其轩。
亲戚居南陌，交游在东村。
有酒辄共醉，倾输见情言。
三径杂桃李，九畦莳兰荪。
黄柑百头奴，碧梧万支孙。
山供景无尽，石映溪不浑。
桑麻中馈任，布刈邻翁论。
下以活妻孥，上以奉清温。
时从赤松子，亦访吴市门。
嗟我抱此志，十年若朝昏。
家山眇天末，松菊岂复存。
兹园临官道，坐笑车马奔。
前山复场圃，疏筑随坳墩。
我来适春秾，乱眼红青纷。
恍然动乡思，梦寄东飞云。

竺法暨华土，出传骨与书。
金仙屹不动，坐使四海趋。
山川第一胜，尽为佛者居。
葱葱灊之谷，蛟鸾互盘纡。
一为飞锡先，方士回云车。
顾盼榛楚地，翚檐涌层虚。
英灵护泉脉，饮此白足徒。
当年盖国众，莫挽碧眼胡。
传衣到三叶，此地滋焦枯。
异气生杰阁，宸奎动天枢。
神龙尽倾向，宝此明月珠。
三圣陟帝所，云章久宁渝。
余霑及婆塞，岁复六七夫。
堂中老沙门，古态几皇胥。
定知黄龙窟，不着点额鱼。
门开两山峡，萃然七浮图。
沙步对石麓，溪流清且徐。
危甍隐深樾，间见碧与朱。
朝来雨脚断，云气尚卷舒。
悬知磴道滑，一水不复逾。
州家有造诣，上马及未晡。

我昔未省事，伥伥如病狂。
仰规结绳初，下历汉魏唐。
谓此纸中语，卷舒在行藏。
功名戾契取，有志要必偿。
趼足方不暇，何由放洪荒。
行年冠而字，世故颇已尝。
试窥竺干书，出入应帝王。
丘轲有妙蕴，合处如宫商。
形骸乃尘沫，笑唾却老方。
蹭蹬过二纪，身如浮海航。
风涛浩无际，寄命蛟鼍乡。
外为万绪婴，内以百虑戕。
摧颓不一偶，病骨无由强。
初心益乖迕，始觉计未良。
拟追赤松游，补我黥劓创。
惟时子真子，青衫尉南昌。
亦有虬须翁，种桃撷春芳。
不求飞霞珮，肯受紫锦囊。
至言无旁午，照用寂以忘。
尔来又十年，前却方徬徨。
何殊一日暴，正坐多歧亡。
虬须彼幽人，物化不可量。
子真日千里，似欲穷扶桑。
安知阡陌间，共此暇日长。
广文今稚川，腹有云笈章。
黄金傥可成，绿髪不复苍。
养生百千门，一一登奥堂。
相从岩壑间，笑傲无羲皇。
衢山甚奇峭，不数三石梁。
嵚崎尽中空，玉室联珠房。
九日𫞚未落，洪波怒怀襄。
洄流荡沙壤，灵景忽以彰。
至今众玉聚，山骨堆琳琅。
峨空怒猊踞，出谷惊龙翔。
委蛇青童辙，散乱初平羊。
悬崖势欲坠，植笋森分行。
晨光乍映发，紫翠云霞张。
攀萝赵公岩，九土何茫茫。
岂无太平酒，浣此膏谷肠。
侧身栖真洞，跼蹐仍跄踉。
深行得穹窿，陟降殊未央。
举头见空圆，歘若来飞光。
翠嵒众山底，恍荡疑无旁。
故应却尘污，九垒苍屏障。
斯游固足乐，质象不可详。
要之大洞中，太山一毫芒。
回鞭灵真路，林磵森相望。
穷幽得岩谷，高青对峥嵘。
蛇行九鏁中，宛转流泉声。
琤琮泻哀湍，力与乱石争。
悬瀑或寻丈，势汹洪河倾。
泠泠赴深窦，或如环佩鸣。
或于荟蘙中，琴筑时丁丁。
或穿嵌岩下，洄洑潴深清。
或如铁堂硖，绝壁飞猿惊。
龙蛇走根干，薜蔓悬珠璎。
或如钴鉧西，竹树春冬荣。
低昂牛马饮，偃蹇熊罴登。
或如袁家渇，长阴昼冥冥。
草间兰茝香，石上梗楠青。
或如灊谷中，坡陀负崩腾。
或如三峡底，仰见匹练明。
联绵道林麓，左右临洮城。
行行川谷开，蔼蔼皋原平。
冥搜已复失，巧语未易名。
不意天壤间，云关敞金庭。
向来保幽遽，不挂世俗称。
轮蹄固无迹，樵牧或未经。
吾属岂神悟，权舆标地英。
昏嫁会当毕，衡茅兹可营。
二子早闻道，勤行得贞宁。
要收十年功，不止九府卿。
二树结佳实，五腴练飞琼。
处静已超静，留形要遗形。
我懒百不堪，寸田方力耕。
会从浮丘伯，及此洪崖生。
乘风御倒景，出入抚八纮。
下窥冰炭士，扰扰盘中蝇。
三人笑相视，事愿良难并。
此志不可负，无为滞尘缨。
清泉闻此言，白石相与盟。
作诗纪胜绝，亦用铭吾膺。

道林弥天辩，妙誉倾斗南。
山阴有余赏，禹穴或已探。
晚岁折筇杖，兹焉寄伽蓝。
呼鹰阅神骏，对客手自谈。
却顾夸夺子，心兵战方酣。
当时蹇驴辈，蹴踏岂所堪。
斯人不可见，荒径昔已谙。
青鞋踏松月，幽灯照禅龛。
尔来十五年，身世犹朝三。
羁游了无蒂，飞蓬转毗岚。
愧此石窟人，坚持证那含。
如公世所挽，明堂要樟柟。
徘徊弭玉节，聊酌需泉甘。
老乃涧底松，霜枝郁毵毵。
尚有蠧书癖，囊中密如蚕。
中年锢泉石，此外无余耽。
从公恣幽讨，形疲意犹贪。
安得五亩园，旁营二空庵。
心游万物表，旷若巨海涵。
恨无买山具，抚境思髯参。

贤愚孰无营，急景信可惜。
如何阖庐城，乃有此闲客。
怀安岂初志，运甓有余力。
相从无何乡，邂逅一日适。
虚窗得朝阳，寒凛作春色。
琴书罗棐几，一一净如拭。
画沙见奇踪，落屑非近识。
似追永和还，未觉正始隔。
峥嵘衡霍囿，莽苍云梦泽。
时华玄低卬，幽鸟共深寂。
谁驱此变幻，戏纳方丈域。
惭公倾春酿，浇我忧思积。
岂无车公语，顾匪伯仁匹。
长檠蜡华摧，起视霜月白。
酣歌美清夜，拥髻侍通德。
参差吐幽妍，凿落滟芳碧。
觥筹不留行，为问此何夕。
言归谢主人，五斗安可极。

卜居林塘静，禽鱼乐融融。
阳和一披拂，照烂黼绣工。
柔条罥繁枝，幽香来晚风。
谁谓武陵远，临清千树红。
俯仰村郭间，从容圣贤中。
暮见月圆缺，余光入疏栊。
朝乘日车作，坐守四壁空。
遥想赵与江，屈身薄书丛。
正类鹳雀碧，未为覆盆烘。
禄隐寄簪笏，神游在方蓬。
时时望西山，把酒一笑同。
茗碗倾石鼎，山蔬出筠笼。
不妨问中圣，何暇赋恼公。
赵子五车腹，春秋富终童。
居然出其类，俨如黄髪翁。
江子事超旷，町畦漫无封。
但见磊砢姿，温温若春浓。
人生迭相笑，伧父嘲吴侬。
鸱夷与井缾，忧乐殊初终。
且当从所好，迂辔若为容。

黄公游不成，白发奉朝请。
东归乐闲燕，有味如隽永。
双凫倦朝飞，独鹤方夜警。
知余亦衰穷，系马无复骋。
贻诗重琼玖，未展意先领。
劳生厌尘雾，对此得暂屏。
终当遣长须，亦复钓缩颈。
相过举清觞，野水吹万顷。
君当倾锦囊，我亦倩毛颖。
时寻招提胜，莲社比宗炳。
如何迫寒饿，去棹聊一整。
兴尽即言归，江湖足佳景。

故人尺素来天际，颇忆当年任守垒。
平明一笑百事空，不作细书书纸尾。
寄书五湖夸海岱，入眼沧溟无百里。
军城崪屼枕青山，地脉遥从岱宗起。
题诗要为写高阁，播飏意欲先糠秕。
晚登南宫头已白，却驾朱轓临泗水。
丹烧未辨令威鹤，神游先跨琴高鲤。
可怜萧散竹林士，埋玉青山骨空委。
人生一世偶相值，转首羲皇不停晷。
西山妙迹欲仙去，爽气朝来尽如洗。
遥知吊古一长喟，引送浇愁付浮蚁。
有诗淮上可微吟，会有流鱼出倾耳。

独坐正搔首，华轩款柴荆。
念兹节物佳，及此久雨晴。
驾言共幽讨，一放远目明。
森苍蛾眉山，上有百尺亭。
遥岑出西南，杳蔼川原平。
城中十万家，烟云隐飞甍。
凉秋得遐观，始觉天地清。
朱栏据木末，开筵敞南荣。
持觞屡相属，泛彼东篱英。
不知日云暮，初月忽已升。
秋娥亦徘徊，流光代华灯。
风流龙山集，坐见千古情。
慷慨相顾言，曜灵急飞腾。
人生无根蒂，聚散不可凭。
悬知明年会，相望若初星。
公如洪都宴，杰阁依青冥。
傥有英妙客，摛文焕丹青。
我如斜山翁，浪爱九日名。
幽忧不能写，浊酒或自倾。
会与鉴湖老，兹山聊复登。

青松千岁姿，擢质万仞冈。
霜根初茁秀，气已凌千章。
去天尺五地，雨露先众芳。
晨光为膏沐，鬛鬛倾扶桑。
故应神物护，茂叶成深苍。
尔来向三纪，已作拏云骧。
岂惟蔽牛马，固已中栋梁。
上有参天枝，下有延年肪。
苍荫被草木，皆为芝木香。
众鸟不敢巢，或来孤凤凰。
会当回万牛，一柱来明堂。
却顾冰涧底，岁寒永相望。

谈诗如谈禅，练性如练墨。
壮心悟龟毛，少作岂蛇足。
平生甚元龙，未信今伯玉。
十年得投闲，高卧谢宠辱。
定知贫胜富，固自平为福。
著书着名山，会使山鬼哭。
结庐近三休，为米时一出。
犹嫌佛场选，肯问燕台筑。
俗人难与言，镜髢遗盲秃。
前年客长安，正觅三釡粟。
尘中一倾盖，爽气岷峨绿。
别来更崎嵚，寡陋嗟我独。
尘埃箧中书，有手不暇触。

嗟我一寸筳，登公五言城。
时窥锦囊句，似发黄钟声。
闭门得长哦，有酒或细倾。
谁云千里隔，回薄万古情。
驾言从公游，上马短策横。
尘缨缚我急，有足安得行。
何当来上都，既见心始平。
为公赋三秋，寤叹空营营。

吴公河南守，荐士得贾生。
伟兹天下士，何止千人英。
吴公失名字，功业暧不明。
要非万顷波，莫著横海鲸。
当时好贤意，岂愧勃与婴。
蔽贤如面墙，自使两目盲。
好贤如力穑，穰穰嘉谷成。
至今馀庆在，望着河南城。
如君岂其裔，乐善莫与京。
高门二千石，世德故可评。
平生周旋士，往往凌青冥。
作吏今十年，读书不求名。
向来光山政，何异古所称。
嗟哉士营己，宁使我负人。
聊须借汝头，一用朱吾轮。
今君乃能尔，所弃如毛尘。
故知古贤世，尚见风俗淳。
猗予一畸士，落落良可憎。
折腰务求合，俗眼竟不青。
憧憧九衢内，邂逅盖一倾。
何从乃知我，顿有交欢情。
相随若形影，出语见肺膺。
长安速化地，顽钝终无营。
中宵起归思，幞被东南征。
投林无择巢，促步无安行。
宁嫌蕞尔邑，要是众不争。
纷纷同舍客，聚散两不停。
毛子去山色，哦诗对峥嵘。
想见簿领间，烱如九秋鹰。
深州戢修翮，题舆重庐陵。
胸中若悬鉴，圭角不自呈。
石老故游倦，飘萧数星星。
崇山古恶地，无乃烦笞榜。
程翁颇专嘿，两版昼夜扃。
时时系乌帽，匹马挟二黥。
安知刹那间，一卧不复兴。
其余复谁在，谁与交忘形。
去驾虽结辙，来樯竞扬舲。
怀君尚留寓，京尘染裾缨。
其谁念久要，佐子飞且鸣。
况君缁衣后，世故饱所更。
会当力推挽，横绝非阶升。
却顾五湖上，有人方耦耕。

李侯使东南，谈士不容口。
倾仓饱元元，倒屣先九九。
虚怀无故新，尽下商可否。
摛文真鸑鷟，考异自科斗。
临人武城宰，荐士河南守。
当从古人求，敢用时辈偶。
如何二毛初，蒿里浇絮酒。
悲歌不成章，千古一挥手。

秋风脱叶尽，弱质例可憎。
乐圃森老木，深苍郁奔腾。
中有白眉子，貎古心亦澄。
岁寒俪松筠，岂直朱丝绳。
篮舆一寻访，相携得良明。
促膝对软语，沉忧释春冰。
丛编出奇踪，璀璨献与凝。
雕戈及篆鼎，往往见未曾。
惭君倾佳酿，幽亭暮方登。
但怪一林白，孤蟾自东升。
斯须接诗战，掉鞅苦不胜。
羡子醉经史，吾方着弓矰。
白眼安取转，尊拳恐相仍。
见子意已足，何须酒如渑。

华颠倾盖便忘年，信有乌衣不乏贤。
膝上中郎名誉早，湖南司马岁时迁。
去天尺五非无地，击水三千竟莫前。
唇齿五车真底用，人琴冥漠付重泉。

列宿罗胸妙补天，巨鳌峰顶号耆年。
致君旧拟唐虞上，去国徒惊岁月迁。
梦笔丝纶建瓴下，憩棠膏泽置邮传。
平生倾倒燕台意，可使英豪慕执鞭。

晓来风破睡，天外失参横。
雨作刻漏下，人思江海倾。
林塘回秀色，廛市亦欢声。
漏屋吾无憾，聊苏秉耒氓。

踵息庵中老，看书不蠧书。
青灯对编简，秋气入郊墟。
农圃从争席，笙歌载后车。
风流倾一座，谁复似相如。

载酒何人过子云，闭关兰若断知闻。
分无秔秫资三径，岂有篇章咏五君。
新故易成南浦别，渔樵时寄北山文。
悬知倚市倾城态，应笑寒窗刺绣纹。

切云冠弁拱长生，匝地英髦集紫清。
共喜草茅承帝问，欲倾尘雾赞皇明。
飘飘六翮鸣皋意，浩浩三眠食叶声。
正学傥言应不乏，松筠宁为四时更。

崤函伊洛好家居，四十三年如覆盂。
尽道蛾眉供一笑，安知倾国有胡雏。

黄河入海汴东倾，消息沈沈祇涕零。
赖有真人翔白水，正须元帅得咸宁。

休沐不暇懒，趁此郊原晴。
驾言出东门，蹀躞马在坰。
江山恣游眺，颇惬幽人情。
同行有胜侣，豪气如陈登。
妙语倾锦囊，璀璨珠玑盈。
暂释簿领劳，顿觉心迹清。
人生一世中，转徙如邮亭。
爱君绝尘姿，坦坦心地平。
当年功名念，晚节师渊明。
出处岂有心，敢论亏与成。
吾衰百念冷，端如在家僧。
东山本非山，名字空峥嵘。
不见古松色，讵闻山鸟声。
演师独面壁，燕坐朝黄庭。
骨冷唤不回，蚌珠秘龛灯。

美玉当韫椟，明珠产深渊。
达士贵混俗，大隐常居廛。
皓皓终易污，峣峣难自全。
和光同其尘，老聃有成言。
徐侯如水鉴，胸中定媸妍。
疾恶若仇雠，论事敢直前。
朅来大江西，独揽刺举权。
奸赃尽屏迹，豺狼敢垂涎。
顾欲藏其晖，名室以自镌。
老火正淫恣，旱气方接连。
怅别南浦亭，去去朝日边。
中原正涂炭，生民思息肩。
公归明光奏，输忠倾肺肝。
功成不自居，名与日月悬。

南行逾万里，公馆烦造请。
主人怜老病，为卜林庐静。
郊居偶然遂，俗虑尽可屏。
双泉信奇绝，岁久浑泥泞。
稍觉藻荇繁，渐已产蛙黾。
涤除赖众力，倾颓费修整。
幽窦响珮环，平地散林影。
潺潺来枕上，客梦安得永。
邦人日夜汲，携挈杂罂皿。
秋蔬灌百畦，夏稻溉千顷。
端能滴冷泉，那复逊冰井。
使君屏歌吹，政恐煞风景。
我亦惯穷独，客至但煎茗。

荷珠圆复碎，欹侧动相关。
去似临江失，来如合浦还。
贾人应误喜，莲女想轻攀。
百斛倾梅雨，天公岂是悭。

亲征一纸诏书颁，顿觉中原气象还。
漫说风沙临瀚海，遥怜草木旧淮山。
百年社稷倾危后，一掷乾坤胜负间。
北望銮舆心共折，小臣无路得追攀。

烛底黄花伴独醒，小窗寒月半栊明。
满添宿火留香雾，重理残杯渍落英。
老骥自能寻旧枥，偏师暂喜解长城。
独余惠远秋莲社，怀抱时时得再倾。

学道参禅久不成，惟将麹糵破愁城。
三杯径醉客已去，一枕未回天欲明。
长羡篱边元亮醉，谁怜泽畔屈原醒。
瓮头浊酒须多酿，凖拟归来细细倾。

百里威风已震惊，朱幡夹道耸先声。
耕桑不扰民归业，香翠无求吏自清。
老去方知五马贵，愁来未觉一杯轻。
世情冷暖难开口，怀抱因君得尽倾。

墟落相逢一笑迎，旋沽浊酒得深倾。
明朝转首俱千里，君到藤江我到琼。

折花幽槛小，倾酒绿杯深。
蝶舞轻风晓，莺啼老树阴。

平生金石交，政尔一固道。
佳哉固道乎，所至即为宝。
人言醒而狂，我见影亦好。
忆初烟尘飞，环累十万灶。
夕烽通甘泉，兵气塞穹昊。
公为鲁仲连，麾去如振槁。
功成拂衣去，不羡中令考。
每逢泉石佳，便欲事幽讨。
晚行龟峰旁，爱此千嶂抱。
亟营背郭堂，羞作出山草。
慨然悬其车，避俗长却扫。
所嗟高明家，华屋几人保。
既留杨柳枝，仍占杏花岛。
真成醉吟翁，何况无病恼。
属闻鸿冥冥，痛恨归不早。
何当释羁囚，把臂共倾倒。
余光玩桑榆，踵息养棃枣。
买邻会有时，来往成二老。

双睫不能熟，疏钟起初晓。
危栏扶力上，层檐挂云表。
群峰苍玉如，开帘四环绕。
向来声利场，自今眼界小。
两君天下士，一见意倾倒。
有此风味佳，未受秋思恼。
我昔溪上住，盟言寄鸥乌。
今年纵得来，官事间日少。
樊笼更樊笼，归途天样杳。
是处非不佳，千虑舒怀抱。
浮云且东来，吾家隔林杪。
境熟断难忘，终念今朝好。

长簟北窗下，抛书任纵横。
娟娟穉筿上，熠熠丛榴明。
眷此感佳节，怊然怆平生。
少年文翰场，结客俱擅名。
瑶草俟采掇，云鸿肆遐征。
如何二十载，日与忧患并。
骨肉随逝水，儿童长柴荆。
向来交臂人，接武霄汉行。
姻亲岁时会，尊酒怀抱倾。
兹余岂复愿，顾影良自惊。
飞雨夜来急，涛翻江上城。
田家梦亦好，想像秋稼成。
新春了在眼，续我斋庖清。

今日幸无雨，天空出遥岑。
行行不知疲，遂至春江浔。
汲路转篱落，人家在桑阴。
平畴涨清波，陇麦如人深。
沟畎戏凫鹜，新蒲映浮沈。
我生本樵渔，对此谐初心。
风物岂不好，悲来自难任。
胡尘暗中原，四海如惊禽。
黄屋狩万里，两宫隔辰参。
龙腾鼎湖阔，月晦星河深。
宇宙有倾覆，兹游岂岖嵚。
消忧赖浊醪，太息谁能斟。

张侯表表霜松立，嗜酒清狂余故习。
长年种秫学渊明，门外溪流和月汲。
手调溪上百花乳，十日炼成冰雪汁。
糟床夜听秋雨注，诗肠晓放春风入。
饱闻夸说未曾见，但笑书生便饮湿。
尔来消渇卧江海，更似枯鱼过河泣。
倾家饷客古人事，坐看兵厨千斛给。
那知日饮无骨相，咫尺公荣殊不及。
西风昨夜到林杪，左手蟹螯行可执。
新醅早晚定堪斟，冻蚁浮缸应戢戢。
心知问字寂寥久，会遣鸣鞭驰送急。
呼儿洗盏酹先酒，为君快作长鲸吸。

刘郎有酒君当倾，安用新诗鸣不平。
黄粱未叹转头熟，朱弦却喜知音明。
古来去国例憔悴，伊余尚得佳山水。
谢公行处欲千年，拟傍苍崖寻屐齿。
扬帆今向古长干，渡口遥知侬戏官。
此行相伴只明月，到时破璧应团栾。
羮莼饭稻江南俗，剩鲙银丝炊白玉。
人间堕甑万事休，卧看双溪千顷绿。

云花忽作挼云倾，腊梅便欲迎嘉平。
青灯已照浪头宿，夜长更苦风连明。
榆黄柳绿已衰悴，空余疏星漾寒水。
想君怀抱亦凄然，况我飘零谁复齿。
不须闻此涕阑干，人今得归仍得官。
未应百炼遽磨灭，他年尚识霜钟栾。
心知薄领令人俗，赖有烟波双属玉。
长沙纵使贾生归，只恐樽前凋鬓绿。

放船出郭溪浑浑，乘潮夜到吾家门。
潮头细卷落花雨，湿橹不惊春梦魂。
君家难忘复易识，依然井径当丘樊。
向来恶子下窥处，绕屋但见清阴繁。
飘零怀抱少倾倒，一见故人如故园。
嗟予何因得之子，旧事请自锺陵论。
锺陵当日盛游集，往往前辈风流存。
啸歌虽容阮籍逸，人物不数王融谖。
我时三十君始壮，矫矫两鹤俱乘轩。
大儿洪徐小儿向，此外余子何劳吞。
龙沙买酒醉秋月，倒床但听长江奔。
只今相去能几日，世事反复那胜言。
一官得谪大如屋，五年乞米供朝昏。
颇疑造物乃知我，欲使晚节穷弥敦。
君看静躁不同者，王孙顾肯还为猿。
饮酣起步青松根，共瞻佛宇诸峰尊。
席边正喜泉漱壑，风外已复乌啼村。
个中好着我辈人，寄与石上留洼樽。

一作班荆别，秋风几度凉。
论文隔尊俎，得句梦池塘。
岁晚思倾盖，情亲比陟冈。
若为生羽翼，千里到君旁。

久忆南烹好，今朝放箸空。
短箱倾碎碧，纤指剥轻红。
腰折宜賖死，须长不疗穷。
吴儿方献纳，应与{制/鱼}鱼同。

万石亭西半是苔，旧时官柳著行栽。
使君为筑溪边屋，野老同倾月下杯。
好在一廛从此记，休论三径有谁来。
会须便作渔梁去，莫遣鸬鹚忽见猜。

系船还共竹林居，忆昨杯行手挽蔬。
满眼谁同春梦事，经年不枉故人书。
木奴封户千头橘，雪片倾箱二寸鱼。
信美湖湘异吾土，且寻烟艇意何如。

胸次光风霁月明，论文衮衮九河倾。
一辞天上金銮直，再见湘南竹马迎。
梁相合图烟阁上，郑公忽去雪山轻。
眼看过棹呱呱泣，谁谓衡州浪得名。

江左推人物，时清得俊髦。
肺肝倾耿介，头角长英豪。
乡郡宾兴最，贤关誉望高。
万夫争射鹄，一举独连鳌。
经术争儒馆，词章重省曹。
主忧俄旰食，邦祸始秋毫。
彊寇来侵逼，敷天遍绎骚。
奋身摅愤懑，衔命何腥臊。
深入边亭隧，坚持汉节毛。
道途千里隔，忠义寸心牢。
归报龙颜喜，亲闻鳯诏褒。
功成侔李郭，政合付伊皋。
超擢升青琐，谋谟拱赭袍。
百官瞻矩矱，八座次甄陶。
晚岁犹持槖，邻州暂梦刀。
台星方两两，逝水忽滔滔。
上意长图旧，朝廷未闵劳。
谢安几一起，秦失却三号。
伊昔身遐谪，公时首屡搔。
交情如骨肉，仕路正风涛。
里闬期重会，泉台恨莫逃。
终天吁永诀，雨泪滴香醪。

我公英爽笑臞仙，来占东南古洞天。
几度倾身安社稷，一朝袖手向林泉。
长劳海内簪缨望，小作山中杖屦缘。
谩使吴儿生意气，凉台燠馆记他年。

雨痕狼藉龙挂虚，风林岑蔚枭哺雏。
一川窈窕水云国，百家世世封樵渔。
钟来木杪知有寺，杖藜起踏苍烟孤。
溪山清明搀楚尾，台殿倾圮存唐余。

好山如佳人，变态百种好。
阴晴朝暮间，可爱不可道。
时时思一见，如垢久不澡。
我来正清秋，令人豁怀抱。
秋色佳有余，俗客迹如扫。
佳哉二三友，在席毎倾倒。
杖策穷萦回，高绝须一到。
幽寻不厌倦，遇境即穷讨。
堦前千歳松，阅尽众木槁。
庭下百尺井，空传天眼老。
陆子赏遗味，至今泉浩浩。
高僧挂衣去，谁识衣中宝。
九渊深非龙，徒见腓百草。
众泉失蹊迳，迸散不可考。
世事毎如此，所合辄颠倒。
夜深山色清，更对冰轮皓。
竹柏影参差，水中交荇藻。
回棹舣波心，如在蓬瀛岛。
举觞望青天，醉乡得深造。
兹游须再嗣，万事殊未保。

吾庐偪仄门三尺，惭愧春风巧相觅。
叩关惟许葛王孙，有时藉草倾余沥。
汝不如南池主人车载客，红旗皂盖行远陌。
又不如东郭公子柳藏门，青娥绿髪坐开樽。
是身牢落终何为，人不汝嫌汝自嗤。
伸眉一笑能几时，忽闻春尽王孙归。
春风欲尽犹有情，飘英堕絮俱伤神。
王孙未归迹已扫，秣马膏车何太早。
明日一杯愁送春，后日一杯愁送君。
君应万里随春去，若到桃源记归路。

华陀一卷世不留，玉函三十龙宫收。
奇方异诀上帝求，稚川肘后真悠悠。
东京仲景儒家流，韵疏思密岂自由。
妙技乃与俞跗侔，后来继之有髯邹。
二子天授非人谋，内经歳久误弗雠。
髯独覃思穷披搜，草木寒温脉沉浮。
如磁取铁无虚投，朅来游梁自高邮，翰林杂试推君优。
天廷锡带涂精镠，我穷羁旅古汴沟。
有妇抱病柴门幽，巫医百请不颔头。
卒然邀君为停辀，决去沉疴如决疣。
自言不取千金酬，只求一诗当琳璆。
高风绝艺两罕俦，我才不迨前人羞。
祝君尚壮勉勿休，自致名誉倾公侯。

两都宾主尽雄名，我独何人共宴荣。
微服岂宜从刺史，瓦巾端为访先生。
山阴甚愧群贤集，蜀客初无一坐倾。
庾亮兴来殊不浅，临风数语逼人清。

卧病京华客，尘缘种种轻。
共谁倾盖旧，之子逼人清。
笔倒三江水，诗专五字城。
白头听讽诵，浑觉黑丝生。

昔在昭文馆，从公侍赭袍。
笑谈倾盖旧，风采照人高。
便欲参藜杖，那知奠浊醪。
不堪西北望，松柏暮风号。

忆倾南库官供酒，共赏西京敕赐花。
白髪逢春醒复醉，岂知流落在天涯。

晚涂淹泊向谁论，白髪名卿肯见存。
雒邑风流余此老，故家文献有诸孙。
寺连狭径曾倾盖，船拥清谿尚一樽。
小驻鄱阳未宜远，欲凭书尺问寒温。

道在轲雄出，时平稷契生。
荆山方秀整，金气与高明。
磊落难藏器，峥嵘易得名。
宏才须视草，大手本调羹。
欲赋龙骧远，方看凤翥横。
海门迎五马，桂岭换双旌。
渐许含香侍，宁为剖竹行。
悠悠真任物，扰扰不关情。
札有十行赐，政应期月成。
风流前辈似，文采后来倾。
日月开黄道，云烟焕赤城。
还朝充柱石，与世作权衡。
仙果千年实，洪涛几度清。
于公一俯仰，几杖表余荣。

千载一生贤，嘉会不易得。
自从悬弧矢，称愿倾一国。
紫芝眉宇秀，见者总归德。
正如尧弦风，一鼓解愠色。

参差鸳瓦对清霜，玉虬荐瑞初腾骧。
三山一夜应图谶，晓来沙碛堪褰裳。
荧煌戟户挂弧矢，瑞气氤氲结霞绮。
帝令来作金鼎和，趁得寒梅雪香蕊。
精神照坐神仙，滔滔挥翰倾何源。
杜诗韩笔继骚雅，凤髓鸾胶室世传。
皇皇辔骆耀乡国，春逐霜蹄满南陌。
禁城龙阁俨书图，班近天颜还咫尺。
泥书细札九天飞，好看锦衣荣衮知。
亨时得路方平坦，沙堤斝错黄金羁。
年年爱日回南陆，庆寿阶庭照兰玉。
南极仙翁识姓名，星宫曾见刊琼箓。

碧落仙家琼树枝，传芳何处庆云低。
人间凤历将移朔，天上瑶光欲转西。
丹穴巢空骞瑞翼，渥漥波涨奋霜蹄。
堂堂风骨端如岳，凛凛神姿秀入奎。
紫殿文章惊独步，黄金名字最先题。
袖将月窟三春桂，踏尽云头万级梯。
北阙一麾新出守，南州五马总骄嘶。
铃斋玉麈清谈笑，晏馆金花贴鼓鼙。
诗焰迸腾昏日月，酒觞沉困吸虹蜺。
未能度岭寻真去，直欲枯潭觅剑携。
千里暂烦倾皂盖，九重终看步沙堤。
吏情何以为公颂，祇赋嵩高与寿齐。

西山□人巧相逼，兴欲乘风先两腋。
犯寒策马古共城，未见春林眩红碧。
土膏浮焰远沄沄，野烧旧痕明皪皪。
造幽忽觉累物异，心莹如澄眼如拭。
山根出泉泉涌窦，泓此一样玻璃色。
炯然毛髪立可数，我欲探之还杖植。
郦元水经陆羽品，甲乙未许来轻敌。
径须乘夜□□□，□试飞桡拨云迹。
寒垣奔□□长□，□帽多尘更吹炙。
偶来娱此得闲旷，尘土自无何用涤。
境清意彻两相会，坐对行吟一倾臆。
鸥鹭飞浮亦闲暇，知我忘机群可人。
拟将笔力出□□，□□才□费雕刻。
荒乘野逸不知倦，是乐个中真自适。
暮归穿邑惊市人，应笑新迁二千石。

真人邈何之，恍忽不可见。
洞居独嵌空，壁留明珠溅。
藤萝含冥蒙，竹柏鬬葱蒨。
至幽合人心，远翠落江面。
野老乘篮舆，使君肆清燕。
日影砌下倒，云容坐间变。
大木岩欲倾，邃壑路微转。
峥嵘施屏风，点缀成彩绚。
虽云急行乐，胜赏殆亦遍。
欲归重盘旋，拂石看古篆。

松筠玉美育见长身，琼馆沉沉远楚氛。
裂石看倾三峡雪，解衣同试一瓯云。
术畦晓露初收药，兰径秋风静吐薰。
为拂苍崖题岁月，重来应复感斯文。

掩耳不及忽雷奔，天低尺五雨倾盆。
叶随流水归何处，牛带寒鸦过别村。

少年爱酒不废沽，滑稽鸱夷每随车。
春禽似是知我意，日日劝我提葫芦。
侵寻老境筋力异，宿昔百嗜今一无。
羁穷未免走四方，是口时赖薄粥餬。
怜君巧作此瓢壶，善为口计真不疏。
上盖下丰腹胍{月乇}，空洞可置升米余。
釜汤外沸如隔膜，气塞不作声卢胡。
须臾已复成淖糜，匀滑不减倾醍醐。
篷窗夜饥急星火，咄嗟而办功可书。
山僧歙钵未足诧，考父古鼎非时须。
我闻壶中有高隐，日月或类蓬莱居。
神仙有无事恍惚，山泽形貌常多臞。
不如一饱睡清熟，个中便是真华胥。

春风未渠尖，花草有矜色。
酴醿会倾城，牡丹欲倾国。

朔风无端卷入幕，短檠滉漾吹花落。
怪来觅句如斲冰，门外雪花如舞鹤。
老妻自起倾残樽，麒麟活火红炖炖。
凭君为唤诗肠温，他日有酒不足论。

循除春水渐淙淙，心静魔军久已降。
未省芳菲谁是伴，不妨鹦燕自成双。
眼中浊酒倾如海，门外清溪欲拟江。
会见扶藜添一老，共听疏竹响风窗。

山泽形容忌太臞，石林风范独何如。
时时宾客倾家酿，个个郎君读父书。

道边车马来不休，倾城出送陈大丘。
大丘爱民如父母，故令民作婴儿愁。
各持杯酒塞行路，众人欲挽我独不。
我记殿前初射策，胪传高名落九州。
同年衮衮上台省，公独执板拜督邮。
况兹小县天一陬，不烦细民遮道留。
绣衣飞章动冕旒，行必召对螭坳头。
君王端问活国计，大略要洗儒生羞。

安成城头乌夜宿，啼乌未起鸡登木。
倾村入城来送君，马首摩肩袂相属。
但有庞首不识名，何物老翁出山谷。
老翁持酒前致词，家住西村大江曲。
大江两岸皆腴田，古有寅陂置官属。
自从陂废田亦荒，官中无人开旧渎。
公沿故道堰横流，陂傍秔稻年年熟。
今年虽旱翁不忧，田头已打新舂谷。
谁云此陂会当复，老父曾闻两黄鹄。
嗟哉如君不负丞，躬行阡陌劝农耕。
监司项背只相望，风谣满路胡不听。
胡不听，寅陂行，为扣天阍叫一声。

飞雨洒檐角，车骑散岩隈。
临池张翠幕，众贤会高台。
坐中蟾宫客，再占北斗魁。
复有南巷阮，少年负英才。
两公俱博雅，胸臆天所开。
明春试殿陛，笔力翻风雷。
胪传姓名出，声闻落九垓。
今宵且尽醉，须覆掌中杯。
朝来得好语，仍闻小人灾。
请观卢溪老，谈笑消奸回。
见敌未尝动，坐令敌倾摧。
庸儿不量力，自倒非人推。
举此卜二友，否极终泰来。

子云昔献长杨赋，词倾江海涛翻素。
溪边相遇览新诗，阵马迎锋敢驰骛。
忽忆枫宸赐第时，青袍纷纷莫知数。
与客流落最多年，不记紫骝花下路。

苍龙阙下同充赋，偶著青衫脱寒素。
当年千佛共题名，势若飞黄正腾骛。
此时入彀多英雄，只今岂可一二数。
朱轮丹毂满人间，亦有倾辀犹载路。

苍山冻云垂欲雪，风吹客衣冷如鐡。
忽乘狂醉夜敲门，不畏苦寒来访别。
时朝骑马雪中归，何处皱眉吟雪诗。
若见湘西旧同舍，为余倾廪说相思。

渤海赫赫东南豪，俯挹前辈倾时髦。
有如青天白日出，平地放着昆仑高。
都下官寮车可载，声称寂不闻中外。
二陆初来浪得名，谬以莼羮夸捷对。
文章直要窥孔颜，不可睥睨马与班。
君门九重耀晶戟，远臣胡得来其间。
清新不见庾开府，寂寞诗坛将无主。
纵使扬雄识字奇，刘歆泣叹空自苦。
也知未遇何足悲，时来忽睹青云低。
鳯凰孤鸣得天律，百鸟束喙不敢啼。
先生能作鳯凰语，议论远过袁虎子。
岂惟一日动朝廷，留作诗人后来史。
汪洋尤喜陈时议，一夜称嗟岂徒谓。
九衢传写已喧阗，气压五侯骄七贵。
螺江地古人物好，迄今故老犹能道。
醉翁没后颇荒凉，秀气盘旋此环抱。
天恐斯文久遂终，英灵挺出嗣家风。
身虽富贵异流俗，两眼观书耳亦聪。
应曾夜半参黄石，神几暗得无踪迹。
我本闲愁寡才力，闭吻逢君那喘息。

翩翩公子天麒麟，目光点漆倾坐人。
万里肯来寻逐客，夜夜读书喧四邻。
君今先渡潇湘水，我亦东归聊复尔。
明朝𠡠放巫山阳，拄杖行穿赤泥尾。

南昌高楼在何许，亦面西山望南浦。
壁间有客旧题诗，倾倒湖山入毫楮。
此公平生妙言语，突过前人落霞句。
帘开月出大江横，定胜滕阁卷山雨。

伊山连属朱陵村，公来力扫衡山云。
便令筑堂隐其下，万竹遶堂松作门。
此公文简四叶孙，奇谋远略世所闻。
胸中磊砢著千古，云梦岂止八九吞。
忆昔荆湖盗初起，乞得两郡西南奔。
至今衡阳道州政，父老出涕犹能言。
负材杰异众所忌，使者不便仍谤諠。
宗闵羞作南山虎，李斯却忆东门兔。
壁后置人谁不知，倾身障簏情已具。
何曾日食一万钱，犹言举案无下箸。
贪嗔俱是可怜人，百忧纒身谁得汝。
请君听我伊山行，九疑洞庭皆可耕。
清风不用一钱买，时有明月窥檐楹。
其中广莫几万里，宠辱微物安能惊。
自非胸怀有本趣，其气激烈何由平。
安得中郎捋须手，唤起桓伊来抚筝。

雪里花开冰未拆，如见瑶姬侍君侧。
瑶姬国艳欲倾人，嫣然一笑颊齿白。
疏影横斜语最奇，桃李凡姿无此格。
瀛上休观倒晕眉，且看娇黄涂半额。

句法出修水，家声谁不闻。
微言虽甚秘，残馥可能分。
笔扫堂堂阵，词飞蔼蔼云。
马卿才思逸，倾动卓文君。

官冷身闲簿领稀，时从物外赴襟期。
凭君小缓青丝鞚，为我聊倾碧玉卮。
野寺石泉秋煮茗，松窗雪屋夜论诗。
悬知别后东风近，先寄寒梅第一枝。

渝川咫尺如千里，千里犹堪鸡黍期。
旋滴银槽将进酒，细倾金屈倒垂卮。
闲为洛下诸生咏，突过黄初数子诗。
阿吉想能骑竹马，凤雏低映碧梧枝。

夜听雷车碾太清，风翻急雨落平明。
不忧稻穟已燋卷，似见天河欲倒倾。
犴狱系囚应尽洗，丰年诗句喜先成。
东郊南亩村村乐，草木欣欣亦有情。

大厦元非一木支，欲将独力拄倾危。
痴儿不了公家事，男子要为天下奇。
当日奸谀皆胆落，平生忠义只心知。
端能饱吃新州饭，在处江山足护持。

才下清谈已绝尘，莫嗟离乱恐伤神。
兵戈亦是古来事，丘壑还须我辈人。
吟罢细倾桑落酒，归来倒著接{罒离}巾。
茅檐近喜闻鸡犬，步屧寻君去亦频。

朔风飞雨未成晴，脱叶打窗鸡欲鸣。
此处霑襟话离别，向来倾盖识平生。
尚期挥麈坚谈垒，不必攻愁用酒兵。
北阙上书无计策，谁能穿履雪中行。

茅斋深倚五云间，忽有高人夜扣关。
挥麈风雷坐倾倒，开帘水竹自幽闲。
天寒已放龙蛇蛰，棋罢那知歳月残。
兵革未闻消息好，且来拄颊看西山。

高文落纸自生烟，论著传家继史迁。
气压千军横入阵，词倾三峡倒流泉。
赐袍初并龙墀下，走马同过凤阙前。
一落江湖坐穷困，顾予何敢望诸贤。

高门日日掩朱扉，未许倾城卷翠帷。
客子眼寒空过市，雪儿歌妙欠新词。
华裾将曳铜驼陌，破帽敢随金马羁。
怅望碧天鸿雁影，黄花应不负归期。

不见龙山老孟嘉，风流谁更落乌纱。
松槽旋压初浮酒，篱菊争开无数花。
清论挥犀倾玉雪，高文射策走龙蛇。
小儿拍手拦归路，笑插茱萸待辟邪。

江夏无双望久倾，高文犹带玉堂清。
子云识字终投阁，侯喜能诗新有声。
偶会风云苏大旱，戏将笔札庆垂成。
年丰但使无公事，勿虑潢池贼未平。

吟诗辄莫叹年终，岁歳年年事不同。
蓝尾旋倾人半醉，楼头犹听鼓三通。
渐看暖律回春槛，且任狂风掲钓篷。
管有明朝好天色，澹云微雨翠烟中。

邂逅江楼初识面，骑驴冲雪耸诗肩。
谈倾坐客人如玉，蘋满汀洲水拍天。
君欲摩霄登兔窟，我方载月上渔船。
夜郎千古穷愁地，窜逐曾留李谪仙。

矍铄犹能一据鞍，将军虽老未甘闲。
谬携鱼目投龙颔，正类蒹葭倚玉山。
词力倒倾江汉底，光芒今射斗牛间。
珠玑赠我应难久，却恐风雷夜掣还。

不因贵贱识交情，此段当令后辈倾。
三友一龙吾作尾，同时四海孰为兄。
殊方少客通南北，厚禄无书访死生。
万里归期应可指，九衢先听卖钗声。

夜郎逐客东归日，倾盖江边侧帽时。
雾豹隐山宜自养，弓蛇落盏莫生疑。
古今得失棋千局，湖海飘零酒一卮。
期子崭然出头角，名场何患少人知。

夷甫清谈万事虚，阮宣亹亹定何如。
{制/鱼}鱼虾鲊方乘献，豆粥萍韲立可须。
柱石莫倾人栋宇，纤儿撞坏好家居。
扬州丧败将谁咎，犹自空中咄咄书。

当涂人物尽豪英，平日相逢眼自青。
倾盖欲交天下士，披云如仰斗间星。
向来道义多耆旧，尚有风流继典刑。
更待里门容驷马，不应空顶佛名经。

东阁官梅未有诗，竹林斜出两三枝。
临风玉面如相识，残雪江头想更奇。
立尽小桥溪上影，谁将清调笛中吹。
犯寒倾倒先春色，万木寒凝冻不知。

水急滩高欲倒倾，来如万鼓遶山鸣。
奔流更借洞庭阔，飞浪朝宗壮此声。

倾盖江头酒一樽，高楼惊坐去如云。
别君无语独长啸，尚想清音半岭闻。

王孙疑是李长吉，诗句兼如孟浩然。
乱后相逢初识面，便当倾廪与谈天。

吴姬玉面如相识，寒立山隈欲下来。
先与江南作春色，一枝倾倒向人开。

坐待凉蟾雨欲倾，一樽相对晚风清。
甲兵正要天河洗，秉烛无妨对麹生。

气压秋园百草芽，风流宜在令君家。
但倾绿蚁伴清客，莫羡黄金刻藓花。

耆旧风流绝后尘，尚容晚歳接冠巾。
英豪取友半天下，论议常倾一座人。
横槊阵前工草檄，结庐江上老垂纶。
只今遗像髯如棘，犹足堂堂耸缙绅。

岁歉倾禾粟，宾来剪髪鬟。
其人今已朽，此事古尤难。
斜日衔峰顶，秋风想珮环。
出门惊吊客，双鹤下云间。

绀殿倾颓几十秋，佛应不语阿难愁。
诸方檀越宜兴念，共出把茅来盖头。

倾吴佐越早经纶，朝市风波猛乞身。
不道五湖春浪急，蓬窗还有捧心人。

逶迤步哀壑，跼蹐生微澜。
惨惨白日暮，萧萧朱夏寒。
崖倾势方壮，石出水益湍。
淙流响磬瑟，突起横镆干。
微踪乍渺茫，妙想忺盘桓。
我今人世间，所向行路难。
如何洞宫脚，危磴仍屈蟠。
神伤阻独往，髪竖两股酸。
了知仙凡隔，坐惜岁月残。
心违泪交堕，已去犹长叹。

崩云四合千嶂重，奔电一掣十里红。
土囊叱吸万窍风，江翻石走昏相蒙。
疾雷破柱鞭老龙，百贾颠沛市井空。
银河倒倾千丈谼，鱼鳖欲取山为宫。
洪涛舂天怒相攻，大舸吹簸如飞蓬。
醉卧掀舞一叶中，洗我云梦芥蒂胸。
忽然变灭何匆匆，雷公收声电改容。
霞舒雾卷萦长虹，绀碧万顷磨青铜。
溪边结网南巷翁，白发黄馘射两瞳。
赤鳞腾出无留踪，刻舟求剑何时逢。

古道阴森翠柏行，长鞭摇曳紫游缰。
佩鸣苍玉倾瑶席，地布黄金列宝坊。
仙客杖飞龙有角，胡僧肠浣水生光。
两朝人物空冥寞，百代风流竞淼茫。
松骨倚天増老气，谿毛著水渡微香。
鸦啼鹊噪秋风外，千丈藤萝挂夕阳。

历历水中榆，地远连玉京。
抡材上华屋，袅袅黄金茎。
苍官表独立，垂胡交缦缨。
根深崖峤壮，势压山岳倾。
万牛挽不回，老气空峥嵘。
夜半风雨会，岁晚龙蛇升。
我来不忍去，绕树三匝行。
珍重金石交，待我烹茯苓。

藜杖扶来雪满簪，谆谆好语意深深。
酒倾白堕杯行玉，橘破黄苞坐饤金。
醉起莫辞田父肘，甘余须识野人心。
匆匆不尽遮留意，挽袖丁宁更一临。

青山映落日，澹澹烟中明。
出门无所投，曳杖随意行。
破裓僧两三，喜笑争邀迎。
曾巢俯修竹，飞星动高甍。
老人如宿昔，真契同三生。
遇人无戚疏，出语恶不情。
寥寥风马牛，肝胆欲尽倾。
怪我胸中山，硉兀尚不平。
邯郸乐无度，短梦一饷荣。
蛮触怒不休，暴骨千里横。
微言起我病，内愧面汗骍。
蚤知天宇大，岂有世网婴。
举扇障西风，浣此沧浪缨。

同舟无胡越，四海皆弟兄。
吾人虽晚接，一笑盖已倾。
我老未闻道，意行堕沟坑。
逢人得推骂，知非愧平生。
世乱识真态，涂穷见真情。
曳杖扣禅扃，撞钟听靴鸣。
小窗风雨夜，对此一榻横。
吾身如木偶，春至不复荣。
岂无三宿恋，天雨方流行。
去去得首邱，归田克残更。

异县久为客，穷途饱所更。
对床云伴宿，曳杖月同行。
到处身如寄，看山眼𫏐明。
平生饮中趣，酒贱且频倾。

饮痛琼艘百柁空，参横斗挂月当中。
不愁马上衣沾露，且看尊前帻堕风。
未办清歌娱醉客，莫将强韵压衰翁。
为欢冷淡君应笑，注瓦倾银一体同。

万瓦冠松壁，千嶂锁云庄。
故人置酒地，清夜灯烛张。
破壁挂月阙，遗笙啸风廊。
妖歌倾四座，醉卧锦瑟傍。
寂寂花絮乱，匆匆莺燕忙。
雍门已陈迹，余音空绕梁。
我来久徘徊，惊呼首一昂。
老僧独依然，对坐柏子香。

月斧琢朣胧，团栾覆石锺。
连络青云根，点注碧藓封。
补天记女娲，移山诧愚公。
当年偶遗漏，堕此草莽中。
奇礓久沦蛰，化出金仙宫。
老僧惯见之，笑视瓦砾同。
砺角戏乌犍，迸火敲青童。
摩挲问亡恙，千岁今一逢。
堂堂张茂先，扣以蜀井桐。
噌吰振林莽，叱吸万窍风。
澒洞众壑满，吼彻九地通。
狂奔窜幽魅，惊怒拔老龙。
丰山霜露零，彭蠡波浪舂。
一鸣固有待，寸筳那得攻。
水曹笔五色，东序罗笙镛。
辟易四坐倾，蹴蹋万马空。
伟兹抱奇音，伴我窥灵踪。
赋诗乃不如，露草号秋虫。

落日投林去，低云贴水飞。
江翻半嶂倒，帆健一风肥。
酒重倾蛮榼，歌清绕妓衣。
城南多胜事，何必阆中稀。

三湘陌上逐臣归，万石亭中送客时。
拄杖披榛行莽苍，汲泉磨藓看魁奇。
天倾五色遗娲补，谷变千年出岘碑。
何似溪边小桃李，向人膏面出风姿。

心空闲有味，境寂澹无营。
石鼎胀豕腹，幽幽暗泉鸣。
铜盘印鸟迹，漠漠微云行。
起挽枝上红，细倾榼中清。
提壶亦劝饮，布谷仍催耕。
悠然独往愿，一笑惬平生。

稚竹缘崖瘦，苍藤翳树昏。
野花浑少态，谷鸟自能言。
独曳烟中策，来倾月下尊。
乐哉无与共，幽兴在桑门。

不负丹鸡约，来寻白马盟。
龙钟著帽进，爵跃倒衣迎。
感慨追平昔，惊呼问死生。
殷勤一樽酒，闲健且同倾。

风卷三江立，雷穿九地鸣。
捎林百鸟散，破柱一龙惊。
满树春声合，连甍晓溜倾。
坐看流恶尽，邑里一时清。

握节来金马，飞刍上木牛。
能令天粟雨，故作地钱流。
望实倾三馆，贤劳阅百州。
寥寥千古恨，零落掩山邱。

星轺出帝躔，光射斗牛边。
纳陛倾三接，埋轮耸十连。
那知忧𫛳日，已复梦鸡年。
尚遂斑衣戏，俄从白布纒。
倚闾心破碎，投袂涕潺湲。
更有门前客，愁吟泪满笺。

手植千金产，情高一笑挥。
怀奇空老去，种德自家肥。
联舰收群溺，倾囷振大饥。
谁云天未定，一鹗已横飞。

客有倦游者，置居在西畴。
平生会心处，高引寄一丘。
吟窗山入坐，钓濑雪满舟。
更秉西园烛，宽我千岁忧。
仍倾中山酒，浇此万斛愁。
出门何所诣，真欲老菟裘。

浓黛消香澹两蛾，花阴试步学凌波。
专房自得倾城色，不怕凉风到扇罗。

玉颜如花越王女，自小娇痴不歌舞。
嫁作江南国主妃，日日思归泪如雨。
江南江北梅子黄，潮头夜涨秦淮江。
江边雨多地卑湿，旋筑高台匀晓妆。
千艘命载越中土，喜见越人仍越语。
人生脚踏乡土难，无复归心越中去。
高台何易倾，曲池亦复平。
越姬一去向千载，不见此台空有名。

蓬莱宫中春草绿，君王无事欢不足。
宜春北院小蛾眉，日日霓裳按新曲。
侍女倾心复尽计，歌舞君前不如意。
今年新得太真妃，从此龙颜不胜喜。
望春楼下纥那歌，枉说扬州古铜器。
梨园乐府两部齐，尽歌乐府新歌词。
君门谁道九重远，岁久欢声闻远夷。
渔阳万骑仓黄入，帐中妃子吞声泣。
当时掌上不忍看，玉骨埋时烟雨湿。
属车尘远空邮亭，邮亭牧竖嗟娉婷。
凌波袜在香未绝，万人争看俱伤情。
一朝持入咸阳市，空得千金贾客惊。

新安野妇双鬓垂，红膏涂靥深画眉。
青襜两幅不掩骭，赤脚一双深染泥。
饷耕如宾有翁媪，头戴银冠相媚好。
银冠犹是嫁时妆，马上不知人绝倒。
长年相见无别离，竟死不识愁眉啼。
红颜暗逐春光老，暮栉常随落日低。
秋娘一尺春风髻，下蔡阳城尽风靡。
倾城可爱亦可怜，野妇谁知有西子。

天寒村落家家忙，饭牛获稻催涤场。
燎薪炊黍呼妇子，夜半舂粟输官仓。
大儿担囊小负槖，扫廪倾囷不须恶。
县胥里正不到门，了得官租举家乐。
去年有米不愿余，今年米白要如珠。
路傍老人拍手笑，尽道官兵嫌米麤。
良农飬兵与胡竞，胡骑不来自亡命。
田家终岁负耕縻，十农飬得一兵肥。
一兵唱乱千兵随，千家一炬无孑遗。
莫飬兵，飬兵杀人人不知。

忆昔江乡遭乱离，两翁避地双鹄飞。
一鹄南翔一鹄北，北鹄堕地南鹄栖。
天长地远去不返，巢倾卵覆令人悲。
去年贼兵初聚党，今岁王师方解围。
舂陵万户才有几，骆谷一家空独归。
归寻故里不知处，白骨支撑满涂路。
城西有屋无人居，城东有地无屋庐。
仿佛相从旧游处，泪栖双睫还欷歔。

沙丘有余风，赵女多跕𫄥。
燕丹养勇士，后宫出女子。
至今余倡优，吹弹满都市。
佳人北方来，倾城尽风靡。
妙舞萦纤腰，清歌发皓齿。
一歌四座欢，再歌宾客起。
回眸与目成，哀弦忍重理。
愿为双飞燕，与君共栖止。
人生不行乐，岁月如流水。

清秋禾黍罢，南亩幽事少。
凌晨有佳兴，振策事轻矫。
微踪蹑飞猱，雄眺高木杪。
上有仙子祠，栋宇颇倾挠。
腾虚想云𫐌，遗像空鸟爪。
黄冠三四辈，生意良草草。
更欲问丹炉，云山遂穷讨。
道人笑不言，此意未遽晓。
但云须趣辕，山静虎出早。
胜践良独难，仙事亦杳渺。
了知世俗人，尘凡隔蓬岛。

功名本是儿时事，过是悬知终少味。
向来欲度骅骝前，无命能居百僚底。
未容晚辈识风流，顿遣前贤隔生死。
党狱十年犹未开，谗口嚣嚣苦相訾。
且将皮里著阳秋，敢复眼前分浊泚。
颜之厚矣终自羞，论少卑之人亦否。
路逢俗士呼与言，公独未知其趣耳。
无人为吊楚客魂，谁肯更作将军地。
此心此语只自知，闻君足音惊且喜。
词倾三峡颇壮观，气吞云梦真奇伟。
时从雾豹得一斑，行看飞黄日千里。
如君人物尚淹留，此事宁非肉食鄙。
枘方虽自与凿乖，瓶竭那知是罍耻。
一生恨未识荆州，万事政须咨伯始。
忘形已自到尔汝，论事何妨杂嘲戏。
人生一笑不易得，莫遣征航有归意。

白头烦恼不堪醒，满引休嫌酒趣行。
世事可惊嗟豆落，人生安得俟河清。
旧交倾盖由来久，年少论心苦不情。
谁与寄声刘校尉，肯来同此看春耕。

坎止流行念已轻，常关虽设是吾扃。
事如痛定何堪说，出为饥驱岂有情。
满座自倾鸜鹆舞，半岩拟作凤凰声。
醉中深意知谁解，付与前身阮步兵。

五云书札何时得，古锦诗囊久未倾。
急遣能言管城子，仍烦解事楮先生。
饱霜穴兔秋方健，照雪溪藤捣更精。
南雁去时人尚远，双鱼欲到眼先明。

欲成冻雨又吹残，香稻垂垂不救干。
谩对醨云讼风伯，还将火伞付炎官。
未容涨绿浮烟艇，且看晴云转玉盘。
谁与天工论赤地，尽倾银汉作波澜。

老懒不出门，泯默抱穷独。
赖此千载人，洗我双病目。
公思如悬河，倾泻归四凟。
我如眢井泉，凿地日不足。
幸分一滴甘，濡此将槁木。
行当奉周旋，归囊粲珠玉。

汉室承平久，侯邦拱卫尊。
勋华垂日月，展错动乾坤。
开辟规模大，纷更制作繁。
民劳箕敛日，虏痛凿空痕。
鸣镝侵榆塞，穹庐指鳯阍。
羽书飞始急，鱼鼎沸初浑。
内禅皇图远，春宫晓日暾。
群妖悉葅醢，黄髪半腾鶱。
公入登丞辖，忠称自諌垣。
论思知蹇蹇，属意本元元。
蠖濩资扶掖，奇庬力引援。
犬羊盟易失，虎兕敌仍存。
转战知何已，风尘忽再昏。
仓皇趋帐殿，奔北弃弓鞬。
倾日心应折，瞻天眼欲眢。
徽音求太姒，基命本姜嫄。
大物归明辟，苍生荷国恩。
推符迎代邸，结绶拥尧轩。
灞上真人出，涂山万国奔。
回天功不世，徙突事堪论。
已复安西土，犹烦护北门。
要须调鼎手，为洗泣隅冤。
万杵坚城垒，千兵列戍屯。
贼锋忧寇钞，原燎畏烧燔。
坐啸初何事，渠凶不足吞。
持平本寛大，余事到平反。
论说波澜阔，提携礼数蕃。
时悬徐孺榻，亦置穆生樽。
有客安圭筚，忘机在鸟猿。
疾驰看騕袅，妙琢愧玙璠。
始下横经帐，还攀欲去辕。
月楼空窈窕，风旆舞缤翻。
竹帛勋猷著，丝纶诏册温。
磻溪未容老，琳馆且辞烦。
閟计今犹在，忠怀不易谖。
白麻终拜相，左衽待称藩。
巨蠧消奸宄，良农植本根。
抗章陈上策，补衮要嘉言。
镇薄敦流俗，疏壅究治源。
微生有荣耀，洗眼在山樊。

往忆乌衣郎，北走彭门道。
六年隔音容，万事挂怀抱。
相思枉停云，尺纸开小草。
为言清夜梦，莞尔同一笑。
黄楼渺天末，路远何由到。
我亦仰屋梁，恍若落月照。
神交见颜色，此理固良妙。
抚事思少年，相期在嵩少。
是时海内安，王师未征讨。
尚有丘壑姿，可寄沮溺傲。
一从胡鶵骄，斯民困征调。
一死抗贼徒，奇祸发词藻。
造物苦见憎，与俗坐殊好。
微躯此栖迟，长夜悲静悄。
苍狗变浮云，世事那可料。
伤心埋白玉，急景转飞鸟。
幸此好事人，遗编为倾倒。
老眼倏巳明，权门益慵扫。

云穰穰，麦穗黄，婆饼欲焦新麦香。
今年麦熟不敢尝，斗量车载倾囷仓，化作三军马上粮。

黄尘白骨已无人，青谷朱楼尚有村。
今夜三更山吐月，共倾双泪看金盆。

十室煕煕俗自恬，令君岂弟不多严。
簿书遣吏且堆案，风月撩人时到檐。
賸种幽花无限好，满倾春酒十分甜。
何劳结屋深防客，清节如君有底嫌。

藁街夜腹空燃脂，可怜汉祚终陵夷。
老瞒自在作家主，欺它寡妇并孤儿。
洛阳宫殿皆颓圯，更作高台半天起。
台上吹香十里闻，台下洗妆漳水浑。
当时歌管一消歇，回望西陵空断魂。
百年岁月空中鸟，花不长妍人易老。
台倾人去不复存，碧瓦澄泥为谁好。
那知流落向寒窗，乞与诗人赋花草。

使君一出承明庐，当年两佩龟峰鱼。
龟峰小儿骑竹马，笑挽朱轓归故闾。
门外春风吹画戟，小阁香浓绮疏碧。
苏州五字老更奇，东阳八咏人谁敌。
山堂闻说公自开，烟雨遥供翠鬟色。
更向招提山窟中，竹杖穿云饱经历。
夜上孤峰看明月，晓趁钟鱼着僧屐。
诗成知复几牛腰，倒廪倾囷公不惜。
他人举似与何人，知我耽诗老成僻。
平日看囊止一钱，惊见纵横着圭璧。
当遣儿童勿浪传，按剑从来少人识。

前贤零落谩知名，后辈何由识老成。
谁遣斯民俱卧辙，因知循吏本无声。
眼前公事何时了，月下清樽且复倾。
想得新栽池上柳，送君归棹亦多情。

结髪论人物，倾心慕老成。
扫门嗟齿暮，洗眼失冰清。
心苦弹冠懒，名应脱屦轻。
眼高空尔辈，醉熟自平生。
长啸苏门冷，微颦下蔡倾。
千兵森武库，五字筑诗城。
鲍谢篇章丽，阴何句法精。
聱牙徒自放，贞耀复谁旌。
草露功名薄，春云岁月更。
鸭头江自绿，马鬛墓还平。
踪迹荆襄在，文华剑佩荣。
尘编愁独把，清泪一纵横。

结髪论人物，倾心慕老成。
扫门嗟齿暮，洗眼失冰清。
心苦弹冠懒，名应脱屦轻。
眼高空尔辈，醉熟自平生。
长啸苏门冷，微颦下蔡倾。
千兵森武库，五字筑诗城。
鲍谢篇章丽，阴何句法精。
聱牙徒自放，贞耀复谁旌。
草露功名薄，春云岁月更。
鸭头江自绿，马鬛墓还平。
踪迹荆襄在，文华剑佩荣。
尘编愁独把，清泪一纵横。

台阁诸公尽要途，一麾新拜岭南除。
当时为我歌新句，别后何人哭讣书。
梦断世间青琐闼，醉倾天上碧琳腴。
平生交旧晁张辈，余子纷纷可作奴。

老去何曾健，秋来白髪新。
万方多难日，四海独愁人。
论愧倾三耳，年今已六身。
太平犹眼见，知复几青春。

多事冯公子，含情不奈秋。
东池寄飘泊，画舫信夷犹。
烽尚连三月，诗应拟四愁。
且须倾酒椀，未可唤归舟。

自昔人高马服名，胸中有策似金城。
玉阶方寸何由借，榆塞风尘几日清。
万里有家无梦到，一樽和泪与谁倾。
竹西回首扬州路，肠断故园春草生。

人生殊用舍，初不系失得。
念君垂天鹏，未作六月息。
佳人绝代姿，蛾眉本倾国。
人皆倚市门，孰乃有国色。
风云倘复遇，富贵或见逼。
一朝得天骥，遂可空冀北。
况今登俊良，百吏归黜陟。
洗眼看横飞，故山勿轻忆。

细雨愁云特地晴，重来水秀复山明。
江风吹面沧波动，岚气侵衣翠润生。
南浦落帆催画角，丽谯残照满双旌。
未知九日齐山会，樽酒何人与共倾。

风与秋容一様清，云随风尽十分晴。
江从采菊亭前过，月到双梧顶上明。
塞草又黄人亦老，霜须浑白酒还倾。
不应造物知愁极，故着玉蟾娱老情。

溪上长眠双玉瓶，只今谁在复谁倾。
花知何事遽如许，人亦看花太瘦生。

三年湖雨一茅茨，坐遣幽人识面迟。
遗恨忽从愁里尽，交情先向句中知。
重寻故里空劳梦，亟买归舟会有期。
何日剧谈听亹亹，满倾春酒细论诗。

兰皋飞佩一凄然，别酒深倾玉满船。
谁唤孤帆落天际，尽驱秋色到愁边。
燎须心在人能说，拟絮才高墨未干。
莫向南湖频着眼，断鸿疏影在云烟。

平生不识陈惊坐，传得新诗喜失床。
闻道明珠犹满眼，烦君为我一倾囊。

风蒲饱朝航，霁色急新涨。
云山绕平湖，水墨澹屏障。
夷犹柂初回，突兀山入望。
何妨倾寸眸，便足了千嶂。
想像钟磬音，隐约霄汉上。
我欲一往游，遐瞻兹可畅。
暮雪犹在涂，遗事不得访。
人生蜡屐缘，一世能几两。
登山追胜游，脚力须少壮。
重来定何时，吾策今可杖。
老愿复尔违，抚事一惆怅。

百金聊作杖头沽，旋剪春苗荐野蔬。
便可且倾陶令酒，未须真忆季鹰鱼。

客路乡关远，云山暮色添。
秋高尚寒薄，雨过却风恬。
附陇田成陛，倾崖水作帘。
此行殊不恶，未愧贾胡淹。

扁舟忆东来，梅冷殊未芳。
故人念客寒，满意倾酒浆。
坐中东床君，笑语芝兰香。
相从忽三月，共饮湖水光。
花事乃如此，碧草日夜长。
子归我当留，语离意难忘。
似闻小山居，一苇仅可航。
会寻霅川盟，着屐登上方。

江国从游地，花今几度春。
老唯羁客在，情独使君新。
未敢论倾盖，应须托善邻。
如公真盛德，举世更何人。

老色秋蒲晚，朱颜玉树春。
年方贾生妙，诗似庾郎新。
黄墓初倾盖，青墩欲买邻。
知君真似舅，笑我作陈人。

杭颍雌雄本自殊，淡妆浓抺是吴姝。
满倾涨玉千锺酒，来看镕银百顷湖。
白鸟去边山泼黛，绿蒲疏处雨跳珠。
不知能事王摩诘，貎得西山落照无。

吉人为善天所彰，效有迟速理则常。
叶侯天骥少未骧，读书过眼下十行。
易如翻水成文章，学既日富名日昌。
谓取富贵如探囊，当时余子皆擅场，呼不成卢空绕床。
直气勇决何可当，买田筑室龙池阳。
夜光穿屋万丈长，人言家有明珠双。
青衫归侍䜩几傍，仿佛月中丹桂香。
要看玉树争芬芳，击鲜不羡游诸郎。
大裘执玉郊圆苍，厖恩厚泽均四方。
翁年九十鬓不霜，锡以命服闾里光。
门前贺客俱奔忙，手持牛酒填康庄。
遂摘天语名公堂，不须灵寿扶徜徉。
高文戛玉鸣琳琅，省郎言语如君房。
天公报德殊未央，传家奕叶寿且康。
王母昼着云锦裳，麻姑行酒倾琼浆。
壶中日永醉玉觞，赤松黄石相扶将。

湖色催清晓，风前一雪轻。
不妨梅自笑，要与水争明。
万木云遮尽，千岩玉琢成。
可怜青竹叶，寒甚与谁倾。

蓝尾先迎替腊春，流光依约似行云。
功名如梦日月晚，儿女满前恩意勤。
此夜自倾桑落酒，谁家政舞石榴裙。
穷谙岁岁年年事，老坐奇奇怪怪文。

长安少年郎，意倾裘马中。
水凫偶相值，兰臭岂复同。
谁令千金璧，照此白髪翁。
得之非人力，舍去真天穷。

多病谁怜泽国人，眼明羞见彩幡新。
满倾吴地千锺酒，细说长安六度春。

丰隆欲鞭车，风伯不借便。
我欲讼风伯，云意亦复变。
帝命谁敢迟，民事那可缓。
油云始肤寸，崇朝忽弥漫。
深忧轸渊衷，冻雨洗霜霰。
知谁挽银河，倾泻落天半。
喜气同雨来，孙郎语良健。
应怜占籍者，就食免流转。
天子坐法宫，斯民乐芳甸。
云山倘可寻，野水不辞乱。
幽人得新凉，妙作寄三叹。
君锋不可当，我复那能殿。

一麾投老始专城，共理聊烦助圣明。
欲识斯民元不病，要知循吏本无声。
官闲莫道州如斗，客满何妨饮似鲸。
它日桐川楼下酒，会须分与故人倾。

饥人未食长流涎，芋魁作饭腹果然。
八珍九鼎纷满前，鼎中一脔不下咽。
吐而去之惟欲眠，贪夫嗜利绝可怜。
牙箸落手喜若颠，家有窟郎无数钱。
跨州连陌空多田，千头万尾不当缘。
高台未倾金碧鲜，客食不下日十千。
弃祸忽起踵复旋，利激奴辈非关天。
太邱诸子图画传，元方季方两联翩。
元也作诗如涌泉，高歌大笑倾四筵。
只今为郎近日边，季也勇退高腾骞。
结庐庇雨无余椽，栽花移竹今几年。
种谷只取田一廛，鸡肥酒熟客可延。
人生安分作当捐，眼前取足须随缘。
倩营莵裘将老焉，伯氏欲挂神武冠。
归作两翁相对间，政看宝带黄金悬，未可便情诗盟寒。

饥人未食长流涎，芋魁作饭腹果然。
八珍九鼎纷满前，鼎中一脔不下咽。
吐而去之惟欲眠，贪夫嗜利绝可怜。
牙箸落手喜若颠，家有窟郎无数钱。
跨州连陌空多田，千头万尾不当缘。
高台未倾金碧鲜，客食不下日十千。
弃祸忽起踵复旋，利激奴辈非关天。
太邱诸子图画传，元方季方两联翩。
元也作诗如涌泉，高歌大笑倾四筵。
只今为郎近日边，季也勇退高腾骞。
结庐庇雨无余椽，栽花移竹今几年。
种谷只取田一廛，鸡肥酒熟客可延。
人生安分作当捐，眼前取足须随缘。
倩营莵裘将老焉，伯氏欲挂神武冠。
归作两翁相对间，政看宝带黄金悬，未可便情诗盟寒。

西湖岂复似人间，付与瀛洲学士闲。
百榼满倾桑落酒，两高聊作道场山。
一年春事方三月，万里风烟静八蛮。
白髪可怜欹病枕，兰船空忆棹歌还。

自我来东吴，窃食偷燕闲。
颓檐赋官居，漏雨穿屋山。
有如朐{月忍}虫，盘屈沮洳间。
入门儿女愁，出门车马喧。
年来得新巢，易地稍立言。
短墙蓬藋蒿，颇亦费剪芟。
视公有华屋，未敢窥其藩。
恶木屏除翳，云山借空观。
郎曹二三公，相过缀游观。
清吟屡刻烛，夜语常更端。
但恐陈太邱，开窗纳晴川。
定复讥中郎，寸碧瞻孱颜。
两家合争雄，人物俱翩翩。
不如醉明眸，堕马倾低鬟。
付此百年事，试作一笑看。
我如云水僧，故乡未言还。
安得从杖屦，婆娑共跻攀。

绿髪朱颜日枯槁，心向梅花两倾倒。
谁知更有少陵翁，江上情多被花恼。
三年家住孤山下，玉树濒湖得春早。
山高有月韵最胜，水近无风香亦好。
凌霜我欲念花寒，对酒花应怜客老。
孤芳一别今几时，更恐山林迹如扫。
罗浮欲入梦成空，遗恨此生常草草。
醉挽芳条欲问谁，满挹清樽酹碧昊。

住作山中居，懒甚不出屋。
谁知五斗腰，须用作钩曲。
索米无如何，问舍岂不欲。
空怀西谿鱼，红鳞脍寒玉。
不知坐中山，修眉为谁绿。
敝裘裹粗缯，随分了寒燠。
傥忍作海夫，虽臭亦可逐。
如其不能然，未可叹沉陆。
此事谁当论，唾面恐自速。
如君秀芝兰，非世闲草木。
交盖久已倾，谈舌未易缩。
不知人谓何，此念吾已熟。
年来有新游，妙语敌岳麓。
县知南屏谦，颇为调茗粥。
何人余羊羔，金帐意有属。
浅斟醉糢糊，低唱声断续。
谁同白傅春，楼下雪中竹。
更题竹上诗，伤神想幽独。
但恐世间求，此乐未容复。
况乃𥬞云姿，自是千里足。
行看锵八鸾，何止刍一束。
应怜老病翁，短髪悲曲局。

故国云山梦，长安白首郎。
病眠三日雨，门静九衢坊。
别后谁倾盖，书来喜失床。
爱渠诗似玉，应用锦为囊。

人间南北无同异，四海苍生俱一世。
借令卖友取封侯，一掷成卢亦儿戏。
东平风度人所难，不将白眼看青山。
少年结客知无益，老唤南山相与闲。
人情自是有新故，相好乃能保朝暮。
故人落井已下石，红袖弹筝未移柱。
玉峦排秀天清明，乱峰入眼心先倾。
向来刎颈或蹀血，此地一笑终忘形。
平生爱山心愿见，喜色津津应满面。
宁愁偃蹇不受招，一鹗孤飞谁可见。

峡城真在楚云间，闻说丰年讼亦闲。
獠洞无兵秋日永，满倾醽醁看青山。

欲倾杯酒话平生，又觧孤舟作晓行。
有友五人那忍别，去家三岁若为情。
一时但恐无耆旧，四海谁言有弟兄。
归路若随清梦到，江南虽远不多程。

高后王诸吕，汉鼎几半倾。
绛侯入北军，有意诛鲵鲸。
兵纒未央殿，血溅长安城。
禄辈仅诛灭，四海殊雷惊。
唐家女主祸，未可方西京。
艾猳剪宗枝，贼计殊未成。
三思本么么，白面不足黥。
举朝无直节，但畏罗织刑。
梁公挟大计，赤手无寸兵。
为言不祔姑，祸止谈笑平。
功比汉诸人，优劣不用评。
事苟以理胜，口舌亦可争。
师曲举必败，势力未易凭。
老妇虽至愚，理在见自明。
不然此危邦，讵可一言兴。

昔人生不恨，幸识元鲁山。
平生黄叔度，常在梦想间。
时于绢素中，得见冰雪颜。
晚乃客京洛，髯孙始追攀。
眉目真似之，典刑今未刊。
昔我在武林，岁月不得闲。
甚欲貌公像，归嚢竟空还。
迩从同寮家，小轴得细看。
芒鞋方释杖，野服不着冠。
尚恐或非真，蠧虫亦少残。
谓言君家本，可借不作难。
愿君呼画史，摹写来江干。
孙郎倾盖交，臭味同芝兰。
能事亦须趣，勿作水石悭。
君不相我请，幽兴恐易阑。

雪后新尝溅齿泉，樽前风味固依然。
自从北郡无人到，不见鹅梨今几年。
鲁酒谩倾犹病渇，并刀未下已流涎。
从今莫觅张公种，饤坐虽多不当贤。

雨意涔涔客梦悭，病来无意近歌檀。
看他红袖倾春酒，分我青灯照夜寒。
老子要非年少伴，醉乡空愿故时欢。
悬知邺下刘公干，犹拥书檠午夜看。

衣冠数人物，伯仲高人间。
我于鸿雁行，畴昔奉往还。
挂名华萼集，遂尔不复刊。
暮齿慨晼晚，得州近荆蛮。
恨公识面迟，又复容追攀。
高风薄云汉，秀句横笔端。
乃知同气中，文采真斑斑。
谁将郧城水，换取蓬莱山。
要公抚凋氓，天意岂等闲。
玉阶有余地，行归鸣佩环。
上最不待久，唾手未苦难。
念我老已熟，无鬓堪成班。
江头忽三月，坐见春物残。
相逢喜倾盖，往事论险艰。
一饮未彻席，扁舟渡惊湍。
情钟惜易别，易别成永叹。
可怜堂下水，故作声潺湲。
风流倏云散，人生岂长欢。
愿公寄尺书，细行勿轻删。
仍烦巧匠手，着意镌坚顽。

家在湓城五老山，与君相望各江干。
如何肯拨艅艎棹，便欲来同苜蓿盘。
倾盖尽知今日意，买邻仍结旧时欢。
菊觞浇酒无离恨，淡榜书名看二难。

云衢欲上马蹄轻，莫问长安路几程。
双剑竟须腾巨泽，夜光元自当连城。
偶因劝驾江边日，犹记胪传玉陛声。
澹墨榜知何日出，拟开春瓮为君倾。

吾皇一出万方春，自合倾心祝至尊。
乞得养疴闲地禄，此生尺寸是君恩。

不见前贤畏后生，一闻君语为心倾。
何时却约高轩过，重听门人说老成。

平生危论剧倾河，应合飞腾上谏坡。
富贵腥膻真梦耳，死生名节奈君何。
欲求佳传无千斛，但把青魂付九歌。
斗酒淋漓浇宿草，西风老泪不胜多。

舒侯九秋鹰，未奋老拳翼。
平生流辈中，肯数程不识。
庾公开幕府，少作九江客。
风檐挂虚楼，夜月浮大白。
饮气吞江流，高谈倾坐席。
一朝胡尘暗，孤垒困剧贼。
艨艟浮江下，云雾蔽天赤。
坐中嘬炙儿，相视无人色。
手持白羽扇，奋身追危壁。
坐解两家难，稍稍无勍敌。
身几落虎口，名不挂赏籍。
鸟去良弓藏，论功止投石。
岁晚犹折腰，得邑亦甚僻。
似闻山中人，尽饱太邱德。
官谤殊未眀，此责讵可塞。
乃复令斯人，含恨入窀穸。
风亭分客袂，仅作秋夏隔。
夺我玉面郎，江湖坐愁寂。
抚棺欲三号，何由反乡国。

善人沦没意如何，细说平生恨转多。
此日飞腾只兰省，当时准拟上銮坡。
十年犹记燕姬舞，一曲今悲鬼伯歌。
欲问哭君多少泪，未能注海亦倾河。

平生交友怀三益，晚岁悲酸吊二罗。
地下忽埋双白璧，人间真是一南柯。
篇章零落知谁管，人物风流竟若何。
未有只鸡浇斗酒，空令老泪作倾河。

畴昔相逢十载余，已惊白雪鬓疏疏。
长鸣本是空群马，入社犹为漏网鱼。
醉到湖边谁共酒，别来江上苦无书。
风流文采今何在，只有倾河泪满裾。

我观诸佛子，皆以妄自冥。
不知有无想，一切俱是妄。
认有以为实，夫岂识无有。
如人具诸欲，耳目与鼻舌。
百体俱动作，动作皆有相。
耳欲以听声，有耳言可闻。
弦匏与笙箫，皆具诸宫羽。
虽然始一奏，有耳悉皆闻。
众生于是时，知声不知耳。
众音始一阕，寂静无有声。
倾耳而听之，无一可闻者。
众生于是时，知耳不知声。
至于目视色，亦复如耳根。
知色为有形，乃以色为有。
宁知本无色，何况于目睫。
乃至鼻闻臭，口舌所啖食。
百体诸毛发，意有所为者。
行步与坐卧，喘息及呼吸。
方其有为时，无一不为有。
诸为悉皆空，了无有一存。
心惟昨所为，恍惚如梦事。
我昔礼菩萨，是为真见者。
譬如闻众声，认声为有响。
比其不及礼，菩萨那得见。
譬如众声灭，初不闻余音。
始缘以妄情，乃复有见否。
亦如今所梦，见否理不殊。
大士笑不言，吾亦无所说。
有如舍利佛，黙黙对天女。
稽首作偈言，犹以言为痛。
云何两无言，而入不二门。
我与诸佛子，究竟得成道。

堂堂王夫子，实为乡曲英。
十年游太学，冬雪而秋萤。
南宫掇异等，四海驰俊声。
未展霄汉志，忧患遽所丁。
自言程之徒，高论何峥嵘。
彬彬媚学子，鼓箧称诸生。
何必骛时文，但贵存其诚。
道义苟内充，爵禄必尔缨。
吾师昔如斯，草泽膺弓旌。
劝讲迩英阁，探颐多研精。
祝李乐其说，谈辨惟纵横。
仲子颇守常，归来自穷经。
一日贤诏下，折桂何芳馨。
先生遂荐之，横经阖闾城。
又欲荐祝子，可方古岩耕。
宜从布衣起，知足平搀抢。
贵公问其人，科举颇所更。
答言彼材豪，不肯循度程。
贵公闻之笑，何以取官荣。
推毂既未效，鼓枻归洞庭。
先生跻禁从，仲子亦飞腾。
召对趋九陛，一言帝心倾。
亟命迁京秩，训词人所惊。
庶可共学者，品题自师评。
李子独不偶，沿流出舒荆。
游谒公卿间，落寞无所成。
迩来贫且病，屏迹居四明。
自言已膏肓，无以保性灵。
我嗟师友义，此道久凋零。
寄言后学者，中庸当力行。

野岸涨流水，名园纷杂英。
旭景冠盖集，清谈尊酒倾。
重此台省秀，驾言江海行。
已喜怀抱粹，况推材实精。
众许极髙远，时方藉经营。
讵止富中廪，固将泽东氓。
还当本朝用，不待芳岁更。
功名自兹始，勿叹华髪生。

投我以建溪北焙之新茶，报君以乌程若下之醇酒。
茶称瑞草世所珍，酒为美禄天之有。
碾碎龙团乳满瓯，倾来竹叶香盈卣。
涤烦疗热气味长，消忧破闷醺酣久。
君不见竟陵陆羽号狂生，细烟小鼎亲煎烹。
扁舟短棹江湖上，茶炉钓具常随行。
又不见沛国刘伶称达士，捧罂衔杯忘世累。
无思无虑乐陶陶，席地幕天聊快意。
欲醉则饮酒，欲醒则烹茶。
酒狂但酩酊，茶癖无咨嗟。
古今二者皆灵物，荡涤肺腑无纷华。
清风明月雅相得，君心自此思无邪。

泊水沈沙族类丰，外缄顽壳力难攻。
虽云眉目亏天巧，谁使琼瑶美内充。
海畔屡曾逢野士，坐间那复识王融。
一樽风味思倾倒，赖有芳鲜可荐公。

风掀篱落尽欹倾，夜半铜壶冻已生。
塞雁冲寒云路杳，林乌啼晓梦魂惊。
贫探龙颔嗟无策，愁望鸰原祗搅情。
拟学髙斋枯淡叟，不妨姓字且双行。

惊禽投案庇微躯，尚见头颅万里余。
敢谓苞苴犹到我，偶因棠棣得逢渠。
身闲幸饱公孙粟，地散难移薛相书。
闻道舍人已倾盖，承明何必恋吾庐。

天涯流落髩丝生，喜见英豪一坐倾。
云霭微茫分岛屿，风涛歘忽变阴晴。
幸逢胜饯开樽俎，必有嘉言补圣明。
忧国济时公自任，十年寰海困戈兵。

谢公今起为苍生，樽酒相看只细倾。
戏彩鲤庭窥丽藻，披云鲸海属新晴。
感时华髪萧萧改，致主丹心皎皎明。
从此灵台应偃伯，共知堂上有奇兵。

艰难险阻寄余生，重奏埙篪耳屡倾。
静对竹阴谈近事，频看山色验初晴。
老来渐觉忧婚嫁，禄厚宁无耻圣明。
稍喜幽燕通使者，叔孙当使郢投兵。

投老侵寻两鬓斑，十年情绪几悲欢。
深倾玉醑何辞醉，养就金丹不畏寒。
鹤驭且芸昆阆草，鸾台曾著鵔鸃冠。
少时豪气消磨尽，赖有诗情偶未阑。

万里长江势若倾，登临仍值雨初晴。
前山依约云方敛，远树参差晚更明。
禅榻静寻僧舍宿，扁舟闲傍钓矶横。
时危满目伤心事，谁把留犁再歃盟。

百里清波一苇航，茅檐灯火照渔梁。
寒吹褐袂风头急，夜洒篷窗雪片飏。
乘兴去寻戴安道，异书思见蔡中郎。
胸怀礧碨须倾倒，樽酒相看气味长。

荣路回翔莫叹迟，郊居连岁捧泥芝。
虎符已被新章绶，茜绂犹循旧品仪。
应佩宝瓶三日宠，却同显祖四明时。
一门丰泽知难报，就日倾心比露葵。

虚堂卧听雨如倾，却讶蟾光透牖明。
起唤仆人犹未醒，楼头挝鼓报三更。

吴儿便操舟，衣服皆楚制。
出没波涛中，端如履平地。
江湖渺千里，鼓柁等游戏。
临深讵保身，涉险惟射利。
天风难与期，飘骤出非意。
倾覆瞬息间，永为鱼鳖饵。
愿言戒畏涂，巧手不可恃。

水落石出溪难行，舍舟束装趋路程。
徒御諠呶乌雀噪，衣冠瓌伟儿童惊。
天寒野迥怯霜露，日暮途远伤蓬萍。
我生胡为浪自苦，浊酒且向灯前倾。

武夷古洞天，奇峰三十六。
一溪贯群山，清浅萦九曲。
溪边列岩岫，倒影浸寒绿。
翩如鸾鳯翔，矫若虬龙蹙。
楼观耸岧嶤，屏帏互重复。
蜕仙骨遗金，游女肌削玉。
鸡栖层岩巅，船插断崖腹。
学馆存几案，仙机余杼轴。
蓝光莹澄潭，虹影挂飞瀑。
翠竹荫天池，苍苔封石屋。
绘禽顶长丹，遗迹指如掬。
峨峨天柱峰，幔亭连翠麓。
传闻武夷君，尝此会仙俗。
飞桥几千丈，绝顶亘山足。
障以翠云屏，藉以紫霞褥。
瑶樽倾沆瀣，玉豆脯麟鹿。
仙妃奏宾云，金鼓间丝竹。
酒酣歌夕晖，叹息光景促。
曾孙谁复在，往事空遗躅。
至今风月夜，笙箫响虚谷。
地灵饶泉石，山润秀草木。
坐使七闽人，荫此仙灵福。
嗟予真散材，性爱山水酷。
仙经与地志，名字久已熟。
薄宦方区区，仙赏宜碌碌。
神游先梦寐，幽觌寄图录。
宁知因谪宦，乃得厌所欲。
沿溯穷幽深，应接劳耳目。
开襟豁怀抱，壮观慰幽独。
却邀白云归，伴此岩下宿。
夜寒梦魂清，晓发轻装速。
仙游须再来，何当谢羁束。

年来三百六十日，忽忽过尽唯今宵。
天涯远谪罪未解，家问久缺心无聊。
强倾浊酒慰愁独，坐对寒灯尤寂寥。
钟鸣漏尽不成寐，世事又属明年朝。

幽人筑小圃，自乐不知老。
闻名虽已熟，相见苦不早。
忘怀倾盖间，什我羁旅恼。
春风入芳林，乘兴聊一讨。
嘉葩寒未开，美木晴更好。
飘零桃与杏，残红委烟草。
急令招小阮，谈笑款清抱。
披襟步方池，散策穷远岛。
翛然适我情，忘此归志浩。
人生暂寄身，宠辱何足道。
舐痔得车多，未可骄黄槁。
一杯且相属，起舞不须翿。
文楸响玉子，更试兵家𢭏。
羸形乍泉涨，猛势惊电扫。
应怜客素痴，屡劝罚觥倒。
归待月华生，清光满春昊。

半夜疏钟来景阳，美人梳洗随君王。
天然意态已倾国，何用苦死催严妆。
朱颜半酡宁著酒，玉肤自滑非临汤。
铅华固美岂真色，兰麝虽馥非天香。
我观牡丹正如此，勾栏横槛为雕房。
乍惊神女峡中见，只恐弄玉云间翔。
檀心点点晕深紫，金蘂簇簇摇金黄。
坐令杂花为婢妾，解使蜂蝶成颠狂。
临风袅袅更妍好，浑如舞袖踏春阳。
芳根最是洛中盛，安得千本栽砌傍。
惜花惟怕春色老，此癖谁与针其肓。
沙阳春晚始一见，如有异味争先尝。
蜡封剪处持送我，念子此意何时忘。
禅关兀坐无与语，迟迟昼景方舒长。
对花把酒不知醉，醒后还复悲殊乡。
佳篇酬和慰落寞，清丽欲与花争芳。
吟哦愈苦诗愈好，去去惜此窗前光。

倾盖相逢亦有缘，那堪心契更同年。
六根净处三生现，一点通时万法全。
莲社子能知旧侣，香山我亦学癯仙。
丹霞妙悟思良觌，千偈澜翻看涌泉。

画斋初泛碧谿浔，十里津平叠翠岑。
拍岸烟波梅雨细，连天芳草岭云深。
愧烦断取西湖景，暂慰倾思北阙心。
好是清霄山吐月，水光天影共沈沈。

晋河太守况如何，日对溪山醉绮罗。
肯念旧僚今逐客，强倾浊酒只悲歌。
闻说长桥跨海涯，碧天影浸白虹垂。
自嗟羁束无因到，乞取君谟大字碑。

秋到寓轩殊不恶，满庭爽气有余清。
架松著雨须髯奋，盆沼因风鳞甲生。
葵向日光金盏侧，荷翻露颗玉盘倾。
焚香默坐无人会，自觉诸缘次第轻。

金鞍玉勒连钱骢，车如流水马如龙。
遗簪堕珥碎珠翠，蜜炬夜入蓬莱宫。
曲江宫殿春蒲柳，玉盘犀箸传纤手。
坐中绰约尽天人，锦茵云幕清无尘。
赐名大国动光彩，马嵬回首空啼痕。
我欲题诗吊千古，丧国亡家皆此路。
嫣然一笑倾人城，皓齿明眸真女虎。

独酌有真趣，何须歌管喧。
既醉谢羁束，不知冠屦偏。
扶挟烦侍女，颓然倾玉山。
方游无何乡，命驾殊未还。
醒来念前乐，欲辩诚难言。

风露飒秋色，东篱菊有英。
泛此忘忧物，寛我羁旅情。
故人饷佳酝，樽空还自倾。
云外鸿雁度，堂中蟋蟀鸣。
忽忽岁将暮，聊复乐此生。

常年九日必题诗，况此飘零海一涯。
黄菊未开青蓓蕾，白醪聊吸碧玻瓈。
登山但极孤云目，整帽还羞短髪箆。
弟妺奉亲倾寿斝，茱萸遍插定吾思。

小雨湿丛菊，何当喷金英。
嚼蘂亦可人，萧然慰我情。
羁旅念家远，浊酒还独倾。
云表雁初过，草根虫自鸣。
岁晏将如何，一醉豁平生。

谪官因得穷林泉，陶写聊复资诗篇。
青岑叠叠山满眼，碧波湛湛溪涵天。
南连海峤饶雾雨，北望吴越凄风烟。
感怀触目还得句，但可娱戏那敢传。
譬犹候虫与时鸟，自鸣自已真偶然。
岂知飘落广文耳，饰以妙语烦雕镌。
与公平生未相识，一见倾心谁与易。
沙阳百里阻游从，注目寒空暮云碧。
朅来邂逅慰所思，况得新诗飞霹雳。
我今归去隐梁谿，远迹江湖飬愚直。
看公白日上青霄，九万扶摇不劳力。

岁晏群阴积，天髙霰雪晴。
西山来爽致，小阁湛虚明。
曲槛驰孤照，微云点太清。
泛观周宇宙，旷望出枝撑。
九陇龙蛇伏，梁谿组练萦。
翠烟浮近市，碧瓦丽髙甍。
湖外千岩秀，林端一带平。
松篁森荟蔚，楼观郁峥嵘。
天末氛埃敛，坤倪物象呈。
清风生户牖，秀色入轩楹。
北极星辰拱，东皋雨露赢。
寸怀舒远目，万感集孤情。
忆昨陪螭殿，终年侍玉京。
含毫青琐闼，通籍凤凰城。
奖擢知恩重，临危觉死轻。
囊书朝入奏，幞被夕徂征。
去历谿山险，归虞盗贼惊。
西江足波浪，南国满旃旌。
迂路良非策，寻家不计程。
天戈戡猰貐，庙略扫欃枪。
芜没田园在，欢呼仆隶迎。
乱离才甫定，患祸忽相婴。
风木悲摧感，祥琴惨怆声。
誓终坟墓守，望绝缙绅荣。
卜筑诚长计，栖迟岂钓名。
当为千载蛰，那作九皋鸣。
示舌羞张子，轻身笑祢衡。
盘桓且丘壑，腾踏自公卿。
未具函关驾，聊从谷口耕。
岁功方险恶，供给敢丰盈。
瘠陇饶稂莠，彪池秕稻秔。
何心谋肉食，充腹但藜羮。
孤笑弹长铗，微吟就短檠。
开编聊自慰，攻苦饱曾更。
卮酒和糟粕，盘飧杂蚌蛏。
恐须食翠柏，尚未𣃁黄精。
腊破冰澌解，春回草木萌。
且休吟蟋蟀，行复听鸧鹒。
献岁三朝始，初阳一气亨。
小梅舒冻枿，疏柳茁枯茎。
帘幕还飞燕，园林又转莺。
试编居士𪨗，学种故侯寓。
抱瓮浇芝术，聮畦莳杜蘅。
摘甘聊共剖，钓美得同烹。
烟艇笭箵穏，云谿略彴横。
行吟携古锦，坐隐寄文枰。
据石从欹帽，临流可濯缨。
闲中端有趣，身外更无营。
古寺回峦拥，细泉幽窦倾。
带云斟晓杓，和月贮春罂。
绕径摇金碎，循除响玉琤。
由来穿蜡屐，未必羡葱珩。
借问披衣惯，何如结佩綪。
端知绶若若，不假铁铮铮。
匠石宜遗栎，山川讵舍骍。
甘为书里蠧，惮作庙中牲。
云鹄翰方铩，风鸢羽正翃。
隐沦随绮皓，葅醢叹韩彭。
坐逸真侥幸，时康孰使令。
普天期一稔，率土庆群氓。
耒耜三农出，仓箱万宝成。
余粮饱羸瘵，大屋芘嫠{姰/子}。
稚耋皆含哺，潢池不弄兵。
人咸安畎亩，吾亦乐柴荆。
已与猿猱侣，犹怀犬马诚。
忧心虽悄悄，执节信硁硁。
老去将忘世，朋来且命觥。
嘉宾期座满，陋巷或车轰。
幽鸟会心近，良辰乐事并。
黄粱葅露薤，白蟹芼霜橙。
何苦三升恋，当为五斗酲。
涧莼舒翠缕，林笋脱文{衤朋}。
池草铺新绿，亭花藉落英。
醉眠方栩栩，儿泣任喤喤。
庭树朝嘲雀，书帷夜话蜻。
心清香篆缭，耳隐梵钟枪。
游宦从诸季，浮沉许拙兄。
棣华知晔晔，伐木亦丁丁。
操履资磨琢，论文贵讨评。
杖藜扶跛倚，药剂发聋盲。
绝倒心都醉，奔驰视只瞠。
风流怀卫玠，敏捷忆袁宏。
愿见摩天手，真成掷地玎。
戈矛万人敌，脍炙五侯鲭。
意妙操干舞，声希舍瑟铿。
味深饴醴酪，调古奏韺{径彳=音}。
文社谁襟袖，诗坛为主盟。
中书仗毛颖，发墨赖陶泓。
友直常希黯，言刚酷鄙枨。
藏刀真善割，胶柱未能筝。
数马须资策，驰车必式衡。
传家惟义训，教子谢金籯。
婚嫁何时毕，遨嬉莫我争。
浮家苕水去，乘兴剡川行。
吴殿悲游鹿，秦宫吊拱鼪。
炉峰看瀑布，缑岭听吹笙。
神岳登嵩华，仙洲指沃瀛。
冲天思御鹤，跨海欲骑鲸。
浩荡愁千古，翺翔抚八纮。
会当期若士，髙揖笑浮生。

残腊苦寒情味恶，万里风云欣雪作。
夜积端愁坤轴倾，晓望却惊天界扩。
玉龙鳞甲卧群山，水海波澜凝巨壑。
谢家儿女自多才，笑咏飞花度罗幕。
金炉未觉兽炭温，锦帐犹讶貂裘薄。
书生饥甚况复寒，坐听朱弦折临狱。
松孤竹老念山林，甲冷戈寒悯沙漠。
岂思龙尾贺千官，且叠琴心舞双鹤。
瑶林玉树粲回环，勿谓轩庭全冷落。
拥门但作袁安卧，命驾谁思子猷乐。
溪山如画真自知，金玉满堂端不博。
烦公携具款我门，注目遥空登晚阁。
冻吟犹作号寒声，此病欲医那有药。
公家故自富香醪，我亦安能辞巨杓。
醉看万事雪销凝，妙观圆成不须学。

一春常苦雨，入夏尚悭晴。
云物频舒卷，轩窗乍晦明。
下田嗟涨溢，髙岸惜颓倾。
蔓草无情思，芟除又发生。

我生禀赋愚且屯，昔游帝所知何因。
狂言妄发取谴废，屏迹分甘麋鹿群。
公于何许知姓字，迂趾访我梁谿滨。
平生倾盖意气合，谈笑便觉襟怀亲。
如公材识迈伦等，缓步自当居要津。
胡为亦复作此态，出语辄已惊臣邻。
扁舟归探会稽穴，单骑去指苍梧云。
岭南风土不全恶，阳朔山水古所珍。
郎官出宰乃故事，绝徼万里皆吾民。
布宣德泽被蛮邑，犷俗可使风还淳。
古来节士志沟壑，笑视生死同埃尘。
甘心刀锯蹈鼎镬，徇国讵免危其身。
圣朝寛大幸无比，窜谪未久多蒙恩。
辕驹仗马恋刍豆，何用局促声长吞。
堂堂基业甚宏远，岂使扶助无良臣。
勉旃行矣伫旋旆，乘兴且访山阴人。

星斗照淮楚，绿野如砥平。
兹亭结构小，景物有余清。
我来值袢暑，霁雾褰高甍。
登临得佳友，坐使怀抱倾。
方塘杨柳合，极望菰蒲生。
仰德思谢傅，吊古伤芜城。
浊酒聊共酌，小鳞鲜可烹。
抱拙卧江海，胡为复此行。
区区萤爝光，何补日月明。
稽古得车马，平生笑桓荣。

金寇初犯阙，太岁在丙午。
殊恩擢枢廷，愧乏涓埃补。
两河未奠枕，杖钺出宣抚。
乞身缘谤谗，窜谪旅湘溆。
明年丁未夏，被命尹天府。
颇闻环京畿，四面尽豺虎。
金汤虽可恃，忧在人不御。
见危思致命，入援裒义旅。
旌麾亘江湄，畏景触隆暑。
忽传元帅檄，果有城破语。
銮舆幸沙漠，妃后辞禁籞。
皇孙与帝子，取索及稚乳。
礼文包旗裳，乐器载笋簴。
金缯罄公私，技巧到机杼。
空余宗庙存，无复荐簋簠。
凄凉苍龙阙，寂寞玉华庑。
畴能供衘粟，谁与献肥羜。
无从执羁靮，安得生翅羽。
号恸绝复苏，洒泪作翻雨。
继闻宣赦书，宝位居九五。
神明有依归，率土尽呼舞。
皆言汤武姿，勇智天所与。
向来使贼营，英气詟骄虏。
建牙出危城，帝命纉鸿绪。
不然艰难中，何以脱猰貐。
兹雠不戴天，兄弟及父母。
尝胆思报吴，枕戈惩在莒。
齐侯何足称，句践不须数。
周汉获再兴，宣光定神武。
愿言觐行在，玉色亲黻黼。
丹诚遂披陈，秘策得宣吐。
谋身虽拙计，许国心独苦。
片言傥有合，丐骨归垅亩。
飞帆过金陵，鼓柁适淮浦。
遥传告大廷，命相比申甫。
顾兹斗筲器，何以动尧禹。
深惟特达知，感慨激肺腑。
如何日月光，可以萤爝助。
舍舟行汴堤，驱车赴延伫。
伤心兵火余，民物亦凋痩。
中使乘驲来，茶药宠赐予。
拜恩丘山重，坐使瘵疠愈。
行行近南都，戈甲震金鼓。
将佐迎路傍，往往多旧部。
冠盖如云屯，赐燕金果圃。
谢免径造朝，泪落湿殿础。
初称宗社危，天地同愤怒。
次陈国多难，实启中兴主。
末言樗散材，初不堪梁柱。
鼎颠将覆𫗧，栋桡必倾宇。
况兹扶颠危，正赖肱与股。
大舜举皋陶，小白相仲父。
耕莘与钓渭，端不乏伊吕。
惟当博询访，考慎作心膂。
封章屡恳辞，帝曰莫如女。
往作砺与舟，不复容伛偻。
叩额宸扆前，臣敢论伪楚。
易姓建大号，厥罪在砧斧。
奈何坐庙堂，乃与臣等伍。
更效老猎师，十事听裁处。
天子亮精诚，一一皆可许。
因陈御戎策，用此敢予侮。
河外须救援，屏蔽资捍拒。
问谁可驱策，因荐亮与所。
京师当一到，九庙陈鼎俎。
却为巡幸计，不可去中宇。
南阳光武兴，形势亦险阻。
西通关陕区，东与江淮距。
三巴及岭海，宝货可运取。
据要争权衡，黠虏谋必沮。
募兵益貔貅，买马增牧圉。
号令新帜旗，仗械饬干橹。
军容久不振，整顿就规矩。
潢池盗弄兵，群恶相啸聚。
偏师命剪除，快若猫捕鼠。
余寇悉款降，分隶归籍簿。
搜裒将帅材，赏罚颇有序。
经营年岁间，庶可事大举。
灭敌还两宫，雪耻示千古。
却隆太平基，不愧宗与祖。
岂知肘腋间，乃有椒兰妒。
含沙初射影，聚毒阴中蛊。
规模欲破碎，谋议渐龃龉。
固知鲠峭姿，自不敌媚妩。
恨无回天力，剔此木中蠧。
安能破铜山，但志燃郿坞。
时危敢尸禄，抗疏愿引去。
涕泗对冕旒，非不恋轩宁。
君臣以义合，无使赭舂杵。
帝度不可留，乃听上印组。
扁舟返东吴，却理梁谿橹。
多言更萋菲，贝锦成罪罟。
尚荷皇天慈，薄谴居鄂渚。
我来雪霏霏，及此岁将暮。
崎岖山谷间，避寇如避弩。
行尽江南山，始踏湖北土。
风烟愁浩荡，鸿雁拆俦侣。
沉吟白云飞，怅望黄鹤翥。
晴川俯汉阳，葭菼满鹦鹉。
家山渺安在，幽梦到别墅。
三年再谪官，缭络万里路。
浮游幻境中，尘迹叹仰俯。
翠华尚蒙尘，吾敢念门户。
但嗟机会失，事势契先误。
今年寇益横，春夏蹂京辅。
万骑略秦关，余毒被陈汝。
五陵气葱葱，中原郁膴膴。
弃置不复论，弥望皆莽卤。
旌旃满江淮，寇钞连齐鲁。
六飞竟何从，秋晚尚江浒。
何时包干戈，礼瑞奠璜琥。
斯民安田畴，余谷栖廪庾。
四方道路通，舟车走商贾。
吁嗟乎苍天，乃尔艰国步。
譬犹大厦倾，着力事撑柱。
居然听颓覆，此身何所措。
又如抱羸瘵，邪气久已痼。
不能亲药石，乃复甘粔籹。
膏肓骨髓间，性命若丝缕。
安得和缓徒，举手为摩拊。
驯致海宇康，苍生有环堵。

金寇初犯阙，太岁在丙午。
殊恩擢枢廷，愧乏涓埃补。
两河未奠枕，杖钺出宣抚。
乞身缘谤谗，窜谪旅湘溆。
明年丁未夏，被命尹天府。
颇闻环京畿，四面尽豺虎。
金汤虽可恃，忧在人不御。
见危思致命，入援裒义旅。
旌麾亘江湄，畏景触隆暑。
忽传元帅檄，果有城破语。
銮舆幸沙漠，妃后辞禁籞。
皇孙与帝子，取索及稚乳。
礼文包旗裳，乐器载笋簴。
金缯罄公私，技巧到机杼。
空余宗庙存，无复荐簋簠。
凄凉苍龙阙，寂寞玉华庑。
畴能供衘粟，谁与献肥羜。
无从执羁靮，安得生翅羽。
号恸绝复苏，洒泪作翻雨。
继闻宣赦书，宝位居九五。
神明有依归，率土尽呼舞。
皆言汤武姿，勇智天所与。
向来使贼营，英气詟骄虏。
建牙出危城，帝命纉鸿绪。
不然艰难中，何以脱猰貐。
兹雠不戴天，兄弟及父母。
尝胆思报吴，枕戈惩在莒。
齐侯何足称，句践不须数。
周汉获再兴，宣光定神武。
愿言觐行在，玉色亲黻黼。
丹诚遂披陈，秘策得宣吐。
谋身虽拙计，许国心独苦。
片言傥有合，丐骨归垅亩。
飞帆过金陵，鼓柁适淮浦。
遥传告大廷，命相比申甫。
顾兹斗筲器，何以动尧禹。
深惟特达知，感慨激肺腑。
如何日月光，可以萤爝助。
舍舟行汴堤，驱车赴延伫。
伤心兵火余，民物亦凋痩。
中使乘驲来，茶药宠赐予。
拜恩丘山重，坐使瘵疠愈。
行行近南都，戈甲震金鼓。
将佐迎路傍，往往多旧部。
冠盖如云屯，赐燕金果圃。
谢免径造朝，泪落湿殿础。
初称宗社危，天地同愤怒。
次陈国多难，实启中兴主。
末言樗散材，初不堪梁柱。
鼎颠将覆𫗧，栋桡必倾宇。
况兹扶颠危，正赖肱与股。
大舜举皋陶，小白相仲父。
耕莘与钓渭，端不乏伊吕。
惟当博询访，考慎作心膂。
封章屡恳辞，帝曰莫如女。
往作砺与舟，不复容伛偻。
叩额宸扆前，臣敢论伪楚。
易姓建大号，厥罪在砧斧。
奈何坐庙堂，乃与臣等伍。
更效老猎师，十事听裁处。
天子亮精诚，一一皆可许。
因陈御戎策，用此敢予侮。
河外须救援，屏蔽资捍拒。
问谁可驱策，因荐亮与所。
京师当一到，九庙陈鼎俎。
却为巡幸计，不可去中宇。
南阳光武兴，形势亦险阻。
西通关陕区，东与江淮距。
三巴及岭海，宝货可运取。
据要争权衡，黠虏谋必沮。
募兵益貔貅，买马增牧圉。
号令新帜旗，仗械饬干橹。
军容久不振，整顿就规矩。
潢池盗弄兵，群恶相啸聚。
偏师命剪除，快若猫捕鼠。
余寇悉款降，分隶归籍簿。
搜裒将帅材，赏罚颇有序。
经营年岁间，庶可事大举。
灭敌还两宫，雪耻示千古。
却隆太平基，不愧宗与祖。
岂知肘腋间，乃有椒兰妒。
含沙初射影，聚毒阴中蛊。
规模欲破碎，谋议渐龃龉。
固知鲠峭姿，自不敌媚妩。
恨无回天力，剔此木中蠧。
安能破铜山，但志燃郿坞。
时危敢尸禄，抗疏愿引去。
涕泗对冕旒，非不恋轩宁。
君臣以义合，无使赭舂杵。
帝度不可留，乃听上印组。
扁舟返东吴，却理梁谿橹。
多言更萋菲，贝锦成罪罟。
尚荷皇天慈，薄谴居鄂渚。
我来雪霏霏，及此岁将暮。
崎岖山谷间，避寇如避弩。
行尽江南山，始踏湖北土。
风烟愁浩荡，鸿雁拆俦侣。
沉吟白云飞，怅望黄鹤翥。
晴川俯汉阳，葭菼满鹦鹉。
家山渺安在，幽梦到别墅。
三年再谪官，缭络万里路。
浮游幻境中，尘迹叹仰俯。
翠华尚蒙尘，吾敢念门户。
但嗟机会失，事势契先误。
今年寇益横，春夏蹂京辅。
万骑略秦关，余毒被陈汝。
五陵气葱葱，中原郁膴膴。
弃置不复论，弥望皆莽卤。
旌旃满江淮，寇钞连齐鲁。
六飞竟何从，秋晚尚江浒。
何时包干戈，礼瑞奠璜琥。
斯民安田畴，余谷栖廪庾。
四方道路通，舟车走商贾。
吁嗟乎苍天，乃尔艰国步。
譬犹大厦倾，着力事撑柱。
居然听颓覆，此身何所措。
又如抱羸瘵，邪气久已痼。
不能亲药石，乃复甘粔籹。
膏肓骨髓间，性命若丝缕。
安得和缓徒，举手为摩拊。
驯致海宇康，苍生有环堵。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

莫讶南方景物疏，为君聊且话苍梧。
地倾二面城池壮，江迸三流气色麄。
山畜火光因政出，石藏牛影为仙呼。
官厅传自唐丞相，民颂思从汉大夫。
龙母庙堂神鬼集，鳄鱼池近介鳞趋。
朝台望断归岐路，冰井频窥爽髪肤。
脍美不堪全用鲤，果珍何忍命为奴。
云归上国名终远，郡带□藩势未孤。
铜鼓声浮翻霹雳，桄榔林静露真珠。
溪平花槛饶桃李，疆压莺歌尽鹧鸪。
三足吉祥文上载，独峰为盛事元无。
封疆自觉随时广，饮食从分过岭殊。
行伍戢威遵下武，儿童知学乐从儒。
风轻别墅来渔唱，人到闲坊恋酒垆。
服尚鲜华几两蜀，市相交易类全吴。
营希贤帅偏栽柳，扇慕良规各制蒲。
春耸门阑多列戟，雪从弦管舞双奴。
只因谈笑评风俗，僭用诗谣和袴襦。
万里无媒休促蹙，数年从宦弄斯须。
却忧别后牵吟想，欲写幽期入画图。

黄花夹径疑无路，红叶临流巧胜春。
前去重阳犹一日，不辞倾盖尽蚁醪醇。

上霄降灵气，锺此千年禽。
幽闲靖节性，孤高伯夷心。
颉颃紫霄垠，飘飖沧浪浔。
岳湛有仙姿，钧韶无俗音。
毛滋月华淡，顶粹霞光深。
目流泉客泪，翅垂羽人襟。
腾汉雪千丈，点溪霜半寻。
纤喙砺青铁，修胫雕碧琳。
岩栖干溪树，泽饮卑蹄涔。
鸾皇自埙箎，燕雀徒商参。
独翅耸琼枝，群舞倾瑶林。
病余霞云叚，梦回松吹吟。
静嫌鹦鹉言，高笑鸳鸯淫。
金精冷澄澈，玉格寒萧森。
洁白不我恃，腥膻非所任。
稻粱不得已，虮虱胡为侵。
天池忆鹏游，云罗伤鳯沈。
风流超缟素，雅淡绝规箴。
相亲长道情，偶见销烦襟。
西汉惜冯唐，华皓欲投簪。
南朝仰卫玠，清羸疑不禁。
端如方直臣，处群良足钦。
介如廉退士，惊秋犹在阴。
几诮鹰隼鸷，羁韝俄见临。
还嗤凫鹥贪，弋缴终就擒。
乘轩乃一芥，空笼仍万金。
片云伴遥影，冥冥越烟岑。
长飚送逸响，亭亭出霜砧。
蓬瀛忽往来，桑田成古今。
愿下八佾庭，鼓舞薰风琴。

飞势挂岳顶，无时向此倾。
玉虹垂地色，银汉落天声。
万丈寒云湿，千岩暑气清。
沧浪何足羡，就此濯尘缨。

仁者虽无敌，王师尚有征。
独乘金廏马，都领鐡林兵。
肃气关河暮，屯烟部落晴。
旗光秋烧合，甲色夜江横。
士喜击中鼓，虏疑闻后钲。
无私乃时雨，不杀是天声。
濯濯前谁拒，堂堂彼自倾。
寒逾博望塞，春宴隗嚣城。
外使戎心伏，旁资帝道平。
公还如画像，为赞学班生。

本分桃花寒食前，小桃长是上春天。
二乔二赵俱倾国，女弟娇强意自先。

斋中独何物，持之想见君。
惟兹玉麈尾，信美而有文。
夫之善谈道，亹亹词如云。
在握昔同色，倾坐今离群。
况托怀袖好，曾亲蕙兰薰。
常许助闲放，于焉探典坟。
既乃阻清燕，复屈驱虻蚊。
自殊白团扇，未畏秋叶纷。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以藂生陋，唯其秀出宜。
迁非拔茅进，爱岂揠苖为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土培忧压嫩，竹插为扶欹。
疏密齐行列，芳华递疾迟。
纤茎簪间导，繁蘂珥交垂。
恐践禽须逐，防侵草必夷。
养完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

郁陶倦烦暑，爽豁逢萧辰。
开樽有欢伯，倾坐得嘉宾。
雕盘荐肥羜，宝刀脍霜鳞。
清谈屏世务，善谑到天真。
须言烛可继，莫诉杯行频。
至道谅在己，外物不关身。

一水清无底，双桐碧有情。
银床翻昼影，玉虎堕秋声。
露叶游丝断，风枝宿鸟惊。
隔帘人不寐，又送月西倾。

第一平津策，同时入洛名。
配台升上相，宰汉得元精。
国念灵龟丧，人嗟厚栋倾。
睿篇伤俊老，殊礼极哀荣。

雪中愁买出关符，又著青衫事府趋。
燕市有金还贵马，邓林无树可栖乌。
鸱夷痛饮倾家酿，如意狂歌缺唾壶。
朝野多欢天子圣，目瞻东阙步踟蹰。

家世南州擅席珍，斗城倾盖底相亲。
诛茅三径原同闬，枕水双扉重作邻。
翰墨初通文苑职，弦歌聊嗣武城人。
楚词旧学精章句，未得金门荐买臣。

岁暮繁云结夕阴，长安客舍费黄金。
烛窗明暗翻归梦，雪屋清寒著旅衾。
宝骑传呼三陌广，铜龙飘点九门深。
万年寿酒无因上，阳藿空倾向日心。

二纪青衫拂洛尘，桂香消尽故时春。
径为天上乘槎客，厌作河滨托乘人。
老笔工诗殊觉丽，清谈倾座几相亲。
临沧送别多瑰藻，三径归资莫叹贫。

金契为州复侍亲，却从湖际访仙村。
花垂晚席倾家酿，柳拂春车过里门。
关内已夸新组去，浦中仍见旧珠存。
名园日涉庭无讼，丝管时时荐寿樽。

天地一逆旅，于焉寓此生。
群阴惨将暮，共爱九日名。
气清霜露肃，天朗山川明。
月户蔼夜色，风林飒秋声。
东篱菊有华，可以延我龄。
采采金琐碎，泛此玉觞倾。
一醉遗万物，况复轩裳荣。
渊明骨已朽，千载同兹情。
时危丹砂远，岁晏将何成。

圣朝尚飞战鬬尘，椎鼓鸣钟天下闻。
岸上荒村尽豺虎，衣冠南渡多崩犇。
何时铸戟作农器，欲倾东海洗乾坤。
干戈未定失壮士，旧事无人可共论。

卜宅梁谿，成非一朝。
面山枕冈，远市近郊。
修竹茂林，翠连烟霄。
松桂吐香，杞菊长苗。
旁临清流，尘缨可濯。
小阁崷然，九峰远瞩。
岂无华宇，于我自足。
兄弟埙箎，于焉相乐。
春服既成，如浴乎沂。
风乎舞雩，咏啸而归。
自我离群，潜然涕挥。
拊心念旧，电往莫追。
今夕何夕，梦还我庐。
稚子候门，两髪髧如。
携幼入室，浊酒倾壶。
慨我寤叹，谁复如余。

偶向忙时乞得身，山居岑寂绝比邻。
雀罗可设门无客，酒盏频倾句有神。
隐背时烦木童子，伴眠犹有竹夫人。
苍生未定郊多垒，敢向长沮与问津。

平生最爱梁谿居，溪头紫蟹几尺余。
持矛被甲意颇横，霜后直欲陵於菟。
端然秉炬可攻取，束䌸健者归庖厨。
双螯如臂自可饱，满腹膏液凝红酥。
每倾新酿为一醉，风味窃疑他所无。
那知謪堕荒山里，乃有此物供臞儒。
客云来自九江郡，分以饷我良勤渠。
轮囷初喜入盘馔，郭索想见行泥涂。
西风江岸芦苇枯，下田粳稻香且腴。
朝魁把穟屡蜕壳，宜尔怪伟胸中都。
内黄疏封何足道，左手相持真可娱。
流膏斫雪快一嚼，不复怅望思东吴。

万里谪官来海峤，眼中衲子见绝少。
方袍圆顶动成群，与俗不同秪其表。
琮师乃是雷阳人，遍历丛林参学饱。
归来卜筑瘴海滨，十里湖光岩洞小。
深居不复踏城市，宴坐惟知侣猿鸟。
惠然过我意良勤，野鹤孤云自轻矫。
风姿已含蔬笋气，语论更将藤葛绕。
黄茅深处见松筠，使我囷箱欲倾倒。
为亲聊复恋幽栖，访旧终须乘漭渺。
烦师飞锡过天台，为问了公何法了。

抱疴卧云海，夙夕负深恐。
寛恩听旋归，何啻丘岳重。
问津勾漏山，散策宝圭洞。
群峰罗翠屏，环合无缺空。
游仙契初心，幽赏恊清梦。
却来观宸章，宝气腾䗖蝀。
真行杂草隶，笔势极翔动。
大小飞白书，飘洒萦舞凤。
恭惟睿智姿，多能本天纵。
妙迹藏名山，俾与万世共。
林峦增炳焕，神物劳护拥。
惜无深岩屋，荫覆示崇奉。
何当鸠良材，为葺倾压栋。
天弧不指狼，中原胡马哄。
九庙未奠居，臣子衘愤痛。
岂知炎荒中，奎画得瞻讽。
至哉慱大言，粟麦因异种。
天常及诸佛，一一资妙供。
窃于翰藻间，窥见神心用。
源流此中来，基本中兴宋。
稽首归琅函，斐然成善颂。

松林缭峻岭，百尺森葱青。
不知何年种，天矫乱龙形。
浓阴翳修途，当暑有余清。
长风一披拂，时作波涛声。
如何锥刀徒，使争爝火明。
伤肤及肌骨，风雨因摧倾。
颠倒委榛棘，气象犹峥嵘。
行人失庇赖，伫立空凝情。
缅想栽培初，爱护如目睛。
合抱始毫末，几经霜露零。
一日毁有余，百年养不成。
忍使易凋丧，此理真难评。
忆昔陶士行，为政有善经。
擢禾与移柳，一一纠以刑。
既往不及追，将来犹可惩。
感动遂成章，庶几知者听。

昊穹运宸极，示人文灿然。
万象森布列，七曜纷回还。
体物具六扰，面朝别三垣。
德隆乃循轨，政错因失躔。
日月有薄蚀，星辰或相挻。
晕适与佩玦，精祲光属聮。
灾祥本人致，销弭术在焉。
譬犹五藏病，察色推其原。
讵有使之者，一气兆所先。
应病投药石，厥疾尚可痊。
恬不加料理，瞑眩知何缘。
愈病当以药，弭灾当以言。
苦言逆人耳，龟䇲穷根源。
甘言悦人意，无乃有后艰。
虚心行正说，天道咫尺间。
太戊正厥事，桑谷反为妍。
宋景知爱民，法星退亦遄。
精诚所感格，应效犹衡权。
尧舜曰钦若，七政齐玑璿。
周公戒成王，敬德享历年。
奈何后世士，导使不畏天。
为子傲厥考，获罪安祷旃。
论议肈熙丰，猷为终政宣。
皇天岂无意，儆戒良拳拳。
长星逾万丈，赤气夜缤纷。
是为兵革祥，厥异古未闻。
台谏既钳舌，太史亦讳论。
事始初破睦，衅成继开燕。
至今为厉阶，祸难相连延。
迨于靖康初，储皇御乾坤。
胡雏遽犯顺，铁骑凌天阍。
虽含恭俭姿，顾乏英伟臣。
邪正相杂揉，盈庭事纷纭。
机会一朝失，安危自兹分。
愚儒不远虑，贼退已安眠。
岂无绕朝策，谁著祖生鞭。
彗孛扫紫微，急怒如戈鋋。
谀臣秘其事，犹欲饰以文。
逾月始避殿，何以应乎干。
黠虏再称兵，东都满旌旜。
金汤失险固，豺虎肆噬吞。
八骏狩沙漠，神州遂崩奔。
坐令鸱枭徒，盗据黄屋尊。
上帝眷明德，中兴属吾君。
建炎继大统，威令赫以新。
四海望膏泽，攘戎拯斯民。
光明日初出，照烛穷天渊。
阴云忽蔽塞，寰宇陡蒙昏。
迄今四寒暑，天变何其繁。
日中有黑子，翩若燕雀翻。
赤氛环斗枢，黑祲如突烟。
三台日离拆，帝座亦屡迁。
连年盛夏寒，雨霖日聮绵。
昨宵偶晴霁，仰视青霄端。
五纬失躔次，荧惑仅如钱。
太白扬其辉，入镇光相联。
灾变不虚发，天心尚周旋。
岌然国势蹙，人谋益回邅。
飘腾寇骄横，搏逐逾鹰鹯。
前年蹂关陕，杀气摩东川。
去年破山东，轻骑犯淮壖。
今年扰江湖，深寇台与温。
东南几藩府，接境遭刘虔。
将帅望风遁，巨贼摩其肩。
屠戮到稚乳，焚烧无尺椽。
翠华亦飘荡，泛海御楼船。
士卒颇携貮，谁与守四边。
内变不能弭，何以御外患。
哀哉烝黎心，戴宋何其坚。
肝脑涂草野，不忍负国恩。
乃知祖宗德，渗漉深渊泉。
如何廊庙谋，略不加矜怜。
堂堂艺祖业，挥斥极八埏。
谁陈退避策，一一欲弃捐。
儿戏失两河，甘心丧中原。
虽为东南行，初不治篱藩。
东晋有江左，保守百余年。
问谁居腹心，王导与谢安。
强藩总重兵，控扼摧凶奸。
坐待天下定，此理恐太漫。
胡不法光武，奋起由空拳。
劳身马上治，介胄被霑汗。
履危救民死，国祚乃复传。
正如大厦倾，扶持极艰难。
一日葺一日，旧业傥可全。
略不事撑拄，摧压何由完。
厥今谁股肱，前辙或未悛。
尚容狐鼠辈，寝庙恣穴穿。
但为一身谋，真若蚁慕膻。
风雨正凌暴，不顾栋宇颠。
宵人用必危，范子何其贤。
嗟我素愚拙，三朝荷陶甄。
愧无徙薪策，徒有燋头愆。
罪大幸不死，归途极洄沿。
废食念宗社，伤心痛元元。
不知狂言发，感愤成此篇。
何当采诗人，为致冕旒前。
虽膺斧钺诛，暝目无所冤。
史䲡以尸谏，一语不敢烦。
君臣同修德，庶可回苍圆。

渊明避世士，酷爱九日名。
独酌东篱下，悠然得此生。
我辈正羁旅，佳节安可醒。
相携陟翠𪩘，置酒松间亭。
菊蘂弄新黄，橘苞破微馨。
鬓边插茱萸，未觉巾帻倾。
云山蔼佳色，风林动疏声。
慷慨念平昔，醉舞属群英。
国步方缀旒，衣冠正漂萍。
山河举目异，望远若为情。
方期汗漫游，天池濯吾缨。
何必楚囚泣，牛山良可轻。

我来寓杉江，客馆未煖席。
纷然群盗起，环境暗锋镝。
束装呼仆夫，又复事远适。
峨峨章源岭，峻峭初未识。
攀援仅能进，十步九倾侧。
风吹雾雨冰，草木尽矛戟。
朝登暮始降，落日半天赤。
儿童饥屡啼，徒御疲已极。
薄游玉华洞，庶可稍休息。
东郊遽不开，蜂蚁迭吞食。
避寇如避弩，吾敢惮行役。
驱车适沙阳，颇喜田野辟。
虽经兵火余，邑屋幸如昔。
旧游疑梦中，一一有遗迹。
寓轩存佛宫，修竹自春色。
峥嵘凝翠阁，尚对七峰碧。
故人皆避地，谁与道胸臆。
理舟剑浦行，稍就寛旷域。
溪流正湍暴，恶子亦充斥。
脱身险阻中，恊济藉众力。
吟哦杜陵诗，妙语皆中的。
丧乱古今同，临风意如织。

赤子潢池学弄兵，柄臣仗节到闽城。
布宣威德雷霆奋，慰抚烝黎雨泽倾。
鏖战指踪烦妙略，凯旋铙鼓震驩声。
灵旗径向江湖去，早定艰难底太平。

春山苍莽天欲明，枕上静听春禽鸣。
雏莺初啭正调舌，姹娅乍闻三两声。
不如归去意良切，脱却泼袴何由行。
愁人最是断消息，姑恶更觉声娇狞。
布谷催耕雨才足，鹁鸠唤妇远将晴。
其余不复识名字，雅音幽韵如簧笙。
天公怜我太寂寞，故遣尤物怡吾情。
鸾歌凤舞未可见，候虫时鸟聊嘤嘤。
我生半世困漂泊，巧言谗谤饱所经。
杜门却扫与世绝，欲窒两牖忘雷霆。
尔声虽好太饶舌，逼耳颇似虚弦惊。
就中提壶可人意，劝我沽酒花间倾。
心怀百忧只欲睡，更愿常醉不用醒。
落花芳草正可藉，玉山自倒知谁令。
乌啼鹊噪错昏昼，燕雀啾唧环檐楹。
从教一一恣嘲弄，吾方深入无何庭。

晋败苻秦淝水滨，谢公祗用八千人。
飞腾貔虎生修翼，屠剪鲸鲵脍硬鳞。
否运既倾终反泰，寒威已振却成春。
吾皇盛德超千古，接士端如见大宾。

时危念人杰，济物须材雄。
寻常龌龊姿，讵可收奇功。
英英宗夫子，邈与古人同。
抱器实磊落，秉心郁精忠。
彯缨仕州县，山立不妄从。
青松虽未髙，已足凌蒿蓬。
涉世多龃龉，失官久龙钟。
擢居河朔郡，烟尘正昏蒙。
今上在藩邸，持节使虏中。
力争不可往，髙牙建元戎。
王室遂再造，廊庙当畴庸。
同朝共排媢，一麾江汉东。
见我论世故，慷慨泪沾胸。
荐之守留钥，付以节制隆。
惠政附疲瘵，威声慑奸凶。
金汤治城堑，楼橹欻以崇。
出师京洛间，屡挫黠虏锋。
邦畿千里宁，夸说百岁翁。
抗疏请还阙，北伐归两宫。
辞直志鲠亮，天子为动容。
奸谀更切齿，恨未能关弓。
乃同归鄛人，感愤殒厥躬。
皇天不憗遗，吾道何其穷。
骅骝竟委离，冀北群遂空。
梁摧大厦倾，谁与扶穹窿。
安能百身赎，坐为四海恫。
人亡国殄瘁，天意真懵懵。
中原气萧瑟，洒涕临西风。

寓意樽中渌，陶然得此生。
孔融真好客，阮籍自忘形。
议论千夫屈，风流一坐倾。
伤心将玉树，寂寞閟佳城。

东风催去旆，南浦伤离情。
攀辕何纷纷，晓日来倾城。
中有韦布士，雪涕挥纵横。
欲识何为者，为言门下生。

赤城自昔佳山水，游宦何曾论道里。
朅来五载着闲身，天假衰年幸如此。
偶逢人面即成亲，信美那知非我里。
相从晚得世家贤，风流未泯典刑全。
豫章杞梓杂兰玉，向来人物常推先。
一门卿相有三四，功名并列青瑶镌。
憔悴祗今余此老，北阙荐书谁复草。
忘怀骤喜肝胆倾，学道故宜容鬓好。
江湖历走到海滨，可怕鲸波风浩浩。
平时所宝非琼瑰，生涯都付瓶与罍。
客至辄留尽欢适，玉山不觉欹崔嵬。
醒来默坐参佛祖，余酲宿障随驱排。
衡门我亦栖迟久，却视华途惭俊茂。
山中麋鹿会同群，客里妻奴得相守。
感君向我意甚真，杯酒招邀惟恐后。
往还况此足亲知，清谈雅集每忘疲。
尚书旧信心如水，京兆犹传政不私。
共寻泉石岂无伴，却上云霄知有基。
顾我终焉奚所欲，一丘一壑志愿足。
胜游非远闲日多，秋节正凉新酒熟。
东州西县君何求，请解行包停去躅。

九日追欢异昔年，强随时节到层巅。
俯观殊俗身如客，平瞰丹霄势欲仙。
故国伤心沧海外，行朝倾首碧云边。
兴阑酒罢催归驭，四面岚光合暮烟。

坤轴东南倾，大江日夜注。
前驱下荆巫，余涛略吴楚。
任势不期劳，得意缘所遇。
水也初无营，神哉亮谁主。
芳兰沉清华，碧藻舒翠缕。
晨鹄戏野岸，春凫集深渚。
均是得所安，而神岂私汝。
古来几精魂，舍此迷所处。
淫游不知还，沙村失烟树。
而我后千载，悠然在江浒。
抱啬贵无竞，矜名忌多取。
冥冥罨岸风，淫淫打船雨。
舞雪窥洪涛，开蘋渡前浦。
再拜谢神贶，聊复随所住。

先公御吏如御兵，迎刃而解如庖丁。
掀髯一笑黠吏走，蜀中草木知威名。
伯兄渠渠天下士，嵩高少室之英灵。
妙龄提书噭阊阖，谹议可以谐韶韺。
昨年两作益州牧，西南恶少不敢行。
后来继者有季弟，潭潭大度涵沧溟。
指麾万事不作意，决眦雨电风烟云。
南望峨眉西玉垒，逸气夜与银河倾。
幅巾筇杖过何许，闲邀仲元访君平。
小蓬董宝夜吹笙，往往笑倒长庚星。
拔剑起舞者谁子，杜陵老翁醉不醒。
生平入眼无俗物，胡为见我眼自青。
武侯庙前有古柏，风吟雨啸蛟龙声。
我来正欲刳尔腹，琢作巨屋丹其楹。
琢作巨屋丹其楹，绘此落落三名卿。
尚使千载知仪刑，喻子作诗如鼎铭。

嗜酒刘伶绝世无，春衫典尽倒天壶。
造门谁为倾家酿，见客常留满眼沽。
颇讶霜威太严令，忽分春色到焦枯。
一尊且作通宵醉，明日重看朝夕乌。

之子初倾盖，论诗即定交。
心清悬水鉴，才逸奋蒲梢。
贳酒移宾榻，携盘杂野肴。
半醒还半醉，相对老蘅茅。

雪晴日脚下茅屋，深巷泥融频屐声。
幽鸟唤春啼不那，野梅迎客意先倾。
愁肠断送酒边散，诗眼安排烟际横。
晚岁浮荣安用许，祗应丘壑未忘情。

明诏搜贤动四陲，西来一鹗冠群飞。
擅埸笔势惊华省，发策才名上紫微。
无负题桥平日志，要看怀绶故乡归。
相逢肯惜倾家酿，已约莺花慎勿违。

老来光景去骎骎，亲旧应多惜老心。
倾盖义髙双白璧，开函诗敌万黄金。
催年生怕玲珑唱，醉夜宁辞凿落深。
多谢殷勤祝强健，寄言衰病莫相侵。

仕路青霄逼，还家白髪生。
一麾惊作梦，三径适幽情。
孰谓如兰契，先随逝水倾。
送君凄断处，烟雨暗铭旌。

述陂元是一沧州，四绕澄江璧水流。
肥腴不但便黍麦，清瘦尤宜橘柚秋。
秋风篱落青间黄，王孙金弹天雨霜。
甘寒入齿冰浆冷，气馥吴姬翠袖香。
我衰不办作李衡，木奴千户供我耕。
但爱洞庭春色好，细酿只许幽人倾。
传柑酷忆风光里，怀橘真成泪如洗。
陂傍傥种三百栽，商山之乐吾得矣。

月筛窗幌好风生，病眼伤春泪欲倾。
写字弹琴无意绪，踏青挑菜没心情。

赤日炎炎烧八荒，田中无雨苗半黄。
天工不放老龙懒，赤电驱雷云四方。
琼瑰万斛写碧落，陂塘池沼皆泱泱。
高田低田尽沾泽，农喜禾无可槁伤。
我皇圣德布寰宇，六月青天降甘雨。
四海咸蒙滂沛恩，九州尽解焦熬苦。
倾盆势歇尘点无，衣袂生凉罢挥羽。
江上数峰天外青，眼界增明快心腑。
炎热一洗无留迹，顿觉好风生雨腋。
纱厨湘簟爽气新，沉李削瓜浮玉液。
傍池占得秋意多，尚余珠点缀圆荷。
楼头月上云散尽，远水连天天接波。

花底杯倾演漾金，月边风细竹阴阴。
故人清远更真绝，消尽烦襟爽气深。

似箭撩风穿帐幕，如倾凉雨咽更筹。
冷怀欹枕人无寐，铁石肝肠也泪流。

声声喜报鹊温柔，忽接芳缄自便邮。
一尺溪藤摛锦带，数行香墨健银钩。
倾心吐尽重重恨，入眼翻成字字愁。
添得情怀无是处，非干病酒与悲秋。

娇娆万态逞殊芳，花品名中占得王。
莫把倾城比颜色，从来家国为伊亡。

嶷嶷玄英孙，闻风自鄞川。
朅来苕霅间，王事亦复联。
相遇一倾盖，论交即忘年。
开口见城府，落笔生云烟。
寻春五亭岸，钓月双溪船。
杯行各酣适，箕踞忘拘牵。
放辞发奇伟，捜句穷镵镌。
我时怯欲降，退壁常自坚。
俯首试外台，一矢双雕连。
联镳仲与季，三秀来差肩。
群隽为辟易，拱手不敢前。
折棰破大敌，未足烦戈鋋。
风低忽垂翅，信命付诸天。
公飞东阳舄，我访兰亭贤。
双鱼数流问，五马方荐延。
摄事古山阴，晤语复粲然。
禅心扣空寂，蔬饭捐荤膻。
一洗尽玷缺，皎皎尺璧圆。
继从甘陵游，假道仍周旋。
飘零我蓬转，渠敢自意全。
邂逅凤凰阙，公亦仍迍邅。
宦学旧軰行，金狨覆文鞯。
以及后来秀，青云各联翩。
公方驾别车，去即三山巅。
俟期下吴越，寄迹无一廛。
尚及秋风残，饱脍鲈鱼鲜。
我陋不足数，生理亦可怜。
尔来犯不韪，策足英俊躔。
文羞白羽扇，中岂青铜钱。
家风故不恶，蹇步徒加鞭。
迷途得蹭蹬，奄奄如寒蝉。
别公起归思，端欲驱其先。
经营一囊粟，攀附嗟无缘。
擿耳听知音，拂拭朱丝弦。
一札行亦驰，两桨定复还。
阔步白玉堂，一挥笔如椽。

我来春未动，兀坐秋忽老。
客怀饱世味，尘土不容澡。
尚余笔砚癖，俯仰半华皓。
中年得异书，夜讽或至卯。
尔来口生棘，妙语时耳剽。
故人吾臭味，囊帙富缃缥。
什袭秘不传，凛若璧在赵。
念兹访遗逸，从人掇残藁。
何当发其藏，囷廪一倾倒。
穷途百态恶，归思疾飞鸟。
终当馈所有，共此绝代宝。
岁晚同吟哦，乘风上蓬岛。

君不见渭川之阴卧龙横千秋，貌取者谁文湖州。
十年笔意闭黄壤，只今妙手唯杨侯。
杨侯画竹尽真迹，功夺造化令人愁。
满堂回头看下笔，扰扰云烟乱晴日。
大丛纵横高入云，斜风落叶秋纷纷。
小丛欹倾病无力，傍水长根走苍石。
门前车马汗成川，何得阴风动高壁。
杨侯嘻笑辞未工，此意不与丹青同。
粉黛初数无一钱费，酒炙能使千家空。
袜材远寄动盈屋，我子画无由穷。
剡溪寒藤不难致，须君放手为双丛。
须君放手为双丛，与我俱隐南山中。

人生百岁能几何，顾我把酒胡不歌。
穷通大抵梦南柯，我复梦中多蹉跎。
自古英雄亦何有，往事纷纷不如酒。
嗟予真得酒中趣，几度尊前揖星斗。
病起槐阴鹦已老，今日相逢还草草。
匆匆数日是行人，且向尊前一倾倒。
人生乐事亦难并，明月清风况都好。

风江舞暮帆，野树散归鸟。
寒灯上壁角，疏星缀林杪。
归来静无事，独坐搜黙藁。
放笔有新功，无人与倾倒。
不知新恨多，但觉旧愁少。
石鼎倚残炉，茶烟看清袅。
明朝寻酒钱，折简唤诸老。

妇如先姑贤，儿似乃翁好。
识君相与心，见我亦倾倒。
频年作离情，悟赏到丘嫂。
卜邻洛水阳，此语当在早。

行前蒲柳后鸥鸟，乃似白沙之旧居。
忽见云天有新语，不知风雨对残书。
往来河树几倾盖，上下江船如贯鱼。
更与河山结香火，夜窗重枉故人车。

寒江九月雷殷空，落日倒射千山红。
江头树木半倾倒，衮衮不尽洪涛风。
风中有物如长戟，电光忽来倾霹雳。
雨罢晴开不复知，乃是潜蛟倚长石。
苍皮半卷颇飞动，涩藓中开欲跳掷。
青荧野火下绝水，夭矫长烟转空壁。
天生神物有时出，岁月飘流为谁得。
铜花欲尽秋水浑，尚有千年妖血痕。
向来天地亦儿戏，俄顷变怪徒纷纭。
君不见丰城之来亦不久，宝气何为上牛斗。

寒江九月雷殷空，落日倒射千山红。
江头树木半倾倒，衮衮不尽洪涛风。
风中有物如长戟，电光忽来倾霹雳。
雨罢晴开不复知，乃是潜蛟倚长石。
苍皮半卷颇飞动，涩藓中开欲跳掷。
青荧野火下绝水，夭矫长烟转空壁。
天生神物有时出，岁月飘流为谁得。
铜花欲尽秋水浑，尚有千年妖血痕。
向来天地亦儿戏，俄顷变怪徒纷纭。
君不见丰城之来亦不久，宝气何为上牛斗。

伏暑不能旱，楚天频复阴。
疾雷冲雨断，乱草接江深。
旧圃可小摘，老盆余数斟。
明朝有倾倒，相待沃愁吟。

还家日已短，况此独行情。
客路三年别，秋帆十日程。
小船携手上，斜柳纵篙撑。
岸失乖龙蛰，窗留素月萦。
重回召伯埭，虚住广陵城。
破屋仍坚坐，残莺只强鸣。
江犹渺漭去，草欲蔓延生。
水缩蛙蟆鬬，场空雾雨横。
土风沾疟疠，民俗混蛮荆。
岂识排门入，鱼无倒屣迎。
好诗思共读，薄酒念同倾。
枕席烦团扇，膏油乏短檠。
可无道里念，或恐梦魂惊。
惟昔交朋聚，相期文字盟。
笔头传活法，胸次即圆成。
孔剑犹霄炼，隋珠有夜明。
英华仰前辈，廓落到诸卿。
敢计千金重，尝叨一字荣。
因观剑器舞，复悟担夫争。
物固藏妙理，世谁能独亨。
乾坤在苍莽，日月付峥嵘。
凛凛曹刘上，容容沈谢并。
直须用款款，未可笑平平。
有弟能知我，他年肯过兄。
初非强点灼，略不费讥评。
短句箜篌引，长歌偪侧行。
力探加润泽，极取更经营。
径就波澜阔，勿求盆盎清。
吾衰足欿{土感}，汝大不欹倾。
莫以东南路，而无伊洛声。

还家日已短，况此独行情。
客路三年别，秋帆十日程。
小船携手上，斜柳纵篙撑。
岸失乖龙蛰，窗留素月萦。
重回召伯埭，虚住广陵城。
破屋仍坚坐，残莺只强鸣。
江犹渺漭去，草欲蔓延生。
水缩蛙蟆鬬，场空雾雨横。
土风沾疟疠，民俗混蛮荆。
岂识排门入，鱼无倒屣迎。
好诗思共读，薄酒念同倾。
枕席烦团扇，膏油乏短檠。
可无道里念，或恐梦魂惊。
惟昔交朋聚，相期文字盟。
笔头传活法，胸次即圆成。
孔剑犹霄炼，隋珠有夜明。
英华仰前辈，廓落到诸卿。
敢计千金重，尝叨一字荣。
因观剑器舞，复悟担夫争。
物固藏妙理，世谁能独亨。
乾坤在苍莽，日月付峥嵘。
凛凛曹刘上，容容沈谢并。
直须用款款，未可笑平平。
有弟能知我，他年肯过兄。
初非强点灼，略不费讥评。
短句箜篌引，长歌偪侧行。
力探加润泽，极取更经营。
径就波澜阔，勿求盆盎清。
吾衰足欿{土感}，汝大不欹倾。
莫以东南路，而无伊洛声。

成子东游十日程，驼裘颠倒帽欹倾。
新诗顿数神仙事，病耳忽闻京洛声。
去住闲经几尘刹，往来相望一牛鸣。
再寻六月山前路，分我寒泉数勺清。

日月开南极，山河拱上都。
圣朝频决胜，贼党莫狂图。
驿道传烽燧，官军下舳舻。
弄兵心已壮，渫血气犹粗。
腊月杭州破，驩声歙县屠。
迹虽连劲越，势欲动全吴。
剑戟排空上，刍粮夹路输。
予方在衰杖，意不保头颅。
岂谓除关传，都非验汉符。
坐看前乘没，谁救左轮朱。
守将仍安枕，乡豪肯弃躯。
百川归巨浸，一命仰洪𬬻。
抚事思同辈，低头失壮夫。
风雷蛰龙卧，名字列仙臞。
遇寇来淮口，迎家傍海隅。
未随霜雪死，甘伴甲裳趋。
每有妻孥问，宁知道里虞。
荒城补泥土，旱水著菰蒲。
交友多流寓，人烟乍有无。
相逢可恸哭，掩泪只长吁。
羽檄迹锋数，江船取路迂。
艰难脱纷扰，润泽到焦枯。
屡辱分金送，兼容折简呼。
同群见鸑鷟，猛兽伏於菟。
往往投僧饭，时时就客厨。
苦留春骀荡，勤对色敷腴。
不有沟中断，其如屋上乌。
身犹访安佚，意独离囚拘。
行李催归疾，生涯与旧殊。
裹粮违战地，举足值穷途。
悮厌韩城僻，虚随颍水纡。
旧书犹醤瓿，破屋但绳枢。
蒋诩空三径，杨雄更一区。
生平从学圃，老复厌为儒。
爱草骑驴稳，看云借杖扶。
几年供坎廪，尽室付崎岖。
触热医频唤，倾囊酒漫酤。
素冠穷偪仄，白髪鬼揶揄。
侧转骥絷足，往还狼跋胡。
众怜东郭困，自学北山愚。
取别方摇扇，成诗欲断壶。
疏篱倒禾黍，骤雨落楸梧。
苦语终难好，清谈却未须。
家犹近坟墓，晚或望桑榆。
今日祅氛涤，新秋暑气苏。
如闻旧巢覆，尽伏逆臣诛。
遣卒宽平贾，令民内半租。
文章元典则，刑赏旧规摹。
桀恶先函首，渠魁已献俘。
书地问安否，尚足慰驰驱。

北风且莫雪，一雪三日寒。
不念守城士，岁晚衣裳单。
衣单未为苦，隔壕闻战鼓。
杀贼须长枪，防城要强弩。
炮来大如席，城头且撑柱。
岂不知爱身，倾心报明主。
报主此其时，一死吾亦宜。
未敢望爵赏，且今无事归。
寄语守城士，此言君所知。

岭南二月春已尽，百花委弃随风吹。
山前山后绿阴满，已过中原初夏时。
不知何气忽乖沴，风雨夜作雷乘之。
鞭笞宇宙敝日月，万象倒错藏光辉。
岩倾涧绝水府现，捕搏虎豹擒蛟螭。
百围老树不须说，忍冻欲压摧其枝。
峥嵘屋瓦走飞雹，如战初合麾旌旗。
我行避地更值此，闭目但听儿啼饥。
仆夫噤死者数辈，牛马惧不存毛皮。
长途三日断还往，况有鸟雀凌云飞。
只今胡尘暗江路，盗贼往往乘余威。
良民虽在困须索，四海万里皆疮痍。
天公忍不一顾此，反更震动穷荒为。
此方亦是神所主，我欲告诉心先疑。
明朝风定寒亦解，收召魂魄寻归期。
涧毛自可荐筐筥，试出苦语令神知。

岭上逢端午，随家更北征。
隔村闻贼鬬，通夕畏蛇行。
厌病初辞瘴，冲泥却胜晴。
犹怜昌歜酒，不与故人倾。

空房夜气清，落月傍檐明。
念我平生友，相望隔荒城。
我老未厌书，破窗犹短檠。
君亦不奈闲，黙坐数残更。
共结香火社，同寻文字盟。
王子潮州来，一笑冠欹倾。
午饭展僧钵，村醪倾客瓶。
相逢但谈道，绝口不论兵。
未免俗眼笑，屡遭时辈轻。
人生各有趣，小大俱有程。
譬彼涧底松，难伴池中萍。
云鹏与斥鷃，已矣两忘情。
一洗瘴海耳，此言君可听。

空房夜气清，落月傍檐明。
念我平生友，相望隔荒城。
我老未厌书，破窗犹短檠。
君亦不奈闲，黙坐数残更。
共结香火社，同寻文字盟。
王子潮州来，一笑冠欹倾。
午饭展僧钵，村醪倾客瓶。
相逢但谈道，绝口不论兵。
未免俗眼笑，屡遭时辈轻。
人生各有趣，小大俱有程。
譬彼涧底松，难伴池中萍。
云鹏与斥鷃，已矣两忘情。
一洗瘴海耳，此言君可听。

城东往还者，相近得杨卿。
处世如无事，为官不近名。
匣藏防身剑，案有读书檠。
此外唯尊酒，时时唤客倾。

山城雨雪繁，春气来不早。
思君如和风，未见意已好。
时蒙枉车骑，笑语得倾倒。
我能知子贤，子亦怜我老。
旧交半鬼录，在者迹已扫。
慨然念平生，令人恶怀抱。
相从饱吃饭，此计或未保。
东游有前约，预恐别草草。
岂无一言赠，妙句写黙藁。
出户仰高山，犹堪慰枯槁。

凉风策策旁江城，道路犹寛远去程。
秋晚情怀常索莫，夜长更漏转分明。
未偿脐腹三年艾，不负膏油二尺檠。
明日黄花一尊酒，苦思亲旧与同倾。

闲居病益侵，俗事初一扫。
南公犯寒来，为我略倾倒。
论诗已得妙，不必在穷讨。
我懒百虑废，识子恨不早。
归途见徐董，更问此二老。
所恨聊复翁，向者骨已槁。
拭目看遗文，令人恶怀抱。

郑公一勺酒，时与故人倾。
况兹冲和天，草木日向荣。
山茶逞独艶，着意呈轩楹。
坐中四五客，还来寻此盟。
主人久未厌，频得倒屣迎。
烧烛夜照花，知公有余情。
清歌洗俗耳，软语令心醒。
岂伊鹤顶丹，独自能倾城。
要令同二妙，相伴作三英。
纷纷桃李花，开谢略不停。
谁知此深院，别有高世名。
我老百事废，对此眼暂明。
还家不能寐，起坐数残更。
明朝有新句，更欲烦公听。

郑公一勺酒，时与故人倾。
况兹冲和天，草木日向荣。
山茶逞独艶，着意呈轩楹。
坐中四五客，还来寻此盟。
主人久未厌，频得倒屣迎。
烧烛夜照花，知公有余情。
清歌洗俗耳，软语令心醒。
岂伊鹤顶丹，独自能倾城。
要令同二妙，相伴作三英。
纷纷桃李花，开谢略不停。
谁知此深院，别有高世名。
我老百事废，对此眼暂明。
还家不能寐，起坐数残更。
明朝有新句，更欲烦公听。

清霜散晓阴，轻风吹宿雾。
桥倾绝人行，渔间借舟渡。
初惊乌背转，渐入牛脾路。
长林连云壑，细草萦石户。
洞深锁灵踪，鹿去骖仙驭。
殿高邻天冠，廊回宽地屦。
骤响水湍流，飘香花似雨。
崎岖到山椒，静旷夺尘虑。
四顾但苍莽，俯窥若轩翥。
𥩟立鹤不归，寒生日云莫。

淮海三年别，家山十日程。
时思一笑乐，转觉异乡情。
叔父勤相唤，诸郎许见迎。
浊醪行处有，所恨不同倾。

白酒因循久绝倾，小诗聊复赠君行。
故人若问庵中事，但道春来太瘦生。

抱璞沦岩阿，失怀亦自宝。
岂无用世心，遇合贵得道。
连城重白珩，声价先倾倒。
瑕瑜混沙砾，莫讶荆山老。
会当游勋华，元圭赞熙皡。

天风万里起，海水高十寻。
中有都人士，拔剑拯陆沉。
素甲三十里，朱縢万千垒。
誓身殉家国，援抱常切齿。
东连海上兵，天挺三世英。
艨艟山岳高，军储沧海倾。
纵横长江动，军威千里空。
拊手功可立，名姝何足惜。
痛饮伫黄龙，酣醉实狼籍。
一朝肘腋变，惊雷还自敌。
鸟兽散何为，岛上复卖国。
叹息复叹息，燕市文山即。
海外多君子，至今长恨水。

二月春光景气浮，少年公子御街游。
银床踞坐倾杯乐，三个孩童打马球。

仙经何物堪却老，较功无如太阳草。
龙衔鸡衔名虽异，菟公羊公事可考。
苏君真是神仙裔，橘井阴功贯穹昊。
云笈书成数万言，银关珠宫用心早。
独知此物有奇效，福地名山为储宝。
不惮林泉新𣃁掘，斥去杵臼谢饰𢭏。
况从髙士论麹糜，更课公田收秫稻。
一朝灵液浮瓮盎，三冬浩气生襟抱。
且欣软饱得浇肠，漫说逆流工补脑。
眼碧那忧散黒花，发白故应还翠葆。
贾傅只嫌松醥陋，刘堕敢夸桑落好。
直须五斗论解酲，宁待三柸乃通道。
谁知万里落旄人，亦许匏尊自倾倒。
为君唤回雪窖春，八载羁愁供一扫。
曼倩宜分此日桃，安期莫诧他年枣。
何烦更采石斛花，巳觉容颜不枯槁。
根连石室喜入梦，句拟桐溪愧摛藻。
平生我亦爱书扎，朱髓绿肠勤探讨。
幸君汲引成此志，鹤驾骎骎望仙岛。
吞腥啄腐非夙心，岁晚兹言良可保。

八年重见各蹉跎，把酒论文奈别何。
行止未应经扫地，是非安用辩倾河。
阳春属和从来少，流水知音不必多。
妙语惊人慵举似，归来如学病维摩。

行人不忍别，遇酒辄醉倒。
仆夫怪何迟，谬应行亦好。
怜君如弟兄，每见开怀抱。
天涯重分携，祖席都门道。
城头倾落日，酒尽迹还扫。
留连意虽勤，晤语终草草。
君如汗血驹，千里未脱皂。
我若随波鱼，圉圉依寒藻。
去住各有谋，聚散初不保。
惟余一寸心，耿耿迟君老。

前年携手东水门，秋月夜看黄流奔。
匆匆别话苦不尽，鸣鸡吠犬催朝暾。
放船锁外望回骑，清泪滴滴如泉源。
飘零可念浪萍散，得丧未把秋毫论。
闽山万叠阻归计，越国半年空断魂。
朅来璧水就朋友，闻子荆渚将鱼轩。
尺书迢递忽寄我，消息久绝知生存。
妻孥同活似慰意，伏腊不给谁可言。
但期君马当北首，岂谓我辔今南辕。
客乡邂逅不易得，想见妙语如春温。
况闻迩来治经术，虫鱼琐细穷朝昏。
倾嚢倒廪幸见□，不须羞涩时所尊。

离肠如乱丝，欲解纷无绪。
别话似泉源，衮衮日夜注。
几年见君文，万里偶相聚。
一日不易得，矧兹寒暑度。
孤云向北飞，三凤各南骛。
人生类泛梗，后约亦何据。
伤心璧池东，尘土暗归路。
凭高极远目，不见篮舆去。
君如千里驹，奔放尤难御。
强使就检绳，不入驽骀步。
何当宴瑶池，定欲求飞兔。
盐车未可嘶，俛首且羁馵。
余生易语言，开口初莫虑。
一从摩诘游，便省黙黙处。
何时遂携孥，入隐高山雾。
招君贤昆季，静坐契深悟。
浊醪聊共倾，清境烦君赋。
况有林下人，解道因风絮。

春风不世情，暖入闲门草。
君诗其似之，披拂逮枯槁。
平生金石友，岁晚迹如扫。
一见杨夫子，胸腹便倾倒。
间关六年别，一字寄不早。
忽蒙锦绣赠，光彩照龙藻。
嗟我独何人，揖我谓我好。
无乃嗜好偏，收拾到羊枣。
从来诗人穷，君亦行此道。
我欲从君游，山林不知老。

文章初不计工拙，言语何常识重轻。
不向故人齐物我，一生怀抱为谁倾。

堂堂陆忠州，谈辩如倾河。
从容仁义途，步武寻丘轲。
一斥不复返，方书事研磨。
至今谏草存，沧溟遗一波。

浪蘂浮花逐去程，流红应恨水无情。
檐间颇厌催归语，木杪空怜唤友声。
念远却回鸿阵急，忘贫重到燕巢成。
待凭物理追风御，怀抱如今喜尽倾。

非关浓艶能倾国，可是幽香解返魂。
正尔雕零废吟赏，欲留佳丽度晨昏。

一寸丹诚贯上穹，坐令千里走龙工。
骄阳弥目苗将槁，甘雨连霄泽已丰。
便觉风霜倾意尽，岂愁荆棘致年凶。
江南岁漕知无阙，遥想中都喜气同。

乾坤今古自昭然，此意何劳密处论。
不是逢人喜倾倒，正应公事合公言。

羃羃疏雨歇，冷冷晚风清。
扁舟泊清浅，落日涵空明。
门临稻畦没，水浸莎岸平。
欠伸得寛旷，杖屦喜微行。
招提掩深靓，房户开斜横。
纷纷诸衲子，尚作迎送情。
神武行挂冠，吴市今变名。
及闻名理谈，顿觉肝胆倾。
凡笼了无著，古佛当自成。
已复外身世，何者为官荣。
同游有亚父，早定登坛盟。
归来不受赏，慨慷羞论兵。
闾阎取封侯，健儿胜书生。
因之发深省，种种鸿毛轻。

山林与钟鼎，出处无异趣。
刍豢等藜藿，同是一厌饫。
此心无适莫，外物曾何忤。
奚独淡交游，未肯厕纨袴。
故寻漫浪人，要作寻常聚。
主既不速客，客亦随即赴。
倾谈剧悬河，泻酒快流霔。
百年人醉醒，万物皆侨寓。
云何造请门，日满户外屦。
却想耆英游，风流甚寒素。
淡然文字欢，一笑腥膻慕。
我亦蹭蹬余，早向危机悟。
绝意鸳鹭行，幸此松萝附。
君诗妙铺写，纵横俱中度。
我老学荒废，一词不能措。
独于樽酒间，不惜淋漓污。
何当赋归欤，去敛头角露。
家有譍门儿，稍能随指顾。
鸡黍林下期，视此犹应屡。
有兴即放言，安能限章句。

安土无南北，论情皆弟兄。
休寻卓庵处，要便打包行。
萍迹虽无定，葵心终有倾。
相望得安健，有使即传声。

砥柱西倾朔野寛，鱼龙掀舞去漫漫。
润蒸霏雾一川暗，怒激惊风千里寒。
九折势须回故道，三山天为障狂澜。
寻源不作乘槎计，沧海他年一钓竿。

乱来那复较升沉，愁极仍嗟病骨侵。
双袖龙钟羁客泪，一樽倾倒故人心。
沙寒独雁难求侣，山近浮云易作阴。
落轸断弦非众听，暮年淮海叹知音。

挥毫曾看妙如神，倾泻明珠百斛珍。
畴昔笑谈知寡和，后来风度绝无人。
应怜老矣纡朱绂，早约归欤岸角巾。
明镜未须羞鬓髪，一樽相与永青春。

晋公伐叛致太平，归来绿野勤经营。
沈沦不复经济意，晚节更为人所评。
文饶佐武取河朔，平泉草木罗清英。
功成未尝一寓目，镵石作记空传名。
何如堂堂渭川老，崛起自与天扶倾。
岁在作噩骇机发，忠臣愤叱思殒生。
氛埃不为紫霄蔽，日月却向黄道行。
壮年铁衣勤汗马，白首金鼎调和羹。
张皇国威起颓压，约敕吏蠹归章程。
羌戎破胆思寻盟，盗贼脱甲来输诚。
辕门诸将指呼耳，公有胸中十万兵。
锐然请老樊小圃，爨席却与渔樵争。
烟霞放目傲轩冕，水石步屧遗机衡。
虽然四海望不置，搴旒下瞩煕皇明。
宣王于今事北伐，周公不日歌东征。
迎还两宫天地庆，埽洒六合风尘清。
是时公归迺可耳，岂得遽适羲皇情。
祝公寿考如卫武，百岁箴儆谋群卿。
祝公功名如郭令，身与庙社同安荣。
忠诚向来金石贯，勋烈遂将天壤幷。
他年升堂奉杖屦，愿留隙地诛柴荆。
但令公孙肯开合，不用野王来抚筝。

倾心南山云，如渴望梅岭。
朝来有佳思，拄笏不见顶。
丰隆骏奔走，列缺元驰骋。
雨不到人间，风伯乃为梗。
生来食官仓，四海无二顷。
歌诗视天汉，一念极耿耿。
阶前甃清泉，洮颒冰雪冷。
干喉欲生烟，空下百尺绠。
幽轩竹三四，柯叶殊秀整。
迩来头抢地，但惧不得永。
以斯占稻粱，生意鱼在鼎。
潜虬民司命，膏泽浸兹境。
邑官树嘉政，责报甚形影。
缾罂走十里，岂惮一再请。
君其洁斋俟，百谷正延颈。
客子无远谋，空肠望遗秉。

黄金北斗高，何似六月雨。
举头看云霄，此秘初未睹。
今晨沛然下，其势莫能御。
既蠲人郁陶，又长我禾黍。
谁言为郡乐，病不对樽俎。
似为神所怜，用是娱悦汝。
缁黄諠讽诵，巫觋乱呼舞。
惠然从风来，兹事一不举。
临民多秕政，何道致如许。
稽首谢皇天，倾心奉明主。

霡霂无人见，芭蕉报客闻。
润能添砚滴，细欲乱炉薫。
竹树惊秋半，衾裯惬夜分。
何当一倾倒，趁取未归云。

门对分流水，窗横别岸山。
茅茨居不翦，蓬荜昼常关。
倾盖曾三径，摇旌每数间。
犹欣龙阁老，携得好诗还。

擢本千岩秀，开花八月凉。
虽非倾国色，要是恼人香。
篱下菊清好，林间兰静芳。
可怜遭遇晚，妙语欠苏黄。

听说君中外，堂堂世上名。
文华张右史，正素老先生。
已上三年课，相期万里程。
赠行无好句，聊用一杯倾。

访旧今无几，惟君昔有连。
笑谈倾一坐，笔札富诸贤。
作恶又数日，从游经二年。
勉旃绳祖武，穷达自关天。

汉室推元礼，唐家得卫公。
龙门倾后辈，鲸海伏孤忠。
守护多神物，旋归一老翁。
如何九江路，万事并成空。

今夏久无雨，从秋却少晴。
空蒙迷远望，萧瑟送寒声。
衣润香偏著，书蒸蠧欲生。
坏檐闻瓦堕，涨水见堤平。
沟溢池鱼出，天低塞雁征。
萤飞明暗庑，蛙闹杂疏更。
药醭时须焙，舟闲任自横。
未忧荒楚菊，直恐败吴秔。
夜永灯相守，愁深酒细倾。
浮云会消散，鼓笛赛西成。

蜂儿虽小物，各自有君臣。
夺食已非义，焚巢兹不仁。
杀身缘底罪，作俑定何人。
不惮高论直，宁辞远送珍。
解包颜有喜，入坐齿生津。
海错休前列，山肴且不陈。
其谁心恻怛，为汝鼻酸辛。
愿下孩虫令，恩倾雨露春。

此生寡偶固其宜，何况身从老得衰。
门外设罗谁一顾，道旁倾盖子相知。
断金已定交逰事，伐木仍传故旧诗。
闻说沩山堪避世，卜邻他日更无疑。

闻君卜居水云乡，欲往从之各异方。
屋角树阴倾老盖，溪南山色过浮梁。
薫风自在翻书叶，梅雨相欺败堵墙。
长铗高歌归去好，幽栖为我觅阳冈。

倾盖江头许定交，谈经论事听忘劳。
辙环万里犹持橐，门掩三秋却梦刀。
流水落花公境界，摘山煮海我官曹。
人生五马从来贵，行乐何须叹二毛。

异方风物鬓成斑，荔子尝新得破颜。
兰蕙香浮襟解后，雪冰肤在酒酣间。
绝知高味倾瑶柱，未觉丰肌病玉环。
似是看来终不近，寄声龙目尽追攀。

壑源今日为君倾，可当杯盘泻浊清。
未到舌根先一笑，风炉石鼎雨来声。

山衣重叠六铢轻，淡拂槐花染不成。
报答春工选何物，鹅儿黄酒十分倾。

雁水分携后，悬悬二十秋。
世路少青眼，人生易白头。
况复遭乱离，长怀家国忧。
是中欲倾倒，一面终无由。
君从万里归，访我三日留。
寒灯话平生，尊酒相劝酬。
喜极感今昔，潸然涕将流。
君行驾朱轓，我亦稻粱谋。
努力尽此道，全身早归休。
林泉遵素约，杖屦发清游。
庶几践前言，母俾猿鹤羞。

惟昔号能吏，在公勤严明。
挟兹来共理，教化日流行。
堂堂陈汉州，所至树风声。
四美出天性，早擅循良名。
平心衡称物，敏手刀发硎。
奸黠胆欲破，隐伏无遁形。
千里归镇静，人神各安宁。
爱物及鱼鸟，游泳全其生。
舆言诵嘉政，不待三年成。
房湖天下绝，好景无阴晴。
退食来徜徉，风月搅诗情。
修竹如君直，流水如君清。
岂无宴赏心，对此乐事并。
国步正艰险，天骄尚纵横。
惜哉廊庙器，乃尔屈专城。
瓜期忽忽来，歳月令人惊。
车辙不容卧，去意一何轻。
金陵一水通，当宁思豪英。
况最郡守课，由来入公卿。
君才森武库，可当十万兵。
行矣佐中兴，力扶天柱倾。

骐骥服盐车，垂头困长道。
苍鹰在韝絷，侧耳思秋草。
忆昔初见公，衮衮一倾倒。
平生仰止意，相逢恨不早。
清辉粲景星，巨浸屹孤岛。
徐榻未易解，膺门但频扫。
公才天河倾，顾我乃潢潦。
筿簜何足云，所贵会稽笴。
鱼泳鸟云飞，气合无不可。
歳月忽荏苒，何言赋离抱。
彭城不百里，掺袂空懊恼。
纠郡因多暇，时政亦丛脞。
猾吏虎插翼，疲民叶振槁。
邦侯待禆益，幕客要摽表。
咄嗟赞画诺，谈笑办纷扰。
江山颇足娱，杯酒兴不小。
搘笻恣清游，蜡屐纵幽讨。
云烟入高躅，诗句出余巧。
升沉置勿问，道义端可饱。
眼前多少年，难致淄川老。
傥令班中朝，功业信不少。
贱生宿所期，志愿惭未果。
因公激壮怀，绿髪岂能葆。
还应最课绩，归步直青琐。

骐骥服盐车，垂头困长道。
苍鹰在韝絷，侧耳思秋草。
忆昔初见公，衮衮一倾倒。
平生仰止意，相逢恨不早。
清辉粲景星，巨浸屹孤岛。
徐榻未易解，膺门但频扫。
公才天河倾，顾我乃潢潦。
筿簜何足云，所贵会稽笴。
鱼泳鸟云飞，气合无不可。
歳月忽荏苒，何言赋离抱。
彭城不百里，掺袂空懊恼。
纠郡因多暇，时政亦丛脞。
猾吏虎插翼，疲民叶振槁。
邦侯待禆益，幕客要摽表。
咄嗟赞画诺，谈笑办纷扰。
江山颇足娱，杯酒兴不小。
搘笻恣清游，蜡屐纵幽讨。
云烟入高躅，诗句出余巧。
升沉置勿问，道义端可饱。
眼前多少年，难致淄川老。
傥令班中朝，功业信不少。
贱生宿所期，志愿惭未果。
因公激壮怀，绿髪岂能葆。
还应最课绩，归步直青琐。

壮岁悟修性，磨礲谢圭角。
堕身尘网中，意气翔寥廓。
动遭白眼观，罕识黄金诺。
圣贤皆吾心，所读真糟粕。
妙处谁与语，此道今萧索。
西施及嫫母，本身非美恶。
掩关学宴坐，浩气合冲漠。
身世鸿毛轻，利名蝉翼薄。
兀兀寡知音，头童齿将豁。
向未得良友，杯酒屡同酌。
见我辄倾倒，清音听明铎。
马队骧天骥，鸡群昻野鹤。
新诗续风骚，久矣无此作。
词锋敏而锐，百献敢一酢。
愿君偃戈矛，使我坚城郭。
中虚道自来，大信本不约。
养兹百炼金，劫火难销铄。
心法两俱忘，无解亦无缚。
参乎一以贯，回也不改乐。
富贵何足云，侯门空赭垩。

衰迟来作邑，劳苦剧万状。
朝朝趁衙参，敛版趋踉蹡。
病骥耳双垂，兰筋困衔鞅。
饥鹰长附人，六翮空韝上。
缅思陶彭泽，解绶一何壮。
归去事田园，林木施帏帐。
邻曲喜过从，时节争馈饷。
高山与流水，无日不寻访。
况逢桃李春，协气郊原盎。
或携古笻行，或放孤舟漾。
我欲追其踪，卜筑依清旷。
三径落松花，四墙围竹筤。
缚桥架斜川，凿户延层嶂。
长笛月下吹，逸响从风飏。
兴来携野老，烂醉倾村酿。
便足了一生，折腰宁肯强。
十年计未遂，口腹成魔障。
蹉跎镜中秋，白髪不相放。
新交得山涛，磊落多识量。
志趣傥能同，斯文未沦丧。

穷居罕人事，来往断交亲。
粗安鹪鹩居，靡求尺蠖伸。
坐看柴门外，日飞车马尘。
谁能学桔橰，俯仰更随人。
况今世道丧，风俗已浇淳。
为民非野鹿，作吏无古循。
太仓五斗粟，食之愧高旻。
故人善处我，儒官饱常珍。
风月即侪侣，诗书乃比邻。
隤然一室中，浩气横八垠。
刘郎晚相遇，放旷如逐臣。
素心日倾倒，吟啸乐天真。
秕糠嵇阮辈，自号葛天民。
马曹似是耳，宁畏官长嗔。
墨池子杨子，风流吾里仁。
偶来官一邦，眉端喜津津。
抵掌论进修，德业须竞辰。
有时相就饮，幕天地为茵。
冯君十年别，龙鹄迹久陈。
邂逅果山底，一见两脚踆。
初来梅萼吐，欲去柳眉颦。
平生知识多，斯人罕其伦。
我今亦西矣，笻竹访峨岷。
凭谁与之俱，足跣头不巾。
刘郎归既趣，杨子任方新。
从兹遂分手，三秋敌昏晨。
所期各精炼，加飡戒五辛。
他时共相见，两颊桃花春。

名园春信来，冷眼思一窥。
吏文巧束缚，颖脱迺不羁。
兴发勇欲往，壮士先登埤。
但得一樽乐，岂论官职卑。
况兹横清流，适然副心期。
梅梢出翠竹，照水两猗猗。
野航转澄碧，小雨斜风吹。
平生江海怀，是日慰渇饥。
村迥孤烟处，林深幽鸟时。
端疑是吴越，梦到身亦随。
同游客靡恶，喜气回朝曦。
醉倒不自惜，一叶忌倾欹。
新诗许共赋，未唱心力疲。
归来已陈迹，物理观盛衰。

晚风江色佳，水碧烟冥冥。
聊持一壶酒，落日相与倾。
浮荣何预人，于焉乐此生。
往来信扁舟，恍若空中行。

三贤富文词，献笑发其端。
瓦砾换琼瑶，光照窗几寒。
荧煌句中眼，真透祖师关。
孺子或可教，倾倒无用悭。
嗟余腹空虚，思苦言亦艰。
岂如新诗章，字字珠走槃。
同门法禁严，欲往心未安。
跬步乃千里，髣髴闻笑言。
凭谁写胸臆，锦囊去复还。
步海吾岂惮，波澜时一观。

白衣心出家，从古推净名。
无疾现有疾，特地真机生。
佛欲遣人问，指示转分明。
宜是诸大士，辞屈不能行。
文殊末后往，万众心已倾。
箭锋相注处，妙义益峥嵘。
芥子容须弥，毛孔受四溟。
此理自灼然，学者疑且惊。
更谈不二门，法法俱见成。
一默岂无语，其声如震霆。

一夜萧萧洒竹声，漏水未残天忽明。
初疑落月照东荣，树鸡乌鹊纷纷惊。
起来积雪烂中庭，洼陷污秽悉已平。
海水飞波上栋甍，万瓦堆盐一尺盈。
此身恍若游天京，银楼玉阙争峥嵘。
仙人想见冰霜清，园林草木皆瑶琼。
尊中有酒且细倾，农家活计在深耕。
明年岁事欣已成，且把赋余养残龄，天边日望陨欃枪。

何物比君子，猗猗庭前竹。
直节虚心人不顾，高标雅态自殊俗。
千亩碧云虽未有，数竿清风也自足。
兴来寻访不知懒，到处敲门忘检束。
身居市廛心在野，山林痼疾今弥笃。
直舍初开露井寛，檀栾只欠森森玉。
君诗赠我何相知，摄衣起谢容正肃。
缅思竹林贤，自昔高品目。
当时昏浊乱一世，七子风流岂容黩。
众人皆醉我独醒，正似霜筠异群木。
不妨糟丘寄孤根，秋风相伴倾寒醁。
烦君更作长短句，为我商声歌此曲。

此夕非常夕，金波涌碧岑。
一轮初散彩，八表尽倾心。
永夜真同昼，浮云不蔽阴。
主人澄静性，万古亦常今。

两载春风客，翩翩忆旧栖。
林深喧鸟雀，水暖乱凫鹥。
到处宜倾榼，逢人数杖藜。
荷花难负约，飞语报云溪。

秋中景色正萧森，月色超然重古今。
要使万方倾素采，那知三日翳重阴。
晦冥欲害天公眼，想像难忘海宇心。
决断浮云须好手，明年此夕要追寻。

婢妾纷纷只谩争，美人后出更倾城。
东君可是多情思，留取妖容作饯行。

长安市上喜相逢，倾盖恩情久要同。
几载暌违劳想梦，一樽邂逅写情衷。
家山柑橘正酣露，江岸帆樯忽饱风。
归去借声询旧友，项髯方浪薛芹宫。

在昔虞庠日，尝陪陈少阳。
词倾三峡水，忠烈九秋霜。
药石尘丹扆，琅玕宝皂囊。
后来门下士，多有紫薇郎。

自许论交绝比周，向来倾盖喜同流。
俗间久矣无青白，客里终然有去留。
能事要须槃礴裸，廋词何必畔牢愁。
看君跃马章台道，肯为沧波梦棹讴。

双瞳炯炯四筵倾，少日才堪赋两京。
花县署曹聊试可，鳣堂传德尚流清。
横琴勿写峩峩志，引水当令{氵虢}{氵虢}鸣。
后夜扁舟同泛月，野田端见绿芜平。

𫔔磨文律似攻驹，十载相从亦数予。
卷白欲倾东海酒，闭门贪钞北堂书。
风烟入眼山围座，鸥鹭惊心水满渠。
此乐定非公所有，为闻鳌禁席频虚。

尘土败名如败敌，云山招隐似招降。
漫倾鲁酒醒犹独，聊发吴讴调本双。
谁念佳人在空谷，自同渔父老清江。
它年对榻分余地，风雨萧萧夜打窗。

溧山兮苍苍，濑水兮汤汤。
中有贞女，饮冰茹霜。
于焉击漂，维濑之阳。
遭壮士兮苦绝粮，赈穷不惜倾壶浆。
所处既以义，安能计存亡。
幡然捐珮人不测，下游九土从英皇。
耿幽光兮贯白日，澟正气兮摩穹苍。
呜呼！世无李太白，此女终弗扬。
遗风奕奕，山高水长。
可以敦薄俗，激忠良，千古万古谁颉颃。

蟠龙山名何所因，为言山作蟠龙形。
欲寻地志质诸古，适遇野老传于今。
伟哉造化巧经始，斵以斧凿初无痕。
四傍坦夷渺原隰，一径窈窕森松筠。
回旋屈曲隐头角，蓊郁葱翠含精神。
若蹲若踞玩清隐，不起不蛰司芳辰。
遥空水面素澄澈，萦若珠颗尤鲜明。
政当颔下不易夺，况复鳞逆谁敢撄。
我疑此龙蟠亦久，一日得志当求伸。
轰雷掣电掀碧汉，骧首曳尾凌青云。
会从古穴起灵霓，用作霖雨苏苍生。
岂惟厚泽沛寰宇，兼有余润清边尘。
乃知神物终变化，肯容玩肆甘沉沦。
嗟予避寇偶居此，坐见牙璋争起兵。
张皇旗帜亘长道，考击钟鼓辞严城。
共期元恶心胆破，不待迎敌神魂惊。
何知鼠辈怙同恶，相与蚕食徒经旬。
倾囊竭箧极侈欲，戢戈橐矢寻归程。
遂令强贼愈猖獗，绝流肆毒屈生灵。
未闻改辙事更举，但得饮气潜悲辛。
龙乎龙乎速奔逸，吾将与尔俱飞腾。
直上天池最幽处，嘘风吸浪陪鹍鹏。

咄哉桥畔客，何不向前行。
自是君心险，无从此地平。
银河千尺到，金剑一棱倾。
故我诸缘断，唯闻流水声。

伯仲联华萼，登临拥旌幢。
从行真凤雏，不数襄阳庞。
圣人念远民，暂辍临此邦。
共惊后夔手，胡为调众腔。
公独体上意，勤民起膏肓。
余闲养诗勇，万钧一指扛。
谢家内集盛，文彩今可双。
江白曳缟练，山青逼轩窗。
缅怀风幡语，闻者拱手降。
独此双泉老，机锋暗相撞。
曹溪一滴水，倾出白玉缸。
至今正脉通，洪流咽三江。
远水注江腹，浮云荡山胸。
悠悠动遐想，矗矗标奇峰。
祖意透今古，风期协霜钟。
诗中无碍辨，未信景能供。
黄堂正多暇，森戟闲卫兵。
月波复荡漾，遥接银河倾。
天高万物肃，星润三阶平。
使君乐岁丰，高台延客登。
从来中秋夕，难得满意晴。
江山自高下，歌管摇空明。
参差桂影动，清湿露华凝。
新诗出妙思，心境还双清。
皎如白玉壶，满中贮冰凌。
坐久群动息，风生两腋轻。
觞咏有余乐，何物更关身。
不减庾楼兴，风流自古情。

伯仲联华萼，登临拥旌幢。
从行真凤雏，不数襄阳庞。
圣人念远民，暂辍临此邦。
共惊后夔手，胡为调众腔。
公独体上意，勤民起膏肓。
余闲养诗勇，万钧一指扛。
谢家内集盛，文彩今可双。
江白曳缟练，山青逼轩窗。
缅怀风幡语，闻者拱手降。
独此双泉老，机锋暗相撞。
曹溪一滴水，倾出白玉缸。
至今正脉通，洪流咽三江。
远水注江腹，浮云荡山胸。
悠悠动遐想，矗矗标奇峰。
祖意透今古，风期协霜钟。
诗中无碍辨，未信景能供。
黄堂正多暇，森戟闲卫兵。
月波复荡漾，遥接银河倾。
天高万物肃，星润三阶平。
使君乐岁丰，高台延客登。
从来中秋夕，难得满意晴。
江山自高下，歌管摇空明。
参差桂影动，清湿露华凝。
新诗出妙思，心境还双清。
皎如白玉壶，满中贮冰凌。
坐久群动息，风生两腋轻。
觞咏有余乐，何物更关身。
不减庾楼兴，风流自古情。

中书英烈气，凛然照人寒。
济美世有人，盛德启其原。
幸逢贤别乘，论文得交欢。
逸辩倾远海，潮波歘飞奔。
烛理无滞碍，白日破幽昏。
谁云前辈远，岂独文采存。
新诗引人目，当食不暇餐。
为说游岩乐，飞步恣腾鶱。
却立视万象，森如列庭间。
飘然乘风兴，星榆不难攀。
聊复陈大概，彼美难尽言。
少年陈将军，奋迹起江村。
共知宰社手，美好岂常贫。
深怀恩未报，竭诚奉至尊。
驱兵猎余寇，烈火焚蜂屯。
亦复事招纳，投弓悯穷猿。
坐令归业民，井灶罗丘樊。
是日出近郊，旌旗郁幡幡。
同游不知倦，落照横松门。
士卒共甘苦，无人讥华元。
老守懒出游，何从涤尘烦。
况阻陪归骑，幽寻款禅关。
铃斋但兀坐，有酒空盈樽。
常能歌妙句，为激壮士肝。
解劳须痛饮，杯行勿留残。

乾坤萍宅水，日月蚁旋磨。
百年能几何，经眼飞隼过。
志士多苦心，共惜分阴趖。
功名上竹帛，千百中几个。
岂堪怀宴坐，偪仄就庸懦。
王郎荆楚秀，俊气倾四坐。
屹如饱霜鹰，远意不受挫。
公家老先生，才高胆力大。
生平持正论，终不惩寡和。
延留住江阁，屡见月镜破。
不将恩夺义，朝夕勤磨磋。
已见器识全，致远谁能奈。
正如舟楫具，风便即转柂。
要当度帆力，势紧须少挅。
行收利涉功，举酒辄先贺。

凤凰山下瑞烟浓，湖海凝光秋正中。
流星驿骑如飞电，来奏吉语闻天聪。
龙舟移棹渡淮水，金车归来长乐宫。
诏书即日严法驾，出迎不惮劳清躬。
晓钟传箭金门开，翠华赫弈从天来。
绣旗拂云势偃蹇，彩仗照日光徘徊。
汉宫威仪重烜赫，天宇披豁无氛埃。
里闾纵观万人喜，秋城一变成春台。
高樯影转龙负舟，平河清浅乘安流。
临平山色映雕辇，草木光荣佳气浮。
龙舆照耀金开鳞，御幄对起高连云。
欢声喜气传万里，盛事创见超前闻。
煌煌仪卫回丹阙，万骑千艘乘晓发。
道傍观者皆鼓舞，帝力难名但欣悦。
由来孝弟能通神，圣主成功在得人。
谁云高高难感格，一德协谋天所因。
皇帝盛德动天地，丞相嘉谋无比伦。
昭然独断纳远策，重见元恺承华勋。
圣情孜孜天不倦，宫中预建慈宁殿。
绣栱云楣藏盛仪，广庭层陛宜清宴。
宝盛珍匣龙蟠拏，册写鸿猷金焕烂。
臣民观听尽倾耸，文物声明信葱蒨。
共知睿意已潜达，行见天心从宿愿。
果然悔祸答清衷，信使交驰邻好通。
宫闱大庆得所欲，惟断乃成全圣功。
唐朝二圣虽重欢，才自蜀道归长安。
当时歌颂中兴事，已自矜夸称至难。
德宗念母亦云切，宁受百欺诚意殚。
终然莫遇成永叹，屡诏访迎空百端。
以今准古孰难易，相去正如霄壤间。
殊方自与邦域异，一朝谋好銮舆还。
况复指期如素约，睟容克日瞻慈颜。
信知卓绝冠千古，其间仅有安能攀。
孝心锡类兆民赖，湛恩协气充人寰。
愿闻备乐播金石，刺经作制垂不刊。
扶桑晓色升红轮，阙庭瑞气朝朝新。
如川方至无穷尽，圣寿同过一万春。

鸣鸠逐妇蚁移窠，众山戴帽垂云幕。
雨从中夜猛如倾，春晚东风真作恶。
竹响偏能{目舌}睡余，晓寒无奈侵衣薄。
可惜残花飞欲尽，赖有苍苔衬初落。
瓦沟散水作疏帘，虫网缀珠挂璎珞。
波穿石罅泛泷泷，烟接水光低漠漠。
秧抽翠毯竞穿泥，蚕恋迟眠未登箔。
求桑操耒田家急，久雨欲晴人意各。
稍见天边岚翠收，已觉林间鸟声乐。
心怀莫悦厌蒸湿，眼界方期便开拓。
但得高风恣性吹，不怕归云无处著。
明朝准拟看溪山，已办瘦笻与芒𪨗。

南昌珍品夸牛尾，肥腻截肪玉堪比。
临川甘实敌洞庭，光照霜林香染指。
黄雀披绵亦同到，厚意不凡端有以。
雪晴晚日悬清光，为君设席倾瑶觞。
醺然隐几结清梦，坐觉春风生池塘。

丝桐能写风入松，争如种松挽天风。
苍髯玉骨已奇绝，清音激越还无穷。
宫商一日古意淡，坐使瘦筝惭未工。
快哉此景不可负，时邀佳客倾金锺。

高城倚江凭峻址，层楼却忆高城里。
迢迢飞磴出尘氛，绣栱朱栏照江水。
四面云山千万叠，清原却与黄原接。
碧螺宛转峰最奇，透色连云俱岌嶪。
楼前正对白鹭洲，翠虬夭矫横中流。
回看井邑亦华盛，碧瓦鳞鳞光气浮。
崛起凌空何壮哉，岁久剥蚀霾风埃。
高情一见为叹息，因循恐致奇标摧。
才刃由来有余地，葺旧扶倾真复易。
坐令风月为清新，还使江山增胜气。
公家列屋人如玉，清唱不须吹管逐。
沉沉清夜绣筵开，垂下珠帘隔银烛。
放教帘外水仙听，传作仙家步虚曲。
识高器远追前人，不独文采风流存。
凭栏纵目莫厌数，即去飞腾登要津。
老来自觉诗思悭，况此清绝形容难。
恐公他时怀旧赏，犹堪展作画图看。

吴越中分江一派，两岸溪山扫浓黛。
茫茫云海迷烟空，方诸宫外天为界。
潮波吐纳谁使然，欲到先冲海门隘。
江浅洲长碍奔放，势益汹汹怒而噫。
方看隐起玉堤横，忽复飞腾雪花碎。
高浪翻空雷吼怒，黑沙崛起云崩壊。
山岳倾颓惊炫转，鲸鹏摩戛舞幽怪。
大声吹地恣淙淙，余响振天轰磕磕。
恍如白帝盛羽卫，风搅旌幢纷斾斾。
从以百万虎与貔，组练精明呼声大。
世间奇观独雄绝，坐令耳目俱松快。
津亭晚霭动遐想，樽酒相欢信良会。
木落山空秋气高，情多思远人寰外。
杜老扶桑有遗恨，韩子鲸鱼思饱脍。
豪气英风终不泯，海色天容自相对。
同来俱是蓬山侣，蘂简玉书名姓在。
东游不用浮海航，仙骥追风云作盖。
却须从此排阊阖，丛铃响杂飞霞佩。
通明殿里缀仙班，官府纵多君莫悔。

灵根何年离众香，色相全似金容黄。
晓姿荧荧炫寒月，夜气耿耿凌风霜。
天真何曾资外饰，坐笑涂额夸宫妆。
广平当时应未见，独为梅花回铁肠。
赖有花仙觅奇句，东坡着意怜孤芳。
诗中写就无遗巧，安用学花熬蜜房。
多情偏爱被花恼，闻香心醉难禁当。
况复低垂深有意，欲教醉赏倾瑶觞。

乱后身重到，醉中禅暂逃。
莲关无泣象，鹫岭不倾鳌。
井邑劫灰在，霜林秋气高。
更须资法雨，一为洗弓刀。

乱兵如穴蚁，攘攘欲何逃。
肆毒空摇虿，支倾已断鳌。
上方尘不染，北极势元高。
佩犊知难久，纷纷已卖刀。

经济奇谋有祖风，渭川卜猎旧非熊。
风云遇会千龄运，社稷扶倾万世功。
偃息郊园酬雅志，咨询庙算简清衷。
更须整顿乾坤了，绿野归来效晋公。

凫山高与苍旻训示，根盘八里雄坤维。
油然出云为风雨，泽周一境无凶饥。
重楼复殿据山腹，蜿蜒攫护神□□。
威灵如在骇闻听，至今父老能言之。
断碑刓缺尚可读，湮埋岁久人无知。
高高一峰独秀出，上有蝉蜕真仙居。
似闻尝任石埭尹，化流德洽真民师。
持竿戏投白龙饵，隐雾深韬玄豹姿。
手披蕊笈校丹篆，足蹑飞升腾紫微。
相逢邂逅一笑粲，真将莫逆论心期。
从兹来往因无间，遗踪所至犹可推。
弦歌标乡里犹在，望仙纪地名独垂。
栖真发寄伟曾税驾，绝顶尚留丹灶基。
近邻眢井数盈九，石甃坚深端可窥。
神既庙食还旧隐，仙亦偶坐应祷祈。
合堂荐享异肴蔌，乞灵修敬倾里闾。
政和天子谨祠祭，郡县有请咸勿违。
一朝飞章达旒扆，往往一夜曾躬披。
俞音载锡降芝简，庞贲徽名昭典彝。
神兮仙兮服君赐，福庇斯民无已时。
仙将出游神速往，霓旌绛节相追随。
神既来归仙至止，衮衣羽帔瞻光仪。
繄予顶谒亦云屡，淋漓醉墨聊一挥。
词虽芜颣事摭实，庶几传信祛群疑。

雨洗摩尼增秀色，全身不昧一丝头。
灵源倾泻无闲歇，添得滁山水逆流。

重叹张夫子，神襟遽弗宁。
摧山倾岳算，萎哲奄椿龄。
旧室惟图像，新阡但刻铭。
何堪听歌挽，埋玉在幽坰。

万汇就槁死，一凉送生意。
问谁犯炎威，用事得屏翳。
始自长夏来，龙骨呕四裔。
平原暴槁干，生火自焚燧。
藉令翻长河，不给野老泪。
祝融固有逞，轩轩抱余恚。
商飚欲小展，不费一矢遗。
人谋略殚穷，乃作鬼事计。
此邦严百神，奉事罔失坠。
恶衣不掩胫，致美尽一祭。
有严者贵神，父老诵明记。
适当牛女期，悬弧值嘉瑞。
不知谁相传，轰然动天地。
走书集房祀，刻日共髙会。
俄然驾云骈，各以伟像至。
原野照旌旗，闾阎便鼓吹。
鞠躬侦颜色，大房荐笾胾。
恍惚动百灵，相传亦汪濊。
今朝响云车，风马继飘驶。
意挟大江神，倾输作霶霈。
日影弄廉纤，檐马鸣细碎。
涓涓乍伶俜，赫赫复昌炽。
神乎享已丰，何乃靳小施。
妇怒骂少年，汝定事游戏。
汝牲汝自甘，汝酒汝既醉。
我疑神吐之，祸汝不少贳。
得免已可怜，尚敢望嘉惠。
嗟我偶投身，枵腹俟丰岁。
感此意凄然，中旦不成寐。
纪见成小诗，岂谓非吾事。

曹务日以浑，令君心自清。
散彼愁叹气，化作懽愉声。
懽愉何所寄，寄此弦歌鸣。
歌如珠累累，弦以桐铿铿。
顾此三尺匣，中有万古情。
大弦含春温，赤甲随勾萌。
小弦羽虽细，一奏壮士惊。
次第征角招，向日葵心倾。
商以表节义，皎皎秋霜明。
敛之五音全，昭氏无亏成。
鼓之播万物，草木同敷荣。
令君保此器，常得心和平。
知君本抱道，岩壑依云耕。
缾粟朝不饱，强起从簪缨。
素琴常在御，朝阳鸣箫笙。
萧然古槐下，时乎一再行。
亭午百吏散，永日垂帘旌。
舟车自冲会，我道无将迎。
笔役眩朱墨，恺悌消纷争。
诛求绝敲榜，升合均缾罂。
和风动千室，暖律鸣嘤嘤。
坐令今上饶，乃类古武城。
问君何能尔，但守一字诚。
吾闻古良吏，惠养先孤惸。
不闻棠阴中，髙灯照长檠。
大雅有夷路，小鲜无急烹。
令君实儒素，不肯尊钱兄。
吾心如平田，衎乐物自生。
勿言桐乡陋，子孙传令名。
勿言百里狭，列宿符郎星。
愿君守此志，终始不变更。
岂惟人道顺，可与神理幷。
辱君示琬琰，报德匪瑶琼。
他年挟薰风，期君拂天枨。

世人倾耳听繁音，太音古淡难为听。
有如广庭题旌夏，或者惊遁疑有神。
当时舜床调五弦，薰风煽物无穷人。
若言造化不爱玩，安得感君回阳春。
遗音相继嗣者谁，穷山缁侣黄冠师。
非干此意乐穷静，世路自与相参差。
我今试听清风操，野鹤孤猿对残照。
琅琊山下醉翁吟，分明拨向琴中调。
人言大弦如玉温，小弦廉折亮以清。
春秋自是隔寒暑，天地不得令偕行。
岂如七弦转十指，劲节谐音同到耳。
乃知造化在指端，岂但髙山与流水。
道人不肯长怀珍，亦曾挟艺游车尘。
髙门八字惊未见，脱赠往往捐千纯。
如今飘泊困长路，更觉世味难将迎。
应将感怆赴琴曲，一听万虑罗心兵。
道人勿苦生冰炭，古道须信非人情。
哀音果要洗俗耳，更去娇弦三两声。

鲁人小信廉纤雨，大国雷车起三鼓。
堂堂千里埶无前，安用渠弥设三渚。
使君宾客多英侣，碧玉倾香细腰舞。
浮花浪蘃争取怜，醉乞一言终不许。
有时斗酒诗百篇，猛将腰间掣金羽。
公家丞相在当年，寒解衣裘饥发庾。
风流世德今固存，一沐三干饭三吐。
生男何用金满籯，传家愿学文中虎。

烟粘草露珠结窼，淮上人疑春未多。
扬州东部纷芍药，已与天地分中和。
双苞一色生同蒂，不是花妖是和气。
恩霑雨露力偏饶，来向人间自应贵。
栏邉鼓彻无奈何，欲留白日谁挥戈。
练缃聊记旧容质，犹得胜士长吟哦。
八姨不列真妃上，大姨稳作昭仪様。
无双颜貌却成双，背立无言似惆怅。
淮南通守别花眼，曾向花前倾玉盏。
左看右看俱可人，欲选娇娘倩谁柬。

谁将兔消长，用卜月阴晴。
三穴由来暗，中天本自明。
金盆如未满，玉斚为谁倾。
处处随人去，长空不送迎。

布谷但催耕，鸣鸠不唤晴。
风添前夜急，花负去年盟。
老去欢娱少，茶多怀抱清。
论文一樽酒，何日向人倾。

琢石髹池省练弦，寂尘不动五音全。
应嫌杂奏妨人乐，正可常携对客眠。
投倦乍如倾耳听，起醒惟欠籁声传。
舞云家范升堂席，寂寞依稀万古贤。

病卧江城五见秋，惟君向我用青眸。
廪人白粟长相续，官簿青钱不用求。
向日倾心今得意，犯严荐口昔徒羞。
期君通籍金闺后，唤我松江共钓舟。

报我新诗疾转舠，论文始信赖熏陶。
追风定见骥千里，鸣野今闻鹤九皋。
看剑为君倾薄酒，张弓何日畏春醪。
不烦更问珊瑚树，旧绣年来拆海涛。

蒲柳先衰祗自惊，静思前事似前生。
力侔元气推先觉，醉打愁城堪一行。
求援援暌缘富厚，鼓宫宫动亦亏成。
会当载酒论奇字，日暮江天得细倾。

去秋九日失归期，今度花前又过时。
唤客便宜倾凿落，与谁同伴插酴醿。
新甘未厌松江鲙，敏捷先酬季父诗。
莫道野翁无食品，葵羹烂煮亦偏宜。

会得头头理趣微，此如未会即倾欹。
试看一路争先着，何异三乘占上机。
但使无心须百胜，多因弄巧陷重围。
条条白黑分明路，苦被旁观指是非。

路不倾欹即易开，若添人迹便尘埃。
神龙岂为含幽阻，只要红尘不到来。

堂堂张侯好眉宇，照人冰玉无尘土。
忆初解后共杯盘，姓字未通心已许。
参商别后各天涯，屈指流年不胜数。
何知策马忽东来，扣我柴扉叙寒暑。
相亲颜色愈敷腴，不俗胸怀细倾吐。
使人频岁饥渴心，如饮甘泉饷腵脯。
吾生寒苦众所知，眼髙无人人不与。
技穷渐觉蒲柳衰，进取一涂方首鼠。
有心𣃁治土田园，束手抽身事农圃。
荷鉏今亦粗成趣，颇有嘉蔬待春雨。
所恨松根长茯苓，僻寂无人堪共煮。
安得溪霜素月高，促膝与公长夜语。

顽风动高空，阴云压平野。
霰雪跳珠玑，历乱击疏瓦。
袖手对寒窗，寂寞如噤哑。
良朋莫相过，谁可慰怀者。
岂不念得醉，倾壶绝余泻。
火销灯烬残，一被不逾踝。
天道无私穷，其穷则命也。

阑暑知秋近，淮𣸣气已清。
风雷惊夜雨，钟鼓报新晴。
雾散槐庭晓，云开魏阙明。
马行朝路穏，人喜积阴倾。
初鸟方争出，残蝉莫乱鸣。
小窗偏得睡，更待晚凉生。

建瓴败屋方倾雨，垂罄空囊正念饥。
渐见炊烟多笑语，可怜僮仆太无知。

退之序郴阳，水驶山不平。
中州清淑气，至此郁以停。
封州在炎方，更过郴几程。
不瘴已甚幸，谓凉兹岂情。
山穷人尽瘦，草茂虎公行。
浓云从地起，地气还相蒸。
霔雨洞洗之，十日不得清。
闭门坐小室，欹尊视余倾。
见酒暂懽喜，孤吟步中庭。
炎燠亦何有，感恩涙纵横。

传道官颇清，防患计微拙。
学宫墙外草，十里望不绝。
芟除失豫备，滋蔓久盘结。
野烧因风起，四垣俱烈烈。
堂上帘低垂，飞灰如落雪。
夭矫逼檐槛，流熛向门𫔶。
何但光孔圣，亦已照十哲。
诸生固猝猝，矩步未敢越。
相与望而畏，鹿骇惊鸥决。
似闻先生窘，书簏自提挈。
倾盆浆一空，戛釡羹亦竭。
势过万舆薪，杯水谩毫末。
颇欲伏忠信，石壁验庄列。
顾兹烟烬髙，难试肤与髪。
护持终有物，远近同扑灭。
趋凉寻木阴，气定始焦渇。
三日冷官门，炙手犹可热。
先生听我言，事细不堪忽。
徙薪与去草，此理同一辙。
勿谓草今无，火过茅已茁。

寒云压初晓，檐溜如飞瀑。
惊雷下檐来，万瓦鸣枯竹。
长髯不敢卧，起视乱双目。
报言此何祥，众宝归我屋。
细大同茧栗，照耀比灯烛。
又如倾水晶，一扫可数斛。
翁速共罗取，富者人所欲。
长髯尔何痴，妄相堪捧腹。
降雹注大雨，是岂诵不熟。
都缘春风老，地远孤花木。
瘴裹荔枝林，东皇意宁足。
骑龙作清明，云间散珠玉。

凉至欲饮酒，此兴不可遮。
手提皤腹罂，倾之若流霞。
可但饮文字，搜寻到鱼虾。
忽焉见妙理，眼乱皆成花。
方知水底眠，杜老言不夸。

山斋道人梦魂清，梦中细响忽可听。
三峡流泉出幽隐，万蚕食此春叶声。
又疑相如夜病渇，蟹眼乱沸石鼎鸣。
呼童起视果安在，云是四檐甘雨倾。
于时火流祗三日，田兆正作龟纵横。
昨朝太守拜坛下，五龙奉命云雷惊。
小儿放散蜥蜴去，神鼓罢撃巫舞停。
田翁翻沟出賸水，妇子田边笑相迎。
商量今岁多醸酒，是间指日当云平。
山斋一饱想无虑，摩腹卧看秋风生。

龙湫喷薄髙且清，自料吾心略相似。
因流顺势无隐情，倾倒向人只如此。

秋桂荷君亲折赠，倾盘髙插傍胡床。
儿童谩自温金鸭，三日炉金不敢香。

春风灯火倾城醉，明月花枝满地寒。
不是陇头新麦绿，田夫未肯远来看。

缓颊难支大厦倾，单车久税阻归程。
慈颜万里音书绝，忍看东风动紫荆。

未税南冠为有身，忘形尔汝见情亲。
我诗速客酬嘉节，倾盖从前有几人。

才闻家世便心倾，何况通经古是程。
范叔青云能自致，不须河朔寄柴荆。

未见古人心已倾，扬鞭何惜一朝程。
自惭病忘非多忘，傥逐班荆即负荆。

樽酒摇期共细倾，孙郎假道莫贪程。
科名虽已追何仅，隐语尤当继子荆。

久留家酿待公倾，引领东望屡问程。
新作小亭堪小宴，几时低唱进南荆。

中原分裂似天倾，公带群英世作程。
我坐儒冠稽复命，王郎代匮已之荆。

首夏霖淫似早秋，坐邀车马愧无由。
提壶见就倾三爵，具馔何尝选百羞。
刚道暖房排旅闷，实图求友慰幽囚。
言归倒载冲泥怯，继捧新诗胜赵讴。

本朝求治切，大府课功频。
葵藿长倾日，槐枫远被宸。
深心怜父老，慈训念君亲。
奉计他时事，仍看汉相真。

地势方呈险，溪流不得平。
涛头开沸白，石齿聚寒清。
纳纳三江暮，油油万壑倾。
澄清浑莫测，泯默谅无声。

紫罗抹额绣腰裙，倾国风流宛胜秦。
玉笛插藏人不见，夜深吹起凤楼春。

频年走离乱，忙苦落落景。
浮家去复还，生理纷不整。
有身着无处，遇事到辄屏。
冥然如醉心，阅岁良未醒。
披衣坐愁夜，月露共清永。
缅怀颜段流，抱义心炯炯。
临危快先登，疾甚涉夷境。
全生岂不乐，王事有纲领。
嗟今肉食谋，捕贼如捕影。
王师苦摧伤，敌骑困驰骋。
朝廷信多贤，一死谁敢请。
不知覆辙改，安敢倾夏拯。
归休及秋风，墓槚痛瞻省。
念兹家国遥，有泪涨清颍。
黄巾蔽行路，关户昼犹警。
何当收戈鋋，禁暴但制梃。
林泉倘可卜，名字忌丹柄。

苍崖高郁盘，下有千仞倾。
当时捐珮侣，寄此琤琮声。
坐石风露晚，心与秋月明。
沧浪若可濯，勿负冠上缨。

提壶唤新晴，病客春思搅。
茶瓯曲肱罢，联屐事幽讨。
叩门探繁香，翠蔓花尚少。
却携二三子，深行出飞鸟。
羊肠走鸣泉，鳯尾摇寒筿。
俯窥万井烟，笻声响林杪。
汤休真解事，煮饼禅坊悄。
杯盘生晚涧，落叶风自扫。
眼明玉华阴，桃枝露红小。
更倾樽中余，邀月下云表。
澄江静可鉴，合嶂青未了。
石梁接楼居，屋角挂参昴。
谁知人间世，仿佛见三岛。
烟尘暗中原，怀抱镇煎煼。
一行瘴海头，岁月不知老。
金兰有佳士，相见独不早。
青蒿得长松，颇亦慰枯槁。
春风正颠狂，日日被花恼。
懽来即相觅，真处在草草。
身名两姑置，有酒为君倒。

春花先到诗翁家，融和入木生妍华。
攀条不减陇头赠，与我病眼增空花。
轻绡衬雪香未透，月中妃子新来痩。
意态轻盈总不如，孤芳雅合群花右。
速令解盎倾雕胡，叩门换酒呼长须。
对花剧饮百不问，此身如视秦人臞。
一枝相恼已如许，况及秀发连根株。
春工日夜正剪刻，东邻□好公知无。
会须空腹贮好语，醉中要看云烟书。

解衣夜泊灵山巅，胡床待月松风前。
已令圆顶具白毡，更促方屦收青编。
茶瓯过眼见樽俎，蔬箸放手罗廿膻。
清游逸兴在一举，骑鹤大胜扬州仙。
吾家小弟困薄领，到处凫鹜长摩肩。
归途遇酒成叹咏，飞奴持送空联翩。
绝知胜境外尘躅，谁可浪得麻姑鞭。
诗梅易邵真二妙，手拈群书类蜗涎。
拉枯拾芥真戏事，不待万选知青钱。
賸倾醇酎浇舌本，要取金印累累悬。

七月西风卷残暑，砌外蕉梢响寒雨。
青蝇敛翼蜩收声，楼上逢逢夜将午。
徽弦信手酒自倾，一杯一杯宫羽成。
醉头着枕百事置，梦残睡足天未明。

沧溟四干青虬立，碧云摩霄髙嶪岌。
六丁夜挽天河倾，石骨无尘露苍湿。
长风吹雨不成丝，飞鞚冲山带烟入。
羲和回驭还青冥，布谷催耕唤春急。

游轮走朱盖飞碧，路如羊肠山虎脊。
奇观多似九牛毛，尘服轻于一狐腋。
禅房借枕空函丈，野磴榰笻座盈尺。
阴崖日淡春杲杲，老树风悲秋索索。
丈人适意屡倾盖，舍者忘形或争席。
已浇茗碗揽文字，不捉冰纨冻𫄨绤。
饮中得仙思季真，方外分曹笑无奕。
棋锋未接已争遁，笔阵将收犹请益。
一生苦心太多事，半日闲身要投隙。
急呼隔水破烟艇，更着穿云蹑山屐。
晴峦阴障浅深画，断渚连洲耦奇画。
愚公百念久灰冷，妄境多岐自冰释。
闭门终欲老石经，煮鼎无心转金液。
舁篮二子已能步，对影三人不邀客。
蝇头比富五顷田，蜗角犹宽一区宅。
饱谙世态罢整冠，脱略尘缘等遗舄。
已甘流落卧深林，肯作纷纭踏长陌。
紫阳峨峨百步近，白水粼粼一溪隔。
床头吟蛩已催候，枝上鸣蜩行削迹。
相期日日晓脂车，去待山头霜月白。

蓝田官舍碧山里，南北红蕖照明水。
公余唤客坐晚凉，不独桃源真避世。
举杯欲酌还自愁，退之惭花不御李。
却持卮酒起谢花，我亦前言聊一戏。
就令妩媚正不恶，更向郑公观所以。
世情好恶苦不常，富贵相亲贫贱弃。
与花俱是天涯人，万事要同风过耳。
花闻我语为觧颜，一笑凝然作川媚。
主人有酒君但倾，对花不饮竟何谓。
宰官况有弄丸手，坐觧两家归两是。
花神莫浪疑山翁，翁心壁月当寒空。

春风不与寒威争，轻雷自转惊群萌。
纷纷桃李厌开谢，杏萼一吐增双明。
吾侪小人不敢触，走送夜合浮香倾。
平明七字为题品，蛮触不战收降兵。
哦诗正喜涵清冰，攀条已恨飞红英。
爱花不似爱诗苦，世上余物俱无情。
使君唤客有髙致，半道未许杯盘成。
舁篮日月走台皂，不用二字邀门生。
长檠照席语倾座，一笑转我苍颜頳。
更穷山水访禅寂，欲去政恐讥兼幷。

春风不与寒威争，轻雷自转惊群萌。
纷纷桃李厌开谢，杏萼一吐增双明。
吾侪小人不敢触，走送夜合浮香倾。
平明七字为题品，蛮触不战收降兵。
哦诗正喜涵清冰，攀条已恨飞红英。
爱花不似爱诗苦，世上余物俱无情。
使君唤客有髙致，半道未许杯盘成。
舁篮日月走台皂，不用二字邀门生。
长檠照席语倾座，一笑转我苍颜頳。
更穷山水访禅寂，欲去政恐讥兼幷。

葵藿比君子，卑栖亦自荣。
叶随朱夏盛，心逐太阳倾。
大象无私照，孤黄不并生。
风稍轻转影，云日澹留明。
连茹怀君志，同根念旧情。
拾遗千古恨，难夺恋轩英。

世德兰金久未寒，交情倾盖有如山。
天衢尚敛抟风翼，泽国难留隐雾斑。
夜棹月溪成莫逆，春舆莲社访无还。
逢场戏事多应暇，诗酒频过陋巷颜。

鸟乌声乐报新晴，起觅邻翁作队行。
爱日葵心倾烂熳，寻春蝶梦去纵横。
人归髙屋山逾碧，船到平滩月已生。
客里不谙风景好，欲将此夕并登瀛。

雅道于今久寂寥，规橅君肯到祈招。
鲸牙浪阔倾三峡，鹏背云髙负九霄。
但觅图书供闭户，不忧勋业误题桥。
七言起我黄山兴，若第诗功不愧萧。

蓬转生涯四十年，归来华髪旧山川。
惊魂仅免走三穴，情话喜同倾四筵。
醉客毛吞怜海窄，诗翁刀奏失牛全。
锦城不似还家乐，姑置行藏莫问天。

惊呼鸡犬督邮来，想见文书手自催。
鼓枻黄头罢田去，倾嚢黔首入苗回。
春盈半月倾盆盎，夜雹前时落李梅。
已向茫头望笼饼，阳乌几日放天开。

惊呼鸡犬督邮来，想见文书手自催。
鼓枻黄头罢田去，倾嚢黔首入苗回。
春盈半月倾盆盎，夜雹前时落李梅。
已向茫头望笼饼，阳乌几日放天开。

百念关身起猬毛，雨声偏近夜床髙。
正愁春事趁奔鹿，更觉归心折大刀。
拥鼻吟邉聊且遣，枕肱佳处亦时遭。
麹生怀抱肯倾倒，一酌忘忧赖尔曹。

地胜官清人更幽，公田政足办槽丘。
吏情厌问可不可，世事但从浮自浮。
绿盖红妆供客笑，黄鸡白酒为君留。
惯倾老瓦陪田父，髙会端如饫五侯。

少年正堕尘网中，晚岁臭味商山翁。
避喧苦厌俗眼白，得酒径借衰颜红。
半生事业一经足，是处生涯四壁空。
故人白髪音书断，倾盖交情独见公。

柏子香中闭净坊，为君着屐弄秋阳。
老来见事如无事，节里随乡且入乡。
但可炊糜倾兔褐，何妨撚菊泛鹅黄。
九仙坐想群贤集，不数龙山事渺茫。

风约疏梅蘸石泉，山涵弱柳借厨烟。
竹篱茅屋倾樽酒，坐看银钩上晚川。

倾国从来少并芳，人间那得两巫阳。
丹青不解传真态，恐是菱花对晚妆。

矫矫长虹枕海腰，波臣守护敢倾摇。
东西地尽惟逢水，早晚人归不碍潮。
静夜鱼龙出宫阙，清江牛女上云霄。
诗人谩诧鲸鲵句，功比吴松百倍乔。

国步乘阳九，胡尘暗上京。
支倾隆大厦，却敌隐长城。
草木知春泽，狐狸绝夜鸣。
云台瞻衮绣，千古继哀荣。

俭素师寒隽，谦冲识老成。
养亲公族化，取友士林倾。
贺屦填门近，灵輀赴垅轻。
悲欢反复手，挥涙湿铭旌。

晚岁闽江上，来从竹下贤。
肯为文字饮，时访祖师禅。
念旧藏遗墨，忘形出近编。
忍倾一卮酒，挥涙对新阡。

与我相似，共尔无缘。
打翻药铫，倾出炉烟。
还丹一粒分明在，流落人间是几年。

丹霞烧却木佛，翠微供养罗汉。
一人左手抬，一人右手按。
宾主既历然，吾道一以贯。
师子独游行，岂复求侣伴。
团𪢮擘不开，打鼓普请看。
虽不直分文，倾国不肯换。

倒腹倾肠说向君，不知何物尚沈吟。
而今便好猛提取，付与世间无事人。

深浅聊将拄杖探，忽然平地起波澜。
倾湫倒岳惊天地，到海方知彻底干。

嵌嵌枯枯，磊磊落落。
喑呜叱咤，万人气索。
宴坐胡床，倾湫倒岳。
秉杀活剑，解生死缚。
不堕尘缘，宁居寂寞。
豁开济北，三要三玄。
提持关西，末后一著。
慧日之影沈姑谿，泥牛触折祥麟角。

昔我在淇水，二陆皆少年。
伯也气轩昻，丹鹤唳青田。
季方文章士，摛华桃李妍。
力学乃未已，有如火始然。
相见一倾盖，便诵胶漆坚。
笑语玉麈折，登临蜡屐穿。
时时出秀句，洒若沈疴痊。
尔来逾十岁，自当冠貂蝉。
胡为茅屋下，寂寞尚草玄。
方今明堂构，收拾栋与椽。
安得刷羽翮，吹嘘送上天。
此志傥不遂，何用空言传。
不如李翰林，沉醉自称仙。
不如陶彭泽，归来谢尘缘。
但解琴中趣，何妨瓮傍眠。
富贵草头露，名誉空中烟。
子意竟何如，余心方寂然。
愿求真实语，莫作猾头禅。

融融暑未阑，悄悄夜方午。
命驾聊叩门，寻幽得兹土。
俯瞩但苍茫，前瞻何卤莽。
万籁正虚无，群生各安堵。
蝉啸作笙箫，蛙鸣当锺鼓。
凫舄正参差，诙谐惧狎侮。
岂惟冠盖倾，已觉肝胆吐。
坐久隐奔雷，天邉垂密雨。
疏木列宾朋，众峰自臣主。
萤火落明星，炉烟袅青缕。
那能胜酒杯，所欣瞻德宇。
高歌屡激昻，失喜或俛偻。
萧飒濯尘襟，清虚湛灵府。
快如仙爪爬，洒若头风愈。
须臾出金盘，照曜开玉户。
映浪杂琼瑰，穿帘间璧组。
斯游岂前谋，后会难逆数。
欢余岸纶巾，语约挥松麈。
可能伴鸡栖，亦复随蝶栩。
广寒会可升，试为刷翎羽。

陶唐名臣有朱虎，揖逊夔夷尊文祖。
后来杰出汉云孙，折槛当时谁敢侮。
煌煌圣代见斯人，凛凛遗风振千古。
乘牛不数鲁家侠，衣锦何妨买臣窭。
十年牢落困胶庠，五斗栖迟尚环堵。
唯余豪气自不除，倾盖向人肝胆吐。
忽然结束事征鞍，轩轩气色浮眉宇。
谓余倚门亲久待，况复枫宸拜明主。
朝廷公卿重荐延，骞腾一鹗生毛羽。
高义如君世所稀，早据要路思禆补。

异时师盛德，此地喜同僚。
大璧完无玷，和钟小不恌。
尊罍倾笑语，车马费招邀。
莫使光阴度，从今便卜宵。

