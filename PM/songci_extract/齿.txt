嚼处春冰敲齿冷，咽时雪液沃心寒。

彩仗清晨出，非同齿胄时。
愁烟锁平甸，朔吹绕寒枝。
楚客来何补，缑山去莫追。
回瞻飞盖处，掩袂不胜悲。

一别高人世事多，归山歧路转蹉跎。
定知上药延衰齿，每忆玄谈养太和。
任道人生如梦寐，也从时态起风波。
锦囊真箓遥相许，只待飙轮更一过。

心情休问近何如，冉冉浮生六十余。
抱病久无欢笑兴，信缘慵答往还书。
容颜也道随年改，牙齿谁教斗顿疏。
何处此身堪养老，万安山下有村居。

秘阁清虚地，优贤最得宜。
自持儒者行，遍受圣君知。
道比朱弦直，心无暗室欺。
宗兄虽暮齿，待看致雍熙。

雪梅连日碍层阴，昨夜银台瑞霰深。
待诏多年无屐齿，窗间犹作洛生吟。

新治甬上居，闲逸安暮齿。

序齿颠毛贵，传家子绶青。
兰芳应作膳，椿老别添龄。
逸豫鸿排陆，欢心鲤过庭。
几时陪雅集，醉弁一俄星。

节物过芳苞，幽奇胜近郊。
先秋蝉弃甲，背岁鹊营巢。
池小萍周岸，筠低露泣梢。
摽梅资宴豆，赐臛佐晨庖。
夕坞禽声乱，芳蹊屐齿交。
茂丛罗宅菊，长柄庾园匏。
尸窃虞官谤，嘉肥愧遁爻。
披襟时一至，未塞学心茅。

谁谓留都剧，翻同小隠年。
沐头休吏日，闭阁读书天。
竹町能依沼，山楼解纳烟。
瘿床闲拥肿，茅栋自连蜷。
岸阔沙留鸟，波平树系船。
雨荷朝橐重，霜果佛唇鲜。
玉甃浮杯地，冰涵给酿泉。
处阴灵蔡老，背坞晚{鹿/加}眠。
弈思才知路，琴欢肯要弦。
扇声方樾外，屐齿野桥边。
宫钥虽尸宠，岩廊合避贤。
有恩沦骨髓，无术效埃涓。
圭祀田供粟，公餐月费钱。
不知瓜代满，痴尹恋山川。

初服仍从洛涘居，鸣蛙铙吹满前除。
露园柘弹愁逢雀，磻渚璜钩枉饵鱼。
蜡屐幽怀高下齿，斲轮真想古今书。
汉人尚自嘲频解，犹得凝神守泊如。

佐县三年敢意轻，掾曹还许暂平亭。
齿延屡醉争扶白，嗣响非工愧取青。
自此浮鸥容海浪，幸同驯鹿傍车屏。
从今已恐终更去，怅望参商是别星。

巴陵二月客添衣，草草杯觞恨醉迟。
燕子不禁连夜雨，海棠犹待老夫诗。
天翻地覆伤春色，齿豁头童祝圣时。
白竹篱前湖海阔，茫茫身世两堪悲。

推挽人摩肩，展转石砺齿。
殷床作春雷，旋风落云子。
有如布山川，部娄势相峙。
前时斗量珠，满眼俄有此。

西郊岁种十亩麦，自笑不耕惟坐食。
吾人一饱已天幸，此外何心更求得。
我田长熟无旱潦，玉粒收来坚且好。
岂同豪右执券契，虐取多求急于盗。
我家治生无奇功，累世守此慈俭风。
仓囷不满非所恤，冒暑一晒安敢慵。
长空不见纤云起，沽酒烹鸡会邻里。
炎飚不厌尘满身，冷饼行看冰上齿。
闲居舍此一事无，徇时干禄姑舍诸。
信知为农自足乐，秦相未必贤牵卢。

去年胡来清水岩，黄河狭隘冬凌顽。
戾如飘风速如鬼，犬豕淫虐豺狼贪。
探马星奔汗流地，猛士眦裂发指冠。
潼雍见兵不及万，半阙甲胄屯河边。
隆寒身体例皲瘃，亦复勉强横戈鋋。
它司金缯封雍府，犒军纸袄如泥钱。
胡人隔水相笑侮，杀身于尔何值焉。
同州告急唇齿喻，无兵赴救诚难旃。
元戎钤下兵八百，苍头厮养争后先。
鄜延诏发五千骑，此日收兵姑自全。
平时保甲例乌合，县符迫促挥空拳。
甚哉田夫无斗志，一夕惊走如穷烟。
汉将苍黄结旌遁，虏骑势合弥山川。
关中控弦诚万骑，忠臣义士力可宣。
书生命运亦蹇劣，我师疲少邻敌坚。
却忆长安无事日，谈及祸乱为尤愆。
饭囊酒瓮夸厚福，捧土揭木皆才贤。
生灵未悉坐何罪，髓脑涂地尤苍天。
天公诚能祐戎虏，岂复不解兴中原。
案图戎索八百郡，我邦日蹙知谁怜。
吴中据江恃舟檝，惴惴栗栗聊偷安。
旅人流徙隘城郭，岁事寒薄理势然。
去年往矣不须问，安枕而卧祈来年。

从班有子莳陔兰，三贵相承德齿官。
政理庭闱贻济美，暄凉枕席问平安。
箕裘桑梓人钦羡，滫瀡膏饴养色难。
千乘送车倾井邑，剑留传宝涕汍澜。

夷德贪婪汉财贿，莫惜金多能使鬼。
喷玉难拘伏波式，上驷超摇献天子。
子今叱驭湘南裔，桂岭下下复高高，鸟惊兽骇征人喟。
当官官事从容理，思马斯臧由此始。
电尾风鬃未平齿，绝壑踔山如历块。
执驱效牵髯校尉，槽枥经由书殿最。
谢公总统修戎备，二柄德刑兼两寄。
不矜吾党愈推能，宵旰潜心活国计。
杂沓英豪乘虎骑，日辟神州一百里。

象骨岩居闽府教，江海两封黄纸召。
孤云自南仍更东，阻觐尧蓂友廊庙。
讲通明论毗昙经，一佛出世祇为人。
凝师白傅有真契，凿齿弥天必相值。
河汉滔滔渺涯涘，三反九折时游戏。
簦𪨗跻堂累千辈，鍧雷激电非思议。
毫忽微差失大千，同尽鸳鸿与蝼蚁。
菩提一切皆具足，刮膜分光诚岂弟。
体味龙宫七佛书，卢老面目云何是。
余生流浪无明窟，回首尘尘非自己。
季咸鬼眼必见窥，和璞妙算应不遗。
大士知言善呵蔽，朝闻夕殒甘如饴。
疑蛇一祛病当愈，识路还家要有时。
金华士女涕泗流，胡为决往龙翔游。
是间虽住亦非住，奔轶常行祖师处。

清沂雩舞蹈前模，风咏先生于𫇭于。
论述殊堪露门召，镌摩已化兔园儒。
台评公雅铦锋锷，杖齿袁遗抱笔觚。
草木溉培裁昼暇，忘忧兰桂富芳荂。

折简王春涓胜日，执舆邻曲集侨官。
奕娃红手凌寒怯，歌颈涂芗诉白宽。
膏沐柳梅牵屐齿，冶妍桃杏压栏干。
珍烹鬬赛携英黠，娱老妆楼叠肉槃。

执舆入辇蹷痿几，陟险山农笑却时。
屐齿未常先雍老，翚飞久已见甍楣。
磴扉百步犹流汗，观阁三休岂易追。
浪漫悠悠一鸡肋，角巾东路最平夷。

梨乃北方来，东阳有遗种。
开花如雪洁，结实论斤重。
似闻风霜来，采摘不旋踵。
肤莹玉在手，剖之醴泉涌。
甘凉宜解酲，席上贾余勇。
甚美非耐久，糜溃失前宠。
长安疑父祖，压沙岂伯仲。
时方禁苞苴，林下喜得共。
老人齿颊寒，食指难为动。
邻墙有酒仙，双苞可持送。

号寒啼饥自聒耳，火中莲花那著水。
超然不复顾尘寰，空色两冥舍利子。
冠巾贾岛齿平人，当时仅免退之嗔。
何如伯升云水去，万劫不磨一点真。
公今更恐情难绝，泛作飞蓬谋未拙。
挽袖牵裳浩不回，当知若人是真铁。

东坡不恋二千石，却羡黄州芋径尺。
一饱何妨作许难，千古光芒贯白日。
我生不暇哭途穷，入户青钱转手空。
肉食不容久青琐，齿牢但可叩天钟。
许侯诗成谢斲削，飞流来洗徐凝恶。
开缄百里已生春，九州更赖此心廓。

点额万里归，兀坐冷如水。
惭愧北阮贤，为余欣设醴。
既邀折槛朱，仍约骑鲸李。
人乳已方丈，清歌迟皓齿。
那知事大谬，反误占食指。
得鹿傥是梦，翻羹得无鬼。
我生饮红裙，万事空一洗。
所失如猬毛，岂惟一饭耳。
端恐荀陈会，自此参辰矣。
凭公反高阳，勿专兰亭美。
主人或素餐，苏晋端可拟。
何妨具大烹，肉食从客鄙。

客食突不黔，马上肉消髀。
所得知几何，此生亦茅靡。
何如丰岩公，一室万缘止。
竹林能清幽，岩窦富奇伟。
关门寂无人，烧香坐隐几。
今年忽猿惊，杖屦数百里。
持此凝宴坐，老师一启齿。
我岂死灰如，春风吹不起。
请君看九渊，止水即一洗。

我昔少年日，气与风雷壮。
一言既不合，掉头归望望。
誓将老烟霞，叩角耕闲旷。
一日烦干旌，叩天舒孟浪。
自譬舟一叶，沙溪春荡漾。
百川傥已东，吾力那能障。
尚赖天地宽，未即崇山放。
栟榈付冷居，乃为世所长。
老妻画纸棋，赤脚沽村酿。
醉起舞彩衣，吾道颇休畅。
人杰又鼎来，不怕供诗帐。
酬唱激清风，洗空烟雨瘴。
故人化鹤仙，穹庐共凄怆。
生还义更高，裹饭远相饷。
演山见长庚，醉眼不敢仰。
便结骑鲸游，不知飞燕谤。
兰亭最后来，德齿均所尚。
伤时虽慷慨，论事尤倜傥。
杯酒七峰下，逸思九天上。
万事俱可人，祇欠蛾眉唱。

宿雨洗去山面尘，东君料理山家春。
浩劫壶中勿新岁，枯木岩前有古人。
寒暑不到以法界为处，齿发不老以虚空为身。
坐间默有相传意，川上干无逝去津。

温风在山谷，青紫班芳妍。
浩然春公心，不作彼此偏。
其来初无像，荣事亦自然。
云容淡如鹤，草色齐腻烟。
竹萌裹豹袴，蕨茁引儿拳。
盘箸富可喜，齿颊甘亦便。
山水濯尘念，风云会前缘。
苇江怀道人，拥众几两千。
顶门眼照世，胸中海吞川。
同雏丹山巢，羽成各翔迁。
而今欲住集，相见而忘年。
执鞭驱并驾，未愧无彩鞯。
白鸥行作伍，水蔬对烹煎。
抚摩青石牛，不得陪高眠。
将趋皖口市，就买莎郎船。
回首谢诸祖，觉法吾所天。
慧灯耿不夜，心花芳枝联。
后日儿孙辈，莫怪森罗前。

奇女之儿，双峰之嗣。
传衣世称乎妙龄，栽松我愧乎颓齿。
前后两身，古今一心。
孤鸾风舞玻璃镜，长鲸月辗珊瑚林。
钵盂狤獠人将去，几夜舂坊无碓音。

少食枣而齿黄，老饱盐而瘿亡。
兔分月魄入犀角，蜂采华滋归蜜房。
源深流长，体明用光。
巍巍堂堂，炜炜煌煌。
檀篆香消默无语，乌藤相伴倚绳床。

背鲐齿鲵，皮鸡发鹤。
西北出家，东南行脚。
选佛到空觉觉空，为人除药病病药。
夕壑云生，秋潭月落。
偏正机轮，方圆枘凿。
蝴蝶之春梦栩栩而物齐，白鸥之野盟飘飘而闲乐。
妙触无当，冲应何作。
剑之挥空而彼此不痕，珠之受影而自他相若。
气韵岩稄，音旨拗斡。
跛跛挈挈兮有底迂疏，哆哆和和兮不空罥索。

太行盘纡，黄河泄舒。
肝胆明洁，胸膺廓虚。
清风未生齿颊，白雪已上眉须。
少林之默无他说，黄梅之舂不识书。
彻见本来人面目，名言安敢妄分疏。

似则不是，是则不似。
动兮行云，静兮止水。
能随缘，不堕类。
百草头上老僧，二仪已前自己。
莫将此个形骸，枉挂他人唇齿。

云水性调，丛林气高。
肚皮束篾，版齿生毛。
十方身虚空样放，二升米拄杖头挑。

年齿垂垂，须发丝丝。
月寒无影树，春在未萌枝。
得失折肱塞人马，输赢烂柯樵子棋。
示现威仪而不起灭尽之定，不由心念而自然圆明之知。

说通齿豁，宗通句活。
师座心空，劫壶步阔。
就位了无机，烂柯曾有着。
招手相随恁么来，百草头边活卓卓。

雪发霜须，鲵齿鸡肤。
年侵蒲柳，日在桑榆。
用持智之大柄，静守道之元枢。
而今百草头边用，妙得云门一字俱。

疏齿如鲵，皴皮若鸡。
万机顿削，一句全提。
湛存性海阔，圆明心月低。
有信风雷还破蛰，无言桃李自成蹊。

天地含光，阴阳化章。
蔬肠清白，枣齿淡黄。
丛林闲去就，云水老行藏。
百炼之金柔兮绕指，九试之玉温兮截肪。
随身干木，作戏逢场。

皴皮似鸡，疏齿如鲵。
诸缘坐断，一句全提。
夜月圆明兮珊瑚海阔，晚云破碎兮玳瑁天低。

精神自然，秋早春先。
蟠胸丘壑，绕齿风烟。
理无生而心传阿祖，神不死而道出诸仙。
苍黄酢酬兮将军齿镞之日，黑白胜负兮樵子烂柯之年。

精神自然，秋早春先。
蟠胸丘壑，绕齿风烟。
理无生而心传阿祖，神不死而道出诸仙。
苍黄酢酬兮将军齿镞之日，黑白胜负兮樵子烂柯之年。

发白齿豁，鼻垂口阔。
坐冷月依依，气清秋漠漠。
离微出入门开，正偏往来机活。
双碧耆婆眼有神，分明百草头边药。

祖祖家传，心心印全。
混沌未受凿，威音不得专。
蕉雷文象齿之所以，桂月晕犀角之能然。
水自竹来兮绿非假借，风从华过兮香有因缘。

露地白牛起问端，随缘叱叱齿牙寒。
不知饮啄是何物，吃吃直教沧海干。

黄鹄抟秋风，一举辄万里。
飞鸣蓬蒿间，燕雀徒为尔。
王郎志凌云，英妙良可喜。
片言只字奇，采掇殊未已。
乐从长者游，论事亦亹亹。
知我中原时，早与大门齿。
流落天南端，相过不相鄙。
乃翁四男儿，君盖处其季。
家世贤弟兄，自立要如是。
古学傥有成，终身保无愧。
陋哉斗筲人，惟见目前利。
兹焉入三吴，索诗饯行李。
何补仆马饥，聊复慰深意。
可同洪乔书，尽付浙江水。
今夕灯烛凉，便当茱菊醉。
畏途重语离，瓶卧莫遽起。

避谤疏毛颖，推愁赖索郎。
坐来春漏促，梦去畏途长。
故国书题冷，新诗齿颊香。
湖山虽好在，岁月已相忘。

行配古君子，齿尊乡丈人。
傥来名位晚，长往诔文新。
薤露空悲腊，刍灵不见春。
诸郎无过毁，寿考没元身。

昔闻沧浪亭，未濯沧浪水。
先贤眇遗迹，壮观一何侈。
飞桥跨木末，巨浸折胡垒。
糟床行万瓮，缭墙周数里。
废兴固在天，庶用观物理。
缅怀嘉祐世，周道平如砥。
相君贤相君，子美东南美。
如何一网尽，祸岂在故纸。
青蝇变白黑，作俑兹焉始。
所存醉翁文，垂耀信百世。
无忘角弓咏，嘉树犹仰止。
同来二三子，感叹咸坐起。
缥瓷釂新汲，毁誉均一洗。
忽逢醒狂翁，一别垂二纪。
隽哉老益壮，论事方切齿。
我欲裂绛幔，推着明光里。
安得上天风，吹落君王耳。

我本山中人，推出尘寰里。
鸟囚不忘飞，今日乃来此。
长江流吾前，列岫环其趾。
豁然万古心，揽之不盈袂。
同来二三友，秀句粲玉齿。
中有奇道人，机锋如建水。
此境到吾徒，成一段奇事。

乌臼分明棒有眼，这僧直是眼无筋。
假饶打着百千个，切莫将伊挂齿唇。

鼓山不跨石门句，嚼碎令人牙齿寒。
亲扣国师问端的，石门无锁亦无关。

云将剪水戏微茫，草木非春也自芳。
坐上落来千片急，鬓间添得数丝长。
气凌诗骨笺毫健，味借茶瓯齿颊香。
久客天涯衣缝断，梦魂合眼到亲旁。

我有数亩园，荒秽索锄理。
干戈何许久，生意困屠毁。
道也其兴与，时哉亦甚矣。
去年失短吕，培植乏驱使。
今年得老杨，衰病更临起。
晚菘已芜没，早韭就茅靡。
菁菁何所有，莴苣独牛耳。
纵苦可自珍，供盘况潇洒。
银条直且甘，风味胡伯始。
其视李太尉，小人与君子。
明明如古鉴，不虑纤尘止。
廓廓若太清，强欲浮云滓。
老氏有遗训，重去彼取此。
方今向太平，皋夔正端委。
台省登硕德，要荒窜诬毁。
击寇岂无人，蕃将来黑齿。
破齐在不日，逆以诛正已。
停观劳还役，杖杜颙采芑。
万邦遇有道，贫贱古人耻。
文王来吕夷，汉祖致园绮。
异时免沟坑，愿附织贝篚。

鲁僖有贤裔，家在吴江东。
宏词与奥学，浩渺江无穷。
魁然栋梁姿，久困荆棘中。
抱能未施邦，殆与张籍同。
人皆盲于心，我目昏不蒙。
而君乃勇退，奉祠环堵宫。
筑圃号通隠，花竹罗青红。
郡山涌其前，湖光湛冲瀜。
日哦松菊间，志气骄王公。
客来醉需堂，饮食霑奴童。
嗟予老且倦，齿豁仍头童。
田芜未能归，惭愧通隠翁。

尧明文采灿星宿，子全道义高金玉。
伤哉二子不可见，墓上悲风号拱木。
逢君论友话偶及，令我呑声为渠哭。
因渠感君不我鄙，远寄锦囊诗一轴。
有如贝阙罗珠玑，东攫西拏厌吾欲。
又如康衢走骐骥，朝越暮燕惟尔逐。
匹夫获罪坐怀璧，谁使夜光冲蔀屋。
仲尼知本故称水，请看悬崖泻飞瀑。
我从二子方弱冠，俛仰三终同转毂。
壮年登第今已老，碌碌无奇堪齿录。
羡君节操似松筠，雪里高标仍绝俗。
已将义命等穷途，肯为身名强荣辱。
高情慷慨怜衰晚，妙句纵横丐膏馥。
开缄反复读数过，骨竦毛森头觳觫。
施隆报蔑君勿诮，明月轻投得鱼目。
人生遇合会有日，行矣鸣驺入空谷。
燮调元化坐庙堂，长使斯民歌鼓腹。

人生邂逅非偶耳，一面岂容轻愠喜。
白首如新倾盖欢，谁解乘闲究斯理。
君家江南我江北，南北相望殆千里。
惠宠顾我端有由，衰滞不应能致此。
为言前岁在金沙，幽讨穷探遍山水。
论文获与阿逢游，賸馥残膏丐犹子。
是行来赴徐卿召，昨日扁舟方戾止。
阿逢闻是公僧弥，予乃阿逢门下士。
知公闲放今杜门，所舍与公殊密迩。
何妨旦夕侍杖屦，执经仍与诸郎齿。
过从弹指见周星，入室芝兰被蕸䓕。
须知四海皆兄弟，高义似君谁可比。
徐卿报政趣归朝，画鹢高樯舣江涘。
明朝车骑遂东还，有便时时遗双鲤。

秋山赫赫明丹枫，秋天隠隠分玄鸿。
不知眼界阔多少，九华突兀撑晴空。
嗟予老病百事懒，谁能强勉追儿童。
读书既苦齿多豁，属文益觉心如蓬。
年来衰甚更龃龉，乘舟卖面皆遭风。
茫茫有类堕云海，踌躇四顾迷西东。
感君赋秋肯寄我，开缄反复歌三终。
如痿忽起盲忽视，角力未易分雌雄。
寒郷冰雪正凝沍，暖回爱日何烘烘。
惊涛巨浸浩无际，安流利涉输艨艟。
荜门圭窦仅容膝，规模敢拟阿房宫。
生平未惯新斧凿，斲削便许从共工。
伟哉欧梅两黄鹄，逃名诗酒俱称翁。
余生顾后八十载，贤愚虽异襟期同。
知君尚友取前哲，言之聊复输丹衷。
何为规规事骚雅，乃欲索我章句中。
舂容大轴烂锦绣，令人一睹情融融。
清新妩丽似鲍谢，岂徒奥学称淹通。
人能平地覆一篑，不辍会致邱山崇。
披云俛仰三百日，相逢底事常匆匆。
去年江上识君处，凿冰初见阳冲冲。
分携不觉秋又晚，向来旱气方蕴隆。
君如镇西我淝水，我往无事还何功。
而君被檄试多士，考核曲尽权衡公。
作诗恶用求好语，好语正自添诗穷。
有时嗣响姑趁韵，兹意祇欲安微躬。
争如闭门绝庆吊，著书远继吾家充。
静言培𪣻亦何罪，不韪正坐睎衡嵩。
茅斋雨过风露肃，青灯夜讽赓秋虫。
更阑耿耿不成寐，卧听江城鸣画筒。

长堤十里荷花雨，隠约尘头南去路。
故人恋恋不能忘，又遣长须寄新语。
锦嚢玉轴纒朱丝，开缄恍觉云烟飞。
青山未许松柏老，绿野会致牛羊肥。
嗟予衰滞烦訾相，十年相对江湖上。
苦吟猛省爆鸭脚，剧论旋惊烂熊掌。
分携令我重回首，日月漂流易成久。
因风频寄数行书，毋蹈从前作诗痩。
比邻先生倦不出，德齿俱尊时第一。
何妨杖屦日过逢，白酒黄鸡醉秋色。

揺落蒹葭浦，荒凉雁鹜村。
吴柑迎齿冷，鲁酒著颜温。
水涩风还逆，天寒日自暾。
不堪归思乱，鸟鹊闹黄昏。

西城畦稼卧黄云，似说千门许见分。
驴载马驮应不厌，一{差}牙齿正须君。

灵树面皮多葛怛，韶阳板齿上生毛。
会得国清才子贵，不会家富小儿娇。

惊飇起群雁，落日明孤松。
溪驶石齿齿，树断山重重。
功名贵及时，丈夫不可慵。
初不系贤愚，只系其所逢。

异时柳柳州，谪居食虾蟆。
人情尚随俗，此道谁疵瑕。
穷工见文字，制作排淫哇。
作诗报昌黎，想当剧雄夸。
集中此篇亡，恨不穷天葩。
人生一饱止，何事须鱼虾。
我乡实西北，柯山偶藏家。
土人重石鳞，充馔蔑有加。
商论及品次，众口时纷拏。
朝来有分甘，珍味到齿牙。
笼粒坐剥雪，壶浆荐流霞。
此物亦易致，我饥其有涯。
儿童还可笑，远岸去携叉。

群峰如高马，飞云若为驭。
苍翠来无际，摆脱欲仙去。
我时登兹亭，物色生四顾。
同行有君子，粲笑随杖屦。
樵苏自生理，孤烟横匹素。
归鸟枫树林，天高西日暮。
不见髯将军，长桥斩蛟处。
安得起斯人，扶危正天步。
平生江湖想，齿发凋行路。
倘有百斛舟，载酒经烟雾。

何年此峰独飞来，群山让秀中崔嵬。
神刓天画不可状，仰视孤高摩斗魁。
蕴灵产此万珍木，隆霜几度森不摧。
异僧一见乃能识，击洞果有猿声哀。
灵隠之南天竺北，筑亭结屋初谁媒。
直疑朱夏落冰雪，亦恐白昼藏风雷。
槛泉清可数毛髪，白石齿齿如琼瑰。
参差透影微日下，淅沥生籁长飔回。
恍然若欲学蝉脱，洗眼绿净无纤埃。
已将缨尘付流水，更以屐齿留苍苔。
南丰家世有人物，幅巾藜杖同裴徊。
剧谈抵掌共相对，惜无玉酒倾金罍。

何年此峰独飞来，群山让秀中崔嵬。
神刓天画不可状，仰视孤高摩斗魁。
蕴灵产此万珍木，隆霜几度森不摧。
异僧一见乃能识，击洞果有猿声哀。
灵隠之南天竺北，筑亭结屋初谁媒。
直疑朱夏落冰雪，亦恐白昼藏风雷。
槛泉清可数毛髪，白石齿齿如琼瑰。
参差透影微日下，淅沥生籁长飔回。
恍然若欲学蝉脱，洗眼绿净无纤埃。
已将缨尘付流水，更以屐齿留苍苔。
南丰家世有人物，幅巾藜杖同裴徊。
剧谈抵掌共相对，惜无玉酒倾金罍。

南越巨象何壮哉，齿牙脱落歳几枚。
削木混真易以埋，玩视常恐生怒猜。
良工到手能剪裁，成此大笏莫与偕。
远随舶贾凌涛雷，论贾奚啻百琼瑰。
异贶忽自王孙来，珍藏十袭敢遽开。
莹如截玉无纤埃，照人冰彩满袖怀。
惟君许我王佐才，我亦自负刚不摧。
他年致主登中台，垂绅峩弁直斗魁。
正色凛凛天可回，帝傍奸佞须击排。
恢复洪业平泰阶，写之丹青上云台。

天上石麟堕，人间琼树芳。
叔孙知典礼，曹植有文章。
桃李蹊方盛，芝兰室更香。
榻先徐孺下，书异邺侯藏。
载世推能事，当年亦宠光。
颇怀追润色，奚惜吐琳琅。
末俗元多忌，冲怀竟两忘。
由来高士驾，不肯少年场。
鼎鼎文方古，鱼鱼道必昌。
仲山终补衮，虞舜正埀裳。
贱子虚蒙顾，仁风实奉扬。
弹冠从入仕，执戟且为郎。
欲作蝉遗蜕，差同鼠耗仓。
穷途遭白眼，永夜付黄粱。
尚齿三千客，容窥数仞墙。
受知心有激，欲报意何长。
皓鹤宜风露，青松饱雪霜。
倾身挹东海，再拜酌公觞。

青鬓追随到白头，中间忧患两悠悠。
异时果有臧仓沮，他日宁无雍齿侯。
旧隠重过三径菊，昔贤何在五湖舟。
一杯坐阻论文酒，老懒闭门春事休。

天监我宋，受命以人。
咋为乱阶，以启圣人。
皇帝嗣位，其仁如春。
万邦欣载，共惟帝臣。
垂衣高拱，惟务俭勤。
恤民不怠，懋穑劝分。
卑宫勿饰，服御无文。
膳食取具，不羞庶珍。
内官弗备，简御嫱嫔。
抑损戚畹，登崇搢绅。
吏除苛绕，狱去放分。
刑罚不试，号令不频。
旰食宵衣，导率以身。
行之期年，天下归仁。
皇帝躬行，过于尧禹。
如天不言，乃帝之所。
内资禀命，外须训抚。
不有相贤，孰资察补。
天舍其衷，遗之硕辅。
实惟旧臣，乃吾肱股。
昔以梦求，今以德错。
皇帝曰咨，惟予与汝。
我唱而和，无或疑阻。
如手如臂，如心如膂。
如彼事神，汝为椒糈。
如彼琴瑟，相待戛拊。
相臣受命，于帝其训。
敢惮夙宵，以图淑问。
衣不及带，冠不暇正。
内事抚摩，外修好聘。
忍尤攘纷，徂惟求定。
皇帝之孝，克迈帝舜。
相臣佐之，兹惟无竞。
上感穹昊，下格殊邻。
以暴为恩，易顽以驯。
母后既归，东朝侍御。
天下载欢，若饥得哺。
天子躬俭，惟亲是丰。
未明求衣，朝长乐宫。
礼备家人，养以天下。
先意承旨，事无违者。
天子行孝，天下承风。
胥训胥效，比屋可封。
乃建中宫，以母四海。
诗首关雎，易称中馈。
天子之尊，亦资内助。
上奉慈颜，下式寰宇。
事亲底豫，化民致和。
始于壸阈，邦国是讹。
太学肇建，四方是极。
增博士员，导以经术。
有来英髦，充牣上京。
三年大比，以考其成。
异时之用，维公维卿。
石渠广内，图书之渊。
羽陵之蠧，断简之编。
是息是游，英俊在焉。
逸群之彦，比迹卿云。
怀材待问，发闻扬芬。
驰骋古今，上下典坟。
考正律度，是为景锺。
导和殖财，国用以丰。
不窕不槬，咸中典刑。
有涣其章，上公是铭。
兹器惟则，允为国经。
德爵之亚，莫尚惟齿。
班序颠毛，以为民纪。
乡饮既行，郡邑是遵。
洙泗之风，无复龂龂。
井田既坏，民困劫假。
乃正经界，以实多寡。
赋入既均，贫富不病。
非上恤之，孰拯其命。
诞弥之节，式宴示慈。
乐不计费，孰敢节之。
皇帝曰咨，费财无艺。
亲降德音，以禁肆侈。
天下欢然，称盛德事。
匪帝命之，臣子曷议。
著之令甲，付之史官。
永永万年，无或敢干。
人事既洽，惟神是事。
于庙于郊，各尽其礼。
其郊维何，蒇事圜丘。
帝御六龙，冕十二旒。
既新宫架，既备礼服。
有洁其牲，有温其玉。
合袪天地，侑以祖考。
乐奏六变，其音肆好。
问谁相祀，实维上公。
登降跪起，有肃其容。
天地并况，瑞物来下。
天子万年，以有神嘏。
其庙维何，可以观德。
德盛不祧，祀事不忒。
祖庙既饬，旅楹有闲。
原庙继作，以游衣冠。
若节春秋，皇帝戾止。
荐献有容，祖考咸喜。
礼成而退，祗奉不凟。
天子万年，永绥遐福。
天神贵者，莫尊太一。
置祠为民，其宫有洫。
既仿谬忌，道开八通。
皇帝临飨，威神是崇。
天人相际，福禄攸同。
国南千亩，是为帝籍。
天子肇祀，以祈黍稷。
我黍与与，我稷翼翼。
以享以祀，以为民食。
福禄绥之，万世无斁。
乃营吉壤，肇建高禖。
何以歆之，帝德不回。
瑞乙既至，后率所御。
以弗以祈，有秩斯祜。
千亿之祥，兆于帝武。
天锡皇帝，圣钦不迟。
事神保民，以莫不祗。
上帝临之，云何以报。
维年屡丰，诸福是效。
非维丰之，又布濩之。
东西北南，咸锡予之。
稼茂于野，粟积于仓。
礼义兴行，民俗以臧。
桴鼓不鸣，狱讼衰息。
人有盖藏，道无捐瘠。
和气所蒸，化为瑞物。
甘露零庭，近在郊邑。
有木呈祥，合枝共柢。
考传验符，远人不贰。
或剖其中，自然成文。
太平是告，希代莫闻。
丰年屡应，众瑞应图。
皇帝谦恭，不以自居。
图回庶事，益慎厥初。
君臣相戒，可否吁俞。
政过三代，言成典谟。
历选后辟，前载所无。
在昔中兴，周汉二宣。
夏康商宗，汉祖晋元。
咸用干戈，配天祀夏。
其臣歌颂，或列于雅。
方之皇帝，爝火太阳。
顾无歌诗，垂世用光。
词臣伏罪，无以塞责。
谁其诗之，以佐皇德。
下臣张嵲，过不自揆。
日官西掖，待罪文字。
敢颂厥美，以赞后功。
江汉崧高，不足比隆。

夏衣着体轻，晓气蒸岚湿。
清池湛城闉，微风为磨拭。
今朝乃重九，万木犹故碧。
芙蕖久退红，衰蒲尚森戟。
岁丰农务闲，林间闻组织。
天涯一杯酒，胜日同此席。
论交真臭味，不必须旧识。
高谈璨齿白，谑浪发颊赤。
向会喜今逢，追思多古昔。
千年龙山盛，坐客看落笔。
平生跌宕意，寻胜穷履屐。
领会苟在心，傍人笑脱帻。
故为牛山会，遽作儿女泣。
古人欣佳名，且用永今日。
百年如过鸟，万事何损益。
唯思快雨来，窗竹听夜滴。
杯行莫暂停，城乌归已急。
林壑暮气生，疏钟耿明夕。
尚余古今囊，冥搜句新得。

我行均阳道，冈阜如群驼。
涧石既齿齿，寒山亦峨峨。
乔林木叶尽，仰见鹤鹳窠。
风景固不殊，举目异山河。
我生虽尚壮，百虑纷已多。
祗今且如此，后日当奈何。
细较平生中，忧乐恒相摩。
悲吟谁复听，日暮越前坡。

屐齿破苔色，林塘欣共寻。
水光连竹坞，山翠上衣襟。
疏柳揺斜日，高梧转晚阴。
娵隅休入咏，可怕兕觥深。

东西几山隔，石径不容车。
那知厚地底，自然成井渠。
甘余留齿頬，清足鉴眉须。
不用瓶罍贮，累累似酒酤。

尘缨脱得片时闲，未见弥天释道安。
薜荔半崖双屐齿，沧浪何日一纶竿。
地能容膝皆堪处，心对回光未易看。
试问老僧安底事，不知人世有悲欢。

清晨叩齿诵黄庭，綘阙珠宫会众灵。
斋罢药炉深炷火，戏攀庭树作熊经。

屐齿休令破紫苔，柴门无客不须开。
雨余篱菊埋光去，木落前山献体来。

我今懒说偈，汝亦莫言别。
莫归刚要归，不说又著说。
土宿骑黄牛，旌阳铸生铁。
老胡道未行，当门齿先折。
三年留客归，一等是饶舌。
努力慎长途，春寒天欲雪。

一个端坐吃不足，二个同槃则有余。
缺齿老胡曾未会，洞传今古在吾徒。

吴山道人真倔强，气吞佛祖无诸方。
饱参不数古韶偃，操词不齿今苏黄。
独能以文事圆悟，期于季软振颓纲。
缘熟果能符素志，要与乃祖联遗芳。
金券揭起益高价，栗蒲突出重耿光。
弄蹄驴子骥莫及，踢出保寿今开堂。
三圣休更推僧出，此公毒手难近傍。
咦！。

一出南天竺，平欺震旦人。
九年皮髓尽，冷地忽翻身。
不思折却当门齿，更向空棺遗只履。
而今脚下无几何，不是当年留下底。

缺齿老胡不敢说，一夜谩天三尺雪。
神光初只立齐腰，大地到今寒彻骨。
寒彻骨，金刚扶起泥人佛。
樵歌渔唱乐升平，灵芝瑞草年年出。

周郎辞气带烟霞，凛凛秋霜嚼齿牙。
麈尾动思谈吐屑，笔头遥想梦生花。
三年幸获从游款，一别那知岁月赊。
远辱飞奴传翰墨，颜筋柳骨俨秋蛇。

凛凛冰霜嚼齿牙，沈沈清夜咏檐花。
摩云气逸干星斗，落纸词妍带绮霞。
醉扫麝煤奔渇骥，困纡象管引秋蛇。
拟寻红树赓诗社，却日挥戈不许斜。

诗名浪得在卢前，器识惭非叔度贤。
捉月笑他吟采石，凌云端欲赋甘泉。
发硎喜淬冲牛剑，启齿羞谈使鬼钱。
平世未应徒尔耳，行藏终与古人肩。

人生本无事，况我麋鹿姿。
一堕世网中，永与林壑辞。
此行独何事，岂不为寒饥。
弱岁慕古人，颇觉世好卑。
那知齿发迈，终然此心违。
春风到山泽，鱼鸟亦知时。
吾行何日休，流目瞻长岐。
且用陶翁言，一觞聊可挥。

二年饮水闽中村，忽见玉醴倾蛮尊。
涓涓醍醐灌热恼，耿耿沆瀣明朝暾。
旱尘久涨城市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池汲真液，岂独玄鬓薅愁根。
微芒已识投辖客，娬媚似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

寒崦人家碧谿尾，一树江梅卧清泚。
仙姿不受凡眼污，风敛天香瘴烟里。
向来休沐偶无事，谁从我游二三子。
弯埼曲迳一携手，冻雀惊飞乱英委。
班荆劝客小延伫，酌酒赋诗相料理。
多情入骨怜风味，依倚横斜嚼冰蕊。
至今清梦挂残月，强作短歌传素齿。
韵高常恨句难称，赖有君诗清且美。
天涯岁晚感乡物，归欤何时路千里。
枕楼一笛雪漫空，回首江皋泪如洗。

归耕食吾言，回首愧江水。
方争杨子席，谁置穆生醴。
邓侯倾盖旧，小寝蓺桃李。
走书纳{口舀}我，涎迸啮唇齿。
朝来独何事，怒色剧染指。
虽微射鸿游，顾有捩手鬼。
平生谈天口，得酒便锋起。
年来病不觞，但要讴贴耳。
真成画蛇足，足就酒空矣。
樊川吐怨句，想见紫云美。
何时咄嗟办，一醉吾亦拟。
噂沓听群儿，口实争笑鄙。

掩关味诗书，青简亦已槁。
相携出东城，及此风日好。
僧檐覆谿渌，共取一尊倒。
眷此松桂阴，不接车马道。
殷勤玩流光，齿发行且老。
诸公奠九鼎，帝室欣再造。
优游容我辈，放浪事幽讨。
念君东山姿，文字富天藻。
风期在经纶，弹冠苦不早。
宁知如子云，白首太玄草。

秋犬吠夷门，谁能拊其背。
怀安壮士羞，窃食替操耒。
无由一当虏，郁郁嚼齿碎。
故人何自来，适与芳时对。
笑我尘土中，勃窣守阛阓。
城南出携手，远取韩孟配。
心期汗漫游，目极泬寥内。
舞雩追点也，岘首略湛辈。
豫愁君兴阑，复遣我心愦。
归来疑梦断，清境皎不昧。
哦君斜川诗，汲井沃枯肺。
愿言荐清庙，勿赋风雨晦。

手𣃁修芦著槛栽，使君公退几徘徊。
想当风雨翻丛急，疑卷江湖入座来。
未办松窗眠绿浦，且将屐齿印苍苔。
种成桃李人间满，应念孤根首屡回。

缚屋双峰云一坞，抛来伴我事幽寻。
风花踪迹趣虽各，香火因缘情自深。
浮峡未兴圆泽叹，乘桴还有仲由心。
三山他日记耆旧，凿齿弥天无古今。

阴阴雪意云垂地，曳策微行傍清泚。
眼明横路出江梅，烟瞑沙寒迷表里。
当年一梦山月明，依约瑶台见仙子。
俗缘掣肘意未了，弄出飞琼乱纷委。
摩娑铜狄岂须话，沧海扬尘固其理。
花神纵步来阆苑，羞怕唐昌偷玉蕊。
回风自作妆半面，泣露真成愁龋齿。
相看一笑岂易得，分与天香更清美。
那知脱屣尘寰去，顷刻蓬莱三万里。
黄昏谁伴醉乡归，天色无情淡如洗。

秀出雪峰一千众，挽回庐阜三十年。
赤乌白马吐杰句，黄花翠竹通幽禅。
竺师不假报文度，凿齿本自知弥天。
可怜乌石岭下路，榕叶炯炯凝云烟。

崄崖之处，无处插嘴。
去却药忌，露当门齿。
杈下放身舍命，个里如龙得水。
三千里外赚吾来，捋虎须兮捉虎尾。

周党过仲叔，菽水无菜茹。
我槃有枸杞，与子同一箸。
若比闵县令，已作方丈富。
但令齿颊香，差免腥膻污。
我寿我自知，不待草木辅。
政以不种勤，日夕供草具。
更约傅延年，一饭美无度。
解衣高声读，苏陆前后赋。

钻破故纸我拙计，该贯众史子得意。
签排百部象齿悬，陟厘万张蝇头字。
分甘遂如百两金，作苦耽成五车记。
地锦天花出妙机，琼田水英生爽气。
诗成欲度甫白前，冠弹请继王阳起。
天门冬夏鸢尾翔，香芸台阁龙骨蜕。
任真朱子老无用，得时罗君政如此。
今宵月白及风清，想君不作呼卢会。
泉石膏肓肯过予，饮量定能加五倍。

酒酣侑坐展博局，分曹并进角马足。
过关验齿出天衢，入关未掩绕日轴。
十骥并驱纵来往，一将折棰制起伏。
击前叠后看腾骧，避堑守狭良局促。
缓时必若出门殿，妙处正须蚁封逐。
孙膑能令田忌胜，诸人徐贺塞翁福。
障泥在前解则行，杜蘅可采带宜速。
莫疑檀溪坠三丈，终使青云成一蹴。
吾家款段乃如狗，敢上夷涂陪骥𫘧。
但能书与尾而五，未免以策数曰六。
归欤秋满华山阳，苘麦倍收连苜蓿。

西风吹露斝，晴日驾香舆。
羡彼根茎茂，怜予齿发疏。
功成身老健，重味笑轩渠。
甘谷谁能汲，瓶罂走莫徐。

俯仰之间迹已尘，重来屐齿藓痕匀。
晚菘早韭有真味，夜鹤晓猿无故人。
万一可偿他日愿，再三须卜此山邻。
北山大士乃吾祖，烝蕙肴兰长荐新。

辋川遥展右丞图，盘谷中藏李愿居。
龙睡潭深飞客櫂，凤鸣枝老结吾庐。
但令蜡屐去前齿，安用鸱夷托后车。
西望子陵三十里，烟云来往问何如。

山腰系烟帛，石齿漱滩雪。
千岁可坐致，清风在岩穴。
五季浪拍天，不覆渔翁船。
入山种美材，百世收栋椽。
松厅正一台，莲幕壮两河。
少蓬薰班香，建州办韩多。
今代南海君，事事似诸父。
何年继昔游，秋山祠乃祖。

天边今日又重阳，陇树红飞雁信霜。
且插茱萸慰衰鬓，莫将诗句挠回肠。
歌勤皓齿人俱醉，舞恋晴晖蝶也忙。
来日预期扶宿酒，未应篱菊减秋香。

濯足潇湘湄，瘦藤拄衡岳。
寻山半吴楚，何意得雄邈。
青冥几石级，屐齿响荦硞。
低昂度翳郁，轩翥见披剥。
下视千万山，碧海潮初落。
无风浪自鼓，浮动汹岳岳。
谁云地南倾，鳌足有踸踔。
请看高几许，天近只一握。
高寒变冲融，三伏谢焦灼。
群松何人种，凛立傲冰雹。
况彼凡草木，跂望难簉著。
精庐凭佛力，云外聊自托。
上方连兜率，下界指蜗角。
道人洪河辩，万卷归领略。
汤休以诗鸣，澄观老禅缚。
相从尘垢外，一语符啐啄。
愁云结苍梧，来雁眇燕朔。
邺侯有旧隠，此兴吾数数。
不须理牙签，借问有三学。

夜梦虚斋整衣冠，客五六辈相揖还。
中有一人少留连，叩檐叩齿祷甚虔。
顾谓吾侪曷倾耳，红药丛深鸟声美。
翻枝飐叶缥缈间，俄有珍禽集雕栏。
宛然小鹤未省见，羽翮绀碧光斓斑。
凝眸一瞬观对立，忽成四鹤齐飞入。
赴予纷泊若投林，藻锦萦带复动衿。
绿毛幺凤只倒挂，翠襟鹦鹉空好音。
或将揽取不从手，相视眙愕萌争心。
吾殊无言行且睨，与客徐理出户意。
徘徊八翼疑骖鸾，杂遝诸儒竞连袂。
不知剥啄谁扣门，推枕高树晨光暾。

衡湘久来往，眼到山辄对。
爱山真自性，久看眼未碍。
今朝渡石潭，兰桨乱青带。
初升岸稍高，忽喜地更大。
行行两垣间，沙路得平快。
豁然见良畴，小览百里外。
涵溶赵家汑，千顷疏几浍。
人家隔杨柳，或映桑林背。
连连麻麦墟，鸡犬达鸣吠。
宛如京洛郊，北望一怅慨。
古城谁所筑，隠隠仅如块。
娉婷九冢藏，巧致六宝在。
想其夸壮时，岂念遗迹晦。
主人陇西生，恳款具鲑菜。
墅前稼尤美，弥壤黄云晒。
云湖从此逝，日暖风不噫。
循冈逶迤登，呀口骇漰沛。
是名湖西缺，节缩有石埭。
舍舆尚盘陀，渐见湖尾派。
菰蒲傍篱落，猎猎村沽旆。
曳筇大堤长，堤址屹然塞。
胡床罗四五，植伞据其会。
恍若画图张，彩笔穷物界。
满奁开玉镜，万象自清汰。
浮光散鹅鹜，沉影乱鳞介。
纷纷渔舟子，点缀助姿态。
其心曾未闲，讵比观者泰。
东头输写处，百丈走霜濑。
汇为碧泓深，啮漱垠崿坏。
非兹两雄堨，何以镇横溃。
尚云春水时，雷注聒天聩。
田翁亦好事，巨艇遣迎载。
山阴兴则同，所访何必戴。
招提有豪客，置醴久相待。
归途瞰乌泉，船首滞葭荟。
朱楼亦近止，欲往思中败。
刺竿小弯埼，迥眺长岭背。
峰峦未可穷，却过陈家汇。
幽寻何所得，憩倦茂林最。
回船漾中流，枵腹思勇嘬。
羽觞凡五举，银鲫才一鲙。
山氓争睢盱，窥觇互惊怪。
桃源果何似，此地良足爱。
要当建亭榭，聊复艺苽芥。
赏心浩无涯，羲驭惨欲退。
吾侪幸强健，胜践莫辞再。
人生贵欢娱，世俗苦埃壒。
黄君早交友，闻善肯相诲。
杨君素疏豁，为善克自裁。
李君更清苦，有意饰纫佩。
彪君知勉励，不但闻梗概。
惟余真潦倒，道退齿徒迈。
从游亦何幸，鱼目惭明琲。
誓言来年春，景物重华綷。
荷花千叶装，一一青罗盖。
苍蒹没大浸，碧𪩘槛芳蔼。
远陪鸥鹭群，坐笑桔槹械。
仍须少留宿，促驾古所戒。
持钩不求鱼，何用五十犗。
优哉复悠哉，此乐未为太。

东峰峨龙头，西岭掉其尾。
蜿蜒藏爪鬣，云卧久未起。
谁凭象教力，挂腹千柱启。
重天飞铁凤，宝地按金指。
于今几百年，松柏合抱峙。
悄无车马尘，一径渺云水。
我来亦何事，蜡屐自游徙。
赞公好禅伯，道俗共懽喜。
浮云本无心，锡杖聊壁倚。
借问此山名，其实安所止。
答云苍岑顶，万觞涌清泚。
伊何司蓄泄，神物宜在此。
又言干戈际，流血几万里。
龙胡为自珍，岩洞深伏弭。
笑挹香松槽，漱盥白玉齿。
清风出长啸，月净天如洗。

堂堂感麟翁，耿耿跨箕尾。
已垂百世芳，何用东山起。
平生梦奠处，郁郁佳城启。
禅枝附奕叶，鱼粥常千指。
老龙卧颓波，秀木森嶷峙。
堆螺沃黛山，泻玉𪭢金水。
上人一锡拄，心寂倦他徙。
我亦希子文，仕已忘愠喜。
时来语道要，中立旁不倚。
而君乐幻空，说定不说止。
永怀先觉人，愧发汗流泚。
彝伦出笔削，一是无彼此。
修程不自勉，九十半百里。
相彼齅世芬，所向辄摇弭。
未知吾相马，异质遗毛齿。
更须求真龙，万古资一洗。

蛰虫恰好雷声发，更听阳春歌白雪。
仙葩乱坠絮缤纷，奇韵相高山崄绝。
笔尖不为风力退，酒面肯作冰澌冽。
千林万木绚华滋，玉李银桃几时结。
不将瑶草充大药，独爱浮筠凛高节。
天公悯世缁尘土，故使万秽蒙一洁。
涵濡之力启丰登，后稷资为天下烈。
手寒固已懒抟玩，齿病那敢夸嚼啮。
清欢怅然怀旧赏，白战漫尔踵前哲。
却欣淑气扫余寒，杲日当天不劳揭。

草堂何日傍云根，借问邻家两足尊。
欲买渔舟系江树，先凭屐齿记苔痕。

游梁屐齿破苍苔，深沼筇枝骇蛰雷。
如海乱山争起伏，碧波直欲撼蓬莱。

阴机谁使弄哗哗，摽彼无梅漫有花。
银海夜潮犹未落，火轮朝驭早相加。
应惭余润归麰麦，未怯隆寒战齿牙。
莫笑鬓毛轻点缀，龙钟奸黠两矜夸。

云归龙泽寺，风引墨池船。
谁识行藏妙，空惊岁序迁。
从行矜壮齿，抚事叹华颠。
约略人间世，耆僧亦怃然。

扶持嘉树起条枚，未觉风前齿发颓。
深凿坐邀千涧水，纵观如步九层台。
云间秀𪩘浓还淡，案上陈编阖又开。
莫似昔贤夸独乐，与人同处首应回。

竹爆腊寒尽，桃符春事来。
和风已披拂，暖日便徘徊。
曳杖闲挑菜，攀枝{齿楚}摘梅。
太牢虽有味，岂必胜登台。

头如衰葆更加霜，身似陈茶不奈汤。
春服又陪曾点咏，归心尤美陆生装。
山川浮动风云气，草木欣荣日月光。
賸种鸡头剥温软，不教无齿愧张苍。

紫骝马，出西方。
径万国，来咸阳。
储精房，锺驯良。
口如米火头如王，尾轻鬣短龙脊刚。
蹄圆腕蹙森开张，齐平六齿排截肪。
目如明星威煌煌，骄嘶喷薄思腾骧。
荫以华屋荐露床，金羁玉勒红锦障，钩膺络脑垂珰琅。
汉家骠骑新开府，天子辍赐威遐荒。
将军横槊被金甲，矍铄超忽逾鹰扬。
雄鸣矫首厉奔蹙，胡儿百万纷披攘。
登封居胥转瀚海，军声陆詟摧天狼。
归来明堂见天子，图形麟阁宣龙光。

我家天台玉霄峰，旁临云海空复空。
水光际天接山影，山间楼阁相溟蒙。
仙人骑鲸度空碧，步虚声下飘天风。
缨冠葳蕤跨彩翼，子晋凤笙惊盲聋。
半夜电雷动岩壑，一坛松桧知仙公。
别来放迹入朝市，但觉尘土填心胸。
猿惊鹤怨愧昏旦，竹露萝月徒葱茏。
君庵三茅何冲融，暮春旅寓凡圣同。
同造胜境瞻真踪，弟兄乘云御飞龙。
为时作瑞留从容，但见仙骥顶有红。
凝神坐啸隠万松，粲粲玉齿犹颜童。
珮声促诏朝帝宫，清浄为正裨舜聪。
坐乎少广追崆峒，物不疵疠寿域中。
翩然鹤归茅岫东，一篙秋静磨青铜。
他年我亦披蒙茸，草屦瘦藤饥不充，应许下灶为陪从。

我生饱艰苦，初年心已衰。
况今七十化，形惫聊支持。
头童渐不束，齿败余墙围。
发落尚尔尔，齿豁良依依。
鱼蟹强剥啄，梨栗亦空施。
岂惟意倦怠，咀啮徒攒眉。
老妻谙其苦，饭颗必若糜。
佐以推饭物，批抹烦刀挥。
不知更十年，此身何可支。
昔闻张苍老，相国力乃疲。
金盘厌羔腻，玉乳环蛾眉。
至真瀹元精，芳润充丰肌。
闲出天下论，用为汉室奇。
我今何有哉，丰悴理所宜。
不然举此志，中有浩气怡。
外形以为得，彼美当虚辞。

我生饱艰苦，初年心已衰。
况今七十化，形惫聊支持。
头童渐不束，齿败余墙围。
发落尚尔尔，齿豁良依依。
鱼蟹强剥啄，梨栗亦空施。
岂惟意倦怠，咀啮徒攒眉。
老妻谙其苦，饭颗必若糜。
佐以推饭物，批抹烦刀挥。
不知更十年，此身何可支。
昔闻张苍老，相国力乃疲。
金盘厌羔腻，玉乳环蛾眉。
至真瀹元精，芳润充丰肌。
闲出天下论，用为汉室奇。
我今何有哉，丰悴理所宜。
不然举此志，中有浩气怡。
外形以为得，彼美当虚辞。

罗浮真隠下珠宫，一粒丹砂魏武同。
岂但修龄还稚齿，因知韵语尽仙风。
潜真已信人非远，拔宅悬知理可穷。
分我刀圭他日事，红尘先拜紫髯翁。

从古忠贤困佞邪，区区尘册费长嗟。
谗人肉味知何似，豺虎刚嫌污齿牙。

曦轮猎野枯杉松，火焚泰华云如峰。
天地炉中赤烟起，江湖喣沫烹鱼龙。
生狞渴兽唇焦断，峻翮无声落晴汉。
饥民逃生不逃热，血迸背皮流若汗。
玉宇清宫彻罗绮，渴嚼冰壶森贝齿。
炎风隔断真珠帘，池口金龙吐寒水。
象床珍簟凝流波，琼楼待月微酣歌。
王孙昼夜纵娱乐，不知苦热还如何。

堂皇敞而华，檐牙照池水。
钿叶矗新团，玉莩粲繁花。
游鳞竟泼泼，幽石仍齿齿。
寄言采秋芳，何必涉江涘。

有客款我庐，念我衰暮齿。
自言上真书，有药名不死。
黄金乃能化，白发安足治。
谓我刀圭余，已足度年纪。
驱还扶桑面，黄昏付蒙泛。
主人诡谢客，吾生本尘滓。
少来诵诗书，不识怪神理。
惊闻河汉言，浩然弗知涘。
今也病未能，异日从吾子。

西山有尊者，秀出于稻麻。
遍参居第一，诸佛素所嗟。
锡声来赤县，被祴垂青霞。
流出一切妙，普见大千沙。
我法果无在，昧者兹有涯。
是凡方是圣，归正即归邪。
妄怀万缘息，举意千里差。
有客谢病免，清辞春月赊。
静眠金粟室，厌坐马融纱。
观化哂罨勒，自呼嗤镆铘。
瞻言世外友，相期心不遐。
挥斤郢匠室，流水子期家。
披云示驶月，拂果去空花。
师叹未曾有，君对无以加。
清襟互默遣，所得非齿牙。
层阴朋盍阻，坐久丹霏斜。
涵毫泚仙滴，抒藻扬晨葩。

一叶飞足惊，要是变衰始。
毛泽自兹竭，多露方夜委。
凉蜩抱空号，腐燐变幽煅。
怊然感物化，须发不常美。
羲和鞭白日，已复向蒙泛。
功名未及见，轩冕胡足恃。
坐客悯予忧，粲然启玉齿。
辍嗟谢诸郎，长年行自尔。

公宇静寥寥，居然俗意销。
屐闲谁记齿，带适自忘腰。
亩首秋残获，城西日暮樵。
比来行乐熟，随意度溪桥。

磴齿缘苍𪩘，檐牙冒紫氛。
楼鸣穿峡濑，堂宿抱峰云。
鸟散生台晏，僧归浴树曛。
居然化城地，长与客尘分。

秘殿霞暾几刻移，天临法座俨朝緌。
鱼龙雾暗充庭后，羯鼓风干解渴时。
山答欢声来广座，花留和气入繁枝。
自怜侍从非方朔，不识壶{齿卢}是隠词。

江天退卧久沈冥，秋入颠毛翠葆惊。
原宪桑枢贫不病，子真岩石老归耕。
樵风挂席晨昏至，屐齿登山上下平。
鄅稻已收霜橘熟，深心宁逐彻侯荣。

宴堂丛橑倚晨霏，客衽风清酒力微。
曲沼新荷能碍钓，霁林浓叶不通飞。
盘纷素脍鱼腴美，齿渍寒津蔗境肥。
一笑相欢无吏责，张扶应悟坐曹非。

把酒同寻湖畔春，赏心何况更良辰。
留阴岸雨溥红杏，送暖汀风恼绿蘋。
低写卧虹桥齿密，小装文鹢舫头新。
聚星亭上华簪客，即是高阳旧里人。

素领潘郎滞进阶，东南沿牒得卿材。
隋河鼓枻波成箭，越驿蒸衣雨是梅。
客咏南风蒱齿胜，食无寒具画厨开。
政余底处邀真赏，洲上风蘋若下醅。

雨余屐齿不妨泥，自课家丁细理畦。
尚有种花移竹意，要令好鸟入春啼。

新诗慰我胜浮醅，岂待杯盘更举罍。
但愿车中无折齿，何忧举案乏持杯。

暑气侵凌坐起难，忽颁一握满雕盘。
起尝顿觉烦蒸去，熨齿甘香碧玉寒。

春入闽溪草木香，灵芽一夕一丝长。
上人自是春风手，分与闲人齿颊芳。

不持月三长，不奉八关戒。
久素则生疾，多肉亦思菜。
齿决今莫遂，啜汁老所快。
终当屏去荤，居山得自在。

日铸得新茗，色味建水空。
未论七碗足，先借两腋风。
烹在击拂外，香泛齿颊中。
若论破睡魔，自可书元功。

十万里来卖口嘴，宜乎打落当门齿，面壁九年谁采你。
深雪之中若不得救苦救难观世音菩萨，有甚面目归乡里。

穷寇转趋海，吾邦备宜先。
连年戍役频，征兵及渔佃。
扶戈或稚齿，婴胄仍华颠。
未知戎伍肃，朱旗乱长阡。
林端晚燧发，石际飞梯悬。
崎岖樵牧地，万灶生浮烟。
我行视营栅，儿戏端可怜。
倚兹形势险，寇至常迁延。
群凶昔吾军，赤指抨鸣弦。
防胡屡瓦解，合寇俄星连。
犹多燕赵儿，意气非当年。
骈车载珍宝，结骑驰婵娟。
时危天稔乱，事岂汝能专。
怒风飞惊涛，河梁失归船。
四顾天地黑，揽衣思茫然。

君不见长安公侯家，六月不知暑。
扇车起长风，冰槛沥寒雨。
重櫩邃屋昼生阴，反易天时在谈吐。
又不见五陵富豪儿，炎天多快意。
雪縠曳轻明，珍槃嚼甘脆。
蛾眉皓齿发清歌，洒酒筠枝集蝇蚋。
何如野客歌沧浪，万事不理心清凉。
流金铄石未为苦，势利如火焚中肠。

老坡文中哮阚声，凛凛常如对英峙。
琅然讽咏兴凌云，瞠若追攀颡流泚。
玉山妙唱久寂寥，可与言诗有之子。
裁笺远饷风露新，坐我千尺黄山底。
初挼玄縠出冰霜，小嚼清香泛窗几。
已轻魏帝昵蒲桃，肯许唐贤魁绿李。
极知人口无正味，苦谈甘酸各矜美。
不经真识为品题，此物初筵几不齿。
青菁有用拔蒿莱，白粲无酬腐糠秕。
士怀瓌玮勿自神，邂逅飞沈同一理。
子才超矣会晔然，外泽中真期是以。
味果固已驱烦邪，味道更须沦骨髓。

溉釜熟轮囷，香清味仍美。
一线解琼瑶，中有家人齿。

仓黄禁陌夜飞戈，南去人稀北去多。
自古胡沙埋皓齿，不堪重唱蓬蓬歌。

尚想飞花照绮疏，离离秋实点烟芜。
丹腮晓露香犹薄，玉齿寒冰嚼欲无。
旧有佳名留大谷，谁分灵种下仙都。
蔗浆不用传金椀，犹得相如病少苏。

闽雪少曾栖瓦白，怪来浩浩拥寒滨。
严威故作敝裘厄，淡彩潜催幽幌晨。
眼观醉中迷有色，心华浄处照无垠。
摇松旋拾晶荧煮，已觉肥生齿颊津。

使君尊老致聃彭，跻彼公堂醉兕觥。
祝饐俾观新礼节，纵谈犹说旧升平。
厖眉昔日商山皓，尚齿当年洛社英。
盛事欢传旴水上，赓歌归羡属儒生。

连筒隔竹度流泉，约束畦丁灌小园。
拔薤自须还种白，刈葵辄莫苦伤根。
瓜畴准拟狸头大，草径堤防马齿繁。
努力荷锄当给酒，无令菜把乏朝昏。

君看如弦死道边，由来忠鲠世人捐。
剑除佞士朱狂直，笏击奸臣顾少连。
莫以古人蕲薄俗，空嗟膏轴运方穿。
齿牙枉插於菟口，见说官家废料钱。

西风迎公来，东风送公去。
尚欲留朱轓，公行不可住。
无酒对公倾，有怀为公赋。
夫子文武资，亦复廊庙具。
刚方仰术业，坦夷见襟度。
青衫试州县，机锋微已露。
吾意有不可，万夫挽不顾。
翱翔诸公间，籍甚当时誉。
峩冠上乌台，直谏汲长孺。
风云千载合，冕旒一言寤。
凛凛议论余，可使淮南惧。
天威瞻咫尺，政涂去跬步。
兴逸顿言归，解佩苕溪路。
湖山聊寄怀，诗书尚温故。
中外岂不殊，进退自余裕。
宣城唇齿邦，望公来何暮。
我饥我颦呻，公饭公覆护。
举首望旌戟，指期咏襦袴。
平生触邪手，不难锄弊蠹。
双溪叠嶂间，按堵百无虑。
坐席岂容温，当馈意久注。
献纳念伏蒲，谋谟怀借箸。
行矣股肱良，归作腹心助。
要观今周公，声名三吐哺。
便当侣夔龙，何止冠鹓鹭。
自念接门墙，连岁忘羁寓。
鹢首明当飞，骥尾何由附。
几日复升堂，青天披宿雾。
过雁与来鱼，犹当奉尺素。
西去无多程，不诵阳关句。

画山画骨更画魂，范宽此中高出群。
君家八幅老笔墨，百年古箧铺香芸。
我来日出挂东壁，苍崖落雪飞纷纷。
寒鸟不动空无尘，荡荡晴天开四垠。
终南太华入霄汉，秀色千里填河汾。
想当盘礴未画时，天地开辟云中君。
长鲸吸川欲酣醺，疾起信手驱风云。
须臾却立万岭下，援笔往往齿没龈。
平生爱山在梦寐，行年四十老更文。
摩挲岩壑重感叹，径欲杖屦从麋麕。
画龙傥有真龙至，归即到山非浪云。
列仙之儒恐邂逅，烟霞芝术应平分。

屡款卢仙贡玉堂，谷梨霜饱每分香。
冰圆咀液凉疏齿，金醴吞甘浣热肠。
误诮斧斤讹鲁简，骇听名字笑吴娘。
好同火枣供嘉品，端比蟠桃味更长。

春回九地阳潜升，南枝破腊如酥凝。
疏篱度香竹稍短，寒沙倒影溪流澄。
魁然老株忽骇目，雪鳞矫矫双龙腾。
天公一叱困仆地，掀髯弄爪高曲肱。
长林望断千百株，奋首直欲青云凌。
黎州太守和羹手，十里往看车呼登。
西江破晓郊路浄，合簪者谁金兰朋。
欢笑藉草飞大白，行厨载酒多于渑。
风花飘摇落杯面，漱齿浇胸如嚼冰。
湘流之清岘山瘦，千古邂逅一笑兴。
却踏东风急回首，侵夜霜月寒生棱。
入门未坐亟相诧，曰今见之生未曾。
成都胜事多四蜀，我欲问津云水僧。
先生功成早丐身，未老重来醉倚藤。

我爱乐天文，平易更精切。
笔端应有口，心事无不说。
游戏供日用，工巧疑天设。
述情悉毫厘，辩理穷曲折。
如我本欲言，挽我开齿颊。
如人病喑哑，代我传喉舌。
驽骀拟举步，骏足过如瞥。
弱弧未及弯，强弩已穿札。
抚才初自愧，适意还深惬。
读尽一编诗，胸怀消百结。

四纪才名淹世务，七年符节坤维住。
褒功屡有玺书来，趋诏尚迟轺传赴。
男儿功多投老遂，烈士心岂随年暮。
松杉顶秃始干云，骏驵齿长方识路。
所临遗迹纪萧规，相继小巫窥禹步。
补公旧处信有幸，顾我非才深自惧。
转粟飞刍驱蜀阪，摘山市马司边互。
伐柯执斧固非难，依样画葫终少误。
解牛毋叹妙肯綮，养虎尤工时喜怒。
騋牝三千归圉师，貔貅十万安都护。
公家遗利悉桑孔，阃将欢心收戍布。
关信增屯烽燧远，边储入粟舟车聚。
未归左右展论思，端为西南重忧顾。
漠北齐盟寻皦日，斗间王气缠非雾。
坐镇全消玉塞尘，召还应及金茎露。
佳句忽贻韶濩作，正音乃许巴渝附。
昼哦蔬饭费三吐，夜诵苇灯残一炷。
欲随骥尾强争驰，暨到蚁封难并骛。
囊收甚谨加十袭，笔举复停知几度。
试将风格比唐人，堪与拾遗参感寓。

一击当机，千圣莫窥。
佩无文印，著粪扫衣。
踞魔王殿，开邪见扉。
说禅说道，恶口臊齿。
论心论性，撒屎撒尿。
牵犁上树，拗折称锤。
抗戾佛祖，倒行逆施。
不是{亻幼}堂，更是阿谁。
曲罢酒阑人不会，断肠依旧画娥眉。

新亭崛起最高峰，无数遥岑翠埽空。
恐有谢公留屐齿，为开摩诘画屏风。
倚江杨柳自高下，照水杏花能白红。
正欠渭川千亩竹，清阴分借赖邻翁。

金革久不息，遐方徒惮指。
谁为民请命，皇天犹未喜。
茂德自不绥，眷眷我梓里。
伤哉古王道，樵夫亦冷齿。

初拜清扬日，菰城荻始芽。
家声璜出渭，骏气马生洼。
博识该三箧，宏才记五车。
高明挈日月，文彩炫云霞。
结友方倾盖，连姻复附葭。
凤𫐌银烛映，鸾扇彩云遮。
去作南阳别，俄成泽国赊。
浚都先玉辔，濉水会仙槎。
我止邗沟第，君归霅水涯。
枌关方弛檐，毳幕忽鸣笳。
茂苑依城堞，菁山隠谽谺。
林峦迷雾豹，鼓吹只池蛙。
宇宙焦先室，庖厨蔡樽茄。
旋闻翦蛇豕，却共注鱼虾。
经笥精蓝肄，辞锋试席夸。
棘闱排胜阵，枫殿趁朝赮。
联籍攀丹桂，连名拟墨緺。
枕溪同择胜，筑室共崇窊。
许迈通悬霤，何君住若耶。
奇礓争磊砢，嘉卉鬭纷葩。
风入黄芦浦，烟横白鹭沙。
鹢舟行櫂短，蚁酒酌尊污。
觅句文词竞，枰棋笑语哗。
山深陪杖屦，林僻预瓜茶。
歌放卑王豹，琴闲鄙瓠巴。
朝游趁奔鹿，暮宴起栖鸦。
溪上方霏屑，山阴遽及瓜。
殿诃纷候吏，罄折拥晨衙。
踊跃良朋贺，睢盱野老呀。
铜章轻掷置，银绂嗣荣加。
还与牛同皂，宁嗟凤在笯。
归来齐靖节，隠去类祁嘉。
鸩堇功名会，膏粱释梵家。
果因流菜叶，倏尔认桃花。
杜口伤鸣雁，持钩出睡蛇。
少多临济棒，生死秘魔叉。
蔬食期羹芋，蓬心正倚麻。
一朝牵吏鞅，琐质滥京华。
宫邸便清佚，官曹惧过差。
学无裨稚𫘤，儒或变淫奢。
仰德劳心膂，陈情费齿牙。
幸蒙鱼网细，数寄雁行斜。
凝望千岩阻，何因两桨拏。
身修谁琢切，诗病孰疵瑕。
缩地今无费，移山第觅夸。
愿怜鱼蓄榭，莫惜马频檛。
骥尾终期附，牛鸣幸不遐。
清标如会觌，羁旅失悲嗟。
悃愊烦青镂，凄凉倦绛纱。
聊须哦短句，缄印锦谿砂。

沧浪亭下水连溪，影倒虚檐凤翅齐。
白小牵风动晨镜，碧圆著雨响秋鼙。
鱼舟点点依蘋渚，雁齿依依跨柳堤。
旧日沧浪元不变，何妨居士为全提。

剑池有逸人，过我谈名理。
自谓出嚣尘，知足更知止。
高标拂烟云，雅志在山水。
既作陶渊明，且慕赤松子。
我方闻绪余，固已生欢喜。
正欲叩渊源，独恨未暇耳。
忽云桐柏山，此去甚密迩。
拟一往其间，寻真访遗址。
不久便可还，毕此玄妙旨。
一去寂无音，逢人问行李。
人言不复来，征车已西指。
反把游山屐，去踏长安市。
似闻稍留连，尚稽归故里。
未免傍人门，乞怜应忍耻。
纵使得美官，所丧亦多矣。
嗟哉人学仙，如君能有几。
冥鸿合高翔，不谓事乃尔。
徒有懒窝名，却入旋窝里。
始知听空言，未若观素履。
意者天爱君，要君行处是。
虑或成沈迷，败道自此始。
聊复小挠之，欲其全暮齿。
庶发坚固心，永无尘念起。

同庚非不多，达者能有几。
七十二年间，六人而已矣。
其四迹已陈，止予二人尔。
今朝闻讣音，其一又不起。
嗟予独何人，偶尔未见鬼。
自度如许衰，宁久红尘里。
念此梦幻身，谁能保终始。
失者虽或非，得亦未为是。
死者固可悲，生亦不足喜。
幸然已挂冠，万事不到耳。
何妨日凭栏，乐此佳山水。
仍更日开尊，赏此新桃李。
时时命歌童，唱个陶真理。
倘或未溘然，亦足娱暮齿。

风扫千林无一叶，独有疏梅浸霜月。
欲御瑶琴愁指折，试酌寒泉惊齿冽。
最爱闭门人卧雪，不作群儿附炎热。

吸尽百川还见底，头角惊杀鳣与鲔。
有时大瞋明月珠，照耀六合光不死。
沧溟浩荡极游巡，钩深匪惮穷涯涘。
今者修鳞何侧倚，岂是吞舟厌迁徙。
祇应喷浪云日翳，故此盘桓良有以。
朝发夕至固无难，在在处处期一视。
苟容肯向寻常沟，要养此身数千里。
圉圉洋洋信自如，涵泳嚅哜真得理。
从容讵止濠梁游，枯槁宁同车辙里。
至乐元非惠子知，入舟肯作周王美。
谪仙跨背应无由，昌黎鲙鲍诚虚拟。
终日相望谁得似，井蛙安足为跨跱。
得所一任笑㺍獭，旋体宁容咂蝼蚁。
清波孤虚有余泽，何必龙津夸锯齿。
蕞尔鳏鲕徒唯唯，春来秋化无暂已。
随阳上下一何劳，风波荡薄不自止。
謷乎大哉天独委，居然不与众鳞比。
高摩无为还已矣，肯向人求升斗水。
古来大鱼不池活，会须终作风雷起。
殷勤寄语任公子，收拾巨钓毋进跬。

自怜齿豁与头童，心事都非少壮同。
那更闭门听夜雨，不容步屧趁东风。
胜游尚喜朋簪盍，痛饮宁辞酒盏空。
只恐酒醒归兴动，愈令倦客忆山中。

忆在霜台未六旬，尝陈仕宦纵家贫。
岂容七十不纳禄，却为斗升犹牧人。
年齿幸吾今已及，官曹从此不应亲。
愿天许遂终焉志，养此疏慵老大身。

齿豁头童已暮年，未容归去亦堪怜。
只思旧隠如元亮，宁有新诗似惠连。
万事此生浑已矣，一尊今日且陶然。
宦情况复清如水，何必移封向酒泉。

遣兴文楸内，微吟锦瑟旁。
泉声谷口静，月色竹阴长。
酒入肌肤晕，茶余齿颊香。
望穷却回首，此意造微茫。

德齿追前辈，声华擅隽游。
心期师孔孟，文欲比曹刘。
丹桂枝高折，青云路未周。
日驹偷过隙，夜壑漫藏舟。

君诗字字敌双南，直把骊珠取次探。
李杜盟寒谁共主，曹刘机浅不须参。
囊中句好缘多爱，天外心归计饱谙。
读罢长编知隽永，自然齿颊带余甘。

远意来佳惠，秋筠启翠篮。
清香殊未散，奇品至相参。
凤卵辞丹穴，龙珠出古潭。
剖轻刀匕快，嚼易齿牙甘。

学佛以佛魔，学儒为儒缚。
胡不朝隠几，{口答}焉似南郭。
是非风过耳，名利束高阁。
回视平生心，无乃亦大错。
便当息万缘，摆去如斧削。
神游八极表，笑傲有余乐。
山水得胜处，一揽襟量廓。
杖锡群峰颠，宫殿浮碧落。
下瞰徐符岩，居然在山脚。
众水会一涧，颓波泻珠箔。
奔放出中涂，隠潭锺万壑。
轰如破蛰雷，急似晴空雹。
或复地中行，鸢飞鱼自跃。
跻攀至飞电，乳窦知谁凿。
向来因风絮，句法诚软弱。
六花倾万仓，千古无锁钥。
蒙润遍寰海，何止洒林薄。
凭栏眼欲眩，顿洗眵昏浊。
翻身上妙高，愈觉吟魂矍。
凿齿对弥天，相视两无怍。
祇恐星轺登，蕙帐闻怨鹤。

季秋中澣日，淳熙隆四禩。
朝回揽辔间，中使俄传旨。
少须日转申，宣名陪宴喜。
预令扫玉堂，深夜备栖止。
悚惧跪承命，走驺亟穿市。
绛阙耸皇居，非烟常靡靡。
入自东华门，熊罴森爪士。
诏许乘肩舆，安徐无跛倚。
复古距选德，相望几数里。
修廓接云汉，岧嶤灿珠蕊。
中途敞金扉，恍若蓬壶里。
群山拥苍壁，四顾环弱水。
山既日夕佳，水亦湛无滓。
冰帘映绮疏，琼殿中央峙。
澄碧曜宸奎，神龙争守视。
舞蹈上丹墀，天威不违咫。
奉觞祈万寿，时蒙一启齿。
余波丐鼠腹，酒行不知几。
徘徊下瑶席，缓步烦玉趾。
从游至清激，锡坐谈名理。
泉声韵瑟琴，一洗筝笛耳。
皇云万几暇，观书每来此。
论道及帝王，直欲齐其轨。
尧舜禹汤文，前身无乃是。
臣言匪献谀，道实由心起。
既然明是心，要在力行尔。
登桥釂余罍，饮兴未容已。
金莲引双烛，再拜离阶戺。
玉音宠谕臣，此会宜有纪。
归涂感恩荣，占写忘骫骳。

试向黄堂寿我公，庞眉𫠜齿气冲融。
乌飞会看三松老，鲸饮何辞百榼空。
的皪方瞳曜迟日，扶踈绿鬓受春风。
摩挲铜狄长安道，肉眼它年记此翁。

寿乡日月缓征辕，箕翼光芒万古存。
龟上碧莲波荡漾，鹤归华表影翩翻。
笑看曼倩三偷果，坐阅刘晨七世孙。
绿发扶踈受修日，是为天下齿之尊。

浑沌判天地，高卑未相亲。
三才欲通贯，中间须有人。
人最灵于物，民至愚而神。
天地寄聪明，动静必相因。
饱食无用心，蚩蚩禽兽均。
逸居苟不教，焉能叙彜伦。
天地悯此类，是故立君臣。
君以圣居上，发政先施仁。
臣以贤作辅，法度期持循。
圣贤适际会，利泽渐无垠。
君或肆酷虐，百姓皆颦呻。
君或用忠恕，四海熙如春。
臣或进谄谀，陂僻正路堙。
臣或善谏诤，君子之道伸。
所以委质者，恭敬日恂恂。
权幸不敢附，贿赂不足珍。
穷达自有命，乌可毁天真。
挺然秉中正，于以奉咨询。
言必称尧舜，孟氏醇乎醇。
从容引当道，纳诲每谆谆。
君如语好货，公刘道可遵。
居行有积裹，王业肇于豳。
君如语好色，太王爱妃嫔。
当时无怨旷，后效应驺麟。
见牛未见羊，王政此问津。
今乐犹古乐，乐在同乎民。
卒令归正道，何必批逆鳞。
拳拳爱主心，曾莫懈昏晨。
谋猷入以告，归美法君陈。
善则君所有，过思已自新。
况乃有几事，不密则失身。
但能持此戒，何愧古臣邻。
汉唐德既衰，风俗愈不淳。
上下怀猜贰，相视如越秦。
上固好自用，下亦非同寅。
充员苟爵位，责效蔑涓尘。
朝居廊庙上，暮不齿簪绅。
呜呼君臣间，何乃如参辰。
恭惟我清朝，一德格穹旻。
起喜歌声洽，恩覃率土滨。

山在虚无缥缈间，相望同是一乡关。
欲尊德齿成高会，且遣樽罍悦寿颜。
歌罢青丝回雪发，舞余文锦绕云鬟。
□□□□□□醉，贵老行看一札颁。

鄮山鄞水百祥臻，天祐龙门萃达尊。
又见常珍登耄齿，更欣华秩亚星垣。
龚黄政美褒宜重，箕翼光腾福正繁。
他日老更兴盛举，会看兄弟迭承恩。

龙德蟠际，在虫莫知。
实尸雨霖，鞭雷摇帜。
蠢蠢生齿，腹饥谋食。
四时罔避，力穑艺稷。
耕深耰疾，人不胜天。
云蒸雾滃，赖龙以全。
兹山由里名澄江，奫沦崒嵂龙之汪。
飞液遇坎堪滥觞，荆扉挹啖逾蔗浆。
焦土石裂暍欲僵，捧罂膏流收丰穰。
天漏资车翻手强，扫氛驳翳开扶桑。
郑公庆馀森珪璋，使君成民神且康。
报功新庙益炽昌，龙兮无专白云乡。

庞公孰谓问头亲，马祖言犹泥齿唇。
吸尽西江禁不住，崄崖句里笑翻身。

三年不相面，思君夕十起。
君趋大江东，此情随逝水。
仲尼方过宋，亦主司城子。
欲行平生言，讵知不由此。
男儿一语契，发轫见千里。
崎岖马迹间，输诚劳舌齿。
浩歌归去来，长剑无须倚。

记公当日事，天上冠群英。
偕计旅庭实，稚齿先飞声。
胸中五色绢，补衮泽斯民。
云胡卷而归，不效岐山鸣。
翛然脱外累，志尚惟清宁。
坐使嘉谷富，无复生蝗螟。
因公古人风，并得千载情。

乳崖霜雪根，金地白莲蘂。
泉上碧眼师，秋月照清泚。
玉籨开明镜，肝胆两冤鬼。
若为人面创，如以佛手洗。
遂解七国仇，化为三昧水。
我来愧尘缨，与世无愧喜。
平生一瓢心，属餍岂为己。
定知蜀山龙，云雨高卧里。
微丝出游戏，僧饭冰入齿。
灌溉丹穴深，窈窕沧海底。
人怨旱火焦，雷公费鞭棰。
请师拄杖头，搅山唤龙起。

读书要身荣，得禄为亲喜。
端知绛帐华，乃在彩衣里。
冷官多澹泊，有道足甘旨。
登堂四壁余，发帙照案几。
尚有老孟光，环以三穉子。
一笑扶鹤发，相见折屐齿。
出门顾诸生，正事歌锡尔。
生朝适余暇，汤餠庆弧矢。
众客集清辰，好语塞两耳。
我有海上方，剩泛杯中蚁。
永为萱堂寿，胜饮菊潭水。

一官齿发老侵寻，金马当年博陆沉。
樽俎笑谈人不见，玑衡造化我无心。
曾瞻玉鼎三嵎近，便觉朱门百仞深。
忍使王阳行九折，囚山未敢废南音。

一毛沼沚未宜轻，甘脆提携慰客情。
仙狗吠林堪小摘，乳猫蹲竹得春萌。
齿牙风露虽云美，口腹朝昏只旋营。
尚献一芹裨玉食，天庖回首隔重城。

霜余袅袅撷秋芳，露洗娟娟百宝光。
齿冷欲餐琼树玉，手温谁握洞庭香。

万福西来老骨挝，不遵行止渡流沙。
被人打落当门齿，哑子依前吃苦瓜。

末后无端重漏泄，焦齿翁翁嚼生铁。
玉鞭击碎月明珠，累及儿孙扬丑拙。

通义固多贤，我昔守此邦。
不肯入城府，私独敬老庞。
今谁念我去，帐空列麾幢。
感子能远来，香醪发春缸。
共登烟雨楼，相对云雾窗。
赠贻诗五字，何啻璧一双。
词源极峻洁，石齿漱琮琮。
惊怪得尔清，中有玻璃江。

大江何时来，啮我千步堤。
居人念水至，前年拆鸡栖。
浸淫势未已，老圃忧夏畦。
青青五亩蔬，素沙黄卷泥。
一朝失此利，岂饱盐与荠。
纷然向我言，有叟其齿𫠜。
使君幸静听，众论信可稽。
去城今几许，坐视埤堄低。
愿移象鼻东，复泻蟆颐西。
汇为沸白潭，不入流丹溪。
焉敢费使君，畚插各自携。
兹事盖体大，更当访扶犁。
晨兴聊出郊，浮云渰凄凄。
徐行见开塞，指点了不迷。
得使负郭民，朝涉无过脐。
肯辞他日劳，远汲江玻瓈。

春风饯余寒，山雨留暝色。
杜门正卧病，俯仰空四壁。
庭空鸟雀至，窗破风雨入。
拥炉意无聊，胸次百忧集。
肉消时抚髀，啸罢空抱膝。
户外云气昏，春泥污阡陌。
清晨履声喧，不见车马迹。
忽传高轩过，未知当何适。
仆夫走告予，有客来问疾。
起迎屐齿折，颇觉心悦怿。
沈疴脱去体，阳气满大宅。
坐闻枚叟言，汗复淟然出。
平身拙自卫，外邪屡见袭。
昔尝倦宾至，束带难自力。
今者乃不然，惟恐归骑急。
向来谢交游，正乏君辈客。

平凉歃血不濡齿，奚车辚辚临渭水。
一丸未及封函关，已复胡歌饮都市。
近闻移屯集岐下，战声日震长平瓦。
两军相持久未决，将军宝帐皆在野。
野田秋深风力劲，边云日满青泥岭。
三军雨立甲裳重，诸将露宿旃裘冷。
原头霜落黄芦干，西风猎猎边亭寒。
从军之乐今有几，仲宣寄诗烦说似。

高木已在望，不妨宽作程。
相看愁馔彻，未用遽杯行。
春暖姜肱被，川平雍齿城。
遥知喜公至，鸡犬亦欢迎。

学海波澜阔，人间爵齿尊。
南宫冠多士，东海起高门。
请去三公府，归休五亩园。
何须篆幽石，天下有师言。

兴发寻春去，宁知生路赊。
檐牙啄晴汉，屐齿散平沙。
风偃陵陂麦，云垂间道花。
芳菲看即过，留滞改年华。

薛君昔在日，才可齿诸任。
继世能传业，为文有嗣音。
千秋当却老，六籍更钩深。
何以寿吾子，高才无陆沈。

胡为行役尚殊方，已觉春容近艳阳。
石齿漱江翻翠浪，蒋牙穿渚出青芒。
艰难去国成淹泊，老大逢辰倍感伤。
幕府吾归具朋酒，兕觥犹及享公堂。

又见增年齿，谋身事事非。
时难逢岁饭，日暖换春衣。
新莽奸犹在，怀王殡未归。
中原久离绝，感节泪频挥。

忽忽春将半，冥冥雨未休。
过从喧屐齿，追赏负觥筹。
诗句那排闷，鶑声巧唤愁。
晴郊饶胜槩，何日许同游。

雨积稻畦白，晴添麦垅黄。
野桥排雁齿，山路转羊肠。
鸟语有时好，田家随事忙。
一年春尽日，身迹更他乡。

误向文闱齿搢绅，相君分赐壑源春。
穷搜千卷非吾事，满引一杯如故人。
无复睡魔能偃蹇，敢将诗律鬭清新。
西湖好趁清明约，泉活涓涓火不陈。

夫子贤尧舜，老彭尝窃比。
郯子及师襄，下问曾不耻。
河汾一书生，自谓圣复起。
西京投阁士，敢与孟轲齿。
古人取名廉，后人取名侈。
谁知今人中，复见古君子。
方君帅南越，千载少伦拟。
燕居榜师吴，一谦具四美。
隠之经石门，得名一杯水。
伯始万事优，可但清而已。
官曹服公德，廉仁革贪鄙。
民俗陶公化，淳厚胜奸宄。
蛮獠畏公威，折棰制千里。
老猾惮公明，束手敢干纪。
三城有余力，一堂仍旧址。
裘带自清闲，宾僚多燕喜。
惟昔开元相，勋业照青史。
胸蟠活国计，试手曾向此。
我公廊庙具，劳外亦久矣。
尺一趣归装，高蹈广平轨。

董晁大策无今古，曾据龙头拜未央。
天府带颁腰觉重，露门茗赐齿余香。
麻词一扫千言就，玉节三持万里强。
自是中朝人第一，更将威信憺要荒。

德齿周元老，风流汉二疏。
千锺儿辈事，三径野人居。
独行他年传，生涯几卷书。
东山终不起，天意竟何如。

郑侯兴言水于温，厥灾茫昧数莫源。
于时顽秋后中元，淫虹曳曳妖晕喷。
夜星不呈墨微垣，郁律撼怒排天根。
摆磨杂岳涛飞轩，豁惊瞥悚势荡浑。
凶飓埽宽震虚垠，瀿倾渎裂轴转坤。
腷膊万马来声喧，众鼓骇骇阗箎埙。
湠漫沏送无回沄，阴旄威纛空飞骞。
婴鲐漂沛趋冥门，带不不属隳巾裈。
啾呶直上声天冤，元驱鬼绁俱奔奔。
肉不拥掩张髀臀，母识子死翁号孙。
凌耶厉耶千山髠，而况下数鸡鼠豚。
泞淖飞溅疑翻盆，岸津水溽沸雕猿。
目材耳井其能存，我知其端义可援。
无乃水伯真少恩，翘翘抉抉凶凌屯。
手擘三山巨灵翻，大沤幕岛丛旗{夗/巾}。
天吴不仁闪双湲，主张龙孽龟鱼鼋。
牙眼怖鳄翼厉鲲，唅呀摆掉齿腭反。
禹手不胼息两跟，四载难乘驻厥轓。
汉家循河昔垫昏，侧身以蔽太守尊。
浙东之东孰于藩，赤子鱼头浸莫言。
帝阶修修辟重阍，媕娿欺天树幽怨。
沉家十万忍不论，谁欤广骚些其魂。
幸哉皇明煦朝暾，罗金走帛恩丘园。
我咨温人为周爰，河魁之应颠昆仑。
嗟嗟奚自理不烦，常盘喜鲜口吐吞。
剜元剔鬣命蜿蜿，毫发不备唏空飧。
以是眩客诏后昆，帝敕海若浇愁痕。
自今起仁略炮燔，纵彼川泳鳞鳍掀。
物不暴殄帝所敦，永嘉于于福以蕃。
呜呼愈也惟戒焚，我则解摘哀穷樊，其亦灭愧心可扪。

君不见昔日中岩印元发，声名宇县何煌煌。
层冰莹骨语秀静，松风入齿诗清狂。
有时健笔赋岩石，天地万象随低昂。
儒流稽首颂舌相，往往谓带花木香。
自从别我无消息，江鳄无情江浪黑。
至今夹岸枫林青，岁老迷魂招不得。
古来英才多薄命，杳杳湘潭丝五色。
世间妙质便恐无，使我哀吟缠八极。
岂料嘉川余旧游，云来云来开我愁。
时吐芳鲜恣吞嚼，软语髣髴从汤休。
劳生乾坤我已倦，饮半一啸沧浪舟。
三峨联子憩寂寞，下视华屋皆山丘。

层台跨青空，溪水出其侧。
千峰竞神秀，万里无限隔。
王侯贤令尹，心匠巧经画。
平生不凡处，眼高四海窄。
坐令荆棘场，化作山川国。
登临有胜集，而我非佳客。
听候妙谈兵，四座皆辟易。
冰霜绕牙齿，韬略贯胸臆。
迺知杜元凯，不特有传癖。
风尘犹澒洞，早试平戎策。
当沉岘山铭，更效燕然勒。

晨兴趣行装，秋色满离席。
悲风苦送声，短晷频移刻。
兰舟薄暮发，去去转遐僻。
极目望官所，沉沉烟霭积。
清有濯缨水，白有漱齿石。
悠然水石间，官情聊自适。
朝焉游其南，暮焉戏其北。
彼微山中鸟，亦将识公德。
公无赋归去，田园付人役。

冠玉堂堂骨相奇，起家消息露蓍龟。
齿牙不妄千金诺，度量难窥万顷陂。
车辙过门多长者，箕裘传业有佳儿。
西园新卜松楸地，记得公颜向此怡。

罗生黄山来，从我梅溪游。
齿发最年少，学问能自修。
短檠照深夜，细字书蝇头。
大业心欲潜，遗编力旁搜。
新文有佳趣，日进殊未休。
吾愧河汾翁，子学常与收。
行将拭老眼，万里看骅骝。
一叶下庭皋，大火当西流。
遥望河阳云，俄登李膺舟。
交朋重惜别，挽袖终不留。
吾肠百炼刚，亦作茧绪抽。
籍也不吾叛，寻盟定高秋。

场屋收功不在身，兰馨玉润总奇人。
过庭诗礼家风变，坦腹门阑喜气新。
华屋产芝虽美瑞，白头生齿误青春。
篮舆方起南游兴，无奈今年岁在辰。

齿发如公自古稀，定应含笑九原归。
春风白石岩前路，忍见杨花作雪飞。

青春不觉去堂堂，把酒谁分此日光。
偶读高人送春句，味回齿颊有余香。

读书窥古今，掩卷成叱咤。
唐虞昔垂衣，禹稷起躬稼。
人材各超绝，王业迭兴谢。
典谟光日月，雅颂蔼兰麝。
孟轲论易地，颜回堪并驾。
穷达虽殊途，圣贤实同价。
避就乡邻鬭，泣笑疏戚谢。
甘心惟饮瓢，没齿不谈霸。
斯人嗟已亡，末俗遂多诈。
禄从枉道求，气为权门下。
争为邑犬吠，翻取猎师骂。
幽人思隠盘，高士欲耕灞。
予生苦多难，安迹殊未暇。
冬行皲两足，夜坐痹双髂。
黄卷徒自劳，青云未能跨。
借势乏王公，成名无仆射。
大学厌虀盐，亲闱疏脍炙。
眷眷日怀归，区区每求假。
飞同鹢过宋，闲若马归华。
陋巷怀哲人，短檠烧午夜。
对床有兄弟，通家足姻娅。
谈笑开芳尊，尘劳释征靶。
篇章日盈囊，卷帙时抽架。
咏歌同舞雩，叹息殊观蜡。
有田聊代禄，无谪不祈赦。
未为雄草玄，谩学愈苴罅。
啸傲穷朝曛，弦歌达冬夏。
头角姑自藏，齿牙谁肯借。
眠从弟子嘲，醉不金吾怕。
心知得失妄，眼见炎凉乍。
造物岂吾苦，交情勿渠讶。
马来未为福，火尽安足藉。
孝弟傥自修，长幼必能化。
力耕西畴禾，剩种东皋柘。
旨甘奉盘餐，温凊饰台榭。
斗粟鉴汉谣，一爨共崔舍。
仰效慈乌哺，俯笑寒鸱吓。
但令尊不空，莫厌客频迓。
风篁观掩冉，山禽听娇姹。
困穷乃吾幸，此祸不须嫁。

读书窥古今，掩卷成叱咤。
唐虞昔垂衣，禹稷起躬稼。
人材各超绝，王业迭兴谢。
典谟光日月，雅颂蔼兰麝。
孟轲论易地，颜回堪并驾。
穷达虽殊途，圣贤实同价。
避就乡邻鬭，泣笑疏戚谢。
甘心惟饮瓢，没齿不谈霸。
斯人嗟已亡，末俗遂多诈。
禄从枉道求，气为权门下。
争为邑犬吠，翻取猎师骂。
幽人思隠盘，高士欲耕灞。
予生苦多难，安迹殊未暇。
冬行皲两足，夜坐痹双髂。
黄卷徒自劳，青云未能跨。
借势乏王公，成名无仆射。
大学厌虀盐，亲闱疏脍炙。
眷眷日怀归，区区每求假。
飞同鹢过宋，闲若马归华。
陋巷怀哲人，短檠烧午夜。
对床有兄弟，通家足姻娅。
谈笑开芳尊，尘劳释征靶。
篇章日盈囊，卷帙时抽架。
咏歌同舞雩，叹息殊观蜡。
有田聊代禄，无谪不祈赦。
未为雄草玄，谩学愈苴罅。
啸傲穷朝曛，弦歌达冬夏。
头角姑自藏，齿牙谁肯借。
眠从弟子嘲，醉不金吾怕。
心知得失妄，眼见炎凉乍。
造物岂吾苦，交情勿渠讶。
马来未为福，火尽安足藉。
孝弟傥自修，长幼必能化。
力耕西畴禾，剩种东皋柘。
旨甘奉盘餐，温凊饰台榭。
斗粟鉴汉谣，一爨共崔舍。
仰效慈乌哺，俯笑寒鸱吓。
但令尊不空，莫厌客频迓。
风篁观掩冉，山禽听娇姹。
困穷乃吾幸，此祸不须嫁。

羲和错冬令，寒燠常相兼。
在人为不常，时焉作贪廉。
玄冥当用事，如忌还如谦。
宜寒噤不嘘，群萌误抽尖。
既燠俄吹冷，夜寐黑不甜。
水行失其理，厥疾不可砭。
前日当孟冬，雷声震铜蟾。
三日辄大雪，飞花眩观觇。
逮此始逾月，屡变寒与炎。
晨起坐东窗，阳光快恩霑。
霜畦秀蔬苗，欣焉自腰镰。
顷刻变凛冽，枯藤怯提拈。
齿牙战霜风，缩舌疑衔箝。
架抽纷掀翻，谁能正牙签。
酒杯觉无力，瓶罄劳频添。
貂裘尚不暖，况无或衣缣。
兀坐拥黄䌷，脰作寒龟潜。
气血粟肌体，涕涶冰须髯。
红炉炽薪炭，旋觉寒星歼。
静思天壤间，万类何繁纤。
路傍泣冻馁，海角愁废淹。
羽毛有不庇，腥血有不燖。
岂堪当此时，可以吾身占。
殷勤语妻子，汝勿多怨嫌。
破被尚禁絮，漏茅可添苫。
人生苟知足，处此意亦恬。
但愿王化行，东西俱被渐。
尧天日舒长，有目皆可瞻。
寒生在陋巷，甘心事虀盐。
何须傍人门，炙手随奸𪫺。
耽耽王侯宅，笙歌下珠帘。
寒暑止温凉，焉知有穷檐。
否泰迭往来，祸福相依黏。
勿用倚彼玉，自分安吾蒹。
饱腹日三饭，蔽形衣一襜。
祁寒勿怨咨，庶用惩无厌。

忆昨少年气锐心未灰，平明出门薄暮回。
解衣换酒期必醉，乱花压面欹条枚。
年华荏苒今半世，触事往往生悲哀。
欢娱无复少年味，勉强谈笑陪尊罍。
饮才过量辄成疾，秋霜入鬓刚肠摧。
子年少我气鼎盛，琅玕夜诵声如雷。
匈中平时足蕴藉，颐神养素成婴孩。
松姿柏质异蒲柳，坚刚不怕霜霰漼。
凌云变化未可料，岂比嵲屼风中桅。
胡为郁郁乃如许，与我老者同虺隤。
岂缘心事未如愿，一念遂觉忧愁来。
还惊世态多险阻，忤意未兑生嫌猜。
壮怀千里力未致，龃龉翻类三足能。
伤和伐性致坎轲，两眉蹙恨凭谁开。
吾闻君子贵知命，数者于我何有哉。
又闻古人亦迍蹇，在易固有无妄灾。
闭门静坐养时晦，拂拭心镜捐尘埃。
他年定作仁者寿，齿背会见同鲵鲐。
圣贤遗训载子腹，此事宁不知所裁。
否往泰来固有日，坦涂利毂宁须推。

齿发衰残志虑昏，谗兴妇口可心寒。
不知尤物能为祸，却为骊姬寝食安。

红莲分幕忝同官，秋月扬辉并席看。
句好湖山添秀气，谈清齿颊带微寒。

白齿新芽不出山，青囊谁遣到人间。
午窗惊觉还乡梦，纱帽笼头捧兔班。

白石岩腰屑玉泉，佳名初自长官传。
浑疑齿颊冰霜论，终日霏霏落半天。

五十行将四，浮生已向残。
齿疏方咄柳，牙落遽惊韩。
犹讶年初龀，翻疑颊未丹。
定知从此去，梨栗怯堆盘。

少小思尚奇，薰风琴欲和。
规模与时背，场屋屡摧挫。
大道窥五原，高论读二过。
神游京城南，思渺蒸水左。
竹看金影碎，菊撷霜风破。
论文摩巨刃，荐士躬彊笴。
萧兰发秋怀，木雁吟齿堕。
飞飞双鸟鸣，不数鹂两个。
幽幽十琴操，可仆兰台些。
光余万丈长，照我一床卧。
未终三百篇，正坐短檠课。
不敢示友朋，惧遭泥滓唾。
文章吉太守，臭味夙相荷。
索我旧诗案，赠以千金货。
郡斋哦好句，艳艳月照坐。
端如陈琳檄，快读痊𫐘轲。
滥把江湖麾，谬声惭日播。
祈寒兼苦雨，怨嗟吾岂奈。
窃效衡山祷，因思鉴湖贺。
鹏鷃各逍遥，溟蓬无巨么。

医师笼参术，良将枕戈矢。
儒生嗜底物，书卷挂口齿。
刘侯西南来，岁月十首尾。
闭门阅古今，过眼分亥豕。
异书照神藜，奇字哭妖鬼。
许身如蠹鱼，文字共生死。
风流反得罪，去国果谁耻。
仙舟载秘阁，便腹贮名理。
江神亦世情，逐客多不喜。
厄同焚书秦，恶类灭邢毁。
沾濡遍箱箧，痛惜到骨髓。
我初闻为惊，终夜成坐起。
得君诗细读，罪己不罪水。
愿言坐啸余，书著子刘子。

我来饶与夔，三载堕两齿。
悬知年非永，早悟仕当已。
要须未落时，猛效二疏止。
胡为一再落，不已良可耻。
慨然怀古人，未有长不死。
因思年方少，辈行多胜己。
颜红齿牢洁，往往同逝水。
吾衰况如许，宁复老彭比。
览镜视颜色，今昨不相似。
行年五十五，万事可休矣。
功名与富贵，磨灭何足纪。
但愿早还乡，俯育三百指。
婚嫁毕儿女，松楸依怙恃。
弟兄饮真率，故旧忘汝尔。
齿牙任摇脱，肉食吾不视。
有身久为患，无齿实堪喜。
始忧笑韩公，可惜陋子美。
未必伤我心，兹言闻柳子。

我来饶与夔，三载堕两齿。
悬知年非永，早悟仕当已。
要须未落时，猛效二疏止。
胡为一再落，不已良可耻。
慨然怀古人，未有长不死。
因思年方少，辈行多胜己。
颜红齿牢洁，往往同逝水。
吾衰况如许，宁复老彭比。
览镜视颜色，今昨不相似。
行年五十五，万事可休矣。
功名与富贵，磨灭何足纪。
但愿早还乡，俯育三百指。
婚嫁毕儿女，松楸依怙恃。
弟兄饮真率，故旧忘汝尔。
齿牙任摇脱，肉食吾不视。
有身久为患，无齿实堪喜。
始忧笑韩公，可惜陋子美。
未必伤我心，兹言闻柳子。

我来饶与夔，三载堕两齿。
悬知年非永，早悟仕当已。
要须未落时，猛效二疏止。
胡为一再落，不已良可耻。
慨然怀古人，未有长不死。
因思年方少，辈行多胜己。
颜红齿牢洁，往往同逝水。
吾衰况如许，宁复老彭比。
览镜视颜色，今昨不相似。
行年五十五，万事可休矣。
功名与富贵，磨灭何足纪。
但愿早还乡，俯育三百指。
婚嫁毕儿女，松楸依怙恃。
弟兄饮真率，故旧忘汝尔。
齿牙任摇脱，肉食吾不视。
有身久为患，无齿实堪喜。
始忧笑韩公，可惜陋子美。
未必伤我心，兹言闻柳子。

我来饶与夔，三载堕两齿。
悬知年非永，早悟仕当已。
要须未落时，猛效二疏止。
胡为一再落，不已良可耻。
慨然怀古人，未有长不死。
因思年方少，辈行多胜己。
颜红齿牢洁，往往同逝水。
吾衰况如许，宁复老彭比。
览镜视颜色，今昨不相似。
行年五十五，万事可休矣。
功名与富贵，磨灭何足纪。
但愿早还乡，俯育三百指。
婚嫁毕儿女，松楸依怙恃。
弟兄饮真率，故旧忘汝尔。
齿牙任摇脱，肉食吾不视。
有身久为患，无齿实堪喜。
始忧笑韩公，可惜陋子美。
未必伤我心，兹言闻柳子。

分阃滥曾游蜀口，得朋深喜遇坤爻。
澹台至室必公事，平仲与人能久交。
一叶共乘夔到霅，四方相逐愈随郊。
姓名已在诸公齿，引类行看似拔茅。

一同年友七乡人，劝酒那容耳不闻。
尚齿自惊多白发，论文堪笑有红裙。
诗篇共约题孤屿，游宦犹疑在五云。
此会此时宁易得，明朝风月两州分。

毫秃中山砚涤端，社中诗令不容宽。
难追老杜风骚手，徒费昌黎点勘丹。
搜我枯肠须鬓皓，吟公佳句齿牙寒。
自惭浅陋如曹郐，季子观风定不观。

十八年前玷玉堂，当时绿发此苍苍。
伤禽纵奋愁疮重，厩马虽还笑齿长。
薰罢山炉飘暗烬，漱余铜碗冰寒浆。
须惭清切銮坡地，不是吾人得性场。

佛国天花两送春，岁阴何意重相亲。
劳师且置弥天论，凿齿今才敌半人。

殿墄涂丹九齿长，珠帘伏奏近天香。
已传乐职来西蜀，更就清斋得太常。
夕燎烘庭思结佩，晓兰薰俗滞华阳。
心倾五日归来路，共举鲑珍釂贺觞。

曾见乌衣赌佩囊，再逢何遽二毛郎。
病姿故有灵光在，牡齿翻随屈产长。
河里笛声频感慨，江南花树剩凄凉。
酒垆便有生平隔，已濯华缨未易狂。

阊阖西风高，振锡吴门去。
三江碧浸天，惟持一杯渡。
败叶梧桐秋，云中永嘉树。
借问何言归，亲齿桑榆暮。
再怀生育仁，聊为馨洁具。
聆师金石词，郑重加钦慕。
陆梁原上兽，群居先识母。
嗷嗷林中乌，敛翼受子哺。
云何蚩蚩辈，胜衣复能语。
口腹徒自丰，骨肉如行路。
师本谈空人，浮云无去住。
未出轮回身，归心应有悟。
临岐索赠言，愧乏雕章句。
愿达采诗官，当令不孝惧。

漓江开遍四时花，游览都忘屐齿赊。
风景虽宜秋向老，关山无奈客思家。
漏传楼上三通鼓，水落滩头几尺沙。
京国未归乡信断，阵鸿何处贴云斜。

暮年初仕涂，暇日但书策。
儒生余气习，笔端事挥斥。
政学两踈缪，篇章稍沉溺。
楚东会诗豪，酬唱奏金石。
逢场争出奇，遇险或遭厄。
忽溯三峡流，遥经数州驿。
庐山看未足，巫峰过尤惜。
西郊祠卧龙，东屯吊诗伯。
飞飞犹倦鸟，秋风送归翮。
同行得嘉友，鏖战交锋镝。
弛檐白蘋洲，天日去咫尺。
忠谊怀鲁公，霸业悲项籍。
奉诏还故乡，齿落肌瘦瘠。
涕泗拜松楸，荒芜翦荆棘。
心期乐田里，誓不绾铜墨。
橐虽无陆金，归幸全赵璧。
陛下忽误恩，泉南又分职。
入闽如入蜀，枯肠复冥索。
腰缘病减围，发为悲添白。
风仰秦君高，节慕姜相直。
恶语谁流传，同僚误刊刻。
吾乡老先生，吏事以儒饰。
新篇似庭燎，远寄箴我癖。
把酒欲细论，何时再沿檄。
阳春七十首，老艳万丈射。
招邀屈原魂，收召子厚魄。
惊开老病眼，喜见墨妙迹。
愿公倡斯文，用夏变蛮貊。

微臣守清源，一岁三乞祠。
俞音竟未拜，感荷圣主慈。
臣家素贱贫，仰禄救啼饥。
区区六年间，手把四郡麾。
道途压奔走，囊橐无余赀。
清源乃佳郡，风俗不待移。
民淳简狱讼，士盛敦书诗。
地远可藏拙，禄厚足自资。
今岁又丰登，千里人熙熙。
臣岂不愿仕，求闲欲奚为。
自怜蝼蚁生，福薄命最奇。
入境身即病，到官日呼医。
痰涎每上攻，旋晕势甚危。
药试何止百，灼艾无全肌。
臂疼如子美，齿落如退之。
脚患柳州肿，发垂孟郊丝。
饮食日减少，跬步须扶持。
残喘虽尚延，定非久远期。
况臣糟糠妻，盖棺将及期。
旅榇犹未还，儿女昼夜悲。
臣今官满考，臣去有二宜。
孰谓九重远，天高而听卑。
吾君不之告，肝胆将谁披。
庙堂二三公，误辱平日知。
今不怜向隅，恩复何时施。
愿于黼扆前，敷奏迫切词。
天日临在上，臣言非敢欺。
解官食祠禄，曲遂臣之私。
幽明俱受赐，感极涕泗垂。
沟壑倘未填，报国犹有时。

齿德尊乡党，匈中有古今。
箕裘传蕴藻，臧否判崔林。
呼佛知仁政，名轩见道心。
扁舟欲访戴，仙去不容寻。

我来守清源，德星识二陈。
大陈如金玉，一室清无尘。
厌世不肯留，至今里称仁。
儒先贺州守，才气超等伦。
胸中包古今，笔下真有神。
唾手取甲科，齿发方青春。
声名满天下，文字惊缙绅。
劳人暂州县，平步当要津。
蹉跎忽至今，此志犹未伸。
真人奉香火，萧寺含悲辛。
讲席延诸生，黄卷诃古人。
异端斥佛老，吾道鸣孟荀。
聊籍束修礼，少资囊橐贫。
我忝二千石，二年牧斯民。
不能助玉川，耻与韩公均。
赠我诗与文，字字皆可珍。
宠褒恨太过，感激难具论。
愿公少自爱，行矣当致身。
门下有高第，庙堂手经纶。
房魏方得君，讵肯忘河汾。

清有濯缨水，白有漱齿石。
悠哉水石间，宦情聊自适。
朝焉游其南，暮焉游其北。

石井灵踪信不凡，一泓岩下碧深潭。
谁磨皎洁青铜镜，更琢玲珑碧玉龛。
濯去衣巾无限垢，漱来齿颊有余甘。
悬知坎谷非佳井，寄语诗人莫恨谈。

千秋万岁圣贤话，尽挂诸郎齿颊闲。
发纵指南知有自，昂霄耸壑定非艰。
灵椿挺挺元未老，珠树枞枞孰可攀。
过我朝阳语中曲，且停烟櫂置家山。

吾先圣人徒，游夏同渊源。
孝友与忠信，入道先本根。
下视晋楚富，商歌满乾坤。
一唯了万事，伋轲继师尊。
至今百世后，家法要不烦。
近数高曾来，洁身等玙璠。
当时天下士，白首称曾门。
世掇太常第，自致冕与轩。
养禄到北堂，孝哉无间言。
犹悲鲤庭空，遗恨终自吞。
至我壮无成，浪使岁月奔。
文科始不嗣，愧此朱两轓。
赖汝念祖烈，先登倡诸孙。
寂寥四十载，重拜雨露恩。
吾年独天假，将雏见飞翻。
腼颜幸一洗，积德惭九原。
三年作尉归，横经处侯藩。
孤城山水稠，草木霜不蕃。
官闲身无事，旧书可重翻。
故职在六经，绪业勤讨论。
避堂舍翁媪，齿在发未髠。
不忧俸酸寒，罗列奉晨飧。
公黉沸弦诵，私室合箎埙。
气完万物轻，始验中所存。
结屋将乐此，不换钟鼓喧。
爱汝此乐地，老苍离童昏。
朱金了无慕，况廼纨绮繁。
真趣出自然，盎盎如春温。
名斋怜汝志，可使薄俗敦。
此乐吾家无，诗之劝仍昆。

君齿余四十，见推十年兄。
惊呼昔安在，相逢太晚生。
坐语未及尽，风帆忽遐征。
愿君怀此都，吾庐始经营。

阴阳持权或赢缩，运气循环更剥复。
忽惊寒凛袭重裘，元是祥霙散平陆。
登山不觉屐齿折，索酒仍催葛巾漉。
萧条贫居马为二，瑟缩冻坐龟藏六。
挥毫谩诧句中眼，对案常逢食无肉。
未谋南亩五百弓，浪说朱轮三十辐。
且欣膏润入郊原，为拯黔黎出沟渎。
敢将固陋测帝心，概想生灵皆子育。
将春欲放草木叶，成岁先须天地肃。
伊余平生贪静胜，有此一廛从穆卜。
应怜此地久憔悴，端向吾庐增煜煜。
巧随高下缀琪树，任逐横斜落云屋。
尘缘顿觉一羽轻，诗句但惊翻水速。
坐令欢意荡愁思，仍遣时寒破常燠。
嵇康醉状耸危石，卫玠羸姿立修竹。
排来一一尽连璧，环立诜诜皆冠玉。
晚风徐韵仍佩环，枯木无心亦冠服。
晓连青女增粲粲，夜映金波兼穆穆。
遮藏春色失斓斑，漏泄梅花有芬馥。
掀髯一笑万事空，细读君诗倒醽醁。

鹊既鸣鹊鹊，鸦则鸣鸦鸦。
禾山四打鼓，赵州三吃茶。
春来花处处，云散月家家。
达磨当年无板齿，祇应特地过流沙。

投子投子，机轮无阻。
要吞即吞，要吐即吐。
若还𣨼齿粘牙，争得超今迈古。

钵里饭，桶里水，狗子咬人不露齿。
堪笑韶阳老古锥，倒地至今犹未起。

闻说如来顿教门，便将毒药与他吞。
老胡被折当门齿，任彼魔多体自存。

去年渭北望卿频，今日深山屐齿新。
珠树香沾千涧雨，莲峰翠滴四时春。
渔郎有意休相问，樵子无心可与亲。
石榻盘旋忘岁月，瓶罍羞罄故人贫。

云山叠叠石齿齿，山色溪声三十里。
霜余木叶半丹青，道上松风杂宫征。
舍车而徒度险艰，迩来趼足愁跻攀。
官闲无禄与王事，不妨拄杖对潺湲。

西楼北苑春色浓，日日醉倒骈齿翁。
归来万事不整理，笑倚娥皇冰雪容。
叠笺共写霓裳谱，更作新声邀醉舞。
瑶光殿里帐拖红，一尺炉烟日亭午。
事去时移二百年，金陵空有旧山川。
此香那得到君手，妙诀无乃当时传。
惭君为我供愁绝，年来办得心如铁。
但能饮酒读离骚，竹枕藤床卧明月。

虚名强逐臭，小智矜藏钩。
蛮触蜗两角，古今貉一丘。
念昔齿方壮，抱愁山之幽。
誓从东南尉，策勋西北陬。
人事乃大谬，天命不少谋。
云梯乏仙骨，车辙半神州。
廉颇故思赵，韦孟欲徙邹。
锦水清堪濯，草堂靓可休。
傥有一区宅，不愿万户侯。
尚及公挂冠，共饱黄鸡秋。

黄牛偶际半槽水，忻然解缆离江涘。
旧闻峡山最多奇，非涉风波难说似。
千金莫买丹青临，今日真行图画里。
魂惊险怪千万状，眼洗清奇数千里。
戏石鹿儿玩铙鼓，缘木王孙卖弓矢。
鹭鸶久立应有待，鸬鹚深没殊无底。
大淖瀑𣸣续续生，怒涛惊浪层层起。
好风转旗捷有神，长年捩柂翻堪倚。
渔人生长谩不知，叶舟来去纷可喜。
惟愁三峡总黄浊，安得一瓢独清泚。
甘泉剩贮虾蟆碚，时瀹玉尘香漱齿。

月湖先生乐山水，搜奇曾不远千里。
那知去郭三牛鸣，浮石岩中晦佳致。
神剜鬼划有许工，天坠地出知几世。
平时樵径所不由，一旦屐齿胡为至。
由来绝景难久藏，竟须好事与经始。
见之三叹欲忘归，市以千金不惜费。
公之得此真无价，我亦闻之喜不寐。
朝来幽事颇相关，乘兴纵观约联骑。
霜明日暖马蹄轻，曾不逾时即其地。
喷云泄雾疑有神，旋呼斤斧诛榛苇。
初惊巨石几百寻，突兀嶙峋湿云气。
嵌窦谽谺元自开，藤蔓骈罗巧相缔。
清涵竹木总坚瘦，阴生莓苔倍葱翠。
老根侧出掀虬髯，幽草倒生摇凤尾。
前山一抹横蛾眉，隔尽俗尘如户闭。
褰裳振足履崎岖，披棘扪萝穷幽邃。
忽有一径出自然，委蛇深隐阔盈咫。
四面周遭步转高，心领目击纷可喜。
处处出石作奇怪，续续哦诗聊比拟。
或黎其色如铁绣，或赭其容如酒醉。
或傲睨而痴自笑，或突怒而狠相视。
或开幽室为书院，或引长廊为客次。
或虚高下成楼阁，或严尊卑作堂陛。
或分半月隐天形，或展胡床圈地势。
或露码碯红而润，或错琉璃青且腻。
或如入关如升堂，或如卧榻如隐几。
或如立壁如拱梁，或如卓笔如布字。
递递逢迎巧献状，试举其凡莫殚纪。
最喜宾从可从容，甲乙其间有一二。
昔闻淡岩天下稀，金华仙伯载称美。
围中仅可坐十客，举此十倍加不啻。
余贺兹丘有所遭，初不远人人自弃。
先生一笑与我言，平生此兴觉为累。
岂期幸会得所图，孰使之然天实畀。
须臾更涉屏岩巅，指云此有无尽意。
一水萦纡殊有情，万山回环杳无际。
规以数椽安一榻，时来长啸舒清思。
愿观余力佐天巧，名与此山传不替。
自惟野性寡所嗜，犹喜登临同臭味。
剩欲相从为久计，祝公先了公家事。

久矣经霜白，全然映日黄。
仰头忻自摘，流齿惬新尝。
未抵千奴利，应堪四老藏。
犹胜橘洲上，灭迹不闻香。

开口不见齿，伸手不见掌。
夜半忽相逢，葛藤长万丈。

今日良宴会，朋簪故人家。
摇情绿绮琴，度曲渔阳挝。
放歌掀醉髯，晤语粲春葩。
列坐各知心，游扬相齿牙。
芬芳须及时，东扶忽西斜。
胡不厉逸翮，天津问仙槎。
无为甘寂漠，痼疾守烟霞。

万法俱一空，忘筌亦忘字。
勿置齿牙间，回观方寸地。

城南两佳士，英躔名硉矹。
相之妙才具，玉笋班中阙。
胡为彯长缨，去去事𫐐𫐄。
举之登词坛，龙虎榜未揭。
归循南陔兰，不使芳馨歇。
胸中蟠五车，一一思英发。
有中清庙瑟，审声知度越。
我来贰银菟，接袂俱墨发。
情期胶漆坚，门受车马谒。
笔阵几鏖战，君盈我先竭。
别来勤相思，十日倏飘忽。
迟明蒙嚣尘，毕景迈崷崪。
跻高怯肩舆，挹秀欣拄笏。
泉清甘著齿，岩幽冷萦骨。
西风涌波澜，极望际溟渤。
是中三神山，缥缈云出没。
问津旧乘槎，引舟今舍筏。
俛首倾缥瓷，独醉径兀兀。
起看天宇开，诗成走邮卒。
归欤及中秋，高楼共嘉月。

纷纷吏道夸吹毛，未肯留心效此曹。
象齿好辞降二妙，鲈鱼归思羡三高。
吟毫未秃一千兔，诗轴须联十五鳌。
敢道严霜起中夏，益知趁韵有龙褒。

行年六十已中枯，雪映衰髯岁且除。
一齿骤然离左辅，益怜大嚼远庖厨。

美瑞山祇管，幽泉地脉通。
漱甘冰熨齿，短绠走溪童。

一丘封竹弟，万石齿金昆。
收拾甲乙品，庄严可款门。

长林劳屐齿，植杖解冠衣。
觅句题青竹，不知孤鹜飞。

松关辞旧隐，平步汉甘泉。
破虏资长策，丰财简细旃。
救荒阴德大，尚齿达尊全。
觞豆怀陈迹，风悲马鬣阡。

干戈十年余，荏苒百忧至。
谁怜齿未壮，遽失彩衣戏。
扪心天不闻，空下千斛泪。
藐然一星孤，未忍随以逝。
雨湿新松楸，尘生旧鞶帨。
奈此愁绝何，况复形梦寐。
萧萧风树悲，此恨岂有既。
念昔龆齓中，从公识奇字。
一从江淮别，岁月不复记。
公寻武夷春，我友颐山桂。
此来忽相见，再拜只流涕。
忽忽悦情话，恍若已隔世。
先人有遗经，夙夜焉敢坠。
余生倘未殒，肯负平日志。
但恨不及亲，临风一歔欷。

四海声名久，中朝德齿优。
金华方入侍，琳馆遽归休。
全福人皆仰，孤风世莫留。
老成零落尽，不独为吾州。

背触全提话已圆，孤风凛凛播皇天。
无端更把闲毛齿，惹得丛林口耳传。

闲居亦无营，岁月驶流水。
适闻新蝉鸣，袢暑遽如此。
佳哉二三友，久要复邻里。
怜我疾病除，慰我怀抱喜。
居然肯见顾，岑寂聊启齿。
空山百无有，翠阜映清泚。
幽泉俯伴月，盎盎真石髓。
坐久得清凉，山瓶还屡耻。
一杯乐所遇，静胜有真理。
谁能走悬箔，赭门趁朝市。
炎歊不可触，暑雨欣渐止。
幸有故人风，相过时洗耳。

青山如幽人，不肯住城市。
客从城市来，一见消吝鄙。
平时与周旋，况复非俗士。
我初见南山，秀色纷可喜。
谓言官尘埃，洗涤端在此。
经时未一至，引望若千里。
昨朝得休暇，佳兴难自已。
秋原丽新晴，景物为清美。
独游已不恶，更约二三子。
初从涧壑危，稍入岩石倚。
白云随杖藜，苍烟生屐齿。
主翁亦好事，结茆修竹底。
庭空百无有，屈曲但流水。
客来了不问，花草自红紫。
岂无一樽酒，欲饮还遽止。
归鞍不可速，吾亦聊洗耳。

四海习凿齿，云间陆士龙。
酒狂须一石，文好自三冬。
风水客愁远，烟花春事浓。
还将枕流耳，来听景阳钟。

仙花不用恼诗人，亦有灵芽特地春。
数朵娇花真绰约，一瓯酽白更清新。
眼明共识西都艳，齿冷应怀北苑珍。
佳茗奇葩堪并赏，须公品第入陶钧。

雪暮来无际，长吟坐北窗。
未嫌光夺月，先恐势填江。
云色生冰柱，风声倒石矼。
疏帘才的皪，破屋渐铮𫓩。
始讶乌能白，旋惊马尽{马龙}。
会朝琼饰弁，猎较素绸杠。
玉帝开宫阙，瑶姬拥旆幢。
仰空蜂作阵，窥径蝶成双。
价重连城璞，明逾钉壁釭。
冷烟纷莫辨，冻溜不成淙。
计拙夸辽豕，涂穷笑越尨。
戴牛迷象齿，覆鹿误羊羫。
酪乳浮茶鼎，花甆莹鼓椌。
崖枯频畏住，鹄瘦暂胮肛。
共想周王宴，谁虞汉使降。
献衣知念札，加璧殆追逄。
蹇驷深忧没，篮舆重莫扛。
淹锺应预赐，增斗定先撞。
短日栖穷巷，丰年卜万邦。
缁尘异羁旅，华发逐耆厖。
处士欣寻戴，参军岂遇庞。
裘穿心易怯，履败足微跫。
荷笠闲垂钓，回船稳系桩。
清狂时仄帽，泥饮屡空缸。
酬唱才皆敌，歌嘲语或弦。
闭门嗟懒惰，授简愧愚憃。
戈戟森磨厉，韶钧富击𪭢。
絮盐翻雅况，兰竹变新腔。
取醉华灯烂，催归戍鼓{鼓/夅}。
晴檐成夜雨，更听陇头泷。

近闻羔雁已成群，藻鉴渠能泾渭分。
急士且须侯雍齿，得贤端可吏朱云。

天上清都人莫到，山间仙观久荒凉。
惟余旧浴丹砂井，一酌犹令齿颊香。

咄这花木瓜，苦涩无以加。
蓦然嚼得碎，清风生齿牙。
种性恶，不堪夸。
杨岐老馿三只脚，蹋人无数满天涯。

富贵邯郸梦，齿发金城柳。
附炎非吾事，因心即我友。
得意自忘言，咸脢岂滕口。
幸有君子交，淡成非醴酒。

列宿郎官帐，高风隠士庐。
岁寒知劲柏，日暮厌轻车。
德齿周三老，身名汉二疏。
回头八男子，玉立照阶除。

少阳腾耀毓青宫，玉裕渊冲穆睟容。
主鬯克承宸极重，问安勤致寝门恭。
温文齿胄全三善，晖润登歌备四重。
幼海光浮天序永，珠源衮衮日朝宗。

予为谪仙兮，薄游人间。
傲岸不谐兮，世路艰难。
折芳洲之瑶华兮，采琼蘂入乎昆山。
愁长安之不见兮，坐拂剑而长叹。
魂一去而欲断兮，与春风而飘扬。
飘扬其竟何托兮，造化为之悲伤。
于是帝命巫阳，若有一人。
神气黯然，精魂飞散。
迟尔归旋，乃下招曰，魂兮归徕，无东无西，无南无北些。
碧海之东，长鲸𣸣涌，不可以涉些。
扬波喷云，蔽天鬐鬛些。
齿若雪山，挂骨于其间些。
归徕，去无还些。
魂兮无南，南山白额穷奇䝙貒些，牙若剑错鬣如丛竿些。
口吞殳鋋，目极枪橹些。
归徕，饲豺虎些。
魂兮无西，西当太白，横绝峨嵋些。
地崩山摧，天梯钩连些。
峥嵘崔嵬，朝虎夕蛇些。
磨牙吮血，杀人如麻些。
归徕，行路难些。
魂兮无北，北缘太行，嶝道峻盘些。
马足蹶侧，车轮摧冈些，气毒剑戟，严风裂裳些。
归徕，北上苦些。
魂兮归来，君无上天些。
天鼓砰訇，雷震帝旁些。
投壶玉女，笑开电光些。
风雨之起，倏烁晦冥些。
犬吠九关，杀人以愤其精魂些。
归徕，天路何因些。
魂兮归徕，君无下此幽都些。
闭影潜魂，遗迹九泉些。
剑轮汤镬，猛火炽然些。
疑山炎昆，苦海滔天些。
归徕，保吾生些。
魂兮归徕，还故乡些。
高楼甲第，连青山些。
飞楹磊砢，栱夤缘些。
云楣横绮，桷攒栾些。
皓壁昼朗，朱甍鲜些。
金窗绣户，朱箔悬些。
魂兮归徕，列珍羞些。
月光素盘，饭雕胡些。
鲁酒琥珀，紫锦鱼些。
白酒新熟，黄鸡肥些。
山盘秋蔬，荐霜梨些。
吴盐如花，皎白雪些。
玉盘杨梅，为君设些。
魂兮归徕，恣欢谑些。
南国美人，芙蓉灼灼些。
洛浦宓妃，飘飘飞雪些。
长干吴儿，艳星月些。
西施东邻，秀蛾眉些。
一笑双璧，歌千金些。
琅玕绮食，鸳鸯衾些。
博山炉中，香火沉些。
魂兮归徕，醉壶觞些。
青娥对烛，俨成行些。
玉童两两，吹紫笙些。
佳人当窗，弹鸣筝些。
玉壶美酒，清若空些。
看朱成碧，颜始红些。
连呼五白，行六博些。
赤鸡白狗，赌梨栗些。
半酣呼鹰，挥鸣鞘些。
金鞍龙马，花雪毛些。
霜剑切玉，明珠袍些。
魂兮归徕，入长安些。
清都玉树，瑶台春些。
万姓聚舞，歌太平些。
伐鼓槌钟，启重城些。
日照万户，簪裾明些。
骑吹飒沓，引公卿些。
白日紫晖，运权衡些。
倒海凌山，索月采荪些。
文质炳焕，罗星旻些。
魂兮归徕，乐不可言些。
乱曰：长相思兮在长安，络纬秋啼兮金井栏。
望夫君兮安极，我沉吟兮叹息。
怀洞庭兮悲潇湘，把瑶草兮思何堪。
念佳期兮莫展，每为恨兮不浅。
荷花落兮江色秋，秋风袅袅夜悠悠。
魂兮归徕，谢远游。

辋川遥展右丞图，盘谷中藏李愿居。
龙睡潭深飞客棹，凤鸣枝老结吾庐。
但令蜡屐去前齿，安用鸱夷托后车。
西望子陵三十里，烟云来往问何如。

苦热日念秋，秋至转多病。
枯藤不得力，小室同械禁。
形骸老翁然，但未雪绕鬓。
秋山叠翠嶂，秋月挂冰镜。
朝跻闲屐齿，夜语阁麈柄。
妻孥生怅望，煮药劝屡进。
故人尚记存，折简时一问。
年来识真妄，水月空万境。
鬭蚁非实响，杯蛇亦幻影。
谁于炯炯中，屑金作尘眚。
酒盏行欲谢，云窗岂复近。
唯有妙莲华，胜味方隽永。
谁来炷炉熏，佩子法王印。

公家枢近公，名在太史氏。
天方濬其源，沃日势未止。
郎君万金产，落笔粲珠琲。
尚当战韦布，未可议纨绮。
朝家录世旧，往往收琐尾。
而况用才升，进擢不止此。
邦刑托平反，哀矜盖天意。
持此博亲懽，五鼎但口体。
富贵君勿疑，信手著囊底。
别君行十年，再见颓发齿。
眼看上云天，归耕慰憔悴。
猝猝万里别，念当一把臂。
风雪隔异县，跛马不就辔。
安得凌风翰，空斋坐歔欷。
短章说殷勤，聊用笃友义。

五岁小儿初学步，绝艺亦知天所赋。
想见九牛可倒曳，已堪赤手擒猛虎。
向来瓮戏真伟观，傥非目击嗤浪语。
器小犹须百斤重，挟以壮夫端恐仆。
笑谈拈取两足上，电转风旋疾如许。
便令百试百不失，父兄从傍亦矜诩。
市人骇叹俱失声，我自平生未曾睹。
武阳盛气盖全燕，寄区狡谋踣二虏。
论年固已一倍长，此儿谁肯哙等伍。
虎变鹰扬看异时，经营一饱浑细事。
世人禀赋有特异，常理未可求其故。
相秦童子才毁齿，说项郎君方断乳。
拜归怀中笑橘堕，群戏道傍知李苦。
登门已解叙通家，对客颇能嗔字父。
劾鼠狱词老吏服，汗简清规乃翁沮。
卓识有此更惊人，彼以力称吾未与。
行行三十成何事，但耗太仓如雀鼠。
怃然自笑仍自怜，强说功名在迟暮。
人言速成当不久，如我定应千万寿。

十年中秋不见月，譬之去国唯喜似。
朝来氛翳崩厥角，天公粲然一启齿。
夕月可占此其祥，枯龟未必知许事。
黄昏天宇开琉璃，出云微觇抟空势。
要人故自作迟迟，怅望岂知空岁岁。
玉峰一掌开乔岳，银海千寻涌平地。
光吞箕斗不自持，影薄鱼龙无处避。
烟林差差鸟未定，露草涓涓萤暗坠。
唯我心源初不动，炯炯摩尼照浊水。
四门宏开众阴伏，六艺高悬百家废。
余辉切勿丐老蚌，尤物溺人非所贵。
何如美酒入诗肠，化作锦囊珠字字。
南楼万丈高切云，弹压山川据要会。
当年老子兴不浅，闲据胡床想风味。
今人未必输古人，况复我友半杰士。
凌晨尺纸飞羽檄，一约而来膻集蚁。
夜如何其不须问，酌尽沧溟放君起。
酒酣起舞踏寒影，满地琼瑶惊破碎。
仙娥手拊丹桂树，裛裛天香落襟袂。
洞天六六我所家，摩拍洪崖肩绮季。
霞云不着著青衫，生恐群仙笑憔悴。
旁人劝我聊尔耳，仙娥好意君勿阻。
海鲸背稳风力强，看我转头三万里。

云在山，月在水，合和二物谁遣使。
云收但有千巑岏，月落惟余一清泚。
向来为同复为异，欲说谁钳三尺喙。
与君临流共一笑，影堕澄泓实相似。
故应拄杖偶然来，那得泉中觅居士。
人间八月秋更老，桂树无风波不滓。
碧筒为樽酌清醥，琼瑶嗽肠雪冰齿。
江妃为予舞凌波，老鹤不眠亦孤唳。
酒醒忽忆三峰游，目光已在鲸鱼背。

君家如河出昆仑，横贯中国浮乾坤。
鼎彜勋绩烂星斗，编简文字垂瑶琨。
到海喧豗势愈壮，约束蛟蜃驱鼍鼋。
略分涓流溉下土，草木蕃润资其恩。
先生绣衣吹霜风，一道生齿关寝飧。
人家春园满桃李，随处秋社肥鸡豚。
智效一官可能尔，尚于胜处非所论。
胸中人物自着眼，伥伥待相嗤彼昏。
古人过人本如此，事业自是为根元。
我知先生在廊庙，定不碌碌为澄浑。
颇恨未识元鲁山，一纸藻藉无媒援。
只今相送九天去，风在下矣何轩轩。
青云托附可无意，欲儿女语吐复吞。
浩歌一曲豁清思，援笔江海蛟龙奔。

乾坤不许一尘隔，谁倒天河濯秋色。
鹄鹭心性冰雪魂，造物着意不仓卒。
星斗并焕仰斯文，准绳不愆宗绝德。
当年只作充闾喜，不知此人系邦国。
锦囊名章小游戏，上公启齿叹孤出。
太白要是天上人，少陵屡作诸侯客。
朝来日照黄金卮，诸生登堂作生日。
凤麟媲德公厌闻，丹砂续年笑无益。
试问公家白发翁，五千微言不老术。

系马松门竟日留，一灯深殿炯清幽。
杖头犹识齐梁谶，屐齿曾经王谢游。
瑟瑟新毛吃老树，娟娟眯目破红榴。
风铃塔上知何语，应使行人估客愁。

人生本无事，况我麋鹿姿。
一堕世网中，永与林壑辞。
此行独何事，岂不为寒饥。
弱岁慕古人，颇觉世好卑。
那知齿发迈，终然此心违。
春风到山泽，鱼鸟亦知时。
我行何日休，流目瞻长岐。
且用陶翁言，一觞聊可挥。

二年饮水闽中村，忽见玉醴倾蛮尊。
涓涓醍醐灌热脑，耿耿沆瀣明朝暾。
旱尘久涨尘市暗，渴梦欲挽江湖吞。
何人远致双鲤信，知我来扣罗雀门。
不须邀月已清绝，尚恐熨齿当微温。
要从华池吸真液，岂独玄鬓薅愁根。
微茫已识投辖客，娬眉似返当垆魂。
奇功谁续伯伦颂，妙意要与渊明论。
胸中我自有泾渭，笔下君已倾昆仑。
诗成寄与约他日，饮君与我空瓶盆。

寒崦人家碧谿尾，一树江梅卧清泚。
仙姿不受白眼污，风敛天香瘴烟里。
向来休沐偶无事，惟我亦游二三子。
弯埼曲径一携手，冻雀惊飞莫能委。
班荆劝客少延伫，酌酒赋诗相料理。
多情入骨怜闵殊，休倚横斜嚼冰蕊。
至今清梦挂残月，强作短歌传素齿。
韵高尚恨白难称，赖有君诗清且美。
天涯岁晚感乡物，归欤何时路千里。
枕楼一笛雪漫空，回首江亭泪如洗。

归耕食吾言，回首愧江水。
方争扬子席，谁置穆生醴。
邓侯倾盖旧，小寝艺桃李。
走书约啖我，涎迸啮唇齿。
朝来独何事，怒色剧染指。
虽微射鸿游，顾有捩手鬼。
平生谈天口，得酒便锋起。
年来病不觞，但要讴贴耳。
真成画蛇足，足就酒空矣。
樊川吐怨句，想见紫云美。
何时咄嗟办，一醉吾亦拟。
噂沓听群儿，口实争笑鄙。

主人结屋清溪侧，对敞轩扉幽更僻。
自怜桃李涴尘泥，故植琅玕对丛碧。
只今俗子纷廛阓，铜臭熏天夸侈极。
曲眉皓齿宴华堂，嫚绿妖红醉春色。
争如此处是潇洒，左右牙签散图籍。
暑风韵玉脱豹胎，凉月影金交兔魄。
我来登轩同赋诗，试问何如严武宅。

岿然独存灵光殿，再世袭封康乐公。
此堂宗老正类此，尽在相传衣钵中。
佳人一笑粲玉齿，愿公寿考仍欢喜。
子如父，父如子，灯灯接续无穷已。

汗血声利场，举世循一轨。
霜风老觳觫，松路石齿齿。
牛瘦仆夫疲，累累山谷里。
两翁非病狂，顾独不取彼。
牛背有佳处，未可语俗子。
夷齐向千载，凛凛有生气。
试问齐景公，乌用马千驷。

久客急归程，风雨事驰骛。
黄流鸣涧壑，余波或被路。
堆埼珠联属，石径齿龃龉。
篮舆惴危登，杖策阻深度。
行行忽平岗，神潭渺东注。
徒旅鸠后先，烟火休薄暮。
主人延客入，丈室千卷聚。
醉经揭佳名，巨轴舒新句。
我亦旧高阳，糟粕尝已屡。
人言薄滋味，舌根恐未具。
君但中圣贤，当自知佳处。

发白壮志凋，齿豁生意少。
寒暑几八旬，咀噍岁月久。
请君视追蠡，血气岂长好。
吾祖仕进初，两齿仅能有。
此翁不即人，乃为人所取。
退之太崛强，方夸脍鲸手。
毕竟将何如，人生不堪老。

发白壮志凋，齿豁生意少。
寒暑几八旬，咀噍岁月久。
请君视追蠡，血气岂长好。
吾祖仕进初，两齿仅能有。
此翁不即人，乃为人所取。
退之太崛强，方夸脍鲸手。
毕竟将何如，人生不堪老。

雪消闲出郭，骑马踏山桥。
池响冰澌落，泥融雁齿消。

鱼煮船头笋煮园，一时风味最甘鲜。
君家象齿先春发，为我携鉏𣃁翠烟。

摇齿不可仗，反侧如小人。
王陵虽少戆，信越终难驯。
鲁卫固小弱，秦晋依强邻。
更托辅车势，庶以活吾身。

老翁足力弱，踉蹡如小儿。
须杖乃能行，动步忧欹危。
发秃生细毛，正似出胎时。
忽复长儿齿，辅车两相依。
还童既无术，衰谢乃其宜。
载念天地间，八十者几希。
如我真幸民，何必暗伤悲。
且饮北海酒，自吟东老诗。

君恩华我老，旌节到柴门。
我本一书生，乃忝侯伯尊。
忆昔有鼻祖，渔钓干周文。
既已成王业，营丘垂后昆。
功德虽不同，齿貌略可论。
相望数千载，但愧非贤孙。

未冠鸡窗友，于今鹤发翁。
功名各自致，齿发略相同。
欲去情怀恶，临分礼意隆。
百年才一瞬，无惜寄诗筒。

八十衰翁如小儿，爱餐梨栗作儿嬉。
有时淡饮三杯酒，无事闲吟两首诗。
还丹却老吾不知，头童齿豁一听之。
但愿造物相扶持，寿考或可登期颐。

壁厨殊易成，制度亦苟简。
二边各一柱，四齿横两板。
重重叠书册，造次可抽拣。
犹胜堆案头，儿女恣翻混。
邺侯悬牙签，况复余性懒。
聊欲备阙遗，时时遮老眼。

博士得黄柑，甚爱不忍擘。
持献太夫人，远附海上舶。
故山饶氛雾，可使酒杯窄。
岂无荔枝好，餍饫恐不摘。
相去三千里，无异娱旁侧。
乃知母子意，更远未尝隔。
我昨往见君，从容弄书册。
药分腊剂香，茶泛春芽白。
主意顾未厌，筐筥自搜索。
敢谓甘旨余，亦及此下客。
霜包才三四，气可压千百。
重是慈孝物，不敢吐其核。
甘寒虽遶齿，悲感已横臆。
半生无欢娱，初不为湮厄。

春风浩荡作春阴，弱燕归来不自禁。
白塔昏昏才半露，青山淡淡欲平沉。
裘茸细雨初惊湿，屐齿新泥忽已深。
直怕楼高生客恨，不因病起倦登临。

酒量愁翻减，诗声老转低。
日高羮马齿，霜冷驾鸡栖。
已判功名迕，寜论簿领迷。
赖无权入手，软弱实如泥。

吴蜀本唇齿，悲哉乃连兵。
尽锐下三峡，谁使复两京。

月从海东来，径尺镕银盘。
西行到峨嵋，玉宇万里寛。
幽人耿不寐，弄影清夜阑。
五城十二楼，缥缈香雾间。
不知何仙人，亭亭倚高寒。
欲语不得往，怅望冰雪颜。
叩头傥见哀，容我蹑素鸾。
掬露以为浆，屑玉以为餐。
泠泠漱齿颊，皓皓濯肺肝。
逝将从君游，人间苦无欢。

齿根浮动叹吾衰，山栗炮燔疗夜饥。
唤起少年京辇梦，和寜门外早朝来。

借得茅斋近筰桥，羁怀病思两无聊。
春从豆蔲梢头老，日向樗蒱齿上消。
丛竹晓兼风力横，高梧夜挟雨声骄。
书生莫倚身常健，未画凌烟鬓已凋。

天公为我齿頬计，遣饫黄甘与丹荔。
又怜狂眼老更狂，令看广陵芍药蜀海棠。
周行万里逐所乐，天公于我元不薄。
贵人不出长安城，宝带华缨真汝䌸。
乐哉今从石湖公，大度不计聋承聋。
夜宴新亭海棠底，红云倒吸玻璃锺。
琵琶弦繁腰鼓急，盘鳯舞衫香雾湿。
春醪凸盏烛光摇，素月中天花影立。
逰人如云环玉帐，诗未落纸先传唱。
此邦句律方一新，鳯阁舍人今有様。

肩舆适青郊，飞屐登翠麓。
余霜未泫瓦，晨日初挂木。
推门觅黄冠，避客似奔鹿。
虽无与晤言，清坐意亦足。
岂知逢此士，旷度超世俗。
欣然同一笑，齿頬粲冰玉。
探囊赠奇草，甘香胜芎菊。
试临清镜照，衰颜森已绿。
出门恣幽讨，老仙有遗躅。
丹灶虽已空，药丸遍山谷。
嗟予迫迟暮，冠盖厌追逐。
结茅远人境，此计亦已熟。
若人真我友，玉字当共读。
客来不知处，鸡犬望云屋。

南市沽浊醪，浮螘甘不壊。
东门买彘骨，酰醤点橙薤。
蒸鸡最知名，美不数鱼蟹。
轮囷犀浦芋，磊落新都菜。
欲赓老饕赋，畏破头陀戒。
况予齿日疏，大脔敢屡嘬。
杜老死牛{炙火=肉}，千古惩祸败。
闭门饵朝霞，无病亦无债。

今朝霜薄风气和，霁色满野行人多。
沙平水浅木叶下，揺檝渡口生微波。
建炎避兵奔窜地，谁料白首重经过。
四十余年万事改，惟有青嶂高嵯峨。
安得西国蒲萄酒，满酌南海鹦鹉螺。
侑以吴松长丝之玉鲙，送以邯郸皓齿之清歌。
向来丧乱汝所记，大地凛凛忧干戈。
偶然不死到老大，为底苦惜朱颜酡。

妾昔初去家，邻里持车箱。
共祝善事主，门戸望宠光。
一入未央宫，顾盼偶非常。
穉齿不虑患，倾身保专房。
燕婉承恩泽，但言日月长。
岂知辞玉陛，翩若叶陨霜。
永巷虽放弃，犹虑重谤伤。
悔不侍宴时，一夕称千觞。
妾心剖如丹，妾骨朽亦香。
后身作羽林，为国死封疆。

眼暗头童负圣时，齿牙欲脱更堪悲。
暮年渐解人间事，蒸食哀梨亦自奇。

若耶溪头朝暮雪，鸦鹊堕死长松折。
横飞忽已平屐齿，乱点似欲妆帘缬。
放翁凭阁喜欲颠，摩挲拄杖向渠说。
莫辞从我上嵯峨，此景与子同清绝。
银杯拌蜜非老事，石鼎煎茶且时啜。
题诗但觉退笔锋，把酒未易生耳热。
扶衰忍冷君勿笑，报国寸心坚似铁。
渔阳上谷要一行，马蹄蹴踏河冰裂。

风吹过雁作斜行，雨洗残梅只淡香。
南浦春回波渐绿，东庵睡起日初长。
诗囊属稿惭新思，博齿争豪悔昔狂。
莫向晴窗对明镜，朱颜减尽鬓苍苍。

太行天下脊，黄河出昆仑。
山川形胜地，历世多名臣。
哀哉六十年，左衽沦胡尘。
抱负虽奇伟，没齿不得伸。
老夫实好义，北望常酸辛。
何当拥黄旗，径涉白马津。
穷追殄犬羊，旁招出凤麟。
努力待传檄，勿谓吴无人。

六十齿发衰，岁月如逝波。
秦王酒瓮边，知复几经过。
欣然舍画檝，仄步扪青萝。
一径入幽谷，四面闻樵歌。
白云忽破碎，翠木相荡摩。
潋潋春塘满，柳阴戏双鹅。
浮生百忧中，此乐顾岂多。
日暮吾其归，已恐烂斧柯。

溽暑不堪蜗舍陋，瘦藤扶我上危台。
搏禽俊鹘横空去，卷雨狂风掠野来。
壮观深知化工妙，幽寻却蹋夕阳回。
悠然有喜君知否，屐齿留痕遍绿苔。

发已凋零齿已疏，忍饥白首卧蜗庐。
风声忽轹蓬窗过，夜半呼灯起读书。

读书喜夜长，著书悲齿暮。
平生企前哲，凛有庸人惧。
吾庐大泽中，地旷北风怒。
徂年凋草木，寒气逼霜露。
灯昏老眼暗，钝马行恶路。
投枕卷未终，吾衰叹非故。

人生如春蚕，作茧自缠褁。
一朝眉羽成，钻破亦在我。
少年不自珍，妄念然烈火。
眼乱舞腰轻，心醉笑齿瑳。
余龄幸早悟，世味无一可。
但忆唤山僧，煎茶陈饼果。

自我河桥来，清话殊未已。
亟言阅通畴，晨驾遂遵彼。
尺书忽见遗，经由皆可纪。
草草始辞家，匆匆渡河水。
前村客心速，入暮阴风起。
修路隘且长，疲骖未能止。
茅居聒夜舂，寒犬吠墟里。
明发西北行，岗峦逾迤逦。
丛蓁但蒙密，未见山中美。
谷开逢邑闾，岂谓连都鄙。
冠带一二同，麏麋左右比。
问子奚所之，俛眉聊启齿。
瞥往登天坛，烟云随步趾。
傍临日观低，却望嵩丘迩。
屑屑视尘埃，纷纷若蝼蚁。
便有林壑心，期将荣宦委。
我昔爱青苍，无时常徙倚。
今朝羡君游，胜事空耸企。
徒嗟黄绶身，莫接青霞轨。
安得凭羽翰，幽怀寄如此。

有客乘新霁，云林共扣扃。
轻舟过下渡，远水涨前汀。
原隰含幽蔼，岑岚入杳冥。
谁知得深趣，履齿石苔青。

生事在渔樵，所居亦烟水。
野艇一竿丝，朝朝狎清泚。
忽自傍藤阴，乘流转山觜。
始觉景气佳，潜通小溪里。
常时不见春，入谷惊红蕊。
幽兴穷绿波，玩芳心莫已。
花外一峰明，林间碧洞启。
遥闻鸡犬音，渐悟人烟迩。
舍舟遂潜行，石径劣容屣。
豁然有田园，竹果相丛倚。
厖眉髽髻人，倏遇心颜喜。
尚作秦衣裳，那知汉名氏。
自言逢世乱，避地因居此。
来时手种桃，今日开如绮。
更看水上花，几度逐风委。
竞引饭雕胡，邀饮酌琼醴。
复呼童稚前，绿鬓仍皓齿。
翻遣念还茅，思归钓鳣鲔。
将辞亦赠言，勿道丘壑美。
鼓枻出仙源，繁英犹逦迤。
薄暮返苍洲，微风吹白芷。
他日欲重过，茫茫何处是。

梅叶未藏禽，梅子青可摘。
江南小家女，手弄门前剧。
齿软莫胜酸，弃之曾不惜。
宁顾马上郎，春风满行陌。

莫嫌寒漏尽，春色来应早。
风开玉砌梅，薰歇金炉草。
稚齿喜成人，白头嗟更老。
年华个里催，清镜宁长好。

二蛇志不同，相得榛莽里。
一蛇化为龙，一蛇化为雉。
龙飞上高衢，雉飞入深水。
为蜃自得宜，潜游沧海涘。
变化虽各殊，有道固终始。
光武与严陵，其义亦云尔。
所遇在草昧，既贵不为起。
翻然归富春，曾不相助治。
至今存清芬，烜赫耀图史。
人传七里滩，昔日来钓此。
滩上水溅溅，滩下石齿齿。
其人不可见，其事清且美。
有客乘朱轮，徘徊想前轨。
著辞刻之碑，复使存厥祀。
欲以廉贪夫，又以立懦士。
千载名不忘，休哉古君子。

春洲生荻芽，春岸飞杨花。
河豚当是时，贵不数鱼虾。
其状已可怪，其毒亦莫加。
忿腹若封豕，怒目犹吴蛙。
庖煎苟失所，入喉为镆铘。
若此丧躯体，何须资齿牙。
持问南方人，党护复矜夸。
皆言美无度，谁谓死如麻。
我语不能屈，自思空咄嗟。
退之来潮阳，始惮餐笼蛇。
子厚居柳州，而甘食虾蟆。
二物虽可憎，性命无舛差。
斯味曾不比，中藏祸无涯。
甚美恶亦称，此言诚可嘉。

春霁重行行，行行在墟里。
摅怀厌楼观，寓兴欣山水。
断壁翠连云，寒流清见底。
主人开绿樽，下马临芳芷。
澄溜泻湾漘，跳波生石齿。
园林始弄萼，皋垅时鸣雉。
谈谑忘机心，笑言惊俗耳。
旷哉兹日游，何羡稽山美。

谁道田家乐，春税秋未足。
里胥扣我门，日夕苦煎促。
盛夏流潦多，白水高于屋。
水既害我菽，蝗又食我粟。
前月诏书来，生齿复板录。
三丁籍一壮，恶使操弓韣。
州符今又严，老吏持鞭朴。
搜索稚与艾，唯存跛无目。
田闾敢怨嗟，父子各悲哭。
南亩焉可事，买箭卖牛犊。
愁气变久雨，铛缶空无粥。
盲跛不能耕，死亡在迟速。
我闻诚所惭，徒尔叨君禄。
却咏归去来，刈薪向深谷。

淮上一相遇，忆在京都时。
虽惊岁月换，未改松桂姿。
童侍两三人，瓶锡相与随。
自言东越来，箧中多好诗。
文字皆妥帖，业术无倾欹。
前辈尝有言，清气散人脾。
语妙见情性，说之聊解颐。
始推杼山学，得非素所师。
此固有深趣，吾心久已知。
横琴乃玄悟，岂必弄鸣丝。
古乐众少听，谁知彼吹箎。
师旷没世后，伯牙众身悲。
愿同黄鹄举，远归沧海涯。
老骥虽不病，长坂安可驰。
天台况奇胜，日夕劳梦思。
尚忝齿缨绶，终年趋路岐。
俯愧渊中鱼，游泳水之湄。
仰羡云间鸷，凌厉辞絷维。
居尝起斯念，未去情不怡。
今朝更道旧，感怆各嚬眉。
同游谢公门，远想袂霑洟。
惜哉胡不仁，碎彼东方琪。
又出数纸书，手泽尚可披。
眷眷畴昔意，于今当语谁。
复遗三百言，玩味自挽髭。
序事尽成故，慨吟良有资。
其词何亹亹，宛若对风规。
冷然耸心目，不觉整冠緌。
重以超俗韵，顾予贱职司。
是犹猿鸟情，并此驽枥卑。
报投仍勉强，实谬匠者为。
应哂不量力，短兵兹已疲。

舟中逢献岁，风雨送余寒。
推年增渐老，永怀殊鲜欢。
江边无车马，鉴里对衣冠。
孺人相庆拜，共坐列杯盘。
盘中多橘柚，未咀齿已酸。
饮酒复先醉，颇觉量不宽。
岸梅欲破萼，野水微生澜。
来者即为新，过者故为残。
何言昨日趣，乃作去年观。
时节未变易，人世良可叹。

主人门下客，寂寞在江涘。
我昨谢铜章，解组犹脱屣。
前日至朱方，正值春雨起。
君时冒雨来，曾不避泥滓。
林枝滴衣襟，沙岸平履齿。
相欢了无间，偶论通远旨。
去逢交亲问，为报心如水。

我昨之官来，值君为郡掾。
当年已知名，是日才识面。
未久嗟还都，始应群公荐。
遂除芸省郎，出治江上县。
县剧素所闻，其俗到可见。
水精制盘盂，冰莹产郊甸。
鸣筝斲桐梓，雕饰杂宝绚。
有药化铜铅，方士多伏炼。
君今齿尚壮，好学常不倦。
二者定非惑，吾言亦狂狷。
弦歌将有余，幸可穷经传。
归来期著书，箧楮盈百卷。
莫学此疏慵，无能守贫贱。
明朝君当行，勉勉自出饯。
岂无一壶酒，岂无一鼎馔。

降真沉水生炉烟，扣齿晓漱华池泉。
心存昆阆未可到，夜瞻北斗何联联。
顾兹虚室如有迟，一草一石幽且妍。
芝盖云𫐌杳无至，不知谁更似杨权。

相识虽非久，相亲似旧年。
论文君岂后，尚齿我惭先。
惯狎吴儿水，将浮楚客船。
安知不离恨，高柳正鸣蝉。

勇为江海行，风波曾不惧。
但欲寻名山，扁舟无定处。
南有鹏若鸮，崄有石若锯。
毒草见人摇，短狐逢影怒。
不遐尚苦乖，更远饶瘴雾。
东土乃滨海，蜃鼍仍可怖。
壳物怪琐屑，蠃蚬固无数。
咸腥损齿牙，日月复易饫。
二方既若此，往矣无久驻。
竟当西北来，醇酎炙肥羜。
夏不厌浆酪，冬不厌雉兔。
勿言专口腹，口腹人所务。
天台信奇伟，石桥非坦步。
庐岳趣最幽，饥肠看瀑布。
此致虽为高，实亦难久慕。
君行听我言，不听到应悟。

与君数夜饮，唯恐酒盏空。
今我苦欲浅，语志难此同。
陈编侑欢适，间谑何魁雄。
婢子寒且倦，主人哦不穷。
灯青屡结花，煎响时鸣虫。
穴鼠暗出没，风雁高雍容。
冰霜覆瓦屋，貂狐输贵翁。
孤床乏暖质，苦语有淡工。
咀嚼患{炙火=肉}小，煨炮惊壳红。
落蟾斜入窍，远漏微递风。
醉心欺睡魄，细书刺昏瞳。
吽呀闻争犬，哮吼厌啼{马蒙}。
拨火乱赪豆，附炙双弯弓。
干果硬迸齿，寒齑酸满胸。
枯蛤擘无肉，淡脯烧可饔。
语必造圣贤，乐已过鼓锺。
纸窗幸未曙，絮被令旋缝。
冻痹两股铁，跑抓双鬓蓬。
脬尿既懒溺，裩虱唯欲烘。
器皿足缺𫜰，捧执无夭秾。
儿女寒不寝，僮仆困欲瞢。
岂无贵富徒，笑此饥寒踪。
丈夫固有负，道义久已充。
墨子不黔突，齿辈且得封。
勉哉梅夫子，塞者终自通。

与君数夜饮，唯恐酒盏空。
今我苦欲浅，语志难此同。
陈编侑欢适，间谑何魁雄。
婢子寒且倦，主人哦不穷。
灯青屡结花，煎响时鸣虫。
穴鼠暗出没，风雁高雍容。
冰霜覆瓦屋，貂狐输贵翁。
孤床乏暖质，苦语有淡工。
咀嚼患{炙火=肉}小，煨炮惊壳红。
落蟾斜入窍，远漏微递风。
醉心欺睡魄，细书刺昏瞳。
吽呀闻争犬，哮吼厌啼{马蒙}。
拨火乱赪豆，附炙双弯弓。
干果硬迸齿，寒齑酸满胸。
枯蛤擘无肉，淡脯烧可饔。
语必造圣贤，乐已过鼓锺。
纸窗幸未曙，絮被令旋缝。
冻痹两股铁，跑抓双鬓蓬。
脬尿既懒溺，裩虱唯欲烘。
器皿足缺𫜰，捧执无夭秾。
儿女寒不寝，僮仆困欲瞢。
岂无贵富徒，笑此饥寒踪。
丈夫固有负，道义久已充。
墨子不黔突，齿辈且得封。
勉哉梅夫子，塞者终自通。

韩君问我洛阳花，争新较旧无穷已。
今年夸好方绝伦，明年更好还相比。
君疑造化特着意，果乃区区可羞耻。
尝闻都邑有胜意，既不锺人必锺此。
由是其中立品名，红紫叶繁矜色美。
萌芽始见长蒿莱，气焰旋看压桃李。
乃知得地偶增异，遂出群葩号奇伟。
亦如广陵多芍药，闾井荒残无可齿。
淮山邃秀付草树，不产髦英产佳卉。
人于天地亦一物，固与万类同生死。
天意无私任自然，损益推迁宁有彼。
彼盛此衰皆一时，岂关覆焘为偏委。
呼儿持纸书此说，为我缄之报韩子。

昔遇风雪时，孤舟泊吴埭。
江潮未应浦，尽室坐相对。
行庖得海物，咸酸何琐碎。
久作北州人，食此欣已再。
是时值新岁，庆拜乃唯内。
草率具盘餐，约略施粉黛。
举杯更献酬，各尔祝鲐背。
咀橘齿病酸，目已惊老态。
岂意未几年，中路苦失配。
嘉辰众所喜，悲泪我何耐。
曩欢今已哀，日月不可赖。
前视四十春，空期此身在。
世事都厌闻，读书未忍退。
过目虽已忘，宁舍心久爱。
何当往京口，竹里翦荒秽。
行歌乐暮节，薪菽甘自刈。

春水泉脉动，分岩临涧源。
津津出石齿，泠泠萦竹根。
犹和野云翠，复落郡池喧。
心静意自适，不知朝市烦。

少年好饮酒，饮酒人少过。
今既齿发衰，好饮饮不多。
每饮辄呕泄，安得六府和。
朝酲头不举，屋室如盘涡。
取乐反得病，卫生理则那。
予欲从此止，但畏人讥诃。
樊子亦能劝，苦口无所阿。
乃知止为是，不止将如何。

前因饮酒多，乃苦伤营卫。
呕血逾数升，几不成病肺。
上念父母老，下念妻儿稚。
不死常抱疴，于身宁自贵。
樊子来劝我，止饮良有谓。
公复遗我诗，责我词甚毅。
指以年齿衰，非酒何养气。
春饮景可乐，夏饮暑可避。
秋饮心忘愁，冬饮暖胜被。
醉歌人不怪，醉言人不忌。
在酒功实多，止酒酒何罪。
假如寿九十，今子已半世。
不饮徒自苦，未必止为利。
胡汨妄与真，恐乖达者意。
屈原吟泽畔，方悟独醒累。
子居今之时，安免人病议。
是以告子勤，子守亦谬诗。
我读才一过，不觉颜起愧。
自兹愿少饮，但不使疾炽。
书此以谢公，公言诚有味。

石齿嚼寒声，粼粼萦曲处。
有时浮落英，又过城根去。

名果出西州，霜前竞以收。
老嫌冰熨齿，渴爱蜜过喉。
色向瑶盘发，甘应蚁酒投。
仙桃无此比，不畏小儿偷。

长江浩浩蛟龙渊，浪花正白蹴半天。
轲峨大艑望如豆，骇视未定已至前。
帆席云垂大堤外，缆索雷响高城边。
牛车辚辚载宝货，磊落照市人争传。
倡楼呼卢掷百万，旗亭买酒价十千。
公卿姓氏不曾问，安知孰秉中书权。
儒生辛苦望一饱，趦趄光范祈哀怜。
齿揺发脱竟莫顾，诗书满腹身萧然。
自看赋命如纸薄，始知估客人间乐。

旋炊香稻煮新菰，饭饱逍遥乐有余。
茶味森森留齿頬，香烟{香郁}{香郁}著图书。
毛皮尚在宁知我，鳞甲深藏莫问渠。
赖有邻翁差耐久，雨畦频唤共携鉏。

曩岁曾陪夜讲灯，伏犀插脑齿如冰。
假令重见应难识，遗像癯然一老僧。

读书三万卷，仕宦皆束阁。
学剑四十年，虏血未染锷。
不得为长虹，万丈扫寥廓。
又不为疾风，六月送飞雹。
战马死槽枥，公卿守和约。
穷边指淮淝，异域视京雒。
於乎此何心，有酒吾忍酌。
平生为衣食，敛版靴两脚。
心虽了是非，口不给唯诺。
如今老且病，鬓秃牙齿落。
仰天少吐气，饿死实差乐。
壮心埋不朽，千载犹可作。

荷戈常记壮逰时，齿豁头童不自知。
已分功名非力致，更悲文字与年衰。
端居渐觉从人懒，熟睡偏于聴雨宜。
自断归休君勿怪，一杯韲糁敌琼糜。

我年垂七十，齿发日变迁。
初无金丹术，何以追飞仙。
惟有一高枕，可以饯余年。
萧萧败榻上，鼻鼾心了然。
静如豹隐雾，湛若珠藏渊。
寄语少年辈，未宜嘲孝先。

家住黄花入麦村，闲将稚子出柴门。
草根萤堕久开阖，云际月行时吐吞。
未分悲忧攻齿发，已将生死付乾坤。
旧书半蠧犹堪读，粝饭藜羮莫更论。

老夫眼暗牙齿疏，七十未满六十余。
故人欲尽谁与娱，独坐黙诵小年书。
北风日夜吹雨急，空村泥深屋茆湿。
凤凰览德乃下集，可怜飞萤常熠熠。

文能换骨余无法，学但穷源自不疑。
齿豁头童方悟此，乃翁见事可怜迟。

齿如败屐鬓成丝，七十之年敢自期。
阅世久应书鬼录，强颜那复乞山资。
绯衫荫子逾初望，下泽还乡负圣时。
回首堕沟元有命，不须深计巧丸儿。

鬓毛焦秃齿牙疏，老病灯前未废书。
卷里光阴能属我，人间声利久忘渠。
穷山藏拙犹嫌浅，粝饭支羸不愿余。
雨露安能泽枯朽，故人枉是费吹嘘。

才智不足狂有余，此身老健更谁如。
齿牢尚可决干肉，目了未妨观细书。
不怪模棱嗤了了，但惊紾臂劝徐徐。
晓看瓜垄初牵蔓，一笑呼儿勿废鉏。

岁晚茆茨劣自容，齿揺将脱发将童。
心游万里关河外，身卧一窗风雨中。
医不可招惟忍病，书犹能读足忘穷。
夜阑睡觉蛩声里，时见灯花落碎红。

我昔自蜀归，百年已过半。
观棋未终局，回视斧柯烂。
饱知山林乐，富贵何足换。
退休失健决，正坐暗且懦。
齿发日衰残，岁月难把玩。
萧朱尚或隙，籍湜固宜畔。
出门无一欣，抚事有三叹。
新年遂七十，推敬愧里闬。
眷眷惜兹夕，凛凛畏明旦。
豁然忽大笑，愁若春冰泮。
穷达真两忘，生死付一贯。
清尊既潋滟，硕果亦璀璨。
拥门纷鼓笛，上寿列童冠。
老翁亦忘疲，起舞影零乱。
不独夸痴顽，自足洗患难。
投床判宿酲，美睡到日旰。

发白未及童，齿揺未及脱。
正如一席饮，烧烛将见跋。
谿山环草舍，霜露侵布褐。
文章虽自力，亦已强弩末。
寜将垂老耳，更受世事聒。
匡庐入我梦，行已寄瓶钵。

少壮离别时，回顾日月长。
会合终有期，何恨天一方。
我齿如败屐，君发如新霜。
余日复几何，万里遥相望。
欲泣老无泪，欲梦不可常。
寄书何时到，江汉春茫茫。

卖剑还山学老农，不堪衰与病交攻。
将军闭户方锄菜，处士携家欲赁舂。
残齿彊留终臲卼，病腰扶拜苦龙钟。
壮游谁信梁州日，大雪登城望夕烽。

七十一翁心事阑，坐叨祠禄养衰残。
樽中无酒但清坐，架上有书犹纵观。
吏部齿摇心怅望，将军髀满泪汍澜。
客来共饭增羞涩，小摘山蔬不掩盘。

日铸珍芽开小缶，银波煮酒湛华觞。
槐阴渐长帘栊暗，梅子初尝齿颊香。
户户祈蚕喧鼓笛，村村乘雨筑陂塘。
年光何预衰翁事，伴蝶随莺也解狂。

齿牙摇动鬓毛疏，四壁萧然卧草庐。
急雨声酣战丛竹，孤灯焰短伴残书。
壮心未减从戎日，苦学犹如觅举初。
自笑坚顽谁得似，同侪太半已丘墟。

有客饷珍草，发奁惊绝奇。
正尔取嚼龁，炮制不暇施。
异香透昆仑，清水生玉池。
至味不可名，何止甘如饴。
儿稚喜语翁，雪颔生黑丝。
老病失所在，便欲弃杖驰。
晨鸡唤梦觉，齿颊余甘滋。
寄声山中友，安用求金芝。

晚境常忧豁可憎，苦留终不受丁宁。
主贫何恨客辞去，木老元知叶自零。
未害朵颐临肉俎，但妨叩齿读仙经。
从今有酒须勤买，莫学骚人要独醒。

人生非金石，寿夭不自知。
一日复一日，亦或至耄期。
方其未死间，早夜勿自欺。
嗟彼陷溺者，太山起毫厘。
努力戒惰偷，尧舜可庶几。
我今齿发弊，彊健复几时。
一寸学古心，自视犹可为。
鸡鸣推枕起，为善亦孳孳。
天定终胜人，吾世或未衰。
素业果有传，三复吾此诗。

鬓毛秃尽齿牙疏，难受人间折简呼。
诗酒本来无藉在，形骸况复不枝梧。
槐阴渐密能鄣日，池水新生可浴凫。
移得太行终亦死，平生常笑北山愚。

齿豁不可补，发脱无由栽。
清晨明镜中，老色苍然来。
余年亦自惜，未忍付酒杯。
抽架取我书，危坐阖复开。
万世见唐尧，夔龙获亲陪。
寥寥三千年，气象挽可回。
岂以七尺躯，顾受世俗衰。
道在无不可，廊庙均蒿莱。

发已凋疏齿已摇，高谈谁与慰无聊。
苦心虽呕何由出，病骨非谗亦自销。
玉雪细尘烹瑞草，烟脂小把𣃁灵苗。
贺公吴语吾能似，太息遗魂不可招。

圣主乘干临斧扆，小臣承诏上丹墀。
宁知齿豁头童后，更遇天崩地陷时。
泣至眼枯无血续，梦随魂断独心知。
白头才尽空濡笔，宁继生民下武诗。

春风忽已遍天涯，老子犹能领物华。
浅碧细倾家酿酒，小红初试手栽花。
野人易与输肝肺，俗语谁能挂齿牙。
更欲世间同省事，勾回蚁战放蜂衙。

淅淅连江雨，愔愔一室幽。
茶甘留齿颊，香润上衣裘。
泥滓将雏鸭，林樊唤妇鸠。
短章虽漫兴，聊足散吾愁。

白发萧萧卧泽中，祇凭天地鉴孤忠。
厄穷苏武餐毡久，忧愤张巡嚼齿空。
细雨春芜上林苑，颓垣夜月洛阳宫。
壮心未与年俱老，死去犹能作鬼雄。

朝雨暮雨梅子黄，东家西家鬻兰香。
白头老鳏哭空堂，不独悼死亦自伤。
齿如败屐鬓如霜，计此光景宁久长。
扶杖欲起辄仆床，去死近如不隔墙。
世间万事俱茫茫，惟有进德当自强。
往从二士饿首阳，千载骨朽犹芬芳。

侠气当年盖五陵，今成粥饭在家僧。
身存但倚贫非病，齿落方惭豁可憎。
踏月闲穿双草𪨗，听琴横按一枯藤。
年来万事都经遍，强笑看人独未曾。

荒寒浅村步，隐翳小茅茨。
偶逐渔樵住，都忘岁月移。
闲惟接僧话，老始爱陶诗。
耆齿犹须几，羸然敢自期。

朋侪什九堕丘墟，自笑身如脱网鱼。
委命已悲吾道丧，垂名真负此心初。
齿残仅可决濡肉，眼涩知难读细书。
家事岂容关老子，儿曹努力事耕鉏。

槐火初钻燧，松风自候汤。
携篮苔径远，落爪雪芽长。
细啜襟灵爽，微吟齿颊香。
归时更清绝，竹影踏斜阳。

秋风戒寒雨三日，空村无人暮萧瑟。
北窗书生万卷书，齿豁头童真可惜。
轮囷新蟹黄欲满，磊落香橙绿堪摘。
兴来尚能气吞酒，诗成不觉泪渍笔。
士生蓬矢射四方，扫平河雒吾侪职。
湖中隐士倘可逢，握手与君谈至夕。

泽居仅足不求余，旷快真同纵壑鱼。
平日酷憎蝇附骥，暮年肯作鹤乘车。
齿摇但煮岷山芋，眼涩惟观胄监书。
此际自应还往绝，本无心与俗人疏。

鬓毛萧飒齿根浮，徂岁翩翩肯暂留。
穷巷多泥谁问疾，空阶滴雨又经秋。
自营可笑夸三窟，善守宁须筑百楼。
但使胸中机事尽，一樽随处送悠悠。

寿考如富贵，初亦不自知。
邂逅偶不死，亦或至期颐。
予少多疾恙，五十已遽衰。
齿摇颔须白，萧然蒲柳姿。
俛仰忽二纪，卧病实半之。
富贵不可求，寿亦岂汝私。
万事付自然，孰为乐与悲。
惟当老益学，易箦以为期。

扶持又度改年时，耄齿侵寻敢自期。
中夕祭余分馎饦，黎明人起换锺馗。
春盘未抹青丝菜，寿斝先酬白发儿。
闻道城中灯绝好，出门无日叹吾衰。

扶藤据几久支离，敢料骎骎迫耄期。
面槁自丹天所借，齿摇复住力何施。
花前鲸吸犹堪酒，窗底蝉嘶未废诗。
浮世极知谁不死，比君终校几年迟。

去国己酉冬，忽见十颁历。
衰残口两齿，困厄家四壁。
时看溪云生，饱听檐雨滴。
悠然度寒暑，何处著欣戚。
幽人岂知我，月夕闻吹笛。
何当五百岁，相与摩铜狄。

齿如强留客，虽住无久理。
目如新募兵，临敌乌可使。
齿废疏粱肉，目涩屏书史。
浮世真几何，老态遽如此。
啜粥习安坐，用短亦自喜。
作诗记吾衰，聊用调稚子。

齿如强留客，虽住无久理。
目如新募兵，临敌乌可使。
齿废疏粱肉，目涩屏书史。
浮世真几何，老态遽如此。
啜粥习安坐，用短亦自喜。
作诗记吾衰，聊用调稚子。

曩岁读隐书，妄意慕陶葛。
芝房及乳石，日夜躬采掇。
飞举固未能，死籍或可脱。
那知事大谬，发齿将秃豁。
神仙岂弃汝，正坐自迂阔。
余年尚努力，勿待烛见跋。

足弱仅能行，齿摇常欲堕。
扶持赖药物，苟幸一日过。
事来强酬答，其实惟欲卧。
平生许文休，岁晚依马磨。

耄齿人谁及，高门世共荣。
始终膺备福，稚老遇升平。
纶綍褒嘉事，乡闾恻怆情。
吾诗傥传世，亦足见平生。

困厄难希饱暖家，未妨随事作生涯。
白盐赤米已过足，早韭晚菘犹恐奢。
鸭放竞浮新涨水，牛归正及暝栖鸦。
年逾七十方辞禄，敢望高人挂齿牙。

病齿元知不更全，漂浮杌{木|臼/工}已三年。
一朝正讙使终辞去，大嚼犹能尽彘肩。

山中有草名长生，丹砂可死金可成。
服之刀圭齿发换，要看东封告太平。

山川遗迹晋唐余，水竹相望许洛居。
一齿屡摇犹决肉，双眸虽涩尚耽书。
郊原夜夜驱耕犊，村店时时秣蹇驴。
客问若为娱老境，吾儿未与短檠疏。

一齿危将堕，双瞳久已昏。
谋生赖蔬圃，养拙闭柴门。
多病从来惯，虚名不足论。
自怜余一念，犹欲济元元。

抱病齿发非，阅世城市换。
朋侪冢累累，在者亦云散。
穷居懒出户，俯仰秋已半。
疏钟到倦枕，微火耿幽幔。
平生疑着处，忽若河冰泮。
百年寓逆旅，万事真既灌。
纷纷彼方寱，袖手不须唤。
萝月忽满窗，悠然付长叹。

常笑相如赋上林，肯为子政铸黄金。
心光自发谁能障，踵息无声不厌深。
摇齿复牢堪决肉，枯颅再茁已胜簪。
老松涧底虽终弃，霜雪元知不解侵。

素秋欲尽风雨恶，千林如扫俱摇落。
年运而往秋复冬，念念元知已非昨。
痴人顾欲吝此生，放翁悯汝笑绝缨。
发毛爪齿俱外物，天地大化终无情。
我贫无以遗儿子，惟有一言持付尔。
仕宦要能当百挫，为农饥死无游惰。

数间茅屋寄蓬蒿，天遣来归息我劳。
月可一庭陈素练，风酣万木起惊涛。
病侵齿发才虽尽，酒挟江山气尚豪。
安得人间掣鲸手，共提笔阵法庄骚。

衰发如枯菅，残齿如败屐。
取米煮薄糜，便足度晨夕。
欲知死远近，不必讯龟䇲。
四序忽已过，如数堠双只。
发装陌上亭，具食水边驿。
会当一日归，岂有终作客。

我老汝远行，知汝非得已。
驾言当送汝，挥涕不能止。
人谁乐离别，坐贫至于此。
汝行犯胥涛，次第过彭蠡。
波横吞舟鱼，林啸独脚鬼。
野饭何店炊，孤櫂何岸檥。
判司比唐时，犹幸免笞棰。
庭参亦何辱，负职乃可耻。
汝为吉州吏，但饮吉州水。
一钱亦分明，谁能肆谗毁。
聚俸嫁阿惜，择士教元礼。
我食可自营，勿用念甘旨。
衣穿听露肘，履破从见指。
山门虽被嘲，归舍却睡美。
益公名位重，凛若乔岳峙。
汝以通家故，或许望燕几。
得见已足荣，切勿有所启。
又若杨诚斋，清介世莫比。
一闻俗人言，三日归洗耳。
汝但问起居，余事勿挂齿。
希周有世好，敬叔乃乡里。
岂惟能文辞，实亦坚操履。
相从勉讲学，事业在积累。
仁义本何常，蹈之则君子。
汝去三年归，我傥未即死。
江中有鲤鱼，频寄书一纸。

牙齿欲落何足惜，烂煮藜羹自堪食。
屋穿不害气吐虹，客至从惊瘦如腊。
天公镌汝亦已至，春风裂面雪三尺。
浊醪倾罢仰屋歌，尚友孙侔与徐积。

定命元知不可移，更兼狂疾固难治。
履穿衣弊穷居日，齿豁头童大耋时。
耕钓诗多悲境熟，功名梦少感年衰。
今朝雨歇春泥散，剩伴儿童鬭草嬉。

头颅已可知，牙齿今复落。
十步或再休，啜粥不及勺。
身依一蒲团，壁挂两芒𪨗。
对客辄坐睡，有问莫能酢。
念昔少壮时，心慕宦游乐。
初登平津馆，晚入征西幕。
雨暗骆谷烽，霜清散关柝。
登高望中原，气已吞雍雒。
宁知事大谬，憔悴理征橐。
单车去梁益，健席下沔鄂。
还朝见故人，大马黄金络。
后来固多士，鹓鹭照台阁。
婆娑郎吏间，祇自取嘲噱。
历思从来事，无铁可打错。
幸得还故园，快若解束缚。
闾里通有无，情厚不为薄。
泥行事春耕，日曝毕秋获。
隔墙唤邻翁，浊酒聊共酌。

百屋堆钱四壁空，人生志愿孰能同。
萧条齿发难藏老，冷落杯盘可讳穷。
𣃁笋不思鄣夏日，典衣那计御霜风。
知心幸有邻翁在，一笑相从草莽中。

镜里萧萧白发新，默思旧事似前身。
齿残对客豁可耻，臂弱学书肥失真。
渐觉文辞乖律吕，岂惟议论少精神。
平生师友凋零尽，鼻垩挥斤未有人。

写照今谁下笔亲，喜君分得卧云身。
口中无齿难藏老，颊上加毛自有神。
误遣汗青成国史，未妨着白号山人。
它时更欲求奇迹，画我溪头把钓缗。

齿豁头童尽耐嘲，即今烂饭用匙抄。
朱门漫设千杯酒，青壁宁无一把茅。
偶尔作官羞问马，颓然对客但称猫。
此身定向山中死，不用磨钱掷卦爻。

齿发凋残志有余，一编聊复遂吾初。
老来每恨无同学，梦里犹曾得异书。
家世偏憎慕青紫，儿童切莫话龙猪。
正令世世皆农圃，廉让何妨化里闾。

发已凋零齿已疏，饱谙成败更谁如。
贵人岂得常金屋，丞相那知起草庐。
久泛江湖知钓术，晚归垄亩授农书。
一尊径就村翁醉，未肯英雄许本初。

我老卧丘园，百事习慵惰。
惟有汗漫游，未语意先可。
或挂风半帆，或贮云一舸。
趁潮乱鸣橹，过碛细扶柁。
近辄凌烟海，自笑一何果。
邂逅得奇观，造物岂付我。
古湫石蜿蜒，孤岛松磊砢。
湘竹閟娥祠，淮怪深禹锁。
鬼神骇犀炬，天地赫龙火。
瑰奇穷万变，鲲鹏尚么么。
纷纭旋或忘，追记今亦颇。
作诗配齐谐，发子笑齿瑳。

老觉人间岁月遒，愔愔窗户一灯幽。
读书已废虚长夜，护塞无期负盛秋。
病齿何堪食粱肉，残躯惟念制衣裘。
重阳卧看登高侣，满地茱萸只自愁。

人生天地间，本非金石坚。
况复历岁久，蠹坏无复全。
龋齿虽小疾，颇解妨食眠。
昨暮作尤剧，颊辅相钩联。
欲起懒衣裳，欲睡目了然。
恨不弃残骸，蜕去如蛇蝉。
或当学金丹，挥手凌云烟。
逢师定悠悠，丹成在何年。

寒暑侵陵日夜衰，坐令齿发不支持。
爱憎徇物去忘反，神气养形谁复知。
布帔九条晨入静，柏床五尺夜精思。
旧交勿恨江湖别，云海神山会有期。

梅出疏篱柳拂池，流年已迫早春时。
壮心卓荦犹欺酒，老业呻吟未废诗。
眼暗观书如棘沥，齿疏嘬饭似牛呞。
风炉欲试苍鹰爪，自向林间拾堕枝。

残年欲遂迫期颐，追数朋俦死已迟。
卜冢治棺输我快，染须种齿笑人痴。
野梅堕地草生后，街柳拂鞍冰泮时。
满眼云山不须买，剩倾新酿赋新诗。

病齿已两旬，日夜事医药。
对食不能举，况复议杯酌。
平生外形骸，常恐堕贪著。
时时邻曲来，尚不废笑谑。
青灯耿窗户，设茗听雪落。
不饤栗与梨，犹能烹鸭脚。

王子自少无他娱，求佳山林结草庐。
头童齿豁已衰矣，衣弊屡空常晏如。
出游耻怀祢衡刺，归卧尽读倚相书。
它日叩门倾白堕，要看着句到黄初。

陌上长歌任笑狂，此生得丧略相当。
天将耄齿偿贫悴，身坐虚名掇谤伤。
溪水渐生朱舫活，野梅半落绿苔香。
新晴快上兰亭路，莫待春残始一觞。

一裘良已暖，半菽可无饥。
养气戒多语，端居如有思。
私心须自胜，己过遣谁知。
耄齿尤当勉，常忧寸晷移。

语讹觉齿疏，冠倒感发稀。
屡为曼容免，遂赋渊明归。
今日天气佳，雨丝弄斜晖。
起居惟所适，单复时易衣。
出游叩僧庐，归卧掩渔扉。
一笑顾儿子，正尔良未非。

老人气衰凋发齿，岁月翩翩来有几。
晨兴食米不一溢，日课读书犹十纸。
虽云喧寂无二观，终嫌蜩蚻喧吾耳。
亟起振衣欲出门，赤日当空汗如洗。
拨灰未炷瓦炉香，汲井先换铜匜水。
也胜太史落南时，短檠夜对屠牛机。

放翁耄齿犹朱颜，一物不留方寸间。
已吞八九云梦泽，更著百亿须弥山。

似病非病臂已瘳，当堕未堕齿难留。
一杯藜粥吾所美，幸可自办不待求。
既无啮骨犯曲礼，亦免祝鲠烦成周。
形骸外物付悠悠，那将老境供闲愁。

渔村酒市本无期，小蹇扁舟信所之。
丹叶满林霜落后，紫萍黏块水枯时。
山林闲寂归虽早，齿发衰残病已迟。
努力及时谋自适，锦囊多贮暮秋诗。

客问维摩疾，人哀范叔寒。
诗囊负童背，药笈挂驴鞍。
野果攒眉涩，村醪捩齿酸。
老鸡殊可念，旦旦报平安。

断简承孤学，穷阎负壮心。
方忧一齿落，何止二毛侵。
买地开幽圃，招僧理废琴。
浮生祇如此，感慨不须深。

去日如驰衰有验，万事惟当就收敛。
可怜未与酒相忘，风月婆娑犹不厌。
有时清夜行中庭，幅巾藜杖影竛竮。
松风十里吹残梦，萝月三更照半醒。
河倾鸡唱吟未已，爽透发根清入齿。
晨光底事不贷人，辘轳汲水啼鸦起。

西郊小筑临烟汀，南山秀色入窗棂。
朝钟暮鼓在何许，乃是会稽山阴之兰亭。
堂中老人白须鬓，手扶藤杖垂九龄。
客来不语坐至夕，往者绝物今忘形。
墙隅老鸡新树栅，长号催上东方星。
老人亦起穿两屦，岩泉漱齿读黄庭。

一叶落知天下秋，三齿堕矣吾生休。
诗人未脱纨袴态，尚乐华屋悲山丘。
蓼花荻叶可以解我忧，鸬鹚白鹭可以从我游。
君看貂蝉与兜鍪，等为岑岑压我头。
岂知石阑干下买箬笠，一棹飘然烟雨舟。
不须强预家国忧，亦莫妄陈帷幄筹。
功名富贵两悠悠，惟有杜宇可与谋。

十年三堕齿，久矣叹吾衰。
亹亹循天理，兢兢到死时。
穷空颜子巷，勤苦董生帷。
道远余生趣，常忧日影移。

昔闻少陵翁，皓首惜堕齿。
退之更可怜，至谓豁可耻。
放翁独不然，顽顿世无比。
齿摇忽脱去，取视乃大喜。
譬如大木拔，岂有再安理。
咀嚼浩无妨，更觉彘肩美。

昔闻少陵翁，皓首惜堕齿。
退之更可怜，至谓豁可耻。
放翁独不然，顽顿世无比。
齿摇忽脱去，取视乃大喜。
譬如大木拔，岂有再安理。
咀嚼浩无妨，更觉彘肩美。

年运而往君自宽，此生毕竟有衰残。
语讹嚼废寻常事，只作儿童{石为}齿看。

齿堕因废谈，短发不入把。
余年似残尊，欲尽不禁泻。
出门见乡曲，每恨识面寡。
往昔同戏儿，累累冢盈野。

齿耄婴新疾，才衰减旧名。
短筇扶蹇步，小院惬幽情。
卜叟言灾退，医翁贺脉平。
饭香炊{禾罢}{禾亚}，羹美馣芜菁。
菊颖寒犹小，枫林晓渐頳。
清诗披客贽，佳著指僧枰。
家塾灯前课，村陂雨外耕。
从今尚何事，赖此遣浮生。

发已成丝齿半摇，灯残香尽夜迢迢。
天河不洗胸中恨，却赖檐头雨滴消。

此身漂荡等流槎，又向江村送岁华。
急雨遇寒凝作雪，明灯无灺结成花。
座悬镜古森毛发，瓯聚茶香爽齿牙。
况是贫家多乐事，阿开渐学手咤叉。

似见不见目愈衰，欲堕不堕齿更危。
谁令汝年八九十，常欲强健宁非痴。
目昏大字亦可读，齿摇犹能决濡肉。
若知用短百无忧，此理正如夔一足。
矇眬臲卼俱有味，笑侮莫听傍人喙。
但令孙曾能力耕，一饱不妨还美睡。

似见不见目愈衰，欲堕不堕齿更危。
谁令汝年八九十，常欲强健宁非痴。
目昏大字亦可读，齿摇犹能决濡肉。
若知用短百无忧，此理正如夔一足。
矇眬臲卼俱有味，笑侮莫听傍人喙。
但令孙曾能力耕，一饱不妨还美睡。

曼肤汗雨不胜挥，夜景泠然暂解围。
漱罢寒泉甘齿颊，梦回斜月入窗扉。
荷翻小浦孤萤度，露湿危巢倦鹤归。
我亦驭风思远适，岳阳楼上酹湘妃。

老翁终日饱还嬉，常拾儿童竹马骑。
食为齿摇艰咀嚼，冠因发少易倾欹。
乌乌歌罢人谁问，咄咄书成自不知。
堪笑残生似蒲柳，秋风未到已先衰。

齿落不废嚼，足跛尚能履。
书生之所遭，侥幸有如此。
自知穷事业，元不直杯水。
徒行若车安，蔬食如肉美。
或时得斗酒，亦复招邻里。
不肯歌乌乌，行矣呼起起。

鬓毛萧飒齿牙疏，九十侵寻八十余。
屋小苦寒犹省火，窗明新霁倍添书。
解梁已报偏师入，上谷方看大盗除。
药笈箸囊幸无恙，莲峰吾亦葺吾庐。

齿摇徐自定，发脱却重生。
意适簪花舞，身轻舍杖行。
僧招决棋战，客让主诗盟。
尚欲潇湘去，烟帆不计程。

辛苦一生何所获，老向东阡与南陌。
头眩眼暗牙齿疏，能作人间几时客。
尔来偷惰更可笑，卧听场中打新麦。
老鸡失旦也似侬，引颈一呼窗已白。

耄齿东归息故庐，聊持顽健托乡闾。
未忘麈尾清谈兴，常读蝇头细字书。
贫甚尚能耕有犊，步轻那叹出无馿。
南堂又见秋风起，卧看溪云自卷舒。

圣世优容许乞身，归来犹幸齿齐民。
渔家那有悬车地，蔬食何施祝鲠人。
獠婢临溪漂衣絮，蛮童扫叶续炊薪。
生涯如此仍秋暮，赖是从来惯处贫。

八十衰翁力既愆，强扶藤杖出门前。
朝晡恃粥何劳叹，齿脱牙摇已数年。

齿卼复牢能咀嚼，足挛渐愈可跏趺。
短檠非复衰翁事，且与儿孙共地炉。

邻曲集山家，相看一笑哗。
扶行足踸踔，半落齿槎牙。
农圃乖生理，风霜感岁华。
老来情话少，更尽此瓯茶。

学道知专气，尊生得养形。
精神生尺宅，虚白集中扃。
出岫孤云静，凌霜老柏青。
晨兴取涧水，漱齿读黄庭。

齿发凋零志气衰，强临尊酒祇成悲。
少年半是投闲日，春事常当卧病时。
忧患颇疑书作祟，功名不似老如期。
青城旧友频相约，归养金丹尚未迟。

夭夭枝头花，郁郁地上草。
方春万物遂，我乃独衰槁。
少时喜方药，晚亦学黄老。
又非爱名宦，壮岁迹已扫。
如何过八十，尚复未闻道。
伛行阡陌间，齿摇而发缟。
名山可巢居，决去恨不早。
宴坐精思床，犹能养梨枣。

荒园二三亩，败屋八九间。
初至如逆旅，忽逾四十年。
屋日已朽蠹，我老不自还。
茅可刈之野，木可伐之山。
尚复不能具，日夜忧其颠。
况我虚幻身，念念随化迁。
齿堕发亦缟，镜中失朱颜。
其危甚于屋，何恃能牢坚。
丰汝梨与枣，养汝汞与铅。
防疾如待敌，爱气如守关。
谋于履霜初，惧在横流前。
书绅铭席端，虽老尚可全。

头痛涔涔齿动摇，医骄折简不能招。
亦知客疾无根柢，少健还能起负樵。

世事纷纷不足论，流年去似海涛翻。
莫因齿发悲残景，且喜柴荆是故园。
千里桑麻无旷土，数家鸡犬自成村。
邻翁过我夸秧信，雨后春泥一尺浑。

白水满稻陂，投种未三宿。
新秧出水面，已作纤纤绿。
年来残俸绝，所望在一熟。
见之喜欲舞，不复忧半菽。
想当西成时，载重压车轴。
病齿幸已牢，往矣分社肉。

众星若银砾，老桂卧海底。
中夜热不解，病叟推枕起。
悲虫号草根，孤萤照野水。
树头风急生，喘汗真一洗。
追忆总角初，学古颇自喜。
祝身愿耆老，常恐抱志死。
岂知才术疏，空自凋发齿。
功名永无期，禄不饱妻子。
归耕力又惫，得粟半糠秕。
诗书不可赖，如倚折足几。
大儿逾六十，逐食走千里。
路途况艰梗，累月书一纸。
岂不念归省，屡请辄见柅。
幸吾未极衰，汝行姑少止。

毕世为农不复疑，还东六见岁阴移。
闭门旋了和诗债，卖药不偿沽酒资。
意倦投床效龟息，齿疏嚼饭类牛呞。
兀然过日君无怪，一念功名恐过悲。

家住山阴剡曲傍，一番风雨送新凉。
亦知病得清秋健，无奈愁随独夜长。
日落川原横惨淡，月明洲渚远苍茫。
老民无复忧时意，齿豁头童只自伤。

牙齿漂浮欲半空，此生已付有无中。
一杯藜粥枫林下，时与邻翁说岁丰。

纷纷世态但堪悲，一念萧然我亦奇。
醉里猖狂醒自笑，梦中虚幻觉方知。
江湖重复风波恶，齿发凋零岁月驰。
安得中原路如砥，渭川钓伴待多时。

伐性戕生岂一端，暮年赢得是衰残。
齿牙零落畏大胾，毛发萧疏便小冠。
惜日每惊新历换，怯寒尚觉弊庐宽。
华山阻绝岷山远，安得冥鸿借羽翰。

齿发衰残久退休，衡茅荒寂更禁秋。
一无用力身犹倦，百不关心梦亦愁。
远浦卧看凫泛泛，深林时听鹿呦呦。
天台日有游僧过，白术黄精不待求。

病齿漂浮短发稀，此身犹堕乱书围。
邯郸倦枕晨炊熟，昌谷空囊晚醉归。
久困厌从人乞贷，力耕频遇岁凶饥。
行年九十穷弥甚，旅舍灯前自绽衣。

一年老一年，一日衰一日。
譬如东周亡，岂复须大疾。
懒惰已废书册久，病来亦复疏杯酒。
轫车小住固自佳，拂袖便行亦何有。
下床拥火暖有余，咸豆数粒粥一盂。
平生常笑愚公愚，欲栽堕齿染白须。

七十八十古来稀，行年九十固应衰。
已兴工部耳聋叹，更和文公齿落诗。

齿豁从教道字讹，负薪陌上且行歌。
古人亦自逢时少，吾辈何疑忤俗多。
山扫黛痕如尚湿，湖开镜面似新磨。
亦知大有掀髯处，无奈西流白日何。

暮境侵寻岁月遒，齿摇发脱又经秋。
此身要是归衰谢，外物何须更固留。
皂白从来憎了了，登临且复送悠悠。
嗣宗痛饮图南睡，万事输君此一筹。

岁晚深居懒出游，小窗终日寄悠悠。
雨声到枕助诗律，花气袭衣生客愁。
残齿不堪添臲卼，瘦肩转复觉飕飗。
春前一雪犹关念，安得琼瑶积瓦沟。

我生寓诗酒，本以全吾真。
酒既工作病，诗亦能穷人。
每欲两忘之，永为耕樵民。
周旋日已久，弃去终无因。
齿发益衰谢，肝胆犹轮囷。
吟哦撼四壁，嵬峨颓乌巾。
江上处处好，风月年年新。
正尔岂不乐，浩歌终此身。

齿发虽俱弊，神明尚有余。
幽扉炼奇药，细字录仙书。
野水鸣苔径，长松荫草庐。
客来多谢病，深愧问何如。

乐天悲脱发，退之叹堕齿。
吾年垂九十，此事已晚矣。
发脱妨危冠，齿堕废大嚼。
晨兴对清镜，何以慰寂寞。
造物本无心，岂欲使汝衰。
曷不望长空，两曜无停时。

乐天悲脱发，退之叹堕齿。
吾年垂九十，此事已晚矣。
发脱妨危冠，齿堕废大嚼。
晨兴对清镜，何以慰寂寞。
造物本无心，岂欲使汝衰。
曷不望长空，两曜无停时。

齿落发斑儿亦老，志衰力惰我宁悲。
埋盆便可为池看，折竹何妨作马骑。
点诵内篇庄叟语，长歌半格白公诗。
此身未死须安顿，除却山村百不宜。

昔日江湖上，飘然无定居。
频倾京口酒，亦食武昌鱼。
北首心空壮，东归愤不摅。
岂知牙齿落，送老一茆庐。

发残不胜冠，齿堕欲废嚼。
譬如亭皋木，秋至叶自落。
岂惟形骸变，意气已非昨。
床隅倚拄杖，壁上挂双𪨗。
经旬不出户，薄饭羹藜藿。
居然远霜露，因得养腰脚。
年衰固应死，延促未可度。
人之生实难，寿终固为乐。
开卷思千载，阅世等六博。
志士有蹈海，儒生亦投阁。
何如酿浊醪，遇兴时独酌。
半酣望青天，万事付一噱。

齿发凋零奈尔何，年光暗里易消磨。
街槐正喜清阴密，巷柳还惊蠹叶多。

穿竹清我魂，散发吹我顶。
虚窗听鸣蝉，小槛看汲井。
扫地长物空，漱泉齿颊冷。
厨人具浆粉，童子煮山茗。
微云未必雨，且喜收树影。
残书置不视，乐此清昼永。
既夕即榜舟，门外绿千顷。
世事何足论，平生慕箕颍。

世事何曾挂齿牙，只将放浪作生涯。
有时掬米引驯鹿，到处入林求野花。
邻父筑场收早稼，溪姑负笼卖秋茶。
等闲一日还过却，又倚柴扉数暮鸦。

山深草木久已荒，昼昏风雨殊未止。
看书不觉向壁卧，煎茶欲罢推枕起。
清心正付竹罏香，漱齿每挹岩泉水。
与世不谐元有命，闭门自适差可喜。
少年痴绝晚乃悟，束缚珠襦均一死。
悠然袖手倚蒲团，洗尽玉关心万里。

一生强半卧穷阎，粝饭藜羹似蜜甜。
耄齿觉衰嗟已晚，孟秋属疾信如占。
危途本自难安步，恶石何妨更痛砭。
坚忍莫为秋雨叹，牵萝犹足补茅苫。

兀兀心非睡，惺惺口不言。
齿津生颊舌，鼻息撼墙垣。
书愧儿童问，年叨里巷尊。
贫家有喜事，黍酒带醅浑。

高名每惯习凿齿，巨眼忽逢支道林。
共夜不知红烛短，对床空叹白云深。
满前钟鼓何曾忍，匝地毫光不用寻。
欲识天冠真面目，鸟啼猿啸总知音。

新秋病骨顿成衰，不度溪桥半月来。
无事闭门非左计，饶渠屐齿上青苔。

新堂燕雀喜，竹篱挂藤萝。
崩奔风涛里，得此巢龟荷。
西山效爽气，南浦供清波。
会心不在远，容膝何须多。
先生淮海俊，踏地尝兵戈。
飘飘万里道，芒鞋厌关河。
风吹落下邑，楚语成吴歌。
岂不有故国，荒垣鞠秋莎。
无庸说当归，到处皆南柯。
卜迁不我遐，一水明青罗。
闭户长独佳，奈客剥啄何。
会令苍苔石，屐齿如蜂窠。

书生活计极萧骚，爝火微明似束蒿。
犬子地寒徒壁立，元龙身懒谩楼高。
笔端未办夸三绝，酒里犹能扫二豪。
又向诗坛蕲借一，强磨铅钝齿吹毛。

办作长愁客，工哦苦雨吟。
挑灯今夕意，欹枕故园心。
漏屋疏疏滴，空檐细细斟。
相过巷南北，屐齿怕泥深。

我从清湘发源来，直送湘流入营水。
故人亭前合江处，暮夜樯竿矗沙尾。
却从湘口望湘南，城郭山川恍难纪。
万壑千岩诗不遍，惟有苍苔痕屐齿。
三年瘴雾亦奇绝，浮世登临如此几。
湖南山色夹江来，无复瑶𥮾插天起。
坡陀狠石蹲清涨，澹荡光风浮白芷。
骚人魂散若为招，伤心极目春千里。
我亦江南转蓬客，白鸟愁烟思故垒。
远游虽好不如归，一声𫛸鴂花如洗。

非冈非岭复非坡，黄鹄不度吾经过。
妻孥下行啼且笑，联手相携如踏歌。
风吹汗干人力尽，屐齿与石方相磨。
钻天三里似千里，四十八盘将奈何。

昨日方无雨，今朝又不晴。
满山皆屐齿，随处有泉声。
颇怪阴霖差，应催老病成。
泥涂千骑士，与我共劳生。

村北村南打稻声，荒园屐齿亦嬉晴。
菊边更觉朝阳好，松下偏闻晚吹清。
一岁无非吾乐事，千金不博此闲行。
周遭踏遍芙蓉岸，足痹腰顽栩栩轻。

玉菡化生稚子，碧枝视现声闻。
马齿任藏汞冷，鸿头自胜硫温。

汗渍筇枝赤，苔封屐齿青。
有医延上坐，无客抗分庭。
霁月钻窗看，鸣琴侧枕听。
莫嗔猿鹤怨，岫幌两年扃。

一年三百六十日，日日三椽卧衰疾。
旁人揶揄还叹咨，问我如何度四时。
我言平生老行李，蓐食趁程中夜起。
当时想像闭门闲，弱水迢迢三万里。
如今因病得疏慵，脚底关山如梦中。
重帘复幕白昼静，户外车马从西东。
若问四时何以度，念定更无新与故。
瓶花开落纪春冬，窗纸昏明认朝暮。
行年六十是明朝，不暇自怜聊自嘲。
婪尾三杯饧一楪，从今身健齿牙牢。

积雪锢万瓦，云容如死灰。
岂惟梅柳寒，小槽冰春醅。
东风乃多事，仍将六花来。
儿女晓翻餠，呵手把一杯。
菘甲剪翠羽，韭黄{绝/刀}金钗。
齿牙幸牢洁，对案心眼开。
华年惜节物，况此霜鬓摧。
如何千日病，三见寅杓回。
旁人不堪忧，我心犹始孩。
衰翁岂知道，痴绝忘形骸。
化儿任恶剧，欢伯有奇怀。
余寒会退听，一笑当安排。

质明奉祠今古同，吴侬用昏盖土风。
礼成废彻夜未艾，饮福之余即分岁。
地炉火软苍术香，饤盘果饵如蜂房。
就中脆饧专节物，四座齿颊锵冰霜。
小儿但喜新年至，头角长成添意气。
老翁把杯心茫然，增年翻是减吾年。
荆钗劝酒仍祝愿，但愿尊前且强健。
君看今岁旧交亲，大有人无此杯分。
老翁饮罢笑撚须，明朝重来醉屠苏。

孤云野鹤本无求，刚被差充粥饭头。
担负一{差}牙齿债，钟鸣鼓响几时休。

铅刀曾齿莫邪铦，游倦归欤雪满髯。
柳带受风元不结，荷盘承露竟无黏。
逢场鼓笛如灰冷，送老虀盐似蜜甜。
留得本来真面目，行藏何假问龟占。

习气不解老，壮心故嵯峨。
忽与乡曲齿，方惊年许多。
有眼不自见，尚谓朱颜酡。
今朝镜中逢，惟悴如枯荷。
形骸既迁变，岁华复蹉跎。
悟此吁已晚，既悟当若何。
乌兔两恶剧，不满一笑呵。
但淬割愁剑，何须挥日戈。
儿童竞佳节，呼唤儛且歌。
我亦兴不浅，健起相婆娑。

洒竹穿梅湖更山，客间得此未嫌寒。
髯疏也被轻轻点，齿冷犹禁细细餐。
晴了还成三日冻，销余留得半庭看。
凭谁说似王郎妇，盐絮吟来总未安。

梅子留酸软齿牙，芭蕉分绿与窗纱。
日长睡起无情思，闲看儿童捉柳花。

漫浪真堪老，丁宁勿语人。
屐痕浑似齿，巾角小于纶。
从事固不恶，贤人也似醇。
空瓶未应卧，只恐恼比邻。

餠如茧纸不可风，菜如缥茸劣可缝。
韭芽卷黄苣舒紫，芦菔削冰寒脱齿。
卧沙压玉割红香，部署五珍访诗肠。
野人未见新历日，忽得春盘还太息。
新年五十奈老何，霜须看镜几许多。
麹生嗔人不解事，且为春盘作春醉。

宣城讯后忽年余，闽水风来又岁除。
人品只今推正始，诗声何止过黄初。
岂无天上同朝友，不寄山中半纸书。
珍重故人多问我，鬓毛半脱齿全疏。

淮南使者郎官星，瑞光夜烛荆溪清。
平生庞公不入城，令我折却屐齿迎。
交游云散别如雨，同舍诸郎半为土。
二老还将两鬓霜，三更重对孤灯语。
向来南宫绫锦堆，南窗北窗桃李开。
先生诵诗舌起雷，一字不似人间来。
剡藤染出梅花赋，句似梅花花似句。
几年金钥秘银钩，玉{氏}不施恐飞去。
秋风呼酒荷边亭，主人自醉客自醒。
侬能痛饮渠不饮，饮与不饮俱忘形。
鬓今如霜心如水，功名一念扶不起。
侬归螺山渠惠山，来岁相思二千里。

挂冠大谷肯干时，饤坐风流特地奇。
骨里馨香衣不隔，胸中冰雪齿偏知。
卖浆碎捣琼为汁，解甲方怜玉作肌。
老子醉来浑谢客，见渠倒屣只嫌迟。

冰和菜把菜和冰，心喜冬葅齿却憎。
且忍牙车寒一点，教他胸次雪千层。

绝艳元非著粉团，真香亦不在须端。
何曾天上冰玉质，却怕人间霜雪寒。
枝似去年仍转瘦，花于来岁定谁看。
老夫官满梅应熟，齿软犹禁半点酸。

东郭阿{夋兔}驼褐裳，清腹不着烟火香。
姮娥唤入广寒殿，诏许捣药不许尝。
金丹炼成紫皇喜，玉臼自携银汉洗。
偷将缺吻吸琼浆，蜕尽骨毛作仙子。
鬓丝吹落桂枝风，人间封作管城公。
先生何许得尸解，貌如枯蟾带玄疥。
麒麟擘脯未必如，耶律晒羓差不大。
先生锦心冰雪肠，银钩珠唾千万章。
管城奔命困书囿，阿{夋兔}漆身嬉醉乡。
老夫去年左车脱，匙抄烂饭犹戛戛。
太息再拜谢阿{夋兔}，尚堪挂壁萦蛛尘，一饭瞻仰齿生津。

上饶灵山无它灵，空山满腹著水精。
炯然非石亦非玉，乃是阴崖绝壑千秋万岁之坚冰。
只知灵山有爽气，谁知水精有奇味。
诗人新试餐玉方，解遣坚凝作松脆。
银刀细下雪缕飞，金盘饤出琼瑶堆。
齿牙着处霜霰响，殽鲭厌后胸襟开。
尊前欢伯来督战，坐上嘉宾欲惊散。
胸中自有水精宫，不怕醉乡无畔岸。

忽惊车骑临，乃是荆州长。
登堂语出处，陈事犹梦想。
别逾二十年，相遇今始两。
爵位异礼数，齿发可下上。
但问我何有，而独不爱曩。
敢告守拙愚，此道未尝枉。
行当至岘山，羊公存庙像。
箫鼓有时奠，道德其可仰。

蹉跎四十七，腰间始悬鱼。
茜袍虽可贵，发短齿已疏。
儿女眼未识，竞来牵人裾。
不知外朝众，君恩惭有余。

识君童稚时，而今君齿壮。
不见二十年，颜貌已非向。
亲戚多零落，欲语还悲怆。
更问平生交，久从滁水上。
君又滁水归，寄音倾桂酿。
傥复二十年，吾焉保无恙。

一夜添春雨，中衢长旧泥。
屐黏忧折齿，马滑畏颠蹄。
去啄从江鹤，相呼任竹鸡。
朝来放朝请，始与逸人齐。

三月天池上，都人袨服多。
水明摇碧玉，岸响集灵鼍。
画舸龙延尾，长桥霓饮波。
苑光花粲粲，女齿笑瑳瑳。
行袂相朋接，游肩与贱摩。
津楼金间采，幄殿锦文窠。
挈榼车傍缀，归郎马上歌。
川鱼应望幸，几日翠华过。

连峰到溪止，澄溜向潭泻。
庙道走山腰，雀雏鸣屋瓦。
古壁画云雷，空庭俨舆马。
眷予来故乡，絜斋陈奠斝。
尚想昔丱童，维愚托民社。
每从诸父赛，朅至此祠下。
今齿逾不惑，双亲世似寡。
过此无所祷，曷慕逢时者。

忽有西山使，始遗七品茶。
末品无水晕，六品无沉柤。
五品散云脚，四品浮粟花。
三品若琼乳，二品罕所加。
绝品不可议，甘香焉等差。
一日尝一瓯，六腑无昏邪。
夜枕不得寐，月树闻啼鸦。
忧来唯觉衰，可验唯齿牙。
动摇有三四，妨咀连左车。
发亦足惊疏，疏疏点霜华。
乃思平生游，但恨江路赊。
安得一见之，煮泉相与夸。

豮豕在涂龙在泽，豺狼食肉麝食柏。
蹄毛与角不对齿，啄觜两足副以翮。
既能闲闲住深谷，岂使于于佩鸣玉。
水边看虹山雨霁，夜与明月归独宿。
门前重岭后群峰，石楼朱殿藏林中。
铜丝紧转辘轳响，络纬秋老嚎西风。
荣利淡薄无易此，彼饮甘醲兹饮水。
暂将分别向喉舌，何异声色乱眼耳。
孔孟久殁言可师，千古布散叶与枝。
今来闭户自有趣，世上沄沄非我为。

有马齿加疲且劣，欲求中驷问将军。
为言身老趋朝熟，只要驯良不挠群。

刘累死，龙不驯。
世间士，不识真。
有真物，实去人。
或在山，亦隠鳞。
或多孙，出水滨。
奋雷轰轰万里春，厚土坼裂穷蛰振。
牙甲戢戢不可数，刬掘谁怕天公嗔。
煮之桉酒美如玉，甘脆入齿馋流津。
荆吴易得梁宋少，二年不食思无因。
岂意今朝忽有遗，不忍独飨呼吾邻。

大梁美酒斗千钱，欲饮常被饥窘煎。
经时一滴不入口，漱齿费尽华池泉。
昨日灵昌兵吏至，跪壶曾不候报笺。
赤泥坼封倾瓦盎，母妻共尝婢流涎。
邻家莆萄未结子，引蔓垂过高墙巅。
当街卖杏已黄熟，独堆百颗充盘筵。
老年牙疏不喜肉，况乃下箸无腥膻。
空肠易醉忽酩酊，倒头梦到上帝前。
赐臣苍龙跨入月，不意正值姮娥眠。
无人采顾傍玉兔，便取作腊下九天。
拔毛为笔笔如椽，狂吟一扫一百篇。
其间长句寄东郡，东郡太守终始贤。
切莫汲竭滑公井，留酿此醑时我传。

猬毛苍苍磔不死，铜盘矗矗钉头生。
吴鸡鬭败绛帻碎，海蚌抉出真珠明。
磨沙漉水莩壳滑，斫桂煮釜风波声。
齿如编贝嚼明月，曼倩不复饥肠鸣。
莫论一斛贵与贱，堂上狼藉无由行。

黄铜弩牙金错花，银阑线齿如排沙。
上立准度可省括，箭沟三道前直窊。
其度四寸寸五刻，鋈光历历无纤差。
蔡侯出此问谁得，往年客遗来琅琊。
琅琊筑城穿厚壤，既获磨洗争传夸。
莫知岁月孰制作，精妙近世应难加。
发机高下在分刻，今人妄射功仍赊。
愿侯拟之起新法，勿使边兵死似麻。

太山不可历，石齿啮人足。
聊集怪与奇，苍苍都在目。
何须引寒流，平地作溪谷。

饮食无远近，所美贵甘{车耍}。
南方食虾蟆，密捕向清畎。
齿咀口且讳，闻语辄忿喘。
此物何丑恶，犹胜螺蛳蚬。
西蜀亦取之，水田名谷犬。
彼士不为惭，吴人休独愐。
岂须若中州，牛羊烹大脔。

巨石如龙孙，耸耸烟雾里。
明明落溪口，纳纳喧滩齿。
何当助斋盂，菌蕃徒为美。

楚女雾露中，篱上摘牵牛。
花蔓相连延，星宿光未收。
采之一何早，日出颜色休。
持置梅卤间，染姜奉盘羞。
烂如珊瑚枝，恼翁牙齿柔。
齿柔不能食，粱肉坐为雠。

楚女雾露中，篱上摘牵牛。
花蔓相连延，星宿光未收。
采之一何早，日出颜色休。
持置梅卤间，染姜奉盘羞。
烂如珊瑚枝，恼翁牙齿柔。
齿柔不能食，粱肉坐为雠。

木犀煮泉漱寒齿，残滴更将添砚水。
子规乡里桐花烟，浣花溪头琼叶纸。
先生老去怯苦吟，琢无肝肺呕无心。
芙蓉在左木犀右，漫与七言真借手。
秋光一点入骨清，有笔如椽描不就，先生不瘦教谁瘦。

亦非崖蜜亦非饧，青女吹霜冻作冰。
透骨清寒轻著齿，嚼成人迹板桥声。

空山一雨山溜急，漂流桂子松花汁。
土膏松暖都渗入，蒸出蕈花团戢戢。
戴穿落叶忽起立，拨开落叶百数十。
蜡面黄紫光欲湿，酥茎娇脆手轻拾。
响如鹅掌味如蜜，滑似莼丝无点涩。
伞不如笠钉胜笠，香留齿牙麝莫及。
菘羔楮鸡避席揖，餐玉茹芝当却粒。
作羹不可疏一日，作腊仍堪贮盈笈。

南中道是岛夷居，也有安期宅一区。
屐齿苔痕犹故迹，霓旌鸾佩已清都。
元戎解领三千骑，胜日来寻九节蒲。
万壑松风和涧水，鸣琴漱玉自相娱。

梅出稽山世少双，情知风味胜他杨。
玉肌半醉红生粟，墨晕微深染紫裳。
火齐堆盘珠径寸，醴泉绕齿柘为浆。
故人解寄吾家果，未变蓬莱阁下香。

三危瑞露冻成珠，九转丹砂炼久如。
鼻观温芳炊桂歇，齿根熟软剥胎余。
半瓯鹰爪中秋近，一炷龙涎丈室虚。
却忆吾庐野塘味，满山柿叶正堪书。

大叶耸长耳，一梢堪满盘。
荔支分与核，金橘却无酸。
雨压低枝重，浆流冰齿寒。
长卿今尚在，莫遣作园官。

见了庐山想此贤，此贤见了失庐山。
胸中书卷云凌乱，身外功名梦等闲。
一点目光牛背上，五弦心在雁行间。
欲吟壮节题崖石，笔挟风霜齿颊寒。

深著红蓝染暑裳，琢成纹玳敌秋霜。
半含笑里清冰齿，忽绽吟边古锦囊。
雾縠作房珠作骨，水精为醴玉为浆。
刘郎不为文园渴，何苦星槎远取将。

夏暑减未曾，秋暑增愈剧。
老翁避无处，茅斋聊憩息。
银盆满注水，银水同一色。
中涵双桂影，倒卧一天碧。
清光湛不动，欲弄还复惜。
偶然一播洒，树影碎相激。
洗面凉已滋，漱齿痛仍逼。
平生畏秋暑，老去畏弥极。

兀坐船中只欲眠，不如船外看山川。
松江是物皆诗料，兰桨穿湖即水仙。
将取垂虹亭上景，都归却月观中篇。
正缘王事游方外，凿齿弥天未当贤。

金陵竹笋硬如石，石犹有髓笋不及。
杜迁市里笋如酥，笋味清绝酥不如。
带雨𣃁来和箨煮，中含柘浆杂甘露。
可齑可脍最可羹，绕齿蔌蔌冰雪声。
不须咒笋莫成竹，顿顿食笋莫食肉。

肩舆小斑筠，地志古青册。
初穿千长松，忽仰万绝壁。
观山不知名，披志失山色。
行行问不住，一一渐可识。
何代五老人，登峰化为石。
年龄今几春，齿牙谅无力。
天赐五玉乳，与渠供朝食。
渊明醉眠处，石上印耳迹。
逸少养鹅池，藓花渍余墨。
鹤鸣南天青，龟拜北斗白。
栖贤缘不浅，月枕借云席。
万杉与开先，弄泉碎珠璧。
病眸贪穷眺，趼趾怯周历。
同游多俊人，淡话半禅伯。
兹来殆天假，不尔岂人及。
归船载晓星，回首两相忆。

兰溪倾盖杏风残，桂岭离裾菊露寒。
听子新诗过夜半，吹侬秋思入云端。
往吟平地千苍玉，还忆孤舟一钓竿。
四海如今习凿齿，大官莫作小官看。

要知诗客参江西，政似禅客参曹溪。
不到南华与修水，于何传法更传衣。
吾家亲党子罗子，只今四海习凿齿。
花红玉白几百篇，塞破锦囊脱无底。
三年簿领修水涯，夜半亲传双井芽。
定知诵向百僚上，不道长江与落霞。

君家人物已数世，后有秘丞前给事。
近来复见乡先生，武冈使君五经笥。
君才自是一世英，珠玉照乘仍连城。
妙年已号万人敌，强仕初登千佛名。
番君小屈习凿齿，且与刺头簿书底。
即看给札试兰台，飞上木天校文字。

圣门际天而不可迳兮，子聚粮以疾趋。
古文熄而哇郑兮，子独追而雅诸。
众皆赏其襮而遗其里兮，知全者不在予。
仕者谓赣民之嚚兮，不啻沬邦之夫。
何子之仁以莅兮，若膝下之乳雏。
予惟子之观兮，则未知封屋之迂。
沐猴豸而罔腼兮，子发上而衡盱。
舍己躁进而谓子躁进兮，宜不曰沽名之非愚。
世切齿于彼之晚𫕥兮，流涕于子之不晚殂。
庸知天之不子祉兮，不厚彼之辜。
惟师友之恩纪兮，一饭而九其吁。
天不予棐而夺予朋兮，半其济而亡舻。
决汝汉而东之兮，曾足为予泪之余。
若子之死而不死兮，不亦名星日而骨幽墟。

吻燥谁濡翰墨场，绝思齿烦漱甘芳。
粉身莫惜归汤鼎，要与团龙发暗香。

旌阳昔屠蛟，勋塞天宇大。
涵淹此遗种，千岁不悔过。
良苗蔚怀新，倏作渺茫堕。
懦夫愧鼻祖，无策祗愁卧。
勇哉韩退之，切齿鳄为祸。
雄词坐以逐，岂必劳{占刂}剁。
有如卫承光，经物谁能涴。
清泉复化土，鱼鳖枯可锉。
从今仕执珪，先已最郡课。

疏食山间荼亦甘，况逢苦笋十分甜。
君看齿颊留余味，端为森森正且严。

丁年笔力斡千钧，齿宿于今意转新。
樱伐广陵聊作赋，梅开桂岭定宜人。
暂从南极通冠冕，会向东方领缙绅。
菊有黄花潭有水，愿寻汉事寿佳辰。

粤从三代还，岁月过千{礻冀}。
时岂无贤君，道未契宸旨。
煌煌唐太宗，勋业在所喜。
寇攘既扫除，蛮貊毕至止。
循良布郡邑，惠政宽狱市。
忠贤俨班联，切谏柅浮靡。
关辅罗府兵，岩穴聘奇士。
民生覆盂安，国势泰山倚。
皇心期过之，风下九万里。
忠厚培本根，文物粲华蕊。
淳熙视贞观，何啻相表里。
属车尚涛江，列障隔淮水。
蠢兹獯鬻氏，作我太清滓。
坐令营屯众，久费糗粮峙。
中原厌狼贪，诸将空虎视。
安得贯砮楛，来贡尺有咫。
六合混一家，耕桑盛生齿。
愿言讲治道，先务当有几。
欲仁斯仁至，患在未举趾。
而况前史中，遗事可寻理。
卫英爪与牙，王魏目兼耳。
处中赖房杜，虚受忘彼此。
不闻国异政，但见车同轨。
孰云古道难，佥曰今王是。
寸阴胜所竞，盛德日方起。
舞干格三苗，其效七旬尔。
轲称仁无敌，传谓礼可已。
东鞮及北女，会见朝玉戺。
南山竹易殚，陛下功难纪。
儒馆谩献歌，将奈词之骳。

扫迹龙门六小春，渴闻谈论齿生津。
筑岩勋业方图旧，倚市工夫谩鬭新。
百二山河行入手，三千风月莫迷人。
弥缝直出羲农上，举世终由鲁叟淳。

曾因客梦到西川，万户疏封祇隔年。
花重锦官思杜老，鹤飞沙苑看徐仙。
衰颜尚许任争齿，浅量深惭赐及肩。
照眼蜀妆依绣幌，共惊十载谶先传。

地跨江闽秀气兼，玉成界尺直方廉。
西曹久处习凿齿，高士谁知孙子严。
我愧元城题品重，君能楚些笔锋铦。
天门底用相吹送，公道今方拔滞淹。

吾侪生江南，远近俱邻乡。
一官皆为贫，糊口走四方。
遇合良独难，动如参与商。
谁知自有时，朋盍聚炎荒。
外台参计划，幕府佐纪纲。
出宰得壮县，分教莅郡庠。
曹掾胜三语，簿领真仇香。
不止似人喜，顿觉吾军张。
合坐尊序齿，避席敬行觞。
岩酒纵登览，杖屦陪徜徉。
棋矢以相娱，啸歌情意长。
举酒起祝规，爱我药石良。
古人尚植立，君子道其常。
平生学忠孝，余力从文章。
临节不可夺，当官有何强。
穷乃见节义，老当志弥刚。
鸿鹄在寥廓，骐骥终腾骧。
愿言各勉旃，事业要辉光。
它日先上道，富贵无相忘。

唇齿辅车势，坤维井络方。
只宜花柳盛，莫遣鸟鱼忙。
陇麦无由食，边筹是可防。
出言还有禁，忍泪下成行。

揖逊荷帝尧，寅恭五元禩。
治道贵清静，圣言有深旨。
谁歌元首明，自得股肱喜。
跻民期仁寿，距肯中道止。
力农乐彼田，坐贾安于市。
岁行阅丰登，国论销委靡。
予力初何能，济济赖多士。
矧予有元老，中立而不倚。
居东逾三年，不远来千里。
未遂赤松游，辍诵青琅蘂。
皓首持六经，日侍明光里。
翼乎鸿遇风，纵矣鱼在水。
儒行绝瑕疵，道心无尘滓。
挺挺松柏姿，巉巉山岳峙。
予惟日万几，至仁同一视。
西成锡小宴，促坐才尺咫。
湛露愧歌周，置酒非封齿。
归美见新诗，如卿能有几。
眷言澄碧行，胜赏得迂趾。
亦屡引公卿，对此谈政理。
虚心欲受人，忠言资逆耳。
朕瘠天下肥，至乐无易此。
颇念文武疆，六合尚殊轨。
东都会诸侯，宣王昔于是。
期尔罄嘉谋，使我勋业起。
勿以方燕颐，所书聊复尔。
卮酒正须釂，话言未能已。
都护万年觞，何当至庭戺。
文章藉老手，直笔中兴纪。
载嘉矍铄翁，焉得辞骫骳。

筹边无它长，幸此岁有秋。
吏无打门宣，民无失业忧。
史君来此邦，不但肉食谋。
有言天命之，为汝消穷愁。
夷蜑及生齿，各异风马牛。
一醉堂上樽，莫运机与筹。

柯亭之椽不复得，蕲州黄竹今尚存。
苍崖翠壁产修干，千顷萧索烟云昏。
羌人眼力发天巧，长笛裁成凤膺饱。
老龙余响出空星，欲喷炎天作秋晓。
西湖夜寂凉风生，山头一钩新月明。
商声凄悲羽声壮，行子忽忽难为情。
时无绿珠清音激皓齿，野王临风三弄亦已矣。
唯有愁端无古今，举刀不断东流水。
深闺兰灯照空床，笛声不如离恨长。
曲终人散一惆怅，回首江山非故乡。
万事浮云过寥廓，且醉杯中琥珀薄。
君不见玉管横吹黄鹤楼，江城五月梅花落。

羲和转日毂，北陆鞭穷阴。
天地不自持，年老去如骎。
卉木浩萎垂，江山动萧森。
变化故不干，乐哉此幽寻。
蓬州老摩诘，玉齿锵璆琳。
相携亦忘言，一笑孤云岑。
至人鹫峰来，分坐兹岩深。
摄衣请从之，宛如在中林。
聊欲荐清供，无物致所歆。
端有白月轮，炯然碧潭心。
赏会讵偶然，夙昔谅合簪。
别去莫惨恻，渠无去来今。
当有羲黄人，尝识太古音。

刘侯精神秋隼紧，高论悬河倾不尽。
至尊动色嗟谔谔，权幸切齿畏謇謇。
致君未觉贾谊疏，济时尚嫌马周窘。
三年博士向见治，万卷蟠胸一何敏。
歘然大起故乡思，自请题舆佐旟隼。
笑指江城欲载驰，轻弃斑列谁能挽。
羡君去骑日骎骎，顾我朝行犹蠢蠢。
语离宁惮十觞连，惜别不知双泪陨。
赠言见意乏珠玉，作诗饯行少铅粉。
从今数日待君归，握手修门未为晚。

卫武文章比淇竹，闭阁著书欣仰屋。
胸蟠载籍余万卷，为家五百九十六。
词华尔雅骚可奴，议论渊源经可续。
笔端凛凛挟风霜，齿颊泠泠漱冰玉。
久知广大端可法，自顾么微何足录。
愿同湛辈附羊公，庶比江西派山谷。

一英二孺同一家，衮衮诵书几五车。
语音娅姹春帘燕，稚齿清便兰砌芽。
联茵并载惊都市，万里青云从此始。
两驹应佩金削刀，双鬟会作女博士。

山右最佳处，有泉生石傍。
虚明秋后月，清冷雪前霜。
鳗井真牛后，龙湫可雁行。
濯缨仍漱齿，政尔不能忘。

万里西源路，秋风屐齿鸣。
嶙峋千障碧，窈窕一川清。
天柱云霄迥，香炉雾霭轻。
何当携翠袖，重遣酒壶倾。

历数乡闾老，谁知德齿尊。
无心游魏阙，有意乐丘园。
漫不霑三釜，真堪映九原。
涕洟歌楚些，已矣莫招魂。

东君调护亦多情，瘦比夷齐彻骨清。
有韵绿毛时倒挂，无尘白鹭可同盟。
未应桃叶能称姊，若齿山樊定是兄。
何事故园频入梦，疏枝新赏玉谿晴。

珍果分柑不作疏，李衡千颗直堪奴。
初尝蔌蔌泉流齿，未摘青青香满株。
可是骚人怜楚树，只应仙种自蓬壶。
龙城当日亲封殖，还有霜苞似此无。

家住涛江东复东，渺然云浪接晴空。
半生仕路崎岖里，十亩家山杳霭中。
来往未成三径乐，笑谈还喜一樽同。
强将俚语赓妍倡，曹郐端惭齿卫风。

岩廊拱神圣，岳牧用才良。
委寄晋藩镇，飞腾汉省郎。
缣推非矫激，绵𫈵岂寻常。
花粲挥毫玉，风生漱齿霜。
儿童骑截竹，父老候甘棠。
五马晴薰细，双旌晓月凉。
清香凝燕寝，春草梦池塘。
乳哺苏民瘼，生薪束吏行。
谢楼山色净，孤屿海天长。
信美毋多恋，遄归觐建章。

细数峰峦到石门，缓移屐齿步云根。
一樽浊酒林间坐，古木苍萝日月昏。

雾幌褰开秀色明，麹尘半臂亦多情。
芳菲不拟亲桃姊，萧洒端宜齿石兄。

紫禁胪传第四人，锦肠贝齿凛长身。
三年来作诸侯客，千里江山阴受春。

乾淳老人气岳岳，破冠穿履行带索。
撑肠拄肚书万卷，临风欲言牙齿落。

午树碧云合，星虚紫微垣。
赤肌风露香，绕齿冰雪温。
六月瘴雾湿，荔枝照黄昏。
江乡有此族，亦堕梅雨村。
白日走岩谷，红尘倾市门。
相如有酒渴，取蜜倾银盆。
一赏风味足，无使妨盘飧。

大医岩岩石所护，大医无恙石无故。
此时医去石亦隳，我知造物本无迕。
一生老胁不即床，更欲得饱知无方。
禹三过门不及室，仅有一发传之汤。
丈夫事难有如此，子尝折肱父堕齿。
我宁忍死不忍欺，坐听寒岩落松子。
东山旧食西山薇，许身长作山中归。
白头司马有家法，童子虽弱胜吾衣。
我来拊石三恸哭，莓苔不惊雨新沐。
山空寂寥医不来，蚍蜉大树空崔嵬。

绕瓯翻雪不须疑，到齿余香亦解肥。
鼻观舌根留不得，夜深还与梦魂飞。

往时大斗供一沃，既醉而颠颠可卜。
得钱乞人如弃泥，风雨丛祠夜深宿。
省中诸公六七辈，贵人只许丞相独。
入门穿靴一脚泥，亟今便要道士服。
虎皮冠儿象牙简，感恩扣齿三十六。
今年来自铁柱宫，道许旌阳犹万福。
连灯并床一月语，拊枕歌吟听不足。
有时得酒不肯醉，醉里亲言道机熟。
南昌史君有仙骨，我欲凭风一熏沐。
崇真坊中归去来，卧听玉龙吟一曲。

十年闲读古人书，不为山川货可居。
便有风声生屐齿，王侯同在一丘墟。

春事忽已阑，年华何驶急。
客子困穷年，卧若蛇蚓蛰。
泥深没屐齿，市桥灯熠熠。
残缸玉虫缀，檐雨泫如泣。
归期傥有征，缓我百忧集。
余生本畸人，三年楚囚絷。
经商逐毫末，索米慁畿邑。
君门深九重，无籍岂敢入。
涸辙望斗升，然桂炊玉粒。
妻孥寄田庐，诛茆冬未葺。
朅来几弦晦，漏屋想沾湿。
但喜一犁足，犉犊起{角咠}{角咠}。
耕耨贵及时，归欤具籉笠。

一室才方丈，容安亦晏然。
雨花飞燕几，缪篆散沉烟。
软语欣投芥，安心不离禅。
老夫惭凿齿，谈麈对弥天。

六年门外送苕溪，遶舍黄花独杖藜。
安有鹤觞逢白堕，新成螭盏得朱提。
流匙乍饱丰年玉，病齿全踈饤座梨。
欲问福城南去路，江山犹得助难题。

学诗少日赋梅花，诗老忘言借齿牙。
媟语淫言漫元白，单传衣钵勿矜夸。

锦绣文才貌甚都，冶容乱掷果盈车。
披图宜鉴登徒子，折齿犹胜谢幼舆。

水于天地间，体物而不倚。
其数为天一，众有之所始。
其辰为壬癸，重任之所揆。
其德为智端，非非而是是。
其声为羽音，宇覆而物止。
精为九霄月，脉为百川水。
上为云千峰，下为雾五里。
春雨散膏腴，秋霜敛华靡。
露滋夏畦活，雪唤冬麦起。
五行虽异生，宰割由一轨。
火蒸妃合卺，金铸母生子。
凿土得乱泉，斲木出脂髓。
瀑垂石山巅，汞出砂坑里。
盛德其神乎，有生皆具此。
虽然此其源，万变难比拟。
盍往观其流，庶几有穷已。
前稽夏书意，后考周雅旨。
河为中国经，江作南邦纪。
济溢陶邱阴，汉合武昌涘。
桐柏濬灵源，鸟鼠导幽趾。
弱水沈一毛，泾泥灌千埤。
八水壮函秦，三川贯熊耳。
汾潞表参墟，睢漳雄楚芈。
洞庭汩南放，彭蠡浩东迤。
震泽古垂声，巢湖晚呈诡。
东南有巨海，万派所奔委。
有海无乾坤，朝昏浸渊毁。
或云尾闾泄，难测大荒理。
源流皆莫究，却立但瞪视。
小人竟何知，但识农圃技。
蓄为陂与塘，凿为沼与沚。
大者川浍储，小者沟洫偫。
蔬畦行溉泽，花径分汛洒。
麦畴散余润，稻畎入清弥。
掘井资釜鬵，渔溪得鲂鲤。
暑饮救行暍，舟泛苏{斤}履。
温瘳病夫疡，寒漱居士齿。
追惟平生事，日用无不以。
誓言报之德，反复谋诸己。
嗟叹之不足，咏歌聊复尔。
形容万分一，赖有真画史。
淋漓元气湿，浩荡入神鬼。
朝瞻首九顿，暮拜膝再跪。
置之茅檐中，惊吓走童稚。
共惟大丞相，盛德宜此比。
智如源之深，泽如委之被。
穷测理难言，沾丐人自喜。
清台候鹑火，成数肇弧矢。
小人有溪芹，不敢持送似。
再拜献此图，与水千万禩。

向来定远太平平，自殿银袍五百英。
觜距不堪夸试席，齿牙无复近乡评。
重探虎穴颜何厚，忽见稽山眼暂明。
赖有东阳老居士，相逢一笑又诗成。

爱我空城美疢休，未蒙针砭若为瘳。
齿疏发脱真无用，语涩行迟见寡尤。
稍善知医似高子，敢云称病学留侯。
径烦曹植波澜句，一为元微破隠忧。

绛帷犀镇绣帘低，翠竹龙香锦帕齐。
百柂琼艘倾竹酝，千年眉寿辑萱闺。
堂东已见床堆笏，庭下行看玉满畦。
岁晚逢春知有意，天教𫠜齿受新褆。

夜阑修竹罢传觞，清晓诜诜辑燕堂。
浴冠舞童春服盛，秀眉𫠜齿颂声长。
博山细吐晴霏润，大斗高斟腊味香。
华发他年多胜事，凤纶重叠拜恩光。

切切松上风，齿齿泉下石。
零露晓沾衣，童山夜升液。

共惟汉从官，三仕屈吾指。
前辈有郑公，后来王赵耳。
更生初去国，玉色欣共理。
我时见一叶，已识秋风起。
明年孔戣去，零落真复尔。
王师凛孤鹤，独叫青云里。
下有万伏弦，开云看白雉。
前年郑公来，初论差可喜。
谓当上联璧，共举汉纲纪。
三年越山中，不使度此水。
低头用朱墨，得去真晚矣。
况当少天官，风木赴淮涘。
一时东都空，物理固如此。
此行关世运，特可慰闾里。
下有贤寓公，上有名刺史。
想见闽父老，懽喜屐折齿。
虽然庙朝旧，迹远心自迩。
公行见赵公，此语式举似。
有事当驿闻，毋忘汉天子。

别去动经年，相过但旬日。
会心能几何，欢意忽已失。
何年岘山头，此主复此客。
官回便重到，我齿已半百。
侍立四颜红，岂有今日色。
坐中六七子，星散那再得。
念之意已动，况此真远役。
秋风洞庭岸，落日贾傅宅。
主人九霄上，怅望云雨隔。
回首叫苍梧，知予正愁寂。

大字峥嵘如石柱，小字参差似钗股。
醉中写出矾山歌，梦中飞入矾山路。
恍然身在家林间，壶公八柱横当前。
并州剪刀色如水，剪取一半壶公烟。
袖归阁置晴窗著，相伴匡床闲企脚。
浑家惊喜看不休，一拳寒雪春未收。
但怪长身成缩瑟，不见当年倚天立。
昔如四辅朝帝乡，今如侏儒栏楯旁。
元是山灵有诗癖，要来丈室亲词客。
帝令费老下教之，千仞高崖缩盈尺。
又怪素发垂冰肤，不见当年青玉腴。
昔如婑媠春风髻，今如点滴银盘酥。
元是山灵生老思，时世梳妆非所喜。
帝令河汉下濯之，洗尽烟岚见云子。
四翁相对凛不他，正味森森酸齿牙。
更著玚花成五友，同名共色相辉华。

枚回洲边春水生，日光照縠波文平。
绣衣使者何世上，彩舟唤客论交情。
平生择交不择利，俗子纷纷卧之地。
少年所识惟石君，晚岁相从不相弃。
一官到处西复东，悲欢得失无不同。
谁云我州大如斗，中有千岩万壑含松风。
迩来所得尤艰难，人力不到天为剜。
幽寻五岭犯炎雾，裹送万里穿狂澜。
十夫舁前一夫洗，落尽煨尘见云𪩘。
回首笑向道州守，此解未如人世险。
头颅已过羊肠车，不用更通丞相书。
老来得此万事足，摩挲苍璧相倚于。
玉帘崭崭何齿齿，质坚德重不可徙。
要镌{土册}口方玉池，更酌西岭玻璃水。
小却盛之数亩园，日夕与之同卧起。
客来莫怪我自怜，老子心情正如此。
大山嵯峨势千寻，小山左右罗瑶簪。
坡陀峭立各有态，面目虽异同肝心。
叩之其声清以越，如磬之石钟之铁。
怕令去作清庙器，潜向江头□□□。
江头之月今几年，惯见东西南北客。
凛然相对各无惭，惟此主人伴此石。
主人说法石解应，夜深哦诗使之听。
垠崖划断声雷硍，有语盘空如此硬。
与人说石仍说诗，世间此乐谁得之。
故人往往解此意，赠以飞瀑和天池。
三君相视俱悠然，主人之乐无穷年。
只愁清庙要钟磬，早晚捉去调钧天。

吾家里曲修家木，叶如海桐实如谷。
闻名谓是金作丸，见面恍惊珠夺目。
直将甘软换严酸，坐使筠笼荐金屋。
越山五月垂垂雨，鼎实无声渠甚武。
雕盘供蜜渍中干，犀箸下盐苏齿楚。
蔗糖煎实茗煎仁，枯腊犹堪诧儿女。
棱梅一种腰如束，岁岁年年官所录。
城中贵买谁得知，城外贱科人自哭。
君不见泸戎荔子翠眉须，从来尤物非人福。

雪水瀹清茗，自谓绝世清。
终然犯烟火，况复劳煎烹。
岂如午霁余，探此竹外楹。
柘浆发甘和，宝碗凝寒晶。
心胸既清凉，齿颊亦锵鸣。
吞腥期永谢，饮玉希长生。

行随流水声，步出哀壑底。
绿树枝相樛，白涧石齿齿。
树石无穷年，流水日千里。

登车闽岭徼，息驾康山阳。
康山高不极，连峰郁苍苍。
金轮西嵯峨，五老东昂藏。
想象仙圣集，似闻笙鹤翔。
林谷下凄迷，云关杳相望。
千岩虽竞秀，二胜终莫量。
仰瞻银河翻，俯看交龙骧。
长吟谪仙句，和以玉局章。
畴昔劳梦思，兹今幸徜徉。
尚恨忝符竹，未惬栖云房。
已寻两峰间，结屋依阳冈。
上有飞瀑驶，下有清流长。
循名协心期，吊古增悲凉。
壮齿乏奇节，颓年矧昏荒。
誓将尘土踪，暂寄云水乡。
封章傥从欲，归哉澡沧浪。

改岁风日好，出门欣得朋。
复招里中彦，及此云间僧。
行行涉清波，斯亭一来登。
徙倚绿树荫，摩娑苍石棱。
遥瞻原野春，仰视天宇澄。
一水既纡郁，群山正崚嶒。
时禽悦新阳，潜鱼跃轻冰。
却念去年日，俯仰愁予膺。
长吟斜川诗，日落寒烟凝。
暝色变晴景，清尊照华灯。
颓颜感川徂，稚齿欢年增。
酒尽不能起，朱栏各深凭。

食中有味知斯悦，知是能加咀嚼功。
行处心安思处得，余甘常溢齿牙中。

烟光滉漾映林峦，井底新泉漱齿寒。
品第试寻张陆记，却因今日又开端。

编棕织蒲绳作底，轻凉坚密稳称趾。
帝庭无复梦丝絇，上客还同贶珠履。
我家江南山水窟，日日行山劳屐齿。
感君投赠欲别时，布袜青鞋从此始。
亨衢知子方著脚，直上云霄三万里。
泰阶历尽却归来，赤舄一双应几几。

蜀江𢭏麻色胜玉，百金才能致一幅。
君家入则充栋宇，再拜未肯乞纤粟。
为君破悭作此诗，担囊揭箧应有时。
比邻寒亡忌唇齿，君但勤渠送川纸。

高岩划天门，仄径通乳穴。
隈堆青螺髺，嵽嵲白玉阙。
外有虎豹蹲，中恐蛟蜃蛰。
东荣俯雷电，西出挟日月。
万壑生悲风，六月不知热。
但觉骇心目，未易纪笔舌。
平生山水趣，岭海最奇绝。
洞府二十四，未厌屐齿折。
晚乃得游此，余地皆仆妾。
同来六七士，嗜好颇相蹑。
举酒酹山神，慰汝久湮灭。

去年秋七月，我犯瘴烟来。
赋少畬田熟，徭归驿路开。
上恩均雨露，孤迹返蒿莱。
想像山中趣，参差屐齿苔。

一双分我洞庭秋，梨枣傍观不那羞。
唤得风霜回齿颊，夜寻清梦五湖舟。

道人受偈自然灯，笔底光芒夜夜腾。
诗成十手不供写，凿齿敢对弥天僧。

十月西湖冰齿凉，梅间松下小齐房。
幽芳靓色天为笑，落莫南来也自香。

海棠开后碧桃开，寒食人家燕子来。
一病闭门三十日，更无屐齿到苍苔。

京都三月酴醾开，高架交垂自为洞。
素叶层层紫蕊香，酿归光禄春生瓮。
东陌西池走钿车，芳林广囿飞朱鞚。
二年不到大梁城，江边泪滴肝肠痛。
况兹齿发渐衰老，已是忧愁不如众。
宣城北寺来上人，独有一丛盘嫩蕻。
去岁游吴求不得，今朝还喜自持送。
眼底虽同往日看，樽前所忆皆成梦。
又置新茶采雨前，鸟觜压砖云色弄。
对花却酒煮香泉，强咏才惭非白凤。

山头寒泉穴，浄若镜面平。
熨齿敲冰冷，贮缾微玉声。
傍有野鹿迹，上啼林鸟清。
何由一往挹，况复方病醒。

缀缀红梅肥似蜡，蒙蒙飞雨洒如脂。
吴郎齿软食不得，翻忆张公大谷梨。

树头阳乌饥啄枣，破红遶地青蝇老。
青蝇雨湿惊不飞，残枣入泥人不扫。
西风落尽鸟亦归，晋客齿黄终懊恼。

昔见白髭惊，今见白髭喜。
人将拔去之，我独不然耳。
拔之既更生，留之何所耻。
白日傥日拔，日拔讵能已。
黑壮不为贵，白衰不为鄙。
道德保于中，任从髭发齿。

长风沙浪屋许大，罗刹石齿水下排。
历此二险过湓浦，始见瀑布悬苍崖。
系舟上岸入松径，三日踏穿新蜡鞋。
路盘深谷出岭望，后山日照前山霾。
偶逢风雨恐衣湿，侧倚石胁人相乖。
雨收不觉在高处，却见童仆提携偕。
水声不绝鸟声好，药草香气侵人怀。
老僧避俗去足跣，野客就涧开门{门为}。
树岩隠映见寺刹，层层杳杳跻云阶。
坞田将获乌雀横，秋果正熟猴猿{齿来}。
东林淡齑应似旧，唯此足以待尔侪。
子心洒落撇然往，我方尘垢难磨揩。

长风沙浪屋许大，罗刹石齿水下排。
历此二险过湓浦，始见瀑布悬苍崖。
系舟上岸入松径，三日踏穿新蜡鞋。
路盘深谷出岭望，后山日照前山霾。
偶逢风雨恐衣湿，侧倚石胁人相乖。
雨收不觉在高处，却见童仆提携偕。
水声不绝鸟声好，药草香气侵人怀。
老僧避俗去足跣，野客就涧开门{门为}。
树岩隠映见寺刹，层层杳杳跻云阶。
坞田将获乌雀横，秋果正熟猴猿{齿来}。
东林淡齑应似旧，唯此足以待尔侪。
子心洒落撇然往，我方尘垢难磨揩。

平生天下友，常以道义求。
良朋既我遘，没齿无怨尤。
向来六七辈，非可取次俦。
议论吐肝胆，慷慨从窜投。
上能同所乐，下能同所忧。
出处乃一致，颜色无媚媮。
诗书每博约，文酒时献酬。
其间最达者，今已问喘牛。
我如沟中断，不入刀斧锼。
未忍舍素业，笔墨老更遒。
岂愿学葛藟，柔弱附彼樛。
但慕张平子，闲居吟四愁。
譬若种香兰，幸勿忧臭莸。
顾兹发向衰，仕路行将休。
自甘贫贱死，肯作儿女羞。
夷齐何其清，尚饿不食周。
末途逢元珍，果然知品流。
当时守南方，非是寡筭筹。
城空无一兵，有智欲谁诹。
直令韩彭处，奚所施善谋。
在法责固深，屈辱凡几秋。
无人一引手，落阱穷更幽。
乃以诗战我，𪭢𪭢排利矛。
用多以击少，左旋而右抽。
困蹙全夺气，奔降且无由。
孰意吾晚节，获奉君子游。
宴屡接其席，行屡接其辀。
遂使西归航，岸泊独淹留。
张侯喜闻馆，坐久月影收。
烛尽继以薪，夜分方还舟。
自古贤与愚，一一为冢丘。
定知不可免，安用计短修。
会须举杯杓，亦莫忘歌讴。

在昔有言无不雠，故于嘉咏岂宜休。
出奇吴国将能战，探隠汉宫人戏阄。
吹笛梦来犹记曲，爱歌老去未忘讴。
车中变服为秦客，头上南冠学楚囚。
日永欢呼遗博齿，夜深谈论废更筹。
海陵已有从游约，今欲西归且榜舟。

昨日酪将熟，今朝樱可餐。
紫莼休定价，黄鸟未衔残。
甘滑已相美，齿牙仍尚完。
应知消客热，远赠盎盈盘。

老马力尽道路长，岂若壮骥思腾骧。
项穷临流叹不逝，燕骨埋没庸可伤。
我今六十趋南北，饥肠不足面黧黑。
少年心志一点无，千里区区安所得。
往居闾闬乏经过，闭门读书多废食。
便从冠带向仕途，强颜希禄非贪职。
昨逢王倩昧平生，一见如旧心相倾。
谈经树下任日炙，酒狂便欲骑长鲸。
谁意同行有迟疾，先入大梁凡几日。
大梁故人怜钝衰，迭为寄唱辞严密。
卒章言买羊与酒，虽齿动摇能饫溢。
亦知红颊教新成，更愿旧朋邀六七。

勿惊年齿迟，勿叹时节晚。
寒松翳林麓，射干生陇坂。
野蓬随飘飘，秋实缀纂纂。
万物更盛衰，有益必有损。
损益皆自然，曷增凫胫短。
人为智虑役，白发安得免。
利泽欲及时，唯恐不行远。
后世岂皆愚，计校徒勉勉。

园林多高樛，园卉多芳柔。
红紫经几春，青枯经几秋。
我至每怀浮觞之卿翁，但见浮觞之水汩汩流。
水流日夜曾未休，高门世世生贤侯。
不比平泉碑缺花木记，又非家鸱啸凤皇楼。
洛阳城中亦有园与宅，常同欧阳翰林携酒游。
竹闲池馆遗翠羽，户外杨柳系紫骝。
今嗟齿似旧屐作博士，嘉趣只与心相仇。
强骑瘦马往城北，二十三年如转头。
归来作此辞，且应主人求。

禹书贡厥包，未知黄柑美。
竞传洞庭熟，又莫永嘉比。
适观隠侯诗，获此殊可喜。
诵句擘露囊，香甘冷熨齿。
明朝鏁礼闱，何暇醉邻里。

昔闻醉翁吟，是沈夫子所作。
今听醉翁吟，是沈夫子所弹。
声如冰凘下石滩，嚼啮碎玉遶齿寒。
四坐整衣容色端，醉翁虽醉无慢官。
其音正以乐，其俗便且安，何害酩酊颜渥丹。
沈夫子，邂逅相遇必已欢。
玉琴能写人肺肝，人所为难君不难。
平明解船建谿去，轻赍快意不长湍。
谿东白茗象月团，来奉至尊龙屈盘。
余为带銙与脔片，散在六合云漫漫。
况君五脏清如水，宜饮沆瀣采木栏。
更留瓦砚赠我看，邺宫鸳鸯谁刻剜。

东望淮海间，恨无鸿鹄羽。
鸿鹄日已飞，风雪岁将暮。
忆听谈老庄，达生无恐惧。
我今齿发疏，何异树有蠹。
离别不必道，俛仰已成故。
书问虽懒为，梦寐则往屡。
乘桴思仲尼，好勇惭季路。
愿希隆中卧，不是邀三顾。
二公廊庙才，酬寄封尺素。
皋夔久相称，舜禹时已遇。
举杯向明月，此意聊可寓。

频官吴越馆粳稻，况住南阳多水田。
北登太行入汾曲，正获{禾巴}{禾亚}秋风前。
晋人朴厚自寡讼，软炊玉粒河鳞鲜。
君方少壮齿颊健，甘美不负经腹便。
有意南飞寄我信，满川鸣雁下连连。

士忧行不修，不忧禄不及。
之子久好学，何患名未立。
圣时开贤科，子独不肯入。
固非远仕进，服期难赴集。
南归慰亲颜，道路正暑湿。
悠悠几千里，赤日薄行笠。
暂憩青林下，赖有寒泉汲。
漱齿去尘埃，土风须渐袭。

从来饶信吏，爱宝袭侈越。
莫买冰玉盘，苍山斵明月。
明月有时生，穷岩有时竭。
君常抱清节，历职老无阙。
与我年齿同，独未变华发。
又为江外行，画舸羡明发。

未赴虢太守，暂归吴兴家。
吴兴近洞庭，橘林正吹花。
君当橘柚时，摘包带霜华。
清甘不楚齿，若酒倾残霞。
谿山小女儿，姹姹两发丫。
袅袅上氍毹，嘈嘈弄琵琶。
是时与之醉，何似走尘沙。

江中峨峨山，上有道人住。
风涛响殿阁，云雾生席屦。
道人如不闻，道人如不顾。
谁能识此心，来往只鸥鹭。
京洛三十年，尘埃一相遇。
我与信都公，已落衣冠故。
平生守仁义，齿发忽衰暮。
世事不我拘，自有浩然趣。
未由逢故人，坐石语平素。

公相为近亲，翰林为故人。
亲旧各贵显，青袍未离身。
六十去作令，岂慕要路津。
又思汉东归，便置漉酒巾。
深希陶渊明，澹然意已真。
食枣齿宜黄，晋俗诚自淳。
尚不顾隋珠，安肯与此邻。
送君识君心，扫迹向世尘。

下马步深径，洗盏酌寒泉。
念不践此境，于今复三年。
人事苦多变，泉色故依然。
缅怀德人游，物物生春妍。
当时疏辟功，妙意太古前。
屐齿不可寻，题榜尚觉鲜。
书堂何寂寂，草树亦芊芊。
于役有王事，未暇谋息肩。
聊同二三子，煮茗苍崖边。
预作他年约，扶犁山下田。

诗来千里作春妍，尚记城南五亩园。
岂但苔痕留屐齿，故应石上有漥樽。

壮岁几成山水癖，年来袖手不能豪。
忽传灯底诗篇好，但想云间屐齿高。

阴崖积雪射寒光，入齿清甘得味尝。
应是山神知客意，故将琼液沃诗肠。

作计忧患场，贤圣颇中之。
淮乡酒价贱，希复独醒时。
齿发变今昔，抚己属负兹。
清坐挹饮客，辞费未免疑。
客欢我怡然，此戒何妨持。

使君古醇儒，内视保良贵。
芸芸镜中影，了莫遁情伪。
赋芧岂至术，机灌彼谁子。
退食一堂间，百事反诸己。
床敷但诗卷，庭砌亦屐齿。
洞洞灵府闲，拳拳圣言畏。
独传迂叟印，不作俯仰愧。
何当拾级前，拱坐商略是。
謦咳付元城，归咏如阙里。
从俗倦执热，得意风雨会。

丁侯袖诗来，容听娲皇弦。
咀嚼冰齿颊，如漱锡谷泉。
露花有余姿，风漪自成纹。
中含班傅香，夐绝郊岛寒。
汗流竟后尘，何有一字难。
明月堕我侧，盥诵喜欲颠。
因君念漂零，俛仰追昔年。
门间半面初，堤柳嘶晚蝉。
寒暑机不停，奔骛履欲穿。
客舍此相遇，把酒霜鸿天。
男儿气干霄，犹受稠人怜。
似闻国士遇，度外置拘挛。
渠信造物儿，赋予终奇偏。
凌风谢垢浊，仙者一探丸。
多肉彼下乘，更趠骅骝前。
我老从斗禄，纤鳞潜重渊。
饥火少见贷，归志久已坚。
自甘尺蠖屈，何与风鹏鶱。
会看鹗书荐，领此云锦篇。
从今拭病目，长风驾蜚翰。

名山吾敢忘，独往兴易穷。
胜游得胜士，杖屦凛生风。
表表益者友，当求古人中。
今世习凿齿，前身黄石公。

自我得苏集，玩阅几忘年。
汲甘乏修绠，适远疲短牵。
取一九不随，望若终茫然。
子齿始半我，用志超我先。
晶荧出秀句，妙斲遗雕镌。
此翁深堂奥，骈阗谁敢专。
潢污置不云，学海须百川。
怪子介且方，落笔盘走圆。
子真苏门徒，岂独长短篇。
平生修月手，不补衣履穿。
秦黄晁张陈，众星耿霜天。
世儒昂其首，指似如登仙。
子起斯人后，游刃牛无全。
邢娥望可知，众女空丹铅。
何时班荆地，解我心悬悬。
即今清夜梦，不止怀昔贤。

诗社有血指，铅刀齿鱼肠。
横江限一锁，未易枝龙骧。
山泽护我瑕，珠璧耀我箱。
胜谭当不遗，茗果秋夜长。

平生书成痴，初不冀料理。
颓龄迫肺病，课此未云已。
屠龙诧流俗，禄{辶敕}欲何以。
闭目耐昏花，三叹仍启齿。

挽舟下奔牛，挽丁已疲极。
长衖此埭东，衖心齿砂砾。
千指取寸进，赑屃山可拆。
舟子提肺肝，舟材宁铁石。
即今扬尘处，劣计三百尺。
时贤或兴怀，仅费十夫力。
往来日几舟，孰者违此厄。
为人计安便，作吏戒徒食。
斯人仍斯患，胡必须目击。
犹为埭兵地，吾言竟何益。

为政贵中和，偏徇古无取。
无心斯善应，奸誉乃其蠹。
柰何闻见间，往往用心误。
扶弱抑其彊，古或垂此誉。
世异俗且殊，处今犹徇故。
曲直本不昧，彊弱岂所据。
君子不此恤，情伪溷丹素。
富室被剥朘，日有贫窭虑。
士夫受加陵，悔不齿编户。
羸弊取必胜，玉色吞气去。
不知世富室，如母子所怙。
不知意定向，未语机已露。
传继用一律，抱冤莫赴愬。
用是致和气，南首问燕路。

生世诗作癖，颇坐艰局病。
当前成风手，每来难塞请。
后身习凿齿，名俪乃公盛。
新诗再出奇，后出尤雅正。
高吟步芳园，灵籁想随应。
荆户厌卢罗，陈势无前劲。
鍧隠度九轨，眇睨秋蛇径。
狐兔新窜伏，愿前王公乘。
我学但宋璞，多惭楚珩映。
才与年貌衰，不拟拂晨镜。
妙句骈魁杰，曩见绝夸竞。
居然大小巫，讵容耻受命。
目窥曹刘墙，日有韶濩听。
古今尚论间，未遽优劣订。
此意客未知，太简效规警。
平生孔文举，敢替此心敬。

回车记我君能贤，席门忽下凫背仙。
参辰相避徒自惜，但有妙语邦人传。
阿戎齿录虽牵联，陆沈父书如缚禅。
题凤不寘嵇喜下，杀鸡容羞季路前。
才名放君一头出，高山可仰井用汲。
小儿弄笔不及嗔，顾捐郑璞收和璧。
作十日饮当有时，岸花水芝皆可诗。
祗忧老气不复振，挑大国楚提偏师。

十幅拟挂东风蒲，众贤好事争挽裾。
盍不一笑留斯须，咄嗟而具成燕胥。
仙醴湛湛白玉壶，篆烟袅袅黄金炉。
骈集水豢罗山肤，彼姝者子不待呼。
袜尘相携来坐隅，炯然皓齿明眸俱。
含宫吮羽累贯珠，移柱品索凤将雏。
诙笑尽略世谫拘，诸贤堂堂吏而儒。
才猷声称雄万夫，慰藉倾倒向老迂。
风义已与古并驱，况把乐事分穷涂。
衰颜得酒失槁枯，暂容二子相映朱。
尚忆扶醉下笋舆，江滩人声杂雁凫。
一欢转头堕空虚，此欢欲继良难图。
周旋四贤偕两姝，此人此日吾知无。

梁侯藿菽芼山雌，冷坐欲试菁莪诗。
嗣圣急贤饥渴似，项背趣召君得辞。
九门方悬帝尧鼓，久旱可无傅岩雨。
几听言议得韬韫，了知它日酬所语。
人言才俊当居中，可使流落吾辈同。
邓禹旧补文学掾，萧何不书野战功。
民庸国计当惠恤，和扁之侧无废疾。
会看同沐一台春，底用更试三尺律。
生齿所戴共此天，杞国过忧吾绝怜。
八柱如亏迟君托，未应诗酒私所乐。

夫君官职虽西班，夫君不独师孔颜。
画手人言逼曹霸，诗力自诡追子山。
对客每游庖丁刃，得兴笑解齐女环。
般礴裸前笔未落，竞病韵险思不悭。
掀髯扫出山河影，就醉或放风月闲。
我亦平生弄翰墨，诸公颇置齿颊间。
侧身南望常仰高，肯交下风俄二毛。
京口市楼听度曲，广陵帅席陪挥毫。
悲吟自作夜虫响，绝唱傍羡秋鹰豪。
虚孰高名擅顾陆，仅识妙思陵庄骚。
金阜老仙宪文武，醴筵继日唤我曹。
银台吐焰眩金翠，绣帷护煖闻兰膏。
挈挈去寻樵牧盟，贷我抗俗惭山灵。
风流云散有悲唶，目前赤脚仍樵青。
府公忽驾西蜚鹄，言访剑阁摹旧铭。
女娲青泥万山外，争突云日寒峥嵘。
前欢弦断更容续，一纸寄意良未能。
向者望望君不来，谈舌攒棘胸填埃。
叩门剥啄粲一笑，洒然一洗衰病怀。
新诗绝妙不我靳，笑口忽复缘君开。
骥足争先真老矣，屠门大嚼亦快哉。
但令石交不遐弃，此外扰扰付一咍。
几时携将好东绢，倩卷吴中山水回。

春工几时来天涯，人间指顾成豪华。
未叹丹杏无余葩，能事已到桃李花。
东园地胜宾尽嘉，尘边霏屑杯中霞。
将坛令下手一叉，阵势欻变常山蛇。
眉颦肩耸静不哗，诗成笑语还纷拏。
吾侪此乐世莫加，聚蚊金谷何足夸。
但恐儿辈摇齿牙，法士亦复工疵瑕。
君且休矣吾还家，况复高柳翻倦鸦。
径催紫衣巾小车，我亦款段随挥檛。

白地倒海翻重湖，赵侯涂改插架书。
石麟角犀清而腴，了知不是山泽臞。
舌宫齿商凤将雏，一笑着我东郭竽。
曹后鲍前君指呼，郊寒岛瘦君童奴。
翠凤未炙口不餬，吮漱沆瀣骑兔乌。
擘水挹取骊颔珠，挂作白月照海隅。
丹山阿阁久榛芜，跳梁饿鸱啼鹁鸪。
两鸟囚作辕下驹，巨灵蹶起张怒须。
一鸟伸喙群翼趋，向来偃仆须君扶。
大篇落手吾戒涂，春风得意揄翠裾。
东西州尔非秦吴，犹金玉音宁所图。

暑风焮面黄尘底，曹侯据鞍轻万里。
晓趁官程夜未休，不为功名为知己。
男儿生有四方志，谁能俛眉妇车里。
周原咨度使尘飞，汉官威仪渠颡泚。
异时横草恐不免，此去灌瓜聊复尔。
赤县神州吾旧物，文谟武略君奇士。
列圣恩波迄未涯，百年胡运今如此。
山川险隘须默究，他日上前烦聚米。
杀胡之林定何许，持酒遐望一启齿。
归来有句敌车攻，老子滞懑资一洗。

齿发今如此，东来料一寒。
爱民平日事，宰县昔人难。
稍得官租办，聊容坐席安。
渠侬趋负挽，疑未厌兒宽。

薄宦爬沙地，平生一不施。
才名将底用，齿发欻如斯。
自笑书汗马，谁今手不龟。
惟余五色笔，忍赋四愁诗。

授书天佐汉，鼓箧客师韩。
气宇包溟渤，辞锋凛莫干。
经纶股肱似，姓字齿牙寒。
不作规随起，谁令九鼎安。

少年场里独鹰扬，他日悬知玉作堂。
小试问囚穷两造，徐看载笔擅三长。
得诗遽眩珠玑烂，玩味还疑齿颊香。
风月无穷才不尽，坐须乔木拥千章。

投老登龙借齿牙，可能病骥待挥挝。
清篇久矣窥修月，谹论琅然听粲花。
小却御屏书姓字，行当宣室拜亨嘉。
恩章衮衮从天下，浓墨疏行砌乱鸦。

东皇未憗养花功，远近娇红乱老红。
胜赏已容陪隽轨，凭虚仍喜受雄风。
小{奭斗}蜀井寒冰齿，旋俯波光碧蘸空。
更看诗翁落椽笔，弹丸句法许谁同。

连朝飞雨暗群山，局步修廊广霤间。
会作闲人留十日，当令屐齿遍苔班。

两豪挥笔对江山，怪底风蜚齿颊间。
雕虎未驯金索紧，长鲸已鲙钓竿闲。

因师写物三昧手，公取天机付笔端。
坐想瑛盘分磊磈，忆尝贝齿冰甘寒。

海物惟错群分命，并海馋涎为物病。
采拾烹煮如撷蔬，岂念含灵钧物性。
就中水母为最蠢，以虾作眼资汲引。
虾入罔罟自不知，水母浮悠亦良窘。
其间墨鱼工吐墨，以墨自蔽潮水黑。
潮来舟人如拾块，贩者填街卖乌贼。
沙噀噀沙巧藏身，伸缩自如故纳新。
穴居浮沫儿童识，探取累累如有神。
钧之并海无所闻，吾乡专美独擅群。
外脆中膏美无度，调之滑甘至芳辛。
年来都下为鲜囿，独此相忘最云久。
转庵何自得此奇，惠我百辈急呼酒。
人生有欲被舌瞒，齿亦有好难具论。
忻兹脆美一饷许，忏悔未已滋念根。
拟问转庵所从得，访寻不惜百金直。
岂非近悟圣化诗，望兹尤物令人识。
绿衣在旁忽冁然，蝤蛑取笑却可怜。

忆醉江南枝上雪，爱词人把罗巾裂。
篇成皓齿发琼姿，酒尽貂裘堪当折。
如今消得督邮前，期会纷来闹似烟。
故人一枝久寂寞，新愁万斛谁洗溅。
仇香有意移芳洁，索笑不来空哽咽。
幸自花开君不归，一夜孤根冷如铁。

令温风有信，林静叶无哗。
别种桃舒萼，先期梅着花。
成蹊余屐齿，索笑见檐牙。
未饮朝来酒，何妨饭后茶。

铛坐听清话，鼎来宜笑哗。
诗谈五字律，禅说一枝花。
未肯传衣钵，先须借齿牙。
老婆心更切，黄檗正栽茶。

未茨山宇趣储材，屐齿怜穿称意苔。
础石润时云气动，茶烟凝处雨声来。
蚕家次第三眠柳，江国凄凉五月梅。
电脚未收雷殷殷，老农争不笑颜开。

不鼓君家爨下材，渴心古井欲生苔。
柳枝未放行云去，巫峡又还为雨来。
似染霜髭欺黑漆，尚禁醋齿试青梅。
不妨雨过同心赏，一架酴醾花正开。

土衣圆绿孕，屐齿孔方留。
莫扫钱留地，应嫌薏苡秋。

金沙安敢齿酴醾，白白红红间却宜。
但是篱边多种取，他年步障要相随。

自昔高阳里，尝推月旦评。
华簪先德齿，朱绂羡恩荣。
奴岂谋千树，金方笑满籯。
有孙看鼎贵，锺庆验佳城。

采得莲心苦更严，青裙白面退尖纤。
竹轩旋碾香尘散，槐梦初回齿颊甜。
况是澄泉元带锡，自应佳句合编签。
直须陪侍挥谈麈，习习清风两腋添。

墙隈绿袅风前竹，池上青横雨后峰。
森然便有濠濮想，若者曾吞云梦胸。
杳无碧涧来㶉𫛶，安得旧水藏蛟龙。
我今齿发亦自料，回首家山归兴浓。

北阙书休上，东山妓不携。
宦情元梦鹿，交道只黄鹂。
瓜戍怀桐汭，星回直摄提。
双凫方欲下，只履又还西。
尘土惭书剑，江山识杖藜。
青冥甘蹭蹬，素手孰提撕。
笑幕空巢燕，怜藩几触羝。
兹坡何爽垲，造物复推挤。
萧寺钟声远，坊门酒旆低。
目行无远近，脚力免攀跻。
更喜经前圃，何妨过小溪。
烟林轻曳练，云岫近横梯。
井邑千家丽，川原四望迷。
披榛通曲迳，锄麦乱蔬畦。
梅杏增奇观，牛羊失旧蹊。
道傍知苦李，霜后认红梨。
植竹行抽笋，栽杨蚤秀稊。
霞蒸桃处处，露怨草凄凄。
红白宜相间，高卑未得齐。
壶浆旁舍乞，饭裹小童赍。
著屐应同谢，登仙不羡倪。
芳菲催羯鼓，早晚映榱题。
葵绿新含露，芹香旧煮泥。
鸿宾天外去，鸠妇雨中啼。
密荫真堪托，安枝可以栖。
应须回俗驾，未肯厌家鸡。
蜂识花前酒，鸦随陇上犁。
角看童子丱，齿见老人𫠜。
靖节莲为社，梁侯稊觅稗。
问渠何所见，公子岂知嵇。

皓齿君家二八年，歌珠曾许听累然。
双眉松子元同味，更唾余花傍绮筵。

厨人淘米不淘沙，岂为先生惜齿牙。
烘谷旋舂供晚爨，瓶储未可笑陶家。

涧下初惊郁郁时，十年春雨旧相知。
君看稚齿昂藏处，已有苍髯老大姿。

葵花已过菊花开，万里西风拂面来。
问字今朝几人至，细看屐齿破苍苔。

太素欲还淳，熙然万物春。
封条花烂漫，飞絮柳纷缤。
玉殿神光发，金楼火色新。
檐高天汉接，地远蜀江濒。
西塞云填谷，南湖浪拍漘。
吠厖欣掉尾，饥鸟困依人。
蹑屣踪存齿，翻车垩到轮。
窗开罗岫失，槛倚凿池堙。
𬬻炭情偏惬，冰壶意亦亲。
郢歌休待和，大化席纷纷。

天游无事月中槎，物外仙灵别是家。
老蝠有方精不化，白馿绝迹眩生华。
灶余丹药清毛骨，涧吐清泉厉齿牙。
回首周郎斩蛟处，晚云当面舞神鸦。

袁山野火春风吹，惊飙万马争奔驰。
乌龟阪头蕃草木，化作灰烬张天飞。
武昌佐史皆好古，煮茗联镳访城府。
狂生此意复不浅，好事大家何尔汝。
鄂王城阙烟苍苍，鄂王宫殿波茫茫。
今古都卢一饷顷，不见古人虚引领。
亳殷丰镐已丘墟，蛮荆兴替将焉如。
死生建业信徒语，石盆古渡犹多鱼。
古人已去安足齿，近事纷纭尚如此。
君不见淮淝去岁是丰年，如今千里无舍烟。

生春煖律谁能吹，寸心万里何当驰。
威加海内念方国，也思猛士歌云飞。
狂游不识今与古，闉阇便作潭潭府。
试凭野叟问吴婆，赐不如回吾与汝。
高高无事幕穹苍，湖天无云湖水茫。
吴楚争桑如有顷，东鄂几人全首领。
古时封国今为墟，此心观古应焚如。
归欤衲被盖头卧，何妨沸鼎游如鱼。
舌柔长在强于齿，人间万事浑如此。
君不见老聃彭祖俱长年，火化仙乘□□烟。

啄{肃羽}玄驹子，当缘一食耳。
雪猫与{肃羽}俱咽之，玄驹乃与{肃羽}俱靡。
古人防未然，精意本如此。
相教各自慎，岂有失身理。
{肃羽}子轻此蚁，终焉食于彼。
蚁亦甘啄{肃羽}，但知{肃羽}之美。
宁知腊毒生厚味，大小相吞不摇齿。
蚁微不足食，反以食{肃羽}死。
不如夏虫独饮露，寿不知冬亦良是。
君不见慕容赫连攘臂起，楚汉存亡竟何似。

巴丘兮峥嵘，嵚岑兮洞庭。
秋霖兮阁泪，春草兮愁生。
巴之蛇兮修之，云英甲兮火晶。
戟微手足兮惟行，云雾飞腾兮匪翼。
知绌信兮天性，展转委蛇兮至行。
朝之游兮衡岳，莫饭流兮湘曲。
鹿焱起兮中洲，人之逐兮悠悠。
纷缭乱兮海波弗静，逐之颠者相望兮莫得持其腰领。
鹿冠元兮森槎千角，蛇衔取兮不畏触。
岁三迁而解甲兮骼髅具吐，羌有获兮故无取。
象巨牙之双植兮，肥腯顽健。
肉鸡兔虎龙而牛干兮，得鼠狶为首面。
性羊狠而马行兮，狗猴心而蛇变。
既备此十二神象兮，害于田其不远。
蜿蜒蛇之怒兮，吸无劳乎宛转。
虽有此修鼻骈齿兮，宁复餐而以卷。
不劳咀此齿牙兮，害以蛇除。
珠显灼而光明兮，不在短狐之毁誉。
游兰若兮芳洲，卧香蒲兮翔素流。
芷冈兮戏豫，丹穴兮优游。
何蜂虫之阴戾琐微兮藏形于暗，骑蛇头而啜之兮堕厥颐而脱颔。
阜堆骨兮名陵，风悲雨泣兮千龄万龄。
象种繁兮蛇既毙，欲吞之兮谁能舍。
鹿奔兮其复获，登蛇丘兮涕零零。

巴丘兮峥嵘，嵚岑兮洞庭。
秋霖兮阁泪，春草兮愁生。
巴之蛇兮修之，云英甲兮火晶。
戟微手足兮惟行，云雾飞腾兮匪翼。
知绌信兮天性，展转委蛇兮至行。
朝之游兮衡岳，莫饭流兮湘曲。
鹿焱起兮中洲，人之逐兮悠悠。
纷缭乱兮海波弗静，逐之颠者相望兮莫得持其腰领。
鹿冠元兮森槎千角，蛇衔取兮不畏触。
岁三迁而解甲兮骼髅具吐，羌有获兮故无取。
象巨牙之双植兮，肥腯顽健。
肉鸡兔虎龙而牛干兮，得鼠狶为首面。
性羊狠而马行兮，狗猴心而蛇变。
既备此十二神象兮，害于田其不远。
蜿蜒蛇之怒兮，吸无劳乎宛转。
虽有此修鼻骈齿兮，宁复餐而以卷。
不劳咀此齿牙兮，害以蛇除。
珠显灼而光明兮，不在短狐之毁誉。
游兰若兮芳洲，卧香蒲兮翔素流。
芷冈兮戏豫，丹穴兮优游。
何蜂虫之阴戾琐微兮藏形于暗，骑蛇头而啜之兮堕厥颐而脱颔。
阜堆骨兮名陵，风悲雨泣兮千龄万龄。
象种繁兮蛇既毙，欲吞之兮谁能舍。
鹿奔兮其复获，登蛇丘兮涕零零。

交友昔尝与，真诚久愈孚。
公虽推齿序，我实仰师模。
提耳言犹在，终身誓不渝。
神驰埋玉处，恸哭向长途。

夙疴苦牵缠，旧学久废忘。
闭门老叔夜，慵惰古无上。
朋知音问绝，正复相觖望。
独余思子心，砥柱阅寒浪。
作书往问讯，闻子亦微恙。
深怜三医勤，却叹五鬼妄。
新诗勤讽诵，渠魄自应丧。
吾侪晓天星，齿发已非壮。
羁孤寡会合，尚复困此障。
冲风战寒林，落日翳叠嶂。
轩车何来迟，为子倒家酿。

踏遍荆吴鬓欲华，梦中烟雨暗三巴。
白盐赤米犹能饭，碧𪩘清流便当家。
子党昔谁怜范叔，吾门今始识刘叉。
鸒斯贼食虽堪笑，相祝无劳置齿牙。

君家堂下锦千堆，老眼春风亦快哉。
胜日久孤三径约，浃辰深愧两书来。
公租已办应多暇，家酿重开定几回。
会挽蜀狂成一醉，莫嗔屐齿破苍苔。

耒阳祠宇渺天涯，幻事何须置齿牙。
肯伴石翁林下客，优昙当有寄生花。

论高不蘧蒢，语妙无摘裂。
堂堂正始流，渠可补此缺。
斯文久不见，老意今始惬。
摩挲斲轮具，两手付已决。
吾闻古志士，立操凛冰雪。
方其自树立，政复谁识别。
书成付后世，岂为儿辈设。
浮云虽晻郁，孤月终皎洁。
此言如苦荼，乞子甘齿颊。

平生玩鸥老，韩孟复相逢。
暮齿俱三虎，中途止一龙。
公今还此逝，吾老欲谁从。
它日延陵剑，犹堪挂墓松。

渔隠渔隠在何方，海门潮白江沙黄。
吾尝袖手江之旁，西兴草树烟苍苍。
欲往从之道阻长，波涛澎湃不敢航。
仰观河汉翔鹔鹴，安得与之俱颉颃。
得非兰亭会诸王，清湍茂竹联崇冈。
无乃镜湖留知章，兰蘅风露生寒凉。
不然此地何铿锵，宿昔名胜沈光芒。
俟今焜燿名方昌，恨不登时到侯乡。
循墙三匝徐升堂，观山观水观松篁。
以及鱼鸟同徜徉，而俟南益仍西凉。
青霄空阔横参商，无繇交臂咨其详。
鸿雁同天不同行，爱而不见魂飞扬。
梦从县圃周扶桑，逢迎跪揖如平常。
齿牙砰磕摇风霜，秦汉魏晋周隋唐。
江河滚滚倾兴亡，指画所隠声琅琅。
欢喜奇特不可当，继以惊愕怀慞惶。
倏忽烟雾轻腾骧，径跨越峤超吴泷。
秦碑禹穴稽山阳，隠约中有神仙庄。
申椒菌桂连沙棠，江蓠薜芷多同芳。
春风澹沲秋风香，木兰冠佩芙蓉裳。
杉烟竹月无时荒，白蒲青荇春悠扬。
秀似黄家双井塘，雄如苏老峨嵋江。
冰壶雪瓮涵瑶浆，梦回空阔嘹天篁。
缥缈羽客搴云纕，清都飞露寒侵肠。
涕唾尘窟掀翻床，俟其与世毋相忘。
且为清明开吉祥，苍生环堵栖平康。
是时桐渚寻严光，否则孺缨濯沧浪。
不然楚竹然清湘，下乃汀花静鸣榔。
间骑麒麟翳凤凰，玉京群帝参翺翔。
吾在风埃渺相望，大千世界空茫茫。

我取友兮得石耳，石壁峻嶒下无底。
非脾非肾非肝肠，马齿马牙衔不起。
耳无是，耳无非，所思兮何可萎，石笋石花滋石脂。

穹林拥精庐，奇石林端起。
玲珑蛟兔穴，编缀东方齿。
峩峩倚高寒，落落负壮伟。
何人昔好事，诛薙发天閟。
杰阁冠其颠，幽亭踞其趾。
五峰天际来，纵臾供燕几。
吾闻零陵郡，地蕴清淑气。
法当产瑰奇，锺秀乃在此。
何当蜡吾屐，尽揽入胸次。
融成九华诗，写作菱溪记。
却笑奇章公，班班刻名字。

都梁环绕尽高山，山下幽泉沁齿甘。
入境顿忘人事扰，临流能润舌喉干。
孤亭掩映风云幻，曲槛迷离烟雨寒。
泗地年来成泽国，奠安常作救时看。

委巷无过客，明灯迎此翁。
欢欣屐齿折，羞涩酒缾空。
烧芋随家法，论诗到国风。
胡麻煮清枣，更拟故人同。

上下各九里，东西只数家。
田横梯齿密，松列雁行斜。
分镳争岭道，孤往接天涯。
为我谢风景，何路不开花。

久客不忘归，相逢喜乡曲。
杖藜时过门，软语伴幽独。
翩翩别我去，芒鞋踏清秋。
二浙富山水，令人怀昔游。
我今齿发衰，闻道不加进。
羡君方妙龄，六翮宜自振。
末法日颓弊，丛林魔说多。
愿君择师友，金玉须琢磨。
他时重逢迎，洗耳听高论。
岂惟慰相思，亦以警老钝。

主人颀然腰十围，一官会计同游嬉。
开轩环坐只图史，锦囊富有惊人诗。
迩来万事不挂口，世情尽付鼻中吼。
便腹无妨弟子嘲，着鞭未落少陵后。
纷纷逐臭皆群儿，我正黑甜曾未知。
鸡虫得失何足较，是身且卧黄琉璃。
博山生云香断续，当午清风度修竹。
门前吏立雁鹜行，童奴摇手眠方熟。
梦中了了欲何乡，宁复蘧蘧栩栩忙。
寒泉洗耳石砺齿，主人家住庐山傍。
他时但取青毡旧，归作春秋同社友。
北窗槃礴上羲皇，秫田多种酿壶酒。
奉太夫人千百年，兄弟对床听雨眠。

病躯倦甚不举酒，便腹枵然尤爱茶。
淮乡久住已成俗，客至亦复研芝麻。
称重缃奁还入手，知公与我诗情厚。
静无俗驾叩柴关，急遣僧房借茶臼。
易足堂中昼倍长，一杯凉餠补饥肠。
世间万事不挂口，齿颊尽日留甘香。
青奴可怜姑少却，睡魔退舍诗魔作。
诗成吟罢来清风，秋意拂拂生梧桐。

数间破屋城南街，坐卧一榻心如灰。
现身幻化本无住，疾病问渠何自来。
剥喙谁欤破幽寂，道人定起北山北。
齿冰骨玉两高寒，禅病诗魔俱辟易。
我倦欲眠君且归，篮舆入郭知何时。
贫家客来无准拟，为君时供鸡苏水。

群寇仍猖獗，城边即弃捐。
休兵虽上策，讲信竟虚传。
人事今如此，天心恐未然。
忍令唇齿地，重此染腥膻。

火齐无光荔实圆，未尝先说齿流涎。
唤回天竺三年梦，参透披云一味禅。

𫖮公天人师，猛虎屡欲瞋。
形体掘槁木，鸷心化为仁。
猥厕龙象侧，而作猫犬驯。
砺齿怖天魔，掉尾迎山君。
西伯困羑里，仲尼畏匡人。
人心害贤圣，宁与猛虎邻。

秋风吹天香，先著桂枝里。
更挹月露清，芬馥唤睡起。
揽衣夜未央，泉喧不入耳。
有来蕊珠仙，黄袂翠盖底。
岂无碧云腴，为君一启齿。
醉卧金粟间，绝胜佩兰芷。

鸟声报僧眠，钟声报僧起。
静中轻白日，邈视东流水。
风月有逢迎，出门聊徙倚。
传遍南北村，松间横屐齿。

人去湖空古豫章，溪荪水荇换年芳。
闻风我是通家旧，觅句君犹弟子行。
须发苍浪休叹老，齿牙沆瀣尚生香。
宛陵自昔诗人国，今日谁升小谢堂。

疏疏屐齿印平堤，露著乌纱客未知。
别浦归舟争占岸，横林宿鸟自分枝。
开张渔父胸中趣，漏泄骚人句外悲。
会与清溪约长夏，风帘水簟答涟漪。

岁晚旅怀恶，云平东望赊。
故人空眼底，别恨忆江涯。
尺素形声画，萍踪溷齿牙。
襟期定何许，归梦恼胡笳。

贱宜人弗齿，贫遣日劳心。
不着新诗句，春愁那可禁。

江北江南入夏来，云蒸日煦欲黄梅。
邸居兀坐关山隔，空想微酸到齿隈。

那须得得列杯盘，不念贫儿逐弹丸。
齿颊犹能识珍味，乞渠细咀辨甘酸。

又添犬马齿，常恐牛羊夕。
牙无数株牢，鬓已太半白。
六朝贵人家，珊瑚高数尺。
复有陵邑豪，沃壤动连陌。
居然燕巢幕，忽矣驹过隙。
伊傅亦中寿，至今名赫赫。
苍苔卧风雨，曾乏断碑额。
中原五十载，胡骑乱禹迹。
谁当懒折腰，去学陶彭泽。
忧端压不下，中夜歌秀麦。
昭代岂无人，腰黄眼前赤。
鸿儒筹禁苍，壮士守边埸。
罢歌且杯酒，浇此怀抱积。
柴门剥剥响，已有贺年客。

望美人兮天一隅，薜萝为衣颠倒披。
水竹隔我不可趋，今我搔首三岁余。
汉庭年少六七奇，须眉皓白来何为。
我欲避寝问之道，安得玉貌生枯肌。
长翁傲睨欲奋飞，沧江钓雪蓑笠欹。
少翁顿挫枿牙角，笑齿一粲知音希。
樵家斧斤磨以须，过者万人人背驰。
梅乎梅乎我非痴，持汝二老将安归。
古来弱植刚不如，孰有妩媚为人嗤。
君不见孤竹之管求孙枝，汝盍早定归山期。

同里衣冠近阔疏，同年齿发多衰变。
美人宜在玉笋班，隠吏亦随花雨县。
有杭一苇逢迎可，每食双鱼甘旨便。
顾瞻周道竟何如，善为身谋吾岂愿。
清庙笙镛济济陈，碧梧鸾鹄深深见。
由来盛事岁月晚，谁到修途肝胆健。
杨花吹水酒摇波，一请加餐再无倦。

青衫岂必贵，未得不可已。
皇皇海内人，趋走共一轨。
生前极浮荣，没后抱深耻。
他山有隠沦，一笑粲冰齿。
岂知天地间，树立在人纪。

远莫远关塞，鸿雁来年年。
我尝按舆图，嶓汉在眼前。
胡为与君别，壮齿今华颠。
下峡君有期，会吴我何缘。
令人愧不如，鸿雁得自便。

江梅丈人行，岁寒固天姿。
蜡梅微着色，标致亦背时。
胡然此柔嘉，支本仅自持。
乃以平地尺，气与松篁夷。
粹然金玉相，承以翠羽仪。
独立万槁中，冰胶雪垂垂。
水仙谁强名，相宜未相知。
刻画近脂粉，而况山谷诗。
吾闻抱太和，未易形似窥。
当其自英华，造物且霁威。
平生恨刚褊，未老齿发衰。
掇花置胆瓶，吾今得吾师。

不因与国近交欢，冰齿相从发已班。
多见长才无肯綮，岂辞一篑竟为山。

梦回齿颊自天香，何必招魂怨渡湘。
少待精庐天向晓，有来嘉客岁为常。
云山镇压鱼虾市，烟雨庄严橘柚乡。
最好题名双石阙，可题周历万年长。

好学元无斁，忘疲晚有加。
明谟宗六艺，妙用合三家。
照映天经纬，流传士齿牙。
奎文尊阁处，更合榜重华。

一经韦氏学，五桂窦仪家。
每耻乡评过，深惩履道华。
人方贵全璧，事已堕空花。
褒衮来黄阁，千年置齿牙。

欲课民庸元道州，欲评人品马少游。
居无一事可切齿，荐有三公方掉头。
送公历阳令我愁，目断宾雁书沈浮。
识与不识涕泪流，人世安用须封侯。

隔山望危石，老面凛如铁。
路回两屏开，见此高嵽嵲。
伟哉名公卿，峩冠会朝列。
又如鼓迅霆，玄云助击烈。
痴阴不作雨，空翠袭冰雪。
野水不知源，遶径几万折。
子长真爱奇，万里探禹穴。
我家甬水东，扁舟轻入越。
窃此半日闲，到处辄清绝。
传闻古洞天，琼台照金阙。
神仙杳难问，一笑山石裂。
相逢客路中，翻手数年别。
胜地更跻攀，莫厌屐齿折。

竹舆遶湖滨，宿露尚厌浥。
径到玉岑下，坐久客始集。
起穿灵石山，万松介而立。
梅天气清润，空翠行可挹。
古藤几百年，枝蔓两山及。
见说春暮时，花紫光熠熠。
直疑老潜虬，初起夜来蛰。
俯玩岁寒泉，齿冷不敢吸。
相将上龙泓，尘鞅谢羁馽。
洞有灵兽居，临深心岌岌。
鱼游明镜中，巨浪无三级。
寒苔载水去，万顷润原隰。
蒙蒙山雨来，归仆鸟飞急。
野兴殊未已，日昃不暇给。
冲泥上湖船，雨阵遽奔袭。
飘风将急点，回旋惊四入。
中流益荡兀，短蓬不当笠。
停篙亦久之，怒势不少戢。
我徒方啸歌，弗为改豪习。
但耻缾罍罄，莫问衣裳湿。

吾闻三峡江，湍流下无底。
吾闻岷峨山，耸秀且千里。
坤维气淑灵，所产多名士。
高文既铿然，特立亦卓尔。
久慕黄中刘，近有贡公喜。
亟从蜀士问，人物定谁比。
少年负奇节，论事如翻水。
万里见张胡，义激非气使。
贤关遂为寮，八尺见英伟。
诸君皆敛避，相与推德齿。
惠我舂容篇，句法参子美。
再诵平生言，作者真近似。
战国信徒劳，秦贪不知止。
汉唐取与守，反复皆造理。
藩镇论加详，河朔纷鼎峙。
词源既渊深，浩博渺无涘。
从今使诸生，教育均蒙被。
论议归正平，辞章扫浮靡。
古人去已远，时毋分彼此。
君其挽之回，续弦须凤髓。

溪声真是广长舌，历劫谈空声不绝。
不知来自何处山，一意倾东忘万折。
我欲漱石向水滨，无奈齿牙摇落频。
夜半寒声到客枕，只疑身是枕流人。

先引护栏球子骢，九马近远俱相从。
黑驹䯄黄骓素骝，亦有笏面仍银鬃。
夏国一种青于蓝，五明错靴皆如龙。
或骖或引恣驰骤，坐觉隠耳声珑珑。
人间安得有此辈，一一必自天闲中。
不惟骨相异凡马，圉人贵介多雍容。
三花翦鬣自官样，空鞍更以香罗幪。
中间二者盖天马，齿虽已老气尚雄。
不知几出横门道，双立柳下青阴浓。
抬缰捽颔刷背膂，旋梳鬃尾摇清风。
人人生意马欲动，态度曲尽各不同。
韩生去我几百年，藻色尚湿青与红。
不知何时堕鸡林，万里远在东海东。
贾人携来得寓目，一见绝叹丹青工。
千金可买真不惜，忽复携去何匆匆。
亟令临写得形似，如此神骏那得逢。
开元内外马盈亿，色别为群从登封。
韩生所貌定杰出，七尺为騋八尺駥。
向来鶑边系金狨，归乘款段头已童。
伏枥宁能志千里，却笑区区据鞍矍铄翁。

伯父盛德人，伯中实暮子。
不惟能象贤，气貌亦相似。
幼日读父书，结字得皮髓。
粹然金玉姿，少日期千里。
宁知游上庠，蹉跎困名第。
晚始著青衫，酸寒就一尉。
欻然报瓜时，往戍真乐事。
自惟群从希，惜别不能已。
中年重离别，况我衰如此。
亲故例作恶，况复于吾弟。
兹行岂得休，雅怀聊漫仕。
勿惮三年留，江南富山水。
尉曹官虽卑，去民最密迩。
一日斯必葺，职务毋少弛。
善保金石躯，离觞且同醉。
归来毕婚嫁，相从期暮齿。
教子以义方，忍贫授经史。
素业俱有传，见进未见止。
大儿方决科，如摘颔髭耳。
子尚徐其驱，中途听捷喜。

伊昔羊尹临丹阳，真率之名初滥觞。
香山尚齿当会昌，卧云不羡坐岩廊。
七人各列官与乡，年德俱高世所臧。
丙午同甲遥相望，清谈生风想琅琅。
耆英人物尤轩昂，赋诗远追白侍郎。
文富归休寿而康，衣冠十二何锵锵。
吾乡五老如雁行，至今月评尚推扬。
家舅仕宦接王杨，眉寿遂及渭水姜。
我如伤禽趁鸾凰，忽惊骑箕归银潢。
向来雅约犹宝藏，菜羹草具烹彘肪。
四皓中间有夏黄，蔼蔼义风夸句章。
年来抱疴久在床，同社阔别如河梁。
君尝远宦逾沅湘，又向封川憩甘棠。
瘴雨蛮烟暗桄榔，何时归安朝士坊。
忽传新诗几生光，敛衽正色而寒芒。
诗境几成破天荒，徐为续貂未须忙。
静揣归期应未央，归纵未衰亦老苍。
莫年甘与子同裳，何事相望天一方。

七十老翁门昼闭，终日萧然无一事。
却因不雨动衰怀，拥笏黄堂与祠祀。
兼旬旱涸舟不通，井泉欲竭知无计。
僮奴抱瓮扣比邻，水不得清仅无滓。
旧时见说横谿源，有水侧出万竹前。
考之尔雅名汍泉，颇思走介分微涓。
去之一驿不易到，午暑坐想空垂涎。
不知何人剥啄扣我门，惠以小罂童稚惊相传。
启封一勺挹清泚，烹试茗碗真增妍。
况当精祷已孚应，三日檐溜倾潺湲。
病中一笑成莞尔，城闉安有泉如此。
吴松四桥思陆羽，白帝城西歌子美。
何用中泠取扬子，已觉清甘冰人齿。
前人所品殊不定，一下一高随所喜。
老我住世能几年，引饮一瓢几子渊。
行见甫田取十千，坐使远近俱安然。
欲和大篇不觉沉吟久，击钵成章惭敏手。

钱塘怒涛天下无，谁将尺纸为新图。
贺家湖上如镜浄，屡向烟波逢钓徒。
彩虹横卧吴淞上，洞庭一螺浮具区。
亦曾泛舟彭蠡湖，插立千剑名大孤。
庐山高哉不得到，历历五老联香炉。
上锺下锺夹湖口，半江清浊泾渭如。
多景雄据金焦间，夕阳微照海门山。
其余知名不知处，赤壁但歌前后赋。
江汉至鄂始合流，黄鹤楼前鹦鹉洲。
潇湘见说青如染，道林岳麓横清秋。
我欲远游嗟暮齿，蝶梦翩翩漫千里。
但欲绝江寻越山，归老故山吾已矣。

不嫌屐齿碎莓苔，祇要吾人得得来。
见说飞泉高落涧，待寻曲水作流杯。
竹林素约群贤集，鸡黍相过一笑开。
政恐清游自忘返，不应空棹酒船回。

青宫册宝盛朝章，玉佩珠旒照日光。
储采久资三善得，生朝相去半旬强。
五千余卷学尤富，一百省年身更康。
都省先曾同举酒，贡闱最喜又传觞。
易逢皓齿令歌曲，难值严更听警场。
庆事鼎来真可卜，祝公黄发相虞唐。

零落残牙齿，年来落欲空。
得鱼惟食冻，舍肉只餐葱。
休忆红绫餤，难吞栗棘蓬。
何须如剑树，始解振宗风。

千载威名文正公，忽瞻遗笏照双瞳。
敢从象齿窥清裁，屡批龙鳞奋大忠。
秉立定知端若植，至今犹想气如虹。
舍人接武登廊庙，宜宝甘棠振祖风。

笑甚底，笑甚底，若要笑时笑杀你。
说梦梦中，洗泥泥里。
头上安头，以水济水。
个个一般，滔滔皆是。
我也要笑来，终不欲开唇露齿。

下震上艮，下动上止。
分明两片口唇，包着许多牙齿。
祸自此出，故以言语为戒。
病自此入，故以饮食为忌。
庠者养也，颐者养也。
名庠而住颐庵，知他养个甚底。
直待吞却栗棘蓬，更与吸尽西江水。
莫问这边那边，都是一个道理。

适斋一片心，它人难与比。
少时发此念，乐施到莫齿。
婚姻成者众，葬埋不知几。
义气追古人，仁风动桑梓。
利益及物物，方便形事事。
先正有此言，源流固有自。
外家有大池，清波照丛桂。
来者不问谁，小大听盈器。
及其旱将涸，一雨复清泚。
我舅为欣然，作诗自言志。
平生欲济人，往往多割己。
向来俸可分，挂冠逾一纪。
心勤力不逮，不得尽如意。
安得有赀财，如此池中水。
来求则应之，吾心斯足矣。
长篇笔余力，亹亹遂满纸。
病足正僵卧，三诵为之起。
韵险不容次，愚言不能止。
公曰汝答我，只用元白体。
公心与天通，言合孟轲氏。
菽粟如水火，此意岂不美。
黄金土同价，但恐无此理。
求水易足用，近止及邻里。
上不过饮食，下亦止濯洗。
求财则无厌，来不问远迩。
应者力已竭，求者殊未已。
有如一富翁，独处百家市。
始焉逐什一，贫富本相济。
余波被四邻，人情皆可喜。
久之责望重，争讼随谤毁。
不言理曲直，但谓富者鄙。
尧舜有至仁，犹病在博施。
所以汉刘德，其言有深旨。
富者民之怨，百万辄散弃。
贫富各有分，取予尤不易。
生长在舅侧，义事熟于耳。
颇亦知为人，缓急力不计。
舅言出于仁，甥言裁以义。
二者若不同，同归于一揆。
爱苟无差等，兼爱几墨子。
岂惟道非中，安有力及此。
仁民与爱物，要自亲亲始。

家舅年益高，何止七十稀。
神明曾未衰，发黄齿如儿。
义槩同古人，闾里咸归依。
度量海深阔，仁爱佛慈悲。
居然三达尊，后生愿影随。
为作真率集，率以月为期。
平生持谦柄，自牧何太卑。
善学柳下惠，不欲慕伯夷。
一乡有善士，收拾略不遗。
以此娱我老，今是胜昨非。
何必汗漫游，据龟食蛤蜊。
但欲客长满，痛饮真吾师。
乡党既恂恂，朋友亦偲偲。
凡我同盟人，共当惜此时。
间或造竹所，宁容掩朱扉。
耆英古有约，不劝亦不辞。
此意岂不美，谨当守萧规。
达哉杜陵客，从它人见嗤。

田夫笑把褐衣牵，争问壶中别有天。
齿发虽衰浑未觉，精神愈胜果何缘。
公言已老偶能尔，我本无心只自然。
再祷百分才及一，定应椿寿八千年。

坐见一翁双鬓皤，只赢晓梦到无何。
窗凉风透真成适，日出事生还更多。
足弱已难堪蜡屐，齿摇初不为邻梭。
回思螭陛班心处，日日奔趋向馺娑。

堂中三寿喜同时，黄发相逢齿更儿。
参坐共谈宣政旧，风流不许后生知。

崖边琼玖吐清光，偶到山间得味尝。
一段奇香今已会，冰牙冷齿裂人肠。

立夏少半月，谷雨是今朝。
梅子酸著齿，麦穗长半腰。
天运不暂停，又将转斗杓。
无复冬裘御，重取夏扇摇。

今我思故里，身不能奋飞。
登高眺山川，孰知予心悲。
却思大化中，万类本无依。
何者为我庐，是处皆可归。
幽忧不自释，齿发日变衰。
不如倾兹酒，杯行无固违。

于维庆历，三年三月。
皇帝龙兴，徐出闱闼。
晨坐太极，昼开阊阖。
躬揽英贤，手锄奸枿。
大声沨沨，震摇六合。
如干之动，如雷之发。
昆虫蹢躅，妖怪藏灭。
同明道初，天地嘉吉。
初闻皇帝，戚然言曰。
予父予祖，付予大业。
予恐失坠，实赖辅弼。
汝得象殊，重慎徽密。
君相予久，予嘉君伐。
君仍相予，笙镛斯协。
昌朝儒者，学问该洽。
与予论政，傅以经术。
汝贰二相，庶绩咸秩。
惟汝仲淹，汝诚予察。
太后乘势，汤沸火热。
汝时小臣，危言嶪嶪。
为予司谏，正予门𫔶。
为予京兆，堲予谗说。
贼叛于夏，为予式遏。
六月酷日，大冬积雪。
汝暑汝寒，同于士卒。
予闻辛酸，汝不告乏。
予晚得弼，予心弼悦。
弼每见予，无有私谒。
以道辅予，弼言深切。
予不尧舜，弼自笞罚。
谏官一年，奏疏满箧。
侍从周岁，忠力尽竭。
契丹亡义，梼杌饕餮。
敢侮大国，其辞慢悖。
弼将予命，不畏不慑。
卒复旧好，民得食褐。
沙碛万里，死生一节。
视弼之肤，霜剥风裂。
观弼之心，炼金锻铁。
宠名大官，以酬劳渴。
弼辞不受，其志莫夺。
惟仲淹弼，一夔一契。
天实赉予，予其敢忽。
并来弼予，民无瘥札。
曰衍汝来，汝予黄发。
事予二纪，毛秃齿豁。
心如一兮，率履弗越。
遂长枢府，兵政毋蹶。
予早识琦，琦有奇骨。
其器魁櫑，岂视扂楔。
其人浑朴，不施剞劂。
可属大事，敦厚如勃。
琦汝副衍，知人予哲。
惟修惟靖，立朝𪩘𪩘。
言论磥砢，忠诚特达。
禄微身贱，其志不怯。
尝诋大臣，亟遭贬黜。
万里归来，刚气不折。
屡进直言，以补予阙。
素相之后，含忠履洁。
昔为御史，几叩予榻。
至今谏疏，在予箱匣。
襄虽小臣，名闻予彻。
亦尝献言，箴予之失。
刚守粹悫，与修俦匹。
并为谏官，正色在列。
予过汝言，无钳汝舌。
皇帝明圣，忠邪辨别。
举擢俊良，扫除妖魃。
众贤之进，如茅斯拔。
大奸之去，如距斯脱。
上倚辅弼，司予调燮。
下赖谏诤，维予纪法。
左右正人，无有邪孽。
予望太平，日不逾浃。
皇帝嗣位，二十二年。
神武不杀，其默如渊。
圣人不测，其动如天。
赏罚在予，不失其权。
恭己南面，退奸进贤。
知贤不易，非明不得。
去邪惟难，惟断乃克。
明则不贰，断则不惑。
既明且断，惟皇之德。
群下踧踖，重足屏息。
交相告语，曰惟正直。
毋作侧僻，皇帝汝殛。
诸侯危栗，坠玉失舄。
交相告语，皇帝神明。
四时朝觐，谨修臣职。
四夷走马，坠镫遗策。
交相告语，皇帝神武。
解兵修贡，永为属国。
皇帝一举，群臣慑焉。
诸侯畏焉，四夷服焉。
臣愿陛下，寿万千年。

关中有山生虎狼，虎狼性{虎武}不可当。
去岁食人十有一，无辜被此恶物伤。
守臣具事奏圣帝，圣帝读之恻上意。
乃诏天下捕虎狼，意欲斯民无枉死。
吾君仁覆如天地，只知虎狼有牙齿。
害人不独在虎狼，臣请勿捕捕贪吏。

凤凰飞来众鸟随，神龙游处群鱼嬉。
先生道德如韩孟，四方学者争奔驰。
济北张泂壮且勇，楚丘李缊少而奇。
二子磊落颇惊俗，泰山石介更过之。
三人堂堂负英气，胸中拳挛蟠蛟螭。
道可服兮身可屈，北面受业尊为师。
先生晨起坐堂上，口讽大易春秋辞。
洪音琅琅响齿牙，鼓簧孔子与宓羲。
先生居前三子后，恂恂如在汾河湄。
续作六经岂必让，焉无房杜廊庙资。
吁嗟斯文敝已久，天生吾辈同扶持。
二子勉旃吾不惰，先生大用终有时。
当以斯文施天下，岂徒玩书心神疲。

薄田五顷余，才足共王租。
慈母八十四，发白牙齿疏。
服非帛不煖，半冬无裤襦。
食非肉不饱，杯案惟一蔬。
南陔孝子心，若何为安居。
方冬万木折，北风裂人肤。
冻死不敢言，长涂走崎岖。
二百里见我，寒荄求吹嘘。
顾我正憔悴，念子空勤劬。
阙里有圣孙，佩服诗与书。
孜孜行仁义，阴德及焦枯。
三县十万人，其命绝而苏。
岂使八十老，旨甘不足欤。

吾门何所喜，子衿青青多。
豹常志古道，佩服卿与轲。
平淑号能赋，其气典以和。
枢从吾日久，道德能切磋。
泽也齿最少，已有亭亭柯。
彰颇通典籍，所立不幺麽。
淳乎性源浊，今亦为清波。
就初学诵诗，日记十板过。
材虽有高下，异日俱甲科。
会汝少俊异，美若玉山禾。
看汝辞林中，枝条渐婆娑。
合亦稍纯茂，知不随身矬。
其流虽涓涓，可道为江沱。
视汝器磊磊，淳沆皆蚌螺。
我有堇山锡，欲铸子太阿。
诚能来就学，颖利加铦磨。
翘翘数子间，可与肩相摩。

壮岁尘埃禄事牵，老归重到旧林泉。
曾无勋业书青史，偶向康宁养老年。
自分杜门居陋巷，敢期序齿预公筵。
更惭形秽才凉薄，不称图真接钜贤。

汉室言中圮，咸京欲伴芜。
髹墀倾馺娑，𫠜齿笑诸于。
未暇平青犊，旋闻奉赤符。
货泉诚妄改，天命本难渝。

一代勋贤孰拟伦，惟公爵德齿俱尊。
顾惭参鲁辞枢筦，辄继萧规偃辅藩。
每到碧涟思召茇，时倾绿醑忆曹樽。
平嵩极目西南望，仁里高闳近鼎门。

九老唐贤形绘事，元丰今胜会昌春。
垂肩素发皆时彦，挥麈清谈尽席珍。
染翰不停诗思健，飞觞无算酒行频。
兰亭雅集夸修禊，洛社英游贵序宾。
自愧空疏陪几杖，更容款密奉簪绅。
当筵尚齿尤多幸，十二人中第二人。

洛下衣冠今最盛，当年尚齿礼容优。
惟公福寿并勋德，合是人间第一流。

春光垂欲尽，夏景渐增添。
郁郁松篁茂，萧萧风雨兼。
花心随絮落，屐齿被苔粘。
巧啭莺迁木，惊飞燕入帘。
虾须穿曲沼，虎爪度前檐。
坐久香销炷，吟多笔费尖。
云容方霭霭，日色未炎炎。
舞鹤倾丹顶，游龟散绿髯。
命宾常务率，出令更须严。
诗咏当阶药，书寻傍架签。
兰芬衣可袭，露润草俱沾。
贵近辞金马，编修赐玉蟾。
高懽惟自适，独乐未尝厌。
赤白曾咨丙，丹青每诮阎。
冲和缘养浩，寂寞为安恬。
身处贫无愧，心贪道不廉。
成文推大手，济用鄙轻缣。
视履循清节，祈恩陋杂占。
闻韶欣凤舞，在藻爱鱼潜。
鲈鲙思鱼艇，貂冠望酒帘。
圣时非吏隐，贤业系民瞻。
抚事惟公论，摛辞乃自谦。
保躬诚易退，康世义难淹。
颣句惭无取，酬言幸不嫌。

千金一璧倾秦都，此璞未剖众所疑。
朱丝度曲有山水，袖手不鼓无人知。
黄香裋褐走江汉，失脚未上青云衢。
此客胸中有佳处，笑人论士相目皮。
叩关谒我即辞去，赤霄孔翠不可呼。
江城邂逅共杯酒，麈尾清风生绤𫄨。
步行触热两足茧，别后略无双鲤鱼。
楚山摇落岁又晚，花信首回南北枝。
青灯抽穗出金粟，喜见间关行李归。
粲然为我启贝齿，知我不见如调饥。
挥毫妙入斲轮手，倒囊尽出骊龙珠。
朱朱白白颜色好，春风烂漫催花时。
肯留花底共醉倒，为君春酒满眼酤。
褦襶推之不肯去，忍使故人天一涯。
摩挲老眼望寥廓，愿见秋鹗凌风飞。

逐客当年出帝乡，不容踪迹到黄堂。
苍崖屐齿今安在，公独怀思未忍忘。

荷锄芟草唤畦丁，手拾黄梅遶树行。
结子青青随雨老，开花白白本冰清。
尝新争擘红泥酒，知味谁调玉鼎羹。
齿软眉颦遭弃掷，误从雪里竞欣荣。

少时耕钓为生涯，早知臭腐空神奇。
一丘一壑有佳处，人弃我取如拾遗。
晚将数雏就斗食，非愿厚禄多如茨。
山林习气今尚在，前身疑是王献之。
君王垂拱似虞夏，朝野多暇时雍熙。
公庭日晡凫鹜散，屐齿小穿山径蹊。
隠仙一见即首肯，百锺索酒倾琉璃。
湖山亦为开画笥，烟霏空翠俱熹微。
幼舆风度极洒洒，计然策画徒规规。
苍松奋鬣倚风啸，候雁张羽粘天飞。
君山洞庭日在眼，不复引领巴丘西。
急呼泓颖共著语，境胜颇与诗相宜。
诗成却忆梅子真，乌用一官黄绶为。
江头谁是吹笛叟，为公度此琼瑶词。
唤起群龙出平湖，属渠扶柂从东归。

山色微茫疑有无，木叶半脱殊萧疏。
云根更着数椽屋，此屋当有幽人居。
墨妙逼真乃如此，毕竟非真惟近似。
何如屐齿饱经行，是处溪山皆画笥。
还君图画吾且归，家在江南依翠微。

德齿皆兄我，曾联淡墨名。
挥犀方晤语，浮鹢又催行。
今日惟櫜矢，何人更请缨。
战尘犹未息，北望若为情。

绿衣随宦牒，彩服侍安车。
问齿君方壮，论才我不如。
清新哦五字，博洽贯群书。
尚肯求龙尾，容交华子鱼。

刚肠厌徇俗，老眼饱阅世。
读书学经纶，亦颇识一二。
妄意糟粕中，啜哜得馨旨。
终然不可用，落落多左计。
慨念古人远，莫救吾道弊。
修溪有短簿，今代习凿齿。
贻我琼瑶章，有美而无刺。
内视才具短，不能尺有咫。
赠言虽甚宠，借玉恐未是。
公等必飞扬，我老惟退避。

自从就食寄他州，不到乡关近十秋。
文采谁能如象齿，交游今乃见龙头。
携诗过我情何厚，落笔惊人语不休。
雪月赋成凌二谢，高怀肯述畔牢愁。

欲了老妻窀穸事，屈指前期日无几。
羊肠路险不容车，水涩石高滩齿齿。
天公悯我忧恼深，一雨骤添三尺水。
黄流又恐舟难行，落尽雪花天宇清。
六龙扶毂日杲杲，更乞天公旬日晴。
襄事归来闭门坐，但拥竹炉多炽火。

休将世事关身事，自数颓龄尚余几。
那堪老赋悼亡诗，不见蛾眉瓠犀齿。
熏染可无知见香，澡雪正须功德水。
风波跌足今惮行，林下独居心迹清。
冷看世态有翻覆，蚌则欲雨鹬欲晴。
何似消摇常燕坐，雪白莲花生烈火。

人生昏宦只二事，忧喜相缠不知几。
我今岂可老更痴，颊有霜髭口无齿。
举案齐眉安在哉，独自饭蔬而饮水。
半生同住不同行，稍感伤悲心亦清。
雉鸣雌应春日暖，鸠唤妇归天雨晴。
断除此念如尸坐，调护坎离交水火。

老身强健幸无事，旧日交游存者几。
后来阿秀诗句新，露滴金茎寒著齿。
笑我胸中千斛尘，解缨未濯沧浪水。
翠微尝约载酒行，洗耳潺湲泉石清。
天寒短策未可出，更约东郊春日晴。
且来伴我窗间坐，黄奶在旁同附火。

寤寐闲思畴昔事，来往于怀日凡几。
伯鸾不可无孟光，岂为青眉并玉齿。
阿咸今与我不同，蛩蛩得草鱼得水。
流苏帐暖双杯行，春近梅妆香更清。
试唱刘郎竹枝曲，道是无晴还有晴。
长夜老夫方独坐，手把楞伽对灯火。

是处杨家果，求如此种难。
色深浑是紫，味美更无酸。
磊磊堆盘润，津津遶齿寒。
品高何以辨，但把一楞看。

武夷十月尝先春，风生两腋撩诗人。
玉尘一缕轻且纯，不与凡味争比邻。
铛中碧玉涛涌银，七碗不厌烹啜频。
书窗假寐熟欠伸，重煎倍觉滋味匀。
吾乡此茗孰与伦，谁家却说江茶珍。
剥葱细切夸珠𧏖，泛瓯更骋如铺璘。
不知珉玉难并陈，从来居上嗟积薪。
魏君胡为白头新，怀兄讵可论不均。
我虽曾沃齿下龈，不敢溢美忘乡津。
方圭圆璧当春晨，请君反本毋予嗔。

贪夫筑室齐云湄，满溢既死不可持。
佳哉高人世念薄，丈室缉缀如茧丝。
门前流水照明月，门里有诗清更绝。
汲泉欲漱齿怯寒，携杖先登腰易劣。
客不待速来往频，剥啄扣门有谁譍。
主人酌酒要客醉，坐客见花心自醒。
长松古柏垂杨岸，为萁一亩酒无算。
花开诗酒足逢迎，花谢蝶蜂漫零乱。
万物荣枯付达观，我欲从君着眼看。
傥能剩扫床头金，笑彼人间痴死汉。

碧玉团枝种，青山撷草人。
先春迎晓至，未雨得芽新。
云叠枪旗细，风生齿颊频。
何人修故事，香味彻枫宸。

东入吴中晚，团龙第一奁。
政须香齿颊，莫惯下姜盐。
笑我便搜搅，从君辨苦甜。
更烦挥妙手，银粟看纤纤。

我愧周行久，君方戴席重。
一缄驰素茧，五玉卧乌龙。
滴雪浮瓯浅，濡香过齿浓。
欲酬新句好，官事正填胸。

筠笼相逐到天涯，喜见森森色正佳。
尚想红盐落青子，未夸黄蜜挂苍崖。
眼中乡味催归梦，足下跫音慰远怀。
稍待酒残回齿颊，余甘犹足助谈谐。

玉海书来喜欲狂，餐霞食瀣齿牙香。
固应宗派名江右，底用宫袍入建章。
今代欧黄真有种，向来沈鲍肯同行。
只今五集三千首，但觉荧煌锦绣张。

风炉煮餠梵王家，一日平湖十里赊。
游子政须供杖屦，老僧应有痼烟霞。
绝知咳唾新珠玉，想见冰霜遶齿牙。
我恨三山无路到，望中赢得眼昏花。

泰伯古至德，以逊天下闻。
周公去未远，二叔乃流言。
春风棠棣萼，秋日脊令原。
岂无良友生，岁晏谁急难。
当年召公诗，虑缺兄弟恩。
贤哉首阳子，此粟久不餐。
末俗益可嗟，有货无天伦。
仓卒竞锱铢，或不暇掩亲。
朝从官府去，暮与妻妾论。
手植父桑柘，俄顷楚越分。
口泽母杯圈，改作唇齿寒。
我观天地间，孰不知爱身。
有伐其左臂，那复右者存。
君看百足虫，至死身不颠。
一矢折甚易，累十力则艰。
世其有不知，利欲令智昏。
周君千载士，金玉四弟昆。
状如商山皓，雍雍古衣冠。
又如孔门科，行义皆可尊。
我行前冈上，人指孝友门。
邀我饮其家，本末能具陈。
我家所自出，嘉祐刘三元。
至今起俗说，闻者薄夫醇。
逮我先君子，仁孝俭且文。
室有相乳猫，庭有同心兰。
推梨更逊枣，左右儿曹欢。
尺布与斗粟，咄哉彼何人。
比屋二百年，试比东西邻。
东家余破釜，西里今颓垣。
萁豆自煎煮，拔地无本根。
逼逼守遗戒，岂不在子孙。
矧复学圣贤，遑恤后富贫。
谁书百忍字，何不一笑温。
我老悲古道，闻此摧肺肝。
洗盏前致词，福善天匪悭。
圣朝重揖逊，欲尧舜此民。
请君大其门，车马行便蕃。
长歌谪仙李，茂记文公韩。
我诗聊复再，语拙意则真。
此书君勿嗤，傥俟采诗官。

赵君胸中何瑰奇，白日照耀珊瑚枝。
新诗哦成七字句，孤桐赠我千金资。
人间皓齿蛾眉斧，筝笛纷纷君未许。
自言工作古离骚，十指黄锺挟大吕。
芙蓉清江薜荔塘，灵均一去乘鸾凰。
君试一弹来故乡，荷衣蕙带芳椒堂。
往时嵇阮二三子，能以遗音还正始。
谁令窈窕从户窥，曾闻长卿心好之。
低头儿女调音节，此器岂因渠辈设。
劝君往和薰风弦，明光珮玉声璆然。
此时高山与流水，应有锺期知妙旨。
只今欲解无弦嘲，听取长松万壑风萧骚。

人生七十稀，我今六十六。
幼小承门资，长大窃科目。
平步登瀛洲，超迁应郎宿。
省寺久徊翔，京华厌驰逐。
七持使者节，三剖刺史竹。
晚玷两禁班，滥纡三品服。
游宦四十年，徒糜太仓粟。
君恩无以报，扪心自惭恧。
吾闻老氏言，知足乃不辱。
力辞会稽组，愿赋祠庭禄。
举首谢鹓鸿，甘心友麋鹿。
家有十顷田，居多数椽屋。
长子通朝籍，二女归仕族。
貤恩沾弟侄，余俸赡亲属。
始望岂及此，平生不啻足。
无奈百病侵，齿豁头已秃。
指挛足蹒跚，背驼腰屈曲。
消长自乘除，祸福多倚伏。
枚数亲旧间，十九登鬼录。
自怜衰病翁，讵知不为福。

山云起兮阴阴，木啸风兮萧森。
骨荒榛兮颓隧，野鸟怨兮清音。
噫丙午兮燕安，蔼荐绅兮多盘。
系苞桑兮弗戒，渝旧好兮开边。
衅生兮召戎，澒大地兮尘蒙。
粲承干兮百载，莽夷门兮庙宫。
我逾邠兮梁山，蛇洊食兮江干。
拥貔貅兮首鼠，纷雅拜兮后先。
独立兮慨陈，人自靖兮此身。
宁为鬼兮赵氏，肯涅缁兮虏庭。
肴醑饲兮苟哺，弗自知兮貌頳。
握玉麟兮拜犬豕，曾莫嗅兮膻腥。
岂曰余兮独死，汝尸坐兮偷生。
振英声兮阶下，气烈动兮清宁。
凛名义兮身世，九鼎重兮一羽轻。
翳翳兮幽藏，颓阳照兮山荒。
发毛爪齿兮一世同腐，庙貌圭衮兮千古之光。
春秋兮代谢，勿替兮烝尝。

楼前梅十围，负背花千树。
种花识花性，培养随好恶。
花无十日好，不惮千日虑。
那知花已娇，疲惫风能蛊。
争如岁寒操，盘结不择土。
时当气栗烈，天地闭其户。
蓬蓬起南海，呼吸万窍怒。
向来桃李辈，缩气不敢吐。
惟有冰玉姿，秀发略不沮。
静观万物理，参差乃如许。
不见千金子，宴坐危堂庑。
一朝遇变故，仓猝失所措。
不见陋巷士，脱齿甘捽茹。
翛然天地间，了不识忧惧。
达人善观物，在我乃不喻。
须上最高楼，方能了真趣。

畴昔登贤书，夫子持文衡。
每见辄忽别，问端不能更。
一从齿周行，后先佐司成。
未几奉辟书，复接台中评。
词色陶春和，风味浥秋清。
人生事好乖，岁晚意始倾。
云何千里去，一节湘中行。
留行我无说，脱去公方荣。
人言转输重，我视锱铢轻。
望之拾遗愿，公岂少此情。
向来否泰疏，上亦知忠诚。
公身有内外，公意无亏盈。
雁来书可慰，细数新丰程。

对语窗飞雪，横舟月在滩。
西湖今会少，里社此盟寒。
诸子齿犹稚，慈堂寝未安。
俱成无尽恨，一见一辛酸。

眷此良月，生此良臣。
金矿玉璞，质气天贞。
静以牧身，与吾德为仁。
动以牧人，与吾民为春。
彼蠢者民，视自吾身。
彼穹者旻，听自吾民。
不求自应，不召自臻。
乃齿乃发，斯松斯椿。

创意入仓稽斗斛，乃逢两鹤三头鹿。
意者殆天假其衷，怜我清高堕于俗。
翛翛两鹤雄与雌，三鹿雄雌连一儿。
本生自有山林在，安用来游城市为。
出山入市已失脚，况傍官仓疑更错。
口与身为没齿雠，心因腹作终日恶。
我归径欲追乔松，尔鹤尔鹿来相从。
一为先驱一后从，共驭元气骑清风。

三月桃花水发洪，游鱼挟雨乘长风。
去折禹门浪三重，满意须臾蜕为龙。
门道潭潭石齿齿，鱼初踊跃中委靡。
岂后有挽前有柅，雷犹未与火其尾。
破山霹雳放焰烧，平睨浪花轻一跳。
拏云攫雾扑九霄。
吾骨雅似龙坎坷，已搭龙门犹隔锁，化龙莫惜五雷火。

太初谈赤松，中古说黄石。
笑策导引勋，须鬓白成黑。
金华得道人，缀自仙之籍。
虽因习堕缘，久悟空为色。
泥丸至丹田，盖着半生力。
若为鬓与须，白者日加益。
陆展余染方，岂固未全得。
老聃生世初，鬅鬙头已白。
公白才十年，视聃迟半百。
纸帐挂斋中，竹奴欹枕侧。
染亦无所施，元方不须觅。
或疑白之根，勃窣蟠胸臆。
太白缘搜诗，少陵为忧国。
根未能中芟，华宁不外茁。
根华理固然，抑复容有说。
春浅未多温，腊颓有余冽。
纷纷破萼梅，衮衮放花雪。
融结上鬓须，愈白愈清绝。
少于仁用功，晚以静为德。
厌坐广平堂，归住子云宅。
卧听儿吟哦，起视孙戏剧。
颐间莹生朱，眼底光盎墨。
鬓须从白尽，不失寿箕翼。
切毋痛著梳，更勿闲事镊。
长留与人看，知是老仙伯。
曳裾客盈门，我独有诗癖。
齿愿与公俱，倒指满千亿。
年年赋寿诗，岁岁为贺客。

梅雨酣夜眠，槐风豁朝起。
应门绝传声，外有夸娥氏。
背负小峥嵘，云自西北至。
浣栉出问谁，迺拜公所馈。
太行王屋山，转徙到窗几。
冥茎根倒盘，混沌窍中启。
归墟孔道谺，神瀵留痕泚。
两生大丈夫，二老古君子。
识面喟无从，岂料不我彼。
一见三扣之，琤若相诺唯。
燕闲与之俱，庸洗吝与鄙。
相爱至忘形，相期至没齿。
山容若巽词，犹有胜于己。
潇洒旧主人，雅惟无所嗜。
陨星拾宋都，浮磬收泗水。
尺寸靡不珍，要作补天计。
适分上帝符，来守真阳垒。
山使听指挥，石侯具供拟。
三间敞铃斋，四壁罗玉峙。
况才下车初，贡者来未已。
新传渤海东，五山失其二。
神牛驱六丁，挟送函丈里。
风骨天下奇，非直我辈比。
闻之喜欲狂，怅莫立自致。
千金岂容悭，再渎那得忌。
岱舆第一峰，割爱良不易。
员峤更分似。

谓吾多可失之杂，与人连甍或莫识。
谓吾寡合失之孤，与人倾盖或莫逆。
南来岂是无过从，一见如故髯簿公。
文章未始要著语，造化莫能与争工。
半生蓬首黄卷里，不如略款习凿齿。
须臾已幸复期年，咫尺犹思况千里。
羊城虎城任仃伶，梅岭不遮梦逢迎。
陇头明月向人色，户外清风敲竹声。
汉廷用少公垂老，在我者大官无小。
余干县古簿书少，赤子被圣厮儿扰。
余功始可到鱼鸟，了事犹痴仍不了。
笑人莫更为人笑，我住巴山木之杪。
急足往来数晡晓，贻诗勿惮相揉矫，吾人能有几同调。

山无背宅宅何胜，门未纳溪溪是剩。
一阁翚飞若见招，双溪蟠屈如回应。
有酒不容阁生尘，无诗莫与溪写真。
秋碧澄寒石齿齿，春黄涨暖风鳞鳞。
有如此水皆诗思，半酣还痒客之技。
气之浊者客勿讳，主人胸中有泾渭。
味之美者客勿矜，主人胸中有淄渑。
辨入涓滴太分明，醉游汗漫真混成，客与主人俱忘形。

秋途琴剑留东坰，午夜斋房发西棂。
协气横流太白岭，祥光上属长庚星。
诘朝廉访太丘长，三千珠履罗芝庭。
诞弥厥月众所贺，止或尼之岂忘情。
饮君以蜀州竹叶之酒，食君以郦县菊花之英。
采英探酒非俗事，敢烦素素相卿卿。
既多且旨奉以进，乃赓载歌坐而听。
酒有香于以却君之宣发，英有味于以制君之颓龄。
爬搔黑头戴大豸，磨切龆齿吞长鲸。
二十四考相唐国，一百六岁侯罗城。
貂蝉何加外望重，锺鼎不屑初心轻。
拔脚归寻耕钓盟，割棕为笠藜为羹。
一洗重盖兼珍腥，吾身吾口已中清。
露顶洒风漱泠泠，更与赤松俱长生。

庐陵童子谓姓李，临川童子谓姓王。
二子读书选德殿，气吐虹蜺口翻浆。
六经诸子成串落，天子喜之移御床。
奏对首肯去目送，青衫黄牒恩异常。
江西得此二童子，后生气倍声名场。
前闻但有晏元献，今继者谁其欧阳。
身躯眇小胆气大，齿发幼艾言语苍。
况能大书开龙蛇，一字欲作千尺强。
明年试罢春昼长，低头拾官回未忙。
马蹄轻踏百草香，鶑花助喜酒助狂。
长裾短刺倾侯王，早著归鞭荣故乡，我其俟之螺水傍。

惊栖潜避影，啄怯暗吞声。
似惜千金命，而逃五鼎烹。
肋枯那便齿，皮瘠不宜羹。
肉食非吾事，从今戒杀生。

齿德两峥嵘，严君汉伏生。
勗哉恢学力，行矣赫家声。
一代道宗主，三朝人老成。
金篦容刮膜，管取眼增明。

火气之余金气乘，岭南寒暑独无凭。
虽非卤地亦卑温，不必梅天皆郁蒸。
椰子簟凉肤起粟，荔枝膏冷齿生冰。
休言恶地欠霜雪，似为贫家省絮缯。

汝颍初陪长者游，齿牙名理晋风流。
讨论周易开端处，涵泳羲皇向上头。

春风忽满目，感叹离群居。
郊行竟何之，野蔓徒侵裾。
仰看岭头云，片段随卷舒。
悠然若有得，似我心地初。
乃愧学道晚，何时悟真如。
自兹稍鞭策，齿发及未疏。
有儿幸成丁，可以亲犁鉏。
要同商州民，穷功治山畬。
王租及时了，优游伴樵渔。
时乘少游马，或卧渊明舆。
所过辄就醉，其他焉取余。
此计傥遂心，谁能更淫书。
公诗胡为哉，指南实前车。
事贵在勇决，骎骎岁将除。

久旱始足雨，畦圃新料理。
秋茄尚入馔，晚菘能败齿。
万钱固无相，三韭聊自诡。
抱瓮岂忘勤，移家嫌近市。

废圃失不治，委积成荆杞。
何敢问嘉蔬，亦无马牙齿。
旧闻苦行僧，破铛煮糙米。
我今颇似之，但未除发耳。

相期本林园，相厄乃霰雪。
不难屐齿去，所怕巾角折。
香烧古铜鼎，囊贮今墨帖。
欲醉竟不能，匆匆谢车辙。

韩诗不可犯，颜字不可凟。
旧言驱疟疠，其效甚符箓。
追慕记初学，讽诵怀三复。
如何且逾月，此物犹肆毒。
得非缘法异，无迺灾衅酷。
推移自前后，进退亦淹速。
岂惟搜脂髓，直觉憎面目。
医方戒山果，牙颊怕脔肉。
味嫌东野荠，馁厌平原粥。
莫知所生理，真恐遂鬼录。
属时秋已季，更值雨相续。
卧闻扫空阶，起步惊陨木。
蛩号故亡赖，蚊豹成暗逐。
未资卒岁计，颇病严霜促。
幸遭贤使君，立政匪今俗。
教微下黄堂，惠已周白屋。
论情素有托，谒见惭未卜。
讵应四壁立，久作穷途哭。
谢公方在郡，荐士宜首牍。
畴能借齿牙，价可重金玉。
自怜非道谋，触事先颜恧。
病倦不成书，书成况难读。

言归虽故栖，雅志亦良友。
奈何数诗筒，不得屡杯酒。
纵云三十里，每见莫能久。
是以朝暮间，相思辄成又。
去年梅花作，佳处犹在口。
今年梅花期，抚事才转首。
翩思接中屦，兀若限林薮。
君行集彤庭，我政安瓮牖。
西湖觅林逋，东阁怀杜叟。
寒岁识松坚，同心见兰臭。
前朝习凿齿，书来问安否。
并话罗浮山，抗尘应抖擞。

长江滚滚来无尽，顺流逆挽纷成阵。
谁令转侧入漕河，舟似凫鹥亦难进。
长江漕河唇齿间，去留异态空浩叹。
孰能稍激长江水，顾使漕河舟亦起。

荆溪溪水清无底，下有乱石白齿齿。
东坡先生所卜居，想像神游应不死。
后来高躅嗣者谁，东门孙氏贤埙箎。
不惟文采风流是，酿酒喜客俱似之。
忆昨为官在吴里，三年征逐一日尔。
诗传活法付乃兄，酒有名方属吾弟。
当时酿熟曾入唇，大孙绝叹能逼人。
世间名贤久难辨，顾恐石室来乱真。
遂初自是渠家赋，大孙取以名其住。
我今以是谥君酒，要使交情不忘故。
嗟予老矣百不如，有竹万个中藏书。
愿从吾徒授此术，归去佣田亲种秫。

王郎妙人物，独步向江东。
昔尉既不醉，今丞宁肯聋。
相依唇齿国，忽去马牛风。
清绝官曹外，何年着我同。

雨重冬裘薄，泥深古道赊。
东西但烟嶂，高下绝风花。
斲句病肝肾，食寒愁齿牙。
赴期元不后，分路各从家。

自得江湖乐，信无朝市求。
扁舟载妻子，没齿是春秋。
见客如成愕，问鱼多掉头。
严陵疑可亚，范蠡岂其流。

听琴访黄冠，置酒烦好事。
邀我过其庐，二子相与至。
开囊出书画，黄李可人意。
蕙梅妙疑神，旧识子扬子。
水仙初破颜，缟袂亦启齿。
婆娑哦其间，二子俱徙倚。
杯行略数计，共约到罍耻。
忽闻鼓连村，络绎催我起。
有愧孟浩然，业饮故恤是。

往君在太学，有类如何蕃。
仁义积诸身，诸生知所尊。
今君为主簿，又类习凿齿。
不仁荆州士，四海名未已。
谁云斗水浑，可养横海鳣。
涧壑虽阻深，松桧能参天。
群公顷争荐，亦既升初秩。
似君许人物，岂计一阶级。
圣朝开文馆，政为时育才。
似君此风骨，咫尺斯蓬莱。
而我独何者，瓦砾偶居后。
纵加刻画工，未救无盐丑。
古人重交契，今人顾不然。
愿君保金石，勿为燥湿迁。
饮君一卮酒，属君千万寿。
更欲拘君船，江头已无柳。

云埋怀玉山，风断群玉府。
霰声欻成跳，雪陈翻已舞。
槎牙粲瑶林，突兀森琼户。
山差丈人行，鸟绝兄弟语。
初看失南东，旋觉迷仰俯。
恍疑群仙下，直谓阴灵聚。
回霑须萧骚，细着衣䍀缕。
履穿不能曳，筇冻莫可拄。
书窗偶朋会，诗册随意取。
诚斋入讽咏，思隠记称许。
甘能膏齿颊，清且醒肺腑。
讵须割蜂房，底用煎茗乳。
非惟雪花同，又并梅花妩。
调孤匪相寒，法凛由思苦。
想应当此时，有句肯易吐。
平明入贺回，马向章台拊。
过午下直迟，手映玉柄麈。
同僚有同社，久已齐白甫。
长别漫长怀，何因似郊愈。
风引故能亲，云披禽先睹。

霰雪纤纤晚倍寒，梅花清瘦不禁看。
小园准拟寻诗去，少待侵苔屐齿干。

吾县西岘峰，亭以拟岘名。
尝见父老说，寺中有碑铭。
昔晋殷仲文，作郡有政声。
去而人思之，屐齿有余荣。
余闻诸老说，此事不可凭。
臣子从弑逆，罪合五鼎烹。
桓玄在荆州，世为晋公卿。
一朝睨汉鼎，举兵向金陵。
是时殷仲文，实守新安城。
弃郡以从玄，惟欲事逆成。
策命九锡文，未至先经营。
桓楚既窃位，寝所地忽崩。
仲文于此时，巧言如簧笙。
其后玄事败，奔走向南荆。
仲文忧不免，奉二后还京。
叛晋复叛玄，鼠雀同偷生。
寄奴后代晋，又欲居朝廷。
出为东阳郡，怏怏无好情。
尝览镜自照，不见头颅形。
岂非从逆者，未诛先受刑。
无忌牧荆州，仲文尝趋迎。
便道不过府，无忌殊不平。
言于宋武帝，此辈谋举兵。
宋武尽族诛，流血几成坑。
襄阳羊叔子，当世之豪英。
不当拟其名，流传污吴宁。
疑别一牧守，偶与同名称。
此名若果然，山鬼怒非轻。
缅想唐戴令，政声极铿鍧。
曾有长源碑，在夫子庙庭。
曷易曰戴岘，庶以慰编氓。
称之名义当，兼可怡山灵。
尝读晋宋书，抵掌气填膺。
安得仍拟岘，千载愚民生。

昔爱山樵书，今踏山樵路。
江边春事动，梅柳皆可赋。
荦确石径微，白浪洒衣履。
临渊鱼龙惊，扪崖猿鸟惧。
古刻难细读，断缺苍藓护。
岁月岂易考，书法但增慕。
摩挲复三叹，欲去还小住。
习气未扫除，齿发恨迟暮。
华亭鹤自归，长江只东注。
寂寥千古意，落日起烟雾。

千古高风挽不回，故山花落又花开。
莫欺亭畔苍苍藓，曾印高人屐齿来。

真仙窟宅在人境，应有鸾驾乘云归。
物华创见讶三岛，坠脉远来从九疑。
有石可砺食蘗齿，有泉可濯凝尘衣。
清游未足鸡报午，一尊会合人生稀。

味甘宣郡蜂雏蜜，韵胜雍城骆乳酥。
一点生春流齿颊，十年飞梦遶江湖。

我生海旁州，古言江来铺。
力浮万顷尽，坐识一溜初。
之子酌彼源，绀洁玉斗{奭斗}。
雅韵舒烦忧，逸驾陵趦趄。
咏归有何意，岂亦歌风乎。
湛湛游无梁，滔滔济无桴。
纵横洄伏中，暮齿将焉需。
三间始开辟，十亩终耘锄。
东西两庄舍，兄弟相譍呼。
缅哉趋前规，更作却后图。
顾思曲肱乐，一身匪求余。
我独无家归，羡子镌自迂。

衰年懒看客，十卧适一起。
谢子何许来，我屐屡折齿。
貌闲神又肃，论事静而理。
纷然嘲哳际，莞尔谐宫征。
麟获无怒角，凤去愁遁尾。
正应晚闻道，不受血气使。
山头蕨芽老未镰，庭中桂枝春已添。
巢由亦有藏身地，小厌声名傍屋檐。

收缨古蜜浦，抱袂生姜门。
九九书自注，邀余缀篇端。
久衰余学废，弥隠子道尊。
时维冬雷数，云雪常昼昏。
火把起夜色，丁鞋明齿痕。
小邦肥羜阙，虾蛤滥充盘。
椒橙失滋味，糁絮劳倾吞。
诘朝报家问，剪书征阿孙。
苦陈乡人饥，采蕨啖其根。
仓封井花满，淘米安得浑。
觅翁如觅父，愿假东飞翰。
念之不遑处，喟焉整归鞍。
我老澹百虑，身世两莫存。
欲私一垅润，岂救大地干。
西城柳遥遥，北寺江漫漫。
勿令嗟来死，以慰行路难。

齿序逢君我在前，小儿学语舌初便。
如君未是生孙早，若比他人晚数年。

番番留我杀鸡多，老齿如今不奈何。
本是年凶甘隔阔，论情非为酒来过。

重阳七日月当圆，高坐禅师祝万年。
梦里五更闻齿录，凡夫有罪是贪眠。

孙君出宛陵，梅诗独不喜。
祝黄世通家，于此更訾毁。
暇日扣我门，相与求正始。
敢述过庭闻，用告二三子。
节拍贵详缓，言语戒浮靡。
无因内金盘，遂厌古罍洗。
无惑变征声，雅乐成逆耳。
譬如学书人，牵率宗二米。
一观繇羲帖，弃走却千里。
九方相神骏，肯与骊黄齿。
纷纷稗官说，而昧洙泗理。
世事难具陈，岂必在文士。
不鼓无成亏，吾欲师昭氏。

寒鸡号荒林，山壁月倒挂。
披衣起视夜，揽辔念行迈。
我来夏云初，素节今已届。
高河泻长空，势落九州外。
微风动凉襟，晓气清余睡。
缅怀京师友，文酒邈高会。
其问苏与梅，二字可畏爱。
篇章富纵横，声价相磨盖。
子美气尤雄，万窍号一噫。
有时肆颠狂，醉墨洒霶霈。
譬如千里马，已发不可杀。
盈前尽珠玑，一一难柬汰。
梅翁事清切，石齿漱寒濑。
作诗三十年，视我犹后辈。
文词愈清新，心意虽老大。
譬如妖韶女，老自有余态。
近诗尤古硬，咀嚼苦难嘬。
初如食橄榄，真味久愈在。
苏豪以气轹，举世徒惊骇。
梅穷独我知，古货今难卖。
二子双凤凰，百鸟之嘉瑞。
云烟一翱翔，羽翮一摧铩。
安得相从游，终日鸣哕哕。
问胡苦思之，对酒把新蟹。

齐人谨盐䇲，伯者之事尔。
计口收其余，登耗以生齿。
民充国亦富，粲若有条理。
惟非三王法，儒者犹为耻。
后世益不然，榷夺由汉始。
权量自持操，屑屑已甚矣。
穴灶如蜂房，熬波销海水。
岂知戴白民，食淡有至死。
物艰利俞厚，令出奸随起。
良民陷盗贼，峻法难禁止。
问官得几何，月课烦笞棰。
公私两皆然，巧拙可知己。
英英职方郎，文行粹而美。
连年宿与泗，有政皆可纪。
忽来从辟书，感激赴知己。
闵然哀远人，吐策献天子。
治国如治身，四民犹四体。
奈何窒其一，无异钛厥趾。
工作百商行，本末相表里。
臣请通其流，为国扫泥滓。
金钱归府藏，滋味饱闾里。
利害难先言，几月可较比。
盐官皆谓然，丞相曰可喜。
适时乃为才，高论徒谲诡。
夷吾苟今出，未以彼易此。
隋堤树毵毵，汴水流弥弥。
子行其勉旃，吾党方倾耳。

昔逢诗老伊水头，青衫白马渡伊流。
滩声八节响石楼，坐中辞气凌清秋。
一饮百盏不言休，酒酣思逸语更遒。
河南丞相称贤侯，后车日载枚与邹。
我年最少力方优，明珠白璧相报投。
诗成希深拥鼻讴，师鲁卷舌藏戈矛。
三十年间如转眸，屈指十九归山丘，凋零所余身百忧。
晚登玉墀侍珠旒，诗老齑盐太学愁。
乖离会合谓无由，此会天幸非人谋。
颔须已白齿根浮，子年加我貌则不。
欢犹可彊闲屡偷，不觉岁月成淹留。
文章落笔动九州，釜甑过午无饙馏。
良时易失不早收，箧椟瓦砾遗琳璆。
荐贤转石古所尤，此事有职非吾羞。
命也难知理莫求，名声赫赫掩诸幽。
翩然素旐归一舟，送子有泪流如沟。

六月京师暑雨多，夜夜南风吹芡嘴。
凝祥池锁会灵园，仆射荒陂安可拟。
争先园客采新苞，剖蚌得珠从海底。
都城百物贵新鲜，厥价难酬与珠比。
金盘磊落何所荐，滑台拨醅如玉醴。
自惭窃食万钱厨，满口飘浮嗟病齿。
却思年少在江湖，野艇高歌菱荇里。
香新味全手自摘，玉洁沙磨软还美。
一瓢固不羡玉鼎，万事适情为可喜。
何时遂买颍东田，归去结茅临野水。

老来何与青春事，闲处方知白日长。
自恨乞身今未得，齿牙浮动鬓苍浪。

秋来红枣压枝繁，堆向君家白玉盘。
甘辛楚国赤萍实，磊落韩嫣黄金丸。
聊效诗人投木李，敢期佳句报琅玕。
嗟予久苦相如渴，却忆冰梨熨齿寒。

齿牙零落鬓毛踈，颍水多年已结庐。
解组便为闲处士，新花莫笑病尚书。
青衫仕至千锺录，白首归乘一鹿车。
况有西邻隐君子，轻蓑短笠伴春锄。

之子问伊川，伊川已春色。
绿芷杂芳浦，青溪含白石。
山阿昔留赏，屐齿无遗迹。
惟有岩桂花，留芳待归客。

与君结交深，相济同水火。
文章发春葩，节行凛筠笴。
吾才已愧君，子齿又先我。
君恶予所非，我许子云可。
厥趣共乖时，畏涂难转輠。
道肥家所穷，身老志弥果。
每嗟游从异，有甚樊笼锁。
天匠染青红，花腰呈袅娜。
苟能杯酌同，直待冠巾堕。
无欺校雠贫，盐米尚余颗。

秦卢不世出，俗子相矜夸。
治疾不知源，横死纷如麻。
番阳奇男子，衣冠本儒家。
学本得心诀，照底穷根厓。
泠然鉴五藏，曾靡毫厘差。
公卿扫榻迎，黄金载盈车。
语言无羽翰，飞入万齿牙。
相逢京洛下，使我惊且嗟。
七年慈母病，庸工口咿哑。
恨不早见君，以乞壶中砂。
通宵耳高论，饮恨知何涯。
瞥然别我去，征途指烟霞。
孤云不可留，泪线风中斜。

有司精考核，中第为公卿。
本基在积习，优学登荣名。
吾子齿尚少，加勤无自轻。
努力图树立，庶几终有成。

黄山开苑猎初回，绛树分行舞递来。
下马春场鸡鬭距，鸣弦初日雉惊媒。
犀投博齿呼成白，桥隔车音听似雷。
不问春蚕眠未起，更寻桑陌到秦台。

羽籥兴东序，春秋纪上丁。
行祠汉丞相，学礼鲁诸生。
俎豆兼三代，樽罍奠两楹。
雾中槐市暗，日出杏坛明。
昔齿公卿胃，尝闻弦诵声。
何须向阙里，首善本西京。

洛社当年盛莫加，洛阳耆老至今夸。
死生零落余无几，齿发衰残各可嗟。
北库酒醪君旧物，西湖烟水我如家。
已将二美交相胜，仍枉新篇丽彩霞。

汉诏崇儒术，虞庠讲帝猷。
丛楹新宝构，万杵逐欢讴。
照烂云甍丽，回环璧水流。
冠童仪盛鲁，蒿柱德同周。
舞翟弥文郁，横经盛礼修。
微生听昕鼓，愿齿夏弦游。

虚碧中藏白玉京，梦魂飞入黄金城。
何时再步烟霄外，皓齿仙童已扫厅。

端朝风望两台星，珪组参差又十人。
八百乔年余总数，一千熙运遇良辰。
席间韵语皆非俗，图上形容尽得真。
胜事主盟开府盛，误容衰薄混清尘。
服许便衣更野逸，坐从齿列似天伦。
二公笑语增和气，夜久盘花旋发春。

山中薄业有莱田，出入于兹五十年。
夹径两崖几蜀道，沿流十度异贪泉。
鹿门莫遂平生愿，屐齿常为险阻穿。
晚卜一丘旗岭上，辋川风月为留连。

东城有观号丹台，石甃渊然天所开。
回客题诗今不见，空令屐齿印苍苔。

太初冥冥，孰究孰营。
羲仪图之，靡丽于成。
有圣惟勋，疏之瀹之。
斧其不条，而荒度之。
匪世不阜，匪穹不佑。
可燕可守，而勋以不有。
乃逊于华，与世为公。
何以告之，曰允执其中。
华述厥志，亦以命文命。
率克念厥绍，以共阐厥盛。
皇皇惟天，而勋则之。
绝德与功，绍者克之。
我瞻我稽，阅世惟千。
泯泯棼棼，曾莫闯厥藩。
天将开之，必固培之。
厥培以丰，古尚克回之。
岂惟回之，视培浅深。
轶而躏之，视我斯今。
粤岁己酉，二月壬戌。
天仗宵严，彤廷晓跸。
穆穆寿皇，如天斯临。
群后在位，奉承玉音。
曰予一人，实倦于勤。
退处北宫，以笃于亲。
赫是大宝，畀我圣子。
圣子惟睿，天命夙以启。
不吝于权，盍居乃功。
释焉不居，惟寿皇之公。
寿皇之公，其孰发之。
念我高宗，中心怛之。
始时春秋，五十有六。
向用康宁，以燕遐福。
亟其与子，于密退藏。
其子为谁，繄我寿皇。
寿皇承之，匪亟匪徐。
二十八年，四方于于。
国是益孚，生齿益蕃。
于野于朝，肃肃闲闲。
圣子重晖，如帝之初。
于千万年，曾靡或渝。
熟条不根，熟委弗源。
念我高宗，允逊孔艰。
匪高宗是怀，艺祖之思。
洗时之腥，仁涵于肌。
灵旗焰焰，平国惟九。
其酋既贷，矧彼群丑。
吾子吾孙，吾士大夫。
毋刻尔刑，顾质之书。
尔有嘉言，尔则我告。
我赏我劝，如彼害何悼。
不以干戈，而置诗书。
维彼槐庭，谓匪儒弗居。
列圣一心，讳兵与刑。
维鲠言是听，惟大猷是经。
锺我高宗，启我寿皇。
爰及圣上，笃其明昌。
惟是四条，式克至今。
艺祖高宗，寿皇之心。
匪时匪今，振古之式。
式勿替厥度，亦以燕罔极。
帝开明堂，百辟来贺。
四夷攸同，莫敢或讹。
不肃不厉，不震不竦。
焯其旧章，贻我垂拱。
勋迫大耄，乃禅于华。
华逮陟方，俾夏建厥家。
孰如高宗，及我寿皇。
与龄方昌，而遽晦厥光。
帝降而王，功弗德之逮。
庸不列五帝，而祖三代。
孰如我皇，惟德崇崇。
显号鸿休，蔚其并隆。
维时寿皇，万寿无疆。
日三受朝，衮冕煌煌。
维时皇上，治益底厥极。
亲心载宁，万邦以无斁。
万姓讴歌，于室于涂。
微臣作颂，以对于康衢。

妾家秦关中，白玉为重堂。
堂前翠帘钩，一一金鸳鸯。
暖艳照绮席，新声按笙簧。
妾小不解事，戏剧珠楼旁。
蜂蕊撷秾杏，鶑枝荫垂杨。
阿母喜秀慧，鞶丝教缝裳。
年齿渐长成，自制红襦长。
弄杼织繁锦，错综飞凤凰。
体柔生玉腻，国色凝天香。
不假粉黛妍，差作时世妆。
悦己求得逢，晨夕劳衷肠。
苟合必易散，良贾宜深藏。

骂坐非真豪，挂冠岂实高。
畸迹烟雨埋，客气利禄鏖。
曷若大丈夫，本志轻旗旄。
无择眼界平，芬馨等膻臊。
机息箭自空，讵复论弓櫜。
先生博达姿，阂世江河滔。
器吞子贡琏，才夺东方袍。
出处日两忘，居朝隠蓬蒿。
一代能几人，称提付郎曹。
饭熟菜亦香，但教齿牙牢。

修溪检校闲桃李，暗记苍苔唯屐齿。
野鸳时看立汀沙，个字分明尤足喜。
金驼银鼻岂关念，梦月当窗印寒水。
闺门瓜戍忽临期，交与铜章令涤视。
篆文春蚓红萦缠，背刻太平兴国年。
因记太宗全盛日，车书万里恢山川。
吴王纳地初改郡，钱塘国势犹依然。
治中选任不轻予，纵受往往皆前贤。
顾我何人来冒缀，迂愚缩朒仍孤悴。
买臣虽陋会稽怀，靖节殊惭彭泽弃。
职分犹得按西湖，岸址防侵除葑秽。
泛舟何事最官况，属玉䴔{青鸟}总徒隶。
无烦移牒水仙王，径写新篇就印章。
给露洗开千树色，支风吹发万荷香。
持归桂隠真堪乐，世界清凉似岩壑。
更将此印印渠诗，是我前生那得知。

鸣冬朔风声披靡，原树莽苍枯欲死。
出门四望来无人，何许翁闲守寒水。
胸中百万总活法，闭口不言心自喜。
姓名绝念公侯前，草野耕夫略相比。
一朝千乘从空来，照天戈甲光皑皑。
罾罗不为彨罴设，果应龟墨收奇才。
鹰扬元勋塞两仪，遣尔后嗣恢宏基。
鲁公如棠但射鱼，纵得齿革何能为。

园居懒成癖，驾言何所之。
出门无妨看好雪，粉地玉天相范围。
气增坐车热，旋换白鹿骑。
不须携古囊，诗句随雪飞。
故人昨迁官，过我睡掩扉。
登堂谢不敏，款话俄移时。
咨询玉照三百树，纵未放花堪举卮。
当约香山翁，共了此段奇。
喜归步林曲，问梅梅有辞。
相看两经年，非无主人知。
去春偶晴多，昏晓无不宜。
静来藜杖横，笑去纶巾欹。
琉璃巨锺深数指，月底四弦惊鹊起。
兴浓何必断吟须，快写新词歌皓齿。
烛遥照路不照花，三更露压星斗斜。
明床毡稳半酣寝，头上最爱香云遮。
明朝再来看，亦复送落霞。
尤物到了奇，飘英覆泥沙。
非徒随步白锦茵，转首绿荫森交加。
于今雪见五六白，敛衽何辞让渠色。
但催佳客犯寒来，我自有花开顷刻。
言余试摇枝上冻，已觉欣欣芳萼动。
或如红豆或如椒，若说供诗尽禁用。
星郎农簿辞林凤，素有声名过屈宋。
访余必待巧乘闲，却恐梅花解嘲弄。

丈夫出处无两岐，彊自分别儿童痴。
鹿门庞老不愿仕，名与诸葛争驱驰。
天子从臣岂易得，履声已到黄金墀。
堂堂文誉动宸极，奕世长策归论思。
攀辕卧辙昔人事，前日作州重见之。
万口祝公犹在耳，拜后爵土同封蕲。
绪余间发有如此，功业盛着庸何疑。
仙风却与松乔期，泛苕涉霅寻幽奇。
洞天白石人未省，翦茅植树亲指麾。
山灵地妪许时秘，恰与八座供娱嬉。
人间台榭难顿著，临胜向背真天施。
霞晨雾夕更护耀，鸥朋鹭导欣逶迤。
乡来韩必今复来，飞云入步长相随。
上章乞身世亦有，发落齿撼将何为。
公未五十方朱颜，勇退奚俟谋耆龟。
九重嘉赏宠殊职，百辟动色钦清规。
镃也尘鞅方羁縻，先德未报鬓已丝。
高节凛凛端可师，扣门粮休千里赍，一舸叫月从鸱夷。

未到枫林寺，常吟半夜钟。
乍来冲路雨，少坐怯廊风。
漱齿村茶苦，看碑大字工。
出门山惯见，何事意无穷。

江有梁，维今始兮。
台之民，维天启兮。
邦有父母，视民如子。
民号于溺，侯曰由己。
乃相乃谋，乃筑乃峙。
其桴联联，其舟齿齿。
民不知江，有道如砥。
我醉我犇，云胡不喜。

先生千载人，浩气隘穹壤。
早薄声利交，超然傲尘鞅。
饮酒读离骚，追游必豪爽。
风月饱高吟，云泉擅奇赏。
切骨痛国雠，嚼齿愤奸党。
纵谈天下事，一一如指掌。
敛意师圣贤，精心玩图象。
全体极浑涵，灵根妙充养。
昭昭陈轨辙，坦坦辟榛莽。
陶镕就醇粹，鞭策收勉强。
瞿聃息遁辞，关雒大遗响。
师道屹尊严，人材兴倜傥。
宸纶叹廉靖，朝迹惎忠谠。
康庐委符竹，越绝畀英簜。
刍牧活饥惸，天日快幽枉。
命义信行藏，风标何肮脏。
晚来侍细旃，时益异畴曩。
孤踪反山林，百怪幻夔魍。
先生一澹然，几微宁怏怏。
冬曦暖袍屦，秋风飒几杖。
尚可淑后来，何言遂长往。
暌离思远道，殷勤愧殊奖。
常怀订群疑，忍独拜遗像。
感旧日萧瑟，出门增惝恍。
一致无古今，万世均俯仰。
微言在遗墨，没齿抱遐想。
末路诚刺促，中扃故弘敞。
惟善不可诬，惟恶不可长。
百年非所知，常如侍函丈。
题诗自激昂，山川悲莽苍。

先生千载人，浩气隘穹壤。
早薄声利交，超然傲尘鞅。
饮酒读离骚，追游必豪爽。
风月饱高吟，云泉擅奇赏。
切骨痛国雠，嚼齿愤奸党。
纵谈天下事，一一如指掌。
敛意师圣贤，精心玩图象。
全体极浑涵，灵根妙充养。
昭昭陈轨辙，坦坦辟榛莽。
陶镕就醇粹，鞭策收勉强。
瞿聃息遁辞，关雒大遗响。
师道屹尊严，人材兴倜傥。
宸纶叹廉靖，朝迹惎忠谠。
康庐委符竹，越绝畀英簜。
刍牧活饥惸，天日快幽枉。
命义信行藏，风标何肮脏。
晚来侍细旃，时益异畴曩。
孤踪反山林，百怪幻夔魍。
先生一澹然，几微宁怏怏。
冬曦暖袍屦，秋风飒几杖。
尚可淑后来，何言遂长往。
暌离思远道，殷勤愧殊奖。
常怀订群疑，忍独拜遗像。
感旧日萧瑟，出门增惝恍。
一致无古今，万世均俯仰。
微言在遗墨，没齿抱遐想。
末路诚刺促，中扃故弘敞。
惟善不可诬，惟恶不可长。
百年非所知，常如侍函丈。
题诗自激昂，山川悲莽苍。

人物相后先，筦库故多士。
若人海邦来，清渭照泾水。
风尘不自惮，远业正在此。
林深兰荃芳，波动金石止。
三年亦何事，一笑聊复尔。
天风今扶摇，势作九万里。
未令游蓬山，亦合佐槐市。
富贵善移人，须公直如矢。
平生十年书，喜见习凿齿。
少留更舂容，春醪荐鲂鲤。

幽兰怀春风，葭蓬亦芽茁。
同时不同调，物物自生活。
士穷不自食，苦学代耕猎。
文如六经非小伎，余事不足置牙齿。
人言掷卢胜掷雉，我言函人不为矢。

羁愁阅寒暑，归梦耿晨昏。
本意营三鬴，何如老一村。
齿牙从世议，顶踵尚君恩。
多谢知心友，相过得细论。

袖手何淹久，神情愈澹然。
琴书消永日，齿发任流年。
落落平生事，区区九寺联。
时人空叹息，宁足尽公贤。

偶然姓字齿乡评，若误旁人问弟兄。
五斗还来作邻社，一杯真此定宗盟。
公怀荦荦英雄事，我独区区丘壑情。
便看蛟龙擘云起，何由鸿雁作行鸣。

远道勤君屐齿迂，寄声从此问何如。
归鸿不与斜阳尽，离恨还将落叶书。
吏横要须先缚虎，民劳切记莫惊鱼。
扶藜目送双旌发，愁绝谁怜涧上居。

黄尘车马日纷嚣，万事春冰过眼消。
赖有诸公扶正气，犹令千载见英标。
多君吐论心奇壮，顾我凋年齿动摇。
好待明堂采梁栋，勿夸翘楚向薪樵。

翠锦熏笼白玉花，几年庐阜饱烟霞。
定知姑射同肌骨，何必离骚借齿牙。
心事早陪三友约，国香今压五侯家。
主人封植无多费，賸乞卢仝七椀茶。

五老峰北嵯峩颠，龙泉三叠来自天。
只因开辟便有此，山云蔽护经岁年。
一朝何事失扃𫔎，樵者得之人共传。
欲往从之人惮远，险溪绝壑穷攀缘。
初疑霜崩涌天谷，翻若云奔不岩宿。
散为飞风飏轻烟，垂似银丝贯珠玉。
随风变态难尽名，观者洞骇心与目。
清寒侵袂心益爽，清甘熨齿手屡掬，我欲揽之作玉虹。
似开九丈锦屏风，有若插碧金芙蓉。
笑骑挥斥凌太空，穷源直到天河东。

祖孙今年几年齿，两髻紞紞垂到耳。
读书要以六经先，次第汉唐十七史。
老夫之见窃不然，别有一说为举似。
方今孽胡日衰甚，河朔早暮风尘起。
腐儒酸寒作何用，国家所欠奇伟士。
丈夫立身两字尽，臣子忠孝而已矣。
吾观汝相头面阔，颜色粗厚黑而紫。
汝翁七十鬓发转，汝父科第迟如此。
与生生死蠹文字，土田官人村夫子。
不如左弯右挟弓，肉食封侯差快耳。

水流自何许，远欲穷其源。
石梯苔藓层，微有屐齿痕。

身是韩康伯，名惭许子将。
居然屯泽闭，何得巽风飏。
忆昔求诗甚，端成刻烛忙。
出喉真自苦，舞手或成狂。
杨柳偏歌雨，蒲萄肯博凉。
群儿哀齿旧，诸武让颜行。
禹穴鱼龙陈，天门虎豹章。
阴符空独佩，秘论未应亡。
自筑扬雄宅，谁窥宋玉墙。
乡英殊磊磊，俗物自茫茫。
祓厉三精剑，宁神百蕴香。
诺交那复社，取醉莫论场。
高节看徐穉，妍词伏仲长。
泥蟠虽汩汰，韝掣会飞扬。
列屋多齐赵，华榱间璧珰。
从渠夸富艳，试与校低昂。
丘喙徒三尺，公才可百常。
素交风雨尽，雪涕鲁灵光。

力田望逢年，倚市胜刺绣。
十年丘里语，失火要自救。
君行半天下，何处得耆旧。
请从老庞说，龙风相赴凑。
全家隠鹿门，遗安不求富。
常时拜床下，大钟尽徐扣。
男儿惟一身，用在百岁后。
譬如营屋室，宗庙先库厩。
不闻买山隠，而有居巷陋。
君看锺鼎家，粱肉或墨瘦。
宁为卖文活，一经老学究。
出身即九折，时命迺大缪。
向来尸裹革，口语困逗留。
居然齿编贝，月粟供赁僦。
何知山涧底，鹿豕对饭糗。
文章忌随人，谨勿夸客右。
书林无浅植，笔耒有深耨。
纷纷青紫楦，后进渠领袖。
结交两任昉，设客一阴就。
卑官惭处赠，俚语致公寿。

平生庾公尘，可涴通州泥。
朅来海门上，日瘦气惨凄。
春风有相导，佚我以闼闺。
前身定闻法，梦作三生猊。
悟公痴钝禅，迎客忽虎溪。
招要得半席，纸帐春缯绨。
东轩养苍云，大似开昔迷。
计程南山北，托宿东院西。
绝怜维摩床，而置法喜妻。
是身于虚空，了不碍角圭。
四大师本无，客亦何所携。
颇闻弁山隅，髯松作儿啼。
山神喝连声，已受三十篦。
岂知沩山牛，未脱靶与犂。
去来同一云，未觉道理睽。
幸勿使竹归，留与老凤栖。
凿齿恐无对，后期当噬脐。

世纷何豫人，直作走千里。
寒压破虎鞯，霜风杀淮苇。
能来得吾愿，连夜灯花喜。
矫矫将军力，一日破万纸。
填胸龙豹韬，政坐毛锥子。
区区寄人幕，谁访习凿齿。
相见各挽须，士穷乃如此。
吾谋适不用，步到狼山趾。
荒村围海气，尖城如卧已。
幸当小盘旋，长袖为君起。
回首叫周郎，湟水面欲死。
往者城南杜，钿车凑流水。
胡然落此地，伴客歌快耳。
吾徒离阔好，见即裂其眦。
中年迫婚宦，官事漫不理。
关心且诗酒，瓮面拨寒蚁。
如闻董召南，犬鸡封石髓。
感君好兄弟，行当访虚址。
雍丘且勿念，将星落寒紫。
送归无好语，凉月挂鲸尾。
君行定过潘，茶鼎面曲几。
因之启三请，问酒所以止。

向来缚虎正死急，今日看牛无可鞭。
我提审定之两印，十年勘尽诸方禅。
浙东西山好僧相，头目静如秋水莲。
试令回眼参壁观，掣顿已作猕猴颠。
平生棒喝不作用，何者可毒臞翁拳。
龟山爬沙吸淮海，上有蜀客蹲其颠。
石颅铁脊锯牙齿，老龟无力供回旋。
自言小来坐鬼窟，木客对诵明月篇。
山中白石足朝饭，无语可对蹲鸱前。
一行乃得命大谬，万事瓦裂今萧然。
祇念竿木事游戏，铁胎五百成拘牵。
至人无心亦到我，顾念尘脚相摩湔。
是身如云即虚幻，安要包裹争鲜妍。
尔来臞翁颇狡狯，随风转柂忘洄沿。
都梁采药竟何有，杖头挑得枯藤仙。
高堂暗坐触蝙蝠，放光时有阶头砖。
了无一法可酬难，蒲团禅板久已捐。
山空月明础石员，百围老干行参天。
何当断手释椎凿，与师共泛荆溪船。

人生富贵多繁华，每遇诞日张绮罗。
高堂宾从拥朱紫，金尊捧欢倾流霞。
青春未暮神仙醉，舞腰回雪皓齿歌。
难逢乐事买欢笑，千金不惜如泥沙。
贫家相去一何远，自叹居里非鸣珂。
平时只甘陋巷味，啜菽饮水之日多。
不知今朝是生旦，东邻旋问酒可赊。
烹鲜击肥非不愿，一室悬磬将如何。
阿爹从容呼儿语，我有至乐非由他。
立身亦足显父母，声名不必登高科。
颜色苟能奉亲欢，悦口不存旨与嘉。
满堂虽无金玉富，六籍诸子幸满家。
日率儿曹勤诵读，行慕颜闵心孔轲。
但得门庭无外事，竹林足以长婆娑。
子顺亲慈有余乐，自然福至由家和。
篱边晚菊知人意，岁岁来荐黄金花。

家家趁寒食，看花雒城里。
孰知我辈人，屐去登山齿。
千峰据其高，一览无余美。
小溪山下来，青烟林末起。
俯瞰阛阓居，总在尘埃底。
洒樽遽移下，诗兴良未已。
因念读书人，故事为重纪。

吾家本是田家子，其先世世居田里。
儿因逐食浪飘蓬，欲归无以供甘旨。
吾翁亦能甘淡薄，日夕饭疏而饮水。
浑然质朴古人风，固应自有长生理。
筋骸虽老自康健，聪明少壮犹难比。
了无机械足怡神，不生嗜好彊精髓。
人间可慕是荣华，人间可羡为豪侈。
荣华有似庭下花，芳菲之日知能几。
豪侈真如草头露，不能顷刻朝阳里。
谁知贫贱自安分，年年如此只如此。
吾乡自来丙山高，位当南极崔嵬起。
吾家门门对此山，算高欲与山同纪。
加之西邻与东舍，往往黄发皆儿齿。
酒熟长愿相招呼，一笑忘形相汝尔。

今朝酒熟吾翁喜，又见生朝会邻里。
虽无盘馔罗膻荤，情话从容自嘉旨。
人生富贵固足乐，惟有长年难得似。
恬于世味心自闲，赢得庞眉更儿齿。
晨兴再拜启阿爹，从古昭昭是天理。
不因为善天降祐，何以康宁膺寿祉。
称觞膝下列儿孙，虽说居贫良亦美。
从今都不记春冬，只消岁月将时纪。
束书但愿早还家，年年祝颂秋风里。

我生大江东，与江不相识。
一日作远游，江头因目极。
桃花春未涨，水落略见石。
望断淮山青，隔岸才咫尺。
恃此一苇航，焉能恨南极。
云屯十万众，守卫以人力。
抚御有良将，成城众心得。
江淮唇齿势，如家护墙壁。
守淮即守江，淮民须爱惜。
我朝圣泽深，不在险在德。
慈俭今天子，迩遐无间隔。
大臣百执事，根本共培植。

揽九州兮余忧，民将鱼兮谁瘳。
水受令兮安流，菱芃芃兮方秋。
老帝力兮茫茫，射神鱼兮飞舟。
朝帝君兮不下，莽故疆兮生埃。
踏苍龙兮倏东，栖灵游兮故宫。
擢桂栋兮兰房，蕙帱兮荃床。
翳残书兮罅{缶齿}，杳空山兮神扬。
神扬兮何极，有人来兮为之太息。
湿刓石兮酒寒，隠怀君兮伤恻。
荪桡兮桂檝，海若兮献月。
采水碧兮紫渊，弄𧏖珠兮冰穴。
无一芳兮可酬，心难吐兮犹咽。
砥柱兮汤汤，龙门兮阻长。
事难古兮悲伤，迹苍奔兮蹇余以何往。
朝欲逝兮河津，夕濯衣兮西溆。
花涨兮波恶，鱼鬭兮云舞。
沐余冠兮嵯嵯，濯予珰兮楚楚。
灵心怿兮来下，乃遗余兮芳杜。
玩芳杜兮三嗅，时不来兮孰与。

砥苍崖兮燕危磐，枕渊洄兮夏留寒。
谷怀烟兮川引雾，出渔乡兮入樵路。
屋如悬兮石将危，荡兰舟兮扬桂旗。
江有蓠兮溪有荪，沙一抹兮云垂垂。
耒宜雨兮帆宜风，香在罏兮各为功。
村醪熟兮春无度，水羞香兮雪登俎。
晴阴节兮花乱飞，老渔歌兮野巫舞。
灵埃乐兮憺忘归，人无忘兮雨而雨。
维余舟兮款神关，石{缶齿}{缶齿}兮萝漫漫。
帷之褰兮风毳急，石可憩兮苔痕斑。
潭中人兮夜渔急，神鱼舞兮阴妃泣，报灵君兮千罟集。
水如练兮月冥冥，若月弦兮作湘声。
舟欲去兮且复留，耿不寐兮空隠忧。

点点晴光滴翠岚，参天松干影毵毵。
穿云日阅客十数，汲水时闻僧两三。
俗子遶登山勒马，禅心常共丹同龛。
烹茶汲取盈瓯雪，一味清霜齿颊寒。

南山仙人何所食，夜夜山中煮白石。
世人唤作白石仙，一生费齿不费钱。
仙人食罢腹便便，七十二峰生肺肝。
真租只在南山南，我欲从之不惮远。
无方煮石何由软。
佳名锡我何敢辞，但愁自比长苦饥。
囊中只有转庵诗，便当掬水三咽之。

齿发中年态，丘园素隠心。
因栽白匾豆，欲当紫团参。
筐筥收繁荚，窗扉失茂阴。
萧萧檐外竹，抱蔓替予吟。

抬头霹雳不容追，缺齿胡僧陷铁围。
六合空空风悄悄，杜鹃啼月不如归。

与世长多忤，持身转觉孤。
夤缘新齿舌，收拾老头颅。
我已诃泷吏，君谁诵子虚。
同归灯火读，家里石渠书。

想像含消与接枝，英华集里脆香诗。
外披翠羽中怀玉，嚼出清泉上满池。
溢齿应餐多正好，堆盘尽饤老将宜。
炎蒸时节还能洗，不是梨侯更有谁。

色如姑射未全真，消得新诗脍炙人。
冰不待藏须洁齿，冻何须解要濡唇。
烹茶尚有虀盐味，食蘗难夸麹米春。
賸欲清凉非内热，不应宴赏羡诸臣。

忆昨相逢是豫章，笑谈亲接齿牙香。
如今但有心期在，不似当初脚力强。
投老颇能安晚境，祝厘聊以报明王。
简编未了平生债，冷淡犹能读老庄。

郁攸属者潜煽灾，蜚廉纵风相与偕。
林林生齿七万户，连甍接栋烧成灰。
如何老翁一区宅，间不以寸独不{火矣}。
玉石俱焚势应尔，岂有幻术能然哉。
闻之翁乃好善者，平时事佛经卷开。
有余必以济贫乏，不以利欲萦其怀。
仓卒遂蒙鬼神护，万目注视咸惊猜。
厥初巨焰𦶟天起，左顾右盼如燔柴。
翁知无脱免，委身甘作烬与煨。
麾儿与妇令亟走，誓死不去无违乖。
全家酣寝越信宿，如闻大浪声喧豗。
及其梦觉火亦息，依然一室当崔嵬。
微如蒲萄不熏灼，而况梁栋与桷榱。
苍苍表善有如此，余自作孽何足哀。
作诗志往劝来者，勿以斯语同优俳。

地借沮龙宅，堤横海蜃楼。
马蹄翻震雹，沙觜更生洲。
云壑悬绳渡，天风激箭抽。
湿霖平衍沃，暗井灭夫沟。
蹴起争桥齿，撺来似海䲡。
浪花将岸飐，塔影听桴浮。
却忆衔枚地，曾驱缟练舟。
谩云天设险，岂是水为柔。
无事人千古，逃荣茗一瓯。
川灵工阅世，翻覆几时休。

选胜宁辞屐齿尖，摩挲墨妙半儒先。
八年两到人争问，香火灵山似有缘。

嘉定四年日在房，赵侯来守南清漳。
下车百事所未遑，先务化原修泮宫。
发帑市材鸠众工，改偏易陋规模洪。
大门复旧正当阳，直挹名第真仙峰。
泮渠下疏清波溶，时与潮汐相流通。
两廊轩轩如翚飞，朱栏翼之森卫防。
讲堂岩岩峙中央，高明洞豁无暧曚。
东西两舍夹其旁，扉楹新厂标祠堂。
诸祠畴昔乱无章，从今一正峣相望。
东祀无极濂溪翁，浑沦再辟如羲皇。
二程从而大发扬，千载绝学始有光。
文公继之撷精刚，发挥大学明中庸。
善集诸儒粲朝纲，金声玉振真玲珑。
此邦况又旧游乡，流风遗泽尤洋洋。
合为四座俨颙颙，卓示师表开群蒙。
女令圣门知所从，无徒自弃甘面墙。
西祀唐人相国常，首变蛮俗趋文风。
配以周欧二俊良，破荒桂籍先传芳。
端明蔡公著清忠，始自莲幕起腾骧。
东溪高公拔上庠，劲节凛凛凌秋霜。
力摧秦桧锐锋铓，濒死奋不顾厥躬。
列为五像竦昂昂，论世尚友激懦慵。
要令片善有磨砻，无往不切进修功。
越惟明年神祝融，群工告备襡器藏。
侯曰轮奂美而彰，落成合与诸宾同。
释菜之礼久已亡，在泮饮酒仪亦荒。
今其举之始自邛，不宜草略宜周详。
时惟月琯中林锺，旬有三日方曈眬。
阖郡文武诸曹郎，下及生员隶学供。
庙廷叙立严班行，银青错间绯紫裳。
主人升自阼阶东，束茅灌献文宣王。
韭芹蔬笋罗芬芗，配食兖邹二国封。
跪伏拜起仪从容，精神昭格孚冥茫。
恭惟道德万世隆，参天配地相始终。
再诣东祠诸儒宗，荐以时器陈时饔。
粢盛醴齐烹羔羊，尊师一意照无穷。
三诣西祠诸贤踪，馈荐一视东祠丰。
岂应故事诚有将，示人友善何日忘。
祀事既毕登堂堭，峨冠列坐咸肃恭。
广文巍榻歌鲁颂，讲扬经义发童蒙。
卷经群趋跻而跄，旧堂序列环而重。
老少团拜敬而雍，申明孝弟消强梁。
更衣紫袖巾缩缝，旋复故坐举馂觞。
羞桃华瓜仍蕉黄，左殽右胾羹及粱。
五行大白益静庄，威仪秩秩无忀徉。
三劝和乐恩意浓，酬酢指逊交更相。
主人载笑色而康，方今太平无征攘。
幸与诸宾相庆逢，愿均饮醉文字中。
众宾欣谢且惭惶，此会旷典昔未尝。
今幸亲与沾霈霶，报之愧无圭与璋。
文班进请输肺肠，泮仪民则诗言飏。
风教基本今既崇，礼逊兴行道义充。
观听感德还降衷，自达闾巷无奸凶。
异时刺史入三公，又推此道柔万邦。
移风易俗归醇酿，均令天下跻虞唐。
武班进请披心胸，侯饮于泮为道长。
可屈群丑服淮羌，献囚献馘不告讻。
坐格飞鸮食我桑，赂金贡齿皆来降。
异时锡命侯弓彤，又相君德成安强。
樽俎自折万里冲，会同四海来氐羌。
诸生继进吐卑悰，惟申文武无异方。
加之俾尔炽而昌，加之俾尔寿而臧。
降尔遐福如陵冈，嗣续与国同无疆。
北溪野人狷且狂，躬陪盛仪喜莫量。
直述诗史为铺张，昭示来世惊盲聋。

云散秋空，即心见月。
家家门前照明月，处处行人共明月。
骑鲸捉月，撑船载月。
忽然月落夜沈沈，笑杀胡僧齿门缺。

寻僧坐清昼，会友践佳境。
兴寄徒自深，游观转便静。
荷翻一水香，柳散满阶影。
相从解巾屦，爱此夏日永。
熏罏鼻观通，汲井齿颊冷。
劳公具酒炙，饷我作汤餠。
同时得二士，俊发锥露颖。
高步不可攀，奇语尚堪省。
徐郎招不来，怅望终耿耿。
生平厌尘烦，老去合幽屏。
岂无亲朋乐，所虑乏规警。
长歌及黄农，妙处亦深领。

桓伊三弄笛，犹足战淝水。
谈笑麾秦兵，所向皆披靡。
追击至青冈，坚亦中流矢。
不经事少年，其壮乃如是。
宜乎谢东山，喜甚折屐齿。
只今所城邑，历代几迁徙。
君怀霸王略，宰邑当念此。
南北虽坚明，风尘未遽起。
士岂无奇气，叱咤有摩垒。
一从辛巳年，海陵扰北鄙。
因循再结好，宁不有所俟。
又三十八载，恐渐忘昔耻。
吁嗟靖康变，北客思故里。
君今临淮垣，访古欲何似。
长啸朔风寒，晋人亦人耳。

世味嚼蜡尔，临风强吟哦。
故人今谁来，门前车马多。
招邀忽聚集，款曲成婆娑。
齿发我已老，岁月如掷梭。
有酒不为饮，奈此好事何。
分题咏清趣，但恐俗所呵。
吴侯金闺彦，公余乃相过。
欢笑酬座人，时春复清和。
濯我涧上泉，因之而啸歌。

少小住京邑，不识世寒煖。
欢来上高楼，但爱湖水满。
所历辄忘归，其交亦常款。
岂伊岁齿深，遂与境事断。
萧萧宋□宅，赫赫金张馆。
□坚多侠游，隠约出幽伴。
胡为乎山中，长歌至于懒。

戎马纷群寇，残害吾赤子。
被之以礼乐，庶使保生齿。
如火热水深，亦运之而已。
治少乱则多，尧舜惟孝悌。

一从寇谦之，祖尚张道陵。
湮芜五千言，庄列亦不明。
荒哉神仙家，方伎刘向评。
存想与炉灶，后世徒营营。
吾从云笈书，七签岂其情。
山闲焚妙香，君房天禧经。
叩齿理玉池，天风韵流铃。
玉历眇延康，尘劫无足惊。

微禄养闲静，冉冉惊老境。
谁知岁月速，复此霜露冷。
齿发堕江湖，家世本箕颍。
无效彭泽翁，茫然吊形影。

涧泉韩仲止，生计聊复尔。
无钱向谁嗟，有酒徒自喜。
尽日览形容，流年惊发齿。
夜夜犹早眠，寒来更慵起。

秋风过秋雨，眇眇正愁予。
望断嗟何寄，吟成懒自书。
齿摇诚有数，鬓秃恐无余。
几载章泉水，山深只晏如。

年时过我涧之南，寂寞宽闲所共堪。
此道吾侪非自苦，人情物态是谁谙。
灰心纵惜形容变，糊口犹图齿颊甘。
且和湖边夕月句，老生无奈只常谈。

五更人物遽喧呼，不信清湖逆旅居。
齿发如斯吾老矣，一身蝴蝶梦蘧蘧。

夜窗松月旧家风，宦海飘流鞅掌中。
但觉年年添一岁，不知齿豁与头童。

竹门何为设，护此自在身。
而有不知者，谓隔一切人。
门有闭有开，人有疏与亲。
闭以谢俗客，开以纳嘉宾。
或方计财利，我方甘窭贫。
或方图宦达，我方埋隠沦。
岂惟乖趋尚，诚亦困纠纷。
若夫道义交，开益所愿闻。
清幽能共适，淡薄能相因。
与夫学问徒，讲说敢辞勤。
义理滋我悦，诗书陶我真。
俱不役殽酌，且无昏精神。
然当时省己，勿或浪尤人。
古人重晚节，气衰当志新。
古人贵老成，齿颓资德尊。
初心苟无负，斯不愧斯门。

涵养当用敬，进学在致知。
如车去只轮，跬步不可移。
夫子受师说，惟敬实所持。
升堂逮易箦，参倚日在兹。
遗言落人间，考论极研几。
是心要收敛，中不容毫厘。
大学着明法，格物及楷梯。
放心苟不收，穷格将安施。
古人贵为己，末俗多外驰。
岂无实践者，兹焉当反思。
晚生拜遗像，敷衽跪陈词。
愿言服予膺，没齿以为期。

熙洽壬辰际，刚明十载初。
祥风开宇宙，粹质产琼琚。
年齿终童右，文章两汉余。
体将时格变，名向榜头书。
多病侵丝鬓，清颜侍玉除。
温恭扶国是，端直屏奸渠。
良月春先暖，丰年日自舒。
潜藩来骑鼎，故里去程徐。
北虏盟方缔，蛮陬孽已锄。
愿言归补衮，敷泽遍坤舆。

隙驹日月驰，拱木霜露莘。
孤生望苍旻，永念负慈地。
内德不越阃，先铭欲存世。
以兹沥丹素，延首冀嘉惠。
大匠斡九京，篇成重覃思。
发函已百拜，陈庙复三喟。
石之表故阡，修麓出光气。
耿如瞻其亲，端用贻尔类。
道归统会阔，躬探玄颐秘。
云章开人文，天笔垂古制。
照照训典立，亹亹伦纪备。
遂登秦汉前，上与骚雅俪。
碑板落东南，贝玉失瓌异。
膏濡沦朽骨，黼藻被幽隧。
史职补王明，陋巷压高位。
余波扬懿则，惧忝弗克嗣。
士恢宇宙心，学竟圣贤事。
整驾期远造，为基戒中坠。
岳峻尚可攀，海深安可计。
勗哉奉格言，没齿无敢替。

外物不足恃，翻覆百年间。
唯有万卷书，可以解我颜。
男儿贵立志，达人得大观。
百川日夜流，与海会波澜。
丘陵安于卑，宁复望太山。
方当少年时，发齿未凋残。
圣贤户庭阔，人人可跻攀。
谨勿随余子，碌碌走丘樊。

富池大信江千里，三日醉卧烟蓬底。
晓来推蓬登断岸，因忆牧之呼屐齿。
九华隆隆闸天脊，微云低度差参是。
百唤牧之如不闻，剥脱尘痕见文字。
今年十月天未霜，木叶留露光嶷嶷。
兴亡风流不可论，苍松怪石还如此。
我今与子陟层巅，酌酒赋诗云乐只。
后来谁复是牧之，斜阳归路芙蓉水。

抱大难倾橐，随时欲见田。
星灾诸葛日，齿少紫芝年。
鲁国麟枯骨，蓝田玉折瑄。
忍闻环珮响，帝所侍钧天。

安车未向都门移，且揽西菩一段奇。
路入山腰须种树，泉流石齿莫开池。
重来坡老今谁是，出世参寥不记时。
结束匆匆出门去，白云明月旧相知。

竹扉无人敲，掩关长夕曛。
一饥苦难疗，三篾收奇勋。
鼎来四胎仙，缟袂垂玄帉。
其一行且却，隠若避世纷。
其一拟前迈，步武闲如云。
唳者又其次，画然戛天垠。
季氏响相答，和乐方訚訚。
昂然青田英，暂尔北磵𣸣。
鸾鹄倘可侣，鸡鹜端不群。
乘轩初何心，在阴当有闻。
日饮涧底渌，时啄岩根芸。
华表怀故都，蕙帐悲移文。
仙凡岂异辙，风月当平分。
主人尔同调，与俗相莸薰。
浪迹傃富贵，永怀酣典坟。
衡连老苍官，从合抱节君。
遣尔寻考槃，亦足张吾军。
人方斧槁梧，对此齿没龈。
骎骎恐尔及，惴惴令人慬。
胸中小天地，笼中何足云。

后来如积薪，在前类扬秕。
群飞刺天去，寻坠九地底。
扶摇转羊角，力尽固应尔。
赵孟能贱之，何取赵孟贵。
譬夫春方妍，处处耀桃李。
冶容倚皓态，厥类叵胜纪。
一时颜色鲜，永永曷足恃。
要当见平生，姑待灏商至。
楩楠大蔽牛，支厦栋梁器。
春风不知喜，秋风不知畏。
炎炎金石流，凛凛复堕指。
四时有常守，坐看造物戏。
用大古所难，肯顾万牛废。
怀哉楚令尹，落落差可拟。
弹冠既三仕，解冠辄三已。
岂弗曰代耕，岂弗曰行志。
终将奚以为，了弗事愠喜。
一笑付倘来，道在百不理。
特操固超绝，小智谩嗟异。
区区荣辱际，判然遂成二。
炙手苟可热，骈首争附丽。
欣戚变妻孥，况复论州里。
悠哉经济才，未始挂牙齿。
不独不过口，未必不掩鼻。
恶此而逃之，政恐不免耳。
弗为天下先，闻诸老聃氏。
徐行后长者，孟氏亦若是。
聃也未暇学，学孟顾不韪。
唐虞已千古，执中揆诸理。
问之果何事，孝悌而已矣。

绝顶丛林茂林叶，虮虱象龙争迅捷。
汤沐风晞曝煖檐，薮剔原搜会秋猎。
齿豁明瑶水为扈，编密青琅陆为罟。
围溃犹思勇负嵎，匪麈匪麕非虎兕。
小生束发能操觚，亦有武备当前驱。
但知疏散非长计，不知远岫云如髻。

百二十年名上寿，浮生百岁实稀闻。
百年三万六千日，今已三分过二分。
啸歌独喜齿全在，文字看来眼未昏。
酒量虽衰犹得醉，尘中人事自纷纷。

江南到梅暑，蒸湿鲜晴明。
聊仿登山样，无妨涉水行。
齿牢防易折，蜡滑亦加轻。
早幸还吾土，闲将挂后楹。

扁舟迎春色，东下淮楚乡。
侧身风波地，回首英俊场。
顾我本俗材，百事无一长。
滥迹入册府，举动初不皇。
乍脱泥滓底，稍见日月光。
峻阁郁前起，隐嶙天中央。
春风花竹明，晓雨宫殿凉。
溢目尽图史，接翼皆鸾凰。
明窗置刀笔，大案罗缣缃。
文字虽幼学，钝庸今废忘。
不能温旧习，考古评兴亡。
腼颜于其间，汗下如流浆。
徒然日饱食，出入随群行。
朝廷比多事，亦合强激昂。
况有诏书在，烂然贴北墙。
奋舌说利害，以救民膏肓。
不然弃砚席，挺身赴边疆。
喋血鏖羌戎，胸胆森开张。
弯弓射搀枪，跃马埽大荒。
功勋入丹青，名迹万世香。
是亦丈夫事，不为鼠子量。
数事皆不能，徒只饱腹肠。
有如凫雁儿，唼喋守稻粱。
岁月今逝矣，齿摇发已苍。
于时既无益，自合早退藏。
诸君天下选，才业吁异常。
顾当发策虑，坐使中国强。
蛮夷不敢欺，四海无灾殃。
莫效不肖者，所向皆荒唐。
又不耐羞耻，但欲归沧浪。
濡毫备歌咏，仰首看翱翔。
舟中稍无事，思念益以详。
恨无一棱田，可以足糟糠。
出处皆未决，语默两弗臧。
莽不知所为，大叫欲发狂。
作诗寄诸君，鄙怀实所望。

前年子渐死，予哭大江头。
今年师鲁死，予方旅长洲。
初闻尚疑惑，涕泪已不收。
举杯欲向口，荆棘生咽喉。
忆初定交时，后前穆与欧。
君颜白如霜，君语清如流。
予年又甚少，学古众所羞。
君欲举拔萃，声耦日抉搜。
不鄙吾学异，推尊谓前修。
今逾二十年，迹远心甚稠。
后会国南门，夜谈雪满楼。
青灯照素发，酒阑气益遒。
昨君握兵柄，节制关外侯。
予才入册府，俄作中都囚。
飞章立辨雪，危言动前旒。
时虽不见省，凛凛压众媮。
旋闻君下狱，六月送渭州。
渭州旧治所，昔拥万貔貅。
堂中坐玉帐，堂下森蛇矛。
令严山石裂，恩煦春色浮。
衅生无根芽，众言起愆尤。
返来入狴犴，吏对安可酬。
法官巧追拍，刺骨不肯抽。
削秩贬汉东，驱迫日置邮。
穷途无一簪，百口谁相赒。
诸子继死亡，清血渍两眸。
贸然几丧明，愤苦结不瘳。
君性本刚峭，安可小屈柔。
暴罹此冤辱，苟活何所求。
人间不见容，不若地下游。
又疑天憎善，专与恶报仇。
二坚潜膏肓，众鬼来揶揄。
弃局奔南阳，后事得所投。
心胆尚卓荦，精明已弥留。
生平经纬才，萧瑟掩一丘。
青天自茫茫，长夜何悠悠。
万物孰不死，死常在严秋。
君齿方盛壮，众期树风猷。
二边方横猾，四海皆疮疣。
斯时忽云亡，孰为朝廷忧。
予方编吴氓，日自亲鉏耰。
无缘匍匐救，兀兀空悲愁。
时思庄生言，所乐唯髑髅。
物理不可诘，此说诚最优。

忆向江东太守园，猗猗甘树蔽前轩。
风摇玉蕊霏微落，霜发金衣委坠繁。
枕畔冷香通醉梦，齿边余味涤吟魂。
天彭路远无因得，犹赖君心记旧恩。

谩走声名三十年，亦曾文采动君前。
玉颜皓齿他人乐，独守残灯理断编。

非才忝四邻，待罪涉一纪。
妨贤得云久，不退不自耻。
永厚复土初，叠奏犯斧扆。
乞身临本邦，多疾便摄理。
帝曰吁汝琦，辅翼甚劳止。
今俾尔荣归，揭节治故里。
均逸向盛辰，宠异固绝拟。
整装将北辕，羌衅兆西鄙。
俄易帅感秦，旰食论所倚。
艰难恶敢辞，奔走奉寄委。
天声方震扬，狡穴惧夷毁。
款塞械凶酋，唯幸赦狂诡。
疆事计日宁，拙疹乘衰起。
披诚叩上仁，再遂守桑梓。
尫疲解剧烦，宴息良自喜。
园池昔恢拓，顾览尽遗轨。
独于北堂北，地胜失经始。
前人欲兴作，就此创基址。
中辍如有待，命我成斯美。
鸠材亟僝功，因陋谨增侈。
芳林环密阴，鲸口下洹水。
吾堂据其阳，万象来明炜。
匪直怡病襟，间足具宾簋。
僚属请吾名，在景或在己。
吾谓夸风光，未若尊制旨。
视榜以思报，义实昼锦比。
或笑此翁愚，荣极尚不已。
乡闾得𫏐休，胡自勤勤耳。
吾曰勤虽愚，吾虑亦长矣。
天地施大恩，报上尽蝼蚁。
终期谢贵仕，归第保颓齿。
吾舍与公居，相去百举跬。
岂无贤太守，有意待园绮。
安车时一来，为我此加礼。

并门昔岁叨拥旄，公厨酒熟醺葡萄。
公时帅谓辄驰献，助临军享投芳醪。
辱公诗答极爱重，气骨雄健凌风骚。
公今大卤盛开府，我得乡守均疲劳。
却烦新酿远相遗，故人义比丘山高。
衰翁拜赐喜自酌，持杯有感生郁陶。
忆昨朔边被朝寄，亭燧灭警兵锋韬。
时平会数景物好，齿发未老胸襟豪。
当筵引满角胜负，金船滟溢翻红涛。
间折圆荷代举酌，坐客骇去如奔逃。
我乘余勇兴尚逸，直欲拍浮腾巨艘。
此来病质极枯瘠，两目眵泪颠无毛。
较前饮量复何有，十分耗谢余厘毫。
复婴风眩戒食味，馋口绝望霑珍螯。
虽然公酝敢轻用，留吞药剂倾甘膏。
纵逢嘉客衒公贶，三爵已命缄封牢。
锦堂风和弄弱柳，螺榭日暖烘夭桃。
兹辰庆我重加惠，勉与父老同春遨。

我曲非俗音，亦非正始音。
閴然洞遗响，万籁俱为喑。
有弦不足弹，无弦不足寻。
与之俱浮沈，适以冩我心。
谢郎介洁弥明操，结喉深目苍髯槁。
刘生侯喜不相逢，弗联石鼎歌南风。
援琴速我城南道，为我从头冩怀抱。
不是山林同苦心，更有阿谁弹得到。
曲终月堕仍反闻，欲弹不弹心自论。
小俟茶甘回齿颊，唤起胎仙舞三叠。

见与闻同骇且猜，多应自断不佗裁。
聪明断种岂僧事，矍铄据鞍须将才。
好在夕阳愁夜近，怀哉鲵齿尚心孩。
自非独善林泉懒，应是林泉少祸媒。

冰澌漱齿夜生寒，白苎生裁踏月残。
水面有风人不见，只教荷气上阑干。

宏博曾闻鼎足无，脚才实处即荣途。
恰观次第行初志，冀懋神明振后图。
齿失半唇忘屏翰，棣联双萼更纷敷。
乡来少戆烦公笑，却忆公言诮故吾。

采鹢浮春皓齿歌，延祥观后晚偏多。
可无人物如张绪，只是垂杨不似他。

西风只识黄花面，不识登临吊古心。
空打孟嘉乌帽落，挂人唇齿到如今。

江淮倚襄沔，两纪当分拏。
皇天憗一老，一正遗万差。
长城蔽江汉，双骏腾渥洼。
英灵萃千载，智勇出一家。
以德不以威，以静不以哗。
以信不以欺，以俭不以奢。
跻人上衽席，含哺相咿哑。
胡马饮江水，狞飚扫蒹葭。
月明戍楼啸，风急秋城笳。
边勋一夔老，史笔五色花。
遗烈在伯仲，奎画崇褒嘉。
递迭吹埙箎，嘈杂空淫哇。
玉节飞先声，一道争传夸。
单骑造阊阖，三舍日未斜。
野{艹/敕}饭山馆，龟手疲马檛。
霰雪皴衣棱，敢惮千里遐。
双旌与五马，所至弓刀遮。
惨舒出顾盼，辉光生齿牙。
笑公后其乐，白日无精华。
次边隔江东，籴涌无从赊。
赫炎苗不苏，潋滟圬不芽。
紫葵圃不畦，黄粟山不畬。
扶携及襁褓，颠踣如蓬麻。
相看尽菜色，槁立疑帝豝。
精明见家法，了事才咄嗟。
所急先民天，以次清胡沙。

楼居八十行地仙，两脚踏土轻蹁跹。
饮如长鲸食如虎，老齿不摇金石坚。
年年正三二月天，花间幽讨酬芳鲜。
要续李杜三千篇，晚唐不足争媸妍。
归来醉卧北窗下，静照无私观物化。
孙枝生子又生孙，鼎来庆事前无闻。
堂中衮绣方烂烂，门前桃李长纷纷。
敛福锡民天所祚，吉德在躬如密付。
要看寿富享天然，熏陶六极熙熙然。

夏首魃为虐，种插喧戽车。
骎骎六七月，原野皆菁华。
再拜田祖赐，熨帖海若家。
大有课水耨，小康占山畬。
因依瞻江云，西北起𪿫车。
归来省户牖，绸缪亟撑叉。
须臾眂沟壍，揞塞深搔杷。
大块果噫欠，天阔谁能遮。
水立十丈浑，吹沙复流沙。
江海尚若此，柰此个稌花。
再驾才浃旬，怒很尤雄夸。
檐声挟霶{雨/沱}，谷口应{含牙}谺。
岂其发育初，继以肃杀加。
吹嘘咸失中，刑赏仍过差。
乡来赤壁火，万艘沈碧涯。
鬼操逃天诛，不剿残贼芽。
巽二死余责，噬脐徒咨嗟。
矫矫水中龙，浮硖千万艖。
尺棰笞独夫，鼎足成一家。
至今说蜚廉，慷慨徒拜嘉。
云胡艰难际，狂暴相纷拏。
耕夫日悬悬，馌媪霜髿髿。
欲刈争淬镰，欲获竞整耞。
私偿忧并吞，官输虞扑挝。
妄冀丰民天，仰天号且呀。
反吹果何道，身正心不瑕。
𫍢𫍢沸𫇴荛，静默宜无哗。
聪明弗遐弃，试以置齿牙。
千虑贵一得，何必棼于麻。
更诘姬旦鬼，勿谓东山赊。

三回退齿霍山祠，不久终为唱导师。
见说故山无佛法，从头要与揣家私。

若把重玄当此宗，粘牙带齿恶情悰。
泡茶只说琴川好，试看侬家熨斗中。

因邪打正诸方会，我此从来正打邪。
头白齿黄无伎俩，单单只会破人家。

穿耳耳未尝穴，缺齿齿未尝折。
北度一苇可航，西归只履自挈。
或谓之空劫已前中流砥柱，或谓之拈花已后金口木舌。
或曰正宗别调，又曰直指曲说，皆非吾之所谓道也。
若夫求大乘器，走十万里，俟人作兴，器岂大乘。
夙负先觉，礼闻来学。
学而知之，既远且邈。
负是四者，吾恐五竺之铁不足铸此错也。

监本倔强，弗善劳谦。
不识拙庵，他最不堪。
他亦人耳，我亦人耳。
空自合空，水自合水。
卖弄跨门一机，至死无人发市。
父有重牙，其子无齿。
没齿穿龈，如是如是。

监本倔强，弗善劳谦。
不识拙庵，他最不堪。
他亦人耳，我亦人耳。
空自合空，水自合水。
卖弄跨门一机，至死无人发市。
父有重牙，其子无齿。
没齿穿龈，如是如是。

发爽带风梳，齿疏和月漱。

石泉飞下宝莲宫，似听钧天奏未终。
千古风流谢康乐，可无屐齿此山中。

任侠行权世所诛，将军尚借齿牙余。
古来名将勤招选，底事牢辞不敢居。

林梢脆实荐辛酸，尚记儿时刮目看。
老去齿牙无复昔，晓枝犹喜堕金丸。

曾过当湖好事家，园池髣髴记豪华。
老来只欲甘藜藿，乞我仙方固齿牙。

大夫举酒属青衿，八十衰翁亦许临。
要向席间明厚意，敢辞酒半效狂吟。
持身勿使亏名义，学古还须探圣心。
元日习乡君解否，须知齿发易骎骎。

间维有常度，曜灵无停辀。
翩翩叶辞柯，过眼绿已稠。
弱干不盈尺，忽已高岑楼。
念昔过庭日，朋来悉良俦。
我年未成童，子少无与侔。
我质本驽骀，蹇步畏阻修。
子如渥洼驹，猛气已食牛。
当时二老人，笑语懽且酬。
门户各有托，宁计才与不。
登门如昨日，星纪迹再周。
二老安在哉，体魄归山丘。
隔屋闻读书，玉树锵琳球。
呼灯使来前，秀气炯双眸。
问之垂九龄，属对解冥搜。
感此伤我心，泪下不可收。
来者日已长，逝者挽不留。
其间我与子，能阅几春秋。
宁复青衿佩，与子从亲游。
幸子齿犹壮，有母方白头。
刷翮凌青霄，足胜负米由。
而我风树悲，耿耿何时休。
四十已无闻，过是夫何求。
矧复病日侵，见面良可羞。
竹实不疗饥，芰制非寒裘。
躬耕苦勤劳，代耕多悔尤。
学仙竟谁成，百年等浮沤。
俛仰天地间，身世真悠悠。
时雨涨绿池，好风交平畴。
嘤嘤出谷鸟，泛泛川上鸥。
遇景适会心，旷望聊夷犹。

世积乡闾望，公兼德齿尊。
谨身忘岁晚，接物等春温。
乐事人难比，余功盗自奔。
平生可无憾，一札疏明恩。

尚记侨居忆故园，俄闻华屋耸榱椽。
连樯大舶回前浦，皓齿清歌出广筵。
得丧已齐身外物，安闲自乐性中天。
岳庄原上归全处，手种松杉起绿烟。

两年肥水喜相逢，托契门墙今已重。
士有祢衡心肯荐，侯如雍齿首先封。
更看谋略称筹幄，会见精神坐折冲。
败走苻坚兵百万，围棋别墅意从容。

美人在空谷，抱志苦贞洁。
不学桃李颜，甘在枯朽列。
素衣飘白云，玉佩缀明月。
肌肤炯凝脂，容色眩春雪。
临风一笑粲，皓齿何莹澈。
破镜忽上天，寒影浸瑶阙。
少时看玉立，相视已华发。
人陈花自新，花巧人更拙。
勿言花不耐，人竟被花阅。
付之一尊酒，调以三寸舌。

去时不敢留姓名，一身万里鸿毛轻。
征鞭不返长淮水，正恐来者愁此行。
吁嗟此行良独难，出门儿女更辛酸。
平生崛强身是胆，自许虎口能生还。
犬羊异种犹人类，惟有肝胆倾相示。
此语历历端不诬，毕竟言之无二意。
从前鸥鹭奋不飞，机心一动成惊疑。
愿言嘻嗑啖儿齿，直到齿落儿不知。

北风朝暮寒，园林日萧条。
自非松柏姿，何叶不飘摇。
儒衣历多难，陋巷困箪瓢。
无地可躬耕，无才仕王朝。
一饥驱我来，骑馿吟灞桥。
通名丞相府，数月不见招。
欲登五侯门，非皓齿细腰。
索米长安街，满口读诗骚。
时人试静听，霜枝啭寒蜩。
倘可悦人耳，安望如箫韶。

寄迹小园中，自笑客异乡。
东家送槟榔，西家送槟榔。
咀嚼唇齿赤，亦能醉我肠。
南人敬爱客，以此当茶汤。
殷勤谢其来，此意不可忘。

北风吹岁暮，空闺独栖止。
夙兴泪盈掬，夕息梦千里。
妾生胡不仁，失身从浪子。
嚼蘗苦我心，餐冰噤我齿。
离异何足愁，险涩可胜纪。
寄书西飞雁，反复话终始。

细数平生事，何堪挂齿牙。
客游儿废学，身拙妇持家。
开瓮尝春酒，租山摘早茶。
关心此时节，归兴满天涯。

朅来问讯病维摩，花满溪堂竹满坡。
发秃齿危俱老矣，人高诗苦柰穷何。
四山便是清凉国，一室可为安乐窝。
犹有忧时两行泪，临风挥洒湿藤萝。

潇洒春葩缟寿阳，百花惟有此花强。
月中分外精神出，雪里几多风味长。
折向书窗疑是玉，吟来齿颊亦生香。
年年茅舍江村畔，勾引诗人费品量。

适爱贫居好，全怜鸥鹭乡。
布衾魂梦稳，蔬食齿牙香。
俗事吟边少，时光静里长。
向南多隙地，无力创书台。

紫荆相依倚，绿筿自蒙密。
秋兰涧中花，山果路边实。
沿岗引霜藤，临流坐寒石。
日暮阴崖开，云收远山出。
疏篱尚存菊，荒庭旧垂橘。
丝桐想虚堂，简策居静室。
俯仰今几时，漫然已陈迹。
摩挲苍苔痕，屐齿不可识。

洙泗之根枯无芽，千五百年复生花。
章通句解到圣处，格高调古意易差。
南岳一登光万丈，下照百物穷幽遐。
天公欲振斯文绪，卓尔大雅生长沙。
淡如清庙有遗味，粹如白璧无纤瑕。
周旋礼乐今冠冕，弹压妖怪古镆铘。
翺翔秘馆育仪羽，岌嶪殿中峩触邪。
忽惊云雾蔽日月，一落湖海潜烟霞。
浮言既空望逾远，欻起仍乘使者车。
急祗临遣护襄汉，旋奉温诏来三巴。
春风所及自和气，坐令四境还桑麻。
五月渡泸臣敢惮，昼日三接恩意加。
皇心念尔蜀父老，因以与尔毋咨嗟。
但见田亩兴孝悌，已无稂莠劳梳爬。
洋洋韶頀出正始，一洗下俚之淫哇。
夤缘末学被罗致，得以文艺陪绛纱。
作兴诗书盛乐育，谓之文翁宁非耶。
蜀人德公盛于卫，思厚报之吟木瓜。
二阳寖长今初度，门无杂宾宾则嘉。
欲酌北斗荐眉寿，听我祝辞人无哗。
先生直上作舟楫，领袖夔契承勋华。
心回元化位天地，手挈魁柄扶邦家。
工师作室贵兼用，施置宁遗负与叉。
自怜愚鲁无所似，独于诗书涉津涯。
有如使之执经侍，或能诵说圣人污。
古来好善优天下，珍重先生借齿牙。

宫漏传筹趋绛帻，御盘行炙出黄金。
春余花气香宁重，雨足林光绿更深。
通籍不须羞暮齿，好文何幸获初心。
东风似借鱼龙便，一夜奔雷数振音。

咄咄胡僧，齿缺面黑。
满口乡谈，无人译得。
只知结果自然成，不知满地花狼藉。

骐骥瘦，驽骀肥，不如占我白石矶。
出无车，食无肉，宁复羡渠黄金屋。
叔孙礼乐何纷纶，两生不行岂徒云。
丈夫结交半天下，几人沮溺同耕云。
捷径趋荣速如鬼，龌龊岂堪豪右齿。
虞卿著书托穷愁，仲蔚绕宅蓬蒿秋。
朅来话旧重携手，往事纷纷集樽酒。
胸中奇气耿独在，匣剑时作蛟龙吼。
穷亦乐，贫非痡，且复安步行坦途。
从人嘲笑我非夫，乘流则逝宁须扶。
亦知落落固难合，焉能郁郁屈此乎。
朝驱车于阆风之颠，夕济舟于丹水之渊。
放身物外岂不好，局蹐人间真可怜。
追若亡，汗漫游，笑宁子，商声讴。
岂曰无衣，与子同裘。
天地一马，日月双辀。
噫，流光胡可以淹留。

自从忧患长精神，兀坐斋房过了春。
凿落盏干官烛暗，樗蒲齿龀旅囊贫。
皇天老眼非尘世，白日闲愁自替身。
一段风光好如画，未须全与路行人。

明明天子御丹扆，首择英贤将使指。
湖湘以南阙仓台，环顾在廷谁足倚。
蓬山兰省辍名流，礼乐光华共心企。
看看六辔载驰驱，爰度爰诹逮田里。
散财发廪苏厄穷，扬善举贤律贪鄙。
第恐崇台未突黔，趣上亨衢诏泥紫。
与君同齿复同寅，那更著庭绍英轨。
交情金石久益坚，人虽渐远心则迩。
衡阳雁过可传书，时愿刘公贻一纸。

分冬时节，一物不违。
大家出手，各各提持。
白糍片片打硬，山果大小随宜。
衲僧家，牙如剑树，口似龙池。
入齿下咬着，吞吐唾雾霏霏。
蓦忽撞著栗棘，直得暗里攒眉。
飏在粪扫堆上，千圣从来不知。
洞山掇转处，丧却目前机。

臭口才开露贼身，看看平地惹埃尘。
傍观不解深藏舌，也作黏牙缀齿人。

留僧秋阁上，身自伴僧闲。
漱齿临寒水，焚香对远山。
野禽偷果去，童子借经还。
余兴成诗句，高题屋柱间。

夜读老杜诗，如对老杜面。
此翁历艰难，往往诗中见。
曩吾游川蜀，所恨年数浅。
草堂闻无人，正在成都县。
断碑蚀苔藓，扪读知几遍。
寻思隠其下，终日弄书卷。
庶几平生心，所得未应偭。
亲庭宦行在，归计乖初愿。
言瞻浣花里，卮水乃缺献。
人间画图样，皮骨怪丰腆。
京华四十载，褐短更馿蹇。
至今彼堂上，唇绽齿微现。
独余双眸子，利若秋江剪。
因何太瘦生，贫贱恐不免。
耒阳一脔炙，饮食知味鲜。
后人美肴膳，出语秽虾蚬。
那知独角龙，妙用天行健。
至其得意处，力斡造物转。
神雷破潜穴，霹雳飞雨片。
武夫荷戈战，飒沓旗鼓偃。
蛟鼍呿波浪，宗庙罗黻冕。
鞭车甫平陆，梯磴忽绝𪩘。
又如虚空内，一气互游衍。
有足恣驰驱，不行渠自远。
苍茫鬼神会，惨惨颜状变。
春荣与秋悴，时节随晦显。
凤鸣朝阳桐，诸鸟徒巧啭。
关雎乐不淫，小弁亲不怨。
此身付天地，宁作青紫楦。
低头向严武，陵辱非所便。
百年禀忠孝，句法老益练。
君看夔州作，大冶金百炼。
麟经示褒贬，比物足惩劝。
蜀山上摩天，蜀水下如线。
山川蕴精异，翁句丽而典。
荒郊夜徂半，隔巷闻惊犬。
分明梦见翁，握手一笑倩。
殷勤得软语，意若深予眷。
文章致隆贵，嗤点到群彦。
何当同宗文，相与携笔研。

我初养柏儿，年纪三十四。
颖季得梅老，岁数适我类。
而梅生不凡，头骨甚硗异。
见之怀抱中，宛有成人器。
漆光眼目动，玉雪皮肉细。
爱之甚于柏，稍长望其贵。
每出偏问归，祝父好看视。
犹嫌碍关钥，莫伴柏嬉戏。
固尝约而父，筑室更邻位。
请师共教授，儿侄精六艺。
中年不如意，借此期自慰。
庶几和仲老，他日远虎侍。
梅胡不佳实，飘谢许危脆。
更医再而三，历齿一十二。
留之苦不可，去我何乃易。
而父真断肠，汝伯重垂涕。
尔梅竟何往，小槥但遗蜕。
登槃莫荐子，登陇休折寄。
云然我所伤，畏是尔名字。
梅兮早归来，尚作梅花弟。

纷纷流俗间，哀此万众生。
陶翁盖达士，酷爱重九名。
行行步东皋，见菊眼为明。
色香不改旧，想像闻其声。
讙言各携袂，耄齿逮弱龄。
属予刚制酒，空杯与谁倾。
凛然北窗下，清癯落骄荣。
云团煮风叶，竞用招我情。
醒醉未必尔，昭氏何亏成。

出门莽莽无所适，青草门前少行客。
读书妄意学周孔，行年三十头雪白。
朝廷伏闻治清静，贱子何忧官得失。
平生志气渺江海，前日诗名漫梁益。
相公青毡化乌有，大似不蒙稽古力。
恭惟元祐全盛时，左右明王非列辟。
尔时吾祖亦遭逢，曾与坡范同入直。
同朝人士服该贯，后世儒生犹辟易。
石羊去作高资梦，金榜空余岘山宅。
烂然朱紫照一门，绵亘百年随社稷。
中兴郎从间有人，往往命薄中道塞。
只今晨星颇相望，岂不稽首荷王泽。
先人中间亦筮仕，曾未几见捐禄食。
坐令诸子各困顿，须与祖世事乖隔。
忠肝痛胆欲谁付，冷屋风灯但萧瑟。
明知长短均一尽，自是炎凉心所恻。
昨蒙宗公置牙齿，事下丞相当审核。
驽才不堪驾十乘，爝火或可继残夕。
纵然得遂岂其志，未免妻嫂有轻色。
诸兄生儿任门户，两弟行当问家室。
祖宗祭祀足依赖，插架牙签肯终毕。
至尊恭己正南面，下采刍荛及群策。
男儿努力要及时，致君尧舜收故物。
春风吹花满江城，醉击珊瑚夜吹笛。
属予寄傲谅兹契，隠肆壶天许分席。
西游酹酒吊杜甫，东望吟诗怀李白。
潇湘南浮窥舜葬，淮海北上巡禹迹。
归来故旧半为鬼，未死一身长百疾。
向之经行辄梦寐，江汉沱潜犹仿佛。
尘埃熏人眼生翳，文字不立口挂壁。
樊笼日月安足恃，会觅丹砂变形质。
时哉鹏翼倘相逢，俯仰人间访畴昔。

少壮忧藜藿，堆盘齿豁疏。
平生空布褐，垂老賸金珠。
世有伯劳燕，人谁熊掌鱼。
痴年将半百，抚事已嗟吁。

涵养当用敬，进学在致知。
如车去只轮，跬步不可之。
夫子受师说，惟敬实所持。
升堂逮易箦，参倚日在斯。
遗言落人间，取论极研几。
是心要收敛，中不容毫厘。
大学着明法，格物乃阶梯。
放心苟不收，{穴/射}格将安为。
古人贵为己，末习多外驰。
岂无实践者，兹焉当孰归。
晚生拜遗像，敷衽跪陈词。
愿言予服膺，没齿终不渝。

羲之誓墓终不仕，幼舆挑女因折齿。
清高足以激懦贪，旷达端能丧廉耻。

儿饥谁与哺，衣破谁与补。
田家安乐时，尚有饥寒苦。
况值久旱余，十须逾缺五。
加以疟鬼威，空庐倍贫窭。
我适丁此时，期以报君父。
人言灾害深，未知嗟近古。
里闾十家聚，往往半理土。
伊予忝刍牧，上恐负仁主。
或妇失其夫，或子失其母。
累累日就尽，公私窘捐瘠。
此是政令乖，伊谁所自取。
尝乞减十算，苍穹未蒙许。
遂使强惭颜，缪称事摩抚。
日冀天色寒，旧恙或可愈。
如何腊已至，未有雪花舞。
明当自投劾，待罪听官府。
赖有贤二车，殚心能活汝。
万一得归田，终焉与樵侣。
躬耕可足食，为酒祀考祖。
庶几樗栎材，没齿远斤斧。

自在嬉游遍四方，不曾孤负独春光。
醉眠芳草衣裳冷，笑嚼名花齿颊香。
既是烟霞令久任，岂应风月断来章。
故人尚有闲情不，相伴湖边举一觞。

深固幽远，无人能到。
山前一片闲田，松竹清风浩浩，缺齿老胡不得妙。

直下是，直下是，没量大人，抬脚不起。
可怜伎死杜禅和，犹是哓哓挂唇齿。

君不见少君诧安期海上之枣，又不见坡仙咏安期宅边之蒲。
枣失其种岂复得，蒲生于涧何时无。
涧流涓涓浅可涉，牵蔓披沙搜九节。
仙家自欲供仙饵，灵根不容凡齿啮。
循涧探奇岩石幽，瀑音迎耳锵琅球。
阴壑常寒失炎热，终日自雨鸣春秋。
振衣策足崔嵬顶，跨历列缺凌倒景。
天风海涛撼宇宙，神清骨冷肝胆醒。
声传九霄景泰钟，更上上方梯晴空。
两眼有尽天不尽，沧溟浩与银河通。
指顾神山似非远，弱水谁云隔三万。
乘风直到金银台，握手安期话蒲涧。

刺齿搜新句，濡毫写短笺。
读来疏脱少，懽喜不成眠。

片帆雨霁飞烟江，渔翁停棹歌沧浪。
一声款乃山水绿，浪中惊起双鸳鸯。
双鸳鸯情一何美，同宿同飞在秋水。
不似人生苦别离，女嫁征夫男战死。
五湖烟景方纷争，闻歌顿欲思升平。
邻舟短笛应风响，落日淡淡波冥冥。
美人春词夸艳丽，皓齿朱唇楚腰细。
江楼富贵今如何，不似沧浪真趣味。

清泉煮茗自甘肥，诗卷新来十大围。
衰齿尚能餐枸杞，余龄断未泣牛衣。
每思削发游方去，时梦乘云谒帝归。
何世独无勋业士，古来惟有逸民稀。

吾师知地脉，杖锡此间卓。
分占神仙囿，敲出清泠玉。
锡飞已乘龙，泉洁可饮鹤。
林下几寒暑，池中不盈涸。
木石常借润，瓶罂随量足。
池无汲绠线，逗引走修竹。
渴心生尘埃，对此惬所欲。
洗耳听松音，漱齿汲山绿。
更携一壶归，为浣众生浊。
遥愧山中人，四时自斟酌。

鱼固人所欲，痰饮常忌此。
兹晨一杯羹，食之乃大美。
渔者包裹来，乐与我为市。
儿辈问何故，秤平不亏尔。
吾家自高曾，仁厚著闾里。
一衡无两权，昭昭坦如砥。
忆昔少年时，猎夫晨卖鹿。
老干持衡出，忽尔非旧比。
此岂我家风，责之怒裂眦。
口腹诈求赢，宁我饿而死。
忍割子孙肉，而以啖我齿。
折衡谢猎夫，劳酒遣乃已。
今余三十载，而得闻斯语。
喜与同志言，书之诏孙子。

我生本是丝纶客，尝抱丝纶钓王国。
胶庠虽识姚有虞，载车未遇周西伯。
抱琴归去古江边，江头风月犹依然。
江风刮岸岸如削，江月照人人未眠。
沙平浪静江天阔，换酒捉鱼鱼拨剌。
有时醉椀和月吞，有时醉棹和烟拨。
或唱歌，或吹笛，款乃宫商人不识。
歌声唤彻烟水寒，笛声清透云霄碧。
不张帆，任渠去，去到云山深处住。
云山深处有画图，添个云山画图侣。
不拨棹，任渠流，流入玻瓈影里头。
玻瓈影里迸珠玉，千斛万斛谁能收。
倦时眠，醉时舞，渔家自有神仙府。
睡时蝴蝶梦庄周，舞处鸥鸢奏韶武。
自举归钓吟，清江漠漠烟沉沉。
云藏万壑暗水尾，风吹孤月摇天心。
翠微父，翠微父，和我行歌进南浦。
画桥流水抹晴烟，残照暮霞收宿雨。
水连天，天似水，一蓑活计谁能比。
枫叶飘霜鲈鲙香，杨花飞雪河鲀美。
也不学，姜太公，百年将至方非熊。
会须年少遇真主，恢我诸夏车书同。
也不学，严子陵，云台不为冠殊勋。
中兴只作钓台侣，胸中百万知无兵。
我网不似汉，汉网何太疏，也曾漏却吞舟鱼。
何当周密如枢机，直欲纤悉皆无遗。
我钩不似吕，吕钩何太直，除却文王有谁识。
争如猛曲一弯腰，牵取星珠并月璧。
鱼胶寒齿折蒿剔，蟹螯刺指和笼烹。
屠龙饪鼎口不美，断鲸斫炙肠聊撑。

龙藩地暖冬无雪，十月风光似三月。
好风不动绮罗尘，人在绣帏帘半揭。
酒肠拍索能回春，春潮八面香熏熏。
香肌汗透披縠纹，思得沧海驱埃氛。
银锅蟹眼生春雪，银瓢捾破锅心月。
流霞倾入碧琅玕，香雾氤氲云半掇。
花藤织出金芙蕖，烟青藕紫堆云盂。
一声珰珮帘钩垂，皂盘捧出双明珠。
蜡花照入兰汤阁，珠玑体迸红猊活。
凤豁云涛濯锦毛，龙翻雪浪浇银甲。
起拏裙雾围春风，胭巾抹出桃花红。
香泉入齿漱寒玉，吐作冰雪飞长空。
苍头急把春衫换，腕玉轻穿云一片。
出门两腋生清风，身在嫦娥广寒殿。

黄尘漫漫小峰路，白石齿齿茗坑渡。
相亭南来第一程，人烟萧条岁云暮。
故人小隠三家村，约我旗亭聊一樽。
相逢此地复相别，明朝怀抱同谁论。

芙蓉峰下扬雄宅，路入城闉里三百。
有山无粟养鸡豚，有水无人捕鱼鳖。
山翁菜色流清涎，齿颊连月无腥膻。
客来问我何所有，手指万壑烟霞边。
青芹不似芦蒿美，石芥防风空剔齿。
蕨脑才抽穉子拳，芦牙已迸佳人指。
儿童不待明朝阳，花襟路湿争慌忙。
携笼拍塞贮不尽，归来满袖春风香。
揽衣踏破青铜镜，挼动碧云流一径。
漉归银鼎作波涛，无限春工上盘饤。

芙蓉峰下扬雄宅，路入城闉里三百。
有山无粟养鸡豚，有水无人捕鱼鳖。
山翁菜色流清涎，齿颊连月无腥膻。
客来问我何所有，手指万壑烟霞边。
青芹不似芦蒿美，石芥防风空剔齿。
蕨脑才抽穉子拳，芦牙已迸佳人指。
儿童不待明朝阳，花襟路湿争慌忙。
携笼拍塞贮不尽，归来满袖春风香。
揽衣踏破青铜镜，挼动碧云流一径。
漉归银鼎作波涛，无限春工上盘饤。

尝闻子美清江曲，日典春衣耽美禄。
又闻太白游长安，市上熏熏醉眠熟。
风流国里太平时，处处红楼漾酒旗。
王孙公子恣行乐，繁弦脆管相追随。
谁知寥落天涯客，笠顶清风杖挑月。
芒鞋踏遍山水雄，奋身欲入黄金阙。
方嗟萧索向西园，刮面寒风雨涨天。
回头忽喜黑衣至，急破红泥倾数船。
虽无皓齿歌金缕，也扫新诗狂欲舞。
儿童拍手笑拦街，应怪吴侬喜如许。
长江波浪卷银山，去去仍悲道路难。
只凭一醉进未得，更借高风吹片帆。

翠微家在大江东，五月鞭馿入建中。
云烈火车天欲雨，汗淹香葛扇无风。
不求殿阁千间庇，却喜岩泉一线通。
为汲满盂清齿颊，与君行尽夕阳红。

寺觉重游好，僧期后会赊。
青虫雕病叶，白鸟篆平沙。
水瘦石生齿，山寒梅未花。
功名今有待，且谒惠公茶。

陋邸已无味，庖人更不材。
盦炊全做粥，烧鲞半成灰。
添醋酸绵齿，研椒辣木腮。
何时耸堂脔，香雾霭樽罍。

联翩屐齿破苔痕，醉里觥筹不计陈。
来日不须关太史，五星今返聚瓯闽。

宁饮三斗水，不揖褦襶子。
宁食三斗葱，不踏龙断市。
伯夷圣之清，饿死不受滓。
死犹清可为，况乃未必死。
几人浊恶海，鸡鸣为利起。
魏其武安门，洒削胃脯氏。
揶揄首阳山，自伐我计是。
使清能死人，浊者亦死耳。
官居寂寞滨，不堕阛阓里。
嚚尘一关隔，宛在水中沚。
楼居得未有，鉴影时自喜。
天空塔戴角，湖敛沙脱觜。
乌桕生晴阴，芙蕖淡秋蘂。
鹭点横烟稠，雁掠断云驶。
山缺女墙转，林斜僧屋倚。
江流在何许，危樯出半指。
长堤苔痕平，尽日无步屣。
有人为我来，寒冰照人只。
鸥盟以要之，相对弄清泚。
明月不满掬，一漱霜入齿。
葹菉薋盈室，为君种兰茝。
户服艾盈腰，为君揽荃芷。
吾非好独清，浊亦君所耻。
千丈一寸浑，清恐不如此。
出门歌濯缨，声节中宫征。
西风骑两鹄，碧落绝万里。

束发读连山，端倪识乾坤。
欲辨南北戒，须窥越胡门。
藏书探禹穴，乘槎穷灵源。
平生蓬矢志，到处屐齿痕。
脚方西湖脱，眼已青丘吞。
长风一苇航，急浪万里奔。
易艬溯月峡，讯程指新繁。
江行大玉篆，星垂小铜浑。
风俗异东吴，气候如南恩。
青壁拔地起，黄流从天翻。
身随五两动，命恃百丈存。
山灵迎我来，林影罗旌旛。
川妃导我去，涛声合钟埙。
蛟龙蛰渊底，虎豹潜崖根。
间逢偓期语，尽辟夔魍魂。
有祠扁汶川，倚山坐平原。
已绝白狗渡，尚望黄牛蹲。
要神楚怀糈，赉福鲁致糈。
力护重险济，兆应匪寇婚。
欧以异梦纪，苏以定分论。
君诗班其间，压倒白与元。
短窗箬叶蓬，浊酒椰子尊。
肯来共吸鲸，有味过解鼋。
磴藓挹晓润，岩葩借春温。
郊丁趁虚集，滩户射利喧。
巢云屋鳞鳞，鉏月坡反反。
棕花荐甘芳，竹枝写辛酸。
是中有佳趣，所在留行轩。
胸次饫壮观，笔端快孤骞。
一朝簿书来，能令目眵昏。

风度崔秋浦，声名郑子真。
为便官事少，不厌客来频。
竹里觥筹密，花边屐齿新。
拍栏谁得句，唤起主林神。

朱弦无繁声，大羹有至味。
人惟不苟同，终亦不苟异。
咸戒咸其腓，贲取贲其趾。
出处进退间，当思古人齿。
嗟予何为者，涉世聊复尔。
来从吴尽头，直到蜀筑底。
赫日青石裂，凄风黄叶委。
道旁几揶揄，得已犹不已。
君如细柳军，坚壁阅儿戏。
又如渥洼马，超轶不受絷。
客窗日相从，肝胆莹彼己。
偏校纷已侯，怜我尚猿臂。
胸藏数万甲，智绝三十里。
清谈对夜分，常恨世少治。
酒酣或怒骂，天下无真是。
佞夫戴髑髅，请剑淬越砥。
长亭杨柳黄，妙语鲍谢体。
不作儿女别，相期青云器。
深沉老元戎，梦寐古舆地。
视师薄郾城，受甲高熊耳。
相与善筹之，塞草春无际。

晋将屈乘饵来虞，越送西施买断吴。
马齿虽高人未老，五湖风月{礻亶}陶朱。

云氯冒兮天目之趾，叠湫喷薄兮洞石齿齿。
列缺正昼兮睡蛟起，可仰而扰兮浴以天河倒流之水。
子其隠乎，吾与子兮采芷。

不论塌扱与娄罗，判却风光屐齿磨。
老柳强颜翻拓跋，新禽满意奏娑陀。
山如欲雨何妨住，僧不能禅亦足多。
须信斯文天未丧，龙蛇虎豹底烦呵。

窈窕薜荔径，勃窣薝卜林。
六出无他香，御此众绿阴。
低头拾摽梅，齿老酸不禁。
仰看栗鼠度，危梢与云侵。
百舌巧滕颊，时过声自沉。
抟黍晚得意，𪾢睆流好音。
水旁两三家，煮茧矮屋深。
午忙不暇馌，荷鉏归藁砧。
夹桥女萝密，趋坞孙竹森。
仙人左元放，拍手东西岑。
一气地依天，万事古犹今。
溪山岂不好，感槩霜满簪。
前乎千百年，有人获我心。
后乎千百年，知谁同此襟。

于皇永昌陵，食龟大梁都。
坐控天下枢，卜世周鼎俱。
圣贤六七作，夷夏同康衢。
怀鸩玩积安，厝火忘细娱。
黼京相与乐，兴亡视如无。
元气付一锢，膏血供百须。
但知豢富贵，金珠润黄垆。
岂料醉梦中，蛊瘵生华腴。
凄风暗离黍，斜阳渺烟芜。
空令老忠简，渡河死犹呼。
南来吴会雄，北望汴水枯。
迓续赤帝脉，羁縻黄头胡。
楚蜀壮襟带，江淮丰灌输。
以此图中原，所嗟欠谋夫。
平园旧宾客，清灯耿寒炉。
搔首宿感集，拊髀流光徂。
理乱有成鉴，天高不容呼。
拟古赋二京，举一通三隅。
谓堕狗监舌，宁老瓜芋区。
谁能齿皋朔，俳优杂星巫。
芙蓉归去来，月落长庚孤。

江西老澹庵，高节湛秋水。
君庵亦澹名，闻其风兴起。
一径窈柏竹，八窗秀荃芷。
意行袭幽芳，燕坐鉴碧泚。
铜炉古锺磬，瓦研素屏几。
玄根息芸芸，泰宇安止止。
大羹及玄酒，不入世人齿。
床头周易在，更与参妙理。

吾母苦蚤衰，发霜齿存几。
小儿得其发，大儿得其齿。
予方四十时，上腭右车毁。
从兹白石源，岁岁费经理。
软疑梅着酸，疏类榴罅子。
根浮触易兀，力弱遇辄靡。
怀核忌坚栗，设胔便脆美。
烂炰故自佳，急咽聊复尔。
刺肥剧鉏奸，剔纤难拔垒。
屡搜风屡入，一快势一圯。
撼摇肿贯颧，焦蠹痛彻髓。
外虽编贝然，中实空龈似。
赤龙搅沆瀣，玉池涨清泚。
天鼓弗能扣，金鼎亦徒舐。
乳媪老不羞，机女少自喜。
风流久已绝，血气安足恃。
磨治朝辛盐，漱溉夕莎芷。
庶几尚扶危，不至遽乏使。
太官羊何腴，五侯鲭更旨。
虽无轑釜嗔，未免媚灶耻。
菽腐柔趁梜，粟糜滑流匕。
不愁馁在中，却笑饱欲死。
舌以柔故存，此语未敢唯。

吾母苦蚤衰，发霜齿存几。
小儿得其发，大儿得其齿。
予方四十时，上腭右车毁。
从兹白石源，岁岁费经理。
软疑梅着酸，疏类榴罅子。
根浮触易兀，力弱遇辄靡。
怀核忌坚栗，设胔便脆美。
烂炰故自佳，急咽聊复尔。
刺肥剧鉏奸，剔纤难拔垒。
屡搜风屡入，一快势一圯。
撼摇肿贯颧，焦蠹痛彻髓。
外虽编贝然，中实空龈似。
赤龙搅沆瀣，玉池涨清泚。
天鼓弗能扣，金鼎亦徒舐。
乳媪老不羞，机女少自喜。
风流久已绝，血气安足恃。
磨治朝辛盐，漱溉夕莎芷。
庶几尚扶危，不至遽乏使。
太官羊何腴，五侯鲭更旨。
虽无轑釜嗔，未免媚灶耻。
菽腐柔趁梜，粟糜滑流匕。
不愁馁在中，却笑饱欲死。
舌以柔故存，此语未敢唯。

暖风依日佐山行，几许春随屐齿生。
溪舞绿云苔出没，田翻翠浪麦斜横。
闲中适意荣三事，岁晚无年式耦耕。
一静可能销幻药，剩开胸次着峥嵘。

文身太伯甘斥卤，缄口铜人舌微吐。
借资墨客富濡沫，骨醉唇香登燕俎。
半熟含酒老饕赋，此翁仅可闯堂户。
班班隽永带神液，入室真味翁未睹。
菊坡风裁黄豫章，如食蝤蛑江{摇扌=虫}柱。
盘餐尽废太瘦生，格远调高自清苦。
子蛤遣汝到眉案，努力去为酒中虎。
末下咸豉有何好，犹侣莼羹傲伧父。
海之介夫此小儿，鸡肋见笑杨德祖。
前身曾作水解仙，飞入珠宫饮甘露。
能令齿吻策余烈，一鼎松风漱寒乳。

月腹一寸能郭索，黄流在中自濡壳。
蝤蛑可是丈人行，螃蟹视之师长伯。
二眸挺出胜怒蛙，八跪前驱非屈蠖。
笑令樊哙自横行，何用吕布须急缚。
𫗦糟啜醨乃吾味，嚼齿穿龈未渠恶。
属厌祗觉一解胜，效美不辞双距落。
蔡谟但记尊足存，孙卿不悟铁成错。
谩夸右手亦持螯，水中之怒无乃虐。
梁王葅醢犹至今，千古吁嗟汉恩薄。
玉柱江{摇扌=虫}酒半酣，银丝鲫鱼脍新斫。
此非不足君所邪，斶顾居贫未能学。
虫鱼琐碎熟尔雅，曲生逢之三距跃。
太真小物自足佳，葺芷一笑为飞白。

朅来林下破天悭，要使明诗见一闲。
齿屐印苔春纵步，颈壶蒸粟晚加餐。
梦魂飞到味书阁，世路牢封函谷关。
翻笑醉翁犹未醉，黄金白鬓诧腰环。

好读床头易一编，盈虚消息总天然。
峥嵘齿颊皆冰雪，肯怕炎方有瘴烟。

登科常愧处卢前，叙齿于兄小十年。
鹤不乘轩犹自若，鸿谁能弋已安然。
山头俗驾归诚晚，湖外扁舟见独先。
惟有大钧公道在，方圆随物旧同甄。

老君作经五千言，勤行大笑亡与存。
先生有诗七百首，诏书三度来天门。
年登八十齿发壮，骨轻步武如云奔。
一琴一樽一炉药，人间日月从朝昏。

喜君出使东川行，腊寒拥雪辞神京。
平生忠力晚愈固，万山叱驭险亦平。
青泥岭恶白昼上，更逢落雪百尺盈。
盘高折下寸寸进，马蹄硉矹人胆惊。
君怀初不阻艰险，却念疆土连锦城。
谓予尝有一日雅，豪吟纵笔高泉倾。
三章落落字字好，开缄与雪争瑶琼。
置邮亟来发以诵，齿牙冷切胸怀清。
岂徒感服为文字，所得风义推诚明。
今君东辕我西守，去此止有数日程。
两川春物正烂漫，何时文酒亲讲评。

郑重流芳信，殷勤慰远官。
已欣怀袖满，仍觉齿牙寒。
置速传辞易，人遐结会难。
侧身东望久，离绪转盘桓。

东川使者驻前旌，西念邻邦眷旧情。
屐齿峻登云顶寺，诗筒遥寄锦官城。
民间乐矣原田稔，境上熙然岳犴平。
闻说提封足和气，我心懽快为宗盟。

夜暗昼明，天平地平。
三日一雨，五日一晴。
达磨大师不安本分，被人打落当门板齿，庐山归宗和尚无端拭坏一双眼睛。

这老秃，无面目。
不具些子慈悲，却有十分恶毒。
喜亦不可近，怒尤不可触。
我昔被渠禁害，逼得顽蛇生足。
以至今日烧一炷香谩礼三拜，要且笑不成笑哭不成哭。
此冤此恨若为伸，唵部临唵齿临。

临济为睦州所误，雪峰遭岩头毒手。
没齿衔冤，万世不朽。

恍恍惚惚，杳杳冥冥，非精非物，非佛非心。
缺齿老胡得之而不识，飏在乎嵩山之阴。
诸人还识得么，水上青青绿，元来是浮萍。

头白齿豁，空腹高心。
被憍尸迦当面上当，对维摩诘甘自屈沉。
说甚解空称第一，只堪倚杖独沉吟。

满面尽是胡须，当门却无版齿。
纵不画影图形，东土有人识你。

不是神，不是鬼。
突出人前，是何面嘴。
妙因等闲觑破，扣齿擎拳顶礼。
唵苏𠰷苏𠰷{口悉}唎{口悉}唎。

建溪金铤直几千，余性所嗜一已偏。
寻常草卉不足进，龙团凤夸如珉坚。
长须健卒前月到，手提茶器急取煎。
妻儿攒眉笑苦涩，为言真味兹天然。
易牙去已久，吾齿若贝编。
枵肠岂废食，睡省非壮年。
惜此余香滞喉颊，巡除吟咏声諓諓。
诗成寄题建宁郡，主茶官吏俱时贤。
合同缄印一时毕，进奉飞驰争春妍。
天子不敢尝，荐以寝庙先。
定自褒嘉到属郡，趣君密迩玉炉烟。
一以此味沃天下，邪魔驱扫无留连。

上清三十六，院阁皆幽清。
漱齿泉新汲，晞发日始升。
自除烧墨灶，昼夕诵黄庭。
所得异畴昔，出山畏逢迎。
同当知非年，寄诗聊写情。

唐人重科甲，拟以折桂荣。
一登群仙籍，不羡千佛经。
终全岁寒姿，乃比秋香清。
咄彼牛李辈，伊优至公卿。
迨今齿其人，名字犹臊腥。
卓哉刘户曹，直气霜棱棱。
一朝脱淡墨，千古扬芬馨。
鸡峰有名家，奕叶彯儒缨。
庭中三嘉树，屹立长宁宁。
西风正摇落，翠葆黄金英。
劲节松可友，孤芳梅谓兄。
丁宁命诸郎，我岂贪浮名。
爱此臭味同，故以书吾楹。
尔曹方茂学，志取宫袍青。
要须勉植立，毋但希腾凌。
己大外物小，道充人爵轻。
当如燕山窦，义方垂世评。
勿效东堂诜，射策矜虚声。
懿哉君斯言，可折末俗醒。
刻诗堂之楣，室观全氏兴。

天地之间人为贵，头象天兮足象地。
父母遗体宜宝之，箕畴五福寿为最。
卫生切要知三戒，大怒大欲并大醉。
三者若还有一焉，须防损失真元气。
欲求长生先戒性，火不出兮神自定。
木还去火不成灰，人能戒性还延命。
贪欲无穷忘却精，用心不已走元神。
劳形散尽中和气，更仗何能保此身。
心若太费费则竭，形若太劳劳则歇。
神若太伤伤则虚，气若太损损则绝。
世人欲识卫生道，喜乐有常瞋怒少。
心诚意正思虑除，顺理修身去烦恼。
春嘘明目夏呵心，秋呬冬吹肺肾宁。
四季长呼脾化食，三焦嘻却热难停。
发宜多梳气宜炼，齿宜数叩津宜咽。
子欲不死修昆仑，双手揩摩常在面。
春月少酸宜食甘，冬月宜苦不宜咸。
夏要增辛聊减苦，秋辛可省但加酸。
季月少咸甘略戒，自然五脏保平安。
若能全减身康健，滋味偏多无病难。
春寒莫放绵衣薄，夏月汗多须换著。
秋冬衣冷渐加添，莫待病生才服药。
惟有夏月难调理，内有伏阴忌冰水。
瓜桃生冷宜少餐，免至秋来成疟痢。
心旺肾衰切宜记，君子之人守斋戒。
常令充实勿空虚，日食须当去油腻。
太饱伤神饥伤胃，太渴伤血多伤气。
饥餐渴饮莫太过，免致膨脝损心肺。
醉后强饮饱强食，未有此身不生疾。
人资饮食以养生，去其甚者将安适。
食后徐行百步多，手摩脐腹食消磨。
夜半灵根濯清水，丹田浊气切须呵。
饮酒可以陶情性，大饮过多防有病。
肺为华盖倘受伤，咳嗽劳神能损命。
慎勿将盐去点茶，分明引贼入其家。
下焦虚冷令人瘦，伤肾伤脾防病加。
坐卧切防风入脑，脑内入风人不寿。
更兼醉饱卧风中，风才一入成灾咎。
雁有序兮犬有义，黑鲤朝北知臣礼。
人无礼义反食之，天地神明俱不喜。
养体须当节五辛，五辛不节养伤身。
莫教引动虚阳发，精竭容枯疾病萦。
不问在家并在外，若遇迅雷风雨至。
急须端肃敬天威，静室收心须少避。
恩爱牵缠不自由，利名萦绊几时休。
放宽些子自家福，免致中年早白头。
顶天立地非容易，饱食暖衣宁不愧。
思量无以报洪恩，晨夕焚香谢天地。
身安寿永是如何，胸次平夷积善多。
惜命惜身兼惜气，请君熟玩卫生歌。

吾家令兄弟，异氏而同气。
雅知义利分，不作温饱计。
天子龙飞春，了翁对轩陛。
柄臣方擅朝，党论如鼎沸。
轧轧不能休，一挥三千字。
植治贵和平，用人戒偏陂。
天子擢第一，期以风有位。
寻寘之三人，仍诏恩礼视。
后此者三年，东瞻复联第。
天子方谅暗，有言不得试。
岁行在协洽，文翁陈谠议。
惟知守家学，宁顾触时忌。
虽不第甲乙，自谓傥无愧。
古人为己学，何有于富贵。
穷则独善身，仕将以行义。
两兄西南彦，九牧将倒指。
平生刚直胸，毋以科举累。
矧逢主听宽，宁复怀顾畏。
厥今果何事，请略陈一二。
内无王文正，谁与理家事。
外无韩忠献，谁与饬戎备。
荧惑守羽林，震雷诧冬瑞。
天象已云然，人事犹尔耳。
劈析为上言，卓哉朝阳喙。
却携令名归，为亲一启齿。

正月太阳食，六月阴萋萋。
利沔阶成间，桑土为涂泥。
破山覆桥阁，灌城坏河堤。
蜀地五六震，积潦伤农畦。
梓州暑尤异，我兴看朝隮。
出逢七十翁，履敝衣无绨。
前行为余言，老夫齿含𫠜。
阅事亦已多，近闻何乖睽。
去年大官括隠户，父詈子诅妻悲啼。
大官深居那得闻，小吏鼻息干云蜺。
今年得少休，北风苦凄凄。
番军袭江淮，将士惊噬脐。
四方靡所寄，容身仅坤倪。
灾异又如此，宁保梁益西。
太守闻此言，惕如履征鼙。
又见广文诗，口呿心沈迷。
力能得为仅千里，滔滔四海皆余黎。

天阔山头头，江空石齿齿。
清霜肃宇宙，物物露根柢。
是开明年春，万汇从此始。
人事胡不然，临流方识水。
断岸百尺悬，赤子命如寄。
示人亦真切，犹作秦越视。
我忧不能释，人谓我俗吏。
吏安能俗人，亦人自俗尔。
神天及游衍，忠信在参倚。
是间炯然存，精粗莫非事。
况逢道义友，眷眷不余弃。
至理互相发，俗氛安能滓。
夜寒人欲归，渔火飐清泚。
照我方寸心，悠悠发长喟。

敬共事明德，懔如槃水持。
岂惟将弗胜，抑恐浊且兹。
结发齿名官，几被末俗移。
学睎迁商博，文慕庄骚为。
书不记痴龙，诂不通雌霓。
耻于市朝挞，甚于沟壑挤。
大道砥如平，阽身蹈囏危。
迨其阅世久，始识真闻知。
天命贲草木，生意长萋萋。
蕃鲜固云乐，槁瘁安足悲。
阴阳孰信诎，日月谁荡推。
乾坤奠中极，雷泽周四陲。
夫人命于诚，地生而天施。
五行根五事，位育谁司之。
嬛浮溺于词，躁轻乱于仪。
山鸡衒清影，祇以速颠跻。
况彼膜外荣，皇皇复滋滋。
此于我何加，寒暑自四时。
苏公西南彦，仪鸿渐于逵。
而我坐远屏，七年堕蛮夷。
梦思岷山阳，枯筇伴庞眉。
人才日零落，憔悴西南维。
大篇忽开予，炯炯晨星垂。
公来何勇迈，我往何栖迟。
敢睎会温潞，窃愿商濂伊。
默嗟气相求，范喧蜜成脾。
梅边立踟蹰，正待阳春归。

书生不知分，奉诏行三军。
赤手张空弮，幸脱貔虎群。
四海莲华峰，濂溪涨清芬。
拟求一勺水，浣我三斗尘。
翠潋明夕霏，晴云荡朝氛。
重上夫子堂，謦咳如有闻。
池莲已濯濯，庭草长忻忻。
重惟夫子书，千古披昏嚚。
善恶萌于几，阴阳互而分。
一落俗儒喙，哓哓齿穿龈。
流传岂不广，世道滋放纷。
书生屡乞骸，归耕故山云。
愿言与同志，相期任斯文。

勤似忉忉廉揭揭，谨疑{齿}{齿}信悾悾。
佩韦董子柔成缓，专瑟梁丘和近同。
义利只差丝杪忽，功夫端验始衷终。
六箴须把公忠贯，公处还归一字忠。

十七年间作外臣，重来三日齿嘉宾。
天颜不减当年泽，点检同朝共五人。

当年过我两安君，白酒黄鸡话夕曛。
藜杖看山头拍背，褒衣论事齿穿龈。
平生大面三间屋，客死洪崖数尺坟。
身后更无锥可寄，忍看断雁泊孤云。

大雅云亡久，流风尚典刑。
赋登司马室，诗授伯鱼庭。
不及瞻郎罢，犹能识宁馨。
芜辞书琬琰，敢齿蔡邕铭。

鸣嘤出谷邈难亲，断雁辞行不可群。
论事期期箝在口，逢人额额齿穿龈。
乾坤许阔犹有碍，风雨满前如不闻。
肠断天津邵夫子，东篱掩泪立孤云。

诸任方衮衮，惜也大任君。
曲突人谁信，扣阍天不闻。
胆随豪满干，齿为愤穿龈。
莫挽泉台恨，周箫咽涧云。

不为软语混光尘，独把刚肠敌世纷。
读史功夫头没膝，疾时风论齿穿龈。
慈乌反哺终违志，断雁辞行不作群。
犹有宁馨传素业，为求佳传贲丘坟。

蜀自开禧后，西垂畏廪秋。
更经两单阏，尽弃五边州。
新沔依同谷，中梁恃武休。
匆匆移米岭，往往阻金牛。
嶓冢略逋寇，益昌随解舟。
近犹趋剑阆，远或至渝涪。
弃守侪民旅，奔军齿寇雠。
乱生宁有豸，众溃已无鸠。
伯也伤时久，民兮作己忧。
升沈随分定，行止与天谋。
高尚辞丹诏，低回佐碧油。
封疆资屏翰，原隰赖咨诹。
事变方濡首，人情苦掉头。
誓言捐一死，力与障横流。
固分为忠鬼，安能效泣囚。
诀辞贻子弟，壮语骇朋俦。
愤极拳穿爪，兵交血染髅。
不随蜍志在，甘逐远巡游。
志士闻风起，顽夫背面羞。
公身无复憾，疆事更谁筹。
学士标龙直，文阶列禁游。
湛恩沾骨肉，新庙贲林丘。
三禭虽云厚，百身安足酬。
游魂如可作，近事亦知不。
惩败从娄敬，交邻激叛侯。
未论轻汉鼎，长恐误梁瓯。
后吏谁荓螫，前修不憗留。
玉棺行有日，丹旐送无由。
渺渺河山隔，皇皇兄弟求。
非惟在原急，亦为念宗周。

山河两戒南北分，天地一气华戎钧。
譬诸指搐非害事，往往四体为不信。
惟今丑虏相噬吞，人言雪耻兹其辰。
盍驱卞庄刺鬭虎，又嗾庐{犭足}擒狡{夋兔}。
天王仁爱兼南北，犹遣升勺苏穷鳞。
诸公亦复创前误，闭户不肯顾鬭邻。
流移降附莫皇恤，斩艾驱迫如穷麕。
谁知炎炎将及我，事体不与开禧伦。
竟因示弱启狄侮，羽书赤白惊严宸。
天王坐朝色不怡，我非尔畏民吾民。
急从雨中彻桑土，更向火后移突薪。
大官亦复变前说，群而和者非一人。
制书丁宁示招纳，符檄旁午申拊循。
臣某奉诏移江介，臣某董师留汉滨。
西南忧顾谁其宽，即授臣某留川秦。
夫何廷论忽中变，复议保境思和亲。
迅雷烈风仅翻覆，明虹霁日俄逡巡。
敌人揶揄胆满干，志士愤郁齿穿龈。
东由海泗尽襄汉，西起梁沔连房均。
暴骸蹀血蔽原谷，夺险因粮空窖囷。
将军忧恚或自毙，列校偃蹇不可驯。
县征更赋不遗算，郡空少府无余缗。
边头被兵甫属耳，公私已屈忧方新。
静惟人事百罔一，恃以亡恐惟苍旻。
苍旻茫茫君为度，但见咎异来相因。
连年夏旱天无云，江淮湖浙田生尘。
飞蝗排空如羽阵，噍类猥众何诜诜。
僰南山萃陵谷异，后土矹矹如转轮。
春秋二百四十载，地震才五兹何频。
去年东南复告旱，遍以牲币走百神。
太阳朔蚀忽无光，金星昼见亦累旬。
汉沔沸腾地移轴，涪潼湓溢涛翻银。
星文屡变台符坼，阴象较著阳德屯。
外为兵戈为裔夷，内为宫壸为群臣。
天心渝怒有如此，犹以谴告施其仁。
惧而修政庶可弭，恬不知警将仍臻。
且如前年旱蝗日，开道求谏颁明纶。
庭中不鸣自如故，犹有下位人姓陈。
内言椒房之舛令，外及丞相之狎宾。
能如章向触权忌，不效钦永攻上身。
同时六馆之髦彦，陈义固争尤肫肫。
藐如无闻亦异已，宰士忿疾丞相嗔。
彼唐畋铎何物耳，词鄙意佞如吠狺。
外省胡独行其言，公然贱玉而贵瑉。
自时厥后益惩创，遏绝言路忘咨询。
直臣久矣甚弃梗，公道不迪随荒榛。
尝居丞疑转猜忌，稍负望实尤沈沦。
人心所同即天意，四方蹙蹙天亦颦。
公今掉头不肯住，携家归踏西园春。
大贤与国同休戚，宁忍赤子方嚬呻。
我非荷蒉不知磬，拟效执舆来问津。
请赋白驹之孕章，愿公饮酒车无巾。

肇三圣兮传一中，建人极兮参洪蒙。
元圭锡兮汝绩，昭华归兮汝躬。
大道公兮均嬗继，家天下兮繇姒氏。
嵩石兮发祥，讴歌兮与子。
誓甘野兮服叛，养国老兮贵齿。
席不重兮味不贰，琴瑟屏兮钟鼓置。
思皇训兮克俭，心敬承兮敢坠。
祀四百兮绵景祚，兆大横兮垂异世。
越山兮蜿蜒，镜水兮漪涟。
焕祠宫兮屹峙，肃庑祀兮愉然。
端冕兮龙章，执圭兮琳琅。
想规重兮矩叠，恍韶奏兮铿锵。

大仪斡四运，环转当初阳。
天根起自复，气踵生以黄。
卓然五阴中，标示君子祥。
芳芸岂不馥，硕果终自香。
有开南国彦，气禀惟纯刚。
况逢子之半，弧矢射四方。
浩然祖邹人，清介如道乡。
源流义理熟，滋养苗脉长。
自登蜀道来，玉节明于霜。
潢池有佩犊，紫逻无羝羊。
星回参井间，草木烂以光。
种善如种禾，去恶如去稂。
只从一念中，坰野皆斯臧。
玉{米台}不用餐，石髓不用尝。
台背而儿齿，好德自尔康。
笑渠役役者，日景以线量。

霜林剪生绡，烟树织晴绮。
万宝新告成，百工亦休止。
嘉辰属南山，胜事如栗里。
谬为陶长官，宁惜此中醉。
良朋况知心，健会不论齿。
鸱夷自挈携，猩笔漫游戏。
清欢别有趣，真乐本无味。
菊花之隠逸，亦欲妃君子。
独于萧艾中，保此生色睟。
凉飔忽吹衣，白露皓如洗。
兑随数至剥，剥落从此始。
拟将九九节，便作阳月纪。

玉山一何高，堂与青云齐。
上连宝台峻，下瞰金璧低。
中有二老仙，驾鹤俱不归。
苔封箕山碣，雾湿太史题。
岂期芸省郎，再析侯藩珪。
芳猷绍前印，英气截云霓。
理乱如理绳，牧民如牧羝。
燕开登南楼，就以云作梯。
喜年玩秋稼，抚物观春荑。
不贪老氏宝，不秘庄生倪。
至仁弥尔性，寿齿今复𫠜。

昔日南充县，卑栖枳棘鸾。
道根随境悟，屐齿过桥寒。
梦觉松花白，重来鹤顶丹。
仙翁梨枣熟，亦欲傅修翰。

君家灵运有山癖，平生费却几緉屐。
从人唤渠作山贼，内史风流定谁识。
西窗小憩足力疲，梦赋池塘春草诗。
只今屐朽诗不朽，五字句法谁人追。
天台览遍兴未已，天竺山前听流水。
秦人称帝鲁连耻，宁向苍苔留屐齿。
乙庵是渠几世孙，登山认得屐齿痕。
摩挲苔石坐良久，便欲老此岩之根。
吾侬劝渠且归去，请君更学遥遥祖。
遥遥之祖定阿谁，曾出东山作霖雨。
乙庵未省却问侬，莫是当年折屐翁。

君家灵运有山癖，平生费却几緉屐。
从人唤渠作山贼，内史风流定谁识。
西窗小憩足力疲，梦赋池塘春草诗。
只今屐朽诗不朽，五字句法谁人追。
天台览遍兴未已，天竺山前听流水。
秦人称帝鲁连耻，宁向苍苔留屐齿。
乙庵是渠几世孙，登山认得屐齿痕。
摩挲苔石坐良久，便欲老此岩之根。
吾侬劝渠且归去，请君更学遥遥祖。
遥遥之祖定阿谁，曾出东山作霖雨。
乙庵未省却问侬，莫是当年折屐翁。

应嫌屐齿印苍苔，十扣柴门九不开。
春色满园关不住，一枝红杏出墙来。

呼唤不曾离左右，大都相见一番难。
攒眉切齿归来日，痛骂国师南北山。

儿时摘青梅，叶底寻弹丸。
所恨襟袖窄，不惮颊舌穿。
我年不自觉，以我齿尚完。
尝新试一荐，喉棘眉先攒。
岂味不悦口，岂老难强餐。
人生煎百忧，算梅未为酸。

颜童齿豁老书生，习气消除道气增。
自止酒来疏酒伴，闲吟诗去寄诗僧。
不才臃肿庄周木，无尽光明摩诘灯。
解道本来无一物，未容尽逊岭南能。

秋光浓欲滴，结束东篱花。
糁糁纷点缀，戢戢相参差。
渊明太好事，言乐酌流霞。
谁云制颓龄，为与霜争华。
映水开芙蓉，丽色如春葩。
谩以拒为名，青女不能加。
持此问渊明，何乃吝齿牙。
门外风如箭，黄落满天涯。

金飚荡天末，清泠聚兹花。
凛然傲且拒，霜天肩正差。
好事共一观，目眩五色霞。
但此慰寂寞，那复矜荣华。
谁无兰蕙姿，谁无桃杏葩。
秋边竟谁语，短瓶插交加。
但知爱风味，何必加齿牙。
未能输一醉，有兴浩无涯。

昔日东州看阵图，武昌陆续拜鱼书。
我归旧齿邦人版，公去新乘使者车。
但愿世官居鼎鼐，从教野老自犁锄。
西风鸿雁方遵渚，时有音尘接里庐。

迩联咨夕访，清问切辰猷。
博学今中垒，遐征古上游。
齿寒当预计，身履即良筹。
颇牧岂云远，隠忧其有瘳。

几年太学饱诸儒，余伎犹传笋蕨厨。
公子彭生红缕肉，将军铁杖白莲肤。
芳馨政可资椒实，粗泽何妨比瓠壶。
老去齿牙辜大嚼，流涎聊合慰馋奴。

落拓与闲宜，翻书更赋诗。
世方随世竞，吾自喜吾知。
王褚齿犹冷，申韩毛必吹。
蚩蚩天所畀，谁谓涉人为。

君不见东坡昔步虎溪月，夜听溪声广长舌。
溪声不断流不枯，此段磊落真丈夫。
一生吾伊换喑呜，嗟哉三寸予岂无。
公子搢绅陈礼法，枕麹无思噤如蛤。
辩士说客谈纵横，叱牛惟解供力耕。
尔来更自作奇痛，昼苦吟呻夜妨梦。
伏床啜粥犹漓浪，脔肉持将堪底用。
太仓受禾三百廛，大官烹羊俱鼎膻。
瀛洲给膳称学士，饱食端居今六年。
生平元不负此舌，欲办一奇了无说。
更憎此舌工负予，乃复累我七尺躯。
鸱夷榼载鸬鹚杓，向口低眉辄前却。
齿牙助桀复摇落，误杀流涎孤快嚼。
仰天大笑绝冠缨，舌兮腹兮谁重轻。

昔在淳熙日，中兴最盛年。
身逢千载运，眼见五朝天。
楚甸当澄按，岷江极溯沿。
经途俱极险，问字始能言。
卫国呼珠帽，阎公着玳筵。
进思红满幄，便室白连椽。
诏趁回衡雁，重听下峡猿。
讲书闻岳麓，论道识湘川。
至治承三纪，康谣沸九{瀍氵=土}。
亲逢尧寿并，继见禹功传。
阶玉骈床笏，籯金课椠铅。
程书仍把学，句读始精研。
白发沈詹事，青云张集仙。
遗经说东鲁，大义指南轩。
古郢十连地，修门万里船。
欢呼瞻玉轪，恭请拥珠鞯。
全盛开京邑，升平沸市廛。
民无买刀佩，士有诵声弦。
去国波浮鹢，炎陬瘴跕鸢。
稍知遗枉白，仅齿与龄玄。
附首丁宁切，垂膺涕泗连。
止樊谗暧昧，皖箦恨缠绵。
奏牒怀留语，慈亲返故泉。
名坊观正献，萧寺饯忠宣。
鼓笈来承学，抠衣接钜贤。
伊濂一宗匠，郑邓两魁躔。
持论闻忠厚，逢时正党偏。
伪名开建上，威焰张平原。
国论几沈痼，初心本怙权。
朱彭承既倒，沈季助方燃。
东阁陪公议，南州返客还。
奋身从百战，垂翅谒三铨。
累载需将冠，中宵叹着鞭。
穷边周障塞，访古涉淮堧。
归抱遗书痛，亲裁逸事编。
䌷藏金匮底，吁直玉阶前。
日射九关豹，风清列辟鹓。
丁时旒十二，乙奏牍三千。
鼙鼓宸心感，丝纶诏墨鲜。
铸佗光裂地，绘像焕凌烟。
狐史无留憾，麟台录奏篇。
贤书虽偃蹇，仓氏尚拘挛。
大幕开丘邓，从军下宿涟。
人谋自矛盾，民命困戈鋋。
已矣椎铜虎，归欤访石田。
哦松期埽迳，荐草又誊笺。
掌庋斯文在，鸣琚大老先。
扈祥才列属，鹤吊复题阡。
甫毕三期制，重登九寺联。
曾因陈战守，尚忆奏蝉蜎。
冯翊菟符佩，华亭鹤羽翩。
弱翁惭美报，季子幸求遄。
兰省频分帐，枢庭恰缀员。
干时繇阃议，问俗许帷褰。
平籴千仓富，防江万鼓鼘。
田畴免捐瘠，闾里仅安眠。
戎监还文石，粮车抗使旃。
龙荒潴庙玺，鸿笔研山园。
为访平山柳，来寻九曲莲。
降胡启胶轕，走檄更喧阗。
位棘珪颁瑞，持荷袷在肩。
登坛委寄重，仗钺便宜专。
间使诛妖福，坚城馘逆全。
万艘争转粟，九府亦流钱。
诗祸兴同列，天游□上元。
闲僧偶传诵，匪石遂铭镌。
学羿招弯射，沤阳厌老拳。
了无虚券证，仅有巧言谝。
幕府门生旧，勋家宿契坚。
反身徒浩叹，齚舌谩思愆。
皇上颁明制，公朝雪滞冤。
复令修甬道，适遇奋空弮。
忧职霜侵鬓，忘餐颊露颧。
粗能供尺伍，何以报尘涓。
忽奉枢机召，难胜束帛戋。
迄孤朝仄席，敢望政齐璿。
误沐便蕃渥，重寻香火缘。
九霄三境近，十阁五云边。
倍惜筋骸老，空惊手足胼。
支离赋囊粟，温饱及华颠。
喘月牛歌戚，嘶风马忆燕。
枕戈悲壮志，揭橐愧空𫗴。
触事常多感，怀安祇自怜。
深山游鹿豕，交友半貂蝉。
北海亡郗渐，南荣偃偓佺。
余生知有幸，世虑盍无牵。
多幸偕癃老，清时释绊缠。
采芝从涧底，策杖又山巅。
止足须关念，沈迷盍久悛。
便须便漱石，勿使诿乘轩。
垤蚁还惊梦，冥鸿愿比骞。
屋闲云可宿，檐曝日常暄。
适性频移竹，忘忧更树萱。
衔杯趁安健，卒岁乐周旋。
往岁当流马，归心听杜鹃。
方眠不忘起，已病始知痊。
鼯技羞穷木，羊肠易折辕。
但令思愦愦，岂厌腹便便。
逆旅还推枕，知音谩续弦。
谁谈少年事，为我写蹄筌。

古人忠与孝，不在工报恩。
如水日夜东，岂必同一源。
堂堂颜鲁公，舐血来平原。
鬼质不知何，几作绝吭魂。
大中白丞相，昔蹑卫国门。
幻作万羊梦，投畀朱崖村。
奇谤及师友，躗言动君尊。
匪但死不瞑，大是生无根。
我尝究初终，要亦无足论。
或以里言掇，或趣主意奔。
或从谈笑生，或即利欲昏。
初亦未有心，末乃成至冤。
青简玷齿颊，至今犹啍啍。
傥无魏阙恋，谁使舌莫扪。
森淅起奉册，片顷那容存。
床笫本无从，何物能轾轩。
脂垢亦易辨，谁解洿玙璠。
如彼孟尝客，亦已悔而反。
正比萧相系，慰拊聊春温。
五人皆有为，评订何必繁。
之子独嗟事，画牢讯书爰。
反复蹈生死，呵嘘变寒暄。
秋毫无所取，可验牍背翻。
自言复自渝，洗垢亦不痕。
堂帖写元奏，别白如珉琨。
渠知褫鞶枉，端由吠声喧。
天定能胜人，白日开戴盆。
只于揭纸间，了了穷所元。
不特玷尽磨，那复恨可吞。
但观斯人心，虽踵五子跟。
居然蚤虱微，而比蛇与蚖。
抑观诚斋书，理到词不烦。
有形斯有情，相比如箎埙。
而于五子中，乃复加诈谖。
旋观逄与羿，端在友弗抡。
毁玉自出柙，扣金能反辕。
割席怀共耕，知几当赐膰。
齚舌漫尔为，揩眵愧吾惛。
正须起九京，相与浇一尊。
江湖两相忘，再拜师至言。

君今西上我东驰，一醉相从又几时。
星变十年占轸野，风寒两地说江湄。
忧时有虑虑须早，了事欲归归未迟。
年齿官班略相似，伴闲频记乐天诗。

渰历三家市，梅垂万颗酸。
烽池看火树，嵝室试金丹。
风露盈篮重，冰霜透齿寒。
它杨应不类，留与子云看。

湖{氵父}溪边春草青，张公洞下泉泠泠。
两行松桧列旌纛，中有金堂开福庭。
壮哉神力出杳冥，楼观矗立排岩扃。
焜煌金碧俨相照，刻石犹纪唐朝铭。
中兴天子授舜禅，寿宫晨候祠官星。
紫衣敕使易霞袂，白茅羽士迎云𫐌。
颇闻当日动乾象，二十八宿摇天经。
奎钩写题月兔泣，昭回云汉争晶荧。
至今荣光犹炳耀，百尔呵护烦山灵。
玉仙纻像罗珓卜，昭应奎宝模牌形。
朅来正值天六月，柏城将泫秋露零。
芝舆望幸已绝觊，蒿凄触感徒靡宁。
岫云无心出而雨，谷风振响流为霆。
石堪砺齿定何似，流欲洗耳将谁听。
嗟哉行役久劳勚，如鸟知倦才振翎。
烧香台边聊倚策，炼丹灶上方绝陉。
由下瞻仰始知悔，扶力已竭那可停。
众皆徇目且徇耳，我谓独往非独醒。
从初秘祝本何益，中休端自明德馨。
周家克敬绵万亿，自今叶叶皆尧龄。

自虎闱之教废，分绝堂陛。
伟圣皇之订礼，得古意于胄齿。
南牙既启，有煜朱邸。
锵锵佩履，谒刺填委。
不爱尺纸，锡以云体。
天光之下，彼蔼然主器。
不居其贵，此其所以诒天禧之谋，垂治平之制。
臣赞而藏，昭示物轨，以续洪氏之秘。
尚宝勿替，式示万世。

汉大中大夫东方曼倩之对孝武曰：诚得天下贤士公卿在位，咸得其序。
譬如以周召为丞相，仲尼居御史府，毕公高备拾遗，蘧伯玉为太傅，博士则以颜闵，执金吾以季路，卫尉以卞严子，光禄以仲山甫，郡守以子产，詹事以孔父，史鱼司直，申伯为御，下至旄头式候亦羿万之伍，则唐虞之隆，成康之际，陈功比德，自无以喻。
武帝为之大笑，盖甚言其难遇也。
今视元祐之时，彼固何足慕哉。
群贤拔茅，大奸脱距。
如确如惠，必斥必去。
师保万民，维温维潞。
大老既归，百揆时序。
师表以韩，押麻以吕。
班廷谢门，纷鹓振鹭。
守正如王，博闻如顾。
钱刘曾孔，滃云蒸雾。
其未登于录者又不可一二数。
宣制正衙，天人交助，翕然闾巷，曰司马雨。
公盖异时攘臂于代言之间，而染指于同省之赂，顾犹有是语。
则是非之公，盖未尝不具也。
然则插齿吐吻，擢项结股。
委蛇其迹，偊旅其步。
虽辨知闳达溢于文辞，而诙谐者犹皆不之与，后之君子其必知所去取矣。
幅纸之得，正邪以寓。
式窥厥衷，逸史是补。

进筑之法，自古兵法所未有，而始于本朝。
予意其欲毁齿而儿不知，所以为是渐取而渐摇。
曾不虞乎兵分力疲，反足以启戎心之骄。
方圣主之侧身，凛天变之未消。
章吕合谋，惟敌是挑。
岂知夫璿玑七政之必齐，而舞干两阶之自足以格有苗哉。
我鼓其鼛，我弓其弨，此帖之存，圣心是昭。

所书如此，而事如彼。
既悦我目，亦冷我齿。
我录此事，与郗超比。
名焉不刊，帖亦奚毁。

陶陶孟春，草木莽只。
白日昭昭，照下土只。
瘴烟浩淫，杂海雾只。
憔悴行吟，閴岛屿只。
公乎归徕，无嫪此诗句只。
黎母之居，家炎陬只。
崒嵂盘郁，蔽云浮只。
蝮虺鰅鳙，蜒僻幽只。
人迹阒绝，魑魅仇只。
公乎归徕，空山不可以久游只。
鸣鸢跕跕，堕沧溟只。
蛟蜃噀雨，昼冥冥只。
折肱见沫，瞻斗星只。
夕照黄浊，波涛腥只。
公乎归徕，落景不可以久停只。
茅苇丛薄，桃李囚只。
韶容骀荡，异中州只。
阳龢弗舒，金石流只。
短狐秘蜮，起蛰坏只。
公乎归徕，春不可留只。
卉服椎髻，骈蜓{舟旁}只。
咿嚘啁哳，言莫谅只。
烹蛇茹蛊，食且恙只。
眇其愁予，虽迥旷只。
公乎归徕，欢不可并只。
毒洳下湿，既沮疫只。
烦蒸焚惔，交战迫只。
中郁鬲痞，悼憭慓只。
层冰肃霜，接朝夕只。
公乎归徕，寒兮无与乎体力只。
长鲸层浪，隔帝家只。
鸟春蛊秋，送年华只。
星河八月，记流槎只。
杳杳万里，谁还沙只。
公乎归徕，衰兮不关乎齿牙只。
公乎归徕，秦川之衍夷，公所生只。
解梁风咸，民萃营只。
土厚水深，衎易平只。
洪河大川，坎不盈只。
居之而安，乐不可名只。
公乎归徕，洛水之繁庶，公所寓只。
龙门伊阙，风气聚只。
葩奇俗淳，康汰阜只。
图渊书囿，今古慕只。
资之而深，适不可喻只。
公乎归徕，无叹乎江上只。
紫盖黄旗，天所王只。
浮埃蔽蒙，骋远望只。
圣主如天，既殛放只。
聊以永怀，无沮丧只。
公乎归徕，无悼乎天边只。
资善大议，同诸贤只。
复雠正义，维万年只。
质乎人心，靡或偏只。
守此正中，无迁延只。
噫嚱诗乎，公以写我心只。
彼苍者天，杳难谌只。
吁嗟时乎，天以畀我公只。
彼亡者秦，曷克终只。
乐只韶只，舜之昭只。
无议其将，圣维尧只。
谗慝煽凶，同盛朝只。
公乎归徕，尚予家之招只。

真宰之出，维天降才。
既玉于成，勋名九垓。
山川出云，时雨必至。
道之将行，公揭魁瑞。
问学已正，渊源已充。
险夷一涂，奚有于躬。
绍熙季年，国势{涅氵=木}杌。
手扶重轮，公为时出。
屹若九鼎，不震不摇。
公秉国成，端委以朝。
拔茅斯征，苞桑斯戒。
匪兕之时，乘否于泰。
有棐至诚，云开于衡。
顾不能排，噂{口沓}背憎。
公能者天，岂曰臧氏。
汗青万年，则有公议。
我昔龀齿，拜公江干。
公顾而奇，信乎庭兰。
三十八年，始得遗帖。
忧边谨微，抑寓相业。
字端而庄，德谦而光。
于闲暇时，宪型四方。
书藏在奁，百世如对。
尚想公仪，洒扫进退。

永祐当临御，重熙极泰亨。
物穷隍土复，地大蘗牙萌。
蕞尔瀛懦国，违吾海上盟。
烽烟昏九土，氛雾塞三精。
于赫中兴主，初专九伯征。
赤符观炳炳，嘉兆得庚庚。
四七膺休运，三千协一诚。
乾坤恢辟阖，日月洗明清。
天授睢坛䇲，风兴渭水英。
维时臣大父，摇迹圣廛氓。
宝匣鸣长剑，雄冠彯曼缨。
衣裘供羿射，灯火近韩檠。
圣世方求骏，明神岂舍骍。
始从鱼钥守，小{木片}羽林兵。
尝敌无车乘，麾军不鼓钲。
熏门摧彦政，汜水从闾勍。
驲召班龙节，犀军下雀桁。
王师俱蓄缩，游骑愈纵横。
马渡朝迎敌，锺山夜驻营。
狂澜身砥柱，大厦手支撑。
敌焰犹繁炽，吴都忽震惊。
东巡传警跸，右袒半公卿。
愤起宜兴旅，追收建业城。
大江谁饮马，五岳更刑牲。
一荡西江李，重歼固石彭。
利兵驱虎豹，杰观筑鲵鲸。
玉帐旋平广，铜符遂帅荆。
皇灵期濯濯，王事分傍傍。
沙漠惊风鹤，山林息聚虻。
神州宜亟复，六郡乃先争。
桀犬徒冯垒，苗民敢抗衡。
锐师掀狡窟，高堞覆坚棚。
鼎道兵方进，湖湘寇辄平。
几年凶祸结，八日骏功成。
叛将因资用，降人岂畏坑。
开疆下商虢，结约到磁洺。
谋帅难张俊，还兵虑郦琼。
但虞遗后患，初匪厌纷更。
沔鄂重归镇，齐刘尚据京。
且羞离楚馔，未用渡河罂。
细柳千屯灶，柔桑万瓦甍。
流民俱授亩，战士亦从耕。
夫浍萦如带，原田画若枰。
连云登美稼，淅玉饭香秔。
刍挽从今省，兵储亦顿赢。
吏贪无鼠硕，民佚异鲂頳。
姑定鸿沟约，交驰绝域伻。
邻欢新玉帛，宴衎乐簧笙。
未几边摇草，恶知野食苹。
礼容方济济，革乘忽𫐌𫐌。
睿断昭雄赳，天威震隠谹。
六师纷雾集，万灶盛雷轰。
戎驾爰方启，神锋莫敢撄。
童髫欣再见，父老喜前迎。
义气通诸夏，讴声沸八纮。
官兵飏隼鸷，废垒泣鼯猩。
跬步归京阙，朝衣诣寝楹。
晋军传鹤唳，楚幕听乌鸣。
机会乘今日，雌雄决此行。
幸成十载绩，归捧万年觥。
何事东来诏，遄追北指旌。
抚膺皆壮士，牵袂有啼婴。
嶪岌登枢极，雍容俨珮珩。
身虽处廊庙，志则在幽并。
岂意中原略，深违时相情。
和亲徒效敬，投几不闻䓨。
正尔先鞭著，居然谤箧盈。
凶威摇吏牍，风旨动台抨。
枭虺饥吞噬，鹰獒乐使令。
众髽常忌冠，同浴不讥裎。
远虑为徼福，先驱谓缓程。
一言鸣仗马，千丈下乔鶑。
盍考谢赦表，兼觌赐札评。
许身无少愧，忧国甚于酲。
彼潜宜投虎，能言不离鹦。
鸟翾身蚤箙，兔健足先烹。
有客悲周道，何人恤鲁祊。
同时惟切齿，来者但惩羹。
长夜何时旦，沉阴几日晴。
是非从久定，祸否待终倾。
先帝资神武，深仇怆父兄。
每怀得颇牧，胡忍弃韩黥。
哲监何尝惑，孤忠果渐明。
岳阳还旧号，岭表返诸惸。
故垒营新祀，畿封辟赐茔。
用心传舜子，述事广文声。
甘雨兴余槁，青天豁久盲。
先臣死不朽，圣德浩难名。
陛下今汤禹，王臣昔散闳。
令图天广大，盛烈日铿鍧。
心术参尧运，规模绍汉宏。
遗形高阁绘，良股盛朝赓。
故将欣非远，微臣矧敢轻。
传讹稽史谬，败俗订言詝。
日系无虚笔，云章有满籯。
竹书皆历历，玉训尚铿铿。
愿辍清朝暇，叨承乙夜呈。
作诗哀寺孟，览奏念缇萦。
恩锡茅封宠，光昭衮字荣。
誓怀如皦日，忠报毕余生。

修眉兮连娟，曼翠霭兮麻源。
君门狞兮九虎，蹇予留兮三年。
三峨之山兮远万里，见似人兮胡不喜。
半轮秋兮促公归，空高径兮班屐齿。
蹈夷险兮一心，既何戚兮何欣。
忍较功兮曲突，莽苍狗兮白云。
清风飒兮绮疏，明月耿兮庭徐。
纷缥帙兮插架，尚青衿兮来趋。
渺天涯兮延伫，时与拂兮蠹鱼。
雪堂兮躬耕，万古兮芳馨。
匪天穷兮人厄，九鼎重兮斯文。

智禅生峩下，稚齿希空门。
落发受具戒，持钵巡诸村。
有如摩尼珠，烱然古井浑。
又若大明镜，不受尘垢昏。
衰世不见理，窥天于覆盆。
誓将昌祖道，特用报佛恩。
得法归燕社，闭口不复论。
眷言古丛城，往事空剑痕。
谁规此浮屠，峻极压厚坤。
意令五浊海，亲见两足尊。
末法裨贩盛，遗教髣髴存。
破律会十方，有诏下九阍。
法席遴厥选，炉香冷复温。
竖拂集龙象，催粥吼鲸鲲。
能使幽衢暝，豁开若木暾。
空花眩俗眼，孰办牢脚跟。
斯道许津梁，如天柱昆仑。
施金方山积，巧匠犹水奔。
请以六度法，为拔六欲根。
诸君快说偈，群魔惊褫魂。
何时共峻陟，层霄疑可扪。
勿谓蟹井小，可敌鲸海吞。

霜英滤云母，月华吐幽魄。
濬房锁葳蕤，弄杼夜咿轧。
天寒日苦短，箧不贮寸帛。
婵娟空自妍，襟袖无乃窄。
停机掩孤嚬，欲歌心已咽。
积此万缕工，织成苎罗白。
蹇修来何时，复关滞涂辙。
女无终不嫁，谨勿昧所择。
忍寒青琐窗，熏麝翠罗幕。
粲粲双明珰，团团双白璧。
稚齿昔所娱，玩之不能斁。
春风荡繁囿，触眼会良匹。
撷芳索幽占，两美斯有合。
及兹岁未晏，为君媚芳泽。

夙嗜一邱壑，誓言苦难践。
梦踏西山云，陟降原复𪩘。
世纷不可耐，道根日以浅。
永愧龛中定，三叹涕如霰。
君从柯山来，行尽蜀山险。
不惮屐齿蜡，恣襞兰亭茧。
毫端花五色，优昙时一现。
翛翛尘外趣，历历眼中见。
人生欢会少，抟沙随手散。
何以慰瞻思，英词展黄绢。

忆昔下吴会，拜公古渝州。
别来忽星纪，不知几三秋。
岂不愿舂粮，占乌渠渠屋。
良期苦难俪，千里劳远目。
公家难兄弟，与蜀关重轻。
峨眉叠连娟，石笋屹峥嵘。
维国有着龟，维士有司命。
并生天地间，受命独也正。
忧端日抢攘，世论滋软熟。
谁谓空谷远，有美人如玉。
我如南州橘，托根非不深。
逾淮恐成枳，望远劳我心。
鲐背发皤然，齿颊探骨鲠。
跪履乞一言，书绅以自儆。

三生岩壑姿，失脚红尘踏。
羡君得郡去，胜事踵康乐。
云海渺无津，烟霞互开阖。
似闻石门藓，犹带屐齿蜡。
惜哉荒游误，竟为时论薄。
秉谊以事君，奚间暌与合。
矧是侯社贵，艰哉保障托。
宣室恐渴思，趣归职献纳。
我拙念请闲，雁荡恣飞𪨗。
及君留郡斋，为我拂尘榻。

泸水清，泸水之清如镜平。
蜀江西来流沄沄，内江胥命如逡巡。
两江合处耸百雉，表里益梓巴夔分，如户有限齿有唇。
云南与夜郎，甫隔东西邻。
山川之险守在人，武侯气焰千古犹长存。
有来范侯人中英，蜀国忠文之子孙，清姿劲气排秋旻。
立朝物望高缙绅，睥睨众醉甘独醒。
乌台纵好羞呈身，十年江海心朝廷。
泸水清，我歌慷慨君试听。
蜀东诸镇泸最重，范侯之来更觉一面如金城。
东军之骄昔所患，南诏之黠那易驯。
我侯方寸澄止水，镇以寡欲抚以诚。
重门严柝夕烽冷，紫逻杂耕膏雨匀。
七年逗遛不得去，边民爱侯有如父母亲。
今年北边羽书急，两川夫调纷苛征。
吏敲门，农辍耕，期限迫星火，顷刻那得停。
黄金弃卖如土贱，楮币翔踊余贯缗。
立谈之顷富作贫，县官忍复规其赢。
五十六州汹汹如浪沸，独有三泸之江清复清。
有客东州来，为我委曲陈。
范侯畴昔澹无累，贯朽之积本为民。
二分官与输一分，一分犹恐民颦呻。
军储籴本仍借给，少待秋熟宽作程，风和日晏江上村。
老醉稚拥争扶迎，吏呼何曾怒目瞠。
只有提壶布谷日日喧晓晴，乐哉三泸之国有如华胥与大庭。
九重天远呼不闻，侯忍弃我归乡枌。
强敌游魂尚三秦，边头何时能撤屯。
帑无羡帛粟空囷，将骄卒惰难使令。
义徒星散自啸聚，往往千百相为群。
秋霖淫溢稼不登，仲冬虺虺雷鼓轰，我心隠思鼻酸辛。
人情玩愒浑不悟，有才空使栖岩扃。
我闻泸民爱侯心不释，祝侯寿考备福如忠文。
侯虽洁身玩泉石，独忍一息忘吾君。
何时玺书自天下，诏侯起家朝紫清。
扶持国论开太平，整顿宇宙驱妖氛。
却学忠文挂冠神武门，笋舆野服归游峨与岷。
杜陵昔览舂陵行，知元使君实国祯。
悠悠千载缺嗣音，击节为侯歌斯文。
泸水清，泸水清，采诗之官今何人，歌成肝胆空轮囷。

去年拜公北定堂，中秋玩月喧丝簧。
长风趣驾溯江艇，恨不初度{奭斗}一觞。
转头玉鉴秋又满，北定风景遥相望。
寸心炯炯千里共，欲往从之川路长。
五年为帝屏南服，扫清塞尘为乐乡。
尽捐岁籴为丁壮，米斛二万饶积仓。
民无箕敛士宿饱，一面屹立如金汤。
平安遥夜飞炬火，燕寝永昼凝清香。
雅知烹鲜不可扰，岂无发硎善而藏。
官闲选胜极旷奥，天巧为公时雨旸。
五峰讲席环子佩，北岩布金开道场。
要将名教植根本，参以佛法芟莠稂。
君不见海观烟涛碧万顷，卫公心眼周八荒。
又不见开福浮屠玉千尺，给事愿力同觉皇。
得如我公志淑艾，未许二老相颉颃。
眇然人物殊乏使，鼎来事会那可常。
维北有斗天喉舌，乃作福星私一方。
何不唤归坐岩廊，五色线补舜衣裳。
拓开贤路旧荆棘，勿遣旄头森角芒。
腐儒忧世心慷慨，百未一成鬓苍浪。
公怜不麾客倚墙，肯借齿颊加雌黄。
颂言我岂知己私，民亦劳止须小康。
岐山之颠岂无巢凤凰，何时口衔瑞图飞高冈。
我亦刷翅相从千仞翔，引吭一声鸣朝阳，请赋卷阿之诗之九章。

处处名山屐齿留，尽忙也合此闲游。
重楼高压青螺顶，二水横分白鹭洲。
岁月尽饶僧结足，风烟耐与客消愁。
红尘岐路重回首，车毂憧憧古益州。

二苏屐齿尚班日，憔悴涪翁窜逐还。
卧虎跳龙遗笔墨，祇今精悍满江山。

手锄荒梗艺瑶华，敢觊诸公借齿牙。
通塞非人能计度，贞心祗自保修姱。

石磴{山/欹}嵚□□□，坐来心迹自双清。
不知浑沌何年凿，便有婵娟一镜明。
周穆马蹄何寂寞，谢公屐齿□□□。
□然欲御长风□，□□烟云脚底生。

我从京华来，溽暑不可迩。
蓝缕一征衣，邂逅四君子。
臭味同芝兰，乡井连桑梓。
王君吾兄行，派出铜川氏。
一饮吞百杯，一挥烂十纸。
此是銮坡人，非久栖鸾枳。
黄君天庠英，贵名方日起。
三年拜赐师，行雪殽函耻。
后来几英豪，愿作榜下士。
小连真可人，犀玉浮冰峙。
再鼓气不衰，收科趾前美。
朋山万青衿，求识习凿齿。
立父天族英，雅非膏粱比。
青桂近婵娟，红蕖映青泚。
名驹产天厩，一日当万里。
今夕知何夕，德星偶同晷。
明月入觥船，凉飔生剑履。
相逢吴山头，相别闽江觜。
交情托管鲍，同年序许李。
明日怀美人，娟娟隔秋水。
何以慰我思，驰书寄双鲤。

杉风萝月读书楼，藜杖分光夜校雠。
双璧连科天启齿，一珠照座客回头。
金闺通籍传芳信，彩袖称觥衬雅讴。
浪说锦屏家庆好，银潢元有此风流。

胜负相持日已多，看棋人已烂仙柯。
淮淝非久捷书到，还折门前屐齿么。

薛侯俊健如生猱，不识中原生土豪。
蛇矛丈八常在手，骆马蕃鞍云锦袍。
往属嫖姚探虎穴，狐鸣萧萧风立发。
短鞯淋血斩将归，夜斲坚冰濡马渴。
中都久住武城坊，屋头养骆如养羊。
枯萁不饱篱壁尽，狭巷怒蹄盆盎伤。
只今栖栖守环堵，五月樵风吹宿莽。
千金夜出酬市儿，客帐昼眠听戏鼓。
边人视死亦寻常，笑里辞家登战场。
铨劳定次屈壮士，两眼荧荧收泪光。
齿坚食肉何曾老，骑马身轻飞一鸟。
焉知不将万人行，横槊秋风贺兰道。

眼必延厥光，齿必全厥刚。
裂眦不足贵，所贵者目了。
穿龈不足畏，所畏者唇亡。
故恃明者必察，恃刚者必伤。
此林氏子以是语语我，我亦以是语信其医之良，因墨之右方。

坳径石{齿查}齖，梅枝碍竹斜。
旧封妃子墓，残照觉王家。
亭砌旋风叶，岩流出洞花。
饱参尘世味，得似野僧茶。

自怜凡骨未能仙，每对仙都辄爽然。
序齿十年兄弟行，论交一日友朋缘。
干戈满地心忧国，事业弥天世急贤。
已把封章排紫闼，未容问舍与求田。

徐行后长味深长，此道谁能笃不忘。
我欲讲行乡饮酒，大明上齿习斯堂。

复礼工夫本易成，此心对越只寅清。
居乡上齿家常饭，此道于今晦不明。

无义汉，谁识你。
口吃耳聋，馿拗到底。
一气转一藏，是非终难洗。
大法下衰，污人唇齿。

葱岭不见宋云，全身岂在熊耳。
石火电光殊莫拟，双梼堂上再相逢。
究竟何曾缺两齿，雪际传心，筛灰厌鬼，后代儿孙谁来。
你粗羹淡饭当殷勤，四海香风从此起。

一默雷轰，是非顿起。
示疾毗耶，大虫无齿。

面目严冷，狠气如云。
撺掇翁木大，颠倒上树。
品藻果骂天，见地不亲。
咬牙啮齿，走石飞尘，鹫峰别有劫壶春。

拣芽芳字出山南，真味那容取次参。
曾向松根烹瀑雪，至今齿颊尚余甘。

白鸟明边秋思远，逢人未话齿先寒。
他年祖室争头角，云外归来略借看。

黄秫烂舂如切玉，醉人风味忍沾唇。
火炉头话烦君举，莫作粘牙缀齿人。

炼行修身结佛冤，未曾说着齿先寒。
老来不愿西方去，乐得阎浮眼界宽。

如何是佛烂冬瓜，咬着冰霜透齿牙。
根蒂虽然无窖子，一年一度一开花。

休文垅上阴云起，雨涨定安桥下水。
渔人莫倚满溪流，见说长蛟剑为齿。

梅子留酸溅齿牙，芭蕉分绿映窗纱。
日高睡起无情思，闲看儿童捉柳花。

内集侪甥舅，同登齿弟兄。
忘年情好密，开口肺肝倾。
恍尔同醒醉，伤哉隔死生。
朔风吹老泪，哀些不成声。

乡枌生也晚，岭外偶同寅。
齿我子侄行，情如兄弟亲。
不嫌同幕辩，要作一州春。
满涧多题字，回头更怆神。

饮月漱吟齿，心事何轮囷。
醉舞影凌乱，子其谪仙人。

歌子秋风叠，诵子明月篇。
信有习凿齿，胜读书十年。

天垂大溪碧，近树齐远山。
水汽涵野色，缥缈亭数间。
维昔文节公，孤标凛群奸。
飘然两屐齿，云岩遍跻攀。
此地足佳致，差不远市阛。
寿峰顾而喜，筑屋娱亲颜。
吴兴富台榭，往往携歌鬟。
公独抱书来，小舟破潺湲。
花澹水纹丽，鸟啼人意闲。
读易发妙蕴，不惟评马班。
著述五百卷，星芒照人寰。
天街几绣鞍，蹀躞趋豹关。
河来砥柱立，一老菰蒲湾。
守斋领客游，秋风韵枯菅。
我诵壁间文，徙倚藓石斑。
德人不可见，月白渔舟还。

举家出三峡，去乡二千里。
卜筑罄囊资，苟全留白水。
诛茅炊赤稻，{禾夷}稗日嵌齿。
芥根充鼎实，屡空啜清泚。
残编发空箱，矮窗聊复尔。
昼诵夜无灯，早寝接晏起。
江国多雪霜，木火谢司毁。
冻沍袭重茅，刮肌复侵髓。
瓶储斗升粒，食聚三百指。
子行其谓何，艰难急生理。
轻财性则然，苦节此时矣。
荆江萃交朋，酬答宁容已。
长语废百事，频游迷短晷。
接{罒/离}防倒著，拍手儿童耻。
食息在顾养，交抨系金柅。
有怀赵乙囊，勿错孟尝履。
泉竭云自中，风惊吹戍垒。
廪粟不可縻，市门亦难倚。
我老惊太衰，孙稚要提耳。
来岁属庚申，上旬逢丙子。
人事顾天时，沟壑虞近止。
梅腊早还家，浊醪同酌兕。

北山当代文章祖，孔思周情幸未泯。
弟子力疲心尚在，先生齿宿意逾新。
今无斲鼻成风手，古有埋腰立雪人。
不向师门勤稽首，一生怀抱对谁伸。

石室千年不复开，庭花无语委苍苔。
席间旧客惟枚叟，白发重将屐齿来。

侍郎如苍官，岁寒友梅竹。
步行以当车，瓢饮不如掬。
旧人存者少，灵光岿然独。
朝野推意新，州闾敬齿宿。
嗟余诗学浅，未敢窥卫卜。
朱弦才一倡，白圭费三复。
共谈端平事，前局尚堪覆。
愿言介眉寿，江乡秫田熟。

薄薄中单掩塞酥，不知眉黛有愁无。
微颦莫是尝梅子，好事讹为齿痛图。

少贱肠枵破褐单，傍人门户活饥寒。
自从毁齿初成券，直至长须尚不冠。
冷炙时霑筵上馂，秃芒旋扫臼边残。
他时纵取封侯印，仅得君王踞厕看。

游子中夜心，功名忽嗟暮。
黑貂空上书，甘泉方献赋。
白日惊壮齿，青云有英顾。
收采苟不时，珊瑚亦生蠹。

归去来，诗不云乎，王事一埤遗我兮。
终日孜孜，心力疲劳齿发衰。
尔今已年五十二，前去七十几多时。
尔性虽拙颇好学，尔才虽短颇好诗。
文学歌诗之外非乐为。
金门玉堂若无分，随分官职胡不归。
苟能遣得婚嫁累，又何苦忧伏腊资。
尔不闻仲尼曰，饭疏食饮水。
曲肱而枕之，乐亦在其中，浮云富贵非尔宜。
表圣表圣，尔当念兹而在兹，勿使无其实而有其词。
尔若舍灵龟而观朵颐，无乃见尔痴尔痴。

常思羽衣人，宅此岩崖傍。
□□通大道，玄关掩中黄。
古朴宫殿□，偃亚松桂香。
洞户漏夕月，木罅生□阳。
叠齿上层巅，露井连曲房。
断壁广横幕，矗石排吟□。
蛰痕燕穴空，乳溜虬鳞张。
清泉弄春□，灵草经冬芳。
自笑老倒容，谁□刀圭霜。
金版佩上籍，玉音歌洞章。
□□夜森立，绛节朝飞扬。
咫尺仙路高，喧嚣机世忙。
浮埃走车马，奔迸多事场。
真地拥烟霞，根本无为乡。
不到久叹息，一来徒悲伤。
但听铿华钟，所得心耳凉。

柳条风暖会吟时，林下池边屐齿移。
别后过从更疏懒，暮蝉嘹乱不胜悲。

四海而今幸晏如，近经周汉乱亡余。
广抄青史藏新阁，多著黄金访旧书。
岁月渐惊容鬓改，膏粱仍恨齿牙疏。
待公朝暮重调鼎，乞取蓬丘到老居。

西南片月充肠冷，二八飞泉绕齿寒。

书称五福寿为先，有德人方得寿延。
自愧栎樗非远器，谁应齿发亦遐年。
立身官未三公贵，推老名陪二相贤。
喜把衰容模梵宇，惭无纤效勒燕然。
当时遭遇承陶冶，今日光荣预燕筵。
从此洛城增胜概，又新重作画图传。

鸟兽死有用，羽角筋革齿。
辇挽入工师，饰作军国器。
玉食白如瓠，暝目已腐秽。
生者不敢留，埋藏与蝼蚁。
百年富贵身，孰若鸟兽类。
唯有令名人，终古如不死。

富贵责且重，惭耻心如何。
贫贱事易了，饱煖幸已多。
大热火天下，虚堂枕山阿。
拔俗嫌人影，考古分贤科。
漱冷齿双噤，饮香颜半酡。
一跣或移日，遇狂还自歌。
去就各有志，彼此无相诃。
原宪岂尝病，赐也徒来过。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

我本山田人，好尚与众异。
平生重交游，所得国无几。
昨者应茂才，西行觑朝美。
时当庆历初，选举实多士。
茫茫帝王州，栖栖远行子。
携钱赁破屋，乞火蒸陈米。
鞍马到即卖，僮仆痴难使。
有时造公卿，努力向廛市。
数步则一歇，长吁乃能起。
衣冠信质野，言语欠婉媚。
阍人顾之笑，将命见而避。
往往得所请，跄跄向前跪。
何能剖怀抱，浪自慕尊贵。
贵人如天神，喘息生云气。
野夫等麋鹿，刍豢非所冀。
归来坐空窗，惆怅夕不睡。
尘埃满须鬓，臭恶入口鼻。
业已辞吾亲，中道岂可废。
僶俛待报闻，愁忧遂经岁。
二年正月晦，闲房适假寐。
有奴来啄门，手披择之刺。
承命惊下床，赤脚误穿履。
从来未识面，只是闻高第。
名显宦且达，见我当何为。
再拜请就席，熟视知可畏。
昂昂貌甚古，崖石掀氛翳。
浑浑气其和，璞玉无芒锐。
高谈贯先哲，雅意在兹世。
昔人相遇间，一言犹合契。
今吾于择之，宁假再三计。
自此习往还，中心蔑疑贰。
如热息广厦，如饥享盛馈。
君授南康守，舟维蔡河涘。
我馆汴之阴，前去路则迩。
时时结帽带，踽踽寻英轨。
众人娇绮罗，相对纫兰芷。
朱弦自三叹，笑杀彼郑卫。
王命有期日，都门一反袂。
君行剧鸿轩，我处近匏系。
旷日及孟秋，皇慈始收试。
崇崇九门开，窈窈三馆秘。
主司隔帘帷，欲望不可跛。
中贵当枨𫔶，搜索遍靴底。
呼名授之坐，败席铺冷地。
健儿直我前，武怒足防备。
少小学贤能，谓可当宾礼。
一朝在槛阱，两目但腭眙。
捉笔析所问，移时数千字。
读书取大者，纤悉或靡记。
炙背虽自奇，宁当至尊意。
龙马腾天衢，驽骀合羞死。
量才与揣命，坦荡更何事。
振衣托归舟，河流迅弧矢。
淮清江且平，逾月在枕几。
及过庐山南，闻君初布治。
船樯既入岸，马首已来暨。
迎我到府署，相见共欣喜。
嫩橘摘千苞，肥鱼斫千尾。
萧晨彻骨清，佳境邀人醉。
高会虽暂欢，故园当速至。
草草成别愁，悠悠渡湖水。
是时东方曙，俄然北风厉。
阳乌畏威逃，江神以儒戏。
气象斗不同，波涛大可悸。
长帆张欲裂，孤舟荡无倚。
或从玉井出，或自银山坠。
篙工敛手立，脉脉无穷泪。
从者闭目坐，嗟嗟不敢视。
我时抚床歌，分作长江鬼。
所恨生劬劳，不孝而已矣。
祸福果无妄，险难行可弭。
脱身得平康，引领望乡里。
厥后过浃日，幸得见维梓。
入门何怡怡，馔具有甘旨。
稚女能纫针，骄儿遍生齿。
芟除闲草莱，疏通旧沼沚。
吾庐可终焉，生计由此始。
郡守方仁贤，学宫盛修理。
踵门致勤恪，命我论经艺。
麻衣何纷纷，乡人子若弟。
不唯务章句，所欲兴礼义。
施为有本末，动静有纲纪。
蚤与鸡同觉，夜与月相值。
孳孳忘饮食，{龠斤}{龠斤}在文史。
时附南康书，或逢北来使。
尺素虽满前，话言难到耳。
殆及三年冬，闻君受朝寄。
名称按刑狱，势可平冤滞。
故人渐大任，贱子差自慰。
轩车日已远，翰墨益难致。
薄命良可伤，降灾浑未已。
是年之季冬，举家缠疫疠。
老母尚委顿，微躯盖蝼蚁。
形骸非我有，魂魄与心离。
权柄在鬼物，功力非服饵。
晓突谁能炊，午关犹未启。
荏苒再周月，幸会天不弃。
春风动枯槁，甘雨浇根柢。
行行夏交秋，吉微凶不替。
高堂何戚戚，疾病日攒萃。
一夕脾脏间，发泄不复止。
诘朝问无言，目瞑口齿闭。
号呶诸儿孙，杂沓大鼎沸。
嗟哉当彼时，诚恐弗可讳。
医师相急热，巫觋两经纬。
药草极酸辛，法术殚怪诡。
薄暮乃复苏，逾旬仅知味。
方兹恋庭闱，旋已对狱吏。
试言其所由，内省亦无愧。
有人同州闾，发迹自徒隶。
窃被儒衣裳，曾亡小材技。
突如游京邑，欲以干明叡。
朝家焉可欺，羁旅谋自济。
乃造黄纸书，便取青袍衣。
乘船归南方，敛板谒当位。
自言章奏奇，因藉宦官势。
诏文降自中，宰府不预议。
既云能占天，且曰善兴利。
江淮一经过，郡府十不啻。
到处争逢迎，莫能思处置。
转运苦爱奇，得之如国器。
故使按坑冶，庶可展才智。
小人靡忖度，假宠愈放肆。
行符索吏卒，圈印发传递。
阎闾望尘拜，州县从风靡。
遮道结缯彩，铺筵塞珠翠。
车骑前后呵，给使数百指。
何者为典刑，独自夸爪嘴。
在昔秦无人，绕朝赠之棰。
繄我非聋瞽，碌碌宁不耻。
作书贻谏官，奸诈患不细。
有诏令逮捕，按验取真伪。
是夫知计穷，诬我以罪戾。
上官犹眩惑，准例皆拘系。
幽幽圄犴中，愤愤争竞里。
周旋二十日，乃克见巧敝。
画地尚不入，业棘曷可寘。
惟兹谢吾母，几不全发体。
教道亦难行，凡庸岂同志。
吁哉养英才，徒以钓积毁。
箧书归敝庐，庠门任芜秽。
去年仲夏后，盛暑若火炽。
郊园有余爽，蔬果聊可嗜。
时复观田畴，毕力奉耘籽。
人生但饱暖，此外皆淫侈。
思君非一日，欲去无双翅。
俄闻迁黄州，又说丁丧制。
古来圣与贤，谁不遭丑诋。
蜀日骇狗犬，夏鼎愁魑魅。
人寿有短长，孝子谩忧思。
灭性经所贬，节哀礼为是。
矧夫王佐才，简在唐虞际。
扬名以显亲，报德岂不韪。
加饭苟如愿，苍生犹有恃。
适时匪我长，不朽乃所拟。
道义果弗充，富贵反为累。
回宪本无官，桀纣焉得此。
俗子但相非，吾心已居易。
近者游葛陂，念君在衰枲。
作诗布幽怀，读之勿嗤鄙。

平生尚倜傥，壮大苦摧折。
主人能结纳，佳境为铺设。
渺{氵皛}东江来，谽谺暮云裂。
倡女稍多艺，市酒且供啜。
侠气复何聊，心朋幸相悦。
解冠从放荡，大呼谁挽掣。
咄哉千里足，嗟呼三寸舌。
海物唤龙取，天葩令鬼折。
艳唱声非雅，戏谈理当谲。
帷房笑私昵，闾巷嘲琐屑。
更鼓莫催睡，夜风谗去热。
俗士鲜大志，于今重小节。
内行豕在泥，外貌犬伏绁。
吾侪古豪杰，方寸浴日月。
被谤肯自疑，为欢顾犹拙。
放饭彼不惭，使我无齿决。

昨日家人来，言汝苦寒热。
想由卑湿地，颇失饮食节。
脾官骄不治，气马痴如绁。
乃致四体烦，故当双日发。
江南此疾多，理不忧颠越。
顾汝仅毁齿，何力禁喘噎。
寄书诘医师，有药且嚼啜。
方经固灵应，病根终翦灭。
但恐祟所为，尝闻里中说。
兹地有罔两，乘时相罥结。
嗟哉鬼无知，何于我为孽。
我本重修饰，胸中掬冰雪。
祸淫虽甚苛，无所可挑抉。
疑是饕餮魂，私求盘碗设。
尽室唯琴书，何路致荤血。
无钱顾越巫，刀剑百斩决。
徒恣彼昏邪，公然敢抄撮。
吾闻上帝灵，网目匪疏缺。
行当悉追捕，汝苦旦夕歇。
慈爱早有加，忆念今逾切。
尘劳差可畏，归计又云辍。
所生能劬劳，祖母矧聪哲。
羸卧纵未苏，抚视谅非拙。
勉勉多自安，风来信勿绝。

吴江之南，是曰丰国。
五种之生天下食，一岁不登，吾民菜色。
如何天不仁，纵彼旱孽称其神。
矫矫赤龙推火轩，来自东南山。
咸池愞水不敢沃，阳侯失色愁烹煎。
况兹畎亩流涓涓，何足吸之唇齿间。
但见禾与黍，蓬勃红尘起。
土伯敕其属，扫路迎饥鬼。
哀哉氓蚩蚩，托身釜鬲惟蒸炊。
小人怨咨君子知，天生天杀今其时。
我闻皇穹大德在生育，爱养万物同婴儿。
产民之身赋民食，中道绝之何所为。
当时冥冥间，委作非其宜。
山川之神各守土，群龙受位司天池。
上帝当轩亲戒敕，十日一雨无愆期。
帝心仁且信，临下固不疑。
谓言庶事有分职，屏去视听思无为。
安知愚下鬼，负德孤恩难制指。
弄天之权侮人命，贪嗜牛羊邀祭祀。
忽焉一物不称情，因教此旱灾生灵。
雷霆之官畏罪莫敢谏，头枕天鼓眠不醒。
帝在紫微垣，下隔千里云。
徒劳衔血向空哭，帝心虽圣安得闻。
北斗侍帝侧，斡运气母均四时。
五星暨众宿，照曜亡偏私。
夫何容此鬼，恣行胸臆轻天威。
定是机务繁，耳目有所遗。
小臣亦何者，草莽负奇节。
欲系神颈无长绳，欲斩龙头剑锋缺。
皇穹如未察凶邪，空使小臣心郁结。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少壮事已远，旧交良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分蜜谁能开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能救，衰病侵骨骸。
二子皆已冠，如吾苦无才。
君亦已有嗣，骨目秀且佳。
人事知几变，会合终不谐。
昨者本不出，豪杰苦自咍。
郁郁自不乐，谁为子悲哀。
翻然感其说，东走陵巅崖。
不意君在此，得春笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独步，故旧每所乖。
作诗报嘉贶，亦聊以相催。

六万余言七轴装，无边妙义内含藏。
溢心甘露时时润，灌顶醍醐滴滴凉。
白玉齿边流舍利，红莲舌上放毫光。
假饶造罪如山岳，只消妙法两三行。

莫厌春泥没膝深，公卿皆拔自词林。
鹄袍肯在诸生列，虫篆原非壮士心。
山下久无吾屐齿，苇间忽听子挐音。
年来懒与人谀墓，欲赠刘叉未有金。

偶有幽人访，柴门始一开。
大颠留偈去，小谢袖诗来。
幞被嫌三宿，挑灯读百回。
惟应双屐齿，历历在莓苔。

紫芝仲白飞仙去，常恐英才不复生。
人叹斯文逢厄运，天留此老主齐盟。
执鞭孰可为之御，序齿吾犹事以兄。
未必时人能著价，后千百载话头行。

不向鶑边系宝鞍，海门东畔把鱼竿。
无蒲萄酒博太守，有竹枝歌传小蛮。
到处名山留屐齿，看来元气在毫端。
绣娃辛苦描新样，肯信春风放牡丹。

鬓发萧萧牙齿疏，耄荒不记兔园书。
有时待月□□榭，蓦地看花命小车。
早慕两龚辞病去，晚从二仲卜邻居。
阿戎解执牙筹耳，嵇阮中间却顿渠。

轮奂绝钜丽，像设尤卓诡。
瓣香大雄前，恍然忆稚齿。

人生各有稻粱谋，暂去家庭作远游。
年事但看翁齿发，天寒深念汝衣裘。
履霜我独知琴操，立雪谁来问话头。
但愿茅檐相保守，千书说不尽离愁。

过去光阴箭离弦，河清易俟鬓难玄。
再加孔子从心岁，三倍周郎破贼年。
耄齿阻陪鸠杖列，瞽言曾献兽樽前。
磻溪淇澳吾何敢，且学香山也自贤。

处处笙歌杂诵谣，盍簪一笑共今宵。
宛然上齿尊三老，非若班廷序百僚。
乡饮讵宜先仗出，虞人不必以弓招。
明时各适鸢鱼性，在野尤和似在朝。

饮啄于身切，宜无决择然。
岂其阳忍渴，嫌以盗名泉。
北泽行犹至，东陵恶莫湔。
羞为滥觞者，宁作挂瓢贤。
激齿希高士，流涎异醉仙。
枯肠一勺足，勿傍石门边。

杜曲有攒眉老，汉庭无友辱人。
但看灵妃启齿，不烦里女效颦。

白布衫宽乌角巾，谁知曾扈属车尘。
行婆内翰共邻曲，田父拾遗相主宾。
设苜蓿盘殊菲薄，沽茅柴酒半漓淳。
直令爵齿如荀爽，晚节依然愧逸民。

发似秋霜身槁枝，相逢惊怪此翁谁。
能啖范丈韲盐日，曾识荆公疥癣时。
不待姓名尊德齿，要知戒腊□须眉。
融修汉士中翘楚，商略总堪大小儿。

功名幻妄炊粱枕，岁月奔忙下坂轮。
昔作时来木居士，今为暑退竹夫人。
白襦裙稳于归衮，黄独苗甘似食珍。
老汉秃残惟齿发，不妨句子尚尖新。

养生之说要形劳，井臼何须晚自操。
齿豁未须烦祝鲠，臂挛殊不碍持螯。
除驱病祟无灵剂，禆补脾神赖老饕。
尚有一襟哀郢泪，久疏夜饮省春遨。

游戏人间又一年，非儒非佛复非仙。
历官甘出倚相后，序齿叨居绛老先。
世难见花常溅泪，时平逢麹亦流涎。
无端风月相勾引，不是先生爱放颠。

用世文章莫太高，空言讵有补丝毫。
呼来谁遣批黄敕，谪去何须著锦袍。
齿耋自应陪九老，诗低不足列三豪。
仆家梦得无标致，爱说玄都观里桃。

众闻鸣镝惊麕散，独奋空拳跃马迎。
嚼齿骂声殊未绝，归元血面尚如生。
睢阳合祀无南八，河北诸城有杲卿。
可惜援师来已晚，当时巷战只州兵。

存三四齿皆碎，落第二牙尤衰。
渠能更斫鲸脍，何不姑食肉糜。

谨守三缄晚嘿，仅含两齿早衰。
先贤食粥乞米，呆汉炊沙作糜。

退之落齿感慨，子春伤足悲哀。
遗体有所受也，败面岂不痛哉。

万株绛翠图难画，一种甘滋味鲜知。
但见美如西子舌，断无{齿楚}上玉环眉。

误朝者谁欤，肘后挟管商。
簿录网已密，筦榷弓遂张。
竞贡包茅入，谁知刈葵伤。
铙歌庆胡灭，蒙冲弛江防。
向非一大治，吴楚成战场。
老儒夕九起，蹙蹙瞻四方。
有鹃啼云安，无龙卧南阳。
男儿重横行，讵肯坐箦床。
昔人含两齿，时来犹鹰扬。
残骸久饰巾，清泪空沾裳。

惜齿埋之土，何曾愿世知。
终为交趾献，亦被普贤骑。

瘦马虺隤已卸鞯，纵鞭其后不能前。
才非应氏惭三入，齿较杨雄长十年。
发老病余偏种种，腹空虚甚谩便便。
故人过矣相称誉，敢挹衰残望昔贤。

古尊德齿贱功名，叔季徒知外物荣。
直把舆台烦绛老，绝无几杖赐樊英。
旄期宜序于乡饮，诗兴尤浓似宦情。
闻说淹中方起𫈵，诏书行致鲁诸生。

世味浇漓酒趣深，对花无客亦孤斟。
饥来肯羡乞墦食，贫杀不贪谀墓金。
耄齿未妨师抑戒，高谭何似守规箴。
吾今会得逍遥义，懒访曹溪问少林。

口惟两齿鬓双皤，百计无如耄及何。
少壮未尝参姹女，衰残始欲养黄婆。
原鸰逝去床谁对，辽鹤归来冢渐多。
客笑侬诗真滞货，太平典册要声和。

隆干先绪微如线，负荷常忧力量轻。
已矣学农并学圃，非惟惭长亦惭卿。
沂源昔□渐师友，尚齿今谁问。

专报熙丰怨，宁论爵齿高。
可怜五朝老，双泪落斋旄。

田蚡坐东向，贵加诸父兄。
请渠观涑水，不敢齿耆英。

晚慕玄真与季真，床头金尽不忧贫。
六如偈简常持念，四勿箴佳最切身。
古有德衰年亦暮，今谁齿宿意犹新。
手遮西日过门客，来拜庞公者几人。

七年侍膝极融怡，半月分襟费梦思。
比鹿门翁吾齿耄，作鱼梁吏汝官卑。
击鲜何忍为儿溷，反鲊无烦寄土宜。
若见省郎问村叟，不能书札尚能诗。

昔年尚友先君子，晚见贤郎自策名。
芹泮佩衿尊郑老，桐江谱牒派玄英。
誉髦孰不观朝彩，耄齿吾难主夏盟。
若见监州烦问讯，必分风月照寒檠。

齿宿何妨意尚新，向来误认假为真。
漏名左相门首客，占籍愚公谷里人。
上知岂无千虑失，下官惟有两眉颦。
史臣传与颂台谥，未抵杯中物切身。

象防吊露埋齿，麝以香闻割脐。
群儿争放纸鹞，老子宁为木鸡。

夷齐甘受周家饿，申白曾遭汉法髠。
全活老臣残齿发，来生尚欲报君恩。

衰残齿易宿，陈腐意难新。
安知痴老子，非复旧词臣。

虽则丹青妙，其如齿发衰。
远孙元未识，认作古锺馗。

有客号奚毒，西来自赤水。
外负炎炎气，内存温粹美。
当年杨天惠，夸大不绝齿。
解后段氏子，即之殊可喜。
却邪廼素心，调中古无比。
世仰大医王，民瘼咨朝市。
二子愿托身，赴汤任驱使。
兴怜维摩老，遣前护衰毁。
病魔亟退舍，怡然得安垒。
缅想蓄牛溲，陋哉子韩子。
既非瞑眩剂，厥疾无瘳理。
一念卫生恩，百拜额加子。

曾味西窗稿，经年齿颊清。
细评何物似，碧涧一杯羹。

桑坡麦垄行百里，解鞍夜宿清漳湄。
清漳悠悠引通浦，茅庐竹屋相因依。
米盐一哄商估集，舍人夺席厨争炊。
试登高阜望陶牧，平原沃野何逶迤。
俗传范子计然地，民生卤莽今如斯。
荆关四冲古战国，往往赤子多歼夷。
土人客户几更变，向之昭屈余几希。
欲从故老问遗迹，百年而上无能知。
地名多与载史合，荒城大冢犹依稀。
沮漳二水楚之望，以此取证他无疑。
古称锡穴最深阻，方城汉水为城池。
奈何形胜不足恃，豪杰杀尽名都隳。
自从秦汉至今日，率不百年逢乱离。
隰皋衍沃但茅苇，时康尚欠人扶犂。
焉得英雄守四极，封殖生齿令繁滋。
玉州平州古砖甓，令人想见升平时。

君不见东京茅季伟，布褐躬耕具甘旨。
烹鸡馈母供晨羞，却办草蔬为客礼。
北州高士郭林宗，一见惊嗟不能已。
又不见唐朝董邵南，穷居行义无与比。
朝耕夜读养双亲，孝格天翁降祥祉。
一时好事昌黎公，为作启诗歌盛美。
两君制行固已奇，姓名自足垂千祀。
更有高贤为发挥，至今赫然在人耳。
几年见说西山汪，信义当时表闾里。
只今家虽四壁空，却有贤孙祖风似。
力田养亲孝行高，千载董茅同一轨。
孑然只影无妻儿，手自耔耘供滫瀡。
乃翁丧明三十年，膝下承颜不离跬。
三时但务亲耕锄，一日何曾入城市。
朝朝敬问衣燠寒，旦旦谨察食丰菲。
一畦早韭登春盘，五母黄鸡荐秋黍。
尽心自足为亲欢，岂必三牲八珍侈。
谨身百不贻亲忧，父子熙熙和气里。
翁目虽瞽翁心怡，八十庞眉反儿齿。
迩来缾粟颇不悭，积善固宜天相只。
乡闾咏叹同一声，养志如君能有几。
人有诗书君未学，我谓如君真学矣。
孝弟是乃百行先，为仁每必从此始。
世人有亲不能养，浪著儒冠诚可耻。
何如汪君贫窭中，卓然合此秉彝理。
拱辰山人孝义家，冰鉴可与郭韩拟。
闻君之风喜欲颠，挥洒龙蛇忽盈纸。
诸君自感声气同，杂以清商间流征。
既经名胜文发扬，一日传夸满桑梓。
我虽病倦愧不文，亦作长谣绍貂尾。
安得是邦贤使君，特为蜚笺启丹扆。
峨峨双表旌高门，题作西山汪孝子。
名配此山长不穷，来者人人为兴起。

嵯峨聂都山，豫水兹发原。
始者才滥觞，其流细涓涓。
东行介南埜，章水西入焉。
又东渐雄张，有州故名虔。
贡水远来赴，融合为赣川。
当其初合时，泓渟匪为渊。
中通尺五流，玉虹卧蜿蜒。
群山来左右，万石梗后前。
初疑牧群羊，忽讶堕飞鸢。
伏犀状魁桀，浮雁影接联。
阿河阵敢死，赴浴池连钱。
下者宛蹲踞，上者将腾骞。
或矫首欲鬭，或宛留安眠。
或退然深伏，露尖大如掌。
或竦然特起，俨立高齐肩。
或两两为偶，或伍伍相连。
此有一席平，彼有万窍穿。
齿齿漱寒冽，眼眼开青圆。
形模互驰骋，气势相吐吞。
平坦十数丈，变怪纷百千。
顾盼不暇给，算数畴能殚。
天公轰震霆，力士推雷门。
上下相舂撞，对语不得闻。
众滩角巇崄，四滩独称专。
其一曰天柱，竖立如登天。
幽深下无际，涡盘矗回旋。
其下为舞索，风索飞翩翩。
绝流迤而东，蛇蚓相萦牵。
大了与惶恐，殆见伯仲间。
轻𫘝疾于箭，号怒沸若煎。
下此得安流，衽席过舟船。
我生苦萍梗，薄宦游梅关。
三载两经过，每过心为寒。
酹酒问长江，胚胎始何年。
胡不事夷易，而乐从崄难。
江神信灵异，恍惚若有言。
吾来卜居此，肇自开混元。
清兮伏尘滓，介如抱刚坚。
一片朝宗心，万折无变迁。
所乐在兼济，未始间愚贤。
征人闹憧憧，鹢首浮翩翩。
吾力所能任，登岸常相先。
虽然有触啮，自取非吾愆。
清献昔疏剔，不露斧凿痕。
至今虎城下，滚滚流遗恩。
坡仙逐海南，为世所弃捐。
风帆一叶身，诗句万口传。
滩石本非崄，人自以崄看。
委蛇曲折间，道径自平平。
子行但由中，坎窞居其边。
子舟要适平，轻重防其偏。
乘流亦良便，避碍须达权。
五湖莹如镜，瞬息风涛掀。
嬉笑或藏怒，至爱存笞鞭。
滩石信非崄，崄处却万全。
我闻说是义，心思俱豁然。
一笑过滩去，落照衔山前。

自甘穷处更何疑，坎止流行信所之。
不学昌黎驱五鬼，肯随子厚骂三尸。
堂堂白发欺人出，耿耿青灯独己知。
细嚼黄花香满齿，清风千古一东篱。

说不到处，一句是一句。
行不到处，一步是一步。
行到说到，一状领过。
缺齿老臊胡，嵩山破灶堕。

望望春来一解颜，春多风雨怯衣单。
柳烟漠漠山堂晓，梅雪纷纷水国寒。
贫里诗囊当自佩，醉中匣剑共君看。
交游肯作云翻覆，凿齿东来喜道安。

结庐枕石隙，其下通泉脉。
新开数尺泉，涌然如乳白。
道人北山来，闲话到终夕。
徐云茶已芽，气味及高格。
绛囊映绿色，未尝齿流液。
汲泉满歙缻，篝火勿遽迫。
须臾蟹眼生，茶新手缓掷。
姜盐宜屏除，祇能添水厄。

荆楚遗风在，琐碎陈佳筵。
犹忆总丱时，兀坐空自怜。
老妻剂秫粉，夜永灯花偏。
潋碗蔗浆秾，晴云绕目前。
翻匙玉比洁，胶齿珠相骈。
我发日种种，流光自年年。
门无送酒人，谁能中圣贤。
因试囊中术，妙处有机权。
由来寓于手，不在刀削圆。
泛观天地间，几者物之先。
大阮精诗学，咏物巧回旋。
虚名付傥来，默守终日干。
吴生泥于方，所见何拘挛。
三复叔兮什，华池水润咽。

前时著脚清净坊，山童殷勤进山茗。
半杯春云满晴空，午困瞢腾顿能醒。
山深有鸟声清圆，俗名捣药颇堪听。
从来不起市朝想，定亦久知存所性。
何如捣茶伴老衲，疾病去尽竟归正。
数株寒菊带秋清，一篆香烟留日永。
顾我服官走芳尘，心虽超悟力未猛。
气猿意马难同防，未免稍纵肆顽犷。
人言茶味怕齿知，日渐月渍遣胃冷。
不然除腻立奇勋，气象森严费忠鲠。
建溪早芽细如针，来春喊声遍山岭。
铜模新制号凤团，绛纱斜纫护龙餠。
竹窗拂拭金石坚，碾破霏霏光炯炯。
旧曾识此今罕见，山茗一旗生舜井。
冠裳不加貌自若，厥包断不请侥幸。
须知老衲定中人，任柳生肘木生瘿。

习懒多成病，旬余久覆杯。
帐中闻燕语，瓶里看花开。
医已肱三折，愁来肠九回。
何时得疏散，屐齿印苍苔。

一别居诸岁月增，遥闻此景画难能。
潮田种稻重收谷，道路逢人半是僧。
城里三山千簇寺，夜间七塔百枝灯。
常年六月东山里，地涌寒泉漱齿冰。

千古兴亡大略同，自为儿戏是天公。
人如流水浮云去，事落残编断简中。
已分尘埃嗟齿发，休将点画污心胸。
香严喜把经遮眼，悟处虽高性未空。

豚膏鼎化元非胾，切入金盘得许清。
鳞雪性寒空细缕，狸霜糟重欠通明。
渠嗟不遇黄山谷，我爱浑如碧水晶。
醉后不妨冰著齿，最宜人是味温平。

城中醮龙龙苦蛰，城门夜开八人入。
粤从东关煽喊呀，飞烟卷作半空霞。
祝融熛怒咋齿牙，彤幢绛旆纷要遮。
扶桑剥落喧撑叉，两岸炮焦几百家。
当时诸校阵阵来，传呼数里声如雷。
州官令严兵官急，斤斧镵锄勾绠集。
其奈枯河无沈汁，炎曹横恣玄冥詟。
天虽有泪不敢泣，千人万人瞠眼立。
扑之愈张听自戢，就中那得十数椽。
败壁穿穴檐瓦悬，四围灰烬渠岿然。
邻人惊怪一郡传，扫街老妪今几年。
只身穷独头如绵，家无一孔破絮缠。
只余一棺候弃捐，以此吁天天见怜。
幽明之理岂眇绵，天在屋头非虚言。
陆浑山火虽富妍，无所劝戒何足编，惜渠不遇昌黎仙。

名在江湖久，青袍鬓已霜。
苕人师凿齿，莲幕客君房。
甫为思芹去，还遭撼树伤。
清朝公道厄，埋骨竟凄凉。

广蜀为唇齿，双江直下舟。
人知传干腹，公识到源头。
袖入榻前疏，筹深岭外忧。
殷勤参近事，字字比龟猷。

妄虑散毛发，真源生齿牙。
我闻甘露饭，即是惠山茶。
欲驻岁月晚，重游道路遐。
更须烦稚子，再煮鼎中花。

采薇作庭实，纫兰作筐篚。
持以荐王公，谓可蘋藻比。
王公龋齿谢，王门何用此。
问客姓与名，或是孤竹子。

廼先天皇君，万有七千祀。
迄彼大庭时，封于葛天氏。
邈计几何年，是生余小子。
上清太极公，造道穷天髓。
有晋勾漏侯，炼丹极地肺。
岂曰其云仍，容或有肖似。
阿亡昔吞月，诞日非指李。
少长异强袌，世家得源委。
谁言空桑生，乃嗣白仲理。
少傅仕唐朝，香山号居士。
不曾受衣盂，漫自访根柢。
长是娱林泉，靡复哄都鄙。
光景长如丝，功名大似米。
留情十种仙，托契五穷鬼。
尘埃日以遥，富贵云而已。
允矣躬清明，听之自赞毁。
且非笔不锋，自信文甚绮。
接踵李杜坛，信威屈贾垒。
既而倦钓鳌，何以更呼蟡。
此念轻万锺，所懽在四美。
青帝御山河，东风管红紫。
烟寒绿柳颦，日暖黄鹂喜。
当此醉则歌，悠然起而舞。
槐阴清昼长，蝉噪新声止。
修竹森群贤，瑞莲立万妓。
顿忘蜗蝇心，坐洗笙笛耳。
月色凝冰壶，桂花落金蚁。
风松啸长林，霜雁过寒水。
于心豁然凄，有酒多且旨。
及无蟋蟀吟，渐至芙蓉死。
腊雪飞鹅毛，江梅吐玉蘂。
吟诗三嗅之，对景一莞尔。
亦以寸心坚，于焉百念弛。
往时丱角间，纵步禅关里。
香象截河流，冻蝇透窗纸。
洞搜到户庭，何异丧考妣。
手接秘魔杈，胸当石砮矢。
最初悟苦空，旋复学久视。
虽殊斲雪功，同一标月指。
凿井求丹砂，𣃁云种枸杞。
矧当偷蟠桃，亦欲追𫘧駬。
神授咽日书，帝锡驱雷玺。
那知天可阶，是盖道在迩。
吾生讵已而，君子诚乐只。
回首三十年，如之何也矣。
旧尝习骑射，马鞍谩伤髀。
亦尝习剑击，镡{廛阝}屡𢭏齿。
筹略成无庸，韬钤谁可比。
东方罢奏书，南郭归隠几。
澡虑服参苓，洁身佩兰芷。
然虽羡簪缨，奚若就刀匕。
展也趣清虚，终焉知本始。
顷年事四方，重趼啻万里。
海岳靡不周，风烟莫能纪。
东游衡庐颠，北逮灊皖趾。
南登苍梧脊，西啖青城觜。
云伴金华栖，月依玉笥舣。
罗浮山以南，彭蠡水之涘。
横笛岳阳楼，飞觞金山寺。
武夷猿相呼，委羽鹤久俟。
禹穴郁{氵罗}嶆，秦城就颓靡。
桂林岚光娇，瓯越海气诡。
合皂青崔峨，麻姑翠迤逦。
醉寻张陵孙，走遇许逊婢。
澎浪若山高，浯溪与天峙。
曾樵雁荡中，亦钓太湖底。
所交皆英豪，初不介彼此。
素志骖龙鸾，寒厨赦犬豕。
苦吟思呕心，俗状厌擎跽。
徘述煮笋经，笑补遗民史。
风骚追苏黄，寂寞造陶姒。
饥寒莫荧惑，炼养有凭恃。
余有黄芽田，旦暮举耒耜。
余有白雪蚕，左右置箱篚。
尽使闲姓名，浩然满朝市。
方将山水蒙，毋怪天地否。
颜舜足侪晞，广聃敢肩拟。
但令心以灰，世事尽糠秕。
造物神与游，天公气可使。
伏槽待赏音，焦尾叫知己。
投合辱太玄，舞雩风一唯。
行藏固不同，领略贵有以。
浮海慨槎仙，临风唤月姊。
或疑有个扅，岂谓惟薏苡。
若士乘大鹏，跫音卜嫩蟢。
阴阳诿曰深，血脉微可揣。
畔岸诿曰遐，舟车容可庀。
孤鸦唤晴晖，拱鼠濯清泚。
龟蛇伏剑蟠，鸡犬待鼎舐。
不愁松柏凋，祇畏桑榆徙。
意马息驱驰，心兵遂消弭。
身中玉楼台，赤子处非侈。
身外金埤堄，虎臣治不圮。
畴能弗鸿鹄，而又恋枌梓。
未免畏白圭，{礻是}身蹈廉耻。
非将献黄金，赂天丐福祉。
决之西则西，可以仕则仕。
荷锸死便埋，归园生为诔。
怆神眺高遐，怀宝谨操履。
我往蓬莱山，世人劳所企。

醉醒曳杖访松关，正在黄昏杳霭间。
既去复来秋后暑，似无还有雨中山。
涧边几叶晚花落，天际一钩明月弯。
自觉余烟埋屐齿，行行印破藓痕班。

昨夜西风起白蘋，从前湖海几酸辛。
感今怀古无限事，拄颊闲思一怆神。
琼窟先生鼓玉琴，一调一弄符我心。
屈平宋玉不可挽，西风黄叶为知音。
初闻如风吹梧桐，次听如雨鸣芭蕉。
凄然如雁声遥遥，温然如鶑暖夭夭。
忽而转调缓复急，海风吹起怒涛立。
夜深星月堕蓬山，神官不管蛟龙泣。
顿又换指清而和，牡丹芍药香气多。
露桥月榭风雨夕，如此杜鹃愁奈何。
浩浩长风送急雨，寂寞孤鸿落寒渚。
昏昏月色老猿啼，蔼蔼风光新燕语。
又如晴鹤唳苍烟，倏似寒鸦噪晴川。
良宵砌畔响秋蛩，清昼林间悲风蝉。
我思此声不堪比，使人欲悲复欲喜。
五月葛亮渡泸溪，九月荆轲过易水。
此声喜喜复哀哀，我志渺然在江淮。
方且琵琶亭下坐，倏又郁孤台上回。
琴声展转我心碎，我心多少平生事。
弦中招我栖林泉，指下呼我入富贵。
上界瑶池玉浪寒，凤凰阁下罗千官。
紫皇宴坐苍琳宫，岂复知我犹人间。
龟台烟冷风萧萧，十万彩女歌云璈。
自怜踪迹今尘土，安得金妃复赐桃。
青琅真人骑白鸾，日往日复玉京山。
不念曾与同僚时，清都绛阙何时还。
紫清夫人侍帝轩，朝朝嫣然妙华门。
盍思人世此凄苦，金鱼玉雁凭谁传。
琪花开遍翠微台，彩凤舞彻宾云仙。
麒麟守住虎关严，獬豸时复森其前。
不成终身只人世，吾身不翮心亦翅。
粗且神霄觅一官，早作啸风鞭霆计。
此曲此曲君休弹，老眼无泪徒悲酸。
自知逍遥时节近，与君一笑开懽颜。
太华宫中多白莲，以金为花玉为根。
上有琼甲金丝龟，夜吸珠露花间眠。
紫琅殿深不可诘，时有火铃飞出入。
殿中仙君乘云𫐌，三千玉娥傍侍立。
此般景象犹未忘，所以思念时悲伤。
闻君琴声洗我心，自盍泰然发天光。
我昔神霄西台里，雪肌玉肤冰霜齿。
长歌一曲惊帝阍，解使八鸾舞神水。
又尝飞过广寒宫，一见嫦娥琼玉容。
不敢稽首便行过，倏复呼我醉瑶锺。
水府左仙萼绿华，身居东华帝子家。
时以瑶琴鸣五霞，一声弹落琼台花。
上元太真安长仙，日事玉皇上君前。
玉龙娇痴不肯舞，独自奏帝鸣鸾弦。
此声远矣吾不见，人间琴声更多变。
谁能以此清净心，许多悲懽相练缠。
琼窟先生然我言，我是霆司笔墨仙。
昔为东华校籍吏，屡亦舞笔灵君前。
失身堕世自叹息，东华欲归归未得。
翠娥掩泪香骨寒，长天远水日相忆。
君知否，吾将呼起大鹏驾琼云，手持百万苍鹰兵。
前驱天丁后火铃，飞罡蹑纪下太清。
又将东海捕金鲸，骑之去谒蟾蜍精。
却持万阵貔虎人，下来红尘扬鼓钲。
更烦先生试一举，为我调中作金鼓。
为我唤起李太白，与我浩歌拍掌舞。
君琴定是天上琴，天上曲调人间音。
为君醉中一狂歌，千岩万壑白云深。

君不见东海有鲤钓不上，冯夷翻江春浩荡。
渔者归舟载月明，一声雷震桃花浪。
又不见北溟有鲲能吞舟，浪屋涛山相拍浮。
忽朝击水三千里，九万扶摇吴叶秋。
道人放浪游太乙，一泓寒玉浸春碧。
十丈晴波何浄明，百尾巨鱼自跳踯。
锦鳞铁鬣红玉鬐，珠齿冰腮紫金脊。
绿玻瓈里飞璚梭，碧琉璃中掷金尺。
吾疑汉室曾漏网，否则禹门曾点额。
钓台千古松风寒，渭水一竿霜月白。
子产之意徒洋洋，庚氏之呼可策策。
有时听琴跃水心，有时认履伏池侧。
古人观棠有何心，今朝鉴止输闲客。
群鱼群鱼听我语，太乙真人在何许。
尚埋头角守污池，不展爪牙上星渚。
种成红杏不骑去，留向人间作霖雨。

召公八十入为相，太公八十出为将。
赵州八十方行脚，锺离八十离尘劫。
古者八十方施为，何况百岁七十稀。
居士而今七十七，黄发皓齿修庞眉。
汉时栾巴七十七，红炉炼就一朱橘。
晋郑思远七十七，方与葛洪一相识。
我知居士神仙人，蓬莱路上空月明。
人间宿留不肯归，老松筋骨鹤精神。
性海淡淡寒潭莹，心天耿耿银河静。
有一孟子耕书田，有一季子鏖笔阵。
弄璋弄瓦遂箕裘，双凤飞鸣椿树秋。
寿山福海身优游，掇取酒船相拍浮。
南极一点夜照耀，劝君迟赴玉皇诏。
既到人间不住千百年，归去空被老彭笑。

避暑白云乡，茶甘齿颊香。
海城悲暮角，烟树淡斜阳。

兔冷蟾寒桂影疏，化为霜露泻庭除。
已惊柏液冰吾齿，莫弄梅花粟尔肤。

黄道珠躔阙一点，方寸无人洞门掩。
桑田未变海水减，琪树开花绿苒苒。
小有瑶章落龙虎，月坛香冷宫谁主。
真人飏下神霄鸾，天驺惨惨归紫府。
千山万山锁青烟，三树两树啼断猿。
风飞杨花三月寒，人在城门烟水村。
生而神灵长威武，笑携一卷黄庭去。
坐断琳宫主{工/工工/工}粥，星弁霞裙满堂庑。
四海横香航烛人，肘行膝步来如云。
爱河翻波渺无际，花生铁柱酆都春。
把握阴阳一呼吸，长啸一声鬼神泣。
仗剑唤雨轻撼环，化篆召雷略举笔。
当年檄赴内道场，黄麻紫墨星争光。
归来百庆喜具举，规模轮奂重铺张。
翻思龙汉元年事，撞破混元识行李。
满鼎铅霜火焰飞，绿颜雪齿君知否。
松竹潇潇生泠风，白鹤一去草庐空。

些儿顽石些儿水，画工撑眸几睥睨。
忽然心孔开一窍，呼吸掇来归幅纸。
白发黄冠逞神通，手把武夷提得起。
大槐宫中作蝼蚁，醒来闻此心豁喜。
芒鞋竹杖一弹指，三十六峰落眉尾。
魏王岂是中秋死，玉骨犹存香迤逦。
八百年来觅只鹤，一举直上三万里。
半杯浇湿曾孙齿，幔亭遗事落人耳。
新村渡头拽转蓬，寒猿声落青烟里。
老松今已几年梢，毛竹于今复生米。
岩上无人花自红，幽鸟自鸣鸣自止。
笑将铁笛起清风，白云飞过看无踪。
夜来月影挂梧桐，莓苔满地绿容容。
丹崖高处药炉空，洞前云深千万重。
我亦偶来还自去，一夜潇潇江上雨。
飞廉怒作满空雪，天柱峰前飞柳絮。

蓬莱三山压弱水，鸟飞不尽五云起。
紫麟晓舞丹丘云，白鹿夜啮黄芽蘂。
浩浩神风碧无涯，长空粘水三千里。
中有一洞名方壶，玉颜仙翁不知几。
上帝赐以英琼瑶，缝芝缉槲佩兰芷。
戏吹云和下朱尘，还炼五云长不死。
丹砂益驻长虹容，玉石弗砺愈白齿。
醉飞罡步蹑星辰，时把葫芦梏鬼神。
早曾探出天地根，寸田尺宅安昆仑。
安知我即刘晨孙，不复更觅桃花源。
或者即是刘戽身，岂复别寻会仙村。
一闭目顷游六合，坐里汗漫诣浑沦。
何必裹粮圆峤外，宁又远泛阆风津。
云屏烟障只笑傲，烟猿露鹤与相亲。
君不见刚风浩气截碧落，上严天关九屏恶，俯视万方万聚落。
丝长岁月能几时，米大功名安用为。
不将世界寄一粟，便请芥子纳须弥。
初从螺江问草屧，已判此身轻似叶。
及其流湘过衡岳，一笑江山阔如楪。
如今坐断烟霞窝，已诵东皇太乙歌。
不作竹宫桂馆梦，奈此四海黄冠何。
夜来坐我酌桂醁，不敢起舞宾云曲。
何年踏踏去方壶，我欲骑风后相逐。

金丹大药妙无穷，一点丹头内外红。
真汞真铅才入手，片时伏虎活擒龙。
黄公聘入丁公舍，巽位吹嘘九转功。
十月胎圆坎离外，紫云飞出玉炉空。
短褐包巾满廛市，寻草烧茅烹药柜。
自己三黄及四神，谁知安灶烹炉意。
纸袄麻衣要隠山，餐松饮水守饥寒。
日魂月魄空呼吸，到底方知入道难。
黑山山下鬼窟里，背曲头垂口流水。
梦中梦见梦中人，几时待得硫黄死。
薄福痴人不断淫，尾闾闭了采他阴。
元精摇撼无墙壁，错认黄泥唤作金。
容成三峰学御女，采精吸血兼服乳。
大道本来无阴阳，劳形着相徒自苦。
叩齿吞精咽气声，辘轳空动髑髅形。
妄将口鼻为玄牝，谩说金精肘后盈。
鼻头闭息空画餠，几人日中逃得影。
客风邪气肚中鸣，安得长灵砂在鼎。
参禅见性契真如，莫道无心便靠虚。
悟了不行干智慧，千崖万壑涉程途。
多少老儒学周易，岂知太极归无极。
忘形便欲任天真，只恐春归草无力。
明教专门事灭魔，七时功德便如何。
不知清净光明意，面色痿黄空自磨。
胡氏阳山一果祖，九返庄严皆妄语。
手执金环运三车，阿谁飞上金天去。
更有持斋四果徒，九曲江头下铁符。
乳香烧尽难成佛，精血元阳搬运枯。
三千六百旁门术，开顶缩龟习定息。
存想丹田炼五芽，吐故纳新虚贵力。
礼塔焚香诵藏经，更能拜斗与瞻星。
吞符饮水专持咒，恁地如何得道成。
注想按摩八段锦，嘻呵六字拘兴寝。
若要还精补脑时，除非一盏醍醐饮。
双眼遥思运顶门，戏言日月照昆仑。
那堪又见圆光现，便指天尊与世尊。
眼本无光人妄想，耳本无声那得响。
上有大渊下泓池，妄指中黄忍肚饥。
空按周天行封数，几能识得真龙虎。
若识真龙真虎人，了得向上一条路。
暗把箪瓢服小便，吐吞涎唾作珠圆。
鼻头流出两条涕，便敢呼为玉箸仙。
说尽存三守一底，九年炼丹思想里。
忘却家珍向外寻，百年做个阴灵鬼。
天门枸杞与黄精，豆杏姜椒白茯苓。
未委地仙成也未，皮焦肉腐可怜生。
斋醮关宣歌梵曲，分环破券受科录。
不识天心两字真，口会三光符水熟。
袖中雷印吓山精，手把杨枝学隠形。
此心本是通神藏，一念差时万状生。
此身身外皆隠物，此心心外皆妖术。
身里真心心里身，不在中间内外出。
这些金液大还丹，自从元谷至泥丸。
抽添七返无多事，草木无心天地闲。
真根真蒂结真酥，真鼎真坛真药炉。
阳日起头阴日积，分明阳火与阴符。
半亩丹田种金粟，一朵灵芝香馥郁。
铁牛哮吼入绵厨，木马奔驰跳金屋。
乾坤二八结丹砂，满鼎溶溶白雪花。
提住龟蛇归两手，山中玉兔化金鸦。
还丹有诀知音少，汞龙铅虎凭火候。
三千刻内结婴儿，调和温养终无漏。
遍体浑如一片琼，寒蟾光照玉壶冰。
顶门夜半雷声吼，匝地清风神鬼惊。
天上人间真妙诀，谁敢天机私漏泄。
须是英雄大丈夫，了然胸中无一物。
一阳才动大丹成，片饷工夫造化灵。
祇恐南宫录姓名，醉骑白鹤朝上清。

去年今年，八月九月。
一树两树，丹桂离披。
三枝四枝，黄花漏泄。
于斯见面不相逢，于斯相逢复相别。
老丰干心未歇，骑个无齿大虫，只管见人饶舌。
阿呵呵，南北东西，一团生铁。

独行沙岸不相携，准拟沿溪更渡溪。
药蔓交加虫上下，柳花撩乱蝶高低。
杖头晓伴春云石，屐齿晴翻夜雨泥。
诗就随山为人写，等闲抽尽锦中题。

长安貂蝉贱如土，故家文献余一缕。
平生粗疏不媚妩，直语岂知犯张禹。
腰间金印丈二组，我自弃置君自取。
儿时翰墨跨诸父，投老为郎方齿叙。
天关耽耽守九虎，一节临遣复不与。
介堂卜筑开宿莽，谁知公意颇有主。
眼明沙鸥喜欲舞，便请衣冠挂神武。
圣朝留戣非为愈，勿薄淮阳宜叱驭。

衰老逢春能几回，自怜光景赋残梅。
齿牙落尽舌犹在，年岁阅多心尚孩。
座上麈闲谈客去，手中书堕睡魔来。
生平痴绝真堪叹，千古文章水一杯。

前春还闽，道传公病。
聪明忽痴，医不识证。
石门迎见，悲喜深省。
莫年客土，相依为命。
太白残月，同光共影。
吾曹恢疏，世路机阱。
身犹弃遗，奚顾堕甑。
古琴绝弦，缺铛折柄。
二子谈禅，时隠几听。
退士献书，阿婆窥镜。
鬼笑揶揄，人笑齿冷。
少日与公，讲明素定。
丹心如铁，空橐如罄。
千载意长，百年俄顷。
一死一生，遇此衰境。
姜盐鬻茶，油葱浇餠。
唤公不应，老泪泉迸。

近代骚人咏性情，随心而发自分明。
吐吞风月咽喉爽，咀嚼江山齿颊清。
溪邑近闻工比兴，君诗端可派宗盟。
马头雪絮吟鞭快，好办佳篇奏集英。

乌伤仇览仙，一弓扁蠲流。
清流从谁蠲，浊流石之幽。
石之幽定可，齿齿翻成忧。
君看得失珠，象罔无全牛。

见说琼楼忒煞寒，云衣特地护霄端。
也应齿发十分老，自是嫦娥一笑难。
此夜不妨留客醉，明年未卜共谁看。
归与丘壑无穷趣，何惜相从乐且盘。

茶餠嚼时香透齿，水沉烧处碧凝烟。
纱窗闭着犹慵起，极困新晴乍雨天。

日铸山之英气兮，既发越于镆鎁。
地灵泄而不尽兮，复薰蒸于草芽。
虽名出之最晚兮，为江南之第一。
视紫笋若奴台兮，又何论乎石花。
维瑞龙之为品兮，与此山以相亚。
意山脉之通贯兮，仙种同乎一家。
汲西岩之清泉兮，松风生乎石鼎。
滋芳液于灵襟兮，沆瀣集乎齿牙。
欧公录之归田兮，苏仙流诸佳咏。
伯玉注于诗版兮，文正赏其甘华。
至雁塔与花坞兮，固郡志之所载。
若余姚之瀑布兮，尤茶经之所夸。
嗟陆羽之不逢兮，宜鉴味之绝少。
世方贵夫建茗兮，孰有知夫越茶。
客曰世非不知兮，顾茗禁之已苛。
亦幸其不尽知兮，姑舍是而言他。

峭绝不可步，肩舆屡颠覆。
南北三十里，上下九回曲。
两畔沿古松，虬枝乱相续。
根迸石齿裂，叶密云气宿。
或一盖高张，或万蛇奔促。
或魑魅隠见，或虎豹踯躅。
纵无游子悲，遇此亦惨目。
鼠梯侧将崩，鸟迳深更蹙。
吾道岂终穷，朅来意何欲。

相公一身兼，爵德齿俱全。
剑履登金殿，山川锡土田。
龟游莲叶露，蚁泛菊花天。
白鹭洲边守，重赓绿竹篇。

客从东方来，喜甚屐折齿。
鼎烹石乳精，谈笑秋月里。
中有八十翁，宴坐维摩椅。
遁泽瑚琏器，玉瓒间罍洗。
立斋持修绠，汲汲古井水。
参也鲁依然，商声从曳屣。
翘首诸俊游，霹雳烧蛇尾。
双鸾辉九苞，翩翩夺栖枳。
桐阳有卧龙，共蹋风云起。
翁当沽美酒，炰鳖脍锦鲤。

平生百虑懒，尚有丘壑心。
佳哉二三友，歃盟同幽寻。
壮怀豁虚旷，玄宫穷邃深。
时方酿薄暑，万绿张云岑。
新篁凝粉翠，日影筛碎金。
瘦筇扶野步，羽扇摇清吟。
漱齿掬清泚，雪瀑开风襟。
脱巾挂琪树，露顶涵重阴。
山禽自在语，山醪随意斟。
物外转栖碧，石险苍苔侵。
路穷不可去，半山闻语音。
山路未为险，世路尤{山/欹}嵚。
何时侣麋鹿，结茅入深林。

甘瓜青如蓝，红桃鲜若血。
不忍以手拈，而况用齿啮。
其色已可爱，其味又更绝。
食此无珍言，哀哉口与舌。

万里晴天外，一片霜上月。
长松挺青葱，群卉入消歇。
有齿日益衰，有发日益脱。
获罪固已多，此公难屑屑。

院静春深昼掩扉，竹间闲看客争棋。
搜罗神鬼聚胸臆，措致山河入范围。
局合龙蛇成阵闘，劫残鸿雁破行飞。
杀多项羽坑秦卒，败剧苻坚畏晋师。
座上戈鋋尝击搏，面前冰炭旋更移。
死生共抵两家事，胜负都由一著时。
当路断无相假借，对人须且强推辞。
腹心受害诚堪惧，唇齿生忧尚可医。
善用中伤为得策，阴行狡狯谓知机。
请观今日长安道，易地何尝不有之。

记得相逢否，当时在海东。
别离千里外，倏忽十年中。
迹异名尤异，心同齿更同。
终期再清会，文酒乐无穷。

生平不作皱眉事，天下应无切齿人。
断送落花安用雨，装添旧物岂须春。
幸逢尧舜为真主，且放巢由作外臣。
六十病夫宜揣分，监司无用苦开陈。

朴散人道立，法始乎羲皇。
岁月易迁革，书传难考详。
二帝启禅让，三王正纪纲。
五伯仗形胜，七国争强梁。
两汉骧龙凤，三分走虎狼。
西晋擅风流，群凶来北荒。
东晋事清芬，传声宋齐梁。
逮陈不足算，江表成悲伤。
后魏乘晋弊，扫除几小康。
迁洛未甚久，旋闻东西将。
北齐举爝火，后周驰星光。
随能一统之，驾福于巨唐。
五代如传舍，天下徒扰攘。
不有真主出，何由奠中央。
一万里区字，四千年兴亡。
五百主肇位，七十国开疆。
或混同六合，或控制一方。
或创业先后，或垂祚短长。
或奋于将坠，或夺于已昌。
或火兴无妄，或福会不祥。
或患生藩屏，或难起萧墙。
或病由唇齿，或疾亟膏肓。
谈笑萌事端，酒食开战场。
情欲之一发，利害之相戕。
剧力恣吞噬，无涯罹祸殃。
山川才表里，丘陇又荒凉。
荆棘除难尽，芝兰种未芳。
龙蛇走平地，玉石碎昆岗。
善设称周孔，能齐是老庄。
柰何言已病，安得意都忘。

行年六十有三岁，齿发虽衰志未衰。
耻把精神虚作弄，肯将才力妄施为。
愁闻刮骨声音切，闷见吹毛智数卑。
珍重至人尝有语，落便宜是得便宜。

赐酒于君，饮不知味。
执法在前，恐惧无既。
当此之时，一斗而醉。
宗族满堂，既孝且悌。
尊卑以亲，少长有齿。
当此之时，二斗而醉。
宾之初筵，跄跄济济。
献酬百拜，升降有礼。
当此之时，三斗而醉。
里闬过从，如兄如弟。
时和岁丰，情怀欢喜。
当此之时，五斗而醉。
朋友往还，讲道求义。
乐事赏心，登山临水。
当此之时，八斗而醉。
男女杂坐，杯觞不记。
灯烛明灭，衣冠倾圯。
当此之时，一石而醉。

此物铁为之，何尝肯妄持。
长随大{敝/瓦}子，永伴小车儿。
击碎珊瑚处，敲残牙齿时。
谁能学此辈，才始人鞭笞。

有酒时时泛一瓯，年将七十待何求。
齿衰婚嫁尚未了，岁旱田园才薄收。
客去有时闲拱手，日高无事静梳头。
霜毛不止装诗景，更可因而入画休。

今年花似昔年开，今日人开昔日怀。
烦恼全无半掐子，喜欢长有百车来。
光阴已过意未过，齿发虽颓志未颓。
人问尧夫曾出否，答云方自洞天回。

谁阁重阴一日晴，清游应是惬高情。
遥知雨后山光好，但想云边屐齿清。
素壁虽曾题旧字，沈疴不许插新盟。
因知关吏留鱼钥，谩遣奚奴候晚程。

的的此事，真不可说。
不可说中真可说，真可说，无可说。
齿临部临，急急敕摄。

重阳佳节到来，瑞岩无可安排。
一十二峰黄栗粽，东大洋海茱萸茶。
万象摩唇捋嘴，虚空缀齿粘牙，不知秋意落谁家。

咬牙啮齿骂松源，四海五湖洪浪奔。
天目山云梁渚月，就中嘲谤不成冤。

既不以爵，又不叙齿。
何得过谦，让之不已。
若谓是临济家风，洞上宗旨，笑倒磨光黑交椅。

齿发俱无背已驼，雨耕摩破几青蓑。
高皇庆寿推恩诏，暗读全文忘不多。

漫游三十载，屐齿晕苍苔。
两地无多里，一生能几回。
洞深龙未蛰，丹熟灶无灰。
已觉忘身世，松梢有鹤来。

山险者夷之，梯以石齿齿。
于间遂成台，有梅适堪倚。

秋风谁怒水中蟹，昨梦不疑杯里蛇。
迸齿清寒银粟粟，不随盐酪供毗耶。

下秧已觉齿生津，坐想堆盘雨夜春。
政恐厨人无变馔，庾郎贫不似吾贫。

肉未为奇骨最奇，透明玛瑙碎琉璃。
老饕不奈残牙齿，却爱桃花软玉脂。

雪齿霜毛入画图，食无鱼亦饱於菟。
床头鼠辈翻盆盎，自向花间捕乳雏。

壑底云香不等雷，便携石鼎与俱来。
鹁鸠唤得西溪雨，顿得春从齿颊回。

尽日此徘徊，青粘两屦苔。
鸟声穿户去，暝色过溪来。
象齿劙鞭茁，银刀罾绘材。
空山人自老，醉眼向谁开。

从古幽闲在涧阿，不将齿发犯风波。
共知韩愈亦人耳，子谓伯寮如命何。
野处生成盘谷序，襟期写在醉时歌。
尚嫌山浅人知处，更与移床入薜萝。

两山壁立束微行，石齿参差半已倾。
莫等危时扶使稳，但逢险处放教平。
一毫以上诸人力，半月之间乐事成。
安得坦夷三万里，家家门外是鹏程。

春来多病感颓龄，草药泥瓶不暂停。
身似漏船难补贴，齿如败屐久凋零。
炎黄岂解留年寿，庄老聊堪悦性灵。
长剑拄颐儿戏耳，底须麟阁更图形。

黄昏疏影横斜月，说似诗人仔细看。
藓树卧龙鳞甲老，霜桥立马骨毛寒。
共寻雪句心犹苦，只嚼冰须齿亦酸。
涪老未为知己在，水仙毕竟弟兄难。

落帆鸬鹚步，倚策羊裘轩。
纷披穉筿闲，森郁古木尊。
幽蹊石齿齿，醉袖风翻翻。
缅怀台上人，老藓双骭存。
宁知天九重，不博月一痕。
咄哉侯君旁，坐受富贵吞。
先生无乃误，肯与痴人言。
吾诗亦赘矣，舐舌不可扪。

月寒弄清琴，石齿鸣涧水。
寥寥古音在，难入筝笛耳。
锺期渺秋江，停手子姑已。
齐竽杂秦缶，乃倾市门倚。
归从柴桑人，醉漉春瓮蚁。

南山有於菟，雪齿双铜睛。
雾深忽轩鬐，孤啸开青冥。
槲林岁月老，犹以文炳名。
胡为食牛志，无复当时英。
吾闻杨仪之，笔落风雨惊。
乃今已老矣，囊锦携一兵。
平时号诗将，穷处围愁城。
何当胾西昆，与尔樽南溟。
高谈动星斗，万物皆欣荣。
秋风吾亦归，空山多月明。

肮脏自山林，伊优自朝市。
是耶其非欤，一笑付图史。
纷华勿与战，深沟闭坚垒。
岁月曾几何，折北俱披靡。
问君胡能然，待以不争耳。
北山有微行，聊足屣吾履。
未莎者维菊，未棘者维杞。
撷之复湘之，寒绿冰人齿。
秋声在树间，饷我一睡美。
谁其惊周公，山鸟亦逝矣。

我本耕田夫，老矣纡郡章。
头童齿欲豁，顾视俱茫茫。
胸中了无有，宁敢高颉颃。
牧民如牧羊，惟恐隳官常。
秋田失一饱，我食不下吭。
宁知事大缪，以肉齿步光。
每遭官长骂，刚肠怒生芒。
归来几何时，有过墙下桑。
西风一叶脱，野草忽已黄。
君行不可挽，吾意不可忘。

我本耕田夫，老矣纡郡章。
头童齿欲豁，顾视俱茫茫。
胸中了无有，宁敢高颉颃。
牧民如牧羊，惟恐隳官常。
秋田失一饱，我食不下吭。
宁知事大缪，以肉齿步光。
每遭官长骂，刚肠怒生芒。
归来几何时，有过墙下桑。
西风一叶脱，野草忽已黄。
君行不可挽，吾意不可忘。

吾仕竟三黜，吾气竭再鼓。
百年会有极，等作一抔土。
宁当友鱼虾，勿谓怒豺虎。
静中试遐观，一一皆自取。
但恨齿发衰，无力供保伍。
结茅得幽深，杉竹自成坞。
食贫秋田少，酒不供小户。
醒眼对佳山，日夕迭宾主。
有谈及世故，使我舌屡吐。
常恐天地间，愧仰而怍俯。
所以猿鹤居，不嫌蓬藋拄。
可惜秋风至，送君又南浦。

鹊噪令公喜，鸦噪令公怒。
福兮挽不来，祸兮推不去。
咄哉之二虫，于尔竟何与。
茅檐新雨晴，鹊声哢圆嗉。
主人颜色和，甘谀终不悟。
祸常十八九，鸦故告之故。
城头尾毕逋，唾者满行路。
佞鹊不我忤，忠鸦不我误。
试尝问主人，无乃乖好恶。
呜呼平生所闻唐太宗，切齿不平田舍翁。
昨朝坟上土花堕，断碑零落悲秋风。

江南底处无杨柳，海内何人解诗酒。
春蓑雨湿蕙烟寒，闲却鸥沙钓竿竹。
塞云漠漠方笞兵，油幢安用白面生。
东山屐齿藓花绿，鹤唳风声到棋局。

江皋黯黯飞云叶，淅沥破窗鸣急雪。
乱飘密洒寒正苦，低唱浅斟痴亦绝。
冻吟可但笔锋健，醒狂不觉屐齿折。
留连急景聊从容，俯仰幻尘空变灭。
舒眉一笑各云散，转眼百年如电掣。
风凝光眩眼欲花，酒带潮红脸生缬。
剧夸陶语何区区，等与谢吟争屑屑。
醉翁出令凡马空，坡老挥毫风燕瞥。
两公仙去各已久，一代风流尚谁说。
吸鲸今夕不可辞，醉中有句铮如铁。

戴君手持黄卿辞，邀我为作陶母诗。
妇言妇德不出梱，纵有令则何繇知。
昆山生玉草木润，欲识其母观其儿。
一经科目摘髭易，五丈夫子皆瓌奇。
黄卿与世少谐可，老笔为写青琉璃。
慨予一读恍如洗，酸风凄断漳淮湄。
往年将父问里舍，病痱中道惊相持。
秋山黯惨过县尹，取急欲谒谁何医。
天方罪予不孝子，行未半驿翁阽危。
云崩日落竟千古，永始此路行无期。
尔时县尹有母遗，鲐背儿齿当期颐。
潘舆佳日访桃李，一舍而迎聊遨嬉。
人间仅仅几寒暑，亦已奔月归何时。
暮云春树渺千里，同一哀痛难平治。
此诗莫遣挽郎读，天荒地老松风悲。

林壑黄昏外，衡门紫翠边。
火耕今已老，云卧几何年。
棋敛将残局，篙回兴尽船。
画麟真已矣，骑犊适悠然。
野性难拘束，时情易变迁。
独携青玉杖，自拾锦囊篇。
磊块心逾小，崎岖智未圆。
别营三径草，规作一壶天。
纸帐岚霏重，崖花雨滴偏。
到头新岁月，行脚旧山川。
鹤冷通房宿，猿愁隔树悬。
菊餐金颢露，藓当水衡钱。
尽懒从吾睡，虽穷不受怜。
半生资马磨，三叹向龙泉。
霜槛千林瘦，春灯四壁穿。
阴霾知病骨，寒意入诗肩。
竹母谁分种，茶僧略具员。
对山徐自遣，与世久无缘。
风月于人厚，云霄不尔便。
接筒通暗溜，洗砚试轻烟。
未暇思身后，何如了目前。
闲为真富贵，健是小神仙。
夜磬番僧讲，秋帆贾客传。
远游天漠漠，危诵水湲湲。
垦陇时同吃，分溪手自煎。
山厨尊土菌，石鼎鄙荤膻。
爱此窗三尺，宽于室九筵。
忽惊南牧马，吹过逆风鹯。
圣日清如许，妖星竟不悛。
闾阎飞羽檄，江汉足矛鋋。
哀痛丝纶诏，英雄将相权。
旄头森似彗，骏骨讵如挛。
朋党相仍斥，诛求一切蠲。
中庸方谨独，无逸不畋。
天意忧勤甚，人知性命全。
抡材虞稷契，迈德汉文宣。
定乱连三箭，扶颠在一贤。
戍兵增灶万，侍女出宫千。
置栅从人欲，开榛自我先。
民劳鱼泼剌，版筑骑蹁跹。
傅野亲持锸，虞琴幸改弦。
经营联砦壁，形胜借蹄筌。
有备曾微此，无谋莫甚焉。
貉缘熊道误，骥或蚁封还。
急务歌常武，清谈绝又玄。
腐红销铠甲，穉绿失桑田。
老子今元亮，何人昔鲁连。
三边今按甲，一饭许烹鲜。
鄂渚骸平垒，荆州指掬舷。
竟孤明月约，难染碧云笺。
稍喜妖氛退，重为逸兴牵。
幽人甘寂寞，佳客慰迍邅。
松桂深培养，诗书肯废捐。
披胸呈突兀，迸齿落清涟。
巨迹宜瞻华，灵源盍导瀍。
孰能当北面，何事过东阡。
英妙奔前辙，吾衰懒后鞭。
一言开蠖濩，千里对婵娟。
莫作沾泥絮，端如蜕壳蝉。
江湖情浩荡，风雪语连绵。
隽永才残藁，奇温只破毡。
水声湘浦瑟，梅片寿阳钿。
尚觉山如画，何堪笔似椽。
交游分半席，谈笑俯层巅。
共指辞章病，宁无宝剂痊。
性根如有棘，业语漫生莲。
到海江千折，撑空石一拳。
氄毛卑燕雀，鬐鬛奋鲸鳣。
龟玉毋须藉，龙驹不用鞯。
文心聊尔尔，道脉始涓涓。
霁月行濂水，春风入孔壖。
训言今具在，文字肯相缠。
雕老秋方击，鱼鳏夜不眠。
麦维经岁茂，谷亦得霜坚。
我辈宁迂阔，人皆鬭小妍。
几多花蔼蔼，轻薄蝶翩翩。
垂世何关此，留情盍审旃。
书林窥秘宝，典册上台躔。
余事轻王粲，微名老郑虔。
六经皆鼓吹，万象尽镕甄。
不尔鸾胶续，空令兔颖骈。
晓行温草卷，夜读绝韦编。
文会吾何有，诗盟讵敢专。
驽材谙旧路，惊羽落虚弦。
虽乏三年艾，犹能一指禅。
意存图自省，言到亦忘诠。
但使我为我，不几燕伐燕。
虫鱼真琐碎，鸿鹄要孤鶱。
国步今宁谧，乡情赖款延。
地𬬻煨熟火，野饭压饥涎。
已扫秋风榻，其如雨夜鹃。
淄渑工滥载，管鲍阙周旋。
大雅推邹鲁，长年问偓佺。
极知荷坞陋，渐慨芰裳褰。
苹聚呦呦鹿，沧连跕跕鸢。
襟期将子共，礼数莫吾愆。
上圣天同大，中兴石可镌。
庙廊春郁穆，岩穴草葱芊。
人好鸟还好，身孱气不孱。
兴来频写寄，一一尚能铨。

虎岩岩下虎，咬人齿不露。
踞地坐眈眈，南北无行路。
翻身一掷更无踪，虚空拍掌须弥舞。
万象森罗，一时痛苦。
石人木人泪如雨。

二千年前，毗蓝园里。
地动山摇，祸胎忽起。
云门瞎棒打不死，后代儿孙空切齿。
休切齿，杓柄短长，浇泼在你。

二千年前，毗蓝园里。
地动山摇，祸胎忽起。
云门瞎棒打不死，后代儿孙空切齿。
休切齿，杓柄短长，浇泼在你。

先生得道医牙齿，痛令不痛消弹指。
饱饭吾今八十年，未尝咬着一粒米。

戏海狞龙，出山猛虎。
眼盖乾坤，气吞佛祖。
严法令则滴水冰生，提向上则超今越古。
九据名蓝，三奉诏旨。
无愧当年面壁人，只是口门多一齿。

信脚行，信口道，缺齿老胡，不是达磨。
酸风刮地，泥团冻破，有什么过。

韩公四十五，已赋齿落诗。
呀然顿崩弛，存者皆浮危。
我今恰半百，衰暮固其时。
一齿阙当门，摵其秋叶飞。
感兹生有涯，抚枕中夜悲。
伊人未闻道，文与百世期。
吾今食粟耳，将随野草萎。
圣路千万里，加鞭犹可迟。

韩公四十五，已赋齿落诗。
呀然顿崩弛，存者皆浮危。
我今恰半百，衰暮固其时。
一齿阙当门，摵其秋叶飞。
感兹生有涯，抚枕中夜悲。
伊人未闻道，文与百世期。
吾今食粟耳，将随野草萎。
圣路千万里，加鞭犹可迟。

山寺传好语，盈耳欢声腾。
侧闻新天子，有意绥黎烝。
金鸡肆大眚，民散蒙哀矜。
诏书日夜下，合沓来凌兢。
访落首鲐背，导谏延龟朋。
讲习召遗席，轺车聘才能。
官簿还故邸，孝思齐定陵。
宛如春气至，顿释朝霜凝。
神龙妙嘘云，妖狐疑听冰。
维今万秕政，欲言何可胜。
安得批肝血，排云叫觚棱。
崇兰变成艾，春鸠化为鹰。
贪夫野外贙，善类风中灯。
百壬各自媚，两如偏见憎。
盈庭苍玉佩，绝响朱弦绳。
愿我圣明后，金台择先登。
昭苏聩聩听，凌厉高高层。
阴霾半夜駮，日月高衢升。
吾侪老{亩犬}亩，鼓腹歌中兴。
齿发已自料，息翅甘冥鹏。

延首浙河外，浮氛翳青天。
下有豺与贙，纷其集中田。
况复直岁祲，蒿莱莽连阡。
民流入他郡，百里无人烟。
咨予忝观风，七州命所悬。
驻车问疾苦，入耳潸潸然。
期令万苍黔，生意春无边。
一网猎群饕，其敢诿力绵。
天王自圣明，凝旒蔽其前。
曰此何罪辜，而诬饮贪泉。
奉使既不称，还印归民编。
南窗可笑傲，双溪恣流连。
不贪金门步，不慕东壁躔。
但愿紫皇寤，赤子逃烹煎。
贤聚国脉壮，吏良民瘼痊。
臣虽就九死，没齿无怨言。
方子远投赠，厉我弥贞坚。
枯木已无心，安能被朱弦。
江水倘可楫，吾其剑西川。

苍苍大峩山，高标致青天。
西江走其下，东井躔其颠。
积此二仪气，锺为万古贤。
粤从扬马来，作者接项肩。
我家高阳氏，遂古已婵嫣。
爰及开府公，世德乃昭宣。
挺生六男子，如鳌海上连。
逢时供世用，报国或躯捐。
二季遇明主，皇极佐后先。
英芬播家国，余辉照山川。
咨予食旧德，一线千钧悬。
结发日砻砥，植节图贞坚。
龙飞四十春，先皇始招延。
绛侯正骄主，答策聊相镌。
无心得天下，人力何有焉。
有司矜其愚，寘之龟列前。
先人既死城，□遭祸愈挻。
挈身归君父，叨沐登史筵。
是时嘉熙末，大臣私自便。
抗疏警其偷，侧目尤谗言。
未几孽嵩来，当国恣且专。
白发并相议，一斥逾三年。
祁公俄入相，招我赤城边。
公寻薨于位，游老司陶甄。
蓄缩多畏忌，百壬闹煎煎。
汲黯又妄发，群厖益呀喧。
卧家百余日，遂棹严滩船。
偶乘浙东传，入手埋轮权。
南床有妇翁，出柙流馋涎。
劾章格不下，使者反归田。
流落经七载，那复凌翔鹓。
淳祐更化瑟，弓旌罗八缠。
例叨赤车使，收召湘江壖。
南宫甫逾月，遂玷蓬莱仙。
仍侍玉皇案，兼操金匮篇。
主恩海岳比，每欲输尘涓。
谢吴对持铉，国势如舟偏。
薰莸共一器，两党操戈鋋。
予与赵徐辈，放逐纷联翩。
吴公亦去相，国事堪潸然。
荏苒兵难作，扰攘纷戈鋋。
吴公再秉钧，首议贾生篇。
诸梁尚当路，公愿竟以愆。
亡何事大异，莱国冤南迁。
国忠乱天经，党祸何连延。
伤哉淳祐士，萧艾化兰荃。
腰金空照地，噤如秋后蝉。
嗟我亦何人，赵璧乃独全。
挂舌坐林间，嫠忧耿无眠。
一旦彗星出，应诏言数千。
历数蔡京罪，请收贾充权。
书遏不得上，龙髯已飞天。
尚有闻戒集，秘之未敢传。
其间朝阳吟，好事达湖弦。
几欲齿奸𫓧，终虞陨深渊。
偃蹇逾十载，冰山尚顽坚。
不学李拾遗，尽付酒家钱。
不学杜拾遗，穷愁诗自传。
圣涯浩无际，前路渺以绵。
且复系寸景，终予犀革编。

咨余暮齿依蒲柳，见君无门惭九九。
小臣久去孔鸾庭，太史曾供牛马走。
忽闻妖彗出不虞，天子惊惶下手书。
孤忠泣血悼危乱，有诏不应心何如。
一阳剥尽群阴长，四海八荒俱痛痒。
充庭溢序岂无人，借问何人真挺鲠。
老夫空忆陈王前，语戆惟惧人抄传。
擒贼擒王真古语，肯于鸡肋安尊拳。
相如虽乏三千牍，自谓一言能报国。
此腰揕斧尚不辞，更问世间闲祸福。
但愁蠖濩宸居深，司马门远终浮湛。
德音秩秩犹在耳，罪言杀士俄相寻。
权戚当朝底时节，不见朱云攀槛折。
弗于要处箴膏肓，毛举万端何屑屑。
友鹤仙人当暮秋，诗来开卷风飕飕。
句法森严何所自，丈夫冠冕垂前旒。
淡交如君真耐久，何不来同一杯酒。
期君他日孟浩然，男儿事业无穷年。

极浦遥山合翠微，周回秀色自清机。
长江淡淡吞天去，白鸟翩翩接翅飞。
屐齿苔痕犹故迹，露沙霜树映斜晖。
牧童何处吹羌笛，吓得巢禽不敢归。

白龙生阳山，龙生龙母死。
于何藏斯陈，其说从古始。
岂伊冥邈中，而亦有地利。
季春旬八日，岁岁雨冥晦。
龙下大如柱，万目俨骇视。
谓龙来朝母，人胡不知礼。
邑人严奉供，神宫联梵寺。
龙君与龙母，居中堂殿位。
两庑香火谁，分祀及四子。
山腰有龙湫，泓澄一掬水。
水旱不涸溢，甘冽冷牙齿。
祷雨乞一滴，阖境得沾济。
昔年令君来，沥酒方奠启。
有物蜿蜒见，举体金色被。
巡沿上巾幞，驯狎了无畏。
令君端笏迎，迎入香奁里。
诞四子如粟，久矣传神异。
逮置湫石边，倏与电俱逝。
或示梦画工，画龙要珠戏。
或载见蜿蜒，跃戏花壶际。
神灵及事怪，龚碑详纪记。
迎享送三辞，上轧骚章丽。
荔子丹蕉黄，罗池未专美。
余来击节诵，金石歌声曳。
迩年又喧传，其说更谲诡。
后殿方落成，将以奉大士。
一夕大风雨，巨石暗飞坠。
高高山顶来，直顿殿堂内。
端然一宝座，不偏亦不倚。
既无绳墨量，谁与安位置。
不知几鬼推，毋廼阴兵徙。
是为鬼龙力，其说信有以。
又云虎新过，泥沙印遗趾。
爬抓大木皮，画画有文理。
海山断不连，四望惟茅苇。
又无穴宅居，此物从何至。
有龙必有虎，神驱理或尔。
不然虎尊龙，墓前来伏跪。
想当清夜月，踡跼妥其尾。
谈玄与讯怪，更仆良未已。
笑呼金叵罗，一把诗肠洗。
数酌带微酣，长啸奋双袂。
径直上山巅，惟如履平地。
海神会我心，卷浪雪花沸。
中年脚尚健，有志聊自喜。
下山猛捉笔，挥扫不停臂。
素壁两三间，掀舞龙蛇势。

海滨荒凉斗绝地，古寺窣堵标苍旻。
三面黄茅连巨浸，突立嵯峨超不群。
可怜前此无管领，栏干罩网蛛丝尘。
相携暇日足登览，昼长正度南风薰。
冰盘朱李冷熨齿，雪丝细葛轻衬身。
饮酣神王气浩浩，半空笑语惊行人。
墨圆新磨绀于漆，大字题成泣鬼神。
交酬错劝互宾主，雅论谐谈肺腑真。
觚棱挂月筵初散，归从传呼纷若云。
英游便可夸盛事，缁流勿讶吾来频。

德齿明时冠，诗书正派深。
修名在原隰，雅志已山林。
眼历四朝事，神交千圣心。
老成天不慭，大雅有遗音。

三数年来已倦游，祗缘心迹不相谋。
深知我类虞翻相，莫怪人惊雍齿侯。
江国旧怀诗一解，吴乡新思酒双投。
一番公案重拈出，挑却行包归去休。

元祐丰家几世孙，依然风概至今存。
着鞭自许河南逖，举酒相期洛北温。
联句有诗留月观，御戎何策告天阍。
切毋饮却西湖水，齿颊冰霜置勿论。

身虽湖海常怀主，忠在朝廷肯具臣。
为国未尝知有己，此心可以质诸神。
绸缪旧话方樽酒，拂涤征涂满袂尘。
雍齿且封君岂虑，正须珍重保千钧。

风化之原出泮芹，饮循仪礼豆笾陈。
国中推择爵齿德，堂上献酬介僎宾。
主一敬存容自肃，歌三乐备意相亲。
粲然应接非观美，所望今人样古人。

儿时摘青梅，叶底寻弹丸。
所恨襟袖窄，不惮颊舌穿。
我年不自觉，以我齿尚完。
尝新试一荐，喉棘眉先攒。
岂味不悦口，岂老难强餐。
人生煎百忧，算梅未为酸。

人生何用广田宅，忧怀千岁不满百。
饥来粝饭荐苜蓿，不必脍鲤更炮鳖。
何人日流饿虎涎，望望一饱蚁慕膻。
岂知山林一天性，悠然野兴浩无边。
冬菁春韭总甘美，入口寒泉生颊齿。
鼎烹虽不罗八珍，盘餐尽定供百指。
不妨寂寞类首阳，免得市声入耳忙。
蕨薇风味千载下，发以姜橙苏蔱香。
洗教瓦鼎光如镜，自拾樵薪归野径。
兴来小摘烝复湘，不用玉纤巧饾饤。

静夜延孤月，清觞酌九霞。
歌声传皓齿，悲思类鸣笳。
窃听酤楼管，真成献佛花。
无端恼狂客，酒兴满天涯。

监本倔强，匙挑不上。
馽空云蒂补虚空，陆地滔天翻白浪。
暗中拈出定命竿，鹘眼鹰睛迷向当。
老和尚为谁没齿更穿龈，从教疑杀天下人。

才是贪他便着他，其间半露又全遮。
只今谁是傍观者，一笑何劳挂齿牙。

一机不副，截断千差。
瓶泻妙答，缀齿粘牙。
何如在国清寺里，偷佛饭食菜滓。

年齿未三十，清名已照人。
才高犹苦学，俸薄不言贫。
留客醉终日，爱花吟过春。
自怜闲未得，满面扑京尘。

细不可减，大无以加。
近在眼睫，远过天涯。
是著即错，拟之又差。
缺齿老胡会不得，空携只履返流沙。

雨滴空阶，溪流新涨。
风起天末，叶坠疏林。
唤作物却非物，唤作心不是心。
缺齿老胡会不得，九年面壁空沉吟。

入道蹊径无蹊径，日用现行何不省。
和南问讯已乖张，应对宾朋曾不隠。
同盂共饭况三年，话破那知万万千。
今日炷香重觅语，许时聚首成徒然。
老僧更不能忉怛，痛掌宁辞当面搭。
从教负痛走出门，呼天怨骂齿没舌秃口未合。

齿豁头童，眼昏耳聋。
不忘所嗜干屎橛，未忍轻抛栗棘蓬。
以此踞丛林，以此济贫穷。
只缘真实不脱空，故得孝子慈孙写真而绘容。

泥金折损舞衣罗，蹙破遥山皓齿歌。
此曲人间听不得，莫愁还自有愁多。

海棠阴下小徘徊，屐齿深深一径苔。
忽听铜钲花外近，园丁说是主人来。

纵横屐齿印苍苔，梦笔山高翠作堆。
日带晚光归海去，风传秋信下天来。
竹开小路通萤过，松守空巢待鹤回。
蚋瓮乾坤还自乐，何须金屋玉楼台。

幸从腐木出，敢被齿牙和。
真有山林味，难教世俗知。
香痕浮玉叶，生意满琼枝。
饕腹何多幸，相酬独有诗。

刺分玉蛹堆盘脆，嚼破冰蚕绕齿凉。

有美人兮天一方，欲往从之道阻长。
翩其乘风来帝旁，巍然一桂扶明堂。
冰盘玉果君赐酒，进讲归来坐清昼。
却从闽峤望蓬莱，海气浑黄天影瘦。
春风一笺入明光，牛铎可使调宫商。
低头再拜避三舍，世谓唐晋无文章。
先生阅人亦多矣，定不寻常种桃李。
法鼓一震波旬惊，爨下之桐作焦尾。
尔来世道婙喧啾，百练化作绕指柔。
茫茫万古落我后，传世岂必皆王侯。
红泉碧涧石齿齿，菖蒲著梅弄径蕊。
我思脱我马口衔，归去从公给薪水。

将军精悍姿，齿齿碎铁石。
在昔童稚中，但闻饱经术。
纵横骋柔翰，丹雘间金碧。
有司塞明诏，敝邑屈词伯。
芹香春水生，冠玉侍重席。
脱略章句陋，搜抉穷理窟。
未及文化成，其如王土窄。
丈夫报主愿，岂必蒙清秩。
苍然请去位，满面秋栗烈。
纠合熊虎群，旌旆扬广陌。
正当摩厉闲，一鼓拔勍敌。
屯兵沔水源，千里斧截截。
浩荡排烟旻，西极安屼嵲。
奈何国无人，腐儒秉旄钺。
赏予入私门，金汤授盗贼。
公时奋臂争，反遭献玉刖。
三军视马首，痛哭下天壁。
功成坐龃龉，愤怒须插戟。
中宵拔剑起，肃肃整劲翮。
吐气风云生，搴旗陷坚列。
贯穿死生地，蹀血天地黑。
势虽众寡悬，形未雌雄决。
路穷断首尾，众尽乃手格。
岂知龙虎逝，黯淡山川色。
百万尚震惊，呜呼死诸葛。
长城但自坏，千里痛稠结。
肉食无远谋，野史有直笔。
酒酣歌节士，皛皛霜日白。

一别三会峰，转烛阅半纪。
山根石上苔，已没旧屐齿。
摩挲青青松，彼树犹如此。
眷言枕清流，为洗嚣尘耳。

寒泉漱石齿，淅沥鸣瑶琴。
坐来毛骨清，分明太古音。

一脚跨西天，只履驻东土。
缺齿老臊胡，自来行阔步。
儿孙遍地觅踪由，长忆年年十月五。
嗈嗈兮寒雁鸣云，凛凛兮霜风袭户。

德山全其颠，岩头插其尾。
逼成一个老於菟，两眼眈眈没牙齿。

进以礼，退以礼。
录得语一篇，不在纸衣里。
所以智藏被马师涂糊，克宾遭兴化钝置。
千古之下，挂人唇齿。
恩大难酬，痛入骨髓。
检点将来，玄沙道底。

赤双脚，携只履。
自东自西，谁不识你。
最难掩是当门齿。

国朝启运星聚奎，太极夫子生濂溪。
圣远言湮开众迷，接引伊洛为航梯。
乾精坤粹星端倪，纸上陈迹俱筌蹄。
南来道统坠涂泥，我考亭翁重挈提。
及肩诸子户牖低，有山突兀宫墙西。
道则高矣身颠挤，嘉禾瑞草来庭闱。
种之美也无稗荑，公尤硗硗头峙犀。
笔下绝去翰墨畦，删后既醉涂凫鹥。
三十年前塔上题，只今待漏听朝鸡。
排海摧嵩鳞屡批，肯美宫室奉妾妻。
广厦峨冠讲若稽，我欲托国谁放麑。
知公可仗为筑堤，保我子孙安烝黎。
谁贤稚老空自赍，有德与位至公齐。
言如车行得𫐄𫐐，尼山上有孤凤栖。
惟伋传道如取携，鲤与白也难之隮。
西山家学有根柢，眼中三世琮璋珪。
言行一一无诃诋，此福如海难测蠡。
番番黄发齿且儿，倘可撰杖桃李蹊。

种竹才一亩，便有千亩势。
苟能会其趣，何拘寻丈地。
其气伟丈夫，其德象君子。
莹哉冰雪如，润与珪璋比。
中虚而有容，外直而不倚。
迥非凡植俦，惟与乔松齿。
揽以入吟篇，引以近书几。
好之而乐之，雅致要相似。
物清我亦清，相对乃无愧。
翛然静秀姿，举世所同嗜。
志趣有不侔，肝胆楚越异。
将以洗凡俗，凡俗乌可洗。
绿猗喻武公，金璧侈归美。
萧瑟悦宣尼，食肉至忘味。
有之而似之，气类由默契。
此君如有知，哙伍亦所耻。
苟或冰炭然，虽多亦奚以。

大乙涵中精，凝聚为夜魄。
皎皎行长空，高圆竞明发。
流辉大江涌，散影千林刻。
骚人抱负奇，一气清相若。
有主此有宾，不劳折柬约。
悠然来几席，玉色照肝膈。
对之启粲齿，嘲弄不为虐。
累累喷珠玑，华采互呈豁。
银阙或未完，要君施斧凿。
乘风到广寒，一笑翻成客。

忆昔入此山，首夏接春季。
谷鸟正嚘嘤，芬芳尤妩媚。
青青交道杉，森郁互参倚。
谁乎一叱咤，斩艾如草薙。
遂令墟墓间，常抱斧斤耻。
仅存盘涧松，绰有虬龙势。
矫矫千岁姿，昂霄犹舞翠。
我来省松槚，适当谷之昧。
石齿咽残流，鸣族息群喙。
木石缩羽鳞，风霜翦菑翳。
豁然眼界清，如至人境外。
意行步崎岖，白云生屐履。
林光渍欲流，冉冉湿衣袂。
僧来入画图，人行绝毡毳。
风尘不可到，心迹两无秽。
追寻得良俦，清吟可相配。
不效互唱酬，日与青山对。
兹游拟畅情，俄值风雨晦。
渐喜迫新阳，天地宁久闭。
屋角数点明，冰花送春意。

岁月易以迈，羲娥不停旋。
忆昔聚嬉戏，缟发今盈颠。
日往而月来，壮逝老至焉。
交情贵浃洽，良辰忍弃捐。
簪舄要时集，尊俎宜相先。
闻风益所无，议论攻其偏。
急难援心勇，友助劳斯宣。
里闾皆吾与，疾苦毋吝言。
惠利苟可及，念勿遗颠连。
杜门惟独善，此见恐未然。
良朋去七载，归锦荣山川。
盟鸥思海上，访鹤来云边。
胸中五千卷，笔下琳琅篇。
尤当会以文，雅好庶不愆。
真率月有集，旧典犹可沿。
洛社多尚齿，尚齿则未便。
何如仿修禊，少长无拘挛。
光风猎猎长，万象皆暄妍。
四时有佳致，陵谷纵变迁。
山巅或水际，竹下并花前。
高吟吐风月，逸气嘘云烟。
烦襟可洗除，芳景宜留连。
毋徒嗟百罹，一笑觞互传。

卉木摇落如齿牙，红紫净尽无浮花。
秋芳俄从天上至，人世有香谁敢夸。
累累金粟叠为蕊，风韵别自成一家。
葱葱绿玉不改色，岁寒气节何以加。
滋荣岂但压众植，纤巧直可凌春华。
一枝才折闻四表，芬敷发达其无涯。
看花花好时亦好，到眼不觉忘声嗟。
君家乔木知几载，世世封植今弥嘉。
来章璀璨耀珠璧，行墨遒劲飞龙蛇。
我营小圃富灵种，丹犀列树尤豪奢。
虚堂中夜忽生白，扶疏清影来窗纱。
世间万事等尘土，何苦闭缩如藏蜗。
只今有酒烂醉广寒下，但恨无鼓可作渔阳挝。

希年逾五叹无闻，岁事从头又一新。
徒得襄阳齿耆旧，却惭庄子号陈人。
垂垂榆景已侵耄，冉冉花辰不减春。
日涉丘园今已矣，北山亦足了闲身。

幽人临涧居，为爱涧中水。
泠泠出云窦，决决漱石齿。
流行本无意，遇坎还自止。
坎深遂成池，寒光映窗几。
于以鉴禅心，清浄绝尘滓。
唯供种白莲，不洗闻尧耳。

吾年易逾迈，感慨难具陈。
齿发半缺秃，肌肤多不仁。
屏迹于空山，几与木石邻。
忆昔少年时，秉志将求伸。
所交四方士，一一非常人。
论文穷道要，日夕长相亲。
逝者若流水，存者犹参辰。
辗转空怀思，欲见终无因。
新知弃玼贱，坐卧唯一身。
余生谅非久，当为灰与尘。
存亡固可念，亦复徒伤神。
于焉息吾虑，静然全天真。

始见迎秋气，又复换玄律。
寒山何萧萧，飘风何弗弗。
双丸递隠见，百龄信超忽。
慨念同游人，大半成异物。
吾年亦云衰，逾六已望七。
不唯齿发变，旧闻尽遗失。
死生无定据，万事难固必。
且以永今朝，奚须计明日。
息影入山林，曾不厌深密。
贤哉庞德公，万世称隠逸。

吾生嗜苦茗，春山恣攀缘。
采采不盈掬，浥露殊芳鲜。
虑溷仙草性，崖间取灵泉。
石鼎乃所宜，灌濯手自煎。
择火亦云至，不令有微烟。
初沸碧云聚，再沸雪浪翻。
一碗复一碗，尽啜袪忧烦。
良恐失正味，缄默久不言。
须臾齿颊甘，两腋风飒然。
飘飘欲遐举，未下卢玉川。

老齿皆脱落，十中无二三。
存者一动摇，咀嚼宁复堪。
荼荠均一咽，尽略苦与甘。
世味非道腴，正尔不欲耽。

有美一人闲且都，天然自与常人殊。
奔逸绝尘遗步趋，宛在大海之东隅。
珠宫贝阙非凡居，鲛绡被体云霞裾。
朝乘一鹤暮双凫，往来圆峤仍方壶。
所交皆古真仙徒，赤松羡门及麻姑。
共论妙道得道枢，天地万物指马如。
人间岁月良易徂，别来眼暗齿发疏。
山可泐兮海可枯，相思之念无时无。
示好亦有明月珠，藏之怀袖不敢沽。
屡欲致之乏飞鱼，侧身东望空踌躇。

非本韩国诸公子，胡乃人形心蝮虺。
身既入秦而媚秦，肆无忌惮浮商李。
狂言著书三十篇，读者能无污唇齿。
且言仁义不足用，唯有严刑堪致治。
斯言岂足称人言，反悖经常灭天理。
助秦为虐犹庶几，名教不容良可耻。
昔者韩虔尝篡晋，远溯其源固应尔。
吾欲火书而人人，周孔之道不如是。

青山映溪三十里，水中白石何齿齿。
是非不入溪翁耳，生涯祇在清溪里。
终日矶头坐碧藟，钓丝入潭鱼唯唯。
得鱼满笼浑家喜。
溪光似镜山如黛，不是溪翁不知爱。

高僧诵经经出泉，泉灵不许蛟龙眠。
湛湛长开古明镜，泠泠暗泻朱丝弦。
曾说煮茶甘入齿，为是心源功德水。
渊然千古无是非，遮莫放人来洗耳。

候禽来报我，春已到园林。
冻解通泉脉，风和动草心。
由来增齿腊，翻是促光阴。
其可陪人事，衰迟已不任。

全德寡知音，浮沤亦易沉。
终因三昧火，始验一生心。
讲齿犹存玉，轮珠自化金。
几多空掩胾，遗臭在山林。

风涛晚未止，鼓枻欲何之。
穉齿便相识，暮年成别离。
水香浮浦树，月露满江蓠。
明日空凝伫，茫茫无处期。

归来岩下养衰形，日日眠云听瀑声。
但爱一闲堪佚老，翻思万卷是劳生。
人嫌草座麻衣陋，自守芝翁木客盟。
没齿如斯吾事足，更无他事可关情。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

众人穷智虑，没齿常区区。
吾独不能尔，林卧安其愚。
聪明既寂绝，因之得玄珠。
其珠有夜光，终将破昏衢。

泊舟青林傍，日入风色莫。
翩翩群鸟归，各以类相聚。
我生独何为，孤立寡良遇。
落落天壤间，真如惠王瓠。
苦吟复谁听，直道遭时恶。
齿豁眼已昏，鬒发坐成素。
踯躅中夜起，霑衣苦多露。
仰视天一方，繁星不知数。
故乡何由返，年老忘归路。
良宵苦无悰，明朝又何处。
余生但迍邅，百念空回互。
感激动悲歌，邻舟还诟怒。
吞声入篷底，局促似罝兔。
行役古所叹，人生亦多误。

华阴有山，上与天齐。
仰望莫及，云烟朝隮。
人迹罕到，群仙所栖。
餐食沆瀣，乘驾虹霓。
下视万国，大仓一稊。
我欲从之，恨无飞梯。
何当遭逢，授以刀圭。
俾我服饵，妙合天倪。
发白而黑，齿落而儿。
身复少彊，靡资提携。
一息万里，匪拘东西。
蓬瀛阆苑，嬉游忻忻。
纳交松乔，誓无乖暌。
得玄秘道，终然弗迷。

老去无成齿发衰，年将七十待何为。
居常无病不服药，间或有怀犹作诗。
引水更怜鱼并至，折花仍喜蝶相随。
平生积学无他效，只得胸中恁坦夷。

进退两途皆日宾，何烦坐上苦云云。
低眉坐处当周物，掉臂行时莫顾人。
齿发既衰非少日，林泉能老是长春。
行于无事人知否，宠辱何由得到身。

尧夫非是爱吟诗，诗是尧夫难老时。
齿暮乍逢新岁月，眼明初见旧亲知。
欢情此去未伏减，饮量近来差觉低。
六十七年无事客，尧夫非是爱吟诗。

天畀元统，赤运开祉。
圣祖神宗，海域平砥。
思皇真考，岳封汾祀。
饵系戎胡，包束戈矢。
丕显灵德，光被万里。
民寿而康，恩及萧苇。
恭惟皇帝，继文之始。
兢兢日慎，夙夜勤只。
哀怜困穷，有如在己。
惟刑是恤，弗繇怒喜。
躬服俭约，黜弃浮侈。
罔有逸欲，日惟三纪。
大中则经，兴亡则史。
阴阳时序，日纬躔轨。
乐律本原，礼法根柢。
兵韬术数，万微精旨。
该通变贯，咸烛厥理。
岁舍壬午，盗发南鄙。
帝日汝青，治辨行李。
毋大诛割，定患则已。
猎猎灵旗，启道径指。
凶渠踣仆，俘徒授耳。
岭服既平，勋赏周被。
封殁录孥，门户晔暐。
粤兹明年，农家丰美。
廛庐积腐，庾漕储峙。
帝咨相臣，匪台德尔。
穹吴眷赉，祖考佑俾。
何施不报，将祀郊畤。
号令四下，若建瓴水。
荒服述职，奔走输委。
仲冬丙寅，斋寝以俟。
先时霾晦，飚籁号起。
真意益庄，降鉴伊迩。
夜漏适中，星露云靡。
大辂既驭，清阳出晷。
休光无垠，令容有伟。
爰翊殊庭，奠享仙机。
高灵委蛇，元气旭卉。
阴施自远，大功续似。
拥格纯禧，益厚丕址。
入宿庙下，月魄初朏。
龙章采藻，瓒爵擎跪。
拜于祢宫，慈颜仅咫。
至诚馨香，甘荐涤瀡。
哀念劬劳，譬瞻岵屺。
濯泪霑珪，将逡复止。
京都之南，崇丘迤逦。
飞螭蹑尘，法乘徐柅。
地环帟幄，霄揭隅雉。
警角飘萧，彀骑连累。
言降言陟，实惟告已。
烛错宵明，坛圪空紫。
交佩陆离，庶旄飒𫄥。
乐变神格，列周甲癸。
三后咸在，上苍临视。
皇皇富媪，从执笾簋。
七精闪忽，五镇瑰玮。
星官下翔，涛祗腾跱。
等级卑高，食饮嘘哆。
欣歆告言，奏福来底。
更御步辇，夹途军垒。
钲鼓惊轰，跳呼牛鬼。
异域穷陬，黄发稚齿。
动荡成波，讙喧成市。
端闱停午，玉色尚扆。
赦泽春行，幽加蛰蚁。
废滞振拔，垢瑕刷洗。
宽贷赋取，削减逋诡。
皇帝慈孝，下民胥拟。
皇帝恩仁，四国倾倚。
皇帝日咨，群公卿士。
舜隆联夔，商圮朋嚭。
孰忠予是，孰谗予匪。
入官多门，孰予窒弭。
蓄兵过制，孰予究揣。
百姓窘穷，其患孰弛。
外夷狃骄，其强孰棰。
驱人以法，曾莫如耻。
化民成俗，曾莫如礼。
百官敕业，相予表里。
登任俊良，刬斥奸宄。
天锡帝年，万有亿秭。
天锡圣嗣，诜诜众子。
乾刚不息，章明度揆。
无疆惟民，惟帝其侍。
臣襄咏歌，直道是履。

君家有美竹，绕庐千百个。
种时意虑深，别后年华过。
颜色日益新，根本久已播。
石间鸣溜去，烟外哀禽和。
子特何依因，兹焉辜啸卧。
慈亲齿发暮，学宦非敢惰。
风云乖会遇，羽翼顿摧挫。
遗经极精究，收功若计课。
怀策游钜公，鲠语几喙唾。
忍腹大穷归，离魂费招些。
予尝欲论荐，身微蚁在磨。
藉令或指擿，声名屡自堕。
吾师天下贤，黠羌久未破。
屈礼致豪英，隽材多将佐。
古来死恩士，乃是翳桑饿。
况子挟所能，何门不惊坐。
丈夫感气义，岂肯类市货。
行矣勿栖迟，曷日祖车轪。
忆竹夙有尚，直节无染涴。
勉哉困益坚，持之以为贺。

志节虽落落，不能无谤毁。
壮年自雄豪，末路遽颠委。
众口方丛嘈，即欲置之死。
公尝为大臣，沈冤不辨理。
恭惟仁宗圣，散地而后已。
新治甬上居，闲逸安暮齿。
恭惟今天子，继照明鉴是。
问公何处在，勉哉为予起。
使者临其门，将驾不容俟。
滔滔汴流急，行舟姑少止。
长堤榆柳深，夜凉襟带褫。
语终求其要，兹事殊可喜。
朝廷英俊林，岂无人器使。
谓公先帝臣，擢任刷前耻。
惟公体上意，毕力荷恩纪。
富贵安足论，清心寂如水。
古人老益壮，忠义在所指。
况复千载遇，功名迈良史。

到眼春流急，当桥梅影斜。
怕闻连夜雨，为爱隔年花。
寺古名多误，邻新酒少赊。
如何双屐齿，太半白鸥沙。

白云最深处，屐齿破苍苔。
借榻寻僧话，携樽领客来。
禽声喧竹坞，日影过花台。
长啸下山去，犹倾凿落杯。

春来多病感颓龄，草药泥瓶不暂停。
身似漏船难补贴，齿如败屐久凋零。
炎黄岂解留年寿，庄老聊堪悦性灵。
长剑拄颐儿戏耳，底须麟阁更图形。

谩道归来晚，闲中日最长。
渔翁尊齿序，客子效戎装。
野水涵秋霁，风荷动夕阳。
十年毕婚嫁，亦胜为人忙。

洛阳中州中，长安中州雄。
大山巨泽九土镇，三光五岳淑景通。
君居洛南雅是温石辈，今佐大幕全护咸秦冲。
高怀颇堪陪坐啸，逸气直上干青空。
筹帷暇日频访古，溪山好处须从容。
秦宫汉苑久已成陈迹，寒烟茂树倏忽迷西东。
车邻激壮满汧渭，周雅博大基镐丰。
请君收取入笔砚，可以陶写诗书胸。
由秦而西是为入蜀道，乘兴一登岷峨矗天峰。
我家正住岷峨下，定有乡人故老诹衰踪。
为言仗节瀛海上，齿发衰谢气如虹。

汉家中郎年七十，霜鬓垂垂人不识。
冬深破屦踏层冰，暑到露头走赤日。
穷坚老壮本分事，百年未死为形役。
洞天九锁郁嵯峨，古来相传神仙宅。
我尝结茅天柱前，屐齿苍苔印行迹。
劫火洞然城郭非，清境不坏还如昔。
安期羡门我辈人，圆峤方壶一咫尺。
梦魂几度如相逢，别来已久知相忆。
愿分仙家九转丹，服之身轻生羽翼。
周游八表任去来，跳出阴阳寒暑域。

新虫调理要相当，残暑盆窝须近凉。
渐到秋深畏风冷，不宜频浴恐防伤。
养时盆罐须宽阔，下食依时要审详。
水食调匀蛩必旺，看时切莫对阳光。
水时并尽方堪鬭，不可伤饥患饱忙。
盆内土须蚯蚓粪，相宜盖为按阴阳。
如此宿虫无姤色，仍将宿水换新浆。
假如草叶供虫啮，齿软仍知牙更僵。
过笼窝罐安排固，行动提携总不妨。
酒后切忌将来看，壮气冲伤走跳狂。
误放橘橙充食物，食之虫腹反为殃。
安顿必须清净处，油烟熏损不刚强。
过期未鬭频频看，仍复收拾用意藏。
倘或打食口齿谩，必须医损按前方。
不察强弱当场鬭，必是遭输笑不良。
盖盆谨慎休留隙，免使奔逃意下慌。
看取调养依斯谱，虫体无伤齿更刚。
堪怜一种清幽物，岁岁三秋声韵长。

新虫调理要相当，残暑盆窝须近凉。
渐到秋深畏风冷，不宜频浴恐防伤。
养时盆罐须宽阔，下食依时要审详。
水食调匀蛩必旺，看时切莫对阳光。
水时并尽方堪鬭，不可伤饥患饱忙。
盆内土须蚯蚓粪，相宜盖为按阴阳。
如此宿虫无姤色，仍将宿水换新浆。
假如草叶供虫啮，齿软仍知牙更僵。
过笼窝罐安排固，行动提携总不妨。
酒后切忌将来看，壮气冲伤走跳狂。
误放橘橙充食物，食之虫腹反为殃。
安顿必须清净处，油烟熏损不刚强。
过期未鬭频频看，仍复收拾用意藏。
倘或打食口齿谩，必须医损按前方。
不察强弱当场鬭，必是遭输笑不良。
盖盆谨慎休留隙，免使奔逃意下慌。
看取调养依斯谱，虫体无伤齿更刚。
堪怜一种清幽物，岁岁三秋声韵长。

新虫调理要相当，残暑盆窝须近凉。
渐到秋深畏风冷，不宜频浴恐防伤。
养时盆罐须宽阔，下食依时要审详。
水食调匀蛩必旺，看时切莫对阳光。
水时并尽方堪鬭，不可伤饥患饱忙。
盆内土须蚯蚓粪，相宜盖为按阴阳。
如此宿虫无姤色，仍将宿水换新浆。
假如草叶供虫啮，齿软仍知牙更僵。
过笼窝罐安排固，行动提携总不妨。
酒后切忌将来看，壮气冲伤走跳狂。
误放橘橙充食物，食之虫腹反为殃。
安顿必须清净处，油烟熏损不刚强。
过期未鬭频频看，仍复收拾用意藏。
倘或打食口齿谩，必须医损按前方。
不察强弱当场鬭，必是遭输笑不良。
盖盆谨慎休留隙，免使奔逃意下慌。
看取调养依斯谱，虫体无伤齿更刚。
堪怜一种清幽物，岁岁三秋声韵长。

白头白项翅如银，上手观来一似冰。
枣红牙齿如针利，总无骨肉似将军。

颜色深沉似污泥，紫头青项尽相宜。
齿长腹肚兼华白，鬭到秋深花带归。

颜色深沉不好看，灰头灰项不新鲜。
只因翅皱长牙齿，鬭相凶顽必抢前。

肉白红头项掺青，头粗脚壮齿如针。
这般虫子非容易，九遍交锋十次赢。

赤色却如河蟹色，麻头秀项极难得。
枣红牙齿尽相宜，只恐项光头又黑。

黄色辉光耀似金，枣红牙齿利如针。
更有葡萄毛肉体，日交三度也还赢。

头项焦黄身黑粗，更兼腿大及臀拖。
若还牙齿尖而厚，日鬭数番也不多。

天生金色遍身黄，肉腿如同金箔装。
更生一付乌牙齿，敌尽诸虫不可当。

黄者生来金箔黄，腿脚班黄腰{囗昆}长。
若生一付乌牙齿，三秋饶大莫商量。

名为淡紫遍身明，项如青靛齿紫红。
头上三尖腰要阔，战得场中不敢逢。

黑头红项背身跎，更兼大腿及捶拖。
牙齿赤红如钳样，连赢数阵不为多。

要知促织与苍雏，秘诀分明在两须。
贴齿老黄生日久，悬牙如玉离泥初。
头高必定无心鬭，埋首人称老野狐。
有此秘方劳记取，十场罕有一场输。

荡胲无后芡，不食又延笼。
啮牙并炼齿，终须落下锋。

虫性分悲喜，世人难得知。
嚼牙能鬭口，鼓翅得赢时。
须识蝇头撁，傍危则自知。
总然虫禁齿，如病遇良医。

藏一诸公相聚日，鬓毛尚黑齿牙坚。
伤心流落江湖上，不见溪翁四十年。

多自淮乡得，天然碧玉团。
破来肌体莹，嚼处齿牙寒。
清敌炎威退，凉生酒量宽。
东门无此种，雪片簇冰盘。

一老皤皤六十余，直从苦硬做工夫。
可怜爵齿啬于德，惟有诗书付尔孤。
后学失师谁主此，斯文坠地果天乎。
榇归只借帆风力，最是舟中麦也无。

癖到膏肓药不医，把泉煮石炼成诗。
齿根更著雪来嚼，吟过梅关又一奇。

玉瑶分自海仙奁，藜腹新来约束严。
入手颇忧穷鬼捩，收涎已绝老饕餍。
何妨带甲归庖惯，相与调珍助齿甜。
要识淡中滋味永，多加椒酒少施盐。

数窠岷紫破穷搜，珍重留为老齿羞。
粒饭如拳饶地力，糁羹得手擅风流。
家贫自盍勤多种，岁晚何当饱一收。
回首人闲剑炊米，谁知煨烬有炉头。

从来热处易留人，孤负初心垫角巾。
盍与溪山酬素约，任将风月洗黄尘。
口犹有齿先尝乳，事付无言但饮醇。
见说明朝又东去，莫教虚梦觅诗邻。

忆昔微官玷瞽宗，归来十载坐山穷。
有家却似髠头释，无齿真成吮乳翁。
□□□清秦吉了，饿犹未死信天公。
余生趯趯只如此，看取东坡赋二虫。

出宫墙外步冬暄，转憩黄花翠竹边。
一笑偈言非本色，相留清供亦前缘。
土酥饤洁昏眵醒，汤乳包香老齿便。
祇恐醉陶终爱酒，难陪惠远共修莲。

谁言沟浍浅，谁言沧溟深。
浅不如世态，深不如我心。
我心先齿老，不踏章台草。
寄语知心人，故书足自饱。

人生天地闲，所患在身死。
身死人谁逃，所患不在此。
所患死其心，此患无比侣。
厥初天赋性，未始分贤鄙。
贤鄙何由分，由自全自毁。
是故君子儒，明德至善止。
不问身死生，谁论时泰否。
纷纷蒙昧徒，知有外物尔。
富贵苟可图，遑恤理如彼。
求容足称香，丧志手落匕。
本心不复存，跖寿何足美。
我兄竹窗兄，劲节修竹倚。
一病二十年，坐受五贼使。
题斋曰委顺，无怨当没齿。
闻兄赋欲死，我方疑所以。
及观欲死辞，终亦委顺矣。
委顺则心安，长须此心理。

世事纷游尘，薄俗嚣鬭鹑。
手足谁鲁卫，肝胆多越秦。
独君先君子，父事吾先人。
我得从之游，义与同胞钧。
上而下四方，相依为齿唇。
闲尝道病殆，饮食药饵亲。
卓卓乎古道，难言但书绅。
今及其子交，知爱迈等伦。
不曰淡无味，如嗜千里莼。
其子又其孙，秀异良可珍。
架有万牙签，膝间又循循。
功名特土苴，学术要深淳。
工夫入细处，力行自忱恂。
推而致广大，直扶天地垠。
书积非易□，难欺是苍旻。
不观冬闭固，发为青阳春。
因知栽者培，根本前人身。
万事风絮尽，盛德修唯湮。
契稠无浪语，感旧还酸辛。
吾年七十近，不入时材抡。
眼昏惟内顾，遑知世妆新。
耳聋谢外闻，免饮聒者醇。
溪曲五亩园，安受闭户贫。
蔬畦野草径，月夕清风晨。
杖履携诸儿，俯仰时一巡。
残息尚可延，何幸里有仁。
岂无泰交期，得舆展转神。
远业归后主，我得为天民。

虎投止三跳，气暴志匪深。
人皆望而畏，所宅在崎嵚。
时乎出山谷，爪利牙齿森。
岂无勉有力，激烈尽杀心。
我闻亦一快，细思又沈吟。
就然射石者，未必能生擒。

□惠家狮儿，雪白真可取。
摩挲方脱怀，跳跃遍庭宇。
意在饱可饕，饲养如旧主。
无菜安有肉，无仓那得鼠。
怒眼如饥鹰，奋爪过虓虎。
撞破储粟瓶，翻倒生鱼釜。
谓可共淡薄，岂期遭慢侮。
今又饷修梅，惊走孩儿女。
筠篮未壁封，环哄争起舞。
狞于猿狖攫，慕其蝼蚁聚。
刑腥手濡血，渍蜜口流乳。
老齿本自疏，吞吮颇辛苦。
布衣惜如锦，□染濯不去。
非不知滋味，亦欲骄肠肚。
奈非素富贵，□舌崇贫□。
于我亦云厚，自料无报所。
聊以此为祔，免得交□□。
平生相忘契，笑笑一掌拊。

断鳌奠极戏者谁，岷山如龙万里驰。
大江之阳起衡岳，崒嵂散作千委蛇。
直趋四明卓秀伟，二百八十峰参差。
潮江合捧山驻脚，伏脉分行东西支。
东或峨眉或凤翼，□□万顷琉璃陂。
二灵龟浮挟霞屿，大涵回顾藏崄巇。
我昔经行一俯仰，问百年前□何其。
迩来世变那可道，前辈风流归春澌。
山川无言黯失色，徒使旁观重歔欷。
西来诸峰江之外，独抱古青何巍巍。
远踏渤澥弥湠漫，近枕慈水清涟漪。
平生听人历铺说，屐齿欲到足犹縻。
况彼地灵所融结，是为之越老屈奇。
且闻胜处巧著屋，包括光景无余遗。
几年期我数语赘，终恐摸索非真知。
忽焉自省笔自舞，但说此翁他何疑。
怪石棱棱耸瘦骨，秀色隠隠开疏眉。
宽旷能容万壑赴，峭特雄压千秋卑。
云雨蓄泄大功用，波涛变化皆文辞。
上而层阴入凤凰，下而瑞脉生兰芝。
浮□蔼蔼自来去，本相不受时牡脂。
晓猿不惊鹤不怨，幽花野草芳菲菲。
以所见见有如此，又何以观山水为。
君不见苏子由诣京师，自谓终南嵩华虽已见，不若得见韩公琦。
又不见欧阳公赠别时，说道庐山高哉几千仞，即此便是刘凝之。
我翁视此亦何愧，愧我芜拙欠发挥。
若曰湖山精舍自品题，自有黄曹二贤之长诗。

易为六经彝训祖，诗关万里风化机。
周孔派外谁复得，商赐言后知者谁。
穿凿簸弄到今日，家自为诗人自易。
数不及理数亦妄，吟而无用吟何益。
京房辈，晚唐诗，悖谬之渠漓之靡。
虽不能为本真累，能误来者滔滔地。
鄞幕多缘奎壁照，铁做脊梁主公道。
有时发经本旨坐虎皮，有时续古正音斥蝉噪。
老夫耄矣不出山，宿学已堕寒灰闲。
卓哉斯文有可宗，身虽不前心已攀。
二松主人忽传意，谓曾齿及穷姓字。
生来欠识韩荆州，我亦自分陈无己。
此心胡为乎来哉，清风明月肝胆开。
满天下是可为事，终归敏手经纶才。
人文所以经天地，直须掀揭山火贲。
民事所以寿根本，要使人人歌既醉。
自顾光阴迫下舂，犹欲拭目儒术功。
不能颂泰交于风云之表，亦可歌丰年于畎亩之中。

蹇予铅椠生，角角鸡鹜食。
青衿学校身，白发书传癖。
万卷老边笥，一区守雄宅。
媚俗懒低眉，慕古展长揖。
少年涂抹技，志愿靡终毕。
几载拂高驼，苍梧与西极。
开云上衡山，景仰昌黎伯。
史记在山川，遐踪喜驰轹。
望岳企少陵，吟岱拟太白。
惜哉阻关河，游齿朽尘屐。
悠悠邹鲁心，坐见岁月历。
雩坛想风沂，恨不沃焦膈。
文理思楷林，手植槐桧柏。
虽难陋巷回，岂不束带赤。
髫年诵鲁论，掩卷望天级。
神哉六鳌转，一夜混藩国。
驱车上金台，卿相去如织。
逐日未化邓，心血自撞激。
既惭西山夫，尚堪东鲁客。
心旌久摇摇，梦寐在屋壁。
忽逢缑山仙，扶我玉川腋。
百拜揖温良，叙此宇宙隔。
秋丁杏坛下，展膝陪丈席。
三圣长幼间，樽俎见徐疾。
翌朝谒林墓，稽首龙门跸。
大庭与尼山，历历抚遗迹。
书肠廓鄙吝，若有鬼物擘。
慨思今何时，文轨混南北。
春秋一太极，鸿蒙再开辟。
草木复苏鲜，川原尽疏涤。
燕赵与秦陇，可以劲气吸。
岂无中原学，共此浩荡臆。
扶舆久郁翁，一发定无敌。
倘不登岱宗，何由俯鹏翼。
遂偕二三子，崎岖历阡陌。
搴裳涉五汶，揪爽薄吟锡。
扪参上天门，四海同一碧。
偃然帝孙尊，不放寸山出。
南衡走奴隶，西华失名额。
中宵展红轮，万有破元关。
玉女毓渊泉，流作圣贤泽。
正气吐长林，不与箓俱讫。
洛阳帝王所，兴废每不测。
尼峄香火期，未可限千百。
伛指登封君，令人重惊栗。
金丸互巧惛，何异雉卢掷。
丑哉骊坑人，终然化豝貉。
刻心假碑篆，侥幸脱经兀。
岂知觐岳心，正在述方职。
登望虽殊时，圣狂不可域。
吟人类夸誉，谁复论顺逆。
北方豪杰地，罕见吾其惑。
游览下山来，低眉恣搜索。
或采之道途，或求之方册。
或咨新少年，或质古碑刻。
挑包到东平，得士仅六七。
在昔遗山翁，盛美信难匹。
一笑洗簪腻，临风倚孤饰。
泬寥大雅余，古调寄篇什。
东南十年间，往往家有集。
想今在斗牛，安得挹芳苾。
西方有许平，金陵不可袭。
翼翼望考亭，直欲跬步陟。
四书门户正，蹊径扫曲笔。
阎侯上界仙，尘溘聊暂谪。
中兴圣人居，光焰出晦室。
亦有河汾翁，杜门守贞德。
深林见孤熊，狐兔尽驱辟。
淮阳遗一皓，留以镇东邑。
复斋上玉楼，往恨抱万亿。
蜂蝶不作双，未暇采纤悉。
卓有容斋翁，夜光难自匿。
弦鸣风雁落，孰御箭锋急。
所谓鲁君子，于斯信可必。
今古太山吟，谁不媚封续。
投崖匹夫勇，亦有夸介石。
雄文痛麾扫，与岳竞埼磔。
一指回万军，众质出孤戟。
古诗三百篇，无邪是真识。
余子月在云，乍明而乍蚀。
我来见长篇，楼下卧百尺。
夫乃面余人，又复产今日。
文采起具瞻，岩岩师尹赫。
北风尽化枳，独此见佳橘。
橘中有仙翁，可望不可摘。
试把珊瑚钩，轻拂蛟龙脊。
冯夷坐幽宫，海若不敢斥。
方壶灵山高，借我寸阶立。
从今孕仙气，倘可绝尘粒。
兹行类南鹏，九万始一息。
越人初适齐，语笑遗大国。
道无倾盖程，握手论畴昔。
畏刖不三献，荆璞徒自戢。
举蔑置堂上，更仆数一一。
保社多吟鸥，望归心未释。
春风吹客衣，臂羽不可絷。
愿勿距互乡，引手肃之入。
招贤自隗始，敢谓崇台岌。
人皆笑麾墙，吾独喜入室。
他时报国士，岂必在炭漆。
定有双白璧，照我羁穷色。
山东出相地，驿召在目即。
乾坤愈浩荡，人才宁促迫。
愿言眼垂青，及此头尚黑。

烽火年来报虏尘，每回回首即长颦。
明眸皓齿今何在，异服殊音不可亲。
几树好花闲白昼，数株残柳不胜春。
狂风落尽深红色，水远山长愁杀人。

泠泠双涧泻秋音，万齿溪头奏一琴。
雨后更添猿鹤操，夜寒真是水龙吟。
年光送尽从朝暮，律调含来自古今。
借得许由当日耳，听频谁不为清心。

俯掬清泉漱齿牙，仰看白日照山花。
山中闲趣谁能会，更过僧房话午茶。

严于治齿要如军，治眼当如爱护民。
此术尽堪为世用，钓鱼船上岂无人。

眼眵书册隠庐蜗，健论谁听落齿牙。
说起元龙湖海志，扁舟又欲出芦花。

雪不能甜橘小酸，若为有此蜜冰团。
比将金弹可胜软，嚼破水精如许寒。
泉石碎声鸣齿颊，乾坤清气入脾肝。
京华六月尘生渴，赖尔烦襟得自宽。

松下草不殖，豪家多不仁。
惟君淡于水，与物静为春。
多为流涕者，应无切齿人。
墓前有梧槚，那复见荆榛。

科举有衣钵，临行问细君。
梅花入征梦，杨叶砺功勋。
俨对丹墀日，捷排阊阖云。
政须及边事，毋惜齿牙论。

野店冲寒出晓芭，浑如踏月过溪沙。
五浆先具檐头蕊，六博争雄屐齿花。
狐白裘成天不管，玉清境浄地无瑕。
素光自是渔人物，披得一蓑来酒家。

冬至寒食一百五，中有一转平实语。
缺齿老胡举不全，赚他立雪人莽卤。
猫儿偏解捉老鼠。

使君尊老致聃彭，跻彼公堂醉兕觥。
祝饐俾观亲礼节，纵谈犹说旧升平。
厖眉昔有商山皓，尚齿当年洛社英。
盛事欢传旴水上，赓歌归美属儒生。

君不见平陵班仲升，君不见句章阚德润。
二子佣书日苦贫，投笔诵经总才隽。
又不见二子之后有胡生，寸管从人落魄行。
往往自诧骨非贱，口述二子功与名。
凿空绝域称使者，孝廉为郎补中舍。
都乡拜爵金印持，定远封侯玉门射。
胡生果是大耳儿，蛟龙尺水自有时。
长安乞米齿编贝，且得待诏聊免饥。
不能持钓富春泽，只解校文天禄阁。
丈夫岂必终落魄，他时人认佣书客。

大道久磔裂，啾啾夸毗子。
仿佛皮毛鲜，孰探古人髓。
我亦坐兹疾，默阒照非是。
束身云瘴乡，凡论悉掩耳。
梦不到伊傅，志惟高角绮。
人生驹过隙，鹿鹿何时已。
耽书夜不睡，省事日高起。
疏苎寒亦燠，硬菜苦犹美。
非忘漆室忧，莫救沙界痏。
生死不可料，何哉为泰否。
佛祖显云封，道源开岭趾。
谁云筑底邦，亶为通德里。
庐陵有可人，访梅一至此。
扣我理义关，无言但心只。
新篇发天趣，步骤古诗史。
穷通从所择，柔舌与刚齿。

不绍金轮尊贵位，被人打落当门齿。
难亸梁王掘地埋，脱身留得空棺履。
死款供成，临文不讳。
乳窦今朝报不平，臭烟蓬{火孛}薰他鼻。
任是老顽，也须喷嚏。

小奚挑荠携篮去，寻遍颓垣与荒圃。
根染微黄怯晓霜，叶铺嫩绿滋春雨。
沙瓶鸣井{奭斗}寒泉，膏泥濯尽夸芳鲜。
松风𫗋𫗋沸茶鼎，晴窗唤醒幽人眠。
细嚼甘香凝齿颊，味与首阳薇不别。
茆舍清贫乐未涯，搜吟况有梅梢月。
五陵玉箸耽膏腴，岂知菜味天渊殊。
茶罢筇枝发清兴，山后山前行一转。

缺齿胡僧戏剧多，打虚空鼓唱巴歌。
山河大地连声笑，争奈聋人耳朵何。

临崖挤人，恶语伤人。
冤深潮海，嚼齿吞龈。
哑，说着无非是恶心。

杨岐栗棘蓬，临际清凉树。
镢头无柄，正好栽培，版齿生毛，不妨吞吐。
一抽三，二添四，跛脚云门，乾坤独步。
瞎人天眼分缁素。

乳窦相从几弟兄，忘形骸外又忘情。
炊香好甑和箩饭，鼠粪无端污却羹。
邻僧扣齿，诉不平声。
折箸何妨挑剔去，壁根不到碍人行。

如来禅，祖师意，落叶锦翻空，乱山云积翠。
见得分明隔万层，道得完全失千里。
非不非，是不是。
达磨大师，无当门齿。

万叠青山，一溪流水。
幽鸟绵蛮，烟萝锁翠。
瑞岩活计无多，徒挂傍人唇齿。
彻骨贫穷，熏天富贵。
一阵西风丹桂香。
二三子，吾无隠乎尔。

人从雪峰来，接得乳峰信。
报道古磵寒泉，涌出千丈飞雪。
推倒妙高台，掀翻乌石岭。
松山土主冷地翻身，隠潭龙王梦中惊醒。
郎忙抖擞精神，念一道离怖畏真言，南无三满多，没驮喃，唵部龄，唵齿龄。
吽吽，急急如律令。
三世诸佛立地听，梵语华言难改正。

航海而来，面壁而坐。
未明直指单传，先被梁王勘破。
当门齿露风，只履归何早。
熊耳峰前，累累荒草，至今惹得行人笑。

云鬓慵梳劣性多，逢人专要逞岝崿。
门前落节归夸俊，不柰爷爷咬齿何。

拨开空翠上危颠，路遶羊肠石齿尖。
到顶方知天下小，攀高似取世人嫌。
碧连蓬岛云千叠，冷照东溟镜一奁。
归去松窗伴禅老，此山佳致话无厌。

齿履登临乏款延，薰风报谒郁蓝天。
拂尘未下云檐榻，采宝新归海国船。
乘兴□□迷柳下，搜吟□梦到梅边。
何时握手东林社，重结三生未尽缘。

门钩弗解开扃，苕帚不能扫地。
解说杜撰文书，背后有人切齿。
将谓寒山听信他，不知笑里暗藏刀。

大老如游更老彭，迎来公宇共称觥。
问年齐说生乾道，有日重新见太平。
八九十翁同胜会，一千余岁侈耆英。
燕毛序齿关风化，观感油然孝敬生。

人言乍见易得好，以我观君久更佳。
古来善友晏平仲，顾沮孔子胡为哉。
不如寒拾两相遇，抚掌吃吃笑口开。
虽然是中有机事，笑人恶念自堕邪。
不如见恶亦弗笑，恻然悯悟自叹嗟。
醉翁四十早自号，君年五十衔始题。
好翁地位君须到，除拜甚称何歉怀。
他衔叙爵此叙齿，称位不以官高低。
他年同入隠逸传，何须羊马卧青苔。

牟麦未全黄，和灰熟煮香。
嚼来冰响齿，咽下露生吭。
肉似鸡头韧，形疑鲎子长。
食芹应配美，吾欲献君王。

流水故人尽，荒村落叶多。
空余老矍铄，全是病维摩。
齿落不知味，眼花应有魔。
百年聊尔尔，千载欲如何。

凤凰览德辉，鷾鸸恋庭宇。
吟诗已戴白，未能参此语。
百川谷口翁，一笑辋川路。
桃红杨柳绿，鶑歌蝴蝶舞。
春风吹野水，饮客如渴虎。
夜来作老梦，鸟啼掌中偻。
白驹千五百，乐固不偿苦。
当来渔父湄，慷慨解力处。
宾饯十牛鸣，分寸屐齿土。
何如归霜崖，夜取白石煮。
长孙汲涧水，拾薪三四五。
日出如羊胛，家人皆可饫。

小试麻鞋路半干，归来连得好诗看。
去年曾被梅花恼，今过林边辄齿寒。

曲不闻中散，枰犹对弈愁。
相忘君象小，忍记妇眉愁。
周版新编齿，秦箕旧会头。
白云知识远，跨海结成楼。

大哉天地间，品类不可齐。
谁为好事人，貌此县度西。
松花琐碎沙草肥，是间可牧羊千蹄。
可怜群鹿正走险，或尔剥割衣其皮。
啜湩树桦尚有理，穴{宁页}插齿吁何为。
吾闻中原全盛时，重译解辫朝京师。
怀方象胥饬乃事，幻人诡伎何能奇。
煌煌烈祖鉴古作，玉斧画地分华夷。
羌浑何者宅荥洛，蠕蠕异类方纷披。
或为盘瓠孙，或为天狼妻。
冠带之国尽狐兔，玉门万里那得知。
还君此画双涕洟，愿赋周官王会诗。

泥深留屐齿，出郭少人行。
远磬含余韵，疏帘透薄明。
浮云时态异，流水世情轻。
只读南华了，年来悟养生。

北平山头羽穿石，将军醉眼横夜色。
高堂白昼坐眈眈，想见负嵎俱辟易。
铜镮锁深双古槐，霍地啸舞含风雷。
三生得非故人积，变化为我腾空来。
目光射庭威百步，童奴近前初不怒。
再三未敢尺棰麾，生绡张罗红打围。
头如可编须可捋，约莫留皮是浑脱。
世上丹青得许神，向来叶公龙乃真。
笑渠槛中直摇尾，不动齿牙犹咀尔。
乾坤意气空峥嵘，饥鼠倒啮云母屏，论功有不如狸狌。
人间猛者何暇像，韩公歌行最知状。

荆州寒气盛，一尺雪花围。
赏觉心犹在，餐怜齿寖非。
蔡功裴度入，剡兴子猷归。
岂不俱奇事，微醺讯玉妃。

蓬头历齿王霸子，葛帔练裙任昉儿。
世绪何妨有凋落，若敖羊舌正堪悲。

秋气入我窗，秋风吹我裳。
可人溪上来，语妙齿颊香。
余味彻肝肺，散作六月凉。
苦吟有天知，不知正无妨。
譬如丛生兰，无人亦自芳。
明珠遗我把，烂烂照乘光。
疾风驾沧海，世波正茫茫。
老气盖九州，老眼隘四方。
黄尘暗长淮，蒹葭色苍苍。
醉草马上檄，举瓢酌天浆。
云开帝星明，妖彗收光芒。
长江砥样平，鸥鸟水泱泱。
照影东湖滨，矫首看横翔。
钓竿拂珊瑚，凉意满归航。
到海得明月，寄我毋相忘。

道人家住庐山寺，信脚东游二千里。
三年饱吃浙西饭，不曾咬着浙西米。
大川恶拳打不活，石溪浅水浸不死。
自言辣手难近傍，祇有痴绝较些子。
要从窗下看庐山，归卧溪声山色里。
了无玄字涴胸怀，肯将佛法挂唇齿。
漠漠重湖五老前，衮衮九江千嶂底。
空手携锄种白石，赤脚提篮挈流水。
有问参寻事若何，向道今年秋芋多。

牙齿唇皮包不过，吾家密事俗人知。
首座出院未为过，长老罚油方合宜。

石龙滴滴鼻中水，二十名泉类莫齐。
头白山翁贪漱齿，杖藜逐石过桥西。

华骢料肥九分膘，童子身长五尺饶。
青丝鞚短金勒紧，春风去去人马骁。
莫作寻常厮养看，沙陀义儿皆好汉。
此儿此马俱可怜，马方三齿儿未冠。
天真烂漫好容仪，楚楚衣装无不宜。
岂比五陵年少辈，胭脂坡下鬭轻肥。
四海风尘虽已息，人才自少当爱惜。
如此小儿如此马，它日应须万人敌。
老夫出无馿可骑，乃有此马骑此儿。
呼儿回头为小驻，停鞭听我新吟诗。
儿不回头马行疾，老夫对之空啧啧。

鸿蒙肇开辟，变嬗几成毁。
寥寥断竹歌，瓦堲溯姚姒。
周坟典以族，讵认青乌子。
公琴记咎繇，邢山称东里。
葛淯失之矫，璠玙过于侈。
焉知宫夹墓，莫识龟言水。
铜槃字十六，铭自比于始。
延陵有孔篆，乌宁半辞止。
汉砖犹简朴，石章寖华靡。
无愧惟有道，媚俗多虚美。
七松谈士良，何以惩不轨。
载笔鲜南董，袭浮谬臧否。
岂悟冢中人，三百年不死。
妇名弗出阃，古未有碑诔。
谥见春秋初，志起典午氏。
簪蒿隠士妻，芳刻垂千祀。
杨高托不朽，习之文中理。
或犯葵丘禁，息国事何耻。
蛾眉为黄土，磨灭更谁纪。
宰如比何人，维邑之士女。
逸民孺仲裔，冰雪濯纨绮。
采俪古鄞州，俭勤终莫齿。
试问几何年，颇与铜人似。
虽微黄绢辞，亦质而不俚。
丘夷池又平，蓬颗今廛市。
聚庐寒劫灰，余光辉泥滓。
曰德巢由俦，闺曰莱鸿比。
我行松柏下，势荣朝菌尔。
隆碣牛砺角，翁仲卧荆杞。
兰艾均一尘，玉珉同一毁。
孤竹梦泡然，柳下垄孰是。
片石幸有传，诗以贻彤史。

圣主方求治，偏城敢后儒。
采芹严祀事，序齿集生徒。
黄发居宾右，青衿隘坐隅。
远侔鲁泮饮，下陋汉庭酺。
席正群心肃，杯行美化敷。
君恩何以报，忠孝是良图。

身游廊庙意山林，六出花开一寸心。
平地尺书叨载史，瞻天班贺齿诸任。
屡丰岁事常如昔，太素风光直到今。
收敛神功放晴景，白河半夜扫层阴。

快把诗书洗瘴茅，雕题墨齿尽同胞。
天涯那得随衿佩，试借升堂讲义钞。

已怜丛翠在湖边，最胜浓岚返照前。
未省天工能刻饰，祇应山骨自清坚。
岩端下溜添春涧，穴底来风送野烟。
欲仗何人安屐齿，更寻幽径一攀缘。

西都山水天下奇，神嵩景室环清伊。
甫申间气秀不绝，生贤会圣昌明时。
衣冠占数盛文雅，台符卿月光离离。
魏京雄奥压幽朔，游宫御府严天威。
膏田千里翳桑柘，犀甲万旅驯熊罴。
公当缓带名三镇，悬赤继轸承保厘。
追推契遇最深旧，加复雍孟交旌麾。
仁皇一庄龙虎榜，桂堂先后攀高枝。
宦游出处五十载，鸾台骥路俱腾夷。
三公极位固辽隔，五年以长犹肩随。
公今复主凤门钥，仆亦再抚侗台圻。
二京相望阻河广，三径不克陪游嬉。
忽闻干步踵门至，投我十二耆英诗。
整冠肃貌讽章句，若坐宝肆罗珠玑。
为言白傅有高躅，九尹结社真可师。
欲令千载着风迹，亟就僧馆图神姿。
词宗端殿序篇目，滂洒大笔何淋漓。
眷言履道靡充诎，菟裘近邑将营归。
敢云绘素得精笔，愿列霜壁如唐规。
退居旧相国元老，十年还政瀍之涯。
康宁富贵备五福，灵宝盛气如虹霓。
昔年大对继晁董，登科赐第同一期。
紫垣步武既通接，金沙里闬还邻比。
探禅论道剧训对，摩轧太古穷天机。
二贤勋业冠朝省，爵齿官学谁依稀。
今将图画表来世，讵可下客联缨緌。
既蒙月品定人物，不敢循避违风期。
况承开阁厚宾客，富有景物佳园池。
铜驼坊西福善宅，修竹万个笼清漪。
天光台高未百尺，下眺林岭如屏帷。
花王千品尽殊胜，风光绣画三春晖。
六相街中潞公第，碧瓦万木烟参差。
左隅庙室本经礼，右阁宸翰尊星奎。
婆娑青凤舞松柏，焕烂素锦薰酴醿。
石渠飞溜漱寒玉，昼夜竽瑟鸣阶墀。
伊予陋宇治穷僻，姑喜地广为环溪。
楼名多景可旷望，台号风月延清晖。
四时花花不外假，拏舟傲帻联嬉怡。
怀归抚事若饥渴，恨无羽翼西南飞。
人生交旧贵伦辈，情亲意接心相知。
岂无晚秀负才蕴，高谈大笑拘礼仪。
洛中故事名义燕，二毛第一年相推。
洒冠登仕荷天宠，尊君报国当百为。
既嗟大耋盍知止，纳禄谢事皆所宜。
顾方北道倚烦剧，未许解绂披荷衣。
长篇不令负花约，为指风什歌式微。
如羹甘露爽心骨，似柄玉麈亲颜眉。
兰丛虽未长罗宅，菊英似亦思陶篱。
子山已著小园赋，彦伦犹愧锺山移。
聊摅短引谢招隠，肯使猿鹤常惊啼。

释屦从军蚤滥官，已衰能复尚盘桓。
迩来齿发羞相问，乞有衡茅觅自安。
使我襟怀遗内热，诵君诗句袭人寒。
知谁便是知音者，且作岩溪雪景看。

槐庭二老乐尧仁，盛集高年洛水滨。
华衮具瞻虽礼绝，白头序齿却情亲。
清闲几席同禅院，山野巾裘似隠沦。
尊酒椒香才过节，池塘草色已催春。
白公酣畅吟哦内，卫武康强笑语频。
岂独丹青传不朽，潜欣风俗欲还淳。
芝田鹤戏调形健，莲叶龟游纳息匀。
商皓寂寥拘小隠，汉疏局促止家人。
莫因气貌疑丹灶，自有光阴寄大椿。
复得兼谟为重客，恐遗元爽在编民。
神仙可学今方信，道术相忘久益真。
满座交欢祝眉寿，群生五福托鸿钧。

嚼梅香袭齿，攀柳绿藏巾。

岁月倏已逝，流光浩无涯。
新阳达厚地，草木渐萌芽。
禽鸟知时节，声哢日夕嘉。
人生独何为，不与物同华。
齿髪俱摇落，唯有老大加。
缅怀西垣客，事业纷天葩。
三年辞帝右，士夫叹聱牙。
道大益不容，眇小固何嗟。
闻有难老药，沆瀣和丹砂。
但愿寿百岁，未能定龙蛇。

古坛叠乱石，草木何参差。
黄衣宇其傍，陈迹刊丰碑。
曰初刘真人，齿发不可訾。
但见绀绿毛，被体𩭹𩭹垂。
云𫐌一日去，空山留庭壝。
弟子散岩谷，荆榛蔽荒基。
晚有周息元，探访亲斩披。
白鹿忽跪前，灵符见葳蕤。
地胜人既偶，凝严起宝祠。
束帛下幽聘，良马维素丝。
前朝揖高风，有美皮陆诗。
迨今三百年，事去物亦隳。
乔松委樵苏，野蔓号狐狸。
惟有炼丹井，甘冽无等夷。
一酌匪消渴，钦慕尚神禧。

二十送上乡老书，白发堂上懽愉愉。
岐亭酒罢不忍别，二百余里来姑苏。
枫桥古岸冬十月，霜风切骨草木枯。
拜起欲去更付嘱，携手泫然双泪珠。
明年偶中崇政第，赤城山下欣迎扶。
穹苍不与夺荣养，星霜未周罹明诛。
颜色不见已三岁，肝血泣尽留形躯。
隠沦无业养慈老，骫骳又作卑官图。
还道枫桥旧别地，依依风物春阳敷。
人烟山色一如昨，齿髪独改亲则无。
万杵入心交落涕，水边且欲留行舻。
平生一天已无戴，纵得寸禄何为娱。
时乎穷达又未决，行矣愿报生前劬。

太湖可渔山可樵，渔樵隠者非一朝。
醉拍溟渤摩穹霄，歌咏周孔追松乔。
故矶人归今寂寥，秋空浪稳兰为桡。
何为不去走市朝，况无一策陈虞尧。
嗟哉生事垂箪瓢，母齿豁豁群儿龆。
啼寒悲饥如鸱鸮，古人以此尝折腰。
敢不欢喜禄下僚，沧浪有景直不辽。
西风起时心摇摇，异日掉臂君可招。

吾家崛起蓬蒿间，先君为学良苦艰。
典衣买书教我读，平生贫窭不此悭。
岁晚才霑寸禄养，天祸无何颓泰山。
况时汝辈各少小，不及见汝学燕闲。
逮今孤露历岁月，渐觉长大成疏顽。
诗书堆积有素业，文章体要亦易攀。
固须仁义力造诣，慎择朋友少往还。
偏亲堂上待甘旨，况已齿龀双鬓班。
更可踟蹰忽荣养，不如乌鸟鸣关关。
官家公道禄寒畯，勉旃进取欢慈颜。

壮怀摧折复何言，齿髪今年老去年。
念远片心飞鸟外，感时双泪落花前。
琴逢遏密生难理，诗拟离骚怨不传。
家在五湖明月里，梦随春水宿渔船。

东林移宿过西林，风霭萧萧结暝阴。
随处水声喧屐齿，傍人山色上衣襟。
道于尘土知无用，乐在云泉亦损心。
拟付离骚与猿鸟，樵苏应怪久登临。

银钩金榜佛家园，屐齿初来骨髪寒。
天上星辰留翰墨，人闲陵寝閟衣冠。
虬龙拥护神如在，云雾遮藏色未干。
四十二年蒙雨露，草茅犹解泣汍澜。

雨夜灵峰卧竹床，平明屐齿到云堂。
门前雨过新溪满，石上风回旧草香。
山抱钟声圆不散，雪铺瓦面冷无光。
理公莫怪诗相恼，今日偕行总姓汤。

山游兴发特寻君，屐齿筇枝绕四邻。
峰北看云忘世务，涧南听水得天真。
名高寂寞存僧史，林下风流似晋人。
何日枇杷苦笋熟，却游未减去年春。

三十余年不在家，齿摇发白眼昏花。
如今送子东归去，心逐征帆过白沙。

我昔见君方成童，长吉才华惊钜公。
人间科第不屑就，直使声名闻九重。
乃翁引上凝华殿，子虚不待他人荐。
入直来来凡几年，天上奇书尽曾见。
翩然归去大江西，二疏父子还相随。
故乡分得云水地，却喜不爽渔樵期。
春雨骑牛对烟草，何如振衣随龙五云表。
秋霜黄独煨地炉，何如驼峰犀箸食天厨。
林间拾叶抄诗句，何如宫妃捧砚挥毫处。
溪边照影著荷衣，何如龙门应制夺锦时。
钧天梦断难回顾，浩然合在山中住。
金石台前伴白云，六年不踏西湖路。
今日重来发长吁，忍看清平破草庐。
尽拈书籍向人卖，归买田园供荷锄。
乃翁八十齿发落，倚门待儿斜日薄。
孤山梅花带不归，却唤扁舟载童鹤。

嘉树种木绵，天何厚八闽。
厥土不宜桑，蚕事殊艰辛。
木绵收千株，八口不忧贫。
江东易此种，亦可致富殷。
奈何来瘴疠，或者畏苍旻。
吾知饶信间，蚕月如岐邠。
儿童皆衣帛，岂但奉老亲。
妇女贱罗绮，卖丝买金银。
角齿不兼与，天道斯平均。
所以木绵利，不畀江东人。
避秦衣木叶，矧肯羞悬鹑。
天下有元德，孔融愿卜邻。
绨袍望不及，共裘志自仁。
赠我以两端，物意皆可珍。
洁白如雪积，丽密过绵纯。
羔缝不足贵，狐腋难拟伦。
𫄨纩皆作贡，此物不荐陈。
岂非神禹意，隠匿遗小民。
诗多草木名，笺疏欲谆谆。
国家无楚越，欲识固无因。
剪裁为大裘，穷冬胜三春。
拜嘉重感激，触物尤酸辛。
吁嗟彼寒谷，邹律今不神。
三宫坐穹庐，雨雪或十旬。
安得遗此惠，飞到君王身。
塞上寒堕指，挟纩谁为温。
人各赐两端，费银二万斤。
大军四十万，谈笑却胡尘。
感君道义交，何异骨肉亲。
可与知者道，众人笑且嗔。
玉案未能报，琼琚情则真。
春秋二百年，币交几君臣。
季札有赠好，千古尚如新。

雄峰驰骤万马奔，浮空积翠如昆仑。
中有一蛙清且瘦，天成不假钻锄痕。
神物深潜清彻底，霹雳电光生石齿。
桃花飞雨三月红，汹涌湖光涨春水。

晚生何敢跂前贤，夫子宫墙赐及肩。
忆枉朝车十官宅，喜成邻舍万山巅。
尚堪湖学生徒齿，恰少汾阳考第年。
想得囊中有仙诀，形容枯槁但神全。

胡床正面紫阳山，净扫晴阶掩夜关。
金气渐寒风露下，冰轮欲满斗牛间。
衰怀突兀来千感，暮齿逍遥保一闲。
天役万形仍自役，何为西堕又东还。

少年健如虎，不信髪齿落。
风雨凄其秋，众叶失所托。
深潜泉自滋，猛锻石亦铄。
细思陶元亮，大胜王镇恶。

春风燠江城，楼台眩桃李。
高堂一临眺，傍观谓予喜。
予心实不然，俯视悯群蚁。
通衢哄尘埃，委巷困泥滓。
膏火煎熬间，樊墙限茅苇。
溷处杂酸呻，清思何由起。
别有天地宝，注此两眸子。
北拱五老峰，西倾九派水。
冥冥淡烟外，烱烱残雪里。
元气所融结，万古奠南纪。
中有不死人，神游常在此。
安得月明夜，啸风控赤鲤。
导迎呵江神，殿护叱山鬼。
修静无谈玄，慧远勿析理。
亦不用湘灵，瑶瑟鼓葱指。
稽首青莲仙，大雅叩吟髓。
前陶后苏黄，相与奏宫征。
灵文九霄秘，玄关一时启。
恍兮发浩歌，洞见开辟始。
回谢人间世，日夜虱生虮。
腥腻缠臭帤，闻此秽或洗。
黄冠似予知，具茗亦粲尔。
归卧不成眠，汲井漱寒齿。

六籍讨雅奥，百家穷怪奇。
江沱马尘合，毛厘无所施。
不自我后先，逢此泽火时。
固已殛来恶，尚乃存微箕。
黼哻裸于京，越吟亦凄其。
冠冕垂缨紞，履屦饰纯綦。
褒博士服制，揖让公食仪。
前辈略已尽，后进渐不知。
老夫愧每生，骨立双鬓丝。
十年日夜醉，万里南北驰。
休官此山中，可与语者谁。
堂堂朱荆州，遗恨浮鸱夷。
有甥何其贤，酷似刘牢之。
贞元旧朝士，顾肯文学为。
出蜀赋八阵，游吴歌五噫。
酹月客星阁，吟风桐川湄。
湖海有此士，始见诗人诗。
惜往节谊鲜，叹今文献衰。
论议吐一二，已觉余子卑。
宇宙不一姓，牛山空涟洏。
后周庾子山，北齐颜之推。
斯文天未泯，终古清名垂。
年可里社老，行足乡党师。
书痴俗所哂，各且教其儿。
虎头诧肉食，宁当朵吾颐。
路棘齿髪暮，语离不能悲。

忆我幼时事，南归自番禺。
三边已澒洞，内郡犹无虞。
故居山城间，四面阛阓区。
东西万货集，朝暮百贾趋。
诸父领宾客，衣冠一何都。
觞豆日谈笑，往往皆文儒。
比屋有高楼，其上娉婷姝。
侠少喜酒贱，歌呼间笙竽。
无何郁攸作，一夕化为墟。
朝廷易楮币，百姓骈叹吁。
物价渐踊贵，饥剽多流俘。
我家众长上，生近乾淳初。
曰此风俗降，岁岁有不如。
老者迁化去，少者分驰驱。
生理益艰窘，口腹各自图。
书囊裹笔砚，扁舟落江湖。
苟且禄仕齿，荏苒岁月徂。
乍得返乡里，惊怛心若刳。
前辈尽黄壤，小儿皆白须。
屡火不一火，坊巷非旧闾。
上冢享亭仆，访寺诗壁污。
向之红粉面，蚁穴髑髅枯。
乃知宇宙内，万有皆空虚。
我生逼六十，偶幸全头颅。
身阅大兵革，一思一欷歔。
怀旧梦恍惚，吊往肠郁纡。
六十年间事，历历尚可模。
我所见之人，百万泉下俱。
神仙谓不死，终久归于无。
寄语肉食子，无以智诮愚。

头上漉酒巾，吹风行欹斜。
野径政自稳，世途殊未涯。
礼能致商皓，势足屈孟嘉。
君身独自由，时到山人家。
播植话禾稻，绩纺询桑麻。
侧闻此一坞，村酤亦易赊。
芙蓉万红萼，锦绣纷交加。
掉头不肯顾，特往观茗葩。
嗅芳摘苦叶，咀嚼香齿牙。
榷利至此物，谁为疲氓嗟。

今日山城好事新，客来夸说齿生津。
喜晴郊外多游女，归暮溪边尽醉人。
鲜笋紫泥开玉版，嘉鱼碧柳贯金鳞。
一壶就请衰翁饮，亦与花朝报答春。

齿髪侵寻落，风霜取次秋。
口须湔乳臭，川合向东流。
沈宋中尝悔，江湖晚更羞。
此声专老杜，犹俟到夔州。

痰锁封喉管，疮钉突齿龈。
猥勤无算爵，肯顾不赀身。
未即容殂谢，徒令受楚辛。
果能深避地，何敢妄尤人。

举世纷如自泊如，荒园僻巷闭门居。
总干和鼎非吾事，啖茹燃萁不愿余。
林下一声蝉噪处，山间十日雨晴初。
空阶剩放苔痕长，始信先生屐齿疏。

十年何啻骑千马，望风此马甘为下。
老夫与尔共艰难，定非苟且相逢者。
忆昔专城鬓欲霜，宇宙茫茫成战场。
指呼壮士斩群贼，蹀躞溅血霑靴裳。
厩中始与驽骀列，夜夜向风嘶晓月。
咆哮跳踯不受鞍，独我乘之心妥帖。
韩干曹霸画图同，耳小胸开蹄踣铁。
吴堤朝望海门潮，蓟门暮踏燕山雪。
黄云衰草出长城，碧眼虬髯逢者惊。
百人走驿落喘汗，力追不及犹缓行。
痛饮烂醉仍宵征，了无倾侧肩舆平。
髪雕齿钝两衰暮，重到江南如隔生。
我闲解官甘寂寞，尔病良医频灌烙。
去年西湖往探梅，雅称是翁俱矍铄。
陌上谁家年少郎，千金美妾规紫光。
谨营刍豆尚努力，永伴残年田子方。

我生篾拘束，萍梗堕游宦。
迟暮齿髪落，归来岁已晏。
□□一纪前，罢官避谗讪。
故人为买地，诛茅偃岩涧。
忍饥苦不坚，浪出蹈忧患。
缪遭千骑拥，动阅万甲擐。
亦尝排九阊，稍纳小臣谏。
途穷事已去，运尽泪空潸。
狼虎恣吞噬，鬼蜮肆亵嫚。
岂料全性命，复此莳葵苋。
坏屋如敝衣，随意补破绽。
北檐著马槽，南墙葺羊栈。
东山一何高，癖习喜登覸。
荒蹊乏耘丁，褰裳现{骨夋}骭。
百谷锁密雾，秋阳一除铲。
聚落草树分，耕畬冈陂间。
凄其寒事迫，天意欲过雁。
蕴隆兹可虑，旨蓄焉所办。
曰予本窭士，枯淡少小惯。
但恐涸辙鱼，生望绝罩汕。
赀用傥粗给，终老寄衰慢。
不然弃去之，七泽钓葭薍。
蛟龙无定宅，麒麟不受豢。
眯目埃堁儿，孰能判真赝。

放翁六十二，起家守严陵。
三稔即祗召，礼闱直青绫。
虚翁四十九，外补当兵兴。
七稔始受代，万死脱怨憎。
放翁□□豪，决起天池鹏。
短章异大篇，往往蛟龙腾。
虚翁亦嗜诗，瘦骨枯峻嶒。
欲和郡中作，百冗嗟弗能。
曩读剑南集，几夜挑孤灯。
今兹一再读，愤气填我膺。
公昔承平日，从容泥轼凭。
啸咏遍泉石，醉乐多宾朋。
而我值变故，祸患来相仍。
撚须意少暇，晓夕惟战兢。
拙稿千取百，秋暮号蝉蝇。
仰望子陆子，绝意天阶升。
忽梦一老仙，电眸齿如冰。
手执玉如意，坐控琴高鲮。
指麾若讲授，揖我谓我譍。
大道有坛陛，所□□级登。
汝年故未耄，亢健侔霜鹰。
乞汝九万笺，但勤攻剡藤。
异日大罗天，后车许汝乘。
西风萧萧凉，桐江碧澄澄。
秘诀隠丹崖，古刻刓苍棱。
万重云雾间，往问南山僧。

秋仲已数晨，残暑饕余威。
两旬赫斯旱，岁事将告饥。
五谷既不熟，百卉亦具腓。
白露辍救田，巫祝绝祷祈。
泱漭原野间，行行策征騑。
所至问父老，最苦螟与蜚。
官府发令宽，疲甿犹庶几。
奈何迫赋役，有弦终无韦。
初筮或金紫，不复先绿绯。
牛羊为求刍，今乃如猎围。
戚吁良易察，厥病不在厞。
适我故友家，美奂思如翚。
谓言绿林辈，秉畀灰炎𪸩。
别墅今尚佳，细故未足欷。
明窗可教子，辛苦出萤帏。
地出禁酒界，煮鱼刲豪豨。
饤果灿□枣，芼羹芬藿薇。
老衰感嘉意，满斟余十挥。
缪忝五年长，一命先登畿。
三益夙好在，万事危途非。
此来听所谈，字字侔珠玑。
终当簉凤沼，否亦齿虎闱。
民瘼熟览采，一一笺斧扆。
何乃怀其宝，不受良工睎。
昔□更四稔，泮水撷藻芹。
晚节岂倦游，故托左臂痱。

穷山岂有节，疲氓不聊生。
比户迫冻馁，九日存空名。
旦视觜参中，斗极南北明。
知我乏机杼，促织亦销声。
昔健酒易得，痛饮倚妙龄。
焉知齿髪暮，壶尽无可倾。
寒英粲荒圃，槁叶铿前荣。
坚忍验学力，乖离怅时情。
死也谅不磨，可惜百无成。

高下花千树，东西屋百间。
一毫非易得，双手竟空还。
勇锐伤轻脱，愚冥昧险艰。
全城保生齿，终觉愧衰颜。

明年七袠开，头白焉用悲。
佚乐或早死，老穷君勿嗤。
幼小入学堂，忆我十岁时。
堂宇化为灰，无复同学儿。
二十上京华，生齿何熙熙。
千万骨已朽，世换朝市移。
夜枕念此事，百感心自知。
飒飒落叶堕，浩浩寒风吹。

邻壁偶过从，举杯相尔汝。
初筵供园蔬，咸韭最为美。
稍□始进果，干栗颇便齿。
数十至无算，醒已五鼓矣。
问言案酒何，唯独螃蟹尔。
万事不称意，此乃差可喜。

未极皮毛落，端难颊舌传。
夔音谐柷敔，岐脉按钩弦。
举目常如见，关心或不眠。
江湖无正色，龋齿亦嫣然。

初减官河几许深，向来惟恐百城沈。
晴阶近喜收檐滴，暑屋殊嫌乏树阴。
妾妇齿牙工鬬阋，比邻疟疠厌呻吟。
悬知壮士无颜色，赖有同心可断金。

湖山一笑乾坤破，欺孤弱寡成迁播。
不念六宫将北行，太师双拥婵娟卧。
甬东香艳到漳南，争看并蒂芙蓉过。
天兵及颈幸全尸，想见骈肩泪珠堕。
木绵花下痛犹新，已向谁家踏舞茵。
长头未及死肉冷，折齿遽专妆面春。
赤城战场夜避火，万里又随燕塞尘。
肉食酪浆更苟活，不惭金谷坠楼人。
万户郎君遄卒死，却自金台还故里。
嗟尔薄命两佳人，三为人妾亦可已。
巧画蛾眉拙针线，空自纤纤长十指。
后堂执乐换小名，更事少年贵公子。
忆昔军中入相时，潜搜密逻渔妖姬。
民间妻女凛不保，何啻如花三五枝。
曲江近前少陵恐，今日总孕他人儿。
贱获淫婢何所知，但为权臣深惜之。

碧眸冰齿寿眉厖，谁识前朝老雪江。
指下七弦今第一，豪端行法更难双。
向来屡获观诗卷，恨不相从倒酒缸。
深愧后期似圯下，云间几度拓吟窗。

书生豪侠味终酸，诗客颠狂骨本寒。
趋就坦夷非不欲，屈蟠老硬亦良难。
故将军已编民伍，冷广文犹齿学官。
何处浊醪谋一斗，能来相送上严滩。

屏除呵殿少人知，随马囊诗更有谁。
五百不来村落静，自然生齿似螽斯。

今年六十二，弃官八年矣。
生世业已休，来日凛无几。
孰谓尝作郡，旦暮窘薪米。
少时颇豪宕，晚乃穷如此。
此事非所忧，所忧学业圮。
孤卧仅一榻，疾读动千纸。
积迷如望洋，顿悟不违咫。
深井朱夏寒，自汲洗手水。
心更洁于手，时以理趣洗。
平生大缪误，岂不习经史。
搜览浪该博，著述堕浮靡。
诗虽稍得名，往往语多绮。
夙愆奚庸追，旧嗜差可止。
回车遵大路，千圣同一轨。
兹晨记吾降，益复感髪齿。
忽虚苦下泄，乍实结中痞。
道在果何惧，朝闻夕可死。
朋友挟壶酒，卒爵强告旨。
敦笃谢亲姻，辑睦赖邻里。
人情不容拒，羔雁间豆篚。
酢宾有故常，勿药姑少俟。
清庖作汤餠，霑丐儿女子。
菲馔彻馂余，稍亦及仆使。
老夫且伏枕，万事莫挂耳。
处约犹处乐，可不省诸己。
俗竞徒朵颐，退修宁贲趾。
幼者日以长，衰迈斯可揣。
要令百禩后，知有老居士。

先祖五男子，其下八男孙。
白首涉患难，仅余二老存。
兄昔健如虎，行步疾飞奔。
长眉具寿相，修髯当风掀。
千丈耸巨栋，一朝成枯根。
强者尚若此，弱又其奚论。
惟兄负刚劲，临事简不烦。
可否率正色，臧否多直言。
谈笑无城府，其实春和温。
𪫺壬有弗察，平地生雠冤。
惟扬赴逮对，乃用怨报恩。
十年归来乎，下帷董生园。
此死幸无愧，彼生非游魂。
春官一再上，科名合高骞。
世事既鼎革，何如偃丘樊。
百里许起家，性终不耐喧。
军马尘未已，朝夕常闭门。
劣弟解雕郡，生理古井眢。
时复造兄室，酾酒崇盘餐。
二月近生日，烂漫倾芳樽。
岂谓三四月，医药昧病源。
平生无妾侍，寡欲培真元。
焉用艾与附，内外加炮燔。
五月二十八，了了语不昏。
为后取犹子，愚哉真犬豚。
此事未称意，似难它选抡。
委曲进宽譬，且望进粥𫗞。
乃后密探问，不敢逾闼阍。
诸幼日传报，精神稍昂轩。
奄忽季夏半，长往游厚坤。
走赴气已绝，号恸书灵幡。
忆兄旧论议，亹亹双袖揎。
口齿未即闭，饭含莫咽吞。
盖棺一何速，迫此炎暑袢。
衰薾抱怛痛，哀声嘶霜猿。
人生孰不尔，屈伸手覆翻。
考终亦一福，拱璧无瑕痕。
丘嫂抚孤穉，匪伊将冠婚。
或者气质变，培壅成兰荪。
寒宗弱一个，缪居昭穆尊。
上当相宅兆，安厝居高原。
下当教贻厥，敬恭奉蘋蘩。
秋风几黄落，我亦超昆仑。
焉得天地间，长挂扶桑暾。

半年洄溯越江滨，每愧羊裘老富春。
归隠尚能联比长，出游复肯祭行神。
枯肠近饱三爻梦，宿齿宜肩四豆人。
能顾寒斋共芳茗，蠹编时为拂蛛尘。

万里蚕丛国，西南出漏天。
吐蕃唐徼接，越巂汉疆连。
参井星躔外，岷峨雪界边。
{牛羊}船元下粤，剑栈忽朝燕。
骠信狂图歇，苴咩险要镌。
称元更号谓，督爽革官联。
慰谕开行府，咨诹肃使权。
贝仍通一觅，土尚锡双田。
饰齿金兼漆，充衣卉与毡。
瓜匏冬更实，桃杏腊尤妍。
混壹良堪喜，诛求或未悛。
霜威才莅止，舆诵总驩然。
归橐无蛮货，征袍有瘴烟。
□曾甘鞅掌，由此困沉绵。
柔远华风浃，同文译史传。
愿闻谈土俗，王会纂周篇。

清莫清哉亦壮哉，茅庐何自致琼瑰。
江南胜赏无如雪，天下难题最是梅。
剪水玉蛾能送瑞，司花青帝想怜才。
老臣诗就天颜喜，叩齿当空酹一杯。

丈夫志四方，出户无万里。
焉能缩如蜗，郁郁久居此。
于思今子骏，落笔甫友美。
衮褒一字难，何独赏之子。
勿谓貌甚尫，力可拔象齿。
隘哉招海柳，讵识子路喜。
橄榄政复苦，异彼道傍李。
岂其谏涂开，可口不见纪。
峨峨黄金台，梯飚凌太紫。
大川楫方舟，明堂栋文梓。
新丰马周足，斗酒可以洗。

疏枝坚瘦骨为皮，忽迸红英簇紫蕤。
娇女乍看齿生液，分明茜糁缀饧枝。

君不见木兰女郎代戍边，铁甲卧起二十年。
不知谁作古乐府，至今流传木兰篇。
又不见公孙大娘舞剑器，挥霍低昂动天地。
我杜少陵有长歌，每一读之生壮气。
汉时昭君颜如花，强令出塞禁风沙。
马上无以写愁思，推手为琵却手琶。
昭君死作青冢土，琵琶却传来汉家。
一弦一字万怨恨，始听欢乐终咨嗟。
燕代佳人有于氏，春日黄鶑韵桃李。
齿犀微露朱砂唇，手荑缓转青葱指。
声外调声非杆拨，意中写意自宫征。
曲阑歌罢或潸然，何能动人一至此。
有时不用琵琶歌，辩如仪秦勇贲轲。
武昌东西说赤壁，洙泗南北夸黄河。
一炬一失百万却，古今胜败何其多。
拔山盖世亦泪下，骓兮虞兮奈若何。
老夫嗜好无它癖，为尔看朱几成碧。
白髪多情似乐天，衫袖江州司马湿。
前身不是木兰旧女郎，今生恐是公孙真大娘。
哦此琵琶敲诗肠，尔或因之姓名香。

五更春雨细无声，石路溅泥齿屐鸣。
后饮屠苏懒奔走，可能也喜鹁鸠晴。

往时参大政，诸老扈先朝。
合执调元柄，犹乘问俗轺。
登良爰改纪，肃政各迁乔。
明甚奎文揭，坚能泰岳摇。
吴山悬夜月，浙水喷秋潮。
荐拔皆奇士，寅恭尽选僚。
重名三翮鼎，古韵九成韶。
混合氛祲定，因循习尚骄。
不扶儒学起，焉革庶风浇。
周继言堪考，殷因世未遥。
西湖旧精舍，南渡昔圜桥。
祠植三贤仆，书重万卷雕。
武林增炳焕，文庙郁岧峣。
不朽垂声价，无穷沸咏谣。
学肩游子夏，谟过益皋陶。
鹏运三千日，龙飞九五朝。
遐方驰币聘，曲艺齿旌招。
共拟膺三锡，何烦奉六条。
有心思绿野，无意上青霄。
壮节甘恬退，高风久寂寥。
一闲如我愿，百病应时消。
佥谓衣当衮，公宜馆有翘。
终须坐廊庙，未许老渔樵。
世道存元气，天时正斗杓。
围腰堪玉带，画像早金貂。
庆会逢樛木，恩荣侈蓼萧。
自怜耽杜酒，谁肯顾颜瓢。
每辱高轩过，无嫌哄市嚣。
七旬惭暮景，三载傍清标。
再见知何日，临风泪欲飘。

只影兼孤喙，攒眉更结喉。
一生无大喜，万种有闲愁。
冠豸羞言路，凭熊齿郡侯。
休官十六载，不报破家雠。

世短心徒长，日暮道更远。
偶荣匪运泰，骤落非命蹇。
王侯死无葬，将相谪不返。
贱穷齿秃缺，尚许啖粝饭。
配享宣尼庙，文学可商偃。
云何从祀庑，传注王郑混。
平生三万卷，晚节叶粪本。
外华已焉哉，袯襫谢公衮。

把之手香嚼齿香，饫之燕之香肺肠。
金英满泛日百盏，何必帝乡姑醉乡。

浪多年二十，是事弗如之。
老我初登第，闻君早解诗。
风霜悬齿颊，锦绣簇肝脾。
才是通漫刺，谁非献屈卮。
贵人遗世患，寒士扼时危。
道泰官犹冷，身穷气未衰。
虽无间屋妾，已有肯堂儿。
村拟茅斋卜，山将画卷随。
贺成良匪易，裒益复奚疑。
岁稔田收倍，秋凉渚泛宜。
定应争倒屣，不惜共捐赀。
千斛归舟驶，梁文想预为。

□□七十六年春，湖海飘零一病身。
相爱故人夸寿相，远□儿子作生辰。
齿浮声嗄调凉剂，髪少头疮爪破巾。
只合归欤办棺冢，断无华表石麒麟。

一山叶翁七十二，齿牙秃缺面不媚。
忽然袖诗叩我门，偏贝畴能办兹事。
才德岂关貌妍丑，西子□□孟光腻。
三十年许旧相识，翁摄官霅我半刺。
兵销甲解各不死，我尝作郡翁弗至。
鸿翔燕蛰蓬飘风，会合良难别离易。
往不可追来叵测，人生恍惚如梦寐。
邂逅尚肯匡解颐，当为酒楼谋一醉。
双台方叟七十六，二十七霜绝俸禄。
幸与陵阳牟先生，丁亥同生共星宿。
先生擘笺介翁来，笔势云烟字珠玉。
翁索我诗纸七尺，见示诸公诗一轴。
孟能静吟我所畏，赵子昂写我所服。
我诗初学张文潜，晚悟后山拜山谷。
颇通大道合自然，拙朴有余巧不足。
近世后生宗许浑，可谓谚云狗尾续。
至当之论天地中，不可违异必合同。
诗自明良赓歌起，以至孔删雅颂风。
苏李曹陶唐甫白，庆历元祐乾淳宗。
是为四始大正派，姓名太阳烛天红。
轲死不传忽复传，道学一灯垂天穷。
二程张子之所得，南渡前有濂溪翁。
何人实编道命录，南渡后有张宣公，南渡后有朱文公。
学诗本是一小艺，彼哉自谓晚唐夜雨鸣秋蛬。

孝子不愿为高官，履危未必亲心安。
孝子不愿食厚禄，移此禄为亲之福。
亲家堂上太夫人，九九之算饶五春。
令郎江西三十载，董提茗事职不改。
他人公台天上飞，我不衮衣但莱衣。
谁其总戎动百万，我宁不作麒麟楦。
夫人愈老愈优游，髪白返黑此之由。
夫人内丹保坚固，齿落更生此之故。
君不见庄椿一岁秋八千，彭祖十分之一焉。
夫人寿骨比彭祖，尚余七百一十有四年。

爱僧予尤爱诗僧，千偈万颂传五灯。
寒山拾得两奇绝，妙压神秀卢慧能。
四明北郭四十里，文溪之名四海称。
文溪上人貌古怪，吟坛突兀高千层。
我虽未到燕坐处，想见藓薜枞行藤。
上之所陟耸楼阁，星辰日月危栏凭。
下之所种足锄耒，芋菔黍粱满甑蒸。
有时挑包大都会，省台贵显皆其朋。
紫阳山叟年八十，吟号夜蛬书秋蝇。
厥今流俗所不齿，独肯惠顾谈上乘。
门前车马热如火，兀坐相对森寒冰。
气臭吻合风味似，万里可并横坐肱。
文溪文溪有别业，松阴百谷禾千塍。
何当插翅渡潮海，月门吾敲堂吾升。
春华樱李杏桃药，夏果榛椇莲藕菱。
西风九日东篱菊，十月早梅霜霰凝。
短才题咏匪骚雅，有愧蹇羌惭观兴。
公诗自是第一等，纸上龙变青云蒸。
文溪有集定脱稿，庶越韩门岛可澄。
老夫所作岂敢并，雕鹗风前跧冻鹰。
谁欤作记已六载，敢不服膺今戴凭。

名画元不出画工，善书决不属书史。
子春伯牙非伶官，古能琴者必君子。
枕流漱石今孙郎，电眸冰齿霜髯张。
洒埽书室焚古香，信手为吾调宫商。
琮琮琤琤泉落涧，嗈嗈喈喈鸿度汉。
从容整暇未肯忙，小俟吟猱观抑按。
急如快剑斫蛇分两截，琉璃瓶碎玉簪折。
似有鸾胶再补完，细视冰弦元不绝。
又如电走雹飞驱霹雳，老树百丈龙爪入。
得非獭髓灭瘢痕，依旧乌桐净如拭。
睥睨黠鼠伏狸奴，杀机一动与之俱。
鹰扬颇类师尚父，牧野秉钺行天诛。
临河而闻杀鸣犊，曳轮不往反乎覆。
许由不受尧天下，一瓢虽无吾亦足。
圣门此意传不传，耿耿精灵月在天。
孙郎何处得授受，长江秋霁印婵娟。
五音本无根舌齿，六律发挥凭手指。
音律之外求七情，万变悉从心上起。
孙郎胸次夫何如，贮储古今万卷余。
孰谓七弦轸上之神圣，不本二尺檠边之功夫。
少年学琴欲学渠，勿但弹琴当读书。

名画元不出画工，善书决不属书史。
子春伯牙非伶官，古能琴者必君子。
枕流漱石今孙郎，电眸冰齿霜髯张。
洒埽书室焚古香，信手为吾调宫商。
琮琮琤琤泉落涧，嗈嗈喈喈鸿度汉。
从容整暇未肯忙，小俟吟猱观抑按。
急如快剑斫蛇分两截，琉璃瓶碎玉簪折。
似有鸾胶再补完，细视冰弦元不绝。
又如电走雹飞驱霹雳，老树百丈龙爪入。
得非獭髓灭瘢痕，依旧乌桐净如拭。
睥睨黠鼠伏狸奴，杀机一动与之俱。
鹰扬颇类师尚父，牧野秉钺行天诛。
临河而闻杀鸣犊，曳轮不往反乎覆。
许由不受尧天下，一瓢虽无吾亦足。
圣门此意传不传，耿耿精灵月在天。
孙郎何处得授受，长江秋霁印婵娟。
五音本无根舌齿，六律发挥凭手指。
音律之外求七情，万变悉从心上起。
孙郎胸次夫何如，贮储古今万卷余。
孰谓七弦轸上之神圣，不本二尺檠边之功夫。
少年学琴欲学渠，勿但弹琴当读书。

元日书甲子，晓槃问五辛。
颇记绛县老，宜有善颂陈。
君乎生是岁，早晚战伐尘。
明年七十二，旧谍无纠纷。
斜飞滞栖枳，旁观叹积薪。
款乃来泽国，比屋多嚬呻。
何由跻寿域，君勿开荒榛。
遗以大有年，在在鼓腹人。
非徒事勾稽，耄稚情日亲。
溪流甚清泚，鹅山亦嶙峋。
胡为动乡思，便欲乞其身。
驾言登东山，遐眺穷崖垠。
有时于沂浴，庶几远俗氛。
平生布衣旧，方今鼎铉巨。
挽留不听去，好语温如春。
悠然复少住，终惠此邑民。
九十以珍重，八十起渭滨。
如君老益壮，眼明无眵昏。
精力殊未衰，齿宿意自新。
盍陪英俊游，可是枯槁伦。
而况二三子，左右参鱼鳞。
从翁取青紫，且姑置垂纶。
忆昨初相识，气象清以淳。
而我已索如，发短不可耘。
蓬庐辱再访，顿觉双眉伸。
大笑向我言，六甲那解轮。
惟须饮美酒，分饷良已勤。
珍重君子意，自酌不及宾。
和气何盎盎，喜色何津津。
长我梨与枣，平地即仙宸。
勿使他馈伤，小大相参辰。
悛诵长短歌，尤足夷我神。
倘来视富贵，高情渺浮云。
想其下笔时，健能斡千钧。
君倡我当和，撚髭檐屡巡。
向来九老集，往往多沉沦。
亦欲相从去，病惫力弗臻。
似闻纪初度，先我十二旬。
看君咏薰风，笑我醉霜旻。
所期在千载，天地见本真。

君前郡文学，端自吾州始。
坛坫日以高，到处执牛耳。
平生洒落胸，作事故奇伟。
飞上南楼去，坐得数千里。
全楚带五岭，古俗甚丰美。
一昨干戈后，或未识瑚簋。
禾穞生黉宫，学士气如洗。
此行累佩印，良为吾党喜。
三闾屈大夫，四海习凿齿。
堂堂始兴公，亦从韶石起。
何地不生贤，幸勿遐陋视。
着意绚荒余，文物中州比。
况复多蜀客，谁其顾琐尾。
相与噢休之，我颇念桑梓。
垂老犹惜别，何以当马棰。
愿君为广厦，大庇天下士。

自还吴兴居，头童而齿豁。
信意时出教，所览深以廓。
何山在何许，细路穿木末。
跻攀不惮劳，历历见郛郭。
晴岚堆紫翠，正在吾屋角。
世事苦坌并，我但专一壑。
嗟彼竞利者，为计自各各。
缅怀安定公，雅合居台阁。
平生惟自道，未有轻造脚。
朅从海陵来，姑苏亦暂泊。
湖学得公重，学子有攸托。
南园庆历间，六老曾会酌。
当年马太守，高谊谁能若。
直卿为之记，文字诚磊落。
厥今同姓侯，胸次有活着。
长篇俄写就，传写腕欲脱。
昨闻上湖坟，寒色正错莫。
樵木不为禁，宰树叹濯濯。
新祠已卜龟，华表伫立鹤。
神游倘来下，旷达离尘缚。

高堂有寿母，黄发映儿齿。
天方畀修龄，康宁燕多祉。
怡然人子心，何物堪伦比。
和气为愉色，皆自深爱始。
郁穆涵春风，融怡妙天理。
此是谓至乐，乐则焉可已。
再拜为献言，忠养极娱侍。
随时换轻煖，每侍进修瀡。
初非假外内，至乐皆在此。
况能以志养，先意而承旨。
𫠐鲊故自珍，欢不如菽水。
有时平反归，儿喜亲亦喜。
吾以名吾堂，致乐义最美。
试看纪孝行，昔曾今日史。
会有邦人士，升堂奉醇醴。
俾尔登期颐，俾尔宜孙子。

粉省星郎蹋晓班，暂随使传走日间。
荆州利得习凿齿，江左今称庾子山。
君意颇为莼菜喜，人情争羡锦衣还。
但怜老病匆匆别，白发如何更可删。

厚德流光报必丰，当年齿穉已奇童。
兰芽秀擢孤根内，华表惊呼一梦中。
肯向陈人论世好，绝知新句有家风。
海棠花下看锺蒋，说着令人念此翁。

蜀有古爱直，公为令子孙。
驻原曾婉画，治狱辄平反。
槁落荣观尽，纡徐雅道存。
灵光洞劫火，德齿晚弥尊。

我昔见君方成童，长吉才华惊钜公。
人间科第不屑就，直使声名闻九重。
乃翁引上凝华殿，子虚不待他人荐。
入直承明凡几年，天上奇书尽曾见。
翩然归去大江西，二疏父子还相随。
故乡分得云水地，却喜不爽渔樵期。
春雨骑牛对烟草，何如振衣随龙五云表。
秋霜黄独煨地炉，何如驼峰犀箸食天厨。
林间食叶抄诗句，何如宫妃捧砚挥毫处。
溪边照影著荷衣，何如龙门应制夺锦时。
钧天梦断难回顾，浩然合在山中住。
金石台前伴白云，六年不踏西湖路。
今日重来发长吁，忍看清平破草庐。
尽拈书籍向人卖，归买田园供荷鉏。
乃翁八十齿发落，倚门待儿斜日薄。
孤山梅花带不归，却唤扁舟载童鹤。

鸢飞鱼跃，凫短鹤长。
各适其适，孰尤彼苍。
奈何人异于万物，身备乎五常。
学关乎经济，志效乎忠良。
乃使蜗蚓同槁乎土壤，鸿雁俱逐乎稻粱。
精神所著，梦游八荒。
浴银河翻月之浪，熏旃檀带露之香。
戴芙蓉九华之冠，披云锦五色之裳。
骑祥麟兮翳彩凤，攀若木兮拂扶桑，直造乎玉皇香案之傍。
白虎守关御剑芒，荧惑执法齿发张。
皋夔丘旦列雁行，肃然鸣佩谐宫商。
关张卫霍立两厢，相向盾甲明如霜。
千官拜起低复昂，星辉霞彩难为祥。
一人殿中立宣扬，令臣奏事无恐惶。
臣愚幸睹天日光，愿拜短疏裨毫芒。
读罢帝亲把袖藏，曰汝所奏见未尝。
政如药性和温良，一一可以瘳民疮。
又如百炼昆吾钢，用之国可无妖祥。
惜哉无遇徒心伤，亟宜归世朝君王。
君王神圣今禹汤，勤求贤隽食不遑。
扶天大象亲提纲，充庭至宝皆琳琅。
尚怜空谷遗幽芳，蒲轮鹤诏纷相望。
赐汝紫绶黄金章，衮衣赤舄坐庙堂。
燮调万化跻时康，凌轹周汉超虞唐。
赐汝斧钺羽林枪，专征不义诛暴强。
火铃霹雳杵金刚，摄伏百怪回澜狂。
载命玉女斟霞觞，赐汝天酝九霞浆，一饮尽蜕藜藿肠。
令汝身贵家亦昌，不论中国蛮与羌，虫鱼草木皆春阳。
天子万寿永无疆，汝乘白云来帝乡，二十八宿参翱翔。
臣辞草茅不敢当，逊于稷契暨殳斨。

乞灵风鹤屐折齿，壁后寘人汗如洗。
樵渔杂沓坐林间。
蜉蝣尘埃不可攀，石头扰扰柴桑闲。

多谢老弥明，金芽石鼎烹。
一瓯浮雪白，两腋觉风清。
齿颊回真味，诗联悟道情。
北窗高卧处，魂梦到蓬瀛。

累累青子缀枝丫，一味含酸软齿牙。
不独曹军资止渴，也曾调鼎佐商家。

文献中州仰大邦，姓名由此带天香。
襟怀月照江湖水，谈笑风生齿颊霜。
天理每从闲处见，诗篇常向静中忙。
明朝小队郊坰去，傥有新吟寄一章。

幽人癖好山，结屋山北方。
於菟出绕屋，宁复劬秃当。
岩溜晴霡霂，野烧夕炖煌。
疗饥采紫芝，不救病发苍。
何人赋小山，静听心茫茫。
倚歌和招隠，意长曲未央。
夜梦衣云锦，乘虬朝帝旁。
钧天听未了，玄运不可常。
百年少壮心，时醉歌并凉。
层城闭青蛾，无处觅玄霜。
亡羊两得失，奚择谷与臧。
齿舌谁堕在，宁计彼软刚。
千古云山高，歃泉酹严光。

寒冰不附炭，圆枘岂纳方。
心同媒易合，分隔意难当。
膏火不昼耀，夕暮长煌煌。
松柏无春华，霜雪自苍苍。
万物何定极，百世终混茫。
瞻彼巢林隼，胡为水中央。
夜梦衣云锦，乘虬朝帝旁。
钧天听未了，玄运不可常。
百年少壮心，时醉歌并凉。
层城闭青蛾，无处觅玄霜。
亡羊两得失，奚择谷与臧。
齿舌谁堕在，岂计彼软刚。
千年青铜镜，宁为垢损光。

天台华顶飞丹霞，飞梁绝壁仙人家。
刘郎归去不复返，千年药径生𧏖蛙。
老翁家住山谷口，入山往往逢青华。
授之长生不死药，山头采采札与砂。
炼养火鼎成黄芽，日虀蔓菁饭胡麻。
方瞳丹颊生鼎花，犹为人世忧龙蛇。
下游汗漫周八遐，手持药管青牛车。
更资易数余齿牙，占步祸福百不差。
朅来访我一舍蜗，剧谈世事长吁嗟。
我语君，君试听，劝君不用六十四卦推天星。
但愿得君肘后之丹经，普度百万亿生灵。
君不见安期生、李少君，一匕神楼生羽翎。
入无间，升苍冥。
造物虽有数，不能囿无形。
人人绝粒餐琼英，免堕巅崖受苦辛。

生物具角齿，每每与物抗。
蹈阱虎以刚，触籓羊以壮。
世间怪物有蛟龙，三百六十虫之长。
神灵出嘘吸，变化互来往。
布爪层云兴，鼓鬐歘电放。
无欲不受刘累驯，假形岂被叶公诳。
时飞则飞潜则潜，所以随时知得丧。
莫道鱼虾性不灵，相依喣沫岂敢嗔。
江𣸣鳣鲸久失水，闻此鼓舞咸相亲。
世无刑醢受，时非法网秦。
然匪藉余荫，安能逃世人。
亡象齿与革，亡猩血与唇。
有身即有患，谁能无其身。
安得此身化为云，随龙上下云无心。

生物具角齿，每每与物抗。
蹈阱虎以刚，触籓羊以壮。
世间怪物有蛟龙，三百六十虫之长。
神灵出嘘吸，变化互来往。
布爪层云兴，鼓鬐歘电放。
无欲不受刘累驯，假形岂被叶公诳。
时飞则飞潜则潜，所以随时知得丧。
莫道鱼虾性不灵，相依喣沫岂敢嗔。
江𣸣鳣鲸久失水，闻此鼓舞咸相亲。
世无刑醢受，时非法网秦。
然匪藉余荫，安能逃世人。
亡象齿与革，亡猩血与唇。
有身即有患，谁能无其身。
安得此身化为云，随龙上下云无心。

秋蓬秋蓬，我不愿爵三公，亦不愿禄万锺。
君谟骨相祇如此，休向蓬州问李翁。
迂叟病齿落半空，岂是天食蛙骨虫。
但愿壶中乞方匕，齿发复出还婴童。
漱石清溪歌九曲，饱饭黄精羹杞菊。

秋蓬秋蓬，我不愿爵三公，亦不愿禄万锺。
君谟骨相祇如此，休向蓬州问李翁。
迂叟病齿落半空，岂是天食蛙骨虫。
但愿壶中乞方匕，齿发复出还婴童。
漱石清溪歌九曲，饱饭黄精羹杞菊。

浮槎曾误客星占，屐齿空传遍好山。
弱水方壶三万里，武夷玉女九重关。
蹇馿有径穿花外，短棹无人出苇间。
不是锺山真勒驾，自惭松桂莫能攀。

当年江上一竿青，老尽羊裘两鬓星。
往事成尘遗迹在，石痕齿齿水泠泠。

喜诗如喜酒，举世流馋涎。
问酒有何好，妙处竟不传。
古人日已远，绝响三百篇。
后来谁措手，讽咏皆陈编。
自从骚选起，众作同虫蝉。
宪章日沦丧，变灭成飞烟。
翰林非世人，金晶应星躔。
手弄玉帝旗，堕作诗酒仙。
行迹老屐齿，侠气余龙泉。
淋漓洒醉墨，妙语穷真筌。
信手拈斧斤，一挥中方圆。
彼哉夸夺子，骇汗莫敢肩。
玉堂不能留，飘落南海边。
从此夸汗漫，一往五百年。
生平尚邱壑，梦想岷峨巅。
惭君赠醉侯，我饮不滴涓。
我诗如我饮，抚顶期相怜。
莫乞飞霞佩，学举白玉盘。

舟行征君里，步登征君山。
雪濑漱我齿，玉泉洗我肝。
遐想台上人，披裘曳渔竿。
去齐复适吴，来往浮云闲。
一钓得文叔，客星照林峦。
再钓得小苑，高风凛祠坛。
古人邈不及，绝俗为甚难。
一时尚奇怪，千载起懦顽。
我歌小招词，公来颜不欢。
长啸震冥杳，载月下前滩。

去时苎萝山，送我抟黍叫。
归时苎萝山，迎我桃花笑。
一别二十年，过眼如风燎。
人生重后会，世事中前料。
未惊马齿长，犹喜鸡皮少。
功名志已酬，富贵头终掉。
傍君鸱夷桨，舞我乌栖调。
抚景惜余年，烟波老渔钓。

武林有云岫，上有方外士。
昔年谒秦皇，渡海万罗绮。
蛾眉虽可怜，飒若风过耳。
归来但却扫，隠见白云里。
举案偕逸妻，应门付稚子。
野兴老薇蕨，天香茁兰芷。
自云初生时，仿佛记癸巳。
今年值甲午，六甲再轮起。
我来欲问道，浮荣如脱屣。
终年坐皋比，如折当门齿。
仙人据槁梧，今昔一隠几。
怜我壮非少，星霜后一纪。
石炉炼神丹，愿留候薪水。
丹成逐仙去，千岁一洗髓。

五日学作诗，十日学书纸。
书成自称好，对客发微泚。
尔来草书人，作态工侧媚。
譬如老孙娘，不病要儿齿。
我空诗未工，苦瘦如我字。
有诗使人写，适兴聊尔尔。
宿缘喜多学，未用进于技。
试问宜休民，何如觅青李。

西窗枕清溪，流水日夜响。
孤眠夜无寐，离梦苦摇荡。
自我辞家来，弦月屡下上。
消息不曾真，百念堕滉瀁。
忆昔心气雄，跃跃盛年想。
窥奇故牧储，借重宗橐赏。
山搜富金沙，泽淤耀琨簜。
天池鶱孤飞，昆山纷独往。
下视夸夺子，蠓蠛鸣瓮盎。
区区凡楚争，逐逐臧谷网。
蹉跎改素摽，零落收宿莽。
平生矜与夸，荣为谢外奖。
惟余不尽心，耿耿犹畴曩。
譬如老猎猃，闻呼齿足痒。
清江三百里，西风飒菰蒋。
明朝溯归舟，鸦轧鸣两桨。

六月火云耸奇观，读书舌烂喉吻干。
西湖水仙珠径寸，使来遗我数百丸。
清冷冰齿嚼不碎，玉池滟滟生微澜。
问仙何处得此物，孤根漏暖来孤山。
霜严雪虐石荦确，美人忽破冰玉颜。
纷纷青黄暗烟雨，我独炎暑余酸寒。
异材晚成要有待，居然升置鼎鼐间。
君不见周家老将太公望，八十封侯起钓磻。

风味酸寒冰齿牙，谁知烟雨送诗家。
删前不是无题品，未有文章说到花。

子得其用，父得其体。
互呈丑恶，挂人唇齿。
至今茶树上，叶叶哭春雨。

燕台筑黄金，致士合隗始。
子留既期月，及归乃白士。
岂伊赋万言，不直一杯水。
提携古锦囊，尚诧骊珠比。
得非坐诗穷，憔悴至于此。
丈夫贵出世，卿相偶然尔。
昼绣岂必荣，韦布何足耻。
伪游淮阴缚，绐载晁错死。
所以贤达人，咄咄从黄绮。
丹山有源泉，清可以洗耳。
丹山有奇石，坚可以砺齿。
去去勿咨嗟，时止固应止。

榴压中庭坠，冰盘荐玉壶。
西风吹转绿，嘉实剖来朱。
摘向栏干近，安除海外无。
微醺揎绛袖，一笑灿明珠。
酸彻邻机齿，凉生浴锦肤。
冷思当日艳，血色盛罗襦。

老火浊不流，热恼无可避。
驾言清谿滨，濯缨税尘辔。
扁舟无定游，放缆任其至。
荡桨三汇交，空明发清思。
摘鲜得野实，钓水投香饵。
碧筒注芳酒，湘奁荐新芰。
主宾略酬酢，冷暖随所嗜。
须臾月轮上，烟水合空翠。
清风真可人，意厚万金施。
露叶生辉光，水华多妩媚。
欲拍洪崖肩，欲挽湘君帔。
虽无管弦乐，一洗世俗伪。
清弹发邻舸，暗搅潜虬睡。
应作蜩蛙观，亦足助幽致。
岂惟家山乐，要是会心地。
热官岂办此，未易轻拟议。
我年未四十，齿发已憔悴。
往者不可追，来者何可觊。
富贵难幸求，岁月不少置。
于此贫贱中，此乐已不啻。
鹤长与凫短，造物正儿戏。
功名类蚁梦，身世等萍寄。
百年几良晤，何暇计荣悴。
纵有身后名，不博今夕醉。
高歌未知晓，坐见斜河坠。
谪仙宫锦舟，继者仅一二。
老坡赤壁游，始尽阐天閟。
我后二百年，乃默契此意。
会当歃斯盟，勿使等闲弃。
高咏三百言，聊用谂同志。

此身如虚舟，所至不维矴。
闻奇即勇往，岂暇寻捷径。
同行二三子，委曲逐孤磬。
甘清嗽寒齿，醉梦为苏醒。
眷眷泉石幽，归榜烟欲暝。

维暮春之初，风日清以美。
驾言清苕滨，行行问春事。
居然得幽胜，去郭才数里。
亭台护修竹，横桥带流水。
高堂敞山椒，虚楹宜小倚。
群山若米聚，孤塔如笔峙。
枰棋列畴疃，培𪣻见城市。
行舟类飘叶，游人若移螘。
始知宇宙大，眼豁意为起。
修廊走秋蛇，蜿蜒彻山趾。
远近蒸红霞，川谷成锦绮。
东风宠芳草，新晴侈嘉花。
天机巧绘写，眼缬眩朱紫。
跃然见春心，生意何可已。
逶迤群玉林，青苍森齿齿。
诡然搴鲲鲸，岿然踞犀兕。
幽深若可探，崄绝疑无底。
神镵与鬼运，奇怪不可拟。
元章见之拜，奇章见之喜。
昌黎南山诗，品状或可比。
清漪泛芳藻，绝谷多幽芷。
阴森藓华滑，蒙茸薜萝委。
冥搜意逾远，欲去棹还檥。
何必天海涯，然后足奇诡。
意会即我趣，何用分彼己。
一笑成邂逅，百年聊尔耳。
高吟杂清啸，嘲谑忘汝尔。
斯游兴颇惬，已醉意未止。
交盟写青壁，泉石实闻此。
永言叙幽怀，岁月聊以纪。

病懒空怜负壮图，盛年齿发已凋疏。
栖迟辕下如老骥，展转书间似蠹鱼。
瞑目自持存息法，闭门重广绝交书。
花开顿觉身强健，行药窗前喜自如。

我昔游七闽，百岭争{山/截}嶪。
白云涨川原，深谷如积雪。
又游天姥岑，幽磴缘曲折。
长林翳寒日，十里行落叶。
转头五十年，遐想正愁绝。
开图意忽动，戃恍生内热。
何当驾松广，分我翠一叠。
弁阳我所庐，见谓山水窟。
漂零愧楸槚，岁月老薇蕨。
平生阮遥集，足痹屐齿折。
何当赋归田，初志遂所惬。
怀哉复怀哉，清梦绕林樾。

生髪未燥时，朝晚将书劬。
意可掇髙科，措世跻唐虞。
安知齿年壮，为计堕拙迂。
依人游四方，骨骼甚鹤臞。
孤坐苦病婴，浪走遭时拘。
哀哉踸踔踪，谁念嵇绍孤。
傍新谩利口，温故真良图。
信归简编香，字字不我诬。
饥食托饭钵，渇饮藉水盂。
聊以适吾天，贫富斯何殊。
恃书志愈坚，亟返南山隅。
归途休云遥，长宵梦西湖。

浮泥踏着软，危坡倩谁累。
家家翠岚压，此是林口市。
山中何清孤，聚落颇填委。
快果甘如饴，浊醪淡如水。
祇是石眼泉，聊慰行子齿。
此景自献酬，此市亦清美。
纷纭趁墟者，未晓听钟起。
盛传有畸翁，韬晦翠樾里。
姓名素不闻，十载安所止。
多言风月夜，吟啸传逺迩。

大江西风三日起，激起怒涛三万里。
客子口噤悄无语，纵有髙楼危莫倚。
楼前秃树剩几叶，更有咽蝉埋叶里。
大船小船不见影，冲沙入峡苍黄舣。
偶笼窄衫上冈头，茫茫莫辨天与水。
浪花旋舞山岳迸，鳞鳞白露江豚齿。
乾坤浩渺昏八极，秋髙伟事无过此。
正愁梧上凤栖空，谁传水底蛟鬬死。

清谈得子夜已中，彼此历叙平生穷。
知子曾为四明客，亦曾献赋明光宫。
万人海里不相逢，狂游却向江城同。
寻盟要采庐山杞，香炉峰顶烟生紫。
便从山北过山南，趁取春光攅桃李。
洗心涤虑先漱齿，况是天下第一水。

幽阶苔藓翠纎纎，屐齿沾濡逐步黏。
晓涧迸泉迷杏坞，春风停雨暗茅檐。
禅髙何待音声悟，诗好争传格律严。
谁凂我师重主社，社中休更外陶潜。

万计千谋浊世纷，莲花峰下寂无闻。
丹泉漱冷齿凝雪，翠谷虚凌身入云。
藤杖卓苔防险峻，石炉炷柏起氤氲。
独游独宿露寒夜，绝顶想多秋几分。

急流漱乱石，石色白齿齿。
瞥见水色浑，篱头过山麂。

席地莫禁流汗体，阴阴竹树埋虚堂。
夜分几传逡巡酒，暑甚一沃沆瀣浆。
不听哀弦知兴逸，才舒清簟觉心凉。
青瓜碧李凝冰齿，万萼南花吹湿香。

锋车洛阳道，秋日旌旗光。
松阴父老语，何计攀夕郎。
南泉昔乐土，画戟深凝香。
今为雕瘵区，盐米忧仓皇。
一食不遑暇，众哺安能忘。
时哉异真倪，心乎爱龚黄。
报政未期年，丹诏飞十行。
正阳初继离，化瑟方再张。
岂无兰蕙丛，所思在孤芳。
履声到星辰，泰阶列寒芒。
眷懐赤子情，启齿玉帝旁。
唐相有遗烈，至今留甘棠。

疾跳若幻术，常笑虱缝拘。
动致磨齿牙，害止搔皮肤。
纎芥何足云，有人饲於菟。

平生喜诵城山句，一诵千回起狂慕。
梦魂夜夜峨眉巅，峨眉只在家西住。
照人楼蜃嘘青红，落笔天虬走云雾。
冥搜古髓生润芳，坐演正声入韶濩。
兰宫璧水俱隽功，金马玉堂岂迂歩。
何人为叫阊阖云，试使琅玕一披露。
男儿岂暇谋温饱，丹心要使辉青素。
水潮方仰昌黎韩，日边又起长沙傅。
玉山万仞髙岧嶤，丛玉琤琤悦朝暮。
嗟哉精卫愚复愚，海石悠悠力安措。
傍人龋齿看痴狂，持此痴狂向谁诉。
古来离别惟有酒，此别情酸酒如醋。
萍蓬万里终有家，而今更把家为路。

落倘使平生马少游，不将乡里博封侯。
肯缘儿辈断屐齿，谁忆平生醉杖头。
老去焉知尧壤力，乱来初识楚天忧。
新坟似与欧阡近，许见衣冠夜月游。

绿满山人屐齿苔，蓬门长日为谁开。
那知御史秋霜笔，携得春风满袖来。

十番春事付风埃，屐齿参经识苍苔。
野鸟避人犹巧语，山花向日尽迟开。
奇峰自是平地起，活水不知何处来。
天若便教羁馽脱，宁须海上觅蓬莱。

鼎峙东吴命世雄，甘心俯受魏丕封。
炎刘已尽犹余蜀，唇齿胡为反内攻。

东风吹水绿粼粼，小漱清寒入齿龈。
万里流边濯双足，恐行五岭涴晴云。

短屐平生几两穿，锦囊真得当家传。
山中老去称庵主，天上将来说地仙。
面皱不妨筋骨健，舌存何必齿牙全。
金精深处苓堪饭，更住人间八百年。

烟云开窈缈，荆棘剪离披。
蜡屐上下齿，竹枝长短词。
半山江色透，独树午阴迟。
世上儿孙老，有人犹看棋。

山河千里在，烟火一家无。
壮甚睢阳守，冤哉马邑屠。
苍天如可问，赤子果何辜。
唇齿提封旧，抚膺三叹吁。

九垠化为魅，亿丑俘为虏。
既不能变姓名卒于吴，又不能髠钳奴于鲁。
远引不如四皓翁，高蹈不如仲连父。
冥鸿堕矰缴，长鲸陷网罟。
鷃燕上下争谁何，蝼蚁等闲相尔汝。
狼藉山河岁云杪，飘零海角春重暮。
百年落落生涯尽，万里遥遥行役苦。
我生不辰逢百罹，求仁得仁尚何语。
一死鸿毛或泰山，之轻之重安所处。
妇女低头守巾帼，男儿嚼齿吞刀锯。
杀身慷慨犹易免，取义从容未轻许。
仁人志士所植立，横绝地维屹天柱。
以身徇道不苟生，道在光明照千古。
素王不作春秋废，兽蹄鸟迹交中土。
闰位适在三七间，礼乐终当属真主。
李陵卫律罪通天，遗臭至今使人吐。
种瓜东门不可得，暴骨匈奴固其所。
平生读书为谁事，临难何忧复何惧。
已矣夫，易箦不必如曾参，结缨犹当效子路。

天地有正气，杂然赋流形。
下则为河岳，上则为日星。
于人曰浩然，沛乎塞苍冥。
皇路当清夷，含和吐明庭。
时穷节乃见，一一垂丹青。
在齐太史简，在晋董狐笔。
在秦张良椎，在汉苏武节。
为严将军头，为嵇侍中血。
为张睢阳齿，为颜常山舌。
或为辽东帽，清操厉冰雪。
或为出师表，鬼神泣壮烈。
或为渡江楫，慷慨吞胡羯。
或为击贼笏，逆竖头破裂。
是气所旁薄，凛烈万古存。
当其贯日月，生死安足论。
地维赖以立，天柱赖以尊。
三纲实系命，道义为之根。
嗟予遘阳九，隶也实不力。
楚囚缨其冠，传车送穷北。
鼎镬甘如饴，求之不可得。
阴房閴鬼火，春院閟天黑。
牛骥同一皂，鸡栖凤凰食。
一朝蒙雾露，分作沟中瘠。
如此再寒暑，百沴自辟易。
嗟哉沮洳场，为我安乐国。
岂有他缪巧，阴阳不能贼。
顾此耿耿在，仰视浮云白。
悠悠我心悲，苍天曷有极。
哲人日已远，典刑在夙昔。
风檐展书读，古道照颜色。

悠悠成败百年中，笑看柯山局未终。
金马胜游成旧雨，铜驼遗恨付西风。
黑头尔自夸江总，冷齿人能说褚公。
龙首黄扉真一梦，梦回何面见江东。

忆昔三月朔，岁在火鼠乡。
朝登迎銮镇，夜宿清边堂。
于时坌飙雾，阳精黯无芒。
胡羯犯彤宫，犬戎升御床。
惨淡铜驼泣，威垂朱鸟翔。
我欲疏河岳，借助金与汤。
吾道率旷野，绕树空徬徨。
慷慨抚鳌背，艰关出羊肠。
扶日上天门，随云拜东皇。
祖逖誓兴晋，郑畋义扶唐。
人谋岂云及，天命不于常。
泗水沉洛鼎，蓟丘植汶篁。
瑶宫可敦后，玉陛单于王。
革命旷千古，被发绵八荒。
海流忽西注，天旋俄右方。
嗟予俘为馘，万里劳梯航。
秋风上瓯脱，夜雪卧桁杨。
南冠郑大夫，北窖苏中郎。
龙蛇共窟穴，蚁虱连衣裳。
周旋溲勃间，宛转沮洳场。
漠漠苍天黑，悠悠白日黄。
风埃满沙漠，岁月稔星霜。
地下双气烈，狱中孤愤长。
唯存葵藿心，不改铁石肠。
断舌奋常山，抉齿厉睢阳。
此志已沟壑，余命终岩墙。
夷吾不可作，仲连久云亡。
王衍劝石勒，冯道朝德光。
末俗正靡靡，横流已汤汤。
余子不足言，丈夫何可当。
出门仰天笑，云山浩苍苍。

拔出金佩刀，斫破苍玉瓶。
千点红樱桃，一团黄水晶。
下咽顿除烟火气，入齿便作冰雪声。
长安清富说邵平，争如汉朝作公卿。

君不见常山太守骂羯奴，天津桥上舌尽刳。
又不见睢阳将军怒切齿，三十六人同日死。
去冬长至前一日，朔庭呼我弗为屈。
丈夫开口即见胆，意谓生死在顷刻。
赭衣冉冉生苍苔，书云时节忽复来。
鬼影青灯照孤坐，梦啼死血丹心破。
只今便作渭水囚，食粟已是西山羞。
悔不当年跳东海，空有鲁连心独在。

朱凤日威垂，罗浮展衰步。
北风吹蒹葭，送此齿发暮。

拨转天纲回地纪，中兴又自庚申始。
扫除阴类谁之功，有硬脊梁担得起。
鲰生曾作茶岭诗，已学希夷不愿仕。
逢人见说太平时，担书来领西湖水。
幽阴何物号阎罗，污我青天莫敢指。
国人咸惧妖复来，天子自知忠可使。
履斋泉下不伏款，帝谓董贤人切齿。
未闻蔡笔颂余公，但见欧书责高子。
扬扬颜面见士夫，不知世间有羞耻。
吁嗟今世负大名，禄重忠言类如是。
一身富贵尽有余，何况明明今在迩。
中书虽有空头敕，其奈诸名都唯唯。
五更魁宿炳光精，吐出忠肝涕盈纸。
心怀寸铁飞上天，愿剔刚肠开帝视。
彷徨灶婢为主惊，慷慨书生为国喜。
吾皇英断似孝宗，觌有天诛终弃死。
当时赖有政府贤，弹泪妖狐与羸豕。
家奴猥琐何足云，中丞举动可惜尔。
庆历诸公闻此诗，勿谓予祸始于此。

我爱临封好，江流压水滨。
东山画屏展，北阜翠虬驯。
十里长松道，三春解佩人。
乘闲狂太守，屐齿往来频。

云暗驺鸣出谷时，一方生齿庇余辉。
知君才业非张翰，莫为鲈鱼有意归。

朔风吹惊鸿，行列失后先。
苍苍雪压船，齿齿冰著岸。
离马声正悲，别脸泪犹泫。
却望携手处，危樯映林见。

春风来无迹，泱莽天地和。
群生乐时阳，众鸟舞且歌。
嗟尔道旁叟，寒馁独见罗。
短席不自蔽，皮骨撑枯柯。
呼童问所以，口噤不能哦。
所见且如此，况余生齿多。
吾闻古三代，仁术固匪他。
老幼孤洎疾，饩养平不颇。
斯道久寂寞，吾悲其奈何。

朝行曲河道，暮夜不遑止。
野草熏满衣，山蝉鸣裂耳。
我仆痡秋阳，我马困石齿。
未厌行役劳，当前碧蒿起。

炎风得秋亦已凉，喜抱尘策罗南窗。
策中古人不可见，独咏君子予心降。
高文大论日倾吐，响快有类钟应撞。
却嗟吾侪多暇日，俚谣暴谑何其咙。
驱车正得我所念，起具肴蔌陈杯缸。
自怜愚戆接豪迈，蔽履乃与华冕双。
圣经王道有本末，斟挹醇粹挥其尨。
须臾上下今与古，武库千矛𫓩。
疑怀滞义一开豁，有如暗室来明釭。
冯侯抗议亦殊健，短钩长{缶丕}相撑𪭢。
介卿后至语闲暇，偃载戈甲韬旌幢。
弱弓枉矢尚何用，久已束手甘避逄。
是时君有山阳役，扁舟已具河之矼。
朝吟淮山翠扑扑，夜梦楚水鸣淙淙。
轩然欲去坐所惜，文字雅正姿信悾。
行年三十不得饱，况有荐道登朝邦。
遂令奔放不自敛，欲旅渔钓终湖江。
朝廷揽贤无远近，北尽漠塞南岭泷。
如君才大齿且壮，安可推亮而居庞。
功名得时看树立，岂若都尉眉空厖。

喧呼国西门，驿使通万里。
十亭传一马，日夜不得止。
枯肠嗛刍豆，瘦骨系辔棰。
力尽求未息，忽已仆泥滓。
死者既不补，存者行复尔。
闻古至治世，微物均福祉。
不壅王泽流，其先在官理。
国家富郡邑，一板万生齿。
付与有失宜，得无马之似。
投鞍坐太息，春为悲风起。

一室闭香林，萧然物外心。
棋声敲月重，屐齿印苔深。
竹径茶烟细，山园锻树阴。
会当逃世网，尘事缔朋簪。

八十日中，千说万喻。
说也说到无说时，闻也闻到无闻处。
既是无说又无闻，功成果满凭何举。
吹龙笛，击鼍鼓。
皓齿歌，细腰舞。
桃花乱落如红雨。

一不成，二不是。
红底桃，白底李。
红红白白不相瞒，因甚达磨大师被流支三藏打落当门齿。

忆昔狼烽谍报忙，空拳支敌出仓惶。
齿寒谁解婴城守，舌在公还骂贼亡。
秦伯早能怜楚使，张君未必死睢阳。
西风吹起英雄恨，断础凄烟泪两行。

邃古奠堪舆，狉狉群鹿豕。
由蒙以至需，生人饮食始。
世值勋华初，人文日以起。
民用非酒醴，无以供祭祀。
溯求饮之源，日星著经史。
礼乐所以兴，寓意乎樽簋。
不讲乡饮仪，孰序燕毛齿。
不歌既醉篇，孰颂太平美。
时哉世味醇，泰和其在是。
人情纵则流，此弊何涯涘。
鲁薄攻邯郸，商湎祸妲己。
歌沈玉树荒，舞罢花钿委。
鸩毒死宴安，惜不慎坤履。
繁华有憔悴，高台倏荆杞。
恭惟崇伯子，垂训在恶旨。
戒荒明圣事，榷酤非所弛。
再挽浇漓俗，追轶鸿蒙轨。
宴乐止污杯，熙熙大庭氏。
展也漉酒人，赋诗聊自止。
千古独醒魂，抚掌汨罗水。

草庐梦醒旧南阳，万事灰心笑一场。
齿漱石泉消酒渴，手挼草药染衣香。
菊花夜白因添月，柿叶秋红不是霜。
大雅今时无问字，天风时到响琴床。

探春绕遍玉阑干，香暗冰痕屐齿寒。
怕有花头遭冻损，枝枝呵手掐来看。

青山云影乱交加，漱齿泉香带落花。
自扫丹房看候火，旋添异草养灵砂。

吕望非熊，□□□伯与太公。
千千岁，无此逢。
使伯蚤而出猎兮，公方沽酒之匆匆。
使伯迟而出猎兮，公已埋骨乎东海之东。
潦倒龙钟，齿豁头童。
谁知而韬略胸，谁知而干戈功。
邂逅一笑芦花中，未语肝膈先玲珑。
望杀我家白头翁，我车辘辘公我同，盍归乎来造我丰。
公亦当哀人命穷，霜髯一掀许之从。
毕郢宰木悲我风，嗟嗟往事随飞鸿。
宇宙飘忽未有终，波涛汹涌愁拍空。
鸥边多少闲英雄，黄馘著书钓夕红。
夜半梦起捶蛟龙，岂不欲往烟雾重，西山日断无来踪。
伯之来兮民之福，伯不来兮公何哭。
鲈鱼肥，莼菜熟。

在家同匏系，游子似箨飞。
昔分参与商，今作埙与箎。
感子意气殊，顾我齿发非。
茅屋正萧萧，野花亦离离。
无酒水可饮，无饭黍可炊。
杲杲看朝阳，连连弄夕晖。
男儿重交好，雪霜以为期。

栖霞岭头起烟雾，栖霞洞前撼风雨。
洞门深锁碧泉寒，控塞玉壶冰雪贮。
未容俗客漱齿牙，且乞诗人涤肝腑。
何当买屋此山居，山中六月不知暑。

鹿门山人沧浪客，洒泪已枯眼见骨。
风尘峥嵘万里空，不知何处营三窟。
城中性命汤火近，路穷援断无消息。
鼠窃狗偷何足忧，都将十指漫天日。
大言阔步好公卿，三百年余涵养成。
已闻郑五但搔首，复道庞涓竖子名。
平时肉食夸果决，谁信临危跋疐行。
白头面皱牙齿落，万事已矣秋风生。

十九年间堕渺茫，饥来啮雪齿生香。
一心只梦飞归国，双眼何曾看见羊。

鞠躬尽瘁吊无君，满耳冤声不忍闻。
醉去忘形犹蜕骨，怒来嚼齿欲穿龈。
腥风涴晓春应怨，痴雾霾空路莫分。
荧惑星明圣人出，频频中夜验天文。

遭时不祥厄阳九，垢面蓬鬓丧家狗。
四夷交侵小雅废，率其子弟攻父母。
封豕长蛇亘人域，天子下殿跣足走。
凝碧池头乐最愁，连昌宫里花亦丑。
三精雾塞黑曈曈，天破地裂一无有。
谁执弓矢救日月，仰泣旻天大号吼。
贤者不入胜母里，义士耻饮盗泉水。
丈夫立身乃大事，一失此足死亦耻。
当知孔明杲卿辈，岿然三代古君子。
吕尚磻溪钓文王，乃是汉唐人才尔。
到今大坏不可救，鸱枭破獍咀唇齿。
高瞠双眼视天下，黔首浑敦状如鬼。
龙堆大漠鸟兽夷，舌卷音响蛮侏离。
不类人形舞百怪，错乱天命灾群黎。
营州羯狗猪龙形，讵能篡有唐丕基。
太子即位灵武日，天开万仞磨崖碑。
载定尊卑奠鳌极，一新正朔授人时。
渐被日出月没处，梯航臣妾拜京师。
黄旗紫盖东南兴，大火王气浮晴春。
勿欺一成一旅微，少康犹能作之君。
班超已著王命论，陈婴王陵毋生心。
绛衣大冠大敌勇，今日岂无刘将军。
田野豪杰久延颈，一呼而动云来奔。
我当率之效驰驱，整顿乾坤明大伦。
旧邦新命光前王，逆俗污染咸惟新。

一砺二砺至万砺，盟执牛耳血为誓。
灵台空莹白于秋，彻底不生乖戾气。
眦裂齿碎志恳恳，貉之天性宁逾汶。
我生一双霹雳手，终碎此虏为虀粉。
天平地成风俗淳，一统永歌胡无人。

草菜可食，总名曰疏。
品题有圃，树艺有书。
衡纵町畦，周绕屋庐。
缭以樊垣，经以沟渠。
晨出抱瓮，夕归荷锄。
有蔓必薅，有蝗必驱。
风披雨沐，日暄露濡。
穉甲怒生，嘉苗蔚敷。
芥姜杞菊，韭薤蒜葫。
薇蕨藜藿，瓜瓞匏瓠。
楮鸡桑鹅，箨龙棕鱼。
马齿鹿角，鼠尾虎须。
薯蓣蔓菁，杜蘅蘼芜。
茵陈莪萝，艽兰茹藘。
赤苋银茄，翠荇墨菰。
酸浆辣{艹酟}，甘荠苦荼。
庖人调胹，园丁拮据。
锜釜煮煠，筐筥贮储。
椒橙内交，鹾醢效劬。
以芼以湘，可茹可葅。
维昔尼父，瓜祭斋如。
饮水曲肱，其乐只且。
召南蘋藻，韩奕笋蒲。
知味羡黄，𫜪根叹胡。
葵蓼饫颙，葱韭厌徐。
火芋明瓒，山菌接舆。
庾郎三种，石生一盂。
刘参玉版，苏传冰壶。
巢字元修，鲋姓豆卢。
菘羔抱孙，蹲鸱将雏。
丝滑露葵，练净土酥。
野荠馄饨，水苔脯膴。
餠炊菠薐，鲊酿苞芦。
胡麻馈馏，罂粟醍醐。
萍虀西晋，莼羹东吴。
芹撷泥坊，藤采丰湖。
沼沚有蘩，江汉有蒌。
冈有常枲，洲有接余。
雁门天花，黄河蘑菇。
大宛苜蓿，太华芙蕖。
环滁野{艹敕}，盘谷山茹。
地饶所产，天茁此徒。
菲葑是采，口腹以娱。
落英未莎，初篁未箊。
霜根旋挑，露叶半舒。
烹泉石鼎，养火地炉。
色炫匕箸，香浮柈盂。
气含土膏，味逾天厨。
肥生华池，响鸣辅车。
商颜饥解，文园渴苏。
前招麹生，后引酪奴。
馔非膻荤，饷非苞苴。
园无羊踏，壤有鼠余。
彼哉肉食，俎列豢刍。
心炙椎牛，项脔割猪。
春羔秋麛，冬鱻夏朐。
猩唇豹胎，麋臡蟹胥。
缁裙解鼋，银丝脍鲈。
羊尾截肪，锦袄脱肤。
山殽雉兔，泽羞雁凫。
北馔潼酪，南烹蛙蜍。
嗜鼠则鸱，甘带则蛆。
迺笑郑老，烂蒸瓠{卢瓜}。
乃笑坡翁，梦餐鸡苏。
属厌饕餮，饱死侏儒。
语以疏味，能知否乎。
予雅嗜之，日不可无。
乃颜兹屋，羞供是须。
宁疏而癯，毋肉而腴。
易牙司味，敢告膳夫。

文姬别胡地，一骑轻南驰。
伤哉贤王北，一骑挟二儿。
二儿抱父啼，问母何所之。
停鞭屡回首，重会知无期。
孰云天壤内，野心无人彝。
凡物以类偶，湿化犹相随。
穹庐况万里，日暮惊沙吹。
惜哉辨琴智，不辨华与夷。
纵怜形势迫，难掩节义亏。
独有思汉心，写入哀弦知。
一朝天使至，千金赎蛾眉。
雨露洗腥瘢，阳和变愁姿。
出关拜汉月，照妾心苦悲。
妾心倘未白，何以觐彤墀。
狐死尚首丘，越鸟终南枝。
如何李都尉，没齿阴山陲。

朔风号枯林，吹寒入肌髓。
江湖客影孤，况复怀万里。
白战不持铁，何以破愁垒。
惟有无功乡，岁暮足可恃。
良朋邀我游，瓦盘列山卉。
轧轧鸣珠泉，滟滟浮翠蚁。
初疑变气候，渐觉忘我尔。
一觞复一觞，颓然两衰齿。
桓桓诸少年，互爵方未已。
虽醉不敢哗，谐谈亦书史。
所以柴桑翁，浊醪有妙理。
我渴梦西泠，攀条嚼冰蕊。
醒来步虚廊，天空月在水。

葵榴入眼明，得酒慰衰齿。
胡为浪自悲，怀古泪纷委。
湘江沈忠臣，越江沈孝子。
沈骨不沈名，清风两江水。
或云非正命，是昧舍生理。
归全岂发肤，所惧本心毁。
哭父天为惊，忧君国将毁。
于焉偷吾生，何以立戴履。
修短在百年，芳秽垂千纪。
之人死犹生，滔滔真死矣。

高人谢世纷，诛茅在绝壁。
十年不下山，旧路掩深棘。
出门复踟蹰，触步有崩石。
下临千仞渊，毒鳞正纷籍。
腥风鼓洪涛，石齿鸣咋咋。
失势倘一落，万绠那可及。
不如息我躯，猿鹤与朝夕。

昆仑之水易发，少林之春难芳。
一臂忽断，九年顿忘。
雷晕纹于象齿，花酿蜜于蜂房。
派列枝分兮子孙繁碎，乌非马似兮言语文章。

东邨王老夜烧钱，保当新年胜旧年。
三珓俱通三扣齿，太平无事乐平平。

握空拳建东皋寺，一饭饱多云水僧。
身死百年曾未减，数珠牙齿放光明。

索居坐孤陋，却扫甘隠沦。
荒径无辙迹，蓬藋方蓁蓁。
风雨撼四壁，一榻寄屈伸。
谁念相如病，岂堪原宪贫。
友人隔河梁，怀思赋停云。
柴车忽过我，问劳何殷勤。
促膝话契阔，道合情更亲。
语言迈流俗，意气含至真。
情怀谈不尽，澣我胸中尘。
盘蔬与束脯，草草为尔陈。
瓦盆煮新酒，味有太古春。
非徒洗磈磊，亦足消郁堙。
北窗坐终日，薄暝生秋旻。
斜阳恋客影，把袂不忍分。
此去岁月迈，何时复相亲。
我辈重道义，势利何足云。
荣华易消歇，德齿久弥新。
愿言保名节，努力配古人。

安贫乐道岂卑微，肯羡黄金带十围。
爵列三公今却有，齿逾七袠古来稀。
满头霜雪客怀老，过眼烟云人是非。
皎皎白驹在空谷，好贤谁复咏缁衣。

方拟荣除上玉堂，玉楼有召返仙乡。
才过贾谊同年少，齿长颜回一岁亡。
师友交情从此绝，死生异路实堪伤。
云边宅在人何在，肠断西风泪几行。

火云烧空日色烈，暑气着人方郁结。
岩翁宴客水亭东，竹色蕖香献清绝。
瓜削水晶莲剖珠，象箸犀盘盛陈列。
银罂捧出白玉醅，透鼻香浓风味别。
传来未到心已寒，滟滟琼光莹而洁。
初疑炎帝行冬令，壶结冰澌洗袢热。
又疑仙掌流沆瀣，破□倾来和玉屑。
谁向蓝田拾瑶英，酿成奇液色澄澈。
恐是太华井中溢，修绠铜缾汲不竭。
又恐夜半雷破山，石髓分流乳泉裂。
既非西貉绵羊酥，又非缑山仙鹤血。
胡为照眼光陆离，药玉盘中色难别。
令人敢咽不敢漱，怕有飞霜寒齿颊。
一杯一杯复一杯，肺腑尽化为冰雪。
忆昔曾诵坡仙诗，白酒无声泻油滑。
开编自觉馋涎流，讵谓今朝得亲啜。
主人酝藉如此酒，气味清醇韵芳冽。
𫗦糟诸子醉六经，抱负长才特施设。
君王作醴思用贤，应向商岩求曲糵。

饭子山下麦，羹以山上笋。
笋坚烦齿牙，麦粝哽喉吻。
相邀岂云厚，竟去良不忍。
林园隠趣出，鱼稻秋事近。
短歌讯而翁，赠子以一哂。

卢公全盛时，桃李何纷纷。
冠盖蔽白日，谈笑起青云。
林翁我乡曲，同业又同门。
如何三十年，白头始相闻。
全家作楚鬼，只影穷江源。
起手问曲折，口涩不肯言。
宁非衣食牵，犹赖齿颊存。
叹此皆有数，吾书已云云。
下尽浮世尘，上通先天根。
事来即顺受，不得劳悲欣。
我老耕破砚，百钱混人群。
听之如饮醇，油油至微醺。
所恨各有役，东帆复西辕。
平生李元礼，归为致寒暄。

快马疾驰，不如徒步。
多金善贾，不如躬耕。
日食八珍，不如强饭。
封侯万里，不如还乡。
我观古来丈夫子，何用桑弧蓬矢射四方。
苏秦生为六印役，主父死愿五鼎烹。
不如诸葛草间谈管乐，陶潜醉里傲羲皇。
南面之尊何如于据梧之贱，环辙之智无预于荷𦰏之狂。
高冈峻谷久亦变，青天白日昼夜行茫茫。
胡为忧愁浪自苦，百年齿发谁得长坚强。
不如掩关扫迹成坐隠，清斋永日一炉香。

君休呫嗫语，我欲颠狂歌。
君语虽工不可多，我歌颠狂如我何。
君不见苏季子，腰横六印车如水，奇祸一朝生口齿。
又不见朱买臣，朱绶煌煌不庇身，不如会稽喑哑人。
南山山头北山下，亦有骑牛唱歌者。
行人不诃官不问，歌罢牛归卧牛舍。
我歌属君君为歌，桃花醉面春风和。
君歌不成春亦老，虚客江城车马道。
明日酒醒应绝倒，剡源溪上看芳草。

画阁东炉早，黄帘晓烛迟。
名函僮仆满，齿拜弟兄疑。
歌酒神仙舫，衣冠宰相碑。
如今穷海上，逆旅话襟期。

休言声迹转沉沦，百折江湖乱后身。
穷未卖书留教子，饥宁食粥省求人。
坐来齿避樵苏长，往处踪迷木石邻。
翻笑古来逃世者，标名先制隠衣巾。

神农作耒耜，伏羲为网罟。
耒耜之利以教耕，网罟是乃取鱼具。
天启生涯资生灵，八政以食首为民。
采山钓水利其利，国家租税自此征。
悠悠江海老渔父，孤舟没齿居水浒。
翠篷黄帽寄烟波，青箬绿蓑触风雨。
风雨舟中历寒暑，月明夜宿荻花洲。
潮落暮归芦叶渡，芦叶渡头有酒沽。
卖鱼买酒浮江湖，醉中身似孤舟样，鞭脱不管桑大夫。
江茫茫，月皓皓，江月江人容易老。
月光长照江长流，中有白鸥闲似我。

昔在辛酉年，余裁十有八。
翁时多十岁，无地贮英发。
世运欲转移，正气久郁阏。
科场弊已极，无复分椒榝。
千里足难羁，须作奔泉竭。
闭目骇奔腾，掩耳羞嘈囋。
归来分躬耕，复不禁芽枿。
蒯缑走杭越，触藩不能脱。
纷纷梦中人，妄与谈空阔。
翁兮独家居，自得真机栝。
一日山河新，妙契静中斡。
尚堪作子长，亦久抱恻怛。
遂生肥遁心，确乎不可拔。
人间闹蜂蝶，过目惟蹙頞。
惟有燕归来，卷帘无阻遏。
室鸣孺悲瑟，门断陈遵辖。
惟我拜床下，见侍隆中葛。
躯为天地惜，日用诗书豁。
但见居深深，谁知活泼泼。
松柏晚丛立，姜桂老逾辣。
新年俄八十，道气方兰茁。
平生善养气，不作宋人揠。
年来滋长茂，略不惊齿发。
人生各有志，万物不能夺。
善身背生色，济世腓无胈。
一与时偕行，造物自见察。
人寿百二十，尧夫岂虚喝。
分数天所裁，与行自能达。
老彭祇谀言，但论道本末。
更阅五十番，飞蜂与斯蚻。

天地化育工，两致一为要。
对待管流行，并起非横矫。
亭亭南北枢，赫赫东西曜。
仁义与诚明，彼此相契约。
英皇即尧舜，丰姿巧相肖。
孤竹秀双仁，洛水濯二妙。
人生相遭处，亦有相感召。
莘挚自犂锄，尚父由渔钓。
共卧起烟波，鱼水兴蓬藋。
是为圣人偶，心胆何相照。
颜渊得仲尼，仲尼有荷筿。
考亭合朱祭，天津会程邵。
是为德不孤，气味何同调。
世间闲草木，不足充野烧。
惟莲出清水，植立独奇峭。
不染淤泥缁，不逐波流漂。
体骨中庸中，肌肉离骚皭。
玩花渴顿苏，食实饥足疗。
静中对君子，不语潜教诏。
一朝出莲枝，此事非人料。
将兴必有祥，事若太阿鞘。
兹化岂徒尔，可以观其徼。
上侍鹤发慈，齿高德弥劭。
下盼庭阶郎，一一凌风鹞。
平生所树蓺，不但供槱燎。
濯缨作君子，口不道羿浇。
此去事偶心，如风历众窍。
家居作曾闵，富贵当廊庙。
商汤不待干，重华不劳叫。
决无李广奇，起足即嫖姚。
伶俜老书生，家在千里桥。
有心多不符，蠹简徒窃剽。
年来始逢君，恨不年再少。
论心膝渐亲，讲理头不掉。
相逢路不异，握手穷深穾。
相磨道义出，不觉辞萤爝。
人生何如此，无际可窥眺。
共靡中孚爵，自发同人笑。
此卉信如人，对酒为之釂。
酌酒礼此花，敢醴不敢醮。

苟食媮衣岂足论，诸公何见为开尊。
诗书虽读道何有，爵德咸无齿敢言。
泉下年年孤祖考，眼前事事负乾坤。
幸随草木酣秋色，晚节黄花别立根。

缉熙正学勿虚过，立志悠悠得几何。
黄卷工夫当猛省，青春齿发莫蹉跎。
笔头有焰由充养，镜面无尘在洗磨。
六籍四书无释手，胸中治具看森罗。

仲尼齿发正强时，夜夜神交似故知。
话到子孙郊禘处，几回对榻共攒眉。

嬴蹶刘兴齿舌存，百篇大义尽堪闻。
孝文无意修王制，古典重遭伏胜焚。

临安猿鹤共清吟，犹作投机叩齿音。
商鞅禹文无辨别，冶城数语是何心。

磊落襟怀人不知，回头堪叹亦堪悲。
杯残炙冷穷工部，齿豁头童老退之。
十事有九不如意，百年逾八欲何为。
早知人世暗如漆，只合灶间食蛤蜊。

诸生多晚出，一老独高年。
月照遗经匣，云生破衲褰。
苔深埋屐齿，屋老带松烟。
何日尘氛断，从师此话禅。

南山高且深，竹深带流水。
先生庐其中，迥若崆峒子。
雪髪覆两肩，深悟造化理。
手注三体诗，名满四海耳。
时以诗名家，亦来质疑似。
我本浪得名，长挂春风齿。
乃识先生心，非非还是是。

兀兀规规铁限门，须眉妾妇遍吾村。
蜀南见日犬群吠，井底观天蛙自尊。
守望谁为乡里助，典型藉有老成存。
书生唇齿久荆棘，气不能平又一言。

月佩云冠白雪缨，枳花香里见诗人。
武城半载尝闻政，洛社他年傥卜邻。
四海人皆知凿齿，一蓑谁复识玄真。
斯文共缔千年好，杯酒欢娱迹总陈。

西风吹客浮仙槎，万斛诗香散幽遐。
琼裾翠裳佩九霞，赐我羔酒龙团茶。
剪锦飞落山人家，黄绢幼妇无以加。
衰贱何足辱齿牙，相看白髪羞黄花。
西山薇蕨东陵瓜，前村烟雨黄犊车。
共嚼秋芳咀春华，茅斋饮尽邻可赊。

南轩梅雨晚来频，雨霁轩清尽可人。
不着东山双屐齿，偏宜渭水一丝纶。
愁中托酒无辞醉，梦里看花莫认真。
行乐随时吾事耳，乾坤何地不容身。

当年汗漫期，蟾窟折危枝。
四海习凿齿，三生杜牧之。
凄其一声笛，已矣八哀诗。
忍看亭前柳，青青似旧时。

灯火南城夜，春风借齿牙。
阿蒙曾刮目，文举幸通家。
尚渴霏霏诲，翻成起起嗟。
向来觞咏地，衰柳夕阳斜。

华山山木乱纷纷，铁锁垂垂袅袅猿。
石齿齿前光烁烁，壁岩岩后势奔奔。
奇奇怪怪云根耸，郁郁葱葱雾气昏。
上上上头仍上上，最高高处有乾坤。

锦城海棠妙无比，秋光染出胭脂蘂。
日照殷红如血鲜，箭砂妆粒真珠子。
玉环著酒睡初觉，脸薄粉香泪如洗。
绛纱穿露水晶圆，笑杀荷花守红死。
蜀乡海棠根本别，有色有香成二美。
春花开残秋复花，簸弄东君权不已。
锦袍公子汗血驹，宾客喧哗间朱紫。
有酒如池肉如山，银烛千条照罗绮。
萧娘十八青丝髪，手把金锺歌皓齿。
神仙艳骨世所无，歌声直入青云里。
江南倦客惨不乐，鸣笛哀筝乱人耳。
干戈满地行路难，屏里吴山数千里。
遥怜花国化青芜，浪蘂浮花敢欣喜。
草堂无诗花无德，窃号花仙宁不耻。
春花撩乱亦可怜，秋花烂熳何为尔。
花前妙舞曲未终，红雪纷纷落流水。
薄命佳人只土尘，抛杯拔剑长歌起。

易经致民用，肇自羲农先。
耒耜既生聚，市易还懋迁。
公私不交病，本末无倒悬。
古人致主术，称物靡有偏。
厥初禹作贡，不但中邦田。
四海自锡贡，不惮来远边。
碣石来冀右，海岱青徐连。
东南并淮扬，亦自江海沿。
夫岂宝远物，有道归陶甄。
成周制国用，半在周官编。
虞衡与商贾，胡不末利捐。
艰难开国心，什一犹欲蠲。
裒益固有道，公功格皇天。
后儒不知学，说理多虚玄。
生财昧大道，民命日益朘。
管商一作俑，蠹弊贻千年。
渔盐尚抑末，奈何诱开阡。
怀清一以筑，茕独堪哀怜。
封君擅半赋，公私重熬煎。
寒机冻女手，汗粒赪农肩。
织衣不上体，舂粟不下咽。
伤哉力田家，欲说涕泪涟。
何如弃之去，逐末利百千。
矧此贾舶人，入海如登仙。
远穷象齿徼，深入骊珠渊。
大贝与南琛，错落万斛船。
取之人不伤，用之我何愆。
奈何昧轻重，屑屑穷算鞭。
锱铢较鹭股，漏网鱼吞船。
安得体国臣，为天掘玑璇。
上资国脉寿，下拯民瘼瘨。
朝夕禹贡志，菲食甘胝胼。
九载不入门，千古孰与贤。
更想公旦心，待旦尤乾乾。
世俗吝与骄，曾不丝毫牵。
所以泰和治，常在虞周前。
此道久已亡，利欲充培埏。
岂曰治不及，曾是心无传。
明公中州杰，自是天分全。
问学甚充厚，愿力还精坚。
溥物功不劳，无欲心湛然。
维此一枢轴，实秉大化权。
如天有北斗，物物归玑璇。
帝念南海民，风化旧所宣。
皇皇风霜节，炳炳奎壁躔。
纤微亦何凂，阖散有大权。
利用六府修，制用九府圜。
古人不可作，得意皆蹄筌。
谁哉识治本，理此大化弦。
三代事寂寞，念之中心悁。
书生武夷客，偶此来海堧。
使者采风谣，诗歌寓惓惓。

吾闻句践国，昔有鸱夷子。
沼吴收隽功，扁舟五湖里。
又闻越东山，安石真奇士。
一局别墅棋，失笑屐折齿。
缅怀百世风，可以肃顽鄙。
峨峨禹穴山，滔滔浙江水。
山川今犹昔，宁无安与蠡。
为我谢二公，幸为苍生起。

万山郁回合，群木尤老苍。
细路百盘折，崎岖陟羊肠。
凉阴覆峭壁，萦回涧流长。
绿萝下百尺，笑挹清泉香。
甘寒试一漱，齿颊凝冰霜。
拂石坐未去，樵叟来我傍。
云此涧中水，其源来浦阳。
浦阳婺属邑，亦我父母邦。
欲我饮此水，而不忘故乡。
叟言起予意，振衣欲飞扬。
便将随水源，径度千仞冈。
叟前挽我衣，迟留且勿忙。
吾家隔前坡，林居愧荒凉。
寒醅旋可压，为子炊黄粱。
微径行荦确，柴门隠松篁。
推户拂尘席，延我入中堂。
呼儿出长揖，阔步何蹡踉。
问我从何来，惊顾走欲僵。
屡呼不复出，自起致茶汤。
坐不分宾主，高谈到羲皇。
炊烟淡茅屋，劝我饮尽觞。
葫芦烂鹅鸭，盘饤罗芥姜。
一饱共酣寝，此乐殊未央。
摄衣起谢叟，听我歌慨慷。
风埃暗宇县，干戈几抢攘。
朽骨缠蔓草，呻吟卧残创。
荒丘奔狐兔，断础悲蛩螀。
奔逃不相顾，流离各凄伤。
十年未返业，几人失耕桑。
而此源中民，熙然独徜徉。
数家联聚落，茅茨带林塘。
笑语声相闻，隔篱灯火光。
翁妪各垂白，童稚纷成行。
嫁女必近邻，生男不行商。
死徙无出境，耕织各有常。
地罏老瓦盆，竹几素木床。
俗淳器亦古，岂识时世妆。
瓜瓠满篱落，麻苎翳门墙。
缺窦出鸡犬，平坡散牛羊。
豚蹄一盂酒，神休答丰禳。
村讴杂社鼓，醉舞衣淋浪。
昼无悍吏恐，夜无群盗狂。
生者遂所养，死者得所藏。
其乐有如此，宜与世相忘。
叟前重致词，为子言其详。
使我居华屋，绮疏交洞房。
使我服鲜丽，翠襦绣罗裳。
食必具水陆，饮必酣琼浆。
出则盛车骑，锦鞯紫游缰。
归则拥歌吹，粉黛环姬姜。
贵封侯万户，富储粟千仓。
如此岂不乐，患至难豫防。
利者祸之的，何地非战场。
况有吏椎剥，宁免盗陆梁。
安贫即乐土，多财必遗殃。
人生守常分，世事胡可量。
我闻重叹息，临风几徬徨。
林霏掩苍翠，回首路杳茫。
远山衔落日，惨惨尘沙黄。
因思桃源中，人多寿而康。
山深事简寡，居安俗淳良。
不与外人接，别在天一方。
儿孙自生长，古今任兴亡。
世以为神仙，此说诚荒唐。
平生志远游，恨不穷八荒。
去家百里近，绝境见未尝。
邈与桃源居，异世遥相望。
安知千载下，以我非渔郎。
独恨无桃花，夹岸摇红芳。
花落春水涨，一苇或可航。

鹿田迥在翠微巅，乘兴来寻半日闲。
径入古松行落叶，目随飞鸟破寒烟。
钟声不隔东西寺，屐齿何辞上下山。
一见老僧如旧识，相留煮茗试岩泉。

峨峨紫阳山，翼翼素王宫。
中藏朱子书，颇有邹鲁风。
在昔三十年，我尝游其中。
一溪练带如，环以千翠峰。
朝岚与夕霏，四景日不同。
惜哉屐齿折，我舟遽云东。
子今振木铎，出为斯文宗。
诸生列馆下，待问如撞钟。
明经别同异，析理开愚蒙。
独坐三鳣堂，教思传无穷。
庠序足真乐，诗书有近功。
行当自此升，岂曰难为容。
平生韩孟交，云龙阻相从。
愿言寿道体，有书附鳞鸿。

干禄非良图，好遁实素抱。
昔为驾壑松，今作出山草。
茫茫海岳隔，冉冉齿髪老。
渊明书甲子，拾遗历天宝。
迷涂谅未远，贵在知几早。

淳祐六十翁，生遇时节好。
朝游渔樵社，晚入诗酒保。
不为名利缚，刚被花月恼。
时发少年狂，未省身已老。
强歌无余懽，闻者笑绝倒。
齿髪渐凋疏，形容顿枯槁。
平生千金躯，岂不自爱宝。
幸然本根在，收敛尚及早。
何必大药资，尪羸多寿考。
也无政事堂，也无沙门岛。

云中鸡犬随淮南，手攀桂树歌小山。
鸿宝秘书在玉枕，有高尚者还童颜。
卯金家世学仙子，半生游山磨屐齿。
懒耕白云种瑶草，南去持竿钓湘水。
天风环珮沧江东，鄱云溧雨分邻封。
浮丘洪崖未之见，拥肿鞅掌常相从。
拂衣浩然有归志，湘滨已卜诛茅地。
寸田尺宅可治生，骑鹤缠腰非易事。
不如且向金莲游，濯足万里黄河流。
上界神仙足官府，山中宰相轻公侯。
人生得意无南北，蝇利蜗名等鸡肋。
道人一粲据槁梧，世间万事槐安国。

春早风驱雪，天寒竹映门。
灯前终夜读，笈内故书存。
尚觉文章贵，那矜齿爵尊。
向平愁未了，女嫁与儿昏。

坏垣荒径入蒿莱，不惹康衢半点埃。
赏静偏怜雏笋长，趁凉自引瘦筇来。
杯余漱齿呼新茗，石上题诗剥古苔。
试问依檐双老桧，何如列柏在乌台。

三载金渊入幕宾，转当繁剧转精神。
高堂多有承颜乐，巨室都无切齿人。
此日吏民争卧辙，他时事业继埋轮。
语儿溪上沧浪水，有约征衣共浣尘。

年过耳顺欲何如，臂膝酸寒齿髪疏。
千里驱驰还倦矣，数椽卜筑合归与。
山衔落日谁能系，海涨平田自可锄。
寄语虎林诸道伴，江湖处处有鲈鱼。

清源无诸邦，力弱臣秣陵。
间道遣进表，九门望日旌。
愿齿邹与郳，自达天子庭。
四邻雕霸业，国除洗天兵。
皇灵畅遐外，蜑俗迩声明。
归其所隶州，乞身奉朝请。
帝命得陪祀，汤沐在王城。
从兹附庸毕，歌以颂河清。

东邻拔蒲根，南邻烧艾叶。
艾叶出青烟，蒲根香胜雪。
乾坤生燐火，阴碧期月光。
烟随艾叶散，进此菖蒲觞。
蒲觞益齿髪，齿白髪如漆。
余饮不尽器，置之五七日。
五日化为丹，七日化为碧。
一服一千年，令人生羽翼。

闲身可得仙，诸妄觉他年。
夜气浮秋井，阴花冷碧田。
礼星逢鹤下，咒食待人眠。
叩齿通悬解，祠堂山影边。

椒柏多年树，闲庭忆粤乡。
发春当献岁，为客未休粮。
饮后怜衰齿，行南避忌方。
星周元朔历，时运可能忘。

古樟蟠山间，垂荫翳我里。
岁久或反常，村童祭为鬼。
大穴藏精灵，小隙窜蛇虺。
尝闻有惊霆，搜抉破根柢。
竹我君子徒，冰霜凛在齿。
胡为事钻刺，蟠屈嵚岩里。
乾坤亦广大，朽木何足恃。
托身一失所，万水难复洗。
松梅各相吊，为我二友耻。
去去非吾徒，偷生不如死。

废墟起寒烟，饥鼠意自妥。
十年行脚处，重到无一可。
乾坤锺厄会，推择乃及我。
东皋两犁手，长戟三岁荷。
治丝惭益棼，杯水不救火。
穷山高马齿，华屋实野果。
平生疏懒报，岁晚困羁锁。
有如醉行人，日暮路益左。
未须说神仙，大福在无祸。
但当求蒲团，不须梦狨坐。

丘中有佳人，披褐抱白玉。
百年老风雨，坐阅成毁速。
霜余乃脱颖，磊落隠者屋。
平生苦硬姿，卓尔受命独。
虞翻终老辣，严挺笑软熟。
世情乐肥甘，有齿但食肉。
封题欲远赠，惧以蜇口渎。
的应山林味，雅称藜藿咮。
聊持诗百字，为博珠一斛。
我本看泉声，茅斋添夜读。

晴矼步清空，洞户抚巀嶭。
何年出水龙，张口见齿舌。
相传此得名，灵骨蜕如雪。
岂其风霆化，诘曲余故穴。
想当夜半归，九锁一时掣。

履穿无下叹东郭，桃椎尚欠居士𪨗。
是谁业屦捆秋芒，绝胜编棨便行脚。
花泥溶溶草露滴，山石齿齿苔烟碧。
江南林壑天下奇，不识春申珠履客。

蜀帝化子规，啼血思还家。
玉环苦微疢，寄汝呼痛牙。
物类相殊或相托，悲鸣一夜梨花落。
三郎玉柙已成尘，半匕金罂谁和药。
紫驼翠釜不生兵，何与涪南新侧生。
人间极宠皆祸兆，莫把妖魂幻飞鸟。
平生误识安禄山，马嵬欲死先齿寒。

群仙碎翦明河水，须臾变换人间世。
重阴漠漠不分天，万里茫茫更无地。
回飞慢舞忽交急，清壑污渠受平施。
虚光眩转混昼夜，终日纵横绝声气。
埋深矮屋火无功，卷入空檐风挟势。
无同那得羽相似，怪见惟惊犬群吠。
调和稚子割蜜脾，涩缩山翁鸣屐齿。
秃苍捕雀花两眼，戏客捏狮红十指。
径须醉赏腊前三，纷纷尽是明年米。

沉沉万仞渊，下有骊龙珠。
佩之寿松乔，售之富侔都。
贪夫临渊羡，重利轻微躯。
百金不龟药，千金水犀珠。
丹砂与翠羽，陆产海所无。
赍装涛浪中，巨阙光炯如。
粲粲两青童，骈肩问所须。
再拜上珠翠，敢问龙起居。
青童粲玉齿，云龙卧玄虚。
为君穷珠山，鞭云取长驱。
云急风更恶，苍梧来时徐。
丹药两须失，哀哉饱鲸鱼。

我因国破家何在，君为唇亡齿亦寒。

怀哉千古事，百炼不为柔。
汉祖尤封齿，殷臣不事周。
宁随文相国，真匹李潭州。
浩荡江相接，东西万古愁。

乾淳老人气岳岳，破冠穿履行带索。
撑肠拄肚书万卷，临风欲言牙齿落。

十年回首付霑襟，断甲沈沙齿齿深。
可惜使船如使马，不闻声鼓但声金。
人歌鬼哭都堪泪，木落江空正独吟。
遗老萧条渐无语，酒旗飐飐出芦林。

落日古道傍，依依闻哭声。
云是田舍儿，垂髫才九龄。
前母久已没，后母无复情。
饥寒夙所更，驱役不得停。
甫课南山樵，又督西畴耕。
早汲或至晏，夕舂恒达明。
曾何少懈怠，动辄遭笞刑。
斑斑肤无完，恍恍神不宁。
命也可奈何，怨辞安敢形。
但愿后母心，回慈念孤生。
迟我齿力壮，与母供使令。
余闻重叹息，为汝双涕零。
凭谁弦履霜，弹与汝母听。

驱车畏火伞，投扇倦风箑。
起行青松径，往就白云榻。
窈窕一壑深，苍苍两崖夹。
玄菟狞爪齿，白龙老鳞甲。
竹树拥青掺，花草霭丛杂。
渺沫洒空岩，冷飚下危峡。
始知忘解带，久坐思御袷。
丹丘逢羽人，瑶琴开宝匣。
古意郁苍茫，秋风淡萧飒。
悲蝉为噫吟，鸣鹤相和答。
岁华坐晼晚，尘路嗟隘狭。
飞仙倘来归，遗我度世法。

樵夫山下日将暮，忽逢饥虎在中路。
目光如炬齿如霜，举头为城腹为墓。
偷生无计就死难，再拜祈哀号且诉。
我贫且老孤无儿，瘦骨几何君勿悮。
垂头兀坐欲有问，歘尔翻身入云雾。
君不见悍吏捉人吮甘膏，千拜万拜不可逃。

君不见山上石，可以搘明堂而柱宣室。
又不见石上泉，可以苏大旱而致丰年。
君隠非山隠于市，安有万丈苍崖千丈水。
自言掇拾累巉岩，更复停潴引清泚。
朝霏淡淡苔藓生，暮雨潇潇蛙黾喜。
餐松啖柏吾齿可以砺，誉尧非桀吾耳可以洗。
君家鼻祖子荆子，千年家法应如此。
一丘一壑真自足，坐守风烟终局促。
欲友子驾两黄鹄，香炉峰头看飞瀑。

蜿蜒西北来，土阜余百里。
怪石耸巉岩，势距三峰止。
大峰东南倾，中峰伏龙起。
绵绵亘不断，小峰平而峙。
名虽汉代立，山自开辟始。
我来春雨余，峰色有如喜。
绿鬟光可鉴，栉沐初出水。
缥缈三仙人，婆娑一老子。
情知隔凡圣，颇亦达生死。
埋金何必问，采药聊复尔。
洞乳滴丹泉，手掬{口敕}吾齿。

浙尾带荒江，土与材俱薄。
吴季独终隠，楚黄亦晚错。
余子不足数，眼明见卓落。
𫘧駬初历块，青萍新淬锷。
齿少逾老心，事迩存远略。
百金重气义，千里赴言诺。
可期功名会，兼受生死托。
宦途入幽蓟，诗句留殿阁。
出佐紫阳城，一麾真小却。
炳烛照吏奸，良剂痊民瘼。
一庭秋水净，万户春风乐。
河内泣留恂，并州永思郭。
归装乍林丘，趣骑已沙漠。
梅花古驿寒，别酒故人酌。
径北道邳徐，迂西趋汴洛。
宫阙皋盛丽，山川想寥廓。
成皋叹楚战，砥柱窥禹凿。
旧邦吊二虢，古邑辨三亳。
望诸墓犹存，戏马台如昨。
燕赵夸蛾眉，云代珍狐貉。
壮士多屠沽，逸人或岩壑。
访古记宜勒，登高赋须作。
订讹青简在，得句锦囊著。
明年衣绣归，颇愿闻其略。
鸿鹄看高翔，苕枝伏燕雀。
赠言愧非颜，出处其志略。

翁今百岁少十年，我少公年二十五。
天与翁龄百二十，我已化作原头土。
延年賸得饮食乐，损寿多应作诗苦。
梅开傥获登公堂，一醉犹能戴花舞。
儿孙拍手向我语，公漆点须贝齐齿。
降原陟𪩘步如飞，饱饭何曾饮人乳。
梦中犹记前朝事，二老相逢必欢喜。

吴姿楚态谁使然，白石齿齿山娟娟。
孤云欲断不断处，中有万斛潇湘烟。
黄榆日晚长洲路，木叶山头几风雨。
一声寒雁江南书，萱草灵椿解相语。
解相语，君应知。
山风猎猎游子衣，毕逋有待何当归。

秦马投鞭江可竭，别墅从容谋已决。
兰阶小儿呼与棋，敌手不觉平时劣。
青冈鹤唳走先声，捷书上床屐齿折。
局中胜负俄今古，身后功名谩豪杰。
何如山中静相对，风度幽篁韵清绝。
林深有客遇神机，柯烂无人传妙诀。
白头老姥独解事，化作仙禽欲饶舌。
石枰落子忽惊飞，五月骊山啄残雪。

衣冠百世祀，齿德一时尊。
白马朝京客，青山负郭门。
废兴疑有数，生死复何言。
空有怀贤泪，西风滴古原。

爵齿不逾德，天乎夺此君。
官才称主簿，郎已转修文。
玉质埋黄壤，葩辞散彩云。
从今书带草，不独郑公坟。

故籯无黄金，子弟政欲佳。
芬芳闻数里，譬若兰当阶。
念昔登高门，始见玉在怀。
顾余齿髪尽，叹子头角乖。
妙龄探学海，浩博无津涯。
翁季遥相望，灯雪分一斋。
翳翳山阳木，春风几时回。
袅袅北堂萱，日暮意悠哉。
游方非远道，心动数归来。

老矣无心竞寸阴，不知公道为何人。
晴梳栉齿千丝雪，静掩梨花一镜春。
镊处痴儿愁是种，染来因药怪无嗔。
儿曹共日夸头角，笑说非熊有渭滨。

故人雪里寄梅花，妙句清寒逼齿牙。
睡起病随残腊去，坐看神水长金华。

日长独坐耿相思，每报平安慰我饥。
举动岂知遭齿舌，送迎谁念用符移。
转丸鸣镝应无滞，䌹锦弢旌未是痴。
更著加餐题纸背，晚成在子莫忧迟。

芝山相识廿年前，我齿如冰子鬓玄。
颜貌顿惊俱丑老，光阴自叹祇流连。
近来酒渴应刚制，此去诗篇莫浪传。
语别有期频作恶，预怜清梦绕新田。

一镜行中天，地籁寂不动。
影散家家窗，万枕酣短梦。
何为红尘里，绿酒笑铅汞。
{口敕}齿吸英华，龙虎出妙用。

有酒相与饮，无酒但啜茶。
人情贵真实，岂在崇浮夸。
高人赏我趣，谓悃愊无华。
世士乃不然，传食谤且夸。
更欲论施报，终身置齿牙。
干糇或速愆，口体亦可嗟。
清风郭与茅，千古无以加。
去去欲语谁，挈瓶灌吾瓜。

九龙争珠战渊底，洪涛万丈涌山起。
鳄鱼张口奋灵齿，含沙射人毒如矢。
宁登高山莫涉水，公无渡河，公不可止。
河伯娶妇蛟龙宅，公无白璧献河伯，恐公身为泣珠客。
公无渡河公不然，忧公老命沉黄泉。
公沉黄泉，公勿怨天。

雪顶霜眉齿半稀，跏趺苔石看云归。
山童扫叶鹤飞起，狼籍松花满衲衣。

金衔初脱齿新齐，蹄玉无声赤汗微。
昨日杏园春宴罢，满身红雨带花归。

移家连晚岁，屏迹值春寒。
旧业遗松迳，幽栖远杏坛。
数椽容膝易，五斗折腰难。
有客来排闼，无人为整冠。
讽诗称鲍照，卧雪念袁安。
下里余谁和，高山尔自弹。
迎门屐齿折，扶病带围宽。
乍喜交时彦，相寻到冷官。
邻惊都骑盛，仆出草堂看。
光价连城璧，风流艺苑兰。
老嗟倾盖晚，贫觉布衣单。
午灶添茶具，烟蓑罢钓竿。
传呼闻杜曲，荣耀满江干。
文雅多歆艳，殷勤少接欢。
长鲸钩上掣，巨阙匣中蟠。
笔力千钧弩，襟怀百丈澜。
籍通金马选，诏待紫泥干。
乐毅曾强赵，夷吾遂霸桓。
贵应联万石，功定服三韩。
留取刊彝鼎，勋名未汝阑。

罢直奚官雪满腮，少年曾扈上之回。
金砧戍削蹄多裂，玉秣辛酸齿半摧。
苜蓿地闲春草遍，葡萄宫废野花开。
病嘶破枥秋风夜，犹忆先朝较猎来。

晨兴气澄穆，池影涵幽堂。
泉从松下来，漱齿生微香。
内揣澹无得，外检倏已忘。
即此冥其愚，乐如还故乡。

齿应宜脱落，鬓已旧苍浪。
肉食定无分，茹蔬犹见妨。
动疑难再稳，痛似忽微长。
舌在吾何患，休看肘后方。

寒士励苦行，不能动邻里。
彼或外貌饰，即与时髦齿。
激奖道已微，孰振颓波起。

钜帙赋新篇，语鬬冰玉洁。
未用咀根茎，固已骇枝叶。
渊源二罗间，风雅未沦歇。
手弄紫阳云，齿漱石梁月。
陈腐痛刮磨，巧丽工采撷。
郡有桐庐侯，毋辞迂步屧。

闲窗日射寒松影，枕上风传过雁声。
梦境觉来无一际，不劳唇齿话无生。

紫髯围碧瞳，勇气炙坐热。
生平脱羁检，少小服义烈。
堂堂吐高论，牙齿若嚼铁。
宝剑压{月坒}横，谁耻我可雪。
酣歌入都市，当面洗人血。
常言荆轲愚，每笑豫让拙。
事已不受谢，门前车马绝。
自谓取功名，焉能由笔舌。

少年名特立，初为贡公起。
元帝擢司隶，刺举无所避。
间者何久阔，京师语如此。
驰车下许章，去节自丰始。
上书擿章恶，此举诚可喜。
奈何少恩恕，春夏常系治。
人多讼其短，遂徙城门尉。
复列堪猛过，上为之切齿。
制诏白其罪，不忍下丰吏。
丰初在朝时，数道堪猛美。
失职乃自取，不内省诸己。
反惑怨其他，转誉以为毁。
不欲加以刑，上怜之老矣。
庶人终于家，反复丰可耻。

三江古剧邑，入籍生齿伙。
词源百端起，区处不可惰。
子醇为之宰，幽隠照必破。
断事精且密，有若麦历磨。
尚惧忽一失，退即此堂坐。
戾者思改易，无使下罹祸。
如此凡二载，不识有纤过。
贤哉令之师，敢以此为贺。

侧身入穷阎，跼影守环堵。
日高齿未嚼，风劲骭犹露。
胡为迫冻饿，此道吾所素。
出每驾鸡栖，归仍伏龙具。
原生本非病，董子盖不遇。
谁将斗升水，活此辙中鲋。
不见裹粮人，欲死者亦屡。
徒自讽诗书，区区立名誉。

东丘老人眉有毫，皮肉光润牙齿牢。
自云新年九十九，须髪白者无一毛。
问之吾术本无有，咽津纳息徒嘈嘈。
莫将元气佐喜怒，自然所得春秋高。
吾尝行之五十载，此事至易曾不劳。
饮之以酒谢使去，手足轻利如猿猱。
尝闻唐人柳公度，八十许岁精力豪。
其言与人亦如此，老人无乃斯人曹。

满节甘滋渗齿寒，醍醐谁与酿琅玕。
不知佳境何时入，试似前人取倒餐。

〔姑洗为羽〕练时吉良，聿崇明祀。
粢盛洁丰，牲硕酒旨。
肃唱和声，来燕来止。
嘉承天休，赉及含齿。

坐石已知毛骨冷，漱泉长觉齿牙清。
个中有味忘归念，身老无余合此情。

山茶又晚出，旧不闻图经。
花深嫌少态，曾入苏公评。
迩来亦变怪，纷然著名称。
黄香开最早，与菊为辈朋。
纷红更妖艳，玉环带春酲。
伟哉红百叶，花重枝不胜。
犹爱并山茶，开花一尺盈。
日丹又其亚，不减红带鞓。
吐丝心抽须，锯齿叶剪棱。
白茶亦数品，玉磬尤精明。
桃叶何从来，派别疑武陵。
愈出愈奇怪，一见一欲惊。

刺分玉蛹堆盘脆，嚼破冰蚕饶齿凉。

夜宿梅坛境，山寒万籁空。
无才供吏隠，有梦忆仙翁。
石齿含残雪，松髯奋急风。
灶烟如可舐，跨鹤问鸿蒙。

昔闻沧浪亭，未濯沧浪水。
先贤渺遗迹，壮观一何侈。
飞桥跨木末，巨浸折胡垒。
糟床行万瓮，缭墙周数里。
废兴固在天，庶用观物理。
缅怀嘉祐世，周道平如砥。
相君贤相君，子美东南美。
如何一网尽，祸岂在故纸。
青蝇变白黑，作俑兹焉始。
所存醉翁文，垂耀信百世。
无忘角弓咏，嘉树犹仰止。
同来二三子，感叹咸坐起。
缥瓷酹新汲，毁誉均一洗。
忽逢醒狂翁，一别垂二纪。
隽哉老益壮，论事方切齿。
我欲裂绛幔，推着明光里。
安得上天风，吹落君王耳。

武夷之山奇而青，九曲之水秀且清。
山奇水秀佳气萃，孕毓多少名公卿。
世运推来五百岁，岳渎又应一贤生。
相国萧何储大昴，谪仙李白扶长庚。
拍塞家声今几载，云来见此千人英。
年少万卷付一读，胸中霜气秋空横。
骅骝不作伏枥态，梦寐抵掌收功名。
属时绿林肆分扰，邻疆鼎沸无遑宁。
笑看吴钩应嚼齿，折冲不辞鞍马尘。
发输红腐活饥殍，呻吟变作讴歌声。
勾稽讵足究施设，直须舟楫济通津。
幕府筹功居第一，联翩奏剡飞天庭。
日边消息清夜至，芝泥炳焕皇恩新。
铨闱行脱囊中颖，佩玉鸣珂游帝京。
书云过后两旬及，还是霄躔初度辰。
和气恰随阳气转，台星还并寿星明。
北山底处香风动，湖山里外祥烟轻。
帏罗幕绣玳筵列，歌珠舞翠金壶倾。
未祝修身如成子，未祝庞眉偕钱铿。
但愿登金仍步玉，盐梅商鼎早调羹。
归来武夷溪九曲，幔亭曾孙旋寻盟。
眉寿堂中恣盘礴，摩挲铜狄细推评。
武夷之山比公寿，与公千岁同峥嵘。
九曲之水酿公酒，与公千岁供寿觥。
我亦更办诗千首，一年一首伸贺诚。

二龙触鬬一不支，化为怪石檐之垂。
神泉内溢石齿迸，漱激犹作琼瑶飞。
琴高赤鱓或在迩，借我一跨邀安期。
远来相就盥灵液，六腑共浥清凉滋。
玉泉细度玉楼去，不碍丹元中守威。
黄金堤边审依护，视之则微听则希。
俯窥溟渤正澄澹，海若仰望朱灵旗。
彼妄人子夸饮玉，死诳愚妇何所稽。
何如随我饮此水，辨玉别石俱忘机。
真忘乃是大奇事，身可如木心可灰。

润松尽作龙钟结，匝地浑销雁齿高。

全州城南何壮观，石崖为趾江为濠。
凌落渡江骑马去，空蒙瘴雾漫绨袍。
逦迤过滩水，小艇浮桐槽。
半渡急雨雪，舟师失飞篙。
雨飞山路水如注，石齿荦确森戈刀。
马蹄转侧不得过，有力如虎空皮毛。
地穷路尽处，横绝青山高。
褰衣扶杖蹑天险，十步九顾愁猿猱。
长沙顿伏几百折，背膂菌蠢盘鲸鳌。
马瘦人力倦，野阔风怒号。
薄暮投宿驱湿厉，析薪爨鼎烧村醪。
一杯酸涩不可咽，平原督邮羞儿曹。
我行湖湘历八郡，政欲阅实宁辞劳。
才疏病懒事多废，南山何日接蓬蒿。
清风明月共三友，山猿野鹤来二豪。
一江春水澄葡萄，芦花万顷眠渔舠。

念我蓄一栉，间关走西东。
携持三十年，出处靡不同。
朝梳带残月，暮理含清风。
户枢既日运，何由生蠹虫。
今晨无故折，脆响犹春葱。
物理有定数，吾生得无穷。
即事感百虑，抚躬悲一翁。
空囊乏赆铁，闹市多良工。
鸾胶堕渺茫，秋扇惭初终。
从渠老齿豁，称我醉颅童。

灵脉发山根，涓涓才一滴。
宝剑护深源，苍珉环甃壁。
鉴影须眉分，当暑挹寒冽。
一酌举瓢空，过齿如激雪。
不异醴泉甘，宛同神瀵洁。
快饮可洗胸，所惜姑濯热。
品第冠寰中，名色固已揭。
世无陆子知，淄渑谁与别。

岗头鹁鸠鸣，定欲唤晴雨。
驱车指东山，山下寺亦古。
道人双眼青，雪齿起柔语。
松回万壑风，落絮趁轻舞。
日薄咏归欤，扁舟在烟渚。

画戟凝香礼数殊，敢勤屣履下庸愚。
有时小队寻花柳，也枉前茅到竹梧。
对客每曾蒙齿录，问年直恐混泥涂。
使君早晚朝天阙，还念沧江钓叟无。

云叶重重护雪花，玉人隠隠隔窗纱。
虽然不带微酸味，免与时人置齿牙。

青子累累荐几何，眉颦齿软怎消磨。
可怜只识闲滋味，不道酸心事尚多。

云叶重重护雪花，玉人隠隠隔窗纱。
虽然不带微酸味，免与时人置齿牙。

何处寻仙隠，楼居出世间。
洞天藏福地，丹水接青山。
树挂崖腰古，苔封石齿班。
午窗经卷寂，长对□□□。

几宿青山逐陆郎，清明时节好烟光。
归穿绿荇船头滑，醉踏残花屐齿香。
风急岭云飘迥野，雨余田水落方塘。
不堪吟罢东回首，满耳蛙声正夕阳。

有一老翁老无齿，处处无人问年纪。
白髪如丝向下垂，一双眸子碧如水。
不裹头，又不履，相识虽多少知己。
问翁毕竟何所止，笑言只在红尘里。
秋风猎猎行云飞，老人此意无人会，目注云归心自知。
黄口小儿莫相笑，老人旧日曾年少。
浪迹常如不系舟，地角天涯自知跳。
亦曾乐半夜，传筹醉朱阁。
美人如花弄弦索，只恨樽前明月落。
亦曾忧羁放，他乡迫暮秋。
故国日边无信息，断鸿空逐水长流。
或安贫，或安富，或爵通侯封万户。
一任秋霜换鬓毛，本来面目长如故。
水有蘋兮山有芝，人意虽存事已非。
有时却忆经游处，都似茫茫春梦归。
迩来尤解安贫贱，不为公卿强陪面。
皎如明月在秋水，动着依前还不见。
还不见，可奈何，空使远人增眷恋。
但只从他随物转，青楼黄阁长相见。
长相见，莫殷勤，却是翁家旧主人。

文姬别子地，一骑轻南驰。
伤哉贤王北，一骑挟二儿。
二儿抱父啼，问母何所之。
停鞭屡回首，重会知无期。
孰谓天壤内，野心无人彝。
万物以类偶，湿化犹相随。
穹庐况万里，日暮惊沙吹。
惜哉辨琴智，不辨华与夷。
纵怜形势迫，难掩节义亏。
独有思汉心，写入哀弦知。
一朝天使至，千金赎蛾眉。
雨露洗腥瘢，阳和变愁姿。
出关拜汉月，照妾心苦悲。
妾心傥未白，何以觐彤墀。
狐死尚丘首，越鸟终南枝。
如何李都尉，没齿阴山陲。

季冬两十鸡鸣初，僚吏府造如云趋。
绣轴捧星香拥炉，共庆此日生真儒。
玉堂金印守此都，今日为城镇匈奴。
坐安天下犹覆盂，祝公之寿宜何如。
欲祝公如九皋鹤，鹤颈虽长畏缯缴。
欲祝公如千岁龟，清江作使身亦危。
又祝公如松与柏，樵斧焉知岁寒色。
刚莫刚兮赤山铁，铁作干将有时缺。
坚莫坚兮泰山石，溜滴波穿有时泐。
不若祝公如太虚，包含千古无时无。
任驰玉兔飞金乌，暑往寒来速又徐。
髪常如漆齿常固，太虚不老君与俱。

东北横群峰，新过夜来雨。
扶空立屏障，浩翠小万古。
岂无短齿屐，携手谁我侣。
欲往殊未能，□□□□□。

六月日正午，大暑若沸镬。
时行古关道，十步九立脚。
烟云炙尽散，树木晒欲落。
喉鼻喘不接，齿舌津屡涸。
担血僮破领，鞍汗马濡膊。
幽坑困猿狖，密莽渴鸟雀。
至此因自谓，胡为就名缚。
所利缘底物，奔走冒炎恶。
尘心日夜迫，欲住不能略。
因念吾故园，左右悉林薄。
昔我未第时，此有文酒乐。
长松借高荫，飞瀑与清濯。
层崖对僧咏，大石引客酌。
畏景虽赫然，无由此流烁。
于今只梦想，欲往途路邈。
所效殊未立，期归尚谁约。
徒尔发短歌，西首谢岩壑。

将欲言治人，必先由正身。
身正人自治，此化行如神。
总总群圣书，论说尤谆谆。
后贤守为法，不敢忘逡巡。
有欲著其迹，更假他物伸。
或取几杖明，或用盘盂陈。
或则铭于座，或则书于绅。
此皆贪道者，欲己日夕亲。
涵泳既滋久，盛德光璘璘。
鲁侯相门子，佩义而服仁。
来乘别驾舆，齿髪何青春。
开口议政事，条件皆有伦。
春露与秋霜，畏爱其吏民。
尚惧有片缺，不使其质纯。
乃于厅事侧，开轩承甲寅。
题曰三省堂，大构高榜新。
地古物象野，水竹清衣巾。
公暇每居此，寂嘿如隠沦。
冥心以自观，外揣复内循。
一有所不逮，补绽无纤尘。
既已自作诗，文理相彬彬。
宛转示明戒，欲使风俗淳。
愚重侯所存，再拜无辞频。
待己固如此，贤哉君子邻。
常愿此基构，永不罹荆榛。
有坏则请修，使之名不泯。

飞泉自有迎客意，声到山前入人耳。
泉声引行不知疲，石路硗确折屐齿。
长安睫满车马尘，林岩夜夜来梦寐。
云烟郊原铺古图，心眼开快明如洗。
渭流屈曲成大篆，书破野色为绿纸。
丘墟沉吟古兴废，秋风正入红树起。
折碑断垣卧荆棘，意思纷乱不可理。
穷幽更下苍崖根，把酒坐听潺湲醉。
山花似欲劝苦饮，时散清香入人鼻。
奔走恨不身长游，喜写姓名藏薜荔。

尘埃衣襟改颜色，独洗青衫三十年。
足迹不入奔走途，来往铨户鞋履穿。
一时同上青云人，往往裨补造化权。
朝梳满手见白髪，叹息不置齿牙间。
只言归田有几亩，种秫欲酿山中泉。
腰边即见佩铜墨，我喜百里疮痍痊。

吾家溪潭动百尺，坐见游鱼可倒指。
月明无风水不动，钩丝鉴中出朱鲤。
乘闲具酒席草岸，呼网一举常百尾。
鲙霜炙玉眠鸱夷，树挂落日醉不起。
几年手板负青山，趁鱼舷声不入耳。
凉秋九月役吏事，瘦马奔走黄叶里。
有酒不得好景饮，访古或问刍牧子。
指我石池十里近，苍苔畏崖碧无底。
楚王北游叹寂寞，创奇造幽有遗址。
我来徘徊知是否，废兴尽可付流水。
仿佛故溪在吾目，濯手漱齿有余思。
开樽喜与风景遇，芦花入杯劝人醉。
渔翁有意助酒卮，青竹尽日垂空饵。
我疑溪灵靳异景，不遣红鳞满人意。
人生天地未归客，计较贵贱羞犬彘。
当须醉倒载月归，不信乡梦留不止。

北风萧萧鸣且歇，短日悠悠生复灭。
朝含沧海满天云，暮断行人千里雪。
初通壑谷气先冷，渐蔽郊原路疑绝。
并包华夷德岂薄，改造乾坤事尤谲。
驱除已与尘滓隔，濯溉终令枯槁悦。
相持始信竹柏劲，易败可嗟萑苇折。
垂条巧缀如自爱，眢井随形呀且缺。
飞檐{车献}{车献}驾长浪，巨壁林林倚精铁。
弊衣或有骭犹冻，荒宴谁能耳偏热。
壮夫抚剑生锐气，志士扃门养高节。
已开襟胸绝烦愦，更足沟塍慰空竭。
虽无酒醴发嘲笑，亦有诗谣恣搜抉。
新阳仿佛送镵凿，旧径参差分曲折。
留当屐齿印崖石，徙倚长松看寥泬。

军南古原行数里，忽见峻岭横千寻。
谁开一径破苍翠，对植松柏何森森。
危根自迸古崖出，老色不畏莓苔侵。
修竹整整俨朝士，下荫石齿明如金。
遂登半岭望城郭，但见积霭萦江浔。
冈陵稍转露楼阁，沙莽忽尽横园林。
秋光已逼花草歇，寒气况乘岩谷深。
我驰轻舆岂知倦，倏忽遂觉穷嵚崟。
龙门谁来此中凿，玉简不记何年沉。
泉声可听真众籁，泉意欲写无瑶琴。
斗回地势平如削，{禾罢}䅉百顷黄差参。
横开三门两出路，却立两殿当崖阴。
深廊千步抵岩腹，桀木万本摩天心。
碑文磊嵬气不俗，笔画缥缈工非今。
世传仙人家此地，天风泠泠吹我襟。
今人岂解不老术，可怪绿发常盈簪。
根源分明我能说，一室倾里输琅琳。
相高既不拥耒耜，方壮又不持戈镡。
我丁𫐘轲岂暇议，直喜虚旷开烦襟。
清谣出口若先构，白酒到手无停斟。
山人执袂与我语，留我馈我山中禽。
玲珑当窗急雨洒，窈窕隔溪孤笛吟。
未昏已移就明烛，病骨夜宿添重衾。
神醒气王目无睡，到晓独爱流泉音。
起来身去接尘事，片心未省忘登临。

病卧不出门，非关避尘土。
深秋影虽清，孤怀共谁语。
辱子问吾庐，辉如就宾庑。
足音固可喜，况久捉松麈。
子生何其祥，家庭坐轲愈。
顾我齿诸生，渐磨苦顽鲁。
有如仰天潢，势岂识津渚。
又若马牛然，安能望熊虎。
空摇在门心，常若风中羽。
羡子筋骨轻，归飞得其所。
从今梦无南，随子渡江橹。

郑生双瞳光欲溢，我意海月藏其中。
齿清发绀心独老，秋崖直耸千年松。
来趋学宫业文字，进退佩玉何玲珑。
一朝束书别我去，马蹄脱若风中蓬。
当今文人密如栉，子勿浪漫西与东。
处身不可不择处，一跳万里无还踪。

今岁天旱甚，百谷病已久。
山梨最大树，属此亦干朽。
当春花盛时，雪满山前后。
常期摘秋实，穰穰落吾手。
忽惊冰玉败，不与膏泽偶。
清朝起周览，映叶才八九。
闲居问时物，此说得溪叟。
贫斋分寂绝，尘抱徒噎呕。
宁知萧条内，把握忽先有。
食新恐非称，分少觉已厚。
开苞日星动，落刃冰雪剖。
烟浔择新汲，远负盈素缶。
英华两相发，光彩生户牖。
初尝蜜经齿，久嚼泉垂口。
蠲烦慰诸亲，愈渴忻众友。
肯视故畦瓜，宁论浊泥藕。
岁晚迫风霜，人饥乏藜糗。
真味虽暂御，未许置樽酒。

凉风响高树，清露坠明河。
谁谓夏夜短，已觉秋气多。
艳肤丽华烛，皓齿扬清歌。
临觞不作意，奈此粲者何。

汝颍多奇士，磊落布方册。
先进存古风，若人复令德。
诗书秀英华，鹰鹘勇排击。
曩者从军行，早闻平戎策。
纵横志未展，慷慨意更激。
坐惊齿牙脱，忽使头髪白。
颇与嵇阮同，闭关以藏迹。
老骥甘道路，黄鹄羞斥泽。
复持一麾去，坚取万里役。
旌旗暗长亭，已想蜀山碧。
鼓吹喧前除，稍知楚风易。
专城自足贵，远览固多适。
胡为结离愁，恨此晚同得。

今年四十一，髪白牙齿脱。
未能游逍遥，意毎不自豁。
偶寻乐天诗，往在江州日。
年几与我同，哀疾与我埒。
伊人了无生，外物均寂灭。
而且于形骸，变化难自适。
况我狭中者，万缘日相伐。
力小觉任重，忧多使内热。
安能保平和，但有就衰竭。
贤哉香山翁，精诚妙前哲。
悬车未六十，鼓缶终大耋。
以兹揆损益，亦似有与夺。
至理何心得，吾其守兹说。

践霜脚如脱，知我血气衰。
况复齿牙落，鬓边亦有丝。
人生会当老，何计迟速为。
但愿多美酒，忧来忽如遗。

连山何丛丛，相背复相向。
盘溪殆千曲，险石弥万状。
或疑天地翻，斗起渤碣浪。
蹙沓更腾凌，变化倏奇壮。
舟车未为用，夷夏永觖望。
凿空伊谁氏，重译肇霸王。
茫茫千万岁，冉冉道交丧。
薄伐策已卑，割据事逾妄。
衣冠惨分裂，玉帛敝辞让。
至仁有柔服，远驭耻惩创。
非无一丸泥，不乏万人将。
齐雠纾九世，鲁锦轻百两。
羊肠劳跻攀，鱼齿困沿并。
彼岐亦云岨，易简德固旷。
大哉天作诗，因见圣者量。

吾家千里驹，气与齿俱壮。
去年射策雄东堂，今年调官在越上。
指挥小吏遣簿书，笑语不废才有余。
清酒肥鱼宴宾客，时时骑马临湘湖。
湖波无风百里平，人道官心如此清。
居民爱尹氏为字，令尹生儿湖作名。
家家祝君多男子，越中更有余山水。

衰病淹岁晚，分飞愁远行。
能回长者辙，因见故人情。
后会知何地，相看疑此生。
不为习凿齿，应作左丘明。

齿德人皆仰，诗书老更耽。
福兼鸿范五，瑞集凤雏三。
岁月供陶写，江湖入笑谈。
流芳锺四叶，兰玉俨相参。

几年文字齿将刓，驷马今游一驻鞍。
自笑不如虎贲士，翻令捉臂笑儒冠。

河灾泛东郡，庐井多堙沦。
题舆得贤佐，姁妪安疲民。
遂令枯槁余，稍复苏阳春。
伊人屏外饰，倜傥穷天真。
徒观浩荡波，莫测江海津。
矧兹同府士，一一随和珍。
公明抱全德，洞澈无缁磷。
叔度秉峻节，竦若凌霜筠。
顾兹不肖材，亦齿幕中宾。
同依松柏阴，共醉醍醐醇。
高论探要妙，佳句裁清新。
有诗纵欢谑，杯案霑衣巾。
曾无礼节间，但以风期亲。
北州有疑狱，两造正纷纶。
当须于公断，然后无冤人。
送行出郊岐，扬鞭从此违。
堤繇春事起，行役未成归。
索居如几日，河草已芳菲。
徒然掩瑶瑟，坐叹知音稀。
昨夜西南风，梦中东北飞。
行行涉沧海，仿佛睹容晖。
寤思益惆怅，天长羽翼微。
离怀如柳色，极目正依依。

得丧互循环，古今昧终始。
百歳落其间，仅与毫芒似。
所以达人心，身外不复纪。
愁来若乱丝，疏解当以理。
昔君关外来，籍籍声华起。
凭案一濡毫，万言俱落纸。
老生窥其文，色若寒灰死。
阁笔不能下，敢有玼瑕指。
或时抵卿相，入门俱倒屣。
阍夫迎受谒，不敢扬眸视。
解褐吏边州，长涂初进跬。
蛟龙得尺水，双骼方嶷嶷。
西羌负德泽，飞镝耸边鄙。
添兵十万余，斗粟无支拟。
州郡走符檄，纵横恣鞭棰。
闾阎浪愁苦，卒食半糠秕。
上官知君才，悉以储粮委。
开仓募平籴，至者车连轨。
严明束吏手，诱谕提民耳。
留谷受金去，若与同侪市。
弦朔未云周，露积丘山比。
曾无转饷劳，坐饱防秋士。
幕府上其功，明诏深嘉美。
为僚登九寺，长人专百里。
聊用报勤劬，未言穷任使。
何期逢怨雠，意外成疮痏。
刺骨舞文法，吹毛出瑕滓。
清霜五月飞，惨烈伤兰芷。
鸾鳯失椅梧，飘泊还荆枳。
圣朝方任能，大过尚收齿。
况于济时具，𫏐然遭诋訾。
宁因青蝇恶，遂取玙璠毁。
良工构明堂，必不遗杞梓。
勉哉益自立，勿为穷衰止。
人生难豫期，神理无终否。
庸知今日忧，不为后日喜。
吾道诚无亏，𡒄坎安足耻。
关山迤逦长，百剑连天倚。
萦纡结危栈，迥入云星里。
蜀国富嬉游，花繁春酒旨。
莫作吊原文，投之岷江水。

穷达有常分，得丧难豫言。
古今浩茫茫，倚伏安可原。
轩裳彼自荣，举俗同崩奔。
锱铢校重轻，冰火殊凉温。
君子固无愧，立身明本根。
度矩苟不愆，宠辱徒喧喧。
有如清济流，横贯长河浑。
景公马千驷，南面雄东藩。
陶青刘舍徒，位为丞相尊。
当时非不显，磨灭何足论。
颜回在陋巷，藜藿甘盘飧。
原宪结弊衣，蓬蒿塞其门。
当时岂不穷，至今荣名存。
况君齿方壮，德业素所敦。
安知拓翅归，不作凌云翻。
要之白首期，壮烈施元元。
为君画善策，洒扫清前轩。
长舒四五榻，客来辄开樽。
群愁喜伺人，稍醒必烦冤。
拒之亦无佗，体中常昏昏。

胜之家本公侯贵，弱冠英才已惊世。
雒阳多士谁敢伦，千古比肩唯贾谊。
昔遭绛灌深切齿，奔走十年为下吏。
近方抆拭出泥涂，稍学和光匿锋锐。
会计之官岂足为，黾勉簿书聊自庇。
王城九衢腊月尾，风雪数朝穷恣睢。
枥间款段疲且病，借马于人亦疲曳。
扬鞭掣辔趋省廷，刺蹙不前泥没鼻。
慨然遂有劳者歌，满纸雄文欻轩轾。
人生荣遇有早晚，视此锱铢勿关意。
况君卓荦高出群，异日青云终自致。
鲜车大盖拥骅骝，莫忘今朝乘小驷。

洛阳名园不胜纪，门巷相连如栉齿。
修竹长杨深径迂，令人邑邑气不舒。
爱君买园中桥北，堂压崖端跨空碧。
满川桃李皆目前，近水远山一朝得。
曾陪尊兄此高会，豁然如出樊笼外。
𫏐游尚尔况久居，胜气清风日相对。
易生画笔世所珍，麞猿满壁皆逼真。
并州近胡沙尘恶，终更早来为主人。

懋德负长才，全牛不足剸。
才为百里宰，骥足殊未展。
齿发方盛彊，趣尚已高远。
结庵睋二室，志欲巢绝𪩘。
贤人心如云，无迹有舒卷。
不须惊俗目，卓荦乃求显。
既知吏可隐，何必遗轩冕。

悠悠泛舟，载纵载横。
白日将倾，飘风载惊。
嗟我老矣，髪脱齿零。
胡为百忧，劳此余生。

柂师知子能操舟，稳过茫茫沧海流。
白浪驾天千万里，真令挂骨长鲸齿。

人主恩犹盛，谗夫弄舌端。
旋闻就斧质，不得解衣冠。
反贼齿才冷，谋臣心尽寒。
晁宗噍类尽，汉室泰山安。

东郡堤繇苦，向来烟火疏。
提封百里远，生齿万家余。
贤守车才下，疲人意已纾。
行闻谣五袴，京廪满郊墟。

阀阅崔嵬动四方，入门鸾鹤自成行。
青緺旧已临佳郡，墨客新归耀故乡。
醉舞几应摧屐齿，对棋正欲赌香囊。
阶庭玉树寒相照，更使东山逸气长。

畴昔诚相契，间关分不渝。
绝弦悲宿草，抚首念诸孤。
位略尊荣间，年忘德齿殊。
清阴容息足，重语辱嘘枯。
鶠阁骞云表，虹旌拂海隅。
明光新出綍，陕陌重分符。
丰润还桑梓，讙讴复路衢。
宁须更条教，耆旧已箪壶。

天禄淹回德齿尊，暂留汾曲两朱轓。
闲轩坐啸正飞雪，同舍倦游来及门。
空叹高歌如郢客，愧无佳赋似文园。
坐中犹欠邻几在，深负棋枰与酒樽。

去岁双毛白，今春一齿零。
人生浮似叶，客宦泛如萍。
塞上貂裘弊，天涯海气腥。
何当占箕颍，萧散并柴扃。

吴越为君土，崤函是我家。
濯缨从吏事，倾盖聚京华。
奕世交朋重，同僚分谊加。
声光尝耳剽，臭味辱肩差。
选士参县石，烝髦应椓罝。
帝畿围日月，蓬堵积烟霞。
咨访倾肝胆，推褒借齿牙。
后来惭瓦砾，旁倚愧蒹葭。
谈论寥天一，诙谐老柏槎。
虚舟坦莫逆，璞玉莹无瑕。
信美陪游衍，胡为起咄嗟。
劳歌尽乡思，旅梦各天涯。
诚厌簪绅累，难堪狱讼哗。
缿筒朝插猬，贯索暮如麻。
霡霂霑朝服，蜩螗沸尹衙。
宿奸牢窟宅，弊俗费鞭挝。
𫚖鲙思吹絮，羊羮忆卧沙。
梅林连雨熟，梨味得霜佳。
秋色城临水，春风路入花。
稻肥初断蟹，桑密不通鸦。
蹙衄浮盘芡，钩联卧垅瓜。
江莼半卷叶，石蕨乍舒芽。
风物随乡乐，山川苦道遐。
若人才有裕，修已德无邪。
正恐临髋髀，安能舍镆鎁。
怒飞期寖逼，肥遁迹犹賖。
不比沟中木，微同井底蛙。
果能真引去，谁复强邀遮。
旋结蜗牛舍，还乘下泽车。
闭门常反拒，醉帻任欹斜。
林野游如鹿，泥涂蛰似蛇。
故人时记忆，阳羡致新茶。

结交英俊乐如何，风谊敦明寄咏歌。
自致青云今有几，化为异物已居多。
椟中本自沽良价，毫末安能滑至和。
邻笛不堪频叹息，酒炉那得重经过。
年华易度窗尘影，人事难期海水波。
贤业着鞭犹可在，况君壮齿未蹉跎。

孤岫平湖外，禅房老柏阴。
倦游谙浊世，独往遂初心。
夜雨灯窗迥，秋苔屐齿深。
勿鉏山径草，便有俗人寻。

负米承亲愿已赊，耻随鸡鹜啄泥沙。
一朝投绂真高士，万卷藏书旧世家。
齿髪未衰非药物，山林不返为云霞。
庞眉尚有郎潜者，徇禄忧生直可嗟。

洛阳富文彩，峭拔四子流。
提笔入广场，辞气干斗牛。
擢第在芸阁，言事触冕旒。
左降宰百里，道胜心无忧。
才高耻吏役，放荡不检修。
起应贤良科，下笔不见休。
青宫尚淹恤，赤县且优游。
轻财粪土贱，高义云天浮。
悬磬任贫窭，盈樽长献酬。
知己彼何人，凤阁与鳌头。
推挽终不起，壮志将焉收。
晚年圯桥役，关市良可羞。
忽然为异物，寒草封一丘。
孀嫠应冻饿，交友谁寻求。
遗孙方稚齿，爽秀已遒遒。
皇天若有凭，必使光贻谋。

古人贵道德，岂以禄位拘。
有道不在位，颜回舜之徒。
无德殃且至，商受为独夫。
以此固名节，富贵安足图。
睢阳戚先生，今世古之儒。
终身不求仕，没齿唯诵书。
孝爱睦姻族，淳谨化里闾。
文翁变蜀土，尚以德位俱。
仲淹居汾水，专用素教敷。
青青子衿辈，栉比曳朝裾。
盛德苟无报，吾道将焉如。
鲤庭生二子，骊颔委双珠。
朴厚有父风，学业张皇谟。
各登进士科，齐乘使者车。
阆中佐郡政，亳社司榷酤。
佐郡古半刺，可使惸嫠苏。
榷酤今权道，亦助军国须。
牵车骥虽屈，补履刃有余。
谁谓佐著作，在上积薪刍。
谁谓光禄勋，其中混琼琚。
我亦何为者，先上青云衢。
伐木空求友，拔茅未连茹。
终待奋直笔，会当伏青蒲。
请慎名与器，愿分贤与愚。
汇征补皇极，戮力张道枢。
巨鱼方喣沫，相忘在江湖。
冥鸿当顺风，接翼摩太虚。
此志尚壹郁，此别良悲吁。
苦县且密迩，剑关多崎岖。
于役勿为叹，加饭聊自娱。
尺素惠好音，无惜双鲤鱼。

树影池光映晓霞，绿杨阴下吏排衙。
闲拖屐齿妨横笋，静拂琴床有落花。
地脉暗分吴苑水，厨烟时煮洞庭茶。
青宫词客多闲暇，按曲飞觞待岁华。

六百里巉岩，岚光霁后添。
经年吟未得，尽日看无厌。
僧舍青当槛，人家翠满檐。
气蒸丹水碧，脉润紫芝甜。
岭碍翻云鹘，峰遮落海蟾。
涧深春有冻，影阔夏无炎。
势鬭嵩并华，名欺霍与灊。
石危蹲虎脚，松老咤龙髯。
晓榻便欹枕，晴楼懒下帘。
未能栖岫幌，犹道佐彤襜。
望久衣襟湿，登多屐齿粘。
何当随四皓，深隠避猜嫌。

园林经积雨，晚步思悠哉。
宿鸟头相并，秋瓜顶自开。
药田荒野蔓，屐齿没苍苔。
幽兴将何遣，燋琴贳酒杯。

凤实落嶙峋，蟠根出俗尘。
子多将尽夏，花晚不争春。
上苑空枝后，荒岩满树新。
鸟含红映嘴，猿饱渍流唇。
溪寺初供佛，山斋已待宾。
升筵参李柰，入市附樵薪。
叶衬青舒槲，龙擎绿透筠。
泻盘能宛转，就酒益甘辛。
致养侔怀橘，投诚等献芹。
齿酸虽欲动，喉渴尚宜频。
溉水应无主，驱禽免废人。
栽培伤物性，髠接失天真。
自笑羹梅忝，谁知社栗神。
用堪登俎豆，生合委荆榛。
差小同谦退，饶先似屈伸。
叔孙如荐庙，朴野味弥纯。

滁阳领郡经三月，宝应游山始一回。
屐齿免忧岩下折，簿书长苦案头堆。
潾潾泉石吟魂健，漠漠烟岚病眼开。
尽日引渠寻胜境，读碑看篆扫苍苔。

先皇忧蜀辍枢臣，独冒兵戈出剑门。
万里辞家堪下泪，四年归阙似还魂。
弟兄齿序元投分，儿女情亲又结婚。
且喜相逢开口笑，甘陈功业不须论。

火云如山暑雨歇，天地炉烘三伏月。
玉皇教散阆苑冰，斵开北陆琼瑰窟。
峨峨贮向瑶花合，分命中官赐黄合。
凤皇池上玉壶盛，温树风声顿萧飒。
台恩分与西垣士，纶诰稀疏方假寐。
卞和抱璞入直庐，从此惊忙不成睡。
怒蝇休向笔端飞，抵鹊浑疑山下坠。
寒生毛发清牙齿，脆若玉芝甘似醴。
炎风暑气都不知，空作狂歌谢知己。

谁为东君掌青律，故将春日连人日。
春日雨丝暖融融，人日雪花寒栗栗。
雨雪寒暖苦不同，可比交情去就中。
仲咸拥炉发歌咏，古风激破浇漓风。
人情离合古来有，召公初亦疑周公。
汾阳临淮本雠隙，一旦分兵若亲戚。
四公翻覆人不讥，各各操心为邦国。
此外诪张多为己，反掌背面如千里。
张耳陈余不忍言，魏其武安何足齿。
我爱中庸君子心，心与人交淡如水。
别有人间势利徒，一去一就随荣枯。
西汉董贤方佞幸，孔光迎拜卑如奴。
是时杨雄在东观，投阁欲死无人扶。
有唐力士夫人死，朝士执丧如丧妣。
是时李白放江边，憔悴无人供酒钱。
小人之性何所似，真如蜂蝶并蝼蚁。
寻春逐臭苟朝昏，岂顾松篁与兰茝。
重君誓心一何极，涧底松兮陵上柏。
涧松陵柏有朽时，我约君心无改易。

商山三月花如火，草树青葱雨初过。
柳条渐软蝶双飞，桑叶尚多蚕一卧。
薄情野水流不回，无力春云慵欲堕。
团团榆荚是谁抛，漠漠游丝向人亸。
可怜花木间岚光，花前正好飞觥觞。
冯君夙驾一何速，捧檄银坑按辛谷。
转输昨日又移文，小甿诉牒何纷纭。
见说南山六百里，跙尽马蹄摧屐齿。
是何屈于不知己，冲斗太阿教补履。
龙无尺水且蟠泥，骥困盐车但垂耳。
片言折狱亦胡为，必也无讼方君子。
吾徒事业本稽古，得行其志当刑措。
画衣画地免烦苛，抵璧捐金返淳素。
未行此道且营营，营营为禄聊代耕。
残春小别不足念，为君高唱南山行。
南山一月期回首，莫诉临歧数卮酒。

麻姑亲采扶桑木，镂脆排焦其数六。
双成捧立王母前，曾按瑶池白云曲。
几时流落来人间，梨园部中齐管弦。
管弦才动我能应，知音审乐功何全。
吴宫女儿手如笋，执向玳筵为乐准。
数声慢，仙人屐齿下云栈。
老狐腊月渡黄河，缓步轻轻踏冰片。
数声急，空江雹打渔翁笠。
鲛人泣对水精盘，满把珠玑连泻入。
划然一声送曲彻，由基射透七重札。
金罍冷落阒无闻，陇头冻把泉声绝。
律吕与我数自齐，丝竹望我为宗师。
总驱节奏在术内，歌舞之人无我欺。
所以唐相牛僧孺，为文命之为乐句。

偶费霜缣与彩毫，海鱼图画满波涛。
搘床难死惭龟壳，把酒狂歌忆蟹螯。
鲳蚱脚多垂似带，锯鲨齿密利如刀。
何当一一穷真伪，须把千寻铁网捞。

尽怪吴苏地，琼花冷不销。
时贤临水国，天气似中朝。
密逐江云堕，轻随海吹飘。
影沉松坞乱，片响苇蓬焦。
粉拂龙头舫，缯铺雁齿桥。
煮茶收岁计，宜稻采民谣。
拔笋芽先出，欺梅蕊自凋。
谁言未盈尺，犹称不封条。
郡守齐黄霸，明君迈帝尧。
县官惜歌咏，翻恐笑渔樵。

九日松林寺，登高过石桥。
野僧怜不醉，山菊笑无憀。
屐齿凭泉漱，云衣近树飘。
自知清静意，应免俗人招。

雨黑径垂莎，全家在薜萝。
树空穿井出，门掩烧痕过。
写易澌生砚，悬壶月上柯。
近来山屐老，枯齿旋无多。

鸟道人分去，同行只有筇。
过桥泉照齿，穿竹藓留踪。
夜阁吟登月，秋山醉挂松。
自窥还忆谢，会著在诸峰。

夏满辞京寺，终南路有松。
月高缘白阁，叶尽到中峰。
漱齿泉飘锡，冥心露滴钟。
长安如不去，期与鹿相逢。

霜落门前石齿清，静中曾听咽泉声。
分题会客多无说，抱疾迎僧忽强行。
窗外叶随蝉影过，井边苔趁雨痕生。
纱巾任侧衣从破，二十年来不到城。

东望堪思捧刺时，姓名相齿有人知。
公堂伴语山光入，秋阁尝茶树影移。
石上琴尊容赏月，水边台榭许题诗。
重因送客留连甚，长记还家不敢辞。

齿衰心力耗，揣分乞西台。
微禄供多病，闲官养不才。
弊庐容啸傲，清洛伴归来。
故友犹相念，寒光生死灰。

八水三川路渺茫，翠微深处白云乡。
目{嗤口=目}懒拭如松液，领髪频抓似栗房。
林壑不嫌无用物，形骸难入少年场。
缘苔蹑蔓知多少，千里归来屐齿苍。

壮齿相知约歳寒，索居今日鬓俱斑。
拂衣已解虞卿印，筑室何须谢傅山。
许下田园虽有素，洛中花卉足供闲。
他年决意归何处，便见交情厚薄间。

齿疏鬓白两眸昏，万事无堪老病身。
脱粟犹霑太仓禄，法官仍忝外台臣。
直缘迂僻求闲地，岂是孤高慕古人。
英俊满朝皆稷契，太山何少一飞尘。

颠毛种种齿浮摇，屈指交游渐寂寥。
时较半朝非是晚，路无数里不为遥。
子猷垂到复归去，安道虽知未易邀。
古寺徘徊久东望，青春云日冷萧萧。

许昌携手尽时英，况复新开甲第成。
醉里都将春作达，老来不向酒藏情。
齿疏无废衔杯趣，耳病犹分度曲声。
旧友昔游浑忘却，可怜寂寂洛阳城。

图谋已就乐时闲，晓向田园喜脱冠。
心志不灰犹有策，星长还在尚无桓。
朝阳鸣凤身轻暖，赴壑刚蛇齿健寒。
仪表珍藏传不朽，每于清士敬持看。

长蛇齿牙毒，谁使赤手捕。
六月河破堤，捧块捍奔注。
匹夫徒昭昭，天下皆慕顾。
后世有至公，此计不为误。

古人称宴安，居处必择地。
诸公来河南，有若不期会。
岩岩大司徒，早辞槐鼎贵。
嘉谟纳渊衷，故事留台寺。
构第铜驼坊，开门瀍水次。
居守德爵同，位重官三事。
高轩每过从，纵言谈道艺。
复有乡里贤，夙昔承嘉惠。
崧岭高横空，洛波清见底。
履道追昔游，行厨载芳醴。
燕毛礼所重，安车皆戾止。
年尊二国公，齿序众君子。
愿公寿千秋，慰民瞻具尔。
三载一来朝，当陪天子祀。

公居幽绝谁能纪，欲到应须劳屐齿。
从官出入路萦纡，况今又去藩龙舒。
人在天南居在北，乡心千里云山碧。
山庭不用勒移文，时乐中和归未得。
他年若寻仙老会，洛下诸公尽中外。
百二十坊山水间，甲第相望门巷对。
过从不独赏芳珍，造适何妨谈道真。
回头却望朝市里，多少思归未去人。

我昔就学初，龆童齿未龀。
严亲念痴狂，小艺诱愚钝。
始时授章句，次第教篇韵。
蒙泉企层澜，覆篑期九仞。
十龄独侍行，千里赴朝觐。
靡依心向吴，能事躬在浚。
应门待宾客，睦族周分亲。
虽免逃杖諐，犹虞裕蛊吝。
十三从师友，群彦得亲近。
箕裘袭素风，兰芷渐腴润。
占毕自忘劳，攻坚常切问。
六经日沈酣，百氏恣蹂躏。
礼乐原夏商，春秋道尧舜。
论诗识温柔，讲易知谦巽。
书要通上古，史亦蕲尽信。
复熟中庸篇，推名善恶混。
楹书迨今存，手泽亦未泯。
赖此渐摩益，稍知贤圣蕴。
十八随乡书，三冬阅文阵。
同时韦带伦，共试棘闱濬。
少年事矜豪，属辞少绳准。
程文竟乖疏，贡籍果遗摈。
内负未蹉跎，不能忘起偾。
赏延辄辞官，雅志将自奋。
笔苦手成胝，眠稀目生晕。
常患涉猎疏，肯效揣摩困。
再上忝乙科，初筵习磨楯。
绸缪结官课，奄忽罹忧疹。
灵光未及赋，陟岵遽衔舋。
星行赴帏堂，雨泣护归榇。
先畴闽岭遥，寓舍京口近。
葬营带郭田，地得兼山艮。
送往极充穷，拊存急赒赈。
三釜须自谋，一官姑孟晋。
恤孤逢旧知，温故拾余烬。
荐衡荷德璋，嗣向怜子骏。
给札恩特殊，除职选尤遴。
遂去州县劳，入陪台阁俊。
校文擿三折，食贫岁四闰。
君相嘉宿官，圭符假名郡。
地望号优闲，公租稍充牣。
二偏丰旨甘，百口免饥馑。
方喜私愿谐，遽叨召音迅。
素非干时才，屡试投虚刃。
治绩愧无闻，官资谬超进。
持橐入记言，演纶漫燥吻。
事无补毫分，心常怀愤懑。
一言偶寤意，三已固无愠。
再违金门籍，七换竹使印。
赐环元丰初，解组横海镇。
虏信使约修，周官预详{扌鹿/木}。
上号太宫辰，奉册陪发轫。
复土裕陵日，杖桐方守殡。
阻趋七月期，莫从百夫殉。
衰麻虽未除，泪血犹未抆。
误被两宫知，首颁一札讯。
入长天台班，复冠鳌坡峻。
拔擢登台司，咨俞陪坐论。
属时久承平，狡羌未诛震。
任重才难胜，位高躬易陨。
丹衷徒蹇蹇，明诚乏斤斤。
靡惮啧言烦，姑守王臣荩。
圣神眷始终，进退礼周尽。
禁殿陟青规，琳宫叩虚牝。
再辞淮海藩，未许丘园逊。
风霜经六纪，蓬葆垂两鬓。
躬闲犹冠带，禄厚足储𫗥。
贡余香龙团，上尊白羊酝。
岁时荷恩霑，浆藿对馈賮。
春园乘闲灌，冬户随时墐。
入对书甲乙，出驱车薄笨。
扶杖拜先茔，携觞问田畯。
蕃室倦扫除，綦几聊凭隠。
养浩希子舆，学生同祝肾。
念昔多艰勤，诲尔宜悱愤。
见贤弓在檠，遇事骖从靳。
竞情思昔非，视舌知柔韧。
高门训序畏，刊腹摩兜慎。
名教乐有余，异端戒多紊。
其要本诚明，乌在问圆顿。
美璞不雕琢，安得怀瑜瑾。
良器不深藏，渠能免瑕璺。
学问不沾洽，何由垂望闻。
操守不坚纯，久必成缁磷。
进修欲及时，行违要无闷。
士行惜分阴，伯阳叹往运。
当年倘因循，晚岁必悔恨。
更思祖先勋，相传清白训。
世胄闽与吴，宗姻期及絻。
衣冠布中外，椽土无尺寸。
逮吾老乡闾，始得营畦畛。
蜗庐庇风雨，稷田助饔馂。
幸与仁智邻，仍远市城慁。
沈侯东阳居，陆叟颐山遁。
出处虽殊途，丰约已过分。
考室俟构堂，肥家在忍顺。
常使棣华荣，无致荆枝忿。
中冓须自防，外诱不可徇。
惧尔志悠悠，故吾言谆谆。
力行傥不渝，家声期远振。

溪凝蓝黛合双川，阁在千岩万壑前。
漱石我思清病齿，倚琴谁共听流泉。
云生北岭横空白，春入东郊一望鲜。
况是江南风物好，待君重咏四时天。

未遂退休时望系，再烦居守主恩优。
自缘齿德高群牧，须在山河最上流。

圣代登庸年独少，清时得谢齿尤高。
官如中令躬无疾，文似司空思不劳。
玉座案经涓对日，金壶加礼赐春醪。
祝公倍享灵椿算，长副吾君序燕毛。

君胸寒而痞，我齿热以摇。
无方可救药，相值久无憀。
欲寻秦越人，魂逝莫能招。
但当观此身，不实如芭蕉。

定林瞰土山，近乃在眉睫。
谁谓秦淮广，正可藏一艓。
朝予欲独往，扶惫强登涉。
蔡侯闻之喜，喜色见两颊。
呼鞍追我马，亦以两黥挟。
敛书付衣囊，裹饭随药笈。
翛翛阿兰若，土木老山胁。
鼓锺卧空旷，簨簴雕捷业。
升堂廓无主，考击谁敢辄。
坡陀谢公冢，藏椁久穿劫。
百金买酒地，野老今行馌。
缅怀起东山，胜践比稠叠。
于时国累卵，楚夏血常喋。
外实备艰梗，中仍费调燮。
公能觉如梦，自喻一蝴蝶。
桓温适自毙，苻坚方天厌。
且可缓九锡，宁当快一捷。
彼哉斗筲人，得丧易矜怯。
妄言屐齿折，吾欲刊史牒。
伤心新城埭，归意终难惬。
漂摇五城舟，尚想浮河檝。
千秋陇东月，长照西州堞。
岂无华屋处，亦捉蒲葵箑。
碎金谅可惜，零落随秋叶。
好事所传玩，空残法书帖。
清谈眇不嗣，陈迹恍如接。
东阳故侯孙，少小同鼓箧。
一官初岭海，仰视飞鸢跕。
穷归放款段，高卧停远蹀。
牵襟肘即见，著帽耳才擪。
数椽危败屋，为我炊陈浥。
虽无膏污鼎，尚有羹濡䇲。
纵言及平生，相视开笑靥。
邯郸枕上事，且饮且田猎。
或昏眠委翳，或妄走超躐。
或叫号而寤，或哭泣而魇。
幸哉同圣时，田里老安帖。
易牛以宝剑，击壤胜弹铗。
追怜衰晋末，此土方岌业。
强偷须臾乐，抚事终愁惵。
予虽天戮民，有械无接折。
翁今贫而静，内热非复叶。
予衰极今岁，傥与鸡梦协。
委蜕亦何恨，吾儿已长鬣。
翁虽齿长我，未见白可镊。
祝翁尚难老，生理归善摄。
久留畏年少，讥我两呫嗫。
束火扶路还，宵明狐兔慑。
蔡侯雄俊士，心憭形亦谍。
异时能飞鞚，快若五陵侠。
胡为阡陌间，踠足仅相蹑。
谅欲交辔语，呿予不能嗋。

定林瞰土山，近乃在眉睫。
谁谓秦淮广，正可藏一艓。
朝予欲独往，扶惫强登涉。
蔡侯闻之喜，喜色见两颊。
呼鞍追我马，亦以两黥挟。
敛书付衣囊，裹饭随药笈。
翛翛阿兰若，土木老山胁。
鼓锺卧空旷，簨簴雕捷业。
升堂廓无主，考击谁敢辄。
坡陀谢公冢，藏椁久穿劫。
百金买酒地，野老今行馌。
缅怀起东山，胜践比稠叠。
于时国累卵，楚夏血常喋。
外实备艰梗，中仍费调燮。
公能觉如梦，自喻一蝴蝶。
桓温适自毙，苻坚方天厌。
且可缓九锡，宁当快一捷。
彼哉斗筲人，得丧易矜怯。
妄言屐齿折，吾欲刊史牒。
伤心新城埭，归意终难惬。
漂摇五城舟，尚想浮河檝。
千秋陇东月，长照西州堞。
岂无华屋处，亦捉蒲葵箑。
碎金谅可惜，零落随秋叶。
好事所传玩，空残法书帖。
清谈眇不嗣，陈迹恍如接。
东阳故侯孙，少小同鼓箧。
一官初岭海，仰视飞鸢跕。
穷归放款段，高卧停远蹀。
牵襟肘即见，著帽耳才擪。
数椽危败屋，为我炊陈浥。
虽无膏污鼎，尚有羹濡䇲。
纵言及平生，相视开笑靥。
邯郸枕上事，且饮且田猎。
或昏眠委翳，或妄走超躐。
或叫号而寤，或哭泣而魇。
幸哉同圣时，田里老安帖。
易牛以宝剑，击壤胜弹铗。
追怜衰晋末，此土方岌业。
强偷须臾乐，抚事终愁惵。
予虽天戮民，有械无接折。
翁今贫而静，内热非复叶。
予衰极今岁，傥与鸡梦协。
委蜕亦何恨，吾儿已长鬣。
翁虽齿长我，未见白可镊。
祝翁尚难老，生理归善摄。
久留畏年少，讥我两呫嗫。
束火扶路还，宵明狐兔慑。
蔡侯雄俊士，心憭形亦谍。
异时能飞鞚，快若五陵侠。
胡为阡陌间，踠足仅相蹑。
谅欲交辔语，呿予不能嗋。

我所思兮在彭蠡，一奁寒晶径千里。
天低绀滑风静止，月澹星渟尤可喜。
亦复可怜波浪起，琉璃崩嵌涌颠絫。
万斛之舟簸一苇，超邑越都如历指。
岸沙雪积山云委，云半飞泉挂龙尾。
跳空散作平地水，牛乳芳甘那得比。
萝茑冥冥荫演迤，稍上寻源出奇诡。
像图释迦祠老子，台殿晻霭相重累。
石槽环除逗清泚，松竹靓深无虎虺。
其徒翛然弃尘滓，虽未应真终适己。
黄侯可与谈妙理，视弃荣宦犹弊屣。
每采紫芝求石髓，我欲从之倦游徙。
谷城公孙能若此，五老闻之当启齿。
寄声五老吾念尔，相见无时老将死。

走马白下门，投鞭谢公墩。
昔人不可见，故物尚或存。
问樵樵不知，问牧牧不言。
摩挲苍苔石，点检屐齿痕。
想此絓长樯，想此倚短辕。
想此玩云月，狼籍盘与樽。
井迳亦已没，漫然禾黍村。
摧藏羊昙骨，放浪李白魂。
亦已同山丘，缅怀莳兰荪。
小草戏陈迹，甘棠咏遗恩。
万事付鬼箓，耻荣何足论。
天机自开阖，人理孰畔援。
公色无惧喜，傥知祸福根。
涕泪对桓伊，暮年无乃昏。

空怀谁与论，梦境偶相值。
莫将漱流齿，欲挂功名事。

两马齿俱壮，自骄千里材。
生姿何轩轩，或是龙之媒。
一马立长衢，顾影方徘徊。
一马裂衔辔，奔嘶逸风雷。
立岂饱刍豆，恋栈常思回。
奔岂欲野龁，久羁羡驽骀。
两马不同调，各为世所猜。
问之不能言，使我心悠哉。

虎豹不食子，鸱枭不乘雄。
人恶甚鸟兽，吾能与成功。
爱有以计留，去有势不容。
吾谋适合意，几亦齿奸锋。
时恩沦九泉，褒取异代忠。
堂堂社稷臣，近世孰如公。
空使苗裔孙，称扬得诗翁。
一读亦使我，慨然想余风。

我来以丧归，君至因谪徙。
苍黄忧患中，邂逅遇于此。
去年服初除，听赦相助喜。
看君数归月，但屈两三指。
茫然冬更秋，一笑非愿始。
篮舆杨柳下，明月芙蕖水。
僮饥屡窥门，客罢方隠几。
是非评众诗，成败断前史。
时时对奕石，漫浪争生死。
送迎皆幅巾，设食但陈米。
亦曾戏篇章，挥翰疾蒿矢。
君豪才有余，我老惫先止。
东城景阳陌，南望长干紫。
欲𣃁三亩蔬，于焉寄残齿。
经过许后日，唱和犹在耳。
新恩忽舍我，欣怅生彼己。
江湖北风帆，捩柂即千里。
相逢知何时，莫惜缣与纸。

谁谓九华远，吾身未尝詹。
唱篇每起予，予口安能箝。
忆在秋浦北，空江上新蟾。
光洁写一镜，回环两堤奁。
露坐引衣襋，风行欹帽檐。
维舟当此时，巨细得尽瞻。
试尝论大略，次乃述微纤。
此山广以深，包畜万物兼。
嘘云吐雾雨，生育靡不渐。
巍然如九皇，德泽四海沾。
此山相后先，各出群峰尖。
毅然如九官，罗立在堂廉。
挺身百辟上，附丽无奸𪫺。
此山高且寒，五月不觉炎。
草树萋已绿，冰霜尚涵淹。
颓然如九老，白发连苍髯。
此山当无云，秀色郁以添。
姹然如九女，靓饰出重帘。
珮环与巾裙，绀玉青纨缣。
远之妍西施，近或丑无盐。
变态不可穷，诗者徒呫呫。
我初勇一往，役世难安恬。
浪荒不走职，民瘼当谁砭。
乖离今数旬，梦想欲窥觇。
自期得所如，何啻释囚钳。
念昔太白巅，下视海日暹。
朅来天柱游，屐齿尚苔黏。
犹之健饮食，屡飨亦云餍。
胡为慕攀踏，已惫且不嫌。
岂其仁智心，山水固所潜。
男儿有所学，进退不在占。
功名苟不谐，廊庙等闾阎。
况乃抡椽杙，其谁辨楩柟。
归欤岩崖居，料理带与签。
得石坐兀兀，逢泉饮厌厌。
取舍断在独，岂必询谋佥。
子语实慰我，宁殊邑中黔。
玉枝将在山，当倚以葭蒹。
诗力我已屈，锋铓子犹铦。
扶伤更一战，语汝其无谦。

漱甘凉病齿，坐旷息烦襟。
因脱水边屦，就敷岩上衾。
但留云对宿，仍值月相寻。
真乐非无寄，悲虫亦好音。

柴荆雀有罗，公子数经过。
邂逅相知晚，从容所得多。
百忧生暮齿，一笑隔沧波。
早晚西州路，遥听下坂珂。

握手东冈雪满簪，后期惆怅老吴蚕。
芳辰一笑真难值，暮齿相思岂久堪。
他日杜诗传渭北，几时周宅对漳南。
百年邂逅能多少，且可勤来共草庵。

同官同齿复同科，朋友婚姻分最多。
两地尘沙今龃龉，二年风月共婆娑。
朝伦孰与君材似，使指将如我病何。
升黜会应从此异，愿偷闲暇数经过。

独龙东路得平冈，始免游人屐齿妨。
更有主林身半现，与公随转作阴凉。

汉业存亡俯仰中，留侯当此每从容。
固陵始议韩彭地，复道方图雍齿封。

竹窗红苋两三根，山色遥供水际门。
只我近知墙下路，能将屐齿记苔痕。

同时献赋久无人，握手悲欢迹已陈。
它日白衣霄汉志，暮年朱绂水云身。
虚容剑几今长夜，小隠山林祇旧春。
岂惜埋辞追往事，齿衰才尽独伤神。

忽忆旧乡头已白，牙齿欲落真可惜。
临江把臂难再得，江水江花岂终极。

块泥封两耳，师旷亦为聋。
离朱捏两目，触面不得通。
折弓断其臂，安得为逢蒙。
白日照六合，光耀当天中。
苟为物所蚀，𫠜齿犹成童。
君子诚其意，默通大化工。
所以虞舜明，不在双重瞳。

寒风怒蓬勃，排户入吾室。
沙灰涨天黑，白日赤黄色。
捉衣拥肩坐，心脾寒憀栗。
须臾天气变，阴黯如涂漆。
跳空雨雹飞，四走珠玑出。
数子方叹惊，共怪天公逸。
先生携书来，昂颐杖飞策。
乃召二三子，环坐与之席。
呼童令取酒，盘饤杂梨栗。
酒行寒气除，春阳生四壁。
先生说大义，驰骛何纤悉。
洞彻人精神，两耳飞霹雳。
老语植根节，九牛不可屈。
尧眉与舜目，缅若曾相识。
如当夜黑中，光耀见赤日。
退思圣贤业，所积在劘剔。
韦皮画山龙，块泥亦瓦砾。
人固有识智，非如物之植。
而不自刻苦，昼夜如刀尺。
年齿方壮健，男儿宜努力。
方今太平民，尚未获苏息。
谁能拱两手，看人树勋绩。

鸣珂晓日动，画旗春风斜。
马蹄碧玉砧，踏破黄金沙。
夹路尽高柳，屹如绀璧遮。
草软藉游人，树暖啼娇鸦。
长湖畜元气，飞亭插苍霞。
开樽适逸调，笑言醉方哗。
人意重于春，酒香浓胜花。
所嗟无壮士，挽住白日车。
上马横驮归，不省归到家。
淮阳有此境，足为天下夸。
要路谙机阱，{犭斤}{犭斤}争齿牙。
愿公且留镇，所得欢无涯。
卷袖倒大白，秀发欹乌纱。
时与东风期，一来赏春花。

精金埋深山，凿土不难得。
大贝贮沧海，破浪亦能识。
山趋猛虎穴，海入长蛟室。
必意往取之，投躯不少惜。
仁义藏遗书，尧孔圣人迹。
不观不知道，触涂暗于漆。
上无猛虎畏，下无长蛟逼。
污辱不及身，灿灿嵬山璧。
金贝岂饱腹，盗窥恐易失。
累累畜满家，仅能一身佚。
孰谓遗书贫，猗顿莫能易。
其源固不赀，可为天下泽。
二子齿甚少，蚤莫宜加力。
剖剥见光铓，拄天一千尺。
勿逐篱下雏，自跨凤凰翼。
雄声落众耳，白日飞霹雳。
偏亲况在堂，雪缕初垂白。
泪眼望荣归，一书千万亿。
夜灯绽寒衣，秋风吹素壁。
胡为不奋飞，跳跃在泥碛。
北阙挂贤科，将相尝曾历。
五犗垂巨钩，往往长鲸食。
学饱遂骞翔，青云无物隔。
右顾玉堂人，左揖金鼎客。
广庭罗鼓钟，朱门画幡戟。
岁时献亲寿，腰金光照席。
慈颜春云披，此乐直无敌。
是为烈丈夫，后世称盛德。
荣辱固在人，孰云非我职。

黑云扑下一天雪，开帘正见花飘飖。
渌樽覆案不能饮，缅怀白发同心交。
拈毫窜纸聊自戏，不觉大语惊连鳌。
呼儿誊本寄之去，岂敢有意夸雄豪。
谚称抛砖引鸣玉，遂蒙老手来相嘲。
且言本出将家子，惯看飞云连沙起。
常骑快马臂苍鹰，走屠赤豹裂青兕。
燕山崛岉郁天起，玉关石壁俱天垒。
昔缨汉冠为汉民，今埋胡沙作胡鬼。
欲携熊虎十万师，独以一帚扫群螘。
左钤休屠批谷蠡，直出龙沙五千里。
呜呼君言岂不伟，单于闻之须怖死。
莫羞茜袖双鬓华，盘屈肺肝生叹嗟。
君不见东海老翁含两齿，投竿起载文壬车。
又不见荆州长史年七十，手提九鼎还唐家。
穷通变化不可测，蟠蛟宁久藏泥沙。
况君着意经营久，奇策峥嵘烂星斗。
殿前即日拜将军，缚取单于不引手。
我实读书枉用心，伊皋功名竟何有。
待君金甲破敌归，且作长歌倾贺酒。

一官偶来泗，举动畏谤嘲。
万事不挂齿，终日口欲胶。
所学未信时，尤欲密敛包。
贤者或我顾，未免谈屡交。
雷侯将家子，而至自陕郊。
踵门贶予书，享馈烦弦匏。
始见气颇劲，既语理不殽。
爱子欲子荐，言毕徒啁啁。
托荫须高林，而乃依寸茅。
盍行游钜公，一言变鱼蛟。

粲粲机中练，作扇圆中规。
盛夏天无风，广宇犹蒸炊。
汗流既浃体，蚊齿仍毒肥。
团扇当尔日，功利两得施。
一入君掌握，汗却蚊攘披。
秋风刮地来，凉气袭空帷。
功竟势亦去，退藏乃其宜。
圣人制器用，用舍各有时。
弓所以在鸟，鸟尽弓胡为。
蹄所以在兔，兔获蹄何之。
葛屦乃履霜，刺讥见于诗。
作扇本御暑，暑退当弃遗。
奚必昧用舍，托怨班婕妤。

岁余客秦雍，处俗失大方。
眼前纷朋游，外同异中肠。
最得张子晚，一见合柔刚。
拜我十年兄，本非以其长。
直缘父兄旧，及此三纪强。
子之先大夫，畴昔倅余杭。
予时以童子，进谒升公堂。
仲兄齿予亚，同学隶州庠。
行联坐接席，无异彼雁行。
此时君尚孩，纵记今亦忘。
去住忽南北，中间异行藏。
后予与君兄，乡贡入帝乡。
见面初惊疑，偕问徐乃详。
同年忝进士，兹复同省郎。
伊予论契好，始见今发苍。
昨君解下邽，东去随荐章。
归来妇翁家，春风到秋霜。
予居幸对舍，有酒呼隔墙。
往还兴颇熟，间外绝毫芒。
乘月步横桥，观渔立回塘。
诗句迭唱酬，稍稍积巾箱。
自许先功名，知我尚激昂。
放言遗形骸，不以我为狂。
古称管鲍交，千载窃相望。
辞我复云东，坐不安吾床。
汴水日向落，更久不可航。
甬东抛田园，不治久欲荒。
急省江南兄，数事皆不遑。
殷勤挽征袖，强留尽一觞。
何以将别意，时菊有清香。

定交初何年，昔齿会稽学。
君壮我尚少，道复先我觉。
子时于众人，百鸟一鸑鷟。
学官程诸生，题品或义卓。
众方缩手顾，君笔已一捉。
落纸千余言，浑如玉出璞。
辞场或鼓行，无敢犯锋矟。
有时谈遗经，圣贤在口角。
愤疾异说妄，摘抉三传駮。
语气清不休，旱天冽雷雹。
南北俄乖张，同时去师幄。
未几会京国，君羽正濯濯。
以文试有司，好古拙雕琢。
一失太常第，闻子继屯剥。
翠铩累在毛，龟剔衅由壳。
古人亦忧患，千载名愈卓。
予虽缀小官，夙志负山岳。
簿领但戕性，禄粟不周啄。
再命作陋邑，举动尤龌龊。
旋巢子何所，距我幸非邈。
寄诗冬为期，当遂笑一握。
待将得丧理，同付尊酒浊。

贾君貌古文章老，虬髯铺胸犀插脑。
戏夸才力惊众人，谈笑千篇笔端扫。
酒酣座上披天真，铲去崖岸露怀抱。
今年礼部更新书，续诏九州登俊造。
宿儒晚秀趋术茫，肝愁胃苦搜辞藻。
独君所向异尔为，长袖陂陀踏幽草。
行穷两径跻岩巅，指点晴江辨秋岛。
却骑匹马归湖山，古寺相逢情愈好。
空樽无物醉故人，辄出囊钱具梨枣。
更长坐久然青灯，语杂讥谐欲颠倒。
我方正色起问君，何乃终年事枯槁。
齿牙未豁才有余，一赋从容成腹藁。
琢磨高论驰古今，足历天衢骋王道。
驽群沓沓犹争先，骥𫘧胡然甘伏皂。
君徒俛首不我答，我反惭颜汗如澡。
丈夫贵富难近窥，一第定非论晚早。
岂同祖谊名汉朝，位不公卿身已夭。
何时却挂吴淞帆，霜蟹初肥恰新稻。

蜀山秀色参天起，子云文章摩玉垒。
关右衣冠从古名，伯起光华擅杨氏。
后来气象几寂寥，今日西州闻学士。
吁雄述作拟圣人，蹭蹬三朝官不徙。
震虽有时无雄文，而又晚龄才得仕。
岂知学士丁妙年，一日青云趋万里。
高才大笔驱古今，奄有震雄兼二美。
布衣平昔抱经纶，浩荡著书穷日晷。
幽居独占无为山，因以名编仍号子。
凿开元气争化工，剔出微情泣山鬼。
先儒浮妄遭芟锄，直与六经相表里。
青衫冗掾错致身，四十摩肩杂胥史。
日趋官府旧学荒，已分清流将绝齿。
前时辄辱授此编，如以咸韶震聋耳。
夜侵灯烛昼废餐，若涉江河徐见涘。
乃知无为非不为，道化自行而已矣。
立朝本此足有施，尧舜吾君那出是。
天球岂合藏穷家，再拜持编复斋几。

建溪春早地未暖，建俗巧计催春阳。
茶傍万口噪地烈，惊破芽英不得藏。
犹嫌旗枪已老硬，独爱鸟嘴嫩未长。
撷而焙之一朝就，更范圭璧为圆方。
南州尚珍北固重，自非富贵宁预尝。
浦阳贱官性怯酒，素许茶味为最良。
日分牒诉费齿舌，口吻镇燥喉无浆。
建溪奇品远莫致，日夕梦想驰闽乡。
尘埃填心渴欲死，忽拜公赐喜可量。
拆封碾破苍玉片，云脚浮动瓯生光。
愚知公赐岂徒尔，欲俾下吏蠲俗肠。
涤除诗冗起清思，驱逐睡兴穷缣缃。
玉川不暇尽七碗，已觉两腋清风翔。

幼年壮气寒逾热，更喜朱颜照飞雪。
门前地厚堆玉尘，屐齿千回狂走折。
今来过壮能几秋，眼未见雪心先愁。
病肤隠粟出门懒，敝袍尽日红炉头。
此身知更十年后，雪屋能如今坐否。
层衾没颔定昼眠，那复吟边开冻口。
壮龄衮衮洪涛奔，百年浩荡未易论。
人间万事亦颠倒，且对今雪空清樽。

昔荷齿牙论，今犹骨髓沦。
报知亏国士，高第滥门人。
墙仞欣重到，眉头为一伸。
却嗟夫子疾，是日卧漳滨。

好在登高屐，东西类此身。
游频齿几折，用久蜡还新。
晚步怜今日，幽寻忆古人。
莫随珠履客，且伴白纶巾。

许国三朝老，传家万石君。
乞骸章未报，没齿讣先闻。
挽铎摇秋露，铭旌卷暮云。
龙冈逢吉壤，马鬣寄高坟。

冻云朝湿万峰寒，凿齿辛勤访道安。
世外更无吴水石，林中还有晋衣冠。
襟期飘洒随烟霭，诗句纵横出肺肝。
见说松门长不锁，夜凉犹过别山看。

庆历天王设网罗，君时遗俊我登科。
当时未识名犹熟，此日相逢分固多。
摩戛青云知志在，惊嗟素业怵时过。
朱颜皓齿偷欢处，暂置功名任酒酡。

千年支许事如新，欲作前游漫历旬。
雨带黑云障俗客，猿呼飞鸟伴幽人。
从容剧论知何日，感激佳篇慰此辰。
四海声光非凿齿，道安名重若为亲。

我无尺地可耕锄，君有高田占具区。
若论生涯犹厚薄，独于宦意等分铢。
壮年未建鸿毛利，寸禄聊甘稚齿孥。
不学庸庸自持者，高冠空食上农夫。

文章自老齿独壮，富贵偶迟名最先。
冷落官曹按丹笔，风流幕府别红莲。
高谈倾座迥无敌，清骨照人长欲仙。
好在胸中书万卷，校雠四库续登贤。

四照梨花一色中，他时珍赏有雌雄。
高牙就景开芳宴，皓齿停歌诵正风。
乐极光阴穷日御，诗成造化夺春工。
佳辰不禁祇园火，林杏兼然万点红。

辞源浩荡输沧海，笔势飘飖薄紫霞。
公府荐才犹未试，士林沦滞不须嗟。
相逢转更开怀抱，一跌何尝挂齿牙。
文帝欲兴三代治，可容贾谊在长沙。

候潮门外浙江西，曾忆浮舟自此归。
万古波涛今日是，一身踪迹昔人非。
愁侵壮齿头先白，泪入秋风眼易眵。
日暮彷徨不能去，连堤疏柳更依依。

昔居沈邱门，相过不盈里。
蓬蒿启三径，杖履通彼此。
去颍已数年，居常梦湖水。
陋巷君所安，所居未宜徙。
忆昨春风时，君手种桃李。
二年当着花，今秋应结子。
同生记五人，次卿今禄仕。
余人皆及冠，谁最饱书史。
娟娟怀中儿，长女久生齿。
侁侁乳下秀，相继今有几。
固陵好田园，往岁未疆理。
菑畬无废功，计程万亿秭。
曩时豫君谋，家事最纲纪。
欲令囊有钱，更使囷余米。
伏腊足自了，衣食常好美。
自兹谢俗徒，闭门唯隠几。
岂论陶朱公，未慕子贡氏。
有志惧难合，到今可谁比。
将无尚瓢箪，幸不乏甘旨。
南风素轻浮，众口巧排诋。
往闻里中儿，责望多苛礼。
君从段干迫，讵免叔孙毁。
又闻泽宫射，吾子时见罢。
有言厌尘劳，自誓不再起。
穷通非异门，出处皆一体。
达生知顺天，偏智乃私己。
怪君未坦然，尚尔交忧喜。
昨来赦书下，拔滞先贤士。
宁令有道卷，近自吾人始。
丈夫龙蛇变，盖棺事乃已。
探穴必得虎，叱枭会胜雉。
何能守一方，寂寥事行苇。
吾为诸侯客，正得戎曼鄙。
簿书每陈前，弦诵不到耳。
时方尚鸿鹄，自愧杂蝼螘。
匠石悲运斤，郢人怨流征。
非君美无度，孰与裁狂斐。
思身若烦酲，淟涊不可洗。
弯弓辄堕雁，投竿常获鲤。
寄书非无缘，勿爱缯与纸。

壮齿行九州，智当任百忧。
常慕马将军，又怜定远侯。
汩汩州郡役，奔走无停留。
朝与簿书期，暮从农夫游。
尽力蒿艾间，令人愧前筹。
会计与牛羊，古来悲孔丘。
王卿与我同，岁晏方田畴。
乌攫道傍肉，貂余身上裘。
西风木叶零，清雨天地秋。
归来共尊酒，欢言役车休。

君家庐山南，云水当户庭。
丈人悬安车，鲵齿头发青。
吏隠粟三釜，翻书十二经。
胡然辞羁旅，大江急扬舲。
太史司马公，老成兼典刑。
周南叹留滞，武库森长扃。
叩关起九州，授简欢真詅。
自兹访都邑，乘兴及郊坰。
清洛湛寒玉，嵩高环翠屏。
宫观想旧躅，丛祠记遗铭。
俗物不挂眼，俚言谁载听。
毕事黄鹄举，翩然问长亭。
念昔始相从，子少予壮龄。
定交自倾盖，结好深鹡鸰。
放怀脱羁馵，高论穷杳冥。
纵博恣叱枭，极饮常虚瓶。
后会十五年，见子云龙廷。
官书职雠校，旧简同编硎。
瓠落无所容，柘弹缘蜻蜓。
河梁一分手，南北如漂萍。
岁月不肯留，瞬息无暂停。
跳丸指飞鸟，急雪看凋蓂。
壮怀益漫漫，衰鬓成星星。
劳生百年间，所恃七尺形。
从衰得老病，讵足称最灵。
而君复何为，疲苶非康宁。
目视乱白黑，奇疮出潜丁。
饮肠日以狭，永夜甘独醒。
南方多奇药，芝术余芳馨。
引年亦多术，何必非豨苓。
往昔志读书，苦心过聚萤。
期以怪幻闻，岂只辨文鼮。
斑白乃自悟，有为皆浊腥。
古来豪杰士，蒲卢祝螟蛉。
埋骨蒿艾间，鬼火犹青荧。
孰知出宇宙，浩荡浮沧溟。
翳昏照白日，幽蛰惊迅霆。
道心不可传，法语容亲聆。
怀君意无涯，永望几涕零。
寄书南飞鸿，矫矫双翅翎。

朱门深沈十二戟，高槐蔽庭有佳色。
今时督府雄汉魏，鲁国太山四千石。
读书作文五十年，齿牙脱落头半白。
平生心事竟何许，衮衮簿书为报国。
吾衰不复梦周公，闻道家丘居在东。
垂老才为少司寇，杀一正卯那为功。
诗书误身既可信，却忆扛鼎之重瞳。
宰割山河一何壮，指麾天地如回风。
背关怀楚更龌龊，沐猴而冠涂遂穷。
区区诸老为城守，头胪晓入旌旗红。
鲁人之皋乃自昔，犹复弦歌一亩宫。
圣贤万事尽有命，世人何用夸材雄。
府丞久吏掾史健，时雨霑足年谷丰。
深居闭合不复出，曲肱甘寝日正中。
昔闻汲黯淮阳亦如此，乃不及舞文巧诋为诈忠。

先生隠君子，暮齿寄山林。
苍鹤齐筋力，清泉漱语音。
衣冠犹似俗，心事独非今。
归去峨嵋路，千峰何处寻。

蓬莱阁下枕书眠，一日除官不后先。
并土山河多马地，汝南秔稻濯龙渊。
壮心自喜谈兵策，暮齿长惭守乘田。
别后天中相望处，参旗横注太行边。

自无筹略预材难，非有文华聚笔端。
涉历羊肠迷坦坦，穿联鱼目愧珊珊。
岳猿听久堪头白，林实尝来厌齿酸。
葵藿倾心由物性，日边依约见长安。

传瑞生光厩马闲，使君冠盖隔年还。
莫嫌屈产齿加长，少有甘棠身再攀。
白径岭前开驿路，哀乌星里望朝班。
盐车过往繁如织，骥耳能忘一顾间。

性僻材疏酷嗜诗，头童齿缺雪垂颐。
五十已过无闻尔，三百虽多奚以为。
每向后生知所畏，独于名士喜同时。
李陵苏武俱尘土，豪杰由来自得师。

汉郡王封宠，周宗伯命加。
犬牙基自若，麟趾叹于嗟。
陵谷随人世，春秋积岁华。
泄云余荟蔚，浮济变津涯。
端木倦游学，朱公精贷赊。
于今富而丽，遗俗俭宁奢。
使辙常交错，京藩倚捍遮。
锄钩非盗用，箫勺换兵拏。
朴直叨三组，工夫尽两衙。
戎容剖符虎，士气肃旗牙。
圜土几无讼，虚庭不禁哗。
对棋销白昼，清啸岸乌纱。
池馆澄潮水，楼谯冠暝霞。
绿梢檐外柳，红朵砌前花。
徙倚危栏峻，行来缭径斜。
巢林安短翼，擅壑愧跳蛙。
夙昔未更事，游谈多自夸。
奏盈方朔牍，书过惠施车。
臧室初縻迹，连城晚拜嘉。
华颠看欲落，病齿不胜龃。
珠琲轻鱼目，桐丝陋马挝。
敢论鸡似凤，愿食枣如瓜。
台妙前辞满，安舆久卧家。
最容高尚志，那肯待青緺。

膂力期方壮，功名付众才。
朝廷不能出，轩冕傥时来。
贤者皆知此，劳生亦念哉。
暮年均暇逸，末路忍低回。
延阁通云汉，东垣接上台。
老成宜鹤发，绝足信龙媒。
脱落经纶际，从容里地开。
图书收旧素，池籞就穿栽。
松竹依陶令，儿童戏老莱。
尚知南郡富，肯使少游哀。
讵有东家问，端思齿杖陪。
会为三径客，幽屏谢尘埃。

锦筵火齐砌金柈，五月甘浆破齿寒。
南国已随朱夏熟，北人犹指画图看。
烟岚不续丹樱献，玉座空悲羯鼓残。
相见任夸双蒂美，多情莫唱水晶丸。

艰祸龙钟百指存，共全余齿赖依仁。
鸰原方顾飞鸣急，乌府俄闻拔擢新。
此别宦游须异地，从今教抚更何人。
他年莫负乡关约，明月扁舟白酒醇。

品珍方重寄来难，长忆东吴把酒看。
笠泽烟闲排锦树，洞庭霜老摘金丸。
清香先透筠笼细，甘液俄通玉齿寒。
不学荔枝遗国恨，曾烦驿使到长安。

一自淮阳阻见贤，俄惊壮齿变衰年。
宦游嗟我身名玷，早退输君福寿延。
别后童颜应不改，何时醉袂复相连。
白头犹忝山城守，常愧君恩未尽宣。

乡闾贵老宁牵彊，德齿俱尊合便安。
况是耆英会中客，须同八十主人看。

朱实出东土，名独与众殊。
友人重家果，分赠比明珠。
堆盘薄霞色，熨齿清露腴。
恨君赏意浅，有酒空盈壶。

词省非吾据，维应赖两公。
自怜虽壮齿，多病祗衰翁。
饮兴端难强，诗情久已穷。
还家即高卧，客辙任西东。

淮海无林邱，旷泽千里平。
一渠闲防潴，物色故不清。
老僧喜穿筑，北户延朱甍。
檐楯斗杓落，帘帏河汉倾。
平湖杳无涯，湛湛春波生。
结缆嗟已晚，不见芙蓉城。
尚想紫芡盘，明珠出新烹。
平生有微尚，一舟聊寄行。
遇胜辄偃蹇，霜须刷澄明。
可待齿牙豁，归欤谢浮荣。

有人颇似长沙傅，得官亦望长沙去。
去时好赋楚江谣，还使风骚满江路。
便须酌酒吊三闾，正是忠魂冤愤处。
县令如今未去时，兰亭故事犹可为。
莫惜千筒万筒往，诸君方壮我已疲。
登科学究文章豪，数奇老将诗能高。
长沙县令号才吏，方将睥睨谢与曹。
凉风即是八九月，红萸黄菊花将发。
正是诗家得意时，莫学古人悲莫节。
东南美者有吴姬，红襦绣袂无所施。
把酒一卮轻皓腕，得诗一句胜蛾眉。
山夫野叟只如此，诸君达者应相嗤。
有酒且慢饮，有歌且慢讴。
共君说怀抱，未语先搔头。
良久欲说说不得，胸中有物如山丘。
君不闻东家女子花见羞，十六未嫁便悲忧。
墙头楼上到日晚，马骤车奔如水流。
西家亦有闺中女，月璧龙珠求未许。
有心自比蟠桃花，无言窃笑阳台雨。
谢鲲便是妾家邻，败唇折齿犹相语。
何况五陵轻侠儿，抛金掷玉教人非。
一夫奔处千夫驰，不论荣辱与刺讥。
膻中之蚁酰中鸡，攫金逐兽两眼迷。
主人下马客已齐，拜起俯仰容正卑。
有如六月卖蒲葵，唯恐不售霜风凄。
言至于此良可悲，所以慷慨见于诗。
谁能起舞谁能歌，瓮中有物如秋波。
古来多少无奈何，要须一醉都销磨。
茫茫人间歧路多，不如海水通天河。

白云先生面如铁，一片良心似明月。
腹中和气如春阳，齿下清风欲为雪。
群儿走马正讙讙，先生高躅方寻山。
嵩山泰山俱有约，先访王乔后陈抟。
浮丘严驾欲迎子，玉女整衣开瑶关。
山中自是逍遥家，手磨红蕊生龙霞。
鼎中气焰成何物，不炼黄金炼丹砂。
明月一声何处啸，但觉半夜鸾凤叫。
猿不敢号虎不鸣，一夜清风生万窍。
此路高深易迷错，只见先生一双脚。
山中不似俗人家，有客但寻猿与鹤。
西峰犹有秦宫女，身上乱毛如鸟羽。
秦时人事不忍闻，若见斯人莫与语。
先生何以遗时人，先生有语醇乎醇。
莫分巧拙与强弱，莫将外物成天真。
岂不见北邙山下狐狸窟，掘出枯骸与陈骨。
其闲岂无乡原人，其闲岂无强梁物。
强梁物，乡原人，当时尔等空纷纷。
后来之事竟何如，不及痴儿醉梦之浮云。

秋风一何惨，物形随以变。
秋风如无情，虫鸟声俱怨。
我无外物累，但有屋中燕。
翩翩势将去，盼盼如有恋。
此物虽至微，其旧殆可念。
而况西郭交，年将屈五指。
南城文字闲，东皋松竹里。
气类亦相合，老少两忘齿。
昔居吾舍傍，今在河之涘。
船头缆将解，船上桅将起。
留君恨不早，此役定难止。
如何舍我去，处我复何以。
君看淮泗闲，一派良可喜。
从来病浊污，而今稍清泚。
人方涉其流，冠缨殆可洗。
此行君乐否，一千五百里。
未见洛阳山，先见洛阳水。

乐不须丝竹，花不须桃李。
舞不须轻躯，歌不须皓齿。
人生各有乐，顾我如何尔。
我是两柳翁，家在南郭里。
诗酒以为乐，宾客至即喜。
酒味酸或淡，瓷椀麤而伟。
或无一饤菜，但费几张纸。
人情慕富贵，公何视贱鄙。
寒冷载肴酒，暮夜烦屐履。
孚诚非猝然，饾亦劳止。
不用卞郎瓠，但坐杜侯椅。
两桌合八尺，一炉暖双趾。
不以药随时，而用缯掩耳。
或啖鱼菹尽，或爱藏蔬美。
或取鱐与腊，或约酒以指。
人皆悦真厚，谁敢停箸匕。
一客癯而清，偶坐为六子。
吟声尚鼓吹，欢情胜罗绮。
俗物无所用，高会有如此。

前日正凭几，长须叩我门。
手置一筒诗，义高辞且温。
三读至终篇，尤爱子所存。
我有不言意，子已自得之。
余将缺不报，嘉意忽如遗。
吾闻诸物理，动静固其性。
静有不如动，动有不如静。
所病入于邪，大率要归正。
穷通存乎时，死生存乎命。
与其以邪通，孰如以正穷。
汉之主父偃，其卒败以凶。
不义而有生，不如死于夭。
所以君子徒，而恶跖寿考。
谓富不如贫，谓贵不如贱。
其说岂徒尔，亦各有所见。
贫贱与富贵，亦不必去取。
始也以道得，卒也以道处。
岂特区区身，时乎非小补。
万世赖其法，天下受其祜。
所以古君子，得之亦不拒。
处之不以道，君子所不与。
景公马千驷，孔子贤夷齐。
曾孟藐晋楚，原颜甘冻饥。
我爱张车骑，我爱郭汾阳。
大业中兴汉，余基再造唐。
天资既忠厚，以义能自将。
德盛不敢肆，功大不敢当。
匿迹远权势，以身系存亡。
以宽不以刻，以逊不以强。
兹可谓之贤，虽盛其何伤。
博陆岂不伟，区区蔽孽显。
当时虽已幸，其后卒不免。
至于充谧辈，何足污齿牙。
机云死好进，乐晏死佞邪。
下近隋唐闲，其辈尤可嗟。
甚者弊天下，非惟凶而家。
所以富与贵，有时而可恶。
淫夫所不从，奔女所不娶。
色美而行非，嫫母胜西施。
所以汉烈女，深恨蔡文姬。
文姬文姬其奈何，如姬之辈可悲歌。
我欲采药山之阿，亦欲把钓披渔蓑。
茫茫人闲歧路多，不如海水通天河。

我敬吕公，以其德齿。
敬之爱之，何时已已。
美哉吕公，文在其中。
见乎外者，古人之风。
维贤有德，神相其祉。
何以祝公，勿药有喜。

如今八月九月时，吟翁还爱黄菊篱。
及见清风杨柳枝，时时对柳呼酒卮。
头颅半秃牙齿稀，村田未去寻牛衣。
为唱骊驹不及时，主人先道无庸归。

吴越佳人古云好，破家亡国可胜道。
昨夜闲观爱爱歌，坐中叹息无如何。
爱爱乃是娼家女，浑金璞玉埋尘土。
歌舞吴中第一人，绿髪双鬟才十五。
耳闻眼见是何事，不谓其人乃如许。
操心危兮虑患深，半夜灯前泪如雨。
假如一笑得千金，不如嫁作良人妇。
桃李不为当路花，芙蓉开向秋风渚。
忽然一日逢张氏，便约终身不相弃。
山可磨兮海可枯，生唯一兮死无二。
有如樗栎丛中木，忽然化作潇湘竹。
又如黄鸟春风时，迁乔木兮出幽谷。
文君走马来成都，弄玉吹箫才几曲。
不闻马上琵琶声，却在山头望夫哭。
去年春风还满房，昨夜月明还满床。
行人一去不复返，不是江山歧路长。
前年犹惜金缕衣，去年不画深燕脂。
今年今日万事已，鲛绡翡翠看如泥。
一女二夫兮妾之所羞，不忠于所事兮其将何求。
蛾眉皓齿兮乃妾之雠，不如无生兮庶几无尤。
喓喓草虫兮趯趯阜螽，靡不有初兮鲜克有终。
鸳鸯于飞兮毕之罗之，人闲此恨兮消何时。
深山人迹不到处，病鸾敛翅巢空枝。

闭门老子卧游山，心去穿云身自闲。
平地散仙曾有号，坐曹为吏亦何颜。
吟诗著屐都无齿，探月开门更不关。
酒后爱逢花后发，花枝好向醉中攀。

吁嗟人兮，而有斯人。
以义为质兮，以刚守身。
内明白而外昭哲兮，气貌甚真。
动则不苟兮，可使之为国，可使之为民。
使之为国兮取义舍生，使之论事兮倾出赤心。
世方好柔兮我方刚，彼为辕下驹兮我方鹰扬。
彼作威之臣人莫敢当，我方藐视兮直攻其强。
彼作福之臣兮烹煎牛羊罗列酒浆，我方折其匕箸兮覆杯而不尝。
以甘易苦兮自以为常，以退为进兮如寝诸床。
所往所居，不察刀笔者害兮簿书有蔽。
隠必露兮伏必发，照奸胆兮破奸穴。
小奸积忿兮五脏欲裂，大奸睚眦兮其眦有血，口且欲吞兮齿且欲啮。
何诬之不诬何说，哆兮侈兮三寸之舌。
颜渊偷饭，曾参鬬杀。
慈母投杼兮其谁不信，所赖公明兮得无悔吝。
夫何不幸兮人之云亡，谁司有命兮付与之不长。
揭丹旐兮归晋疆，望江湖兮归故乡。
太行山上秋风起，度浮梁兮盟津水。
符离东畔更凄凉，山阳犹有旧吟窗。
吴人俱望扬子江，素车白马迎道旁。
故人亦有孤与孀，更忧今岁寒无裳。
洞庭橘柚正青黄，鲈鱼鲙美莼羹香。
且缓哀铃送酒觞，一辞白日掩玄堂。
玄堂一掩难开扃，夜复夜兮何时停。
负高才兮成郁郁，揭高义兮徒冥冥。
一心在兮湖水清，万事空兮山月明。
悲恸处，是松陵，云惨兮，鸟哀鸣。
念骨肉兮摧心形，须鬓班兮涕纵横。

井络西南区，成都号佳丽。
锦城十里外，景物居然异。
傍萦浣花溪，中开布金地。
杜宅岿遗址，任祠载经祀。
自昔岁一游，有亭久摧废。
将期泛舟会，先此留旌骑。
弗基矧肯构，后人莫予嗣。
冠盖或戾止，风雨亡所庇。
我公至之初，行乐徇人意。
柅车集宾组，幕天陈燕器。
苟弗谋高明，胡为革媮敝。
鸠工度材用，奢俭求中制。
举从县官给，下靡秋毫费。
巍然大厦成，甚于折枝易。
藩条息偃暇，时律清和际。
落成及休辰，夙驾忻重诣。
群嬉逐使毂，杂处同蚕市。
栋宇美可观，席筵陈有次。
芳樽既罢撤，彩舲爰登憩。
夹岸布缇帟，中流喧鼓吹。
溯沿烟霭间，禽鸟共翔戏。
都人与士女，叠足连帷被。
弄珠疑汉曲，浮觞均洛禊。
晻晻日将暮，熙熙众皆醉。
恍入武陵源，却返尘寰世。
自是毕遨赏，始复专民事。
农耕士就学，商贩工居肆。
蜀邦生齿繁，衣食良囏匮。
三时急耕播，寸壤无遗弃。
兹焉俾暇逸，所以慰勤瘁。
上赖天子心，慎重坤维寄。
既择迩臣德，来秉诸侯瑞。
且命太史贤，出揽清澄辔。
第务广教育，孜孜布仁惠。
匪图极聚敛，规规奉邦计。
和气斯涵濡，群生皆茂遂。
乃跻富寿域，共乐升平治。
不才备属僚，罔补公家利。
荫宇幸焉依，雅声惭善继。
愿比召南篇，永歌棠蔽芾。

子奇昔稚齿，得官化阿城。
齐君疑其幼，且悔寄任轻。
同车载白首，教告力奉行。
一日铸剑戟，二日促农耕。
官仓不积粟，武库皆无兵。
魏人错料事，来战欲荡平。
阿俗且感义，子弟从父兄。
小邑抗大国，魏败齐以宁。
千年陵谷变，犹有化阿声。
乃知谋人国，自古须老成。

蜀山千寻立，奇势凌穹苍。
岷水万里走，怒流吞沧浪。
南连楚越腹，北际秦陇吭。
乾坤所造作，险固天下彊。
四境高与深，沃野蟠中央。
天时少凶旱，地力宜耕桑。
生齿万亿计，赀货丰且穰。
运载实内府，重车不停箱。
公廪己腐粟，私家始余粮。
恬然礼义俗，杳在无何乡。
王泽或壅闭，土风亦悲凉。
所以二僭伪，草木罹凋伤。
继有三盗起，氛埃屡飞飏。
耳目殊未远，本末犹可详。
朝廷任连帅，指顾宁一方。
圣造尔莫测，恩波但流长。
我公来息蕃，琴瑟更而张。
至诚极恺悌，大事费忖量。
澄挠孰清浊，中和匪柔刚。
蜀人自荷戴，颂口殊锵洋。
仰公若梁栋，爱公比琳琅。
谓宜立大厦，岂特为圭璋。
愿公保遐福，坚厚如陵冈。
期公享眉寿，岁月过绮黄。
或吐药石论，百脉除膏肓。
或执陶冶柄，四序时雨旸。
歌德动金石，书勋满旗常。
舆意信如此，惟公协行藏。
清风耸朝野，阔步由康庄。
昔为御史时，率先问豺狼。
及其按河患，巨奸缩锋铓。
边兵好掎角，公令无出疆。
狱奏或反汗，公嗟为飞章。
斯事最卓荦，辉耀日月旁。
平生宝大节，安肯差毫芒。
都俞既会合，事业尤辉光。
盖以大臣道，施之辅虞唐。
雅意有余裕，玩占得黄裳。
此语知者重，不惟谈否臧。
稽首告天子，高贤民所望。

江南种橘繁如秔，尔今独以金为名。
岂非彼俗甚珍惜，谓其可比百炼精。
千头尽帯秋色老，一腹皆饱晨霜清。
初筵特此献磊落，满座不觉窥光晶。
宝肆豪华竸相胜，玛瑙散入雕盘盈。
珠庭变化望已久，仙丹忽向洪炉成。
试侵香润擘圆粒，齿牙滴沥沾冰琼。
自怜孤根出远土，得并众果亲杯觥。
赤心可耻不嗤枣，虚表无用安须橙。
辛酸甘苦各存味，赖有知者加题评。

三十余年齿士林，青纶一命鬓霜侵。
策名虽动迟留叹，行已常存少壮心。
月满涨潭清远梦，春归平野付长吟。
前溪况亦称南浦，惜别情悰几倍深。

故丰门近子真家，楼上高吟冰齿牙。
帆似马来思杜牧，剑为龙去忆张华。
沟还故道穿城角，沙涨平川压水涯。
江外西山衔落日，几重苍翠衬余霞。

南都号多士，庾信乃辞客。
承家富缣缃，摛文烂组织。
应教来春坊，日坐学士席。
翩翩宫体谣，江左变风格。
巨盗掀台城，狂飚铩孤翮。
南飞江陵宫，杖策赴王绎。
经纶投中兴，感愤补天隙。
大厦岂一士，终此阳九厄。
陆机趋洛阳，夷吾入齐国。
濯足聊委蛇，怀邦已悲恻。
惜哉不遭时，淟涊无伟绩。
王室与身世，沦离两何益。
暮齿哀江南，聊将赋心迹。
楚郡故城阴，或云此遗宅。
寥寥旧山川，莽莾新黍稷。
是非不可求，秋风暮烟白。

昔者气少锐，狂走登泰山。
东峰候海日，危磴跻天关。
上攻秦汉事，遗文大碑顽。
南浮九江会，庐阜几往还。
双林到如家，瀑布声潺潺。
扁舟上湘水，南衡若屏环。
巍阁坐杳霭，祝融费跻攀。
幽寻恣所适，曾不虞辛艰。
其余林壑趣，可数皆班班。
逮今岁十改，志气日已孱。
前时两河吏，风埃走青纶。
荆州乃泽国，自昔登临悭。
佳山到郢尽，平地千里闲。
尘耳忆猿啸，屐齿生苔斑。
安得苍翠姿，下落樽酒间。
平生林丘志，未去心如瘝。
去就不勇决，将见移文讪。

狂电惊雷晓未收，春云能护洞天游。
徘徊已尽剡溪兴，秘怪难探禹穴幽。
彊勉更须劳屐齿，龙钟何惮过山头。
从今功德应圆满，厚意成人岂易酬。

诏书新出未央宫，始识谋深别有功。
就第愿陪唐九老，临轩方册汉三公。
翩翩雏鳯仙山上，两两阶星祖帐中。
贵齿尚贤圣朝事，可须归兴羡冥鸿。

诸侯之学，是谓泮水。
诗人所颂，鲁侯戾止。
献馘于是，献囚于是。
釆芹则美，饮酒维旨。
淮夷来服，觩弓搜矢。
其挚维何，元龟象齿。
区区鲁邦，陋无足纪。
维泮之兴，功烈如彼。
下逮郑国，学校不修。
青青子衿，莫肯来游。
谁欲毁之，侨吉厥犹。
视其所召，药之则瘳。
我得吾师，实获所求。
首善于京，其速置邮。
矧在守长，宣化承流。
德音不昭，维职之忧。
番禺之学，莫原所作。
岁月其绵，栋楹腐恶。
藩级板夷，屋垣圮剥。
图像之威，弗丹弗雘。
圣经不谈，束置高阁。
讲席其虚，维尘漠漠。
譬彼弗殖，萎其将落。
于嗟斯民，谁启谁觉。
释老二氏，尚能尊师。
岂伊吾儒，曾是弗为。
道废若此，莫或耻之。
振而起诸，岂不在兹。
爰命鸠材，僝工以时。
肇新两序，翼如翚飞。
载辟祠庭，奂其轮而。
颐指而化，鬼设神施。
乃延师生，来燕来处。
匪怒伊教，载笑载语。
笾豆有践，殽核维旅。
以妥以侑，礼仪具举。
济间多士，进退规矩。
夏弦春诵，各得其所。
相彼错薪，有擢维楚。
遐不作人，成是才谞。
在汉循吏，时则文翁。
修起学宫，成都市中。
常衮在闽，讲导从容。
士比内州，岁贡以充。
贤不天成，有养自蒙。
谁谓越远，齐鲁同风。
憬彼夷蛮，来顺来从。
南交厎宁，猗学之功。

泉飞石磴尚微红，涧出铜陵碧数重。
遥想谢公临郡日，几回屐齿印苔封。

蝗生于野谁所为，秋一母死遗百儿。
埋藏地下不腐烂，疑有鬼党相收持。
寒禽冬饥啄地食，拾掇谷种无余遗。
吻惟掠卵不加破，意似留与人为饥。
去年冬温腊雪少，土脉不冻无冰凘。
春气蒸炊出地面，戢戢密若在釡糜。
老农顽愚不识事，小不扑灭大莫追。
遂令相聚成气势，来若大水无垠涯。
蓬蒿满眼幸无用，尔纵嚼尽谁尔讥。
而何存留不咀嚼，反向禾黍加伤夷。
鸱鸦啄衔各取饱，充实肠腹如撑支。
儿童跳跃仰面笑，却爱甚密嫌疏稀。
吾思万物造作始，一一尽可天理推。
四其行蹄翼不假，上既载角齿乃亏。
夫何此独出群类，既使跃跳仍令飞。
麒麟千载或一见，仁足不忍踏草萎。
凤凰偶出即为瑞，亦曰竹食梧桐栖。
彼何甚少此何众，况又口腹害不訾。
遂令思虑不可及，万目仰面号天私。
天公被诬莫自辨，惨惨白日阴无辉。
而余昏狂不自度，欲尽物理穷毫丝。
要袪众惑运独见，中夜力为穷研思。
如知在人不在天，譬之蚤虱生裳衣。
扪搜剔拨要归尽，是岂人者尚好之。
然而身尚不绝种，岂复垢旧招致斯。
鱼朽生虫肉腐蠧，理有常尔无何疑。
谁为忧国太息者，应喜我有原蝗诗。

至和改元之一年，有蝗不知自何来。
朝飞蔽天不见日，若以万布筛尘灰。
暮行啮地赤千顷，积叠数尺交相埋。
树皮竹颠尽剥枯，况又草谷之根荄。
一蝗百儿月两孕，渐恐髙厚塞九垓。
嘉禾美草不敢惜，却恐压地陷入海。
万生未死饥饿间，支骸遂转蛟龙醢。
群农聚哭天，血滴地烂皮。
苍苍冥冥远复远，天闻不闻不可知。
我时心知悲，堕泪注两目。
发为疾蝗诗，愤扫百笔秃。
一吟青天白日昏，两诵九原万鬼哭。
私心直冀天耳闻，半夜起立三千读。
上天未闻间，忽作遇蝗梦。
梦蝗千万来我前，口似嚅嗫色似冤。
初时吻角犹唧嗾，终遂大论如人间。
问我子何愚，乃有疾我诗。
我尔各生不相预，子何诗我盍陈之。
我时愤且惊，噪舌生条枝。
谓此腐秽余，敢来为人讥。
尔虽族党多，我谋久已就。
方将诉天公，借我巨灵手。
尽拔东南竹柏松，屈铁纒缚都为帚。
扫尔纳海压以山，使尔万噍同一朽。
尚敢托人言，议我诗可否。
群蝗顾我嗟，不谓相望多。
我欲为子言，幸子未易呶。
我虽身为蝗，心颇通尔人。
尔人相召呼，饮啜为主宾。
宾饮啜釂百豆爵，主不加诟翻欢欣。
此竟果有否，子盍来我陈。
予应之曰然，此固人间礼。
傧价迎召来，饮食固可喜。
蝗曰子言然，予食何愧哉。
我岂能自生，人自召我来啜食。
借使我过甚，从而加诟尔亦乖。
尝闻尔人中，贵贱等第殊。
雍雍材能官，雅雅仁义儒。
脱剥虎豹皮，借假尧舜趋。
齿牙隐针锥，腹肠包虫蛆。
开口有福威，颐指专赏诛。
四海应呼吸，千里随卷舒。
割剥赤子身，饮血肥皮肤。
噬啖善人党，嚼口不肯吐。
连床列竽笙，别屋连嫔姝。
一身万椽家，一口千仓储。
儿童袭公卿，奴婢联簪裾。
犬豢羡膏粱，马厩余绣涂。
其次尔人间，兵皂倡优徒。
子不父而父，妻不夫而夫。
臣不君尔事，民不家尔居。
目不识牛桑，手不亲犂锄。
平时不把兵，皮革包矛殳。
开口坐待食，万廪倾所须。
家世不藏机，绘绣绵衣襦。
髙堂倾美酒，脔肉脍百鱼。
良材琢梓楠，重屋擎空虚。
贫者无室庐，父子各席居。
贱者饿无食，妻子相对吁。
贵贱虽云异，其类同一初。
此固人食人，尔责反舍诸。
我类蝗名目，所食况有余。
吴饥可食越，齐饿食鲁邾。
吾害尚可逃，尔害死不除。
而作疾我诗，子语得无迂。

有钱莫买金，多买江东纸。
江东纸白如春云，独君诗华宜相亲。
缀连卷大十牛腹，要尽寄我无寄人。
我将携之东，脚踏海水洗齿唇。
转来清澈饮百斛，荡涤肠肺无纤尘。
尝闻泰山髙，髙处天为邻。
借如无梯不得上，亦欲大叫呼天神。
铺陈君所诗，噪口雷鼓震。
世多俗耳固莫告，当冀上帝依稀闻。
正声定不感凡类，舞跃百凤千龙麟。
安能学俗儿，一卷不复呻。
天公闻否尚未快，安得纤翼穿秋旻。

禄儿射火烧九天，鬼手不扑神听旃。
群庸仰口不肯唾，反出长喙嘘之燃。
睢阳城穷缩死鳖，危系一发悬九渊。
巡瞋睨远两眦拆，怒嚼齿碎须张肩。
恨身不毛剑无翼，不能飞去残贼咽。
翁躯腥刀子磔爼，日嚼血肉犹经年。
霁云东攘两臂去，西来才有九指还。
胸中愤气吐不散，去随箭入浮屠砖。
忠穷智索其自效，更脔爱妾尝饥涎。
我疑没日贼不食，恐其肉鸩死不痊。
又疑身骨不化土，定作金铁埋重泉。
何时山移陵谷变，发出鼓铸戈或鋋。
吾如得之顾有用，不诛已然诛未然。

自吾暨阳居，已见月四周。
流年不我谋，寒暑忽已遒。
老来何足叹，苟死固可羞。
子今用力薄，暮齿将何收。

平居汩汩喜自堕，万事过目不省窥。
一年南北两见雪，未始把笔成一诗。
朝看气象浩茫昧，夜归瞑想通幽疑。
梦乘虚空谒帝所，砆礩象柱承琼榱。
坦涂壁垩相照射，鹤扇亏蔽狐腋帷。
帝旁鲜鲜舞万女，宝绡雅冶吹裳衣。
累𧏖贯瑀错组佩，斥弃朱黛素两眉。
撩搔王母戏华髪，袒脱姑射争肤肌。
提珰掷珥互投报，顾我尘垢加笑讥。
其傍临临立万鬼，帝所宠与借色辞。
密呵细纻赐裘舄，笑齿发露寒差差。
诸神敛避不敢望，弃唾堕落成珠玑。
朝懽嚱怡弃烟霞，暮慨吁吸成云霏。
互偷天帑购党与，散布万玨分千珪。
纨罗练縠不计数，逆取倒曳交横披。
鞭驱巨灵劫夸父，挥斧解系关星机。
东观豗颓堕壁角，南顾秃鬝亡斗箕。
其他杂冗莫分辨，徒见漫乱如箩筛。
雷公争前泣诉帝，至此岂可无省知。
愿分羽卫𠡠天讨，助以积雹千山齐。
金神拥遏按行道，后乘驾以万玉蜺。
宝刀联翻夹鐡盾，玉戟钩子横珠旗。
天风萧萧吹缟素，贝甲合阵穷天围。
磨砮插羽注万矢，强弩竞发相联飞。
奸穷诈极不保守，引组自缚相连归。
累俘奏恺闯天陛，越雉拔羽按舞仪。
帝呼祝融付焚弃，散灰下地无留遗。
徴朋索党计轻重，斩戮屏翳囚风师。
扶桑瞳瞳露轩豁，日御复反天衢驰。
觉来四顾骇皓白，心与恍惚争是非。
冬雷无声电不照，疑亦众鬼乘其私。
天髙地下非所职，且可把酒无嗟咨。

吾鄙少与合，杜子爱所多。
直木有正性，深源无乱波。
齿少蔚未冠，心古先已皤。
卓哉金石姿，勉矣勤鍜磨。

国令严严拟者危，毫厘才动铁轮随。
心萌口应三千里，齿露言来苦怨谁。

九年少室自虚淹，争似当头一句传。
板齿生毛犹可事，石人踏破谢家舡。

初得春方暖，今来岁已阑。
紫泥辞却易，白雪和终难。
频拂心宁倦，时吟齿觉寒。
会须亲谢去，闲拄折鱼竿。

西自荆巫彻海涯，南从吴越接京华。
半天下管权何重，两地间游路不赊。
山泽利均资我国，江湖境尽属君家。
帝心已简身宁愧，使额虽雄性不奢。
数道转输归检察，满朝才子动吟夸。
搜寻奸诈穷毫发，举荐廉能在齿牙。
彩旆双飘为从物，画船一簇是行衙。
已闻村落添农器，渐见汀洲减钓车。
不使菰蒲侵黍稷，将令橘柚变桑麻。
台州顶自寻仙药，建水湄亲采御茶。
器量宽如波浩渺，风谣多似橹呕鸦。
闲寻僧话穿云叶，静听渔歌隔浪花。
野客唱酬容散拙，郡侯迎送厌喧哗。
携筇未遂攀陪去，溪士时时动叹嗟。

耿耿寒灯照醉罗，看朱成碧意如何。
虎头辟恶无妨枕，犀角凉心更待磨。
惟有幽兰啼月露，可将尺素托云波。
山屏六曲归来夜，祇恐重投折齿梭。

南方气候多不叙，茫茫万生亦殊趣。
人性虽或异所宜，莫不知爱肤与肌。
时方盛夏困多旱，髙堂方喜遂我私。
有虫名为物甚小，朴朴无状安能为。
诸公所赋虽甚美，盛道嘴吻良见欺。
虎豹齿牙利如兵，我尚不畏矧此微，微物曾不如蚊虻。
天生有命各有情，何用讥侮起纷争。
我心坦然如日月，我若呶呶我当罚。

东岭寄吾庐，西崦多屐齿。
何为不惮陟，下视湘川水。
此水不涌激，朝暮流未已。
烟云媚幽趣，落日更清泚。
徙倚有髙木，独往每自喜。
山猿助我啸，幽鸟司我跂。
山僧忽吾怪，使汝识善逝。

榜舟下潇江，泛泛入愚溪。
昔人不复见，秋草空萋萋。
委蛇望僧园，云屋倦攀跻。
林髙日气薄，磔磔鸣山鸡。
倒景相吐呑，清明合致犂。
昔人怅投裔，感事多悲凄。
北邙一抔土，荣辱方今齐。
人生无百年，外物安可迷。
谿水泻石间，喧喧如鼓鼙。
了无人世想，粗可休天倪。
吾亦被黯黮，东山饱蒿藜。
二年已数至，屐齿连山溪。
行亦归三吴，孤猿安故栖。
它年若有梦，邂逅识江西。

端师子，太慵懒，未死牙齿无坏烂。
二时伴众赴堂，粥饭都赶不办。
如今得死是便宜，长眠百事皆不管。
第一不着看官，第二不着吃粥饭。

雨过山前翠欲飞，水云高下正含晖。
鱼跳细浪千花碎，蝉倚清阴一嘒微。
沈李浮瓜吟齿尽，清风明月满船归。
超然不负寻幽兴，拂得荷香在葛衣。

别馆朋簪盍，华堂燕俎齐。
手香思露橘，齿冷怯冰梨。
桐影迷金井，苔痕上壁题。
共怜今夜月，亦解照秋闺。

明公器业真无敌，术学精深贯今昔。
胸中应变勇所为，韬养许谁窥畛域。
立朝壮齿名已高，君相都俞采风迹。
擢从畿邑超等伦，寘之计府凭宣力。
古来才盛多见排，议论波涛起寻尺。
剖符江表虽左迁，愤恤何尝动颜色。
惟思补报诚益勤，奚翅循墙惊宠锡。
锄奸整敝皆得要，百事详求不容隙。
宜阳编户十万余，疲瘵弥年逢药石。
旄倪爱戴忧公去，口颂心祈继朝夕。
除书忽尔天上来，借寇无缘徒怅惜。
汝曹固恨夺慈父，上意其如念河北。
河北近罹灾变深，垫溺之余病艰食。
经营调度难其任，正是庙堂精选择。
此时委寄非平时，贤者岂辞当远适。
长川六月风云爽，苒苒双旌标画鹢。
送行拥岸车马稠，恋德尤多泪霑臆。
袁民慎勿挽公舟，蚤看公归广膏泽。

浮梁跨寒溪，出郭十余里。
暝投僧舍宿，月影清如水。
剪烛吏人退，孤坐俄隐几。
逡巡念岁月，雕疏惊鬓齿。
少学虽自勇，壮行何不伟。
胡为浪奔走，岂足称使指。
许国徒有心，归田尚无拟。
徘徊仕路间，老大良可耻。
气弱不耐饮，诗多常累纸。
一吟聊破闷，再咏渐辏理。
以及百千言，往往不能已。
且以养情性，固非争绮靡。
此乐非丝竹，美听不在耳。
纡郁得以纾，易直油然起。
所以驱驰中，冥搜未尝弛。
今宵幸夷旷，似匪尘纷迩。
悠悠万感集，销烁欲何以。
遂为行役篇，篇成姑自喜。
挥毫复吟讽，若与嘉宾比。
疏泉以养泉，所益不在彼。
蛟蚓间相杂，要之适吾己。
傥或不吾知，奚恤讥狂斐。

潇洒临霜夕，清居守决曹。
严城吹角罢，隔垅听猿号。
警卒持更切，呼囚报钥牢。
讼庭澄一水，尘事戢千毛。
檐閴蚊雷绝，池虚蛙吹逃。
逍遥静襟虑，抖擞敞袛裯。
树木雕零尽，星辰气焰豪。
月微棕影薄，风急雁声高。
忆昔随群学，当时髧二髦。
读书图皦皦，感古动忉忉。
意趣青云近，𪸩光白玉韬。
百钱宁问卜，一钓冀连鳌。
直谅谋相与，回邪欲尽鏖。
自期非干蛊，幸遇岂屯膏。
翻愧雕文陋，难逢异数褒。
葳蕤从末宦，淟涊著青袍。
敛翅鹰栖臂，垂头骥伏槽。
安能枉寻尺，犹得饱藜蒿。
但恃心如砥，那矜目察毫。
穷通任甄治，险恶远波涛。
养浩虽潜孟，折腰诚愧陶。
常咍强蛇足，敢叹抑牛刀。
衮衮途泥里，悠悠日月慆。
居然成俗态，何足谓贤劳。
贫贱非无赖，清平况夙遭。
边隅虚障候，弓矢载鞬櫜。
途易家音数，官闲坐食叨。
人皆讥野僻，我独固持操。
寂寞几尘甑，包并或𫗦糟。
趋时聊勉勉，乐道每嚣嚣。
肺腑兹尤慰，朋从义不謟。
相逢甚优渥，得兴且游遨。
胜赏当随地，秋郊况附壕。
山嵠正堪屐，溪曲尚容舠。
莫计空清俸，须令贳浊醪。
菊香分嚼蕊，蟹美共持螯。
谈席争挥麈，诗坛让拥旄。
纵横新义论，嗣绝旧风骚。
气锐千戈立，辞抽万茧缫。
功名休挂齿，志业本夔皋。

拘挛山邑四□□，□滞徒嗟薄宦身。
忆昨同时来视事，羡君先我作闲人。
倾心虽记多佳议，寒齿还忧失旧邻。
安得追攀如素约，舳舻衔尾倚江滨。

枘凿关连壮，横空不可摇。
激波无雁齿，跨岸只虹腰。
改制千年取，倾舟众患消。
乘舆济人者，为惠固相辽。

谢屐低前齿，登临势渐雄。
岚光动衣袂，知在翠微中。

九日风光不可辜，更堪潇洒在江隅。
兴如蓝水真能适，诗比齐山亦自娱。
莫向三秋悲齿髪，须将一醉等贤愚。
酒阑忽忆胶东路，跋马随轩望上都。

荣参天上列星躔，闲向人间作地仙。
故里相逢十华鬓，一时同会五高年。
图传略过商山叟，齿序几齐洛宅贤。
有子奉觞公最美，绣衣使者彩衣鲜。

弃𦈡东去有遗篇，杖节西还今几年。
莫向长岐悲齿髪，似君行学可怡然。

闽地高材最杰然，结成丹荔冒炎天。
堆盘火齐光芒转，溜齿琼浆气味全。
玉井莲房空赋咏，秀江萍实谩流传。
更咍蜀品烦驰传，暗向红尘动笑妍。

果山多果遍林丘，惟有黄甘格最优。
繁结几经秋雨熟，完滋宜带晚霜收。
霞余点缀青林远，星散玲珑绿叶稠。
秀色盈衢争委市，秾香浮水半通舟。
金苞烂漫差三等，乳蒂龙钟占上游。
一宴尝珍皆绝品，万钱要价或轻酬。
盘筵皎洁如圆盖，梨栗粗凡似赘疣。
蕴藉佳宾忻共赏，芬芳醇酎雅相投。
殷勤食指尝先动，顾盼馋涎已自流。
花瓣琼瑶纷落爪，云腴冰雪冷侵喉。
蒲萄锁碎终非匹，荔子肥甘仅可俦。
但效儿童贪磊落，不知牙齿怯飕飗。
力蠲消渴多年病，清酿骚吟一腹秋。
属餍且行犹掌上，闷余虽卧亦床头。
肤轻渐密衣犹重，种好悬囊子尚留。
憔悴瀼西三寸小，酸寒东望一枚休。
柽均奴仆知郎贵，橘类砆砥比玉羞。
美实旧嗟遗贡禹，嘉名今愧下温州。
多栽厚利羸栀茜，一熟经时汗马牛。
晚岁幸为安汉守，眼明重到洞庭游。
已将滋味千时好，宁免苞苴徇世求。
大嚼有谁能快意，素餐无事却成忧。
徐陵奖识诗辞古，胡济矜夸赋笔遒。
愿得新篇聊假借，庶几声望出遐陬。

云覆鸾舆五色章，鸣鞘声肃下儒庠。
佩衿雾集三千子，仪卫星罗十二行。
位列夔龙陪帝圣，经陈戊甲献成王。
元龟象齿方来供，不用论兵政事堂。

幻泡昧空色，真梦迷黄邱。
宦学类狂走，尔来三十秋。
齿髪非他时，岁月不我留。
古刹插乱石，蛰龙蟠霞湫。
天人大导师，驻锡今白头。
安住善护念，晚节非沉浮。
昔尝同出处，未用相劣优。
权寔分二乘，股肱均九流。
今知搅搅者，讵得逍遥游。
从兹许礼足，尚可治幽忧。

战士触热冲暑雾，舌燥唇干惮长路。
将军马上设良谋，遥望青山指梅树。
齿牙不觉流津津，比似投醪同饮醇。
汉鼎未扶竟分裂，惜哉不是调羹人。

古有名剑似秋水，龙盘虎拏焰欲起。
鸡林削铁不足言，昆吾百炼安足齿。
淬花曾莹䴙鹈膏，掉箾却敲鸾凤髓。
忆昔破敌如破竹，带霜飞渡桑干曲。
电光昼闪白日匿，魑魅走逃罔魉伏。
于今锈涩混铅刀，夜凉风雨青龙哭。
冰翼云淡雪花白，血痕冷剥苔花绿。
我来拔鞘秋风前，毛髪凛凛肝胆寒。
书生无用暂挂壁，夜来虎气腾重泉。
酒酣闻鸡起欲舞，明星错落银河旋。
吾闻神物不终藏，丰城紫氛斗牛旁。
及时与人成大功，岂肯弃置钝锋铓。
会当斩蛟深入吴潭里，不然仗汝西域击名王。

猛虎磨牙齿九州，祢生何事来擨。
黄云屯屯宴宾客，故衣脱去更岑牟。
渔阳掺挝曲声苦，壮士衔悲寂无语。
汉朝社稷四百年，海泻涛淙一抔土。
嗟哉鼓史狂而痴，天运往矣安能追。
四方血战殊未已，三尺棁杖真何为。
君不见武昌之国鹦鹉洲，至今芳草含春愁。
可行则行止则止，死无所益令人羞。
死无所益令人羞，黄祖曹公均一丘。

笑别姑熟州，来作潜山游。
潜山闻名三十载，写望可以销吾忧。
晴云如绵挂寒木，广溪镜静涵明秋。
山头石齿夜璨璨，疑是太古之雪吹不收。
信哉帝祖驻銮跸，异景怪变谁能求。
若非青崖见白鹿，安得此地排珠楼。
群仙长哦空洞绝，绿章封事乘虚辀。
灵鸟盘旋老鹤舞，华灯散采祥飚浮。
噫吁嚱，汉武登坛求不得，明皇夜梦推五百。
宁知司命抱真符，为宋真人开社稷。
诏书数下修琳宫，殿阁缥缈平诸峰。
六朝德泽施愈远，九天福祐来无穷。
君不见潜山之下，潜水之涯。
菖蒲有九节，白术多紫花。
采之百拜献君寿，陛下盛德如重华。

寻山佳兴发，一夜渡江月。
首到庐江元放家，水洞清光数毫发。
爱之便欲久栖息，又闻灵仙之境敞金阙。
清风吹我衣，不觉过皖溪。
危梁千步玉虹卧，松行十里青龙归。
烟霞绕脚变明晦，忽见殿阁铺琉璃。
重檐却在迥汉上，倚栏俯视白日低。
虚庭自作箫籁响，屋角更无飞鸟飞。
霓幡重重蔽真御，仿佛遥见星文垂。
长廊纱笼绝笔画，老龟稳载青瑶碑。
更逢逍遥不死客，齿清髪翠桃花肌。
箫台可到亦非远，云间况有白鹿骑。
细窥绝景辄大笑，吾曹何事尘中为。
安得良田三百亩，可以饱我妻与儿。
长年只在名山里，万事纷纷都不知。

环峰雨过烟岚披，君醉兀兀骑驴归。
明朝大字送满箧，乃是醉扫琅琊诗。
阳冰篆笔昔未有，铁索礧碨纒蛟螭。
禹偁八咏不足数，永叔烂浸镌瑶碑。
山光水润洗出大古色，更后敢作知为谁。
爱君胆大少且锐，搀剔缺漏笔补之。
飘然一别今七载，取读往往生光辉。
宁知流落尚为尉，潇湘邂逅令人嚱。
又致新章溢编楮，遣仆买酒烹黄鸡。
伊予齿发更衰落，固异往昔相逢时。
举杯未尽辄醉倒，跟吻虽强难扶持。
人生老去百无益，谈新忆故惟伤悲。
劝君休吟亦勿饮，橛株拘坐真忘机。
死生终始了为一，清风为我炎天吹。

江南富山水，忽忆五松山。
梁僧种松夺造物，至今千丈凌云间。
上有寒蟾吐魄凝冰雪，下有铜陵碧涧倾潺潺。
雷公睥睨不可以挥斧，老鹤飞来势欲止而复还，猿猱侧望何由攀。
琉璃殿阁若化出，四天之众说法鸣金镮。
我尝脱屣往栖息，六月清风无汗颜。
浓阴可爱坐盘石，绿酒酌尽横琴弹。
命宫叩征天地变，听之以气往往生羽翰。
纷埃不到佛净国，岂识人间行路难。
尘劳忽起旧缘想，倒骑匹马来长安。
修鳞掉尾业已困，涸辙孰与西江澜。
发疏齿缺形将残，畏涂足蹑心胆寒。
屈原怀沙贾谊贬，身后忠名何足观。
不如宴坐碧山里，笑傲每携云月欢。
明朝却欲渡江去，五松岩户无人关。
方壶员峤太殊绝，幸有此山容我闲。

岁云暮矣多北风，怒嗥万里吹惊鸿。
只今我亦在行旅，陟彼庾岭临苍穹。
霜寒不复瘴雾黑，酒贱颇得樽罍红。
鼓角看看变新律，烛泪璀璀随残冬。
一阶寄禄百无补，白发又送年华终。
鬼章虽获万国贺，防边未可旌旗空。
中原将帅谁第一，愿如卫霍皆成功。
庙堂赫赫用耆旧，熟讲仁义安羌戎。
我甘海隅食蚌蛤，饱视两邑调租庸。
呜呼不独夔子之国杜陵翁，牙齿半落左耳聋。

菖蒲涧底生九节，流水遂作菖蒲香。
安期服之已仙去，漫脱双舄留秦皇。
秦皇杀伐自无度，年龄社稷何由长。
蓬莱毕竟不可见，十祠千载聊相望。
散发追之又无迹，后来诡谲传崔郎。
至今正月二十五，城北夹道珠帘张。
元戎要宾锤大鼓，老蛮献馔烧肥羊。
倾城尽作蒲涧饮，美俗眷恋神仙乡。
穿云丝竹度别浦，遶山金翠明残阳。
我乘款段到已晚，越台仅得参壶觞。
公携大句使我读，冰澌戛齿清琅琅。
张侯继作亦精敏，兰茝相倚传芬芳。
却寻陈事考僭迹，死佗称帝鋹称王。
基山控海恃远崄，大明一出旋消亡。
岂如戴主效臣节，白骨虽朽忠名彰。
只今神孙太母圣，天下击壤歌时康。
佳期不邀墓中鬼，乐民之乐真循良。
勒词苍崖告万古，蒲涧之会无淫荒。

石屏台下玉池水，遶岸石屏青齿齿。
镌劖初自人力成，一石十牛车不起。
辇置应须费万金，园囿森罗供宴喜。
苍藓昏埋岁月远，修藤纒络根相倚。
刘鋹族氏已无余，此物犹存旧基址。
曾经战鼓轰雷霆，屡对春风阅罗绮。
老榕交阴不透日，客袂生寒冰雪洗。
小桥断处栈梯连，一线崎岖劣容跬。
未知深窟藏龙蛇，但见枯荷阁蝼蚁。
摩挲题字考前人，名姓班班少奇伟。
请公椽笔赋大篇，歌颂永平诛僭拟。
光焰须令万丈长，一时行乐何足纪。

耿夫子，闻悬车。
齿清发绀殊未老，璨璨满腹怀明珠。
耻随黄雀啄官粟，矫翼直与冥鸿俱。
东城之下，言还旧庐。
田有秫稻，池有嘉鱼。
林有美木，圃有青蔬。
笑傲樽俎，俯仰琴书。
与其折腰以群辱，孰若洁身而自娱。
予将蹴滔天之高浪，跨横海之长鲸。
揽午夜之明月，邀逸驾于赤城。
酌王母之琼液，献商皓之玉觥。
于是挥手景驻，长啸风生。
投冠缨于下土，化鳞鬣于北溟也。

庙食圆山忘岁年，自言耽酒未能还。
身披羽衣手提药，时时混迹来人间。
七言四句又奇绝，固非俗士能追攀。
蓬莱却在漳水上，鳌头突起沧波环。
长萝秀木鏁春色，石泉自泻秋声潺。
伊予来漳四十日，始造秘殿瞻威颜。
归鞍未解疾遽作，寒气束缚形骸跧。
夜梦青衣捧玉盘，琉璃十颗传灵丹。
欣然投齿咀三四，若饮沆瀣生修翰。
精神顿觉枕上醒，五鼓未送蟾光残。
明朝视事若平昔，僚吏争贺询其端。
真仙垂祐必终始，凡骨岂易当珍丸。
便思勇决谢尘网，往跨皓鹤参翔鸾。
吟诗卖药同至乐，安用包羞拘一官。

士有以处兮，无亩以耕。
眷余绪之尚抽兮，慨慈亲以迟荣。
徐虚缩瑟以内习兮，予实愧乎先民之心。
惚恍恻怆其不得已兮，被命于九江之浔。
戴皇天之休兮，廪足以饱。
度白日之难兮，谁察予情。
汹汹兮北风，怒浪兮滔天。
抚慈膝兮出门，泪涟洏兮就船。
事将有责兮，死岂予之所畏。
盖忠未足以尽报兮，孝未克以自信。
惟行止之坎坎兮，适简罪以冀生。
度白日之难兮，谁察予情。
蛟啮齿兮岸摧，蜃矫首兮渡分。
妖鳞怪鬛曾莫识其名兮，怒谺牙以相瞩。
数将倾而还复兮，予委命乎上灵。
幸生全而就泊兮，夜风止而月吐。
旷上下之澄澈兮，适纵观乎琉璃之府。
北斗扬光兮，百怪潜伏。
岸芷露翠兮，汀兰放芬。
起予思之无穷兮，既跼影以自慰，又苦辞以招魂。
辞曰：始凶终吉，魂兮归来，奚往而失。

翛然乘一气，来往游太空。
闲歌内景章，遂登蕊珠宫。
华英不知名，激齿甘液浓。
此乐无忧衅，固非侯与公。

二景结良匹，曾非尘虑侵。
欣欣启皓齿，玉珮扬清音。
碧河并绛实，采濯期追寻。
言舒意亦散，双好永齐心。

苍崖长龙孙，头角露已甚。
呼丁恣庖割，移榻就浓荫。
恍疑羽林枪，罗列在紫禁。
余鞭横瘦蛇，密箨若纫纴。
亭亭风势匀，节节泉脉沁。
藩垣谨藏护，宁使暴客闯。
烹调众云美，剪伐吾亦任。
绕齿嚼冰澌，毛发寒以澿。
闲心本猿鸟，世咏嗟毒鸩。
野逸谁所怜，愁思肠胃渗。
诗才君独勇，辨舌予久噤。
酒行且莫辞，醉胆沧溟浸。
况逢尧舜治，面内来左衽。
熙熙冠盖游，落落饱食饮。
鸾凤自横飞，燕雀蒙广荫。
徘徊食笋谣，明发扁舟赁。

盘石琢深齿，贯轮激清陂。
运动无昼夜，柄任谁与持。
霹雳驾飞雪，盛夏移冬威。
功成给众食，势转随圆机。
翻思兵家言，千仞俯可窥。
又想对明月，大壑投珠玑。
睥睨巧匠手，不使差毫厘。
牛驴免穿领，僮仆逃胼胝。
利用固已博，沉吟岂虚辞。
愿将水磨篇，荐之调鼎司。

尝读大易辞，可止戒遇险。
麓山俯城郭，盘盘进以渐。
重岗如连环，斗起若圭琰。
佛宫敞金碧，儒舍陋茅广。
修篁万兵肃，老柏壮士俨。
独鹤时一鸣，众鸟归翼敛。
兰风新麝裂，芰雨真珠飐。
虚堂群动寂，冠缨堕枕簟。
颓然委支体，清梦竟无魇。
引坑酌醇醑，激齿碎圆芡。
载歌少陵篇，一重复一掩。
桃源归路隔，回首惊俗检。
不唯纵逍遥，且喜远邪谄。
清湘稚子浴，其乐吾与点。
况闻长老言，了悟生理忝。
心如碧莲花，忍使红尘梁。
又爱御史碑，白玉不可玷。
能忘迁谪忧，直笔正褒贬。
清旷终何为，名迹漫镌剡。
吾君方更化，凡百务节俭。
楚封劳贤侯，重地比二陕。
施为若霖雨，一饱苍生歉。
新法持以归，恋山休荏苒。
想当奏御时，和气动舜脸。
拜恩明光殿，日射腰金睒。

长沙多禅翁，受也予所慕。
清犹玉潭冰，不着纤垢污。
坚如岁寒柏，不入蝼蚁蠹。
一听玄谈玄，银潢自天注。
源流何其长，涌绝曹溪路。
请陈会面初，赤白照窗户。
短鞭驱瘦马，一蹶复一步。
北趋林下门，解榻欣我遇。
圆瓜剖青瑶，激齿寒浆聚。
搘筇拈古语，法乐过韶濩。
廓然外生死，头角白牛露。
师云三百年，儒者莫尔悟。
自兹往游数，道合忘细故。
倏忽捧边徼，狡穴首招谕。
微功有司奏，一命金阙赴。
扁舟泊沙尾，行色业已具。
惆怅难再留，何以慰心素。
日月若驰𫘝，报体孰坚固。
愿期圆照中，生生迭相度。
回首欲无言，月上潇湘渡。

春田岂不美，春园亦可佳。
田水流决决，园禽语喈喈。
荷笠复携锄，动作颇自谐。
邻叟三五辈，击壤欢无涯。
禄仕四十年，志运良已乖。
许国既无补，陷阱几沈埋。
皇恩湛昭洗，印绶蒙优差。
内循齿髪衰，愧彼英俊偕。
休焉保其终，飞章乞残骸。
将归乐复乐，清风扫孤怀。

三年同赏梅，梅花烂晴雪。
一日言北归，梅黄雨初歇。
谁将金弹丸，缀在绿枝上。
结实胜开花，邀君更同赏。
食梅齿牙软，衔杯奈离忧。
过江桃李熟，回首忆梅不。

阔别天涯每怆然，相思只欲学飞仙。
君承交辟专民事，我慕高风谢世缘。
南郭不辞三径远，东山长与五云连。
会须载酒勤相过，齿发萧条各暮年。

檀口微开皓齿香，眼波浮动脸生光。
桃花未落燕脂浅，半飐春风半倚墙。

一步复一步，月华黏屐齿。
不知山径深，疑到蟾宫里。

我归自南山，山翠犹在目。
心随白云去，梦绕山之麓。
汝从何方来，笑齿粲如玉。
探怀出新诗，秀语夺山绿。
觉来已茫昧，但记说秋菊。
有如采樵人，入洞听琴筑。
归来写遗声，犹胜人间曲。

君不见阮嗣宗，臧否不挂口。
莫夸舌在齿牙牢，是中惟可饮醇酒。
读书不用多，作诗不须工。
海边无事日日醉，梦魂不到蓬莱宫。
秋风昨夜入庭树，莼丝未老君先去。
君先去，几时回。
刘郎应白发，桃花开不开。

跨历商周看盛衰，欲将齿发鬬蛇龟。
空餐云母连山尽，不见蟠桃著子时。

余杭自是山水窟，仄闻吴兴更清绝。
湖中橘林新著霜，溪上苕花正浮雪。
顾渚茶芽白于齿，梅溪木瓜红胜颊。
吴儿脍缕薄欲飞，未去先说馋涎垂。
亦知谢公到郡久，应怪杜牧寻春迟。
鬓丝只可对禅榻，湖亭不用张水嬉。

道场山顶何山麓，上彻云峰下幽谷。
我从山水窟中来，尚爱此山看不足。
陂湖行尽白漫漫，青山忽作龙蛇盘。
山高无风松自响，误认石齿号惊湍。
山僧不放山泉出，屋底清池照瑶席。
阶前合抱香入云，月里仙人亲手植。
出山回望翠云鬟，碧瓦朱栏缥缈间。
白水田头问行路，小溪深处是何山。
高人读书夜达旦，至今山鹤鸣夜半。
我今废学不归山，山中对酒空三叹。

鸳鸯湖边月如水，孤舟夜榜鸳鸯起。
平明系缆石桥亭，惭愧冒寒髯御史。
结交最晚情独厚，论心无数今有几。
寂寞抱关叹萧生，耆老执戟哀扬子。
怪君颜采却秀发，无乃迁谪反便美。
天公欲困无奈何，世人共抑真疏矣。
毘陵高山锡为骨，陆子遗味泉冰齿。
贤哉仲氏早拂衣，占断此山长洗耳。
山头望湖光泼眼，山下濯足波生指。
倘容逸少问金堂，记与嵇康留石髓。

并生天地宇，同阅古今宙。
视下则有高，无前孰为后。
达人千钧弩，一弛难再彀。
下士沐猴冠，已系犹跳骤。
欲将驹过隙，坐待石穿溜。
君看汉唐主，宫殿悲麦秀。
而况彼区区，何异壹醉富。
鶢鶋非所养，俯仰眩金奏。
髑髅有余乐，不博南面后。
嗟我昔少年，守道贫非疚。
自从出求仕，役物恐见囿。
马融既依梁，班固亦事窦。
效𪾸岂不欲，顽质谢镌镂。
仄闻长者言，{女幸}直非养寿。
唾面慎勿拭，出胯当俯就。
居然成懒废，敢复齿豪右。
子如照海珠，网目疏见漏。
宏材乏近用，巧舞困短袖。
坐令倾国容，临老见邂逅。
吾衰信久矣，书绝十年旧。
门前可罗雀，感子烦屡叩。
愿言歌缁衣，子粲还予授。

锦里先生自笑狂，莫欺九尺鬓眉苍。
诗人老去鶑鶑在，公子归来燕燕忙。
柱下相君犹有齿，江南刺史已无肠。
平生谬作安昌客，略遣彭宣到后堂。

屡把铅刀齿步光，更遭华衮照厖凉。
苏门山上莫长啸，薝卜林中无别香。
烛烬已残终夜刻，槐花还似昔年忙。
背城借一吾何敢，慎莫樽前替戾冈。

沐罢巾冠快晚凉，睡余齿颊带茶香。
舣舟北岸何时渡，晞发东轩未肯忙。
康济此身殊有道，医治外物本无方。
风流二老长还往，顾我归期尚渺茫。

轩轩青田鹤，郁郁在樊笼。
既为物所縻，遂与吾辈同。
今来始谢去，万事一笑空。
新诗如洗出，不受外垢蒙。
清风入齿牙，出语如风松。
霜髭茁病骨，饥坐听午钟。
非诗能穷人，穷者诗乃工。
此语信不妄，吾闻诸醉翁。

九陌凄风战齿牙，银杯逐马带随车。
也知不作坚牢玉，无奈能开顷刻花。
得酒强欢愁底事，闭门高卧定谁家。
台前日暖君须爱，冰下寒鱼渐可叉。

指点先凭采药翁，丹青化出大槐宫。
眼明小阁浮烟翠，齿冷新诗嚼雪风。
二华行看雄陕右，九仙今已压京东。
此生的有寻山分，已觉温台落手中。

超然台上雪，城郭山川两奇绝。
海风吹碎碧琉璃，时见三山白银阙。
盖公堂前雪，绿窗朱户相明灭。
堂中美人雪争妍，粲然一笑玉齿颊。
就中山堂雪更奇，青松怪石乱琼丝。
惟有使君游不归，五更马上愁敛眉。
君不是淮西李侍中，夜入蔡州缚取吴元济。
又不是襄阳孟浩然，长安道上骑馿吟雪诗。
何当闭门饮美酒，无人毁誉河东守。

十年不还乡，儿女日夜长。
岂惟催老大，渐复成雕丧。
每闻耆旧亡，涕泣声辄放。
老任况奇逸，先子推辈行。
文章少得誉，诗语尤清壮。
吏能复所长，谈笑万夫上。
自喜作剧县，偏工破豪党。
奋髯走猾吏，嚼齿对奸将。
哀哉命不偶，每以才得谤。
竟使落穷山，青衫就黄壤。
宦游久不乐，江海永相望。
退耕本就君，时节相劳饷。
此怀今不遂，归见累累葬。
望哭国西门，落日衔千嶂。
平生惟一子，抱负珠在掌。
见之龆龀中，已有食牛量。
他年如入洛，生死一相访。
惟有王濬冲，心知中散状。

蔓菁宿根已生叶，韭芽戴土拳如蕨。
烂蒸香荠白鱼肥，碎点青蒿凉餠滑。
宿酒初消春睡起，细履幽畦掇芳辣。
茵陈甘菊不负渠，鲙缕堆盘纤手抹。
北方苦寒今未已，雪底波棱如铁甲。
岂如吾蜀富冬蔬，霜叶露芽寒更茁。
久抛松菊犹细事，苦笋江豚那忍说。
明年投劾径须归，莫待齿摇并发脱。

草书妙绝吾所兄，真书小低犹抗行。
论文作诗俱不敌，看君谈笑收降旌。
去年逾月方出昼，为君剧饮几濡首。
今年过我虽少留，寂寞陶潜方止酒。
别时流涕揽君须，悬知此欢堕空虚。
松下纵横余屐齿，门前𫐆辘想君车。
怪君一身都是德，近之清润沦肌骨。
细思还有可恨时，不许蓝桥见倾国。

异时长笑王会稽，野鹜膻腥污刀几。
暮年却得庾安西，自厌家鸡题六纸。
二子风流冠当代，顾与儿童争愠喜。
秦王十八已龙飞，嗜好晚将蛇蚓比。
我生百事不挂眼，时人谬说云工此。
世间有癖念谁无，倾身障簏尤堪鄙。
人生当着几緉屐，定心肯为微物起。
此墨足支三十年，但恐风霜侵发齿。
非人磨墨墨磨人，瓶应未罄罍先耻。
逝将振衣归故国，数亩荒园自锄理。
作书寄君君莫笑，但觅来禽与青李。
一螺点漆便有余，万灶烧松何处使。
君不见永宁第中𢭏龙麝，列屋闲居清且美。
倒晕连眉秀岭浮，双鸦画鬓香云委。
时闻五斛赐蛾绿，不惜千金求獭髓。
闻君此诗当大笑，寒窗冷砚冰生水。

佳人未肯回秋波，幼舆欲语防飞梭。
轻舟弄水买一笑，醉中荡桨肩相摩。
不学长安闾里侠，貂裘夜走胭脂坡。
独将诗句拟鲍谢，涉江共采秋江荷。
不知诗中道何语，但觉两颊生微涡。
我时羽服黄楼上，坐见织女初斜河。
归来笛声满山谷，明月正照金叵罗。
奈何舍我入尘土，扰扰毛群欺卧驼。
不念空斋老病叟，退食谁与同委蛇。
时来洪上看遗迹，忍见屐齿青苔窠。
诗成不觉双泪下，悲吟相对惟羊何。
欲遣佳人寄锦字，夜寒手冷无人呵。

故园多珍木，翠柏如蒲苇。
幽囚无与乐，百日看不已。
时来拾流胶，未忍践落子。
当年谁所种，少长与我齿。
仰视苍苍干，所阅固多矣。
应见李将军，胆落温御史。

门外山光马亦惊，阶前屐齿我先行。
风花误入长春苑，云月长临不夜城。
未许牛羊伤至洁，且看鸦鹊弄新晴。
更须携被留僧榻，待听摧檐泻竹声。

周诗记荼苦，茗饮出近世。
初缘厌粱肉，假此雪昏滞。
嗟我五亩园，桑麦苦蒙翳。
不令寸地闲，更乞茶子蓺。
饥寒未知免，已作太饱计。
庶将通有无，农末不相戾。
春来冻地裂，紫笋森已锐。
牛羊烦呵叱，筐筥未敢睨。
江南老道人，齿发日夜逝。
他年雪堂品，空记桃花裔。

一双罗帕未分珍，林下先尝愧逐臣。
露叶霜枝剪寒碧，金盘玉指破芳辛。
清泉蔌蔌先流齿，香雾霏霏欲噀人。
坐客殷勤为收子，千奴一掬奈吾贫。

大哉天宇内，植物知几族。
灵品独标奇，迥超凡草木。
名从姬旦始，渐播桐君录。
赋咏谁最先，厥传惟杜育。
唐人未知好，论著始于陆。
常李亦清流，当年慕高躅。
遂使天下士，嗜此偶于俗。
岂但中土珍，兼之异邦鬻。
鹿门有佳士，博览无不瞩。
邂逅天随翁，篇章互赓续。
开园颐山下，屏迹松江曲。
有兴即挥毫，粲然存简牍。
伊予素寡爱，嗜好本不笃。
粤自少年时，低徊客京毂。
虽非曳裾者，庇荫或华屋。
颇见纨绮中，齿牙厌粱肉。
小龙得屡试，粪土视珠玉。
团凤与葵花，碔砆杂鱼目。
贵人自矜惜，捧玩且缄椟。
未数日注卑，定知双井辱。
于兹事研讨，至味识五六。
自尔入江湖，寻僧访幽独。
高人固多暇，探究亦颇熟。
闻道早春时，携籯赴初旭。
惊雷未破蕾，采采不盈掬。
旋洗玉泉蒸，芳馨岂停宿。
须臾布轻缕，火候谨盈缩。
不惮顷间劳，经时废藏蓄。
髹筒浄无染，箬笼匀且复。
苦畏梅润侵，暖须人气燠。
有如刚耿性，不受纤芥触。
又若廉夫心，难将微秽渎。
晴天敞虚府，石碾破轻绿。
永日遇闲宾，乳泉发新馥。
香浓夺兰露，色嫩欺秋菊。
闽俗竞传夸，丰腴面如粥。
自云叶家白，颇胜中山醁。
好是一杯深，午窗春睡足。
清风击两腋，去欲凌鸿鹄。
嗟我乐何深，水经亦屡读。
陆子咤中泠，次乃康王谷。
蟆培顷曾尝，瓶罂走僮仆。
如今老且懒，细事百不欲。
美恶两俱忘，谁能强追逐。
姜盐拌白土，稍稍从吾蜀。
尚欲外形骸，安能徇口腹。
由来薄滋味，日饭止脱粟。
外慕既已矣，胡为此羁束。
昨日散幽步，偶上天峰麓。
山圃正春风，蒙茸万旗簇。
呼儿为招客，采制聊亦复。
地僻谁我从，包藏置厨簏。
何尝较优劣，但喜破睡速。
况此夏日长，人间正炎毒。
幽人无一事，午饭饱蔬菽。
困卧北窗风，风微动窗竹。
乳瓯十分满，人世真局促。
意爽飘欲仙，头轻快如沐。
昔人固多癖，我癖良可赎。
为问刘伯伦，胡然枕糟麹。

纷纷青子落红盐，正味森森苦且严。
待得微甘回齿颊，已输崖蜜十分甜。

酸酒如虀汤，甜酒如蜜汁。
三年黄州城，饮酒但饮湿。
我如更拣择，一醉岂易得。
几思压茅柴，禁网日夜急。
西邻推瓮盎，醉倒猪与鸭。
君家大如掌，破屋无遮羃。
何从得此酒，冷面妒君赤。
定应好事人，千石供李白。
为君三日醉，蓬发不暇帻。
夜深欲逾垣，卧想春瓮泣。
君奴亦笑我，鬓齿行秃缺。
三年已四至，岁岁遭恶客。
人生几两屐，莫厌频来集。

十里清淮上，长堤转雪龙。
冰崖落屐齿，风叶乱裘茸。
万顷穿银海，千寻度玉峰。
从来修月手，合在广寒宫。

忽惊春色二分空，且看樽前半丈红。
苦战知君便白羽，倦游怜我忆黄封。
年来齿发老未老，此去江淮东复东。
记取六人相会处，引杯看剑坐生风。

我欲乘飞车，东访赤松子。
蓬莱不可到，弱水三万里。
不如金山去，清风半帆耳。
中有妙高台，云峰自孤起。
仰观初无路，谁信平如砥。
台中老比丘，碧眼照窗几。
巉巉玉为骨，凛凛霜入齿。
机锋不可触，千偈如翻水。
何须寻德云，即此比丘是。
长生未可学，请学长不死。

天门夜上宾出日，万里红波半天赤。
归来平地看跳丸，一点黄金铸秋橘。
太华峰头作重九，天风吹滟黄花酒。
浩歌驰下腰带鞓，醉舞崩崖一挥手。
神游八极万缘虚，下视蚊雷隠污渠。
大千一息八十返，笑厉东海骑鲸鱼。
三韩王子西求法，凿齿弥天两勍敌。
过江风急浪如山，寄语舟人好看客。

万松谁种已𪭢𪭢，半岭苍云映此邦。
露重珠璎蒙翠盖，风来石齿碎寒江。
浮空两竹横南阁，倒景扶桑射北窗。
坐待夕烽传海峤，重城归去踏逢逢。

楚有孙叔敖，长城隠千里。
哀哉练裙子，负薪蹑破履。
岂无故交亲，逝去如覆水。
不如老优孟，谈笑托谐美。
世家不可恃，如倚折足几。
祥符有贤相，手握天下砥。
懿敏亦名公，三贵德爵齿。
盖棺今几日，公子谁料理。
谁要卿料理，欲说且止止。
宅相开府公，久为苍生起。
如何垂老别，冰盘馈苍耳。
亲嫌妨鹗荐，相对发微泚。
新诗如弹丸，脱手不移晷。
我亦老宾客，苦语落纨绮。
莫辞三上章，有道贫贱耻。

下马逢佳客，携壶傍小池。
清风乱荷叶，细雨出鱼儿。
井好能冰齿，茶甘不上眉。
归途更萧瑟，真个解催诗。

佳人自鞚玉花骢，翩如惊燕蹋飞龙。
金鞭争道宝钗落，何人先入明光宫。
宫中羯鼓催花柳，玉奴弦索花奴手。
坐中八姨真贵人，走马来看不动尘。
明眸皓齿谁复见，只有丹青余泪痕。
人间俯仰成今古，吴公台下雷塘路。
当时亦笑张丽华，不知门外韩擒虎。

髯尹超然定逸群，南游端为访云门。
谪仙归侍玉皇案，老鹤来乘刺史轓。
已觉簿书哀老子，故知笾豆有司存。
年来齿颊生荆棘，习气因君又一言。

山川不改旧，岁月逝不留。
百年一俯仰，五胜更王囚。
同僚比岑范，德业前人羞。
坐令老钝守，啸诺获少休。
却思二十年，出处非人谋。
齿发付天公，缺坏不可修。

我昔在东武，吏方谨新书。
斋空不知春，客至先愁予。
采杞聊自诳，食菊不敢余。
岁月今几何，齿发日向疏。
幸此一郡老，依然十年初。
梦饮本来空，真饱竟亦虚。
尚有赤脚婢，能烹頳尾鱼。
心知皆梦耳，慎勿歌归欤。

谽谺土门口，突兀太行顶。
岂惟团紫云，实自俯倒景。
刚风被草木，真气入苕颖。
旧闻人衔芝，生此羊肠岭。
纤攕虎豹鬣，蹙缩龙蛇瘿。
蚕头试小嚼，龟息变方骋。
矧予明真子，已造浮玉境。
清宵月挂户，半夜珠落井。
灰心宁复然，汗喘久已静。
东坡犹故目，北药致遗秉。
欲持三桠根，往侑九转鼎。
为子置齿颊，岂不贤酒茗。

今日江头天色恶，𪿫车云起风欲作。
独望锺山唤宝公，林间白塔如孤鹤。
宝公骨冷唤不闻，却有老泉来唤人。
电眸虎齿霹雳舌，为余吹散千峰云。
南行万里亦何事，一酌曹溪知水味。
他年若画蒋山图，为作泉公唤居士。

断桥寻胜践，脱屦欣小揭。
瘴花已繁红，官柳犹疏细。
斜川二三子，悼叹吾年逝。
凄凉罗浮馆，风壁颓雨砌。
黄冠常苦饥，迎客羞破袂。
仙山在何许，归鹤时堕毳。
崎岖拾松黄，欲救齿发弊。
坐令禅客笑，一梦等千岁。
栖禅晚置酒，蛮果粲蕉荔。
齐厨釜无羹，野饷篮有蕙。
嬉游趁时节，俯仰了此世。
犹当洗业障，更作临水禊。
寄书阳羡儿，并语长头弟。
门户各努力，先期毕租税。

稚川真长生，少从郑公游。
孝章偶不死，免为文举忧。
余龄会有适，独往岂相攸。
由来警露鹤，不羡撮蚤鹠。
愿加视后鞭，同驾躅空辀。
宁餐堕齿堇，勿忆齐眉羞。
何时遂纵壑，归路同首丘。
东冈松柏老，西岭橘柚秋。
着意寻弥明，长颈高结喉。
无心逐定远，燕颔飞虎头。
君方卒功名，一泛范蠡舟。
我亦霑霈渥，渐解锺仪囚。
宁须张子房，万户自择留。
犹胜嵇叔夜，孤愤甘长幽。
南窗可寄傲，北山早归耰。
此语君勿疑，老彭跨商周。

月照无枝林，夜栋立万础。
眇眇云间扇，荫此八月暑。
上有垂房子，下绕绛刺御。
风欺紫凤卵，雨暗苍龙乳。
裂包一堕地，还以皮自煮。
北客初未谙，劝食俗难阻。
中虚畏泄气，始嚼或半吐。
吸津得微甘，著齿随亦苦。
面目太严冷，滋味绝媚妩。
诛彭勋可策，推毂勇宜贾。
瘴风作坚顽，导利时有补。
药储固可尔，果录讵用许。
先生失膏粱，便腹委败鼓。
日啖过一粒，肠胃为所侮。
蛰雷殷脐肾，藜藿腐亭午。
书灯看膏尽，钲漏历历数。
老眼怕少睡，竟使赤眦弩。
渴思梅林咽，饥念黄独举。
柰何农经中，收此困羁旅。
牛舌不饷人，一斛肯多与。
乃知见本偏，但可酬恶语。

满地春风扫落花，几番曾醉长官衙。
诗成锦绣开胸臆，论极冰霜绕齿牙。
别后与谁同把酒，客中无日不思家。
田园知有儿孙委，早晚扁舟到海涯。

北方正气名袪邪，东郊西应归中华。
离南为室坎为家，先凝白雪生黄芽。
黄河流驾紫河车，水精池产红莲花。
赤龙腾霄惊盘蛇，姹女含笑婴儿呀。
十二楼瞰灵泉{雨/洼}，华池玉液阴交加。
子驰午前无停差，三田聚宝真生涯。
龟精凤髓填谽谺，天地骇有鬼神嗟。
一丹休别内外砂，长修久饵须升遐。
肠中澄结无余柤，俗骨变换颜如葩。
哀哉世人争齿牙，指伪为真正为哇。
轻肥甘美形骄奢，谲诡诈妄言矜夸。
游鱼在网兔在罝，一气顿尽犹呕哑。
余生所托诚栖槎，九原枯髀如乱麻。
胡不断众如镆铘，空与利名交撑拏。
胡不腾踏如文䯄，可惜贪爱相漫洿。
真心道意非不嘉，餐金闲暇非虚哗。
何须横议相疵瘕，众口并发鸣群鸦。
安知聚散同鱼虾，自缠如茧居如蜗。
日怀嗔喜甘笼笯，其去死地犹猎豭。
吾恨尔见有所遮，海波或至惊井蛙。
乌轮即晚蟾影斜，吾时俱睹超云霞。

申韩本自圣，陋古不复稽。
巨君纵独欲，借经作巌崖。
遂令青衿子，珠璧人人怀。
凿齿井蛙耳，信谓天可弥。
大道久分裂，破碎日愈离。
我如终不言，谁悟角与羁。
吾琴岂得已，昭氏有成亏。

安眠海自运，浩浩朝黄宫。
日出露未晞，郁郁蒙霜松。
老栉从我久，齿疏含清风。
一洗耳目明，习习万窍通。
少年苦嗜睡，朝谒常匆匆。
爬搔未云足，已困冠巾重。
何异服辕马，沙尘满风鬃。
雕鞍响珂月，实与杻械同。
解放不可期，枯柳岂易逢。
谁能书此乐，献与腰金翁。

聚粪西垣下，凿泉东垣隈。
劳辱何时休，宴安不可怀。
天公岂相喜，雨霁与意谐。
黄菘养土膏，老楮生树鸡。
未忍便烹煮，绕观日百回。
跨海得远信，冰盘鸣玉哀。
茵𫈟点脍缕，照坐如花开。
一与蜑叟醉，苍颜两摧颓。
齿根日浮动，自与粱肉乖。
食菜岂不足，呼儿拆鸡栖。

清眸作金徽，素齿为玉轸。
响泉竟何用，金带常苦窘。
斓斑渍珠珰，宛转堆云鬒。
君若安七弦，应弹卓氏引。

扬雄老无子，冯衍终不遇。
不识孔方兄，但有灵照女。
家藏古今帖，墨色照箱筥。
饥来据空案，一字不堪煮。
枯肠五千卷，磊落相撑拄。
吟为蜩蛩声，时有岛可句。
为语里长者，德齿敬已古。
如翁有几人，薄少可时助。

喜见西风吹麦秋，年年为逭老农忧。
沾涂手足经年种，荐载珠玑一倍收。
壮齿君能亲稼穑，异时我亦困耝耰。
独怜紫竹堂前月，清夜娟娟照客愁。

梦破山骨冷，扶桑未放晓。
披衣坐虚堂，缺月犹皎皎。
扬泉漱寒冽，激齿冰雪绕。
百体喜坚壮，万象觉清悄。
簪履事朝谒，神魂飞窅渺。
龛灯蚌珠剖，炉穗玉绳袅。
浮念恍已消，真庭谅非杳。
须臾霁霞起，赫奕射林表。
高树引凉蝉，深枝啅栖鸟。
二虫彼何为，逐动自纷扰。
悠悠天宇内，岂复论大小。
覆盎舞醯鸡，浓昏恣飞绕。
定知达观士，方寸常了了。
世无陶靖节，此乐知者少。

柳条风暖会吟诗，林下池边屐齿移。
别后过从更疏懒，暮蝉嘹乱不胜悲。

诗题：老人行首句：有一老翁老无齿。

河汾之会，韩晋之津。
在昔王马今何人，青衫木笏排风尘。
面如桃花髭如银，长篇大字妙入神。
关辅后辈谁等伦，四方仕宦足邅迍。
归老阌乡玉涧滨，云为友兮山为邻。
森森绿槊万霜筠，汩汩清涟飞两轮。
亭上何所见，荆山早暮来相亲。
斋中何所有，新旧歌诗千百首。
细大搜罗万象劳，放开日月东西走。
世上儿女徒纷纷，作者须教归老手。
君不见古往今来富贵人，灿灿金章悬紫绶。
金珠初入宠方深，骨肉未消名已朽。
又不见李杜死来三百年，至今仰望如星斗。
一联一句挂齿牙，便同金石垂长久。
乃知皇天造万物，独于吾辈偏加厚。
还翁诗卷翁细思，岂是生平都不偶。

分出瑶池万怪惊，昆墟引落最高层。
十分清是泉中玉，一漱寒生齿下冰。
浄照更无云影杂，素光疑有露华凝。
莫教明月从中现，彻底无心伴老僧。

珍重妙观师，书来再三读。
不蒙促归计，乃忧旷笺牍。
疑师未相知，待我尚尘俗。
窃闻构新殿，东畔建廊屋。
圣像已完布，舍利应祈祝。
其余虽未备，想亦渐周足。
凡事在臻牢，慎勿尚遄速。
堂基不厌高，磉窠须剩筑。
闲架莫求大，却须择良木。
椽桷贵稠直，楣栱要恒笃。
但得规摹成，不忧无人续。
五年纵未就，十年亦未蹙。
今生不能了，后世亦修复。
中庭要宽广，从舍须团簇。
堂前种杉桧，方丈植慈竹。
冬青绕周遭，夏初香馥郁。
松篁又次之，潇洒快胸腹。
园中开数径，晚步散踡跼。
沿阶种药苗，乘闲采盈掬。
川芎并地黄，幽兰间甘菊。
泡水须麦门，熬汤要鶑粟。
蘘莪并狗杞，可以备蔬蔌。
葵藿及鸡冠，可以悦心目。
橘柚耀金苞，枪旗资茗粥。
四时皆要用，一奴长灌沃。
地形或褊隘，后墙可展扑。
东荣有园池，幽小类棋局。
长土可裁削，凡材宜斩𣃁。
使之稍清旷，可以蠲烦溽。
秋至芙蕖红，春来鸭头渌。
拨剌有鲂鲤，优游栖雁鹜。
菱芡交加生，藻荇参差畜。
采嚼齿牙香，牵挽襟裾绿。
可以娱宾朋，可以施水陆。
穿渠绕吾院，高下相联属。
畎引发新声，潺湲若山谷。
细事宜先治，大道在勤督。
晨经劝群庶，夜讲诲幽独。
午间略行道，睡魔可降伏。
智灯照昏迷，慧刀破贪欲。
若夫润泽事，在师更崇肃。
为山贵覆篑，弹冠重初沐。
荤膻勿放入，酒会当远逐。
诸宅或相混，此诗可约束。
庶令百里人，外悦更心服。
从善若转圜，慕义如凑辐。
悟者味醍醐，昧者隔纱縠。
病者解颠倒，强者销忿毒。
昆虫与草芥，一一霑慧福。
顾此区区心，提孩已怀蓄。
十三听先训，观音为眷属。
二十学于寺，有意重盖覆。
诵书小松下，夜惊老僧宿。
老僧睡不稳，冥心生毁讟。
梦一白衣人，戒言勿轻触。
凌晨来谢我，道此颇惭恧。
因知此大缘，圣心已潜属。
故余昔欲仕，先此治轩塾。
无端赴辟书，万里走炎燠。
因缘论时事，乍荣复深辱。
连延未能归，非敢恋方谷。
上欲荣二亲，次欲芘诸族。
妻封子可任，行将谢微禄。
屯邅累见迫，神灵若相促。
前日除永宁，君恩殊委曲。
风物似京华，民醇无犴狱。
月给五十千，岁租三百斛。
兹事为未了，力辞求倅睦。
尚念虽近乡，官身甚羁拲。
黾勉终此任，庶几堪退缩。
驱驰六十年，今朝方自赎。
可为林下游，放旷比麋鹿。
幽园创书馆，诸子弄黄轴。
静室𦶟名香，与师评梵竺。
寺僧必钦向，师应勤训育。
童蒙傥来叩，我亦当善告。
四季饭乡人，三冬办民浴。
老姑与老姊，就可报恩鞠。
季弟与群侄，日可讲驩穆。
人生能几何，此乐难尽录。
惟师本英豪，少小已良淑。
传经建精蓝，饭众迈高躅。
飘然西北来，声华满京毂。
名山及钜院，诸公意勤缛。
师皆力辞避，许我归林麓。
兹惟吾二人，密约有昔夙。
然能蹈此语，沙金石中玉。
吾身方困踬，师誉正彪襮。
吾归不为艰，师退良难卜。
飞云谩出山，至宝欣还匵。
素志幸已酬，忘言目相瞩。
幽显若相佑，成就在忽倏。
内外期两立，缁素更纯熟。
惟吾二人者，可以共藏六。
松江多波涛，西山鸣橡檞。
台岭夸石梁，庐阜诧飞瀑。
与师结真赏，轻举效鸿鹄。
相将老此身，啸歌随寝𫗧。
数终或归去，任缘顺所欲。
却观今日事，犹如梦中烛。

汉有郡文学，儒宫所宗师。
稚圭虽叹滞，邓禹犹愿为。
圣朝兴庠序，内外振新规。
嗟余介且拙，性与丘壑宜。
青衫起泮水，六见开辛夷。
经术聊辨惑，文章非振奇。
群英何济济，屈就董生帷。
讲习良可乐，敩学交相资。
但观芹藻长，不恤颜鬓衰。
忽传太学命，飞诏下天涯。
自省草茅贱，岂称廊庙知。
亲友颇敦迫，黾勉趋官期。
生平好古心，或冀伸此时。
偶兹春奠毕，将与诸生辞。
浊酒多如渑，颁贶自守麾。
乡饮久不讲，礼意犹可追。
高阁矗丹槛，公堂焕云楣。
裒衣二百众，齿发叙尊卑。
笾豆俨在列，鹓鸿来有仪。
珍饔荐瑶觞，虽醉尚肃祗。
式燕固云喜，有行尤怆离。
勉旃重勉旃，修业戒荒嬉。
黼绣在德义，金玉惟书诗。
豫章生拱把，群木共葳蕤。
养之得其性，自有凌云枝。
又如甽浍流，不息趋天池。
居乡为闵参，得志慕皋夔。
当令竹帛间，炳炳令名垂。

谢公游意未能厌，踏尽登山屐齿尖。
古殿神仙深杳杳，香炉烟翠起纤纤。
岩花寂历飘琼片，庭桧萧疏漏玉蟾。
帝子莫归人不见，微风细雨自开帘。

岐山之阳石为鼓，叩之不鸣悬无虡。
以为无用百无直，以为有用万物祖。
置身无用有用间，自托周宣谁敢侮。
宣王没后坟垅平，秦野苍茫不知处。
周人旧物惟存山，文武遗民尽囚虏。
鼎锺无在铸戈戟，宫殿已倒生禾黍。
厉宣子孙窜四方，昭穆错乱不存谱。
时有过客悲先王，绸缪牖户彻桑土。
思宣不见幸鼓存，由鼓求宣近为愈。
彼皆有用世所好，天地能生不能主。
君看项籍猛如狼，身死未冷割为脯。
马童杨喜岂不仁，待汝封侯非怨汝。
何况外物固已轻，毛擒翡翠尾执麈。
惟有苍石于此时，独以无用不见数。
形骸偃蹇任苔藓，文字皴剥困风雨。
遭乱既以无用全，有用还为太平取。
古人不见见遗物，如见方召与申甫。
文非科斗可穷诘，简编不载无训诂。
字形漫汗随石缺，苍蛇生角龙折股。
亦如老人遭暴横，颐下髭秃口齿龉。
形虽不具意可知，有云杨柳贯鲂𫚈。
鲂𫚈岂厌居溪谷，自投网罟入君俎。
柳条柔弱长百尺，挽之不断细如缕。
以柳贯鱼鱼不伤，贯不伤鱼鱼乐死。
登之庙中鬼神格，锡女丰年多黍稌。
宣王用兵征四国，北摧犬戎南服楚。
将帅用命士卒欢，死生不顾阚虓虎。
问之何术能使然，抚之如子敬如父。
弱柳贯鱼鱼弗违，仁人在上民不怒。
请看石鼓非徒然，长笑太山刻秦语。

吾观天地间，万事同一理。
扁也工斫轮，乃知读文字。
我非画中师，偶亦识画旨。
勇怯不必同，要以各善耳。
壮马脱衔放平陆，步骤风雨百夫靡。
美人婉娩守闲独，不出庭户修容止。
女能嫣然笑倾国，马能一蹴致千里。
优柔自好勇自强，各自胜绝无彼此。
谁言王摩诘，乃过吴道子。
试谓道子来，置女所挟从软美。
道子掉头不肯应，刚杰我已足自恃。
雄奔不失驰，精妙实无比。
老僧寂灭生虑微，侍女闲洁非复婢。
丁宁勿相违，幸使二子齿。
二子遗迹今岂多，岐阳可贵能独备。
但使古壁常坚完，尘土虽积光艳长不毁。

谁能饮酒如倾水，醉倒坐中扶不起。
形骸外物已如遗，升斗任君无复避。
霜梨冰脆寒侵齿，未尽一杯先已醉。
强将文字笑红裙，冷淡为欢何足贵。

苍壁上参天，微径随流水。
聱牙石齿乱，纷薄黄叶委。
牵攀不得上，颠仆几将止。
勉强终此行，更老知难至。

风送江湖满洞天，洞门可听入无缘。
土囊郁怒声初散，石齿聱牙势未前。
乐奏洞庭真跌宕，歌传帝所亦清便。
何人隠几观遗韵，重使颜成问嗒然。

春湖柳色黄，宿藕冻犹僵。
翻沼龙蛇动，撑船牙角长。
清泉浴泥滓，粲齿碎冰霜。
莫使新梢尽，炎风翠盖凉。

东方书生多愚鲁，闭门诵书口生土。
窗中白首抱遗编，自信此书传父祖。
辟雍新说从上公，册除仆射酬元功。
太常弟子不知数，日夜吟讽如寒虫。
四方窥觇不能得，一卷百金犹复惜。
康成颖达弃尘灰，老聃瞿昙更出入。
旧书句句传先师，中途欲弃还自疑。
东邻小儿识机会，半年外舍无不知。
乘轻策肥正年少，齿疏唇腐真堪笑。
是非得失付它年，眼前且买先腾踔。

远游既为东鲁，迁居又爱南山。
齿发自知将老，心怀且欲偷安。

从公淮阳今几年，忆持寿斝当公前。
祝公齿发老复少，岁岁不改冰霜颜。
扫除四海一清净，整顿万物俱安全。
今年见公商丘侧，奉祠太一真仙官。
身安气定色如玉，脱遗世俗心浩然。
幽居屡过赤松子，长夜亲种丹砂田。
此中自有不变地，岁阅生日如等闲。
门前贺客任填委，世上多故须陶甄。
秋风坐见蒲柳尽，岁晏惟有松柏坚。
斯人未安公未用，使公难老应由天。

东夷从古慕中华，万里梯航今一家。
夜静双星先渡海，风高八月自还槎。
鱼龙定亦知忠信，象译何劳较齿牙。
屈指归来应自笑，手持玉帛赐天涯。

龙鸾仅比闽团酽，盐酪应嫌北俗粗。
采愧吴僧身似腊，点须越女手如酥。
舌根遗味轻浮齿，腋下清风稍袭肤。
七碗未容留客试，瓶中数问有余无。

飞霜委中林，不废长松绿。
惊风振川野，未省劲草伏。
我贫客去尽，君来常不速。
愧君赠桃李，永愿报琼玉。
我性本山林，苦学笔空秃。
骅骝塞康庄，病足顾难逐。
锦文衒华藻，敝褐非所续。
家有五车书，恨不十年读。
济南昔相遇，我齿三十六。
谈谐倾盖间，还往白首熟。
从君饮浊酒，过我饭脱粟。
西湖多菼薍，白昼下鸿鹄。
城西野人居，柴门拥修竹。
后车载鸱夷，下马泻醽醁。
醉眠卧荒草，空洞笑便腹。
疏狂一如此，岂望世收录。
别来今几何，归期已屡卜。
西南有薄田，茅舍清溪曲。
耕耘三男子，伏腊当自足。
君能远相寻，布衣巾一幅。

曲如山下藤，脆若溪上苇。
春风一张王，秋霜死则已。
胡为南涧中，辛勤种柏子。
上枝挠云霓，下根绞石齿。
伐之为梁栋，岁月良晚矣。
白首阅时人，君看柱下史。

相从恨不多，送我三十里。
车湖风雨交，松竹相披靡。
系舟枯木根，会面两王子。
嘉眉虽异郡，鸡犬固犹尔。
相逢勿空过，一醉不须起。
风涛未可涉，隔竹见奔驶。
渡江买羔豚，收网得鲂鲤。
朝畦甘瓠熟，冬盎香醪美。
乌菱不论价，白藕如泥耳。
谁言百口活，仰给一湖水。
夺官正无赖，生事应且尔。
卜居请连屋，扣户容屣履。
人生定何为，食足真已矣。
愆尤未见雪，世俗多相鄙。
买田信良计，蔬食期没齿。
手持一竿竹，分子长湖尾。

闭门何所事，毛发日青青。
齿折登山屐，尘生贳酒瓶。
调心开贝叶，救病读难经。
定起无人见，寒灯一点星。

新竹依墙未出寻，墙东桃李却成林。
池塘草长初饶梦，村落鶑啼恰称心。
江满船头朝欲转，泥融屐齿莫尤深。
闭门怜子成书癖，试买村醪相伴斟。

楚蟹吴柑初著霜，梁园官酒试羔羊。
老如计相非无齿，清似留侯未却粮。
杖屦稍通宾客过，殽蔬要遣子孙尝。
诏书委曲如公意，幕府新除朱绂郎。

满腹贮精神，触手会众理。
一废十五年，直坐才多尔。
我昔游宋城，忆始识君子。
簿书填丘山，宾客乱峰螘。
出寻城下宅，屡屣床前履。
清谈如锯木，落屑纷相委。
解颐自有乐，置酒姑且止。
逡巡破黄封，婉娩歌皓齿。
风高熊正白，霜落蟹初紫。
夜阑意未厌，河斜客忘起。
归来笑僮仆，熟醉未曾尔。
江湖一流荡，欢意日颓弛。
西还经旧游，相逢值新喜。
诏催西州牧，门有朱轓柅。
都城挽不住，山贼近方侈。
提刀索崖谷，援桴动闾里。
居家百无与，王事非有己。
何日却休官，复饮梁王市。

我游齐安十日回，东坡桃李初未栽。
扁舟乱流入樊口，山雨未止淫黄梅。
寒溪闻有古精舍，相与推挽登崔嵬。
山深县令喜客至，寺荒蔓草生经台。
黄鹅白酒得野馈，藤床竹簟无纤埃。
可怜迁客畏人见，共怪青山谁为堆。
行惊晚照催出谷，中止乱石倾余罍。
古今相望两令尹，文词洒落千山隈。
野人岂复识遗趣，过客时为剜苍苔。
五年留滞屐齿秃，一朝挥手船头开。
玉堂却忆昔游处，笑问五柳应雕摧。
满朝文士蚤贵达，凭凌霄汉乘风雷。
入参秘殿出华省，何曾著足空山来。
漂流邂逅览遗躅，耳中尚有江声哀。

我怀同门友，势如晓天星。
老去发垂素，隠居山更青。
退翁联科第，俯仰三十龄。
仕官守乡国，出入奉家庭。
鹄鹭性本静，芷兰深自馨。
新诗得高趣，众耳昏未听。
笑我老忧患，奔走如流萍。
冠裳强包裹，齿发坐凋零。
晚春首归路，朱轓照长亭。
县令迎使君，彩服导辎𫐌。
长叹或垂涕，平反知有令。
此乐我已亡，虽达终不宁。

送君守山阳，羡君食淮鱼。
送君使锺陵，羡君江上居。
怜君喜为吏，临行不唏嘘。
纷纷出歌舞，绿发照琼梳。
归鞍踏凉月，倒尽清樽余。
嗟我病且衰，兀然守文书。
齿疏懒食肉，一饭甘青蔬。
爱水亦已干，尘土生空渠。
清贫虽非病，简易由无储。
家使赤脚妪，何烦短辕车。
君船系东桥，兹行尚徐徐。
对我竟不饮，问君独何欤。

燕山如长蛇，千里限夷汉。
首衔西山麓，尾挂东海岸。
中开哆箕毕，末路牵一线。
却顾沙漠平，南来独飞雁。
居民异风气，自古习耕战。
上论召公奭，礼乐比姬旦。
次称望诸君，术略亚狐管。
子丹号无策，亦数游侠冠。
割弃何人斯，腥臊久不澣。
哀哉汉唐余，左衽今已半。
玉帛非足云，子女罹蹈践。
区区用戎索，久尔縻郡县。
从来帝王师，要在侮亡乱。
攻坚甚攻玉，乘瑕易冰泮。
中原但常治，敌势要自变。
会当挽天河，洗此生齿万。

中岁谬学道，白须何由生。
故人指我笑，闻道未能行。
我笑谢故人，唯唯亦否否。
老聃古道师，白发生而有。
佛告波斯匿，汝有不白存。
亭中掌亭人，何尝随客奔。
客去不用留，主在亭不毁。
墁墙支折栋，在我不在尔。
道成款玉晨，跪乞五色丸。
肝心化黄金，齿发何足言。

东南皆民居，屋败如龉齿。
一完诚未能，缀葺聊且尔。
内修晨夜虞，外结比邻喜。
无心本何营，生理未免此。

偶自十年闲，非继七人作。
早岁漫云云，志大终落落。
齿发已半空，头颅不难度。
颜曾本吾师，终身美藜藿。

少年食稻不食粟，老居颍川稻不足。
人言小麦胜西川，雪花落磨煮成玉。
冷淘槐叶冰上齿，汤餠羊羹火入腹。
五年随俗粗得饱，晨朝稻米才供粥。
儿曹知我老且馋，触热泉城正三伏。
田家有信呼即来，亭午驱牛汗如浴。
吾儿生来读书史，不惯田间争斗斛。
今年久旱麦粒细，及半罢休饶老宿。
归来烂熳煞苍耳，来岁未知还尔熟。
百口且留终岁储，贫交强半仓无谷。

阴阳升降自相催，齿发谁教老不回。
犹有髻珠常照物，坐看心火冷成灰。
酥煎陇坂经年在，柑摘吴江半月来。
官冷无因得官酒，老妻微笑泼新醅。

旧俸存无几，生齿日益多。
敝庐虽粗完，空廪无麦禾。
首种二顷田，奈此春旱何。
谁能持只鸡，一酹邢山阿。
饥寒谁相念，幸龙未见呵。
去年投虎头，叩门用干戈。
邂逅一尺雨，岂复阴阳和。
幽明初不隔，诚意岂在多。
恻然上通天，矧此一盘涡。
云兴雨随至，父老行且歌。

春田不雨忧无麦，入囷得半犹足食。
伏中一晒不可缓，旱田苍耳犹难得。
人言春旱夏当潦，入伏未保天日好。
老农经事言不虚，防风防雨如防盗。
外孙读书旧有功，五言七字传祖风。
旋投诗笔到田舍，知我老来馋且慵。
秋田正急车难起，汗滴肩頳愧邻里。
磨声细转雪花飞，举家百口磨牙齿。
食前方丈我所无，烝餠十字或有诸。
孙归何用慰勤苦，烹鸡亦有烝胡卢。

贤才冠世得优闲，免向金门老赘冠。
颂德华名盈满轴，规章文献表穹桓。
宦家有道生忠烈，夷夏初宁谏齿寒。
正是紫微垣里客，如今列上画图看。

二亭虽云小，好在泉石间。
白石自齿齿，清泉亦潺潺。
公府无留事，暂来寄余闲。
筇杖乌角巾，一日几往还。

我生世味薄，所好唯真茶。
江南隔浮云，庐岳望苦賖。
煎烹逐风土，白水和脂麻。
有客自远至，开缄得新芽。
乍见真邂逅，失喜成讙哗。
掬视未及饮，清香破昏邪。
堂堂京邑雄，万货来天涯。
念此至灵草，﨑岖亦随车。
小磨元自携，莹白无纎瑕。
玉尘渐委积，鹰嘴犹交加。
汲泉方污埃，上以密叶遮。
蟹眼已鸣沸，君来何晚耶。
相呼共一啜，如到神仙家。
烦襟得浣濯，两目袪昏花。
闲居无他乐，赖有此趣佳。
煌煌金张门，酒肉争豪奢。
冷淡不辄饮，千金赏筝琶。
一醒又五斗，颜角如烘霞。
蔗浆爽肺肝，金椀嗽齿牙。
坐觇吾曹癖，往往笑以嗟。
人生乐不同，未用相矜夸。
吟罢腹饥吼，空庭噪昏鸦。

两君霜夜两相过，有酒无肴争奈何。
蛤蜊买得虽不多，百枚包以一枯荷。
呼奴再濯清泠波，玉石磊落声相磨。
干薪烈焰稍骈罗，暴殄天物真烦苛。
闭关拒敌难挥戈，划然双辟如嘘呵。
天然甘露贮玉窠，不须易牙为调和。
争先贾勇手自拏，莫笑擎盘无翠娥。
釪明肉净绝泥沙，弃掷顽壳如投梭。
宫醅滟滟鹦鹉螺，满饮不惜朱颜酡。
念初搜索从海涯，千斤秪载双骆驼。
都城观阙云峨峨，时新首到王公家。
吾侪得啖已蹉跎，势力不敌怨则那。
往岁端居临漕河，此物堆积如山坡。
蛏{虫咸}淡菜暨车蛾，其实气味俱同科。
但嫌咀嚼费齿牙，何尝珍惜如京华。
物虽难得味乃佳，一壶千金古所嗟，三嗅而兴君为歌。

正好辛勤缘齿少，最难遭遇是时平。
李频乡党玄英裔，皆合工诗取盛名。

屐齿遍庭深，时为拥鼻吟。
微风引竹籁，斜月转花阴。
静赏应难极，孤怀自不禁。
苍然小池上，烟露达青岑。

石枕凉生菌阁虚，已应梅润入图书。
不辞齿发多衰病，所喜林泉有隠居。
粉竹亚梢垂宿露，翠荷差影聚游鱼。
北窗人在羲皇上，时为渊明一起予。

玳押风帘薄，金徒漏箭长。
食鱼齐上客，置醴汉元王。
蒟醤辛初和，蓱齑冷乍尝。
巢笙传曲沃，掺鼓发渔阳。
吟烛惟忧尽，杯筹岂易防。
齿犀融晏雪，袍麝荐荀香。
笑逐呼卢胜，歌随解佩狂。
遗簪兼堕珥，流眄复回肠。
彩凤寻仙史，班骓待陆郎。
主欢殊未已，投辖在银床。

岘山巉巉清溪濵，倒影万丈之奫沦。
往岁尝有去思吏，热地尤多高蹈人。
少年仕宦颇落魄，时登绝顶攀苍冥。
幽花美草颇娱目，断碑刓碣还伤神。
晓猿夜鹤轻相别，从此奔走十八春。
旧游不复齿颊挂，方知到骨俱埃尘。
麟台昨日见图画，醒若楚客还覉魂。
方缣一幅论万里，秋江绿水何粼粼。
人心与物本无别，正为利欲相埋湮。
神功妙手如唤觉，满座风月来相亲。
骑驴径去自可到，犹愈飘飖西游秦。
剩沽宜城醉其下，日夕倒载望冠巾。

松枝为管京邑无，山翁持赠最勤渠。
千年自饱幽涧雪，一日忽快南窗书。
但知来处已潇洒，况复毫端精有余。
茅斋举眼有真率，象齿琅玕浑不如。

沉浮又似缀汀鸥，石齿横斜咽复流。
莫放阴云遮洞府，最宜明月挂高秋。

庐山五老峰，下临大江水。
绝壁千余仞，青冥洞无底。
烝云自太古，流雨洒千里。
白日照层巅，阳崖生石耳。
采之悬绳梯，磴藓滑屐齿。
朱门登华筵，味敌莼丝美。
小人勇趋利，所得仅刀匕。
鸿毛轻躯命，一坠即已矣。
吾思窒群欲，岂独艮其趾。
高深有前戒，来者慎所履。

闲斋掩昼扉，疏竹间风韵。
兀坐无所为，仰高方苦峻。
闗闗两喜鹊，如以？来献。
疑其喜过常，精爽抑何顿。
谓当有嘉宾，结驷问原宪。
不然亲交书，万里来问讯。
何意二千石，新书烂盈卷。
使者入衡门，红光十余仭。
衣冠出蓬室，再拜望城阃。
开缄列宿动，芒角相辉焕。
捧读未终篇，钦降已三叹。
譬如涉春波，渺不知涯岸。
又若惊雷霆，但觉目眩转。
谁言匹夫穷，陋巷一箪饭。
箧有无价珍，贵于青玉案。
昨者鄙俚辞，惟求指瑕舋。
敢期明月珠，倾泻殊不悋。
重重借褒誉，许与良过分。
酷爱愚且直，还怜贫且困。
惟人最难知，圣哲其犹恨。
自非明如日，安得物无遁。
程孔昔中涂，邂逅适所愿。
倾盖毕所懐，日西不知倦。
圣贤欣道合，万古直一瞬。
凄凉千载余，此道谁复振。
未闻似今日，曾不拜公面。
顾遇过所亲，思知久弥浚。
重念樗散材，平生慕忠顺。
青衫百僚末，言责固所逭。
若其爱君心，岂以爵禄辨。
谓宜为民上，必与同喜愠。
谓宜食君禄，宁当复私徇。
刀斧且满前，斯诚岂磨磷。
千载幸一时，岩廊拱尧舜。
夔皋岂无人，共鲧偶未窜。
眷委一失真，聪明不无乱。
出令以便民，动皆为深患。
疲羸死饥冻，重负遭囚绊。
奔逃苟自活，父子潜分散。
以天征不义，如以雨苏旱。
箪食迎王师，东征西夷怨。
未闻百万帅，戈鋋日持玩。
南取十数洞，西开五六郡。
府库为一空，白骨成龙断。
大臣弄权柄，生杀在顾盼。
威福不有归，佞邪尚何惮。
公忠获罪咎，正直招诃谴。
幽恚郁不伸，变异以频见。
阴阳为之沴，淫潦仍干暵。
方且颂太平，长歌事赓赞。
天子九重门，深居拱闲燕。
人人懐欺匿，比周相引荐。
以侠观此时，纲维一何紊。
滔滔恐皆溺，心窃拟手援。
是以屡上章，指陈几欲遍。
初虽蒙嘉纳，终不离谗间。
弃逐来穷陬，星霜两经闰。
簪绅满朝着，大半嗟排摈。
谁为悯穷褐，粟帛推余羡。
谁为念孤独，齿牙借余论。
重伤弃逐久，不敢略自辩。
高堂有单亲，日久庭闱恋。
同时得罪人，一赦皆从便。
惟兹尚远斥，不许归宁觐。
拟扣阊阖门，明飏紫宸殿。
恨无可言路，勇决固所断。
嗟嗟道云亡，丈夫儿女懦。
势利同险巇，风云借余便。
谁非顾金钱，谁非思达宦。
孳孳顾理义，恻恻念寒畯。
如公今几人，百世绍休闻。

离乡十九年，日有如年久。
归来山水亦依然，人物存亡半非旧。
庐阜之前我舅宅，此寺如我东西家。
每来舅家必到此，粤自齿稚今疏牙。
庾岭闽山四千里，青衫谪逐自我始。
筑台东望几凄凉，亲故满前争不喜。
林下相逢真实人，非戚非疏非故新。
执手之言行处亲，是以还家一百二十日，五回松下问禅因。
此身非我身，有君有父，有神有民。
俯仰回环知有待，古之人居不黔突，行不已轮。
师住无住，我动非动。
来不须迎，去不须送。
聚散会离，百年一梦。
大千沙界等闲言，寻常只把毫端弄。

真人养真如养源，道士耕道如耕田。
吐纳日月踏云烟，牢如金石齿牙坚。
捷如猿猱身体儇，沐浴露雾甚荣鲜。
受命一万有千年，既安且乐无回邅。
后人好恶纷倒颠，湎淫蛊惑作罪愆。
堕落世网缚尘缘，爱河流转业火燃。
猗公淡泊其得天，泛泛乘世如虚船。
精神采色照四筵，老鹤饮露夜不眠。
戏笑中有第三禅，净不着水花如莲。
酬酢不停奚敏旃，赋诗马上横殳鋋。
不放祖生先着鞭，北方灸焫自古然。
其力十百倍凡铅，功成不数饮中仙。

驾言将西征，呼仆问行李。
吾行无所苟，虽远亲则喜。
痴儿不知事，饮血泪如水。
忆昨唐许边，逋逃聚蜂蚁。
巅崖寄巢穴，绝险不可迩。
扑灭无先几，捕督误诏旨。
是时寡妻病，吾计或可止。
君曰无妾私，促装勉行矣。
妾病虽云危，姑慈有足恃。
是身如浮云，永诀或此始。
一马才登途，渠魁头挂市。
犹虞未宁归，走讣忽在耳。
羁栖二十年，粱肉饱有几。
单车行四方，岁月几万里。
私居乃如寄，方此还之彼。
爱君能知分，嗜苦同甘旨。
誓欲相厥成，完百无一毁。
中流即我弃，我恨无涯涘。
家贫未能去，顾惜尚壮齿。
含愁复于行，嗜禄祇自鄙。
悠悠涉清汉，欲往辕更柅。
沧浪照颜面，不与旧相似。
蓬鬓生雪霜，龟胸点泥滓。
骄阳恰中伏，旱魃方哆侈。
山川惜阴雨，我稼病未起。
高堂蔽重帘，捉扇衣屡褫。
乃兹趋长途，登降遍峛崺。
简书况有限，暮晚未担弛。
山名初外朝，岌嶪超众岿。
晴天出万象，扰扰谁经记。
滥觞一拳多，结构五丸累。
蛟龙跨鸿蒙，殿阁耸碨礧。
或植如剑戟，或覆如釜锜。
或视而错愕，或行而迤逦。
或大而无当，或立而不倚。
干平七峰老，秀拔匪众比。
耆旧今所贵，瞻言但擎跽。
马息联八叠，培𪣻看冈屺。
篮轝劳攀牵，卒饿弗克仔。
肺声几成雷，背汗欲濡轨。
吾疲尚能徒，走骤托杖履。
岂不有林木，日昼方如毁。
晓行怯雾露，夜涉愁蛇虺。
屋颓茇穷阎，鱼馁饭干米。
田功微粱稻，圃学蕃麻枲。
截筒户割漆，剥楮人抄纸。
千枫立青冥，万竹秀披靡。
时时得流泉，濯溉移日晷。
清音有可乐，往往中宫征。
孰谓彼房陵，千家住清泚。
神仙隠九室，绰约如处子。
安眠费春秋，官爵弃敝屣。
宝公浮杯来，宴坐有旧址。
甘雨随众缘，凶年作蕃祉。
欲游嗟不遑，怅望祇悬企。
东西更多山，小大或亿秭。
未经夏禹凿，想待愚公徙。
横梯险相联，曲栈危半阺。
避就为俛眉，循缘或颠趾。
女娲高第一，仅去天尺咫。
黎明登其颠，星宿可俯视。
扶桑出晓日，洞彻及表里。
丘陵杂茧栗，草木浮糠秕。
补天闻故老，岂或有此理。
天之于空虚，一大器而已。
物或有不完，补之非天耻。
酒觞荐明诚，感叹至横涕。
留停仰妫墟，欲至更逶迤。
烟岚相薰蒸，暗黯常及巳。
杂民久熏陶，顽吏傲鞭棰。
令人愧满面，虞舜昔居此。
商洛不十舍，惄焉想黄绮。
奔驰浪南北，僶俛惭禄仕。
纷纷昨夜梦，慈母倚门俟。
愿骑双鸿鹄，更挟四𫘧駬。
言乘溪上舟，出宿城边址。
峰峦欲飞去，峭拔陵天委。
神奇杂鬼怪，巧绝非劂剞。
龙盘秦世松，玉滴尧时髓。
波澜杂云雾，莽苍在隠几。
平生贪幽胜，短桨行复舣。
一滩复一碛，却望无首尾。
崭崭边傍石，出没竞谲诡。
细垂一丝缕，大作十虎兕。
冲撞非雷霆，震荡岸欲圮。
鼋鼍不能游，蛟蜃得所恀。
悬流落千仞，急疾过发矢。
浮生真如叶，转足见生死。
篙工相号呼，熟视但如砥。
谓予且从陆，厥计亦非是。
吾生自有分，纤悉不在己。
缅思濠上鱼，载顾山梁雉。
未能脱缰锁，可恨讥𬬻锤。
孔卧弗煖席，禹行尚乘櫑。
所惭一无补，虚冒恩私被。
夜凉泛明月，不寐对潇洒。
凤林莽何处，草木秀嶷嶷。
槎头缩项鳊，不减河鲂美。
习池今可游，尊酒慰劳只。
鸿雁杳未来，将诗寄双鲤。

思亲一日如三岁，去家十舍如万里。
投明叔也欲别我，枕上闻鸡泪如洗。
丈夫盖棺事则已，君虽白发犹壮齿。
奚惭折腰五斗米，三釜及亲胡不喜。
弧桑蓬矢射四方，男子生来志如此。

邂逅吾所乐，爰复惜分携。
系帆且少留，聊慰吾所思。
嗟我行老矣，志意非昔时。
鬓毛黑如漆，种种今如丝。
譬如七年牛，力乏气亦衰。
嗫嚅食青刍，欲往脚自迟。
爱子齿未壮，骨骼超等夷。
轩昂宇宙间，万里惟所之。
举足我即到，宁复论华夷。
行矣尚勉旃，卒慰吾所期。

篇章芜漫不中看，误得先生一解颜。
明月何为投暗室，阳春不意在穷山。
平时借以齿牙论，今日见之眉睫间。
自笑鸤鸠为计拙，谁知鸿雁及时还。

诗句亲题慰下僚，清心洗尽渴心焦。
云移星月来幽隠，风转英茎下寂寥。
肝胆尘生知几日，齿牙病久起今朝。
篇章尽出樵苏鄙，不识鳌宫路径遥。

诗轴亲题乞一寮，清心洗濯渴心焦。
云移星月来幽隠，风引英茎下寂寥。
肝胆尘生知几日，齿牙病起自今朝。
疏愚强笑为生计，不识鳌宫路径遥。

绿发犹年少，衰颜苦病多。
阴寒伤物色，淫雨蠹天和。
杯酒开寥落，灵蓍问𫐘轲。
凋疏头鬓乱，欹侧齿音讹。
苒苒时难得，纷纷日易蹉。
荆蒿太狼藉，圭角未消磨。
废弃今如此，云为竟若何。
嗟伤仁者远，幸望故人过。
腊意生幽径，春心漾绿波。
几时樽俎共，烂醉听清歌。

睿诏搜遗逸，群英耻屈蟠。
荆邦收齿革，雍土贡琅玕。
竞掷莘耕耒，俱投渭钓竿。
茅虽征以汇，鸿独渐于磐。
直气凌雕鹗，芳名掩蕙兰。
处囊锥颖脱，辞狱剑锋寒。
子去歌鱼藻，予归咏考槃。
别离一慷慨，涕泗两汍澜。
第喜青云近，无伤去路难。

村郭孤烟暝，溪山片月斜。
吾生浑是客，所至即为家。
春色生颜面，寒泉遶齿牙。
归与须载酒，一笑慰天涯。

河可以竭山可徙，我翁不归行不已。
三往三复翁归止，翁行尚壮今老矣。
儿昔未生今壮齿。

黄金曾酌御尊余，恩礼何人更得如。
北极星辰趋观阙，西京花木卧田庐。
手持宸翰春罗馥，身入仙壶昼景舒。
八十为师精力在，太公应愧齿先疏。

背未成鲐齿未鲵，暂时来放五云低。
初从荆国犹年少，久侍神皇见日跻。
近正铅黄新眼目，指南尘土旧轮蹄。
爱君文采真难敌，他日横空是紫霓。

共月新成榜字黄，使君霜鬓未须忙。
春前腊后千回顾，天上人间一分香。
庄子梦魂休道识，太公牙齿要须尝。
论功纵在姚黄下，果子花中合是王。

四面江光不住尘，中流拥护有波神。
画家点染图多赝，诗老形容语最真。
丹井泉来冰熨齿，石床云卧浪摇身。
碧桃湾里花狼藉，一夜狂风断送春。

中岩不知暑，但觉昼景长。
朝来出孤定，踽踽行西冈。
风泉漱石齿，松雨飞苍苍。
猿鸟亦我喜，鹿麋还相将。
乔林积翠下，粲然瞩孤芳。
冉冉抱绝格，霏霏浮暗香。
山祇善守护，每吐云雾藏。
寄言樵苏子，慎勿轻摧伤。

城东十亩春萧瑟，修竹漫山蔼如栉。
飕飕细浪鸣石齿，黯黯苍云翳朝日。
虚堂正在无有处，不惜千竿开翠密。
鸣鸠野鹊亦解喜，颉颃穿林语啾唧。
但得凉阴过酒樽，莫辞晚色侵书帙。
蓬莱仙人为书榜，笔端矫矫龙蛇逸。
壮观南来无与伦，千载风流君不失。

莲花峰下水，东出其流长。
十里漱石齿，锵然韵珩璜。
坡陀滀野岸，烱烱浮明光。
衣冠有旷士，眷此宜徜徉。
乞身不待老，结屋栖其旁。
高风慕箕颍，不羡尚书郎。
松菊手自插，葱葱蔚连冈。
了无川泽营，庶以廉自方。
禽鱼出阶堑，讵识矰缴防。
云山侑几席，风月非迎将。
万事委空洞，颓然寄壶觞。
诗书丛屋壁，教子心独强。
翘翘双凤雏，炳炳具文章。
婆娑刷劲翮，云汉期翱翔。
高名与溪水，千载同汤汤。

当时楼阙已桑麻，陈迹何须置齿牙。
宛转颓城围绿野，嵚崟孤塔背明霞。
山云度晚飞琼叶，海月生秋堕桂花。
圆峤方壶同笑语，终宵疑在水仙家。

松门暗朝雨，寂历无行人。
隆曦忽穿漏，卉木蔚以新。
阶泉漱石齿，照眼光磷磷。
史君美无度，卓荦遗嚣尘。
风标傲竹柏，谈笑凌穹旻。
何愧沈冥子，卧霞吞结邻。

碧流如镜转春渠，时送残红出雨余。
可怕莓苔黏屐齿，强扶筇竹过邻居。

泰山屹天下，四海同仰止。
我公命世英，突兀等于是。
胸中廓秋汉，皎绝微云滓。
当年事危言，轩冕如脱屣。
正贵知我希，宁惭不吾以。
风云果再符，六翮排空起。
一昨厌承明，抗章求迤逦。
余杭古雄藩，比屋富生齿。
立谈政即成，兴不负山水。
雍容敦末契，访我顽且鄙。
大旆辉松门，禽猿亦惊喜。
森森门下士，左右粲珠履。
使君道德姿，圭角非所恃。
软语如春风，薰然著桃李。
今朝真胜事，千载足遗美。
安得笔如椽，磨崖为公纪。

交游尽四海，厚我乃无几。
刘侯躯七尺，堂堂信英伟。
中刚冷如铁，万事肯料理。
相逢倾盖余，眷眷极终始。
东南久彻警，将领用儒士。
三年湖山游，屡得陪屐齿。
长谣傲云壑，草木俱披靡。
词锋锉万象，搜索泣山鬼。
珠玑溢锦囊，所得真富矣。
轩冕本傥来，功名徒尔耳。
一廛闻已卜，视此犹脱屣。
岁晚匡庐山，高栖踵前轨。

上人妙齿遗樊笼，嗜好岂与稠人同。
岩栖水饮有余裕，期以至道超鸿蒙。
少林人亡仅千载，末路鼓舞谁为雄。
江西老褐真望士，蚁趋云合争所从。
羡君伏役事且久，诚专志苦迷春冬。
心珠磨错稍精莹，仿佛水月含冲融。
去岁扁舟下吴会，溪山胜践情所钟。
芒鞋竹杖霜露入，始知节物徂秋风。
朝来兴尽挽不住，翻然又逐南征鸿。
它年相逢定庐岳，与子终老巢云松。

潭潭百尺井，汲引鸣飞澜。
惊回午醉客，一漱齿颊寒。

家贫何所费，使纸如使水。
亲交或见遗，自买不知几。
置之几案间，数轴俄空矣。
作字本不工，学书非不喜。
不知何故尽，疑若有神鬼。
若云随置邮，性复懒笺启。
间或强为之，皆出不得已。
横斜若幡脚，龃龉如雁齿。
数易仅能成，纷纷多废委。
叙致失轻重，畏慎防触抵。
往往已缄封，时时又删洗。
遂令巾衍竭，大半或缘此。
昔无楮先生，云自蔡伦始。
假令行竹简，秃野未供使。
人生有知慧，不若愚且鄙。
古来取卿相，未必皆经史。
谁教识点画，空耗五斗米。
咄嗟为此诗，又是一张纸。

我眠何由安，击鼓中夜起。
出门若秉烛，月色照千里。
屋瓦微有光，纷纷雪正委。
清寒薄驼裘，六合气如水。
既归整灯火，危坐阅书史。
羸僮拭眼睫，侍我色不喜。
问之强应对，固以噤口齿。
金壶涩冰澌，城上更屡死。
戍兵饱且昏，汗漫睡方美。
援桴虽贱事，其实关众耳。
奈何司晨夕，倒错一至此。
惟有赤帻鸡，嘐嘐鸣不已。

龙头落潺湲，雁齿驾清浅。
夜阑气益佳，雨霁香尤远。

爹爹来密州，再岁得两子。
牙儿秀且厚，郑郑已生齿。
翁翁尚未见，既见想懽喜。
广孙读书多，写字辄两纸。
三三足精神，大安能步履。
翁翁虽旧识，伎俩非昔比。
何时得团聚，尽使罗拜跪。
婆婆到辇下，翁翁在省里。
大婆八十五，寝膳近何似。
爹爹与你你，无日不思尔。
每到时节佳，或对饮食美。
一一俱上心，归期当屈指。
昨日又开炉，连天北风起。
饮阑却萧条，举目数千里。

风流东武鳆，三月已看花。
及冬稍稍盛，来自沧海涯。
味腴半附石，体洁不藏沙。
被之以火光，何幸挂齿牙。
一举连十头，不复录鱼虾。
海物类多毒，惟汝性则佳。
清水洗病眸，七九为等差。
况今咀其肉，课效想更加。
刘邕最可怪，辛苦剥疮痂。

广庭试群材，俊笔驰短晷。
锁厅争第一，乃后二三子。
骑龙失头角，十载困泥滓。
泛舟自淮南，得邑穷楚尾。
江上始相逢，清名久吾耳。
油然睹颜色，悦泽已可喜。
博学有渊源，高谈见根柢。
有如万斛锺，久叩声益起。
如君岂易得，蹭蹬乃在此。
棫朴析为薪，奈何遗杞梓。
我本世畸人，儳焉顽似鄙。
一官傍松楸，自足胜朱紫。
功名已灰心，藜藿思没齿。
欲结方外游，徜徉访云水。
闻君亦有意，不恋五斗米。
笑指庐山高，论交从此始。

金房此去路几千，石濑齿齿秋风前。
丝侵两鬓老不言，竹实已空饥凤眠。
匏笙吹作别离曲，土坏渐异思诸贤。
革屦练服何萧然，木阴缓步寻双泉。

腐儒衰晚谬通籍，齿牙欲落真可惜。
沧浪水深青冥阔，山鬼幽忧雪霜逼。
老去新知见面稀，被褐短窄鬓如丝。
秋天漠漠向昏黑，独立苍茫自咏诗。

垂天雄翮抟海风，穷高极远志不同。
盛年折桂心未歉，磨刀水际思平戎。
西羌活擒偶失手，天南星堕郴山中。
未甘遂葬江鱼腹，当归入觐明光宫。
何尝仆射干荐举，芸台乌府选择公。
蛟龙齿角老愈硬，楩楠材格寒更浓。
耻为葳蕤要节目，预知子不见从容。
川峡揭节建大戟，服紫腰金薄赏功。
暮年车辖徙荆楚，江离摇碧水蓼红。
橘洲桥口皆莽草，贾傅井中苔已空。
我已衰白敛一郡，附子馀光聊养蒙。
尝言早休乃良策，倚空亲想莲花峰。
请君先去采芝术，我续随子栖蒿蓬。
水甘松香真胜境，云滑石险多行踪。
半天河汉倾瀑布，自然铜吼闻霜钟。
董仙种杏人竞取，渊明石床苍藓封。
怡神曲糵有妙理，禾收石斛岁屡丰。
林迥岩屋尤可遍，溪间小桥横木通。
手扪松萝攀紫葛，清凉半夏如秋冬。
黄精久饵助冰雪，与君同作白头翁。

南轩何靓深，触处皆野质。
檐间画眉语，砌下霜筠密。
小窗任明晦，一榻随伸屈。
宿鸟聚樛枝，凉蝉噪{九/山}荜。
端居得颐养，诚意更精一。
夏阑体长健，春至转安佚。
铅鼎熟黄牙，仙经横缥帙。
和言不忤俗，定力何转物。
嗟我已龙钟，江潭恋章绂。
尘中素袍化，镜里韶颜失。
爱君诗思茂，雅奏合竽瑟。
爱君道气成，金石丛寿骨。
及瓜期尚远，发药容有日。
德爵齿俱尊，登门但祗栗。

麻姑何代仙，南城有遗坛。
双练飞绝𪩘，天风逼人寒。
枯螺抱怪石，几见海水干。
清都在何许，烟雾不可干。
宫阙镂白玉，辎𫐌驾朱鸾。
念非粗浊质，可以超云端。
冲虚尽尘滓，变化生羽翰。
悠悠戚施子，汲汲营𫗦餐。
颀然硕且大，躯干压马鞍。
奉养恐不至，齿发忽已残。
呼吸一时绝，枯骸积巑岏。
膝行望碧落，霄露零衣冠。
愿闻道之妙，不用掷米丹。
人间宁足乐，弃去夫何难。

九十光阴欠五年，寒灰枯木老云泉。
眼明尚可穿针鼻，齿硬犹能嚼石莲。
疑是合知诸佛印，果然别得一枝禅。
不因看破真赃物，安得囊中出小编。

青青一本桑，下可百夫息。
泠泠一井泉，上有千人汲。
千里以为郡，百里以为邑。
生齿岂不繁，教化繄尔力。
何事北窗人，叹此徒劳职。

南宫先生好谈古，齿牙所挂多老杜。
剑气中盘几时吐，欲看光芒出庭户。
平生气直易言语，不解聱牙斲诗句。
先生莫学东野苦，我愿为云相逐去。

脱身魏晋间，嗣宗南阮英。
长啸写逸兴，偶为台上行。
或带竹林醉，独驾无将迎。
风月乃所友，相投清与明。
微引踵中息，稍从唇齿鸣。
渐渐薄林杪，飘堕令人惊。
忧愤闻而平，贪浊闻而清。
苏门得孙子，答以鸾凤声。
不应乃深应，栖导良自诚。
当悟啸中旨，可传言外情。
台在声不传，万籁徒汝争。

岁寒堂前岁寒柏，接见东君无愧色。
正似屠龙方外人，绿鬓还生未垂白。
酒杯放手情已疏，可鄙当时背文客。
世态何足留齿牙，且践清阴坐幽石。
云门对面如有情，安得青童报消息。
莫使仙人开北扉，见我劳生空汩汩。

风波末路方奔屯，屹然不动谁如尊。
岂知胸中皦十日，顾盼不接无重昏。
东观海市俯弱水，南登赤壁凌江村。
斯文未丧天岂远，出没狐鼠徒千门。
纶巾羽扇晚自得，已闻漠北几亡魂。
由来好趣入造化，地灵特出云涛根。
生平到处苦再历，隠隠似有屐齿痕。
玻璃镜里万象发，金粟堂中千偈论。
会须白玉漱寒水，更借落月倾金盆。
咄嗟菱溪成底物，混沌空夸窍凿存。

回见黄梅雨后天，烟林常在笑谈边。
早时欲到不自果，今日初来端有缘。
无复新声传玉齿，空余残照满金田。
不知谁是云霞侣，聊揖高风一怅然。

迢迢山路永，漠漠晓风昏。
雨歇鸠呼妇，年丰稻有孙。
旅怀悲暮齿，野饭寄前村。
只恐今宵梦，凭谁续断魂。

食饱舐指老更深，饥肠南北常欹崟。
曾作闽山对岸客，海舶供看常相寻。
一路埃尘春几换，荤膻裂脑愁举桉。
淮陵巨海不多程，多情谁杀能鸣雁。
道人雅好逾千金，短茁渍味羞春林。
呼儿绩饭不知饱，未彻已到闽山阴。
孤风冷石常齿齿，不忘南音似君子。
寂寞相求义愈高，岂特今朝共邻里。

寒云四塞客日短，一壶脐裂洪畴中。
君家大门我父党，觅白聊复相过从。
和香索料多甲煎，幽兰几弄理孤桐。
尔来行李偶南北，齿齿不见云间峰。
登山临水不无思，独笑往往扪长松。
蓬门春晚燕语好，书幌迤逦来清风。
五府带垢一洗尽，万里古色开愁胸。
辋川何在广文死，比比孺子夸有功。
楚人仅免二日苦，却嗟白璧埋蒿蓬。
逡巡取酒叙契阔，百川赴吸惊长虹。
风流未愧正始后，沦落丘范评无锺。
君才有用岂特尔，我亦相将成老翁。
骐驎得路即千里，会看拭目天边鸿。

文质相乘徒野史，拔山塞海终军死。
早时妄作不朽计，掇拾余疏自纲纪。
跳梁甃缺固无有，白首何堪堕牛李。
冥行触柱犹欲前，布袜青鞋从兹始。
春风罾头问时鱼，莫雨洲中吟白芷。
尔来蹭蹬十二年，尚向牛角惊鬭蚁。
亭亭日没见初月，宛是角巾逢绮里。
万顷烟波渺天末，十丈霜松腾涧底。
几从窈窕泛斗槎，终愧婆娑参珮蘂。
晚来鹊话颇不凡，俄报翩翩航一苇。
元龙豪气不少除，楼卧超然遽思起。
问途直指三峰去，盘马楼前万人喜。
亟发健句压欲倒，似不见容已无齿。
便期脱帽洒风腴，豫宿寒舂絜云子。
定应一笑非等闲，更想笔端如泻水。

南北二十年，短褐足尘垢。
九仞未及泉，竭心恚地厚。
积翳开前山，月在山之颜。
目断两黄鹄，梦寐长跻攀。
我饭苦多噎，见君遽出气。
定有囊中药，痿人果知起。
枯槁洗朝露，咀嚼玉壶冰。
蔓草岂自得，香发须高陵。
齚舌真有味，辨口空齿落。
顿悟孺子歌，会当濯其浊。
允蹈固未见，能言人亦难。
得微可齐语，引置庄岳间。
大路平如掌，仁者贵安宅。
直弦为君弹，万里等寻尺。
何年纪渻子，相向犹木鸡。
肝肺已自镂，土苴非所知。

几年保新阡，托身斗一方。
问语得野人，禾黍共登场。
迁疏傥可老，持须时抑扬。
顾非马上才，犹怀袖中刚。
西风荡微气，仰视明星光。
叩齿咏真主，白眉谁最良。
师门守边钥，表表南方强。
逋诛百年寇，敢谓莫我当。
牝鸡久司晨，群吠移当阳。
荤膻固难律，谁可无宫商。
堂堂发天机，右钺左仗黄。
一旦念风云，果知筹策长。
洗涤尽余滓，万翼争回翔。
能无出囊颖，及顾箕子傍。
平生惯草衣，岂堪事戎行。
强歌出塞曲，夭矫参龙章。
蝇因逸骥速，马为奏瑟昂。
尚期骛鼓操，奋力起病床。
贺兰夺故穴，安西还旧疆。
归上千万寿，重赓庶事康。

及此仲春月，颇欲谢远步。
世味久已疏，何惮鱼生釜。
青阴合广除，似失北门路。
端知鸡在埘，未愧豹隠雾。
飘萧方外游，缱绻慰迟暮。
共待青光来，软语坐良树。
呼风破炎蒸，扣齿却忘虑。
逡巡栖鸟惊，不记衣上露。
临分期屡来，此乐复谁与。

静坐已十日，聊复资一浴。
我发不满梳，安得别置沐。
浴暖连头浇，快哉如出谷。
我生本离垢，妄念即桎梏。
外物强扶持，何异雨中竹。
亦不无雨愧，亦不有雨足。
森森自然往，无荣亦无辱。
振衣步空庭，又见黄粱熟。
进退葵何从，晨羞讵宜缓。
叩齿感苋史，虚心岂鱼贯。
乃知抱关者，俯首固非懦。
烈日下严霜，杯水沃炽炭。
物理自回旋，何方即吾馆。
年来老顿逼，四月未觉煖。
勉力更无念，已矣见此粲。

增筑贵坚厚，抨绳避欹侧。
朝灌暮复压，深虞枯易得。
劲节既能主，百蠹遂为客。
风微吟疏簧，日永齿客屐。
此况倘可期，吾甘事潜默。
晋人知自完，皎皎良未息。
不材谢纷纭，斯言愧安国。

东坡在黄州，饮酒只饮湿。
我今又过之，酾浆如虀汁。
平生不喜酒，兴来且莫絷。
长虹偶尔放，因复投一吸。
入口舌欲脱，下咽虫争泣。
熇熇腹将裂，窣窣泪莫裛。
顽涎杂血唾，心悸如鼓集。
卓尔无一事，荆棘强自入。
主人固好饮，宿兴亦素缉。
如何似见毒，使我卧复立。
彷徨日欲落，稍宽困眼涩。
梦觉天未明，齿颊犹习习。
是邦居不非，奈此掩弗及。
昔闻禁酒国，今见毒酒邑。
作歌寄一笑，倦闷聊救急。

齿豁童头老可憎，艰难相值历何曾。
吹箫问渡愧未达，终有心头一点蝇。

炎洲冬无冰，十月雷虺虺。
及春疟疠行，用人祭非鬼。
巫师司民命，药石不入市。
溪弩潜发机，土风甚不美。
苏子卧江南，感叹中夜起。
闻道病在床，食鱼不知旨。
寒暑战胸中，士穷有如此。
此公天机深，爵禄心已死。
养生遗形骸，观妙得骨髓。
后皇莳嘉橘，中岁多成枳。
佳人何时来，为天启玉齿。
湔祓瘴雾姿，朝趋去天咫。
诸公转洪钧，国器方荐砥。
矢诗写予心，庄语不加绮。

谢公文章如虎豹，至今斑斑在儿孙。
竟陵主簿极多闻，万事不理专讨论。
涧松无心古须鬣，天球不瑑中粹温。
落笔尘沙百马奔，剧谈风霆九河翻。
胸中恢疏无怨恩，当官持廉庭不烦。
吏民欺公亦可忍，慎勿惊鱼使水浑。
汉滨耆旧今谁存，驷马高盖徒纷纷。
安知四海习凿齿，拄笏看度南山云。

北客未尝眉自颦，南人夸说齿生津。
磨钱和蜜谁能许，去蒂供盐亦可人。

渴梦吞江起解颜，诗成有味齿牙间。
前身邺下刘公干，今日江南庾子山。

时子河上园，竹间开栋宇。
大儿胜衣冠，小儿丰颊辅。
嫁女与朱公，伏腊可称举。
发疏虽苍浪，齿嚼未龃龉。
鸡栖牛羊下，各自有室处。
四墙规摹小，易守若滕莒。
舍前花木深，春物丽观睹。
舍后曲池蛙，斋堂风月苦。
此岂不足欤，叹岁不我与。
客宦孤云耳，未知秦吴楚。
向来千驷公，果愧一丘土。
宁当损轩昂，聊欲效俯伛。
时子听然笑，吾已悟仓鼠。
少犹守章句，晚实爱农圃。
鹊巢最知风，蚁穴识阴雨。
世网事谙委，醉乡俗淳古。
坐忘两家说，肉坚与肠腐。
酒至即使倾，客来敢辞窭。
时邀五柳陶，共过三径诩。
往在少年场，豪气压颍汝。
借令今尚尔，真复难共语。
稍知怜麹糵，渐解等灉濋。
朋友半山阿，光阴共行旅。
人故义当亲，衣故义当补。
飞凫王令尹，期我向君所。
君为拂眠床，淹留暮城阻。

昏昏市井气，呫呫儿女语。
禽喧声百种，春作事万绪。
人间鸡黍期，天上德星聚。
乖离略十年，发白齿龃龉。
太史祷衡丘，佐王用貔虎。
子云免大夫，草玄空自苦。
人生只尔是，付与瓮头醑。

海馔糖蟹肥，江醪白蚁醇。
每恨腹未厌，夸说齿生津。
三岁在河外，霜脐常食新。
朝泥看郭索，暮鼎调酸辛。
趋跄虽入笑，风味极可人。
忆观淮南夜，火攻不及晨。
横行葭苇中，不自贵其身。
谁怜一网尽，大去河伯民。
鼎司费万钱，玉食罗常珍。
吾评扬州贡，此物真绝伦。

金华牧羊儿，一粒粟中藏世界。
使君从南来，清风明月不用一钱买。
鸬鹚杓，鹦鹉杯，一杯一杯复一杯，玉山自倒非人推。
庐山秀出南斗傍，登高送远形神开。
银河倒挂三石梁，砅崖转石万壑雷。
吟诗作赋北窗里，安得青天化作一张纸。
有长鲸白齿若雪山，我愿因之寄千里。

阿熊去我时，秋暑削甘瓜。
离别日月除，莲房倒箭靫。
得书报平安，肥字如栖鸦。
汝才跃𬬻金，自必为镆铘。
穷年抱新书，挽条咀春葩。
弄笔不能休，屈宋欲作衙。
屈指推日星，许身上云霞。
安知九天关，虎豹守夜叉。
祝田操豚蹄，持狭所欲奢。
文章六经来，汗漫十牛车。
譬如观沧海，细大极龙虾。
古人以圣学，未肯废百家。
旧山木十围，斋堂绿阴遮。
红稻香盂饭，黄鸡厌食鲑。
摩挲垂腴腹，颇复读书耶。
念汝齿壮矣，无妇助烹茶。
父兄亦怜汝，须儿牧犬豭。
且伐千章木，赠行当马檛。
赢粮果后时，定随八月槎。
觉民在林中，丁丁闻兔罝。
奉身甚和友，干父办咄嗟。
台源吟松籁，先生岸巾纱。
留客醉风月，盘箸供柔嘉。
仍工朱丝弦，洗心拂奇邪。
孤臣发楚调，倾国怨胡笳。
把笔学周鼓，字形锥画沙。
诗书乃宿好，不为蓬生麻。
元明祖师禅，妙手发琵琶。
已无富贵心，鼓吹一池蛙。
天民服农圃，颇复秋敛赊。
下田督未耘，入岭按新畬。
悉力输王赋，至今困生涯。
知命叔山徒，炉香严佛花。
惟思苾刍园，脱冠著袈裟。
起家望两季，佩金蹋朝𫖇。
嘉鱼在南国，宗庙荐鲿鲨。
我为万夫长，朝论不齿牙。
刺头簿领中，蚤虱废搔爬。
世累已缠缚，官箴易疵瑕。
何时烟雨里，驱羊入金华。
遣奴迫王事，不暇学惊蛇。

阿熊去我时，秋暑削甘瓜。
离别日月除，莲房倒箭靫。
得书报平安，肥字如栖鸦。
汝才跃𬬻金，自必为镆铘。
穷年抱新书，挽条咀春葩。
弄笔不能休，屈宋欲作衙。
屈指推日星，许身上云霞。
安知九天关，虎豹守夜叉。
祝田操豚蹄，持狭所欲奢。
文章六经来，汗漫十牛车。
譬如观沧海，细大极龙虾。
古人以圣学，未肯废百家。
旧山木十围，斋堂绿阴遮。
红稻香盂饭，黄鸡厌食鲑。
摩挲垂腴腹，颇复读书耶。
念汝齿壮矣，无妇助烹茶。
父兄亦怜汝，须儿牧犬豭。
且伐千章木，赠行当马檛。
赢粮果后时，定随八月槎。
觉民在林中，丁丁闻兔罝。
奉身甚和友，干父办咄嗟。
台源吟松籁，先生岸巾纱。
留客醉风月，盘箸供柔嘉。
仍工朱丝弦，洗心拂奇邪。
孤臣发楚调，倾国怨胡笳。
把笔学周鼓，字形锥画沙。
诗书乃宿好，不为蓬生麻。
元明祖师禅，妙手发琵琶。
已无富贵心，鼓吹一池蛙。
天民服农圃，颇复秋敛赊。
下田督未耘，入岭按新畬。
悉力输王赋，至今困生涯。
知命叔山徒，炉香严佛花。
惟思苾刍园，脱冠著袈裟。
起家望两季，佩金蹋朝𫖇。
嘉鱼在南国，宗庙荐鲿鲨。
我为万夫长，朝论不齿牙。
刺头簿领中，蚤虱废搔爬。
世累已缠缚，官箴易疵瑕。
何时烟雨里，驱羊入金华。
遣奴迫王事，不暇学惊蛇。

主簿朝衣如败荷，高怀千尺上松萝。
旅人争席方归去，秋水黏天不自多。
学到会时忘粲可，诗留别后见羊何。
向来四海习凿齿，今日期君不啻过。

江行长邅回，风水忧索米。
相逢解人颐，高士徐孺子。
鸬鹚葭苇间，煮茗当酌醴。
夜船饷蒸鹅，白发厌甘旨。
东江始分风，苔网馈百纸。
遣兵夜赋诗，月冷石齿齿。
别来星环天，再见艳桃李。
寄声良劳勤，报我阙双鲤。
但闻佳邑政，杻械生菌耳。
颇闻延诸儒，破讼作诗礼。
顾予白下邑，庭聚雨前蚁。
珥笔诵汉章，锥刀争未已。
初无得民具，名实正尔尔。
愿闻庖丁方，江湖天到水。
遥知解千牛，袖手笑血指。
书来傥垂教，改事从此始。

络纬声转急，田车寒不运。
儿时手种柳，上与云雨近。
舍傍旧佣保，少换老欲尽。
宰木郁苍苍，田园变畦畛。
招延屈父党，劳问走婚亲。
归来翻作客，顾影良自哂。
一生萍托水，万事雪侵鬓。
夜阑风陨霜，干叶落成阵。
灯花何故喜，大是报书信。
亲年当喜惧，儿齿欲毁龀。
系船三百里，去梦无一寸。

自公返蓬荜，税驾上丘垄。
霜露此日悲，松楸千年拱。
养雏数毛羽，初不及承奉。
康州断肠猿，风枝割永痛。
少年不如人，登仕无前勇。
发疏齿牙摇，鲸波怒号汹。
愿为保家子，敢议世轻重。
称觞太夫人，鱼菜赡庖供。

初侯一亩宫，风雨到卧席。
前日筑短垣，昨日始封植。
平生岁寒心，乐见岁寒色。
翩翩佳公子，为致一窗碧。
忆公来相居，筮吉龟墨食。
人言陋如何，我自适其适。
白眼对俗徒，醉帽坐敧侧。
人知爱酒耳，不解心得得。
阿堵绝往还，此君是宾客。
清风吹月来，懽甚齿折屐。
有节似见圣，无言谅知默。
数回长者车，犹恨地未僻。
阴雨打叶时，曲肱自宴息。
心游万物初，何处寻辙迹。
从来修竹林，乃是逸民国。

暮天携手步河梁，把酒淹留斜日光。
生当有别各异方，古人嗟此乐难当。
大梁嬉游少年场，春风花枝啭鹂黄。
节物谢徂岁渠央，来自江南登君堂。
秋气欲动闻寒螀，会几何日今别长。
与子观化言两忘，浩歌放船入莽苍。
绿藻刺眼红蕖香，湖月夜飞衣袂凉。
相从宴坐歌胡床，赠言锦绣邀报章。
君心温良志则刚，不能牛下学歌商。
欲谢世纷自翱翔，果行此策无乃良。
昔人所学浩渺茫，海涵地负无抵当。
弃捐其人及秕糠，帝王之功一豪芒。
既趋世故自遐遑，何异臧谷俱亡羊。
以生随之中道伤，止吾已知终必亡。
我亦闻之未能行，慨今无策可伏藏。
身随衣食叶南阳，脱身自当及康强。
不待齿疏发苍浪，优游濠上如惠庄，论交莫逆与子相。

漆园著书五十二，致意最在逍遥游。
后来作者逐音响，百一未必知庄周。
幽人往往泥出处，俗士不可与庄语。
逍遥如何，一蛇一龙。
以无为当有，以守雌为雄。
与物无对，无内无外。
与民成功，有物有对。
左肘生杨观物化，右臂为鸡即时夜。
果若乘气有待游，如何六气无穷谢。
天之苍苍非正色，道真微妙安可得。
利害丛中火甚多，此心寂寞谁能识。
丈人春秋诚未高，视听聪明齿牙牢。
所为淳拙有深越，持置酷似巨山陶。
平生刚直折不得，目送飞鸿向宾客。
早束衣冠林底眠，非关暮年俗眼白。
种田百亩初为酒，买地一区今有宅。
家人岁计不婴心，两儿长不能措画。
迩来信己不问天，万事逍遥只眼前。
何必读书始晓事，此翁暗合庄生意。

挽船逆牵九牛尾，寸步关梁论万里。
淮山终日只对面，与船低昂如角抵。
水工爬涉未曾去，远者盈寻近盈咫。
长堤夜射千丈潭，疾雷不及先掩耳。
吾人犹困坎井泥，何算鲑虾著尘滓。
我家诗翁坐长歌，险阻艰难实经履。
稍寻牛豕畦疃行，始得村落鱼菜市。
风榆雨柳愁杀人，日西月东若流水。
忽然槌鼓催发船，入门驩甚折屐齿。
道逢耦耕试借问，往往见谓知津矣。
十年奔走营晓炊，家居暖席能得几。
此行干蛊维叔父，攻苦食辛等醇醴。
官筒之诗邺城下，孝友恳恻见表里。
强哦竹闲惜寡和，如以罢兵取坚垒。
何当车马城南来，寿亲一樽开宴喜。

邱郎气如春景晴，风暄百果草木生。
眼如霜鹘齿玉冰，拥书环坐爱窗明。
松花泛砚摹真行，字身藏颖秀劲清，问谁学之果兰亭。
我昔颇复喜墨卿，银钩虿尾烂箱籝，赠君铺案黏曲屏。
小字莫作痴冻蝇，乐毅论胜遗教经。
大字无过瘗鹤铭，官奴作草欺伯英。
随人作计终后人，自成一家始逼真。
卿家小女名阿潜，眉目似翁有精神。
试留此书他日学，往往不减卫夫人。

四体懒不佳，百虫夜相煎。
呼灯探床头，忽得故人编。
一哦肺渴减，再读头风痊。
清切如其人，石齿漱潺湲。
园林秋郊静，桃李春昼妍。
雍容比兴体，百物落眼前。
仍仍愁时语，听猿三峡船。
梅黄雨扑地，水白雁横天。
叹息夜渠央，屋角月上弦。
把卷著床头，我知其人贤。
昨日河间令，横胥不顾钱。
如臂使十指，从我伸与拳。
淹留落闲处，坐研考二篇。
更使有闲日，歌嘲拾兰荃。
何时造化手，端为铸龙泉。

帝省具茨，在国南屏。
笃生韩公，补天子圣。
文武韩公，其德庭方。
靡职不宜，乃宣力四方。
四方维则，归补我衮职。
西羌不庭，王师濯濯。
奏功不时，公请命行。
公出抚师，王师矫矫。
羌戎震惊，其薮泽是狩。
复我王土，将筑于河之浒。
人亦有言，功不在初，其溃于成。
阴有齿牙，以猾覆城。
天子圣神，知我公孔武。
公虽归止，四方以无侮。
京师之屏，公曰维许乐土。
赫赫王命，北门是处。
公治北门，有条有叶。
夷根披节，蟊贼是伐。
惠及鳏寡，日用饮酒。
万有千载，乐公寿考。
公御宴喜，乐酒温克。
宾秩醉饱，柔嘉维则。
维公之德，万有千岁。
畀公遐福。
陟彼具茨，松柏孔硕。
若济巨川，维舟檝是度。
瞻彼具茨，有渰其阴。
如彼岁旱，视公作霖。
公至北门，河润九里。
公归本朝，万物露雨。
帝顾具茨，公归庙堂。
为天下师傅，于大隗有光。
于大隗有光，公寿考无疆。

八德水，清且美。
荡精神，浸牙齿。
乱云根，众峰里。
掬与斟，随器尔。

治非知务功何有，见必先几义始精。
饭放不应论齿决，水来安可病渠成。
高才况自当名世，大业终期至太平。
可惜良时难再得，东山应不负苍生。

升巍蹑层巅，云陛近百尺。
平生尘土足，到此还几历。
有岩中枵然，斧凿若天划。
玉泉出石罅，雨点散寒碧。
我来供茗事，松鼎煮琼液。
余甘生齿颊，可以醒醉魄。
永怀鹤发翁，四顾但空壁。
似闻便仙去，山间谩留舄。

元符庚辰岁，孟冬十二日。
任子丞大宗，碌碌奉朝籍。
圣主访落初，听言劳日昃。
谏路员有阙，求人恐不及。
谁谓方遴选，邂逅首疏逖。
诏旨忽中授，闻命旦夕惕。
不是忧不合，爱君忧失职。
既忧亦复喜，不是贪禄秩。
平生慕古人，素愿或可毕。
精神倍疏瀹，激昂登文石。
青云开九天，清光亲咫尺。
每见情益交，肝胆尽剖析。
敬承丁宁训，重许以忠直。
自喜千载遇，奋身遑他恤。
志欲收主威，力先排巨室。
切齿愤钦永，刻意望夔稷。
不数千羊皮，岂让一狐腋。
勤勤履霜戒，不复虑不密。
问夜欲自劳，百疏意何益。
哀哉爱君心，不能当众嫉。
投湘为独醒，得罪因怀璧。
尚赖天德广，阅岁已再谪。
仇人意未厌，穷荒必投斥。
转海仅万里，艰危备经历。
有时遭飓风，天地如抹漆。
雪浪山崩颓，轰豗飞霹雳。
扁舟甚桔槔，俯仰颠倒立。
双樯卷欲折，绳断水蘸席。
鲸鳄口垂涎，喷咤烟雨集。
万怪竞周章，腥臊助嘘吸。
平生仗忠信，安敢保瞬息。
寅缘脱鱼腹，岛屿稍登陟。
天气郁欲流，土色焦成赤。
草木蒸氛雾，亭午日未出。
荒径少人行，窸窣走虺蜴。
居民傍溪浒，横崖户百十。
矮屋尽棚栏，臭秽如圈枥。
家家啖菜粥，杂米无十一。
小鱼与细虾，相尚珍鼎食。
鸟言纷嘲哳，卉服坌蒙羃。
颜色尽黄肿，太半抱瘴疾。
其风贪以淫，其俗拙以僻。
殆非人间世，宜尔太荒閴。
我生本匹夫，赋性自真率。
雅有江海志，仕宦特牵迫。
一日偶遭际，用舍何敢必。
但思忠邪分，于国系休戚。
周嫠不恤纬，我意何穷极。
漆女倚门啸，我情第堙郁。
呜呼谋身者，所宜念阴隲。

山人如寒松，无可媚鶑蝶。
谅非清峻契，谁肯略顾接。
春城偶来至，豪士懒举睫。
幽幽法曹厅，一往乃敢辄。
主人虽壮齿，酷爱文字业。
相看论古书，术不计勇怯。
陈家俊公子，德义敦庆叶。
闻我适过从，逢衣遽披摄。
老成北扉掾，喜客若渔猎。
招呼倒清樽，促迫信重叠。
梅花香树下，共醉死牛胁。
勿忧侵暮冷，坐我有毡{叠毛}。
飞飞落梅英，绕座不待折。
煌煌画蜡蠋，未夜已戒设。
征诗为罚令，献白作饮节。
谭高衡或争，笑猛倒还绝。
李侯解县印，心注象魏阙。
座中惜分袂，劝酒更酷烈。
春先显父笋，冬外尹吉鳖。
肴佳俎未竟，酒美壶频竭。
更筹屡闻转，归乘不许谒。
谁能避酩酊，但恨落角月。

大螾身尺余，辉彩盈首尾。
小虫未知名，长不过半指。
相遭篱畔草，错愕杂忧喜。
孤征有令凶，忿鬭莫我止。
交攻久腾突，反复召倾毁。
螾跳欲忘生，虫怒乃抵死。
奔冲彻心腹，劫捷沸唇觜。
方磨雨痕沙，又堕足迹水。
肥无敏才智，短有毒牙齿。
吾豪且深侵，彼困漫决起。
壮躯俄奄奄，恨血稍泚泚。
虫休遂驰归，少顷复临{舌也}。
安详衔螾鼻，拖攃绕篱阯。
却纳幽穴中，其将食之矣。
人间有胜负，不在校形体。
楼兰虽雄王，命尽傅介子。
新家巨无霸，一战亦为鬼。
苟惟性资悍，端可制魁伟。
君看小虫威，何独畏封豕。

行临鸟迳前，下马理屐齿。
林风清不彻，石路晴如洗。
何处是招提，东峰薄云起。

孤坐念平昔，凄然垂涕洟。
他乡二十游，故里四十归。
父老略已尽，后来异襟期。
卑躬揖我进，反顾问我谁。
譬彼古器物，形模漫瑰奇。
尧冠落战国，不贵理亦宜。
嘿塞习蹇吃，迟徊避横飞。
秋风吹我须，萧飒近素丝。
多感属暮齿，难交困新知。

西村灌园生，好尚只坟史。
偶为冻馁驱，放浪离桑梓。
初谋旅人食，岁月涒滩纪。
城西谒郎官，辞业入惊喜。
题门辱皇甫，啖炙烦周𫖮。
积渐近攀援，依稀召訾毁。
郴阳不果往，刘馆聊凄倚。
俛仰秋夏交，飘然动行李。
凌云古空谷，中卧幽真士。
寄书使来前，得共考经旨。
依从得所好，不分严霜委。
宵话酒干樽，朝游屐磨齿。
春风忽浩荡，客兴又迁徙。
邑里有名卿，相寻走函纸。
淮南官未赴，盱上船犹舣。
禄廪见賸余，羁栖请依止。
萧条出门去，四月大江水。
荏苒向枞山，愔沉傍书几。
侯鲭岂无味，旅疾或多鬼。
讽诵难呻呼，辛勤一期矣。
天书问乡贡，侮角士争起。
却治举场文，归参白襕子。
征鞍遂南首，故园冲炎晷。
把卷诣棘闱，骈罗聚千趾。
文章虽草草，论荐亦舋舋。
还与同籍公，西行望旒扆。
于时冰雪恶，进步忧披靡。
迤逦达浚郊，徘徊经腊祀。
春官未相识，退作暴腮鲤。
惆怅问乡程，东随汴波驶。
南京{忄毛}懆饮，泗郡崩奔泚。
稍赴建康城，筋骸倦如死。
故人能俯接，未许论亨否。
到得爽气严，艅艎始东拟。
悠悠豫章岸，速至日无几。
进叩凌云扉，图谋备驱使。
同心颍川友，曾共长安米。
解榻苦招延，幽轩为余启。
归来坐高馆，两见柳垂蘂。
出有冯讙车，居多穆生醴。
为文万许卷，共学十余第。
放论逼玄虚，摛辞谢狂斐。
邦君颇投分，巨室能更视。
师友足成名，贫穷岂常耻。
虽怀招隠咏，敢废事君礼。
况乏一廛家，宁忘抱关仕。
须眉保方秀，时命固当俟。
蚖肆伏神龙，山梁叹雌雉。
徜徉亦何者，游衍姑从尔。
篮舆走仙都，皂盖绕仙寺。
掀呀赤松笑，颓塌豫亭醉。
极有挽袖情，非无送钩戏。
神锋正轩揭，贤诏已蒙被。
辞学属吾徒，天衢合伊迩。
败军犹鼓勇，韬略助轻恃。
自负七札豪，旌麾必摩垒。
高心不虞祸，群吠忽满耳。
绛灌怒如雷，魋仓众于蚁。
纷纭莫沮遏，回避但嗟唏。
大暑北路尘，匆匆二千里。
仓皇忍饥渴，迫若畏流矢。
又见朱雀桥，重寻保康市。
追随国庠试，玉石混臧否。
皆谓连城珍，无劳病瑰玮。
谁援周宣手，反弃中乡芑。
颠沛翅便垂，思山对蟾胐。
迢遥马鞍峡，滂湃虎林涘。
倍道怯粮空，逢人类囚罢。
朝天两朱阖，寂寞徒还篚。
无数吊唁声，伤怀泪如洗。
时情看成败，自昔有冰毁。
将军匿风棱，县尉乃凌抵。
云泉岂不好，消息视天理。
即速肥遁装，劳君屡牵褫。
宾筵堕盈昃，卦气尽壬癸。
虽往省松楸，仍来仰盆锜。
人皆贱屑越，己独念摩揣。
会得卜终焉，尤难在轻只。
赍咨灌园业，早晚工力庀。
譬彼蒙笼枝，初培就根柢。
求田阔陂侧，问舍长林尾。
此计或有涯，成家倍为美。
侵寻见冬暮，我马议驾彼。
请婚无高堂，授室藉媒氏。
风流愧王谢，族望惭昭芉。
尚恃五噫才，诸余庶忘弭。
人伦喜修正，鳏党成离仳。
驩快见芳时，承前语惉懘。
啼鹃聒窗户，野思兼耘耔。
计较理锄耰，踌躇背床笫。
栖迟抚州路，独复操尺棰。
却整半老容，临泉照清泚。
比邻旧时叟，相见意不菲。
儿孙喜诗书，扬簸借糠秕。
潭潭翠冈下，其屋亦佌佌。
虚徐事毛锥，脱略辍金耜。
盘飧得笋蕨，满腹餍青紫。
或酌山泉醪，醇香溢吟觜。
逍遥度晨夕，次第遗轩陛。
秪欲养疏慵，谁能论钦企。
柴薪渐营度，且阅灌园技。
必可了余生，功名付尘滓。
安排聚鸡栅，编织钓鱼{累}。
刬草种筼筜，扶栏栽枸杞。
多年此谋熟，愿与尺鷃比。
平昔侥幸非，从今定休已。
书边夜来酌，酩酊乱终始。
夜半睡魄醒，追惟到前此。
悲哉二千日，倏忽象转跬。
中间事变繁，何啻亿及秭。
讙愉漫颜面，愁痛彻骨髓。
若不悔先迷，将何异虫豸。
向来与君住，成熟至汝尔。
计成合初终，三回倒吾指。
当时盍簪辈，今者隔彼己。
朱张既分明，陈夏浪同轨。
咨余逼衰晚，谋望只寻咫。
打并矜衒名，都卢让辽豕。
吾生大魂梦，世路万疮痏。
作诗解君颐，恨少月露体。

少壮事已远，旧文良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分密谁敢开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能究，衰病侵筋骸。
二子皆已冠，如吾苦无才。
君亦已有嗣，眉目秀且佳。
人事知几变，会合终不谐。
昨者本不出，豪杰苦见咍。
郁郁自不乐，谁为予悲哀。
幡然感其说，东走凌巅崖。
不意君在此，得奉笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独少，故旧每所乖。
作诗报嘉贶，亦聊以相催。

闻说群芳初满园，未能寻赏恨参天。
风豪雨横伤鶑蝶，酒冷诗荒负管弦。
屐齿有时临藓径，马头何日破晴烟。
谁何赠我宽怀语，每道新年似旧年。

山人还是入闉阇，自笑穷心失本初。
郑相旧怜穷御寇，秦王新伏勇相如。
衣裘破敝身谋拙，齿发凋残世味疏。
人正弃捐吾独取，似君风谊更谁欤。

岩岩九门深，日举费十万。
忽于泥滓中，得列方丈案。
腥咸置齿牙，光彩生顾眄。
从此辱虚名，岁先包橘献。
微生知几何，得丧孰真赝。
玉食有云补，刳肠非所患。

我思灵泉游，不免去闾里。
山寒景更清，触目皆可喜。
兹泉何潺潺，宛若云雾起。
酌之无浅深，那再问泥滓。
盘盘山为腹，凿凿石为齿。
喷薄无四时，其灵止如此。
斯言闻于人，岂得尽其理。
更唤山老来，烦师问初始。

宿昔函关路，游人作上官。
鸡鸣轩盖入，马到吏民安。
苦节摧头白，清名过齿寒。
生平弹与挂，只是一朝冠。

贾侯器宇何轩昂，下视龊龊真秕糠。
眉分八字髭根黄，自许忠胆铁石刚。
雕弓一挽一石强，锦臂错出虬青苍。
匣剑排射星斗光，壮心飞过祁连傍。
架鹰朝按血染裳，铁骢骑出辔闹装。
健儿前呵檛列行，捷矢齐指云中鸧。
岂惟武力称擅场，亦有文价腾焜煌。
新诗字字古锦囊，清论洒落飞天潢。
险韵千百敢独当，管锋落纸铿琳琅。
古文探讨屋壁藏，史传山岳遗毫芒。
酒酣往往歌慨慷，连卷大白鲸吞航。
自云畴昔富文章，家在冀北边一方。
天书屡膺贡州乡，云衢卜日横骞翔。
中间落泊志不偿，武科拉取如截肪。
况有豪气十丈长，蟠蛰仅类绊骕骦。
苦恨天骄久颉颃，抚臂便觉大袂攘。
坐縻岁月耗囷仓，口厌醇酿饱肉粱。
吾非斯人可相望，要且报国真不忘。
我来自东甫春阳，邂逅绀宇同一觞。
幅巾轻蓰追徜徉，促膝调笑初无妨。
自知投分出泛常，豁如馁腹得糗粻。
短长不复置形相，落去{目辟}睨决壅防。
嵇生转觉嗜锻忙，高阳还因酒发狂。
漫叟戏规祇搅肠，{口聊}嘈不减笛弄羌。
截竹岳顶掀沧浪，拨云春茗夸头汤。
爽齿旋复行蔗浆，黄金大颗披橘穰。
插首往往罗幽芳，顷兹行乐殊未央。
更辱邀我临山冈，大壶载酒冽鼻香。
果饤梨栗庖麏麞，韩刘黄胡狄与张。
一一潇洒杂珮珩，高谈终日佛老庄。
妙理密契矢插房，绝倒顿足争跄踉。
罢去追惜成悢悢，谁谓夫君气特扬。
投以大句尤加详，启函惬兴剧爬疡。
忽疑写睇临望羊，高跻欲斧李杜吭。
麟凤自是品物祥，邀予属和驰缣缃。
直取夷险分驽良，九牛犒师始落铓。
正喜先获大脔尝，洪河下涌淼沛滂。
囚屯众鬼纳大荒，脱走束缚投桁杨，泞郎瞰临获与臧。
满注羿矢连九旸，沉魂夜泣青女霜。
此来继辱厚意将，殆欲引辙观怒螗。
狗尾续貂弥足伤，雕胡未易加糠{麦黄}。
抟空方见一鹗飏，短翮便可枪榆枋。
咄嗟岂得不知量，区区琐碎久嗜菖。
食鱼谁敢期大鲂，尚欲勉强牵牛箱。
无盐弄姿映康庄，难工祗益羞姬姜。
聊将瓦砾酬琮璜，终愧后乘非腾骧。

有客扬楚舲，归欤汩吾事。
波神悭东涨，吞遏限修䗖。
转头雕岁阴，蓬行变匏系。
一逢金銮人，穆我若清吹。
挽置十尺床，渊襟扫苛细。
壶封拆初黄，露液攒沸蚁。
老实侑脧紫，枯螯嚼霜渍。
坐有豪爽宾，哗哗睨云骥。
屯云刮痴白，有如拥天篲。
疏棂炯萧森，北固决遥眦。
半酣大轴出，鲸窟咀甘饴。
当中倾玄圃，琚瑀纷百缀。
物愁殚眇情，神妒夺孤閟。
快魂疏泠泠，大叱回熟寐。
况复仪真曲，不减铜堤思。
凄清激吴音，皓齿曾未愧。
辛咸皆可口，卷舌得真意。
初如严冬逼，肃物有余惴。
末似阳春回，恍入众骨醉。
将坛凛先登，乐府仍一洗。
吕侯斯人望，胸中吊古气。
二十佩青纶，三十清间侍。
高缠见腾踏，茂渥擅褒贲。
顷来笑画脂，无补当身寄。
卜筑傲园绮，秋蜩一官蜕。
大笔横利槊，兴来即摩垒。
非如骚些徒，冗语酿愁悱。
珍重白玉船，虹吞楚狂子。

吴牛喘月齿发颓，晚阴阁雨杂殷雷。
一番重酿熨人暑，径欲濯涧扪崔嵬。
潭潭招提此亭在，鸥鹭惯客无惊猜。
番君故国号潇洒，巨浸沃日西南来。
别为弥茫浩汗之沼沚，中有晶荧照耀金碧之楼台。
钱塘未应邈，北顾真悠哉。
饮牛之津斡星渚，一色蓝英玉奁贮。
连冈十里卧晴虹，近竹远松如抹堵。
就追神观所得多，清风为我生曾波。
有生吊暑乃天性，独快疏棂亦吾病。
无论承露盘，未议清凉境。
安得大地变广寒，相与一世振𫄨屏箑缨头冠。

去年人日螺江边，今年人日在通川。
故家浩荡五千里，客子骚屑心茫然。
霜芦尽解故时叶，生意斗尔归兰荃。
海风如刀冰塞渡，欲航野水雪暗天。
它乡信美非吾土，香草悦魂真浪传。
南冠故声祇操楚，刘章雅志惟歌田。
五秉如单费廪粟，一囊就尽持餐钱。
颠毛冉冉不吾与，齿根浮动轻于翾。
小雀谁言畏死鹞，未肯屈折同杯棬。
章贡直西三径在，尔来望眼欲成穿。
科桑洗竹真吾事，孰使龊龊才充员。
何时解得无拘束，归钓潭头枫叶鳊。

相期采真游，骤得青莲界。
戴公旧栖隠，缔构化祇裓。
古老张祖乘，参儿走巾瓶。
百年沸鱼鼓，牡□联青冥。
白门三面水，天末蘋风起。
衣重褰湿云，苔幽凉屐齿。
南来双舂锄，干雪点晴湖。
怜渠足闲淡，恍欲与之俱。
蟹眼课谷汲，分饷云腴泣。
落日转金绳，林暝归鸟急。
束身事幽讨，税驾苦不早。
及兹一冁然，微君孰颠倒。

白汗泣珠霍如洗，桔槹声噤松风死。
班如匹马客戾止，化人之宫矗天起。
错寞形骸宽一寄，天涯特地悲身世。
龃龉由来真博齿，白头区区忘男子。
跋狼之胡{嚔-口}狼尾，世路伤哉涩如砥。

丹鸟白鸟争吞吐，还云去云无定度。
不无夏簟工熨体，况有秋螀竞扶户。
一慨三叹讵如许，客思纷纷野烟缕。
宵明景晏挂斜河，丛萱苒蒻团清露。
有美一人在西方，白玉珮环珠两珰，明眸皓齿艳朝阳。
企予望汝涕泗滂，安得捉汝罗衣裳。

芒砀彼真人，元是赤帝子。
游氛决秦余，最后项籍死。
青云跻高衢，侯王兴壮士。
咸阳初置酒，猜似从中起。
樽俎化胡越，对面邈千里。
君王忽天赞，顾谓封雍齿。
军中相与言，事故易了耳。
雍齿今且侯，吾属无患矣。
炎炎四百秋，安堵从此始。

芒砀彼真人，元是赤帝子。
游氛决秦余，最后项籍死。
青云跻高衢，侯王兴壮士。
咸阳初置酒，猜似从中起。
樽俎化胡越，对面邈千里。
君王忽天赞，顾谓封雍齿。
军中相与言，事故易了耳。
雍齿今且侯，吾属无患矣。
炎炎四百秋，安堵从此始。

客从西南来，明发倦流徙。
寅缘泊烦促，羁凫染寒水。
祇园开阳方，百年此经始。
陂陀一水去，腾蹴数峰峙。
轩楹仍东辟，晚秀皖如洗。
物随眄睐移，一息间三起。
僧闲神自定，童野发不理。
平生腐儒计，鞍肉蚀两髀。
眼力耗蝇头，半豁缀旒齿。
崖涧饱所经，兹乃形性侈。
疾走影不休，兼忘竟何是。

英英商颜芝，远在青苍岑。
云烟适有寄，为瑞本非心。
往闻攀缘人，纡轸恣所寻。
一落城市间，苾𫇴护萧森。
鲸鱼叩蒲牢，大吼洪钟音。
岩岩清冰骨，外垢不得侵。
试从古人求，绛钵中支林。
定香发远涘，慧剑韬长镡。
招提始尝聆凑泊，尘端驶辨秋黄落。
一见知非佁儗人，惩躁雪烦真刮膜。
赤髭由来号该洽，况有新诗堪发药。
俊如骁壶辈中出，秀甚巉巉麟一角。
卑枝雨过结留荑，曲汜萍开窥哺壳。
紫茸缉春柔，轻屣不蹑跟。
白叠拥方袍，皖如崆峒云。
时时好事者，巾屦喜及门。
随缘缀香火，高谢乃世纷。
齿先众一饭，独傲倾羲轮。
顾我纷纷何所为，年来病眼欲成眵。
风情落莫非故时，未适弃去唯应诗。
辱师勤请过六七，独恨琐琐无经奇。
强颜终篇使持去，著足成累庸非师。

文章盛自元和间，谁其杰者柳与韩。
二公秋鹗擅神俊，天使侧翅摧夸谩。
卷收万象付寂默，神怪鬼篡皆殚残。
诗书并驰可终古，岂止唐世论不刊。
陋儒睢盱百年后，掺笔仡仡愁脾肝。
问津谁当语博望，初步竟笑非邯郸。
纷纷缃缥洒飞砾，埋没理诣非一端。
之子清才如振绮，绿发照春容激丹。
乡评旧许擅螺水，文战曾是鏖桑干。
自云从事二公者，用意能到众所难。
新诗遗我章江曲，百首洗出青琅玕。
苍梧云生逼齿润，溟海月借吹衣寒。
由来青萍止三尺，天末斗牛曾上干。
流尘不隔自为快，宁与折铁论凄酸。
何由鞭鲸肃吾驾，看子切云重整冠。

弇也培𪣻姿，狭识谢崇崛。
策疲迷津梁，忧患醉心骨。
鲁酒笑薄围，商声惭后出。
曾微剸犀效，涩铁但缄室。
滥纡元丰诏，经名挂千佛。
中间困齑盐，晚复椽丹笔。
同时𥬞云英，大半空冀匹。
郑卫正啾耳，冷落女娲瑟。
劳生一瓢壶，风波信浮没。
几欲定蜗居，归欤访葱蔚。
甘齿婆娑民，庶可老缣帙。
恩波从天倾，随器到丰溢。
例当荐员收，殆不止夔一。
春根聊拨陈，敢议得偿失。
积薪无逾材，鱼须暂囊笏。
持此岁月闲，尚冀补终讫。
萧侯朝闺彦，怜我升斗秩。
洗以古襟期，如鬯发新郁。
青天方睹乐，些语剧招屈。
倒持珠玑囊，一写非所恤。
泠然蠲幽抱，海若发瓠窒。
巴歈迫新赓，芹暄羞献术。
得丧双腾虬，未易婴长异。
薄言遵醉乡，庶我遨永日。
幸无孔颜悔，妙外论越轶。

世人嗜食心，专甚鼓记里。
刳磔供嚼啮，谁计物生死。
纷纷螷蠃蚳，晚亦列甘旨。
况如兹蜂者，捃拾才蠢尔。
八月阴崖昏，戢戢若攒指。
老房脱枯莲，荐右方物美。
翻嗟甘口鼠，横使童角毁。
吴蚕徒自僵，商贾斯远矣。
我思天地间，材死举相似。
鸟殪在泽羽，象焚缘插齿。
梢梢挠云干，虸锯入仪轨。
豹胎及驼峰，日饱馋咽子。
人方怀此忧，何暇多议彼。
异时佳设张，更饷勿余鄙。

磐嬉截长淮，闻自隋天子。
运丁大业末，役跨辽东始。
汹涌沟浊河，赤血洗千里。
江都天东南，岁阅翠华指。
锦帆抹非烟，叠鼓蓬蓬起。
紫幰朱丝络，百万罗卫士。
璇房贮彩女，灼灼艳芳李。
虞公正逢恶，何稠甘没齿。
一从水调奏，便识还声已。
浪传遭閟春，不悟羊无尾。
雷塘一掬土，仅足掩冠履。
行人为伤心，清泪堕如水。
池荒九曲春，尚想迷楼倚。
落日注芜城，牛羊下坡觜。

寄来何啻十千价，置处曾非六一身。
自惭无足斗筲算，暂见已觉神形亲。
他年换得青田核，此日吹回紫府春。
翦却愁根真外助，不妨功胜齿亡唇。

天门直北八公西，杏栱梅梁脱蔽亏。
金叶卷空飞鸟影，冰纨浮入茂林姿。
裁云丽服淮娥踏，熨齿纹线楚客辞。
十二玉帘浑轴水，瘦龙捎月叫参差。

数子坐愁思出游，丽日光风得情节。
一百五日寒食近，二十七品鲑菜阙。
盘空釜冷柰酒何，变剂连环当佳设。
诘屈宛是肠九回，缉缀浑如衣百结。
玉笙绕指影参差，疏棂度风晓明灭。
浊醪引满亦何负，响齿膏唇咀冰雪。
君不见龙丘行令讥点盐，又不见韩侯出燕歌炰鳖。
生缘自信可柰何，归抱柴关昼常闭。

旧住赤城华顶峰，桂岩芝崦白云重。
弥天曾共习凿齿，入洛因寻陆士龙。
寒烛伴吟经腊雪，雨花开讲过晨钟。
浮沤一念归心起，本寺房前见偃松。

括苍古名郡，生齿三万家。
我昔自仙殿，捧诏临军牙。
清心治期月，讼息民无哗。
雄公真大士，宴坐绵岁华。
驾言造梵宇，室迩惊人遐。
迎门虎溪屐，布地牛头花。
庭松偃翠盖，涧泉漱金沙。
坐闻师子吼，归恨踆乌斜。
驿召还上都，腾装即修路。
别师黄金园，赠我碧云句。
我归步赤墀，代言红药署。
弹指知苦空，观心得降住。
藏识惭宿薫，轮回悲晚悟。
折简问南宗，寄言满缃素。
绝念契真如，忘筌离文字。
劫烧虽洞然，龙华决同遇。
师名达宸扆，恩诏颁方袍。
欢喜黑白众，萧衰霜雪毛。
毗邪见有疾，示身如幻泡。
双林忽归寂，人天但哀号。
堆案遗札在，满钵香饭销。
只应伸臂顷，未觉他方遥。
犀柄挂空壁，雁塔千层霄。
七返暂来去，四大非坚牢。
口占成尺题，手泽著纸尾。
亲遣上足师，浮杯渡江水。
云朵摇笔精，玉音锵里耳。
遗我方石枕，斑文剪霞绮。
谕我求菩提，心坚正如此。
怆然悲梦形，汍澜泪盈眦。
上足今去归，焚修益勤止。
当续祖灯明，无令社莲死。

含香五字客，尚齿十年兄。
旧奏梁园赋，新题汉柱名。
出驱星使传，入佐地官征。
献可方前笏，分忧又抗旌。
富饶今泽国，佳丽古台城。
错节投刀释，頺纲揽辔清。
沃心期密启，衔尾待香秔。
处处江山秀，行春莫计程。

家住武夷峰，眉间道气浓。
风尘久为客，雷火近成龙。
试吏江城僻，宁亲岭路重。
一廛期没齿，乐土定相容。

梦兰前事悔成占，却羡归飞拂画檐。
锦瑟惊弦愁别鹤，星机促杼怨新缣。
舞腰罢试收纨袖，博齿慵开委玉奁。
几夕离魂自无寐，楚天云断见凉蟾。

蓬莱银阙浪漫漫，弱水回风欲到难。
光照竹宫劳夜拜，露漙金掌费朝餐。
力通青海求龙种，死讳文成食马肝。
待诏先生齿编贝，那教索米向长安。

积日劳无补，弥天疾未瘳。
马卿非避事，盛宪自多忧。
目眩花成果，心惊蚁鬬牛。
豳冰那浣热，洛笛更生愁。
拂枕窗风度，穿帘隙日流。
唾壶从已缺，博齿亦慵投。
发箧寻桐录，支颐动越讴。
平生江海志，夕梦绕沧洲。

漱齿冰溪远，闻蝉雪屋深。

黄秔稻熟坠西风，肥入江南十月雄。
横跪蹒跚钳齿白，圆脐吸胁斗膏红。
虀须园老香研柚，羹藉庖丁细擘葱。
分寄横塘溪上客，持螯莫放酒杯空。

刘郎收画早甚卑，折枝花草首徐熙。
十年之后始闻道，取吾韩戴为神奇。
迩来白首进道奥，学者信有髓与皮。
始知什袭但遮壁，牛马便可裹敝帷。
峨峨太平老寺主，白纱帽首无冠蕤。
武士后列肃大剑，宫女旁侍颦修眉。
神清眸子知寡欲，齿露唇反法定饥。
世人见服似摩诘，不知六朝居士衣。
后人勿辄乱唐突，梁人笔法了可知。
道子见之必再拜，曹卢何物望藩篱。
本当第一品天下，却缘顾笔在涟漪。

一生吏案发人狂，重入承明马齿长。
书画不贤仓庾氏，便于赁舍植秋芳。

扬清歌，发皓齿，北方佳人东邻子。
且吟白纻停绿水，长袖拂面为君起。
寒云夜卷霜海空，胡风吹天飘塞鸿。
玉颜满堂乐未终，馆娃日落歌吹浓。
弦歌兴罢拂衣还，弃米何尝有俸钱。
恩自大钧能逐物，只应访药是优贤。

俾尔息而庶，俾尔厚而富。
黄发稚齿，既仁且寿。
帝歆其馨，介我纯祐。

云溪发源自云门，千古流注越山根。
城金河玉虽已远，南来波浪长崩奔。
苍崖峭壁三十里，翠烟紫雾笼寒水。
往来鸥鹭逐波头，出没鱼龙穿石齿。
清时有客寄扁舟，长啸日来溪上游。
缓教霜翮追清曲，漫引轻丝下碧流。
有时醉卧闲双桨，不知船逐樵风上。
挹尽千岩晓气清，听我万壑寒泉响。
无端侧耳凤凰鸣，却跨青鸾上玉京。
流连丹桂三秋色，辜负寒松半夜声。
十年南北何扰扰，咫尺溪头不成到。
几回魂梦似当时，梦觉尚疑云满抱。
今日羁縻江海曲，折腰翻为斗升粟。
山头日落见云归，自怪此身何局促。
皂雕万里在一飞，蛟龙未必藉沟池。
风月好时心似水，啸歌聊可解人颐。

细风吹雨霑疏幕，夜久灯青寒尽落。
未言金椀沃龙膏，且免邻墙旋雕凿。
淄川老翁牙齿疏，四十始欲披儒衣。
况是双鬓青丝好，不应便作衡门老。
他年清切许雄飞，人间万事随动颐。
不独千枝照罗幕，厩溷蜡泪当成堆。
吾乡先达少陵后，功名争光皋与伊。
虚斋一盏半明灭，宾主清谈到明发。

浣纱溪上浣纱女，野服山花照寒水。
含嚬惨淡不胜愁，犹使东邻骇西里。
山鸟渊鱼无定识，俯见潜逃仰惊起。
矜花眷月春复秋，长恐朱颜成暮齿。
君王抡选入吴宫，吴宫寂寞无桃李。
芙容一笑君意倾，宰嚭言行子胥死。
姑苏台榭游麋鹿，阖闾城阙生荆杞。
蛾眉倩盼应自成，筑宫教习胡能美。
当时掩抑无人顾，今日为君除国耻。
君莫怪𫘧骥盐车弭耳时，谁人不作驽骀比。

枝头巧语声高低，波光葱蒨深柔荑。
烘𤇭日暖金鳞动，渔舟荡漾沿芳堤。
淡红片玉满流水，中有谁家桃李蹊。
刺棹沿洄忘远近，山重水转迷东西。
金豪瞥见林中犬，玉羽旋闻陇上鸡。
相逢巾屦如图画，惊闻有客争邀携。
穿花行到花尽处，华铺昼敞同攀跻。
帘栊炫熀鬭金碧，楼阁玲珑凝紫霓。
琼杯石髓甘如醍，碧桃莹腻堆玻瓈。
殷勤历问尘寰事，闻说兴替声如嘶。
自言畴昔避闾左，乡邻负抱谋岩栖。
入山惟忧山路浅，穿云涉水随麏麛。
山深遂与人境绝，回首但见云萋萋。
年年桃花又桃实，不闻刘项鸣钲鼙。
当时祇恨弃桑梓，此日却悟凌丹梯。
酒阑历览烟霞外，天风淅淅鹓雏啼。
尘羁世网远心目，年龄便可乾坤齐。
俗缘如瑕涤不去，荆布还念糟糠妻。
思家欲归归却悔，忆路重来来已迷。
碧砌朱栏无处觅，溪长烟草寒凄凄。
玉京云路今何在，千年图写传缯缇。
高堂众客一经目，尽愿乘景骑狻猊。
祖龙虐政猛于虎，疗饥消渴资黔黎。
霜髯黄口不相保，四海惨戚如牢狴。
当时人世无居处，往往云壑为中闺。
窜身幽侧宁所乐，骨肉苟免资尘泥。
种桃为食不如黍，岂恶刍豢忘烹刲。
全家邂逅登金箓，此事渺忽无端倪。
清时汪濊下膏泽，浸润生齿如孩提。
日长不使𫗦糠秕，饭炊雕胡胾𫘝𫘨。
岁寒岂独完裋褐，雾縠衣裘云锦袿。
翦除败类毓良淑，宛若嘉谷纯无稊。
干羽雍容绝征戍，春来处处操锄犁。
今人不似秦人苦，寄身何用武陵溪。

处号闺房秀，归称内助贤。
丰华欢壮齿，甘旨庆高年。
乡誉良人重，家声嗣子传。
道傍多健羡，宁贵一潸然。

大屏元侯重荐论，自惭蹇浅匪多闻。
已当壮齿逢清世，敢向南山恋白云。
宴以笙簧终永日，宠将珠玉焕新文。
愿凭陶铸冲天去，黄阁门前拜使君。

抠衣平昔登门下，曾许横经近绛纱。
江上一言冰玉远，天涯长叹水云赊。
不才漫忝朱为绂，承学终惭发已华。
今日姓名犹见齿，尚因提奖得灵槎。

乘风御云气，来访真人家。
玉阙散朝景，琼台焕晨霞。
高临太元天，下眄赤水涯。
阴魄位霜采，阳精发丹华。
桐君奉玄书，姥女弄绛纱。
祥虹混五色，神芝秀三葩。
煌煌王母居，飘飘紫皇车。
飙轮动无迹，风马去亦赊。
矫首揖浮丘，蹑屐追皇娲。
珠宫俯台斗，石梁碍流槎。
操持却日鞭，跨踏食月蛙。
龙旗拂烟雾，鹤袂策云斜。
清都隠虚无，金庭郁嵯峨。
横霄杂美气，空界流浩波。
囊籥劳吹嘘，吐纳烦羲和。
倏尔度灰劫，超然绝尘罗。
灵箫步何徐，玉斧鬓已皤。
飞驾逐凤吹，斑驎奏鸾歌。
宁留饭青精，幸我栽胡麻。
交梨莹肝胆，火枣醒齿牙。
咽漱华池津，咀嚼碧柰花。
有待越三井，思虑无由邪。

悠悠薄洛水，东出弹筝峡。
昔人感秋声，舞跃中音节。
我来跨官马，屡渡随曲折。
水寒石齿涩，鸣调苦悲咽。
应有征人泪，泠然洒清血。
含恨变旧音，冷照关山月。
衮衮东入海，余情流未歇。
掩耳不能听，挥鞭急超越。
穿云望前垒，晚路山雨滑。
去远犹自闻，回肠危欲绝。

阳华少夫人，飞香度青冥。
轻明弄余妍，疏云含晓星。
粲然启玉齿，流电交回荧。
立久忽飘去，暮山风泠泠。

静僻懒慢久，烦喧厌入耳。
过客吐新谈，意况殊不美。
火炎几车薪，难救一杯水。
但坐问邻醅，余事莫挂齿。

柿垂黄尚微，枣熟赤可剥。
新梨接亦成，实大何磊落。
累累如碧罂，器宇极恢廓。
悬枝细恐折，植竹仰撑托。
露下色渐变，逼霜味不酢。
采摘置中筵，气压百果弱。
忆昔壮少时，酒酣病痟作。
取食不论数，甘寒胜发药。
今嗟老且病，滋味意雕索。
对之未能忘，欲探引复却。
晴檐午景暄，尚或思咀嚼。
齿朽啮亦难，把玩时自噱。

蚩尤食昴乘鬼车，韩国为窟秦为蛇。
韩人畏蛇渡河走，杀气吹断邯山斜。
秦鼓一击赵括死，四十万人坑黄沙。
白日忽落天地黑，鸮衔碧火来人家。
至今野土尽血色，古镞渍血生铜花。
髑髅衔恨骨不朽，千岁开口生齿牙。
秦怒垂涎急饥腹，孱赵轻搏婴其毒。
折戟沉枪铁半消，洗磨赤璺曾封肉。
冤气不绝起凄风，满眼山川无草木。
昼阴夜惨少行人，愁雨荒烟闻鬼哭。
秦兵扫荡六国尘，兵祸弗戢须焚身。
博浪金椎击不死，亡秦终是韩国人。

石泉清甘出山麓，瓦釜贮泉烹豆粥。
太行苦雾朝塞门，相与持杯煖寒腹。
集仙学士著绣衣，瑞节前驱光照玉。
入境风生三十州，高廪临边溢红粟。
公台深静兵卫严，部吏趋承冠履肃。
剪毛胡羊小耳肥，列瓮酿香浮螘绿。
尽嫌豪侈彻丰俎，坐刻黳煤温冻足。
拥炉招客学僧禅，争听敲鱼醒睡目。
太师论诗歌蟋蟀，千载遗音流晋曲。
何曾方丈裂餠多，武子琉璃蒸乳熟。
只知齿颊快芳膻，岂料年龄愁嗜欲。
但能举钵厌饥肠，便觉古风亲土俗。
君不见锦帐匝地石季伦，又不见冰澌渡河刘文叔。
灶间燎湿困滹沱，席上争先出金谷。
岂惟暂饱济艰难，犹贵速成胜珠玉。
昔人不愿五侯鲭，今我何知九鼎肉。
杜陵春晚把锄归，常喜朝盘堆苜蓿。
莫嗟粗粝百年飧，且免祸盈鬼瞰屋。

纵横争擅势，之子独尊秦。
弱齿能专国，奇谋不借人。
拳峰凌九仞，勺粒动千钧。
过客瞻遗构，临溪野草春。

灵山胜致古今同，下种开花一线通。
岘首道安酬凿齿，江西马祖对庞翁。
圆珠迥耀千渊黑，滴乳微倾六斛空。
我有宿缘香火念，闲来相与论幡风。

君虞兴圣孙，诗律早专美。
乐府度新声，宫酺奉天子。
鲜风猎兰苕，华月濯桃李。
独有连眉郎，才称劣相比。
颇闻竹窗句，流落绮纨耳。
吏曹久失调，幕府感恩起。
从军五十篇，王粲惭率尔。
胡沙动霜草，开卷得千里。
骞翔大蓬拜，转顾触排毁。
晚升八座崇，谢事知所止。
高文茂支庶，埋灭长已矣。
斯人今不亡，正赖数番纸。
咄嗟齿逾壮，日就无闻耻。
勉哉课谣吟，请自田居始。

吾昔游浮阳，童心初办狂。
凌高瞰海日，径欲穷扶桑。
岁纪忽再周，此图竟莫偿。
今适送子往，临风但彷徉。
之子公族秀，祖基维懿王。
成吾家宅相，裂封复吾乡。
汝翁同谷守，视吾犹雁行。
后生古所畏，之子未易量。
筦库方试吏，事役须更尝。
譬彼汗血驹，齿齐即腾骧。
是宜勤夙夜，动虞三尺妨。
勿惮川陆遥，千里如邻墙。
勿计弦晦余，俛仰度三霜。
边朔昔云苦，今歌海隅康。
正赖别驾贤，不减晋王祥。
依投得吏师，行见售所长。
为吾语故人，曩契想未忘。
愿致双鱼封，继以一鹗章。

海陵春后雨冥冥，耳厌蛙嗥鹳齿鸣。
何意东亭好风日，流鶑忽作故园声。
故园千里长牵梦，老病三年不废情。
想见杨花收卷尽，绿苔池院落朱樱。

帘幕深常闭，门庭閴未开。
愁将河女隔，喜见月娥来。
骚客吟冰柱，仙官醉玉杯。
蹇修那可得，笑齿竟谁媒。

贫病忧居士，雕虫累壮夫。
不能羞齿颊，幸免葬江湖。
疲马甘垂首，游鹰不应呼。
为谁归未得，山水故乡居。

法施老人卧不出，呼我取别行问疾。
摩盘拭箸劝一饱，少待须臾莫苍猝。
早年着眼觑文字，万卷初无一言契。
多生绮语未经忏，半世虚名足为累。
此去它来尚有缘，头童齿豁恐无年。
殷勤三请久住世，弊恶可念未可捐。
平生准拟西行计，老着人间此何意。
他生佛会见头陀，知是当年老居士。

吾友张文潜，君行乃其里。
当年钓游处，壮者或可指。
闻风起遐想，意作千古士。
不知尘土中，奴椎婢不齿。
胸中无一尘，笔下有百纸。
勿问见自知，未语君已憙。
与游今已后，行矣勿停轨。

昔人三百篇，善世已有余。
后生守章句，不足供嗫嚅。
一登吏部选，笔砚随扫除。
闭合画眉妩，隔屋闻歌呼。
奉公用汉律，宁复要诗书。
俛首出跨下，枉此七尺躯。
今代陶朱公，不作大梁屠。
计然特未用，意得轻全吴。
为邦得畿县，政密自计疏。
宁书下下考，不奉急急符。
用意簿领外，筑室课典谟。
平生五千卷，还舍不问涂。
近事更汉唐，稍以诗自娱。
复作无事饮，醉卧拥青奴。
桃李春事繁，轩窗昼景舒。
鸣屋鸠渴雨，窥帘燕哺鶵。
休吏散篇帙，风篁献笙竽。
听然一启齿，斯民免为鱼。

数有中年别，宽为满岁期。
得无鱼口厄，聊复雁门踦。
齿脱心犹壮，秋清意自悲。
平时郡文学，邓禹得三为。

去国遭前政，还家未白头。
百年当晚遇，一辱独先收。
齿脱空余舌，颜衰早著秋。
三为郡文学，大胜邓元侯。

卧埋尘叶走风烟，齿豁头童不记年。
起倒不供聊应俗，高低莫可只随缘。
冬冬远鼓三行夜，隠隠平湖四接天。
枕底涛波蓬上雨，故将羁老到愁边。

幼闻锦江春，欲访子云宅。
叩门问奇字，便埽四方迹。
青云看一鹗，凡毛愧累百。
劳公谕伯业，齿坚头未白。
何当摆俗累，岁月可惋惜。

高阁无风华屋热，正午四邻还往绝。
张侯不厌过市烦，呼我柳堤鸣躞蹀。
城如虬背卧逶迤，城上戍楼虬白鬐。
一水贯来深宛转，万家围去绿参差。
嚣尘塞眼那能避，未暇解衣聊埽地。
可怜系马著垂杨，可怜台榭对池塘。
无限芳洲生杜若，芙蓉菡萏倚新妆。
鸳鸯相对鸬鹚舞，飞去黄鹂独无语。
登槃未用伐蛟鼍，苦菜黄瓜亦堪数。
张侯河目须垂膺，齿如明玉嚼寒冰。
未须坐上白羽扇，谈言自足驱青蝇。
司业高情勿寂莫，仲宣从军良可乐。
欲看诗句出嵌崆，更饶酒量开磅礴。
广文憔悴独何人，男儿三十四方身。
相逢得意吐然诺，俸二百钱终不贫。
野桥伛偻风吹发，徙倚门关临嵽嵲。
江湖平日忆苏侯，更咏夕阳明观阙。
人语喧喧未听回，木兰晚放水萍开。
黄昏下马天似漆，急雨倾屋翻狂雷。

吴邦惮暑如蜂虿，河曲还遭长日晒。
蔗浆金碗赖蠲烦，内托潜阴数为败。
黄昏乍快风吹发，驱拊蚊虻坐明发。
青衫主簿气如云，茂陵无事悲消渴。
茫洋河伯何为者，两涘无因辨牛马。
何生狂梦涸归墟，喉舌汤汤未劳泻。
能来一嗽华池津，七椀清风立有神。
更寻齿下微妙诀，遣君体适仍魂平。
案头白纸如堆雪，人事纷纷日将月。
与君未遇尤四时，利害相磨生内热。

中庭老柏霜雪里，北风烈烈偏激耳。
诵诗夜半舌入喉，饮我樽中渌醽美。
升堂辞翰愧非有，何异还家数其齿。
文章万古犹一鱼，乙丙谁能辨肠尾。
更惭颇似会稽康，欲语常遭士瑶柅。
广陵八月未足言，曾使酲醲涊然起，安得谭如子枚子。

汶阳我昔见苏李，人言吴子归未几。
长啸春风大泽西，却望麻田山万里。
不逢郑老溪上箭，欲致朱公路傍米。
今年穷巷丝生发，马尾吹风化衣袷。
定知赤鲤蓦波涛，何意黄冠惊仆妾。
琅函万过阴魄悲，心无丹白𬬻生儿。
山中种芝岂无侣，成都醉眠未当去。
愿从王烈或见呼，试访孙登竟无语。
弃家内愧非此流，此身天地一虚舟。
未应齿豁尘埃里，乞与青精救白头。

开门睹雉不敢发，滞思霾胸须澡雪。
烦君初试一枪旗，救我将隳半轮月。
不应种木便甘棠，清风自是万夫望。
未须乘此蓬莱去，明日论诗齿颊香。

太华玉莲甘适口，我欲求之青壁斗。
昆仑不睹睹大宛，何异学射中涂还。
平生傲世予南阮，臧否未容留齿间。
七贤远迹冥鸿上，咸也复幸青云赏。
归来浊酒厌独倾，疲马却走诸任城。
红桃白李晚寂莫，黄菊独暴秋阳荣。
谪仙酒楼余旧址，明月年年飘桂子。
不见山东故小吏，斗酒双鱼谁共喜。
恸哭穷涂自古难，不应更待雍门弹。
瓜田今岁初自垦，柴车后日复谁攀。
东阿下望有归意，且为子建留鱼山。

药山老汉慎初护末，佛眼难窥。
院主狭路相逢，等闲蹉过。
至今千古之下，挂人齿牙。

崒嵂三峰带白湾，谁开兰若翠微间。
竹林云懒禅心定，草径苔荒屐齿斑。
天入碧岚成玉宇，鸟飞青嶂出尘寰。
此中即是蘂珠境，遮莫闲吟一解颜。

忆昨相逢凤山趾，驹隙骎骎余半纪。
君趋乌府近清光，陆海惊涛涨天起。
云帆大舸半摧溺，舣岸得全诚偶尔。
我时捧檄赴京渚，放浪江湖一浮蚁。
谈书考古老无用，哺啜糟醨咀糠秕。
东归虽复有民社，为米折腰良可耻。
市朝纷纷真羿彀，朔干燕弧不容拟。
投身中地竟谁免，未信棘端能捍矢。
重楼百尺卧玄德，问舍求田不须鄙。
早岁结邻初有约，齿豁头童今老矣。
筑田预想傍田庐，负耒耦耕何日始。

圣贤千古愧难攀，力学方忧敢自闲。
顾我久抛声迹外，惭君犹挂齿牙间。
平生拙计心长在，解带高风志未还。
捧檄于今非得已，漫劳魂梦遶溪山。

未年三十发先雕，岁晚俄惊两齿摇。
都为疏慵成计拙，直缘衰病觉形焦。
连经宿雨重裘冷，旋煮藜羹野兴饶。
摆脱尘樊犹未得，不堪回首问渔樵。

身上萧条事事空，齿牙凋落賸衰翁。
渴心尚欠冰凌解，病骨长思药力攻。
文几倦亲尘土暗，断编慵理蠹鱼封。
南床稳卧陶公宅，枕上悠扬一榻风。

筇竹枝弯屐齿摇，登临身觉在烟霄。
千峰险似三川峡，一水深如八月潮。

先生居山阳，时事不挂齿。
读书逾五车，不肯著一字。
今朝苦叹嗟，告我将老矣。
我意与子殊，欲去依禅子。

昨日鸦作巢，今者鸦哺儿。
念知三月阑，春物行已稀。
晚风飒不收，残红怨余姿。
回风起轻寒，拥炉火重吹。
灯明夜斋静，目涩临书迟。
病齿不饮酒，持杯劝妻儿。
岂无儿女心，惆怅桃李蹊。
彼昏安目前，丈夫方有思。

平生一尊酒，风月不可无。
谪官将十年，一醉未易图。
市岂无旗亭，官亦有酒垆。
薄乃捩齿酸，一滴不可沽。
英英孙夫子，臭味真吾徒。
自云得异糵，乃出粳稻腴。
岁久精粹出，去者乃其粗。
酝酿才浃日，芳甘已盈壶。
伧人喻其力，若火经茅芦。
此语真野陋，殆出负贩夫。
前日闻吉语，籴米已在途。
每恨乏陈糯，价直如买珠。
怜君久客囊，倾倒无复余。
假器走仆僮，供我一笑娱。
欲为漉巾潜，请学涤器如。
作诗以讯之，何日陈尊盂。

漫漫东牖白，开帷纳晨光。
欠伸推夜枕，叩齿披朝裳。
瓦盎汲石泉，漱濯齿颊凉。
维兹孟夏初，宿雨清高堂。
栖鸟起且啅，露莺鸣更藏。
悠悠晓花殷，落落古柳苍。
西舍初鸣春，东邻出求粮。
客马已别枥，商车欲逾冈。
羲和一扬辉，群动皆扰攘。
有生无不求，谁得偃于床。
人生但如此，勤苦亦可伤。
况我病倦翮，飘飘信风翔。
永怀中林士，栖志烟霞乡。
愿言寄旅迹，相托以徜徉。

漫漫东牖白，开帷纳晨光。
欠伸推夜枕，叩齿披朝裳。
瓦盎汲石泉，漱濯齿颊凉。
维兹孟夏初，宿雨清高堂。
栖鸟起且啅，露莺鸣更藏。
悠悠晓花殷，落落古柳苍。
西舍初鸣春，东邻出求粮。
客马已别枥，商车欲逾冈。
羲和一扬辉，群动皆扰攘。
有生无不求，谁得偃于床。
人生但如此，勤苦亦可伤。
况我病倦翮，飘飘信风翔。
永怀中林士，栖志烟霞乡。
愿言寄旅迹，相托以徜徉。

木奴度淮辄为枳，后皇啬之理应尔。
青梅千里江南春，何时相逢车马尘。
我衰病齿不能酸，微香触鼻舌生泉。
想见曹瞒老狡狯，指林驻马三军前。

长安暮冬雪如山，坚冰错落于其间。
八荒一云同惨淡，北海怒回江海翻。
老人此时不复出，闭户燃薪守蓬荜。
忽忆去年淮上舟，有客致酒颇豪逸。
三更堂下霜折木，坐上美人鸣宝瑟。
人生有情亦可怜，明眸皓齿如眼前。
主人金章作尘土，烟飞星散江南天。
知非蘧公时一叹，读书梅叟并萧然。
百年万事费排遣，软语须问东家禅。

我来之初季春月，门外李花如积雪。
杜门燕坐度长夏，庭树秋风忽骚屑。
西驰大火不复燎，急雨凄风争应节。
紫貂暴日知有待，画扇依墙将怨别。
蒸云积潦渐收拾，恶木烦芜稍摧折。
不知此事谁主张，跃马奔车忽回辙。
嗟予行世蹈坎埳，仅免豺狼膏齿舌。
三年闭户饿江岛，脱粟无余衣百结。
近者皇天忽悔祸，雨施云行咸澡雪。
复官还职遍海内，争脱囚冠鸣佩玦。
老夫龙钟众人后，一舸循江信沿涉。
风波历尽见故乡，亲友相逢惊白发。
道人已老见我喜，静扫高堂容憩歇。
佛龛日近得香火，僧饭时容供粗粝。
读书小技漫勤苦，安禅大观无分别。
久便闲放轻禄利，已脱忧危傲缧绁。
天时进退古不忒，人事兴衰今屡阅。
酒浓村店足斟酌，鱼美长淮恣哺啜。
从今万事付天工，致安民庶看夔契。

妙誉驰场屋，家风在搢绅。
使华推厚德，卿月上通津。
齿德时方重，山丘迹已陈。
长年先友泪，怀感独沾巾。

拥庭晴雪照高堂，卧病悠悠废举觞。
肺疾仅同园令渴，齿伤不为幼舆狂。
交飞翠斝知谁醉，独嗅乌巾认旧香。
惟有烹茶心未厌，故知淡泊味能长。

欲问兴亡已惨颜，桑田沧海变人间。
无情野水青春在，不动南山白日闲。
伐木清溪寒剥啄，鸣禽高柳晓缗蛮。
蛾眉皓齿终黄土，谁道仙宫有使还。

酒醒窗明月半川，怯将病齿漱寒泉。
楼西别有清秋色，一片淮山在晓烟。

力回汉鼎未收功，又道将军世上雄。
不悟折腰同龋齿，百般装束为秦宫。

青蛾皓齿作埃尘，玉匣珠衾地下身。
一曲坏墙门不锁，林花开落墓前春。

风槐已疏遽如许，夜蛩虽怨可若何。
出门屐齿苔痕满，隠几书尘鼠迹多。

腹心主包藏，爪齿以自卫。
折冲须豪英，靖国用君子。
遐哉三五朝，此道无不备。
晏婴才愧管，齐景不霸世。
商子德惭奚，秦彊仍早圮。

二月八日寒未已，山城雨过浄如洗。
城门樵渔不复来，市中屐齿响长街。
老翁一杯百不知，酒酣放歌视群儿。
句芒当权不用事，玄冥功成徒尔为。

畏途戒十一，饮食玩死地。
防患迷轻重，达者笑不智。
古人慎寝食，爱生良有待。
从来天下图，不易无名指。
甘飧冒物禁，中夕得颠沛。
坐令妻孥忧，惫腹委如带。
赖知仙圣术，杳杳存一气。
船轻晓眠足，扣齿无余滞。
艰难众所虞，君子谨容易。
永怀青精饭，聊欲屏俗嗜。

须看远山相对蹙，莫欺病齿恼衰翁。

薛侯俊健如生猱，不识中原生土豪。
蛇矛丈八常在手，骆马蕃鞍云锦袍。
往属嫖姚探虎穴，狐鸣萧萧风立发。
短鞯淋血斩将归，夜斲坚冰濡马渴。
中都久住武城坊，屋头养骆如养羊。
枯萁不饱篱壁尽，狭巷怒蹄盆盎伤。
只今栖栖守环堵，五月樵风吹宿莽。
千金夜出酬市儿，客帐昼眠听戏鼓。
边人视死亦寻常，笑里辞家登战场。
铨劳定次屈壮士，两眼荧荧收泪光。
齿坚食肉何曾老，骑马身轻飞一鸟。
焉知不将万人行，横槊秋风贺兰道。

寒茅愔愔鸡啄场，儿啼索衣天陨霜。
密林渐放山色入，枫枯振槁声琅琅。
清浆白羽弃已久，黄菊紫萸看欲香。
岁行及此去愈疾，若决积水难堤防。
嗟予齿发非故物，念此内热如涫汤。
愿见唐朝吕墨客，膝行问道求神方。
斋心千日百事毕，消我颔雪还韶光。
岂饶蒿目忧世事，黄金绾腰埋土囊。

无金可寄东门傅，有齿能欺柱下苍。

山家一尺潇湘石，扫尽云腴齿颊清。
警破午窗箕颍梦，转为风外小松声。

钓渚平过水，笔溪清见底。
寒烟晓冥冥，白石明齿齿。
目送归鸿飞，游心志鳣鲔。
手应心不疑，物我相诺唯。
黄雀漫多惊，白鸥来自喜。
之子未投竿，我来频洗耳。

君子何乐胥，清夜以文会。
篇章各纷拏，锦组贯珠贝。
高谭生清风，石齿漱湍濑。
安得楼兰肉，充庖余炙脍。

习侯有世德，冠冕袭鵔鸃。
裔孙富六艺，凿齿四海知。
苏岭陟家山，高阳浮故池。
著书山水间，秀发胸中奇。
间从弥天释，善戏间廋辞。
尚友虽异代，斯人可夙期。

建勋各有志，而我齿已疏。
除书喜之子，试吏东海隅。
满怀贮忠义，陈编陋严徐。
平生困末路，龙蠖意不舒。
定交青云表，凛凛国士徒。
执颜肯顾我，曾未鄙非夫。
破愁有斯人，我邻知不孤。
危言解补天，决折已非图。
成名聊尔尔，国器自时须。
收功从兹始，良骥骛修途。
开樽稍黔突，惭愧饭与刍。
闭户待子归，看我所著书。

从横事捭阖，揣摩相抵巇。
兹为富贵术，咄嗟乃自知。
相形直误人，俾无百年期。
遂汝齿肥心，庙食饱牲牺。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

山人跨鱼天上来，识者珍重愚者猜。
或呼文举异童子，林宗独谓王佐材。
蚩蚩众目如瞽蒙，白马羽雪皆皑皑。
古有仁贤不愚者，举足{嚏-口}路心徘徊。
桐城明府住姑孰，襟裾萧洒天与才。
谗言屡改耻自雪，政事报成羞援媒。
临川先生久知己，十年执政居公台。
横飞后生尽豪俊，往往拔越自草莱。
洪炉造化岂一端，如何不与珽填坯。
盛朝能诗可屈指，少师仆射苏与梅。
少师新为地下客，苏梅骨化成尘灰。
金陵仆射今已老，班班丝雪侵颐腮。
当今儒生迂此道，如使杞柳为棬杯。
好古爱诗惟有君，独使笔力惊风雷。
清音绕齿嚼鸣玉，烂光满纸如琼瑰。
古原夜烧光夺月，立使万物有灰煤。
清泉漱石白凿凿，湍落急濑成渊洄。
才雄句险骇人胆，九月秋水滟滪堆。
有时清贞叩玄关，至诚直可歆郊禖。
公才颖栗公望异，牢落下位命何乖。
岂无白虹夜贯斗，犹使宝剑丰城埋。
几年令尉困下国，板简青衫趋郡阶。
犹将富贵委脱毂，苟不知命安为怀。
竹溪逸人杜陵翁，当年得意称壮哉。
直言时病傲宫禁，谓可立致青云阶。
公行孰避蹲草虎，由径不畏当路豺。
输忠献策恃才藻，宰辅切齿全班排。
遂离黼座谪千里，翻疑方直为祸胎。
杳如蹑云上幽顶，文石嵲屼悬虚崖。
下视黑潭鳄鱼窟，山雨润泽浮苍苔。
临危惴惴惧石陨，况更步滑粘青鞋。
上愬逄怒下见诮，愠望宁与群小偕。
秋江接天夜如练，桂宫隠见琼瑶台。
泛舟夜披紫绮裘，兴发鼓枻倾金罍。
岸人疑是王子猷，美女揶揄言谑谐。
沧浪水深波浪阔，醉谓止可探一柴。
徜徉濯缨傲巨浸，掬月不得翻委骸。
上皇虽悼屈平善，千载乃得为朋侪。
秋霜何草不玄黄，蜀山戌削青崔嵬。
马如蹇馿不惯远，陟险色变成豗隤。
阁道繁霜晓成澌，古壑暴雨飞阴霾。
散关野哭夜悲怨，倏见鬼燐明岩隈。
长蛇食象留齿骨，猛虎噬人余钏钗。
故人招庇岂惮远，军谋宥密惟参陪。
春雨霡霂兴槁苗，膏润不及枯根荄。
正风寝熄雅颂废，吾言来自单于垓。
古今厩马讵为匹，骅骝骃骆驽与騋。
力良调俊惟骐骥，李杜故得其梧魁。
前辈攀辕让驰道，下石夹毂谦争推。
二公当年走声价，日月左运天旋回。
方今明时废声律，将使湮沦如烬煨。
非君鼓吹力主持，是道不世将倾颓。
关西鄙夫怀此愤，白石空炼如女娲。
命违时否口常钝，如挂风铎环堵斋。
安得献言彤庭下，出入金马如皋枚。
秉钧庙堂司惨舒，建旌立节如张裴。
古云能诗多坎轲，苟或信矣良可哀。
傥使文章敌天下，再使神禹驱秦淮。

我忆扁舟昔南渡，江心忽值蛟龙怒。
大浪崩腾舞我舟，尾胁蜿蜒束吾橹。
怒声如雷雷火烈，腥风鼓天天如雾。
我观蛟龙等一戏，众面仓惶独无怖。
平生忠信天自知，死葬江鱼未应悮。
须臾水天碧镜浄，顺风入帆风若御。
历阳古岸舣荒亭，寒云澹澹依江树。
江南山水天下奇，更在江山奇险处。
朱门玉窗带青嶂，想见君家傍烟屿。
我今西来二十年，梦寐江南见幽趣。
夫君何为抱奇术，轻去故乡踏长路。
胸中秀气未甘蛰，欲继君平齐季主。
术高不肯等闲售，惟喜遨游卜卿辅。
尔来山郭坐空馆，怜我困穷为推数。
阅人多矣君自信，归去来兮余已悟。
少年飞动已知非，老来忧患宁堪顾。
壮时犹愧不如人，岂复衰残彊驰骛。
傥来轩冕任去留，纵有功名逼迟暮。
箕山之阴颍水湄，二顷荒田安{亩犬}亩。
曲肱饮水吾自乐，乘坚齿肥乌足慕。
吾生贫贱吾自知，不解胁肩求贵富。
我如富贵当蚤得，已可通侯封万户。
惟有退身可自如，造物哀怜应不拒。
扁舟常系屋南溪，会当乘兴江南去。

凡夫冥冥不知晓，劫尘流浪如沙扫。
上天宫阙隔青云，九原垅墓空秋草。
神仙有意怜下土，独取飙车出三岛。
张翁陋巷贫且贤，箪饷瓢浆久怀宝。
羽客飞来自何所，蓬荜相迎笑相劳。
高谈妙理妙道本，定是青牛度关老。
仙丹无形有真气，一视传灵入凡枣。
聊分七枣遗张翁，一饵云充千岁饱。
张公不食今几年，齿如儿童颜色好。
我闻神仙本无滓，诸漏皆空体玄道。
姑射神人饮风露，淮南鸡犬依丹灶。
真诠自然本简易，不在劳形勤补脑。
封山航海漫殚费，叶衣草茹空枯槁。
况乃纷纷五浊世，粒食火化常热恼。
余苦风尘衰太早，绿发苍苍半玄缟。
青春堂堂暗中去，常恐余生似潢潦。
何当刀圭借残龄，相与神游超八表。

匠执斤兮道周，称百寻以弗用兮谷之幽。
屈轮囷以为杯兮，孰谓贤于杞柳。
揉吾性以矫真兮，宁全天以为寿。
乐吾乐兮，乐不汝违。
乐不汝违兮，盍归乎来哉。
犀何尤兮以角累，象何咎兮齿为灾。
童牛夭兮，职骍刚而茧栗。
龟告犹以灼兆兮，宁泥中以曳尾。
珠缀旒兮，悔夜光不祥。
玉为圭瑞兮，痛山辉之为殃。
乐吾乐兮，乐不汝违。
乐不汝违兮，盍归乎来哉。
兰九畹兮芬芗，芝三秀兮焜煌。
山嵷嵷兮呈姿，川溶溶兮摇光。
风𫘝𫘝兮历楯，云缤缤兮度梁。
药为衣兮薜为裳，椒为醴兮桂为浆。
乐吾乐兮，乐不汝违。
乐不汝违兮，盍归乎来哉。

朅来游汝海，初识鲁公真。
盛德宜蒙祀，英姿俨若神。
典刑虽异代，勋绩在蒸民。
忆昔艰难际，生逢历数屯。
羯胡来蓟漠，戎马度咸秦。
河朔皆朝虏，平原独挺身。
蜡书通帝所，羽檄论邦邻。
许国心无二，孤军气复振。
弟兄同义烈，生死剧酸辛。
已怪酬庸薄，那闻左降频。
江湖销岁月，省闼牾经纶。
相国心多忌，军容愤复伸。
同朝缘妒媢，啖贼俾邅迍。
辄堕奸邪计，刚期跋扈驯。
咥凶令履尾，纳谏为婴鳞。
假手虽云智，挤贤太不仁。
茹毡苏武馁，决眦蔺生嗔。
误问长安使，宁为叛将宾。
一时全大节，千古仰清尘。
缅想神如在，推迁迹已陈。
谋谟存汗简，字画遍苍珉。
论世吾求友，之人德可亲。
讵云黄壤隔，犹胜白头新。
端欲希忠义，常期齿搢绅。
今虽逄圣旦，止愿作良臣。
惟冀尊王室，宁思秉国钧。
傥令冠獬廌，犹可画麒麟。
古寺今如昔，泉扃夜不晨。
何人同李翰，纪事比张巡。
感慨瞻遗像，潸然泪满巾。

且喜屋无穿隙雪，未愁漏尽满靴霜。
纸帏布被从牢落，赖有希牙齿颊香。

张侯胸中包覆釜，百里奔流无寸土。
玄蛟白鼍有时作，一洗乾坤三日雨。
诗雄变怪有如此，震动犹能止啼乳。
已倾太白酒船空，更压少陵饭山苦。
昨朝东门同拜敕，玉齿犹残道中语。
闭门十日无一事，坐对空庭秋叶舞。
何时御史出霜台，便假前驺辞棘户。
城南邀我倒余尊，紫栗黄橙已登俎。

陆机异时宅，故物无复迹。
悠悠谷水阳，野水凄余碧。
我观豪士赋，文字岂不白。
一为功名误，末路真可惜。
至今风雨夜，哀鹤鸣不息。
千秋得吾人，浄眼照阡陌。
结茅风烟际，一悟世网窄。
古今一丘貉，贵贱百年客。
闭门橙橘香，隠几冰冻释。
我惭升斗禄，矫首望八极。
人生劳佚间，此殆天所檄。
鹏翔赤霄动，鲸喷碧海坼。
为尔具扁舟，送此齿发迫。

髯仙御气款雷扉，洞户千秋敞翠微。
寓马至今来秘祝，刍灵聊复借余威。
石房故剑龙随势，空灶残丹鼠辄飞。
欲炼刀圭留齿发，山头白鹤几时归。

天地绵绵寄一水，上有浮羽下累块。
时时出溢不自持，或蒙或霔初有底。
人间妄见得雨名，穴居那解知其际。
既久天地如卵毈，漏下涌上潜相继。
日鸡月蟾喜潴污，力敛光明悭不费。
兹复何时霖未休，万牛高木同茅刈。
朽屋欹倾嗟莫支，好逐苴浮连一穗。
何处红药媚芳妍，但见土花争点翠。
被湿出门意憀栗，刺舟庭下却车骑。
茫然谁与散此愁，文定诸孙森葆翳。
青青稚齿口鼻哽，滂沱苦语天工弃。
赵生十四识嵇康，谅知前言非我戏。

与春相别云一岁，辽鹤有恨不足加。
意韵寂寥莫我适，起逐春风山迳斜。
春风自与时窈窕，岂为来开桃李花。
不然春来已几日，何处桃李不枯槎。
乃知桃李善卑陬，远交深托待纷葩。
政如世间妩媚子，巡墙倚户渐齿牙。
公卿初岂以尔故，腰金佩玉牢声华。
区区更怜蜂蝶辈，草根花底为生涯。
此理前人未见之，我今独得频咨嗟。
生无京国名园分，况此边城万里沙。

会稽内史勤笔墨，远游中坐无一物。
何事支公爱神骏，团揭鼻齿映顶足。
拄杖圆笠如意负，蓬髪著巾俱肃肃。
相向忘言在何许，望断高山空翠麓。

我家得姓自卫史，文王之昭锺厥美。
西京御史府大夫，父慈子忠不惜死。
至今墓上无曲棘，颍川岁时虔庙祀。
中原丧乱厌风尘，南渡不及渡辽水。
晚惟道武揽英雄，辽东之晁同兴起。
世封颍川刺济州，子孙婵媛冠剑伟。
唐有贤良如汉初，名动集贤为学士。
是时海内图书家，一晁未议张与李。
忠实文华入本朝，三祖百孙同一体。
中祖颍川袭远封，东祖西祖复于济。
自从决策罢兵来，平进不厌百寮底。
即今门户益衰微，揽古怀今情曷已。
上恩坱圠播无垠，宿莽心存春藿靡。
漳州有母行百龄，疏封钿服明光里。
夫人眼力尚针缕，拜恩不易从稚齿。
初惟夫人有子贤，曰此布濩敢不俾。
何劳梦帝血面论，直以微诚动旒扆。
华堂白发喜更新，即看青袍子高第。
寿斝千场日未央，膝下曾玄扶且倚。
中眷有孙不能鸣，东眷孙文刊烨炜。

先生身干若浮查，舌响霜钟激水车。
平生乐逐胡雁起，倏游吴会忽京华。
公卿到门问穷达，未易可置吾齿牙。
今我何事亦青衫，掉头弃掷如泥沙。
数术因之为道术，浄居与世不交加。
一醉十日醒五日，双环妆罢觅新花。
沙尘满眼独不怕，此非浄居之胜耶。

双庙之前扁舟舣，太原失守胡尘起。
铁马渡河京城闭，堤上奔亡如磨螘。
不是清河早腹兵，千舻万舳去何已。
百家相逢不相识，同声叹言有如此。
阉贯枭颅一日间，地下未应有馁鬼。
董卓灯脐照傕泛，禄山肠流盛安使。
京不及刑家自全，黼弗显诛恩尚委。
杨炎终报元载雠，微之实同宗闵耻。
政刑既弃胡虏盛，中国不尊招讪毁。
尊名重器假狗彘，公卿何人是知理。
嗟予老病岂乐生，实抱忠谋难须死。
亦尝奏对明光殿，寒饥徒步荆棘里。
面风背日若有待，前有戎车后妻子。
戎车不断顿都城，元戎一言左右以。
遥有人家投宿无，骨肉夜饭无钝齿。
不嗟五日不颒面，但怜一夜灯花喜。
庶几明发脱盗手，复见皇威振遐迩。
庙堂再见谢太傅，奕棋未罢风尘弭。
前夜客投佛寺晚，全家冻泣木鱼底。
我今朝夕幸已多，闻见纷纷聊实纪。

日日苍黄出畏涂，自怜何事得虚除。
天教豺虎露齿爪，好是哥奴不读书。

蓬头冰齿独徘徊，五百年前人姓雷。
为问罗川何处好，笑言京洛总看来。

制胜奇兵不下堂，铅刀何敢齿干将。
肯夸舞暖娇回雪，只念琴寒乞履霜。
此日秦郊黄髪老，当年汉殿绿衣郎。
徘徊四十年来事，险阻艰难间偹尝。

若说真州水，时人不道甘。
天宁老谁识，板齿毛𩭹𩭹。

政和密云不作团，小夸寸许苍龙蟠。
金花绛囊如截玉，绿面仿佛松溪寒。
人间此品那可得，三年闻有终未识。
老夫于此百不忙，饱食但苦夏日长。
北窗无风睡不解，齿颊苦涩思清凉。
故人新除协律郎，交游多在白玉堂，拣牙鬭夸皆饮尝。
幸为传声李太府，烦渠折简买头纲。

我家得姓自卫史，文王之昭铁厥美。
西京御史府大夫，父慈子忠不惜死。
至今墓上无曲棘，颍川岁时虔庙祀。
中原丧乱厌风尘，南渡不及渡辽水。
晚惟道武揽英雄，辽东之晁同兴起。
世封颍川刺济州，子孙婵媛冠剑伟。
唐有贤良如汉初，名动集贤为学士。
是时海内图书家，一晁未让张与李。
忠实文华入本朝，三祖百孙同一体。
中祖颍川袭远封，东祖西祖复于济。
自从决策罢兵来，平进不厌百寮底。
即今门户益衰微，揽古怀今情曷已。
上恩坱圠播无垠，宿莽心存春藿靡。
漳州有母行百龄，疏封钿服明光里。
夫人眼力尚针缕，拜恩不易从稚齿。
初惟夫人有子贤，曰此布濩敢不俾。
何劳梦帝血面论，直以微诚动旒扆。
华堂白发喜更新，即看青袍子高第。
寿斝千场日未央，膝下曾玄扶且倚。
中眷有孙不能叫，东眷孙文刊烨炜。

一世三十年，我今二十九。
昔人当此时，事业已不朽。
颜渊语心斋，瞠若夫子后。
着录盈三千，独居四科首。
荀彧王佐才，智略子房偶。
脱身作谋主，谈笑解纷纠。
元宾与习之，二李相左右。
复命索玄微，词章配韩柳。
夙成更超伦，初不愧黄耉。
项槖实可师，仲尼安敢友。
孔融登龙门，元礼接弥厚。
叔度千顷波，能使荀淑忸。
陈蕃置一室，誓涤天下垢。
贾谊入朝廷，号咷动明后。
陆机文赋成，见者咸敛手。
祢衡孰比俊，帝室宜见受。
李贺锦囊中，佳句敌琼玖。
相望编简上，灼灼列星斗。
而我独何人，拟之一无有。
追维故时事，浃背汗如浏。
穷年坐井底，曾不辨虀臼。
多岐既亡羊，画虎欲类狗。
狂澜傥不回，何以刷兹丑。
吁嗟岁律逝，易于屈伸肘。
分阴所当惜，来者勿复苟。
譬彼力田子，耘锄肯卤莽。
所期嘉苗成，不使乱于莠。
血气况方刚，龙钟未为叟。
高名非我心，没齿庶无咎。

高堂夫人九十余，一子晚方趋仕途。
前年封邑非子致，更待子荣新命书。
子纡墨绶来汉东，百里气和年屡丰。
声名籍籍动群耳，还似当时诗赋中。
诸公欲默安得已，争溯日边飞荐纸。
拔身左选归尚书，摅发平生从此始。
摅发平生从此始，未足为子增欣喜，所喜荣亲有期矣。
郡邑疏恩寿𫠜齿，斑衣儿啼奉甘旨。

织女牵牛饯我车，归来篱菊已荣枯。
韩城夫子旧青眼，肯使东斋屐齿疏。

鬓发尽皤然，眉分白雪鲜。
周遮延客话，伛偻抱孙怜。
无病常供粥，非寒亦衣绵。
假温衾拥背，借力仗搘肩。
貌比三峰客，年过四皓仙。
唤方离枕上，扶始到门前。
毎爱烹山茗，常嫌饤石莲。
耳聋如塞纩，眼暗似笼烟。
宴坐羸凭几，乘骑困亸鞭。
头摇如转旋，唇动若抽牵。
骨冷愁离火，牙疼怯漱泉。
形骸将就木，嚢槖尚贪钱。
胶睫干眵缀，黏髭冷涕悬。
披裘腰懒系，濯手袖慵揎。
抬举衣频唤，扶持药屡煎。
坐多茵易破，行少履难穿。
喜婢裁裙布，嗔妻买粉钿。
房教深下幕，床遣厚铺毡。
琴听怜三乐，图张笑七贤。
看嫌经字小，敲磬喜声圆。
食罢羹流袂，杯余酒带涎。
乐来须遣罢，医到久相延。
裹帽纵横掠，梳头取次纒。
长吁思往事，多感听哀弦。
气注腰还重，风牵口便偏。
墓松先遣种，志石预教镌。
客到惟求药，僧来忽问禅。
养茶悬灶壁，晒艾曝檐椽。
怒仆空睁眼，嗔儿谩握拳。
心惊嫌蹴踘，脚软怕秋千。
局缩同寒狖，摧豗似饱鸢。
观瞻多目眩，牵动即头旋。
女嫁求红烛，男婚乞彩笺。
已闻捐几杖，宁更佩韦弦。
宾客身非与，儿孙事已传。
养和屏作伴，如意拂相连。
久弃登山屐，惟存负郭田。
呻吟朝不乐，展转夜无眠。
呼稚临床畔，看书就枕边。
冷疑怀贮水，虚讶耳闻蝉。
束帛非无分，安车信有缘。
伏生甘坐末，绛老让行先。
拘急将风夜，昏沈欲雨天。
鸡皮尘渐渍，𫠜齿食频填。
毎忆居郎署，常思钓渭川。
喜逢迎佛会，羞赴赏花筵。
径狭容移槛，阶危索减砖。
好生焚鸟网，恶杀拆渔船。
既感桑榆日，常嗟蒲柳年。
长思当弱冠，悔不剩狂颠。

一宿无尘境，相留静话长。
秋声归古木，月色满空廊。
岚气侵衣润，溪泉漱齿凉。
终期整缾锡，来此掩闲房。

达人贵无念，市朝亦山林。
曲士居山林，难息市朝心。
坐驰一室中，纷然万境侵。
纽兰羡珮玉，坐石思黄金。
羊质虎其皮，隼翼凤其音。
志在求世利，口唱无生吟。
吾非斯人徒，夷旷期复古。
去住既任缘，喧静亦随所。
陶然且无求，相命何足语。
人生百岁寿，稀得七十死。
吾今四十五，气力渐无似。
去年成二毛，今年动一齿。
纵得至七十，光阴能几许。
学道宜无疲，进善宜无止。
自余百杂就，克己尽除去。
勉强扶幻躯，旦暮加药饵。
此身乃外物，何况外于是。
内外一如梦，勉矣当观此。

江墅幽居好，当门看水田。
凫鸥闲夕照，秔稻秀原烟。
野屐无完齿，山衣有败肩。
遥闻双阙下，箫鼓乐丰年。

古有焦桐音，听寡不在弹。
古有阳春曲，和寡不在言。
言兮牙齿寒，未极离微根。
弹兮岁月阑，未尽升沉源。
少休几坐花木落，庾岭独行天地寛。
因笑仲尼温伯雪，倾盖同途不同辙。
麟兮凤兮安可论，许兮巢兮复何说。
秋光澄澄蟾印水，秋风萧萧叶初坠。
送君高蹈谁不知，如曰不知则为贵。

深岩寂寂披兰芷，碧雾红霞映流水。
空生别我期未期，绝域殊方拟轻拟。
堪笑归岭南，奔驰何鄙彼。
危急乱抛下，尽云提不起。
伊予本自不将来，相送奚凭挂唇齿。
旻禅客，旻禅客，师子子，应须落落存终始。
君不见古人有言兮，扑碎骊龙明月珠。
大丈夫到如此，行行不用频弹指。

一阳初欲与时亨，便觉群阴不敢行。
寒雨断飞天皎洁，冷云收翳日晶明。
泥干屐齿都无阻，气协花心倍有情。
天运回旋吾道长，欣欣此际孰能名。

蔡子下笔生涛澜，少时往往思涌泉。
便当自作五鳯楼，画楹刻桷皆蛮笺。
昨日千秋桥畔雪，杨花蝴蝶相联翩。
径唤红妆弄春色，千壶快倒万锦纒。
那知蔡子足践地，柳车送客已复延。
摇竿孤唱颇自得，闭门高卧初谁贤。
幸来饷子小楼日，共看檐影移残年。
东堂夜寒剑有气，北窗昼静琴无弦。
高门悬薄固疏矣，所忧饿虎犹须鞭。
齿摇目眵懒自荐，岂复珠贝如悬编。
仙人玉树傥相待，只拟醉拍洪崖肩。
尧舜之事不足惊，肯为儿女痴自怜。
故山鹤帐久不往，白云封户端应全。
吏卒无令守叔夜，弟子何妨嘲孝先。
伯伦天地席幕尔，何处六翮犹争前。
平生小吏轻子美，未害故人疏浩然。
子今风霰动短褐，岂乏锦绣裁长篇。
东堂那记城旦语，唯有诗律曾家传。
墨香纸滑霜兔劲，明窗妙意常空圆。
客来指似宁信此，自知食蜜甜中边。

近年好语开蹙额，廊庙主人还稷契。
诸公汇进民所怀，左必提之右乃挈。
善随类举皆可观，野无遗贤静岩穴。
石梁有客少读书，神接前人望风烈。
志与时违可奈何，居贱好高谋已拙。
此身悠悠日江海，吊影行吟事酸噎。
揣摩胸臆作西游，不成兴起惭豪杰。
贾生恸哭初亦疑，十年自觉流清血。
三书不用即山林，将前复却何从决。
无因名姓累吴公，咫尺天光阻罗列。
志士惜日诚可怜，每恨平津当老节。
子云年少行所为，今出秦关独疲苶。
郭门啮臂良感人，仲卿蓄缩翻伤别。
叩关自鬻虽矜张，扫门愿见犹摧折。
炙手门前车马多，排肩屡进不得彻。
近来索米却求田，结绶弹冠非所觖。
更令胸臆从谁开，一刺怀归定漫灭。
槛虎饥馋尾漫摇，水尽海鲸当蚁垤。
谁能忍耻寄我颜，妻笑嫂欺安用舌。
北山记忆破腊来，远水扁舟两愁绝。
云重山寒暝不开，孤帆夜落严陵雪。
雷山老桐冻弦断，不作南风相煖热。
一剑星昏共形影，每恐龙寒呵古铁。
孟尝无炭暖置身，杜虽有指不得结。
可怜危肩耸及耳，浩歌能复弥清冽。
吴山忽见梅花谢，天助阳春生笔下。
近檐呵欠面发红，故絮卖钱不须借。
卖钱买船更欲西，墙头立燕留新泥。
新开湖南接淮水，楚山翠入天低迷。
细风平日两媚好，嫩黄梢转隋杨堤。
河名已清色未改，减尽狂湍浊犹在。
东风正和水面穗，恃赖夷犹百无殆。
欎欎葱葱见帝台，祥烟瑞雾真佳哉。
元都道士种桃手，露浥风吹今总开。
山翠柔红亦得色，鬬妍意不相低徊。
游蜂上下逐蝴蝶，蜜脾未饱争喧豗。
幽谷黄鹂出晴昊，乔木几迁枝叶老。
避寒何处过雪霜，依旧飞来语音好。
少年走马红尘道，绣勒锦缘金络脑。
窈窕花随宝碗飞，暝旋风吹玉山倒。
可怜穷巷无芳菲，良辰不得开怀抱。
闭门曝背借余暄，犹得爬搔驱虱蚤。
逡巡迷目风沙颠，已报新花去如扫。
乘离执衡又一时，万物从新炎帝造。
柳线渐长成畏日，苦菜秀时蚯蚓出。
烟绡雾縠自直钱，故葛绽联遮肘膝。
凌人颁冰下霄汉，谁信朱门自无汗。
蔗浆酪粉玛瑙盘，牙床角簟光凌乱。
石梁孤客赁屋居，坐恐炊中忽麋烂。
蚊虻噆肤俛听尔，何苦群鸣恣喧玩。
生嫌蒿艾昏泪眦，宁强掴撘酸吟腕。
墙阴壁隙又出蝎，潜致小毒犹锥钻。
巫师祝痛已复遭，术非驱除真亦漫。
听鸡起坐难饱眠，庶寛烦促须清旦。
进不知名仍退却，既来亦好归不恶。
羲和鞭御向西行，出门感此梧桐落。
淡月孤烟侵晓昏，小雨凄风动冥寞。
且欣编简堪卷舒，那知羞涩忧垂槖。
钟鼓声沉北斗高，白日渐远倾葵藿。
楚歌忽断隔黄芦，已见金山高磊落。
须臾崩车天上行，长幡乱舞喧檐铎。
苍穹白浪两低昻，黑蛟黄虬森喷薄。
开帆插橹六鳌惊，男儿信命方自若。
吴音嘲哳来船近，共怜远客逃沟壑。
鸟倦知还羽翮垂，修竹茂林欣有托。
故山茅屋良幽深，清泉浏浏石凿凿。
蕨薇虽老芋栗甜，拾穗行歌亦云乐。
买竿钓鱼谁更哀，贳酒涤器人应谑。
士通五经取青紫，请谢夏侯乌有此。
捷径须知自有涂，枉诵陈编腐牙齿。
潼关坐息感二鸟，耿耿此心聊复尔。
敢嗟与兄共槽枥，但苦酸醎异便美。
拟希锯利效细黠，天与钝顽难力砥。
五斗充饥未有时，却藏手板投耘耔。
曩闻下惠恬小官，颇怪少游甘掾史。
曼倩俄惊备大臣，李渤諌官呼不起。
古人去就良不同，刚成亦足称男子。
呜呼乘时正厄穷，怅望临食空投匕。
丰山蒲牢铿有声，霜气感发非击棰。
昌黎诱励方循循，广文薫炙皆名士。
宋之善鸣挺有公，愿助下风唇口哆。
当时一到匠石前，至今人或疑杞梓。
大厦未完公勿忘，可惜空山终朽死。
烧桐愿献太古音，处囊请试从今始。
烛光有余真可待，无损公明公勿爱。

临安有山插圆紫，公家松楸当峻峙。
子胥涛江相向流，秦望横前为案几。
众言北山绝雄胜，世当公相贵莫比。
那知上帝赉良弼，岳灵孕秀初萌此。
有山如是固有人，兹虽人为亦天理。
公生尚少抱经纶，前无夔龙何独似。
胸中五经通圣人，笔端三代尊天子。
富贵相寻蚤厌余，功名自会非所喜。
惟天五福不可求，与公俱生亦久矣。
生日寿公宁免俗，强复嗫嚅空可鄙。
矧我何物可厚公，世味都如一杯水。
古人白髪痛扫除，强饭黄精力能尔。
公餐道腴睟在面，何待草木坚髪齿。
愿公廊庙等山林，安乐百年无此彼。
非公自寿盖寿人，坐看同老陶唐氏。
端如八柱屹青苍，共承峻极何时已。

松石真佳伴，云山得破颜。
高人本无住，倦翮自知还。
诗外尘缘尽，斋余齿颊闲。
何消一句子，截断碧溪湾。

宦情光景半樵渔，病惰仍忘百纸书。
赋就祇堪供醤瓿，齿残未可释盐车。
朱蓝要使辞秋断，芝菌犹当出腐余。
惭愧少翁能下士，马曹知马自应疏。

玉京咫尺不应疑，龙凤交横舞屡僛。
素色可能妆粉并，真香直到齿牙知。
珠楼先晓月未落，瑶草自春天亦私。
千里一裘谁有様，邹郎吹律为薰之。

宇宙中间道最大，禅仙并立儒为尊。
谁将幻怪惊愚俗，总向虚空认法门。
此土犹知名教重，昔人尚有典刑存。
愧予晚陋羞前哲，愿以乡盟齿弟昆。

江南卑湿地，往往如长沙。
薄寒能中人，毛立噤齿牙。
初犹遭蒸炊，又似缚且檛。
淫祠乱昏俗，祸福专群鸦。
参军支病骨，抱案随吏衙。
鬼盖乘其穷，屡以寒热加。
定知鬼非人，吾谁彼疵瑕。
乌饥集屋梁，聊试弹以笯。
手摩田中丹，三关气成霞。
房图引芸蒿，相与排阴邪。
此鬼不足施，霍然促脂车。

雕龙雏老师，块坐司莩灰。
东皇驾青车，先动一信来。
咸池洗日光，拥出扶桑台。
从前幽谷根，细甲亦以开。
百嘉各分荣，差遍岭头梅。
玉壶花箙迟，舒景讵可催。
河水澌液流，暖意何限回。
要见物化工，无处求枯摧。
晴晖最浩荡，气律浃九垓。
慈母融和心，抚弄从提孩。
明眸照封胡，笑齿发老莱。
君求赋春晖，世岂无邹枚。
孝报日益丰，但先植三槐。

云浮山腰末之顶，水穴青崖浚于井。
孔明不死吾其归，左衽岂宜蝤蛴领。
群羌负药倍车载，螺齿钱丈束嚢瘿。
得茶便重不便轻，肩突驼峰犹外屏。
石碉设崄鸟鼠智，铜鼓销声犬羊静。
入门蹲足唤煮茶，嚼铁相甘苦荍饼。

珠槃出海山峥嵘，荥阳城东春水生。
路沙陷车没马脚，行人避沙堤下行。
个中人利鱼芡美，轻舠细网晨纵横。
烟云弥茫水面阔，鸥鹭不管机心萌。
齿繁九州无旷土，此地何得无人争。
我欲决水界畦垄，万顷毕种渊明秔。
黄蓑大笠趁春雨，日与老农来劝耕。

水花浸鬓根，荷叶践衫色。
西城王老子，豪健不可得。
客从日没来，鹑衣遍黄埃。
银杯未羽化，公余烦一开。
山猿供嘉果，书萤惊蜡炬。
能持白玉箫，为作苍鸾语。
凉飚助清奏，雨脚挥残暑。
台边舞鳯拍云来，潭底吟龙撆波去。
君不见宁王当日争门迎，三十六宫学新声。
玉人今夜教何处，二十四桥空月明。
西城烟景何疏索，王子宦情殊不恶。
有田日种黄金茅，叵奈蠧虫摇齿脚。
少年英气无羁络，浩唱高弹神自若。
春风走马入花林，红日垂头困瑶阁。
老去腰支便矍铄，座人那肯妨诙谑。
飞觞得似少年时，西窗几度灯花落。

清圣浊贤莫区分，一入愁肠功等伦。
石炉三日不举火，麹车过门齿生津。
松窗草玄亦已勤，好事勿谓秦无人。
呼儿但涤牛头爵，正恐壶榼来缤纷。
冻消讲舌流冰凘，寒破笑颊生红云。
爱酒未减子猷竹，岂可一日无此君。
谪居无田种秫米，忘怀有诗上嚢纸。
邻醅不隔一航水，却隔醉乡三万里。

石鼓寂不振，金声无处求。
层岩参雾树，乱玉响冰沟。
破屐前无齿，孤城远见楼。
山僧痴问客，阿汝谓汤休。

晓踏高坡日始悬，清泉未见口生烟。
飞凫欲到二千里，挟䇲徒劳三十年。
绣带长川初背眼，云根双剑远磨天。
骕骦齿健嘶风去，更敢披头重着鞭。

漆园梦过感天涯，坐客元非借齿牙。
小杜阿房终是好，沈郎雌霓不容差。
岂羞东郭先生履，行谢关西孔子家。
五斗折腰闻道晚，未穷摛藻胜春花。

天然素质胜铅华，一握青丝过老鸦。
信手画眉成柳叶，移盆贮水当菱花。
长忧夜雪侵肌骨，不识春风到齿牙。
媒妁近来趋势利，终年元未适良家。

今朝腊月十五，切忌葛藤露布。
者事直下分明，当处超佛越祖。
便与么去，苦苦。
寒山子能莽齿，十年归不得，忘却来时路。
呵呵呵。

吏抱簿书去，聊兹驻屏星。
亦复唤名酒，脱巾姑细倾。
慎勿闭我门，要著屐齿痕。
悠然见南山，畴昔初不言。

跛跛践危磴，行行把长萝。
拊兹都梁岑，睨彼淮水波。
花木春娬丽，杖屦吾蹉跎。
辇毂端不远，舟檝今如何。
寒泉聚阴窦，落景输阳坡。
求群有颉颃，捉臂无诋诃。
峰峦会撩客，腰脚强作魔。
送眺吴楚迥，遐想江湖多。
情亲故人健，齿脱老语讹。
拍手苍翠上，一笑忘负疴。

北湖河西来，系船清洛尾。
老眼便许奇，日日南山紫。
脱身戎马间，见此佳公子。
手捉有锦嚢，胡床教脱屣。
剧谈倚蒲团，胜处辄启齿。
非关偶追寻，臭味有相似。
不知官如何，但说丘壑事。
俗子初未侵，唤醒云壑睡。
古图开巨然，茗椀同料理。
落日望长空，西风雁行起。

二年紫塞头，日日思都梁。
归来向清淮，白鱼初饱霜。
走马脱辔头，搴旗向沙场。
不如把蟹螯，欹帽呼酒觞。
要听阿燕歌，颓然倚胡床。
姮娥一笑粲，韵此九月凉。
缅怀去从军，只影天一方。
谁令投老梦，犹咤登太行。
采采东篱花，其香何扬扬。
昭华唤惊鸾，玉支况在傍。
自惭老不解，著句说小妆。
独知折齿屐，尚可追二王。

田侯玉磬何瑰奇，吴子见之俄朵颐。
宣王石鼓气忽丧，摩挲篆刻还嗟咨。
作止休论惟柷敔，曾窥两阶舞干羽。
常临罍洗荐清庙，获迩天球亲簋簠。
缅怀戛击良匪遥，少师汝曹疑可招。
老儒讵复知肉味，惝恍便欲闻箫韶。
正声初淫器益讹，九州渐渐婴兵戈。
鬼神愤惋莫得秘，直恐世上遭诋诃。
田侯悯我形影孤，明眼常云绝代无。
是事宁殊衲衣底，启齿须逢袒臂胡。
即今陛下圣且仁，律吕从来恶夺伦。
克谐八音有夔在，独惊尧颡如高辛。
人间讵睹荆山璞，碔砆难言合雕琢。
凭君持入古银台，似说太常修雅乐。

天边叠𪩘云涛外，南人启齿北人怪。
给事笔力鼎可扛，九鼎初如一毛细。
曲肱左省清梦余，长江拍拍天一隅。
后车聊载高阳徒，行复持被承明庐。
即今司业谁姓苏，还能办人酒钱无。
生憎枯槁屈大夫，金盘鲙缕日可须。
公也慎莫言归欤，美姿要作凌烟图。

青鞋布袜兹何时，江边杏花浑欲飞。
铜鉼恰受斗酒许，亟呼长须令抱持。
要寻楚郎与启齿，有底鹁鸪鸣不已。
解事提壶却唤人，两脚尚轻聊尔耳。
楚郎天生五车书，以锥画沙绝世无。
穷年饱吃衲子饭，粱肉臭腐宁关渠。
卫家一儿谁复似，更遣韵语论胸次。
独付匡山教外传，端合从之问奇字。
白髪南徐覉旅臣，江湖几载捐冠巾。
且扶痩藤随行好，安能龊龊守煆灶。

暮年挈挈侬与君，端觉高歌有鬼神。
平生王恭无长物，此事逼人殊咄咄。
戏谈缰马决鼻牛，夫子大是孙殷流。
休言他日随计上，且看南徐拍天浪。
阿球高气宁用论，为卿三倒实饱闻。
眼边讵肯作悬特，葵藿撑肠方自嘿。
屋头云锦秋水明，兀然隐几渠宁贫。
诗书撩人姑把玩，只与毛锥为老伴。
红尘著脚笑参差，索食祖仁那更疑。
于世无堪大瓠种，独可剖心如叔仲。
江湖作意从之游，老夫颇欲学操舟。
清言解颐未云已，儿子屡惊雷遶齿。
好事谁过扬子云，一樽聊与细论文。
政须林宗巾角折，仍要时时见颜色。

先生行年今七十，植杖端如孤鹤立。
江天小雨作许奇，洲渚横斜雁行湿。
先生隶法老更精，未要中郎作典刑。
笔含锺鼎小篆意，启齿要须斯与冰。
先生宿昔爱弹琴，不爱越琴爱雷琴。
摩挲龟背蛇蚹纹，太和款识尤出伦。
先生真已弃百事，旧参尧典舜典字。
端有江湖著老儒，笑大耳儿长结眊。
学书初不论永和，书到石鼓才不磨。
不见吏部石鼓歌，往载安得数骆𫘞。

闻道诸公置齿牙，买鞯卖展趁年华。
太平起隠无遗策，空尽嵩山处士家。

四时忽代序，靡靡无停息。
白露应节降，凉飔变晨夕。
闲居二十载，迁徙靡宁日。
鸟鼠有巢穴，我居无定室。
田园固所乏，婚嫁何当毕。
贫贱难为好，仁义寡所匹。
总总百年内，万事安可必。
人生七十稀，我今五十一。
齿发已雕丧，肌肉乏腴实。
固穷吾素分，苟得鲜终吉。
余年当几何，任运非得失。

当今文伯眉阳苏，新词的皪垂明珠。
我公江南独继步，名誉籍甚传清都。
达人嗜好与俗异，谁欲海边逐臭夫。
小生结发读书史，隠悯每愿脱世儒。
几载俛首黉堂趋，争唼粱藻从群凫。
野人鼓瑟不解竽，悠悠举目谁与娱。
幸有达者黄与苏，谁复跼蹐如辕驹。
古来志士耻沉没，参军慷慨曳长裾。
相知宁论贵贱敌，诗奏终使兰艾殊。
当时仲宣亦小弱，蔡公叹其才不如。
乃知士子名未立，须藉显达齿论余。
婴儿失乳投母哺，当亦饮食琼浆壶。

我已逾衰齿，公犹小五年。
少时能作赋，平日不言钱。
风采桓公雅，诗情白乐天。
朝纲方有赖，未可话归田。

洛阳碧水扬春风，铜驼陌上桃花红。
高楼叠柳绿相向，绡帐金銮香雾浓。
龙裘公子五陵客，拳毛赤兔双蹄白。
金钩宝玦逐飞香，醉入花丛恼花魄。
青娥皓齿列吴娼，梅粉妆成半额黄。
罗屏绣幕围寒玉，帐里吹笙学凤凰。
细绿围红晓烟湿，车马騑騑云栉栉。
琼蕊杯深琥珀浓，鸳鸯枕镂珊瑚涩。
吹龙笛，歌白纻，兰席淋漓日将暮。
君不见灞陵岸上杨柳枝，青青送别伤南浦。

依崖架僧坊，微云冒经床。
阔睨沧海潮，幽聆诸天香。
远水泻空碧，层轩逗寒光。
愿言寄暮齿，永诀声利场。

曜灵速天机，四序如转蓬。
行行早求道，咄咄就秃公。
南纪卧徐穉，丹沙愧葛洪。
婆娑一宇宙，万物阅雌雄。
得兴颇赋诗，诗成亦何工。
跫然张公子，玉山映寒葱。
软语启皓齿，掷麈生清风。
谪仙为酒事，瓠壶清若空。
相视一笑粲，圣处此乐同。
敞榭细履惬，别墅幽迳通。
微漪媚清池，轻飔泛寒丛。
悠然物外赏，未觉人间穷。
何有于我哉，请馆季孟中。

磨蚁迭左右，铁炭互俯仰。
岁月如牧马，快骤脱羁鞅。
方希草玄雄，未羡画眉敞。
刘侯启予者，险韵写胜赏。
读之令人醒，居然见图像。
我昔曾此游，僧梵荐肸蚃。
撞钟鸣木鲤，破我颠倒想。
百年能几许，万事苦鞅掌。
丧身声利场，齿角伐犀象。
前辈晓云散，后生春水长。
君看门外辙，盛气日来往。
道人初不省，禅寂异到壤。
乃知雨花地，可以透迷网。
君侯此嘉集，尘迹已相荡。
援琴写我叹，中夜发哀响。

安石榴花作意开，杖藜聊复为渠来。
何人风味更不浅，屐齿峥嵘付绿苔。

冷泉亭下漱甘凉，十里犹余齿颊香。
入境自知风俗厚，到家应觉簿书忙。
好依名教穷真乐，莫指温柔是旧乡。
此理不疑何用卜，谁论筮短与龟长。

不辞倾倒为君甜，只要教君脱旧粘。
眨上眉毛还蹉过，莫令唇齿带廉纤。

殊非海外罗浮样，亦胜洞庭霜后黄。
此实君家能独有，何时分饷齿牙香。

正昼睡方起，门无雀可罗。
风池乱荷盖，雨径满槐鹅。
齿发流年速，江湖归兴多。
终期买船去，卧月扣舷歌。

人各有求心靡同，世路奔驰如捕风。
我独不愿万户封，悁悁所愿识毛公。
我公高才真国器，酝藉聪明天所秘。
子师气格千里驹，广基文章一枝桂。
学优入仕斯义荣，我公所至皆可称。
来暮已歌廉叔度，去思还似谢吴兴。
天心忧勤念方面，外台遴选皆英彦。
我公所至绰有声，炯炯精金经百炼。
昨夜使星入斗牛，鹊声晓送传书邮。
报言有诏下天阙，公按滨江十四州。
审报已真惊且喜，入户不知摧屐齿。
拜尘潘子行有缘，倒屣蔡公何敢拟。
自嗟此诚今未通，何时垂翅附冥鸿。
眉间黄色已可庆，襟怀不复叹秋蓬。
公不见张华一赋致高位，阮瞻三言得清议。
刻画无盐虽有心，滓秽太清徒自愧。
朝廷言路方坦夷，比年汉诏下天墀。
所念渊明方为米，会须平子为玄题。

别时新柳拂烟汀，已见黄花照眼明。
却忆荆溪寒雨夜，笑听屐齿出相迎。

遇冤则亲，传虚果当。
刚硬齿牙，生铁肠脏。
风清淮楚，道实宗匠。
不有智悲，子孙安向。

风吹古渡口，云满都梁山。
执热厌偪仄，幽寻上孱颜。
清泉似石乳，滴沥岩窦间。
乞此一瓢饮，为祛千载烦。
山灵知我意，殷然下层峦。
散空作急雨，抉石出甘寒。
一酌荡齿颊，三咽萦肺肝。
轻躯变滞骨，尘鞅思灵关。
来当踏云至，去当御风还。
再拜谢神休，幸汝不我悭。

平生逃暑饮，病著不濡唇。
熨齿甘瓜冷，流匙香粒匀。
加餐虽意决，对案已眉颦。
却叹廉颇老，犹为善饭人。

凉飙将透齿，烈火谢燋唇。
壁织梭梭应，檐珠颗颗匀。
隠忧成独乐，浅笑换深颦。
更上藐姑射，问途冰雪人。

鲁兄卫弟，虞齿虢唇。
倚伏相因，否泰惟匀。
履兹艰虞，慎厥笑颦。
水清见石，天定胜人。

编贝皓齿，含朱绛唇。
甄陶圆熟，琢削细匀。
不笑不言，倚席以颦。
商略有此，为若而人。

我家北斗南，卜居近山坞。
浚井得清泉，凿池不择土。
京城井鳞鳞，厥味半甘苦。
谁知城南园，有泉白如乳。
门前车马喧，客醉日亭午。
呼童转辘轳，铜瓶挂修组。
漱齿得甘凉，如风涤烦暑。
心清谈辩驶，舌端洒飞雨。
但恐醉复醒，君眠客不去。

权师纯孝人，精诚动坤轴。
庐墓冽寒泉，色照师眼绿。
守此不动心，种彼无瑕玉。
湛浄涵一德，清凉压三伏。
漱齿回余甘，烹茶发新馥。
浣衣颒面余，灌溉蔬畦足。
他年功用成，虹气森岩谷。
何时怀璧来，不必藏韫匵。
摩挲坏衲中，出示老尊宿。

夜饮锦瑟傍，歌吹盈耳根。
归闻窗外竹，摵摵风叶喧。
梦觉室生白，晓起欲填门。
平地委璀璨，虚亭舞翩翻。
洒树轻复扬，触幔急且掀。
望远恐连云，积厚疑压坤。
光动浮屋椽，影乱纷池盆。
散漫迷大江，依稀认前村。
雀噤咮自束，鸦湿翅不鶱。
把玩手欲龟，咀嚼舌必扪。
风党怒未解，火媒寒不温。
檐有冰柱悬，门无屐齿痕。
游倦不访戴，愁多惟卧袁。
何时天宇霁，炙背负晴暄。
王门若可拟，持以献至尊。

织女支机弃不用，老卢坠腰谁见收。
君从何处得此石，恐有鬼物为君偷。
不堪压作捣练石，仆在墙东如卧牛。
何如置我清溪上，奇峰崒嵂临清流。
鄙夫须髯锐如戟，青眸皓齿不我俦。
惟有泉石肯相伴，不索吾米无所求。
何时突兀入眼界，白头相对忘百忧。

君家剑气干牛斗，焰焰寒光半天倚。
胡不长携西入秦，曳裾侯门飒珠履。
奈何俛首桁杨间，手决大狱如倾水。
不向南楼按歌舞，乃提健笔夸豪靡。
独步诗坛数挑战，虽欲争锋吾老矣。
晚来搜揽饥腹空，戏抱添丁玩岐嶷。
苍头剥啄叩我门，急得长篇惊抚几。
嗟予敢望幼度才，哦诗粗可玄晖比。
紫囊成坏本来空，心悟香严聊尔尔。
君如暂辍画眉手，我亦闭关防折齿。

我家端无一囊钱，肮脏赵生门可倚。
黄绶丛中识君面，眼前如见曲阜履。
兴来曳杖叩斋扉，清坐焚香淡如水。
有时造语出瑰奇，要令墨客皆风靡。
仰观乔木俯流泉，因念吾生行已矣。
台若君才万夫特，风仪秀整秋山嶷。
行看待诏金马门，安得嗒然长隠几。
功名他日似留侯，岂与风流京兆比。
昨朝篇末画眉句，始悟前言戏之耳。
不如共访弥天释，真成四海习凿齿。

卧龙山下梅花发，举杯半夜邀明月。
自从却棹酒船回，一十五年如电掣。
相逢忽在百花洲，玉骨冰姿愈奇绝。
粲然顾我低欲笑，敛衽对之那忍折。
应怜我老遽如许，鬓发摧秃牙齿缺。
对花不饮可奈何，急唤潘郎相煖热。
潘郎趣召许朝天，昨日见之今日别。
莫嫌韩愈困虀盐，会有王良收汗血。
同僚满屋多豪杰，仓卒立谈难尽说。
请于主簿觅于思，博士龙头如玉雪。
故人傥问我何如，正被梅花恼不彻。

昔年讲学城南馆，君余二十我方冠。
读书兀兀敝精神，刺口纷纷谈治乱。
集英赐第偶追随，慈孝题名容齿间。
欲将步武踵夔龙，肯以功名论管晏。
一时意气若风狂，二纪光阴如梦幻。
青眼全稀苦贱贫，白头太早伤忧患。
塞上逢迎心骨惊，尊前太息容颜换。
哀哉田叔墓已拱，老矣朱公人所慢。
分甘位下莫相怜，赢得身强聊自谏。
君去方趋魏阙朝，我归乍解军书绊。
河南河北地比邻，春后秋前花烂熳。
兴来命驾岂吾难，会访蓝桥容一盼。

一舍相望马不前，秋风搔首故依然。
江湖流落三千里，笔砚追随二十年。
叹我尘埃凋发齿，知君卜筑近林泉。
生涯粗足能归否，老大何妨不着鞭。

闻道东山有圣泉，杖藜侵晓到山前。
一泓寒玉流无尽，万顷良田大有年。
茶鼎晓煎云脚嫩，斋厨夜引溜声圆。
我来一酌磁瓯去，终日余甘齿颊边。

饱食为茶地，深耕觅酒材。
翻泥逢暗笋，汲井得飞梅。
湖尽船头转，山穷屐齿回。
田间良自苦，清兴亦悠哉。

半夜春山试雷雨，惊起蛰龙初出土。
野人不惜苍苔古，掘得嘉餐自烧煮。
满盘明玉远飘风，一箸鲈鱼味差苦。
竹斋食罢竹阴午，竹里行吟傲簪组。
君夸食肉君固卑，我夸食笋我亦痴。
阿蛮丰腻飞燕瘦，意态虽异要皆奇。
君不见天随先生贫食杞，又不见关中客卿肥刺齿。
丰俭不齐皆有理，彼此相忘聊尔耳。

闭门诵书史，已读万卷破。
养气塞天地，不受一毫挫。
名声落空廓，踪迹长坎坷。
尘埃相邂追，齿髪嗟老大。
文章心未死，功业手犹唾。
世事若循环，天理犹转磨。
朝得暮或失，俯吊仰辄贺。
行见风云会，惊起南阳卧。

参军坐厅事，据案嚼齿牙。
引囚到庭下，囚口争喧哗。
参军气益振，声厉语更忉。
自古官中财，一一民膏血。
为吏掌管钥，反窃以自私。
人不汝谁何，如摘颔下髭。
事老恶自彰，证佐日月明。
推穷见毛脉，那可口舌争。
有囚奋然出，请与参军辨。
参军心如眼，有睫不自见。
参军在场屋，薄薄有声称。
只今作参军，几时得骞腾。
无功食国禄，去窃能几何。
上官乃容隐，曾不加谴诃。
囚今信有罪，参军宜揣分。
等是为贫计，何苦独相困。
参军噤无语，反顾吏卒嗟。
包裹琴与书，明日吾归休。

贤妇古亦少，纷纷何况今。
柏舟全美志，彩服慰幽心。
旧邑虚汤沐，新阡祔藁砧。
子孙门户壮，谁敢齿诸任。

沙村宿雨余，炊烟淡寒色。
山墟蚕市休，野饭渔舟隔。
忽逢柳际门，知有道人宅。
扣扉山答响，童子出迎客。
空庭竟何有，冻死千岁柏。
钟鸣食时至，老僧揖就席。
香秔定宿舂，露葵应晓摘。
羌饥一饭美，何啻万钱直。
风轩纳山翠，引手扪石壁。
爱此玉崔嵬，岁久自崩拆。
下有洄涡泉，甘凉冰齿颊。
勿轻一脉微，去涨万顷泽。
吾行无疾徐，住佳去亦得。
欲收有声画，绝景为摹刻。
兴来勿复缓，转顾成陈迹。

十年怀石门，今日石门去。
双林动曦光，跋河开宿雾。
力微藉古藤，泥软脱芒屦。
风泉白云壑，夜雨青松路。
我生百事废，齿髪行衰暮。
但余爱山心，不逐年华故。
此山甲天下，自昔家吾祖。
峰如青莲花，千叶晓方吐。
烟云浮香色，清凉洗肝腑。
异哉万木间，白塔岿然古。
此老无恙时，超放殊媚妩。
万象供谈笑，大千为戏具。
我曾从之游，绝尘追逸步。
谁云今已亡，塔开全体露。
永怀凭妙观，此意竟凄楚。
那知深林间，聊与故人遇。
电眸霹雳舌，咳唾成妙语。
笔端撼江海，千偈浩奔注。
人间有此客，自可忘百虑。
堂头百衲师，嶷嶷法王辅。
君看说禅口，未肯让前古。
夜阑对昏灯，豪迈激顽鲁。
相逢俱偶然，此生真逆旅。
何当各努力，业已共骑虎。
诗成对轩渠，一笑小天宇。

赵州饱丛林，懒墯亦惯便。
起步作欠伸，藏经终一遍。
投子犹可骇，手足未舒展。
但于数字中，演出五千卷。
两翁古禅伯，措置令人羡。
安知尘尘中，法轮常自转。
无数妙章句，函匦金碧昡。
芥子瑠璃瓶，历乱齐发现。
颇怪老龙华，底事别营建。
幻出诸鬼物，奇状分百变。
疾驰并推毂，过目等飞电。
万众初错愕，熟视生悲恋。
譬如观写照，笔下出眉面。
争贵纸上容，活者反弃贱。
乃知像教末，妙理蔽浮浅。
要令齿发辈，种性受熏炼。
元禅今南归，酬此夙所愿。
我作送行诗，败墨磨破砚。
诗成一大笑，相顾春风软。
会看出谈笑，错落照深殿。
想见午梵清，随喜时遶漩。

元朝喜见雪，一室哗少长。
新年方下车，故岁已长往。
和诗如奕棋，时时作头撞。
知谁径寻我，东墙屐齿响。
正当稳靠蒲，移几就纸帐。
宿砚已生冰，呵笔藉和暖。
一片忽飞来，堕我诗卷上。
为置石鼎烹，茗饮聊同赏。

秋来残暑犹顽赖，推挤不去吁可怪。
哦君妙语齿颊清，冰壶照人吐精彩。
绝知此公风味高，想见尊前持蟹螯。
说禅不用朱藤杖，看月却披宫锦袍。
大藩衣冠蔚城市，君所过从天下士。
忘怀一笑饯年华，醉里千篇是生计。
相知何必盖须倾，此语荒唐却甚真。
人生怀抱要磊落，他年相逢是故人。

君不见海门比丘海为家，说法光明生齿牙。
坐令十二缘生浪，幻出定慧青莲华。
又不见佛图澄师气迈往，披拳山川俱在掌。
从来身世无二法，勿作情与无情想。
何如巴邱老居士，声名雷霆喧一世。
迩来趣味等头陀，山中儿嬉杂童稚。
宅相天藏公发之，卷帘万山登睫眉。
粪除得石大如砚，中有傲霜岩桂枝。
婆娑望之花六出，熟视直气终不屈。
言不得意以象传，桂枝馨香石介然。

我昔游东吴，曾过南山寺。
一识山中人，知是黄龙子。
超然精悍姿，晓日出尘滓。
坐令平生怀，未吐心已死。
别来今十载，岁月乃如此。
近闻归南都，老色更丰美。
遥知君见时，机妙乳生水。
道眼真鹅王，拣辨不容拟。
应怪纳饭师，赶逐倒脱履。
万象争惊吁，虚空笑启齿。
却归下板头，破衲蒙冻耳。
他日重相逢，烦君再指似。

筠袁唇齿邦，一水连清碧。
朝行筠溪边，暮见秀江色。
忽闻儿童音，乃知身是客。
独归江上寺，杖笠倚空壁。
犀颅会四海，香火自朝夕。
相逢作熟视，面数心莫识。
但记石门时，笑颊清光溢。
惊定喜失声，卒语成小立。
是时夜气清，隙月金蛇掷。
念君当北行，钵饭从谁乞。
我虽能少留，秋燕社已逼。
一懽偶然耳，分首成陈迹。
他年何处逢，话此空叹惜。

江夏无双果无双，子云赋工未必尔。
那知一饭在家僧，真是潜山癞居士。
春湖白鸥未入手，衣冠林中作蝉蜕。
平生俯视造物儿，儿顽不省犹相戏。
罗浮旧游今再游，一念去来开眼睡。
泊舟隔岸望湘山，应爱烟霏浮幕翠。
快当着屐上千岩，要看松风迎笑齿。
公虽妍蚩付一目，定自胸中有泾渭。
我非破头山下人，闻弦赏音亦风味。
知君不传西土衣，一龙一蛇聊玩世。

由心有痴爱，痴爱乃有业。
因业疾病生，痛此百骨节。
声相成呻吟，齿颊空咬龁。
侧眼看圜扉，以手枕匣褉。
观此心无形，安得有业结。
业结如空华，病宁有枝叶。
方作是念时，颠倒想即灭。
心造古佛様，路入法界辙。
稽首甘露味，销此烦恼热。

我昔度瘴海，夜浪光熳熳。
经旬困掀簸，饮食借日旦。
动辄值墙壁，更觉归心懒。
平生百念灰，但有身为患。
卧看生与死，两者无可拣。
那知故园山，秀色长在眼。
爱此□洌崖，中有山房瞰。
会当持老齿，嚼此无沙饭。

吾道例孔子，譬如掌与拳。
展握固有异，要之手则然。
晚世苦凌夷，讲习失渊源。
君看投迹者，纷纷等狂颠。
韩子亦儒衣，倔强称时贤。
凭凌作诟语，到死不少悛。
后世师韩辈，穴攘犹可怜。
走名不自信，逐队工语言。
哗然皇祐间，飞蚊闹喧阗。
田衣动成群，怒瘿空自悬。
缩头不敢息，兀坐如蹲猿。
堂堂东山公，才大德亦全。
齿牙生风雷，笔阵森戈鋋。
隐然湖海上，长庚横晓天。
作书肆豪猛，挥斤莫敢前。
群儿虽貌敬，臆论已不専。
书成谒天子，一日万口传。
坐令天下士，欲见嗟无缘。
功成还山中，笑语答云烟。
我来不及见，山水自明鲜。
入门寂无声，修竹空满轩。
永怀翛然姿，骨肉耸清坚。
僮奴岂知此，住此亦弥年。
指余以石塔，草棘北风颠。
再拜不忍去，听此遶涧泉。
吁嗟末运中，那复斯人焉。
文章亦细事，清苦非所便。
但爱公所守，远相诸祖肩。
迟迟哦公诗，落日满晴川。
愿携折脚铛，结茅西涧边。
岁时逻松桧，来此扫颓砖。

久不对睿语，便觉牙颊强。
独行谿山间，清鹄失群伴。
温软闻吴音，攀翻忽东向。
试问识睿否，客曰甚无恙。
但遭吕吴兴，拽手不少放。
欲使开笑齿，说法人天上。
掉头掣肘去，不顾西兴浪。
登舟翻然行，万众皆目断。
平生勇于道，气韵真迈往。
安肯逐儿辈，低首投世网。
但恐吕望之，追法薛廷望。
茶盐以加之，趁出白云嶂。
要看呵佛祖，瘦拳捉藜杖。

霜须瘴面豁齿牙，门前小舟尝自拏。
茅茨丛竹依垅畬，君来游时方采茶。
传呼部曲江路賖，迎门颠倒披袈裟。
仙风照人虔敬加，秀如春露湿兰芽。
和如东风吹奇葩，马蹄归路冲飞花。
青松转壑登龙蛇，路人聚观不敢哗。
诗筒复肯来山家，想见戟门兵卫遮。
湘江玉展无纤瑕，但闻江空响钓车。
嗟予生计唯摝𫚥，安识醉墨翻侧麻。
喜如小儿抱秋爪，宣和官焙囊绛纱。
见之美如痒初爬，爱客自试懽无涯。
身世都忘是长沙，院落日长蜂趁衙。
园林雨足鸣池蛙，诗成句法规正邪。
细窥不容铢两差，逸群翰墨争传夸。
坡谷非子前身耶，沅湘万古一长嗟。
明年夜直趋东华，应有佳句怀烟霞。

道人貂蝉后，骨面远瞻视。
少年憎俗子，竟以须髪毁。
形骸已变尽，终不没豪气。
君看谈笑时，时复出奇伟。
湘西松下见，班草问行李。
问侬归何许，披须开笑齿。
名山皆吾家，况复生如寄。
意行吾车驰，身止吾驾税。
吾生天地间，大仓一稊米。
只今相会面，宁知非寄耳。
思归固偶然，吾诗聊一戏。

我庵湘山麓，君家湘江尾。
共看湘山云，同饮湘江水。
君有负郭田，饱食骄穉世。
小儿探井臼，大儿了租税。
我独生事拙，𫗴粥每不继。
君如李大夫，时时容乞米。
永怀湖山堂，风物自闲美。
楞严初读罢，篆冷空窗几。
微风拾残红，幽鸟妨春睡。
苍苔满门巷，榆柳阴覆砌。
杖策亦窥园，悠然望层翠。
岁时无营为，祭奠修家礼。
自觉去幼安，正复不远耳。
遥知读此诗，忻然开笑齿。

隔岸暮山秋翠重，少焉月作冰轮涌。
闲披白帢登此堂，绛阙神清气深稳。
齿应衔环舌卷桂，两鬓西风心一寸。
此中不着丝竹耳，但觉清圆林叶动。
余韵夫须百里闻，风露清冥人跨凤。
恐君夜残亦仙去，弃米叫云空目送。

世味尝已遍，亸著匿云山。
为问何能尔，鸟倦自知还。
湘西一千顷，分我杨柳湾。
时为理鱼蓑，人眠舟自闲。
公真功名人，高韵不可攀。
譬如秋无云，璧月挂一弯。
我诗聊寄耳，猥语凭见删。
峻句乃见辱，崄如履潼关。
细看秀争发，红英微雨斑。
坐令十年心，清凉去煎烦。
竹林在何许，延颈伫望间。
遥知醉逃暑，玉纤侍丫鬟。
得句有奇趣，笑涡印朱颜。
引纸欲续和，自叹才涩悭。
应当恕不迨，乡闾念疏顽。
把卷味长哦，松风嗽齿寒。

结髪功名场，吾岂厌朝市。
风埃涴袍袴，乐事嗟无几。
那知望耆阇，举手弄云水。
山空答清啸，一洗风埃耻。
赤岸横落日，孤烟起墟里。
阴晴故多态，风物自闲美。
归来说佳处，尚复喜见齿。
为作鹤脑侧，失床忘而趾。
平生嘉遁心，衍挽车轮起。
拭涕师懒瓒，多事笑昙始。

退之倔强迁掲阳，道经衡山爱青苍。
逸群骏气不可御，顿尘初控青丝缰。
朝云偶开岂有意，妙意放浪高称扬。
我生少小善诗律，读之坐令身世忘。
朅来结友本上座，南游私喜初心偿。
橘洲看雪已清绝，更櫂野航浮碧湘。
忽惊万峰上云雨，走栋飞檐云雨旁。
知谁凭栏俯落日，跳丸一笑千嵒光。
紫金鸡含一粒粟，磨塼作镜传遗芳。
小庵自披慈忍服，十方普熏知见香。
巉巉玉骨撼不应，但诵妙偈声琅琅。
只今般若台前路，过者拳拳加敬庄。
我寻遗迹恍自失，譬如一苇航渺茫。
三生为扫坐禅石，往事令人思建康。
绍隆佛种有神足，九旬妙义谈汪洋。
当年以法施穷乏，无数珠玑曾斗量。
而今但有楼观好，再拜顾瞻空涕滂。
我公王事获胜践，自谓此乐非寻常。
情高赋诗亦感慨，十年出处何明详。
竹轩莫凉暑雨过，风檐把玩情激昂。
初如冰轮涌东崦，漻漻云幕方高张。
俄如奇兵出不意，铁衣雪刃森堂堂。
细窥如春在花柳，芳心皱眼开包藏。
魂惊豪气立毛髪，风樯驾浪犇龙骧。
韵如玉色映晴昼，清如碧瓦粲晓霜。
适如醉乡识归路，醇如烧春浮玉觞。
意公前身是太白，醉貌宜披云锦裳。
芳津浣匙饭云子，美液浇齿尝琼浆。
吾闻高辞殆天得，宁论结髪翰墨场。
酸寒鸟迹无足道，坐令藉湜仆且僵。
皆言笔端有五色，不然古锦纒肺肠。
夜阑掩卷耿不寐，空庭曳履心彷徨。
譬如三伏黄尘道，坐令炎焰欣清凉。
又如病鹤长侧脑，仰看千仞孤鸾翔。
嗟余胆大亦欲和，韵险恍疑登太行。
何时坐隅乞诗藁，襟量悬知容攫攘。
吾恐斯文将断绝，长哦披髪下大荒。
儿曹乃欲犯矢石，洪钟何异施莛芒。
公如珠玉在渊石，荣辉草木皆煌煌。
读其诗律似仙曲，不杂人间笙与簧。
我非赏音空叹息，拟欲学之嗟未遑。
遥怜与僧登绝顶，意适暗惊人世忙。
诗成气焰如项籍，叱咤千人谁敢当。
自嫌白髪世不要，万回歌舞聊佯狂。
盘珠岂有影迹露，雾豹不欲文彩彰。
那知湘上偶邂后，气岸欣逢许子将。
霜鬓须面一破笑，城隅古寺眠闲房。
心知贵贱不同调，且复抵掌谈江乡。
□□暇日陪杖履，对公岂敢谈文章。
兹游正类羊叔子，湛□与山俱不忘。

十年尘土中，厥状浸成俗。
坐令眠云衣，化作征人服。
此行欲买舟，寻我旧山谷。
识君御水傍，笑齿璨明玉。
肃静鹙子仪，修拔孝基目。
殷勤抚道义，祖道欲倾覆。
赖子今妙年，真风跬可续。
闻之厚自愧，所趣在幽独。
君言如不欺，是亦含生福。
须臾读君诗，气韵丽可掬。
心胸何玲珑，多能吾所伏。
春流日夜急，归心难管束。
良会故已述，妙谈何日复。
吴山嘉有余，为君置茅屋。
头白早归来，暮云无使瞩。

石室如仄磬，春云如翠被。
翛然无事僧，来此时枕臂。
无求即无忧，有身还有累。
永怀彭尊宿，一席曾遁世。
天子不得臣，公卿不敢致。
高风不可攀，百世犹兴起。
运禅佳少年，杖锡成戾止。
偶从城郭来，衣裓满空翠。
觅归如子规，掉头须去耳。
山林与聚落，蜜无中边味。
子心有分别，动息若差异。
录以赠其行，不语开笑齿。

毳帽驼裘一尾轻，半开便面气如春。
醉归穿市月随人，此境要非吾辈事。
摩头忽忆海山滨，蕨芽荔肉齿生津。
十分春压能眠柳，一再风撩解笑花。
故山应摘雨前茶，从我觅诗如触鹿。
为君肥字作栖鸦，句中有眼莫惊嗟。

披衣汲南涧，落叶在庭除。
独立无人见，幽行偏自如。
嫩寒冰齿颊，精色到衣裾。
却倚蒲轮坐，横看贝叶书。

承英连璧光照坐，更著阿隆如鼎安。
老兵先驰启关钥，西山奔走登栏干。
刘郎端默自凝远，蔡侯奋髯牙齿寒。
但余衰老百无用，搜句倚栏方细看。

照人风骨玉颀然，来慰衰途亦自贤。
肝胆秋光磨洞彻，齿牙岳色嚼芳鲜。
应传画里风烟句，更学诗中文字禅。
已作一灯长到晓，定然百衲不知年。

壑源独步宝带夸，官焙无双小月团。
未作浓甘生齿頬，先飞微白上眉端。
汤声蜂穉秋窗晚，乳面鹅儿春瓮寒。
饮罢为君登绝顶，俯临落日看跳丸。

秋光满鬓万事死，惭愧眼明牙齿牢。
野寺闲眠听风雨，海山犹梦渡云涛。
事非白傅方惊鼎，迹隐庖丁已善刀。
一径莓苔三十载，未容此老独奇豪。

春林院落曲栏东，小立初迎到面风。
冰齿寒生花坼信，湿梅烟重雨毛空。
病衰老去登临倦，节物年时气味同。
却掩罏烟闭深阁，匆惊西日借窗红。

问讯黄龙来道者，住山况味定何如。
齿牢未怯和沙饭，眼倦应嫌夹注书。
但见衣胜寒薜荔，不妨心赛白芙蕖。
都疑生近楂田市，时觉淮南语未除。

睡余供漱盥，齿頬带茶甘。
兄弟知家法，从教鹙子惭。

痒处搔不及，赖有童子手。
精微不可传，龉齿一转首。

仙郎齿頬嚼松风，吟处晴峦翠倚空。
佳句兴来浑不惜，一时倾出锦囊中。

八角通红铁弹丸，衲僧未嚼齿先酸。
笑中抛掷寻常事，石火敲时着眼看。

郊原雨歇看春耕，茧栗能驼稚子行。
青杏欲尝先齿软，海棠开遍恰新晴。

小轩只著竹方床，散髪陶然夏簟凉。
手倦抛书成午睡，梦回齿頬带茶香。

虽应锋机，不是语句。
鸭寒下水，鸡寒上树。
不妨办众，推究自己。
一手摸鱼，一手戽水。
推开三玄玉鏁，揩拭同真十智。
要知天下南台，口含三十六齿。
夜归候门立地笑，眼脑痴憨肚里峭。
缘来点铁成金法，白揣与人人不要。

不涉春缘正月六，衲僧拾得聚头看。
大家宜著音容想，一笑风吹牙齿寒。
欲问死生口门窄，更分僧俗眼皮寛。
湘山雪尽千岩晓，赠以之中墨未干。

沩山雪晓试凭栏，露地牛儿觅转难。
脱体见前谁对立，一尘不受眼空寒。
日长齿頬茶甘在，客去轩窗篆缕残。
好在少林成想像，祖师时展画图看。

须眉如画颀而美，风神如秋气奇伟。
平生归宿东北方，长劳动中寂而止。
翛然跣足散衣行，智智用中不乖体。
帝王家生得自在，寿量不书绝终始。
虎受使令心境空，女为伴助憎爱弃。
冠巾传心即俗真，方隅示法即事理。
只将枣柏荐斋钵，我来阎浮非著味。
自然光明生齿牙，我谈辞章皆实义。
佛子授汝以显诀，一言便足超十地。
随顺无明起诸有，若不随顺有离异。
圣贤酪生凡乳中，只由观照戒定慧。
是谓大士同体悲，令我顿入一切智。
作大佛事遍尘刹，华藏界中容顿辔。
以空为坐礼十身，以愿为舌说千偈。
如以花说无边春，如以滴说大海味。
稽首世间妙莲华，愿常清净出泥滓。

赵州只有一个齿，潜庵一个恐不趐。
虽然下下都咬着，咸酸自分盐醋味。
龙兴古寺曾闭门，断际云孙第十世。
劝人莫信马大师，一口吸尽西江水。

吾活计，无可观。
但日日，长一般。
夜半子，困如死。
被虱咬，动脚指。
鸡鸣丑，粥鱼吼。
忙繋裙，寻袜纽。
平旦寅，忽欠伸。
两眉棱，重千斤。
日出卯，自搅炒。
眼诵经，口相拗。
食时辰，齿生津。
输肚皮，亏口唇。
禺中巳，眼前事。
看见亲，说不似。
日南午，衣自补。
忽穿针，全体露。
日昳未，方破睡。
洗开面，摸着鼻。
晡时申，最天真。
顺便喜，逆便瞋。
日入酉，壁挂口。
镜中空，日中斗。
黄昏戍，作用密。
眼开阖，乌崒律。
人定亥，说便会。
法身眠，无被盖。
坐成丛，行作队。
活鱍鱍，无障碍。
若动着，赤肉艾。
本无一事可营为，大家相聚吃茎菜。

逝水不可复，百年行中分。
自嗟齿髪故，晚境桑榆邻。
节物谩消长，枯荄不知春。
轩裳叹鸡肋，雀鼠盗廪囷。
学艺晚愈拙，弹冠力难陈。
澹然忘出处，任此无心云。
世路羊肠险，恐遭象齿焚。
何如老山泽，憔悴非逃秦。
嵩少幸咫尺，云泉许容身。
平生余嗜好，舍旧当谋新。
安心本无法，妙理契析尘。
优哉真卒岁，岂复悦华纷。

逝水不可复，百年行中分。
自嗟齿髪故，晚境桑榆邻。
节物谩消长，枯荄不知春。
轩裳叹鸡肋，雀鼠盗廪囷。
学艺晚愈拙，弹冠力难陈。
澹然忘出处，任此无心云。
世路羊肠险，恐遭象齿焚。
何如老山泽，憔悴非逃秦。
嵩少幸咫尺，云泉许容身。
平生余嗜好，舍旧当谋新。
安心本无法，妙理契析尘。
优哉真卒岁，岂复悦华纷。

伯祖昔为郎，出乘使者轓。
德星照东蜀，遗爱及后昆。
登车问民瘼，手拊创痍痕。
遂使吾蜀人，不知狱吏尊。
迢迢六十年，乃复见曾孙。
曾孙早读书，待诏金马门。
一选文昌省，骎骎西掖垣。
凛然七尺躯，云梦不足吞。
乃居严徐间，臿齿吐吻唇。
青云岂不愿，局促畏短辕。
收拾五车书，归扫西山坟。
平生有家学，舍鱼取熊蹯。
况兹甘棠俗，尚怀挟纩恩。
上以慰慈母，一笑请平反。
下以慰父老，俯不怍九原。
更酌老翁水，我为歃此言。

春事已稍稍，雪泥阻游观。
壮心本无多，老境嗟易阑。
念子功名士，早嫌怀与安。
弃𦈡事远游，肯待齿髪残。
世事属餍耳，□□□□餐。
急流成一快，勇退人独难。
慎守林泉幽，莫辞松桂寒。
余龄付空寂，粗免非意干。
愿同王翰邻，未暇贡禹弹。
秕糠身外物，况复子所叹。

君家寓城市，乃有山林观。
高高复下下，卜筑殊未阑。
昨夜三尺雪，闭门学袁安。
且欣麦陇足，未怕红梅残。
谁怜属国苏，取毡卧自餐。
欲寻鸟道往，反畏屐齿难。
凛凛谿边竹，倚空争岁寒。
俨如十九夫，玉山方总干。
悲风动骚屑，伴我长铗弹。
布衾冷如水，敢效无鱼叹。

飞流半山来，忽作长剑倚。
吾知有奇境，何畏虎尾履。
郎官初得名，山川虽信美。
谁能此岩居，暂寓非终止。
吾侪世外缘，壮心殊不已。
每讥怀与安，同是非夫耻。
忍饥啖藜藿，且博一笑喜。
更寻云外人，安得助薪水。
伶俜穿鸟道，窈窕下涧底。
路述烟草合，欲往不得跬。
登楼亡其梯，航海失一苇。
仰观二三子，脚下云埃起。
山灵若相戏，危石折屐齿。
忧我不再来，遗恨丘壑里。
借君谈天口，骇我未闻耳。
秋高山更奇，后会志益伟。
扪萝贵先登，噬脐无效此。
与君控扶摇，赤脚踏清泚。

早岁厌华屋，曲肱慕饮水。
躬耕二顷田，仅可毕祭祀。
长怀𫗴粥忧，每抱瓶罍耻。
虽知学稼拙，岂不贤乎已。
衰才谢严徐，吐吻上插齿。
各从我尔好，勿问谁愠喜。

是身如传舍，富贵同过客。
齿髪日夜衰，职业道德哉卵投石。
幽人卧林下，沆瀣餐竟夕。
应笑兰亭游，回头已陈迹。

管鲍死已久，交情云雨翻。
平生我知子，窥见墙及肩。
老骥叹伏枥，壮士悲暮年。
百金空鬻技，未分齿髪殚。
哀哉兔丝蔓，生理寄所缠。
君看秋风至，扫荡何时安。
谁令三径荒，投老食屡艰。
短绠谩自持，欲引百尺泉。
造物不我私，同彼草木繁。
不求桑榆暖，乃慕松桂寒。
学稼虽可贱，乐志良独难。
当观五鼎食，不异瓢与箪。
卜筑愿俱栖，勿学鸡相连。
作诗置坐右，勉视后者鞭。

老鹤过海仍将雏，澹然如将没齿疏。
人生如寄何足道，富贵贫贱隙白驹。
飘流仅以虞夫子，饥坐弦歌古儋耳。
不堪秦岭望家山，敢有玉关生入理。
广文才名三十年，困穷直到寒无毡。
将军夜行遭醉尉，曲逆解衣尝刺船。
岂知雷雨来说渥，归路江山宛如昨。
饥人但觉秕糠美，忧患始知田舍乐。
梦中犹记鱼相濡，庄叟屡困监河枯。
聊因竞病歌归欤，宁复灿烂悲穷途。
知君笃学真为己，不从世好惟耽此。
作诗颇似建安风，取友更同鲍叔义。
我闻得士朝廷尊，搢绅所寄惟斯文。
象犀珠玉本安用，犹使四海争趋奔。
高人处世诚难矣，绝俗惊愚空目眯。
坐令瑚琏废清庙，涧毛何由荐天子。
我羡平生马少游，不愿沟渎容吞舟。
夜光明月请自閟，按剑或恐疑轻投。

图形未肯上凌烟，欲了人间一大缘。
心法已传黄蘗要，形神自契赤松仙。
尔来卜筑安悬罄，空使苍生望济川。
不用丹砂留齿髪，见恒河性本依然。

谬玷英髦齿故乡，西溪云日晓苍凉。
樽倾北海佳辰至，乐入熏风昼漏长。
未放巾车陶令去，且容拓戟少陵狂。
他时傥与安昌客，还许门生到后堂。

妙年不可再，白日谁能系。
空惭粱肉索，不悟齿髪逝。
季子颇亦困，还家笑奴隶。
经年得揣摩，尚可资游说。
良田初不耕，拱手那望岁。
谁令困不学，斯与草木弊。
海南寡书籍，蠹简仅编缀。
诗亡不见雅，易绝空余系。
借书如假田，主以岁月计。
常恐遗地力，敢有不敛穧。
便便五经腹，三冬良可继。
傥磭愧寸阴，得无讥没世。

我公厌纷华，早岁谢羁束。
卜居山水间，山水长在目。
巉巉吹台高，灔灔横塘渌。
兴来即杖屦，往往混樵牧。
别来二三载，猿鹤怅幽独。
归心日揺揺，梦绕湖山曲。
儿曹真罪人，志养非所欲。
留连州县间，折腰食斗粟。
世途苦多碍，公心亦烦蹙。
眷言慰公者，萧散惟林麓。
谢屐齿已蜡，陶巾酒初漉。
结束山家具，提携倩童仆。
遥知入山去，野饭久不肉。
相见石桥侧，触眼惊寒瀑。
殷勤清浄供，煮茗媚乾竺。
盏底亦薄相，聊以眩聋俗。
桃谿仙洞府，流水花{肃羽}{肃羽}。
二子去已久，蟠桃知几熟。
吊古一慨然，新诗定相属。
英英太冲后，壑壑崐山玉。
千言挥洒顷，纸上龙蛇伏。
联镳得所适，山路忘重复。
我亦个中人，簿领方驱逐。
遥望白云飞，此心尤踯躅。
羡子好心事，愧我祇眠𫗧。
人生行乐耳，险涩戒川陆。
千金不垂堂，万里虞脱轴。
欢罢念归旋，无贪华顶宿。

三吴炊未熟，祗命挈挈东。
铅刀一何补，粮食赋頖宫。
寥寥坐空庐，寂寞如扬雄。
引脰望南境，不及马牛风。
何如广文饭，终岁与子同。
年颜吾老矣，痴愚心尚童。
子虽齿髪少，操行一老翁。
岂独友于厚，政赖博我功。
儒玄各精诣，衮衮倾谈丛。
欲知不常处，乃在阿堵中。

昔子游鲁中，飘然起幽栖。
翛翛一书簏，长物无所携。
辛勤涉长道，足趼面目黧。
自言寡闻识，走俗多沉迷。
今不勇自奋，蹉跎将噬脐。
类渇欲石髄，如蒙想金篦。
来簉胄子席，求言学端倪。
嗟予浅闻道，太仓之一稊。
松菊有荒径，桃李无成蹊。
胡能使糓似，每每頳颜低。
晨昏不予舍，三岁改摄提。
对案但苜蓿，有黍多无鸡。
一笑为流啜，甘若羊新刲。
秋霜八九月，𫄨绤临风凄。
宁甘范叔寒，不求故人绨。
夜窗经与史，短檠照栖栖。
靡曼一不顾，端如金日䃅。
嘉子甚年少，老成同齿𫠜。
照庭真玉树，饤座称佳梨。
为文颇挺拔，绝去翰墨畦。
声华出诸彦，籍籍喧青齐。
遂收济北荐，谓即辞蒿藜。
如何尚龃龉，时命多乖暌。
方今天子圣，隆学古与稽。
美化浃辽夏，文星动娄奎。
郡邑各黉宇，夏屋华榱题。
师儒自廷授，望实多金闺。
大烹极鼎味，岂复嗟盐齑。
月书季有考，升舍兹其梯。
吾邦矧多士，擅富浙水西。
文华灿星斗，光彩腾虹霓。
似闻与二难，同起公堂跻。
侃侃共辉映，乳酪兼酥醍。
文高各扬迈，质美皆悬黎。
生资固不凡，器用况已犀。
先生力推引，同志无倾挤。
亨涂可自致，如车资𫐄𫐐。
明年抜寒俊，一封下芝泥。
乡校伫宾贡，跋马登隋堤。
谈笑取通显，岂直组与圭。

宴安毒于鸩，嗜睡真成蛇。
揽衣待明发，是味岂不佳。
天宇自澄穆，群嚣肃无哗。
喔咿鸡一鸣，众星犹撒沙。
皂荚颒头目，杨枝清齿牙。
炉中结愿香，净几对名花。
澄怀睹道秘，浮念无由邪。
欠伸起三昧，云锦升朝霞。

夜闻刺豕声，哀号欲趋死。
黎明肉入馔，念之难启齿。
口腹我可賖，性命彼所恃。
右军惋烹鹅，东家嗅供雉。

山翁彻骨清，日饮一瓢水。
天公隐其穷，殆将贻石髓。
先敕西神君，一派疏清泚。
初惊石罅出，盈科来未已。
其潴为渊潭，其汇则沼沚。
酌比九陇泉，饧味参差是。
一瓯紫笋春，牙颊留甘美。
余波共濯缨，溅沫邀洗耳。
山中有异事，喜甚屐折齿。
长安昊天观，秦吴隔千里。
妄云脉络通，道人真疏矣。
寄语赞黄公，未应停水递。

云𪩘瓌奇甲震州，不须幽境更旁捜。
从来知是通侯国，此段方从胜客游。
闰岁春迟空水树，雨时溪涨失沙洲。
吾衰久矣欲何适，更为前山一上楼。
顾余峰好鏁云烟，入寺窥临信所传。
衣袒右肩从衲子，屐除前齿陟山巅。
一杯相属真宜釂，四者难并偶幸全。
亭号弄云谁作记，紫枢当日笔如椽。

禅林古有一宿觉，讲席尝闻一遍照。
凡马十驾及骏骨，况子秀颖颜齿少。
星洲岩壑锁烟云，千柱浮空觉王庙。
似闻焠掌作书淫，乍或横肱究心要。
明窗净几学参玄，二涂一得可前料。
香浮牛首礼圆光，呗似鱼山胜长啸。
闻熏大士岂忘言，机锋嘿赞潮音妙。

灵轜东下启铭旌，羁宦惸惸逗楚城。
遣奠聊凭贻厥力，衘哀遥致友于情。
虎闱典教曾同遇，雁塔书名亦并荣。
齿脱髪稀吾老矣，可堪回首望前楹。

宠饷头纲北焙茶，分甘应自五侯家。
午鸡惊破槐安梦，犹有新香在齿牙。

公家王母九十余，大父侍立垂白须。
子孙还如祖妣寿，康强不用旁人扶。
谁家高曾见五世，不比徐卿生二雏。
闻说一门能养志，膳羞壶酒随亲意。
畏暑黄童扇枕忙，学啼莱子斑衣戏。
发为碧落新除吏，儿齿童眉复骀背。
得寿当如卫武好，著书拟迈张苍贵。
饵菊三公未闻道，芳泉万斛空劳费。
岂知安乐便延年，无意益生生自至。
高堂大幅垂轻绢，画出婵娟金翠翘。
不如画出彩衣去，使人知德如唐尧。

君家遶屋青琅玕，惊雷裂地千兵攅。
入山长镵不汝赦，日获玉版登君盘。
有余鼠壤幸分似，怜我羮稀箸易宽。
厨人取给昼𫗦膳，顿使齿頬生甘寒。
韭葅薤苗岂复数，{炙火=肉}美似觉无獾獾。
尝闻幽士爱风竹，忍嘬其子吾何观。
愿君养成四时叶，他时犯雪同君看。

阳夏吾鼻祖，人物倾九州。
间携东山妓，文靖极风流。
屐齿步飞磴，快哉康乐游。
耳孙牛马走，阘惰无匹俦。
但有爱山趣，尚能继前修。
颇厌城市尘，拘絷如楚囚。
朅来龙泉上，杖履随沙鸥。
幽寻风露静，江月动金虬。
青山带长江，佳气日夕浮。
旁有列仙家，丹楼连飞楼。
琴书静无华，竹树烦更幽。
约我云霞交，兹游及清秋。
朱弦荡尘襟，芳尊写牢愁。
道士如弥明，长颈高结喉。
初无石鼎句，崄怪压刘侯。
从渠倚壁睡，吾属足冥搜。

溪堂载酒地，无复故人车。
败壁龙衣委，荒畦马齿疏。
凄凉闭关赋，沦落广微书。
但有清风在，时时为扫除。

编须将取猬毛磔，裁管䌸成鸡距长。
谁言鼠须不足齿，也复论功翰墨场。

我生如艅艎，罅漏顿补过。
涉世任风帆，唱予聊复和。
髪短巾屡欹，食艰齿仍堕。
自嗟叔夜懒，又疑武侯卧。

贫贱俯中岁，没齿甘无闻。
藿食屡清饿，势与膏粱分。
斯滥非我事，浊醪饯归云。
槖𫗴从告竭，不废抱皇坟。
啸歌夜漫漫，曜灵未能晨。
岂非杜康绝，督邮那复驯。
壶浆当觥饮，举白浇余唇。
飞霜凝暑路，调齐何殷勤。
不堪饷亲串，一笑贻文君。
悠悠缺陷界，本无莸与薰。
亡于天地间，而生经纬文。
东丘终反鲁，仲淹世居汾。
怀宝何必售，千载犹心亲。
伊优与肮脏，荣衰本同伦。

我有百衲琴，巴渝不同调。
三叠太古音，那免世惊笑。
彼哉遇嗾徒，睥睨追风骠。
幼舆虽折齿，初不妨吟歗。

苍崖倚天暝色起，风微槲叶藏猱子。
老僧庞眉雪覆颧，梵音清远发皓齿。
向来万法出此经，行行春蚓纡黄纸。
觌面相呈事俨然，归云欲渡前溪水。

公家文庄佐县官，万国朝宗天不言。
桂梁兰室治私第，𫛛鹊建章争绝伦。
昭华秾李态度新，绿尊翠杓罗缤纷。
人归夜台金狄泣，一种风流今尚存。
小君家声自阴后，五侯四贵印如斗。
渠渠夏屋几百椽，谁能近前畏左右。
去天尺五付此郎，诗豪酒圣复専场。
锦鞯花骢折杨柳，霸陵恶少艾如张。
危亭复阁来南州，佳客争门陪俊游。
朱轓皂盖驻五马，叵罗醉掷高阳侯。
青蛾皓齿动星眸，尊前舞罢锦纒头。
参横月落了不问，四并在手吾何忧。
腐儒萧然愧环堵，藜苋胸中扊扅句。
颓然被酒烛如虹，戏效吴歌歌白纻。

碧梧翠竹名家儿，今作栩栩蝴蝶飞。
山川阻深网罗密，君从何处能来归。
疑君枕肱作庄梦，误随秋风访天涯。
大儿稍黠儿中虎，小儿初学绣帐语。
青娥皓齿越中女，夜挑锦字停机杼。
可叹不可思，可思不可见。
君来翻作昧平生，看朱成碧非君面。
耿兰作报断人肠，况复雀声哦洞房。
不知真是玉人否，大钧刻雕不可量。
君不闻蜀天子，化为杜鹃似老乌。
悲啼清血百花尽，有恨不吐归黄垆。
又不见湘累平生女媭骂，空遗离骚万钧价。
楚些许时招不来，亦复穿花绕寒夜。
愿君莫飞入兔园，青春粲粲花叶繁。
雄蜂雌蝶闹如雨，于君一脚不可安。

两山闘咽喉，群石矗牙齿。
行客无限愁，横吞一江水。

己卯至庚辰，仲夏晦之暮。
吾齿右排上，一齿脱而去。
呼吸缺吾防，咀嚼欠吾助。
年籥惜不返，日驭走为蠧。
唇亡得无寒，舌在从何诉。
辅车宜长依，发肤可增惧。
不须考前古，聊且为近喻。
有如云中雨，雨散绝回顾。
有如枝上叶，叶脱难再附。
白发非独愁，红颜岂私驻。
何必郁九回，何必牵百虑。
开尊复开怀，引笔作长句。

少尝侍先君，余闲诵白氏。
始得入峡诗，深味作诗旨。
云有万仞山，云有千丈水。
自念坎𡒄时，尤多兢慎理。
山束峡如口，水漱石如齿。
孤舟行其中，薄冰犹坦履。
孱颜屹焉立，汹涌勃然起。
百丈为前牵，万险即平砥。
破之以筼筜，续之以麻枲。
砺之坚以节，引之直如矢。
杼轴连半空，长短随两涘。
铁锁枉驰名，锦缆谩称美。
长绳岂能系，朽索何足拟。
苟非{纟念}之为，胡可力行此。

贤哉先处士，天书召不起。
云夫嗣孤风，复为隐君子。
有石砺其齿，有泉洗其耳。
下瞰红尘路，荣利无穷已。
孜孜朝市人，同在风波里。
大为高士笑，誓不拾青紫。
我亦宠辱流，所幸无愠喜。
进者道之行，退者道之止。
矧今领方面，岂称长城倚。
来访卧云人，而请益诸已。
得无长者言，佩之玉非美。

重父必重母，正邦必正家。
一心回主意，十口向天涯。
铜虎恩犹厚，鲈鱼味复佳。
圣明何以报，没齿愿无邪。

陇上带经人，金门齿谏臣。
雷霆日有犯，始可报君亲。

皎齿青娥倚柁楼，楚波微动晚风秋。
不辞自去迎桃叶，两桨还须送莫愁。

何许晚钟烟雨余，花间蛱蝶舞蘧蘧。
莫将绝壑漱流齿，戏诵文园封禅书。

相望唇亡齿寒国，书来莫惜剡溪藤。

秋蘋一寸风，吹我邺王台。
台边委黄落，穗帷化飞埃。
平生三迳步，屐齿粘苍苔。
羁栖望不到，蝇头写归来。
人间持板手，欲展何由开。
再拜丈人行，卷投当琼瑰。
丈人龙眠龙，挟策奔风雷。
毫端须臾寄，一挽正始回。
年来心法孤，骎骎古炉灰。
渊明不并世，此士谁为才。
紫鸾固超诣，白鸥竟何猜。
所期岂朝华，岁莫傥相陪。

颜癯虽叵堪，幸列圣科四。
瓢箪顾自给，所乐真细事。
君穷欲谁依，月旦无高议。
邻贪故争畔，囷收复易匮。
吏懵辄改井，罂汲亦难致。
空有能诗声，度越侯叔起。
时裁乞米帖，韵缀古风里。
娇怜啼门儿，愠奈曳泥婢。
喧喧闻发廪，共诟管城子。
君云姑安之，吾肯屑呼尔。
箧中敝袍在，质当今可以。
棂窗豕腹生，列肆跨两市。
掉头相闭拒，竟日却携至。
似云儒酸悭，所得毫髪利。
寒暑递回换，钱出几还此。
由来刺绣工，不如市门倚。
以彼居货心，必求速化理。
近闻高赀郎，禁与士夫齿。
盖防驵侩态，岁久薰莸似。
众富乃良规，力古贫莫耻。

癯儒缓趋走，不堪备游徼。
古心乏妩媚，亦莫齿优笑。
十年营负郭，毕愿了租调。
诗书祝儿辈，风味久必肖。
文穷觅退之，钱癖减和峤。
此计堕渺茫，浪出岂炫燿。
官供取无耻，几不类椎剽。
退食独委蛇，顾欲辈周召。
谁论玄尚白，端觉壮非少。
缅怀千载人，有道混屠钓。
风云随阔步，功业付长啸。
事成有辞爵，缘断或遗照。
飞潜无必同，出处信俱妙。
肯以牛衣泣，求因狗监召。
竟知貂尾短，何益鸢肩峭。
士初如大刀，天高看拔鞘。
提携龙雀环，胆破勒与曜。
断蛟剸犀兕，左右随所诏。
用舍要有时，遽欲帝阍叫。
沾襟岂终悔，失马勿前吊。
龟寜行曳泥，牺怯牵荐庙。
但逃明火灼，讵厌短刍噍。
固穷而山立，吾侪当勉劭。
无祸福莫长，安用绿章醮。
我今百念灰，内热息心烧。
来亲晁氏贤，不住头忽掉。
淋淫雨十日，坐恐行嚢漂。
新篇寄邺城，钟磬逼耳窍。
舂撞到彭夏，余子敢轻谯。
是公天机深，世故成错料。
良医百遇毒，彼已病俱疗。
渊明寓托远，捉扇赞荷𦰏。
吾将急捕逐，八表写长眺。
迟暮傥同归，升斗何足要。

我本江湖人，市朝岂无心。
偶然堕世网，如鸟思长林。
交亲岂不多，之子德我深。
赐沐有余闲，一马时相寻。
茅亭容膝耳，九衢可窥临。
挂壁出古图，惊笑靡自任。
笔墨粗可识，佳处疑非今。
佳哉王摩诘，风味我所钦。
自状钓鱼图，苇间相拏音。
有如渼波游，一杜挟两岑。
坐令黄尘中，思落清江浔。
秦子诗思古，清新间雄沈。
示我五字句，月杵鸣秋砧。
回杯劝摩诘，对画手自斟。
我羡子高趣，子聆我微箴。
譬如影与形，妙在同一阴。
我时坐其旁，清风溢幽襟。
归来步长廊，缺月户半侵。
丹青已过鸟，齿颊犹哦吟。
烦公有声画，相我无弦琴。

箨龙豢不得，托根暂神奇。
忽化清净供，结缘贫导师。
回甘溢齿頬，常带泉石滋。
要知服食功，不减琼田芝。

此君淡难交，挺挺如立玉。
何意昆仍中，为人偿口腹。
群婴脱锦褓，珍胜脔项肉。
犹堪作味谏，没齿蠲腊毒。

玉壶贮层冰，怜子清彻底。
对之三伏中，愧我汗如水。
谬呼同舍郎，坐席更论齿。
从今痛自戒，子出则我止。

莫夸儿啼赏英物，莫振豺声露蜂目。
一朝官府生平地，即是高明鬼瞰屋。
夜郎穷囚罪濒死，颇费故人解官赎。
世间万事真戏耳，变化何殊臂伸缩。
漫郎纷华老不入，坐扫降魔如破竹。
曾从处士学砺齿，安用贵人强推毂。
夜蒙衲被生春温，午馔伊蒲饱园蔌。
绮罗曵地初不知，海陆穷珍定何族。
自云百念已灰冷，栩栩胡为昼摇腹。
似闻蚁穴得侯封，不借波臣讥斗粟。
何妨枯骨话王乐，政恐三彭加谴督。
梦回敢起寻鹿想，谢去已深防虿毒。
危几何处烹五鼎，佳传谁人米千斛。
朱轩虽享眼界荣，青史那逃身后戮。
聊陪洗马痼烟霞，自逐天随甘枸菊。
虽然丈夫有出处，尺蠖之伸未为曲。
他年弓旌恐不免，钓渭筑岩终梦卜。
会看鹏翼击天池，更想於菟啸风谷。
此时愿君益机警，堕甑欣然了荣辱。
脱身蝉冕归去来，吴市空关隐梅福。
却伴山中赤松游，傥见海上蟠桃熟。
吾言有徴勿浪云，龟筮亦从神所告。

今生你杀羊，后世羊杀你。
两角还两角，一尾偿一尾。
假使百千劫，影响无差理。
见你气峥嵘，无人敢启齿。

世人无慈悲，恣情为杀害。
吃肉如大虫，唯夸牙齿快。
不念众生苦，畅我个皮袋。
皮袋暂时肥，须臾却败坏。

静看营巢燕，衔泥日千转。
一栖贫家梁，一宿王者殿。
寄托暂时间，何暇分贵贱。
人生达此理，没齿无欣怨。

慧林铁馒头，做来年已久。
不是不拈出，自是人不受。
觑著齿牙寒，咬着眉头皱。
不是张鹏举，谁人敢下口。

深静含秋一鉴宽，清甘聊酌齿牙寒。
灵岩自笑荒山骨，明月泉悭祇欲干。

胡儿倚剑摩崆峒，范阳兵火烧天红。
潼关失守大将死，銮舆播迁岷峨中。
貔貅兵甲照冰雪，戈头尽是生民血。
鲸海扬波鱼鳖腥，中原尽作天山月。
二公擐甲怒搀枪，极鬬军前皆眦裂。
食穷爱妾膏斤斧，愁蹙蛾眉气如缕。
花钿宝髻谁复收，壮士相看泣如雨。
霜刀抉齿肉未寒，再造皇家有英主。
雄心义骨填沟壑，不得生荣肩李郭。
论功初入鹳鹊楼，图形已入麒麟阁。

已消残雪豆秸灰，斜压疏篱一半开。
虽我故园无分看，问渠春色几时来。
冷香渐欲薰时梦，落蕊朊能砌韵台。
定复水边多屐齿，试令长鬣视苍苔。

饥鼯愁玃号穷冬，层峦秀壁撑晴空。
闲拖小藤借余力，来看霜岩飞怒虹。
小奚催呼老款段，瀹鼎篝火烹团龙。
余甘入口齿颊爽，两腋便欲生清风。
悠然千里堕眼界，金篦刮膜开双瞳。
乃知足力不到处，别有天地生壶中。
国恩欲报已华髪，征车未去先晨钟。
玉川乘云紫皇家，谪仙骑鲸河伯宫。
聊追二子归禹穴，碧空转首山重重。

故腊老欲尽，新春悭未来。
无令陇梅觉，且遣山禽催。
云间古招提，铁凤翔斗魁。
单车夜剥啄，境净无纤埃。
修篁舞瘦蛟，怒瀑生晴雷。
坐久欲颊风，吹我心雾开。
迺知白莲社，未下黄金台。
缅思王骑曹，逸韵挽不回。
且同谢康乐，屐齿破苍苔。
重游定不恶，林壑富诗材。

中夜忽自省，昔我今是非。
音声故如昨，齿长须满颐。
有人梦中言，子念无乃痴。
今犹昔人耳，昔人安在兹。

空山月出栖鸟惊，溅溅暗溜山间鸣。
桂阴羃历夜香冷，有人步虚闻紫青。
翩然骑麟下青冥，君非远游定方平。
云𫐌冉冉风袂举，左右玉立花娉婷。
手摩我顶一笑粲，别来弹指三千龄。
至言不烦去畦町，齿下端有真长生。
忽然纵身浮太廷，却笑炼砂飞八琼。
采芝方壶濯南溟，秦姬吹箫缑氏笙。
茫茫齐州九窖尘，人间可哀胡不闻。

三雄未辨谁朱紫，祇有群狙聊作使。
卧龙偃蹇正躬耕，一饱但知藜藿美。
平生习气故难尽，品藻芜菁传锦里。
投醪饮河真有味，置薤留根何足比。
要知茹草可终身，肯作染羮摇食指。
公今啸诺坐堂上，方丈盈前宁少此。
戏持微草调诸伧，笔势滔滔下南纪。
云亭漫吏食不足，几欲送穷烦郁垒。
拔毛蒸瓠当家鹜，漱石枕流徒厉齿。
因公始识武侯鲭，盖地何当似芣苢。

纷华眩人剧朱碧，子独好书如好色。
王孙被服甚寒生，射策君门先破的。
荣州书窟三万卷，锦嚢付此庞眉客。
南游句吴北大魏，亦复徒劳问刀笔。
不唯唇齿腐经史，正自云山鏁胸臆。
老来息交思简事，为子忘劬废晨昔。
春风满帆送归舸，回首清游如昨日。
知君名骏定千里，不待朝庭访幽侧。
有书时寄雁南飞，顾我渔樵正争席。

三闾老沈湘，嘉颂谁为美。
白华发幽馨，春色荐甘醴。
金衣光出怀，缥实酸裂齿。
岂无三百苞，未见十二子。
缅怀商山翁，善幻亦徒耳。
壶中何足道，千刹一毫比。
我今老而穷，𫗴粥思乞米。
恨无千头奴，杼柚供万指。
殷勤祝移根，勿作江北枳。

砚鳯池，石龙尾，金其声，玉其理，文字之祥助公喜。
助公喜，为公寿，𥬞云衢兮龙为友。
仪箫韶兮鸣鳯咮，金玉相兮椒兰臭。
老复丁兮昃还昼，寿而臧兮世无有。
生弥长兮视弥久，见太平兮休战鬬。
泳学海兮恢文囿，俯松乔兮齿仓籀。
翰林客卿管城偶，挥毫振藻常无咎。

赏音真两难，邂逅多契阔。
一朝间容刀，三岁歌采葛。
古人抱修能，初不露锥末。
诚令处囊中，谈笑堪式遏。
岂无识玉人，顾恐铄金夺。
遂令缁衣好，敛迹裁自脱。
画蛇杯已疏，志鹄弓遽拨。
徒嗟湖海上，髪白齿牙豁。
怀公剧梅林，念至失焦渇。
临风赋新谣，忧思不可掇。

试踏百齿杷，恍如乘风航。
{乔亢}觑不自持，寻丈得仆僵。
牛惊更疾足，天全偶无伤。
代斵既创手，学制安可尝。
田翁一笑粲，何日千斯仓。

梦觉纸窗白，幽禽语匆匆。
传呼动林野，楚歌已三终。
故人忽在眼，四牡来城东。
闭门雀可罗，绕舍森蒿蓬。
如何不我遗，臭味固所同。
昔别全盛日，华戎文轨通。
岂意丧乱后，晤言复相从。
知君饱新得，敬慎过南容。
肃然气深稳，隐如匣藏锋。
向来夸夺境，变灭毗岚风。
访旧半鬼录，荣衰等虚空。
顾我老且病，齿摇头欲童。
念子方颍脱，如锥出囊中。
会如金仆姑，犀兕贯七重。
光华得肤使，周咨广尧聪。
黠虏将革面，天方诱其衷。
皇明并日月，尘雾不得蒙。
遄归侍帏幄，海岳增深崇。
傥因东飞翼，一访白髪翁。
时哉不可失，决去如惊鸿。

华颠倾盖便忘年，信有乌衣不乏贤。
膝上中郎名誉早，湖南司马岁时迁。
去天尺五非无地，击水三千竟莫前。
唇齿五车真底用，人琴冥漠付重泉。

年运过半百，齿摇先右车。
朝来忽自堕，笑罢却成嗟。
鹤髪情知尔，牛呞老更加。
舌柔真足恃，寂默寄生涯。

蓝舆度水复穿松，三纪回思一梦中。
壮齿佳时那复得，萧萧华发对秋风。

山腰秘灵源，初出才一线。
方池湛空碧，奔驰忽萦转。
皎皎涵青蘋，累累涌珠串。
夜深耿落月，澄澈静如练。
呀然旧穴深，神物或时现。
邦人傥知敬，早岁起雷电。
琼山濒巨海，卤水充煎炼。
凛然居其间，正味独不变。
我来卜幽居，萧洒得奇观。
挹彼注两泉，渑淄忘分辨。
陶公岂虚言，掬饮逃祸难。
激齿冰雪寒，晨起频嗽咽。
入腹清而冽，丹田赖浇灌。
甘寒胜锺乳，精洁可羞荐。
静无蛙蜩喧，不受泥滓淀。
惠泉入权门，疲人走邮传。
贪泉亦强名，闻者自鄙贱。
瓶罂日夜汲，闾里悉周遍。
数椽如可老，一壑吾欲擅。
时时俯清泠，照见本来面。

海滨遇元夕，况值愁阴天。
重云障佳月，微雨杂瘴烟。
孤城欲黄昏，里巷已萧然。
荒祠鼓坎坎，老巫舞蹁跹。
挥杖眩村氓，捩齿传神言。
异域俗尚鬼，殊形耳垂肩。
邦人素敬畏，香灯竞骈阗。
使君招我饮，老病不得前。
有如伏枥马，硉兀难加鞭。
遥知琼台上，万炬照绮筵。
幽人正愁绝，跏趺坐深禅。
雾霭埋群山，不碍孤月圆。
茅庵一灯留，照我独不眠。
夜阑香篆销，息息火自传。
何当访羽客，同上罗浮巅。

南极多老人，及见九代孙。
君生古崖州，气质清且温。
今年八十二，颇觉行步奔。
白髪暎红颊，疑是羲皇人。
城东有幽居，潇洒真隐沦。
渊明寓栗里，子美还羌村。
迁流到双泉，得与君子邻。
仁里圣所择，德齿古所尊。
佳节近重阳，黄花已纷纷。
家家社酒香，处处烹鸡豚。
今朝风日好，水落依旧痕。
一散腰脚顽，杖策时叩门。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

四大非我有，元气力护持。
齿从龆齓换，既老还复隳。
太公含两齿，卒为帝王师。
睢阳嚼空龈，名与日月垂。
张仪但舌在，折齿激范雎。
汉相老无齿，饮乳如婴儿。
安得铁如意，击堕还离离。
齿存固可喜，齿落无深悲。
退之有成言，软饭稳送之。
何须噬干胏，但可食肉靡。
养生已有堂，晏坐吞朝曦。
谷神定不死，老聃岂吾欺。
时为五禽戏，纳息如灵龟。
命友日饮醇，弄孙且含饴。
齿落会复生，千载傥可期。

海山深处住多年，容貌虽衰齿尚坚。
长使玉泉归绛阙，毎留真火暖丹田。
感君特地贻干栗，知我犹能咬石莲。
土物欲寻香翠报，近来行市正增钱。

昆山有璞玉，外质而内美。
惟其不自衒，故与顽石齿。
和也速于售，再献甘灭趾。
在玉庸何伤，惜君两足耳。

幽卧不知觉，窗悬寒日初。
矧伊夜来雨，谿声到吾庐。
故人挽我出，忽枉天际书。
跻险敢自休，青山转篮舆。
相逢竹间寺，共撷园中蔬。
残僧谁在亡，奄忽十载余。
茗果话畴昔，新晴报钟鱼。
东雷亦已鸣，百草苕颖舒。
奈何与之子，齿髪日夜疏。
眷此不能发，牵衣更踌蹰。
明朝各回首，世事将焉如。

刘郎有酒君当倾，安用新诗鸣不平。
黄粱未叹转头熟，朱弦却喜知音明。
古来去国例憔悴，伊余尚得佳山水。
谢公行处欲千年，拟傍苍崖寻屐齿。
扬帆今向古长干，渡口遥知侬戏官。
此行相伴只明月，到时破璧应团栾。
羮莼饭稻江南俗，剩鲙银丝炊白玉。
人间堕甑万事休，卧看双溪千顷绿。

云花忽作挼云倾，腊梅便欲迎嘉平。
青灯已照浪头宿，夜长更苦风连明。
榆黄柳绿已衰悴，空余疏星漾寒水。
想君怀抱亦凄然，况我飘零谁复齿。
不须闻此涕阑干，人今得归仍得官。
未应百炼遽磨灭，他年尚识霜钟栾。
心知薄领令人俗，赖有烟波双属玉。
长沙纵使贾生归，只恐樽前凋鬓绿。

古来相马失之瘦，仲尼亦作丧家狗。
唇红齿白痴小儿，不羞障面欺群丑。
鹤冲居士术如神，东走梁宋西峨岷。
诸公蹭蹬未遇日，坐中知是非常人。
只今白髪无余产，短褐逡巡列侯馆。
世人胸中无黑白，不知居士明双眼。
嗟予尘貎天所付，不须强觅封侯处。
书生只倚一片心，他日相逢记裴度。

袖有调元手，辱使江之湄。
雅怀兼三王，起问夜何其。
行当发余蕴，陶铸皋与夔。
功名格上帝，黄髪齿复儿。

儒生习气非偶然，出入文史东西家。
扫除净尽如宿草，春风一夕已复芽。
子方妙年有奇气，我已种种成苍华。
文章百巧坐一穷，无地可学东陵瓜。
擩哜山色吞湖光，凛凛尚可驱百邪。
子昔自云有仙骨，梦骑青螭𥬞飞霞。
要与李杜高颉颃，下视余子窘可嗟。
寒灯夜语耿不寐，似觉冰雪生齿牙。
颇言室有法喜妻，幸是元无翁可挝。
何如从吾巢云巅，共访葛洪学丹砂。

并山微径自曲折，野人种花无数蹊。
太傅风流犹可想，楼船皓齿合招携。

五十少公卿，三十老举子。
世间老与少，不必较年齿。
我观宦达人，颜色自丰美。
癯者忽易腴，变化一日耳。
人言老再少，信是有此理。
我为老诸生，流落逾二纪。
四十又过四，淟涊百僚底。
说老已十年，何况真老矣。
壮气推幽忧，发白面目缁。
宁有再少时，一衰乃如此。
何郎穷过我，齿发亦相似。
闲居傲轩裳，臞腹满经史。
时时吐光焰，丽句落窗几。
谁家肯终惠，试此足千里。
空令坐穷独，阁户今扫轨。
宦达世共慕，闲旷我所喜。
丈夫生世间，要自发奇伟。
富贵何足云，功名半张纸。
古来傲世士，良是穷乃止。
未有如子年，忼慨隐廛市。
我不愧公卿，愧此少居士。

五十少公卿，三十老举子。
世间老与少，不必较年齿。
我观宦达人，颜色自丰美。
癯者忽易腴，变化一日耳。
人言老再少，信是有此理。
我为老诸生，流落逾二纪。
四十又过四，淟涊百僚底。
说老已十年，何况真老矣。
壮气推幽忧，发白面目缁。
宁有再少时，一衰乃如此。
何郎穷过我，齿发亦相似。
闲居傲轩裳，臞腹满经史。
时时吐光焰，丽句落窗几。
谁家肯终惠，试此足千里。
空令坐穷独，阁户今扫轨。
宦达世共慕，闲旷我所喜。
丈夫生世间，要自发奇伟。
富贵何足云，功名半张纸。
古来傲世士，良是穷乃止。
未有如子年，忼慨隐廛市。
我不愧公卿，愧此少居士。

社醵遗风在，田家礼数饶。
玉人疑解意，孺子故来邀。
御寇惊先馈，庚桑惧见杓。
习乡俱尚齿，惇族悟疏苗。
未见雕戈静，方欣玉烛调。
山寒时作暝，火老不成歊。
酾酒无留榼，蒸豚发堕樵。
蛮讴声带苦，村舞拍频招。
野性疏钟鼎，官身脱市朝。
形随石骨瘦，心与涧花雕。
朔漠音尘断，膻胡意气骄。
谁为今定远，空作老边韶。
枉矢知天变，双桃验服妖。
献书惭痛哭，避地独无聊。
复古周宣治，中兴太白谣。
明年及春社，愁鬓雪应消。

桥上画栏低压水，青龙影落芙蕖底。
欲渡芙蕖望翠微，波面红云映屐齿。
洛浦清流古有神，罗袜凌波生暗尘。
东昏戏作锦地茵，金莲衬步如花人。
而今此事堕渺漭，但有荷花开荡漾。
试穿芒𪨗踏风烟，安用紫丝连步障。

轺车昔参使者驺，万里粟帛咸括搜。
荆蛮小县天一陬，却来执板拜督邮。
督邮偃蹇聊复尔，鹤书夜逐秋风起。
峨冠端恐立螭头，汗脚行当踏龙尾。
公家有儿才毁齿，背诵六经如泻水。
九重天子念勤劳，令试礼部收英髦。
愿作文章惊四海，他年一钓连六鳌。
但知工部好骥子，勿怪将军寻鳯毛。

雪里花开冰未拆，如见瑶姬侍君侧。
瑶姬国艳欲倾人，嫣然一笑颊齿白。
疏影横斜语最奇，桃李凡姿无此格。
瀛上休观倒晕眉，且看娇黄涂半额。

忆在长安日，先朝始赐官。
同登进士第，半著侍臣冠。
归意倦飞鸟，词源倒急滩。
平生事何限，话著齿牙寒。

舍北云生天一隅，短檠细雨夜窗虚。
铜炉瀹茗助清冷，玉麈论文愧阔疏。
落齿驹儿应有种，秃毫锥子尚中书。
山城忽遇高轩过，不避席门江上居。

痛饮元非避暑方，又无金碗汲寒浆。
忽逢佳士携新茗，来坐竹阴移晚凉。
幽处小窗花木好，吟余清论齿牙香。
君家句法谁能似，煎出车声遶九肠。

何年来卧北山霞，犹指海边团练家。
手把方书妙耕种，门高闾巷独清华。
两儿驹齿日千里，万卷牙籖架五车。
风动松篁起萧瑟，不堪回首听悲笳。

墙头邻女三年望，户外文君一笑窥。
欲得贤夫嫁张耳，此真佳婿是羲之。
定知不折飞梭齿，似说先齐举眉。
不信侯门深似海，水流红叶谩题诗。

山色洗眼青，遥见紫翠重。
江光照肌白，𫖃作冰雪容。
问谁三间茅，散我九节筇。
江声过席上，山影落杯中。
主人乐忘归，卧听鼓角雄。
检点屐齿痕，斓斑尚苔封。
寂寂春萝月，萧萧秋桂风。
何日赋归来，庭柯抚孤松。

烟云吐长崖，风雨暗古县。
竹舆赪两肩，弛担息微倦。
茗饮初一尝，老父有芹献。
幽姿绝媚妩，著齿得瞑眩。
昏昏嗜睡翁，唤起风洒面。
亦有不平心，尽从毛孔散。

鸡号更五点，众星尚煌煌。
残烛半吞吐，宿酒疑在亡。
碧井阴修梧，林疏月汪汪。
峤南瘴疠地，饮此冰玉光。
晨瓶出雪乳，一漱病齿凉。
众汲欲尽及，匏尊得细尝。

系马门前柳，投鞭息吾驾。
青林合扶疏，木杪抗风榭。
沈郎天骨清，众垤立嵩华。
闭阁卧读书，一榻过僧夏。
尤工五字律，句法窥鲍谢。
无穷真炙輠，有味乃食蔗。
我老复何为，齿髪日夜化。
寅缘苇间见，拊髀起一咤。
悬知掷地响，自欲补天罅。
坐令长安楮，顿起千金价。

蔼蔼竹树交，一潭荫寒青。
已无蛙黾污，尚有蛟龙腥。
林疏泛月彩，艳艳一镜平。
我心一如此，炯炯珠夜明。
意行鱼共乐，坐稳鸥不惊。
更欲漱吾齿，不挂功与名。

真源閟仙扃，一线下佛龛。
来从白马洞，聚作乌龟潭。
触石细瑟瑟，循除走涵涵。
漱齿类啮雪，湔衣真佩蓝。
醉红洒面醒，衰白照影惭。
延缘遂清景，拄策纵幽探。

岭雪班班在，崖泉咽咽鸣。
一州明晓霁，万壑贮春声。
蹬滑藤枝健，沙晴屐齿轻。
小儿修浄供，酌茗慰孤清。

绝徼三叉路，连舻万斛船。
一区江上宅，百榼酒中仙。
有土能埋玉，无胶可续弦。
摩挲绿苔石，屐齿尚依然。

萧晨按节齐房弭，冠盖环趍垤争蚁。
屐声籍籍海上潮，人语喧喧日中市。
明朝途人践刍狗，云散风休真梦尔。
不须强记刻舟痕，满地苍苔余屐齿。

梦里清游一瞬间，苔留屐齿尚班班。
千章古木秃如赭，百尺老蛟寒跧。
径欲乘桴蹈东海，那能拄笏望西山。
人间俯仰成今古，青冢累累鹤未还。

沙丘有余风，赵女多跕𫄥。
燕丹养勇士，后宫出女子。
至今余倡优，吹弹满都市。
佳人北方来，倾城尽风靡。
妙舞萦纤腰，清歌发皓齿。
一歌四座欢，再歌宾客起。
回眸与目成，哀弦忍重理。
愿为双飞燕，与君共栖止。
人生不行乐，岁月如流水。

人命甚脆弱，百歳良逡巡。
日月不可恃，齿发宁长新。
但恐{去欠}欠间，二首仍六身。
尘冠急须弹，荷佩便可纫。
愿言同耦耕，永继沮溺尘。
会看此水头，有人行问津。

荒村无鸡豚，何以供刀机。
山蔬杂百种，此物含妙理。
幽居有胜事，一笑随稚子。
朝甑饭凫茈，暮鼎羮马齿。
笋包出土肥，蕨芽含露紫。
试采少陵苣，更撷天随杞。
举杯香覆坐，摇喉滑流匕。
悠然理尘策，果腹万事已。
君看金谷楼，步障五十里。
韭虀及豆粥，为具咄嗟耳。
回观奇祸作，一死政坐此。
寄声肉食徒，吾事勿轻鄙。

卞公古刚者，直莭不可挫。
岩岩六龙子，矫矫中兴佐。
可怜谢幼舆，梭飞齿还堕。
志懐不事事，见面辄欲唾。
非关执鄙吝，要欲激疲愞。
茂弘岂驽骀，庙社因迁播。
维公抗剧贼，婴此不测祸。
平生忠义气，临绝不自奈。
愤心握两拳，爪甲穿掌过。
英风渺何之，末路悲坎轲。
高堂风入帷，坏壁尘生坐。
清魂不可招，聊为歌楚些。

青山绕招提，危磴迎屐齿。
泉声去悠悠，秀色来亹亹。
定林得幽处，胜践发新喜。
当年手种树，来禽杂青李。
横斜照壁诗，平淡如止水。
尚想扶风帐，横经多士子。
奈此后学徒，发冢用诗礼。
朝回丹青像，暮撤配食簋。
空余古祠荒，老木寒藤委。
遗像犹便便，念往悲复起。
举似与山僧，山僧岂知此。
日暮归去来，林深足荆杞。

慈固必能勇，刚亦能近仁。
内荏色徒厉，定知非仁人。
强公本仁者，笑语生阳春。
散为三年泽，不及千里民。
庬恩出岂弟，雅量含清醇。
应容盗取毡，肯叱吏吐茵。
谁知乃中刚，临难气益振。
前年摄虎符，折冲如有神。
邻封堕贼手，齿寒已亡唇。
孤城危累卵，夜卧寄积薪。
清诗见横槊，高会开重闉。
群奔窜狐鼠，万刃抗一身。
岂但虎渡河，遂使盗入秦。
至今忠义士，不数远与巡。
嗟我挟策子，缪作升堂宾。
忠风激中肠，别语聊重陈。
公议谁能掩，伟绩终难湮。
阴功及黎庶，天语形丝纶。
富贵当自兹，照眼功名新。

修途苦悠悠，行迈日靡靡。
间道避群凶，弛担倦行李。
重冈颇峻极，一上三十里。
荆榛塞旧蹊，设险防贼轨。
凿空破狼石，猿径仅容趾。
俯身视悬崖，骇汗如流水。
回首问仆夫，仓皇谋进止。
邓公固忠臣，王阳真孝子。
经营能几何，蹈历乃至尔。
佳晨怀故乡，绝顶步屐齿。
醉帽落清樽，浮香嚼金蕊。
岁事行晏阴，四郊复多垒。
浩歌归去来，吾行且安俟。

我昔在田间，秋霖伤岁熟。
常忧床床雨，夜下东屯屋。
饭牛起晨耕，短蓑聊栉沐。
违湿因五迁，劳形真仆仆。
坐歌南山粲，那惜清夜促。
平生小冯君，秀齿粲冰玉。
生余华屋姿，岂识霑濡辱。
谁知折角巾，肯念滹沱轴。
会将秋雨谣，写入朱弦曲。
知君有过秦，妙画行见录。
衮衣坐法宫，当宁调玉烛。
吾庐虽独破，受冻死亦足。

庄侯四海习凿齿，鸾栖一枝亦聊尔。
沸镬那寻袁处州，独跨羸骖度徽水。
羊肠路绕十八坡，危磴天悬三十里。
扪参历井不复休，一握去天真有此。
军符夜下星火急，吏习文书日填委。
青山倥偬未可厌，方外周旋人有几。
坐看云生拄颊间，便恐诗成横槊里。
万壑千岩入句来，天遣江山助奇伟。
我昔经行五岭头，芙蓉峰高天正秋。
凄音怨曲不成调，细雨寒烟空复愁。
晓得新诗惊欲倒，句似当年山色好。
一生忍泪泣秋风，可笑区区郊与岛。

结髪论人物，倾心慕老成。
扫门嗟齿暮，洗眼失冰清。
心苦弹冠懒，名应脱屦轻。
眼高空尔辈，醉熟自平生。
长啸苏门冷，微颦下蔡倾。
千兵森武库，五字筑诗城。
鲍谢篇章丽，阴何句法精。
聱牙徒自放，贞耀复谁旌。
草露功名薄，春云岁月更。
鸭头江自绿，马鬛墓还平。
踪迹荆襄在，文华剑佩荣。
尘编愁独把，清泪一纵横。

翠失千峰与万峦，烂银宫阙纵奇观。
楼空翠湿衣裘重，诗就风生齿颊寒。
聊与江山分绝致，浪陪樽俎问更端。
莫嗔郢曲无人和，七子风流负建安。

麻川过长林，路转无百里。
积雨断津梁，日乱十六水。
忽从冈阜间，稍得千家市。
凌晨上仙祠，遂作折屐喜。
水流自汪湾，山亦甚雄伟。
小邑颇下临，扰扰屯聚蚁。
一笑相与言，黄冠有仙子。
为言庭前菊，霜余烂黄蘂。
采之制颓龄，可以坚髪齿。
不须事虚旷，至道亦良迩。
神仙固可学，吐纳乃余事。
斯言虽甚简，中亦含妙理。

扁舟流浪作浮家，病齿凋零脱左车。
千里归心秋后燕，一年春事雨前茶。
它时我自开三径，此去君当判六花。
相见已还平日愿，豚蹄何用祝污邪。

人生富贵如五侯，禄丰位大功不酬。
朱轮华屋令人羞，一蓑不如归饭牛。
自驾款叚马少游，胜骤玉腕尚书骝。
少年蹭蹬在丘壑，晚岁风雨悲梧楸。
江边短艇苦唤我，此心勇往谁能留。
幽期正怨齿髪悮，事定不须龟䇲筹。
言虽太漫君莫笑，与语俗人真暗投。
香秔炊熟碧鲈美，横江已办秋风钩。
胸中它日几云梦，四海不劳围寸眸。
肯听儿女昵昵语，秋虫悲笑徒啾啁。
阳春白雪一落耳，竹枝凄怨惭蛮讴。

江南五月菱垂叶，叶底紫菱如紫蕨。
棃香溅齿蔗浆寒，瓜熟堆盘水精滑。
红姜抺缕杂吴盐，纤手淹梅带微辣。
芳林露下摘金桃，入眼胭脂红脸抺。
木瓜甘酸天下无，百果论功谁可甲。
朱樱万颗滴阶红，满架蒲桃更肥茁。
橙香栗大芋如鸱，此品秋来不胜说。
老翁空作解嘲诗，但恐年衰左车脱。

少小从舞雩，鼓瑟常屡希。
结髪事坟典，愿言探玄微。
钟鸣漏忽尽，残星独晖晖。
征鞍老涂路，白露霑裳衣。
齿髪倏已暮，富贵终难祈。
佳辰念京洛，流车看騑騑。
结客少年场，儿女如瓠肥。
红灯白昼暖，醉碗黄金挥。
回头二十载，狗盗相因依。
时光了如梦，菽粟不救饥。
飘零少行乐，老大空歔欷。
今年四海静，扊扅张外扉。
芙渠焰明缸，金波丽春帏。
秾李樽前歌，游子月下稀。
铮铮银漏中，扑扑春蛾飞。
此老最可怜，已杜御寇机。
但知草中和，浩荡歌皇威。
晶荧一短檠，搔首悟昨非。
风流如黄香，不作传柑归。
更携袖中珠，来寻北山薇。
诗盟倘可同，愿复无余遗。

孤山屹中流，长堤转湖尾。
泯然怀昔游，踊跃尚壮齿。
道人引清甘，一掬托分似。
重来固依然，岁月今有几。
华堂失雄观，缺甃久未理。
谁令走蛙黾，投笔便如鬼。
龙宫空一炬，狗盗忽四起。
佳处不负人，环山自湖水。
并游适相契，况我二三子。
少留当何之，再来吾老矣。

堂空自生秋，凉簟已无暑。
齿虫含微酸，唧唧相对语。
天公知客意，夜寂谁与处。
慎勿遣西风，吹断芭蕉雨。

徐侯嗜吴梅，健啖殊未阑。
喜气入新诗，脱手如弹丸。
遥想苍玉枝，尚带白露漙。
日食三百颗，语客疑诞谩。
何妨携束书，常作东南官。
掇彼南山粲，奉君一酌欢。
南山有佳树，采采何时殚。
恨我无报章，上可追建安。
谁知丹砂粒，亦满黄金盘。
回甘似蔗境，嚼齿余诗酸。
安得移此种，飞舟下惊湍。
红园夺朝霞，翠密回翔鸾。
大胜万里来，日晒中枯干。
归期渺何许，且复同甘餐。
调冰渍崖蜜，却暑资微寒。

附山结真祠，朱门照湖水。
湖流中入池，秀色归净几。
风帘邃旌幢，神卫森剑履。
清芬宿华殿，瑞雾蒙玉扆。
仿佛还神京，想像轮奂美。
祈年开新宫，祝厘奉天子。
良辰复难会，岁暮得斯喜。
况乃清樾中，飞楼见千里。
云车倘可乘，吾事良已矣。
当赋远游篇，未可回屐齿。

九衢乌帽吹尘沙，心知痼疾无烟霞。
病眼不禁书叶遮，岁月逝已空吁嗟。
故乡日远老日加，无地可种青门瓜。
几年尘甑儿女哗，强吟冰柱哦雪车。
长安城中十万家，绿蒲朱笼来迩遐。
挥金截玉争矜夸，御府诏赐珍复嘉。
金盘璀璨无疵瑕，章郎文采如景差。
便恐余子俱公邪，故遣丽句开天葩。
语胜未必甲丰华，深山穷谷寒无涯。
一读尽噤池中蛙，老人昼卧横乌纱。
举杯随分浮水花，饮甘欲借归齿牙。
千金难买官焙茶，百金未尽先藏义。

嶰竹吹新阳，端门飞晚雪。
忆随侍祠官，走贺屐齿折。
帘垂白玉楼，风度苍龙室。
斋殿宿皇舆，修廊向鸣玦。
寒风吹忽散，万象森可阅。
星言催夙驾，天仗含璧月。
圣心有忱诚，天意有施设。
谁为白雪歌，入奏黄金阙。

雪后新尝溅齿泉，樽前风味固依然。
自从北郡无人到，不见鹅梨今几年。
鲁酒谩倾犹病渇，并刀未下已流涎。
从今莫觅张公种，饤坐虽多不当贤。

衣冠数人物，伯仲高人间。
我于鸿雁行，畴昔奉往还。
挂名华萼集，遂尔不复刊。
暮齿慨晼晚，得州近荆蛮。
恨公识面迟，又复容追攀。
高风薄云汉，秀句横笔端。
乃知同气中，文采真斑斑。
谁将郧城水，换取蓬莱山。
要公抚凋氓，天意岂等闲。
玉阶有余地，行归鸣佩环。
上最不待久，唾手未苦难。
念我老已熟，无鬓堪成班。
江头忽三月，坐见春物残。
相逢喜倾盖，往事论险艰。
一饮未彻席，扁舟渡惊湍。
情钟惜易别，易别成永叹。
可怜堂下水，故作声潺湲。
风流倏云散，人生岂长欢。
愿公寄尺书，细行勿轻删。
仍烦巧匠手，着意镌坚顽。

朔风吹元云，欲雪愁江天。
烟颿驾海舶，橄榄来闽川。
客言似有理，得失亦小偏。
红盐落青子，嚼玉宜芳鲜。
色香苦未发，遂杂春客煎。
清香虽覆椀，翠润殊嫣然。
香味元自若，人生浪求全。
方言田家翁，好恶能两捐。
一食辄苦口，弃掷古道边。
回甘入齿颊，拾遗止流涎。
朴质固可笑，任真亦良贤。
向来纷纷者，妄论诚可怜。

东堂坐甑遭炊蒸，西檐烈日方腾腾。
炎官张伞火渐炽，乌豕渡河云不兴。
五官大夫有遗种，十八公自分云仍。
羲和挥戈不可却，郢匠剪毛归作棚。
南风飒瑟出余韵，怒龙奋迅苍髯升。
香来鼻观过一雨，便恐冰麝终难胜。
天公割此一席地，付与老翁来曲肱。
何时快著短齿屐，信手自把南山藤。
卧听松风满山雨，去作水边岩下僧。

太湖三万六千顷，中有长桥堕虹影。
茅屋渔舟数百家，谯门打鼓官为令。
往来舟楫何纷纷，拜揖将迎皆要人。
自从兵兴急供亿，千枪万槊如鱼鳞。
又有强宗并大姓，索课催租惟所命。
忽然平地起风波，造谤兴谗喧众听。
岁前官家欲移跸，苇席茅茨千百室。
科敷比户与僧坊，髙下等差皆普及。
一时应办姑求备，啧有烦言长官罪。
差官密切来体量，三尺深文想难避。
君不见海盐令尹祝夫子，去年蒙恩当百里。
催科急迫不忍言，鞭挞黎民非所喜。
一朝解印谢疲民，至今豪强犹切齿。
国雠未雪兵未休，安得斯民无疮痏。
但愿中兴功业成，尽锁剑戟充耘耔。

拟寻荒僻事田园，窃食祠庭愧国恩。
休论鹤长凫甚短，且看齿落舌犹存。
陶潜昔去因多忤，房琯今知欠不言。
欲问大钧吾岂敢，喙长三尺亦须吞。

草长江南送暮春，谁怜羁羽及沈鳞。
放怀自适渔樵乐，会面欣逢手足亲。
齿髪渐凋嗟晚景，田园粗葺作闲人。
材髙莫叹时相负，会见诸公宠荐频。

霜凝鸳瓦晓纤纤，静拥寒炉火屡添。
白堕春醪空有意，青州从事邈难瞻。
幸逢朱博杯盘少，况值曹公禁令严。
瓶汲甘泉聊漱齿，鸱夷应笑若清廉。

极目凄迷杳霭间，群芳敛迹自知难。
半穿篱落涂黄浅，静对溪流照影寒。
月地云阶偏适意，雪车冰柱苦相干。
莫随羌笛风前舞，却怕青青逼齿酸。

赤藤可扶险，青藜堪照书。
老师竟何为，暮齿随安车。

放浪江湖乃吾乐，羁束轩冕非所荣。
谪官去为剑浦吏，鼓柁遂作桐江行。
舣舟浙岸候潮至，百越微茫烟水外。
波横天际海倒流，喷雪惊雷声震地。
须臾风软潮已平，片帆去逐飞鸿轻。
櫂讴四起日西落，暮天杳杳惟参横。
江山苍苍负残雪，江水茫茫浸寒月。
谁云逐客苦凄凉，今我斯游最奇绝。
清晨弭櫂桐君庐，溪光山色世所无。
故人见我一笑粲，杀鸡为黍聊相娱。
嗟予仕宦等游戏，断梗飘蓬本无蒂。
但令景物供吟哦，出处穷通何足计。
此行幽讨殊未阑，满目叠叠皆云山。
鹭飞鱼跃石齿齿，今夜且宿严陵滩。

早游文翰圃，误齿缙绅涂。
兰省为郎久，霜台奋舌孤。
荷知诚特达，励志敢踌躇。
屡赐枫宸对，亲蒙御笔除。
月卿论钜礼，柱史进寒儒。
黼座当阳日，螭坳载笔初。
明堂颁政事，路寝集簪裾。
绣案横雕槛，天香夹御𬬻。
翠华来宝辇，清跸警嵩呼。
法驾临真馆，芳尘从属车。
重瞳瞻日月，粹色仰琼瑜。
侍立亲龙衮，书言粲帝谟。
视朝崇政罢，劝讲迩英余。
丽日明金殿，轻风响珮琚。
漏声寒淅沥，槐影绿扶疏。
紫槖陪时彦，黄扉寓直庐。
仙游疑阆苑，清梦岂华胥。
遇事肯怀禄，衔恩宁惜躯。
惟惭涉道浅，岂恨与时迂。
犬马知爱主，龟蛇思报珠。
未终青史志，一奏皂囊书。
谁谓爰丝直，端同汲黯愚。
谪官来剑浦，幞被出神都。
感激心独苦，飘零岁已徂。
凄凄念终养，冉冉叹征途。
四海尽蒙泽，孤臣方向隅。
愿回天上照，一起辙中枯。

处世如大梦，悟者能有几。
钟鸣漏已尽，耽著不知止。
贤哉颍川公，才老即谢事。
悬车筑园池，归作隐君子。
大块方逸我，顺之聊复尔。
燕居二十年，坐进端为此。
委形虽物化，妙湛本无死。
我来恨不及，犹喜识其嗣。
鬓眉皓已霜，眸子炯如水。
头着白纶巾，萧散真晋士。
传家有髙风，何必拾青紫。
衡门久不开，荒径为我洗。
相携步方塘，春渌涨清泚。
修篁间苍松，新槐杂嘉卉。
断桥堆露箨，危架引烟蘂。
荫庭桂团团，叠涧石齿齿。
萧森无俗姿，旷远含古意。
慰我放逐情，翛然百忧弭。
缅怀前人风，安得九原起。
相过不厌频，追随从此始。

人生期百年，得老亦无几。
超然髙世士，急流贵勇止。
挂冠神武门，不与王侯事。
驱车返田庐，出关随父子。
宁知千载后，夫子亦云尔。
虚堂号佚老，游息长在此。
心闲齐物我，漏尽谢生死。
遗德蔼清芬，承家有贤嗣。
行年逾六十，遇物如止水。
岂惟诗家流，端是林下士。
闭关园日涉，不种红与紫。
满庭松桂香，月露浩如洗。
风篁自萧萧，池溜方泚泚。
知我却叩门，锄榛出芳卉。
杞菊初长苗，棠梨半含蘂。
清谈款襟抱，忘此德与齿。
境幽人复佳，发我斐然意。
作诗挂楹间，拙恶何时弭。
邓侯亦可人，佳句实予起。
抱膝更长吟，芜音惭四始。

佛法如沧溟，深广初无底。
欲以蠡测之，望洋颡已泚。
我生乃虚幻，瀛渤一沤起。
安得具眼人，为发无生理。
丹霞古禅伯，一派曹溪水。
出岫或云行，遇坎亦渊止。
谛观古文诗，相识佳句里。
闻风欲见之，踊跃不能已。
丰岩距平津，飞锡片时耳。
愿将雪澡心，试听风生齿。

石上菖蒲何所拟，虬然连络龙蛇尾。
寸余九节痩根茎，能辅五臓坚髪齿。
清泉白石养案间，璀璨芬芳诚可喜。
子于何处得此本，叶大根粗恐非是。
乞邻岂误进菖阳，遗我还将比芹子。
物虽非是意已勤，且置盆中浸寒水。

紫芝多产白玉峰，服食益寿增明聪。
人间采茹未易得，怅望古曲来悲风。
那知远谪见奇物，子家端是庆所钟。
煌煌三秀岂难并，玉干云叶方成丛。
嘉祥美瑞不自惜，掇以遗我诚由中。
甘芳胜菌滑胜乳，能杀三尸驱九虫。
童颜了视驻可久，堕髪落齿生应重。
嗟予迂疏与世阔，得食此物谁之功。
商山傥可追四皓，淮南安用寻八公。
骖鸾控鹤吾未暇，千里白云聊与同。

开元天子万事足，惟惜当年光景促。
昭阳殿里第一人，十幅红绡围夜玉。
梦中同蹑鳯凰翎，归作霓裳羽衣曲。
沉香亭北倚阑干，缓歌慢舞凝丝竹。
回眸一笑百媚生，尽日君王看不足。
崩腾献荔枝，百马死山谷。
一骑红尘妃子笑，婕妤传诏才人索。
綘纱嚢里水精丸，不是人间香味色。
渔阳鼙鼓动地来，血污游魂归不得。
明眸皓齿今何在，金盘玉箸无消息。
汉主山河锦绣中，三十六宫土花碧。
不见玉颜空死处，泪痕血点垂胸臆。
片段荔枝筐，此心炯炯君应识。

鸿沟已画天下分，汉王未肯空回军。
诸侯大会壁垓下，戈甲耀日如屯云。
夜闻四面楚歌起，天命人心知去已。
拔山盖世霸图空，却叹当时骓不逝。
帐中美人身姓虞，悲歌起饮聊踟蹰。
数行泪下竟别去，仓皇不得同驰驱。
明眸皓齿为黄土，草木含愁照今古。
依然听曲自低昂，岂忆平生离别苦。

金鞍玉勒连钱骢，车如流水马如龙。
遗簪堕珥碎珠翠，蜜炬夜入蓬莱宫。
曲江宫殿春蒲柳，玉盘犀箸传纤手。
坐中绰约尽天人，锦茵云幕清无尘。
赐名大国动光彩，马嵬回首空啼痕。
我欲题诗吊千古，丧国亡家皆此路。
嫣然一笑倾人城，皓齿明眸真女虎。

夜永秋气凉，泠然入窗牖。
照眼一编书，开怀一壶酒。
念身幸无恨，齿髪犹未朽。
富贵如浮云，于我亦何有。

美人颜色娇如花，鬒髪光翳朝阳鸦。
玉钗斜插翠眉蹙，岂亦有恨来天涯。
画工善画无穷意，故把双眸翦秋水。
丹青幻出亦动人，况复嫣然能启齿。
年来居士心如灰，草户金锤击不开。
纵教天女来相试，虚烦云雨下阳台。

海日气射苍崖根，石上生枝干藓文。
构梯采掇资好事，中有至味难为言。
岂惟食淡兼攻苦，嚼蜡茹荼多欲吐。
清甘徐发齿颊间，漱以寒泉如饮乳。
幽人赠我意已深，一掬可比千黄金。
世间此味知者鲜，往往既吐还追寻。
我欲持之献君子，自古至言多逆耳。
愿于苦处辨忠良，若待回甘真晚矣。

金椀擎来碧玉浆，端令袢暑吸飞霜。
何须社瓮麹蘖法，自带广寒风露香。
清入肺肝殊有韵，甘余齿颊固难忘。
七瓯已胜卢仝茗，似得仙人石髓尝。

竺教流传入中土，以相求之无自可。
达磨西来直指心，拟议之间已蹉过。
皮髓谁分深浅机，祖祢翻贻子孙祸。
锺山禅老真可人，髙唱宗风震江左。
学流云集欲何为，佛祖要须自心作。
宰官倥偬牒讼间，偷暇相从还作么。
也知襟抱素相亲，更把篇章迭酬和。
词严义密读难晓，字顺文从识皆妥。
应怜孤陋方杜门，亦欲追随良未果。
故将佳句寄幽人，此意勤渠滋愧荷。
谈空摩诘无一言，听法文殊非两个。
若将情解议真如，明眼人前应看破。
世间万法互低昂，正若旋轮与推磨。
随时俯仰乃善谋，就中拙者无过我。
九折羊肠欲着鞭，万里沧溟思纵柁。
只今行年四十余，已觉衰颓多坐卧。
平生作具何所施，尽以付之一弄火。
回光返照默自参，妙湛本然无点涴。
公方齿壮志气豪，正可立功同魏颗。
胡为亦复味禅那，坐视轩裳如絷锁。
莲社庄严清净池，丈室含容髙广座。
他时共结香火缘，心期耿耿当非颇。
为余稽首问勤师，如师材德诚磊砢。
钓龙罗凤大江滨，法器谁为语无堕。
庭前倘有立雪人，我欲因风致三贺。

君不见开元天宝同一主，治乱相翻如手举。
掔盈欲恶虽一人，变易安危原近辅。
姚宋已死九龄黜，谁使杨钊继林甫。
宫中太真专宠私，塞外番酋成跋扈。
祸胎养就不自知，漫向华清遗匕箸。
渔阳突骑破潼关，百二山河震金鼓。
翠华杳杳幸西南，赤县纷纷集夷虏。
伤心坡下失红颜，堕泪铃中闻夜雨。
山青江碧蜀道难，栈阁连空{亻袅}相拄。
旌旗惨淡云物愁，林木阴森猿鸟侣。
戎装宫女亦善骑，皓齿明眸犹笑语。
老髯奚官驱蹇驴，负橐赍粮岂供御。
九重徼卫复谁勤，万里艰危真自取。
至尊狼狈尚如此，叹息苍生困豺虎。
千秋万岁不胜悲，玉辇金舆尽黄土。
空令画手思入神，一写丹青戒今古。

故人饷卢橘，烟雨江上村。
芳津流齿颊，核细肌丰温。
谁为黄金弹，偏宜白玉樽。
返源旋味处，寂寞自无言。

我观大圆鉴，莹澈靡瑕垢。
清光溢寒蟾，碧井窥古甃。
冰池绝埃尘，玉璧无肉好。
不知何年铸，款识杂篆籕。
冷然照肝胆，况烛须眉秀。
英英张公子，辍赠意独厚。
使我正衣冠，更以别妍陋。
嗟予罹百忧，半世困驰骤。
苍浪齿髪衰，已觉成老丑。
幸兹置寛闲，闭户念往咎。
冠欹与珮落，颠倒散襟袖。
平生遭谤谗，白黑坐分剖。
逝将杜德机，渐可塞智窦。
岂徒齐美恶，端欲一昏昼。
鉴焉何所施，无乃虚授受。
聊持戏凤匣，藏此蟠螭纽。
精光秘不露，犹使魑魅走。
讵逃鹦鹉形，时作蛟龙吼。
君看方寸间，此物谁蔽覆。
灵台湛虚明，广博含宇宙。
纤毫莫凝结，万象悉笼囿。
宁随古今移，不逐面目皱。
人人各具足，一一谢雕镂。
无尘安用拂，表里自通透。
诸佛亦何为，四智此为首。
祖师持出游，法器久已就。
那将清浄眼，更入烦恼蔀。
随缘梦幻中，坐阅蛮触鬭。
本来妙明心，一念证无漏。
持此还寄君，试问承当否。

未能运河车，上溯泥丸宫。
鬓髪忽已华，飒若冒雪松。
清晨起自理，濯此万里风。
萧萧栉齿快，淅淅气脉通。
呼儿助千遍，缓手无匆匆。
我生本疏懒，误堕轩冕中。
野马就羁靮，何如雾生鬃。
握髪谅未能，散髪聊与同。
金丹变鬒色，缘合亦易逢。
逝将弄云海，一访安期公。

祢生抱逸韵，乃是古之狂。
负才颇傲物，齿少气方刚。
怀刺游许下，漫灭竟摧藏。
肯从屠沽儿，借面与吊丧。
伟哉孔文举，国宝借路傍。
上书荐一鹗，欲使观翺翔。
振翼云汉间，永垂虹蜺光。
飞兔与腰袅，灭没不可望。
观其慰辞荐，器识岂易量。
平生轻魏祖，纵口成否臧。
召令为鼓吏，阅试当改装。
蹀{习}初散步，掺挝作渔阳。
声节既悲壮，容态随低昂。
岑牟与单绞，裸袒易故裳。
却来坐军门，画地声琅琅。
曹瞒黠如鬼，嗜杀犹虎狼。
缩手不敢动，送与刘及黄。
娱宾赋鹦鹉，节奏陵笙簧。
援笔不加点，粲然已成章。
髙才竟为累，兰麝空余香。
至今鹦鹉洲，葭苇秋苍苍。
丑哉杀士名，千古不可忘。

幽居经宿雨，屐齿遍林塘。
一境无过客，千山自夕阳。
昼禽多独语，夏木有余凉。
招隐诗慵寄，时清谁肯忘。

巨石如龙孙，耸耸烟雾里。
明明落溪口，纳纳喧滩齿。
何当助斋盂，菌蕃徒为美。

贡余应惜点为山，绝唱兼遗致政官。
嵰地雪甜多不识，吴人未食齿先寒。

一室闭春林，萧然物外心。
棋声敲月重，屐齿印苔深。
竹阁茶烟细，山园锻树阴。
会当逃世网，来此缔朋簪。

溪清石齿齿，山远木苍苍。
落日烟景暮，西风粳稻香。
茂林归鸟雀，平隰下牛羊。
月露浩如洗，凄然欲结霜。

汉家离宫三十六，缓歌慢舞凝丝竹。
铁骑突出刀枪鸣，惊破霓裳羽衣曲。
明眸皓齿今何在，细柳青蒲为谁绿。
桃花依旧笑春风，风动落花红蔌蔌。

江湖种橘侔洞庭，于中小者如龙睛。
珊瑚枝干碧玉叶，结实璀璨罗繁星。
客持赠我意已重，贮以翠笼尤晶荧。
气含风露更髙洁，色著霜日微红青。
匀圆入手讶磊砢，甘酸流颊凄芳馨。
金丸玉齿乍破碎，中有沆瀣凝清冰。
厥包忆昔贡宫阙，潇湘远物来天扃。
争新效美不论直，万颗坐觉千金轻。
美人转赐入怀袖，归来分饷同瑶琼。
只今八骏杳安在，此物亦尔无光精。
天涯相见两寂寞，敢以陋质伤飘零。
举觞为尔成一醉，醉中不省居蛮荆。

洞庭一夜天雨霜，橘林绿苞朝已黄。
远题书后三百颗，入手便觉秋风香。
黄金为肤白玉瓤，沆瀣深贮甘且芳。
雕盘初擘噀清雾，冰齿乍嚼流琼浆。
色香气味纷可喜，下视众果皆茫茫。
嗟余平生爱种此，木奴千树梁谿傍。
只今蒿艾已埋没，岂敢向日争荧煌。
蓬莱云气久寂寞，汉殿无复罗潇湘。
厥包纵有尽酸涩，剖之蠧朽安足尝。
乃知汝病是天意，坐使玉食无辉光。
荒山乃尔饫佳品，安得騕袅置锦堂。
君不见杜陵野老歌病橘，萧萧半死诚可伤。

荔子蛮方也自丹，不如闽岭为微酸。
玉盘磊珂三千颗，犹忆甘芳绕齿寒。

疏林苍海上，结实已累累。
烟湿頳虬卵，风摇翠羽旗。
飞翔金鸑鷟，掩映箨龙儿。
濩落咍椰子，匀圆讶荔支。
当茶锁瘴速，如酒醉人迟。
蒌叶偏相称，蠃灰亦谩为。
乍餐颜愧渥，频嚼齿愁疲。
饮啄随风土，端忧化岛夷。

平生奔走畏江湖，暮齿来乘海上桴。
自哂井蛙真见小，望洋向若一卢胡。

逾年海上久安居，多谢萧郎远寄书。
不向去来生一念，已将天地作吾庐。
中洲杳杳旌旗暗，暮景骎骎齿髪疏。
凖拟峡江成小隐，茅斋借我定何如。

凤去空余旧浴池，竹梧交荫翠参差。
云随屐齿生松磴，泉合琴心泻石陂。
幽讨平生如此少，清闲今日许谁知。
道人为筑䌷书室，杖履来游更卜期。

堆盘盛喜珠玑满，绕齿乍惊冰雪香。
病酒相如正消渇，不妨时擘绛䌷囊。

抱病卧云海，杜关谁与游。
邹子惠过我，命驾无停辀。
但思一会面，不愿万户侯。
故人相许心，拔俗今焉俦。
触热涉长道，始识瓯闽州。
叩门泉石边，僮仆惊髭虬。
怪我齿髪衰，志气非昔侔。
岂知数年来，患难如戈矛。
收悲且欢欣，身健余何求。
情话豁怀抱，髙辞绍轲丘。
远寻云间寺，屡泛江上舟。
同擘荔枝红，坐见菊花秋。
告我欲遄返，归袖风飕飕。
投老不禁别，聊兹小淹留。
置酒古道场，大白相献酬。
短日忽西匿，轻云霭而浮。
露下松桂枝，月转西南楼。
殷勤渭城唱，达旦增离愁。
念子韫器业，学慱仕未优。
至宝委路傍，谁能辨琳球。
世事方多难，英俊宜旁搜。
何人有髙识，荐此穷马周。
丈夫重气槩，出处非身谋。
岿然栋梁材，回首须万牛。
玄豹且深隐，𫘧骥将见收。
嗟我蒲柳姿，雅称山林幽。
平生七不堪，岂独三宜休。
国恩竟未报，负此终身羞。
行矣勉着鞭，俟时摅壮猷。
他年钟鼎勋，在子吾何忧。

神明之胄庆所钟，禀毓不与常人同。
汉髙子孙尽隆凖，唐室贤辅多华宗。
本朝功德追前古，振振宗姓敦儒风。
君家奕世擅英誉，继持从橐声光崇。
向来仗节使关陕，风绩不减褰帷公。
自从国步暂艰危，低眉信命随飘蓬。
十年流落困覉旅，一日赐对明光宫。
御前奉命作大字，挥毫落纸蟠虬龙。
岂惟笔扛百斛鼎，固已气吐千丈虹。
上流重地方用武，貔貅十万屯元戎。
辍从禁近付飞挽，木牛流马惭无功。
国家敦睦急先务，改授欲使归磨礲。
舍烦就简惬雅志，祗恐漕运难追踪。
闽山中夏荔枝熟，火齐磊落堆盘红。
凭空跨壑千佛寺，金碧照耀烟霞中。
登临多暇饫珍品，岂比朱墨相填丛。
帝心简在方仄席，锋车迅召行登庸。
嗟予忧志苦多病，齿摇髪脱真衰翁。
误恩分阃愧无补，岂有惠泽渐兵农。
乞身屡矣未蒙可，坐使泽雉愁樊笼。
送君南浦惨长别，此心已逐归飞鸿。
会当柴车返故隐，幅巾杖屦长相从。

时危念人杰，济物须材雄。
寻常龌龊姿，讵可收奇功。
英英宗夫子，邈与古人同。
抱器实磊落，秉心郁精忠。
彯缨仕州县，山立不妄从。
青松虽未髙，已足凌蒿蓬。
涉世多龃龉，失官久龙钟。
擢居河朔郡，烟尘正昏蒙。
今上在藩邸，持节使虏中。
力争不可往，髙牙建元戎。
王室遂再造，廊庙当畴庸。
同朝共排媢，一麾江汉东。
见我论世故，慷慨泪沾胸。
荐之守留钥，付以节制隆。
惠政附疲瘵，威声慑奸凶。
金汤治城堑，楼橹欻以崇。
出师京洛间，屡挫黠虏锋。
邦畿千里宁，夸说百岁翁。
抗疏请还阙，北伐归两宫。
辞直志鲠亮，天子为动容。
奸谀更切齿，恨未能关弓。
乃同归鄛人，感愤殒厥躬。
皇天不憗遗，吾道何其穷。
骅骝竟委离，冀北群遂空。
梁摧大厦倾，谁与扶穹窿。
安能百身赎，坐为四海恫。
人亡国殄瘁，天意真懵懵。
中原气萧瑟，洒涕临西风。

儿童喜时节，老大悲齿髪。
流光难把玩，百年如倏忽。
夜灯犹故岁，晨燎已端月。
回首名宦途，常虞骇机发。
今来对青山，安坐见春物。
得失孰多少，且使寸心歇。

鱼复江边春事起，万点红旗飏清泚。
主人元是刘梦得，载酒娱宾水光里。
酒阑放脚步涉碛，细石作行相靡迤。
卧龙起佐赤龙子，天地风云入鞭棰。
蛇盘虎翼飞鸟翔，四正四奇公所垒。
当时二十四万师，开门阖门随臂指。
几回吓杀生仲达，往往宵遁常骑豕。
海中仙人丈二履，相与往来迂玉趾。
笑云此公大肚皮，龙拏虎掷堆胸胃。
江头风波几劘荡，断岸奔峰俱披靡。
阳侯鏖战三峡怒，祇此细石吹不起。
晋大司马宣武公，常山之蛇中首尾。
幕中矹矹何物客，未有一客能解此。
千年独有老奇癫，见之敛袂三叹喟。
颇知此法自玄女，细与诸公剖根柢。
君不见风后英谋尽奇诡，龛定蚩尤等蜉蚁。
汉大将军亲阅试，四夷闻风皆褫气。
马隆三千相角掎，西羌茸茸落牙嘴。
而公于此出新意，盖世功名无第二。
不知何处著双手，建立乃与天地比。
河图洛书亦如此，堂堂孔明今未死。
我门生人如死人，老了不作一件事。
却被狝猴坐御床，孰视天王出居汜。
既不能跖穿膝暴秦王庭，放声七日哭不已。
又不能断脰决腹死社稷，满地淋漓流脑髓。
羡它安晋温太真，壮它霸越会稽蠡。
八年嫪恋饱妻子，洒涕东风肉生髀。
斑斑犹在杲卿髪，离离未落张巡齿。
爱惜微躯欲安用，有臣如此难准拟。
虽然爱国心尚在，左角右角颇谙委。
二广二矩及甄，春秋所书晋所纪。
况廼东厢与洞当，复有青龙洎旬始。
淫淫陈法有如许，智者舍是愚者蔽。
此图昔人之刍狗，参以古法行以已。
偏为前距狄笑之，制胜于兹亮其岂。
尔朱十万破百万，第顾方略何如耳。
嗟我去国岁月老，渺渺赤心驰玉扆。
可怜阿伾财女子，而我未刷邦家耻。
属者买舟泸川县，扣船欲泛吴江水。
赤甲山前春雪深，白帝城下扁舟舣。
胡为于此久留滞，细雨打篷愁不睡。
剽闻逆雏犯淮泗，陛下自将诛陈豨。
六师如龙贼如鼠，杀回屋瓦皆蜚坠。
距黍直射六百步，虏尸蔽江一千里。
哀哉狝猴太痴绝，垂死尚持虞帝匕。
那知光武定中兴，要把中原通爬洗。
君不见陛下神武如太宗，万全制陈将平戎。
倚闻献馘平江宫，坐使四海开春容。
六騑还自江之东，光复旧京如转蓬。
蜀花千枝万枝红，辄莫取次随东风。
奇癫眼脑醉冬烘，东向舞蹈寿廼翁。
醉醒聊作竹枝曲，乞与欸乃歌巴童。

千峰来南兮万马奔，翠麓却立兮如饮江之鼋。
湫灵沸黑兮神物生，云雾昼晦兮风憀栗而凄清。
我爱滩泷{氵虢}{氵虢}兮寒濑齿齿，浮我江{舟仑}兮岁不知其几。
石中之人兮喜我不屑，华我以春花兮食我以秋实。
我弃而不即兮独不清冷弄明月。

述陂元是一沧州，四绕澄江璧水流。
肥腴不但便黍麦，清瘦尤宜橘柚秋。
秋风篱落青间黄，王孙金弹天雨霜。
甘寒入齿冰浆冷，气馥吴姬翠袖香。
我衰不办作李衡，木奴千户供我耕。
但爱洞庭春色好，细酿只许幽人倾。
传柑酷忆风光里，怀橘真成泪如洗。
陂傍傥种三百栽，商山之乐吾得矣。

旋折莲蓬破绿瓜，酒杯收起点新茶。
飞蝇不到冰壶净，时有凉风入齿牙。

令君命卿家，一经世遗子。
煌煌丹桂枝，寂寞逾五纪。
朅来山水县，辟馆贮书史。
竹梧森翠碧，鸾鹄自停峙。
翩翩丹穴雏，一鸣惊众耳。
綷羽览辉翔，百鸟各披靡。
英姿凌云气，玉颊编贝齿。
唾手取青毡，父老为惊喜。
宁无英妙年，亦或拾青紫。
上堂拜重庆，此事世无比。
勉哉尊所闻，烟霄千万里。
五斗暂折腰，百錬无绕指。
矫翼仪舜韶，作瑞明光里。
来者玩兹亭，甘棠同勿毁。

度岭三年叹陆沉，一抛城市洗尘襟。
雷霆激石泉声怒，烟雨埋云树色深。
食肉向无编贝齿，忧时空有未灰心。
露门劝讲高华地，倦鸟终当返故林。

兄弟当年七业兴，精神如鹤齿如冰。
升沈存没今如许，且作随堂粥饭僧。

纷纷干没混泥沙，暂遣尘言挂齿牙。
妙画已归三语掾，壮游空记五侯家。
古坛背日藏芳草，小树留春放晚花。
能共山翁同活计，隔林分听一池蛙。

密庵居士渠不识，齿发则衰心未然。
樽下不知公子贵，酒中差觉孟生贤。
已吞舌本三千丈，却住人间五百年。
触忤风光君莫怪，棒头无地可逃禅。

晴鸠不时鸣，雨鸠不暂歇。
相去跬步间，屡见屐齿折。
寒泥拥衰草，秋扇罢残热。
今晨好风景，稍贷屋头月。
清光冷相照，玉艳满金玦。
唤客坐前窗，文字相澡雪。
殷勤傍诗律，未暇了麹糵。
澜翻谈经口，邂逅如意铁。
我歌君辄书，字字有行列。
不须陛枑严，但要兵卫设。
譬如南山石，瑑齿当井渫。
真成一战霸，未可三鼓竭。
人生各泾渭，世事亦滕薛。
高堂食肉人，两马方踶啮。
何知缊袍底，犹有不安节。

晴鸠不时鸣，雨鸠不暂歇。
相去跬步间，屡见屐齿折。
寒泥拥衰草，秋扇罢残热。
今晨好风景，稍贷屋头月。
清光冷相照，玉艳满金玦。
唤客坐前窗，文字相澡雪。
殷勤傍诗律，未暇了麹糵。
澜翻谈经口，邂逅如意铁。
我歌君辄书，字字有行列。
不须陛枑严，但要兵卫设。
譬如南山石，瑑齿当井渫。
真成一战霸，未可三鼓竭。
人生各泾渭，世事亦滕薛。
高堂食肉人，两马方踶啮。
何知缊袍底，犹有不安节。

忍穷不能归，强饭亦良计。
东风频报春，草木可次第。
厌为龙头缩，宁作龟尾曳。
从来翰墨场，即有闻见滞。
譬如已耕田，更欲深种艺。
或蒙卤莽报，未肯即卖弃。
不闻太仓粟，亦校毫发细。
王卿固倦游，秽浊有蝉蜕。
声名动时人，我实托末契。
泥涂倒屐齿，尘埃涴衣袷。
要为无用用，乃作不事事。
下马旧战场，午日在庭戺。
向来槁木枝，忽有红绿缀。
来非偶然住，去亦无所诣。
聚蚊著瓯中，得听此鹤唳。
窗前有余馥，胜韵入松桂。
扁舟下淮南，闾里思少憩。
熟观昔所历，请与居士戏。
江湖要同归，不假木兰枻。

穷乡未寂寥，五月富笋茁。
近山新得雨，此物晚亦发。
初看数寸出，意有千尺抜。
长条不成鞭，乃以美见伐。
锦绷罢骈头，玉指已不袜。
坐令藜藿口，如受滫瀡滑。
连年江海病，未免鱼蟹罚。
甘津到齿颊，恐此或未察。
居闲快一饱，我已久断杀。
更莫厌比邻，时时听羮戛。

已流之水不可以复回，已往之日不可以复来。
唯有野外篱边之黄菊，年年岁岁见花开。
君如此菊不我厌，处处相逢同酒杯。
三年丧乱那可说，君头已白我齿缺。
高才抑塞久未用，坐守松桧凌霜雪。
君今又作章贡游，我犹少忍住筠州。
破屋不忧遭鬼瞰，端坐或恐贻神羞。
求田问舍古所叹，敢有远去惟身谋。
为约岭南三数子，明年乘兴欲东流。

何处田园不是家，尽扶衰病过天涯。
山村酒熟人人醉，客路春浓处处花。
敢道岭南无贼马，侧闻江左尚风沙。
囊空甑倒君休笑，亦有新诗伴齿牙。

我齿久已摇，君发日向白。
相逢不相笑，共被老境迫。
周旋三十年，近岁多间隔。
伊昔无事时，日夕望颜色。
此道要琢磨，苦语费思索。
不能如宿心，每负朋友责。
别我宁陵县，随我昭德宅。
所期无二三，可恨已千百。
交游大半死，况值兵火厄。
举首望八荒，无乃天地窄。
凉风吹秋深，江湖动行客。
谁能于此时，出语见肝膈。
胡尘蔽中原，盗贼暗阡陌。
公其无遽行，待我有良策。

东风被泽国，君有千里行。
送君不能远，宿昔春水生。
胡马污中原，旁淮多贼城。
即今江南岸，盗贼犹纵横。
颇闻闽粤静，农民方及耕。
雪峰佳主人，况欲屣履迎。
两公与谈道，正欲平其衡。
但见演若头，自然心地明。
云何未览镜，便欲其流清。
君行可语此，勿忧儿女惊。
鄙夫牙齿缺，苦遭尘事撄。
七年忧奔走，一饱费经营。
野鹤出笼飞，尚须完翅翎。
今者与君别，故乡他日情。
新诗见万一，庶用托同盟。

二年住闽中，不识建溪茶。
处处得残杯，顾未惬齿牙。
饥肠拥滞气，病眼增昏花。
故人持节来，怜我病有加。
会当饷绝品，不但分新芽。
苍壁月堕晓，宝胯金披沙。
一洗肝肺净，兀坐如还家。
阴雨又不解，天气复未佳。
持诗寄两公，请为交旧时。
便续北苑谱，即日定等差。

与君俱自走天涯，何处云山不是家。
城市少留真梦事，林泉高卧亦空花。
久无佳句雕肝肾，漫有微言到齿牙。
他日一庵如可必，愿分斋罢半瓯茶。

疾病支离欲着床，尔来殊不负秋阳。
头童齿豁西风里，尚费萦帘一炷香。

曾子不愁归路泥，临行索我送行诗。
头童齿豁衰颓甚，不似京城相别时。

天风万里起，海水高十寻。
中有都人士，拔剑拯陆沉。
素甲三十里，朱縢万千垒。
誓身殉家国，援抱常切齿。
东连海上兵，天挺三世英。
艨艟山岳高，军储沧海倾。
纵横长江动，军威千里空。
拊手功可立，名姝何足惜。
痛饮伫黄龙，酣醉实狼籍。
一朝肘腋变，惊雷还自敌。
鸟兽散何为，岛上复卖国。
叹息复叹息，燕市文山即。
海外多君子，至今长恨水。

苏君善养志，以孝格神明。
一朝蜕尘鞅，通籍赤霞城。
相看疑梦寐，去若鹅毛轻。
玉笙堕哀响，烟髦错霓旌。
丹井愈沈屙，橘叶通仙灵。
至今华屋底，想像双眉青。
云装挹飞袖，蕊佩敲风鸣。
兹事既茫邈，无阶接蓬瀛。
掬月漱吟齿，餐霞寿颓龄。
蕴真思远托，何从保长生。
汉武梓棺朽，秦皇鲍鱼腥。
空山鹤未归，花发春冥冥。

藏蔬饱三冬，媚盘无靃靡。
陈虀解束缚，冰雹散刀几。
春畦芜菁苗，入眼渐可喜。
青黄含风露，采摘从此始。
持归作新虀，一饱竞鲜美。
芬香溢肺肝，甘脆响牙齿。
扪腹幽窗下，刍豢讵能比。
忆昔避难初，窜身重嵓里。
云烟昏具茨，老稚且栖止。
燕兵大捜索，焚荡石牛底。
脱命擉虎山，野哭纷四起。
暮投山前店，茅栋例烧毁。
潜伏窟室中，衣敝不盖体。
妻孥坐相对，生意薄于纸。
晨朝行涧中，采芹涧边洗。
郑人夸此虀，他菜非所拟。
氤氲投瓦盎，触鼻似兰芷。
一杯红粉羮，析酲胜仙醴。
乃知野人献，凉薄未宜鄙。
今来滞殊郷，白首家万里。
犹能对荤膻，咀嚼出宫徴。
回思十年梦，争夺殊未巳。
饱食但谋身，吾颡良有泚。

吾老似出家，晚悟愧根钝。
滋旨却膻荤，禅蜕要亲近。
伟哉十八公，兹道亦精进。
舎身奉刀几，割体绝嗔恨。
鳞皴老龙皮，鸣齿溢芳润。
流膏为伏龟，千岁未须问。
便堪奴笋蕨，讵肯友芝菌。
跏趺得一饱，万事皆可摈。
侍郎文懿后，落落众推俊。
澹然丗味薄，内典得所信。
香厨留净供，频食不言顿。
晏然黙不语，草木雷音震。
得法于此公，骨髓传心印。
应怜持节人，饷此为问讯。
欲将无上味，为我洗尘坌。
食之不敢余，感激在方寸。

新醅滃滃溢瓶盆，漱石秋泉带雨浑。
翡翠杯深云液凝，鸬鹚杓满月波翻。
照人光入樽罍莹，流齿香随语笑喷。
巳拼扶头日三丈，朝酲未解任昏昏。

三年北馔饱膻荤，佳蔬颇忆南州味。
地菜方为九夏珎，天花忽从五台至。
崔侯胸中散千卷，金瓯名相传云裔。
爱山亦如谢康乐，得此携归岂容易。
应怜使馆久寂寥，分饷明明见深意。
堆槃初见瑶草瘦，鸣齿稍觉琼枝脆。
树鸡湿烂惭扣门，桑蛾青黄谩趋市。
赤城菌子立万钉，今日因君不知贵。
乖龙耳仅兔一割，沙门业巳通三丗。
偃戈息民未有术，虽复加飡只増愧。
云山去此纵不逺，口腹何容更相累。
报君此诗永为好，捧腹一笑万事置。

秋月隔疏帘，光体终隐微。
卷帘试寓目，万里余清辉。
人生异肝胆，同一造化机。
君心乃余心，南北非相违。
三年迟君来，一见悟前非。
况乃度寒暑，葭玉容相依。
与君忘年交，没齿其庶几。
月色亦良好，君胡捐我归。

晚交谁似两龚清，冰雪情怀独老成。
扬秕在前容齿长，积薪居上看文鸣。

平生隐遁资，白驹在空谷。
傥令眼有山，宁问食无肉。
要当揖爽气，涤此勤书腹。
得官大河滨，枕带首阳麓。
如闻五老胜，坐使山峰缩。
扪萝上巉绝，作意快心目。
却视宇宙间，万化转一毂。
道人真有道，直上驾危木。
神光秘岩隈，灵草蒙朴蔌。
空令莲社子，纷扰乱凫鹜。
先生志高古，真游穷六六。
飘然清夜梦，时到山头屋。
念此感尘迹，一往如飞镞。
哦诗示观览，律吕回春燠。
作字纪经行，典刑余食粥。
使我蒙鄙心，蓬首加栉沐。
致我外尘垢，益叹生理蹙。
夜漱落箭泉，明月冷盈掬。
朝飰过灵峰，何惮屐齿秃。
兹焉毕余龄，更无疑可卜。

坐叹空山落景催，几时江上叶舟回。
初无妙术留春住，强觅余欢傍酒来。
体力寒多便故絮，齿牙衰甚怯新梅。
秦川洛水繁华事，白首天邉共此杯。

衣巾翠湿阴阴竹，屐齿寒生步步云。
莫向清流还洗耳，世间言语不曾闻。

泛舶来梁自普通，一锤击碎有为功。
谁云面壁无言说，争奈当门齿露风。

西天人不会唐言，端坐巍巍少室前。
刚被流支打齿缺，至令有理不能宣。

住在千峰最上层，年将耳顺任腾腾。
免教名字挂人齿，甘作今朝百拙僧。

蝉噪高柳岸，鹭飞远沙汀。
萧然感予怀，清静游神庭。
老树失故绿，残芳谢微馨。
胡为趣召节，日日晨昏星。
放缆西兴渡，落帆浙江亭。
恭惟陛下圣，万国瞻仪刑。
黼座悬日月，孤灯耿荧荧。
况复如许病，自知不能廷。
所以乞闲散，庶几守沈冥。
方虞秋霜严，翻得春露零。
再闻芸草香，一洗海物腥。
父老喜我来，无异化鹤丁。
儿童喜我来，小驷骑青青。
谅有隔生契，不然定谁令。
四海习凿齿，几年读书萤。
新诗中律吕，虽美无人听。
鸣声勿浪出，坐待轩皇伶。

我搴空门秀，得之古疏山。
斯人器玉壶，中有宝月寒。
四壁澹相对，安身一蒲团。
玲珑六窗静，竟日心猿闲。
时从禅那起，游戏于笔端。
当其参寻时，恣意云水间。
松风漱齿颊，萝月入肺肝。
政使不学诗，已见诗一斑。
况复用心苦，俗氛何由干。
今晨出数篇，秀色若可餐。
清妍梅著雪，圆美珠走盘。
乃知心镜中，万象纷往还。
皆吾所现物，摹写初不难。
谁能效我辈，造语出险艰。
请师賸汲古，净洗蔬肠酸。
坐令韩退之，收敛加巾冠。

蜂儿虽小物，各自有君臣。
夺食已非义，焚巢兹不仁。
杀身缘底罪，作俑定何人。
不惮高论直，宁辞远送珍。
解包颜有喜，入坐齿生津。
海错休前列，山肴且不陈。
其谁心恻怛，为汝鼻酸辛。
愿下孩虫令，恩倾雨露春。

齿危但以粥充虚，辜负公家夏屋渠。
政恐麹生深作祟，可怜髯簿顿成疏。
动摇不减韩吏部，蹴踏非同焦校书。
落势今年残未已，只应从此并无余。

新亭崛起最高峰，无数遥岑翠扫空。
恐有谢公留屐齿，为闻摩诘画屏风。
倚江杨柳自高下，照水杏花能白红。
正欠渭川千亩竹，清阴分借赖邻翁。

公昔隐居乌石冈，老观禅师同道场。
法主懒安共徜徉，李薛咨参互击扬。
摆脱利欲心清凉，是以能全此至刚。
黄巢兵乱来福唐，公力抗之不肯降。
欣然引颈齿剑芒，白乳上涌如雪霜。
老贼自谓暴无伤，才杀人半于南方。
公无爵位在周行，史臣不书名不彰。
后三百年丞相张，夜梦三贤与迎将。
翌日游山登公堂，宛如梦中貌昂藏。
再来为州剡奏章，赐名刚显烈有光。
葺祠为庙饰栋梁，普与州人奉肴觞。
于荐荔丹与蕉黄，岁时来享以为常。
我作铭诗刻其旁，千万亿载死不亡。

衣冠半知识，喜君天下士。
奥学沧溟深，高谈风雨驶。
胸中富经纶，忧国心屡痞。
誓言排阊阖，开口献天子。
时绌道不伸，倦怀归故里。
盘礴曾几时，九天飞诏旨。
春风饱征帆，一苇吴江水。
见晚上应嗟，使华聊复尔。
丞相君之甥，风流酷相似。
彤陛看摩肩，笑谈销敌垒。
君家有世臣，名实耀国史。
奇谋付子孙，鞭笞余马棰。
行增前德光，更雪中朝耻。
事成岂因人，碌碌焉能比。
我昔缀僚末，高山日仰止。
穷达两悬殊，星辰视泥滓。
平生白眼多，君独挂牙齿。
更须假扶摇，南溟将一徙。

壮岁悟修性，磨礲谢圭角。
堕身尘网中，意气翔寥廓。
动遭白眼观，罕识黄金诺。
圣贤皆吾心，所读真糟粕。
妙处谁与语，此道今萧索。
西施及嫫母，本身非美恶。
掩关学宴坐，浩气合冲漠。
身世鸿毛轻，利名蝉翼薄。
兀兀寡知音，头童齿将豁。
向未得良友，杯酒屡同酌。
见我辄倾倒，清音听明铎。
马队骧天骥，鸡群昻野鹤。
新诗续风骚，久矣无此作。
词锋敏而锐，百献敢一酢。
愿君偃戈矛，使我坚城郭。
中虚道自来，大信本不约。
养兹百炼金，劫火难销铄。
心法两俱忘，无解亦无缚。
参乎一以贯，回也不改乐。
富贵何足云，侯门空赭垩。

富贵等劳生，不如行乐耳。
遑遑观一世，荣辱随偾起。
幽寻苦无暇，佳处谁屈指。
春归呼我游，邂逅佳公子。
莫侯江南秀，幽香发蕙茝。
新诗更清激，{氵虢}{氵虢}寒流驶。
锦屏有蒲郎，冰壶清彻底。
便腹久空洞，了不见嗔喜。
岁晚得二友，追随当行李。
五湖三江寛，亦不遗洲沚。
偶来泛扁舟，朱墨推案几。
徜徉一水间，便欲寄残齿。
追观少年心，寂寞已灰死。
穷通岂无命，流坎听行止。
岷山行筑室，计决吾往矣。
斗酒相往还，素约自今始。

吏涂牛马走，未老颜色槁。
归来隐林坰，富贵轻毫杪。
前村梅树芳，点萼红犹小。
问讯疏篱边，侧听迎春鸟。
春工有先驰，一浣忧心悄。
寒梢未粘玉，攀折嫌太早。
吹香定重来，宿留严冬后。
明朝韶景妍，更不齿花柳。

四海岂无兄弟亲，气合行须同父母。
相逢坐语忽移时，不觉朝飡辄过午。
品评人物妙雌黄，议论邦家入𫌨缕。
危言𫜬舌久自吞，幽愤填膺欣欲吐。
字字珠玑落齿牙，篇篇锦绣裁胸腑。
已惊大敌森戈矛，端笑羸师卧旗鼓。
怜君风韵过诸王，顾我才情非小杜。
何当再访南归僧，不耻更问西来祖。
欲登塔级挽晴云，更试茶瓯泼新乳。
平生识面有千百，屈指论心无四五。
偶然流水遇知音，为抱焦桐弄宫羽。

路向林端出，云从屐齿生。
山风迎夕起，烟树接天平。
倚杖听僧语，窥檐待月明。
幽禽知客意，时送两三声。

冻云谁剪下，天地已凝严。
试看郊原润，何如雨露霑。
渔蓑寒愈重，客舍恨犹添。
晓起空庭步，深埋屐齿尖。

怪来齿发日凋疏，坐阅春秋六十余。
鬓雪难消休把镜，眼花易发废观书。
身边赖有三田实，世上须知一梦虚。
只办此心赢造化，浮沤起灭不关渠。

少日从畦丁，颇悟园官理。
菘韭记春秋，蔬食聊尔耳。
十年困尘埃，幽事同脱屣。
一饱不可谋，清痩只如此。
仰止长城翁，趣尚两奇伟。
弱冠事笔耕，俛仰行六纪。
晚以圃自娱，扶锄寄深喜。
柔风蔬甲怒，细雨兰芽美。
小摘定可供，余事不挂齿。
那复肯着屐，而一到城市。
为计一何疏，行须传高士。
木茹忌太洁，肉食忌太鄙。
安得从公游，远傲于陵子。

泉石有膏肓，料理费和缓。
风埃客子游，梦想略相半。
端如餍羊酪，投匕念乡馔。
怀哉小玲珑，旧赏记酣宴。
玉女下云窗，轻我年未冠。
诛茅老三间，此意已悬断。
少须草堂资，两足那可绊。
谢公爱东山，自结寻幽伴。
诗筒忽相先，纸价岂容贱。
流传从使君，感此归思乱。
撷兰蹑危根，漱石俯长磵。
野性等麋鹿，百嗜宁食荐。
揽衣中夜兴，测漏疾流盼。
扃步愧驽筋，卑飞伤短翰。
正使屐齿折，未救斧柯烂。
时节脱复徂，迟莫空浩叹。
何当脂下泽，去路郁交贯。

日月双高悬，朝昏自升沈。
有如转辘轳，引𫄠环相寻。
而我生其间，所阅几古今。
尔来三十年，又作裘氏吟。
眠饭寄编简，此身疑白蟫。
皇皇走四方，谁是真知音。
语欲离舌本，退缩翻如喑。
涉世聊尔耳，依阿亦何心。
托质既巳迂，自谓百炼金。
耻作渭水钩，宁为太阿镡。
用舍安所之，齿髪忽已侵。
日月不我留，潸然涕盈襟。

长年赋子虚，狗监绝同里。
杯水聊自酬，博此一笑喜。
副墨粲我前，顿使百废起。
朱弦渺遗音，慎勿娱俗耳。
论交傥自今，相从期暮齿。

疾风吹雨回江城，𫇛牙呕哑潮欲平。
客居喜无人事撄，相与环坐临前楹。
眼中水怪状莫名，出没沙觜如浮罂。
复如缁笠绝两缨，浑沌七窍俱未形。
块然背负群𫚥行，嗟其巧以怪自呈。
凝目愯视相将迎，老渔旁睨笑发声。
曰此水母官何惊，江流如奔绝沧瀛。
潮汐往来月为程，藏纳众污无满盈。
浮埃沈滓溷九清，结成此物宜昏盲。
使𫚥导迷作双睛，乃能接迹蚌与蛏。
亦犹巨蛩二体并，离则无目为光精。
江天八月霜叶鸣，罟师得𫚥供水征。
水母弃掷罗纵横，试令收拾输庖丁。
绛矾收涎体纡萦，飞刀镂切武火烹。
花甆饤饾粲白英，不殊冰盘堆水晶。
稻酰韲寒芼香橙，入齿已复能解酲。
遣渔止矣勿复评，嗟哉此性愚不更。
定矜故态招三彭，且摩枵腹甘藜羹。

青嶂插天堑，白水翻地轴。
回环壮哉县，不许飞鸟触。
往年羽书驰，盗发清溪曲。
先声杂妖幻，余党萃符祝。
控攘最旁近，被害良惨毒。
聚落烬烟空，生齿涂炭酷。
岂无山川险，会有法令束。
百年不用武，骈领甘此辱。
至今风雨夜，犹闻鬼群哭。
遗俗感旧愤，御盗勇气足。
大儿佩刀剑，小儿利锋镞。
老翁筋力衰，奋挺怒张目。
营寨人自戍，不待官期促。
矧今杀气横，洒涕国步蹙。
豺狼据道路，虎兕出林谷。
傥持复雠心，公战图报国。

平生自愧无奇策，魔去径须呼逐客。
兀身聊欲避风尘，作意何能分履屐。
惊鱼畏网伏深潭，穷猿失木号重岩。
杀气涨天消息断，但想沧海浮东南。
囊无一钱诮钱癖，鲑菜醒人今齿历。
忍言走马过章台，空骇祝鸡余土室。
伧父嗔侬语带村，锦心绣口拜天孙。
端为远谋箴肉食，谁能饶舌攻牢石。

闻公卜居问龟策，隐屏畏人呼重客。
闲招溪友铁头航，戏蹑邻娃金齿屐。
舍旁修木荫风潭，坐有郎君掣电岩。
已将此段慰偪仄，更为岑参来巷南。
细说当年陈类癖，伏合忿争书日历。
国医袖手药笼空，挂壁犹余弓矢室。
吾州万落与千村，以葛名儿浸及孙。
刲羊击豕作寒食，定恐酌公忘斗石。

雨余千里见秋毫，绿涨西陂涌浪涛。
桂楫兰舟惊送别，鸾篦象齿记分曹。
官游莫漫嗟流落，人事方将困驿骚。
亦欲江湖理烟艇，不知何处可容篙。

落落江湖一伟人，当年玉立映簪绅。
四朝耆旧推先达，三国英雄出后尘。
金板袐谋空淟汨，土门奇祸足悲辛。
悬知精爽犹堪畏，嚼齿传闻不满龈。

古井贮寒泉，清深不见底。
铜瓶下纤绠，辄辍斗升水。
取用亦不乏，余冷冰颊齿。
人生消底物，悟此贵知止。

大江之源发乎岷山，蓄余怒于瞿塘。
混众流以东下，渺翻空而汤汤。
天风下兮蹴缟练，白浪如山冲马当。
邈不知其所止，接云海之茫茫。
鱼龙并育细不遗，龙骧万斛浮若飞。
喷雪霓兮散雾雨，功利浩博难尽窥。
眷彼溪谷流，夫岂不清泚。
飞鸥堕影鱼依空，水溅溅兮石齿齿。
景趣信佳伤险狭，才可濯缨兼洗耳。
清乎清乎期及物，清不能容徒洁已。
知公博览眼不寒，筑室虽小识量寛。
圣朝拨乱收群策，难擅丘壑眈云山。
愿公为万里之长江，勿作细流之惊湍。

惟古于文藏妙理，自然之音见微旨。
唇舌齿喉母生子，清浊重轻毛髪比。
古者八岁方毁齿，小学师承方肄此。
时及春秋循一轨，台舆亦知窥阃垒。
齐人谋莒本秘诡，登楼密语不敢指。
两唇含合不哆侈，见者能知岂徒尔。
后人学疏忽源委，传会流俗兼下里。
庚辰吴入记前史，郢永遂令齐亥豕。
少知长老习步跬，红绿谁能辨朱紫。
纵有是师无是士，闻者一笑或掩耳。
我年六十老书几，仿佛声形多取似。
目前趋过或但已，翻覆讨论徒累累。
方侯大梁旧冠履，结髪儒衣长槐市。
发愤编摩贪寸晷，索摘真能穷骨髓。
持以告人遭诋毁，方侯持心直如矢。
尊吾所闻宁转徙，若不我从知已矣。
我留龟溪同梵庋，膻莸偶幸亲兰芷。
时论古意自鞭棰，不觉此心思奋起。
乃知古学惟审是，晚乃纷纭听华绮。
考永声律究终始，纵不有疑心固喜。
要好谁云不传纸，革误鉏疑云糠秕。
欲障东流归海水，识路直须行不已，靖节琴中有宫征。

惟古于文藏妙理，自然之音见微旨。
唇舌齿喉母生子，清浊重轻毛髪比。
古者八岁方毁齿，小学师承方肄此。
时及春秋循一轨，台舆亦知窥阃垒。
齐人谋莒本秘诡，登楼密语不敢指。
两唇含合不哆侈，见者能知岂徒尔。
后人学疏忽源委，传会流俗兼下里。
庚辰吴入记前史，郢永遂令齐亥豕。
少知长老习步跬，红绿谁能辨朱紫。
纵有是师无是士，闻者一笑或掩耳。
我年六十老书几，仿佛声形多取似。
目前趋过或但已，翻覆讨论徒累累。
方侯大梁旧冠履，结髪儒衣长槐市。
发愤编摩贪寸晷，索摘真能穷骨髓。
持以告人遭诋毁，方侯持心直如矢。
尊吾所闻宁转徙，若不我从知已矣。
我留龟溪同梵庋，膻莸偶幸亲兰芷。
时论古意自鞭棰，不觉此心思奋起。
乃知古学惟审是，晚乃纷纭听华绮。
考永声律究终始，纵不有疑心固喜。
要好谁云不传纸，革误鉏疑云糠秕。
欲障东流归海水，识路直须行不已，靖节琴中有宫征。

一枰局上无多歧，世人到此怀自疑。
方圆动静曾未识，生死眼前那得知。
长头道士年十三，眼如岩电光烂烂。
已将双脚落城市，犹自面目藏烟岚。
局中应答每闲暇，挥霍纷纭穷变化。
回头却笑世人疏，不认盈虚成取舍。
我闻此艺在专攻，莫起妄念思冥鸿。
冥鸿不至局已败，弓缴漫自存胸中。
我欲将君比弈秋，专持此艺从君游。
但期白黑得归处，一枰胜负吾无求。
又闻奕棋多仙侣，常向局中送寒暑。
世间利害疾转头，妙手如今向谁语。
昔时陶令曾鼓琴，为嫌弦上多繁音。
七弦除去五音断，却于此处知琴心。
我知此艺亦如此，不似推枰休刻齿。
请君长大具芒鞋，共向鹿门寻石髓。

广陵隋家天子都，背负巨海襟江湖。
江分青山湖献白，梁宋千里传膏腴。
朱坊琼园玩月夜，谷林九曲秋阳徂。
奇辞巧语不可极，盛事往往开天衢。
我家太傅官三载，文物方值开元初。
四幷堂前木芍药，小金山下纹车璖。
沸天哀笳律新婉，照水粉面衣襜褕。
少年意盛不自屈，直欲赤手擒於菟。
翁云学等不可躐，俾著逄掖勤诗书。
泮宫得就弟子列，亲见士子衣诸于。
子时燕颔出头角，众中转目窥陈吴。
孤罴自尔事拱默，嫫姆未免争妍姝。
夤缘傍石见光彩，惊破尘匣开明珠。
同袍传讽梅花句，知子名字须毡毺。
分携两家止隔岁，果见贡篚先乡书。
巍巍广殿厌长策，晔晔盛誉嗤诸儒。
蓬莱海徼通外服，坐戢巨浪张威弧。
超腾意子便得路，亦复坎𡒄游穷途。
我年二十始冠弁，一门婴祸奔淮隅。
辛勤往来几万里，壮志灭没忘前图。
再游党塾事商较，齿髪已壮头须梳。
十年低徊不附奏，闾阎妇子欣揶榆。
年将四十偶占第，朱颜已变无肤腴。
一官从此浪随牒，十生九死群鼪鼯。
祠官香火即系外，考祥视履伤疲驽。
旧闻子官向西蜀，萍迹飘泊来东吴。
相望敻远思会合，安得插羽先阳乌。
偶然妇家有近党，一官宰社依南都。
报言归妹得异士，乃知子食江南鱼。
我时方冬寓穷屋，喜气不觉排寒区。
那知老乃并姻娅，自此日觊参双凫。
人生会合信难料，短书先寄三年余。
今朝得子岁前记，指数旧事谈菑畬。
论情感恨共岁月，谈经造理分贤愚。
孔师已没道堙塞，摇摇千载想盘盂。
百家搜唱互诡怪，决意剪剔随榛芜。
有如出门问长道，败溺压覆无须臾。
子今识路又鼓勇，直到定处无纷如。
蓬莱季父已荒谢，扬州旧士多沦胥。
即今我年五十六，四易寒暑君前驱。
儿虽已婚女未嫁，气何与子相乘除。
寒窗何日共樽酒，一取耳热同歌呼。

昭德文公百孙子，存者风流今尚几。
封胡羯末定可人，往往髙吟笑侯喜。
自期不解世俗书，肯学持竿钓温水。
江国萧条一郡丞，万事得君无不理。
窗间五老亦多情，点缀青天一张纸。
庾楼明月清宵起，夜夜柴桑空故里。
黄垆日日曲江头，曲声日日关山里。
使君勿厌簿书烦，解有哀猿醒俗耳。
诗中能事了几人，智有三公力任鄙。
郑翁老自爱诗情，余事纷纷不挂齿。
一篇长韵十四词，付与鹍弦作桃李。
我于此事亦何有，盛事与翁传不朽。
摇瞻小队到柴桑，采采黄花荐清酒。

吴山草长春暖时，吴人髻中金卷箷。
家家馈荐作寒食，贫富丰俭要适宜。
富兼庶品助取醉，贫得胜具兼哦诗。
金缾玉箸固华丽，雕章缋句真瑰奇。
西溪友生居占野，不务结屋留园葵。
岁时供给不外索，野花满院蔬本肥。
今朝怀我寄余剂，色照匕箸光陆离。
我惭此腹负此物，但用当肉无它辞。
旧闻书生饭不足，朝暮虀盐只充腹。
劝餐齿颊杂宫商，若比哥舒荐梁肉。
我歌短章持报辱，恐子诗成费追逐。
好音佳惠不敢虚，寄以离骚三十六。

松竹窗邉拂简书，芙蓉水伴戏龟鱼。
雁行千里时一往，蜂得一房聊共居。
千二百年形骨健，三十六计米盐疏。
齿牙缺落无衰病，惭愧当年谢幼舆。

嗟乎，吾不及识子美，诵读遗文泪如洗。
公文意气何所似，猛虎负山蛟得水。
或如秋风入松竹，或如春温煦桃李。
文章乃尔人可知，何事亨衢半途止。
定应豪气压凡夫，不学持圆媚唇齿。
孤芳独寄丛林中，安得飘风不狂起。
一杯失举强名之，包裹锋芒扼而死。
天乎天乎庸可问，如子美者使作沧浪之钓民尔。

初见累累小圃中，鼠偷雀啄树将空。
久遭日暴皮先罅，未借霜寒子半红。
爽味尚堪供齿颊，清浆聊可润心胸。
小篮亲摘提取便，聊得铺排荐饭锺。

最幸平时省拜频，雍容常欲面生春。
鬓华虽觉年弥老，齿宿其如语自新。
两剑共埋知有日，一杯持奠阻无因。
泫然空落风前泪，终愧西山执绋人。

霜风吹西湖，与君持行李。
瘦马共邉笳，寒灯对孤邸。
新凉秋叶惊，归櫂君独理。
弃我天一方，穏下大江水。
丈夫志四海，吾岂较遐迩。
行藏天所为，况自非偶尔。
独忧绵薄资，负重力难起。
嘉宾日以远，缓急尚谁倚。
置此勿复论，遇坎各有止。
我积汉中糓，君种彭泽米。
努力随小大，同在毓生齿。
他年脱冕归，对酒各欢喜。

愚翁髫髦昔垂耳，曾向华台借窗几。
小冠短褐随先生，风雨孤灯读经史。
气粗胆大眼无人，拔擢犀象角连齿。
那知物外有沆瀣，但欲书中觅青紫。
尝持杯酒望髙城，吊彼洛阳年少子。
棘闱裹饭三十年，百炼自知俱绕指。
后来脚蹈官职场，恩重如山报无几。
今兹疏髪蓬霜颠，踪迹旧游真愧耻。
一松一石如雅故，应笑愚翁今乃尔。
愚翁明日便南去，岁月曷其重致此。
凭栏之恨在无言，珍重湘西山与水。

海风飘摇树如幢，风吹树颠结槟榔。
贾人相衔浮巨舶，动以百斛输官场。
官场出之不留积，布散仅足资南方。
闻其入药破痃癖，铢两自可攻腹肠。
如何费耗比菽粟，大家富室争收藏。
邦人低颜为予说，浓岚毒雾将谁当。
蒌藤生叶大于钱，蚬壳火化灰如霜。
鸡心小切紫花碎，灰叶佐助消百殃。
宾朋相逢未唤酒，煎点亦笑茶瓯黄。
摩挲蒳孙更兼取，此味我知君未尝。
吾邦合姓问名者，不许羔雁先登堂。
盘奁封题裹文绣，个数惟用多为光。
闻公嚼蜡尚称好，随我啖此当更良。
支頥细听邦人说，风俗今知果差别。
为饥一饭众肯置，食蓼忘辛定谁辍。
语言混杂常嗫嚅，怀袖携持类饕餮。
唇无贵贱如激丹，人不诅盟皆歃血。
初疑被窘遭折齿，又怪病阳狂嚼舌。
岂能鼎畔窃朱砂，恐或遇仙餐绛雪。
又疑李贺呕心出，咳唾皆红腥未歇。
自求口实象为頥，頥中有物名噬嗑。
噬遇腊肉尚为吝，饮食在頥尤欲节。
酸醎甘苦各有脏，偏受辛毒何其拙。
那知玉液贵如酥，况是华池要清洁。
我尝效尤进薄少，土灰在喉津已噎。
一身生死托造化，琐琐谁能污牙頬。

山乡穷甿不知春，卤莽之种那复耘。
劝使一日临郊坰，曰尔父老尔勿宁。
敕书劝谕因人情，要使秋稼如云平。
馈尔饮食烦厨兵，尔醉且饱其力耕。
麻麦荏菽非一名，农有农事毋虚称。
齿革羽毛上勿登，贳租但议颁殊恩。
自今无问阴与晴，扎扎听尔耰锄鸣。

古人书卷慢翻寻，齿髪萧疏岁月侵。
万里家山孤枕梦，满城风雨五更心。
蒙茸软草涵空翠，寂历初花弄晓阴。
燕子未来寒意重，数峰圆瘦入云深。

淹留逄地僻，将老惜韶光。
齿与青春暮，愁随白日长。
寻芳无处问，对酒有时狂。
漫学樊迟圃，空登子反床。
霏霏观雪集，冉冉望云翔。
念母歌零雨，忧君诵履霜。
系书思雁足，看剑忆鱼肠。
驽马先骐骥，鸱枭笑鳯凰。
一身纒疾病，四载废烝尝。
作个头风愈，陈琳檄在旁。

用意崎岖外，人贵真相知。
张耳望陈余，汲黯是魏其。
所谓刎颈交，首身果不随。
太行摧车险，蜀道登天危。
坐席有畏涂，方笑剑头炊。
老翁牙齿脱，年少莫相疑。

青青佳蔬色，春事幽人家。
为政一畦足，葱韭纷菁华。
贫士食有经，愿欲不得奢。
鲑种二十七，笾豆无添加。
寒翠濯露雨，甘芳供齿牙。
菜花亦不恶，何独爱桃花。

地势方呈险，溪流不得平。
涛头开沸白，石齿聚寒清。
纳纳三江暮，油油万壑倾。
澄清浑莫测，泯默谅无声。

我不会兮不如你，达磨当门缺两齿。
满堂无限白蘋风，明明不自秋江起。

金不博金，水上洗水。
二祖脑后露腮，达磨当门无齿。

晴妍入遐瞻，佳处在林樾。
归云纷卷舒，列岫互明灭。
偶从青都行，遂与凡境绝。
舆肩俯清阴，屣齿破苔滑。
坡陀度崇冈，窈窕閟真阙。
烬余见颓基，纸上得遗碣。
红白抹花脸，嘲哳掉禽舌。
伤残起孤愤，感物动深悦。
稍罗肴核丰，共吊泉石咽。
云冠俨臧护，霓骑想飞越。
灵踪尚储休，爽气亦时发。
散花步危坛，引蔓探幽穴。
胎田倘可丹，石髓未成铁。
却思棠棣篇，已换桃李节。
雁书当解封，鹿驾定回辙。
兹游约重寻，晚笋政堪撷。

山行有底急，路转乃尔长。
舆肩憩清荫，屐齿寻幽芳。
突兀见古殿，委蛇度飞梁。
余红点涧色，新丝浮岩光。
人径出鸟道，僧居俨蜂房。
前山去未了，后骑低可望。
逢人贵同气，偶地忘殊方。
径催文字饮，稍近花草香。
语味写素隐，诗工发深藏。
湛辈欣有得，折杨愧成章。

海神游戏千林昏，近山枫栎丹黄分。
船头着处翠阴重，屐齿一过留苔痕。
邻翁酌我苦短昼，下夜为尊起为寿。
公荣可饮次公狂，不假朱丝转长袖。
灯前白髪怀抱开，与子臭味今陈雷。
隙居勿起故时念，一笑沙际邀春回。
密云不障霜月明，枯树欲没江潮平。
归来卧听墙壁语，万壑松风泻檐声。

幽栖足春事，晴日若相催。
屐齿穿沙稳，笻须碍竹回。
风光初转蕙，残雪欲欺梅。
自是经过少，柴门日日开。

偶脱尘中一梦阑，欲穷幽事遍寻山。
静怜人境鸡虫扰，老惬僧窗枕簟闲。
十里秋香随屐齿，四更山月上帘颜。
登临物色催诗兴，未信天于我辈悭。

话别几年一月留，离歌还起楚江楼。
往来笑子蚁旋磨，得失頋予鱼中钩。
雍齿且侯真戏事，冯唐已老盍归休。
凭君为扫筠庄榻，要着南来新白头。

飘飘文采照螭头，袖手功名未肯休。
易水渡愁随一骑，春风吹泪着双眸。
向来但遣淮阴将，异日宁论雍齿侯。
应笑江南夸仲父，规模才可限升州。

茶瓯唤起清昼眠，涧松岩竹谈幽禅。
秋曦忽随壮士臂，暮景已入诗人肩。
尘缘咄咄鱼吞饵，胜事堂堂驹着鞭。
屐齿欲回还小立，隔溪明灭见江船。

作伴仙翁觅转春，净坊俱现宰官身。
兰亭梦想如三月，莲社追游少一人。
雨磴劳君鸣屐齿，风轩为我扫衣尘。
应怜野老闻韶后，旋束蔬肠学练津。

睡起方床日未斜，旋移屐齿破晴沙。
石栏独立数归鸟，髙树无风落柿花。

平生始识真梅，不数朱唇皓齿。
小立寒梢注目，幽香已着人衣。

皎洁一轮，寒光万里。
灵利者叶落知秋，傝{冘辱}者忠言逆耳。
休不休，已不已，小释迦有陷虎之机，老大虫却无牙齿。
当时一蹋岂造次，蓦然倒地非偶尔。

来时已没当门齿，去时唯有一只履。
葱岭那边逢宋云，十分彰露丑举止。

肩担一条吉撩棒，棒头挂双破木履。
尽力撮却布袋口，不知里许有甚底。
落落魄魄闹市行，藞藞苴苴没羞耻。
龙华会上若逢渠，定与椎落当门齿。

赞叹竹庵也是妙喜，骂詈竹庵也是妙喜，赞之骂之各有所以。
赞之者为渠具衲僧正眼，骂之者为渠浸在醋瓮里。
或曰如竹庵之为宗师也，不可赞不可骂。
精金美玉自有定价，赞之骂之徒增话欛。
妙喜闻之笑而不答，但拊掌叩齿三下，从教渠赞龟打瓦。

