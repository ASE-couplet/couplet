南有天台事可尊，孕灵含秀独超群。
重重曲涧侵危石，步步层岩踏碎云。
金雀每从云里现，异香多向夜深闻。
当知此界非凡界，一道幽奇各自分。

骄阳为戾已成灾，赖有开筵周秀才。
莫道上天无感应，故教风雨一齐来。

圣主覃恩遍九垓，碧油红旆出关来。
乡中父老如相问，十五年前赵秀才。

羁游白社身虽屈，高步辞场道不卑。
投分共为知我者，相寻多愧谪居时。
离怀耿耿年来梦，厚意勤勤别后诗。
今日谿边正相忆，雪晴山秀柳丝垂。

之子有雄文，风标秀不群。
低飞从墨绶，逸志在青云。
柳色临流动，春光到县分。
贤人多静理，未爽醉醺醺。

请以端谿润，酬君水玉明。
方圆虽异器，功用信俱呈。
自得山川秀，能分日月精。
巾箱各珍重，所贵在交情。

吊新安风景好，时令肃辕门。
身贵心弥下，功多口不言。
韬钤家法在，儒雅素风存。
簪履陪游盛，乡闾俗化敦。
临窗山色秀，绕郭水声喧。
纤络文章丽，矜严道义尊。
楼台秋月静，京庾晚云屯。
晓吹传衙鼓，晴阳展信旛。
一篇贻友好，千里倍心论。
未见归骖动，空能役梦魂。

暖吹入春园，新芽竞粲然。
才教鹰嘴拆，未放雪花妍。
荷杖青林下，携筐旭景前。
孕灵资雨露，锺秀自山川。
碾后香弥远，烹来色更鲜。
名随土地贵，味逐水泉迁。
力藉流黄暖，形模紫笋圆。
正当钻柳火，遥想涌金泉。
任道时新物，须依古法煎。
轻瓯浮绿乳，孤灶散余烟。
甘荠非予匹，宫槐让我先。
竹孤空冉冉，荷弱谩田田。
解渴消残酒，清神减夜眠。
十浆何足馈，百榼尽堪捐。
采撷唯忧晚，营求不计钱。
任公因焙显，陆氏有经传。
爱甚真成僻，尝多合得仙。
亭台虚静处，风月艳阳天。
自可临泉石，何妨杂管弦。
东山似蒙顶，愿得从诸贤。

群生遂性得天真，阳景无私发秀匀。
尧历永从新律正，皇恩散作万方春。
华林日丽红苞拆，太液冰消绿浪新。
天意分明启昌运，岱宗即看报群神。

子实东南美，来参第一流。
从容持片玉，谈笑运前筹。
赣石连云秀，廉泉带月秋。
可怜行乐地，况从板舆游。

平生赋性爱观澜，今日登临叠秀山。
天锡卦爻分象外，地将圭笏出人间。
昭州水遶孤城小，五岭山高众垤难。
极目紫宸何处是，碧云深处珮珊珊。

圣朝佳节遇长春，跪捧金炉祝又焚。
宝藏发来天地秀，兵戈销后帝皇尊。
太平基址千年永，混一车书万古存。
更有馨香满芳槛，和风迟日在兰荪。

京国相逢意尽倾，不须池草梦中生。
细将两地行藏语，消尽几番长短更。
篱外黄花香共嗅，案头易传手中评。
惭予才竭难为弟，况复输兄独秀名。

宣毫歙墨川笺纸，寄与麻家小秀才。
七岁能吟天骨异，前生应折桂枝来。

篆高神品，秀爽天骨。
敏构机先，谈深理窟。
濬极苍源，玄臻籀闼。
玉无疵瑕，车有𫐐𫐄。
达识圆明，灵襟洞豁。
粹禀飞星，胸挂流月。
大饮陶陶，闲游兀兀。
肯如常人，名利干没。

丹丘雾彩好林峦，尽是天宫不死仙。
常与神人为窟宅，能兴风雨秀山川。
溪头云出摇红叶，谷口村稀伴碧烟。
题品洞门房密秘，隠藏踪迹恐相传。

古来高逸士，数目几多人。
积德千花秀，温良七宝珍。
缘因终可作，好事福齐臻。
宇内光阴速，仙天夜月春。

人心乐乐聚神州，秀丽烟霞胜十洲。
细柳高来齐拂岸，飞凫时下傍轻舟。
风摇碧浪藏鱼窟，园里朱樱满树头。
歌唱新声双揭调，花前别是一般流。
揎衫整羽揩金镞，圆月开弓射白鸥。
云与山连恒为白，春生夏长莫知秋。
三天得路迷仙府，百辟盈衢从冕旒。
务本含灵皆自化，和平盛世纵遨游。

曾飞丽藻清尧问，犹屈长才尉楚城。
官是神仙标秀领，县因灵宝纪嘉名。
西昆已挟凌云誉，外户全消击柝声。
早晚声名来谒帝，会看双璧赐虞卿。

宝势岚光秀，浓春物景鲜。
飞峰凌巨浸，精构起中天。
鸟畏云涛险，僧安石室禅。
贯花应作偈，望月定陈篇。
不为青霄桂，同裁白社莲。
羡君飘鹄舫，独自号神仙。

藻衮御中楹，详延得世英。
宾乡具三物，题塔冠千名。
玉擅昆山价，箎兼仲氏声。
平渊二龙跃，碣石一鸿轻。
慈宴尧厨洽，宸章禹律鸣。
入辞瞻翠葆，去候过朱樱。
赞治崤陵险，归宁蜀栈横。
都门百壶送，宿馆五浆迎。
帝所衔标隽，亲前戏彩荣。
勒铭知有作，叱驭肯辞行。
桂色窅窊秀，棠阴蔽芾清。
期年随诏入，修路接瑶京。

暝色凝无际，寒鸡悄未晨。
蓂枝将换朔，斗柄渐归寅。
水火犹分漏，龙蛇尚蛰身。
四时宁有暇，万物又劳春。
树喜丹葩秀，人忧白发新。
明朝趋宝殿，谁是夺重茵。

丹舸傍江浔，呕哑远橹音。
新科持片玉，能政引孤琴。
美进宫坊秩，荣归里闬心。
名参天下隽，歌著邑中黔。
地志连香径，家园带武林。
吴山几屏秀，楚水一篙深。
晚鼓停余叠，秋帆卧半阴。
平时接方骥，后夜望横参。
陶菊何妨醉，江毫且剩吟。
悠悠河上别，千里郁朋簪。

秀极武夷峰，清才气所融。
香名传日下，胜范迪时中。
大对承三道，清篇滞半通。
新吟池草绿，故事幕莲红。
参画文无害，沈英位未充。
谈高起废疾，檄壮愈头风。
圭璧严书殿，房心敞帝宫。
行颁上方笔，客特荐扬雄。

秀植登中禁，灵根记大方。
纤枝乘十雨，劲节誓千霜。
云干仍稠直，烟华稍郁苍。
绿阴疏未合，翠鬣俨相望。
育质从新甫，标名压豫章。
三休依宝构，一溉引天潢。
瑞露通晨浥，灵风绕夜翔。
蠹蟫惊阁爋，啼狖忆岩光。
地惠覃行苇，人情乐树杨。
保无禽鹿践，知免斧斤伤。
远势兴毫末，孤标出众芳。
寒葭宁可倚，幽草固难藏。
庭鹤宜留侧，台乌莫近傍。
未经鸾隠叶，不使麝居香。
松操同凌雪，葵心共向阳。
故情存涧壑，生意属池隍。
昼景斜临石，禅机俯映堂。
颂传商庙桷，材入汉家梁。
此世隆三代，何时构九房。
瓌姿天所产，工度未应忘。

帝设英雄彀，朝多俊乂官。
玉羁收汗血，珠网获飞鸾。
仙籍分丹桂，香名蔼秀兰。
新从平乐试，入奉柏梁欢。
辨色趋霜戟，催班近露盘。
阁芸开缥帙，堤柳据归鞍。
诗就鸡林买，书成太乙观。
行闻延体貌，坡上有金銮。

县枕秋江侧，铜章滞隽旄。
长安去日远，单父戴星劳。
秀水遥通楫，岚峰欲妒袍。
文弦一琴古，仙舄两凫高。
家树喧朝鹊，乡亭寂夜獒。
土风清是楚，才意苦于骚。
讼少停霉索，吟多费健毫。
平时洛中社，相忆醉含桃。

皋壤乏生涯，羁游越绝赊。
一区扬子宅，四壁长卿家。
囷粟知谁指，囊钱苦自嗟。
秋林惊脱叶，夕枕怨啼鸦。
海月随孤棹，天风曳落霞。
山城饶露蔓，水驿遍霜葭。
孝子兰方秀，先生菊未华。
楚辕无久滞，把酒待回车。

端月戒熙阳，望舒秀圆极。
洗心乘佳节，瞻像洗慈德。
穆穆屋漏尊，虚堂与神寂。
绘境纷自奇，法性非所得。
人貌含天虚，仿佛若真觌。
示现随三界，精感超六识。
华灯列清场，宝炷熏梵席。
妙意随春融，疑怀逐冰释。
欲赞已忘言，拳拳自终夕。

多士秀王国，珍群鹜天衢。
其间延陵季，煜煜承华跗。
盛藻班蔡流，芳年终贾徒。
签芸拥石室，札绨纷鸿都。
刊伪富清暇，壮思弥天隅。
投我尘外什，粲然风义俱。
幽襟恣申咏，不觉颓阳乌。
渴吻漱仙液，饥肠涵道腴。
衰翁牵夙尚，骚雅尝驰驱。
疲足道虽顿，流波心未渝。
过门辄大嚼，临博犹狂呼。
讵云获真赏，聊复惬所娱。
矧繄绝唱赠，无胫来明珠。
报之乏琼玖，宝玩徒区区。

周郎有旧隠，远在南山陲。
一笑偶为乐，九层遂成基。
旁连醉令石，却眺社僧碑。
地远云物秀，岩深松桂滋。
当时骛高兴，益友相攀追。
乐圣自鼓腹，谈经亦轩眉。
风猿助清啸，谷鸟参朋嬉。
忽引朝闺籍，久乖林下期。
头白二千石，高盖复来思。
活活弄新溜，苍苍援故枝。
虽云未投绂，良足纾烦疲。
余怀本丘壑，世路方馽羁。
愿言独往客，缅邈心空驰。
税驾或未晚，从君歌紫芝。

三月春风满瑶水，珍丛瑞薄纷难纪。
皭若兹花四照中，扬蕤独茂千龄祉。
千龄丕应在重葩，双吐琼房彰协华。
秀跗即镂平台雪，宝艳宁争台岭霞。
球栏黼幄遥相映，姑射仙姿玉虚境。
结根已近尧蓂阶，借媚非关汉莲井。
天襟多豫玩群芳，彼美幽姿首效祥。
都缘剩沐太和润，况自频分私照光。
凭休托粹成奇质，一卉时来遂逢吉。
愿将药品志佳名，永续芝房腾茂实。

野卉秀禅庭，瑶华发素英。
托根真不染，肖质似先鸣。
露叶疑藏羽，烟蕤更作缨。
何妨依忍草，休辩好丹名。

岁晏陪京守，心闲俗自安。
斗城供近望，天幕借余欢。
秀句然萁待，幽经濯手看。
不因邮问数，谁识政条宽。

乡书曾擅秀，父任此为郎。
却捧三铨檄，归称百岁觞。
淮山瞻晓堠，皖浦转春樯。
无累徒劳叹，廉车𥩟荐章。

隋室重氛极，唐家景命新。
地归裂残壤，天洗战余尘。
遂纳诸戎贡，争陪二月巡。
瀛洲登俊老，烟阁尽名臣。
轻重非关鼎，兴亡要在人。
旧都纷秀麦，前事遍书筠。
哲后疑图暇，西厢访古频。
终篇见成败，摘句屡咨询。
青史嘉遗直，元龟遗圣辰。
愿将稽古意，万一助尧仁。

泱漭朝云簇，凄迷暮澍繁。
光生断冰水，色暗夕阳原。
牧{牛孛}随归笠，栖鸡占凿垣。
云辎寒未发，鸿弋暝逾喧。
庭狭坳堂隘，檐高绠溜翻。
泥涂采薪径，烟火纬萧门。
桂偃幽岩盖，兰滋旧畹根。
抚柯兼撷秀，并是忆王孙。

总辔出西坰，寥寥旭宇明。
丛冈森地秀，飞塔恍神行。
惠味霑仙露，疲心识化城。
远香来不断，空梵过犹清。
坐惜忘机晚，居惭𫄬组荣。
抚怀今古恨，高世友僚情。
顾慕群芳歇，徘徊极野平。
低云参驻盖，寒木隠前旌。
风转松添韵，霜余菊挫英。
碧垂天势匝，红上日华轻。
垒废麏{鹿/加}乐，池荒雁鹜鸣。
宫垣除濞国，台址畏轩兵。
胜践欣同适，沈忧悔自婴。
理融无物我，神照罢将迎。
绚藻春供丽，投珍佩合声。
莫嗤三叹拙，聊谢两心倾。

曲密丛楹地，檀栾瑞植场。
灵姿纷并秀，圆节俨相当。
联景知宗茂，同根识干彊。
翠浮睢苑日，寒待帝园霜。
合响天供籁，分枝玉荐苍。
即看蕃宝实，仪凤就徊翔。

宝刹翔鸳地，灵祠刻鹿门。
天风奏林籁，海日破岩昏。
转眩三休阁，庄严两足尊。
峰回徒觉秀，瀑远不知源。
花拂谈经席，莲沈记漏盆。
道场欣象伏，心境息猿奔。
逗理机如电，观空性复根。
三车俱有路，何处驻归辕。

厘席思贤久，公车下诏新。
金酬燕市骨，蒲裹汉家轮。
署行乡论秀，观光国有宾。
台招能赋客，关识卖符人。
三府催偕计，诸儒待聘珍。
掞天持笔距，连袂照袍银。
丹穴皆来凤，灵渊群跃鳞。
请行多下客，答策有平津。
荣路争高足，孤生最滥巾。
一鸣方及旦，六律肯遗春。
类鹄犹烦刻，成龙不惧真。
纵无清夜诵，犹继壤歌民。

发策非乡秀，瘝官玷郡联。
恩深育莪沚，技薄戴盆天。
病骨三锺粟，铦锋一割铅。
怀能真鼫鼠，惜己甚寒蝉。
吏笑移书卧，人讥面壁禅。
曹符忧倥偬，邑教昧平镌。
席上巾酾酒，斋中易绝编。
隙尘吹晓日，瓮隧引春泉。
戒养聊馨膳，将芜敢命篇。
区区犬马志，何术谢陶甄。

禁籞含晖地，春英浥露天。
万柯蒸协气，双花应祥篇。
傃日香弥酷，乘风艳欲然。
联葩宸屋外，交影帝觞前。
咏掩华跗秀，名均紫脱妍。
朝緌歌茂贶，声冠亿斯年。

春草江南瑞霰霏，溪山千叠共清辉。
林繁不辨妆梅落，川秀空疑月蚌归。
夕苑萦丛聊自舞，横塘拂水更低飞。
民畴脉偾农祥近，壤有尧歌绝晋饥。

春风秘殿翳华芝，亲见枚皋作赋时。
秀色并开棠树萼，隽科先赏桂林枝。
汉邮给传蕃恩告，蜀醑浮觞荐寿祺。
几日陕郊迎郡副，车前悬弩杂军麾。

岷峨秀气入京华，鹏翼抟风势莫涯。
昆玉照人呈美璞，楚兰芬畹擢新芽。
朝廷迁陟先诸彦，闾里光荣在一家。
不鄙蒙阳疲病守，肯来同醉岸乌纱。

修篁绿水已成阴，秀柏凌霜尽直寻。
今日思人还爱树，岁寒颜色岁寒心。

粉箨烟膏秀可餐，森森庭际鬭檀栾。
谁教节目生皮外，却解虚心保岁寒。

一番新雨洗华亭，四面晴天倚翠屏。
并秀采莲舒嫩脸，孤飞白鹭带残星。
披襟骤觉登仙乐，倚槛犹疑倒影青。
横笛晚来声更好，龙吟泓下亦时听。

藉藉声名自妙年，优优惠化咏来宣。
宁夸衣锦光前牒，便拟挥金继昔贤。
秀句屡同歌白雪，髙标犹幸视青天。
自惭不得陪驺御，空想余风尚凛然。

清时乐事昔难逢，曦御初移昼景融。
麦秀两岐翻翠浪，槐阴四面舞轻风。
挥余玉尘谈无倦，醉倒金罍酒屡空。
髣髴已闻颁鳯诏，朝来喜气满城中。

昔吾同年友，壮志各南溟。
十年风雨过，见此落落星。
秀者吾元茂，众器见鼎铏。
许身稷契间，不但醉六经。
时逢下车揖，慰我两眼青。
勿忧事不理，伯始在朝廷。

去年披雾识儒先，欲拜萱堂未敢前。
卢壶要传纱缦业，王裒忽废蓼莪篇。
秀眉隔梦黄垆里，落日驱风丹旐边。
佛子归真定何处，空令苦泪涨黄泉。

石城高嵽嵲，城下是江波。
莫愁织绮地，年来战马过。
秀眉使君医国手，却把江头无事酒。
山川勃郁不平处，浇以三杯一搔首。
半江楼影白逶迤，想见春流二月时。
待予去扫仲宣赋，走马还朝亦未迟。

姬国余芳代有人，于今公子秀溪𣸣。
处心如水尚书市，能赋临流靖节君。
花岛红云春句丽，月梅疏影夜香闻。
囊开古锦湖山出，何意一星窥妙文。

不与观音伴柳枝，要令奇相解公颐。
会逢白氏编书日，犹梦陶家贮粟时。
安用作盘供歃血，也胜为钵困催诗。
千年秀结重重绿，长映先生鬓与眉。

火里灵苗秀，无根偏界生。
诸人如体悉，千里共途行。

吴蚕一再眠，竹屋下帘幕。
拍手弄婴儿，一笑姑不恶。
风来麦秀寒，雨过桑沃若。
日高蚕未起，谷鸟鸣百箔。

杯杓何人执其咎，胁胁卑卑十年臭。
邂逅琼枝解渴心，京洛岂尝开豆蔻。
博山沈水烧春昼，采英撷萼春风手。
九回虿卷纡余秀，尺六仙围楚宫瘦。
痴狂无限热肝脾，盛诧樱桃比垂柳。
槁木寒灰不二门，禅功道力何妍陋。

振条裂石寒飕飕，霰集黄昏天为愁。
若兰政恐远庭户，健步𣃁本移岩幽。
断魂能返神可雪，照夜薰天欲奔月。
妖韶敷艳满东风，肤清骨秀无相绝。

叶实根株尚老苍，龙鳞皋比贵先尝。
千林断送诗骚酒，三绝无逾色味芗。
烂酝恢台养风骨，涵滋沆瀣结天浆。
怕寒僻处深于越，贽贡无阶遇有唐。
葱郁梧楸共庭户，风流芝玉秀斋房。
剖缄绛锦纷狼藉，莹手摩尼可比方。
頳卵鳞皴雄俎豆，双珠同蒂媚钗梁。
摘忧林薄明朝竭，缪论蕉卢几许黄。
口腹定非孤寓客，甘腴尽道胜吾乡。
峡山高咏诗昌白，韶石英风赋予张。
芍药亦能烦驿置，蒲萄岂必擅西凉。
弹圜金橘差坚久，瑛赤含桃讵可双。
逆目提笼过阛阓，解颐梦渴吸湖江。
仲宣鸿笔丝纶手，摩诘清才黼藻光。
妙绝拣枝墙欲动，纤攕称擘侍于傍。
翰林纪绩延真赏，县长绳愆且弥忘。
赐燕行看与怀核，分题今日记升堂。
伤时有似少陵杜，上疏岂惟临武羌。
深忌河豚恕瑶柱，沈思橄榄过糖霜。
词情鉴裁俱超卓，促召龙墀献皂囊。

何处闻国芗，珍木秀岩谷。
高标蕙兰枝，妙辑沈麝酷。
叶叶秋声中，霏霏早英蔌。
介特有如松，繁华岂惭菊。
勃蔚袭轩墀，薰沾满衣服。
情人擢纤指，拾蕊动盈掬。
蘼芜见离骚，苓藿入谱录。
卉裳未可更，鲍肆或争逐。
乱插琉璃瓶，于斯殊不俗。

天工奇水墨，晴景照檀栾。
影动嵇阮爱，笋穿淇渭干。
禅翁三昧力，老手一挥间。
意匠先鹘落，心造忘笔端。
芥胸极蓊蔚，振袖疾飞翰。
道妙进乎伎，自得即之安。
刚耿在眉睫，岁寒出脾肝。
动色娱倾耳，可听非惟观。
飒遝掀翠羽，交戛敲琅玕。
雷惊碧霄耸，风倒悬崖攀。
雨霜斜重势，龙凤飞鸣竿。
劲挺加掩冉，英奇阅雕残。
缇缯钉墙仞，秀绝袭衣冠。
备悉湖州派，恨不彭城看。
不可无此君，宁可弗至膰。
买林自亏蔽，折槛萦丛攒。
房拢侍便嬖，园苑隔扃关。
要见一室中，幸容四壁宽。
此画会通灵，请公牢𫔎缄。
王侯傥奉借，定鏁空厨还。

𪩘谷窈幽深，映发杉松嘉。
击钵半乔木，烧香乱烟霞。
穹林擢峭壁，搀竦回环遮。
四合山复山，泉籁音响哗。
清致满楼阁，道人心靡他。
寒磵柹栗秋，暗窗秀枇杷。
倦飞暂投迹，脱兔无复罝。
茹粲盐酪空，解钏与笄珈。
余生愧语偷，逆旅即住家。
战鼓震淮甸，雄师奋爪牙。
儒士缪揣摩，戎韬政纷拏。
才智为人谋，何事丘中麻。
冥鸿跨海岱，逝水悲荣华。
旷哉游方外，心迹同幽遐。

东省西台除吏目，轶才勿谓得途赊。
孰云相贰徒劳职，政恐东南弗复加。
常衮颁宣礼翘秀，仲翔好事走幽遐。
口占十吏传州檄，指画千条靖海涯。
榕木覆街飞皂盖，荔园供饷赫凝霞。
政平讼简清如水，能赋登高墨似鸦。
咻彼夷音姑洛咏，归来越橐换吴娃。
抠衣岑范钦高致，谈舌澜翻泼贡茶。

道隐祖风邈，讷斋重葺新。
猊𪩘下兽魅，神泓跃鳍鳞。
缁郎踵教律，梵夹画金银。
几岸风篁帻，屡钩崖峭绅。
颂诗传正眼，击节富其人。
汉沔曾沦碣，长康工写神。
思茇在封植，春萝容抗尘。
韡萼秀多襈，茶瓜经几巡。
休休墨儒行，汲汲宰官身。
欠伸白氎褥，翻倒明玑囷。
{艹/登}褐岚烟染，心脾草树亲。
怜君深锻炼，公鉴褒老嚬。

双纹八尺展雕床，莲艳方空夜玉香。
雅秀冰姿延阁彦，岂应簪断作凄凉。

养拙何所诣，白昼门常关。
剥啄有好怀，绕郭横秋山。
佛庐占山麓，清净非人间。
曳杖得晤语，幽寻为怡颜。
三峰耸而秀，群𪩘抱以环。
寺同乔木古，僧与白云闲。
一鸟不复鸣，流泉自潺湲。
山林足胜践，世路羊肠艰。

甜满中边一夜冰，璀璀璨璨自天成。
冷香入骨追琼液，秀色当筵莹水晶。
绛阙不须餐沆瀣，玉池何事养胎津。
从公乞取洗蒸郁，一驭寒风上太清。

眼中儒生聊尔耳，仅免春闱饮墨水。
可怜四海万青衿，却愧建安六七子。
谁似丘侯独可人，日无千篇即怒嗔。
腐语陈言俱扫灭，奇文秀句出天真。
虎头固已称诗绝，更逢安石分工拙。
新诗为侯特发挥，照人之明鉴磨铁。

天上楼成求俊笔，今古共嗟李长吉。
那知施侯更可怜，只向人间二十一。
平生疾恶端如雠，高视青衫气横秋。
岂惟落笔动惊俗，政事入眼无全牛。
汗血共期千里足，狂风忽已摧秀木。
生前万事且置之，白头老母将焉属。
管鲍交情我最深，讣来一恸几失音。
相思通昔不作梦，对床蟋蟀更秋吟。

草木得新露，袭人吹冷香。
泉水夜相激，衾枕自清凉。
我携谪仙人，眉目秀而长。
高怀洗尘累，抵掌论老庄。
若人不世有，此景那可忘。
终当跨皓鹤，同作云间翔。

荔子有佳品，乃在府城东。
我来方秀发，黄云几万重。
遥知香味色，已具碎花中。
凭栏一念足，不食意自充。
人世如梦耳，当体色即空。
谓是为真实，便可侑千锺。
谓是为非实，真饱亦何从。
虚实两无有，楼高雨蒙蒙。

百骸俱溃散，一物镇长灵。
白云功尽青山秀，青山路转白云迎。
不曾死，不曾生。
金绳拽转泥牛鼻，半夜驱来海上耕。

几许欢心几许愁，好看野老两眉头。
家风平贴清如镜，水瘦山空一样秋。
手段通变，身心自由，不怕风涛雪拥舟。
海上三山颓一掣，六鳌连落上金钩。
华岳连天秀，黄河辊底流。

饮干巨海，推倒须弥，廓大灵通更是谁。
馨香秀林栴檀枝，哮吼出屈师子儿。
三千界现一弹指，八万门开双用眉。
知不知，为不为。
道满十处兮心超亿劫，影流万象兮气分二仪。

百草头上平生事，闹市门前百亿身。
及尽如许闲影响，体明空劫那边人。
那边人，何所有，白云断处青山秀。
绝他缘，唯自守，结夏须教醭生口。
有说便是野干鸣，无说自然师子吼。

一枝秀出栴檀林，想见馨香慰众心。
不负老兄开凿力，当风子和鹤鸣阴。

道契如如，非有非无。
静也神之在谷，应也像之在珠。
了无所住，照不失虚，无影杖子两人扶。
清华临于至鉴，深密守于元枢，机轮文彩妙穷初。
霁色廓澄兮秋怀月满，秀棱重叠兮云卷山癯。

乞食浙西苏与秀，人人奉佛家家富。
收拾几成三万缗，尚自不能供众口。

宾茧风枝梦不宁，夜堂思对老人星。
一心归去事萱草，千里相求鸣鹡鸰。
树树丹枫金堕叶，丛丛黄叶雪浮汀。
西山秀骨濯秋雨，窗户卷帘分远青。

觉海长鲸作蜕翔，青天端以背磨光。
胸中浩浩吞云梦，眉际津津秀太行。
静榻每来成友语，孤筇它往咽人肠。
后将访我先传雁，为薙别来三径荒。

一口吸尽西江水，马师家风擢然起。
老庞俯伏嗣芳尘，古也今也谁如此。
超然道与若人交，南游浩意未相饶。
风清骨秀眼寒碧，玉井冰壶冻不消。
羌床孤卧净名室，无住无依脱虚溢。
渊然一默乃全提，不二门开肖当日。
佛事圆来作归想，出门歧路平如掌。
到家儿女独𪢮头，相对无言得真赏。

东风吹断濡华雨，淮上秀峰青可数。
束屦欲寻南北山，卷衣又别东西祖。
渊鱼蒲鸟闹一家，汀笋溪蔬甘两箸。
处处相逢记得么，夜寒月在珊瑚树。

明月堂虚客不留，衡湘秀处赋清游。
回途复妙无遗影，天水从来一样秋。

残毳编衣裹槁形，胸中底事独醒醒。
亡机冲应用时妙，活眼冷窥虚处灵。
语秀锦云春片段，气清梅雪晓零星。
而今功尽牛头懒，华鸟不来风扫庭。

松烟竹蔼细蹊通，清津白石寒珑璁。
艾禅真是甘蔗种，香林再吹薝卜风。
一溪冷引藩篱外，五老秀蹲怀抱中。
写目轩窗意幽远，淡然消息不雷同。

来谒芭蕉大仰孙，要明圜相识耽源。
横山烟雨洗秋骨，掠面溪风吹暑痕。
菖蒲叶瘦水石秀，枇杷树密轩窗昏。
阿谁床头柱杖子，乞我款曲寻云根。

雪屋高寒能我过，疏梅清秀雪林柯。
不悭屈宋楚人语，来试宗雷莲社科。
后会说盟如有以，此行洗念入无何。
春风迟立栏干曲，白雪楼前船弄梭。

谁问春泥没履牙，萝门窈窕绿差斜。
幽芳松菊渊明径，深秀溪山摩诘家。
默照佛灯寒不掉，对缘心鉴浄无瑕。
仍闻懒甚融居士，庭鸟几番狼藉华。

塔藏玉骨，云抱山腰。
迹尘外泯，道光内昭。
度金针之玉线，续凤弦之鸾胶。
壶春在而花芳枯木，夜鹤鸣而月浸孤巢。
家风清淡兮石牛饮水，儿孙秀拔兮天柱摩霄。

气貌棱棱，眉目温温。
一脉之分派发昆仑之源，百川之吞潮落珊瑚之根。
风烟清远秋之痕，草木秀拔春之恩。
古壁之梭兮蛰龙之骨，寒潭之璧兮夜月之魂。

孤节老全，丛林岁寒。
机用千变，时事百难。
玉经火而愈润，莲秀水而常干。
牛头之懒口挂壁，麈尾之辩舌翻澜。
触事出碍兮虚空挥剑，众影不黏兮明珠走盘。

两眼深秀，双眉下垂。
面目严冷，身心古锥。
云水盘游，寻常梦于行脚。
丛林寂默，三十年之住持。
穷河汉于昆仑之椒，渊源亲到。
拈斗杓于混沌之外，佛祖犹疑。
变通不倦，施设随宜。
向道刹尘机用稳，却嫌石火电光迟。

拄杖倚床，默而成章。
夜月通犀角，秋空没雁行。
清写芭蕉雪，秀盛芙蓉霜。
青原价问庐陵米，会有知音句厮当。

曹洞宗乘，老难发兴。
秋波摇眼角，春雪点眉棱。
一步跨空劫，孤心相续灯。
西母之桃兮秀结三千年实，北冥之鲲兮蜕翔九万里鹏。
珊瑚枝枝撑著月，出格云门跛脚僧。

老身且懒，居然从简。
白雪覆颠，乌华乱眼。
心光传祖灯，手段破家产。
到不到赵州吃茶，回不回睦州担板。
借问诸人识也无，青山骨秀闲云散。

东坡喜雨事如此，吾舅名亭思不群。
不问两歧何许秀，且看十顷卷黄云。

有客有客，托于空谷。
问何以乐，乐彼幽独。
矫矫其松，藋藋其竹。
微风过之，泠然成曲。
岁曰莫止，霰雪交挥。
谁与晤语，怀我人斯。
我之怀矣，褰裳从之。
泥淖伊阻，中心怅而。
岂无他人，以翱以翔。
意气所亲，不能弭忘。
遥遥遗绪，久矣弗敭。
之子之秀，吾宗之光。
我有薄酒，子试歠兮。
雪霁江明，共此月兮。
企焉新诗，到蛰窟兮。
老子鬅鬙，正愁绝兮。

才擅金枝秀，名标桂籍先。
有如此公子，不负我同年。
风落松间雪，沙明竹外船。
天涯人老矣，尊酒忆凄然。

富贵功名等弁髦，何如声迹翳蓬蒿。
倦游正被微官缚，辞禄方知处士高。
华萼向来荣父行，芝兰重见秀儿曹。
寄言护国山头月，莫照山猿夜夜号。

西京五亩园，花木秀而野。
坡仙作此诗，盛事记司马。
深夜独乐堂，气象极闲雅。
晚芳相元祐，勋名动夷夏。

饥乌哑哑啼暮寒，回风急雪飘朱阑。
琐窗绣阁艳红兽，画幕金泥摇彩鸾。
吴妆秀色攒眉绿，能唱襄阳大堤曲。
酒酣横管咽孤吟，吹裂柯亭傲霜竹。
远空寒云浑不动，老狐应渡黄河冻。
暗回微煖入江梅，何处荒榛挂幺凤。
归来祇夸青连钱，貂茸拥鼻行翩翩。
笼纱蜜炬照飞霰，十二玉楼人未眠。

人物苦难得，闭眼不敢看。
孤芳擢荒秽，秀色出榛菅。
怀我同心友，正在天一端。
文字妙入圣，操履到所难。
美玉经三煆，贞松过凝寒。
怜我窜庾岭，色惨颜不欢。
书来每慰荐，苦语余辛酸。
不上泰山顶，安知天地宽。
相思暮烟起，片月过前滩。

我本山中人，推出尘寰里。
鸟囚不忘飞，今日乃来此。
长江流吾前，列岫环其趾。
豁然万古心，揽之不盈袂。
同来二三友，秀句粲玉齿。
中有奇道人，机锋如建水。
此境到吾徒，成一段奇事。

我来岭下已七年，梅花日日鬬清妍。
诗才有限思无尽，空把花枝叹晚烟。
颇怪此花岚瘴里，独抱高洁何娟娟。
苦如灵均佩兰芷，远如元亮当醉眠。
真香秀色看不足，雪花冰霰相后先。
平生明明复皦皦，一嗅霜蕊知其天。
固安冷落甘蛮蜑，不务轻举巢神仙。
他年若许中原去，携汝同住西湖边。
更寻和靖庙何许，相与澹泊春风前。

每思乡里秀，日日听新除。
愁苦千行泪，清贫一束书。
端谿元秀爽，梅蕊正萧疏。
公事多余暇，箪瓢亦晏如。

每思乡里秀，日日听新除。
愁苦千行泪，清贫一束书。
端谿元秀爽，梅蕊正萧疏。
公事多余暇，箪瓢亦晏如。

气郁芝兰秀，心虚水镜明。
訏谟三代学，献纳万人英。
未遂平生志，空余后世名。
江湖添老泪，落日照铭旌。

山龟有壳藏头尾，七十二钻不奈何。
恰似秀峰空首座，嘉招不肯出烟萝。

时当亚岁，节届书云。
不萌枝上唤春归，无影树头增秀色。

一山屈曲如回肘，前有虎眠当水口。
阴森万木绿参天，秀色峥嵘欲飞走。
神仙渺邈不可问，箫鼓尚能喧耳否。
朝风暮雨无岁年，应是苍苔暗科斗。

北山从何来，昆岷而鼻祖。
并包河与江，考历不能谱。
近推连括苍，继乃至天姥。
既而南入台，盘桓遂东下。
嵯峨起东峁，沃洲兀墙堵。
孟塘五山顶，乐祖旧游处。
时髦集松下，抵掌道今古。
秀分为五龙，骈首饮平楚。
环县如负扆，为县护生聚。
隐岳耸其南，西隅列旗鼓。
其间诸名流，晋宋最旁午。
我惭貂尾续，于汝竟何补。
登楼览清秋，黄菊满樽俎。
持螯送新酒，醉为山起舞。
人生行乐耳，无徒与羊祜。

丈夫四方志，肯作儿女别。
顾我差崛强，羡君真秀发。
道义重千钧，利名轻一叶。
壮风吐虹蜺，忠诚贯日月。
插剑露肝胆，看镜念勋业。
何当拔茅茹，同在陈力列。

破扇委高壁，病骨苏微凉。
罗阶竹千挺，秀质颀而长。
呼奴约疏箔，窗几延翠光。
欠伸睡稍足，夕影上东墙。

爱君秀句轻封侯，恨不捧杖从君游。
高人岂合世间著，紫罗洞边能少留。
我今痴坐数椽底，饱阅炎凉祇如此。
何当一叶弄云涛，鸥鸟请盟波影里。
颜郎才思天下无，亦与我辈同朝晡。
故乡萧疏不堪说，秋风落日号群狐。
百年骎骎行且乐，不必华堂围绣幕。
烂醉出门霜月孤，荷锸休随任填壑。

休著青衫谒五侯，径觅拄杖山中游。
故山别来鬓毛秃，一饱累人成久留。
碧嶂巉巉云影底，傥得破茅甘老此。
孤猿野鹤旧时声，却到主人清梦里。
囊中试检一钱无，但吟秀句忘朝晡。
子夜沈沈瓮无蚁，秋风策策裘非狐。
得遂清闲贫亦乐，矫首飞鸿度天幕。
隔溪应复有幽人，踏月相从啸林壑。

诗老逢人细细夸，一溪春色定能佳。
东风无意秀芳草，野鸟不言衔落花。
拍拍浓愁浑似酒，悠悠短梦不禁茶。
接{罒/离}倒著归来晚，千古风流继习家。

中山忠义定何人，数月相从笑语真。
未信功名孤壮志，不妨诗酒寄闲身。
此来饱看千岩秀，归去遥知两鬓新。
就使牧羊吾不恨，汉旄零落落花春。

秋风秀庭槐，举子勤朝课。
丹诏日边下，收揽不赀货。
小陆富才藻，振笔追楚些。
朱丝有知音，白雪定寡和。
锐气压同流，龙泉不容锉。
芥视青紫荣，未语手先唾。
我昔游词场，一飞脱𫐘轲。
咫尺看青霄，三年困巡逻。
虚名损富贵，此生分寒饿。
输他阿买辈，官高金印大。
造物端戏人，益知吾道左。
愿尔早著勋，替我云山卧。

东风无迹秀芳草，野鸟不言衔落花。

新诗等𫄨绣，文采照座右。
尤怜继绝唱，峥嵘竞高秀。
词源眉山长，句法杜陵旧。
相从今老矣，岂独歌邂逅。
香林在何许，溢沸发岩窦。
其流渐清温，脉助草木茂。
岁旱添苗槁，一溉十倍收。
追游记畴昔，我仆苦痛疚。
别来隔兵火，荆榛挂猿狖。
温温自然汤，蠲疴古非谬。
我闻泉所发，江海远相透。
其温本硫黄，气味自同臭。
大哉无碍浴，天地不轻授。
严霜与烈日，冬夏特异候。
人生困凌薄，往往少中寿。
飘飘澡雪力，狴犴忽蒙宥。
春寒不喜出，块坐拨残槱。
晦阴又连朔，夜雨屡通昼。
谁能慰穷愁，邵州有贤守。
开箧出大轴，令我和其后。
此意重虚辱，勉彊忘固陋。
吕侯卿相家，博学靡不究。
会当似前人，嘉猷日告后。
君看华清宫，诲淫似招寇。
当年从千官，车马所奔辏。
渔阳一炬火，曾不半钱售。
争如寄僧房，泠泠灔苔甃。
常遂尘土濯，永免脂粉漱。

少皥司肃杀，于渠独留情。
一枝黄金花，照眼增双明。
香清露溥溥，秀色云英英。
会当饮潭水，使我病骨轻。

春秋有罗国，之子岂其后。
家传锦嚢书，相地走淮右。
为问何所宗，此法古所授。
卜瀍与卜宅，周孔语非谬。
用能游公卿，所至术辄售。
有时过吾庐，乘间得频扣。
谈诗涉坡谷，说卦本爻繇。
是名阴阳家，未可容易诟。
归欤春雨霁，飞花扑襟袖。
遥怜玉笥峰，岿然插天秀。

幽人爱九华，胸臆富岩窦。
叠石谈笑顷，窗间列远岫。
一拳傥兴云，其功等高秀。
君看负山者，盍亦备兹寇。

长安一夜雪，酒价涌朝市。
何人独耐寒，翛然立庭砌。
盈盈竹间梅，靓妆欲谁媚。
冰肌与玉骨，似不胜风袂。
丰年贵三白，麟凤敢称瑞。
要令舆论协，庶遂我心慰。
春回在朝夕，枯荄动和气。
尤怜麦盖锦，秀发功必倍。
忧葵亦何为，度日同度岁。
不如拥百城，陶然六经醉。

我生动多艰，一笑不易得。
朅来坐逆旅，俯仰空太息。
吾人当代秀，文章擅华国。
分携十四载，复此见颜色。
匆匆未及款，归程忽云逼。
愿君因索涂，为我指南北。
金门与玉堂，努力事登陟。
闲将咫尺书，因风寄相忆。

去年夏六月，我来自临安。
滂沲一夜雨，原隰俱弥漫。
俛仰忽再秋，秋旱畎浍干。
嘉谷槁垂尽，万口空长叹。
我从相山来，朝云起巑岏。
油然遍寰宇，半道濡征鞍。
亭午至君家，檐声落惊湍。
诘旦视大田，青青已堪看。
会见百室盈，陋巷饱一箪。
何独解君忧，我心其少寛。
袭芳富卉木，秋炎苦摧残。
柯叶顿欣荣，秀色良可餐。
速宜置尊酒，一洗儒生酸。
我虽不解饮，醒狂佐君欢。

阿遵我辈人，相从十年旧。
行肥形愈瘠，身贫道常富。
厥初为天衣，持钵化淮右。
袖携维卫录，访我过蓬陋。
若言法华山，有象金所就。
其来自西土，隠现不可究。
我时尝记之，尔耳亦聊复。
谁令慈悲师，镂板播疏谬。
向来天衣游，追随遍岩窦。
高谈屡绝倒，寝食废宵昼。
归欤又同舟，半道过濠寿。
是行寄先茔，一再获邂逅。
清霜殒群木，凄劲捣衣候。
翩然不我留，云山挺高秀。

过市欲投宿，秽隘非所安。
人言五里余，有寺洁且寛。
驱驽犯泥淖，敢惮风雨寒。
稻塍与兔迳，萦纡度千盘。
衣裘被沾湿，脚膝加蹒跚。
因思圣人语，后获当先难。
壮哉古道场，翚飞映层峦。
秀色蔼松桧，清香馥芝兰。
我心大有得，岂惟厌游观。
行行勿踌躇，霁日升云端。

道人野鹤姿，昂昂在鸡群。
谁能恋场粟，俯仰劳骸筋。
飘然欲何之，驻目西山云。
西山甲南昌，雄胜天下闻。
翠岩为之冠，有客许见分。
旋酌秀溪月，煮茗特劝君。
寄言翠岩老，吾将谢纷纭。
尚有鼻端垩，须烦为挥斤。

春日归来忽重九，潦旱相仍岁无有。
庭前岩桂独青青，此意于人亦良厚。
欲酬佳节拼一醉，会有白衣来送酒。
须臾殽核第罗列，无蟹犹空把螯手。
坐来灵雨洒珠玑，洗出湖山竞高秀。
三公在望无百里，咫尺银屏拥其后。
长篇落纸箭离筈，大白浮醪檐注溜。
细看黄菊与红茱，想像年时还话旧。
登高何必须人扶，我有笻杖颇坚痩。
明朝写出醉中语，牵帅不知谁唱首。

香山誉望不可攀，香山之后传香岩。
香岩硉矹耸人目，香岩秀气超尘凡。
香岩之风清可掬，终日哦松适幽独。
愧我无能老杜门，何时一笑披青云。

霜余菊暗荷叶枯，千头喜见君家奴。
离离丹实照绿叶，不减五松官大夫。
迩来万木冻欲死，东君信到梅花须。
一枝亚竹斜照水，便觉清香无处无。
李君江南我江北，正如员峤邻方壶。
操修迥与世俗异，政事赖有神明扶。
文书甚简民甚喜，老吏往往寒无襦。
项侯秀发西楚后，作诗语带山仙癯。
愿因徐辟见孟子，折简未敢先招呼。
异时鼎社遂酣畅，会使王衍悲黄垆。

七行才业在，宁久困无津。
秋到搏风翼，春回纵壑鳞。
褒山方竞秀，枣岭益争新。
珍重二三子，诗骚追古人。

团团青盖小，拂拂御袍黄。
翠叶凌霜秀，繁英浥露香。
浮觞追北牖，饮水记南阳。
采采东篱下，行歌对草堂。

画桥雕槛接招提，新有幽人榜秀溪。
十顷净明天上下，两奁光映水东西。
飞楼涌殿参差见，古木修篁咫尺迷。
此景此时君信否，绿杨阴里啭黄鹂。

贺客休辞酒盏深，使君心是老农心。
精诚已致当时雨，膏泽将为异岁霖。
得水槁苖俱竞秀，乘秋高鸟自能吟。
宣风宜有中和作，戛玉锵金播八音。

官闲时醉秀溪春，醉里吟诗字字新。
欲报自惭无好语，年来胸次亦埃尘。

峰列洪都秀，名贤隐此间。
乱烟横古木，啼鸟恋深山。
我亦寻诗到，人谁访戴还。
高吟今不见，流水自潺潺。

等闲长啸倚孤松，云破天邉见碧峰。
架上残书犹可读，瓶中储粟不堪舂。
生涯幸有千年秀，身世何须万户封。
僧榻寄眠无一事，觉来深省听晨钟。

良木秀山泽，中林犹百年。
斵削应约绳，必资诸巧匠。
陶者输瓦甓，圬人施涂泥。
丝网及宝铃，丹漆塈塑绩。
罢精磨岁月，始克观厥成。
金钱与糗粮，所费如山积。
虽名有漏法，实为无量德。
庶俾凡睹闻，因缘得入道。
我昔礼大士，广厦余千间。
何人持烈烟，一燎不存芥。
呜呼有施者，又有戕毁人。
良繇弗思维，纵我无明故。
今合檀施力，作新美逾初。
丁此时囏危，为众作依怙。
咨尔方来者，毋意隳前功。
增饬爱护之，当如捍头目。
使百千万亿，游戏依双林。
于龙华会中，永瞻微妙相。

残春始抽芽，首夏已敷绿。
空枝变繁阴，造物信神速。
童童覆短墙，密密连深竹。
扶疏团爽气，秀整厌群木。
鸣琴音下上，和雅奏琴筑。
亭年影途清，吾亦爱吾屋。
身闲百忧无，意适万事足。
此乐何以酬，床头酒方熟。

夺得莲峰秀，英名馥迩遐。
文章腾气焰，句律炼聱牙。
一梗江湖客，三朝忠义家。
欲评清绝处，雪月照梅花。

秀江亭上驻吟怀，苔藓轩窗四面开。
潮怒挟风吹海立，橹声揺月下天来。
浮沤世事等出没，泛梗羁人几去回。
待写篇诗纪游迹，路迢不奈马频催。

随州西南多群峰，争高竞秀无终穷。
众山迤逦渐行尽，始见独尊惟大洪。

飞阁凌云翠，幽寻一径微。
峰峦长竞秀，烟水莽相围。
景色尘嚣外，诗情领略归。
标题属大手，价重胜留衣。

孝为百行本，儒训存六经。
未有仁而遗，礼宜权重轻。
哀严以事死，敬乐以事生。
岂徒天性得，乃见人道成。
显显三彭子，德事肃且馨。
好仁无以尚，尊誉乡有评。
当年彩衣戏，此日羊枣诚。
春秋荐霜露，洒扫供粢盛。
新亭洁轮奂，拱木连高甍。
霜松无鹿犯，风树有乌鸣。
不惭王谢家，芝兰秀堦庭。
他年看崛起，阔步跻公卿。
可为风俗劝，以代门闾旌。
埋蛇功亦微，获报犹尔荣。
岂念不忘本，罔极通无形。
天人固相悬，昭然无臭声。
请观妙莲华，嘉瑞非其徴。

屈原作离骚，采菊飧其英。
渊明赋归来，径荒菊犹荣。
此物有至性，名因君子成。
岂知时节过，不顾霜露凝。
岁华易晼晚，芳物随凋零。
艳色始独秀，馨香自孤清。
花似时美女，俗恶空娉婷。
由来品次定，横议那得争。
公如醉翁贤，雅好违世情。
三噢复三遶，莫逆如友生。
泛之黄金杯，愿言制颓龄。
更呼门下士，哦诗同倒倾。

古之学为已，今之学为人。
始乎芒芴间，扩充遂无垠。
克已而复礼，天下皆归仁。
尼父百世师，道妙圣且神。
天将为木铎，故未丧斯文。
贤哉颜氏子，至乐忘其贫。
语之而不惰，好学无与伦。
孟子养浩然，卓尔踵后尘。
万锺与千乘，不肯易其身。
茫茫自圣哲，六籍经几秦。
末学更多岐，学海无问津。
伊川二先生，身修道愈振。
当年从之游，不减洙泗濵。
至今士气盛，亦复民风淳。
柴子柯山秀，言厉即之温。
由来思无邪，果见德有邻。
潜心坐一室，淡泊遗嚣纷。
收视而返听，自得于见闻。
先生虽云亡，书在传日新。
得味极钻仰，恍如入室亲。
而我先君子，实预绛帐宾。
我亦闻绪余，往往书诸绅。
多言反成蔽，目击道乃存。
藜杖一幅巾，蚤晚来叩门。

阮籍颇推咸，谢安已举玄。
盛事如昨日，风流想当年。
嶷嶷次对公，人物艺且贤。
文忠命世豪，植本濬其源。
世家不乏人，名德见所传。
郎官后来秀，骨相尤卓然。
庭中生玉树，池下出龙泉。
向来宅大忧，未了粥与𫗴。
吉服事朝请，高名动陶甄。
青云要平步，一岁期九迁。
人事喜倒置，正直成党偏。
一笑就闲散，拂衣遽言旋。
及门听传呼，和气驩相延。
共止一区宅，分食二顷田。
远从物外游，高谢区中缘。
方须康乐屐，岂问祖逖鞭。
人生规远大，跬步何足言。
风雨听朝鸡，结束无安眠。
何如一丘壑，耳目清不烦。
嘉禾荫沼沚，可濯亦可沿。
有酒自献酬，醉操云峤篇。
慕此冥冥鸿，念彼跕跕鸢。
贱子不适用，受性愚且颛。
晚忝登门游，缪称嫫母妍。
眷言林下期，雅尚寄所便。
野服袖漫刺，乘凉过东阡。

我读醉翁文，想当笔如椽。
东坡独知翁，谓今为飞仙。
伟明后来秀，文亦星斗悬。
一旦辞世纷，归巢月轮邉。
大雅久不作，刘子艺且贤。
笔墨所横溃，折冲遂无前。
向来坐位书，一日万口传。
不惭颜鲁公，易地则皆然。
身闲无事日，日涉五亩园。
圗书破百金，花石费万钱。
子真隠谷口，摩诘居辋川。
渊明道上醉，知章井底眠。
风味有数子，较量谁后先。
君乃于其间，并得四子全。
高堂纳日月，竹树森以聨。
览彼不尽景，乐此无穷年。
前山若飞来，倚断西南天。
灏气濯苍玉，晴阳生紫烟。
固疑融结异，真恐造化偏。
想像山中人，因之招隠篇。
我家居洛阳，门巷伊水连。
吾庐荫清竹，不受车马喧。
一来升君堂，抚事情悁悁。
交浅言已深，胜处相磨镌。
却来从杖履，已办几屐穿。
折简王夫子，载醪携向泉。

恭惟文简公，雅意在人物。
一时推鉴裁，似秉袁许术。
莘莘材馆盛，多自东床出。
昌黎宰相器，气宇吞溟渤。
门阑最前席，褒借难具述。
爱贤前辈事，此道今谁恤。
我生独何后，叹不及湔祓。
声驰翰墨场，兴尽云霞窟。
古来豪杰士，可杀不可屈。
涂穷暂时尔，被褐未宜忽。
之子乃名裔，秀爽开风骨。
尚勉激颓波，典刑庶不没。

西风吹雨来，濯此青琅玕。
黄华媚幽独，秀色如可餐。
我居适在野，门庭已荒寒。
老屋四壁立，生涯堪鼻酸。
向来颇好饮，无日无杯盘。
而今废升斗，百忧何以寛。
惟取架上书，拭几支颐观。
伟哉圣贤旨，妙处言莫殚。
如渇遇新汲，醒然开肺肝。
因不求甚解，会心亦解颜。
茫茫百年中，毁誉非一端。
要知仁与义，多出贫贱间。
相逢勉为善，世路良独难。
谁能逐狂痴，凌竞趋险艰。
何以易此乐，此乐居之安。

对植是何年，岩岩挺寥廓。
风雷已屡起，霜雪终不着。
先生立其中，偃蹇相参错。
高标与秀气，鼎足冠伊洛。
想此堂成初，来贺纷燕雀。
醉哦渊明句，众鸟欣有托。
伟哉拔俗姿，闻见穷浩博。
钟鼎列珍玩，圗史谐至乐。
小人辱忘年，高义见啸诺。
讵敢窥藩篱，庶遂饫糟粕。
南池俯空旷，倒影如衡霍。
乘月抱琴过，坐石幽弄作。

庭植何夭矫，苍皮余雨溜。
本非寻常材，岁月方成就。
伟此萧散姿，眄睐揖孤秀。
慕陶筑斯亭，千载可同臭。
引杖步嘉荫，携书席永昼。
舒啸一徜徉，清风满怀袖。
更想五老峰，杰卓立癯瘦。
何因借羽翮，接踵宾裾后。

杖藜出望江郎峰，清辉秀气在眼中。
当年何人运神斧，劖削碧玉成芙蓉。
平地崛起五千仞，浮云落日当秋空。
东西南北千里间，他山莫敢来争雄。
英灵往往在人物，异时杰出闻数公。
伟哉高厚职覆载，储精毓粹良未穷。
畸予家世本伊洛，四时行乐都忘慵。
楼台面面得形胜，锦屏女几鸣皋嵩。
十年戎马断归路，流落江湖今一翁。
平生所得在黄卷，昔贤今圣独见容。
青衫憔悴百寮底，犹欣收此笔砚功。
声名突兀不磨灭，要与此峰相始终。

何年此峰独飞来，群山让秀中崔嵬。
神刓天画不可状，仰视孤高摩斗魁。
蕴灵产此万珍木，隆霜几度森不摧。
异僧一见乃能识，击洞果有猿声哀。
灵隠之南天竺北，筑亭结屋初谁媒。
直疑朱夏落冰雪，亦恐白昼藏风雷。
槛泉清可数毛髪，白石齿齿如琼瑰。
参差透影微日下，淅沥生籁长飔回。
恍然若欲学蝉脱，洗眼绿净无纤埃。
已将缨尘付流水，更以屐齿留苍苔。
南丰家世有人物，幅巾藜杖同裴徊。
剧谈抵掌共相对，惜无玉酒倾金罍。

御风缥缈云霞衣，骖龙翳鳯相追随。
三秀为粮桂为醑，玉笛送酒双童吹。
樵歌已换人间世，未了岩前一局棋。
桃源归路咫尺迷，醉眼疑在扶桑西。
仙人授我长生诀，俄而梦觉鸣天鸡。

亭皋树林五月寒，坐损秀爽披孱颜。
使君清雅颇好事，妙墨风流名闯山。
云归雨罢作佳色，山在杳霭空蒙间。
烟中合还展屏障，鸟外纡余堆髻鬟。
疏帘卷尽一搔首，决眦荡胸如可攀。
江头好山不知数，供给骚人犹等闲。

已秀不成实，长怀事可吁。
宁论日下鹤，遽失掌中珠。
扰扰遭斯厄，冥冥丧厥躯。
高堂亲白髪，泪眼尚青枯。

旅泊愁春雨，春寒更北风。
云山方秀发，烟树却冥蒙。
念我携家客，逢君足谷翁。
胡为在穷谷，正渴一尊同。

丈人能事见斯文，世业家风尽属君。
自许旦评方藉藉，岂同时辈漫纷纷。
清于须水真堪挹，秀自郎峰故不群。
五马双旌何足道，便看平步到青云。

一见琼林病眼开，东南秀爽力能廽。
须知载腹五千卷，受我浇肠三百杯。
可但世官从鳯沼，要看人物上云台。
歌呼枉费谈天口，宜及中兴国论陪。

鼙鼓声中老战尘，故山归梦月三更。
交情咄咄浑无寐，学古悠悠浪得名。
鳌禁未容追世职，熊轓何足语官荣。
阿咸自是吾家秀，始觉前人畏后生。

安城西有庆云乡，山秀溪明出孟尝。
毎见朱门推恺悌，遂令贫士有辉光。
君家太尉威名远，世谱观文德泽长。
苍狗白衣何足道，古今兴废两茫茫。

和风习习，膏雨微微。
洗开柳眼，秀出花枝。
衲僧闻得呵呵笑，也是宗门第八机。

入座山光秀玉柯，岸巾绝景意如何。
瘦来岂为寒松句，和寡还惊白雪歌。
地近云烟来鹤驾，檐高星斗泻银河。
悬知老子登临处，渺渺沧波月色多。

古驿藏幽谷，回环乱峰稠。
驿前山特秀，翠气光浮浮。
晴日经短檐，奇温惊敝裘。
门前万山道，过客空悠悠。
忆昔庐戢黎，伐庸此淹留。
山中老鹳鹤，应识旌斾愁。
事去一转首，岩花几经秋。
石碐与涧道，犹是曩者否。
秪应军旅声，长咽寒溪流。

颓垣已芜漫，人事日萧寂。
赖近青莲宫，残僧识遗迹。
傍连岚岭秀，面对湖光溢。
惟应此如昨，万变非畴日。
悠悠夏已深，故沼荷初积。
振古尽如斯，徒然怅今昔。

夔州之山皆入云，夔女寝陋男不文。
山川历历应如旧，昭君屈平犹荒村。
三百篇后无继者，始作离骚绍风雅。
君门九重难叩阍，欲登阆风聊蹀马。
精衷写尽君不闻，徙倚怀沙泪盈把。
汉家靡曼盈六宫，明妃容与如春风。
琵琶何能慰行路，槛槛毡车随去鸿。
椒兰得得在修门，独任先生作放臣。
妃嫔无数贮金屋，秪遣王嫱犯塞尘。
万古江山虚秀气，二人贤色皆锺美。
天之生此谅应难，一弃单于一沈水。
远色苍苍难致极，吊古徘回泪霑臆。
二宅遗基自古存，石岩天深秋日昏。
沧波渺渺流遗恨，后人谁为赓天问。

题舆意匠崇崖图，鲁侯为赋溪隠诗。
长松短壑历可数，坐使妙境移于斯。
地灵神秀天所秘，豺嗥虺伏鬼莫窥。
芟蓬扶翳快登览，若有异物阴相之。
嵌岩嶻嶪临汉浒，左拱右揖如追随。
七峰远峙攅剑直，三溪旁缭萦带垂。
芳洲兰杜飞白鹭，沧浪渔艇牵钩丝。
烟霏露融水鉴浄，一声孤笛横云霓。
淑气亭亭扫般若，昂精灿灿栖明祠。
幽寻眼力覻大巧，卜筑得此林峦奇。
堂如连舰岸若玦，呀成空谷洼为池。
妙观观尽见觉性，静隠隠德腾光辉。
信美谁谓非云土，致爽自足和天倪。
邓公之孙特不凡，渥洼绣韀黄金羁。
胸中万顷九云梦，江湖寛旷贞以期。

世人应未到，若士或曾游。
岸隔千峰秀，门临万濑愁。
蜺旌疑可迟，丹洞拟深投。
归去夸尘侣，城闉鹤暂留。

墟落生烟昼欲昏，乱山行尽到平原。
雨余叠嶂添新秀，水落寒沙见旧痕。
古寺有僧栖坏屋，遗斜无主自荒村。
徘徊欲访当时事，黄叶惊风断客魂。

山云倏忽自晴阴，积雨门楦蔓草侵。
一带清川供极目，千重沓嶂伴微吟。
雄鸠鸣处园林密，白鸟飞来沟水深。
麦秀桑柔夏方永，不堪时序苦侵寻。

举世针磁觅秀峰，争从窀穸问穷通。
喜君笃孝诚尤至，追想慈颜事已空。
积毁到今犹瘠立，因知卓行不雷同。
当时甘旨庭闱念，应向庐前叹树风。

长松十里晓冥冥，行尽松林到法城。
悄悄虚廊无客语，阴阴众绿有莺声。
新荷万点土花碧，白鹭一行春雪轻。
麦秀渐渐桑叶暗，恍然如在故园行。

维昔高堂讲射蓬，瑞云吹不散薰风。
十分正满冰轮桂，一叶将飞露井桐。
元老三朝尊相阀，余休几世积阴功。
光芒孕秀星沦昴，神物储祥岳降嵩。
淮水筮灵芳裔远，蜀江波与庆源通。
传家自有调元手，许国常输露胆忠。
节劲不凋霜后柏，气豪长吐雨余虹。
金堤护扫河循道，兰省分曹宿在穹。
铜虎屡扬飞盖皂，木牛多足太仓红。
朝班入簉鹓鸿列，京尹频令狴犴空。
暂缀汉庭安世橐，来临吴国馆娃宫。
民安泰伯封疆外，日在韦侯啸咏中。
赞寿一炉金篆籀，捧觞千髻玉玲珑。
桃开坐阅三千岁，松梦当占十八公。
日望锋车歌九罭，时韬组甲咏车攻。
如君江左今王导，有客河阳旧石洪。
甄冶从来收朽钝，涓埃殊未报深崇。
省台衮衮心何羡，旌斾揺揺思莫穷。
宾缀阻陪称寿斚，书缄聊复寄诗筒。
西湖十里荷花水，净洗觥船远祝翁。

山秀江清号浙西，气锺贤哲诞生时。
商朝月正垂三统，尧殿蓂荄见七枝。
此景聚冰藏北陆，有人眉寿等南箕。
教条宰邑郊驯雉，导引支床室有龟。
五百间闻乔岳降，八千遐历大椿期。
书生愿效封人祝，为捧黄金一屈卮。

每忆西山千丈秀，云霾对面失空青。
千林夜雪无人迹，独策羸骖带晓星。

高阁应山三字古，华堂卓秀一峰尊。

寄目悠然上杳冥，好是园林争秀发。

衡阳老子一僧耳，打雨骂风无别伎。
海上禅流未识渠，将谓三头仍六臂。
两川迈往初不然，我喜其行重说偈。
披秀庵前癞狗儿，要见衡阳只这是。

秀峰三圣堂中，符也曾职其事。
节制火箸香匙，使得灯笼露柱。
圣僧颈上下来，天台山中入去。
通玄不是人间，忽雨忽晴忽雾。
出门且莫匆匆，道取末后一句。

复也虽少年，其志亦猛烈。
发足指乳峰，赤手探虎穴。
直须得虎归，不可只么说。
送之披秀前，岁暮千峰雪。

白云埋藏丘壑里，天风无端忽吹起。
雁山耸秀我杖头，漳水澄清君脚底。
一南一北恰同途，虽曰同途不相似。
到家为我到龙山，问讯山中湛老子。

尊宿老河东，丛林之眼目。
灵明剑倚天，秀润山含玉。
忆昨台雁行，再拜初接足。
森严听法徒，天冠千眷属。
不以空也愚，斯事力见笃。
别来化城钟，屡度新丰曲。
一字妙无传，四方牢记录。
安得从之游，寒泉荐秋菊。

临漳拜起，秀峰出气。
潮落海门，月生云际。
定则不二，二则不定。
鳄鱼潭底黑如烟，轻轻窥着伤人命。

丹山之松有如此，猎猎苍髯自风雨。
是中便是无烦天，咫尺人间困蒸煮。
怜我窗轩苦未深，解枝减翠分清阴。
我初则喜久乃愧，秀润未赴人之心。
欲尔直为临济树，一道阴凉天下住。
我宁独受焦灼休，无以枝叶为我忧。

四海建溪茶，古今人所重。
惟有禅家流，端的得受用。
风穴出送行，香严用原梦。
古佛老赵州，到与不到共。
今者披秀翁，又作如是供。
阶也分化权，空生与之颂。
但得出处真，一用一切用。

三昧酒，吃便醉，坐禅时，只瞌睡。
轻轻未可悚动渠，送上茶山渠自会。
见张三，逢李四，把得便行果灵利。
一枝春信有来由，六出飞花不相类。
到秀峰，真得地，四方老衲如云至。
跨著三门酌一杯，换却眼睛拈却鼻。
铁面老禅今健否，家居道旧想安然。
饭香苦忆伊蒲馔，井冽还思甘露泉。

披秀三句二偈，与宠为茶佛事。
法味法乐法财，资神资生资惠。
使于施受之间，而无虚得虚弃。
我亦未证其中，乃就其中出气。
截却娇梵舌根，捩转衲僧巴鼻。
来者满与一瓯，看伊东倒西醉。
既醉各各起来，门外晓山横翠。

君不见东山老人僧中月，法惟直指初无说。
有众如云来不休，有饭如山供不彻。
印道人，善时节，不持应器循门乞。
只募同心一万人，请将大地为檀越。
或宽平，或曲折，与我福田衣不别。
二彼虽无施受心，万斛千仓从此出。
若见闻，宜猛烈。
莫守从前悭吝穴。
些儿信种落其中，遍界灵苗齐秀发。

天台五百尊者，吃尽秀峰酸豏。
更引秀峰禅和，尽向桥头脱赚。
初开盏里茶花，次散空中灯焰。
分明不是好心，到者以何为验。
若是具眼高流，一见不劳再勘。

天台五百尊者，吃尽秀峰酸豏。
更引秀峰禅和，尽向桥头脱赚。
初开盏里茶花，次散空中灯焰。
分明不是好心，到者以何为验。
若是具眼高流，一见不劳再勘。

天台五百尊者，受尽秀峰供养。
更引秀峰禅和，费他草鞋拄杖。
初说石梁横空，次夸圣灯明亮。
元来不是好心，只要递相欺诳。
烦公勘破归来，领过不消一状。

天台五百尊者，受尽秀峰供养。
更引秀峰禅和，费他草鞋拄杖。
初说石梁横空，次夸圣灯明亮。
元来不是好心，只要递相欺诳。
烦公勘破归来，领过不消一状。

入岭踏着披秀，恰似倒食甘蔗。
前头节节不同，未可只么掉下。
雪峰玄沙黄蘗，鼓山东禅西禅。
是处波腾岳立，随方五位三玄。
一一从头咬嚼，要令首尾完全。
云门尽头一节，苦硬如咬生铁。
一咬咬着舌头，洛阳桥成两截。
普贤隐身无地，文殊倒退三千。
有问蔗作何味，附子出在西川。

优昙惟时迺现，余芳得暖争抽。
谁肯不萌枝上，折来一洗春柔。
小智劳乎刻画，钝根溺在熏修。
纵是根同体一，皆为蝶戏蜂游。
所以南泉一指，顿开陆子双眸。
披秀因斋庆赞，东山助出茶瓯。
不是云居安乐，绝胜黄蘗中洲。
更看年年二月，扁舟逆上春流。

目山第一座，江阴道人明。
披秀五年住，众中称老成。
龙门吹毛子，瓯峰空故人。
昨闻开定山，问之乃其兄。
投机雷雨解，操行冰霜清。
一点皮下血，大千尘中经。
以公好兄弟，增我朋友情。
新年拄杖头，依旧吴山青。
谭间烦引及，衰病老空生。

昔人架屋著闲汉，同道嗔之不与语。
秀峰屋下没闲人，不是超佛即超祖。
佛祖至大渠更超，此屋黄金君勿惮。
下山遍访檀施门，必有奇人咄嗟办。

贫家只有四立壁，分岁那进豪右群。
方办五言酬绝唱，又传秀句入深云。
应机杀活生谭笑，信手方圆斫斧斤。
无以险崖多困我，须防官府有新闻。

赵州送人曾有语，有佛无佛俱莫住。
若是金毛师子儿，他家自有通霄路。
因记雪峰行脚时，九上洞山三投子。
被风堕笠渠不收，盖天盖地从此始。
两翁从此迹已陈，后世事之如事生。
道人即是后来秀，千里修途宜力行。
勿贤前辈辄自已，当与两翁争重轻。
我如老马虽伏枥，喜见此行犹更鸣。

朔风吹雪排疏棂，敲冰汲水淘香秔。
前村老樵馈法供，深壑病夫精勤诚。
聃聃黄耳拥秀色，不约春气锺柴荆。
隆隆沙铛沤起灭，点点釜口风雨争。
严行禁谒戒俗客，约束从事烦庖丁。
老饕寓意前具办，宿衲得路丰颐赪。
中林雪月皎户牖，一饱对榻双眸明。
五侯之家政自醉，我因欲卧听松声。

王母梦中，石佛象骨。
峰前鳖鼻，僧蓝棋布。
闽山神秀，尽钟于是。
提石蛇，与夺出其掌握。
居德云，大千乃其游戏。
使著书辅教，则联珠贯璧，不作道原作伫灵。
使俨临万众，则雷轰电激，不为德山为临济。
天其有意于斯文，则无使袖手云山，友麋鹿而混吾曹于此世。
同时出家，先我闻道。
既为我友，又为我兄。
浮云会散，初无定踪。
晚喜其归，雪山之东。
长松片石，相对两翁。
遽乘六牙香象，雨后峨嵋扫空。
冰片满街留不住，使人不能无所慕。

摩云标格儒林秀，濯濯美如春月柳。
毫颠文阵轰雷槌，字势龙蛇翻夭矫。
才名藉甚烛景星，卓然可独尊南斗。
缔交云路许攀鳞，谈我谆谆不离口。
层楼长记耸诗肩，吟苦任渠嘲太瘦。
惊人险语骨毛寒，元白危坛俱压倒。
读之真恐化雄虹，按剑徘徊方敢造。
六丁收拾富巾箱，贪夫探得人间宝。
暗中轻掷道涂人，相视谁论琼玖报。
强搜斐句答殷勤，当恕人才有能否。

公不见先朝谪仙李太白，晦迹嵩山号诗客。
奇禽就掌食无猜，藉藉雄名振京国。
四明狂客素怜才，解龟换酒称奇特。
白衣从此步花砖，秀拔儒林人所则。
煌煌文焰万丈长，散落人间伴明月。
又不见昌黎巨儒韩退之，天才颖脱囊中锥。
反刓刬伪格以正，取心注手了无疑。
横经太学明师道，质疑辨惑为蓍龟。
一言曲尽教育术，业精于勤荒于嬉。
赫然千载誉愈尊，太山北斗谁敢欺。
二公才德冠天下，青史褒名卓难亚。
读之毎恨世不同，操篲无由渐德化。
延陵先生当盛时，卓荦英姿独继之。
万言倚马亦何待，睥睨谪仙当并驰。
抵排异端志不拔，真欲砺行参昌黎。
笔端绮靡追造化，胸中浩气蟠蛟螭。
壮年唾手拾高第，锦绣文章喧帝里。
飘飘意气凌碧云，囘视尘踪如脱屣。
龙墀承命来临川，绛帐谈经历数年。
微言奥义潜启发，残膏賸馥多流传。
抠衣幸与诸生列，饫听绪言疑已决。
自嗟管见如醯鸡，若非先生覆难彻。
惜哉虚往未实归，洗心方拟叩精微。
夫何瓜代忽尔至，征航欲解归王畿。
秋风未晚莲吐香，莼美鲈肥正好尝。
行矣景物供吟兴，剩摘佳篇投锦囊。
风月翰林能继踵，此去禁庭当擢用。
传闻红叶满阶前，久俟高才能吟讽。
文章吏部既摩肩，声闻行当冠日边。
愿为霖雨苏民望，庶使螭头压众贤。
鲰生荷德诚非浅，别拜谁能无眷恋。
惟蕲爵过二唐贤，乃副承恩多士愿。

关关啼鸟树交阴，雨过西城野色侵。
避暑谁能陪剧饮，清歌自可涤烦襟。
稻花欲秀蝉初嘒，菱蔓初长水正深。
知有江湖杳然意，扁舟应与共追寻。

锻炼新诗摘锦囊，笔驱秀丽汝川傍。
气横阿剑疑干斗，韵逸丰钟必待霜。
遒劲狂挥毛颕疾，淋漓醉扫麝煤香。
珠玑喜就鲛人乞，收拾端期百斛量。

鳌头帘卷溪山秀，麈尾风生议论清。
解榻何时同一笑，密云旋煮破余酲。

蒙蒙春锁弄晴雨，花褪残红烟淡𥩟。
泼成浓黛远山青，秀色轻茸芳草布。
园林依约清且新，滑唇好鸟相和鸣。
轻寒不断微风作，幽花一笑游人醒。

人羁天地间，谁非一浮萍。
泛然偶相值，便有离合情。
君家武夷下，归路尘眼明。
我生爱山者，梦寐秀色横。
秋风送客去，把手更心倾。
亦逢山中人，为我寄此声。

觉师儒门秀，脱屣世故早。
那知轩冕味，夙悟心已槁。
唯余章句习，心境时相恼。
如人生于齐，而即楚乡老。
虽遭楚人咻，微音或清好。
固无益生死，亦未妨至道。
家山亦何有，肮脏衣间宝。
丛林选佛场，一掷想盆倒。
云何恋故居，俛仰待华皓。
他年空手归，子语吾为老。
幸分曹溪水，万劫付一澡。

我家大江左，江水日夜东。
遥瞻发源处，廼在西南穷。
相望邈异境，正北一水通。
故令我与子，迹远心自同。
我生寡所谐，强颜红尘中。
倦飞矫归翮，饥吟咽寒蛩。
独欣得吾子，万虑一笑空。
时时出秀句，醒我如风松。
当知山泽臞，不鄙犀角丰。
弹冠实伊始，此生各飞蓬。
卜邻固未必，即事聊从容。

骄阳久自杀，一雨荡龟拆。
田夫梦亦好，翻陇已幽咽。
朝来喜相语，一饱心已决。
翻翻风叶乱，袅袅露芒白。
去年禾欲秀，积潦满秋泽。
今年岂堪旱，束手就沟壑。
我生拙谋口，藜藿甘如蜜。
向来真过计，忧民岂吾职。
赤子天可怜，嗟人独何力。
何须事儿戏，合沓来贺客。
稍欣新稻熟，社酒行可觅。
当同扶路翁，醉归舞南陌。

紫兰初茁芽，深壑终自秀。
肮脏萧艾中，不采则谁咎。
儿曹逐纷华，壮士保穷陋。
应知此调同，万世无先后。

落日弄云海，阆风欲手攀。
秀色不可解，西山如连环。
缅怀避世人，结屋栖孱颜。
视世一蜗角，笑悯触与蛮。
我生笑痴仙，遂恬升斗悭。
尚余诗书债，幸此朱墨闲。
缨冠出救鬬，安得长闭关。
仙人形识此，妄自凭愚顽。

觅种老蟾窟，培根芹水傍。
书灯移素影，诗笔带余香。
家计传韦业，孙枝继郄芳。
山川供秀润，兰玉竞辉光。
那把攀云手，空持种树方。
嗟无月胁句，恶语污君梁。

来往风流记两翁，天涯今作九秋蓬。
坐惊秀色悬眉宇，便觉仙峰入手中。
傲世真成漆园吏，输君不负北窗风。
书生浪发新亭叹，自笑尊前气吐虹。

馀庆锺兰秀，初占合凤飞。
那知风不止，遽作露先晞。
鬻髢筵方彻，齐眉事已非。
魂车春陌上，空背夕阳归。

擘开华岳三峰秀，叠就层峰数石寒。
等是世间儿戏事，道人莫作两般看。

满川秀色野阴疏，知有儒仙隔水庐。
借我玉函河上语，只看尺许定何如。

丽日疏烟破小春，双峰秀色一番新。
要衔天上金鸡粟，莫问人间白眼人。

柳态随时秀，花容近酒轻。
绿窗京洛语，尽抹早鶑声。

秀出雪峰一千众，挽回庐阜三十年。
赤乌白马吐杰句，黄花翠竹通幽禅。
竺师不假报文度，凿齿本自知弥天。
可怜乌石岭下路，榕叶炯炯凝云烟。

这个老汉，浑无缝罅。
点铁成金，指鹿为马。
以张拙秀才语擒纵多口，阿师跨三脚馿儿，指点诸方话霸。
遇贱时三世诸佛正眼难窥，遇贵时八大龙王亦难酬价。
阿呵呵，也大差。
只因会春园里失却眼睛，从此恶名滔滔流遍天下。
高挂虚堂兮如师子全威，一任百怪千妖暗中惊讶。
灯禅灯禅，第一不得容易与伊点化。

气直语直，眼亲手亲。
峰峦竞秀，红紫争春。
神通妙用施呈尽，要见国师犹隔津。

忆昨东京拜相时，武夫前导争驱驰。
上奉天子一人命，下率百寮罗纲维。
泰阶赐膳侑金币，上食供进黄门赍。
夜来胡尘犯边土，手握亿万兵擒虏。
挥扬杀气横九秋，指挥猛将皆貔虎。
八荒扫荡沙漠空，旋师奏凯明皇宫。
英雄富贵皆长事，辞荣解绶归兴浓。
白石如玉泉如酥，河清海晏乐耕锄。
雉鸣麦秀花卉敷，亲朋会合情欢娱。
有子可教孙可训，有书可读田可租。
常愿年丰五谷登，斯民安堵心则愉。

菖蒲秀端午，黄花作重阳。
万物各时行，半岁遥相望。
云何忽并开，相与同一觞。
仙人九节杖，东坡一枝香。
洗去仲夏热，如逢晚秋霜。
均是酒中物，俱使吾年长。
莫夸雨露私，勿笑草木狂。
登高阅竞渡，乐哉未渠央。

澹澹烟覆渚，呜呜角收声。
白毫万丈光，下注千山倾。
良夜三五时，玉楼十二城。
皇天老眼开，碧湛双瞳睛。
窥我读书窗，徘徊到天明。
风从树头来，挟我入太清。
飞萤转蒿丛，熠燿徒营营。
露气下庭宇，秀爽凌冠缨。
以兹无尽景，对此不平鸣。
不如使云遮，寂历忘吾情。

龟息六用藏，禽戏两翼张。
俯仰何自苦，要与宇宙长。
深山具灶火，煮沙烹硫黄。
此又出下策，中干外徒强。
我有不朽计，事具泮水章。
佳哉罗江东，意师张曲江。
重席坐日永，脱屦来雁行。
举盏醉六经，抵掌谈三王。
青云去一蹴，寿域开八荒。
始知吾道中，大有却老方。
以此施其母，何疑寿而康。
煌煌忘忧花，秀色迎朝阳。
愿子多酿酒，容我时登堂。

牡丹酴醾送春归，南风亦复吹戎葵。
青女不瘦芙蓉肌，雪中山茶火争辉。
此开彼落相背驰，安得坐隅皆见之。
剑南老人来解衣，好手不免如徐熙。
萧然四幅十二枝，规模一出众史卑。
妙处天授非人为，右军字画少陵诗。
后来纵好难并驰，传观左右识者谁。
爱画入骨吾一痴，惜哉不获坡谷题。
何妨扰扰俗眼疑，秀野前后花成帷，按图求之君自知。

此地从来僻，今朝自古阴。
五年犹作客，一饭敢虚襟。
春色岂终閟，晨光宜早临。
国香无恙否，抱雪秀深林。

黄菊一何好，持觞惟尔从。
名应称晚秀，色岂为人容。
正似花重九，休论月孟冬。
霜威占清晓，直欲犯其锋。

金秀皆垂颖，山园特有光。
牵牛高晕碧，滴露小匀黄。
老读离骚传，儿寻急就章。
杜门观化物，吾得傲羲皇。

第一逢春管物华，率先桃李被褒嘉。
明朝又数日为狗，回首犹惊岁在蛇。
香聚椒槃萦彩字，春生茶碗结琼花。
层城独秀东风里，下瞰川流脉脉斜。

十年频望秀而巉，琴筑齐音和阮咸。
砚浴珍材躬试墨，画收名笔旋开缄。
长江流自胸襟出，大艑来如首尾衔。
分手一言君勿忘，他时容我见千岩。

纷纷百卉不须栽，一见论交正有梅。
诗兴已从东阁动，山寒并许北枝开。
影横窗纸月为友，香著砚屏春共来。
庭下芝兰争秀发，对花君但莫停杯。

南风转北遂为霖，倒掩书帷坐累茵。
洗沐江山三尺雨，庄严天地十分春。
猿吟鹤舞图双引，酒社诗坛待五申。
说我小园增秀润，便思徐步转城闉。

老松鳞甲待拏云，俯视梅花意亦亲。
粉色上参冬岭秀，虬枝下挽越溪真。
乘闲到此能终日，与我来游尽可人。
今代华光古韦毕，生绡一幅两传神。

幽人本无肉食愿，岸草溪毛躬自荐。
并堤有芹秀晚春，采掇归来待朝膳。

云生古木千章秀，山抱晴川一掌平。

枯木云笼秀，云中袍玉立。
寒潭月夜圆，潭底侵鱼入。
回头开正眼，头上戴帽出。
芳草破春烟，草芊拂天内。

我行几许逾沅湘，直抵八桂漓水旁。
千山倒影摇溪光，秀色不借草木苍。
兹亭构胜俯回塘，野花风递罗绮香。
岩前伏波航羽觞，一洗尘思生清凉。
疑有仙人白玉床，壶中景迥日月长。
步此仙籁音琅琅，世间名利真毫芒。
此景不独冠南方，恨不筑室轻侯王。
回首尘迹空渺茫，瞥去未必计非良。
其如樽酒情难忘，恍然一梦五云乡。

瀑色清明气犹雄，非烟非云非白虹。
兜罗绵光秀罘罳，瑠璃□影摇帘栊。
风吹银潢洒苍壁，日照玉柱擎青空。
谁言物象要有尽，我觉端倪殊不穷。
思涌回翔掀舞时，句在缥缈空蒙中。
更将七字写亭午，倚天长剑拖芒锋。

白鹤巢兮丹井空，蓬山杳兮烟霞蒙。
陵谷变兮今古，木叶下兮秋风。
飞仙去兮朝太微，黄冠野服兮以游以嬉。
餐霞卧月兮世不我违，与世涤映兮天门可驰。
苍龙嗥兮云漫扉，石泉冽兮山芋肥。
俯仰宇宙兮日月蔽亏，灵秀回薄兮野芳呈姿。
山中之乐兮万化莫移，仙人不来兮隠者曷归。

漳滨读书夜复日，十七年间驹过隙。
相逢忽认语音存，面皱髯张都不识。
岁晚悬鹑百结穿，坐寒我亦无青毡。
少时意气今何似，对此犹能吸百川。
北风草木伤迟暮，秀岭长松色如故。
须知忧道不忧贫，莫厌儒冠羡纨袴。
坐悲四海方横流，长剑未试心未休。
寄语幔亭云外客，他年终约紫霄游。

春工知君亦好奇，倚槛山丹开压枝。
山城何人识国艳，中州对此称花时。
新诗秀色摇京洛，词锋生使侵疆拓。
金明钓赏思见之，贡花驿使来莫迟。

堂堂感麟翁，耿耿跨箕尾。
已垂百世芳，何用东山起。
平生梦奠处，郁郁佳城启。
禅枝附奕叶，鱼粥常千指。
老龙卧颓波，秀木森嶷峙。
堆螺沃黛山，泻玉𪭢金水。
上人一锡拄，心寂倦他徙。
我亦希子文，仕已忘愠喜。
时来语道要，中立旁不倚。
而君乐幻空，说定不说止。
永怀先觉人，愧发汗流泚。
彝伦出笔削，一是无彼此。
修程不自勉，九十半百里。
相彼齅世芬，所向辄摇弭。
未知吾相马，异质遗毛齿。
更须求真龙，万古资一洗。

久矣心灰形槁木，有烂锦衾谁与独。
殷勤调护得繁枝，抹黛施朱尽凡俗。
池上靓妆开晓镜，露晞娇润离汤谷。
佳人得意矜绝代，陋彼牵萝补茅屋。
真赏幸逢尊有酒，清玩可使食无肉。
十眉仿佛画难亲，百匝徘徊看未足。
两旬绿秀承红嫩，一日篱槿何能淑。
朝来但觉花照眼，夜去不梦松生腹。
休夸艳杏荫白鷼，漫说夭桃夹疏竹。
固知尤物人共爱，也使先生动心目。
老坡有咏记江城，少陵无句惭巴蜀。
顾我荒词陪绝唱，何异斥鷃追黄鹄。
夜来风雨太豪横，惆怅遥峰萦度曲。
不如却赋黑牡丹，寄语孔翠防抵触。

万生天地间，灵者乃知义。
何独于义明，而利心亦炽。
兹焉分两轨，君子小人异。
秉义一毛輶，百川利趋亟。
纷纷冒货贿，役役奔势位。
资之以狼贪，攘之以螳臂。
深较毫厘差，交攻兵刃{事刂}。
大贾五百金，徙蜀死无庇。
小偷惭簠簋，褫魄对犴吏。
一生几量屐，身后粪土弃。
夫岂无良心，习惯遂殊致。
试令呼之跖，悍目艴然视。
又或号之夷，喜笑亦随至。
也知清誉好，宁自浊污置。
颓波日不反，方跖尚当愧。
有美短簿贤，老矣能劼毖。
善为子孙谋，辟堂寘经笥。
松筠岁寒色，不种春藻媚。
郴山固奇变，其江泻青翠。
盘礴以蜿蟺，淑气宜产粹。
是将出秀民，庸称名堂意。
愿言承学子，不受流俗渍。
虽共鸡鸣起，拳拳闵颜志。
本原孝而恭，由此充其类。
附翼而攀鳞，四科有升次。
或夸诡遇功，固耻与之比。
何况浮云侣，秋露草头坠。
勿忘先师言，亦何必曰利。

名园直万金，一顷连芳荫。
秀峦千寻矗，石井百尺深。
花残尚闻鶑，林胜不留鵀。
时来觅清暑，却扇凉沉沉。
三杯有道通，万户无法禁。
平生师洙泗，正尔戒已甚。
相彼无漏学，亦复忌疏渗。
红颜不肯驻，白发来寖寖。
洗心聆妙语，至味良足饮。
常闻丽泽兑，美润相灌浸。
淡交那甘坏，谅直靡谗譛。
此欢属吾辈，端匪异人任。
又怜嗫嚅子，有口终自噤。
不若更歌呼，醉挽溪流枕。

南圃缭粉墙，幽径便蜡屐。
蒙然遇高荫，炎景不予赫。
天成一高坫，为印子云宅。
大藤如虬龙，陟降蜿尾脊。
青冥搴茂叶，何异张翠帟。
想见春风时，紫蕊浓可摘。
富哉他山骨，辇致罗铁碧。
或如爨桐断，或若林笋刺。
或如五老拳，或若太华擘。
或如虎方踞，或若羱欲踯。
或崎难著足，或坦可敷席。
或倚以憩惫，或坐以对弈。
广轮两拓手，丛秀不迫窄。
何须狻猊座，方丈出戏剧。
况论芥子中，不与须弥隔。
有之则似之，知君介如石。
石中有良玉，终古不变易。
兹游谢兰亭，何用叹陈迹。

汲湔明月泉，散襟清风亭。
秋阳不能暑，宿酒爽以醒。
佳哉此胜原，历览所未经。
一溪曲折白，万嶂低昂青。
上有蛰龙湫，比渭不比泾。
天边建河汉，地底奔雷霆。
物产不储秀，伊谁当炳灵。
早负李固笈，夜拾车公萤。
古学探奥穾，高文掞天庭。
善刀随所遇，小试常发硎。
胡为岭南州，尚屈摩霄翎。
人生多离合，泛泛如流萍。
忽焉复邂逅，岂辞倒公瓶。
著身山水窟，已浣埃{土盍}形。
况乃家塾间，美诵盈客听。
颀颀两孙子，玉立此宁馨。
居然五经笥，问岁才十龄。
诗成使之哦，清越公其聆。

稚金不耐老火铸，有烈秋阳尚骄倨。
汗流亭午忆凄风，气应佳辰欣白露。
朝来开窗迷眼界，雾色无边莽回互。
谁为夜半有力者，窃负群山著何处。
却驱沧海白潮来，涛浪初平不成怒。
人家惨淡暗渔浦，水墨微茫认烟树。
我行有似江湖雀，彼岸应怪浮杯渡。
从教弱水三万里，一棹桃源未迷路。
忽然五霞漏激射，清飚作阵翻空鹜。
渤澥尽输无极底，祖龙枉被徐生误。
云屏俨映蓬峤矗，凤翼鶱带瀛洲嫮。
连苍接翠层叠青，秀色著绚忘初素。
前观象罔非梦迷，后瞩离娄岂惊寤。
真化自然相隠显，幻士谬尔生智故。
有真无幻信诞分，此境易透亦难觑。
要知万理无不寔，聚散一致此焉悟。
常记向时闻剧论，知自少年得真趣。
风云变态襟抱开，山水之乐仁智具。
胡为颦呻不料理，冰炭受坐疟鬼怖。
愿君读此一醒然，未负当年少陵句。

青天露坐月敛昏，忽见山烧明溪村。
转移胡床饱寓目，猎猎变态真难论。
清湖之山峨帝阍，盘陀四隤如云屯。
千章大材翳山黑，忽作秋树繁鲜缊。
得非祝融张南军，周𫘪汉帜杂邀巡。
萆山夺壁秣且猎，陈皮较获群毛骍。
又疑栖岩穷道人，鏖砂灶破宝魄沦。
丹光飞飞弄明灭，怪气闪闪腾轮囷。
随风廓爆声何喧，遇涧缘绝势复分。
金虬赭虺怒郁律，紫凤朱鸟惊翔鶱。
欲寻仙家访桃源，武陵太守驰双轓。
纷敷绛雪土不湿，近远蒸霞山正燃。
离离点点罗星垣，灿灿烂烂披缬纹。
巫阳研朱尽屈曲，盘印缭烬香氤氲。
山清宛然大裘尊，藻粉之间绣光焞。
侍官服章画彤韎，佩玉环玦皆琼𫞩。
谁移太华玉井根，开此翠𪩘芙蓉园。
徒劳禅宫咏火伞，岂愧花岛歌红云。
连冈槎牙宣空龈，缺壑侈哆呀殷唇。
眉峰胡为变贼赤，顶髻何事从僧髠。
翻思元宵游端门，巨鳌岌载蓬莱蹲。
蜿蜒双衔照天炬，十万油蜡争晨暾。
只今留滞磎河盘，青荧一灯读书残。
野人亦解相暖热，坐使寒谷惊龙鸾。
吁嗟此山美崇峦，若动若植方涵春。
闽氓力耕地无草，岁岁𦶟薙供犂犉。
火行于寒反行暄，忍使秀绿余焦痕。
为翻银河一洗濯，回禄虽炽应逃奔。
每钦韩公观陆浑，雄词险句咻而炖。
我犹皇甫爝不息，看君续焰辉无垠。

初识后亭山，一赏北岩秀。
更闻将军隠，飞策过云岫。
何为英烈姿，石壁寄门窦。
得非马力竭，依险聊自救。
无乃弃长弓，一念希不漏。
余情尚悭滞，嗔客来径簉。
唏云翳凡木，涕雨滑峻甃。
以君智慧铠，与我忠信胄。
才刃及诗锋，胜客杂前后。
悬崖虽仡仡，有进寂寞鬭。
山灵方恫悔，敛迹祈恕宥。
坐令蒙蔽景，倏变清明昼。
前峰霄汉近，矗矗骇猱狖。
绝涧云练明，宛宛出篆籀。
奇观固难值，况复有清酎。
不须待重九，菊蕊已堪齅。

腊雪不溉旱，天公念嘉生。
稚春乃祁寒，号令如冬行。
栗烈鼓噫气，碎訇动霆声。
初疑雨翻盆，旋觉霰洒甍。
暂止俄并集，中宵遽开明。
衾裯起棱角，屏幌同户楹。
淅淅纸窗战，铛铛铜漏惊。
鸡寒罢晓唱，鸦冻犹晨鸣。
惊戒臧获起，吹嘘燎炉頳。
开关醉魂醒，倚杖诗思清。
便欲披鹤氅，岂思饮银铛。
空蒙势转盛，飞舞祥争呈。
月池方漫汗，潮山正峥嵘。
讵应柳皆絮，却讶梅始英。
荆璞羞自献，蓝田遣谁耕。
尘埃争受洗，粪壤叨蒙荣。
幸已陴𪩘崿，若为投涧坑。
分功雨露泽，绚彩冰霜精。
良足润麦麰，未能浃粱秔。
经旬苦料峭，三日观荧晶。
恍忆游汴洛，都忘在湘衡。
瑶林鄙王衍，冠玉怀陈平。
亦念袁邵公，长安门自撑。
更奇李侍中，淮蔡功先成。
渐喜云解駮，频瞻日舒晴。
昂然秀松出，倏尔危檐倾。
墙角仅委积，瓦沟那持盈。
朝暾破凝沍，淑气苏鳏茕。
断决冈陇色，斩余白蛇横。
泮流溪谷响，击碎珊瑚琤。
瓶去蚌珠餐，庭空狮子狞。
粉图记姿态，不屑供使令。
陡觉时序正，不令寒温争。
冰泥就涸涩，卉木纷勾萌。
蒨蒨弄池柳，煌煌然山樱。
了无半面妆，强学六出霙。
二老久不觌，千篇谅难评。
羔醪忍独酌，凤茗宜同烹。
或且放笔快，敢言当敌勍。
木桃得琼玖，耳属长谣赓。

秀色参差千万端，浩然无碍碧天宽。
上人若见相齐处，试与凭栏指似看。

再游三角寺，胜践十人偕。
雨后林峦媚，心同笑语谐。
碧兰初秀畹，红药渐翻阶。
若问经行意，春风写客怀。

莫道同时岸卉稠，背萱无态侧葵羞。
金蓬未实犹韬日，玉节深藏更耐秋。
肯把仙姿供鹭悦，故标高致待龟游。
期君秀色莲峰似，终古名垂华岳留。

数篇新雨意，真见古人情。
当拜王灵及，非关祀事明。
雷声空自碾，云气不相并。
试为驱潜物，安能役鬼兵。
晓来闻鹊唶，座上扫蝇营。
地脉沾濡遍，天心赋与平。
远惭白水政，坐想有莘耕。
各竞千峰秀，谁平两港争。
稻花重扑扑，莲脸更盈盈。
但欲禾麻穟，无令栋宇倾。
教心蘧叟化，官况伯夷清。
霁电金蛇掣，晴霞绮凤横。
仙人归缥缈，诗客思纡萦。
句屑余霏妙，人涵晚吹轻。
故园三径绿，新水半篙生。
遂有乘槎兴，秋风白玉京。

山石讵闻变化，苍颜能复婴孩。
想见轻葱秀色，正如兰玉陪阶。

已愧名邦忝，仍无秀句传。
花光随处好，草色与愁连。
讼少庭常寂，心闲地更偏。
先生肯乘兴，一醉赏风烟。

节物匆匆度，边烽幸不传。
名花空雨堕，秀树已云连。
孤负杯莲倒，萧条烛蕊偏。
但欣民小泰，凝寝有炉烟。

名章络绎走陪台，得对春风一笑开。
楼外未知明月出，袖中疑有夜光来。
秀如王子登门竹，味胜曹公止渴梅。
已向歌谣挹和气，预知丰稔变污莱。

何事悲摇落，空林有早春。
光辉一笑粲，领略万花新。
看去疑山雪，攀来效席珍。
妙香风送远，秀影月传真。
肌冷冰难斲，妆初粉未匀。
商量开瘦蕊，剩得占芳辰。

折绵威力漫相侵，根暖怡然独秀林。
万紫千红非我对，为渠无有岁寒心。

畴昔纵横虎豹韬，旆旌悠缅马萧萧。
饱闻国士无双誉，今见将军第五桥。
秀句自堪消永日，壮怀仍复在中朝。
楼前拍拍湘江绿，安得从公举一瓢。

西岭回看天柱峰，却行山背蹴苍龙。
雄奇未有诗章写，深秀惟将顾盼供。

冻雨笼山秀木冰，斜阳侧镜远峰澄。
罢籹群玉褰云障，宝髻珠花几万层。

尚恨山前尘土侵，去耕山后白云深。
下泉不使苞稂秀，夫子宁忘济物心。

欣此幽居惜未深，时搴芳秀浣尘襟。
栋梁自是君材器，铁石空余我寸心。

的皪凝情开自迟，风亭微馥许君知。
直须藉草倾松叶，绝胜登楼唱竹枝。
韩寿香囊难取似，何郎粉面且随宜。
岂知万颗垂黄实，擢秀前村夜雪时。

箨龙孤介亦骈阗，不比花嫣与柳眠。
雪里顿超千佛地，风来应上四禅天。
饱参玉版头头是，秀出芗林个个圆。
知我远庖薇蕨少，倒笼登俎共便娟。

移得仙丹手自封，护花云结秀阴浓。
未嫌芍药争时发，却有酴醿作酒供。
喜见典型开朵，宁须绯紫计重重。
定知禾黍胜桃李，何似犁牛问老农。

夙有水云趣，倦游尘土间。
冲山为谁秀，几案我江山。

乐水频频到，寻花特特来。
余春初自媚，清赏未能回。
雨裹仙苞重，风扶秀脸开。
宝刀移造化，单叶变楼台。

六曲睎真馆，千松夺秀亭。
回桡失相值，载酒约重经。
小雨装图画，红尘隔杳冥。
更烦横铁笛，吹与众仙聆。

爱酒希元亮，敲门重子猷。
孤松将秀岭，万竹已摇秋。
懒去手搔发，兴来书映眸。
此生当皎皎，毋作梦中游。

扶持嘉树起条枚，未觉风前齿发颓。
深凿坐邀千涧水，纵观如步九层台。
云间秀𪩘浓还淡，案上陈编阖又开。
莫似昔贤夸独乐，与人同处首应回。

莱菔瑶英体，芜菁翠羽丛。
压黄千叶韭，竞秀一畦葱。
渰渰金茎露，翻翻玉宇风。
不忘藏聚力，酰醤有无同。

南国虽云有学堂，了无松菊径徒荒。
瘴痕元爱冰花洗，衰鬓聊依玉树芳。
便觉小池招秀影，更令寒月映新妆。
从今賸酝萸香酒，指拟春风摘子尝。

已是居无竹，那堪食一箪。
烦君饷园茹，使我助盘餐。
秀色春风早，甘肥晓露漙。
美材今又阙，小摘更相宽。

清远峡山寺，几年闻汝名。
维舟得眺望，满目慰经行。
壁立巉天秀，溪闲写镜清。
岭云方北上，涛雪漫南倾。
罪垢三熏净，归风两腋轻。
皇慈天共大，睿知日同明。
重起阙廷恋，敢怀山水情。
生绡无画手，聊此寄真形。

日出东海隅，照我草屋东。
屋东有荣木，光彩生曈眬。
春草凝碧色，春水生芙蓉。
江山发深秀，和气翔春风。
六龙俨灵辔，万物咸昭融。
羲和羲和，无旷尔职，无替尔功。
使吾两目常明，两耳常聪。
则吾将荐汝于上帝，而复子以重黎之封。

飞辔络绝景，访我同心人。
解驾三秀岭，濯足玉华津。
晤言会良契，携手凌高晨。
扬旌出阊阖，羽节趣群真。
入宴明霞馆，回𫐌过始青。
音灵散空洞，逸响萦云营。
倏忽九万里，流目低蓬瀛。
玉妃款清话，偃盖希林庭。
顾彼簪缨客，宠辱劳汝形。
神仙有真诀，胡不希长龄。

唯庵有长松，秀拔撑青空。
铜石并根干，榆枋比蒿蓬。
天地荫中边，日月奔西东。
愿言滋浩养，千岁看此公。

白足持诗怀抱开，清言秀润喜惟梅。
便知雅贶翛翛意，端为闲人特特来。

仆昔困犯难，戎陆日所虞。
何能守一经，且话雄千夫。
识公好兄弟，宛同周司徒。
爽彻绝俗姿，秀发连璧躯。
骎骎驾文圃，吐论清而腴。
伊流如学源，一洗众病肤。
韶音沿沂说，举世必所无。
公家徐起之，力因拯其橅。
诸儒步武役，反若辕下驹。
方知钜鹿功，列国宜凫趋。
念兹风尘际，再得如玄珠。
流光澈太清，欲飞月下乌。
酿为五字句，妙语兼良图。
愧此溢美多，通甚非康衢。
新凉到棐几，翠竹环茅庐。
更当对论文，莫问金仆姑。

客中乍喜暄风回，徐行东郭嘉惟梅。
萧萧千竿缭秀色，粲粲万玉明芳蕤。
海山飞仙堕萼绿，珠珰缟袂令人疑。
须臾四山下倒景，华姿照眼无纤疵。
主人才气世所知，意谓澹坐徒尔为。
杯槃错落光陆离，与客揖此玉一围。
锵然韵语压邹枚，清思彻骨歌无归。
它时尚容嗣此赏，冠巾乱插无迎随。

君家世德胄，富贵出谦受。
泠然御寇车，为君驻户牖。
初讶鼓清薰，与客破宿酒。
又疑建溪风，碾声出两肘。
细视碧玉架，莲梗转双手。
遂令青田鹤，奋翼挥莫后。
因知心匠妙，殆与造物友。
人生土宇内，孰不涉烦垢。
有物能浑成，既耦不以九。
坐使尘沙劫，热恼如拉朽。
惟君韵高秀，人誉不容口。
述作协穆如，亦莫秘关钮。
愿君均此施，清凉被驰走。
他时赞南风，为佐虞舜寿。

小亭倚山肋，东望渺云海。
松萝翳窗户，披拂大块噫。
细路窘步武，幽花植湫隘。
邻有长者辙，乃幸接符采。
山为献秀润，水亦舞澎湃。
语真顿忘归，谈宗知有在。
复拜五字句，新喜入四大。
尚期一笑粲，天宇约晴快。

吾宗有佳士，导江秀贤支。
妙处本清浄，浩气蟠虹蜺。
驾言还庐山，春台方融怡。
他时鸣云璈，共采桐柏芝。

腰斧治小圃，朴樕久不省。
妒芽尽芟除，条达出秀整。
临津获梅株，蓓玉作寒炯。
三遶无所裁，留看横斜影。

气禀无为秀，钟灵付秉钧。
周南知盛德，江左在斯民。
衮绣东山望，貂蝉彩服春。
帝师殊寿祉，汉祚有元臣。

蕴玉梅初艳，埋青麦自丰。
渐冰留水研，时喜拂窗风。
能赋怀王粲，开樽忆孔融。
警寒方认鹤，扫迳屡嗔童。
色动书帷白，寒侵蜡炬红。
剡溪方逸想，秀句堕春工。
岂意疏慵外，犹存引领中。
须君乘暖景，一笑得相同。

茅岫藏清隠，诗仙秀格春。
道真渊有妙，素守峻能循。
鹤举秋声远，诗成句法新。
遥知游咏乐，下笔更如神。

不见贾夫子，病怀何得陈。
呻吟一春了，物色九秋新。
闲花翳栏槛，秀气浮衣巾。
笑言约中澣，鸡黍供萧晨。

岁躔回次拱台星，麟阁仪刑首万英。
锺阜堂堂分秀润，淮波衮衮湛清明。
铺张治具调元化，整顿皇纲抚有生。
鹤驭它时赤松伴，丹砂九转待功成。

苕溪霅水接云沙，秀气全锺化鹤家。
三语固知油幕近，八吟不觉石渠赊。
庭亲戏彩心应悦，路近乘槎梅已花。
一意相期升馆殿，三年倚玉愧蒹葭。

台岳相逢麋鹿墟，识公风骨秀而癯。
山林访道诚多切，云水期真进所如。
炉鼎丹砂知炼己，关河霜霰不妨渠。
它时应有衡阳雁，莫忘南来一纸书。

公家绣户压城垣，物采随时入懒轩。
人倚层楼风满槛，江涵秋影月当门。
賸闻芗渌罗襦丽，醉看金荷烛影昏。
可但颓然信真率，亦思秀句得重论。

与公缁素两无成，世路低回窘墨绳。
弱羽机缯怀畏避，孤根霜雪厌侵凌。
未须神秀终齐雪，好嘱维摩且判凭。
喜读师诗破尘坌，了如松雪拂人膺。

方惭虚薄预时流，仍见娉婷恰上头。
檀口细能哦赤壁，羊醅喜为沃清愁。
当轩妙有眉宇秀，列屋尚谁庭院幽。
颇恨夜深人已醉，翔然翠袂挽无由。

柴扃小隠二林间，德有邻兮迹遂安。
天派发源公隽秀，客情催老我蹒跚。
松留日脚秋烟薄，塔响风銮夜月寒。
颇喜笑谈皆自在，兵戈聚首盖良难。

雕章琢句茂家声，如阅龙跳读快晴。
秀韵凌虚天外立，春熙及物坐中生。
只应翳凤游八极，但觉仪韶闻九成。
愿看浯溪擅文学，要收功业付耆英。

炎风逾月炽穹苍，稼穑如云已变黄。
令尹为民躬血恳，神龙奋雨破骄阳。
高低禾颖芃芃秀，垅亩风回细细香。
自尔屡丰应课最，西成先可贺仓箱。

东风苒苒又将归，甚叵飞花不恋枝。
半夜雨惊残梦破，一春愁是落花时。
暖梢袅袅青归柳，轻浪痕痕绿满池。
惟有小栏藏秀色，数枝芍药殿春迟。

雨后秋风十日阴，罗衣初觉晓寒侵。
清愁强欲亲欢伯，瘦骨何能举聚针。
碧玉丽词残照晚，青楼秀色暮云深。
中郎好句传茅屋，端比逃虚喜足音。

十篇妙唱贲幽光，秀韵凌虚桂影凉。
玉牒秩宗徽誉著，银钩挥翰麝煤香。
风兼远水痕成理，月入霜筠影自长。
铜雀春深知有以，典刑终合问孙郎。

襄阳南出大路奔，小山曰岘名特尊。
山形卑堕不峻极，屹若巨首临江𣸣。
大山半空不成霍，绝水阙左非其亹。
砠巅赑屃戴危石，箕踞曼衍罗芳荪。
汉流长骛滨其足，东望弥迆皆平原。
槎头下瞰罟罶集，蔡洲近眺田园蕃。
何物兹山匪秀出，得使今古闻听喧。
自昔羊公好登览，山名直为贤者存。
鹿门望楚镇区境，凤林冠盖延山樊。
丹岩翠壁互幽胜，日月亏蔽烟岚屯。
公胡遗彼而乐此，谈者未始聊诊论。
吾谓圣达意超豁，高览便欲周乾坤。
孔登泰山小天下，阮升广武叹竖昏。
会稽探穴禹书出，之罘望海云涛翻。
此中风景亦虚远，极目见尽江山源。
东吴未定劳机策，置酒啸咏纾忧烦。
数顾润甫恤躬后，誓将百岁游清魂。
对公盛德与山永，正唯湛辈如公言。
今兹去公仅千载，凛然英气犹轩轩。
我来追古一长息，旧迹废毁成悲吞。
民豪占山童其木，嘉植不得容本根。
利取薪苏积稛絭，粥之陶瓬供烧燔。
羊公无庙忽不祀，但纵淫鬼歆牲蘩。
中庭有碑即堕泪，至今观者怀仁恩。
于民何诛不足问，非民忘德由官惛。
下教邑里复祠宇，叙诸祭典跻之元。
思仁爱树恭所茇，禁止樵伐修壖垣。
且欲王命得守固，誊言状事驰九阍。
书闻天子蒙报可，金石款刻垂后昆。
使民永念古遗爱，勖尔风化常丕敦。

禽贵羽毛洁，地怜岩壑幽。
名非华阴冻，景似秀林秋。
不睹音尘继，空惊岁月遒。
何如颍川凤，千古冠缇油。

盛夏挟骄阳，于以构炎熯。
歊尘坌天盖，烈御煽云汉。
稻颖茁然秀，涸流不胜灌。
田畯恤岁功，释耒共愁叹。
太守忝农使，闭阁重惭惋。
曾是谬政纲，曾是滥囚犴。
一食三失匕，冀亦思过半。
驰祝诉群望，愿以身塞谴。
先帝隠民癠，致和格灵变。
图龙著绘法，令甲布州县。
愚计不知出，奉行安敢慢。
外日筑层坛，丙夜封舒雁。
奉匜再三跪，信辞靡虚荐。
幸勿为龙羞，敢不报神眷。
翼日耿弗寐，徂野视宵奠。
幽血粲静蠲，执事便传赞。
薄诚蒙昭享，距跃私自忭。
回车未及税，云油默焉遍。
穷海遂涔涔，笼山兹漫漫。
旱麓众卉苏，焦原暍氛散。
寸苗蔚如揠，新波鳞欲涣。
何意一溉窘，有望千箱衍。
揆予乏嘉绩，圣诏仰成宪。
恤祀神罔恫，昏作人胥劝。
抒藻拙言词，窃用慰群掾。

兰菊被秋坂，危宇冠层巅。
杂树自隠日，修条争刺天。
石斜苔附秀，樛穷蔓倒悬。
撷英欲谁遗，伫立徒娟娟。

烟筿环曲堤，飞轩俯幽渚。
水容静可鉴，倒见城头树。
青蒲矗尔秀，白鸟瞥然去。
胜晤与时新，遂歌奚能叙。

望郎东南秀，奯然悟真理。
身虽宰官身，子即诸佛子。
画诺阁铃下，尘虑未尝滓。
成金不复矿，见月讵存指。
东道整朝珂，西亭掺离襼。
无用乐山林，山林即朝市。

瑶楮镂空蒙，冰纨卷重叠。
寒光欲冲斗，回秀难藏叶。
谁碎辟邪香，氤氲飞作蝶。

薄宦若秋蒂，飘然去林枝。
盲风不我爱，吹堕清淮湄。
淮南苦憀栗，九月繁霜飞。
晚蕙相为叹，崇兰偕此衰。
凋落虽云苦，芬香终不移。
但愿阳春动，要当三秀期。

西山有尊者，秀出于稻麻。
遍参居第一，诸佛素所嗟。
锡声来赤县，被祴垂青霞。
流出一切妙，普见大千沙。
我法果无在，昧者兹有涯。
是凡方是圣，归正即归邪。
妄怀万缘息，举意千里差。
有客谢病免，清辞春月赊。
静眠金粟室，厌坐马融纱。
观化哂罨勒，自呼嗤镆铘。
瞻言世外友，相期心不遐。
挥斤郢匠室，流水子期家。
披云示驶月，拂果去空花。
师叹未曾有，君对无以加。
清襟互默遣，所得非齿牙。
层阴朋盍阻，坐久丹霏斜。
涵毫泚仙滴，抒藻扬晨葩。

三封何所怀，怀我东南亩。
方春原田秀，是时簦笠聚。
杏花灿晴落，菖叶甲阴浦。
泱泱云抱岑，眇眇林鸣扈。
野老携晨馌，薄醪间炊黍。
安知五熟滋，但慰四友苦。
日作夕还家，烟火青林下。
嗟我仕易稼，穷年宦三辅。
誓毕尚生累，将从平子赋。
自省非大人，请事学农圃。

美箭出东南，之子裒然秀。
绰绰令兄弟，茂器偕年就。
九流无近讨，六艺乃遐究。
诏书求异等，二惠兹来觏。
牍均方朔多，辐比吾丘凑。
蹀足蚁封埸，刷羽桐花囿。
孤音或少和，至宝不期售。
肇允褰褐衣，薄言返岩窦。
江皋看鱼乐，山径怀雉嗅。
无忽豫章材，行参柏梁构。

尘氛不可到，深注五城楼。
素瑟少今韵，仙春无俗秋。
晨杯三秀洁，夜檠九光流。
顺报通霄极，纷纶瑞福遒。

行行芳序深，秀色媚诸岑。
早叶易经吹，暖云难久阴。
拥条孤狖啸，戏荇一凫沈。
不是无樽酒，其谁共献斟。

矩步敝长裾，清漳访病夫。
得交欣凤举，赏赋怯霓呼。
道胜稽论秀，人遐亟去都。
一篷江上雨，归思满菰芦。

西出都门路，横参送客鞍。
低云能作暝，轻吹不成寒。
天势高无极，原姿秀可餐。
长年伤别甚，作恶叵能欢。

五鼓歇津亭，风帆去斗城。
美材王国秀，独木县官征。
萍密浮罂剂，莼丝杂釜羹。
袁郎秋咏去，江月对盈盈。

中天铜雀长鸣罢，清籞滮池告稔初。
刈敛方从弄田出，颁分更自导官余。
霜茎矗秀纡宸玩，玉粒凝甘剩禁储。
惭愧有年君赐厚，等闲欹枕梦为鱼。

编政黄堂碧鹳衣，远餐周粟位犹卑。
人推东鲁丘园秀，吏得西京法令师。
骊驾路长云拂盖，鹄歌亭晓桂凝卮。
上书自荐时非晚，囊牍三千正集帷。

密叶素华青羽帔，繁香秀色六铢衣。
枕间为插琉璃满，清梦泠泠入翠微。

雕章琢句老双溪，秀韵凌虚独擅时。
字似金陵诗似甫，风流词翰两相宜。

十载重来春晚时，群峰献秀晓风微。
清谈更读神仙句，一炷氲香忘却归。

势凌空碧小嶕峣，秀木成阴映断桥。
注意便为庐阜想，摇风最喜水芭蕉。

烟苞绿叶拥祥云，一种芳菲秀色新。
密蓓临风凝重露，横枝照眼觉浓春。

秀韵凌虚玉炼颜，苍官偃亚碧琅玕。
只应中夕萧骚月，相对一庭风露寒。

一山孤秀隠溪云，溪影涵光隔世纷。
松竹径深凉意透，衣巾不觉午风薰。

山肋梅花秀色新，不堪寒雨浥清尘。
故应倒影澄澜碧，湿玉吹香烂熳春。

真隠古招提，长林如磔猬。
虽有群山峰，所欠一支水。
草木乏秀润，岩窦燥肌理。
安能借僧锡，卓处泉涌沸。

平生文字饮，真积力已久。
温故忽若醉，卯饮不待酒。
昏然亟步武，快哉绕衡陋。
水阔夕阳红，雨余群山秀。

闽浙风土异，九日未见菊。
丰枝閟秀色，细蓓凄已绿。
当樽折野蘂，气味亦枨触。
讵知三径中，采采不一足。

小圃艺花竹，春末已繁秀。
土脉得锄𣃁，枝叶易秀茂。
久以告老病，未免闭圭窦。
相忘无芥蒂，一二约亲旧。

小圃艺花竹，春末已繁秀。
土脉得锄𣃁，枝叶易秀茂。
久以告老病，未免闭圭窦。
相忘无芥蒂，一二约亲旧。

秋色遂将半，游云时淡浓。
水光影{禾罢}{禾亚}，秀色增芙蓉。
𣃁地种三径，钩窗来五峰。
新晴何以卜，一意听晨钟。

斗水小涟漪，拳石献岩窦。
苍苍三峰足，挺挺数叶秀。
棐几得巨壑，幽色清永昼。
以我兼忘心，嵩华亦何有。

饭了纵闲适，杖屦涉晴昼。
时物破百感，环山献明秀。
承宇茂芳桂，追凉风细逗。
摘果靡惮劳，聊用引稚幼。

帝命洪枢贵，身兼制阃雄。
江淮奠诸垒，庙社赖元功。
愤虏游魂孽，驰神积虑中。
庆联兰玉秀，相业看家风。

去年来此上巳日，今年重来未寒食。
临溪照影老自羞，惭愧春光尚相识。
秀溪何许好春容，最是溪深树密中。
海棠开尽却成白，桃李欲落翻深红。

乃祖飞英标万古，后来奕叶盛三吴。
传家孙达吾何慊，配食子陵德不孤。
秀句至今辉简表，故山从昔锁松梧。
他年我欲修清供，一盏寒泉一束刍。

商飚惊秀木，松桂不受秋。
萸菊有光辉，芬芳满金瓯。
古来贤达人，逢时聊解忧。
龙山孟参军，帽落初不羞。
东篱陶征士，得酒更何求。
若人不常有，至今称风流。
节物自尔殊，生灭同一沤。
浮世梦幻身，适意是良谋。
山翁未尝乐，而亦未尝愁。
吾独可奈何，任渠自悠悠。

十二危峰隠寒雾，旁连三巴下三楚。
断崖青黄耸天壁，秀色苍茫接天路。
鼓瑟玉京嬉帝傍，下镇九渊称帝女。
冥心可见类相求，梦里襄王契神遇。
锵然玉佩似可期，倏尔霓旌去无所。
天风浩荡吹太清，万里凭虚送飞步。
行云行雨终不来，岁月人间几朝暮。
那知一戏疑万古，至今不知高唐处。
仙兮神兮非与是，流传只有兰台赋。
山藏虎兕争怒号，峡束江水翻波涛。
舟楫寄命轻鸿毛，犹起羡慕成讥嘲。
行人所见日卑浅，仰首弥觉巫山高。

浮云高映天上月，月华未落云已灭。
浊水长羡清路尘，浊水尚流尘已绝。
人心不如云与尘，变态无穷旋消歇。
我家火齐堆金盘，朱楼锁烟青冥端。
昨忆闻琴才等闲，夜奔临邛相与还。
凤皇曲成保懽乐，骕骦裘典无艰难。
当炉涤器两憔悴，几度暗啼愁远山。
君侪狗监动人主，君乘驷马跨故园。
檄书呵讥蜀父老，未足洒耻徒小恩。
颜色何尝不如旧，自是心存憎爱间。
我方失意天地窄，君视浮云江海宽。
一身情易复情难，百年有来终有去。
凄凄嫁娶不须啼，出门万里沦中路。
我怜秀色茂陵女，既有新人须有故。
请把阿娇作近喻，到底君王不重顾。
若知此事为当然，千金莫换长门赋。

上人峨嵋秀，冥冥耸高风。
依游王公间，尚带山水容。
谪仙信奇逸，蜀僧论丝桐。
寂默谁为听，误比万壑松。
崎岖古今涂，势利纷其中。
晚遗似高识，物我无异同。
是心湛寒水，处处流真空。
犹嫌百年梦，剩此一枝筇。
忽怀烟霞想，永念菽水供。
身为反哺乌，更逐高飞鸿。
斜日澹归袂，不似秋色浓。
孤行拾黄叶，一笑千山重。
桑宿挥余恋，云楼杳归踪。
从兹与明月，相伴落何峰。

一峰秀色何高寒，更以木杪横飞栏。
荆吴形胜妙天下，闲锁云锦光斓斑。
山从千古混沌始，江自万里岷峨还。
江山无际真赏远，人境未如心境宽。
乃知万象自变灭，我与天地俱清闲。
时来登览健意气，兴落烟霭空蒙间。
宛如列岫在扃𫔎，何待谢守窗中看。
仙壶日月悟世换，蚁穴富贵羁梦残。
易中求象山有天，须弥纳芥曾何难。
乾坤橐籥一气内，钜细两不离区寰。
径呼飞仙来取醉，笙箫仿佛锵珮环。
已鞭鸾凤到三境，何待虎豹号九关。
只今朱甍半落日，谁系画舸临苍湾。
何当脱身戎马际，共契妙旨相追攀。
怀哉欲往波浪阔，回首江南江北山。

茅檐秘秀色，从古叹不遭。
游子去未返，徒使寸心劳。
朝叹江海深，夜视星斗高。
归期约春风，今已木叶凋。
一日两回来，看取门前潮。

化工难回天地春，下遣第一天仙人。
前驱飞雪助幽绝，千里隔尽埃与尘。
何心百卉擅独秀，寒入万物无精神。
绰约肌肤莹香玉，借与东皇立花国。
开破天地发生心，引出世问凡草木。
品流不数广寒宫，为嫌月姊长孀独。
波上轻云掌上身，有来比肩皆尘俗。
须知尤物到绝言，从昔华词吟不足。
溪回路转一枝斜，可惜天寒倚修竹。
穷涂游子岁华晚，肠断夜投山馆宿。
古今幽怨不尽情，更入凄凉笛中曲。
荒山偶赋梅花诗，伫立花前香在衣。
伤心不忍别红紫，付与晓风零乱飞。

昔游临浦春正浓，小江萦委如无穷。
花浮千林锦绣幄，舟扬万顷玻瓈风。
西施故乡擅佳丽，会稽秀气藏华秾。
是时山晴见真色，落日西南千万峰。
今情不尽古情在，恨叠晚妆眉晕重。
恨应但知倾国貌，无人能说亡吴功。
倘非绝态动君意，姑苏台上犹歌钟。
成功未甘归范蠡，素衣故国宁相从。
文公之孙重端世，衮衣门户推八龙。
官闲援毫来吊古，溪山顿为开愁容。
谪仙亦赋浣纱石，至今翠绢不停织。
浴池邀伴下瑶池，霑丐越女天下白。
风流昭洗待名流，有德于人当血食。
红心草葬旧金钗，黄陵庙成新石刻。
霞裙琼佩无消息，怨魄凄魂招不得。
一杯流水奠江蓠，苎萝山前已秋色。

镜似冰壶表里清，我来闲伴白云行。
四山迤逦青围野，一水蜿蜒绿绕城。
试问春来观秀色，何如雨后听泉声。
昔人飞驭烟霞外，落日空怀万古情。

古称秀色若堪餐，冷艳幽香画更难。
草木尽枯风正恶，雪霜初霁月偏寒。
须知浄几明窗见，不似苍山迥野看。
羌笛一声悲落尽，伤心何待百花残。

秀色娟娟自出尘，晓枝更带露华新。
清风一至如相语，从此开帘来故人。

猗猗映门树，团团若双盖。
微风薄层霄，仿佛鬭清籁。
逍遥步其下，秀色吾所爱。
秋来霜叶红，飘落不相待。

浮云匿晨晖，雨雹惊春昼。
天公号令乖，阴晴变何骤。
小径践芳泥，通渠走寒溜。
风颠万木偃，气凛重帏透。
鹓鸾护巢翔，奈此群雏幼。
拥炉乌薪然，双手慵出袖。
褰帏望空明，屋角见遥岫。
良朋不可招，块处惭孤陋。
青青桃叶长，奕奕兰花秀。
长吟曷咨嗟，佳辰去难又。

炎精孕秀多灵植，荔子佳名闻自昔。
绛囊剖雪出雕盘，寻常百果无颜色。
闽天六月雨初晴，星火荧煌曜川泽。
欻如彩凤戏翱翔，烂若彤云堆翕爀。
中郎裁品三十二，陈紫方红冠流匹。
盐蒸蜜渍尚绝伦，啄鲜空羡南飞翼。
我闻二和全盛时，贡输不减开元日。
涪州距雍已云远，况此奔驰来海侧。
绣衣中使动輶车，黄纸封林遍阡陌。
浮航走辙空四郡，妙品人间无复得。
似闻供御只纤毫，往往尽入公侯宅。
骊山废苑狐兔静，艮岳新宫鼙鼓急。
繁华今古共凄凉，绕树行吟悲野客。
西风刮地战尘昏，一听胡笳双泪滴。

屯田词，考功诗，白水之白锺此奇。
钩章棘句凌万象，逸兴高情俱一时。
耆卿骨朽士特死，涧谷错莫无晶辉。
后生俊秀何其寡，吾宗喜有莱孙者。
双瞳点漆面如水，一见使我心神写。
读书已通经，学赋已知律。
只今年十三，吐气成五色。
骊珠出海夜生光，突笴流弦追莫及。
人材有价谁能私，不妨乃翁聊誉儿。
囊中彩笔今付汝，往继二妙声名驰。

吾闻沧溟深，浸灌东南维。
长风一荡潏，莽苍天为低。
中藏百怪珍，文彩光陆离。
潜鲲尽鹏材，游鱼悉龙资。
罔象溯波浮，天吴跃空飞。
蚌虽辱泥涂，犹能吐珠玑。
地灵物固然，在人必多奇。
英英方家郎，秀发如琼枝。
装怀素王书，落笔幼妇词。
我昔官壶山，邂逅初见之。
宾筵为劝驾，一武登云梯。
鸿鶱九霄快，骥骋天路夷。
似闻东诸侯，辟书已交驰。
惠然访吾庐，窈窕穷山谿。
夜灯一笑欢，愁抱忽若遗。
语妙时脱尘，饮豪屡反卮。
领新意自失，佳处昔未窥。
胡为遽改辕，归袂风披披。
上祈养德业，下祝慎鼎帏。
敬言崇道公，久别良伫思。

乐哉今日游，结友尽英秀。
山灵欣客来，阁雨开云岫。
步屣出烟岚，声呼答岩窦。
轻生快险奇，一坠那复救。
崇林蓊地幽，长湍泻天漏。
精庐记旧经，密径迷新簉。
将军隠高寒，古井余荒甃。
当年百战疲，虮虱生戎胄。
心存巢许间，功岂韩彭后。
慨然望中原，毒手方交鬭。
曷不生斯辰，天骄过难宥。
妖氛六合昏，长夜何时昼。
尊周感获麟，怀楚歌啼狖。
世变莽难知，如瞽窥篆籀。
置之勿重论，大白引醇酎。
幽禽静一闻，寒芳晚三嗅。
方虚接胜怀，日毂转何骤。
山南山北奇，脚力倦寻究。
良游易蹉跎，澹境难宿留。
诗囊归倒悬，琼琚羡君富。

风吹原上苗，青青入无边。
发生赖阳和，秀润滋澄涟。
游车走道旁，忽之如浮烟。
那知丁黄愁，枵腹望果然。
农功日夜急，地产东南偏。
飞霜皓盈畴，丰穗垂连颠。
盘盂荐新尝，琼糜失辉鲜。
物生为世用，岂较成后先。
群芳红打围，从渠争春妍。

晓山随意开，夏气含露澄。
扶筇过巇崄，飞仙亦凌兢。
松涛浄可漱，岚烟起如蒸。
巨崿转鼎鼎，危塍上层层。
悠然瞻眺地，仿佛记昔曾。
是乡虽穷深，泥泥秀色凝。
高扉静相对，招邀足嘉朋。
䜩席覆大斗，吟窗烨华灯。
于今安在哉，骨冷唤不应。
轩轩鸾凤游，惊飙失飞腾。
岂伊黄壤恨，兴言鲠烦膺。
含章不震辉，憔悴非所应。
虽微三字显，要许二豪称。
余衰怠好修，故态了不惩。
倏尔念离索，终焉愧瓌能。
噫嘻长风来，踌蹰素蟾升。
及时痛自策，迅彩不可凭。

世情事虚文，十幅了一书。
片言倒肺腑，子独不佞予。
班班眼中秀，学胆谁似渠。
平生几两𪨗，踏破牛斗墟。
小言谒侯门，大言叫天都。
归来辟存室，默坐追亡逋。
床头著韦编，盘礴万古初。
时拈纸上语，破的妙有余。
已甘酬对难，舌本噤不舒。
矧予在半流，所见方模糊。
蜗涎不自润，讵敢相霑濡。
人生强多知，于己固已疏。
睫边遗太极，意上町六虚。
狞猿絷尚跳，况乃拊槛呼。
是神非吾神，滓秽政可奴。
尝闻不远复，佩作三字符。
煌煌杏坛春，一枝明清湖。
蜂蝶未全知，佳处自不孤。
惟予先着眼，时来采芳腴。
何当共叩微，归性有顺涂。

擢秀词林少也奇，星轺荣耀更分麾。
世传清德名方盛，生不长年理可疑。
苏晋逃禅心淡泊，孔融好客酒淋漓。
眼看玉树埋尘土，零落交游我独悲。

挺秀穷荒叹未遭，昔贤吟赏著风骚。
纵班卢橘材非偶，不近长安价愈高。
烟雨万株遥若画，尘埃一骑笑徒劳。
雕盘此日无遗选，品格妍媸敢自逃。

徙倚山堂晚，悲秋万古情。
雨蔬犹擢秀，风沼自扬清。
野迥归牛小，沙寒白鸟明。
凄凄枫柳树，汝意亦难平。

呼儿急走送筠篮，敌暑惟应此物堪。
一握青瑶含秀润，满襟寒雪沍清甘。
搔园底用修邻怨，剪棘聊应益盗惭。
它日傥收遗瓣种，离离虎掌遍山南。

疏疏绿发覆清浔，漠漠微香起夕阴。
无复风流追九畹，空余烟雨暗深林。
谁分秀色来幽室，独写遗声入素琴。
还似高人远尘俗，争辉玉树亦何心。

翠叶光如沃，冰葩淡不妆。
一番秋早秀，彻日坐傍香。
色照祇园静，清回瘴海凉。
傥堪纫作佩，老子欲浮湘。

粹美元功畀，风流相国传。
有文光圣道，无物累心渊。
侃侃常春气，堂堂忽逝川。
东莱一点秀，冥漠楚山边。

高钟号月掩岩扉，遥想幽人不梦时。
曾听微言知见妙，应怜懒我用功迟。
帻疏种种宁相贷，窗静山山尚可疑。
傥有一单容过客，眼中须接秀峰奇。

君家遥借我家山，我亦时来一笑看。
缥缈云扶千叠秀，空蒙翠滴两州寒。
已将老目供秋晚，未觉豪心怯酒阑。
文伯诗无飘泊叹，尽将幽抱付遐观。

家山福地古云魁，一日三峰秀气回。
会散宝珠何处去，碧岩南洞白云堆。

重华遗泽在东州，景物留奇聚胜游。
翠湿金罍山独秀，碧环玉带水交流。

黄芦鬣鬣秋风肥，鬼雨洒草南山悲。
长涂客子动愁肺，往往扪辙多思归。
我兄岂不感时节，东床卷席将何之。
自言南州有元帅，标鉴本是阳秋皮。
荐绅奔走欲定价，一见许我奇男儿。
提撕表奏置戎幕，使我坐握官机宜。
高生所愧国士知，不辞触热向武威。
我今去路虽千里，敢以驱驰负知己。
南州最盛肩京都，昔人欲语停杯余。
地灵孕秀多异产，鼊皮蚺蟾如虫蛆。
旧闻民俗蛮顽甚，蜂屯蚁杂难爬梳。
圣朝神化与换骨，讵事草薙髠根株。
我兄智囊载大腹，抚俗自应才有余。
腰间长剑生铜吼，可脍蛮王快屠狗。
后当归路持旌麾，六印黄金大如斗。

川勤直下生马驹，早追奔电越国都。
至今不肯著槽厩，蹴蹋万里浮江湖。
我来古寺长松下，邂逅解包逢藞{艹磋}。
尚看秀色带峨眉，墨玉贯珠常在把。
问今客路迷风沙，得无劳苦行天涯。
笑言烦恼真佛事，去家千里犹吾家。
休公昔生我乡曲，一瓶得得游西蜀。
鉴今却自蜀中来，好住兰阴结茅屋。

君不见邯郸邑令昔好奇，强指金灯花作芝。
得非美瑞世罕见，遂假凡草相漫欺。
君家闻有真三秀，近出高楹照檐霤。
不须仙客费耘锄，协气蒸成自荣茂。
信知为善来嘉祥，得此上药扶年长。
庭阶令子映兰玉，要使如芝冠众芳。

岑楼上独园，高槛俯平原。
野秀风烟合，春深草木繁。
晴山明历历，远水去浑浑。
兴出青冥外，心随独鹤翻。

昔年两岸柳，逢春正依依。
扁舟转河曲，风光随处宜。
弹指岁云何，秋风橘柚垂。
折腰得斗粟，未救臣朔饥。
儒宫一何有，惜哉壮观隳。
采采池中芹，乱葑迷涟漪。
萧条住槐市，庭空蔓草滋。
丹雘堕煨烬，草木含疮痍。
永怀千古人，杂佩思报之。
我乃但便腹，未免儿辈嗤。
斯辰况多艰，每怀废晨炊。
畴昔请长缨，唾手平龟兹。
西略收咸京，北伐空鲜卑。
坐令王室尊，国风无黍离。
力微不办此，千愁锁修眉。
承惠谢微官，一室投荒陂。
吴山险可攀，吴水清可窥。
胜概苦邀予，投绂今去迟。
王孙定伟器，尺璧无纤疵。
枯棋屡贾勇，佳篇仍致师。
一日不会面，悠悠勤我思。
大轴插牙签，细字攻毛锥。
朝廷罗群公，如君沧海遗。
勿学贫贱交，自比山林姿。
誓将友麋鹿，终焉寄锄犁。
况君秀眉宇，异世元紫芝。
新诗落我前，醉眼眩珠玑。
言多意无他，恋恋新相知。
男儿各行役，盍簪宁无时。
期君在岁寒，素心无自违。
君看千年柏，岂惮霜雪欺。
慎勿倚市门，美货当自怡。
怀璧忌暗投，按剑古所悲。
吴门三年淹，冲天在一飞。
征涂加餐饭，秋晚多寒晖。
求仙岂浪语，渺茫那可期。
行行快着鞭，献纳黄金扉。
勿作儿女别，泪下如绠縻。
我方戒多语，念念知昨非。
恨无锦绣段，酬君黄绢辞。

洞庭之野排千岩，陈子卷帘非爱山。
震泽之流清没底，陈子凭栏不观水。
杰阁横空一事无，终年传习唯父书。
乃翁平时束五传，绝人伟论惊诸儒。
至宝不受久埋没，近者私记刊吴都。
搢绅骈肩快先睹，一言价重百车渠。
正派源流要有自，二难秀发名家驹。
少小辛勤门户计，皇天有知子不孤。
于今三十五经立，亹亹雄辩来起予。
不但家法传群纪，经学当与心法俱。
溪山相对无浪语，宝此一编时卷舒。
自怜早岁已漂泊，乃翁邀我来僧庐。
于今埙篪弦诵地，当时从容谈笑余。
契阔死生三十载，萍浮蓬转常崎岖。
子能箕裘万事足，其他得丧争锱铢。
凛凛清氛端可想，神游仿佛归来欤。

荆溪之山环千峰，摩空巉绝相争雄。
与公万仞俱壁立，祇有爽气蟠胸中。
荆溪之流碧满野，寒光秀色兼天泻。
与公雅量相对清，更觉波澜来笔下。
高门悬弧此日生，少年挥毫敌两京。
当时紫宸初射策，玉色临轩知姓名。
一旦横经向儒苑，凤掖銮坡去非远。
如今高卧尚琳宫，主父严徐见何晚。
向来皂盖先一州，龚黄已往无此流。
旰食我皇收士急，未容独乐林泉幽。
华堂宴笑春风里，水绿山青助公喜。
三槐功就却归来，寿如此山如此水。

臭味张公子，生涯类我贫。
又为两乡梦，看即一朝绅。
洗眼千岩秀，抽身肥马尘。
他年乘夜雪，从子剡溪滨。

仙阀流芳远，吾门袭庆长。
萱堂今寿考，枢府昔辉光。
玉树诸郎秀，金花宠命昌。
欲知椿算久，辟谷有家方。

剩引桂枝丛小山，鹜行姑去自余闲。
人怀昆玉未当价，花与莱衣相映斑。
佳树非烟晓葱郁，幽泉不雨夜潺湲。
顿移岩壑山阴道，竞秀争流一席间。

黄绸被底衙声罢，永日庭闲讼不哗。
案上琴书延好客，江头风月杂渔家。
尚看叶令余波在，正索骚人秀句夸。
闻道芙蕖红万朵，遥知不减浣溪花。

树犹如此我何堪，赖有随斋可剧谈。
少日声称满中外，几年词采秀东南。
诗坛欲借背城一，材馆均蒙吐哺三。
每见匆匆又分去，与公交淡不须甘。

晚矣吾身未乞闲，如米一合征还。
高标迥立风尘表，秀句喧传字宙间。
谁和阳春仍白雪，我知流水与高山。
归欤已熟他时路，直北龙溪一二湾。

家住东南最上游，一从束发侍宸旒。
文兼锺阜古今秀，庆与秦淮日夜流。
盛业行刊千琬琰，余威坐折万貔貅。
𥩟看拜后恩荣异，槐鼎相联鲁与周。

北固楼前万顷秋，月明风定大江流。
从来此地多英杰，果有奇才副简求。
秀气一天开夜色，威名千里驾潮头。
山川长在人难老，应抱文章入相周。

平池积潦涨轻痕，宛若扁舟系水滨。
断岸才盈六七尺，低蓬恰受两三人。
巡檐悦目蒲莲秀，隠几忘机雁鹜驯。
坐阅江湖好风景，不愁涛濑阔无津。

蜗牛庐畔舫斋前，春晚风光绝可怜。
云补断山尤秀拔，竹藏残蕊尚婵娟。

胜绝平都观，盘纡石磴长。
崇岗虎蹲踞，古柏雁分张。
殿阁刚风外，轩墀灏气旁。
烟华迎碧瓦，云叶覆雕墙。
古有神仙术，能齐日月光。
升腾继黄老，烜赫数阴王。
采药岩峦秀，烧丹井灶香。
彩云生洞穴，白昼上穹苍。
陈迹今犹在，咸云实不亡。
碑铭余汉魏，像设自齐梁。
仙骑霜毛洁，胎禽雪羽翔。
豪商供香火，骚客鬭篇章。
顾我趋行殿，寻真到静坊。
遗文观翠琰，隠诀悟青囊。
傥解交龙虎，终能翳凤凰。
定纡苍玉佩，径入白云乡。
却忆求轻举，相传笑彼狂。
李君炼丹石，韩子服硫黄。
雅欲同南极，俄惊葬北邙。
古今垂烱戒，服饵要周防。
却老宁无策，怡神别有方。
不须纨与素，但可举清觞。

万里投殊俗，余生老一丘。
常怜子之秀，能慰此生愁。
只欲连墙住，胡为下邑留。
黄尘诗思尽，乞与四山秋。

幽花卧雨滋溅泪，秀色可人羞冶容。
却笑楚人非博物，不知木末有芙蓉。

天宇修眉浮太华，晚晴浓绿新如画。
何似文君蹙远山，秀色可餐清更雅。
人知泼黛青孱颜，共喜眉宇修弯环。
不知是中石蕴玉，遂能发彩惊尘寰。
美人美人隔秋水，娟娟静淑金闺里。
其人如玉德满身，笑杀西湖比西子。
杜陵破帽随金鞍，心醉归来空掩关。
不须更问许玉斧，二十四山如髻鬟。

千林閴无伴，独秀益孤明。
索笑延幽赏，闻香失宿酲。
天教清到骨，我岂淡无情。
睡起黄昏月，花边洗破觥。

缟裙练帨照钗荆，霜竹寒松秀色并。
八咏格高凌太白，千林地迥切西清。
著枝有味知深意，欹屋无言似薄情。
日暮水边空怅望，浑如湘浦见皇英。

立马林冈豁战眸，阵云开处一溪流。
机舂水沚犹传晋，黍秀宫庭孰悯周。
南服只今歼小丑，北辕何日返神州。
誓将七尺酬明圣，怒指天涯泪不收。

爱此倚栏杆，谁同寓目闲。
轻阴弄晴日，秀色隠空山。
岛树萧疏外，征帆杳霭间。
予虽江上老，心羡白云还。

身世如浮云，百年一飘忽。
古人事业在，已腐蒿里骨。
惜哉薰风亭，劲翰俨突兀。
想当挥洒际，浩气涨溟渤。
迄兹变故后，同好亦泯没。
散帙落危睇，作亭焕新揭。
超然盛德后，清芬念贻厥。
亦闻爽垲地，山水皆秀发。
旷荡敞遐眺，葱蒨罗翠樾。
胜游集簪履，有酒备百罚。
异时太真园，绛树山硉矹。
吾其解烦鞅，长风卧烟筏。
问津鸥鸟外，亭上散白发。
飘飘揖薰风，解带脚不袜。
咀嚼清冰圆，内洗肝肺渴。
呜呼苍梧远，瑶琴久衰歇。
于焉慰永怀，森森来披拂。
耿耿入疏襟，更欲迟华月。

穷冬自萧疏，小垒玄云开。
使君掷虎符，行矣何遽哉。
父老相与言，未言心已哀。
自云好使君，抚我如婴孩。
天不为我旱，人不为我灾。
使君今已行，力挽不可回。
举手向父老，听我勿我猜。
赤骥万里足，瑶池倏往来。
伏枥方丈间，何其等驽骀。
丹凤隘寥廓，五湖看如杯。
修羽落樊笼，安得一毰毸。
骥非伏枥姿，凤当翔九垓。
使君禀天秀，磊磊真长才。
峡里三家村，胡为久徘徊。
况与艰运偶，中州涨胡埃。
天子急亲贤，搜访尽草莱。
一麾谅其微，千里良需材。
弃去自腾踏，为国除祸胎。
父老休嗟惜，功勋在云台。

蜀江迸出岷山来，翻涛鼓浪成风雷。
掀天斡地五千里，争赴东海相喧豗。
白盐赤甲当道路，呀然拒之欲使回。
大山大水相较力，究转稍肯开东隈。
山气盛豪水汽怒，二气停滀成胚胎。
离骚兮作文章祖，始知孕秀锺英才。
晔晔令君出此地，得非千岁之根荄。
愿祝君如此山水，滔滔岌岌风云起。
人言富贵出长年，拭眼看君出奇伟。
功名落落麒麟阁，公当不负山与水。
如我顽钝何为者，剩买耕牛老东里。

画山画骨更画魂，范宽此中高出群。
君家八幅老笔墨，百年古箧铺香芸。
我来日出挂东壁，苍崖落雪飞纷纷。
寒鸟不动空无尘，荡荡晴天开四垠。
终南太华入霄汉，秀色千里填河汾。
想当盘礴未画时，天地开辟云中君。
长鲸吸川欲酣醺，疾起信手驱风云。
须臾却立万岭下，援笔往往齿没龈。
平生爱山在梦寐，行年四十老更文。
摩挲岩壑重感叹，径欲杖屦从麋麕。
画龙傥有真龙至，归即到山非浪云。
列仙之儒恐邂逅，烟霞芝术应平分。

岂但山储秀，年多树亦灵。
华夷供静瞩，参井入危经。
幽讨真殊绝，神光却渺冥。
正当存不议，聊使俗迷醒。

一树知独秀，十里方出郭。
江流浩清冷，露气凝凄薄。
胡为此行色，疲马外踊跃。
玄冥正擅令，植物困摇落。
喜见南北枝，粲然秀冰壑。
千林色辉映，百亩香旁礴。
首破春风荒，独傲清雪虐。
坐令芳信传，芬菲到群萼。
如一君子信，茹连俱有托。
相期饮此意，浩荡放杯酌。
更应护攀折，嘉实须若若。
终收调鼎功，傅岩真可作。
持问缙云老，一尊笑相酢。

一树知独秀，十里方出郭。
江流浩清冷，露气凝凄薄。
胡为此行色，疲马外踊跃。
玄冥正擅令，植物困摇落。
喜见南北枝，粲然秀冰壑。
千林色辉映，百亩香旁礴。
首破春风荒，独傲清雪虐。
坐令芳信传，芬菲到群萼。
如一君子信，茹连俱有托。
相期饮此意，浩荡放杯酌。
更应护攀折，嘉实须若若。
终收调鼎功，傅岩真可作。
持问缙云老，一尊笑相酢。

轩昂气宇要争先，及早乘时痛着鞭。
翻转江皋千顷浪，灵苗从此秀桑田。

吾衰谬养生，任运常坦坦。
每婴相如病，渐作叔夜懒。
昨因触大暑，留热在鬲脘。
医师戒饮酒，所嗜不可断。
寒热一朝作，水火互濯熯。
地偏无药饵，伏枕但忧悺。
同僚有蒋子，爽俊流辈罕。
作诗宗徐庾，巧语如绣纂。
间有少陵风，醇音调玉琯。
岂惟诗家秀，从政今可算。
牢盆有出纳，晓夕亲授筦。
琴瑟费更张，君能时急缓。
公余治方书，今昔多所缵。
有来谒疾病，手自施汤散。
买药辍俸钱，为民已痌痯。
我昨病在床，君来问尤款。
教我煮橘皮，汤热过冰碗。
继送桔梗汤，一杯去烦懑。
柴胡作引子，汗出如被趱。
所投立有效，病去若水浣。
乃知才艺多，所蓄非窽窽。
又闻善骑射，长箭必引满。
设侯六十步，所发无虚簳。
观君精悍姿，此语不其亶。
独于围棋低，尺固有所短。
向来屡小胜，喜气辄衎衎。
我欲张以羸，不令见矛{矛赞}。
侈心益骄汰，出语颇夸诞。
不知小敌坚，一败石破卵。
大战决雌雄，迟君落新馆。

久思庐山游，忽至左蠡曲。
倚船初一望，秀色溢我目。
百里堆翠黛，千峰矗寒玉。
阴云知我来，收敛入山腹。
须臾变光景，尽出一山绿。
宛如几案间，青铜铸岩谷。
又如墙壁上，古画挂图轴。
水光晚苍茫，风气秋肃穆。
明朝南康岸，舣棹陟山麓。
欢喜不自持，一杯醉醽醁。

岘山之阳汉江浦，黄花九月迷村坞。
故人船上初识君，白酒黄鸡对樽俎。
坐中意气最相亲，便许论交输肺腑。
君时方壮我尚少，杯酒相逢各豪举。
欲倾沧海入壶觞，不觉风云先笑语。
烟尘回首暗乡县，避地偷生两羁旅。
西城邂逅正春风，南郑流离共秋暑。
扁舟东下一沾巾，汉阴渡头天欲雨。
君留蜀汉我瓯越，关塞悠悠路修阻。
每悔昔日但酸辛，欲寄好音谁付与。
日边失喜双眼明，一笑恍然相劳苦。
久经丧乱喜强健，语及艰难更凄楚。
离合悲欢二十载，往事伤心那可数。
酒后清狂不复能，鬓边白发今如许。
向来骥子未总角，今与爷长秀而膴。
文学崭然已老成，吾徒之衰固其所。
君材磊磊多大略，胸次纵横杂文武。
当年上疏请长缨，欲以忠信为干橹。
驰驱慷慨感知己，十年上佐留边圉。
一从捧檄傍红莲，几为临戎挥白羽。
元戎入觐载辎车，策勋进秩光宾主。
王卿合作水衡丞，庾杲复入将军府。
胡为侧翅尚随人，千里长城赖裨补。
汾阳僚吏多将相，家声盛事今犹古。
致身富贵真未晚，唾手功名不难取。
岂惟出幕看旌麾，会是封侯裂茅土。
炎歊六月三吴路，海气昏昏暗天宇。
骊驹已驾不可留，忧绪中来密如组。
亦如远送终别离，只有加餐相赠处。
双鱼莫厌远书频，从此西风日倾伫。

艺祖开基登九五，驾驭群雄走龙虎。
五十余年到章圣，将帅名臣犹接武。
王家再世蒙休光，父子继踵仍腾骧。
我从诸孙见画像，绝世风骨何堂堂。
隋国令公温如玉，方口丰颐秀眉目。
典刑犹在想可知，骨肉都匀肥不俗。
小令公为隋国儿，比之乃父加瓌奇。
凛然满面英豪气，犹有酣战骁雄姿。
百年神隽今已矣，貌向丹青尚如此。
虎头不用着三毫，燕颔须教飞万里。
屹然立向庙堂间，可使边人毛骨寒。
千载长存麒麟阁，当年肯著鵔鸃冠。
人物于今宁复有，奇庞谁是功名手。
麞头鼠目休求官，归作山中耦耕叟。

珠玑百斛何人付，公有诗筒来不住。
出尘秀句若霞摛，走笔豪篇逾响赴。
吟安一字不知老，朝作千篇犹未暮。
秋天鸿鹄翥浮云，平地骅骝驱熟路。
分忧制节绵万里，余事文章兼七步。
千军独扫人共惊，八面俱来我何惧。
力扛九鼎更妥帖，胸蟠万卷森差互。
千言未困见纵横，一点不加无谬误。
音谐律吕凤凰鸣，势薄云天鹏鸟怒。
流传应有贾客售，在处岂无神物护。
公诗光焰千丈锦，我诗粗窘一尺布。
公诗雄富百雉都，我诗穷陋三家聚。
行经北海恍自失，出见西施羞反顾。
残膏祇欲借邻光，余润有如蒙晓雾。
君侯雅志和薰风，圣主恩光深湛露。
事业终期白日悬，功名已见青云附。
愿公归侍玉皇案，天香复与金童炷。
愿公西取王母环，云车直指瑶池骛。
要当都俞庙堂上，岂久淹留井参度。
顾我尘埃不足论，屈曲世间随所寓。

倦游淹海上，得子意弥敦。
文彩与春秀，性情如玉温。
相从不知久，欲别更何言。
努力功名会，飞腾入帝阍。

西湖烂醉踏青天，秀句重寻未隔年。
已约清樽携九日，要将黄菊荐三贤。
深秋风日明寒水，宿雨波澜起画船。
佳气葱茏如有待，晓妆浓淡抹非烟。

万景楼头尽日留，乌尤岭上及春游。
谿潭杳渺游鱼乐，林木阴森倦鸟投。
千尺梵身名不谬，半轮山月句难酬。
争流竞秀君休问，更有江声撼一州。

谁结危亭古岸头，云容水态入帘钩。
数峰岚翠欲排闼，半夜溪声碍枕流。
入坐烟霞终日秀，对床风雨一灯幽。
那知戎马纷纭际，杖屦相陪得胜游。

林下风神物外姿，闺房秀色鉴中奇。
两家标韵谁兼得，会有多情识者知。

雪班远岫明苍鬓，春秀奇峰拥翠鬟。

云外千峰秀，目前双涧清。
若作如是会，永劫受沉沦。

坐对潜山万髻鬟，一峰孤秀独搀天。

一年春事又阑珊，可惜芳菲愁里看。
慎勿扫花供喂马，恼人秀色自堪餐。

钟情翠𪩘倚崚嶒，付与芒鞋与瘦藤。
君赐一麾方作吏，天融万壑却输僧。
拟将矩矱追廉杜，未许机锋嗣秀能。
投帻它年应未晚，与君曲室话三乘。

天佑于皇宋，时生柱石贤。
余光承祖祢，秀气禀山川。
应物心如水，临机直似弦。
孔书穷竹简，羲易玩韦编。
记问诸儒竦，声华六合传。
虎闱书考异，蟾窟姓名先。
文卷惊严助，经师拜郑虔。
刊雠饱黄卷，迁擢冠青钱。
稠叠膺神恉，澄清出使旜。
陪都佐留钥，东道握兵权。
惨淡胡尘暗，低回汉节坚。
肃陈鹅鹳列，坐困犬羊膻。
潜拔淮阴帜，争加祖逖鞭。
力遮江国路，坐沮朔陲烟。
气槩青云上，忠诚紫盖边。
龙飞逢履位，蛇辅喜差肩。
遭际风云会，寅缘雨露偏。
紫荷跻法从，碧落耀卿联。
揆事符中扆，论文动细毡。
北扉邻浴殿，夜直履花砖。
将略惊颇牧，纶言粲许燕。
覆袍分蜀锦，归烛烂金莲。
左辖精搜选，中原付斡旋。
凤池邦本正，虎帐国威全。
七校兵屯壮，三吴节制专。
金瓯升揆席，玉铉焕台躔。
治欲追三五，时方会半千。
虱臣惊内变，象阙倏妖缠。
智洗虞渊日，忠扶杞国天。
朝廷终不改，宗社复安然。
宰路连三入，官荣笑九迁。
和戎频魏绛，遣使屡张骞。
功纪旗常外，忠居令甲前。
两仪归燮理，万化入陶甄。
少戆卑周勃，伤苛小薛宣。
暂迷商野梦，来泛霅溪船。
偃息聊三辅，蕃宣表十连。
敬亭青嶻嶻，泾水碧涟涟。
衮绣看于迈，锋车𥩟式遄。
黄麻重拜相，又见中兴年。

娈彼闺房秀，鱼轩侈大家。
鸠巢奠蘋藻，翟茀绚笄珈。
觉海聊依筏，言筌谢算沙。
平生功用在，无疾问毗耶。

四德推贤范，流芳在管彤。
植兰门户秀，嚼蜡世缘空。
荷橐夫官重，萱堂母道崇。
相孙仍相妇，寂漠閟幽宫。

紫盖亭亭秀荆渚，股分彩水穿林莽。
尚想当年老阿瞒，燕骑蛇矛走先主。

吾乡人物，散处川陆。
岂无秀民，生而清穆。
亦既从师，步趋随逐。
亦既穷经，访寻归宿。

幽栖非不胜，触目是林丘。
若比兹岩秀，培𪣻固难俦。
云山千里见，石泉四时流。
登临有如此，何必更他游。

师本穷和尚，我亦穷秀才。
忍穷俱已彻，老肯不归来。
今师虽暂别，泉石莫相猜。
应缘聊复耳，师岂有心哉。

何侯富词藻，能赋兼能诗。
百篇辈李白，十稔嗤左思。
搜奇抉灵怪，造化不能私。
每为山水游，锦囊随所之。
雁荡閟神秀，鬼物潜司𪩘。
开林发幽隠，肇自兴国时。
高岩耸崷崒，列岫森瑰奇。
龙湫神光异，龙鼻灵液滋。
天柱万仞立，冰帘千丈垂。
羡君沿檄来，暇日遂遍窥。
兴随佳处发，景与高情宜。
留步欣有得，过眼光如遗。
乘寒蹑危磴，跻险攀樛枝。
雅有许询兴，心形不知疲。
我渐动拘俗，薄宦方栖迟。
恨君为此行，不获相追随。
平生爱山心，自视如调饥。
寻幽傥有路，初不问险夷。
几欲老山间，便将云衲披。
顷幸官是邑，柴车日载驰。
列贤不暂舍，游燕必于斯。
每欲状奇怪，苦乏幼妇词。
千岩与万壑，胸中徒自知。
别来岁月久，况复逢艰危。
兹虽值平时，老大无所施。
今观君所赋，妙境俱在兹。
慨然想云壑，应不谓我欺。
会当寻旧游，重与同襟期。

嗟我百无能，此身仍老矣。
滥此把一麾，何以慰千里。
陇麦秀两岐，池莲绽双蕊。
斯事虽偶然，亦为邦人喜。

我性苦拙疏，与世不相偶。
平生不如意，往往十八九。
何以遣此怀，赖有樽中酒。
去冬酿碧香，颇不计升斗。
准拟与亲朋，兴来一聚首。
庶几牢落中，时时开笑口。
偷儿何好事，一夕负之走。
可惜数十壶，化为一乌有。
昔闻韦秀才，有酒盗不取。
今我乃致寇，退省良可丑。
无乃造物者，知我疏慵久。
恐我醉时狂，未免自遗咎。
用此警昏迷，意在鞭其后。
顾我虽无知，自爱岂不厚。
从今誓改图，停此传杯手。
炷香捧茶瓯，闭门清自守。
坐对古圣贤，永作忘年友。

藉甚鸣场屋，居然好弟兄。
桂林同擢秀，梓里顿增荣。
泮水清规在，家山雅趣成。
投簪方自适，何处掩佳城。

身在名卿数，人怀长者风。
爱民余善政，富国著休功。
敭历周中外，哀荣极始终。
芝兰方竞秀，流庆看无穷。

尘埃终日满华颠，忽见新诗堕我前。
溢目众篇虽杰出，惊人逸思独飘然。
秀如松桧枝枝老，好似珠玑颗颗圆。
自此得闻清庙瑟，懒从滩上听师涓。

四面楼成已壮观，兹楼仍更出云间。
一条溪引五湖水，千里江分两岸山。
是处风烟俱秀发，旧家气象顿追还。
公余幸此同登览，一醉休辞酒量悭。

污河积水困薰蒸，开凿那知不日成。
野水尽从檐下过，客舟还傍市中行。
江山自昔天然秀，人物从今分外清。
本为此邦开眼目，老夫双目亦增明。

夏旱连秋又及冬，大田高下总成空。
千仓已失三农望，一雨欣闻百里同。
青入平畴看麦秀，绿回枯沼喜泉通。
从今得免填沟壑，皆谢天公惠困穷。

应喜衰翁得挂冠，裁成妙语鼎来颁。
清如水上看修竹，秀似云中见远山。
已播政声来阙下，更传诗句满人间。
祇疑自此飞腾去，未许归来伴我闲。

幸不生涧底，杰出苍苍崖。
岁寒只孤秀，万木非吾侪。

此日老法从，当年穷秀才。
从今归去好，非不遇时来。

春入横塘绿胜醅，更将清浅照寒梅。
试吟秀句临流坐，引得疏枝一晌开。

记得来时上此亭，亭荒有景亦徒清。
如今亭与景俱胜，水倍秀兮山倍明。

已爱清秋霁景鲜，山明水秀竹娟娟。
更来花下成真赏，顿觉飘飘意欲仙。

柯山插空天为邻，飞仙窟宅无纤尘。
降灵孕秀神所相，岂但崧高生甫申。
笑别方壶离紫府，道骨清标映华组。
二十八宿罗心胸，霁月光风映眉宇。
书带家声旧着闻，相国邸第南北分。
人间未省见三绝，天上曾观瑞五云。
笺诗传礼穷家学，岂止谈经能折角。
鼓箧来为碧水游，贤关英俊推先觉。
雄文大手古无伦，安知韩柳非前身。
方期江夏无双誉，只许樊川第五人。
厌直承明祈外补，暂拥屏星左铜虎。
万口争歌王海沂，悬榻已题陈仲举。
籍甚声闻咫尺颜，𥩟听锋车趣赐环。
归持清禁紫荷橐，却踏彤墀玉笋班。
我今幸遇悬弧旦，敢采民谣书弱翰。
一言何以祝我公，愿辅升平到不穷。

春风兮飔飔，春日兮迟迟。
草木秀兮原野，兰茝芳兮水湄。
美人去兮何所，白云深兮莫窥。
望极浦兮掩泪，倚危槛兮怀思。
嗫嚅兮鳦语，连娟兮蝶飞。
感微物兮灵偶，私自怜兮芳时。
玲珑兮琼珮，沉寂兮蕙帏。
对芳时兮太息，岂独凛秋兮足悲。
香消悴兮□鸾镜，愁委积兮堆蛾眉。
登山临水兮有兰梦，断雁沉鱼兮无锦诗。
𫛸鴂鸣兮众芳衰，春冉冉兮不可羁。
人生行乐兮将何之，王孙王孙兮胡不归。

雨后春逾丽，平堤涨绿波。
侵人花气酿，刺眼麦芒多。
舴艋闲蓑笠，秋千醉绮罗。
光阴难把玩，秀句与消磨。

结发事铅椠，终身尺寸功。
矫情多病后，饮恨不言中。
户有三珠秀，家愁五盗穷。
空山埋玉树，肠断白杨风。

春光先向陇梅归，正值崧神降岳时。
孕秀直疑天地相，输忠唯许冕旒知。
八珍锡燕宫厨送，百两传宣使驿驰。
盛事逖闻千载后，鲁公彩服效儿嬉。

蕉心擢秀占文庭，润沃偏宜雨露声。
已向杏坛新表瑞，莫嫌花谱旧无名。
决科此日先幽谶，记异他年见史评。
况有能诗贤令尹，直将美事付群英。

寒菊已枯分正色，春兰未秀借幽香。
凭君折取簪霜鬓，解与眉间一样黄。

贤哉庞颍公，天相佑仁宗。
清规映当代，劲节摩秋空。
皇祐维四年，蛮寇南海邕。
委身任虎将，献馘鲁侯宫。
又能识君实，荐鹗如孔融。
人言主与宾，霜降鸣丰钟。
至今勋业在，隠然齐岱嵩。
少时居荫下，读书此堂中。
三年足不市，纷华尘垢同。
平生经纶志，于此涵养丰。
梁间产灵芝，秀异郁青葱。
殿角存琬琰，挥毫气吐虹。
常时有识者，固知非卧龙。
一朝十载遇，谈笑集勋庸。
后人勤仰止，图像君子容。
萧然堂庑间，香火一时共。
地远尘不到，山高气自雄。
松竹交荫郁，桃李间繁秾。
堂经百年久，隳圮几一空。
断砌行春蚓，败壁号秋蛩。
僧有惟勔者，鼎施葺施工。
兴仆广湫隘，疏林撤翳蒙。
至今山下路，冠盖仍憧憧。
我来为此邑，坐阅三年穷。
催科本自拙，抚字亦何功。
惟有心如水，庶几踵前踪。
适当岁初吉，敛板揖清风。
来携一壶酒，谨致三酬恭。
昔尝怀此念，今乃遂我衷。
作诗留壁间，聊以写鄙悰。

化境何年斵取还，崭然擢秀瘴茅间。
我来授记开潜阅，从此佳名溢世寰。

四明山水天下异，东湖景物尤佳致。
古来奇处芜没多，极目空余老苍翠。
最称险奥唯福泉，崒嵂万仞摩青天。
屹起精蓝名寿圣，松风飒飒泉涓涓。
一径崎岖通下水，风物人情更淳美。
两椽茅屋何萧然，是即吾庐靠山起。
吾尝终日倚阑干，眼界峨峨碧玉攒。
有时出户一乘兴，枯筇蜡屐随清湍。
攀萝直上上水去，烟霞迤逦僧家路。
龙藏虎蛰天地宽，陟岵欷歔空堕泪。
次经象坎白云庵，阴崖断谷常青岚。
中有村墟号韩岭，渔歌樵斧声相参。
陶公霞屿峥嵘出，秀杰绵延数非一。
鳖山孤立水中央，规圆不赖人镵刻。
地雄山壮泉源豪，七十二溪俱怒涛。
截山突屼起六堰，百尺花蹊金石牢。
鸣桹掷钓渔艇短，数百成群来往款。
绿蓑青笠苦忘归，细雨斜风浑不管。
栖真兰若唯南隅，闻是徐王旧隠居。
莲塘十里香风阔，凫鹥㶉𫛶时沉洳。
一帆迅抵青山寺，丈室云堂高赑屃。
森森松菊蔽村祠，细读刓碑知故事。
云是皇朝李使君，濬浊澄清利后人。
迄今旱岁赖实利，血食往往长秋春。
破雾穿云梯磴滑，石胁山腰遍金刹。
濯足清流舒啸长，筼筜十亩清风戛。
紫衣道士氏曰朱，高论山前结草庐。
客至石坛无俗物，横琴数曲酒一壶。
对岸二灵只一苇，依约谁家葬龙耳。
夜深踈雨洗遥空，一朵浓云罩山觜。
金襕禅老今大颠，坏衲蒲团日坐禅。
我行不问西来意，消息还将方寸传。
乌石山头滕奥口，泓澄万丈辉星斗。
过客谁知此地灵，只闻静夜生龙吼。
鉴湖芜没多田畴，临平车马尤喧啾。
纷纷未识兹万顷，神仙窟宅合在东南北西陬。
周游几千里，此兴犹未已。
归来摸写笔不停，大匠从其诮狂斐。

岷峨秀多士，照乘辉连城。
夫君挺奇瑞，梯栈来神京。
殿前策三道，光焰摩九精。
甲科雄鹭序，四海驰文名。
一朝坐璧水，缓辔登蓬瀛。
二年作铨总，谈笑流品清。
陛对本故事，中间俄一鸣。
黼座固色喜，无乃群邪惊。
堂堂颇牧论，万古追家声。
胡为忽掉头，解组寻归程。
帝曰邛筰民，抚字宜烦卿。
汝其下膏泽，癯瘠均丰盈。
上方宝环赐，迟汝襦袴氓。
承平二千石，倚任谁云轻。
况复近乡井，正昼锦方荣。
过家仍上冢，钲鼓喧双旌。
男儿贵行志，岂俟腰金横。
风云傥际会，衮绣居槐庭。
别酒置客邸，伊嗟未忍倾。
所嗟君子外，何独伤离情。

四山俱荒茅，松竹不露颖。
清绝一株梅，依依秀孤岭。
轻风引余馨，淡月露寒影。
东君蚤催实，待此荐金鼎。

天边倚萧寺，小阁翠微中。
烟霭三峰秀，松杉一径通。
潮音从耳悟，尘虑转头空。
堪笑林间弋，犹思落塞鸿。

翼轸腾光万代尊，地灵人杰萃侯门。
紫芝秀宇尘无染，黄宪澄波挠不浑。
泥湿丹书双彩凤，香凝画戟两朱轮。
生朝有客成飘泊，犹寄巢莲碧玉樽。

当年仗策扣军戏，已有昌言简帝知。
目见飞龙升白水，手扶赫日上咸池。
飘萍一世其如命，剖竹专城会得时。
三十六峰方秀发，可无佳致付新诗。

挂席桅樯倚数寻，小风吹饱思难禁。
三千奏牍曾医国，十万兵屯已属心。
江路踈梅春意近，楚天孤鹜晓烟沈。
是中秀句应无限，着眼归鸿迟好音。

汾阳遗泽渺千春，来配名家德有邻。
蟾窟初看攀桂子，萱堂忽失断机人。
秀眉影属霜缣浄，斜日风开丹旐新。
锦轴已闻生命诰，赠黄从此踵松筠。

东阁初开瑞霭凝，晓催簪履庆修龄。
风回秀发扶疏绿，喜入方瞳的皪青。
纱帽着花春不老，玉杯浮雪酒微醒。
今朝太史占鄞鄮，无限文星作寿星。

郁葱佳气霭鄞川，剩说侯门得二贤。
天下中庸追远躅，江东俊秀踵遗编。
歌喉𪾢睆鶑同丽，舞袖翩翻蝶共妍。
行看联名登虎榜，亲闱归侍彩衣鲜。

御手指婵娟，青春白昼眠。
罗衣香汗透，宝髻翠云偏。
柳叶眉间秀，桃花脸上鲜。
梦魂何处去，身在帝王边。

秀麦条桑翦翦寒，锦屏残梦怯衣单。
惜春只怕春归去，多插瓶花在处安。

六龙转淮海，万骑临吴津。
王者本无外，驾言苏远民。
瞻彼草木秀，感此疮痍新。
登堂望稽山，怀哉夏禹勤。
神功既盛大，后世蒙其仁。
愿同越句践，焦思先吾身。
艰难务遵养，圣贤有屈伸。
高风动君子，属意种蠡臣。

入门无平田，石路穿细岭。
阴风生涧壑，古木翳浑井。
湛卢谁复见，秋水光耿耿。
铁花秀岩壁，杀气禁蛙黾。
幽幽生公堂，左右立顽矿。
当年或未信，异类服精猛。
胡为百岁后，仙鬼互驰骋。
窈然留清诗，读者为悲哽。
东轩有佳致，云水丽千顷。
熙熙览生物，春意颇凄冷。
我来属无事，暖日相与永。
喜鹊翻初旦，愁鸢蹲落景。
坐见渔樵还，新月溪上影。
悟彼良自咍，归田行可请。

人禀秀德，气貌或同。
而子俨然，温温其容。
两端发问，未答机锋。
以礼节和，斯言可宗。

伯彼临淄，左行称贤。
睎踪十哲，秀颖三千。
心悦诚服，家至户传。
乐只君子，文声益宣。

荣枯一气内，造化本自公。
春花与秋蒂，孰云有不同。
试看木芙蕖，雨露滋芳丛。
嫣然生百巧，秀色倾房栊。
婢子有不惬，偃蹇霜枝红。
溪柳疏其西，池荷亚其东。
等作一物看，曾是烦春工。
开阖寓至理，岁事号秋风。
惟有桃李场，感叹无言中。

荒风吼其前，大雷击其后。
人言黄昏雨，此意无乃骤。
飘飘岂恶声，侧耳听檐溜。
一睡喜暂凉，破窗落星宿。
明朝看东方，老火已复昼。
起行视畦陇，微露泫深秀。
枯沟涩不流，焦块濡未透。
看看岁云秋，槁死念谁救。
滥兴桑羊诛，妄使土龙鬭。
彼巫乃诬尔，拜舞杂符咒。
举头亦茫茫，万一幸天漏。
云行则雨施，坎画自羲后。
为霖有真源，中路困坑窦。
眼前苍狗姿，津润岂能漱。
何当卷江海，九万广天覆。
有祷恐未迟，帝阍吾欲叩。

阴山多风埃，白日下雨雹。
君子何必陋，士气见淳朴。
巴江亦能骚，兰陵善为学。
斯文随所化，后辈仰先觉。
褐衣怀美质，隠隠含山璞。
先生来何迟，绚秀待追琢。
板舆行不难，双雁度云邈。
未嫌一箪蔬，颇胜五鼎渥。
教人此其本，何异垫巾角。
我昔困虀盐，为子得妙斵。
王明躬孝治，正要夔典乐。
小试台阁资，还来侍经幄。

绍兴己卯武成庙，庙殿之栋三秀芝。
学官奔走暨多士，日遶百匝不暂离。
欲奏九重望恩幸，寒饿水火如切肌。
先期到堂白宰相，宰相曰可甚易为。
乐工伶伦饰金玉，拟荐清庙裁歌诗。
石时官忝博士职，岂敢立论超等夷。
曰此五行金沴木，木不曲直尝闻之。
将军鹰扬兆异气，弄兵往往忧潢池。
矧今裕民民未裕，圣虑日轸天下饥。
斯言一出自拭目，再召再逐弥岁时。
山东山西将与相，一天雨露均无私。
喜闻谋帅用乡士，乖崖以来无此奇。
目之所睹世有异，口不敢言人更知。
顷年喋血岷峨下，启此厉阶端自谁。
种芋从今我田喜，沤麻却得吾水滋。
中和薰蒸感瑞物，雪山增重阴云披。
昔人佳政喜传授，便谓子产胜子皮。
江南诸子识我语，帐下未忍骄群儿。
商山一曲似可作，出处恐笑山翁痴。
不如去学赤松子，掉舌三寸为帝师。

白鹿山头一望平，归来衣袂作风馨。
庭萱岩桂方争秀，总入观音净水瓶。

苍龙甲戌岁，修筑周公殿。
文翁至高君，学校已再变。
顺考兴平年，寔纪汉之献。
或云锺会书，入木字隠见。
自献而至会，朔历斗杓转。
会初入蜀时，意不止弱禅。
有如猿猱系，百巧欲伺便。
杀女不作难，机锋剧刀箭。
会书固出繇，家法素所善。
至学艾笔迹，暮夜走邮传。
老昭岂易欺，真伪猝难辨。
欺昭尔尚可，蜀士多秀彦。
当其下笔时，宁不愧颜面。
虽蒙黼藻文，不揜粪土贱。
周公傥有灵，白日下雷电。

蜀地虽远天之涯，蜀人只隔一水巴。
自从文翁建此学，此俗化为齐鲁家。
泮林春风桑椹熟，集鼓坎坎闻晨挝。
诸生堂奥分左右，相比以立如排衙。
九牧之金充岁贡，搜出精矿遗其沙。
卿云褒武皆蜀秀，虎豹各自雄须牙。
两京得人广数路，忍使丘中留子嗟。
不然题名百许辈，无一显者何谓耶。
我亦典学老从事，试向坐中寻孟嘉。

君之先世真文雄，异时奏赋蓬莱宫。
谁传副墨过沙漠，至今犹称长啸公。
芝兰不乏后来秀，谓将褎然为举首。
至音澹泊识者寡，遂令声名落卢后。
北风吹霜日隠山，彩鸾绣襦宁复寒。
同车西归信可乐，得意自忘行路难。
明年春风紫宸仗，遥对清光九天上。
长安花尽君亦归，缓辔重来一相访。

本朝流泽长，后世多宗英。
故老称先王，往往如咸平。
及见后来秀，亦皆有典刑。
辟疆好清静，虽仕不近名。
每笑黄须儿，鞍马勤远征。
功成不过侯，弹雀良自轻。
养恬一室内，尤见避世情。
帝欲睦其族，赐禄恩甚荣。
不烦亲指呼，卧护铃下兵。
优游有余乐，轩窗亦虚明。
客来愿置醴，庶无忘穆生。

洛阳盛人物，丧乱亦南迁。
今见大夫后，犹如翁子贤。
端居送日月，秀句写风烟。
相遇何匆促，临分重惘然。

清阴夏可玩，秀色春可餐。
桃李事且置，四时各有观。

鼻祖贻谋远，承家积庆长。
青箱元不坠，玉树久逾芳。
气验三嵎秀，祥占五世昌。
向来蜀父老，久忆汉文章。
试问风骚将，谁登翰墨场。
浮云玉垒变，秋草墨池荒。
大雅沦金石，斯文厌秕穅。
九成方命舜，三变必兴唐。
东壁初观象，南箕果降光。
终当荐清庙，始验出昆冈。
世喜韶音在，人皆肉味忘。
遥闻望帝国，重立郑公乡。
议论看前辈，春秋守素王。
谈经追服杜，下笔逼班扬。
价重连城璧，功高治水航。
词源倾滟滪，才刃剧干将。
思涌辞穿月，文成字挟霜。
高明齐日观，豪健敌风樯。
不但垂金薤，方期兆玉璜。
径宜排稷下，不用奏阿房。
退草三千牍，深窥数仞墙。
多闻正科斗，博识辨商羊。
乡党尊王烈，交游说郑庄。
弦歌化邹鲁，文物见成康。
壮岁观周乐，昭时笑楚狂。
风尘天下辙，日月魏中梁。
星列桥门外，霜寒璧水傍。
应书随汉传，鼓箧上虞庠。
大策先多士，高谈兀老苍。
诸儒甘折角，宗伯许升堂。
擢秀联龙虎，凌霄翳凤凰。
西黉聊偃息，北海暂徊翔。
绛帐师儒室，青衿弟子行。
至音消郑卫，俗学起膏肓。
德业方天纵，才名故日彰。
筑岩宜梦说，负鼎可干汤。
宪古兴华旦，搜儒列奉常。
鲁宫传礼乐，赵铎应宫商。
金纳诸侯酎，郊崇上帝觞。
朝仪修草具，庙乐纪芝房。
方刺封中制，将分岱岳祊。
守邦严典礼，范俗正堤防。
恩赐尚书舄，班齐骑省郎。
明光联执戟，建礼入含香。
鸣玉趋文陛，垂绅拱御床。
天临豸冠动，风凛兽樽凉。
禁省吟红药，朝廷少皂囊。
忧时惟贾傅，疾恶甚张纲。
伏阁曾留谏，埋轮讵畏强。
忠言深慷慨，直气欻飞扬。
屡乞开宣室，常思请尚方。
马皆贪立仗，凤独见朝阳。
直道难容黯，群臣惜渡湘。
虚心忘宠辱，知命信行藏。
徼道森长乐，周庐肃未央。
赘衣重入侍，交戟俨开张。
地有长城固，时无宝瑟僵。
鸣銮思禹穴，飞旆入雷塘。
仗狩崆峒远，旌垂少海黄。
方资清宿卫，乃遽释轩裳。
负郭俄回驾，专城再耀铓。
化移江北枳，讼决召南棠。
已去浮江虎，潜躯避境蝗。
使车更刺举，夷路看腾骧。
未即归前席，还闻出护羌。
不通五尺道，坐富十年粮。
念昔东南帝，多兴楚越疆。
聚星占晋国，厌气走秦皇。
往者何劳继，今王未易量。
布书垂象魏，仄席在岩廊。
大业虽中偾，神谋正外攘。
会须擒颉利，方拟殄烧当。
宇宙依秦树，山河接汶篁。
再令宫禁肃，必赖股肱良。
岂久留乘塞，行看入奉璋。
无安都护府，亟趣舍人装。
有客弹长铗，终年窃太仓。
乘龙安敢望，飞凤果为祥。
贪禄难投帻，登堂阻奉觞。
遥期千岁寿，坐见海生桑。

鼻祖贻谋远，承家积庆长。
青箱元不坠，玉树久逾芳。
气验三嵎秀，祥占五世昌。
向来蜀父老，久忆汉文章。
试问风骚将，谁登翰墨场。
浮云玉垒变，秋草墨池荒。
大雅沦金石，斯文厌秕穅。
九成方命舜，三变必兴唐。
东壁初观象，南箕果降光。
终当荐清庙，始验出昆冈。
世喜韶音在，人皆肉味忘。
遥闻望帝国，重立郑公乡。
议论看前辈，春秋守素王。
谈经追服杜，下笔逼班扬。
价重连城璧，功高治水航。
词源倾滟滪，才刃剧干将。
思涌辞穿月，文成字挟霜。
高明齐日观，豪健敌风樯。
不但垂金薤，方期兆玉璜。
径宜排稷下，不用奏阿房。
退草三千牍，深窥数仞墙。
多闻正科斗，博识辨商羊。
乡党尊王烈，交游说郑庄。
弦歌化邹鲁，文物见成康。
壮岁观周乐，昭时笑楚狂。
风尘天下辙，日月魏中梁。
星列桥门外，霜寒璧水傍。
应书随汉传，鼓箧上虞庠。
大策先多士，高谈兀老苍。
诸儒甘折角，宗伯许升堂。
擢秀联龙虎，凌霄翳凤凰。
西黉聊偃息，北海暂徊翔。
绛帐师儒室，青衿弟子行。
至音消郑卫，俗学起膏肓。
德业方天纵，才名故日彰。
筑岩宜梦说，负鼎可干汤。
宪古兴华旦，搜儒列奉常。
鲁宫传礼乐，赵铎应宫商。
金纳诸侯酎，郊崇上帝觞。
朝仪修草具，庙乐纪芝房。
方刺封中制，将分岱岳祊。
守邦严典礼，范俗正堤防。
恩赐尚书舄，班齐骑省郎。
明光联执戟，建礼入含香。
鸣玉趋文陛，垂绅拱御床。
天临豸冠动，风凛兽樽凉。
禁省吟红药，朝廷少皂囊。
忧时惟贾傅，疾恶甚张纲。
伏阁曾留谏，埋轮讵畏强。
忠言深慷慨，直气欻飞扬。
屡乞开宣室，常思请尚方。
马皆贪立仗，凤独见朝阳。
直道难容黯，群臣惜渡湘。
虚心忘宠辱，知命信行藏。
徼道森长乐，周庐肃未央。
赘衣重入侍，交戟俨开张。
地有长城固，时无宝瑟僵。
鸣銮思禹穴，飞旆入雷塘。
仗狩崆峒远，旌垂少海黄。
方资清宿卫，乃遽释轩裳。
负郭俄回驾，专城再耀铓。
化移江北枳，讼决召南棠。
已去浮江虎，潜躯避境蝗。
使车更刺举，夷路看腾骧。
未即归前席，还闻出护羌。
不通五尺道，坐富十年粮。
念昔东南帝，多兴楚越疆。
聚星占晋国，厌气走秦皇。
往者何劳继，今王未易量。
布书垂象魏，仄席在岩廊。
大业虽中偾，神谋正外攘。
会须擒颉利，方拟殄烧当。
宇宙依秦树，山河接汶篁。
再令宫禁肃，必赖股肱良。
岂久留乘塞，行看入奉璋。
无安都护府，亟趣舍人装。
有客弹长铗，终年窃太仓。
乘龙安敢望，飞凤果为祥。
贪禄难投帻，登堂阻奉觞。
遥期千岁寿，坐见海生桑。

文正垂芳久，风流八叶萧。
名传庆历颂，功冠宝元朝。
人物追三代，仪刑正百僚。
后来登玉笋，故自有霜条。
配德皆乘凤，生贤必珥貂。
赋高梁苑雪，声振浙江潮。
已庆生金社，俄闻梦紫霄。
飚车度弱水，绛节下阳寥。
温润珠无颣，清修玉不雕。
成家自褵结，高节陋琴挑。
灵匹期河汉，仙槎近斗杓。
择夫得温峤，传业继班昭。
比物能吟絮，逢辰解颂椒。
早遵王吉俭，久去少君骄。
绛帐诗书在，朱弦律吕调。
行皆图史应，步节珮环摇。
林下风姿远，闺中礼法饶。
翟衣严象服，彤史嗣英飚。
夙御鱼轩驾，和鸣凤管箫。
清标矜竹润，盛德颂桃夭。
八桂知同秀，三芝等后雕。
他年看洗髓，终不羡云翘。

皇天啬甘泽，为农生理休。
哀哉桑麻瘁，得意蓬蒿稠。
一夜溜檐雨，晓屋喧鸣鸠。
惊涛注空壑，秀色溢平畴。
田舍无宿储，及此宽百忧。
陌上谁家郎，惟恐阻春游。

刺桐城边桐叶飞，刺桐城外行人稀。
客来别我有所适，问客此去何当归。
林卿妙龄才秀发，胸中万卷涌溟渤。
家声合沓盖九州，里第嶙峋表双阙。
朅来试吏天南方，骥絷焉能骋所长。
梅仙脱身东市卒，杜老落笔中书堂。
传道淮壖减豺虎，政须礼乐事明主。
之子轩轩霄汉姿，好向春风刷毛羽。

黎明呼羸僮，拄策渡野水。
轻岚翳初日，古道步平砥。
麦陇黄四出，松竹翠相倚。
人间春告尽，岩色秀未已。
眼入故乡明，语还亲旧喜。
印非朱买臣，金无苏季子。
窃笑免妻孥，相过动邻里。
富贵岂吾谋，薄游聊尔耳。

润资宿麦两歧秀，寒勒新花几信风。

时序一转毂，乾坤双旅亭。
此日即昨日，春过秋峥嵘。
如何万象间，寓我七尺形。
忽忆县以西，远览目屡经。
前峰一鳌伏，遥𪩘千螺青。
是穷天外胜，谁托世上名。
翩翩佳公子，语秀含余清。
来此集宾客，溪山两钟情。
亭如栖烟树，客乃委浪萍。
共此一时胜，遐哉万古城。
长歌白云遏，落日金杯倾。
我至将无时，庶以娱瞻听。
三嵎此其一，松柏争敷荣。
地灵莹骨秀，不受红尘撄。
今朝动清兴，有人踏皇扃。
胜绝定何如，同起为苍生。

时序一转毂，乾坤双旅亭。
此日即昨日，春过秋峥嵘。
如何万象间，寓我七尺形。
忽忆县以西，远览目屡经。
前峰一鳌伏，遥𪩘千螺青。
是穷天外胜，谁托世上名。
翩翩佳公子，语秀含余清。
来此集宾客，溪山两钟情。
亭如栖烟树，客乃委浪萍。
共此一时胜，遐哉万古城。
长歌白云遏，落日金杯倾。
我至将无时，庶以娱瞻听。
三嵎此其一，松柏争敷荣。
地灵莹骨秀，不受红尘撄。
今朝动清兴，有人踏皇扃。
胜绝定何如，同起为苍生。

君不见昔日中岩印元发，声名宇县何煌煌。
层冰莹骨语秀静，松风入齿诗清狂。
有时健笔赋岩石，天地万象随低昂。
儒流稽首颂舌相，往往谓带花木香。
自从别我无消息，江鳄无情江浪黑。
至今夹岸枫林青，岁老迷魂招不得。
古来英才多薄命，杳杳湘潭丝五色。
世间妙质便恐无，使我哀吟缠八极。
岂料嘉川余旧游，云来云来开我愁。
时吐芳鲜恣吞嚼，软语髣髴从汤休。
劳生乾坤我已倦，饮半一啸沧浪舟。
三峨联子憩寂寞，下视华屋皆山丘。

层台跨青空，溪水出其侧。
千峰竞神秀，万里无限隔。
王侯贤令尹，心匠巧经画。
平生不凡处，眼高四海窄。
坐令荆棘场，化作山川国。
登临有胜集，而我非佳客。
听候妙谈兵，四座皆辟易。
冰霜绕牙齿，韬略贯胸臆。
迺知杜元凯，不特有传癖。
风尘犹澒洞，早试平戎策。
当沉岘山铭，更效燕然勒。

造化小儿斲山骨，几年流落蛟龙窟。
太湖一碧浸玻璃，澜吞浪吐穷奔突。
瑰奇未许困泥沙，漂出江皋空{山突}屼。
清寒偃蹇如高人，肯向蓬蒿念埋没。
曩闻上苑饶奇珍，千形万状高嶙峋。
当年搜索困山海，毡包席裹车辚辚。
规模岂但肖五岳，气象直欲凌三神。
一朝胡马窥城下，例随矢石荒荆榛。
怜君分落幽人手，不逐尔辈污尘垢。
首阳寂寞伯夷清，潇湘冷落三闾瘦。
李侯胸中饱云梦，得君不用斯琼玖。
馆之旧隠与周旋，竹士松宾三益友。
相看一洗名利心，眉宇更清元德秀。
君今几世德未衰，霜寒玉立癯而寿。
咄嗟世眼多嗜好，玩形忘理十八九。
奇章所蓄森琅玕，名标甲乙空纷然。
到溉奇礓高崒嵂，一掷徒为负进钱。
石君于汝非不厚，较其所得无何有，愿公世济此君为不朽。

儿时闻罗山，窟穴居神仙。
念念每欲往，终为俗累牵。
兹晨复何夕，风日媚晴暄。
偶与二三子，径来践前言。
崎岖涉冈涧，峭蒨凌云烟。
崖断或如泻，坡平俄若川。
有泉何自来，但觉声涓涓。
萦纡若蛇走，往注山腹田。
徘徊一濯足，入袖风翩翩。
俄登最高岭，中观屋数椽。
嶙峋老石像，摩挲不记年。
桃花破丛菅，一笑为嫣然。
石屏与翠壁，拥从相后先。
物色恣观览，万界满眼前。
适问同游人，兹为第几天。
不然何秀拔，不与众峰连。
长安在何许，无乃落日边。
十年苦抢攘，战血腥戈鋋。
谁知尘外客，一壑能自专。
徜徉得此乐，疑已飘飘然。
兹游恐难再，迟留不能前。
如何林间月，弄影明娟娟。
催归犹恨早，正恐陵谷迁。
到家追悔甚，誓将世务捐。
却寻向来路，迹断难攀援。
春雨正蒙密，涧水鸣潺湲。
徘徊不可上，愧尔无仙缘。

文会今年喜重寻，葭姿玉质又同林。
弟兄并秀如君少，朋友相知独我深。
一别几劳终夜梦，相逢更话百年心。
长卿赋有凌云志，却笑区区蚓窍吟。

君不见凤之雏，骥之子，潘家岐哥无乃是。
鹤溪仙子降英灵，雁荡名山锺秀美。
颜色纯明白玉璞，精神皎洁秋江水。
胸中之气已吞牛，开眼睛光如虎视。
此儿奇绝非常儿，小子观人盖多矣。
宁非汉代偷桃朔，别是唐家谪仙李。
愚知先生百不忧，但患此儿名盛耳。
先生才高爵未绾，赖渠力振家声起。
鹿岩他日筑高门，车马煌煌塞闾里。

炎正中微后，皇家再造年。
斯文天未丧，吾道圣相传。
黼扆端周冕，岩廊拱舜弦。
宸章丽朝日，奎画焕中天。
贾马朝丹阙，皇夔捧御筵。
云龙庆相遇，星凤快争先。
金马袍披锦，戎亭帐褫毡。
崇儒符汉武，复古慕周宣。
方议成均制，仍增博士员。
伫观旗茷茷，行贲帛戋戋。
词赋扬群彦，贤良策万全。
圜桥汉亿万，鼓箧鲁三千。
狂客休歌凤，骚人肯钓鳊。
文风畅蛮貊，士气压腥膻。
王化诚无外，吾邦素自偏。
鱼盐人竞习，刀笔世相沿。
甘学樊迟稼，纷求许汜田。
揶揄戏缝掖，膜呗奉真诠。
未振寒乡陋，那经杀气缠。
闾阎森白刃，庠序燎寒烟。
断简嗟何考，青衿痛自怜。
诗存伤瓠叶，礼废忆豚肩。
磬碎交州石，弓焚矍相弦。
水流空涣涣，草碧自芊芊。
有识思兴起，无知分弃捐。
桑弧谁复射，城阙孰思还。
弟子贫原宪，先生冷郑虔。
嗣音几泯灭，素业遂迍邅。
屡应三年诏，曾微万选钱。
龙门无几到，虎榜不多联。
愈赋徒伤感，郊肠厌炒煎。
儒冠空叹误，铁砚莫知研。
白日非偏照，寒灰自不然。
百年嗟委靡，今日幸夤缘。
令尹真人杰，同僚命世贤。
崔丞老文学，梅尉旧神仙。
乐善诚何笃，承流志更专。
下车伤弊俗，修泮慕遗编。
浮议畴能夺，良谋断不愆。
商财方萃聚，卜日肯迁延。
役命诸生董，基谋爽垲迁。
邓林搜蓊郁，淇竹翦婵娟。
秘殿雄千尺，修廊跨百廛。
虹梁挂天宇，云栋轶星躔。
缥缥飞鸳瓦，沉沉耀采椽。
沚茂春色早，坛杏午阴圆。
方沼分寒溜，明窗瞰碧涟。
前山昂马首，胜地夺龙眠。
瀑水灵源近，箫峰秀色妍。
规模何廓廓，气象更绵绵。
先圣风流远，新宫象貌鲜。
森罗龙衮列，肃穆雁行连。
剑珮星辰上，丹青日月边。
衣裳明黼黻，冠冕饰纮𫄧。
祀事修崇报，心斋务至蠲。
新仪仍再习，吉日已重涓。
漏箭催庭燎，鸾刀待饩牵。
充庭端弁服，夹道拥车骈。
秉笏趍帷幄，升阶省豆笾。
馨香登黍稷，肥腯荐牲牷。
蔬撷罗芹藻，鱼羞备薧鱻。
牺尊澄玉液，宝篆喷龙涎。
荐裸仍更貌，观瞻竞曲拳。
礼文稽戴郑，乐舞奏韶卷。
设礼筵初秩，登门屦已填。
盍簪联桂玉，纫佩杂兰荃。
饰喜捐丝竹，论文具管笺。
献酬咸偻伛，进退各周旋。
挥麈谈飞屑，濡毫思涌泉。
妙词歌郢客，醉墨洒张颠。
共喜从于迈，俱忘咏式遄。
武纷堂上接，衣拥坐隅褰。
父鄙金籯满，师夸腹笥便。
雩风开性柳，教雨长材楩。
鼓瑟求曾点，攀鳞至闵骞。
水平翻振鹭，天阔戾飞鸢。
鶑思友迁木，骅群尽着鞭。
草空收七壁，雀过堕三鳣。
道也将行矣，辰乎盍勉旃。
搜寻罗简札，点勘费丹铅。
洁浄穷爻象，温柔考注笺。
典谟稽古学，仓制究残编。
异教排韩子，遗绖抱玉川。
壮夫羞篆刻，童子悟幽玄。
道德勤钻仰，文章变俨骈。
科名真溷尔，翰墨盖游焉。
雪耻终兴越，成功必霸燕。
真成两阙里，别是一陶甄。
化出文翁表，功居范宁前。
声莘终不朽，琬琰岂须镌。
未学成鸠拙，穷居类兔跧。
肠枯无锦绣，门冷乏貂蝉。
箪食虽云乐，藜床已厌穿。
室空司马壁，食窘鲁公𫗴。
误拜殽陵赐，长怀渭水畋。
断弦音寂寞，抱玉涕潺湲。
览镜时犹在，焚舟志益坚。
燕归欣遇厦，鱼得敢忘筌。
愿赴功名会，终归造化权。
唯凭大炉火，早晚铸颜渊。

父子乃天性，钟情谁不然。
教之以义方，先贤有名言。
日严在所尚，私念宜舍旃。
君子不自教，遣随师友肩。
青紫乃余事，要当知圣贤。
居家务孝弟，立行防悔愆。
穷当慕颜回，达勿为公孙。
庶几幼所学，终身可行焉。
不见下邳丈，秀发从妙年。
束书入贤关，日与英隽联。
忽作何蕃归，甘旨奉晨昏。
丘园事高尚，腹笥常便便。
过庭有奇儿，诗礼得家传。
勉哉尊所闻，慎勿学乡原。

芝友产岩壑，无人花自芳。
苗分郑七穆，秀发谢诸郎。
世竞怜春色，人谁赏国香。
自全幽静操，不采亦何伤。

谁櫂深林秀，遥分奕叶芳。
秉殊溱上客，握拟殿中郎。
眼净见幽韵，心清闻远香。
当门不及种，践履恐成伤。

贤哉予外兄，厚德著乡里。
积善有天报，锺秀在吾子。
学问如驰马，着鞭殊未已。
西游不负盟，早早戒行李。

绍兴建元二十二，良月壬午时丁未。
王家辞弟游帝都，出门满眼思亲泪。
鹡鸰送我过原隰，朋友携尊宿萧寺。
朝离黄塘惜分别，莫宿青山嗟独自。
初心满拟游雁山，行止非人辄乖异。
黄岩留连越三宿，故旧过从日沈醉。
郑生伴我千里行，近世人无此风义。
皇华亭上一回首，陡觉眉头起乡思。
西江十里浮桥边，把酒登楼吟拥鼻。
山行初逢建子月，入眼梅花已春意。
前观三渡觉非旧，下视两滩真可畏。
渡头仙人还笑我，髭须如棘犹名利。
欲入天台观石桥，行来匆匆未能遂。
途中邂逅张老丞，十五年前乐清尉。
自嗟吾非沈谢辈，面目从来苦难记。
飞泉枕上梦成魔，达旦思家何曾睡。
细雨蒙蒙入关岭，旅邸重寻旧题字。
雨脚微收过天姥，洗出峰峦叠苍翠。
刘阮祠荒土犹赤，溪山真是神仙地。
道旁石现小金仙，传舍荒凉谁废置。
柘溪竹染儿女痕，石岭松含栋梁器。
路入南明观石佛，楼阁岧嶤更深邃。
八年行役两来游，岩上题诗记前事。
乘兴剡溪寻故人，久别相逢杂悲喜。
义风吹水送行舟，越国江山满瞻视。
十四岁娥孝且烈，三百里湖明更媚。
千岩竞秀壑争流，终日贪看趣遥寄。
西兴渡口声如雷，银浪崔嵬魄惊悸。
江神为我风色平，天阙煌煌瞻象魏。
贤关访旧话酸辛，更食虀盐旧滋味。
学官欲以职事留，自愧非才力辞避。
观台云物端可书，宫线初长日南至。
龙山僦舍观大礼，仪仗森然典文备。
人臣贵盛古今无，秦公父子俱为使。
景灵告谢乐声回，鹓鹭花枝侈君赐。
西游连日睹天颜，和气氤氲散憔悴。
岁云莫矣却归来，捉笔书为于役志。

剡溪蕴秀异，久郁少陵诗。
今向轩前看，人如晋宋时。

好似东山谢，满庭芝与兰。
义方能不倦，擢秀固非难。

黉馆名初挂，银钩势欲翻。
人才蕴秀异，学业扣渊源。
俊彦方群集，文章可细论。
辉声迈前辈，擢秀蔼诸孙。
心友居兰室，天香满桂轩。
兹为学者富，难与俗流言。
恢义高风倡，同襟旧好敦。
池中神鲤足，一一上龙门。

黉馆名初挂，银钩势欲翻。
人才蕴秀异，学业扣渊源。
俊彦方群集，文章可细论。
辉声迈前辈，擢秀蔼诸孙。
心友居兰室，天香满桂轩。
兹为学者富，难与俗流言。
恢义高风倡，同襟旧好敦。
池中神鲤足，一一上龙门。

子秀霜中色更嘉，金钱粲粲满庭阶。
渊明异日开三径，端仗兹花慰老怀。

羲和错冬令，寒燠常相兼。
在人为不常，时焉作贪廉。
玄冥当用事，如忌还如谦。
宜寒噤不嘘，群萌误抽尖。
既燠俄吹冷，夜寐黑不甜。
水行失其理，厥疾不可砭。
前日当孟冬，雷声震铜蟾。
三日辄大雪，飞花眩观觇。
逮此始逾月，屡变寒与炎。
晨起坐东窗，阳光快恩霑。
霜畦秀蔬苗，欣焉自腰镰。
顷刻变凛冽，枯藤怯提拈。
齿牙战霜风，缩舌疑衔箝。
架抽纷掀翻，谁能正牙签。
酒杯觉无力，瓶罄劳频添。
貂裘尚不暖，况无或衣缣。
兀坐拥黄䌷，脰作寒龟潜。
气血粟肌体，涕涶冰须髯。
红炉炽薪炭，旋觉寒星歼。
静思天壤间，万类何繁纤。
路傍泣冻馁，海角愁废淹。
羽毛有不庇，腥血有不燖。
岂堪当此时，可以吾身占。
殷勤语妻子，汝勿多怨嫌。
破被尚禁絮，漏茅可添苫。
人生苟知足，处此意亦恬。
但愿王化行，东西俱被渐。
尧天日舒长，有目皆可瞻。
寒生在陋巷，甘心事虀盐。
何须傍人门，炙手随奸𪫺。
耽耽王侯宅，笙歌下珠帘。
寒暑止温凉，焉知有穷檐。
否泰迭往来，祸福相依黏。
勿用倚彼玉，自分安吾蒹。
饱腹日三饭，蔽形衣一襜。
祁寒勿怨咨，庶用惩无厌。

吾宗神秀时名儒，赠我三百隋侯珠。
野人不识希世宝，但见照眼清而都。
我昔遥从雁山出，旅食贤关淹岁律。
雅钦陆子常患多，更叹张融可无一。
长淮久绝谁起家，青箱有君殊可嘉。
祠科得隽诮子厚，何止文许后生夸。
我拙惭无济时策，老境初官尚何择。
江南莲幕君故乡，窃芘聊逃简书责。
寒贱误蒙君见奇，祖别赠言荣一时。
明日东归诧闾里，五绝首称虞伯施。

不废东平业，思兴毕万门。
短檠书自照，铁砚志长存。
冠玉贫宁久，兰亭秀更蕃。
一门今盛大，诗礼荷公恩。

雁荡看不足，瑞岩游更贪。
鬭奇虽有愧，蕴秀了无惭。
涧古水鸣玉，寺幽山染蓝。
匆匆一宿去，未暇问三三。

岩桂来三家，清标共秋风。
联芳近禹穴，擢秀疑蟾宫。
胆瓶金粟妍，鼻观天香通。
无心妄区别，妙契将无同。

稽山高入云，鉴湖阔浮空。
禹秦有余迹，晋宋多钜公。
我来岁及周，梦寐怀清风。
兹欣天气佳，扶桑欲瞳昽。
驾言天衣游，盍簪尽鸳鸿。
经夕戒行李，如期集仙宫。
联骑出城南，行行指秦峰。
千岩竞吐秀，眼界清无穷。
招提在何许，十里松阴浓。
林端忽锺磬，与客为先容。
群簪拥花界，双佩鸣寒空。
试将比天台，大略如思丰。
首读邑浩碑，妙理开昏蒙。
细观元白诗，丘壑罗胸中。
萧壁尚堪面，梁薪几经烘。
兹宫现有相，禅客谈无同。
朝阳最崭绝，白云抹其胸。
杜鹃天下无，至今映山红。
鸡僧始开山，道业闻清衷。
思举照不起，高价倾江东。
袈裟缕黄金，宫女自针工。
昭明亲抱送，礼意何太恭。
白马忽渡江，台城丧英雄。
国破遗衣在，丹青落尘容。
我辈皆书生，意气飘如虹。
蜡屐共寻幽，宁求香火功。
载酒怀贺老，招隠思戴颙。
赋诗效吹台，一饭敢不忠。
况我贤使君，德宇尤踈通。
楚醴饷百榼，白衣走山中。
嗟余何为者，天资愧倥侗。
谬与酒中仙，偶同蕺山松。
同年妙词章，况有山水供。
古诗如古琴，山高水溶溶。
背囊小奚奴，捧砚长须僮。
胜游与佳作，二美今具逢。
品题遍群英，波澜及孤踪。
掬水弄华句，比拟何凡庸。
兹会如兰亭，同行类荀龙。
盛事在诗史，奚用呼画工。

忠孝之家女亦良，教传彤管有遗芳。
藁砧旧擢儒林秀，桂子新飘月窟香。
方拟鱼轩霑宠渥，遽惊风树变凄凉。
稽山鉴水青春暮，薤露声中恨更长。

去岁秋大水，民食方苦艰。
丁壮尚流离，而况白与班。
今春又不雨，事与安危関。
使符下列郡，呼雩舞童鬟。
投文责老龙，贪睡何痴顽。
我闻救灾术，迺在人事间。
兴师古有卫，决狱唐称颜。
年因吊伐有，雨送轺车还。
嗟此旱魃虐，和气知谁干。
半岁幸一雨，人心宁不欢。
麦秀禾可植，田里庶少安。
上纾当宁忧，吏责亦稍宽。
我家箫峰下，山长路漫漫。
东皋有先业，颇亦知艰难。
归耕愿及早，免起将芜叹。

寰瀛三十六名郡，越在东南雄四镇。
宛委周回三百里，草木山川有光润。
秦山鉴水蕴秀异，人物风流夸汉晋。
传闻禹穴自太史，好古无人若为问。
杖屦飘然寻洞天，照眼千岩若攒刃。
细看盘石心愈疑，遐想丹书气犹振。
禹贡无传岂其阙，遁甲所书何足训。
彜伦叙自九畴锡，水土平繇五行顺。
洛书六十有五字，王业巍巍此途进。
八卷飞沉天与泉，兹说荒唐理难信。
吾侪去古恨大远，企首难窥禹墙仞。
穴傍有井清且甘，一酌端能洗骄吝。

双鲤来从古嵊州，喜闻英物诞东州。
清和时节绿阴满，秀异谿山佳气浮。
分贶金钱意殊厚，欲为汤餠客无由。
乃翁指日身龙虎，况有奇儿气食牛。

千岩竞秀越王州，地胜钱塘与虎丘。
龙卧半天头吐月，鉴湖千里影涵楼。
宴开秋色平分际，人在蓬壶最上头。
不负良天更输我，此中此夜两年游。

红莲分幕忝同官，秋月扬辉并席看。
句好湖山添秀气，谈清齿颊带微寒。

西南有佳士，岷峨秀匈中。
标高语更妙，写出岷峨容。
青天道路难，冥冥慕蜚鸿。
翩然下人间，海阔洪涛舂。
寻幽入禹穴，杖屦谁相从。
万卷蟠腹笥，一榻眠禅丛。
时来访予语，自愧贤非戎。
世态冷处薄，交情淡中浓。
去岁鉴湖别，分甘老岩松。
行藏果谁使，离合情无穷。
田园有深约，耘耔当自充。
异时瓯蜀间，林下见两翁。

耆旧嗟零落，公年又不长。
双旌空入梦，半刺横罹殃。
子舍三珠秀，吾乡一鉴亡。
平生可书事，椽笔有星郎。

群山如囿秀回环，秀拔群山是北山。
我恐山中猿鹤怨，移文未至已先还。

归来日弹铗，食无肉与鱼。
却将种花地，町畦毓嘉蔬。
骄阳每抱瓮，时雨亲荷鉏。
青青有生意，令我颜色舒。
宁忧馑与饥，亦有瓶中储。
前身老阇梨，蔬气端未除。
文字亦宿业，复生鱼蠹书。
蠹书仍食蔬，苦淡味有余。
况兹清净根，分来自僧居。
端能纳须弥，聊尔秀郊墟。
洗我腥膻肠，襟宇生清虚。
岂惟陶渊明，吾亦爱吾庐。
荒园涉成趣，枯藤当安舆。
困枕案头卷，饥著盘中菹。
孔门陈蔡色，借问何如予。

贵似金张富石崇，纷纷老死利名中。
退居不见香山老，肥遁谁知秀野翁。
溪上园因种花辟，床头金为好宾空。
潸然痛念公兄弟，二十年前笔砚同。

闰月生明后，江天未腊时。
风翻禹门浪，花糁月宫枝。
照夜皎珠树，秀庭祥玉芝。
定知年大有，何止麦相宜。

大似佛世界，端如玉烛时。
穆家兄弟味，杨氏子孙枝。
鄞海明瑶柱，鄱亭望秀芝。
祁寒繇政拙，去倍二诚宜。

不是因三秀，名堂意自深。
要居森戟地，毋忘采芝心。

三秀呈祥处，危亭压众坡。
眼惊庐阜近，峰类夏云多。
乔岳神咸会，苍穹顶共摩。
紫微新铁画，辉映楚江波。

危亭顶鄂渚，欲上初不敢。
肩舆蹑峥嵘，眼界惊坎窗。
青山缭江湖，烟雨抹浓淡。
千帆破沧浪，万室昭菡萏。
大泽匈可吞，秀色手宜揽。
形势控上游，天险卦侔坎。
登临迫吹帽，秋声在葭菼。
衔杯情有欣，怀古意多感。
两雄孙与刘，壮志鲸鹏啖。
赤壁走阿瞒，功业炳铅椠。
黄鹤去何之，灵竹色犹惨。
楼余庾公兴，洲遗正平憾。
北望旧中原，激裂壮士胆。
何由登太山，一快天下览。

叶抽书带秀文房，玉表黄中耐雪霜。
得水成仙最风味，与梅为弟各芬香。

苏黄文章外，翰墨亦莫加。
苏得鲁公法，黄自成一家。
肥无尘俗点，瘦或风雨斜。
可爱如其人，敬之无迩遐。
真迹落人间，蔀屋生光华。
我无一字藏，天遣来三巴。
吾宗东州秀，文翰俱可嘉。
袖中出至宝，双眸洗昏花。
归橐今不贫，持往东南夸。
何以报嘉贶，龙团建溪芽。

东屯别是一山川，水秀山青似左原。
我待还家筑茅屋，作诗招取少陵魂。

大拽今重过，江山记我无。
云开列嶂秀，石峙一峰孤。
吏卒送迎异，舟车来往殊。
鸿留泥上迹，飞去到江湖。

路经秋浦上崔嵬，不负孤舟万里回。
峰比九华微具体，洞疑三竺远飞来。
胜穷岩石玲珑地，秀吸江湖浩渺杯。
先却紫微期一月，菊花未放桂花开。

扁舟昔访戴逵居，早识奇儿骨相殊。
不是剡溪能蕴秀，祇应蚌腹解生珠。
家从机断知为学，身自鸡鸣起奉姑。
儒术登科有犹子，大书遗懿照龟趺。

小小精蓝亦自奇，一峰灵秀蕴幽姿。
无缘细听山僧话，太守偷闲止片时。

回望三条接上兰，野霏山秀似堪餐。
冰翻断影回鱼暖，云作轻阴借雁寒。
即席缥清宜玉斝，何人苏合费金丸。
风长麦浅如皋路，雉子斑斑锦羽干。

宝地披重岫，瓌宫庇万榱。
人瞻鼎湖驾，天护玉箫祠。
列圣联𫄨衮，千宫拥翠緌。
阴森殿中伞，曶{火崔}羽林旗。
白日窥晨幌，明河宿曙帷。
露盘金突兀，甲帐绣葳蕤。
驯象春耕外，游冠月出时。
洛湍萦禁籞，嵩岳倚罘罳。
早晏严薰燎，春秋达信辞。
樽醅绿叶桂，斋馔紫房芝。
璧带华灯错，银床露绠垂。
奇葩万品秀，珍木五衢滋。
碧柱峨翔凤，璇珰舞暗螭。
园金布为地，泉玉漱成池。
劫石聊容拂，仙花自不萎。
楼含太虚近，钟到下方迟。
赐服乡三老，歌风沛小儿。
奉承纷有次，过谒俨多仪。
此路真姑射，前峰即具茨。
何当纡诏跸，原庙慰时思。

异时凉月好，常尔惜严更。
此夜浮云恶，胡然溷太清。
心孤王粲牍，案对景山枪。
海蚌犹能满，城乌更不惊。
裴回循北牖，黯淡倚西楹。
蛩杼逢时急，釭花得暗明。
桂高应自秀，蟾远太无情。
坐想瑶轮转，孤怀怅未平。

夜魄离星舍，春膏浃大田。
乍迷榆塞树，徐暗柳营天。
沼滴银波荡，阶鸣玉绠联。
余萌催沃土，残魃趣沈渊。
迥湿来鶑外，斜寒去雁边。
莓莓滋野秀，纂纂濯花妍。
戴响饶农笠，眠声羡钓船。
罅云时露日，迷岫旋埋烟。
酌酒聊相劳，斯仓𥩟有年。
劳君歌闵雨，予志谢先贤。

夏砌绿茎秀，秋檐红穗繁。
终然体不媚，无乃对虞翻。

纤茎寒始密，秀叶晚逾滋。
芳意君须识，群葩摇落时。

晚秀尚可惜，早开真谓奇。
君看早开处，定是向南枝。

吴王宫里树，春晚紫房开。
秀比华夷重，香蒙菌桂猜。
无轻众芳喻，曾照女郎来。

日涉中园路，昌昌春意深。
鸟新无罢啭，云暖不常阴。
秀色平连野，芳姿细著林。
欢言挈斋酒，值兴即徐斟。

既多九穗谷，复有三秀芝。
芝以保万寿，谷以庆东菑。

清心为治本，直道是身谋。
秀干终成栋，精钢不作钩。
仓充鼠雀喜，草尽兔狐愁。
史册有遗训，毋贻来者羞。

去年醉到江花老，忧患相宽独与君。
今日天涯又春色，却寻高处望吴云。
青红染出化成寺，罗縠翻开秀水纹。
风物感人音信少，眼前双燕谩纷纷。

虚亭何所赏，为爱果中奇。
气禀南方秀，生当火王时。
渡淮嫌橘变，经庾笑梅衰。
不共花争艳，残鶑莫傍枝。

休澣约过从，宁论隘与恭。
溪光染醽渌，山色秀芙蓉。
乍霁千丝雨，齐张万盖松。
岫孤如欲遁，迳曲似相逢。
共怏云霞志，更寻麋鹿踪。
氅披吴国纻，杖拄蜀郊筇。
奕布东西刹，鳞差远近峰。
禽喧五色聚，钟迥六时桩。
兴废虽留目，荣枯莫荡胸。
忽惊雷出地，未省雪经冬。
阴谷鸣归鹤，灵湫起应龙。
跳梁窥果狖，缥缈入花蜂。
磴滑并萝蹑，岩幽半藓葑。
竹间泉缭绕，烟外草蒙茸。
民乐讴谣洽，春和气象浓。
吟多资雅兴，望极动离悰。
有语嫌双燕，无虞羡大槦。
归来却回睇，暮雾已重重。

世务常喧嚣，物外有真赏。
结友探胜槩，放情谐素想。
韶山南国镇，灵踪传自曩。
双阙倚天秀，一径寻云上。
长江远萦带，众峦疑负襁。
千里眇平视，万形罗怪象。
日影避昆仑，鳌头冠方丈。
青螺佛髻高，群玉仙都敞。
霞城晴煜爚，桃溪春浩荡。
仰攀霄汉近，俯瞰神魂恍。
涧深溜如织，岩虚动成响。
造化与真质，妙画胡能仿。
贱子生海隅，逢辰辱朝奖。
靡成彝鼎勋，甘从丘壑往。
惊禽恋故林，困骥畏羁鞅。
兹游得幽深，同怀乐清旷。
世言帝有虞，朔南声教广。
丹冥卜巡幸，翠华临苍莽。
箫韶曾此奏，钟石无遗像。
但觉薰风存，翛然天籁爽。
姬公著治典，历代所遵仗。
九野奠山川，万灵通肸蚃。
医闾与吴岳，半列戎夷壤。
四时迎气祠，犹烦礼官掌。
况乃祝融区，群物资含养。
来仪威凤居，乐育菁莪长。
肤寸起成霖，崇高一方仰。
跻之佐衡霍，无惭公侯享。

峤南足暄候，秋叶不凋霜。
孤根自北来，绣蘂忽葩张。
嗟尔本国艳，秀色含天香。
淑气入春萼，园苑生辉光。
豪家走钿车，珠翠妍新妆。
贵门陈广宴，金碧开华堂。
惟恐风雨至，不羞歌舞狂。
意态占韶景，众媚曷能妨。
今兹植荒圃，空斋围短墙。
节物寒蝉后，林木野梅傍。
胡为吐奇卉，特此昧温凉。
祇知逢日暖，岂测非春阳。
蜂蝶不尔采，坏栏啼夜螀。
伊予久杜门，荆榛三径荒。
独酌难成醉，徙倚徒徬徨。
怜尔守常性，幽丛不改芳。

岭南卉木少珍奇，且喜逢春具数枝。
百禄大来唯酒美，一年全盛是花时。
芳心未吐蜂先到，秀色如凝露暗滋。
犹倚栏干忍虚过，可能垂顾习家池。

天幸依仁守列藩，佳篇为贶荷谦尊。
固惭彝鼎无勋阀，且喜桑弧有子孙。
岂比芳兰庭下秀，预知苦李道傍繁。
日临庶狱虞阴谴，敢望高开纳驷门。

山巅层构与云平，贤者新题叱驭名。
为要澄清归治道，不辞艰险表忠诚。
南枝初见梅林秀，九折遥思剑栈横。
若使当时嫌远宦，海隅何得有欢声。

自笑无钱对菊花，天寒欲冷慢令赊。
桄榔叶暗临江圃，茉莉香来酿酒家。
月雾空蒙萤照水，霜风萧瑟鹭眠沙。
归寻独秀山前路，城角参横斗柄斜。

清源山远水流长，九日溪山更异常。
高阁摩云聚秀气，禅僧秀气聚中藏。

仙李门阑秀气锺，二山朋盍玉为容。
晋人潇洒坐连壁，杜老风流吟两峰。
昆府烟霞浮几席，蓝田丘壑蕴心胸。
俯容列岫葭相倚，遥许它山石可攻。
光彻郡城翔白鹭，影摇江水照黄龙。
价高难把连城易，官冷聊将一谷供。
疑是玑衡临处落，端如日月合时逢。
主宾对面成三友，伯仲摩云拱九重。
雁荡浪夸鸾有侣，庾楼徒诧剑相从。
彩衣戏罢看山色，不似慈颜喜气浓。

正阳之月慝不作，气候清和满寥廓。
阶余嘉瑞十荚蓂，墙出新梢半含箨。
正是生才好时节，化日舒长暑犹薄。
遥遥华胄马服君，世有功勋上台阁。
耳孙挺秀生东蜀，骨相堂堂人磊落。
绛帐心潜南郡风，铜柱家传伏波略。
致身朝列贰稷官，衔命江东访民瘼。
雍容敷奏天颜喜，小试舶台良不恶。
北风航海南风回，远物来输商贾乐。
日边知己皆达官，行矣归持紫荷橐。
平生德性不好饮，今日寿觞宜满酌。
烂柯仙侣年自长，不用西山一圆药。

周正犹余八荚蓂，昴星下应一阳生。
貌和冬岭松俱秀，神与梅花溪共清。
定享百龄如卫武，预开三径学渊明。
弟兄此去皆华发，无惜更相荐寿觥。

风月藏诗骨，流离赋病骸。
不禁一饱死，空遗百生怀。
树秀天通陇，山娇客语淮。
壁间无半偈，无乃望君崖。

吾宗固神秀，体物写谋长。
形制开古迹，曾冰延乐方。
太山雄地理，巨壑眇云庄。
高兴泊烦促，永怀清典常。
含弘知四大，出入见三光。
负郭喜粳稻，安时歌吉祥。

一气散万有，飞潜异形姿。
乌鹄自昔然，羽翼不可移。
颖也衣褐徒，斓斑廼其宜。
今兹独何事，皓皓涅不淄。
毳毛玉雪如，整整机上丝。
无乃真得仙，传载非诡辞。
骑蟾入广寒，成此一段奇。
长生侣素娥，不受尘土羁。
祇应得得来，隐见必其时。
往牒纪创见，奕奕登瑞旗。
退之号崛强，雄夸见文词。
君侯过人行，精神动皇祇。
屡供平反笑，长咏南陔诗。
异物自来驯，不起山林思。
霜月照庭户，晴云点阶墀。
致此非好玩，于焉卜期颐。
上堂问起居，秀色增两眉。

我家门户潇洒侯，渭川千亩封君俦。
自应秀气到儿女，骨格凛凛含清秋。
向来玉立蹄轮道，已解使人除热恼。
事君为取冰雪清，岂是与君相媚好。
人生用舍元有时，秋堂挂壁何足悲。
不是短檠长弃置，会与夏簟还相宜。

高义从来盖里闾，枌榆社底得新居。
萱堂秀骨松难老，兰砌清才玉不如。
天产宝芝彰瑞应，地灵妙相纪生初。
定知继展调元手，不负平生万卷书。

布鼓当轩为击来，卧龙惊起出岩隈。
千峰秀色凭谁写，一带澄江古镜开。

大块始开凿，娲皇为补天。
天平雷雨正，后稷诲之田。
大浸十二岁，流金复七年。
幸哉尧汤民，以手摩抚然。
徂丘虐焰起，秦俗相焚煎。
官租夺以半，饱食何夤缘。
自从汉道昌，敦朴乃其先。
初开常平议，聚粟如源泉。
年登谷价贱，散以大农钱。
旱潦或艰食，用之如转圜。
悠悠百王心，皎皎三代前。
井田日以坏，此法当磨镌。
公侯希世珍，秀色媚长川。
官学有根株，诵诗三百篇。
风土无隐情，是为大夫贤。
抟饭哺赤子，当食长尔怜。
江东百万户，雕俗生春妍。
持节闽岭初，有如病者痊。
刘晏取予术，夷吾轻重权。
义仓有粟腐，物价敢喧阗。
斯助阜民政，南风吹五弦。
昼日公侯门，客车动百千。
下吏走尘土，从容愧执鞭。
岂不随吹嘘，譬彼乘风船。
长技非卓鲁，主德奚由宣。
松竹伴孤吟，敢怀岁月迁。
终酬国士知，未甘长弃捐。

张侯好兄弟，韡韡棠棣芳。
筑室听风雨，书史堆满床。
床前竹千挺，竹外花两行。
举头见青山，秀色临我傍。
客来具鸡黍，亦复陈壶觞。
坐与尘土隔，淡然风味长。
我久倦行役，万里归故乡。
相过饭三日，笑语成清狂。
百年几别离，两鬓各已苍。
此会苦难复，此欢不可忘。

山北山南春雨足，漠漠柔桑秀如沃。
侬家荆妇几时归，西畴独自驱黄犊。

温台万丘壑，走遍成重胝。
佳山落床头，咫尺反不知。
我闻野老说，山乃神所移。
蓬莱本三峰，一峰今失之。
上干云霓秀，下压鳌背欹。
夜半见海日，紫晕开咸池。
魑魅看老木，狂鼯向人啼。
危亭无遗栋，绝壁无旧题。
夫子勇我过，竦身敢独跻。
我病不能从，梦寐常追随。
秋风海上来，霜清鲈正肥。
行寻越溪鞅，肃此尘外鞿。

朝野乐升平，园林穷胜讨。
快雨洗尘埃，秋山浄如埽。
游鱼聚江湾，饥乌集木杪。
群芳郁峥嵘，一水翠缭绕。
云头苍狗变，龙蛇乱夭矫。
岩洞真奇崛，造物逞天巧。
近在堂奥间，超然类三岛。
暂舍簿书忙，何时脱纷扰。
静听黄鹂鸣，一声还复悄。
𫄥维去咫尺，涉步即幽窈。
新岸暗苍苔，乔木蔽萝茑。
山腹有遗祠，隐然见华表。
笋舆访崇台，空旷游遐眺。
八桂困樵苏，叹息心为愀。
任侯三蜀秀，冰壶湛春晓。
有药驻朱颜，可以长不老。
雄篇顷刻成，举座悉称好。
戛玉副鸣球，士夫善传道。
五岭类观东，一览众山小。
吕岩何兴废，事固有前兆。
新诗刻翠珉，异日可稽考。
玩珠纪胜游，聊复醉清醥。

金紫玉青世所稀，牡丹花下探天机。
仙游秀水真消息，身傍御炉香满衣。

玲珑万状石欺玉，开阖千层秀结峰。
尚有炎蒸疑夏日，未令新爽洗秋容。
龙翔凤舞来天目，水秀山明巩帝封。
新见钱塘王气好，中原我欲指迷踪。

玲珑万状石欺玉，开阖千层秀结峰。
尚有炎蒸疑夏日，未令新爽洗秋容。
龙翔凤舞来天目，水秀山明巩帝封。
新见钱塘王气好，中原我欲指迷踪。

池边石陂陀，水光上梅梢。
石上古隶字，藓剥风萧骚。
树老花秀发，冰生香动摇。
只恐字磨灭，不愁花寂寥。

参云亭前罗汉树，非桧非杉独雄据。
苍皮剥落珊瑚寒，错节轮囷海花蠹。
修圆佛指叶沃光，刺历虾筒槎倒竖。
铜柯不受鸱蝮穿，翠葆还容藤蔓附。
藏牙敛翼方屈蟠，奋鬣张鳞忽驰骛。
突如破浪六鳌回，蜿若惊雷蛰蛟煦。
摩空飕飕永夏凉，薄雾惨惨晚秋雨。
白猿叫月时出没，紫凤栖烟乍飞举。
开花琐碎儿女笑，结子模糊罗汉具。
威仪庄肃初入定，向背跏趺欣共住。
蒙头大似安禅时，瞑目还同摩顶处。
得非天台五百仙，此地钵提曾得度。
偶然一念落树石，不觉形骸成布露。
何时收拾过石桥，未免根株伴龙顾。
更疑地主屈将军，开辟岩荒肇城宇。
剪除魔怪迎道猷，飞锡半千此焉驻。
神通堕在造化中，千载英灵飞不去。
犀坚久矣耐风霆，樗散非徒免斤斧。
盆山秀耸不足论，猊座婆娑通一路。
峥嵘下笑桃李繁，奇怪应须鬼神护。
使君自是名世才，善政报成多暇豫。
悠然领客上参云，篆隶传观酒深注。
平生好古邱壑会，指树轩渠命之赋。
我无文章光焰长，搜搅经时乏佳趣。
昨宵梦游兹树巅，环视谿山莽回互。
上云变幻舞龙鸾，下风清和写韶濩。
最高峰在樛枝底，方广寺随纤叶寓。
一枝一叶一沙界，应供各谈无义句。
启予一啸谁划然，八表泠泠树掀翥。

两崖玉巉然，秀色真可餐。
岚烟落窗几，惨淡云水闲。
幽人美清夜，和月凭栏干。
天空山影直，八表生晴寒。

普庵教化修浮桥，信心自肯大丰饶。
解脱皆因不思议，度人无量永逍遥。
秀江千古源何极，非干今日与明朝。
一生补处谁知有，万德咸欢寂体寥。
蚊子眼中藏刹土，红灯焰里热眉毛。
毫发虚空全不漏，海山相击浪滔滔。
石牛吃尽张公粟，木女垂丝钓巨鳌。
新罗国打西川鼓，东震旦抛北越刀。
孔自孔，毛自毛，针札不入大雄豪。
妄想颠倒苏公盛，未解撑船弄竹篙。
岂在文言多卜度，德山拄杖不敲槽。

雾露云霞体上衣，何必缘尘百衲披。
大庾岭头拈不起，卢公冷笑秀公痴。

两种犹如镜上痕，直达□取岭南能。
便显秀公无跳脱，徒劳四句语言争。

从来蹭蹬觉虚行，不辞山远与深坑。
一担须弥难放下，爱观峰顶秀崚嶒。

天锺秀气魁文陛，地涌仙源接武夷。

紫芝秀出何年日，碧藕开成几丈花。

世上洞天三十六，缙云第二十九区。
古木参天架云屋，总真灵迹号仙都。
独峰壁立二千尺，凌空耸翠屹然孤。
仰瞻绝顶烟岚际，曾开菡萏名鼎湖。
旧说轩辕驻车辙，云骈风驭经此涂。
石釜炼灶丹砂就，乘龙帝乡才须臾。
紫虚碧落超尘世，侍臣无路攀龙须。
唐朝天子仙李裔，德格天心来瑞符。
祥烟嘉气卿云布，山中九传万岁呼。
步虚对峙云断续，东西互云高下殊。
涧边幽径登鸟道，上有镜岩如方壶。
岩中乳水沥嵌罅，滴石成穴如仰盂。
水一昼夜斛加半，潦不泛溢旱不枯。
鲁望曾记周景复，绝粒餐霞黄老徒。
栖真妙入悬珠会，八十余年隐此居。
千古寥寥桑海变，仙迹渺邈还有无。
石门瀑布虽云好，此间殊胜未易俱。
特然造化锺神秀，虎头妙手亦难图。

灵山信多异，孤起一万寻。
其上罗诸峰，耸秀欲相临。
危磴巧盘折，古洞閟清深。
丛木开锦帐，飞泉鸣玉琴。
三仙班龙驾，长往无归音。
高阁俨像设，霓衣紫霞衿。
故知飞升骨，偕来幽绝岑。
声利岂不好，奈此老境侵。
吾家穷子安，登览动悲吟。
盛时亦云遇，志大力叵任。
今人已笑古，后人复视今。
天命傥可顺，吾将守素心。

我生苦不谐，所向如登天。
老眼始见孙，便觉了世缘。
一阳谨初度，剥极宜复旋。
神气已秀发，玉虹照晴川。
家书或有托，似能守青编。
免翁费十牛，令渠受一廛。
使君与别驾，同是峨眉仙。
肯来摩其顶，飞盖相联翩。
丘也亲抱送，已输徐氏先。
游夏实高弟，庶几文学传。

昔年来就学，颇熟青城面。
虽无寻山分，犹喜旦暮见。
违去八寒暑，梦想无时休。
谁意俗士驾，复作山下游。
晚云蔽高峰，怅望久拄颊。
山灵岂猜我，未许相投接。
晨兴云散尽，秀色矗亭亭。
还如故人眼，不改旧时青。
愧非自由身，又复尘中去。
他日访麻姑，问讯山头路。

兹山虽特起，远窥殊未豪。
三休出云际，始知盘踞高。
大江分一线，众峰环千遭。
溪谷粗可辨，绿树皆蓬蒿。
羽衣何年来，钓取海上鳌。
盛衰伸臂顷，古屋风𩙫𩙫。
元和有遗刻，双旌挟时髦。
想见饮清旷，秀句含春醪。
万世同一兀，名字空嘈嘈。
吾其炼仙骨，玉京摘蟠桃。

兰若生祠付百年，曾将秀笔纪夤缘。
涪江口口歌遗爱，碑版悬知四裔传。

荆棘丛中是故邻，更无君子与相亲。
含英吐秀西风里，空把芳心向路人。

造化秘奇胜，洪流绕崇岗。
层楼百仞高，下□云水乡。
空嵌独秀峰，雷霓挥铦铓。
神□□□丁，金仙俨垂裳。
悬知天壤间，异事不可□。
□嘉与宁川，二像遥相望。
怒涛乔岳中，涌出大法王。
奇怪岂人力，窥测固渺茫。
□□□□□，藤萝罥幽香。
夜深龙作礼，宝炬胜霞光。
我生西南陬，薄宦游东方。
睹此两奇绝，傥恍如痴狂。
由来豪放词，不付白面郎。
矧此无尽藏，绮语未足偿。
小诗勒岩阿，相与石像长。

秦皇开郡为桂林，古号名邦五岭阴。
山琢玉簪攒万叠，江分罗带绕千寻。
青青四顾列群山，生自天工巧若{钅孱}。
玲珑拔地耸层秀，峥嵘嵯峨星斗间。
其中有岩十二所，伏波灵显存祠宇。
颜公读书窟室中，叠彩北山如列布。
何年龙隐冲霄去，鳞鬣形模镵石路。
仙人刘公飞升时，岩壁宛然遗旧题。
穿云仙迹次左右，□虚道气多南溪。
白雉听经生人类，萧寺丰碑有元记。
信知一性无不通，石窦阴阴苔藓蒙。
西南中隐尤胜绝，穿处得名因吕公。
曾公程公皆旧迹，遗爱在民传古昔。
沈沈岩谷有余光，炎方胜槩神难藏。
周回不远郛郭下，轮蹄追赏何忙忙。

宜人之地少陵诗，阅玩前贤词意奇。
烂然五咏非虚语，位压坤方占一维。
青青四顾列群山，生自天工巧若{钅孱}。
玲珑拔地耸层秀，峥嵘嵯峨星斗间。
其中有洞十二所，七星山下栖霞府。
日月华君显迹灵，遇者当时郑冠卿。
归到人间已三载，仙洞光阴时未改。
至今旧记传无穷，玄岩蟠蛰闻白龙。
一泓沈碧寒潭莹，水月圆明下翠峰。
枕城楼观环俯视，绿锁乔林春日媚。
秦碑柳记已难观，漓水南流泛渺漫。
庆林巽穴玄风出，华景高明隐丹室。
西方虚秀贯山腰，南华朝阳风景饶。
夕阳北牖通仙径，白雀嘉莲池渌浄。
许多佳致卒难题，留与词人赓雅咏。

宜人之地少陵诗，阅玩前贤词意奇。
烂然五咏非虚语，位压坤方占一维。
青青四顾列群山，生自天工巧若{钅孱}。
玲珑拔地耸层秀，峥嵘嵯峨星斗间。
其中有洞十二所，七星山下栖霞府。
日月华君显迹灵，遇者当时郑冠卿。
归到人间已三载，仙洞光阴时未改。
至今旧记传无穷，玄岩蟠蛰闻白龙。
一泓沈碧寒潭莹，水月圆明下翠峰。
枕城楼观环俯视，绿锁乔林春日媚。
秦碑柳记已难观，漓水南流泛渺漫。
庆林巽穴玄风出，华景高明隐丹室。
西方虚秀贯山腰，南华朝阳风景饶。
夕阳北牖通仙径，白雀嘉莲池渌浄。
许多佳致卒难题，留与词人赓雅咏。

愁绪苦萦人，寒螀殆叵闻。
瓜畴残蔓去，兰畹秀蕤薰。
远水涵秋态，余霞冠夕曛。
扬扬今夜月，独与广庭分。

一苦寒威重，清晨雨脚？严风号宇宙，飞雪下闾阎。
布地盐初撒，穿帷粉乍黏。
裴回轻点袖，萦积满盈檐。
骋巧飘虽急，乘危势或沾。
梨花芳小圃，桂魄射疏帘。
烟湿茶翁灶，竿低酒舍帘。
清泉埋沼沚，苍干耸楩柟。
玉匝齐君履，银封鲁国詹。
盆收新琢璧，阶展未裁缣。
木杪疑飞絮，江干杂秀蒹。
正随云阵合，未放日光暹。
处壮山屠虎，高兴泽殪蚺。
重巅闻折木，邃野绝飞鹣。
隼击翎添厉，鳞藏口敢𪡋。
狼随姬满驾，鹊集叔才苫。
授简词臣敏，乘车海若谦。
汉传王母绛，周贡嵰山甜。
王脧师方整，高昌众欲熸。
汉光开帝业，苏烈贯兵钤。
豹曳荆人舄，牙抽孙子签。
肤寒方起粟，手坼正忧{丹龟}。
挟纩冬裘燠，倾罍夜饮厌。
寒光欺宝鉴，素质夺朱綅。
犬喜蹄方逞，儿餐舌未箝。
梅林催皑皑，麦垅长蔪蔪。
罝兔难探穴，叉鱼已溉鬵。
鸱蹲饥愈噪，马缩冻难拑。
见晛将消释，歌诗兴佞𪫺。
妍辞惭谢客，讵敢示群佥。

城南两佳士，英躔名硉矹。
相之妙才具，玉笋班中阙。
胡为彯长缨，去去事𫐐𫐄。
举之登词坛，龙虎榜未揭。
归循南陔兰，不使芳馨歇。
胸中蟠五车，一一思英发。
有中清庙瑟，审声知度越。
我来贰银菟，接袂俱墨发。
情期胶漆坚，门受车马谒。
笔阵几鏖战，君盈我先竭。
别来勤相思，十日倏飘忽。
迟明蒙嚣尘，毕景迈崷崪。
跻高怯肩舆，挹秀欣拄笏。
泉清甘著齿，岩幽冷萦骨。
西风涌波澜，极望际溟渤。
是中三神山，缥缈云出没。
问津旧乘槎，引舟今舍筏。
俛首倾缥瓷，独醉径兀兀。
起看天宇开，诗成走邮卒。
归欤及中秋，高楼共嘉月。

宝地深深俯碧潭，有僧酌茶延我谈。
千岩状秀蹑风磴，万竹含翠藏云庵。
西来指柏本无著，一见悟桃须再参。
登临已是秋欲半，霜叶枝头才两三。

往夏新阁成，拔去园中葵。
万花间千蕊，十夫劳徙移。
群香颇猗狔，密影初参差。
烈日吁可畏，时雨不能滋。
未秋叶先陨，欲冬柯已萎。
虚蒙灌溉恩，无复嫣然姿。
啅雀飞且止，不肯登空枝。
寒螀守枯荄，未忍相弃离。
永怀斩新日，岂料憔悴期。
谁呼殷七七，来伴红裳儿。
金鼎一剂药，返魂庸可追。
春来作高亭，绿沼扬清漪。
旧蹊类陈迹，远圃分芳蕤。
结根旬浃间，生意浑熙熙。
微白李赋质，小红桃入肌。
柳条无颜色，已含烟雨眉。
游蜂相召引，有底渠先知。
地力固自若，大钧不偏私。
竞秀非机巧，向衰非钝迟。
万物理固然，飏芬须得时。

魁星秀句挟东风，便觉阳春变盛冬。
愧我供军侪绛灌，羡君汲古到羲农。
北邻再讲衣裳会，京口今为冠盖冲。
已具扁舟勇归去，粲花清论度难逢。

禹穴遗书不可寻，坐看绿叶再成林。
千岩竞秀非吾土，三径就荒劳我心。
谁是周人思召伯，今无老叟出山阴。
台阶稳上添花萼，时倩来鸿续好音。

了无梦寐到京华，来往园林整钓车。
缓步竞移霜后橘，清谈旋碾雨前茶。
虚名长愧称三凤，旧事休怀判五花。
共把诗筒销永日，喜君襟韵秀朱霞。

芝丛盈百见闻希，不数嘉禾连理枝。
紫盖堆云光点添，金茎蒙露色凝脂。
一时竞秀园林胜，十载深藏天地知。
急办轩楹尊瑞物，泥封诏墨有来期。

天作高山太王荒，鸑鷟一鸣周翦商。
郏鄏卜年大搜讲，诸侯敛衽尊天王。
六月中兴绳祖武，平荡犬戎恢境土。
石崖可凿诗可镌，千载神光薄西浒。
橐驼挽入大梁都，璧水湛湛河出图。
中间两鼓备章句，日惟丙申不模糊。
左骖秀弓射麋豕，有鳑有？君子渔。
光和石经屹相望，诅楚登峄非吾徒。
辛壬癸甲雁分翅，桥门观者堵墙如。
星沉东壁干戈起，首下足上天倒置。
景钟糜碎九鼎飞，王迹皇风吁扫地。
群胡扛石徙幽燕，兵车乱载包无毡。
敲火砺角小小尔，为础为砧多历年。
宣和殿中图复古，冠以车攻次十鼓。
韩诗欧跋尽兼收，云章剖判定鱼鲁。
先君辛苦朔方归，文犀拱璧弃弗携。
一编十袭自𫔎秘，更有司马凤翔碑。
我生不辰今已老，岐阳三雍身不到。
匆匆使虏接淅行，在耶亡耶问无报。
整齐篆籀饰牙签，简撮篇咏劳穷探。
致主有心歌小雅，汗颜无术下登三。

月在云中破镜昏，几时清影散林村。
杖藜难去寻渔艇，洗盏无因续蚁樽。
竹叶弄风添秀色，榴花带雨露啼痕。
不如暮卷珠帘醉，唤取佳人笑拊盆。

金茎岂受尘，三秀已通神。
不竞铜池瑞，逢兰肯卜邻。

冬耕春复犁，麦秀禾方插。
少放牧儿休，莫教牛力乏。

屏开山弄巧，岩秀壑争流。
漫作剡中梦，难寻雪夜舟。

凝笳叠鼓压天南，从此邦人作美谈。
北里声名皆擢秀，东州歌舞总怀惭。
轻裘坐啸青油幕，积甲高齐碧玉簪。
闻道家家卖钗钏，武夫归去亦醺酣。

溪山擢秀称阳羡，族望推高独富春。
漱石风流宜有后，掷金词翰不无人。
声名已觉寰区满，事业方看日夜新。
今代太平难藻绘，须公提笔侍枫宸。

淮水汤汤自古传，王家衮衮更多贤。
人门秀出乌衣右，时论谁居凤阁先。
已有声名腾众口，故应勋业在长年。
安知今代文章伯，定是前身李谪仙。

紫极三阶正，黄宫一气旋。
迎阳周吉土，练日汉甘泉。
考典陈商辂，占祥察舜璿。
朝冠纷璀璨，斋幄湛蟺蜎。
荔席方颙若，油云已廓然。
瑶源尊始祖，绛节从群仙。
碧瓦霏烟外，雕梁丽日边。
大音谐美乐，芳荐列嘉笾。
默喜云孙燕，深期鼎祚延。
六虬纡制跸，九庙辟崇筵。
郁鬯香稃熟，芝楹瑞叶连。
醇牺登硕俎，肃倡被朱弦。
孝奏灵咸格，诚存礼不愆。
清晨登玉轪，彩仗揭龙旃。
虎旅罗三卫，蜺旌亘百廛。
展容趋泰畤，裒福对苍圜。
扆坐张皇邸，帷宫驾采椽。
鼓钟传禁漏，星月粲高躔。
蠖略车回斗，荧煌衮象天。
华支金擢秀，雅奏玉鸣𫓶。
虚次停垂佩，登坛俨奉瑄。
兰生芬献斝，电燎郁升烟。
气晏樵蒸焜，天澄境落褰。
涓成均拜胙，抃庆趣摩肩。
凤盖端闱敞，蝇书惠泽宣。
自欣千载遇，叨贰六卿联。
簪笔雕舆上，扶圭绣黼前。
独多亲日表，敢后赞云篇。
帝德惟天大，臣心匪石坚。
愿言陪虎拜，宝历万斯年。

晓开疏屏望荣光，仰见威灵烛下方。
二本同楹真盛事，三年叠秀是殊祥。
好图瑞采增旗帜，更诵灵华续乐章。
拜舞共陈归美颂，喜浮春殿九霞觞。

碧落承先训，青冥屈壮图。
珠悬三树秀，鉴舞一鸾孤。
逝水嗟何及，佳城谶不诬。
江山蟠秀气，此地卜青乌。

碧落承先训，青冥屈壮图。
珠悬三树秀，鉴舞一鸾孤。
逝水嗟何及，佳城谶不诬。
江山蟠秀气，此地卜青乌。

陶山读书处，景物自天成。
幽涧菁莪盛，高冈彩凤鸣。
雨余山色秀，云浄月华明。
静听寒泉响，潺潺洙泗声。

紫皇宴琼台，凤舞鸾且歌。
翠鬟两仙女，倚歌奏云和。
秀色炯双璧，晴云滟秋波。
曲终顾我笑，奈此人间何。
赠以白玉环，绸缪期匪他。

櫑具高拄颊，风尘客长安。
长安不宜客，岁暮仍苦寒。
夜闻阴风喧，晓看雪漫漫。
天公非恶剧，笑我貂裘单。
坐令歌南山，白石空巑岏。
正不妨我啸，凭高事遐观。
四海同一云，更觉天地宽。
平湖发远景，松竹如龙鸾。
巉然两峰高，玉峙峨琼冠。
缅怀邢公子，重城有家园。
水石带林沼，幽亭厌云端。
仙妆映疏梅，秀色若可餐。
璇题散冰箸，晶盐贮牙盘。
清歌出绝唱，笔闲走波澜。
几欲泥君饮，持杯听幽兰。
君家碧琳腴，到手无复残。
正岂须羔儿，尚能追清欢。
蹇馿不敢出，强作哦诗酸。
诗成不能寐，起舞清夜阑。
傥可致麹生，当筑白玉坛。

青山如幽人，不肯住城市。
客从城市来，一见消吝鄙。
平时与周旋，况复非俗士。
我初见南山，秀色纷可喜。
谓言官尘埃，洗涤端在此。
经时未一至，引望若千里。
昨朝得休暇，佳兴难自已。
秋原丽新晴，景物为清美。
独游已不恶，更约二三子。
初从涧壑危，稍入岩石倚。
白云随杖藜，苍烟生屐齿。
主翁亦好事，结茆修竹底。
庭空百无有，屈曲但流水。
客来了不问，花草自红紫。
岂无一樽酒，欲饮还遽止。
归鞍不可速，吾亦聊洗耳。

堂前面群山，堂下俯流水。
扬雄一区宅，岁晚何在此。
将无山水佳，更为风物美。
城隅三家渡，华屋照清泚。
举手招梅仙，低头叫陆子。
前松后梧竹，左桂右兰芷。
江花漾茶瓯，岩树排棐几。
客来索无有，樽酒间图史。
不作隠士庐，合号君子里。
吾人天潢秀，时至当决起。
饱餐南岳芋，闲曳东郭履。
山名不负侬，因之得名字。
弹冠可前卜，问舍真早计。
笑杀陶渊明，酒资良未遂。

吾州富佳山，修竹连峻岭。
居然缚尘埃，一见辄心醒。
岂知刺史宅，跬步閟清景。
古木盘城隅，石径幽且迥。
当年徐常侍，坐爱云水冷。
溪南群峰秀，矗矗锥出颖。
郑公闭阁暇，独步毘庐顶。
曰此气象殊，逍遥步方永。
唤客倒清樽，燃薰煮奇茗。
庭空无一事，宾吏绝干请。
佳处由渐入，斯语烦记省。
渊明尝有语，结庐向人境。
恍如白莲社，挥麈对宗炳。
谁云忙里闲，要识动中静。
我来款妙论，散策步林影。
心田豁丛茅，气马罢征骋。
他时记棠阴，老意亦深肯。

渐老思似续，抚怀良惘然。
空余岁寒心，凛凛松柏坚。
平生孔明妇，贫贱房且专。
生女不生男，造物宁我偏。
娈彼五娇儿，弄瓦相随肩。
人言可御盗，无乃缪以千。
囊金不办嫁，择婿那敢全。
今年又增一，比比安求旃。
觉贫与觉富，可笑还可怜。
向来两童乌，泡幻随变迁。
应门固未计，畴复与我玄。
我家岂无人，文章绍编笺。
经心不能释，欲语气已填。
筮言晚当见，默祷资明蠲。
行年且四十，那得慰眼前。
陶公谓胜无，此论吾师焉。
舒宣傥可待，弓裘犹足传。
今者事方殷，烦君费诗篇。
君诗妙难敌，巨刃迎小鲜。
炯炯明月珠，一一照眼圆。
吁嗟人生事，岁月如奔川。
岂不舒我忧，熊罴梦丰年。
蓬门亦何祥，但见巾帨悬。
会当亦添丁，荷锄赋归田。
老妻鼓掌笑，子意将谁愆。
须知百男恶，未若一女贤。
矧子四壁空，盖头无尺椽。
儿女分所定，底用相镵镌。
尚应具扁舟，江湖穷溯沿。
为君聘络秀，椎牛事烹煎。

我居面山俯潺湲，凭轩卧牖皆见山。
山光水影入怀袖，秀色爽气非人寰。
故人怜我新结屋，犹恐看山未能足。
丹青写作何许图，不碍闭门聊纵目。
千峰缭绕生白云，小舟荡漾横江滨。
楼台高下出兰若，杳渺似有钟磬闻。
坐惊岩壑环四壁，寥落高秋变春色。
方壶瀛洲远不隔，武陵桃花定谁识。
君不见韦侯绝笔画古松，黑雨白日摧虬龙。
杜陵老翁三叹息，况有山木洪涛风。
又不见玉堂真仙草诏罢，静爱春山郭熙画。
文章信美身不闲，青嶂白波眼中借。
我今乘间身未衰，杖藜独步哦新诗。
出门见山入见画，佳兴自喜来无时。
卧龙山腰镜湖尾，知有高斋照清泚。
功名逼子未得休，归坐玉堂应记此。

瑶姬家山高插天，碧丛奇秀古未传。
向来题目经楚客，名字径度岷峨前。
是耶非耶莽谁识，乔林石庙常秋色。
暮去行雨朝行云，翠帷瑶席知何人。
峡船一息且千里，五两竿头见幡尾。
仰窥仙馆至今疑，行人问讯居人指。
千年遗恨何时伸，阳台愁绝如荒村。
高唐赋里人如画，玉色頩颜元不嫁。
后来饥客眼长寒，浪传乐府吹复弹。
此事牵连到温洛，更怜尘袜有无间。
君不见天孙住在银河浒，尘间犹作儿女语。
公家春风锦瑟傍，莫为此图虚断肠。

江南酒美樽不空，十年醉倒梅花中。
经行所见略可谱，一一秀骨含仙风。
不将铅华污真色，亦有醉脸匀春红。
重英千叶两何好，玉立但喜肌微丰。
红绡金缕变新样，品异独许天香同。
花开到处即吾圃，水寒月淡烟空蒙。
醉来踏雪更起舞，长歌目送南飞鸿。
自后春归厌寂寞，坐觉桃李难为容。
忽惊横轴入吾手，世上犹有丹青工。
扶疏清影卧空碧，一笑似喜曾相逢。
君家亭馆安用此，此物自昔添诗穷。
诗成妙手傥不惜，画我曳杖穿芳丛。

武夷仙人厌尘埃，金鞭白马飞崔嵬。
丹砂已就不可识，尚有瑶草分灵栽。
千花剪巧缀密露，秀色不待春风催。
东溪路入三千里，山如舞凤连翩来。
枪旗未动供采掇，垒鼓夜作空山雷。
苍虬绕圭龙护璧，面为铁石口琼瑰。
烹煎鬭水出好事，珠璎玉字相萦回。
已嗟双井甘退步，况复日注真难侪。
我来窃食端为此，把玩一日三徘徊。
手{奭斗}清泉吊陆子，底用浊酒穷欢咍。
头风快愈春睡散，老眼尚为群书开。
知君此游更不恶，坐有纤纤时捧杯。

蚤接君家大父游，迺翁幕府尚淹留。
文华遂见诸郎秀，名宦悬知异日优。
朝雨拍溪梅正熟，晴云烘路麦初秋。
渭南自昔多贤尉，官近长安不用愁。

忘怀物外且如愚，何事劳精据槁梧。
以马喻马即非马，数舆无舆方得舆。
莫执斧斤过栎社，懒施几席向蘧庐。
好归玉秀峰前座，闲看晴云自卷舒。

君到层轩眼为宽，诸峰还得雨中看。
岚光照座苍翠出，寺影拂波金碧寒。
诗兴岂妨随望极，秋声不柰起愁端。
相逢莫怪无樽酒，秀色崔嵬尚可餐。

左学摛文蔼俊声，青云接武二难兄。
主知自纪宜三院，使节更持仅九卿。
庭下芝兰方竞秀，舍南桃李已成阴。
挂冠不待甘泉橐，愁绝高门泪满缨。

夜来残暑鏖西风，秋声摵摵先井桐。
纤云四卷天开容，一碧万里磨青铜。
使君退食新凉逢，厌看凝寝江云浓。
领客欲送孤飞鸿，城隅高亭湿青红。
旷望四野开心胸，前瞻江山胜而雄。
瑠璃波光群玉峰，水墨正尔难为工。
天开地辟今古中，此景自若无初终。
天岂为我施新功，我心得之眼相从。
收入几席无遗踪，锦囊得助防诗穷。
向来神秀造化锺，李成郭熙将无同。
强名图画托天公，抚掌一笑浮金锺。

七闽山秀江逾碧，俗知礼义亡奸慝。
贼潮何事率淮民，拥众南来稍蚕食。
椎埋却冢荒径里，醉饱呼天烂渔弋。
孽驹蹑迹逞神怪，河海波腾云泼墨。
门开启圣像双阙，台筑三清伴紫极。
一朝春燕飞入宫，九龙帐底生荆棘。
举宗屠肆血腥秽，骸骨无人坎坟域。
群凶睨目暗招邀，起火狐鸣乘月黑。
雪峰禅客漏遗种，物色漳川俄访得。
芦黄苇白秋风多，欲话辛酸语还塞。
易衣传入虎狼口，翻覆死生难可测。
至今尚余下辇处，巧作妖言相诞惑。
我曾亲到国师岩，父老颇能为记忆。
吐冤戟手骂从效，阴与群奸为羽翼。
孤僧逼将上车去，水石含悲空寂默。
唯有霜锺音韵清，破寒千里传消息。

包括乾坤一环堵，拍手千门辉藻黼。
编茅何事傍云根，川观岩居天固予。
忆昔卧病岁壬午，梦行涧石憩衡宇。
常充达庵表其门，大楷金书爰仰睹。
吉符应已分行藏，二纪唐捐惜无补。
我生六年哀怙恃，三殇相继泣同乳。
只影危踪巢在幕，孽子孤臣气如缕。
千金不忍坐垂堂，十稔讵能酬鞠抚。
六张五角具孤虚，万死一生逃险阻。
矛头淅米剑头炊，耕常得晴刈常雨。
菲末葑根有荆棘，鼠牙雀舌皆强御。
意行足下起关山，夕计朝谋成龃龉。
先时败事后失机，啭喉触讳默招侮。
贫来富往见交情，行信言忠贻罪罟。
一本难令亲者亲，四海何由兄弟普。
数奇尝愧李将军，五穷未嗟韩吏部。
人生美恶半乘除，我常一味无甘苦。
五十知非计已迟，见机而作今犹愈。
结庐兹境了前缘，端居漫作溪山主。
列壑攒峰无耸峭，叠颖飞柯不瞋拒。
一室凝尘号全拙，茶铛酒壶编简聚。
草亭临流倚梦溪，观罢鱼游呼鹤舞。
地饶松竹秀而腴，林生兰蕙香频吐。
泉清洗耳何妨枕，晴轩炙背还堪俯。
采药寻梅度岭去，空翠霏烟迎步武。
乘坚策肥彼何人，藜杖枝筇自撑拄。
人家灯火照篱落，山头月色窥松户。
随云归逐度溪风，自喜此身轻一羽。
意安不厌饭藜蔬，睡美那能候钟鼓。
少壮颜从镜里非，利名心向尊前腐。
长因横逆反忠仁，讵向艰深探城府。
事变起灭真浮沤，身世行藏俱逆旅。
玉堂茅舍一蘧庐，鷃起鹏抟各飞举。
蛮触战争两蜗角，鸡虫得失了无补。
兴废纷纷汗马牛，贤愚泯泯埋尘土。
长啸勿碍天地郛，游思还从竹素圃。
要知岁晏日斜时，此心只与虚空侣。
一觞一咏姑自娱，断不伤今更思古。
力命悠悠讵足论，漫述平生记轩庑。

常怀玉垒李谪仙，精神浩瀚游八表。
顶摩苍天弄白日，方丈蓬莱思清矫。
吾乡夙号山水邦，萦青缭白杂苍缥。
人间要自有佳趣，何必东瞷扶桑晓。
江郎秀色照闽吴，咀嚼自可忘幽悄。
烂柯山与浮云齐，突星骑石凌飞鸟。
何独此山名未燿，无乃潜德避喧扰。
定是壶中小有天，众星未易立谭了。
物之显晦固有数，巧历谁能穷忽秒。
我闻雁岩古来无，山经不载事沉杳。
后世奇秘始发见，游人足迹竟盘绕。
九华妙观人未睹，刘郎当时眼偏了。
固知有物必有遇，此理甚明非深渺。
岂惟安定名不腐，自觉刘郎才力少。
我诗那能为重轻，九鼎借助鸿毛小。
群豪自可继唐贤，联名况有诗僧皎。

秀才觅火和烟得，长沙卖石著云饶。
欲知千佛居何土，赢得诗禅价转高。

前星炳焕领孙星，环拱中天日两轮。
四叶重光同圣世，千秋佳节近生辰。
本支秀茂旦复旦，典学熙明新又新。
喜入威颜天一笑，寿觞分赐一枝椿。

多羡王居士，心闲事事幽。
山从天末见，江近枕边流。
春圃千葩秀，霜林百果收。
更能穷物理，濠上看鱼游。

日来间何阔，坐见月初吉。
欲往扣斋扉，政恐劳取瑟。
闻公清净缘，巧笑却银栉。
露骨秀寒松，烘晹咽暖日。
锺乳无千两，牙签堆万帙。
爱诗屡忘餐，爱酒勤种秫。
心安身自轻，却老非牛膝。

诚身古君子，耆德老先生。
言行纯无玷，经书富满籯。
兰阶群玉秀，桂苑一枝荣。
有后谁公比，文盟压世英。

予为谪仙兮，薄游人间。
傲岸不谐兮，世路艰难。
折芳洲之瑶华兮，采琼蘂入乎昆山。
愁长安之不见兮，坐拂剑而长叹。
魂一去而欲断兮，与春风而飘扬。
飘扬其竟何托兮，造化为之悲伤。
于是帝命巫阳，若有一人。
神气黯然，精魂飞散。
迟尔归旋，乃下招曰，魂兮归徕，无东无西，无南无北些。
碧海之东，长鲸𣸣涌，不可以涉些。
扬波喷云，蔽天鬐鬛些。
齿若雪山，挂骨于其间些。
归徕，去无还些。
魂兮无南，南山白额穷奇䝙貒些，牙若剑错鬣如丛竿些。
口吞殳鋋，目极枪橹些。
归徕，饲豺虎些。
魂兮无西，西当太白，横绝峨嵋些。
地崩山摧，天梯钩连些。
峥嵘崔嵬，朝虎夕蛇些。
磨牙吮血，杀人如麻些。
归徕，行路难些。
魂兮无北，北缘太行，嶝道峻盘些。
马足蹶侧，车轮摧冈些，气毒剑戟，严风裂裳些。
归徕，北上苦些。
魂兮归来，君无上天些。
天鼓砰訇，雷震帝旁些。
投壶玉女，笑开电光些。
风雨之起，倏烁晦冥些。
犬吠九关，杀人以愤其精魂些。
归徕，天路何因些。
魂兮归徕，君无下此幽都些。
闭影潜魂，遗迹九泉些。
剑轮汤镬，猛火炽然些。
疑山炎昆，苦海滔天些。
归徕，保吾生些。
魂兮归徕，还故乡些。
高楼甲第，连青山些。
飞楹磊砢，栱夤缘些。
云楣横绮，桷攒栾些。
皓壁昼朗，朱甍鲜些。
金窗绣户，朱箔悬些。
魂兮归徕，列珍羞些。
月光素盘，饭雕胡些。
鲁酒琥珀，紫锦鱼些。
白酒新熟，黄鸡肥些。
山盘秋蔬，荐霜梨些。
吴盐如花，皎白雪些。
玉盘杨梅，为君设些。
魂兮归徕，恣欢谑些。
南国美人，芙蓉灼灼些。
洛浦宓妃，飘飘飞雪些。
长干吴儿，艳星月些。
西施东邻，秀蛾眉些。
一笑双璧，歌千金些。
琅玕绮食，鸳鸯衾些。
博山炉中，香火沉些。
魂兮归徕，醉壶觞些。
青娥对烛，俨成行些。
玉童两两，吹紫笙些。
佳人当窗，弹鸣筝些。
玉壶美酒，清若空些。
看朱成碧，颜始红些。
连呼五白，行六博些。
赤鸡白狗，赌梨栗些。
半酣呼鹰，挥鸣鞘些。
金鞍龙马，花雪毛些。
霜剑切玉，明珠袍些。
魂兮归徕，入长安些。
清都玉树，瑶台春些。
万姓聚舞，歌太平些。
伐鼓槌钟，启重城些。
日照万户，簪裾明些。
骑吹飒沓，引公卿些。
白日紫晖，运权衡些。
倒海凌山，索月采荪些。
文质炳焕，罗星旻些。
魂兮归徕，乐不可言些。
乱曰：长相思兮在长安，络纬秋啼兮金井栏。
望夫君兮安极，我沉吟兮叹息。
怀洞庭兮悲潇湘，把瑶草兮思何堪。
念佳期兮莫展，每为恨兮不浅。
荷花落兮江色秋，秋风袅袅夜悠悠。
魂兮归徕，谢远游。

泛泛兮吾舟，沛吾乘兮东流。
东流兮何之，有美人兮天一涯。
烟杳杳兮南徐，云连连兮北固。
海何为兮清明，江何为兮流注。
彼美人兮山之曲，镇龙关兮转阴轴。
约束海若兮呵水冯，夏不苦雨兮冬不疾风。
污邪穰穰兮海沂阜丰，我民报事兮罔有不恭。
采秀实兮山巅，撷芳馨兮涧底。
霜籼兮水芒，蕙肴羞兮椒糈。
神之格兮乐享，惚蜿蜿兮来止。

我耕兮我田，雨浪浪兮雷填填。
水漫漫兮种不下，出门见水兮泪滂沱。
惠我晴兮疾耕而耨，螟败之兮颖弗得秀。
呜呼，我无时违兮时不我予。
时不予兮奈何，蹇无忘兮吾事。

吾家小院千里驹，眉宇照人自秀整。
平生尚友康山陶，拔俗翩翩有高骋。

会稽东南秀，四明名更佳。
蜿蜒三百里，惨淡青莲花。
伊昔天地初，山川始萌芽。
六丁挥神斧，斲削如人家。
四牖遗古制，玲珑吐云霞。
侧闻刘樊徒，于此炼丹砂。
耕烟种青棂，结实大如瓜。
挥手谢众士，身登凤凰车。
至今石窗底，青天守龙蛇。
玉女四五人，绿鬓垂𩭹髿。
时来听潺湲，意态静不哗。
我夜闯其劳，月黑星如麻。
顾惭无灵气，怅望空咨嗟。

三秀标姿颖不凡，姓名联列紫微间。
已知凤穴梧栖稳，谁谓鹏程云路艰。
孔释当年亲抱送，由庄逸驾定追攀。
发挥更有文章伯，高压淮南大小山。

将军啸咤风雷生，一诺之宠千金轻。
仰头看山默不应，此段王郎真绝人。
人言爽气定何物，面目俨然君不识。
非氛非祲非烟云，可以意了难口说。
子猷拄笏人笑痴，先生作斋人愈疑。
但知谈河不救渴，岂信秀色能充饥。
千峰横青朝过雨，折简招归入诗句。
傥有俗客来叩门，为道我眠卿且去。

吴公骨秀如天人，胸襟落落皆经纶。
少年固已富家学，筮仕聊称梅子真。
挽弓驰马特余事，智勇未减飞将军。
向者长汀初拥节，寇攘聚集惊乡村。
谁知抚定有长策，不戮一夫令自新。
稚耋讙呼弛兵革，至今妥贴无叛民。
移帅赣川尤镇静，宿奸褫魄胥崩奔。
往年群盗号渊薮，一旦荒垄安锄耘。
钱流地上非横索，铃斋坐啸生阳春。
践更盘错威望着，素秉公廉政有神。
贪吏望风争解去，冤民在处皆获伸。
还家坐席曾未煖，迅召连催已在门。
或人未免巧求誉，我公特立天下闻。
厥今器识兼文武，倒指谁欤当此举。
江淮百万屯边兵，转输馈饷倾吴楚。
中原荆棘今几年，师老不试漫貔虎。
陛下翻然采舆论，天意可见公宜处。
裴度指日平蔡州，充国先零岂难取。
唾手燕云会有时，伫看大将建旗鼓。
勒功异域鄙班超，归佐熙朝作申甫。

骨秀类天人，神清若岩电。
寿与山岳齐，造物兹可见。

避俗渊明心会景，祇咏孤松秀冬岭。
争识槎牙竹外枝，月上空阶间金影。

庭前梧叶西风起，三峡秋光净如洗。
仙帆一舸此入觐，灵鼍击鼓冯夷喜。
七闽山水天下奇，摧秀搴英瑞斯世。
要知旷代乃一见，凤巢阿闾麟游畤。
彤庭紫闼足夷步，万里西来将使指。
西南榷牧古所重，阴削盗资宽国计。
台家选任皆伟人，远极陇秦包越嶲。
我公经略出咳唾，凛凛霜威肃颓靡。
飞声一日到冕旒，四辇促还不留辔。
从来大材须大用，岂有如公才一使。
东夷盟血犹未干，豺豹固应防啮噬。
公归为国须远谋，平跻两禁躐三事。
飘零孤翮得广厦，晨啄暮栖方窃庇。
骊驹清唱不忍闻，东望慨然增叹喟。
他时黄阁未遐遗，犹愿登堂拜簪履。

楚楚桐孙秀，愿交惭不量。
新诗吾退舍，前辈子登堂。
刮目鲸掀海，经年骥伏箱。
斯言傥不验，我欲罪穹苍。

肩舆又作带星还，骑气遥瞻晚度关。
已觉胜游同梦里，不知秀色尚眉间。
鞭鲸浪欲浮沧海，卖鹤犹堪买好山。
几日褰衣扣黄阁，云腴重试鹧鸪斑。

少年一口吸西江，圣处端能走季咸。
浄观清泠横一水，远怀孤秀揖千岩。
溪云卧久看频度，山日谈余讶半衔。
便欲瘦筇来问讯，上方应恐隔仙凡。

老仙有力在斯文，廪士余粮但一尘。
列屋诵弦知所自，杏坛今秀几株春。

人羁天地间，谁非一浮萍。
泛然偶相值，便有离合情。
君家武夷下，归路尘眼明。
我生爱山者，梦寐秀色横。
秋风送客去，把手更心倾。
尔逢山中人，为我寄此声。

觉师儒门秀，脱屣世故早。
那知轩冕味，夙悟心已槁。
惟余章句习，心境时相恼。
如人生于齐，而即楚乡老。
虽遭楚人咻，微音或清好。
固无益生死，亦未妨至道。
家山亦何有，肮脏衣间窖。
丛林选佛场，一掷想盆倒。
云何慰故居，俛仰待华皓。
他年空手归，子语吾为老。
幸分曹溪水，万劫付一澡。

我家大江左，江水日夜东。
遥瞻发源处，乃在西南穷。
相望邈异境，正北一水通。
故令我与子，迹远心自同。
我生寡所谐，强颜红尘中。
倦飞矫归翮，饥吟咽寒蛩。
独欣得吾子，万虑一笑空。
时时出秀句，醒我如风松。
当知山泽臞，不鄙犀角丰。
弹冠实伊始，此生各飞蓬。
卜邻应未必，即事聊从容。

骄阳久自杀，一雨荡龟坼。
田夫梦亦好，翻陇已幽咽。
朝来喜相晤，一饱心已决。
翻翻风叶乱，袅袅露芒出。
去年禾欲秀，积潦满秋泽。
今年岂堪旱，束手就沟壑。
我生拙谋口，藜藿甘如蜜。
向来真过计，忧民岂吾职。
赤子天可怜，嗟人独何力。
何须事儿戏，合沓来贺客。
稍欣新稻熟，社酒行可觅。
当同扶路翁，醉归舞南陌。

紫兰初茁芽，深壑终自秀。
肮脏萧艾中，不采则谁咎。
儿曹逐纷华，壮士保穷陋。
应知此词同，万世无先后。

但见荼{艹縻}能上架，那知甘菊解朝天。
亭亭秀出风烟上，冷落东篱却可怜。

翠岩森秀爽，蟠结混沌初。
唐朝遇藻鉴，胜景方发舒。
飞泉注碧潭，流觞绕双鱼。
烟霏足奇态，雅称幽人居。
刘郎赋丹青，诗思尚有余。
使其亲拭目，发兴当何如。
年来颇湮厄，亭馆几邱墟。
寺僧杀风景，古木半剪除。
骚人罢登临，过客徒欷歔。
物理不终否，蓬藋新芟锄。
松篁亦欣荣，垂条再扶疏。
伊余事幽讨，徙倚聊与娱。
寄傲引壶觞，招隠携琴书。
涓辰此卜筑，何羡诸葛庐。

乞得天公五亩春，暂抛手板著纶巾。
搴花露粉频沾袖，洗竹山光忽傍人。
金点流鶑田幂幂，雪翘幽鹭水粼粼。
尊前无地栖荣辱，秀野亭中自在身。

缭垣千尺秀峰环，台殿参差杳霭间。
更借西湖一千顷，为君题作小孤山。

君才离奇卧壑松，力回万牛匠非哲。
我如坎井可窥底，短绠未汲固自竭。
饥寒驱置簿领中，巧匠旁观指濡血。
逢人首下尻益高，敢遇督邮腰不折。
憧憧往来穷朝昏，负负江湖弄风月。
邑虽陋室无佳士，稍输城府开私谒。
平生闻人说项斯，秀句秋江更清澈。
鼯径经雨忽蛩然，倾囷倒廪不我屑。
渥洼汗血绝后殿，天球河图合前列。
要知冷煖须自知，舐蜜中边不容说。
痴儿徒痴不了事，相留汤餠未暇设。
如今岂止倾盖旧，向者固已闻风说。
命之穷达有宿分，男儿功名在晚节。
未应种豆趣南山，试一上书干北阙。
君不见少陵流落老更穷，长叹自比稷与契。

绿槐庭院锁薰风，双双乳燕穿帘栊。
石榴花蹙宫罗样，荔子枝翻蜀锦红。
海山秀色藏日色，衮作英豪仪上国。
鹏翼澜翻徙北溟，龙媒夭矫东西极。
高踪逸韵不容攀，家声世德以蝉联。
吏能精锐龚黄上，人物风流晋宋间。
海宁岩邑千山底，牛刀割鸡聊尔耳。
卷入河阳满县花，风行郑国垂街李。
往岁如今杅桐空，今年衣褐足虞冬。
往岁如今新陈腐，今年麰麦盈千锺。
田家宴喜歌时丰，咸知阴相有神功。
炰羔击豕趋城东，金璧楼台烟霭中。
瞻彼南山遥举酒，插花起舞为君寿。
神人欢乐何其多，令君福禄如山河。

古瓦颓垣迹已陈，孤猿别鹤自哀吟。
可怜丛桂烟芜没，惟有一池春水深。
秀木千章新过雨，寒山一带暮伤心。
清风明月时来此，梦断云飞何处寻。

堂堂两苏公，秀峙自西蜀。
一朝入京师，声价喧寥廓。
联翩取膴仕，鸣凤在阿阁。
方干赤霄上，忽向青云落。
黑风吹紫荆，天涯两飘泊。
始感韦郎诗，对床寻旧约。
篇章屡致意，念此友于乐。
生死竟乖违，归来已非昨。
汪君胡为此，一官未渠缚。
兄弟自师友，闭门方苦学。
便作听雨谋，无乃计已错。
早荣或有悔，晚达亦不恶。
问学须渊源，文字要追琢。
岁久道自富，时来功不薄。
但学苏公贤，嘲诮且莫莫。

吾闻峨眉秀绝几千古，下有人才纷可数。
长公少公两玉人，一以为龙一为虎。
先生晚出蹑其后，万里东来谒明主。
青衫羸马百官底，一纪重经启封土。
要将冯翊试长材，故向蓬溪开督府。
当时三鳣张讲肆，今日双麾趋郡所。
白头老父来挽舟，朱组门生争负弩。
莫辞迢递溯夔峡，便见奔腾下牛渚。
西川东国一陶钧，尽洒沙堤丞相雨。

我爱青溪山，峰峦秀如刻。
作庵贤主人，只恐归未得。
且住三千秋，游戏人间客。
遗蜕何足论，西干有真宅。

祖风文采秀儒林，父德幽遐玉有音。
廷尉何妨谢诸客，鸱夷还复致千金。
门前舆马多英贵，架上图书浩古今。
欲识遗芳传不朽，伯喈文字在球琳。

登堂曾拜太夫人，秀伟端方迥不群。
为子求官因白屋，有孙擢第自青云。
身兼富寿人应少，眼见曾玄世罕闻。
已被荣封犹未已，更看褒赠贲新坟。

坡仙独乐赋新诗，秀野于公两得之。
山卉名花同一囿，调元妙手本无私。

亢夏草木死，旱火炽如焚。
秋深得雨凉，万物生精神。
庭蕉抽绿书，野草秀芳茵。
风露洗芙蓉，艳质照商旻。
我亦病体苏，楚楚整冠巾。
乘时一尊酒，岂曰非良辰。

吾祖平生学苦空，至今馀庆尚重重。
佳城气象年来别，秀出南屏第一峰。

新月秀弯弯，高悬碧落间。
何当依玉户，潇洒看江山。

括苍水秀更山明，山水钟情故一行。
黄卷本无闲事业，白头却有懒声名。
幸逢哲匠求诗范，何用愁城战酒兵。
三叹遗音今绝少，先生还须预兹盟。

仙事不可考，灵踪閟幽微。
我怀采芝人，寤寐心目怡。
松阴月华冷，竹露晨光晞。
福地萃七贤，语屑落霏霏。
凤鸣怅莫闻，鹤驾邈难追。
斲石出秀句，神物尚凭依。
眷兹玄云英，挺然柱石姿。
孰能鞭万牛，挽此岁寒枝。
臧孙信有后，深慰鲁人思。

少陵先生赴奉天，乌帽麻鞋见天子。
乾坤疮痍塞目惨，人烟萧瑟胡尘起。
八月之吉风凄然，北征徒步走三川。
夜经战场霜月冷，累累白骨生苍烟。
五载栖栖客蜀郡，骑馿日候平安信。
喜闻诸将收山东，拭泪一望长安近。
瞿唐想见放船时，回首夔府多愁思。
蜀人至今亦好事，翠珉盛刻草堂诗。
放翁前身少陵老，胸中如觉天地小。
平生一饭不忘君，危言曾把奸雄扫。
周流斯世辙已环，一笑又入剑南山。
酒杯吸尽锦屏秀，孤剑声锵峡水寒。
万丈虹霓蟠肺腑，射虎刽鲸时一吐。
我虽老眼向昏花，夜窗吟哦杂风雨。
少陵间关兵乱中，放翁遭时乐且丰。
饱参要具正法眼，切忌错下将无同。
茶山夜半传机要，断非口耳得其妙。
君不见塔主不识古云门，异时衣钵还渠绍。

黄发了国事，归来双颊红。
园林白日静，乐事何丰融。
更许柏庭友，来依春桂丛。
境胜香山远，辞高支遁同。
眷兹达尊地，绰有古人风。
梅林洗烦暑，霁色摩苍空。
烟霞琢秀句，咀嚼味无穷。
徒纪盛山燕，来羡昌黎公。

十日苦雨一日晴，拂拭拄杖西村行。
清沟泠泠流水细，好风习习吹衣轻。
四邻蛙声已合合，两岸柳色争青青。
辛夷先开半委地，海棠独立方倾城。
春工遇物初不择，亦秀燕麦开芜菁。
荠花如雪又烂漫，百草红紫那知名。
小鱼谁取置道侧，细柳穿颊危将烹。
欣然买放寄吾意，草莱无地苏疲氓。

剑山峨峨插穹苍，千林万谷蟠其阳。
大丹九转古所藏，灵芝三秀夜吐光。
如火非火森有芒，朝阳欲升尚煌煌。
何由㔉取换肝肠，往驾素虬朝紫皇。

倚锦瑟，击玉壶，吴中狂士游成都。
成都海棠十万株，繁华盛丽天下无。
青丝金络白雪驹，日斜驰遣迎名姝。
燕脂褪尽见玉肤，绿鬟半脱娇不梳。
吴绫便面对客书，斜行小草密复疏。
墨君秀润瘦不枯，风枝雨叶笔笔殊。
月浸罗袜清夜徂，满身花影醉索扶。
东来此欢堕空虚，坐悲新霜点鬓须。
易求合浦千斛珠，难觅锦江双鲤鱼。

阴风吹雨白昼昏，谁扫云雾升朝暾。
三江水缩献洲渚，九顶秀色欲塞门。
西山下竹十万个，江面便可驰车辕。
巷无居人亦何怪，释耒来看空山村。
竹枝宛转秋猿苦，桑落潋滟春泉浑。
众賔共醉忘烛跋，一径却下缘云根。
走沙人语若潮卷，争桥炬火如星繁。
肩舆睡兀到东郭，空有醉墨留衫痕。
十年万事俱变灭，点检自觉惟身存。
寒灯夜永照耿耿，卧赋长句招羁魂。

吾州山水西州冠，正欠雄楼并杰观。
奇峰秀岭待弹压，明月清风须判断。
三峨旧不到郡斋，创为诗人供几案。
烟云舒卷水墨图，草木青红锦绣段。
一时冠盖共登临，百年父老俱惊惋。
萦回舞袖试弓弯，宛转歌声学珠贯。
佳人蜂蝶争遶鬓，上客龙蛇看挥翰。
寓公虽作一月留，梅发东湖归思乱。
儿戏聊成此段奇，陈迹应留后人叹。
明朝艇子溯平羌，却伴谪仙游汗漫。

我呼小艇浮南津，落日乱山衘半轮。
背船双鹭低掠水，下滩峭风冷逼人。
中流回望始太息，烟中白塔高嶙峋。
适从彼来忽在此，老夫拄杕捷有神。
尉曹堆盘笠泽脍，秀才泻榼中山春。
岂惟外物不挂眼，醉后兀尔忘吾身。
朝冠行即挂神武，买犊遂欲耕峨岷。
金丹自喜日日长，白发未许年年新。
拥桥炬火远已闹，归舍睡息清而匀。
明朝笑谓同载客，有脚莫踏东华尘。

蜿蜒回顾山有情，平铺十里江无声。
孕奇蓄秀当此地，郁然千载诗书城。
高台老仙谁所写，仰视眉宇空峥嵘。
百年醉魂吹不醒，飘飘风袖笻枝横。
尔来逢迎厌俗子，龙章鳯姿我眼明。
北扉南海均梦耳，谪堕本自白玉京。
惜哉画史未造极，不作散发骑长鲸。
故乡归来要有日，安得春江变酒从公倾。

少读封禅书，始知武夷君。
晚乃游斯山，秀杰非昔闻。
三十六奇峰，秋晴无纤云。
空岩鸡晨号，峭壁丹夜暾。
巢居寄千仞，鸿荒想羲轩。
风雨蜕玉骨，难以俗意论。
丹梯不容蹑，修蔓亦畏扪。
溯滩进小艇，愧惊白鹭群。
学道虽恨晚，养气敢不勤。
宦游非本志，寄谢鹤与猿。

忆昨骑驴入蜀关，旗亭邂逅一开颜。
气锺太华中条秀，文在先秦两汉间。
宝剑凭谁占斗气，名驹竟失养天闲。
身今老病投空谷，回首东风涕自澘。

君不见城中小儿计不疏，卖浆卖饼活有余。
夜归无事唤俦侣，醉倒往往眠街衢。
又不见垄头男子手把鉏，丁字不识称农夫。
筋力虽劳忧患少，春秋社饮常欢娱。
可怜秀才最误计，一生衣食囊中书。
声名才出众毁集，中道不复能他图。
抱书饿死在空谷，人虽可罪汝亦愚。
呜呼人虽可罪汝亦愚，曼倩岂即贤侏儒。

庭空叶飞秋，村迥鸠唤雨。
新凉入巾褐，老子颠欲舞。
凭高望稽山，秀色溢天宇。
一镜三百里，水落分别浦。
凄凉吊禹穴，秦汉未为古。
世俗谁与归，吾其老农圃。

畴昔人归老，于兹望白云。
门高知后庆，宾至诵先芬。
草树中园秀，衣冠旧里闻。
宁同江令宅，寂寞向淮𣸣。

闻君奉宸诏，瑞祝疑灵岫。
山水聊得游，志愿庶可就。
岂无朋从俱，况此一二秀。
方蕲建春陌，十刻残昼漏。
初经缑氏岭，古柏尚郁茂。
却过轘辕关，巨石相撑鬭。
夕斋礼神祠，法衮被藻绣。
毕事登山椒，常服更短后。
从者十数人，轻赍不为陋。
是时天清阴，力气勇奔骤。
云岩杳亏蔽，花草藏涧窦。
傍林有珍禽，惊聒若避彀。
盘石暂憩休，泓泉助吞漱。
上窥玉女窗，崭绝非可构。
下玩捣衣砧，焜耀金纹透。
尹子体雄恔，攀缘愈习狃。
欧阳称壮龄，疲软屡颠踣。
竞欢相扶持，芒𪨗恣践蹂。
八仙存故坛，三醉孰云谬。
鄙哉封禅碑，数字昔镌镂。
偶志一时事，曷虞来者诟。
绝顶瞰诸峰，隘然轻宇宙。
遥思谢尘烦，欲知群鸟兽。
韩公传石室，闻之固已旧。
当时兴稍衰，不暇苦寻究。
东崖暗壑中，释子持经咒。
于今二十年，饮食同猿狖。
君子聆法音，充尔溢肤腠。
尝期蹑屐过，吾侪色先愀。
遂乖真谛言，兹亦甘自咎。
中顶会几望，凉蟾皓如昼。
纷纷坐谈谑，草草具觞豆。
清露湿巾裳，谁人苦羸瘦。
便即忘形骸，胡为恋缨绶。
或疑桂宫近，斯语岂狂瞀。
归来游少室，崷崒殊引脰。
石室迢递过，探访仍邂逅。
扪萝上岑邃，仙屋何广袤。
乳水出其间，涓涓自成溜。
凡骨此熏蒸，灵真安可觏。
霞壁几千寻，四字侔篆籀。
咸意苔藓文，诚为造化授。
标之神清洞，民俗未尝遘。
忽觉风雨冥，无能久瞻扣。
匆匆遂宵征，胜事皆可复。
俚歌纵喧哗，怪说多駮糅。
凌晨关塞阳，追赏颜匪厚。
穷极四百里，宁惮疲左右。
昨朝书报予，闻甚醉醇酎。
所嗟游远方，心焉倍如疚。

尝闻地近胡，寒气盛中都。
车马行临塞，关山见落榆。
吴钩皆尚壮，章甫几为儒。
寄谢西曹掾，能吟秀句无。

吴山雾露清，群草多秀发。
白术结灵根，持锄采秋月。
归来濯寒涧，香气流不歇。
夜火煮石泉，朝烟遍岩窟。
千岁扶玉颜，终年固玄发。
曾非首阳人，敢慕食薇蕨。

苍山南望截云烟，中有绀宇通诸天。
长桥直度清溪水，寒湖收潦旷平田。
古木阴森大堤上，千峰浓淡高楼前。
龙笋未迸角出缩，虎石乱踞筋拳挛。
阴崖乳泉湿苔藓，阳谷暖气留兰荃。
涧户晓辟烟的的，松轩夜启月娟娟。
闻有谪仙乘兴入，飘然欲拍洪崖肩。
玩游逐胜不觉远，露奇发怪工无全。
扪萝但识康乐径，饮酒安问远公禅。
清猿不到俗士耳，香草已入骚人篇。
水鸟念佛次浄界，野鹿衔花来象筵。
在昔探赏犹可数，深景秀句今得传。
辞韵险绝兹所骇，何特杜牧专当年。
重以平淡若古乐，听之疏越如朱弦。
秘藏褚中为不朽，咨诹坐上皆曰然。
谁意麤官获此贶，洗去鄙吝空池边。
聊欲报言罕驿使，春郊唯见雁连连。

东瞻杞国城，半日鸟飞程。
度雁不曾下，新文谁寄评。
旧年因使至，秀句欲人惊。
聊效题斋壁，先贤亦以旌。

忆同仲春月，冒雨过穰亭。
聊酌山酒别，独吟夜灯青。
明朝上岭路，群岫张云屏。
忽入川谷秀，固非平生经。
绿竹间红萼，紫藤垂千扃。
春塘水决决，野老发星星。
田父相与至，里言尚可听。
始闻丹砂岑，遂识五垅形。
傍瞻禹汤迹，竞信庙貌灵。
邀我陟巉巉，宿雾方冥冥。
暗霑衣裘湿，时袭草木馨。
栋宇敞绝顶，牲酒列幽亭。
竹杯占祸福，巫锦醉一咛。
日晏别云外，月出至近坰。
仆夫疲不进，鞭策无暂停。
我马忽颠坠，君心同鹡鸰。
再驾体无伤，扣关烛已荧。
自兹期莫逆，未契心所铭。
匆匆操行袂，泛泛如水萍。
今来各一方，安得同醉醒。

泛泛寒溪流，萦纡向山去。
浅石长蒲茸，朝烟暖岩树。
舍舟当禅扉，踏藓污野屦。
谁爱鲍参军，登临多秀句。

韩君问我洛阳花，争新较旧无穷已。
今年夸好方绝伦，明年更好还相比。
君疑造化特着意，果乃区区可羞耻。
尝闻都邑有胜意，既不锺人必锺此。
由是其中立品名，红紫叶繁矜色美。
萌芽始见长蒿莱，气焰旋看压桃李。
乃知得地偶增异，遂出群葩号奇伟。
亦如广陵多芍药，闾井荒残无可齿。
淮山邃秀付草树，不产髦英产佳卉。
人于天地亦一物，固与万类同生死。
天意无私任自然，损益推迁宁有彼。
彼盛此衰皆一时，岂关覆焘为偏委。
呼儿持纸书此说，为我缄之报韩子。

微风吹颊酒初醒，落日舟横杜若汀。
水秀山明何所似，玉人临镜晕螺青。

我行无所诣，悠扬信舴艋。
爱此绿树村，舍棹度小岭。
路穷忽披豁，恍然得异境。
苍玉立万峰，清镜渺千顷。
更为西南行，聊破春昼永。
遥看秀邃处，疑足事幽屏。
一崦果可人，奇石插碧井。
锵鸣若环佩，其味复甘冷。
徘徊不忍去，照我须鬓影。
须臾日穿林，井靣光炯炯。
古今胜绝意，正用一笑领。
安得绝世喧，于兹慕箕颍。

舍东已种百本桑，舍西仍筑百步塘。
早茶采尽晚茶出，小麦方秀大麦黄。
老夫一饱手扪腹，不复举首号苍苍。
读书习气扫未尽，灯前简牍纷朱黄。
吾儿从旁论治乱，每使老子喜欲狂。
不须饮酒径自醉，取书相和声琅琅。
人生百病有已时，独有书癖不可医。
愿儿力耕足衣食，读书万卷真何益。

已作梅黄雨，犹余麦秀寒。
穿林红练带，拔地碧琅玕。
酒向愁边薄，衣从病后寛。
所欣消渴减，乳酪正甘酸。

皇天本无心，万物各有时。
飞鸿何预人，南翔每如期。
仰看霜露坠，俯观草木衰。
英英篱下菊，秀色独满枝。
岂无一樽酒，相与斟酌之。
耋老天所佚，行歌复何疑。

德孙秀眉宇，慨然修初服。
枯肠贮诗书，十饭九不肉。
成童将觅举，想见袍立鹄。
先泽傥未衰，岂无五秉粟。
汝能记吾言，并以告阿福。
闭门勿杂交，一经万事足。

麦秀微寒后，梅黄细雨前。
湖滩初集鹭，堤柳未鸣蝉。
琴带轻阴润，巾因小醉偏。
晚来幽兴极，又上钓鱼船。

过云生谷暗，既雨却窗明。
低燕争泥语，浮鱼逆水行。
山川增秀色，草木有奇声。
处处青秧满，长歌乐太平。

丹碧参差盛一时，殿楹三秀见金芝。
汉庭漫道多才杰，天马何劳作颂诗。

秀目大头颅，英姿举世无。
平生一瓦钵，何处有天厨。

文章有定价，议论有至公。
我不如诚斋，此评天下同。
王子江西秀，诗有诚斋风。
今年入修门，轩轩若飞鸿。
人言诚斋诗，浩然与俱东。
字字若长城，梯冲何由攻。
我望已畏之，谨避不欲逢。
一日来叩门，锦囊出几空。
我欲与驰逐，未交力已穷。
太息谓王子，诸人无此功。
骑驴上灞桥，买酒醉新丰。
知子定有人，讵必老钝翁。

旅食京华兴已阑，喜扶衰惫出重关。
江波蘸岸绿堪染，山色迎人秀可餐。
濠上观鱼非至乐，管中窥豹岂全斑。
此行便问天台路，剩采灵芝换病颜。

蜗舍鹑衣老可哀，衰颜时为汝曹开。
朱门莫羡煮羊脚，粝食且安羹芋魁。
家塾读书须十纸，山园上树莫千回。
但令学业无中绝，秀出安知有后来。

若耶溪头春意悭，梅花独秀愁空山。
逢时决非桃李辈，得道自保冰雪颜。
仙去要令天下惜，折来聊伴放翁闲。
人中商略谁堪比，千载夷齐伯仲间。

底处人间无骇机，超遥且喜谢招麾。
千年涧底孤松秀，万里天边独雁归。
服气昔常憎火食，游山近已制荷衣。
青城况有幽人约，会守丹炉隐翠微。

柳暗人家水满陂，放翁随处曳筇枝。
村深麦秀蚕眠后，日暖鸠鸣鹊乳时。

山光秀可餐，溪水清可啜。
白云映空碧，突起若积雪。
我行溪山间，灵府为澄澈。
崚嶒崖角立，蟠屈路九折。
黄杨与冬青，郁郁自成列。
其根贯石罅，横逸相纠结。
上扪雕鹘巢，下历豺虎穴。
流泉不可见，锵然响环玦。
出山日已暮，林火远明灭。
小憩得樵家，题诗记幽绝。

西郊小筑临烟汀，南山秀色入窗棂。
朝钟暮鼓在何许，乃是会稽山阴之兰亭。
堂中老人白须鬓，手扶藤杖垂九龄。
客来不语坐至夕，往者绝物今忘形。
墙隅老鸡新树栅，长号催上东方星。
老人亦起穿两屦，岩泉漱齿读黄庭。

林虑灵壁名宇宙，震泽舂陵稍居后。
翟公黄鹤得数峰，对客掀髯诧奇秀。
我行新滩见益奇，千岩万窦雷雨垂。
古来岂无好事者，根株盘踞不可移。
佳郎筑堂聚众石，坐卧对之旰忘食。
千金博取直易尔，要是尤物归精识。
君不见牛奇章与李卫公，一生冰炭不相容。
门前冠盖各分党，惟有爱石心则同。
崎岖宦路多危机，凛然石友人间稀。
它时檥棹华亭岸，更看全窠买鹤归。

会稽城南古大泽，霜晴水落烟波迮。
寒风萧萧凋榉柳，暖日晖晖秀荞麦。
传闻新诏募新军，复道公车纳群策。
忠诚所感金石开，勉建功名垂竹帛。

嗟哉黄鸦一何陋，性喜隠翳藏荒囿。
烟深翅重飞不起，鸣声谷谷知雨候。
夜与妖𫛳群，又似恶白昼。
羽毛不足辱弹射，滋味不足登俎豆。
捕之既无用，鬻之又不售。
譬之人以支离而全，木以拥肿而寿。
若予者智不能知农圃，学不能举孝秀。
名不哗世，动得嘲诟。
是亦天下不材之尤，尚何议乎汝后。

嫣嫣芙蓉花，秀出清霜晨。
众卉已昨梦，孤芳若为新。
寒蜂无儇飞，一笑静自珍。
谁令婵娟姿，堕此寂寞滨。
绝世贵独立，后时莫酸辛。
回风佐小舞，薄日生微醺。
即事亦足乐，何必桃李尘。

城外屏峰云百叠，城里看云笏拄颊。
山灵自与人争秀，明灭烟霏难应接。
南邻范叔骨相寒，不如骑曹知爱山。
晨霞傥可救枵腹，丐君分我入朝餐。

徂徕千丈松，阅世耸绝壁。
高标上霄汉，峻节贯金石。
惟有孤生竹，亭亭附微植。
月夜借清景，春朝分秀色。
托根未渠央，万牛挽山泽。
昂藏转江湖，夷路入王国。
明堂五云上，一柱屹天极。
可望不可攀，清都与尘隔。
依然此清士，空山淡愁閴。
悲吟发清籁，摇荡风雨夕。

雁荡之山天下无，奔岸绝壑不可图。
地灵境秀有人物，新安府丞今第一。
纷纶草木变暄寒，竹节松心故凛然。
穷山薄宦我无恨，识公大胜荆州韩。
梅风涨溪绿如酒，晓插樯乌上南斗。
只今广厦论唐虞，斟酌正须医国手。
秀眉津津双颊丹，想看鸣佩翔九关。
诸公倘欲持公议，莫遣此贤思故山。

雁荡之山天下无，奔岸绝壑不可图。
地灵境秀有人物，新安府丞今第一。
纷纶草木变暄寒，竹节松心故凛然。
穷山薄宦我无恨，识公大胜荆州韩。
梅风涨溪绿如酒，晓插樯乌上南斗。
只今广厦论唐虞，斟酌正须医国手。
秀眉津津双颊丹，想看鸣佩翔九关。
诸公倘欲持公议，莫遣此贤思故山。

揽秀堂前一笑倾，都忘身世两浮萍。
扶藜处处从君赏，落笔时时得我惊。
荔熟闽山劳梦想，蘋香苕水约逢迎。
袛愁误入桃源后，从此车轮四角生。

交情弥岁竟匆匆，短棹归寻一亩宫。
塞责文书容我懒，及时杯酒赖君同。
披云峰顶城头月，揽秀堂前扇里风。
千里音书慰离索，莫言天远费鳞鸿。

君不见东林怪蔓之诗三百年，字如金绳铁索相纠缠。
不如李侯灵石句，笔阵压倒长城坚。
藤阴诗律两秀发，此段奇事今无前。
吾闻草木未有不黄落，雨荒霜倒相后先。
绵绵紫藟天所寿，风雨不动常苍然。
坚姿绝邻傲一所，深本无极融三泉。
腾虬舞蛟矫欲去，流苏络带翩如仙。
班荆芘藾得吾党，酌泉共吸杯中天。
诗成一斗属太白，擘笺挥扫如云烟。
北门西掖君自有，坐拥红药然金莲。
山腰涧底莫濡滞，早晚天风吹蜕蝉。

瑶姬家山高插天，碧丛奇秀古未传。
向来题目经楚客，名字径度岷峨前。
是邪非邪莽谁识，乔林古庙常秋色。
暮去行雨朝行云，翠帷瑶席知何人。
峡船一息且千里，五两竿头见旛尾。
仰窥仙馆至今疑，行人问讯居人指。
千年遗恨何当申，阳台愁绝如荒村。
高唐赋里人如画，玉色頩颜元不嫁。
后来饥客眼长寒，浪传乐府吹复弹。
此事牵连到温洛，更怜尘袜有无间。
君不见天孙住在银涛许，尘间犹作儿女语。
公家春风锦瑟傍，莫为此图虚断肠。

歌豪仍作家，弈胜岂徼幸。
莫嗤老非少，乃尚可以逞。
玉瓶引杯长，政尔寒漏永。
二三文章公，共此银烛影。
陈卿得秀句，刘郎一笑领。
羸骖兀残梦，乘坠恍难省。
晓枕讧更潮，俱坠无何境。

秀岩堂上玉东西，把酒登临望眼迷。
天宇四垂粘地近，海山一抹带潮低。
绝知客好无尘事，聊记吾曾有醉题。
倚赖群仙联姓字，他年谁敢一锨泥。

浴日苍茫水，扪星缥缈楼。
神光来烛夜，寿木不知秋。
海内五峰秀，天涯双径游。
爱山吾欲住，衰疾懒乘流。

夜饮海棠月，朝漱山茶露。
臞儒槁木形，受用侈如许。
荆扉隔黄尘，谁识花岛路。
惟有瘦筇枝，共饱园中趣。
林神酿余春，政尔美无度。
葱茏千万重，芳意未渠暮。
风香荐秀色，鼎俎谢腥腐。
虽无稻粱谋，扪腹有余饫。

白蘋有嘉招，苍弁得胜践。
会心不惮远，乘兴恐失便。
篮舆犯穷腊，共作忍寒面。
溟蒙云酿雪，浩荡风落雁。
松篁渐清幽，猿鹤或悲怨。
英英文章公，作舍锁葱蒨。
峣峰俯前荣，佳木秀诸院。
穷搜发山骨，林立侍谈䜩。
西岩踞熊虎，东岩峙屏案。
履綦故仿佛，盖瓦已零乱。
经营三十年，成毁一飞电。
摩挲土花碧，小立为三叹。

积雨倏然晴，秀野若新沐。
芳草径寸姿，中有不胜绿。
萋萋路傍情，颇亦念幽独。
驱马去不顾，断肠招隠曲。

秀麦一番冷，送梅三日霖。
绿肥新荔子，红浥旧蕉心。
映竹千丝舞，垂檐一线斟。
终朝盘膝坐，卑湿恐相侵。

相送不忍别，更行一程路。
情知不可留，犹胜轻别去。
二陈拱连璧，仙李瑚琏具。
周子隽拔俗，郑子秀风度。
嗟我与五君，曩如栖鸟聚。
偶投一林宿，飘摇共风雨。
明发各飞散，后会渺何处。
栖鸟固无情，我辈岂漫与。
班荆一炊顷，听此昆弟语。
把酒不能觞，有泪若儿女。
修程各着鞭，慷慨中夜舞。
功名在公等，臞儒老农圃。

舍舟得马如驭气，步入青松三十里。
我从蛮岭瘴烟来，不怕雨云埋岳趾。
忆昔南征款庙庭，往来无恙神所祉。
当时已有归田愿，帝临此心如白水。
煌煌南正馆于东，手握八觚温玉玺。
骏奔灊霍左右辅，好生不杀扶炎纪。
崇禋竣事晓坛空，跻攀小试青鞋底。
不知云磴几千丈，但见漫山白龙尾。
石头招我上南台，瑞应阑干天半倚。
福严钟声过桥来，仿佛三生如梦里。
堂中尊者已先去，苔锁岩扉何日启。
竹嫌硗确老逾瘦，松畏高寒蟠不起。
癯儒尚病怕深登，幽讨未穷行且止。
我评七十二高峰，郁律穹窿少观美。
俨然可瞻不可玩，往往雄尊如负扆。
乃知岳镇盖深厚，不与他山争秀伟。
区区献状眩儿童，乳洞淡岩真戏耳。

永日贪程客，长年吊古诗。
悲秋荒故宅，负石惨空祠。
峻壁鸦翻倦，高畬麦秀迟。
穷山熊绎国，偪仄建邦时。

峡山狠无情，其下多丑石。
顽质贾憎垂，傀状发笑哑。
粗类坟壤黄，沉渍铁矢黑。
或如沟泥涴，或似冻壁坼。
堆疑聚廪粟，陊若坏城甓。
槎牙镂朽木，狼籍委枯骼。
礧砢包蠃蚌，淋漓锢铅锡。
纵文瓦沟垅，横叠衣折襞。
鳞皴斧凿余，坎窞蹴踏力。
云何清淑气，孕此诡谲迹。
我本一丘壑，嗜石旧成癖。
端溪紫琳腴，洮河绿沉色。
阶册截肪腻，泗磬鸣球击。
嵌空太湖底，偶立韶江侧。
真阳劖千岩，营道铲寸碧。
倦游所阅多，未易一二籍。
朅来兹山下，刺眼昔未觌。
或云峡多材，奇秀郁以积。
绝代昭君村，惊世屈原宅。
东家两儿女，气足豪万国。
山石何重轻，奚暇更融液。
我亦味其言，作诗晓行客。

岷峨锺秀蜀多珍，坐上儒先更逸群。
墨沼不忧经覆瓿，琴台重有赋凌云。
文章小技聊干禄，道学初心拟致君。
富贵功名今发轫，愿看稽古策高勋。

我穷江源来，名胜颇追逐。
薰风秀沃野，在处得奇瞩。
颂堂有佳士，文字照缣竹。
图书抱世守，古锦韬玉轴。
黄金不满籯，故园有乔木。
逡巡酒如渑，霍霍具水陆。
田头新谷升，一饭香满屋。
回思闵雨时，敢望遽炊玉。
摩挲壁间题，明府遂州牧。
山高江水长，百世照尸祝。
我来坐琴坛，腼汗愧前躅。
空余烟霞痼，未许是公独。
请歌青城游，或附耆旧录。

凝真宫前十二峰，两峰娟妙翠插空。
余峰竞秀尚多有，白壁苍崖无数重。
秋江漱石半山腹，倚天削铁荒行踪。
造化锺奇矗瑶𪩘，真灵择胜深珠宫。
朝云未罢暮云起，阴晴竟日长冥蒙。
瑶姬作意送归客，一夜收潦仍回风。
仰看馆御飞檝过，回首已在虚无中。
惟余乌鸦作使者，迎船送船西复东。

梅黄时节怯衣单，五月江吴麦秀寒。
香篆吐云生暖热，从教窗外雨漫漫。

土膏欲动雨频催，万草千花一饷开。
舍后荒畦犹绿秀，邻家鞭笋过墙来。

五月江吴麦秀寒，移秧披絮尚衣单。
稻根科斗行如块，田水今年一尺宽。

春事日以阑，暑阴正清美。
拖筇入林下，秀绿照衣袂。
卢橘梅子黄，樱桃桑椹紫。
荷依浪花颤，笋破苔色起。
风日收宿阴，物色有新意。
邻曲知我归，争来问何似。
病恼今有无，加饭日能几。
掀髯谢父老，衰雪已如此。

民和神福固其宜，况有仁先四者施。
吴稻即看收再熟，周牟先已秀双岐。
蕙风半老黄金穗，梅雨重春绿玉枝。
乐不可支聊发咏，田间日日是芳时。

晓雾障朝晖，日脚战未透。
傥然成一雨，亦足洗尘瞀。
江南富秋暑，老穉呻永昼。
田间翻畏凉，能秕嘉谷秀。
昨朝东有虹，光彩照高柳。
占云天掠剩，政恐耗升斗。
阳光趣坚实，乘除或相救。
臞儒虽病暍，且复忍污垢。

两岐秀罢已蒿莱，春意还从菡萏回。
不是使君和气胜，此花应向别人开。

小槛移秀色，端来媚禅房。
道人不解饮，醺然醉天香。

范村如荒村，一老雪垂领。
高轩款门来，惊破雀罗静。
披草出迎客，玉笋森秀整。
短章虽寂寞，染指已尝鼎。
归骖不可驻，晨昏思定省。

春山华润秋山瘦，雨山点黯晴山秀。
湖湘山色天下稀，零陵乃复白其眉。
作亭不为俗人好，个竹把茅吾事了。
朝来看山佳有余，为渠更尽一编书。

主宾呼酒卷沧溟，我亦何人与德星。
高阁连云压潮白，前山倒影入杯青。
细哦秀句清无底，匹似疏梅寒更馨。
不惜坐间作颓玉，只愁宫漏又须听。

手麾日三舍，身驭月重轮。
始是岷峨秀，前无社稷臣。
向来元破斧，何用更洪钧。
只使江淮草，明年不作春。

圣处眇安在，谈者一何易。
注瓦矜细巧，岑鼎丧良贵。
群儿有新舌，六学无故意。
向来孟韩息，不有欧苏继。
庸知后死者，未渠乡愿弃。
同时鸱鸦噪，并起爪觜利。
两公察膏肓，与世作姜桂。
挟山初作难，破竹忽乘势。
双明日配月，再立仁与义。
我有香一瓣，恨不生并世。
厥今圣域里，澹叟真守器。
怪来兰玉秀，渠以清白遗。
当家有学林，满腹惟典记。
人间市井言，眼底寇雠视。
独于两公帖，费此半生喜。
麝煤叩山骨，卧听丁丁美。
令我竹林老，亦复拜嘉惠。
敢云赓绝唱，颇欲与兹事。
朝来窗几爽，尽室问何瑞。
宝帖更新诗，小子汝其志。

秀溪何处好，腊尾与春初。
山色梅边浄，人家竹里居。
先生来得得，一笑意舒舒。
归路无灯火，冰轮挂岭隅。

读书台边士如云，卢溪门下士如麟。
定知此地难为士，后来之秀说彭子。
雪里能来访我为，当阶下马雪满衣。
赠我文章无不有，出入欧苏与韩柳。
如今场屋号作家，相州红缬洛中花，岂如彭子有律令。
会当一书取张景，今年谁子司文柄。

去年来此上巳日，今年重来未寒食。
临溪照影老自羞，惭愧春光尚相识。
秀溪何许好春容，最是溪深树密中。
海棠开尽却成白，桃花欲落翻深红。

策第仍为邑，于公未足论。
眼中无佛国，户外即韩门。
道大功非细，人亡德则存。
西风寄双泪，吹到秀峰原。

文物余三迳，芝兰秀五常。
鱼轩来粉省，象服去黄堂。
此母今谁似，清名死不亡。
一生令吏部，废却蓼莪章。

近山远岫不知重，暖翠晴岚只满空。
珍重主人将好手，尽驱秀色入楼中。

老凤苍然姿，雏凤锵然鸣。
一见渠父子，令人英气生。
大尚傲一世，不肯揖公卿。
小尚刷羽毛，势欲追风鹏。
吾州八千士，下笔电雹声。
小尚洒墨汁，一笑万人惊。
姓名登天府，纸价高帝城。
勗哉更摩厉，制胜在此行。
相遭又相别，勿作儿女情。
舟行得秀句，寄我增双明。

孤嗜难众悦，今听非昔弦。
美人西山秀，蕨茹饮涧泉。
雪蓑韫明月，冰棹刺野船。
宝祲耿不掩，球声忽复珊。
闻者已瞠若，鬻之谅悠然。
良瓌彼何憎，击缶俗所便。
老我讵能聪，妙音误至前。
古人子所思，而我岂古贤。
借不满子赏，能不聊子叹。
故家富彦士，梧竹映芝兰。
紫余乃祖橐，朱遍群从轓。
迅趾岂地行，逸翎当云鶱。
勗哉抟羊角，何必怀西山。

珠唾银钩赠一通，炯如密雪堕寒空。
飞来数片不霑袖，剪出六花全是风。
骨冷魂清残醉里，日光玉洁晚晴中。
先生秀句今无敌，谁诵相如奏舜瞳。

望望佳人来，未来云已暮。
当时千里恨，不独看云故。
何此启虚堂，定知吟秀句。
还会古人心，古人非特赋。

往岁见此花开迟，手撷群芳因醉嗅。
今来须约烂漫看，及过风雨又已后。
主人为我特殷勤，架底深深掇孤秀。
密枝阴蔓不争开，薄红细叶尖相鬭。
先时已落已扫除，最晚堪怜子所厚。
呼童归遗不可缓，金盘付与急奔骤。
暮还已见映雪髻，初拈尚觉香在袖。
官桥夜市正沽酒，沽酒共赏莫待昼。

远郡古通川，云烟秀重叠。
江从巴蜀来，山与岷峨接。
啼鸟异方音，青林四时叶。
使君当问俗，市贾皆红颊。

骥有千里足，不使千里驰。
人有抱长才，亦复不得施。
去去作守长，政化尚可为。
勿云海滨陋，岂无彼黔黎。
事举讼必简，安能忘酒卮。
水物错在俎，咸腥应自宜。
朐山日相对，亦莫厌其卑。
苍翠入画戟，浓淡若秀眉。
但向此中乐，用舍乃系时。

零落黄金蕊，虽枯不改香。
深丛隠孤秀，犹得奉清觞。

托根地虽卑，凌霜花亦茂。
物禀固不迁，人情自为陋。
幸与时菊开，谁嗟发孤秀。
楚人搴木末，已见离骚就。

飘风西北至，树苦万𫄴牵。
君家三古桧，繁根龙蛇缠。
其固谓不拔，朱栏拥青塼。
今同秀林木，摧倒谁复怜。
安得百力士，扶持尚可全。
慎勿伐作薪，岂无庭燎然。

淮南寄我玉醅酒，白蚶海月君家有。
欲持就味明日期，穷羹易覆已反手。
从事开筵不可辞，燕脂秀脸罗前后。
长颈善讴须賸讴，只恐老来欢意休。

一船在后忽搀前，前后篙师各粲然。
山入春来肥更秀，向人依旧耸寒肩。

玉簪成阵雪成堆，秀气横空拨不开。
楚岫苍寒五云外，赣江白写九天来。
烟销日出皆诗句，月色波声唤梦回。
早晚携家过高阁，寄诗聊当一枝梅。

西昌主簿如禅僧，日餐秋菊嚼春冰。
西昌官舍如佛屋，一物也无唯有竹。
俸钱三月不曾支，竹阴过午未晨炊。
大儿叫怒小儿啼，乃翁对竹方哦诗。
诗人与竹一样瘦，诗句与竹一样秀。
故山苍玉摇绿云，月梢风叶最关身。
劝渠未要思旧隠，且与西昌作好春。

危峰莹无土，平地岌孤石。
如何半岩间，亦有小树碧。
走空根苦辛，倚险干寒瘠。
芳兰间丛生，紫蕤濯幽色。
近香许世闻，远秀绝人摘。
而我云外身，方兹喟行役。

孤𪩘秀何似，碧莲含未开。
谁将修月斧，𣃁取一尖来。

银鱼色如银，竹鱼色如竹。
渭川千亩秀可掬，都将染成一身绿。
鱼生竹溪中，家在竹根菱荇丛。
昼餐竹叶与竹米，夜饮竹露吹竹风。
前身王子猷，今身赤𩽼公。
只知爱竹判却命，化作此君苍雪容。
渔翁夜傍竹溪宿，鱼惊钓丝冰底缩。
朝来钓得水苍玉，先生笑扪藜苋腹。

山逢塘闸冠南中，小大高低十九峰。
东畔连尖尤秀绝，一双铜绿翠铺茸。

山历愁寡天，沙征恨多地。
两日行海滨，虽近弥不至。
遐瞻道旁堠，我进渠祗退。
大风来无隔，午燠皎安避。
今夕范氏庄，初觌三峰翠。
愈远故绝瑕，不多始足贵。
巉然半几出，蹙若一拳细。
轻霏澹晚秀，隤照烨春媚。
玩久有余佳，绘苦未必似。
今夕勿掩扉，月中对山睡。

一路石山春更绿，见骨也无斤许肉。
一峰过了一峰来，病眼将迎看不足。
先生尽日行石间，恰如蚁子缘假山。
穿云渡水千万曲，此身元不离岩峦。
莫嫌宿处破茅屋，四方八面森冰玉。
孤峰高绝连峰低，圜者如廪尖如锥。
苍然秀色借不得，春风领入玉东西。
英州那得许多石，误入天公假山国。

前星炳焕领孙星，环拱中天日两轮。
四叶重光同圣世，千秋佳节近生辰。
本支秀茂旦复旦，典学熙明新又新。
喜入威颜天一笑，寿觞分赐一枝椿。

老夫上下蓼花滩，每过君家辄系船。
尊酒灯前山入座，孤鸿月底水连天。
暄凉书问二千里，场屋声名三十年。
竞秀主人文似豹，不应雾隠万峰边。

天台山秀古多贤，晚向池塘识惠连。
十载江湖州县底，一言金石冕旒前。
方陪廷尉甘堂舍，又赋皇华小雅篇。
拾得澄江春草句，端能染寄仄厘笺。

雏凤今年又一鸣，芝兰秀发不曾停。
州前争探黄金榜，却报城隅最冷厅。

君不见东阳沈隠侯，君不见宣城谢玄晖。
两处双溪清彻底，二子诗句清于溪。
千载却有曹夫子，天借古人作诗地。
家在东阳宝婺边，官在宣城莲幕里。
溪光滴作两眼明，溪秀吐作五字清。
开卷看来掩卷坐，词波跳作双溪声。
无人写作双溪操，收拾新篇句中妙。
莫将沈谢鸿雁行，便与猗那荐清庙。

浩斋先生第一孙，秀峰后进第一人。
向来着论三分国，唤起阿瞒戮奸魄。
有司手持金粟尺，越罗蜀锦遗道侧。
洞庭昨夜起霜风，翩然欲登石廪与祝融。
归来定有惊人句，肯寄江西道院翁。

已到苏州未到常，惠山孤秀蔚苍苍。
一峰飞下如奔马，万木深围古道场。
锡骨中空都是乳，玉泉致远久偏香。
眠云跂石梁溪叟，恨杀风烟隔草堂。

符君天秀擢炎方，茧足担簦学北方。
不是澹庵谪南海，姓名那得许芬香。

买山安得钱，有钱价不贱。
住山如冠玉，人见我不见。
世言游山好，一峰足双茧。
峰外复有峰，历尽独能遍。
不如近看山，近看不如远。
请山略退步，容我与对面。
我行山欣随，我住山乐伴。
有酒唤山饮，有蔌分山馔。
隔水绝高寒，萦云偏蒨绚。
雨滋青弥深，日炫紫还浅。
端居忽飞动，遐逝即回转。
孤秀呈复逃，层尖隠还显。
掇入轿中来，置在几上玩。
劣行三两驿，已阅百千变。
非我去旁搜，皆渠来自献。
寄言有山人，勿卖亦勿典。
金多汝安用，价重山亦怨。
估若为我低，伤廉又非愿。
山已在胸中，岂复有余羡。
羡心固无余，更借山一看。

梅竹来禽带月栽，牡丹菡萏照江开。
新安见底正如此，旧雨故人从不来。
秀色野香供雪饮，名章俊语用云裁。
无论独乐兼同乐，盏面春风翠作堆。

葵心一岫卓南涯，秀野诸峰走北来。
中起新亭双奄有，尽驱景物四边回。
木居士作煨尘叹，孤竹君真梁栋材。
知有此亭无此样，并烦与可洒松煤。

过湖见远岫，澹若横碧烟。
晨蔚动霁晖，春滋涵雨鲜。
人世那有此，必疑是庐山。
宿惊恍未定，欲问无暇言。
落日泊四望，诸峰森在前。
老夫急亲指，舟子答果然。
平地起屏障，倚空开旗旜。
潜抱秀润质，不露奇怪颜。
乃知名山尊，未与凡岭班。
严重王公体，雍容德人贤。
何必出锋锐，要骇俗子观。
坐令我生敬，瞻仰忘忧端。
更待孤月出，开篷望晴峦。

大姑老已丑，小姑少而秀。
婷婷独立水精宫，罗袜生尘飘翠袖。
彭郎坦腹方醉眠，小姑起舞春风前。
古来同室无双美，天壤乃有彭郎子。

祗个当时发一心，通天通地总渠临。
芝兰玉树今争秀，岂但一枝生桂林。

平叔曾过魏秀才，何如老子致元台。
苍松翠竹青苔迳，也不传呼宰相来。

肠断黄花霜后枝，花干叶悴两离披。
一花忽秀枯丛里，更胜初开乍见时。

红稠碧秀暗山园，只有诚斋眼界宽。
月近竹梢偏不上，要人不看要人看。

东海珠胎清庙珍，璧水秀孝第一人。
胡为俯首莲泛渌，如有用我试治民。
古来幕中要婉画，君乃不肯作此客。
囊箧细碎吾不能，玉壶清冰朱丝直。
梅花雪片迎新年，送君抟风上九天。
凤池鸡树只咫尺，致君尧舜更努力。

野水浮天碧，鹅儿弄日黄。
傍人殊秀色，似酒更风光。
破壳双翎嫩，眠沙百草香。
却将金郁鬯，试比菊衣裳。
未博山阴墨，先娱锦里觞。
沧波兼凤沼，莫遣后鹙鸧。

练练兰溪秀，家家玉树荣。
兴安有才子，艮老是先生。
师与三冬学，诗专五字城。
一官才祭灶，作么便铭旌。

梅花五岭八桂林，青罗带绕碧玉簪。
祥刑使者两唐裔，亲领诸生到洙泗。
七星岩畔筑斋房，独秀峰尖作笔床。
买书堆上天中央，海表学子来奔忙。
中州淑气无间断，南斗文星方炳焕。
君不见日南姜相曲江张，万古清风裂云汉。

秋月弄长江，平地点远岫。
赞府诗句中，字字江山秀。

李郭俱名族，华姻合两家。
藁砧巾角雨，郎罢笔头花。
树秀庭双玉，荪荣砌百芽。
半生冰雪节，再赋白山茶。

赵侯龙种秀天潢，金玉肝脾锦绣肠。
未复九人黄阁相，犹堪三字紫微郎。
饥餐兰菊枝枝月，醉洒云烟句句霜。
谁与邦民颂遗爱，老夫端欲续甘棠。

秀岭西头凤岭东，周遭略数一千峰。
商量没顿新楼处，顿著秾蓝酽紫中。

忆昔乾道游璧水，君为秀孝侬博士。
逮今嘉泰归青原，侬为州民君刺史。
人生离合风中云，白发相逢有几人。
与君相逢又相别，不待折柳眉先颦。
如君岂弟民父母，春风风人夏雨雨。
忽然一夜飞秋霜，惊杀雁鹜兼豺狼。
政声无翼到天上，玉皇诏君登庙廊。
郎星卿月小借路，金华玉堂即高步。
中兴贤关育凤麟，向来未有秉鸿钧。
祗今丞相破荒了，第一衣钵当传君。

月岩含章兮，噫。
熟贳之璜兮，噫。
逋不其偿兮，噫。
眉山之下兮，噫。
既亿其价兮，噫。
胡漏于罅兮，噫。
吁于眉山兮，噫。
山吁于天兮，噫。
天蹙其颜兮，噫。
有斐孙子兮，噫。
花披秀启兮，噫。
烈祖是似兮，噫。
笔似其锋兮，噫。
骨似其穷兮，噫。
栖栖其逢兮，噫。
尔词则古兮，噫。
尔骚则楚兮，噫。
尔璞孰估兮，噫。
招招巫咸兮，噫。
有篿尔占兮，噫。
曷焯尔潜兮，噫。
曷窞不济兮，噫。
曷蔀不贲兮，噫。
咷初笑既兮，噫。

西江山水何处好，观山夜泉快阁风。
山奇水秀产瓌宝，彭氏四杰隠此中。
斗间异气如白虹，少微芒寒摇太空。
占言非剑亦非玉，长松下有幽人屋。
似闻鸣驺入空谷，篱边老却陶潜菊。

叹息闺房秀，霜摧鬓未华。
女功丞相念，妇道里人嗟。
石窌脂田废，涛江粉旐斜。
西风看花泪，寂寞小窗纱。

行藏本同涂，明哲遇辄安。
畎亩道可乐，肯思负鼎干。
膰肉倘爱礼，岂遽涉汶川。
大哉天地准，笑汝士女耽。
丈人三吴秀，此理久已参。
缅怀洛京老，知音赏英咸。
佳名表栋宇，妙语来江山。
至今编简香，不谓室有兰。
君看为邦问，正在箪瓢间。
阅世从川流，如愚安石磐。
圣门惟若人，始可语易占。
不见系辞中，岿然特书颜。

玉笥岧嶤秀倚空，清江汀滢日朝东。
杜萧安在王陈远，极贵长生总属公。

诗可弄万象，棋能消百忧。
苦吟复苦战，已过心休休。
自从识夫子，十阅长安秋。
奇才揜众俊，博物包九流。
游戏亦臻极，他人叹无由。
脚踏软红尘，手把大白浮。
每坐客常屈，有社谁敢投。
此事聊复尔，壮怀许闻不。
杀虏卢龙沟，镌羌西海头。
六奇蕴秘策，凿壁那可偷。
稍见壶子机，已惊季咸俦。
遂盗祖师法，敢与神秀侔。
岂如念贫绩，明许余光求。
故将绣段赠，不责玉案酬。
从今空囊富，免为杜陵羞。

圣祖基长发，皇家庆远覃。
金轮常御极，银榜夙占男。
萸节辰迟五，蓂阶荚度三。
英姿同父祖，秀气集舆堪。
仁孝由天纵，温文亦性涵。
两宫今并事，三善此谁惭。
玉佩班昕肃，牙篦道日谈。
俭宁从节苦，正每斥言甘。
甲观兰开殿，南阳菊映潭。
名参周发诵，寿百古彭聃。
政省叨峩弁，宫僚阻盍簪。
宾筵应秩秩，钟鼓梦韽韽。

烛引金莲白玉堂，宫垂银榜左春坊。
毛曾久倚黄门树，武子今封召伯棠。
揽有羡君花竹秀，课无怜我簿书忙。
欲知两地相同处，亭午葵心向太阳。

买山老山间，乃识山之容。
爱山无古今，此论谁非同。
仇仙来匡庐，一转语独工。
不识山面目，只缘在山中。
譬之尘漠漠，又如水溶溶。
人鱼居其间，孰识碍与通。
我昔少年日，自携七尺筇。
盘旋山南北，憩息林西东。
朝看山之横，暮看山之纵。
贪多眼为乏，陟险足已慵。
拱揖且不暇，赏识良自蒙。
方悟白司马，草堂对穹隆。
彼既若献状，此亦如发蒙。
秀甲天下山，至言出心胸。
今君欲继之，筑堂会奇峰。
何尝远城市，而能日迎逢。
山形不动体，山色含真空。
风云有蓄泄，气象无终穷。
雨余四面翠，日丽千仞红。
氤氲香炉烟，挺拔双剑锋。
最爱五老人，崚嶒美所钟。
可望不可即，有意容相从。
罗列皆儿孙，几席次第供。
山虽跨两邦，兹焉实长雄。
不为堂上客，讵信山有宗。
寄语游山者，毋徒走憧憧。

馈饷随萧不作难，秦淮今视汉秦关。
天开虎踞龙蟠处，地近鸡翘豹尾间。
洗印先经三峡寺，观风遍踏九华山。
尽收奇秀归诗稿，却趁赓歌供奉班。

地跨江闽秀气兼，玉成界尺直方廉。
西曹久处习凿齿，高士谁知孙子严。
我愧元城题品重，君能楚些笔锋铦。
天门底用相吹送，公道今方拔滞淹。

不须十万忆膏粱，有羡崔庄独遣荒。
独秀佳名今暗合，要三二别四壶方。

幽居定何如，颇恨未见之。
主人向我言，喜色融双眉。
修篁流翠阴，寒溪漾清漪。
领略非一状，幽妍发余姿。
空蒙雨亦佳，潋滟晴更奇。
岂惟二江独，意恐两蜀稀。
主人信妙士，得此固所宜。
天公閟好景，授受各有时。
岂无多田翁，偃蹇逝莫随。
素交怀老蒲，秀句纷珠玑。
安得招归来，为君赋清诗。
往者不可作，后生欲何为。

犯寒出行遇，值此岁云除。
刚风驾飚轮，送我游清都。
华阳第八天，仙圣之所居。
洞门劣容人，中宽如室庐。
横前大溪水，于焉限尘区。
其右万石林，错落空翠图。
茅庵著深秀，细路缘崎岖。
幽泉见客喜，颇亦类逃虚。
山深日易曛，捷径趋元符。
琳宫照金碧，天籁鸣笙竽。
侧睨白云峰，前瞻赤沙湖。
金坛耸百丈，阴洞通七途。
俯视人间世，扰扰真虫蛆。
蚤以凡陋质，忝分赤城符。
岂悟夙昔缘，复造神灵墟。
平生梦寐处，恍若登华胥。
归来拜绿章，足力尚有余。
珍馆十六所，安能遍遨娱。
穷探恨不尽，大息仍踟躇。

秀色环亭拥霁霞，修筠冰艳数枝斜。
东君欲奉天颜喜，故遣融和放早花。

山中秀色何佳哉，一峰独立名飞来。
参差翠麓俨如画，石骨苍润神所开。
忽开彷像来宫囿，指顾已惊成列岫。
规模绝似灵隠前，面势恍疑天竺后。
孰云人力非自然，千岩万壑藏云烟。
上有峥嵘倚空之翠岭，下有潺湲漱玉之飞泉。
一堂虚敞临清沼，密荫交加森羽葆。
山头草木四时春，阅尽岁寒人不老。
圣心仁智情幽闲，壶中天地非人间。
蓬莱方丈渺空阔，岂若坐对三神山。
日长雅趣超尘俗，散步逍遥快心目。
山光水色无尽时，长将挹向杯中渌。

堂堂百尺楼，制作极华丽。
山围与水遶，秀色相妩媚。
上无狐鼠窥，下有鱼龙畏。
宾友升清虚，夷落耸瞻视。
南陲粗安堵，北鄙方举燧。
倚楼独何为，尚下忧国泪。

玉座烟销砚水清，龙髯不动彩毫轻。
乍分隆准山河秀，初点重瞳日月明。
宫女卷帘皆暗认，侍臣开殿尽遥惊。
六朝天下应无敌，始觉僧繇浪得名。

浮图插云表，列嶂环古刹。
平湖眇澄波，万态天光发。
我来陟层巅，秀气助毫末。
扁舟返明月，万顷玻璃滑。

旅愁底物堪破除，闲出西湖弄妍靡。
苍山为鬓水为鉴，烟幕霓裳秀而绮。
兴酣剧饮醉如泥，妄意将湖比西子。
傍人见之为绝倒，谓我愚痴长康似。
归来寂历竟何得，只有熏熏黑甜美。
梦魂依旧过西湖，潮怒殷床惊不起。

妙契还从盖始倾，无言与共四时行。
可堪岁晚仓皇别，多谢诗来缱绻情。
最喜伊家三树秀，故应我辈一经横。
人间定价如金玉，入眼那能较重轻。

安仁偃息处，之问读书室。
茅轩规昔人，聊可容吾膝。
幽芳秀垣曲，翠筿蓊檐隙。
松窗炯虚明，荆篱互疏密。
淡月晓窥几，候虫夕鸣壁。
诗书后前陈，图史左右秩。
遐览到三五，旁搜及坚白。
一语偶有得，寸心欣自适。
轮奂非所慕，兹焉颇放逸。
渊明傥来过，真趣会能识。

炎暑堕何许，凉风忽吹衣。
野水映荒岸，寒丛秀疏篱。
萧萧林影薄，杳杳鸿声悲。
秋禾亦既获，聊足充吾饥。

作堂备登览，既作扁其颜。
扁颜固云易，践名良独难。
我友何水曹，筑堂水云间。
瞰临擅奇绝，佳气何郁盘。
横以数亩池，缭以四面山。
石楠间女贞，青士依苍官。
纷纷杂花卉，栽植日以繁。
岂独秀春融，未应凋岁寒。
凭栏试游目，皎皎万虑宽。
张公江海客，一见颜为欢。
嘉名揭种德，寓意固有存。
期君宴游日，内照时返观。
善性益培壅，芜累须一删。
木老德亦熟，无忘老坡言。

佳葩如美人，艳态妖且闲。
叶园美无度，有花字雌丹。
晨妆谢膏沐，秀色若可餐。
芳根裹春泥，举赠不作难。
{华甲}{华栥}照池亭，一洗儒生酸。
从今杜陵眼，不复嗟长寒。
何以报嘉惠，作诗当琅玕。

深院锁凉秋，西风坐间好。
几净窗明尘不飞，似蹑红云至三岛。
数枝淡淡桂新香，千带垂垂柳初老。
此邦天下秀，多士邹鲁无。
负薪或解谈王道，被褐无非怀璧夫。
五兵夺目库观武，大嚼快意门过屠。
谁言扳才古难必，披沙求金要须得。
回思裹饭然脂烛，一心敢拟思鸿鹄。

平湖潋滟摇春风，扁舟轻驶如飞鸿。
垂杨万缕长青茸，倚岸崇桃醉脸红。
满空烟雨霏蒙蒙，柯桥精庐闻午钟。
平畴麦苗青芃芃，崇峰秀岑纷玲珑。
图经未看名叵穷，雨葩烟叶交朦胧。
吾欲图之谁其工，妙语却思六一翁。
解道山色有无中，薄暮舣舟依竹丛。
夜深点滴听孤篷，天明利涉浮梁雄。
钱清虽小炊烟重，我生之辰今适逢。
一杯不暇缘匆匆，聊以新诗娱老悰。
龛山西北水溶溶，白鹤桥边小梵宫。
海天茫茫空复空，放眸一望日本东。
萧山小邑河阳同，桃李漫山如锦幪。
谿旁驿亭名梦笔，故居知是江文通。
西兴浦口天连水，满眼长安紫翠浓。

解维凌皱玉，辍棹理孤筇。
游遍三天竺，行穷九里松。
泉声依石细，山色共秋浓。
佳处吾能识，幽岩倚秀峰。

叠嶂千重秀，寒溪十里清。
渔舟朝款乃，樵斧昼敲铿。
窈窕疑身到，幽奇讶笔精。
萧斋凝睇久，坐觉世情轻。

秀野临空阔，三堂若是班。
荷香平入座，湖影倒涵山。
鱼鸟丹青里，云烟水墨间。
他年傥同社，应共狎鸥闲。

印印秀而好，明眸冰雪肤。
逢人赏岐嶷，问字识之无。
若有万金药，真成千里驹。
空花今已矣，晬日一长吁。

弥勒下生地，溪山秀且长。
萧萧双树碧，冉冉片云黄。
晓日觚棱净，西风松桂香。
十年疏杖屦，玉石耿难忘。

华堂閟林樾，林秀水泉甘。
野色袁家渴，秋声钴鉧潭。
二难今有此，四者许谁参。
他日承明直，悬知忆翠岚。

大名垂宇宙，秀气发岷峨。
学比渊云赡，才方贾马过。
九朝资直笔，二子振贤科。
已矣流芳在，千秋保不磨。

瘦玉敲风翠干长，织成漪浪莹沧浪。
封题尚带鄱江润，卷赠犹余燕寝香。
竹笛当年同秀质，桃笙何处避寒光。
微躯讵足当珍赐，持奉亲闱枕扇凉。

山阴境中寒雪飞，山川明秀见应稀。
严威不贷乘兴棹，余彩并入翻书帷。
黄竹应歌姬满曲，素花又舞谢庄衣。
东郊薪者寒到骨，纵有狐裘那忍披。

才大文章伯，忠纯社稷臣。
七州锺秀异，孤屿赋精神。
德蕴圭璋润，胸涵海岳春。
麟经频得隽，槐市早称珍。
宿弊时方革，皇纲上正亲。
大廷清问降，空臆谠言陈。
力补严宸衮，深撄睿主鳞。
一元追董相，多诈耻平津。
文擅无双价，胪传第一人。
声华飞宇宙，风采耸簪绅。
贵纸宁堪数，回天仅足伦。
施行均令甲，奖谕见丝纶。
未覆金瓯墨，聊为绿水宾。
爱民如赤子，束吏似生薪。
鉴水书题遍，稽山赋咏频。
却梅清节著，诬狗滞冤伸。
贱子嗟何幸，同年盖宿因。
糟糠聊摄局，山水获联茵。
醇酎容霑醉，新诗许效颦。
独蒙青眼旧，端异白头新。
酬倡几千首，从游殆十旬。
笑谈将契阔，肝胆政轮囷。
帝梦方思说，天民𥩟起莘。
不才虽苦窳，终始愿陶钧。

峰秀因拳石，溪清见发鱼。
毫厘辨乔梓，咫尺有匡庐。

好溪无复怒涛麤，缭绿萦青秀色腴。
更著华堂临绝境，风流长与岘山俱。

平生秀句诵随州，今日身亲历胜游。
欲赋江山无好语，强赓归鸟与孤舟。

雾幌褰开秀色明，麹尘半臂亦多情。
芳菲不拟亲桃姊，萧洒端宜齿石兄。

南湖一似锦江园，秀句端宜入杜编。
想得公余时步屧，清风明月不论钱。

声闻江淮满，文章燕许期。
棣华联秀萼，椿老见芳枝。
璧水风流尽，金銮宠遇私。
哀崇极闵饰，埋玉更成悲。

北风吹雪飞千山，雪深山径难往还。
长林乔木敛秀色，层崖叠嶂雕苍颜。
山腹痴云结寒润，山巅去天不盈寸。
溪湍岩瀑争喧豗，兽蹄鸟迹皆逃遁。
中有驿使输皇纲，群骡任重人束装。
旌旗不展岚气湿，鞍辔稳驭銮声𫓭。
危桥当道不可过，怒挥鞭棰驱慵惰。
栈阁萦纡铁勒寒，荆榛暗刺毡衣破。
骡行迢遰风萧𩙫，倦来谁复鸣鞭梢。
忽逢大渡凛毛骨，深沉时若潜虬蛟。
作急呼舟渡斯水，寻得舟人来数里。
一舟已去一舟行，掉入深潭浪花起。
舟移岸曲人争先，牵骡束货行挥鞭。
芦深峡束积雪滑，十步九止愁其颠。
骡行隤败人枵腹，民家借爨黄粱熟。
人餐骡饲幸平恬，其奈门前去程促。
山前山后开梅花，卧溪枯树寒槎牙。
关情一片青烟下，深闭柴门三四家。
行行渐出平川路，回首千山暝云雾。
自知驿舍更一程，指点山坳深处住。
解鞍摘货驿舍宽，地炉榾柮烟辛酸。
群骡入厩人饱睡，明朝一驿可输官。
绢落并刀悭数尺，衡从笔墨开胸臆。
尽将此景作此图，轻描浓抹无凝积。
古来摩诘传天真，此手那知复入神。
好将一本献天子，能信邦家本兆民。

寓屋诗人巷，携鉏青士园。
琴书能自足，车马绝无喧。
松顶凌云秀，蕉心听雨繁。
幸无官长骂，穉子且譍门。

迢递南询过百城，五浆先馈不须惊。
侵寻老境凋双鬓，耿介孤忠有寸诚。
入眼越山多秀色，背人闽水大无情。
扶笻趼步仙霞岭，自笑媻跚勃窣行。

紫禁晨曦拂晓开，南山秀色郁崔嵬。
立班驰道苍龙阙，逼耳嵩呼遶殿雷。
清跸一声黄伞动，屯云万骑景舆回。
端门缓辔哦诗罢，误入钩陈豹尾来。

苗而不秀实天年，亭近千秋瘗祖阡。
季札于嬴称达礼，乐天学佛尚成篇。
情钟我辈诚难遣，古有东门岂信然。
恩重讵堪耘爱草，拟将苦谛问南泉。

箨龙孤介亦骈阗，不比花蔫与柳眠。
雪里顿超千佛地，风来应上四禅天。
饱参玉版头头是，秀出芗林个个圆。
知我远庖薇蕨少，倒笼登俎共便娟。

帝胄英英秀本支，名驹千里众难睎。
驰声小选衣冠地，振职中台政事机。
礼乐光华持节宠，纶恩献纳赐环归。
朝廷俊杰如公少，准拟重来伴紫微。

阡陌经行早布春，承明天语耳亲闻。
诗情本自凌康乐，墨妙何劳法右军。
雪后西岑山竞秀，潮来孤屿浪中分。
萱堂扁榜名仁寿，雁序娱亲羡使君。

独秀娟然寄一枝，江南岁岁腊前开。
缀椒未见封条雪，应误插花晴昊来。

云安古汤谿，□□□□滨。
无室不盐烟，无民不樵薪。
士子独希少，锥刀事艰辛。
我因沿檄来，暇日聊咨询。
谿山秀且清，湛碧高嶙峋。
衣冠杳不报，敢问夫何因。
盛言汉廷尉，有语诒乡邻。
三牛对马岭，有井无贵人。
斯言既笃信，诗礼不复闻。
我闻为咨嗟，此语深非仁。
儒风一旦扫，有甚遭烧焚。
因言廷尉者，其生岂不神。
既禀神灵姿，宁非贤圣伦。
安得鄙俚语，千载愚斯民。
斯民有幸氏，贵岂无足尊。
唐皇上柱国，伪蜀掌丝纶。
遗诰尚可考，苗裔亦诜诜。
后生宜可畏，况逢尧舜辰。
如何三百年，自弃甘煨尘。
前贤不知慕，俚语常书绅。
不知非格言，野老相因循。
为言听我语，蜀氏初顽嚣。
文翁为益州，化蜀与维新。
英才出王马，继世扬子云。
词章霭当世，至今耀清芬。
自尔吾蜀士，文学多彬彬。
乃知汤谿上，未必无国珍。
琢磨始成器，匪即为荆榛。
我虽非文翁，志使风俗淳。
亦非好辩者，示劝聊谆谆。
公侯宁有种，自致唯斯文。
蜀学乃孤陋，师友须隆亲。
又当听我言，既学须能勤。
不勤如不学，勤学始成身。
穷兮世巨儒，达兮国名臣。
唯恐学不至，学必无沈沦。
如不学为名，不如复煎熏。
十室有忠信，见者希能遵。
会观集岁后，俊造来訚訚。
一成诗礼乡，举充观国宾。

堕地白初形，当空黑如影。
喧豗复排拶，混沌方溟涬。
惟余塔可辨，始信江南迥。
浩荡海扬尘，糢糊山覆顶。
梅肥赖香异，竹折伤秀挺。
瞻乌已无色，认鹤犹有胫。
簇簇歌处楼，栖栖画中艇。
端门想班贺，沙路争骏骋。
赋客梦游梁，逐臣悲去郢。
沾鬓不能嫌，霜毛已垂领。

糖罂花开官路香，客子欲归官路长。
稻田水足新秧黄，小麦吐秀南风凉。
村村煮酒开官坊，家家禁忌障蚕房。
门前健妇能招商，茗碗角饵邀人尝。
若无横赋深剥床，我欲问舍鸡林乡。

仲吕欲转蕤宾宫，巽位未放离风通。
世有大族传伊嵩，天与峻秀包邙熊。
生申降甫何穹崇，赤昴太白来虚空。
星光岳气煜以充，圣樽贤斚醒复中。
援琴大叫苍梧风，呵斗插向南云东。
向来两手超逢蒙，连取三鹗摧其衷。
南宫作赋羞雷同，坐见瓦釜欺玲珑。
老𫘯迥立雌群雄，大花晚折王众丛。
不妨吾事日以隆，小待造物观其终。
良金美玉无不公，阳春白雪无不聪。
琅函毡字书春功，绣鞯绒坐开晓幪。
我时一醉衰颜红，但愿玉贵甘冰穷。

后进鲁诸生，斯文久服膺。
有心知映雪，何意望寒冰。
粤峤连屏秀，闽溪净练澄。
山川八州地，人物九霄鹏。
枢坐邻丹扆，魁星粲玉绳。
风流方演迤，云路好依乘。
赋客遗孙在，诗坛老将登。
踵门观道德，命坐辱宾朋。
貌古文相似，身贫道不曾。
明珠一百颗，什袭永缄縢。

自矜重九苦吟处，写出浯溪真画图。
安排秀句待石鼓，指点江神迎彩舻。
小雨已休朝复作，寒流忽涨夜仍枯。
篷声瑟瑟滩声滑，应伴先生著句无。

三复新篇吻为干，载赓余韵甲生颜。
今无愈湜陪长吉，古有严徐伴小山。
秀出猗兰仙李外，思留春草桂枝闲。
从来只有诗人苦，可笑王孙不自闲。

夜阑修竹罢传觞，清晓诜诜辑燕堂。
浴冠舞童春服盛，秀眉𫠜齿颂声长。
博山细吐晴霏润，大斗高斟腊味香。
华发他年多胜事，凤纶重叠拜恩光。

前宵谷雨放茶旗，昨日重三转酒池。
彩杖插花明兔碗，红牙调曲劝鸾卮。
煌煌朱脸烘华发，奕奕清睛耿秀眉。
南极寿星祗此是，不须高向画图窥。

黑头期汝作东亭，短发愁予对杜陵。
髠者此时今守积，颖乎平日尔诚能。
屡题秀句文如凤，几注仙经细似蝇。
可是诗人偏爱惜，诗人双鬓渐成僧。

七泽茫茫千里间，王师堠前初见山。
西子嵯峨高髻拥，东邻娇小秀眉弯。
背襄阻郢开肩背，大野青天豁面颜。
独立东风看平楚，少年双鬓欲成斑。

西亭有名字，未若东亭宽。
东亭揽秀者，一目万峰峦。
云兴势浩浩，海立波漫漫。
左见桂阳路，右见舂陵滩。
入山恨不早，行路良独难。
晚来无赖处，渺渺送归翰。

娟秀从牙茁，声名奋角羁。
人愁万事早，谁料一官迟。
宪也虽非病，桑乎可使饥。
有穷难手援，无梦叹吾衰。

出塞千夫敌，还家一善人。
闺门春穆穆，乡党晚恂恂。
字画清能谨，诗章秀以醇。
略无边琐气，怀此最伤神。

舣棹秦淮日，中秋万客船。
水门高夹岸，河道曲通廛。
港对青林直，洲横皓鹭鲜。
会怜桃渡檝，离惜柳亭鞭。
木志婵娟墓，香埋睥睨颠。
赏心飞观出，旌德旧题镌。
沙白寒笼月，波清暝宿烟。
酒家知是否，商妇唱依然。
儿病留三月，身闲近半年。
游山情亹亹，吊古笔翩翩。
寺觅清凉邃，堂窥德庆悬。
雉墉寻古址，虎踞出层巅。
处峻生堪戮，袁刘死合甄。
山腰舟万竹，峰顶上千川。
楚甸前开辟，吴山后接连。
似垣环泰一，如阵拥中权。
江触崖根转，潮冲石角旋。
莫愁迷系艇，王濬罢扬旃。
离殿逃唐暑，精蓝变竺干。
虽知悲李主，未免佞金仙。
兑野情方倦，春墟兴已遄。
门经白下过，沟傍冶亭沿。
旧驿分携处，新园欲饯边。
路趋锺阜近，人畏谷灵专。
轩冕吾无欲，文移汝勿儇。
半山悲故相，晚岁悦空诠。
零落逢诗板，荒寒见采椽。
骑馿当独往，挟册想深研。
僧刻前朝诏，农耕遶舍田。
争堆犹在眼，说字已成筌。
后嶂当胸阔，中峰覆顶圆。
披山安万柱，聚衲演三元。
突兀留髠塔，炜煌志老筵。
齐梁陈继踵，刀尺拂随肩。
木末幽轩缀，云间小径穿。
定林庵莽苍，功德水潺湲。
洗砚池涵月，栽松干拂天。
摇摇支败屋，草草订遗篇。
坛祀阳郊僣，岩居少海偏。
未穷山背屐，已迫日西鞯。
朔易需明旦，周遭了胜缘。
鸡笼残兀兀，玄武断涓涓。
阅士常于此，倾城每往焉。
因高营玉帐，就下列金鋋。
忆昨南朝盛，开湖后苑妍。
泛舟崇䜩席，应诏想英躔。
牲酒丛祠渎，香灯佛屋虔。
草堂钟呗肃，兰籍鼓箫阗。
蒋尉官为帝，周儒宅化禅。
神兵功易诳，俗驾耻难湔。
南陌开朱阙，三桥跨碧涟。
观台夸凤翥，讲席伟牛牵。
李白愁难解，萧延蔽莫蠲。
浮云迷帝所，花雨眩胡袄。
朱雀波声小，乌衣草色蔫。
讵询华屋础，谁见大航舷。
郁郁长干迥，岧岧崒堵骞。
芳峦青宛宛，香迳绿芊芊。
秀水横塘外，平池曲槛前。
一春来士女，千两拥辎𫐌。
郭内清溪好，州东旧迹传。
名园花隠映，甲第锦蝉联。
门巷喧车马，楼台沸管弦。
若非江令出，即是褚公还。
绮院摧荒圃，瑶池逗浅溅。
空余杨袅袅，时有芰娟娟。
新阁虚堪爱，危桥净可怜。
花残思战栅，神遇想灵渊。
步月逢娇魄，弹霜引腻咽。
金簪花恍惚，银碗意微绵。
复有陈宫井，深依北垒堧。
哀声啼断绠，辱色玷清泉。
栏石文虽暗，亭碑义更宣。
桐雕疑陨黛，花坠忆飘钿。
狎客谣琼树，姀嫔踏宝莲。
自矜鱼目比，宁悟鹊毛填。
珠玉施窗带，沉檀制屋櫋。
鬼工三阁就，神器一朝捐。
证圣无存瓦，台城绝断砖。
永为前鉴渴，长使后车悛。
右转遵琳馆，西郛记冶埏。
谁知黄土贵，下有玉人眠。
事变明高节，时艰别巨贤。
光华三卞死，磊落一门全。
俗爱风流久，人无操行坚。
忠肝甘虎口，孝骨委蛟涎。
子岫王公竁，寅冈将相阡。
麒麟纷杂遝，翁仲蔼蹁跹。
独美斯邱石，堪同信史编。
六朝多胜槩，孤冢孰争先。
我有耽幽癖，家无买墅钱。
随身凭拄杖，系脚赖行缠。
此地闻畴素，陪京冠幅员。
孙刘同相宅，王谢迭扶邅。
今岁知何幸，兹来得所便。
侵星赍糗饵，借力荷舆箯。
吟笑髭频断，登临颈屡延。
山川穷表里，善恶究芗膻。
愧匪诗三百，空成字一千。
更须无党注，还与郑玄笺。

读君百二十新篇，句句停匀字字妍。
秀似南风吹竹粉，润于春水湿花烟。
斯文贵盛看如此，前路飞腾谅果然。
东野长江寒到骨，一生憔悴岂关天。

持杯相向各言衰，忆得襄州未老时。
晓踏青山寻秀句，夜簪红药听新词。
只言坐上皆豪逸，谁信人间有别离。
头白归来堪自贺，独依雄楚看题诗。

一年生日最佳时，三老团栾总秀眉。
北榭空明新眼界，东床消息称心期。
竹林风景长宜酒，椒颂年华剩索诗。
试拂两弦听细摘，曲中元是閟宫词。

风色戒寒候，岁事已逶迟。
劳生尚行役，游子能不悲。
林壑无余秀，野草不复滋。
禾黍经秋成，收敛已空畦。
田翁喜岁丰，妇子亦嘻嘻。
而我独何成，悠悠长路岐。
凌雾即晓装，落日命晚炊。
不惜容鬓凋，镇日长空饥。
征鸿在云天，浮萍在青池。
微踪政如此，三叹复何为。

东原郁已秀，嘉树蔼初绿。
众卉发春阳，前山可遐瞩。
端居日康倦，涉涧步墟曲。
景幽恣所寻，悟悦何由足。
鸟鸣华薄深，泉响乱流续。
握手一同忻，吾生讵幽独。

扉景廓天津，空同无员方。
丹晨儛七气，朵秀东渟房。
餐吐碧琳华，仰噏飞霞浆。
竦辔绝冥外，眄目抚大荒。
策我绿轩𫐌，上际于浪沧。
神钧亦寥朗，晻霭晨风翔。
养翮尘波里，纵神非有亡。
一乐无终永，千春讵能当。

献岁事行役，徂春始还归。
昔往草未芳，今来翠成帏。
扶踈满园阴，时禽互翻飞。
丛萱亦已秀，丹葩耀晨辉。
即事谁与娱，淹留自忘机。
日暮复出门，怅然心事违。
古人不可见，独掩荒园扉。

沧波流不极，上有一亩园。
幽人掩关卧，修竹何娟娟。
虚堂面群峰，秀色摩青天。
静有山水乐，而无车马喧。
人言市门子，往往苍崖颠。
挥手谢世人，日中翔紫烟。
遗迹尚可觌，神交邈无缘。
慨然一永叹，耀灵忽西迁。
褰裳下中沚，濯足娱清川。

玄冬周四运，肃气驱烦喧。
孕此贞秀质，德美难具论。
巍巍北堂高，福履神所敦。
晨昏极荣养，夙昔蒙天恩。
明年启国封，屈狄文鱼轩。
斑衣结紫绶，玉树承金尊。
欢娱何所忘，千载如飞奔。
惟应玄中趣，眇眇自本根。
洗心河汉津，入此无穷门。
超然谢众甫，永与天壤存。

朔风万里开云屏，清霜夜坠朝景晴。
南枝浩荡正春色，冻蘂的皪含空明。
花边偶对青铜镜，槁项不堪冰雪映。
拥炉独坐只悲吟，振策出游舒远兴。
暗香何处时一飘，行行复值最长条。
仰头欲折渺谁赠，满意相思那得邀。
极知异县淹行李，心赏未甘轻付畀。
石雄赋罢不相闻，秀野书来因举似。
两翁句法争新奇，画出踈影沉寒漪。
幽探自出尘境外，胜概未许儿曹知。
祇今嚼蘂攀条处，它日重来记前度。
风台月观悄无言，玉笛冰滩索同赋。
嗟予衰懒倦将迎，过眼纷纷无复情。
尚喜踈英窥水白，更怜落片点苔青。
兴来乱插飞蓬首，拟向君家醉君酒。
酒酣耳热莫狂歌，布鼓雷门须缩手。

仙人冰雪姿，贞秀绝伦拟。
驿使讵知闻，寻香问烟水。

久矣安岑寂，山栖恨不深。
谩将门自掩，那有客相寻。
炙背迎朝景，加趺度夕阴。
感君传秀句，把卷独呻吟。

哀哉牛山木，斤斧日相寻。
岂无萌蘗在，牛羊复来侵。
恭惟皇上帝，降此仁义心。
物欲互攻夺，孤根孰能任。
反躬艮其背，肃容正冠襟。
保养方自此，何年秀穹林。

秀木千章倒，层甍万瓦差。
悄无人似玉，空咏小戎诗。

危亭俯清川，登览自晨暮。
佳哉阳春节，看此隔溪树。
连林争秀发，生意各呈露。
大化本无言，此心谁与晤。
真欢水菽外，一笑和乐孺。
聊复共徜徉，殊形乃同趣。

我行得佳友，胜日寻名山。
春山既妍秀，清溪亦潺湲。
行行造禅扉，小憩腰脚顽。
穷探意未已，理策重跻攀。
入谷翳蒙密，俯涧随泓湾。
谁将百尺绡，挂此长林间。
雄声殷地厚，洪源泻天悭。
伟哉奇特观，偿此一日闲。
所恨境过清，悄怆暮当还。
顾步三叹息，人生何苦艰。

土断川亦分，北下成阴涧。
秀石得佳名，服膺吾敢慢。

堂成今六载，上雨复旁风。
逐急添茅盖，连忙毕土功。
桂林何日秀，兰迳几时通。
并筑双台子，东山接水筒。

登车闽岭徼，息驾康山阳。
康山高不极，连峰郁苍苍。
金轮西嵯峨，五老东昂藏。
想象仙圣集，似闻笙鹤翔。
林谷下凄迷，云关杳相望。
千岩虽竞秀，二胜终莫量。
仰瞻银河翻，俯看交龙骧。
长吟谪仙句，和以玉局章。
畴昔劳梦思，兹今幸徜徉。
尚恨忝符竹，未惬栖云房。
已寻两峰间，结屋依阳冈。
上有飞瀑驶，下有清流长。
循名协心期，吊古增悲凉。
壮齿乏奇节，颓年矧昏荒。
誓将尘土踪，暂寄云水乡。
封章傥从欲，归哉澡沧浪。

秀翁威略憺华戎，遗恨车书久未同。
喜有象贤堪嗣事，故知鸿业自无穷。
蕃宣合奏三年最，风采俄惊一旦空。
根本平生有深计，遗书不但子囊忠。

昔日丰城剑，寒光射斗牛。
江山余秀杰，人物尚风流。
二妙今安匹，孤帆各倦游。
还家问师友，折节慕前修。

连山西南来，中断还崛起。
干霄几千仞，据地三百里。
飞峰上灵秀，众壑下清美。
逮兹势力穷，犹能出奇伟。
谁燃丹黄焰，爨此玉池水。
客来争解带，万劫付一洗。
当年谢康乐，弦绝今已矣。
水碧复流温，相思五湖里。

秋风何方来，为我涤残暑。
庭梧亦何与，索索终夜雨。
冥思感物变，念此离索苦。
浩荡信莫量，幽纷那得睹。
丁年舍我去，憔悴故其所。
廓落济时心，颓然复安取。
永怀平生友，梦想见眉宇。
今晨枉秀句，烂若朝霞举。
去去同采芝，高轩坐凝伫。

菡萏含跗天外秀，婆娑散影月中孤。
惜无画手追前辈，写就凉峰憩寂图。

进士从来荣一第，至比梯云仰攀桂。
弟兄罕见五枝芳，昔说窦郎今莫氏。
莫氏一门真可荣，二难三秀众美并。
见闻叹羡不易及，往往笞儿亲短檠。
堂下荷衣戏成伍，堂上椿龄奉慈母。
母夫人是月中娥，种得森森桂如许。
飞腾从此上天衢，岂但森森月桂如。
更看勋名相炤燿，连珠光彩夺星榆。

孤峰独立耸巑岏，辙迹苔封晕未干。
秀拔山川清气上，直冲星斗夜光寒。
东南拟作擎天柱，今古称为压地盘。
上有鼎湖风雨隔，宝莲吹下碧云端。

洞庭之山天下奇，冈峦百转盘青螭。
金堂玉室白云锁，中有仙客来栖迟。
方睛秀骨郭文举，孤剑青鞋出岩户。
朅来此地访禅翁，共扫松花谈太古。
拏云忽驾升天行，西归只履埋岩坰。
声流影散遽如许，故山惟有松风清。
道师怀古兴不浅，堂宇横陈迎翠𪩘。
悠悠遐想山阿人，水带云衣犹在眼。
凉飙五月吹浮埃，蕉旗竹{/慧}摇空阶。
我来箕踞发长啸，月光飞射云楼开。
寸心浩荡逸天外，欲去复住聊徘徊。
永怀西山五色药，服之羽化登蓬莱。

诗礼栽陪岁月深，流芳到此见天心。
桂枝竞秀椿难老，宽占堂前十亩阴。

秀翮翩翩五采鸾，乘云飞傍玉阑干。
天开金马文章署，诏选银鱼侍从官。
念我羁栖三澨水，怜君出入五云端。
从容退食鸣琴处，肯信风尘作吏难。

精庐隠东山，气象严竹柏。
入门佛画好，晓日明金碧。
向来岩名寺，初不觇遗迹。
隠庵中梁秀，邂逅论夙昔。
行前亟指似，云磴飞双舄。
始知翠微中，洞穴刊青壁。
莓苔暗龙象，缺甃贮灵液。
开山记乾元，断碣余□□。
经营想耆旧，兴废今几易。
平生泉石心，逮此欣有□。
惜哉荆棘地，尚阻游人屐。
畴能发其秘，澄观今藉□。

张家承平四姓侯，门前列戟金成丘。
南来清贫家立壁，但有万卷书满楼。
云山极观半空写，下有花竹秀而野。
闭门读易已三年，乐天知命忘华颠。
我行湘中识此老，难兄莫年更枯槁。
从来戚畹须表劝，会听鸣珂趁朝早。
衡阳小隠虽深幽，去天尺五君无留。
貂蝉兜鍪何足道，君必不为猿鹤羞。

已过汉阳岸，却望横舟山。
秀色挹不尽，西风将梦还。
我昔登横舟，最爱汉阳树。
横舟今不见，树色只如故。
公舟在青冥，我舟一浮萍。
阑干试拍手，我亦同举酒。

庐山真满眼，秀句忆东坡。
但遣佳名易，悬知得士多。
云霄身已近，星象手能摩。
太守文章伯，风行水自波。

清风被草木，岁岁蕃中园。
佳荫欲翳空，擢秀何争妍。
黄杨独咫尺，更说厄閠年。
惜哉坚正姿，何独悭于天。

地胜千岩秀，名高万古存。
丹崖纪灵躅，绀宇蔽祇园。
树老垂藤影，池幽浸藓痕。
会心多兴趣，随意坐林樊。

闭门六月汗如雨，出门褦襶纷尘土。
文书堆案曲肱卧，梦逐征鸿过前浦。
西山突兀不可忘，勇往政须求快睹。
朝暾未升起微风，中流咿哑挟鸣橹。
长林秀色已在望，有如出语见肝腑。
意行爱此松阴直，眼明还喜碑字古。
高低梵释著幽居，深隠仙家开閟宇。
忽看宫墙高十丈，学宫峩峩起邹鲁。
斯文政倚讲磨切，石室重新岂无补。
危梯径上不作难，横栏截出可下俯。
惟兹翼轸一都会，往事繁华杂歌舞。
变迁返覆宁重论，昔日楼台连宿莽。
迩来人物颇还旧，岂止十年此生聚。
泉流涓涓日循除，华表何时鹤来语。
炎气知不到山林，茗碗蒲团对香缕。
鼎来杖屦皆胜引，季也亦复同步武。
洛阳年少空白头，三闾大夫浪自苦。
一笑便觉真理存，高谈岂畏丞卿怒。
不图画僧圣得知，貌与儿童作夸诩。
请君为我添草堂，风雨萧萧守环堵。

长江岷山来，灌注天下半。
东行近海门，勇往更弥漫。
苍峦忽中流，屹立助杰观。
孤根入层渊，秀色连两岸。
我来最奇绝，霜月与璀璨。
褰衣到绝顶，恍若上河汉。
悠然发遐思，俯仰为三叹。
乾坤无余藏，今古有长算。
更深寂群动，树杪独鸣鹳。
回头唤山僧，为记此公案。

乃祖至和间，忠谋书鼎彝。
但知陛下圣，岂知吾言危。
元祐爱君语，读者犹涕洟。
典刑今不亡，盛德故在兹。
岁晚子过我，秀若斋房芝。
持身蹈规矩，出语无瑕疵。
向来长安道，讵肯舍灵龟。
万里一泮宫，行囊几新诗。
湘山足幽胜，而水清涟漪。
登临岂不乐，邂逅枌榆思。
我懒抱僻学，绝弦理朱丝。
子独慕千载，悠然契心期。
岂不为我留，感此节物移。
临岐抚陈编，为子三噫嘻。
高深谅何极，循求有端倪。
愿言勉事此，奕叶光前规。

令君五亩园，不问蓬蒿深。
江梅忽秀发，邂逅成赏音。
一笑领诸客，扫地坐墙阴。
清芳到酒面，落蕊飘衣襟。
月去未忍去，起舞独微吟。
人自赏晤耳，问花亦何心。
花虽有开落，意则无古今。
须君戒勿折，嘉实看成林。

维衡屹南荒，作镇自开辟。
蟠根结地厚，面势倚空碧。
陂陀数州境，高下相接迹。
麓山乃其趾，神秀固未极。
定王十里城，处处见山色。
知谁长在眼，嗟此尘中客。
观风君独暇，延纳到几席。
得句恍忘言，寄兴渺今昔。
自君之东来，民瘼极探索。
仁言彻九关，宁惧虎豹厄。
诹询遍南亩，民肥吾则瘠。
筑亭一舒啸，逮此百忧隙。
看山傥不愧，隠几亦聊适。
寄语后来者，此意当无斁。

平生苕霅梦，邂逅此登临。
青山秀而远，溪水洁且深。
浮玉千古色，飞凤何年音。
小丘辟茺荟，修竹初成林。
居然得此客，领略还披襟。
已歌棠棣诗，更作伐木吟。
兄嗟弟行役，友念朋盍簪。
情深语更质，意到酒自斟。
荷风生泊莫，凉雨洗遥岑。
翻然放舟去，别绪故难任。
我行日以远，佳处长会心。
作诗寄余韵，并以谢幽寻。

我登姑苏台，笑指前溪水。
水从具区来，古色映清泚。
明朝泛舟去，两岸杂蘋芷。
萦纡知几曲，举目皆可喜。
稻熟千顷黄，秋入四山紫。
疏钟度横塘，青帘穿野市。
忽惊秀气逼，突兀平地起。
飞阁出林颠，穹石满山趾。
褰裳上深径，鸣蝉声聒耳。
木罅露遐观，欲进足屡止。
梵宫开何年，金碧焕相倚。
上方纳湖光，千里净如砥。
中峰何亭亭，正尔当燕几。
沙阔鸥鹭微，水落鱼龙徙。
云遶阖闾邦，草迷于越垒。
琴台俯香径，不念前王侈。
兹山自古今，讵此能为疻。
老松独坚卧，根株互盘峙。
颓然阅沧波，爱此青未已。
我来三日留，幽事付行李。
领略宁有穷，登临聊可纪。

兹泉几岁月，复此慰渴心。
谅惟独钟秀，源委来何深。
在昔抱幽独，邂逅逢赏音。
希声听者难，至味乃可寻。
兀坐正亭午，凉风度清阴。
于焉有深晤，三叹复微吟。

旧闻齐山胜，抱病来登临。
苍然俯平湖，秀出几百寻。
穹石天与巧，修篁近成林。
高攀极巉岩，俯探穷窈深。
爱此坚贞姿，摩挲会予心。
忆行西湖岸，亦复多嵚崟。
颇恨人力胜，刻画时见侵。
谁知丑石面，乃亦变孔壬。
何如榛莽间，屹立长森森。
天然抱幽独，妙质逢赏音。
支筇到绝顶，孤亭指遥岑。
樊川有留咏，兀坐一长吟。

穷冬溯荆江，风急波涛怒。
张君一叶舟，追逐任掀舞。
时从古岸边，颇得班荆语。
君家岷山下，须眉挟风雨。
万里垂橐归，问君自何苦。
两儿才过膝，秀色隠眉宇。
昨者试省中，旁观正如堵。
诵书声琅琅，亦复记训诂。
呼前与酬答，进止良应矩。
我为三咨嗟，每见必摩拊。
祝君须爱惜，事业贵有序。
美质在陶冶，如器无苦窳。
道远方愁予，速成戒自古。
可使利欲风，居然熏肺腑。
良心人所同，爱敬发端绪。
岷江本一勺，东流贯吴楚。
但当养其源，日进自莫御。
君归闭门思，予言或可取。

江上双画舸，风帆或先后。
晚共泊芦洲，欣同幕中友。
一过长风沙，一住贵池口。
当时骢马客，今是凭熊守。
每怜诸女贤，与婿来为寿。
上去至南康，嫁妹事箕帚。
不畏杨澜险，不为庐峰秀。
二君情义著，我送何须酒。

陆氏几世祖，葬此生令名。
犹如产美璞，遂尔传嘉声。
寒岩畜奇秀，源水日东倾。
何言千载间，二子不更生。

嵇康昔弹广陵散，商声高与宫声缓。
托名山鬼未传人，古桐纫丝丝不断。
一闻僵卧窃其音，世间虽得能亦罕。
贤明以之知盛衰，愚昧以之为妄诞。
顷年过我在芜城，忽听长拍去欲懒。
凤皇养雏飞未高，鸡鹜成群翅终短。
龙章秀骨苦轻时，继作五弦须款款。

天历重更端，哲人兹命世。
尝闻月旦评，况是高阳裔。
椒花作寿杯，爆火通𬬻桂。
穹龟及苍鹤，尚以千年系。
曰惟五行秀，复与明时契。
他日求老成，不须从渭汭。

新雷岁旦发声严，冰管寒销细滴檐。
花甲将看枝上坼，蛇鳞不复地中潜。
黄河分派来应早，白首归朝意自恬。
强欲拟君为秀句，便无才思似江淹。

我昨既赋白兔诗，笑他常娥诚自痴。
正值十月十五夜，月开冰团上东篱。
毕星在傍如张罗，固谓走失应无疑。
不意常娥早觉怒，使令乌鹊绕树枝。
啅噪言语谁可辨，徘徊赴寝搴寒帷。
又将清光射我腹，但觉轸粟生枯皮。
乃梦女子下天来，五色云拥端容仪。
雕琼刻肪肌骨秀，声音柔响扬双眉。
以理责我我为听，何拟玉兔为凡卑。
百兽皆有偶然白，神灵独冒由所推。
裴生亦有如此作，专意见责心未夷。
遂云裴生少年尔，谑弄温软在酒卮。
尔身屈强一片铁，安得妄许成怪奇。
翰林主人亦不爱尔说，尔犹自惜知不知。
叩头再谢沋已去，起看月向西南垂。

茫茫九土中，天网该时秀。
有凤不收罗，有麟不获狩。
贤豪为咨嗟，都邑诵琼琇。
而我当是时，欲见恨未遘。
忽过广平居，遇子乃邂逅。
怀中二新篇，幸出洗昏瞀。
一美韩公子，一语南方寇。
铿然青琅玕，交戛风雨骤。
辄用告众多，亦未甚便售。
固知至珍物，不入市井贸。
昨朝惊扉鸣，始悟子来扣。
钜编高贮襟，细卷仍函袖。
麻衣踏犀靴，再拜谨以授。
因之重感怆，世德实有旧。
文体古为徒，家声喜能又。
其间赞愚辞，愧累将恐诟。
摩拂李杜光，诚与日月鬭。
退之心伏降，安得此孤陋。
岂能造春荣，岂解易星宿。
一身犹寒饥，生未饱蔾豆。
高高河汉流，肯下借湔漱。
虫鱼傥无施，捉撮不乖缪。
聊此慰穷愁，文章终莫就。
庭前枯石榴，寒雀并清昼。
逍遥独咏歌，寄翼与报酬。

原上种良桑，桑下种茂麦。
雉雊麦秀时，蚕眠叶休摘。
空条漏日多，余椹更谁惜。
会待黄落来，酒垆烧斗石。

自昔称王谢，于今亦盛门。
尚看珠树秀，应见玉麟存。
书史辛勤学，文章苦死论。
都然莫施设，恨向九原吞。

长安初见君，君颔微有须。
后于河内逢，秀峻美髯胡。
又会在桐乡，谈时多孟卢。
宁书得天然，钟王不能奴。
荏苒三十载，邂逅遇京都。
朝接北扉饭，暮应西垣呼。
坐中如梦寐，相语故人无。
昔由处士召，胸怀开庙谟。
今看髭已白，议论耻非夫。
拜章陈时事，皆与相意符。
其识固不浅，其用当亦殊。
人多惜老大，我复叹羁孤。
终朝重相笑，为君倾酒壶。

太守东平来，固殊阮步兵。
步兵醉乘馿，太守整佩缨。
事物既已遗，驾车出东城。
园荒久不治，道路生棘荆。
地僻人马入，草间狐兔惊。
旧池堙犹窊，遗址岿不平。
窊者使之濬，岿者使之营。
博野高榭起，陈渔危台成。
榭前东山秀，台下卢泉清。
傍坞梧竹暗，翳水芹藻并。
渠渠有深堂，燕宾飞玉觥。
芍药广陵美，谑赠郑女情。
公子莫言归，古人未以轻。
欲知学山简，倒载去欹倾。

夜梦有人衣帔蜺，水边授我黄龟儿。
仰看星宿正离离，玉魁东指生斗威。
明朝我妇忽在蓐，乃生男子实秀眉。
自磨丹砂调白蜜，辟恶辟邪无宝犀。
我惭暮年又举息，不可不令朋友知。
开封大尹怜最厚，持酒作歌来庆之。
画盆香水洗且喜，老驹未必能千里。
卢仝一生常困穷，亦有添丁是其子。

文章老重欲追古，便作帝宫苍桧诗。
青葱玉树传杨子，盘屈洪桃见左思。
龙鳞已爱松身直，珠实还看柏叶垂。
秀木艳丛那可拟，但将霜雪定坚姿。

官为人父母，身自奉其亲。
结宇后园中，散步以怡神。
寒温适所适，朝夕馈尔珍。
诸孙同在傍，嬉戏情各均。
庭下香草秀，梁中乳鸟驯。
乳鸟名曰乌，反哺岂不仁。
香茶名曰兰，相袭使之纫。
二物已可知，百里风俗淳。

临邛传瑞物，太守在郡时。
既多九穟谷，复有三秀芝。
芝以保万寿，谷以丰东菑。
更看芙容叶，并蒂照清池。

箨龙春雨后，得势类乘轩。
骤长宁嫌速，骈生讵厌烦。
错连非异族，苍老见玄孙。
色并蒲葵扇，香侵老瓦盆。
静依花影转，新带藓文昏。
外美看彪炳，中虚验晏温。
出栏俄竞秀，侵径恍孤骞。
颖脱锥囊见，森严武库存。
风回飘粉雾，龟拆露坤垠。
生理知无息，神功本不言。
牙筹谁数个，玉斧莫伤根。
错立环兵卫，周罗俨翰藩。
危岑遥寸露，睹浪忽惊奔。
劲节回青眼，齐观壮小园。
严凝难夺志，霡霂合知恩。
蛟鳄蟠深宅，牛羊隠半垣。
委蛇随户牖，撑拄动荃荪。
爱惜滋千亩，高低辨两番。
藐真应莫称，著谱欲重论。
岂止同苞茂，真成后嗣繁。
儿童防戏折，口腹谢空飧。
深夜共椽烛，清朝列戟门。
於菟真笔楗，季子屡髯掀。
北海虽频设，南山可尽髠。
深培资后赏，独倚莫消魂。
看取炎歊候，清阴荫午暾。

积雨欣始霁，清和在兹时。
林叶既敷荣，禽声亦融怡。
鸣泉来不穷，湖风起沦漪。
西山卷余云，逾觉秀色滋。
层层丛绿间，爱彼松柏姿。
青青初不改，似与幽人期。
坐久还起步，堤边足逶迤。
游鱼傍我行，野鹤向我飞。
敢云昔贤志，亦复咏而归。
寄言山中友，和我和平诗。

韩杜有佳句，炯炯如辰星。
自昔此邦胜，中土亦饫听。
奇观今愈多，洞户长不扃。
秀色真可餐，腴泽到畦丁。
寒岩度轻舫，瘦岭著危亭。
固已小雁荡，宁复谈锦屏。
自我来拥麾，每思御风泠。
如何半载间，足迹才一经。
居然俯仰中，便觉尘虑冥。
旧刻暗苍藓，往事过奔霆。
颇闻烟霞外，往往接神灵。
向来羽衣士，吐内夸奇龄。
终焉亦归尽，难留鬓毛青。
塞雁度霄汉，沙鸥飞远汀。
大哉天壤间，逍遥各随形。
人生亦何有，泛若水上萍。
勿作分外念，但勉明德馨。
乘时各努力，日驭不我停。
梦回故园好，兰菊罗中庭。
从知靖节醉，远胜次公醒。

驱车出严关，触热归路长。
一雨群物苏，吾行亦清凉。
漓水自南去，湘流正洋洋。
眷言二三友，跋马勤送将。
萧然短长亭，每语夜未央。
张子名家驹，千里方腾骧。
杨郎岭中彦，而能敛锋铓。
延陵旧所熟，气味固难忘。
向来幕府游，三秀丽斋房。
居然出别语，分袂楚粤乡。
人生会有别，勿悲参与商。
独有赠言意，临岐更平章。
风俗易移人，宦途剧羊肠。
千钧有不守，决去飞鸟翔。
要当勉自持，诗书作金汤。
他年相会处，刮目看增光。
为谢桂父老，无泽留一方。
惟余石间字，时与洗苔苍。

晴岚开岳镇，云雨断阳台。
日出寒光迥，川平秀色回。
兴随天际雁，诗寄岭头梅。
盛事它年说，凭君记玉杯。

儒冠几经秦，士贵始艺祖。
英俊承上意，不止工造语。
文风逮列圣，秀异弥博取。
即今再太平，比屋务稽古。
先生国元老，曩亦原夫举。
倚相能丘索，吉甫允文武。
后生藉膏馥，掉臂雄艺圃。
岂伊郐无讥，敢睨大国楚。
诸生观国光，名欲簉龙虎。
初非意敢料，顾为公所与。
蕙兰侈芳筵，肴核富雕俎。
酒行不待醉，阖坐喜欲舞。
妙句韦白前，拭目嗟未睹。
豪气倏贾余，举举陵天宇。
悬知三千牍，去作虹霓吐。
我坐广文毡，勤拙初不补。
看挥修月刃，稳送抟风羽。
传灯知道尊，食蔗记荼苦。
明年公东归，商衡傅岩雨。
附翼偕渠侬，远臣观所主。

波凉鱼初浮，露下蝉罢警。
胡床俯前池，妙意吾已领。
主人绝俗姿，此地背尘境。
霜华耿玉宇，璇汉转金餠。
桂娥不无情，与客闲弄影。
红妆拥千盖，环坐殊秀整。
盘珍供剥芡，水厄停煮茗。
清谭略径庭，快若客酲醒。
不辞仆频更，颇觉夜弥永。
明朝雨一尺，重约追霁景。
但恐闲麈尾，鼓吹闹蛙黾。
适听步虚声，缥缈碧云顶。

坐窗雨萧萧，出户泥活活。
旅食向六旬，淫霖破七八。
旧新佳客断，局陋不可活。
锺郎卷衔袖，诗与人秀发。
诵之未数纸，骤觉阴氛豁。
壮如秋涛涌，清比哀玉戛。
骚人咏香草，不足供采捋。
诗人深堂奥，掉臂欲排闼。
应接殊不暇，愧耻那容刷。
正宜长聚集，慰我抱饥渴。
不见动十日，有力苦见夺。
转头二十年，梦觉几电抹。
我甘鼯五穷，子亦狼载跋。
川增得深敬，外此本毫末。
别语忽见谂，回肠隠胶葛。
乘除等寒暑，休王有回斡。
豫章出林迟，出乃千丈拔。
天居五云处，往矣侪俊杰。
当念淮山阳，有人晞短发。
噬肯回叶舟，谭妙共蔬粝。

坐曹可胜劳，出郭复行役。
半年定海令，三度慈溪客。
慈溪足胜处，山秀江缭碧。
终然萦梦寐，遑此事游历。
高轩閟龙虎，表表市阛侧。
得兴不暇慵，徙倚且数刻。
洞户初推敲，阶除旋登陟。
向来攫怒势，枯干抱顽石。
乃知名实间，未易胶今昔。
尚喜诗翁碑，不受苍藓蚀。
可但神所护，人未忘翁德。
非使老眼明，斯游竟无得。

昔人厌俗心，宁取无肉瘦。
平时眼为青，绿士须客右。
立节自修竦，适用兼庇覆。
君家所居堂，音响不待叩。
千沟荫百椽，一一渭川秀。
公今王元之，好尚如授受。
记楼赋此堂，异声同一咮。
心谋耳目适，所乐壹能副。
昔人言外意，泥一乃百漏。
拘拘六者间，见未脱科臼。
我此小盘礴，万境欻通透。
徐步寒玉琤，长谣灵籁奏。
主人信清绝，此君旧幽茂。
并策超俗勋，醉墨点衫袖。

元功播万有，洪纤各秀颖。
一或疵疠之，槁干例榛梗。
是身储至和，举世乏妙领。
粹然太丘裔，父子皆秀整。
学自付衣钵，刃不留綮肯。
文字长少苏，智趣大小耿。
翛然诗礼庭，翩度脊令影。
穆穆埙箎春，矫矫尘务屏。
会看蝉嫣去，滋味调九鼎。
彼哉夸毗子，肝胆作蛙黾。
斯焉世宗师，胡不日三请。

元功播万有，洪纤各秀颖。
一或疵疠之，槁干例榛梗。
是身储至和，举世乏妙领。
粹然太丘裔，父子皆秀整。
学自付衣钵，刃不留綮肯。
文字长少苏，智趣大小耿。
翛然诗礼庭，翩度脊令影。
穆穆埙箎春，矫矫尘务屏。
会看蝉嫣去，滋味调九鼎。
彼哉夸毗子，肝胆作蛙黾。
斯焉世宗师，胡不日三请。

北风鏖屯云，倦鸟白昼迷。
筛为县麻雨，寒气晚凄凄。
何以赠行客，去路一尺泥。
卒徒淖莫前，草棘取新蹊。
可能辞滞留，十步九颠隮。
穷我恐非天，问子谁见挤。
少日忧患海，有眉未肯低。
流年况衰病，纵死非孩提。
戚欣何足云，寿夭久已齐。
秀色浮岭路，清音淙上溪。
会心各姿态，捋须忘惨凄。
山灵不无情，斩新献诗题。

自我得苏集，玩阅几忘年。
汲甘乏修绠，适远疲短牵。
取一九不随，望若终茫然。
子齿始半我，用志超我先。
晶荧出秀句，妙斲遗雕镌。
此翁深堂奥，骈阗谁敢专。
潢污置不云，学海须百川。
怪子介且方，落笔盘走圆。
子真苏门徒，岂独长短篇。
平生修月手，不补衣履穿。
秦黄晁张陈，众星耿霜天。
世儒昂其首，指似如登仙。
子起斯人后，游刃牛无全。
邢娥望可知，众女空丹铅。
何时班荆地，解我心悬悬。
即今清夜梦，不止怀昔贤。

江头数群山，骈踪各峥嵘。
兹山挺秀出，乃以三山名。
三山戟拔立，离合烟云横。
巨麓截水出，石转为微行。
倒影射江北，阴森如未晴。
盘涡触岸去，势若蛟龙争。
狭岸束洪流，突怒起不平。
舟楫复往来，立者胆为惊。

朴樕已非材，肮脏遽成翁。
生无适时具，何向不涂穷。
赖结文字缘，人士饱过从。
三年尉山邑，趣操有同风。
博古得二臧，秀发仍两锺。
蒋侯厚本学，落笔语更工。
我卜当涂居，薪米耐阙供。
从渠得琢磨，遗汝不己丰。
士生在知道，寡陋难言功。
会理贵博观，受物由虚中。
潢污不扬漪，大江日倾东。
迟汝草灵光，一觞寿乃公。

绣衣如椽笔，可但江山助。
登楼得秀句，飞云为公住。
使君倾意气，接我便亲故。
自忖庸鄀陋，两公富全楚。
赋雪容末至，高轩先左顾。
醉乡信余地，肯作长沙舞。
和气挽春回，冰柱下檐雨。
代舍著狗盗，珠履贲豪举。
阿迁诧齐魏，琐琐吾未许。
我从两公游，趣舍本神遇。
更当问学闲，司南取夷路。

载羽其觞，客遄于行。
归从我私，兹焉用情。
一奇搴秀，万金论士。
生世已后，识古君子。
宫倡羽随，至乐则和。
俚音间之，人谓斯何。
洁不容缁，薰不莸改。
言受此柄，劣副期待。
斯道在公，九报其章。
人徯时施，跻之阜康。
曾是伟人，而未闻政。
袖司命手，旁睨世病。
海濒埤污，苍山周遭。
觞咏翺翔，乐殊尔曹。
盍摅胸奇，焕我王度。
盍提公言，辟我贤路。
赫日中天，丽彼南山。
赓歌交修，不腼其颜。
有铅者刀，用或一切。
云龙从之，无重此别。

薄薄酒，颜可丹。
麤麤布，身不寒。
丑丑妇，贫相欢。
人生浪悲行路难，欲不外骛心内安。
富贵底用极力奸，政自沐猴求棘端。
君不见寒儒肮脏默自守，横前书笈，燕坐瓮牖。
麻畦可衣，秫田可酒。
抽针纫绽，侑樽鼓缶。
齐眉结发，赖有此妇。
人不裂眦，事无掣肘。
陶陶此兴殊未穷，一身易足天地中。
巷东毕公子，为乐渠能同。
宅舍颇轩亭，园池亦花草。
相过便开樽，掀髯写怀抱。
兰芳菊秀梅含春，拂翠匀红随分好。
乏爱不无苎衣赠，取醉何妨接{罒离}倒。
毕公子，吾之乐兮乐自如。
一杯对妇兮，布衣蔽其躯。
君之乐兮乐有余，妓女能楚楚。
樽罍应指呼，醉乡宽闲兮吾得俱。
设侍以金谷倾城之艳姝，酌以宜城九酝之醪敷。
被狐白兮拥罗襦，朝歌暮燕，穷欢极娱。
婪酣佁儗骄妻孥，外若丰泽中槁枯。
吾不彼愿犹彼不吾羡。
毕公子，方吾徒，狂歌而起舞，更酬而递劝。
盖不知南威嫫母之有妍丑，衮衣短褐之为贵贱。
彼骄其有，殆酰鸡之撇天。
贪其取，如蜗牛之交战。
益知心怡愉，无穷涂，中焚如，无亨衢。
毕公子，倡予和女笙应竽。
他年遂初赋，老盍歌归去。
尘里无旷怀，人间有同趣。
四方向来志，一巢今可具。
亦不愿黄金为梁桂为柱，茅屋三间近君住。

当年金华小家儿，神游九天狭八维。
房陵之山秀而奇，蔚蓝一山群山推。
儿肯下顾停𫐌辎，珠贝作宫琼门楣。
门前乱石无津涯，一叱转眼羊万蹄。
羒羝{羊古}羯纷躨尼，蹲鸣踞啮供儿嬉。
有褐之叟鬓已丝，似黠非黠痴非痴。
傲睨窃觇儿所为，掉臂席卷靡孑遗。
一杯见罚儿釂卮，亟鞭风驭还瑶池。
幻变起灭荒是非，彼此失得谁成亏。
即有而无道乃几，仙者狡狯人得知。
以偷而名真见疵，我来访古求端倪。
山吾良友儿吾师，嘉木异石相因依。
如刻如椓如鬓眉，名峰以娟吾始之。
为丐片石傥可碑，更遣子虚摛厥辞。
此儿此叟当解颐。

竹君亢宗擅楚墟，一一修耸山泽臞。
风流秀整与世殊，楚俗食息皆尔须。
薪之篱之且籧篨，笲筥箱篚{觚}篮笯。
沟瓦厥祖羹其雏，随索斯获掇诸涂。
今岁麦秋旱岁余，得麦仅足偿官租。
竹君悯农如士夫，着花结实千林俱。
密砌玉粒缀旒珠，株株撷取虽锱铢。
弥顷亘亩无闲株，硙磨蒸炊胜雕胡。
邻里乞索水火如，坐令颦蹙兴歌呼。
野叟好事能分吾，香清而洌甘而腴。
此君行能不一书，此惠及物旋就枯。
摩顶放踵忘其躯，所学无乃墨者徒。
老子苟禄天之隅，袖手无策苏{姰/子}孤，投匕三叹吾惭渠。

玉颗莹澈珠就磋，吴乡早秔莫计过。
无乃风露秀结异，移种昆仑之水禾。
君家厨妇穷百技，三舂九淅付重罗。
银丝万寻忽萦积，中疏外洁生搓挼。
扶桑仙蚕大如盎，缲之本供织女梭。
恍惊万喙鬭新巧，罥作米茸雪网窠。
即今拟形供食事，纤手幻出千絇多。
倒甑入箸第三绝，色香兼味皆可歌。
周官宾祭珍飺饵，有此复具理则那。
诗翁物色及粔{米如}，得此来前当见诃。
鲙盘漫诧金缕饤，汤餠徒夸银线窝。
琼酥玉腻信非匹，胡麻崖蜜仍相和。
感君泛爱记衰朽，回首一笑分余波。
腐儒口实长作累，馋噇之名定不磨。
金山别去每挂梦，老眼复见还双摩。
婪酣得饱问便腹，如汝平生相负何。
更从公子乞方法，日当饫之老涧薖。
买田二顷不种秫，未怕酒客来操戈。

房陵水秀山崛奇，政与路子昌其诗。
临风启缄诵杰句，狂酲病卧闻楚辞。
阴阳闭纵坎其鼓，年年凟神为旸雨。
所嗟坐衙未暖席，已有疲民相告语。
买牲酾酒方热中，霈然一雨千里同。
雨足便晴夏田好，麦秋决可收全功。
与民父天免衔恤，更因欢喜忘肺疾。
雄篇良佩君记存，联翩古调仍唐律。
人才高下渊视天，貂不易续私自怜。
侧理漫草腮漫托，缠声鹿鸣媲林乐。

世传秀句我既不能如唐王维，民依慈母亦复不能如汉杜诗。
一官彊颜窃温饱，粗免庚癸形廋辞。
分从村歌趁社鼓，厌见翻云覆手雨。
橐中仅办买山钱，径当拂衣践此语。
三子表表吾眼中，趣操肯复衰朽同。
辞坛崭然推大手，官业行矣收隽功。
老夫老矣暇他恤，灌园之隙要治疾。
折腰曳裾今痛定，端知缩鳖取卒律。
谁能违性誉所天，俛眉屏息前乞怜。
回思一挽间千托，带索弹琴有余乐。

一代司马公，山立皋稷后。
声名竦华夷，所乐在五亩。
著书不止陵左班，措世治平嘉祐间。
不欺之学谁与嗣，元城逸驾君独攀。
秀野之堂新断手，俨如拱侍公左右。
扁榜结字吾何取，顾使与堂传永久。
斯邕古篆学未成，锺王石经空典刑。
向来玩碑一再宿，怒猊渴骥惭旧评。
柴车争道乏妙领，画沙之锥犹露颖。
闭门柿叶徒满屋，竟使吴霜飒垂颈。
潮乎相逢奈老何，妙语爱君金叵罗。
及君未中元祐科，深衣容我时相过。

清江如玦山如环，主人胸次自江山。
寰中秀气困豪取，著亭杳霭空蒙间。
碧浪明边帆影远，暖风香里林花晚。
市声隠地了不闻，贪看霏烟抹层𪩘。
青山隠吏须已霜，带宽未用怜东阳。
每来亭上小箕踞，傲睨山色挹江光。
一樽从君多暇日，更诵清诗绿人发。
绝胜九衢尘雾中，金印累累客牢石。

生世能忘尘外趣，官居定作车中妇。
男儿胸次万斛宽，不着尘埃著诗酒。
虎头起秀屹双高，层城更是干青霄。
使君领客凌缥缈，天风飒飒摇旌旄。
吴峤鲁山青未了，眇视平淮衣带绕。
艳歌浓笑碧云深，声下人间却惊鸟。
不妨卷障下烟霏，翠袖红妆旋打围。
杯行飞瀑乱歌吹，蜚雾暗香俱在衣。
诗翁得兴飞彩笔，铜丸脱手初无迹。
酒酣登车接离倒，马上梁州霜月白。

乱山森立围古房，重碧叠青天与长。
锺奇孕秀为隽良，有如六子争轩昂。
胸次襞积云锦章，汉之晁董唐常杨。
当日折冲阵堂堂，尺棰不折筑受降。
皇上吁俊奄帝王，士孟其晋如康庄。
即今劝驾观国光，接翼便合鸳鹭行。
后先差池似未妨，一夔自足开天荒。
五大次第趋岩廊，怀宝判阅三星霜。
一杯首饯江夏黄，一诗窃比振履商。
功名逼人未易量，坐来相映眉间黄。
谁遣大宅浮春阳，他年朝路偕翺翔。
惟南有斗耿昊苍，一字定寄渔樵乡，老子善诵君叵忘。

君是儒冠秀，源流况父兄。
文堪一战霸，气欲五郎卿。
与世甘多遻，谋生迄未成。
其谁为推挽，小试合承明。

之子违离久，前宵梦见之。
秋蛇开侧理，晓鹊啅疏篱。
歆秀何时改，郊庠更问为。
有言今赘矣，暗里自应知。

嬉游有愿自今偿，回首春容已浩茫。
霁景偏迟张锦地，小园秀出卧云庄。
梅林破玉香沾袂，池水摇漪渌泛堂。
茶具笔床陪语笑，未妨日饮慰还乡。

平日疏愚但意行，每从师友仰高明。
如君况是庭兰秀，向我防讥冻芋萌。
柏悦悬知待松茂，渭流终不溷泾清。
新诗应敌才余事，纸价于今贵列城。

门巷萧然草不锄，小轩祇置两团蒲。
惟师表表丛林秀，眷我凉凉山泽臞。
晨饭每同三韭陋，夜棋常办百筹输。
一书未负西飞翼，满寄清风到座隅。

杜母遗芳岂远求，田功谁比此邦优。
麦疄桑陇疑淮左，近水遥山似秀州。
楼识景疏知俗美，亭因思孟各风流。
我来眷眷淳厖处，比屋嬉嬉路载讴。

秋香冬艳各时宜，叵怪花神令出奇。
金菊正含霜晓秀，江梅不待雪寒期。
帽欹同伴龙山醉，诗到终嫌驿使迟。
陶杜当时傥经目，定并东合赋东篱。

陶谢前踪一笔追，掀天声价旧风驰。
瑞时不数九文羽，换骨疑餐三秀芝。
蜚电烛岩方左席，明珠照乘忽清漪。
裹创瞢欲凌坚阵，可讳含毫不自持。

蒙庄漫诧楚冥灵，独秀吾今陋郤生。
更笑田家紫荆树，每随人意作枯荣。

环秀亭中命渌樽，云烟明灭映嶙峋。
佐州不喜分风月，喜与南山作主人。

今朝着我簿书堆，领客樽罍未办开。
始信南山是知己，露奇呈秀斩关来。

百嶂千峰古桂州，乡来人物固难俦。
峩冠共应贤能诏，策足谁非道艺流。
经济才猷期远器，纵横礼乐对前旒。
三君八俊俱乡秀，稳步天津最上头。

新元既涉九，腊尾春未初。
司寒励余职，飞雪来庭除。
因风稀复密，潜阴惨还舒。
瑞色入陇麦，祥膏润园蔬。
未足映书读，已宽带经鉏。
和气融比屋，所积惟林庐。
怅焉起遐观，未知问所如。
南轩笑领客，操已敢作疏。
岂无门下生，不肯升篮舆。
冲泥按徐辔，秀句生蹇馿。
卷云毕清集，湖山眇开予。
蜿蜒翠麓中，万瓦参琼琚。
急扫供茗事，隔江竟烦渠。
终日乐未央，不为食有鱼。
十韵分九人，其一固闰余。
并以属汰砾，敢下冯妇车。
屯云方杂沓，二白难踌躇。
须公专吟笔，载赓仍屡书。

南山阻且秀，三峰屹而挺。
笙跨夜鹤声，松纳古潭影。
珍潜滃无眹，樵涉深及胫。
星娥閟灵踪，月卿探幽屏。
同气想飞霞，相过谈倒景。
傥遇莲叶舟，定自太华井。

呜呼吾武子，天乎夺何速。
潇洒锦绣肠，秀润琅玕腹。
出口论世事，好语惊拙目。
孝友式里闾，急难骇僮仆。
曩于建业都，共庀主人属。
但不同姓氏，何翅如手足。
一日不晤对，尺简频往复。
中夜怀清姿，有梦堕修竹。
时予悼伉俪，感尔念鳏独。
别去几岁华，亦闻悲壶俶。
同病心相怜，异县情愈笃。
我欲托以妹，子不鄙其族。
两穷忽相值，一家有余睦。
去作建安县，振彼七闽俗。
岂不化彊梗，元不用鞭扑。
邑人歌载途，当路荐联牍。
彼守何坚忍，于民能迫促。
二年甘不考，百谪宁忍辱。
子方困吏鞅，妹忽沦鬼录。
入户悲方缠，出门湿如束。
骏足不受羁，盐车宜折轴。
讣来忽收书，痛甚不容读。
未令吾母知，可闻尔母哭。
人生会有终，汝死冤乎毒。
吁嗟先大夫，艰难脱荒服。
衣钵自桐乡，生涯去巴蜀。
清德诚可种，石田不能粟。
尔母今在堂，何以供水菽。
尔弟独当户，何以资耕筑。
三儿须教训，一女待鞠育。
自愧贫多累，未能分薄禄。
近拟乞州麾，因用致家塾。
此愿未吾遂，有身莫渠赎。
所居读书岩，旁依紫逻曲。
忆昔曾同登，相期共结屋。
今晨何为者，昨梦不可续。
平生乐哉丘，终焉埋此玉。
虽遣奠刍陈，不及墓草宿。
呜呼吾武子，临风泪盈掬。

灵山锺秀崧高齐，鹿苑名胜神所栖。
水晶玉札银成泥，无论粉绿丹黄黳。
文星相望直斗奎，出藩入从黄金闺。
谁坐廊庙赓凫鹥，山经地志古有稽。
我公间气今其繄，资兼文武双印提。
十年太学甘朝虀，吐光万丈腾虹霓。
鸡林传诵争航梯，至今威名詟羌氐。
张旃朔庭抚遗黎，鼓舞雄豪泣旄𫠜。
折冲樽俎眠鼓鼙，屯云万里行春犂。
五风十雨无苦凄，此疆尔界谁町畦。
不须京观封鲸鲵，混一少忍矜扶藜。
从容论道开端倪，一语折衷温如绨。
鉴裁不阅黄与骊，流品自成桃李蹊。
琴音八极回薰兮，长庚夜明玉绳低。
貂珰晓驰建章西，黄封九酝天处题。
寿以一饮千玻瓈，公开寿域民同跻。
龟文燕颔额插犀，中书之考米一稊。
葛仙炼丹旧有溪，从公拟欲求刀圭。
散作人间刮膜篦，尽洗凡骨开尘迷。

秋风日日动诗情，人与诗篇一样清。
归去星辰添秀润，经行草木倍精明。
河山未阂功名志，岁月徒催鬓发生。
送客微言何足录，便将佳句榻前呈。

云间声价仰高峰，今向诗中识士龙。
传诵废餐惟阁笔，行吟须杖转思筇。
晚欣乡里才华盛，故是江山秀气锺。
竹院过从烦答似，坐来起敬有羞容。

尔家阿换秀而温，三岁知音可共论。
唱得痴顽三昧曲，新来何似许监门。

胜事壶觞里，韶华杖履中。
歌情千里月，花信几番风。
取友须三益，论文笑五穷。
含含歌麦秀，庑下老梁鸿。

一雨丰年兆可探，全胜雪瑞白成三。
偏怜令尹关心切，喜对农夫洗汗惭。
秔稻秀畦欣绿润，芙蓉依水媚红酣。
词源顿遣如泉涌，酒量悬知似海涵。

公家文字足搜寻，间览容陪夏日临。
句里江山元自旧，笔端造化速宜今。
朱扉对启雄潭府，秀气平分入泮林。
青佩龙门行在望，跃鞭莫负使君心。

山园秀色故堪餐，明月批来白玉盘。
小县经年常乏俸，颓墙过午尚悬单。
妇兴举案齐眉叹，婢愧添薪墨腕看。
无肉纵令人解瘦，却宜相对碧檀栾。

杖屦南坡路不赊，就中景物四时佳。
春林竞秀烘迟日，雪岫初晴眩晓霞。
炎夏清风横一榻，澄秋明月满千家。
人生适意须行乐，况是樽前鬓未华。

储极天开秀，皇图日又新。
梦熊初卜夜，禖燕蚤祠春。
瑞霭蓬莱殿，祥标析木津。
准龙真帝子，眉宇只天人。
少海涵舆地，前星耀紫宸。
英姿生不世，雄略动如神。
仁孝兰同毓，温恭玉比纯。
云章辉步障，月御契重轮。
尧历占蓂荚，庄年数大椿。
千龄符会庆，五福自天申。
鹤禁移舟夕，龙楼问寝晨。
慈颜俱有喜，习俗尽还淳。
湛露漙金菊，凉风动白蘋。
好秋澄似洗，函夏肃无尘。
羽翼商山老，簪缨望苑宾。
欢呼称寿斚，谐䜩接芳裀。
景邑曾开幕，郎垣偶滥巾。
不才蒙眄睐，何力赞弥纶。
符竹分苕水，才华想洛滨。
歌诗形善祝，秉笔愧徐陈。

北阙书休上，东山妓不携。
宦情元梦鹿，交道只黄鹂。
瓜戍怀桐汭，星回直摄提。
双凫方欲下，只履又还西。
尘土惭书剑，江山识杖藜。
青冥甘蹭蹬，素手孰提撕。
笑幕空巢燕，怜藩几触羝。
兹坡何爽垲，造物复推挤。
萧寺钟声远，坊门酒旆低。
目行无远近，脚力免攀跻。
更喜经前圃，何妨过小溪。
烟林轻曳练，云岫近横梯。
井邑千家丽，川原四望迷。
披榛通曲迳，锄麦乱蔬畦。
梅杏增奇观，牛羊失旧蹊。
道傍知苦李，霜后认红梨。
植竹行抽笋，栽杨蚤秀稊。
霞蒸桃处处，露怨草凄凄。
红白宜相间，高卑未得齐。
壶浆旁舍乞，饭裹小童赍。
著屐应同谢，登仙不羡倪。
芳菲催羯鼓，早晚映榱题。
葵绿新含露，芹香旧煮泥。
鸿宾天外去，鸠妇雨中啼。
密荫真堪托，安枝可以栖。
应须回俗驾，未肯厌家鸡。
蜂识花前酒，鸦随陇上犁。
角看童子丱，齿见老人𫠜。
靖节莲为社，梁侯稊觅稗。
问渠何所见，公子岂知嵇。

向阳姚魏动芳馨，傍砌尤宜架小亭。
围坐俯窥群品秀，入檐平视远山青。

风前无赖花飞急，少待须臾莫仓卒。
不堪姚魏遽飘零，尚有酴醾能秀发。

巧为诗翁一笑温，白沙翠竹暮江村。
天怜孤秀教松伴，一爱清香洗枣昏。

闺门六十四年春，回首平生可痛情。
不肯轑羹惊好客，直能炊扊奉难兄。
莫思秀水初来塈，岂料萧州竟逝倾。
一望松楸三百里，年年遥为哭清明。

儒贤不自居，远慕六一翁。
洞岩天下奇，超出滁山峰。
郁积秀和气，锺我盖世公。
冰玉相辉映，盛事古无同。
公今忽乘箕，而我来自东。
列炬照幽远，扪萝扣玲珑。
阳崖能夺景，阴岫自藏风。
巉绝异状至，淙激洑流通。
须臾锺磬发，乃得梵王宫。
亭制亦云旧，远日增凭空。
禅老霜颠毛，历历记前踪。
名儒天一涯，怅仰无欢悰。
诸友命之赋，万象骄莫从。
异时怜湛辈，名托岘山崇。

凤阙西冈，郎亭东乳。
惟竹猗猗，诚台有楚。
苔痕春绿，玉李晚风。
屏山坐对，青葱数峰。
颓墙色弄，文杏新红。
争鲜竞秀，芳随意远。
各称时宜，自成深浅。
妙意谁传，叵形罨画。
羲皇晚生，先天后卦。
江湖涨绿，旋拍沧洲。
晴岚翠滴，烟瘴悠悠。
篁鞭破藓，柳带萦愁。
亦有江梅，花残未落。
弄音好鸟，笙簧度曲。
堆如瓦鼓，幽独是称。
兀坐颓然，邑荒无政。
新阳多感，雷鼓轰天。
清淮咫尺，狼烽夕烟。
暮四朝三，谁为第一。
不知其它，且以永日。

几许兴亡事，全归喜怒中。
鹳鸣非雨候，花落任春风。
龙马符虽在，檀槐战已空。
未须悲麦秀，王道有车攻。

萃拔秀群芳，花间得素王。
牡丹红树色，菡萏碧池香。
融泄云何乐，熙怡日是常。
问人伊谑事，士女熟相忘。

不假成田势，宁堪麦秀悲。
青毡梁旧物，赤帜汉威仪。
刚被农家误，俄推鼎祚移。
江湖百郡地，只自黍离离。

寂寞无尘事，茅茨秀岭连。
密萝蒙灌木，乱石隠流泉。
蝉噪云间树，鸟飞山外天。
孤云自明灭，应达主人玄。

羽翼假真仙，飞来秀岭巅。
道高还自正，境寂若为禅。
寓目山如砺，昂头浪拍天。
闽城多少地，羃历带平烟。

我爱酴醿花，烂漫春归后。
熏为美人佩，韵胜青州酒。
溰漼落霜霰，摇曳欹风柳。
别来能几时，梦寐依三后。
一线长新阳，万木新凋朽。
佳期尚云远，盛意胡偏厚。
秀色笑江梅，游丝入窗牖。
遥知此粲者，为瑞朝中否。
银蟾待交映，天上彤云久。
金樽但高酌，身外闲愁剖。
休言桃李华，常旸又何咎。

乔松产崇岳，托迹太高亢。
飘摇风雪场，踡局蛟龙状。
干霄竟何事，劲节良独壮。
下有楸桐秀，远入烟霞望。
天意固有在，人情亦云妄。
苦乏柔苗荫，直傲清霜量。
居然嗟彼其，坐使出其上。
至哉文身子，三以天下让。

清江不解蹋长芦，闷向花前问玉壶。
秀色可餐谁是伴，浓装独立自应殊。
醉倾镜外归锺酒，飞尽人间几血凫。
多占春风称第一，檀心知有谢来无。

不矜秀色傲春风，笑倚斜阳露气浓。
秋草凄凉风索索，江天寂静水溶溶。
岸移晴绮飘仙袂，叶起丹霞照玉容。
可奈少香香似可，为传滋味入醺醲。

我愧子康之治密，其雨其雨而出日。
靡神不宗始霶霈，将为有年吾事毕。
岂其霡霂澍霖霪，霮{雨/对}又为心首疾。
视将圭璧走群望，祈社禜门勤屈膝。
诚知恶积怒神天，流毒匪缘寒自栗。
甫田千亩垂有秋，刈获败之方秀实。
横流场圃浇洋洋，茁茁禾头多耳出。
仰天何怨俯何尤，退省过愆知自失。
牢愁仆仆事吁嗟，风雨敢辞频沐栉。
忱诚虽至虮虱微，舒惨苍穹焉可必。
都缘民困不聊生，重以凶荒神以恤。
羲和叱驭黑龙僇，倏忽清明开万室。
不知帝力固全真，谓我贪天宁直笔。

姈娉二美人，幽闲真种性。
色秀雪窗梅，衣冠丽修正。
岩岩韩稚圭，寂寞自清静。
虚室埽斋居，展禽当季孟。
神游问寒暄，不得窥信行。
怪力视茫茫，久要交善敬。
语之非异类，安民公有命。
盖闻楚灵均，汩罗陈死证。
二子终孝慈，双玉澄江映。
当初黄鄂人，荡桨追游泳。
端午化成俗，龙舸长奔竞。
事神微有道，角黍劳将迎。
非鬼且非仙，世士凭谁侦。

阙下乌云暗黑旗，未央高会送将归。
天子传觞从官劝，单于今正天骄儿。
上林关锁多芳菲，王嫱困睡花葳蕤。
中人惊起道宣唤，和戎却自拼蛾眉。
徘徊顾景伤春啼，秀色悮身生不知。
工师万死未足谢，丹青始信君难欺。
冤莫冤兮长别离，盟莫渝兮徒自疑。
毡车未免下宫殿，记得当年初入时。
眉山淡扫双螺垂，拟高门户生光辉。
姑姊提携父母送，不教含涕登丹墀。
赭黄有泪濡龙衣，此身虽是触事非。
胡沙万里少花木，胡中争看真阏氏。
言语不通心尽悲，琵琶琢就弹哀思。
君门万里不易到，檀槽拨断商弦丝。
穷寒绝塞人踪稀，时有天边霜雁飞。
凭谁说与汉卿相，西施莫忘真元龟。

麦秀渐渐，殷商宫兮。
肃肃清庙，俨惟墉兮。
城郭依然，浍畎通兮。
恻我心摧，悼人亡兮。
寤彼盛时，阜熙雍兮。
车盖幢幢，来朝宗兮。
自我成汤，德颙颙兮。
恍如梦惊，留眼中兮。
今我不见，内犹霿兮。

桂枻兮兰舟，去景兮悠悠。
维赤岸兮裴回，眷丹阳兮夷犹。
中肠郁结兮神情惝恍，思夫君兮聊淹留。
浮涔江兮放于沱汉，泛沦漪兮极其汗漫。
怅始异而终同兮匪它，回波澜兮顾复之岂远。
婉清扬兮采莲女，要美人兮北渚。
{扌监}芳蘅与若英兮备杂菜之芬馨，将日昃之与期兮指潜波而为盟。
羲和晻曀其西入兮暮云合而美人不见，怨芳心兮泣{艹麋}芜余以衍。
秋风起兮飙飗萧索，幽兰秀兮芙蓉乱落。
感北江之东注兮溯洄之宛宛，羌顺天而不极兮荡波之有沔。
鸣鸠雨而逐妇兮言归以霁，动人情兮吊孤影而零涕。
去灵修而自放兮余心不忍，回素首而不见其形兮于斯焉其逾逝。
乱曰：冶余容兮安闲自喜，荪窈窕而不我嘉兮何以。
苟承恩之不在貌兮苍天谓何，分此生兮已矣。

寒螀唧唧报更迟，秀目疏眉费梦思。
须信愈风元是檄，可能袪疟不因诗。

传声赵居士，胜践不应迟。
旧约梅开日，俄经麦秀时。
残花犹可醉，小雨尚能诗。
莫作京尘客，空成了事痴。

漫漫疑争地，疏疏巧避墙。
少纾黄落恨，聊贷白间凉。
秀色浸朝几，寒声到夜床。
何须渭川口，玉立万夫长。

岁莫忽不乐，哦诗忆同裳。
百忧从中来，孰谓酒可忘。
昔我二三友，芳兰閟孤香。
悠悠十载间，屈指略丧亡。
搴花欲谁遗，怅然结中肠。
二子后来秀，双凤鸣朝阳。
胡不相暖热，矧我病在床。
只应鹏与鷃，飞舞不并行。
春圃可撷秀，晓陂可垦荒。
会将两芒屦，同践林下霜。

岁莫忽不乐，哦诗忆同裳。
百忧从中来，孰谓酒可忘。
昔我二三友，芳兰閟孤香。
悠悠十载间，屈指略丧亡。
搴花欲谁遗，怅然结中肠。
二子后来秀，双凤鸣朝阳。
胡不相暖热，矧我病在床。
只应鹏与鷃，飞舞不并行。
春圃可撷秀，晓陂可垦荒。
会将两芒屦，同践林下霜。

日吾来此居，时已闻子名。
堕地骥𫘧俊，破壳陵伽鸣。
过我不惮劳，琳琅照柴荆。
图史备商榷，辞章叹纵横。
夤缘托末契，岁月今峥嵘。
相望百里远，尚记十载情。
袖中河梁句，规摹汉西京。
赏子圭璧姿，愧我蜩蛩声。
城麋反见迫，欲语还自惊。
斯文煨烬余，作者夷跖并。
苦苣不耐秀，泾流自为清。
差池百年内，望子为长城。
已知蓄积富，更在淘汰精。
君看上岁田，宁可卤莽耕。
石槃久则穿，誓勿寒此盟。
床头有浊酒，会与子同倾。

兹山耸孤秀，正自惬公心。
顿觉天能近，都亡地可临。
烟江殊衮衮，霜柳尚沉沉。
但恨无陶谢，芳醪只独斟。

君才秀吾乡，真可歌大雅。
疏通信而静，少有似君者。
十年卧墙东，樲棘笑梧槚。
摩挲怀中璧，顾我知者寡。
一朝𥬞云去，始骇天下马。
宁如不祥金，未铸先跃冶。
煌煌汉家业，条画待董贾。
皇文阅石室，秘署向金马。
飞腾吾敢羡，拙艺真毁瓦。
出处判殊涂，归耕弋阳野。

召杜久不作，公来甫期年。
吾民亦何负，今公返三川。
王命不可稽，无由挽公船。
累累婴儿啼，政复来道边。
惊鸿未安集，叹息渠可怜。
公才岷峨秀，风度晋魏前。
宜方次公驾，可拍叔度肩。
兹行去中都，江月六上弦。
虽云诸侯师，我意终欿然。
孝友当处中，此翁那戍边。
落日照归旌，春江动离筵。
饯公野王筝，老泪如迸泉。

长夏苦不佳，汤熨方少休。
床头得新诗，恍若从子游。
绚烂晚花秀，萦纡莫江流。
寒蝉久聒耳，见此长鸣鸥。
吾友苏季子，莫年专一丘。
相从寄琢磨，喜子今得俦。
隋珠荆文璧，子馈渠则酬。
寄声问平安，忆此衰病不。
亲交半九泉，老境集百忧。
能来叙离阔，过是吾何求。

幽芳秀阴似琅琊，三四牛鸣通浣花。
少陵醉卧元不死，强请起来殊更佳。
向来娟娟隔秋水，谁与为期同在此。
德星分野到杨家，亦有致然非偶尔。
萧萧骚骚诗韵寒，腷腷膊膊棋声干。
澎澎湃湃酒波卷，便便旋旋茶眼翻。
是日成都极炎热，此堂阴风下浓雪。
谈端天地不支吾，笔下龙蛇争撇挒。
所恨江南在天末，隔天鸿雁难同飞。
彭蠡洞庭隔烟水，他日岂不怀此时。
他日安得如此时，杨家壁上更重题。

渔隠渔隠在何方，海门潮白江沙黄。
吾尝袖手江之旁，西兴草树烟苍苍。
欲往从之道阻长，波涛澎湃不敢航。
仰观河汉翔鹔鹴，安得与之俱颉颃。
得非兰亭会诸王，清湍茂竹联崇冈。
无乃镜湖留知章，兰蘅风露生寒凉。
不然此地何铿锵，宿昔名胜沈光芒。
俟今焜燿名方昌，恨不登时到侯乡。
循墙三匝徐升堂，观山观水观松篁。
以及鱼鸟同徜徉，而俟南益仍西凉。
青霄空阔横参商，无繇交臂咨其详。
鸿雁同天不同行，爱而不见魂飞扬。
梦从县圃周扶桑，逢迎跪揖如平常。
齿牙砰磕摇风霜，秦汉魏晋周隋唐。
江河滚滚倾兴亡，指画所隠声琅琅。
欢喜奇特不可当，继以惊愕怀慞惶。
倏忽烟雾轻腾骧，径跨越峤超吴泷。
秦碑禹穴稽山阳，隠约中有神仙庄。
申椒菌桂连沙棠，江蓠薜芷多同芳。
春风澹沲秋风香，木兰冠佩芙蓉裳。
杉烟竹月无时荒，白蒲青荇春悠扬。
秀似黄家双井塘，雄如苏老峨嵋江。
冰壶雪瓮涵瑶浆，梦回空阔嘹天篁。
缥缈羽客搴云纕，清都飞露寒侵肠。
涕唾尘窟掀翻床，俟其与世毋相忘。
且为清明开吉祥，苍生环堵栖平康。
是时桐渚寻严光，否则孺缨濯沧浪。
不然楚竹然清湘，下乃汀花静鸣榔。
间骑麒麟翳凤凰，玉京群帝参翺翔。
吾在风埃渺相望，大千世界空茫茫。

濯濯双引干，盘盘同结根。
人知灵草木，天与好儿孙。
妩媚花窥眼，婆娑秀此轩。
门中福未艾，遶树更兰孙。

一德风云会，千秋海岳灵。
中涵天度量，外峙玉仪形。
人物如三代，文章似六经。
嘉谋调药石，伟望振雷霆。
二水盘明镜，三嵎揭秀屏。
天心开俊杰，世路化畦町。
采石交绥急，参谋揽辔停。
舟中掬晋指，屋上建秦瓴。
帝座忧回喜，邦人醉得醒。
江声鸣历历，图画俨亭亭。
蜀道驰宣诏，函关寖启扃。
希文初遇吕，平仲卒逢丁。
直北烟都歇，居东雨载零。
野随裴令绿，竹为武公青。
宇宙倾风采，朝廷迟典刑。
三边频仗节，七府遍移厅。
坚重车方轨，光新刃发硎。
事融汤里雪，物转手中瓶。
杞梓充庭茂，芝兰满甸馨。
宝奁森漆栗，乐笼富参苓。
幽士宁悲𫛳，该儒总识鼮。
输怀情缱绻，接语步竛竮。
岩壑多空帐，江湖少带笭。
姚崇资倜傥，葛亮意丁宁。
秀气横连霍，洪恩沇溢荥。
德威驯虎兕，道力化蝗螟。
烽燧寒边堠，桑麻蔽远坰。
农熙牛{角戢}{角戢}，兵劲马駉駉。
雁泽宽心驻，龙沙侧耳听。
檄囊停插羽，纶阁缓摇铃。
周廪仍多黍，尧阶再产蓂。
长杨荒御宿，茂草鞠虚囹。
忽化双林火，俄流五丈星。
更生游佛国，中卫立仙庭。
陵寝稽朝洛，王师寖度泾。
萧何虽镇蜀，韩信未逾陉。
鹤踞新华表，鲸归旧紫溟。
月明空皎皎，风远但泠泠。
蚤岁蒙推奖，多时备使令。
盘餐传舴艋，茵吐溅篁箳。
追琢参群玉，调和作五鲭。
自从悲殄瘁，谁弗念伶俜。
道路纡修阻，音尘堕杳冥。
口呿惟墨墨，头点自惺惺。
发白心随老，灯青目不瞑。
有声号井络，无路挽车𫐉。
睿意思元老，徽章播大廷。
云台先邓禹，烟阁重房龄。
未解联温赞，何劳勒固铭。
孙多骐骥骨，子悉凤凰翎。
生死虽无憾，哀荣不忍聆。
一从云隔汉，两见水漫汀。
飞梦风翻絮，浮生浪卷萍。
西尘黯沈日，双照泪荧荧。

一德风云会，千秋海岳灵。
中涵天度量，外峙玉仪形。
人物如三代，文章似六经。
嘉谋调药石，伟望振雷霆。
二水盘明镜，三嵎揭秀屏。
天心开俊杰，世路化畦町。
采石交绥急，参谋揽辔停。
舟中掬晋指，屋上建秦瓴。
帝座忧回喜，邦人醉得醒。
江声鸣历历，图画俨亭亭。
蜀道驰宣诏，函关寖启扃。
希文初遇吕，平仲卒逢丁。
直北烟都歇，居东雨载零。
野随裴令绿，竹为武公青。
宇宙倾风采，朝廷迟典刑。
三边频仗节，七府遍移厅。
坚重车方轨，光新刃发硎。
事融汤里雪，物转手中瓶。
杞梓充庭茂，芝兰满甸馨。
宝奁森漆栗，乐笼富参苓。
幽士宁悲𫛳，该儒总识鼮。
输怀情缱绻，接语步竛竮。
岩壑多空帐，江湖少带笭。
姚崇资倜傥，葛亮意丁宁。
秀气横连霍，洪恩沇溢荥。
德威驯虎兕，道力化蝗螟。
烽燧寒边堠，桑麻蔽远坰。
农熙牛{角戢}{角戢}，兵劲马駉駉。
雁泽宽心驻，龙沙侧耳听。
檄囊停插羽，纶阁缓摇铃。
周廪仍多黍，尧阶再产蓂。
长杨荒御宿，茂草鞠虚囹。
忽化双林火，俄流五丈星。
更生游佛国，中卫立仙庭。
陵寝稽朝洛，王师寖度泾。
萧何虽镇蜀，韩信未逾陉。
鹤踞新华表，鲸归旧紫溟。
月明空皎皎，风远但泠泠。
蚤岁蒙推奖，多时备使令。
盘餐传舴艋，茵吐溅篁箳。
追琢参群玉，调和作五鲭。
自从悲殄瘁，谁弗念伶俜。
道路纡修阻，音尘堕杳冥。
口呿惟墨墨，头点自惺惺。
发白心随老，灯青目不瞑。
有声号井络，无路挽车𫐉。
睿意思元老，徽章播大廷。
云台先邓禹，烟阁重房龄。
未解联温赞，何劳勒固铭。
孙多骐骥骨，子悉凤凰翎。
生死虽无憾，哀荣不忍聆。
一从云隔汉，两见水漫汀。
飞梦风翻絮，浮生浪卷萍。
西尘黯沈日，双照泪荧荧。

风物兮美且闲，矫鸥驰鲂兮各适所天。
南阜兮斜川，川虽斜兮心不然。
二邻三曲兮为谁，刘即周兮祖谢羊庞皆从而命之。
闹沙奔兮烟瞀，回峰转兮云{曾羽}。
上下湓浦兮，无乃丹阳之桀人。
不恨庐山之弗秀兮，恨庐山之弗深。

君不见商山昔有庞眉叟，道德高风耸山斗。
茹芝岁久得长年，身与此山俱不朽。
张公道与此老同，失身偶坠世网中。
却从神武挂簪绂，林泉岁晚殊从容。
寿宫谁遣芝生柱，三秀煌煌照庭宇。
平生心地只天知，天遣芝为灵府助。
商山之老长茹芝，公虽不茹亦不疑。
商山南山两不朽，公寿定应山与齐。

连山翳寒云，孤松秀巍岭。
松吟石漱水，山露髻撑顶。
我行亦何事，岁晏苦凄冷。
频有同心人，哦诗味隽永。

穹林拥精庐，奇石林端起。
玲珑蛟兔穴，编缀东方齿。
峩峩倚高寒，落落负壮伟。
何人昔好事，诛薙发天閟。
杰阁冠其颠，幽亭踞其趾。
五峰天际来，纵臾供燕几。
吾闻零陵郡，地蕴清淑气。
法当产瑰奇，锺秀乃在此。
何当蜡吾屐，尽揽入胸次。
融成九华诗，写作菱溪记。
却笑奇章公，班班刻名字。

少年锐意功名会，李广数奇终鹢退。
晚从林下得幽栖，绿浄翠微动赏对。
危亭萧洒八九椽，千岩万壑相回环。
人言山秀水亦秀，偶然得此宁非天。
身世区区如逆旅，人生要有归全处。
天星地卦且置之，阴德从来不知数。
会当置酒傍清樾，一语寿君君笑发。
且住人闲五百年，衔杯乐圣山水闲。

洞门阴阴无俗客，楼观清雄使君宅。
晴窗妙墨灿银钩，要比粉闱冬夏白。
秀将嵩少只檐间，恍如积霰观商颜。
蓝田塞关底足异，城阳郡楼那可攀。
窗中四时同一念，不作寒温颠倒见。
试看炎蒸定有无，始知此景无迁变。
都城畏日腾朝光，趦趄奔竞车马行。
腼面内热者谁子，来此为卿心骨凉。

一柱巍然秀不顽，近邻彭泽达沙湾。
吴花带雨参差媚，楚柳迎风次第班。
屈子行吟伤放废，渊明归赋爱投闲。
劳身未赴安恬计，且向名山几度攀。

方今士习叹卑微，宫墙何者切瞻依。
祖君守中来倡导，群材就法识趋归。
夙昔风标矜独步，文坛立帜能直树。
论文角艺日无虚，雅会名流常脱屦。
文旌揽胜英风扬，击钵吟成冠词场。
芙蓉出水成高调，牛斗直射莹精光。
一毡暂屈萍藻渌，相契同官洵迈俗。
贤宰鸣琴逸韵飞，少尹哦松音调续。
无殊畹芷与湘兰，斋头苜蓿共盘桓。
撷秀台前开宴会，合芳亭下结新欢。
倡酬互见珠玑落，起弊扶衰金石药。
名篇大半宝丰年，可以疗饥兼济涸。
自惭樗栎薄高林，毕生荏苒叹浮沉。
登陟名山应拱手，临流胜水每萦心。
但遇瑶编称汗漫，目动神惊骨髓换。
表扬前哲本愚衷，敢谓博名标月旦。
蒙公诗赠率天真，犹观大匠作舆轮。
法律岂惟超近日，风神抑且过前人。

使君劝稼泛清溪，才问高田又及低。
蛙鼓鸣畦芳草际，鶑梭掷柳画桥西。
堪怜南亩波生浪，且喜东庄麦秀齐。
五首新诗发性府，还从老稚慰呼啼。

秀出城南号宝华，翠微深处衲僧家。
百年台殿归煨烬，一径苍苔落晚花。

拄上风烟脚力顽，华亭深入翠微寒。
千岩万壑争呈秀，独指中峰一柱香。

君不见菊潭之水饮可仙，酒旗五星空在天。
此江縠纹更奇绝，投以麹米清如泉。
分甘正拟供低唱，要筑糟台须大匠。
诗人便欲醉千日，欢伯仅堪陪一饷。
曰予此乐未知之，独爱为瓶居井湄。
因君饮兴亦浩荡，梦随骖驾觞瑶池。
昔贤酒尽孤长吸，大似竹枯还欲沥。
明朝秀句传满城，笑指空樽卧墙壁。

士有未就驾，郡守身劝之。
君观汉诏中，有此勤恳词。
由来贤俊人，出处每委蛇。
譬彼未嫁女，深闺秀容姿。
施衿有所适，婉娈终自持。
汉俗尚如此，前世当可知。
勉哉策名者，不但好爵縻。
君臣有明义，行矣方自兹。
惟当秉高节，长副此心期。

春偏丽，偏丽两溪湄。
三农喜趋事，万物欣逢时。
伊吾土之洵乐，勤{亩犬}亩之东作。
弥陇麦之旷望，遍水田之疏瀹。
抽新绿之桑麻，换柔青之林薄。
林薄初迁鶑，郊原膏泽晴。
园花张锦烂，堤柳弄丝轻。
落梅吹香尽，芳草连天生。
游人自适意，客子偏伤情。
韶华忽云暮，檐楹乱飞絮。
南浦绿波澜，秀野深烟雾。
鱼肥隠钓舟，沙煖多翘鹭。
红残少踏青，日落喧竞渡。
翩翩来去燕，芳洲衔泥便。
弱羽度高城，斜拂微和扇。
物态皆光辉，凭高自忘归。
轻雷送夜雨，江色含朝晖。
俗厚异观洧，服成思浴沂。
所幸疠不作，但愿年无饥。
宽书已屡下，宣布关深机。

篮舆东出雨初收，众山卷雾奔苍虬。
麦田蒙蒙连千畴，去年见种今见秋。
农家椀大即快活，使君不去能无羞。
春光欲尽谁挽留，千林薿薿新绿柔。
桐花远近淡无色，自开自落那关愁。
洞天为我暂晴霁，使我蜡屐穷冥搜。
天门发秀万马下，水口离立群峰稠。
瀑泉对面泻绝壁，宝剑却倚丹凤楼。
溪声喷薄雷震动，石色古怪神剜锼。
洞门谽谺风飕飕，香炉峰下蛟龙湫。
中峰特秀小为贵，左右旌节森戈矛。
几时秘奥一日睹，谈笑指示君知不。
精庐但欲占胜处，专事栋宇非良谋。
飞阁跨水纳佳气，突兀堂殿居上头。
轩窗高下有奇致，洗涤肺腑明双眸。
我将于此栖羽流，凤笙鹤驾应来游。
丹成一举凌九州，下视浊世如浮沤。
灵祠款谒路阻修，层岩曲涧邃且幽。
经营轮奂亦未就，挥金助尔何须求。
晚云漠漠鸣雨鸠，仆痡泥滑吾欲休。
虹桥列炬促归骑，城鼓已报初更筹。
追攀别乘聊复尔，乘兴何如王子猷。
习池不为倒载去，儿童不用拍手拦街讴。

篮舆东出雨初收，众山卷雾奔苍虬。
麦田蒙蒙连千畴，去年见种今见秋。
农家椀大即快活，使君不去能无羞。
春光欲尽谁挽留，千林薿薿新绿柔。
桐花远近淡无色，自开自落那关愁。
洞天为我暂晴霁，使我蜡屐穷冥搜。
天门发秀万马下，水口离立群峰稠。
瀑泉对面泻绝壁，宝剑却倚丹凤楼。
溪声喷薄雷震动，石色古怪神剜锼。
洞门谽谺风飕飕，香炉峰下蛟龙湫。
中峰特秀小为贵，左右旌节森戈矛。
几时秘奥一日睹，谈笑指示君知不。
精庐但欲占胜处，专事栋宇非良谋。
飞阁跨水纳佳气，突兀堂殿居上头。
轩窗高下有奇致，洗涤肺腑明双眸。
我将于此栖羽流，凤笙鹤驾应来游。
丹成一举凌九州，下视浊世如浮沤。
灵祠款谒路阻修，层岩曲涧邃且幽。
经营轮奂亦未就，挥金助尔何须求。
晚云漠漠鸣雨鸠，仆痡泥滑吾欲休。
虹桥列炬促归骑，城鼓已报初更筹。
追攀别乘聊复尔，乘兴何如王子猷。
习池不为倒载去，儿童不用拍手拦街讴。

山润石含玉，林秀渊藏珠。
珠玉两交辉，情穷意难极。

杨岐鬭胜不鬭劣，秀峰鬭劣不鬭胜。
秀峰乍住没亲疏，个个尽怀沧海珠。
满眼湖山看不足，释迦弥勒是他奴。

杨岐鬭胜不鬭劣，秀峰鬭劣不鬭胜。
秀峰乍住没亲疏，个个尽怀沧海珠。
满眼湖山看不足，释迦弥勒是他奴。

晓来鹊噪一声声，象驾峥嵘喜见临。
款听琅琅终日语，异苗翻秀映丛林。

平生苦爱闲，多病复便静。
每为林下游，忽若醉而醒。
兹山昔曾登，当暑毛骨冷。
碧霄环珮声，古木旌幢影。
五峰如高人，一一各秀颖。
俗驾难久留，伫立但俄顷。
别来三十载，往往梦清境。
从公得再来，共此春日永。
凭高惬幽思，即事发深省。
然灯战枯棋，临水瀹新茗。
兴阑下山去，妙处心已领。
晓雨湿篮舆，冲泥度前岭。

南山苍髯翁，阅世几千秋。
终以明自煎，晚为松滋侯。
孙枝后来秀，劲直余风流。
亦学管城子，来从毛颖游。
故人使江南，江北停归辀。
持赠比岁寒，厚意岂暗投。
形貌若黄槁，风度犹清修。
轻健殊可人，不作绕指柔。
我贫得长闲，造物因冥搜。
诗成呼使前，脱帽明窗幽。
旁无赏音人，赖尔能点头。
无论及钱神，政恐为尔羞。

歌喉宛转变鸣禽，载酒曾同花下吟。
寒潮不应宿渔浦，挑灯还忆夜深语。
十载故人谁似君，便拟卜邻桑柘村。
青钱未办归期远，满目春山空秀婉。
有酒何须身后名，高轩未必如徒行。
朝看桃杏发红萼，晚来风雨嗟零落。
寻幽选胜不应迟，百岁光阴能几时。
问君何日憩奔走，忍令春色成乌有。

风急收残雨，花轻点客衣。
江山争秀发，燕雁不同飞。
异县交游少，中原信息稀。
王师战甚苦，方解蔡州围。

水落方成放牧坡，水生还作浴鸥波。
春风自共桃花笑，秀色偏于麦垅多。
村号莫愁劳想象，石名宋玉谩摩挲。
试将有袴无襦曲，翻作阳春白雪歌。

平生山水癖，遐往心独歖。
采秀凌丹丘，忽遇白云子。
腰剑苍龙活，野袂青霞起。
邀我石洞行，共坐啖石髓。
架有黄庭经，犹是东晋纸。
粲若锥画沙，其字大如指。
口传却老术，长跪与进履。
吾心在魏阙，焉得给薪水。

绝𪩘匿精庐，苍烟路孤迥。
草秀仙翁园，春风坼幽茗。
野僧四五人，脑绀瞳子炯。
携壶汲飞瀑，呼我烹石鼎。
风涛泻江滩，松籁起林岭。
七椀鏖郝源，一水鬭双井。
我虽冠屦缚，心乐祇园静。
濯足卧禅扃，幽梦堕蒙顶。

璇台插中天，乾坤发端倪。
荆榛夹险道，自古谁攀跻。
嘉予二三友，乘兴同杖藜。
行行陟其巅，一游手自携。
上摩白兔宫，下蹑青云梯。
傲晲群动间，太仓米一稊。
俯瞰万家邑，户牖开蜜脾。
群峦尽东骛，驶若万骥驰。
马秦忽破碎，象岛尤瑰琦。
杜鹃状雄尊，白鲤波连漪。
视城横朱鸟，秀连秋水湄。
崟崟摘星岭，上可扪南箕。
羽人炼丹丘，迄今有遗基。
维西控桐柏，岩壑争献奇。
雁荡直括苍，势自金庭□。
奔雷三十六，赶起龙凤姿。
继北际四明，坞岙非人窥。
天门何荡荡，香岩独嵬嵬。
帽峰冠朝霞，髻山染夕霏。
眼阔浮世狭，身高众山低。
清游慨俗子，险语惊山魑。
持杯迭献酬，磨石共镌题。
短李才调逸，手力拔象犀。
髯胡诗之豪，鼻息干云霓。
闲雅推王子，皎然霞外期。
刘君一癯仙，胸中无町畦。
周节万夫敌，猛将闻鼓声。
或倦而憩石，或勇而临涯。
或袖手冥搜，或抵掌滑稽。
或倚松盘桓，或望云惨凄。
矫矫出笼鹤，卑卑在樊篱。
静躁各异物，物情无不齐。
来涂逢野妪，问我何所知。
自言石出世，曾梦金仙栖。
献岁买官酒，登山酹地祇。
君今契我梦，从此开山蹊。
彼妪尚尔耳，我曹焉已而。
他年五君咏，永勒兹山陲。

秀色团团如栲栳，孤高端可压群山。
藏云蓄雨无踪迹，怨鹤啼猿自往还。

前山雨退花，余芳栖老木。
卷藏万古春，归此一窗竹。
浮光泛轩槛，秀色若可掬。
丰腴当夕餐，大胜五鼎肉。

吾家紫微翁，独守固穷节。
金銮罢直归，朝饭尚薇蕨。
峩峩李杜坛，总角便高蹑。
暮年自誓斋，铭几深刻责。
名章与俊语，扫去秋一叶。
冷淡静工夫，槁干迂事业。
有来媚学子，随叩无不竭。
辞受去就间，告戒意尤切。
典刑自耆老，护持何敢阙。
嗟予生苦晚，名在诸孙列。
拊头虽逮事，提耳未亲接。
徐侯南州秀，少也尝鼓箧。
示我百篇诗，照坐光玉雪。
因之理前话，讲绎霏谈屑。
两都弟子员，家法严城堞。
取善则未周，守旧犹有说。
同门风雨散，孤学丝桐绝。
怀哉五马桥，寒迳寻遗屧。

出门厌嚣尘，入门倦占毕。
驾言城北园，滞思顿觉失。
方池环修篁，广陌卫行栗。
先雪梅已苞，后霜草犹茁。
上跻极高明，旁穿复深密。
主人真喜事，秀句屡盈帙。
招呼文字饮，及此三余日。
山林与钟鼎，零茂本非匹。
斯游岂偶然，书板记甲乙。

晨昏生死际，至性极民彝。
巨孝东都传，劬劳小雅诗。
固应为世表，何止秀天枝。
令子传遗绪，累然不自持。

忆昔相从游，往往尝继晷。
论文在肺肝，商确到肌体。
一从怅分携，凫雁惯居徙。
相望两川间，别梦萦百里。
向来故园思，归兴动行李。
奔驰快一见，舍馆渠暇理。
畴昔夜过门，明月耿相视。
一尊邀踌躇，啸咏天风起。
朝来得秀句，惜别语盈纸。
所愧才空疏，雅意孰称是。
尘劳喜驱人，遣我轮善柅。
明当问归途，马足莫西指。
男儿结交情，聚散今乃尔。
谁论十日恶，怀抱好无几。
活活郴江流，此去下湘水。
殷勤傥悬情，愿言寄双鲤。

北山结斋处，爽垲非嚣尘。
开轩寻丈间，四座情訚訚。
君无挟长态，我亦忘等伦。
终朝究道艺，得趣何其真。
一从分携去，声迹如参辰。
相望远十舍，诲席无由亲。
秋高鳌峰秀，得助尤清新。
明珠不分锡，何以慰吾贫。

昔闻南山下，有柏古且奇。
书痴守寒窗，一见嗟无期。
归从软红尘，乃识苍虬姿。
青青十亩荫，凛凛千年枝。
山灵日守护，斧斤谁侵欺。
孤根久盘踞，珍干分逶迤。
飘萧爽气生，蓊蔚祥云低。
九龙出同穴，宛转犹相持。
高标足古意，贞操长遐栖。
岂无金芝秀，琐琐夸一时。
岂无豫章灵，屑屑关兴衰。
何如此嘉树，毁誉无欣悲。
传闻禹所植，往事谁能稽。
安得子墨卿，写作无声诗。

永嘉有儒宗，学古源流长。
未施经国手，姑绾祠岳章。
岂惟礼秩重，正遣文教昌。
从游者谁子，秀异推荆杨。
潜君春秋学，三传可束藏。
君章湘中杰，况有今黄香。
群贤集董帷，幸甚同翺翔。
吾邦一何遇，石鼓分余光。
坐令士气振，闻者皆激昂。
今朝过封胡，三英璨琳琅。
乘兴访萧寺，草草罗酒浆。
吾侪亦纵臾，十驾随飞黄。
亢宗赖季子，未数彦道狂。
读礼不敢过，养晦须名扬。
旁观且袖手，代斲愧不臧。
聊补分韵篇，一笑薰风凉。

西风响树声𩙫𩙫，暮云势作蛟龙逃。
玄冥夜半挽银汉，翻写到地奔惊涛。
万声传空震且怒，草木股栗皆悲号。
吾闻闵民望岁者，辛勤必与丰年遭。
即今麦孕苗欲秀，得失相去悬秋毫。
沛然一雨决丰歉，谁谓天鉴徒高高。

我家蒸湘东复东，君尝过我从妪翁。
我时总角君未冠，相与游戏如鸿蒙。
无何君作十年别，远指沅水云能穷。
儿时岂识销黯事，聚散过眼回头空。
衡阳以西大酉麓，其间不及马牛风。
向来往往二十载，音问无计随鳞鸿。
吾翁得官夜郎郡，尽室随牒溪山中。
故应喜近栖碧老，岂谓一疾铭幽宫。
箕裘赖有七男子，华萼竞秀阶庭丰。
尔来得得步相访，磊落玉树何玲珑。
固知乃翁已无憾，有子足胜王家戎。
团𪢮夜话得相属，幸勿别去轻匆匆。
即今山城二月半，李花能白桃能红。
阳和薰蒸著草木，骀荡天冶春融融。
繁华不足悦我眼，独以文字忻磨砻。
男儿胸中负志业，声价直欲高恒嵩。
立身扬名我辈事，肯逐斥鷃甘蒿蓬。
篇诗殷勤丐领略，但愧骫骳言非工。

擢擢琼簪秀，盈盈玉颊新。
陇梅真季孟，洛浦是精神。
好在临江佩，遥怜步月尘。
对花恼诗思，何必霅溪莼。

秀整文明早，精明吏事优。
联登年正妙，再转誉弥休。
方展云衢步，俄惊夜壑舟。
平生如此友，零落向山丘。

人物丹丘秀，才华迈选优。
青藜行照坐，白玉遽成楼。
数不登知命，言犹见告猷。
词林根柢在，三凤看鸣啾。

诗礼家传旧，箕裘世袭良。
蚤同花萼秀，晚并桂椿芳。
方恨违同气，那知叹肯堂。
斯文今已矣，继踵属贤郎。

雨余迟日放晴天，春入园林点化仙。
为约奚囊行秀野，更看花岛媚清川。
杖头买醉多逾百，笑里挥金知几千。
一段清狂谁会得，谩将高兴付诗传。

秀句清圆掩百家，锦心幽思定餐霞。
风骚谁敢窥严律，诵数惟应满洛叉。
已有文名肩杜曲，却怜羁旅赋彭衙。
自嗟下里陪高唱，羞说花时鼓子花。

牡丹摧尽蘂初成，花谱还应压后生。
右掖昔年陪俊赏，幽兰今日助诗情。
当阶镇日翻红艳，傍砌何人玩秀英。
国色要须归第一，花王从此浪收名。

江头秀木碧参空，喜见新晴到眼中。
秩秩北林筵有序，潭潭东阁礼尤崇。
广平元老今贤杰，江左夷吾正祖风。
况复赣君崇教养，清阴到处绿成丛。

秀出书堂隽有声，又携琴剑主文盟。
师承自得春秋学，经行俱高月旦评。
援缴解令专志虑，窥园那肯乱精明。
安昌异日多成就，何止从宣一二名。

君家畴昔汝南龙，渊有骊珠自不穷。
黄卷乃翁廉取位，碧梧之子秀参空。
儒冠底误资身术，盐䇲聊成富国功。
莫倚沃饶云近盬，图南九万看抟风。

又添犬马齿，常恐牛羊夕。
牙无数株牢，鬓已太半白。
六朝贵人家，珊瑚高数尺。
复有陵邑豪，沃壤动连陌。
居然燕巢幕，忽矣驹过隙。
伊傅亦中寿，至今名赫赫。
苍苔卧风雨，曾乏断碑额。
中原五十载，胡骑乱禹迹。
谁当懒折腰，去学陶彭泽。
忧端压不下，中夜歌秀麦。
昭代岂无人，腰黄眼前赤。
鸿儒筹禁苍，壮士守边埸。
罢歌且杯酒，浇此怀抱积。
柴门剥剥响，已有贺年客。

江头潮生江月小，暝烟绿暗垂杨道。
有客扁舟送史君，道傍不怕揶揄笑。
向来一别三换岁，正喜情亲得倾倒。
吏民引颈望旌麾，空有离愁满怀抱。
史君读残万卷书，古事今事俱了了。
便应珥笔侍天陛，不然代言登凤沼。
瀛堧山水久寂寥，为屈朱轓来坐啸。
帢帻峰高旧题咏，赤城所在经行饱。
永嘉名郡太守尊，灵运后来诗绝少。
天作雁荡地为藏，蜡屐穿山未曾到。
改辕却向个中去，更得江山助诗好。
斋铃静处定得句，不待池塘梦春草。
去年海水上平地，大风驾浪从天杪。
苍生濈濈生鱼头，聚落随波迹如扫。
今年二麦连野秀，田家扶犁事秔稻。
史君忧国眉不开，叱驭径行仍及早。
哀哉千里方更生，县官租钱须户晓。
纵民自恐上不足，诛取仍怜下无告。
邦储邦本孰轻重，肯使疲民困征扰。
君不见岩岩千古阳道州，政拙催科自书考。

史君威名闻四方，南床凛凛凝秋霜。
史君和气到瓯越，幕府初开夜飞雪。
颇闻此雪仍岁无，定知来随御史车。
黄堂洗印未多日，庆朝况此当悬弧。
明年丰登日可数，父老儿童争起舞。
迟明贺版拥谯门，试拾欢谣作诗语。
史君风度神仙人，相门出相宁非真。
妙龄两科谈笑得，晚趋严召依风云。
台端敢言奸听耸，至今谠论时传诵。
踏遍巫山十二峰，却寻春草池塘梦。
人传史君威棱棱，我知威爱元兼行。
苍髯如戟面如铁，惠养自有循良称。
高牙入境纷进谒，宾属庭趋公磬折。
民生共喜爱日温，吏行独畏春冰裂。
向来夔州妙筹边，夷蛮落胆皇灵宣。
还朝奏课居第一，夜半帝席为之前。
东嘉今为股肱郡，小试望之三辅近。
会循故事入三公，致君要使登尧舜。
东风未动春先回，梅花照眼歌筵开。
吏民合词颂难老，一笑千里传银杯。
佳儿恂恂授衣钵，玉树芝兰俱秀发。
江南世胄比长淮，更看云来萃簪笏。
平生知己今上天，敢复坐叹寒无毡。
巴言未足赞公寿，载诵峻极崧高篇。

南明千古秀，庆源久益新。
剡溪照人清，况复屈斯人。
掺袪不容留，椒觞思拜亲。
他年风雪中，扁舟傥知津。

我生东南陬，不识蜀道难。
观君眉宇秀，想见岷峨山。
汉廷射策时，连璧照鸳班。
伯氏书万言，逸驾不可攀。
兹焉从君游，颇得窥一斑。
仙凡隔弱水，接辞良亦艰。
矧兹万里别，望望何当还。
三苏骑鲸去，词章满人间。
岂无后来者，遗珠有余叹。
愿君效乐全，飞章达天关。
报国此最急，余事付等闲。
宣室行见思，朝暮当予环。
别语敢言诗，属联不容悭。

一气行太虚，流形纷不齐。
要之本无物，洞然无足疑。
梵志有至言，还我未生时。
烧了似不曾，亦有毛僧词。
冲师名家子，少年习裘箕。
谈吐霏木屑，落笔皆珠玑。
自称十年来，不复念作诗。
空门坐枯禅，绮语知昨非。
闻之意已消，谈笑到日西。
习气终未尽，旧编还自携。
秀句堪供佛，古作力可追。
爱玩不去手，未免成一痴。
又欲上西湖，驻锡来语离。
我生堕宿业，笔砚置藩篱。
拔擢困胃肾，未老神已疲。
几欲焚故藁，要使心清夷。
君诗既不作，何不等弃之。
万事都放下，一意探玄机。
语罢复自笑，无使高人知。
作诗固无用，参禅亦胡为。
劝人反自蹈，此纸何必挥。
不如两俱忘，他时赤体归。

郡斋偶休沐，驱车出西城。
依依山水佳，萧萧松柏声。
雪余春意动，新绿生坳泓。
行行到青林，老眼增双明。
主人喜客来，倒屣欣逢迎。
幽居迹甚遐，健笔诗方鸣。
回首几年别，千里摇心旌。
相见又睽隔，此意犹未平。
不如造斋合，四座酒重倾。
风流陶彭泽，肮脏阮步兵。
看剑引三尺，论文驱六丁。
绿野秀横槛，山寺傍连甍。
石罅幽泉溢，脚底轻云生。
诗盟忝予会，弈道从君争。
哦诗谷禽应，列炬林鸦惊。
清欢未云足，累句忽已成。
环坐粲十眉，举酒酬三英。
满壁洒醉墨，归梦含余清。
我方愧此集，君欲寻前盟。
吏鞅方缚我，秋风为君行。

吾闻三峡江，湍流下无底。
吾闻岷峨山，耸秀且千里。
坤维气淑灵，所产多名士。
高文既铿然，特立亦卓尔。
久慕黄中刘，近有贡公喜。
亟从蜀士问，人物定谁比。
少年负奇节，论事如翻水。
万里见张胡，义激非气使。
贤关遂为寮，八尺见英伟。
诸君皆敛避，相与推德齿。
惠我舂容篇，句法参子美。
再诵平生言，作者真近似。
战国信徒劳，秦贪不知止。
汉唐取与守，反复皆造理。
藩镇论加详，河朔纷鼎峙。
词源既渊深，浩博渺无涘。
从今使诸生，教育均蒙被。
论议归正平，辞章扫浮靡。
古人去已远，时毋分彼此。
君其挽之回，续弦须凤髓。

天下大峨山，雄秀盘厚地。
山虽不在眉，所在拥空翠。
矫矫三苏公，挹此淑灵气。
文章垂日星，照映盖一世。
李侯起广汉，射策叩丹陛。
褎然出群英，东南蔼名字。
来上著作庭，行入甘泉侍。
胡为把一麾，西归寻药市。
吾闻此州俗，秉法更陈义。
厚德坐镇之，近古翻易治。
君家义槩堂，活人百万计。
老亲怀故山，色养谨承志。
还家万里余，赴镇夕可至。
不作题柱骄，岂有昼绣意。
班班老莱衣，人间真乐事。
忠孝无两心，出处固一致。
他日上思君，命驾当不俟。
此别谅非久，毋庸掺征袂。

处则有超莲，出则将哦松。
眉宇无一尘，出处皆雍容。
君看妙莲华，本出污泥中。
两松痛埽溉，下有簿书丛。
污洁无二致，喧寂本亦同。
於潜今畿邑，蜀道万里通。
至今存古意，民风尚醇醲。
一邑既当问，尤宜抚疲癃。
蓝田文最高，后学仰韩公。
彼言盖有激，昧者但称工。
成案漫不省，丞哉岂真聋。
姜氏太岳后，夷门慕家风。
教子延名师，列碑多儒宗。
宫庠既开荒，书种庆所钟。
换桂双枝秀，益见笔研功。
后生日加勉，衣钵传无穷。
君才有余刃，壮行气方充。
功名此椎轮，劲翮看摩空。
我归幸同社，棋酒时相从。
尊前不忍别，吟愁夕阳舂。
我家老扬州，五纪有遗踪。
向来耕织图，为烦访溪翁。

使君一何清，鹤骨天与瘦。
少年场屋声，六艺饱芳漱。
一行起作吏，所立已不苟。
立朝凛大节，论事几及霤。
发言必体国，平正无矫揉。
藜藿为不采，风采照宇宙。
出入有本末，眼见凡三就。
来不为苟合，荐召乃结绶。
去亦不好高，三宿徐出昼。
天官岂不贵，陈义坚素守。
赣川尝报政，复来守鄞鄮。
不求赫赫名，实出龚黄右。
情伪千万端，到眼辄空透。
抚民过婴儿，闾里息争鬭。
奸胥及强梗，时用霹雳手。
人诵南山判，情通理亦究。
六邑俱帖静，称赞不容口。
律身至严冷，无能掣吾肘。
吏事精且勤，呼烛侵夜漏。
公退入家塾，诸孙后来秀。
吏卒不识面，洛诵出窗牖。
几年南塘路，来往困僵仆。
一朝平似掌，行歌纷老幼。
公心信如水，古井波不皱。
荣观处超然，轩冕亦何有。
翩翩欲赋归，排云屡腾奏。
庙论终不许，斯民方借寇。
上心重闵劳，祠官向庐阜。
阖境极攀恋，人人怀杜母。
君看卧辙人，谁能使奔走。
挽须不得留，百拜愿公寿。
老我幸同朝，倾盖已如旧。
联事东西省，交情久益厚。
我归公亦来，门户托云覆。
黄堂间参语，惟我甥与舅。
扬旌鸣鼓吹，贲此蓬荜陋。
清谈不及私，翁归况不受。
义命孰不知，践履或差缪。
惟公见善明，力行真耐久。
有时相与言，心同兰其臭。
掺袪宁忍别，追送列觞豆。
公虽不好饮，勉为引醇酎。
公去我亦隠，菽水翻彩袖。
花溪渺何许，望望几双堠。
千里共月明，怀人重搔首。
惟应折梅花，临风为三嗅。

潜虬拔地径夭矫，腾拏势出青云表。
为谁犹向此中蟠，坐阅春秋昏复晓。
团团高盖月轮平，矗矗苍丛众星小。
枯槎当面结生香，外有霜皮细匀遶。
乃知造化有神巧，散作樛枝穷树杪。
虽非直干栋梁材，怪怪奇奇乐幽窈。
独秀海山临浩漾，骇浪翻空云缥渺。
茁芽自有甘露滋，弄影几经霜月皎。
峥嵘老气本天然，后生矫揉何时了。
我家扬州真好事，买归但觉千金少。
夜半有力欲负之，护持和璧终归赵。
从来写照无髣髴，画师欲快毫端扫。
解衣盘礴意惨淡，卷起生绡色徒愀。
我来青边立寒峭，自怜气与秋天杳。
倚筇一笑宾亦欢，开尊相与倾清醥。
谓当好此如好贤，为君三复缁衣篇。
时时来前看不足，终待结屋平湖边。

先生作赋真八吟，高处独步无古今。
少从三山来四明，一郡士子多青衿。
我尝学事六七载，膏馥沾丐资之深。
窃名文场掌帝制，至今不敢忘指南。
英英二子俱秀爽，遗以一经无籝金。
长公奉母上巴陵，念君远去因论心。
见君诗编笔虽敏，三叹未见朱弦音。
海濒熬波幸解组，未知宦路多岖嵚。
先生赋编更熟读，非止骈俪夸词林。
其中关键妙一世，字字谐协如鸣琴。
谈经况有著述在，持论肯为向与歆。
青箱但能世其业，前蹑隽轨将骎骎。
君家曾无锥可卓，迟次幸此突不黔。
不惟母老身非少，廉介又务循官箴。
量入为出可不谨，斤斤饥食寒有衾。
非求多藏第约己，瓶储纸裹迹可寻。
法曹持平守三尺，平反一笑神所临。
谨毋失己毋失人，同列当和时盍簪。
上官善事免旷职，首上尻高宜致钦。
岳阳楼号天下稀，地坼吴楚连衡郴。
洞庭漫汗天立壁，君山当中出青岑。
向来命名字以楚，宦游直到重湖浔。
登楼谈笑领僚属，风流欣遇贤侯任。
君行应得江山助，新篇寄我毋浮沉。
掺袪欲言不尽意，更取浊酒从君斟。

阿连生而秀，二亲所甚爱。
仲兄勤拊养，遇事辄加诲。
干蛊静而办，胸次无卑隘。
今焉职牢盆，官宇临渤澥。
毋谓官为小，要使所居大。
毋言才可了，检身到纤介。
我家门户重，衣冠绵数代。
当以诚心求，子视勿自懈。
亭民亦良民，孰谓俱无赖。
官吏既扰之，兼并责逋债。
熬波亦良苦，乐岁色犹菜。
输盐不得钱，何以禁私卖。
所在积蠹久，良法浸多坏。
吾闻不无术，更当审利害。
熟视不为谋，空餐愧难盖。
不应行一切，遽使绝称贷。
富者能寡取，倍息久仍在。
贫者庶少宽，公私可缓带。
母年登九十，家居幸康泰。
其家不从政，礼经有深戒。
幸子去不远，时时可归拜。
小别不足惜，轻舟送前迈。

高氏在四明，于今为清门。
贰卿道素高，夫人德尤尊。
子弟尽恂恂，夫君更春温。
昔年奉慈亲，定省严晨昏。
今日当门户，友爱深弟昆。
伉俪信缘合，端良由性根。
门中有孤嫠，极意均抚存。
与我亲儿女，次第了嫁婚。
不可解于心，肯自以为恩。
不言而躬行，后生熟见闻。
诸郎已秀发，颖异有佳孙。
乡评共归重，内外无间言。
公勤官业广，所至治不烦。
仙舟何遽西，行行佐侯藩。
环滁皆好山，风月当平分。
醉翁与乐全，遗迹今尚存。
况有贤史君，易镇方北辕。
公余陪啸咏，相映如瑶琨。
生来仕平进，自此朱两轓。
从兄今鼎贵，鳌禁兼掖垣。
君其继英躅，复收旧青毡。
老我得投闲，频年接清欢。
同社掺君袪，恋恋倾离樽。
梅风吹溽暑，祝君尚加餐。

万山四塞围平陆，大为关中次为蜀。
我生东南未曾到，蜀士游从闻颇熟。
自从襄阳上峻途，高欲登天下临谷。
女娲大山塞空虚，麻线名堆千万曲。
行人一升鹿头关，下瞰平川如画幅。
幅员二百四十里，里出万缗民日蹙。
向来陕西五路兵，退守诸关疆地促。
计臣权宜重增赋，民力尚宽随所欲。
尔来因仍七十年，鬼不输钱无雨粟。
民生哀哉不堪命，外若富饶中不足。
益梓尚有繁盛风，夔峡穷民几比屋。
侧耕危获供税租，饭多稊稗无嘉谷。
朝廷谋帅弄印久，宣谕尚书剖符竹。
尚书当今第一流，翁婿相望冰映玉。
贻书挽君为此行，古人义槩非流俗。
君亦慨然挈家去，掺袪未免再三祝。
君行岂为温饱计，一举高飞快鸿鹄。
丈夫生有四方志，登览山川非碌碌。
顷为假吏到燕山，未行先取山经读。
所至访寻多得力，中原至今在吾目。
北征西征昔有赋，何肯徒行空逐逐。
子西尝因过岘首，遐想羊公欲相沃。
关右放贾眼拔镞，表留卒使痈溃肉。
试推此意向前去，到处前人有遗躅。
五丁开山果何在，赞皇筹边言可覆。
剑门石角皆北向，雪岭界天望身毒。
高皇将坛在汉中，武侯八阵留鱼复。
栈阁绳桥世称崄，威茂渡笮来夷族。
李冰离堆如底柱，大宁盐泉若飞瀑。
四路尤多未见书，买归何止三万轴。
黄松次功蜀梼杌，石湖居士吴船录。
君宜预考经行地，却随所见书之牍。
幕中便可资筹策，远业因兹增蕴蓄。
又闻渡泸不在泸南在沉黎，卭崃九折是君家世尤当知。
艺祖按图挥玉斧，大度河外等弃之。
本朝独无南诏患，一语决定无敢违。
成都郡庠千白袍，后来之秀日益奇。
周公礼殿岿然在，画像盘古继宓牺。
春秋奠谒用旧乐，想见节奏并威仪。
谈经约史各专门，学问可以相发挥。
康节遗书有传者，不惜师问穷精微。
先天仅得十二三，声音律吕无由窥。
更有异闻多细事，试因余暇质所疑。
青城大面访仙迹，普贤灵变穷峨眉。
街名棋盘路九逵，江号濯锦如污池。
古柏参天二千尺，水浒鼎立三石犀。
药有珂贝说尤诡，字书不见栮与桤。
金堂鹦鹉扫孤塔，苍溪橘柚五出椑。
嘉陵梵像为最巨，阆州城南天下稀。
少陵入蜀往来久，须行万里方知诗。
我惭寡闻言又拙，君其更为加询咨。
老我无复为世用，但当杜门待君归。
归期未知果何时，时寄尺楮宽吾思。

中兴道士以牛鸣，淡墨百果尤着声。
妙入神品仍有灵，我不识之钦其名。
曾得乌犍两横轴，又有石榴才一幅。
武昌使君旧寄诗，末言秀才乃其族。
忽有纬文来款门，自言真是当家孙。
口诵罗诗若翻水，他诗历历俱能言。
一见前画叹真迹，愿得生绡奋吾笔。
为作来禽对石榴，一扫横枝生意出。
我诗不工人已陈，有诗岂复能动人。
为君一写史君语，更求知己如罗君。

与客出西郊，送子之南旴。
子为名父子，才器真璠玙。
乃翁老从臣，循吏追两都。
益公工拟人，谓比王仲舒。
积善必馀庆，于公大门闾。
子能传家学，何止读父书。
执丧真有闻，孺慕久不渝。
弹琴不成声，西上何徐徐。
文场尝得隽，一跌重叹吁。
通籍金闺中，夷庚因少迂。
邑中有三曾，声名照堪舆。
士夫秀而文，比屋多为儒。
万里此发轫，胸中有全模。
将别更求言，老马从问途。
乃翁同汪出，亲谊崇终初。
以规不以颂，不自知其愚。
民社非细事，况此壮大区。
不饮第一策，精神长有余。
以此奉尘刹，以此当万殊。
何官不可为，祸福皆在吾。
剧邑最为难，谨畏可无虞。
试看悔吝者，实惟予之辜。
民力久已困，未免索税租。
欲如古什一，攻瑟难吹竽。
古意行今法，自应知乐输。
有弊勿遽革，有奸毋亟锄。
责己重以周，检束到锱铢。
两脚踏实地，处事随精粗。
顽不在斯民，猾不在吏胥。
苟以明恕行，久之定交孚。
为善无近名，实著名与俱。
饮啄信前定，富贵不容图。
三年报政成，明时其舍诸。
老我世无用，情亲肯自疏。
尽此一杯酒，惘然掺子袪。
相依忽成别，加餐意何如。

高士不为簿，子严论独殊。
不遭何不可，而况主簿乎。
夫君岂其裔，南明筮仕初。
要知官无卑，禄可代耕锄。
正须勾小稽，使民能乐输。
矧复兼尉曹，鼠窃随除驱。
两职去民近，亨途此权舆。
君诚吾里秀，贤厚素有余。
埋蛇有阴德，映雪读古书。
起家决儒科，乡评足名誉。
妻以兄之子，相与久相娱。
小别不足惜，未免掺子袪。
邑境连台剡，好山环四隅。
二子丞邻封，川陆通舟车。
乘兴或一往，径欲造庭除。
公余想绩文，尤当惜居诸。
会看兴公赋，掷地金声如。

我公仁存心，乐山心如丹。
平生经行处，不厌行路难。
青城及大面，万叠连百蛮。
扪参仰胁息，亦尝坐长叹。
功成归四明，得地数亩悭。
城隅路穷际，小桥水汪湾。
萧条渔家市，中有屋百间。
危楼俯人世，一看山四环。
堂深无他景，犹以城当山。
城荒披绿莎，青青透槹闲。
秀润长满门，坐对无跻攀。
日夕气亦佳，鸟飞相与还。
终日看不厌，徙倚十二栏。
有如拥泰华，管窥见一斑。
况兹绿阴成，连朝雨潺潺。
浓翠真欲滴，秀色几可餐。
我家但环堵，穷年困弯跧。
出门得旷望，遥碧罗烟鬟。
有时碧云涌，半空耸商颜。
须臾辄变灭，欲驻良亦艰。
羡公得佳趣，容我游其藩。
悠然时见之，重门勿令关。

我公仁存心，乐山心如丹。
平生经行处，不厌行路难。
青城及大面，万叠连百蛮。
扪参仰胁息，亦尝坐长叹。
功成归四明，得地数亩悭。
城隅路穷际，小桥水汪湾。
萧条渔家市，中有屋百间。
危楼俯人世，一看山四环。
堂深无他景，犹以城当山。
城荒披绿莎，青青透槹闲。
秀润长满门，坐对无跻攀。
日夕气亦佳，鸟飞相与还。
终日看不厌，徙倚十二栏。
有如拥泰华，管窥见一斑。
况兹绿阴成，连朝雨潺潺。
浓翠真欲滴，秀色几可餐。
我家但环堵，穷年困弯跧。
出门得旷望，遥碧罗烟鬟。
有时碧云涌，半空耸商颜。
须臾辄变灭，欲驻良亦艰。
羡公得佳趣，容我游其藩。
悠然时见之，重门勿令关。

槹闲社稷臣，卷藏经济手。
功名付诸郎，秀出诸公右。
大儿倅东嘉，洗印未云久。
次子镇赤城，急流去何骤。
二者皆为亲，欲奉乔松寿。
况有戏彩堂，可继清献后。
邻封尤便养，荣侍各昼绣。
春风扇微和，安舆云出岫。
家传吏师法，从政于何有。
还归鸳鹭行，金印当系肘。
向来尝佐郡，山川若僚友。
南渡多北客，风味中都旧。
士夫喜公来，纷然迎马首。
其中多故知，颇问老夫否。

顷年曾记游花谿，宗枢潭府谿之湄。
徘徊其上叹秀爽，宜有英才瑞明时。
岩岩林公天与奇，劲气不为金石移。
少以六义鸣上庠，游宦所至英声驰。
澜翻荐口彻旒冕，通籍直上黄金闺。
出宰长城如卓鲁，至今遗爱人歌之。
入朝一冠御史豸，台纲振厉先光辉。
光宗圣度如天大，俾承旧制形宸奎。
言所当言公不屈，上喜抗直深倚毗。
历居三院上横榻，首尾独击及四期。
擢居小天不肯住，远指章贡把一麾。
政成召节不旋踵，神与清涨促公归。
代言批敕节弥励，藜藿不采非公谁。
竟以松班分制阃，海邦虽陋不鄙夷。
抚摩赤子厪一稔，功利及物难周知。
公方在台我立螭，台省相望心事齐。
皇上初政公赐环，我居青琐公紫薇。
时平论事同努力，寄名雷霆如恐迟。
我求外补径投闲，公亦出关喜相随。
受廛亲见贤郡侯，攀辕卧辙同旄倪。
公时自谓二宜去，吏民犹诵三不欺。
棠阴蔽芾勿翦伐，万人来往城南堤。
书来不复说余事，颇言别墅躬鉏犁。
频年日涉愈成趣，去家三里共游嬉。
首崇御札极尊合，又以副墨登之碑。
非欲自诧稽古力，铺张圣德彰仁慈。
犹记殿上争挽衣，咫尺龙颜犯天威。
坐以汉法当粉齑，廷臣就列仍绅緌。
箧藏常裾不容毁，如以折槛存轩墀。
公严十袭我书榜，老臣追往空涕洟。
吾闻一潭浩深绿，上有怪石形如龟。
是为古丽最佳处，地藏天作公发挥。
大谿横贯地坦平，演迤明秀山四围。
十峰历历可名数，余如芙蓉耸天涯。
独此一山亘里许，中立壁峻难攀跻。
堂名娱老正东南，比汉二疏公庶几。
海棠炫昼遶栏槛，细数嫣红遍繁枝。
杂花满地秀而野，何殊迂叟居洛师。
千岁灵龟巢莲叶，祝公耆寿登庞眉。
桃花源杳号霞隠，木奴霜后黄金垂。
深可藏书旷可射，初篁细香临月池。
狎鸥渚边鸥为下，观鱼梁上鱼不疑。
悬崖石横笋斜出，拒霜为城媚清漪。
公既垂车弃轩冕，鸿飞冥冥不受羁。
超然但欲适吾意，抱瓮直欲心忘机。
我虽未到景略序，尽录无心图画为。
花朝月夕景何限，想见晴好雨亦宜。
落霞孤鹜映西日，多少空翠仍烟霏。
此虽见之咏不足，强欲著语是耶非。
两守宝婺行或止，无由往叩山中扉。
旧闻赵公访欧阳，千里命驾如吕稽。
清风明月两闲人，万口犹传乐府诗。
我虽挂冠病双足，颂系一榻当炎曦。
荷公虽若鱼相忘，尺书时来自缄题。
屡索鄙书懒未暇，又恐境胜难为词。
兹来督我语益峻，远寄蜀绢栏乌丝。
为吾赠诗仍就写，欲待相好无时衰。
想像试作高堂赋，身知难往心欲飞。
才固不多老更尽，况此病瘁神亦疲。
不如及今为公作，语成不工不敢辞。
两家子弟向后日，庶几二老同襟期。

顷年曾记游花谿，宗枢潭府谿之湄。
徘徊其上叹秀爽，宜有英才瑞明时。
岩岩林公天与奇，劲气不为金石移。
少以六义鸣上庠，游宦所至英声驰。
澜翻荐口彻旒冕，通籍直上黄金闺。
出宰长城如卓鲁，至今遗爱人歌之。
入朝一冠御史豸，台纲振厉先光辉。
光宗圣度如天大，俾承旧制形宸奎。
言所当言公不屈，上喜抗直深倚毗。
历居三院上横榻，首尾独击及四期。
擢居小天不肯住，远指章贡把一麾。
政成召节不旋踵，神与清涨促公归。
代言批敕节弥励，藜藿不采非公谁。
竟以松班分制阃，海邦虽陋不鄙夷。
抚摩赤子厪一稔，功利及物难周知。
公方在台我立螭，台省相望心事齐。
皇上初政公赐环，我居青琐公紫薇。
时平论事同努力，寄名雷霆如恐迟。
我求外补径投闲，公亦出关喜相随。
受廛亲见贤郡侯，攀辕卧辙同旄倪。
公时自谓二宜去，吏民犹诵三不欺。
棠阴蔽芾勿翦伐，万人来往城南堤。
书来不复说余事，颇言别墅躬鉏犁。
频年日涉愈成趣，去家三里共游嬉。
首崇御札极尊合，又以副墨登之碑。
非欲自诧稽古力，铺张圣德彰仁慈。
犹记殿上争挽衣，咫尺龙颜犯天威。
坐以汉法当粉齑，廷臣就列仍绅緌。
箧藏常裾不容毁，如以折槛存轩墀。
公严十袭我书榜，老臣追往空涕洟。
吾闻一潭浩深绿，上有怪石形如龟。
是为古丽最佳处，地藏天作公发挥。
大谿横贯地坦平，演迤明秀山四围。
十峰历历可名数，余如芙蓉耸天涯。
独此一山亘里许，中立壁峻难攀跻。
堂名娱老正东南，比汉二疏公庶几。
海棠炫昼遶栏槛，细数嫣红遍繁枝。
杂花满地秀而野，何殊迂叟居洛师。
千岁灵龟巢莲叶，祝公耆寿登庞眉。
桃花源杳号霞隠，木奴霜后黄金垂。
深可藏书旷可射，初篁细香临月池。
狎鸥渚边鸥为下，观鱼梁上鱼不疑。
悬崖石横笋斜出，拒霜为城媚清漪。
公既垂车弃轩冕，鸿飞冥冥不受羁。
超然但欲适吾意，抱瓮直欲心忘机。
我虽未到景略序，尽录无心图画为。
花朝月夕景何限，想见晴好雨亦宜。
落霞孤鹜映西日，多少空翠仍烟霏。
此虽见之咏不足，强欲著语是耶非。
两守宝婺行或止，无由往叩山中扉。
旧闻赵公访欧阳，千里命驾如吕稽。
清风明月两闲人，万口犹传乐府诗。
我虽挂冠病双足，颂系一榻当炎曦。
荷公虽若鱼相忘，尺书时来自缄题。
屡索鄙书懒未暇，又恐境胜难为词。
兹来督我语益峻，远寄蜀绢栏乌丝。
为吾赠诗仍就写，欲待相好无时衰。
想像试作高堂赋，身知难往心欲飞。
才固不多老更尽，况此病瘁神亦疲。
不如及今为公作，语成不工不敢辞。
两家子弟向后日，庶几二老同襟期。

顷年曾记游花谿，宗枢潭府谿之湄。
徘徊其上叹秀爽，宜有英才瑞明时。
岩岩林公天与奇，劲气不为金石移。
少以六义鸣上庠，游宦所至英声驰。
澜翻荐口彻旒冕，通籍直上黄金闺。
出宰长城如卓鲁，至今遗爱人歌之。
入朝一冠御史豸，台纲振厉先光辉。
光宗圣度如天大，俾承旧制形宸奎。
言所当言公不屈，上喜抗直深倚毗。
历居三院上横榻，首尾独击及四期。
擢居小天不肯住，远指章贡把一麾。
政成召节不旋踵，神与清涨促公归。
代言批敕节弥励，藜藿不采非公谁。
竟以松班分制阃，海邦虽陋不鄙夷。
抚摩赤子厪一稔，功利及物难周知。
公方在台我立螭，台省相望心事齐。
皇上初政公赐环，我居青琐公紫薇。
时平论事同努力，寄名雷霆如恐迟。
我求外补径投闲，公亦出关喜相随。
受廛亲见贤郡侯，攀辕卧辙同旄倪。
公时自谓二宜去，吏民犹诵三不欺。
棠阴蔽芾勿翦伐，万人来往城南堤。
书来不复说余事，颇言别墅躬鉏犁。
频年日涉愈成趣，去家三里共游嬉。
首崇御札极尊合，又以副墨登之碑。
非欲自诧稽古力，铺张圣德彰仁慈。
犹记殿上争挽衣，咫尺龙颜犯天威。
坐以汉法当粉齑，廷臣就列仍绅緌。
箧藏常裾不容毁，如以折槛存轩墀。
公严十袭我书榜，老臣追往空涕洟。
吾闻一潭浩深绿，上有怪石形如龟。
是为古丽最佳处，地藏天作公发挥。
大谿横贯地坦平，演迤明秀山四围。
十峰历历可名数，余如芙蓉耸天涯。
独此一山亘里许，中立壁峻难攀跻。
堂名娱老正东南，比汉二疏公庶几。
海棠炫昼遶栏槛，细数嫣红遍繁枝。
杂花满地秀而野，何殊迂叟居洛师。
千岁灵龟巢莲叶，祝公耆寿登庞眉。
桃花源杳号霞隠，木奴霜后黄金垂。
深可藏书旷可射，初篁细香临月池。
狎鸥渚边鸥为下，观鱼梁上鱼不疑。
悬崖石横笋斜出，拒霜为城媚清漪。
公既垂车弃轩冕，鸿飞冥冥不受羁。
超然但欲适吾意，抱瓮直欲心忘机。
我虽未到景略序，尽录无心图画为。
花朝月夕景何限，想见晴好雨亦宜。
落霞孤鹜映西日，多少空翠仍烟霏。
此虽见之咏不足，强欲著语是耶非。
两守宝婺行或止，无由往叩山中扉。
旧闻赵公访欧阳，千里命驾如吕稽。
清风明月两闲人，万口犹传乐府诗。
我虽挂冠病双足，颂系一榻当炎曦。
荷公虽若鱼相忘，尺书时来自缄题。
屡索鄙书懒未暇，又恐境胜难为词。
兹来督我语益峻，远寄蜀绢栏乌丝。
为吾赠诗仍就写，欲待相好无时衰。
想像试作高堂赋，身知难往心欲飞。
才固不多老更尽，况此病瘁神亦疲。
不如及今为公作，语成不工不敢辞。
两家子弟向后日，庶几二老同襟期。

钱塘东南一都会，西湖宛在高城外。
凿为六井引入城，唐相邺侯功尚在。
吴山横亘城中央，左右江湖尽襟带。
寒泉迸溢清且甘，发自灵源匪分派。
天目两乳龙凤来，秀气所钟此其最。
海滨斥卤润作咸，安得一泉独滂沛。
四朝驻跸八十年，民聚五方真众大。
抱瓮桔槹万夫汲，飞泉仰流筒吸快。
大旱不干潦不溢，数里赪肩竞分卖。
人言神龙宅其下，济物阴功至今在。
川泽固多资灌溉，此井犹能济阛阓。
皇家德泽如此泉，福祚与之俱不改。

我昔生外家，半世犹相依。
至今连墙居，日日相闻知。
诸表如群从，休戚真同之。
耐翁生而秀，爱惜从儿时。
文采既俊发，吏才人共推。
低徊久选调，每每为叹咨。
兹行佐王人，未到声已蜚。
邮置屡得书，论事语益奇。
使长首推荐，婉画多所资。
近观会稽编，分析及毫厘。
益知足心计，荐书遍诸司。
正欲助才选，非敢请以私。
惜君年欲侵，正以远大期。
得书再三读，惘然增愕眙。
非所望于子，所言何背驰。
江湖两路间，弄兵分潢池。
羽檄以时至，庙堂日三思。
调度供军需，发兵匝四垂。
吾事诚可虑，彼亦安能为。
岂曰白头贼，指日当诛夷。
使子任贼冲，尚望羽扇挥。
如何隔千里，遽求奉檄归。
长沙屹巨镇，洞庭渺无涯。
鄂渚屯重兵，上游藉兵威。
当思深远谋，胡为先自萎。
此言及同寮，必为人所窥。
归以语闺门，徒惊妾与妻。
无端使禀议，在此何为辞。
望子置私忧，志立官无卑。
张巡起县令，力抗百万师。
逆徒哽喉牙，蔽遮赖涣濉。
韦宽守玉璧，臧质全盱眙。
丈夫立节义，有才尤当施。
杀身以成仁，致命须见危。
读书不念此，万卷终何裨。
但当安义命，前定无参差。
勉哉尽所职，造物不汝遗。
况复受国恩，当与相维持。
今子仕高沙，偶然脱危机。
正须加义方，岂应使同斯。
向也未得禄，遑遑不自支。
既入红莲幕，图进亦其宜。
今日宁为民，此乃无聊词。
归来事若定，又思登王畿。
胸中空扰扰，祸福不在兹。
倘能悟愚言，便可知昨非。
著枕必安寝，食淡甘如饴。
老悖非强聒，鄙见不可移。
少安当毋躁，通籍看金闺。

层层得好山，是处足饱看。
君真乐山者，心地尤平宽。
生长山水县，惯见青巑岏。
筑室欲饫赏，凭虚著危栏。
天亦遂君意，俾君老其间。
场屋早得名，晚始就一官。
官又不得进，甘心乐瓢箪。
官少家食多，知更几暑寒。
朝见山岚高，暮喜山云还。
山气日夕佳，秀色几可餐。
晴雨各变态，雪月更万端。
于山真属餍，清明流肺肝。
膏粱与刍豢，与世殊咸酸。
久矣谢世纷，屏息专内观。
鬓无一茎白，八十颜如丹。
所得不既多，愈饱天不悭。
此阁本不华，何处无此山。
苟为名利驱，人境无相关。
吾乡山苦远，可望不可攀。
东楼快登眺，耸翠罗烟鬟。
年来勇欲归，匏系未许闲。
君索饱山诗，南明恍在前。
十年两访君，共醉苜蓿盘。
向时多名流，与君平生欢。
祇今几人在，一见良独难。
叔度镇金陵，道衡处瀛壖。
旧游如晨星，相望可长叹。
归梦遶故丘，非晚再挂冠。
何当泛剡谿，往从子于盘。

少年曾上三茅山，千岩万壑穷跻攀。
烟霏空翠不可状，弟兄联骑欣清闲。
回头五十有余载，至今梦境犹班班。
初从崇禧入仙境，元符玉晨纷幢幡。
草庵精舍不知数，各占山麓清溪湾。
蓑衣相见黑虎谷，苍然白发犹朱颜。
延之土窟款清论，桃皮酿酒无留残。
达道所居更奇绝，万山开豁如重关。
一山巉岩似笔格，耸秀正矗湖中间。
白马真人尚生气，长史旧井藏余丹。
异石若碎还复合，豢龙几处多澄澜。
华阳洞门闭已久，传闻亦有游其藩。
抚掌浮沤涌如沸，仙人捧石手可扳。
最奇无如大茅峰，千寻直上天市坛。
中峰小峰如雁行，下视堆阜罗烟鬟。
三君司命时归降，往往天风吹珮环。
人言春日羽衣会，胎禽终日来飞翻。
玄帝大鼎秦皇璧，丹砂六千在流泉。
地无虺虎与荆棘，但有众药堪延年。
洞天凡踪不易到，我欲再往良独难。
有时慨想旧游处，陟冈惘惘涕为潸。
江夏仙人有仙骨，卓尔拔俗甘瓢箪。
摇铃真能彻帝所，挥镢自足驱神奸。
曾入金华访初平，今往地肺求洞玄。
游经都城道价重，拂袖忽厌拘尘烦。
径登紫芝绣衣亭，咫尺众真相往还。
神仙渺茫信可学，祇恐涓尘天意悭。
但见茅君极仙品，谁知求道越岨艰。
至今丰碑载锡文，舟堕千剑如指弹。
君得此居宜勇进，勿使学步讥邯郸。
我欲休官未容去，归梦遇觉多愁叹。
终当挂冠四明隠，扪萝采石纫芝兰。
江东日暮云生处，安得羽化同霞餐。

江山信美非吾土，王粲登楼意凄楚。
丽谯井干高则高，未免绮罗相滓污。
君家华屋照城隅，丹壁重重不知数。
谁令作此三层楼，雪脊干霄千尺所。
几番贻书来索诗，只许归田为君赋。
快哉今日真得归，无复黄尘涴巾屦。
试凭栏干俯人世，城郭村畦可枚数。
四山云物任卷舒，大江波涛恣吞吐。
晓看红日上沧溟，夜见冰蟾转天宇。
四明山水秀东南，祇恨青山不肯入城府。
我家朗朗屋百间，欲创一楼兄未许。
羡君轮奂日日新，鼛鼓一声纷郢斧。
眼明见此高突兀，骚人当得江山助。
我久欲归未得间，门巷相望才尺五。
赋诗幸不负前盟，但惭笔底无风雨。
从今造门不复问主人，醉倒楼上君莫嗔。

卷上疏帘莫放垂，迎眸景色自淋漓。
有云更觉千山秀，不雨争知万壑奇。
古道经行尽遗迹，群贤风度想当时。
奚囊莫怪新篇少，应接山川不暇诗。

地耸峰峦秀，天开气象宽。
九霄银汉落，千古玉龙寒。
壮观供尊者，幽居称冷官。
何时遂肥遁，不厌白头看。

飞花一片减风光，不待红稀意已伤。
今岁余春能几许，浮生此日更须忙。
陇头有雨麦初秀，林下无人兰自芳。
夜倚疏棂诵佳句，好风如水月如霜。

骨相昂藏涧底松，平生禅窟尽从容。
几年大隠清晖阁，今日来瞻独秀峰。
打破画瓶无罣碍，大开饭店喜迎逢。
今朝且逐征途去，何日重来听晓钟。

宿雨顽云拨不开，紫霄佳处访楼台。
青山九锁固奇甚，古洞一深如此哉。
拔地千林俱秀润，擎天一柱最崔嵬。
出山爽气尚相属，数里清溪送我回。

知君冰鉴照人寒，我相儒酸未足观。
东甬从来多俊秀，为烦着眼细寻看。

四明耸秀一溪流，曾记经行十里秋。
行李今从何处住，宦游自笑几时休。
儿时故旧今谁在，老去光阴不借留。
赢得东归访丘壑，约君同上钓鱼舟。

高门儒效许谁同，秀气于今照演峰。
家学一椿连五桂，地灵两剑化双龙。
三人衣钵清名接，累世簪缨庆事重。
彼茁孙枝更林立，不须万户羡侯封。

秋老情怀尽自宽，眼前只欠菊花团。
分来三径双株秀，先得重阳两日看。
玉软金轻无限态，风高露冷不胜寒。
幽人相对成清伴，正尔落英供夕餐。

剡县不为远，丞官勿谓卑。
鼓盆知爱重，去国倍行迟。
堂上森三老，房中秀一儿。
加餐了官事，莫赋悼亡诗。

桐乡汉有大司农，封守今推陈秀公。
君向邦人著遗爱，近追相业远家风。

之子游何许，平州更玉州。
山川称胜绝，幕府信风流。
翠𪩘寒逾秀，金莲夜不收。
天涯念乡国，少上仲宣楼。

犯暑来登览，松风为洒然。
龙泉澄古井，虹影卧中川。
万簇寒林秀，四山秋色鲜。
诗翁不可见，况敢唤飞仙。

玻璃擢叶玉蟠根，千里提携寄海滨。
雨泽不霑仍自润，土膏无著自长春。
岁寒秀色镇依旧，日暖素英能一新。
我欲饵之求久视，恐君灵己不灵人。

千古台山秀，名流列雁行。
惟公登政路，一旦破天荒。
故里空华屋，佳城映夕阳。
送车无路到，东望泪浪浪。

台岳锺神秀，居然社稷臣。
海涵书万卷，魁冠数千人。
南服频怀绶，西垣屡演纶。
惜哉真汉相，不遂秉洪钧。

富盛俄遭变，艰难却起家。
田园新活计，诗礼旧生涯。
仙桂应传秀，庭兰更茁芽。
真归了无恨，超彻妙莲华。

伊昔丹丘去，相逢意气倾。
楼前巾子秀，山下育泉清。
敬梓情逾厚，交梨论益明。
凄凉千古意，潮落又潮生。

淮水占王氏，生平熟义方。
三珠欣竞秀，两桂蚤联芳。
才大用何啬，源深流自长。
青毡传令子，一箭取双鸧。

毓秀从天派，盱衡动至尊。
使星方炳耀，卿月遽侵昏。
已矣悲吴馆，谁欤护北门。
庆源流未艾，文献蔼诸孙。

经学高余子，躬行慕古人。
儒风三叶秀，和气一门春。
台岭渐摩久，铜官抚字均。
庠东亡二老，凝望倍沾巾。

懿行表闺房，情亲共衋伤。
绣衣来宅相，彤管着铭章。
蘋涧谁供祀，藁砧空悼亡。
芝兰俱秀发，所恨失元方。

图史但环堵，江湖几问津。
虽多暮年乐，谁忍半生贫。
海内清名满，毫端秀句新。
风流嗟顿尽，晋韵更何人。

婉嬺闺中秀，清高林下风。
相夫能尽礼，教子使移忠。
边郡官无旷，都城养得终。
壸彜今具在，流庆复何穷。

万卷蟠胸次，千篇秀笔端。
朝行期奋迅，贤路竟艰难。
虽号循良守，欠为文字官。
遗编幸无恙，留与后人看。

图史怀规鉴，篇章妙剪裁。
承欢方秘殿，委化已泉台。
幽壤湖滨秀，清笳日暮哀。
未央当月望，不见翟车来。

回首情亲处，相过濑水阳。
十年能几见，一疾痛云亡。
县郭山空秀，家园橘自霜。
主人今已矣，鸥鹭亦凄凉。

久疑岩桂尽迟开，留待生朝伴举杯。
老去欲寻千日醉，客来同引百花醅。
况临高阁枝枝秀，好判闲身日日陪。
家酿尽倾君不惜，莫教瓶罄耻为罍。

秀野吾曾到，名新景亦嘉。
雨移新到竹，晴接旧来花。
矗矗山围立，团团树绕家。
病中心漫往，无计聚抟沙。

白雨濯青山，孤云霭余姿。
溶溶荒江水，近岸生清漪。
扶舆出城府，眷此幽人期。
茅茨倚林麓，秀薄相参差。
欣兹𫏐解带，虚白明朝曦。
向来旅穷徼，抑郁中怀悲。
相逢辄顾笑，觞酒相淋漓。
春风不日去，淹留我何为。

泉石吾膏肓，佳处每忘返。
携壶上翠微，一雨秋政晚。
千岩如献状，秀色叠层𪩘。
缘云梯径入，危磴石偃蹇。
洞户访真仙，丹成骨已换。
羽化今几年，鸾鹄若在眼。

美玉不自贵，贵之者良工。
高才不自明，明之者至公。
和璞文未刻，他山石正同。
子虚赋未行，相如车不东。
我今征此词，亦将拟未通。
粤有空门子，孕秀赤城中。
性静不欲俗，诗癖俄在躬。
意淳自高古，言雅思变风。
劳劳不称年，名尚高远聪。
我来山月乡，即貌知困蒙。
吾师道虽否，天子方文崇。
一旦因得意，诵之于六宫。

天地一洲渚，北平南欹危。
幽并深以厚，江浙清且奇。
武林颇英秀，川汇仍山卑。
应接殚天巧，类非人力为。
径山最佳处，有岩称玉芝。
居防俗士驾，地乃贤人宜。
郎公留名德，平时为羽仪。
引年归故里，不复衣朝衣。
留侯黄石心，白傅香山期。
结宇名胜外，日与尘事违。
泉石景物状，尽任诸贤诗。
伊予来东藩，滥持使者麾。
平生爱山水，弗惮命驾之。
当候秋风高，远造岩下扉。
澣濯缨上尘，散步松间綦。
未能继高躅，聊用慰所思。

高天之有文，星辰艳穷碧。
厚地之有文，草木秀野色。
草木既无辞，星辰亦难测。
岂侔人之文，五经为艺极。
五经主者何，岂非至圣力。
三才久虚位，待我先师宅。
秘亦穷经者，自谓入阃阈。
天地无逃数，世人犹自惑。
代移文不移，宜在弟子职。
熏香达诚悃，滴酒沥胸臆。
瞿然见威容，长林耸坟侧。

高高莫公堂，孕秀龙渊西。
造化秘奇胜，路断无轮蹄。
金霞烘石门，古木蟠双溪。
中流峙鳌首，势若吞云霓。
下招巢由隠，上揖松乔栖。
往往春风时，桃花满深蹊。
渔郎信波去，仙源归桨迷。
谁结物外赏，严冬此攀跻。
旋磨苔藓壁，更作磊落题。
万世万斯年，岩岩穹壤齐。

胜绝千岩地，清涵一水滨。
石泉寒绕涧，山木翠和春。
秀入壶中望，幽凝物外身。
贤侯足真赏，王谢有芳尘。

时丰公事少，笔砚任横斜。
环郭江山秀，人情等物华。

秀泉开旧甃，初试仰山茶。
寂寂有余意，池莲三五花。

御爱数峰非拔秀，当时驻跸欲忘还。
飞仙急过无真赏，始信明皇不识山。

丽日照芳春，良会重元巳。
阳滨修祓除，华林程射技。
所尚或不同，兹俗亦足喜。
门外盛车徒，山半列鄽市。
彩堋飞镝远，醉席歌声起。
回头望城郭，烟霭相表里。
秀色满郊原，遥景落川涘。
目倦意犹远，思余情未已。
登高贵能赋，感物畅幽旨。
宜哉贤大夫，由斯见材美。

岷峨旁礴天西南，灵滋秀气中潜含。
草木瓌富百药具，山民采捋知辛甘。
成都府门重阳市，远近凑集争赍担。
市人谲狯亦射利，颇觉良恶相追参。
旁观有叟意气古，肌面皯黣毛{髟/监}𩭹。
卖药数种人罕识，单衣结缕和阴岚。
成都处士足传记，劝诫之外多奇谈。
盛言每岁重阳市，屡有仙迹交尘凡。
俗流闻此动非觊，不识妙理徒规贪。
惟期幸遇化金术，未肯投足栖云嵓。
予于神仙无所求，一离常道非所耽。
但喜山民药货售，归助农业增锄芟。

益为藩捍西南隅，物众地大称名都。
择守来颁兹土政，治人颇与他邦殊。
蹉跌一有戾条教，便宜皆得行黥诛。
群奸帖息不敢动，无复弄兵觊穿窬。
任威或谓一时事，立政恐非长世图。
岂无达识究是否，重在改作徒嗟吁。
仲翁裔孙有伟度，敢决不以常文拘。
当官勇欲除弊法，伊忧内恻仁心孚。
视人无异远方意，威刑惠政还相须。
始时岁荒力赈救，坐使饿殍成完肤。
既而为俗思根本，其在立学陈师谟。
大开儒庠务诲导，秀民耸慕纷来趋。
遂言讲署鸿生职，使演经传传诸徒。
奏函一上闻法座，诏札即日来谐俞。
诏云信汝辨治蜀，缓任威罚先文儒。
公心感激侈上赐，刻在金石尊神谟。
覆之大厦榜美称，日久传者期无渝。
邦人承风为盛事，观者填道来于于。
嗟嗟多士其听命，勿即邪径安夷涂。
师无訿圣生率教，信尚姬孔尊唐虞。
施之乡党励雅俗，仁谊得以相持扶。
汉皇初始盛文学，起自蜀国行中区。
本朝教化视三代，建元安可为齐驱。
吾君训辞谕万里，义均盘诰兹宣敷。
吾守教本树一国，学成洙泗相涵濡。
臣谋君从协大义，圣哲倡和真同符。
欲歌盛节示万古，才不迨志嗟其愚。

天坛小有洞，神仙称福地。
草木尽翅秀，灵寿物珍异。
孑立无附枝，挺生出群类。
既不假矫揉，复不烦削治。
制杖待时用，训鸠循古义。
献于君子堂，达此野人意。
所献虽已微，其意亦有谓。
愿公稍扶持，与国同安置。
匪惟布私诚，兹乃出公议。
岂图一羽轻，复委千钧赐。
报之以宝鉴，百练粗明致。
副之以雅章，二南风格备。
蔀屋天光照，陋躯华衮贲。
何以称尊贶，传家为重器。
何以继希声，陈诗言鄙志。

汉祀精禋洁，云亭禅礼殊。
金泥伸秘检，车毂尚编蒲。
越席侔前制，文茵愧后涂。
软轮同致美，规地用难符。
翠幰芳蕤集，华芝秀彩敷。
升中仪矩盛，备物壮皇图。

秋宵万籁沉，羌笛似龙吟。
向秀忽思旧，马融方好音。
细声寒入牖，残韵半和砧。
莫奏梅花曲，旅人情更深。

瑞相双刊玉，仁祠侧布金。
轮蹄一道过，风雨二山嵚。
密藓苍缘壁，乔松秀出林。
村僧不可语，难问祖师心。

鼎邑从来事足夸，冰台近岁景尤嘉。
天平峰秀堪图画，昼锦堂高可宴衙。
新表门闾通德里，旧栽桃李相君家。
仍闻降志相希慕，林下时乘洛样车。

燕居堂北虚闲地，蔾藿森森欲柱天。
中有红梨最翘秀，削成鸠杖佐衰年。
初同野叟甘芹味，终学狂翁挂酒钱。
分寄一枝公必讶，提携不称葛陂仙。

紫髯真将白云卿，总领琳宫道气清。
蕲竹一林曾断买，青溪三弄得遗声。
季伦自作思归曲，向秀方深感旧情。
虽恨功名非谢傅，樽前更欲听君筝。

瑰奇擢秀从王屋，灵寿传名自汉庭。
仁者存心安老者，欲扶蹇步得长宁。

几年洛社盍朋簪，照席琼枝秀出林。
月夕同游诗笔健，花时共赏酒杯深。
帝纶中出荣开府，使节西驰怆判襟。
远寄佳章念衰朽，知君最有岁寒心。

昌元建邑几经春，百里封疆秀气匀。
鸭子池边登第客，老鸦山下着棋人。

昼公文章清复秀，天与其能不可鬭。
僧攻文什自古有，出拔须尊昼为首。
造化虽移神不迁，昼公作诗心亦然。
上跨骚雅下沈宋，俊思纵横道自全。
禅伯修文岂徒尔，诱引人心通佛理。
搢绅先生鲁公辈，早蹑清游慕方外。
斯人已殁斯言在，护法当应垂万代。

彻公之清若冰雪，高僧天资与人别。
三十能诗名已出，名在诗流心在律。
不殊惠远殊惠休，皎然未合谁与俦。
白云萧散何定止，忽入关中访包李。
孤清难立众所沮，到底无辜中非语。
木秀于林风必摧，彻公怀德成祸胎。
古人已往不复叹，为尔为诗遗后来。

少年麋鹿姿，待价非结绿。
东湖嗜红芰，西山茹黄独。
虽无负郭田，仅有环堵屋。
稍知亲简编，岂意分符竹。
不作梁甫吟，徒歌采薇曲。
轩冕本无心，泉石慕幽躅。
疏才偶计偕，微名玷宦牍。
扰客书掣肘，蹈险车脱轴。
为米一折腰，献玉三刖足。
人情冰复炭，世路岸为谷。
奔走三十年，尘埃几千斛。
归访旧园林，要识真面目。
敝庐他人居，故友半鬼录。
诛茅倾客囊，千日笑神速。
堂成屡留醉，夜阑更秉烛。
冬霜孤松秀，春霖万花霂。
薰风自生凉，秋云不待族。
鱼鸟乐欣欣，柴荆纷樕樕。
曳杖时往还，拊缶谁拘束。
敲门闻剥啄，开缄佩谦牧。
初读少陵诗，再对渊明菊。
试听句掷金，坐想人如玉。
搜肠嗣高吟，深愧窘边幅。

清明过一日，甲子喜新霁。
理櫂泛平湖，吹风扫微曀。
巧剪翠縠纹，忽展画屏势。
千里入寸眸，万物犹一赘。
寄傲天地阔，放意江山丽。
指点村市井，荡漾渔家计。
小泊杨柳堤，徐行兰蕙砌。
满月射堵墙，乘风亸云髻。
彩舟箫鼓喧，花亭翠红蔽。
石龙漱寒玉，竹凤摇清篲。
闹花如有言，闲草远无际。
梅豆点微酸，樱珠缀纤脆。
荇带牵风长，鸥雪点波细。
怪山叠青峦，仙岩排绿桂。
亲友宴樽俎，泉石爽襟袂。
曲径浓香浮，深院幽人憩。
日暖蜂蝶喧，沙软鸳鸯俪。
春秀犹未晚，懽游端可继。
归舠溯洄洑，嘉圃芘林翳。
景胜诗愈豪，酒阑情未替。
解帆𥩟别墅，寻芳适佳第。
画楼月初挂，朱栏春可系。
烧烛照红妆，堕簪空绿鬄。
笑歌诚有余，金貂尚能贳。
醉墨写欹斜，锦囊收短制。

梓里德星聚，宝马如云屯。
扬鞭东城去，趁此梅正繁。
林烟引轻素，晻暧连遥村。
须臾日色高，客情舒宴温。
露晞润玉瀣，雪粲融朝暾。
千林秀松竹，万点铺兰荪。
开落犯春早，尘埃迷昼昏。
埋没颜色好，孤负眉宇轩。
疏野空自适，何人共清尊。
诸公尽豪隽，逸饮如鲸吞。
对花相慰藉，悲欢俱勿论。
吹嘘赖椽笔，欲谢终忘言。

君不见灵椿一株传义方，僖仪接武跻金堂。
又不见老苏独步为文主，轼辙联芳入琼府。
始知盛德天所亲，于门棨戟高拂云。
又知硕才世所贵，鲤庭诗礼超凡群。
司成蕴蓄何如厚，万顷渊源海波秀。
刘郎少俊首辱和，扬善推贤宜有后。
司成问学何如深，六经表里金玉音。
王氏拘挛了无取，雄文杰句由诸心。
庐陵昔岁曾分教，甲子一周梦惊觉。
贤郎赐得铜虎符，今日重游想前效。
黉堂咳唾遗明珠，翠琰刊成惠陋儒。
请为野史进青琐，要继皇朝窦与苏。

戚畹芝兰秀，儒宗金玉相。
解牛无肯綮，驰骥阻康庄。
政术今犹诵，家风久益彰。
蕴藏初未试，盛德付诸郎。

绛苞翠幄压朱栏，秀色生香观里看。
小圃想须春烂熳，大家应是醉团栾。
名缰久纵心无累，利径虽驰兴易阑。
但愿对花常酩酊，莫思身外有悲懽。

忠宪勋名冠本朝，传芳五叶尽金貂。
芝兰生子竞秀发，松柏如公合后凋。
淮县剧繁迎刃解，蜀边奸慝望风销。
才高见忌何须病，公道于今久寂寥。

余月雨新歇，风日亦已和。
佳木颇秀整，好鸟仍啸歌。
今我苦不乐，如此春意何。
喧寂有异境，穷达元同科。
此道贵坚壁，外物将倒戈。
有慨怀古人，执柯能伐柯。

山远烟蒙树，汀回水啮沙。
云阴初解驳，春色已光华。
土润麦争秀，日蒸桃欲花。
杜门无可喜，鹊语误楂楂。

疏篱短栅外钩联，聚立龙孙已嶷然。
向日斧斤几不赦，而今苗裔尚能全。
少时秀色青珉润，岁晚英标紫玉坚。
借与风烟扶直气，稍加岁月定参天。

百楹夏屋势渠渠，气象岿然压里闾。
庭下紫荆方秀茂，阶前玉树亦扶疏。
门容驷马于公宅，客佩金鱼吏部庐。
莫使乌衣文彩减，诸郎勤读五车书。

玉融秀参天，人物时炳灵。
小春气候佳，产此千人英。
酌酒为君寿，不惟祝年龄。
君家屋渠渠，鹤发居中庭。
前有棣华秀，后有兰芽馨。
安用执象简，始足为君荣。
置身瓶盎间，恐损双鬓青。
试占眉间黄，身闲即蓬瀛。

玉融秀参天，人物时炳灵。
小春气候佳，产此千人英。
酌酒为君寿，不惟祝年龄。
君家屋渠渠，鹤发居中庭。
前有棣华秀，后有兰芽馨。
安用执象简，始足为君荣。
置身瓶盎间，恐损双鬓青。
试占眉间黄，身闲即蓬瀛。

千里山川含秀色，四郊鸡犬散欢声。
更呼屏翳从颐指，润泽无边浃属城。

祝融独秀压群峰，登览虽终兴未穷。
人物与山争峻特，也宜班爵视三公。

卉木俱含喜色，日迎杖屦床前。
晚秀早芳相续，四时留得春天。

南山雾豹隠，北海风鹏飞。
显晦不在人，屈伸各有时。
之子后来秀，蹑𪨗飘长裾。
俗眼变青白，论士相目皮。
父执谢艮斋，片言借吹嘘。
闻君方远游，行李将何如。
食梅不免酸，弹铗不免悲。
易尽床头金，难浣衣上缁。
白发倚门望，岂宜去庭闱。
林乌能反哺，人亦称其慈。
勿徒走踆踆，而更归迟迟。
志定学始进，身臞道方肥。
譬如汲深井，修绠斯得之。
持此为亲荣，玉润山含辉。
苦言当赠策，申以南陔诗。

羽客家何在，翠微有仙躅。
谁谓绛阙远，功行要纯熟。
小筑开壶天，燕坐媚幽独。
室中阅丹经，檐外养修竹。
竹清不受尘，人清不受俗。
意甚珍惜之，命名以苍玉。
此玉可种不可餐，檀栾秀色青于蓝。
琅玕碧树未足贵，直节虚心同岁寒。
风前历历戛球磬，雪里珊珊鸣珮环。
他年化作苍龙去，紫霄直上追鸾骖。

万个龙孙长，梢梢上半天。
清风长满屋，苍玉总如椽。
秀色到今日，深根凡几年。
宜封管城子，濡首落云烟。

曩时异姓新安王，中兴功烈书旗常。
边兵不敢窥蜀塞，至今恃此为金汤。
我生久恨在王后，幸识王孙人物秀。
立朝日浅即西还，自诡一州宜试守。
妫墟北望临咸阳，往事令人多感伤。
清时乘障姑缓带，试问浇瓜兼采桑。
湖上花光浓似酒，紫微惜别同携手。
一杯为寿谢不能，千里关山漫回首。
春秋鼎盛握虎符，此行善保千金躯。
筹边熟虑得全策，归来却献平戎书。

老身强健幸无事，旧日交游存者几。
后来阿秀诗句新，露滴金茎寒著齿。
笑我胸中千斛尘，解缨未濯沧浪水。
翠微尝约载酒行，洗耳潺湲泉石清。
天寒短策未可出，更约东郊春日晴。
且来伴我窗间坐，黄奶在旁同附火。

万杉深处一轩开，秀色参天费壅培。
我为不知林壑趣，黄粱梦觉却归来。

秀邸多英俊，惟公最有声。
君陈兼孝友，子政极忠精。
白璧千金价，青云万里程。
皇天无老眼，名位止专城。

秀色惊老眼，见此千丈松。
门如翟廷尉，人愧王沂公。
骊珠损佳惠，衰迟岂宜蒙。
三复不能已，一室生清风。

双秀云牟实，三眠雪茧丰。
无人知帝力，浑在舜弦中。

地灵山秀景清虚，健羡游人兴有余。
黄叶尽时分叠嶂，白云深处见精庐。
去同灵运低前屐，回与浮丘揽右裾。
自叹尘劳羁鞅甚，林泉高趣苦相疏。

我老倦吟哦，君诗如渊明。
秀句出闲暇，熏然有余情。
寒深雪意浅，颇厌十日晴。
东邻买婵娟，一斛明珠轻。
借我一面看，诗人岂狂生。

周原膴膴侔歌颂，我访春郊届羲仲。
市桥曲屈古招提，媚日暄风傍鞯鞚。
布宣德意父老喜，醉饱盘餐儿女共。
眼看秀色垄头多，风落轻花枝穗重。
东皇生意满阡陌，不待池塘春草梦。
道傍瑞麦献者谁，秀出双枝骇群众。
春风和气下披拂，产出祯祥呈妙用。
我思昔岁旱为虐，几度笺天香火供。
悬知政拙漫心劳，自惭弗称甘泉从。
今年春到一犁雨，是处膏腴饱耕种。
举趾于耜竞东作，剥枣烹葵弭田讼。
三农傥遂富庶乐，四体如忘疴痒痛。
只今贻此来牟喜，大手铺张烦屈宋。
崆峒有咏拾遗语，茂陵作颂相如讽。
诗成岂待击钵催，句恶自惭操管弄。
与君拍手颂丰年，姑置别离倾酒瓮。

周原膴膴侔歌颂，我访春郊届羲仲。
市桥曲屈古招提，媚日暄风傍鞯鞚。
布宣德意父老喜，醉饱盘餐儿女共。
眼看秀色垄头多，风落轻花枝穗重。
东皇生意满阡陌，不待池塘春草梦。
道傍瑞麦献者谁，秀出双枝骇群众。
春风和气下披拂，产出祯祥呈妙用。
我思昔岁旱为虐，几度笺天香火供。
悬知政拙漫心劳，自惭弗称甘泉从。
今年春到一犁雨，是处膏腴饱耕种。
举趾于耜竞东作，剥枣烹葵弭田讼。
三农傥遂富庶乐，四体如忘疴痒痛。
只今贻此来牟喜，大手铺张烦屈宋。
崆峒有咏拾遗语，茂陵作颂相如讽。
诗成岂待击钵催，句恶自惭操管弄。
与君拍手颂丰年，姑置别离倾酒瓮。

江南黟歙千峰长，盘纡融结百鸟颃。
钟灵孕秀山之玉，中有石墨时伏翔。
曹公万斤如赢粮，士龙二螺石髓香。
人间那得掣笔郎，此物我亦成空囊。
松煤仅贮陈玄光，磨楯未办文檄梁。
知公腹稿夸成章，梦中盈袖方椟藏。
仲将一点容升堂，佳哉秀句来一方。
愧我学书临池旁，幸公琼报毋相忘。

江南黟歙千峰长，盘纡融结百鸟颃。
钟灵孕秀山之玉，中有石墨时伏翔。
曹公万斤如赢粮，士龙二螺石髓香。
人间那得掣笔郎，此物我亦成空囊。
松煤仅贮陈玄光，磨楯未办文檄梁。
知公腹稿夸成章，梦中盈袖方椟藏。
仲将一点容升堂，佳哉秀句来一方。
愧我学书临池旁，幸公琼报毋相忘。

巫山磊块山林姿，一邱一壑贪成痴。
寸峰拳石瞥眼过，张皇攫觅惟忧迟。
东南佳山多秀丽，就中所欠雄与奇。
饱闻巫山冠巴峡，奇峰十二相参差。
昔年图画常一见，欲见此山无路之。
扁舟西溯上三峡，千岩万壑争追随。
终朝应接已不暇，心目洞骇俱忘疲。
蓦然钟鼓高唐上，峰峦二六排旌旗。
一峰霞彩迥在望，一峰展翠开屏帷。
无心出岫云吐色，偃盖平峦松并枝。
仙踪鹤驾羽衣近，坛石瑶台阊阖低。
白云一起凤皇下，清泉四合蛟龙嬉。
群峰角立变态异，一一大巧乾坤为。
外堪击拊试声律，中含造化分四时。
天下名山亦多矣，未有列岫奇如兹。
九华一景固天巧，惜与江流相背驰。
南北两峰喧众口，妆抹却恨同西施。
何如此峰无限好，行行列列临江湄。
烟云漠漠出寸碧，风雨时时横黛眉。
舟人渔子漫回首，骚士墨客劳支颐。
我来穿水入天去，貂裘章甫生尘缁。
昂头见此大奇特，跻攀不上空嗟嘻。
吾将欲访三岛登九嶷，上蓬莱道山之壁，绝泰华终南之嵋。
飞凫去舄啸沧海，却来巫峡温前诗。

志大无遗策，天亡有愧心。
威棱空炯炯，祠殿独阴阴。
木秀千年古，溪流万折深。
江东父老意，羯鼓奏新音。

路转双溪曲，河湾一迳通。
清秋杨柳月，落日芰荷风。
直抵濯缨水，当前文笔峰。
满城佳气聚，擢秀美群公。

诗竞山川秀，亭随草木新。
弦歌鲁言偃，吏隠汉梅真。
淇苑雪霜操，广寒宫殿春。
相望不百里，一苇要身亲。

诸郎方竞秀，兰玉谢庭家。
国士无双誉，蟾宫第一花。
侍嫔歌采苢，笄鬓绾堆鸦。
已办如椽笔，绵绵赋瓞瓜。

断璧推良质，寒窗足雅供。
点分鸜眼秀，色渍马肝浓。
岩浸端溪月，纹藏古歙峰。
可怜方寸石，笔下几迎逢。

几朵连峰峻，千年古镜浮。
气分灵壁秀，声逐泗滨流。
笑我成孤影，从渠老一丘。
山川多胜地，击拊叹中州。

彻底清姿秀可餐，柔枝不怯胆瓶寒。
三星细滴黄金盏，六出分成白玉盘。
是物合陪仙子供，何人遣傍客舟看。
山矾似俗梅偏瘦，别与诗人较二难。

平生心赏有高踪，更喜夤缘造化中。
语次欲传须柳子，诗宗不愧是江翁。
无言可究称醇德，有眼能看拜下风。
共睹谢庭兰玉秀，只今攀桂广寒宫。

蜀才卓荦照宾筵，秀出斯文万选钱。
圣主龙飞初策士，皇朝春好正朝天。
丹墀独对三千字，黄甲重魁四十年。
归把群书观未见，要令学业到纯全。

环秀亭中命渌樽，云烟明灭映嶙峋。
佐州不喜分风月，喜与南山作主人。

今朝着我簿书堆，领客樽罍未办开。
始信南山是知己，露奇呈秀斩关来。

诗歌召伯意怀哉，爱及甘棠勿剪摧。
自是庆源锺草木，故将多瑞秀云来。

八十郎君类若翁，一门两世寿吾宗。
晴空矫矫归来鹤，冬岭槃槃晚秀松。
重见堂悬宗老榜，大胜身袭列封侯。
宦游良苦端居乐，小弟输兄冰雪容。

垂虹临绝景，仙隠寄人间。
远水吞平野，归云补断山。
空明宽眼界，秀迥破天悭。
深羡鸱夷子，扁舟竟不还。

猗与四公，棠棣之华。
秀韡一时，茂兴两家。
宋公联翩，鄂不相鲜。
万里风云，上负青天。
连公戾契，渊冰澂结。
进而蹩躃，砥砺其节。
其光晔晔。
追惟平生，法兴是仪。
邑人之思，右史之词。
雨箔风楹，岁环几经，筑此特堂。
吾今令君，令君勤民。
民燕其德，振滞补弊，此焉居一。
于时四公，序集其觞。
生气津津，冠佩有光。
古之为政，崇德尚贤。
居今笃古，令君有焉。
君系陇西，绍祖维名。
起岩作诗，辑和厥声。
敢告典者，毋替其承。

少年逐春心，作意酬花期。
壮大颇更事，举足先三思。
况有简书畏，本非倦游嬉。
姚子磊落人，自信了不疑。
应变似乃祖，未肯为猎师。
婉画多暇日，余事长于诗。
秀句摹胜景，清尊乐芳时。
对花不忍去，唯恐光景驰。
愧我但局促，洁心似毗尼。
门墙可罗雀，敢作扬雄麾。
高轩时过我，不遣俗客知。
幕中向无事，世路方坦夷。
要当休沐日，飞盖还相随。
灵祠花药丽，皎皎方含姿。
何妨修禊事，流杯宴瑶池。
我欲为亲寿，凭君折繁枝。

纤纤暮雨变飞霙，夜听敲窗泻竹声。
柳絮因风诚可拟，梅花带月有余清。
梁园公子方开宴，姑射神人最赋情。
可笑寒儒无秀句，一诗聊欲问前盟。

渐老寻花学后生，琼玫折得我怀盈。
纤枝瘦叶还相称，道骨仙风得许清。
懒共山矾对春色，搀先篱菊荐秋英。
由来玉树阶庭秀，不减风流谢氏兄。

天公作戏为谁生，不数芳兰九畹盈。
美景良辰无限好，奇花妙句有余清。
一枝潇洒闺中秀，百卉纷华粪上英。
闻道河东有三凤，诗名还是属难兄。

秋著寒花取次生，千丛向晓露珠盈。
根灵不止芝房秀，香远仍分桂子清。
弄雪飘飖疑玉女，迎风绰约认瑶英。
品题自是推词伯，谁道诗中只庶兄。

秀色芳心晓露丛，翩翩凉叶舞西风。
虚檐四面摇翚扇，更遣清阴满座中。

某闻内丹不可见，不待施工自成炼。
羲皇以上几春秋，何啻千千万万转。
到今昼夜流光涌，金乌夜照广寒殿。
余辉散发缀碧落，稀稠纷纠珠玉溅。
冲气祥精腾太虚，舒卷飞浮态累变。
映空晓景绿拖蓝，错绮晚凝红染茜。
有时震响轰冥蒙，有时熠燿盘飞线。
有时清润垂冰丝，有时匆舞琼花片。
其间秀结成山川，密木繁林飞鸟虫鱼次第现。
龙翔凤鸣宝藏兴，絪缊孕瑞生群英。
四明之麓鄞之曲，育神含和备五福。
中有祥光两派明，内虚外应无不烛。
能听能言能往复。
屈伸俯仰天然奇，不知手舞蹈与足。
二十年前忽转移，蓦过慈川天宝山之西。
翠微曲复烟霞深，变化游徙谁复知端倪。
石鱼楼阁云气低，比年往往暂此栖。
御风两渡浙河去，又寻归路从桃蹊。
桃源深处无人识，纵复经从当面迷。
天实秘此丹，所见惟童颜。
暂时一语露一班，不直知音又复还。

孕秀锺鼎庆源长，属近亲依日月光。
弧矢影侵槐阴绿，熊罴梦入藕花香。
诗书博雅今平献，政事精明古赵张。
九府本根关大体，故分华节到鄱阳。

太祖太宗兄授弟，两派天源称善继。
真宗嗣位及仁宗，以子传孙皆圣裔。
英宗有诏嗣濮王，次及神宗哲宗世。
徽宗行道付钦宗，高宗南渡中兴帝。
孝宗之末嗣秀王，揖逊而朝诚鲜俨。

江南多名山，雁荡最崒嵂。
山中多古寺，灵岩渺无匹。
天柱高摩云，展旗巧障日。
风榻卧石屏，雾窗涵卓笔。
上有小龙湫，龙鼻清泉出。
异哉诺讵罗，来此坐叠膝。
我亦荡中人，景象颇能悉。
独秀玩苍翠，重台听萧瑟。
却穿水帘谷，衣襟寒栗栗。
还入新月洞，意气何飘逸。
安期指瓜枣，羡门献梨栗。
飘瓦孰是非，临歧置得失。
平生方外游，兹游为第一。
谩登岭三三，休跨盘七七。
岂意山尽头，时复有禅室。
门并双峰尖，路爽千榕密。
触石浅溪鸣，投林飞鸟入。
傍人应笑我，观山何时毕。
笑话傍人道，恨我少登陟。
作诗寄行役，吾非贪著述。

清江一曲抱村流，古柏千茎遶幽。
天畔峰峦俱秀峙，壁间珠玉烂凝眸。
遥观细菊重岩下，共作携壶九日游。
回首家山白云外，遽兴归思漫悠悠。

锡名有旨感皇明，百载荒基一日营。
白鹿虽无归洞迹，青衿犹有读书声。
尘中讲贯似难入，静里工夫终易成。
孕出庐山真秀气，宁无渭钓与莘耕。

寒窗积雪生虚明，玉壶风折层檐冰。
朱霞秀色妙公子，理弦灯下声亭亭。
游丝两两挂孤月，双声应手无留停。
月寒照户砌虫泣，云冻出浦边鸿征。
苍蝇扑纸窗欲透，蜾蠃穴桑儿未成。
琵琶宽详双韵切，含凄尽向弦中说。
酒酣疏绮杂娱嬉，谁道壮夫心更折。
一从敌骑下河南，学得声容难辨别。
鹧鸪金屋沸歌吹，鼠头宝陌行靴袜。
帕腰慢舞作弯弧，捉耳釂觞真折馘。
眼前犹听旧歌辞，凤韶岂独锵虞时。
罢弹三喟寝不熟，风定寒江静夜悲。

楼前梅十围，负背花千树。
种花识花性，培养随好恶。
花无十日好，不惮千日虑。
那知花已娇，疲惫风能蛊。
争如岁寒操，盘结不择土。
时当气栗烈，天地闭其户。
蓬蓬起南海，呼吸万窍怒。
向来桃李辈，缩气不敢吐。
惟有冰玉姿，秀发略不沮。
静观万物理，参差乃如许。
不见千金子，宴坐危堂庑。
一朝遇变故，仓猝失所措。
不见陋巷士，脱齿甘捽茹。
翛然天地间，了不识忧惧。
达人善观物，在我乃不喻。
须上最高楼，方能了真趣。

一种银潢秀，清名仰太虚。
甲科尝擢第，午夜尚观书。
已觉身非我，那堪丞负余。
斯人无复见，掩涕一欷歔。

扶舆磅礴满清虚，未必山川独有余。
欲识秀盘无尽处，吟风弄月得吾初。

南中今士风，似不如古厚。
我来长杜门，无日无人扣。
蝇头利相关，茧足争屑就。
夫君何为哉，所见乃独否。
曳裾投长笺，过眼惊大手。
晴窗一𬬻薰，细与勘关钮。
锋芒已经磨，筋骨犹欠揉。
舜峰久裒精，韶石俄茁秀。
蔚为曲江公，未有继其后。
君姑事文章，亦可传不朽。
小徒为秦张，大止到韩柳。
缅焉洙泗间，道统相授受。
点破舌头机，塞断天下口。
三传至孟轲，轲死寂寥久。
我少有志焉，老未脱刍狗。
回头万物初，著脚诸子右。
乾坤化气形，火者水之妇。
语孟发乾坤，钥者关之牡。
钥通关自开，火彻水自透。
要令方寸间，可与太虚偶。
事业出个中，始得免于陋。
圣门二三子，十仅能八九。
傥更出一尘，是为吾儒首。
古人责善心，敢以谢吾友。
归求有余师，莫拥扫门帚。

湖南岭南迎复送，车上马上觉复梦。
夜来梦入大江西，山见崆峒水章贡。
身为使者似光华，眼厌视之徒倥偬。
人贪公厌非矫情，外物皆轻吾道重。
小行吾道幸吾民，楚越已休虞芮讼。
粤人欢喜未饱间，又觉喜气吴人共。
万牛争挽楩楠入，初疑选作明堂栋。
郎星气焰万丈长，丞相大嗔凝不动。
秀才峥嵘风必摧，大材盘礴古难用。
衮舄寻公公却之，傍人乃献绣衣颂。
宾屦今满河阳门，意其所拔石若温。
浴沂岂料先与点，送客有时独留髠。
推心置我等子弟，誓报从今到儿孙。
离情欲噎难忘言，补天自有妙手存。
区区易节未足论，虎头不戴貂蝉冠。
邦人勿痴空攀辕，门人勿痴空恋轩。

等之土蒲同，他岂不云便。
顾宁图此君，曾不鄙吾县。
小折彭泽腰，仰看督邮面。
何以剸尔繁，胸次刚百练。
何以活尔癃，笔下丹九转。
堂上琴昼弹，境中枕宵奠。
那知彼魏相，不谓吾宓贱。
物议任物情，处之以无辩。
吾事尽吾心，持之以无倦。
木秀风必摧，水清石自见。
论定无后言，政成有公荐。
万万字民心，聊复书四卷。
概之六经然，意视文更善。
掇置黄麻中，专美学士院。
万万字民功，聊复碑一片。
概之舆议然，实视声更羡。
掇置青编中，专美循吏传。
行车气骎骎，卧辙心恋恋。
中牟满考回，太傅独班见。
采珠有相酬，怀玉毋自衒。
我以无聊归，兹其不胜羡。
已已长杜门，行行稳乘传。
相望道何修，相送足何殿。
缺然物将诚，聊尔诗当饯。

传衣今北秀，驻锡小西林。
握手鼎相别，敲门踵见寻。
温颜尘外礼，软语法中音。
从此利名垢，那容点我心。

文正三槐宅，延平六桂家。
芝兰含露秀，雕鹗著风斜。
螭首终簪笔，河阳且种花。
乘时长得意，毋忘夜分茶。

学结蒲团禅板缘，黄梅衣钵问谁传。
弥天北秀经三藏，旷劫南能偈一篇。
梦幻固知无起灭，虚空安得有中边。
无人语此闻君至，急着衣裳倒且颠。

盘根玉岭气形全，擢秀霜林雨露偏。
倾国笑容斜媚日，恼人香气上薰天。
禅僧悟道疑为佛，渔父迷途似得仙。
印可几人成白业，自身宁久垫尘缘。

南来摸索子长胸，已有东坡独秀峰。
再过峰前问鱼鸟，尽归陶令锦囊中。

邻山三五百为曹，气伏心降让我高。
独秀不知为独秀，退然自视一秋毫。

上泉山下石丛丛，小似飞来天竺峰。
草木自腴岩自秀，幽姿不肯入廛中。

□山正南隆，翼蔽如壁垒。
白龙舞蜿蜒，漾漾环一水。
最胜锦开屏，□秀当前起。
石崩古有句，宁虑英灵止。
东山屹相望，缕脉□□□。
佳处更崇窅，顿倍客怀喜。
后岩天下独，人杰尝□光。
一门太平瑞，那复论表里。
盛事百年间，继者能□耳。
我来□乘酣，借□□□使。
玉树□风前，试把蒹葭倚。

豫章此夕诞贤良，非雾非烟遶画堂。
正是庭兰争秀发，更当陇麦弄轻黄。
一杯为寿沧溟窄，万口同词日月长。
朝晚定知归禁近，千年常得侍清光。

山奇水秀洞中天，与么分明知几年。
左右逢源无限意，几人于此彻根源。

或处禅林，或居树下。
或在僧房，或白衣舍。
法惠写出如是观，单明张拙秀才话。

良由姿不敏，所以须朋友。
朋友多得人，不忍相瑕垢。
万安初经过，渝水重邂逅。
君今分教来，我政官曹守。
何期逃虚中，乃值平生旧。
蛮山虽云荒，蛮水亦颇秀。
功名汉将余，草木骚人后。
春园纵芳歇，夏屋属阴茂。
官池荷卷舒，野寺泉波骤。
追随方自兹，留落复何有。
合者故慰心，离者频回首。
聊歌五字诗，以侑一杯酒。

论石如论玉，贵德不贵名。
形似偶尔同，未妨聊置评。
呜呼禹甸破，土贡久莫并。
问公安取此，万里随南征。
向来四方游，束书与俱擎。
愧彼钱马癖，寄我山林盟。
风流蕲州守，夙有能诗声。
见之谥以芝，用意真不轻。
谓公许器质，一再临专城。
宜为斋房秀，作瑞于圣明。
未应如商山，寂寞身中清。
须公力勉旃，石亦当与荣。
念我匪能赋，征索见公情。
又惟此必诗，落笔空汗生。
传闻南池上，有石来自英。
我虽未识面，想像犹弟兄。

王子母之弟，徐子父之友。
徐学自赣翁，王则因病叟。
游目乡闾中，孰若二士秀。
为汝名本斋，乞言置汝右。
如病资药石，如饥待粮糗。
嗟余亦老矣，门户百年旧。
躬耕贫无田，为圃圣所陋。
家携一束书，勉汝期日懋。

疾风吹倒庭前树，更有飞来雨如注。
终朝畏暑自脱巾，亟起收书不能屦。
前山云重如泼墨，坐想溪流高数尺。
是间无乃隔分龙，点滴才堪清几席。
前时小旱已作忧，三日为霖遂不休。
早禾尽实晚禾秀，造物于此功无留。
祇今望霓尤所急，百里之行半九十。
民乃犇走奉神祠，神盍经营足民食。

尔何不归乎故宇，却向殊方书闵雨。
江东数月不得书，忆弟看云在何许。
旧传重湖北之北，米贱真成等泥土。
如何比岁公及私，衰竭不能堪再鼓。
贫家一饭有并日，远市朝炊或亭午。
朱门但知粱可厌，我辈翻嫌字难煮。
晚且禾秀早向实，舂簸不须逾处暑。
胡为旱势复如此，坐致诗人形苦语。
如闻巫觋有通灵，肸蚃似逢人问妪。
前朝一雨苦不难，况今靡神无不举。
会当劳以三日霖，绿浪黄云看掀舞。

不识梅当牖，唯知竹映墙。
脱成元似蜡，染就却殊黄。
自是风神秀，宁由肌骨香。
木犀虽琐碎，品色庶同方。

四海擢秀阁，兹晨彰法游。
名随寺俱徙，地入道家流。
尚喜黄诗在，仍容墨本求。
从今茅屋底，自有皖山幽。

佳客与凉风，俱来破蕴隆。
风流自江左，材秀又湘中。
未暇嗟渠屈，端知慰我穷。
囊钱叹元叔，斗酒羡无功。

树树春花阜，田田秀麦滋。
虽持玉节贵，不废笋舆诗。
追送宁辞远，乖离故在兹。
无嗔白头旧，一见有深知。

南国春方尽，南风吹昼长。
野香花袭草，秀色麦侵桑。
客子政怀倦，田家任苦忙。
怅予终愧汝，垂老未渠央。

何处忽秋声，千崖万壑并。
不知繇雨故，直觉太清生。
𫄨绤且重著，褐裘须渐营。
晚禾资秀实，尚有暖而晴。

晴烟生野聚，冻雪被山田。
树树梅花下，芊芊麦秀边。
青春今日立，白发此身怜。
更想痴儿女，悲啼忆去年。

夜雨晓犹湿，晓天晴未分。
澄波静如练，秀野绿于云。
禽语无殊听，乡音有异闻。
要知皆可隠，鸟兽讵同群。

昔在思文献，今焉见典刑。
玉良中有韫，陂广外无形。
毓秀舒淮水，飞声出汉廷。
恩虽予符左，官来继毡青。
谕俗书阴德，传家刻孝经。
庶几相感格，于以称丁宁。
万象皆春气，斯人乃德星。
否臧斯列上，耳目岂途听。
松茂寒仍秀，兰幽远更馨。
不惟归盛美，并用祝修龄。

昔在思文献，今焉见典刑。
玉良中有韫，陂广外无形。
毓秀舒淮水，飞声出汉廷。
恩虽予符左，官来继毡青。
谕俗书阴德，传家刻孝经。
庶几相感格，于以称丁宁。
万象皆春气，斯人乃德星。
否臧斯列上，耳目岂途听。
松茂寒仍秀，兰幽远更馨。
不惟归盛美，并用祝修龄。

拥节西来岁未更，提封略已遍循行。
洞庭青草绝余寇，沅水武谿俱力耕。
勿漫绣衣闲直指，正应天下急澄清。
治平已召吴公去，材秀何人是贾生。

乍惊风色扫群阴，旋见朝光上远林。
李径桃蹊愁欲寂，麦畦桑亩秀何深。
未云晨出因迎客，自喜山行不废吟。
春晚得晴如此少，寄声鸠辈且停音。

王家父子竹林期，谈笑初无世俗姿。
戏搦败毫成冻羽，醉回老力出枯枝。
解吟秀句寰区满，不拟常称老画师。
大令右军疑只尔，外人笑怪若能知。

晁郑风流俱外家，源流如此见津涯。
难兄竟没荒三径，吾叔重嗟书五车。
家世诗声继叔起，古来材秀滞长沙。
顺宁不作南轩死，吾道伤哉鬓已华。

古途荆棘少人行，制礼难招鲁二生。
世上儿曹俱覆辙，公家伯仲自争衡。
一年欲尽见松秀，众水莫污知渭清。
保此不渝真有道，更须直以所能鸣。

背荫常先积，当明竟早消。
草衰犹秀色，柳悴亦长条。

春花苦无阴，况与花俱秀。
好在月明中，仰攀仍落嗅。

秀植如云不可穷，长杉钜竹略相同。
嗟余讵可如材者，政似飘飘秋后枫。

城中一雨仅飘洒，城外此雨乃霈霶。
分龙古语信不妄，不尔惠施何偏方。
我行驱车一何忙，早起犹乘昨夜凉。
旧闻既雨晴亦佳，岂但蕙叶蒙宠光。
早禾已秀半且实，晚禾已作早禾长。
不惟稻陇有佳色，菜畦苗叶相与昌。
园丁采撷入城市，不用涤濯临沧浪。
我虽无田岂无圃，归计不决空傍徨。
翻怜买菜籴占米，烟火薰人官道傍。

秀色留金凤，余芳在木犀。
日明能皓皓，风急似凄凄。
野地犹飞蝶，深林亦啼鸡。
居闲常却扫，安步辍扶藜。

昭代群龙用，名家奕世昌。
储精生辅佐，挺秀诞忠良。
郁郁充闾瑞，荧荧照室祥。
莲花雄址峻，竹箭庆源长。
硕德宜廊庙，英材命栋梁。
公清凌灏气，严肃厉秋霜。
宝运符千载，威名赡八荒。
量陂吞玉海，言派泻银潢。
功业彝章显，谋猷棣萼芳。
检身金井洁，落节翠螭骧。
列郡依仁牧，千英服智囊。
精忠裨主圣，膏泽致时康。
邓禹重兴汉，汾阳再造唐。
公心平国是，勠力振朝纲。
斧钺安南服，威棱振北疆。
温恭谦节著，仁惠德风扬。
鸑鷟金昆盛，貔貅虎旅强。
望风辞印绶，当路悚豺狼。
电扫除妖孽，雷驱息叛亡。
一心仁以厚，五福寿而臧。
论议留青简，勋庸纪太常。
鸿恩非易报，盛德固难忘。
便合持枢极，那容著海乡。
庄椿祈不老，辽鹤𥩟来翔。
愿向中书府，年年荐寿觞。

籍甚河阳地，江山秀色连。
家声自岩野，帝梦协台躔。
彝鼎功镌勒，衣冠喜接联。
相门当出相，贤父又生贤。
岁必为霖雨，舟宜济大川。
渥洼龙种异，丹穴凤毛鲜。
击瓮知奇略，惜阴起妙年。
五车胸磊磊，万卷腹便便。
韩柳堪同步，班扬可并肩。
千言看落纸，一扫快飞烟。
未说才如锦，端知□似椽。
斯文当振耀，吾道不沉绵。
挥麈谈喷麝，书麟思涌泉。
鸰原真孝友，雁塔压儒先。
声价机云上，风流王谢边。
两科能俯拾，百行更兼全。
当代江都相，今时司马迁。
䌷书蓬馆盛，主爵粉闱专。
致主心公正，经邦力勉旃。
嘉谋辰必告，宣席夜应前。
遽向急流退，犹为郡绂牵。
道州迎竹马，漳浦示蒲鞭。
一节方持远，十行俄促还。
云霄知有路，雨露正无偏。
复喜升华省，重闻拥使权。
望尘将负弩，夹道看帷褰。
善化能均被，仁风自广宣。
片云时作雨，长夏水盈田。
赋已无三窟，民今戴二天。
江湖欣有岁，鱼稻不论钱。
爵未称德耳，天宜厚报焉。
宣劳更内外，清禁召腾骞。
岂但狨遮坐，仍须锦护鞯。
华才方烨烨，王道正平平。
草诏金门手，调羹凤阁仙。
勋华联竹帛，仪表称貂蝉。
馈鲤嘉辰应，垂弧异气躔。
中元明日是，皓月隔宵圆。
南圃开奇卉，东湖泛瑞莲。
屈卮浮蚁绿，曲篆引香旋。
善颂诗三百，深祈岁八千。
再摩金狄久，不许玉枝坚。
鸿雁昂霄远，芝兰满砌妍。
定知仁者寿，宁羡老而传。
自愧微生迹，尝蒙先正怜。
顾方纡墨绶，应念忝青毡。
賸喜逢初度，将何见意虔。
祺维遥献祝，敢继颂申篇。

西川剑阁伟冈峦，虽得峥嵘苦未宽。
岂意危栏临楚望，获瞻乔岳峙江干。
雌雄并立排锋刃，紫翠相萦绣帨鞶。
珍重主人贪好景，邀宾揽秀俯林端。

湖山秀美冠东南，况此山椒枕碧潭。
眼界宽平无限景，个中好处不容参。

太白峰前三十里，古松夹道奏竽笙。
清辉秀色交相映，未羡山阴道上行。

昌元古佳郡，比屋谈经史。
山冈叠翠屏，溪濑泻清泚。
蓄为灵秀质，磊落出髦士。

极目东山秀色浓，紫霄千叶醉芙蓉。
题诗尚记仙人洞，飞珮曾过玉女峰。
树老孤桐秋露下，碑残古篆暮云封。
何时再醉天门月，卧听清风万壑松。

舟行观山无定姿，篷底兀坐真儿痴。
层崖复岭正杂遝，平冈横阜俄逶迟。
晴岚参天固竞秀，深崖挺石尤多奇。
遥岑浮眉绿点点，飞瀑悬剑锋差差。
饱闻巫山妙天下，今诵公诗如见之。
蓬仙来应人间世，妙龄便有声名随。
日谈经术辅主圣，久领国计嗤驽疲。
共推经邦济川楫，暂建分陕元戎旗。
百城听命仰赐履，三边制胜如筹帷。
长江高唐神女峡，万里昆仑分一枝。
峰峦森立入霄汉，塔庙选胜居高低。
响山猿啼声若啸，迎棹鸦舞来如嬉。
金母分畀神灵职，孰云朝暮阳台为。
琅函蘂笈发天秘，赞禹治水唐虞时。
英辞一洗千载陋，写之琬琰宜在兹。
人思传本快先睹，蔡邕石经车马驰。
北畅威名被沙漠，西奠夷落连黔施。
帝遣云𫐌镇南极，祠宫姑寓江之湄。
湘君时过鼓瑶瑟，宓妃岂复扬蛾眉。
金关已侔坐少广，丹经孰授逾期颐。
野人尘容粗知学，素守亦复涅不缁。
朅来乘轺职飞挽，两见祈谷歌噫嘻。
疲氓崎岖上转粟，旧业荒落南窥嶷。
劳生屡已度剑栈，清游颇念登峨嵋。
从今嵩高雅颂手，那数韩子南山诗。

稗草化稻疑谈空，我有异麦真年丰。
三歧鼎足如争雄，两歧对秀攒眉峰。
棣华英粲花影重，黄云列阵翻春风。
问此厥初何所从，涂山之阳一牧童。
手持足接复一翁，三十八双来无穷。
庆元道大天下公，渐渐擢芒瑞时雍。
不生内地生边封，天以德致惊诸戎。
周家之始西徂东，彼疆为密此界崇。
已而率育四海同，帝命盖自贻牟通。
渔阳昔当汉之隆，亦有此瑞堪形容。
氓谣不上甘泉宫，私以誉守疑非恭。
濠梁献祥不一逢，一生二生重熙中。
今年分外佳气浓，疆吏岂敢贪天功。
归禾拟奏区区忠，仄闻圣德方谦冲。
班春于郊但劝农，谕以种麦莫懒慵。
大麦更戒细细舂，明年从驾巡崆峒，此饭要到滹沱供。

士游乡校间，如舟试津浦。
所见小溪山，未见大岛屿。
一旦远游学，如舟涉江湖。
所见寖以广，变怪惊龙鱼。
人生本自有丘壑，陋巷栖迟穷亦乐。
何必三江暨五湖，始助胸中疆界拓。
我言随寓耳目移，马迁所以游会稽。
向令俯偻但京国，未必大放雄深词。
君今濯秀双溪水，下语不凡真可喜。
若使循为举子文，定自棘门儿戏耳。
古来妙技如屠龙，不疗饥馁徒为工。
不如高科取富贵，如一枣叶持针锋。
挟册将游随子国，亲贤况是诸侯客。
曾将好手冠南宫，行当阔步趋文石。
奋飞欲往气莫降，蒹葭莽莽天雨霜。
扬澜左蠡吞九泽，大孤小孤插长江。
请停诗笔莫容易，大义联翩且周礼。
路途千里负笈人，并以经涂相指似。

香得坤灵秀气全，蘂珠团外蝶翩翩。
亲曾后土祠中看，不是人间聚八仙。

五峰遥拱千岩秀。

梯旻一何高，其势如龙蟠。
下直湖万顷，襟抱沧洲湾。
潭居占其胜，缥缈云涛间。
海邦形势地，秀伟此为尊。
诸湖如附庸，有水俱来环。
元气昔孕此，停蓄固有存。
挺生贤哲人，象服仍貂冠。
道大久乃见，景好人亦闲。
堂堂八座贵，袖手乐其天。
龙飞御宸极，廊庙须公还。
湖山虽尔佳，政恐思谢安。
下客有侯喜，素仰斗与山。
抠衣荷延纳，不弃蒯与菅。
怜我尘土姿，欲使饵金丹。
祗愧坐斤骨，蜕形良独难。
恭惟我公贤，崔嵬不可攀。
兹遇垂弧旦，竞赋崧高篇。
南极正耿耿，三台辉紫垣。
趣起对钧秉，永辅基图绵。

秀挹奇峰佳客对，凌空下视孤鸿背。
夜□云□起山根，老蛟飞出崖裂痕。
高高不放行云度，鸟语去来分晓暮。
直疑种是万年枝，定应叶渍三危露。
班输腰斧频□头，婆娑岩壑□□愁。
□看世事了如梦，静听江声知几秋。
巴南刺史儒林文，怜汝抱材开鉴赏。
赓载长谣□更清，琼钩珠珮相联响。

喻公策名自先朝，奉常冬官始见招。
何因敛退为泉石，可惜垂欲排云霄。
处州不城山作堵，百嶂千峰自翔舞。
孤高上头天一柱，中有秀句须公取。

好溪泻百壑，南北倾万峰。
山凡堆阜俗，映岸羞为容。
石门忽秀出，老干荫渟洪。
舍舟从口入，便已离尘中。
众芳拱窟宅，环冈献奇秾。
藤萝异态度，尺寸疑施功。
锦茵翠织成，照耀无春冬。
水行千丈高，喷薄不可穷。
更有洗头盆，云深雾常封。
昔年谢康乐，筑居待其终。
继作者丘裴，语言亦称雄。
邈然百世后，未忝骚人风。
栖栖三羽衣，日晏斋厨空。
云子歇过桨，𫏐洗氛埃胸。
自叹苦淹留，寂寞不易供。
嗟我老无用，佞山久成翁。
结庐会昌侧，势落鱼虾丛。
种竹似束苇，栽松如断蓬。
小儿饾盆盂，何时至周公。
会当同此住，代输助之舂。

雨洗蝗蝻余，凉生疠疟后。
今朝江上峰，浄失棼雾垢。
举觞忻有属，饯我同年友。
平居多契阔，远别方嗟咎。
大郡得师儒，高文兴孝秀。
雍容入儒雅，磨错见琼玖。
众儒治六学，厥志存不朽。
量空计寻丈，汲海论升斗。
因之入簪组，并欲垂篆籀。
公才赋超卓，杰立气愈厚。
火宿无余烟，果实甘众口。
书来幸细评，副此频矫首。

左原冢孙产巴东，山灵地秀兼长雄。
自小赤心天与通，可惜五十方治中。
北风吹沙暗中渡，不合吹君落南去。
水有子鱼山荔枝，借我箸食前筹之。

方老昔为儒，仁义自愁煎。
决策从道士，摆落科场缘。
神仙事茫昧，良得日高眠。
徐生嗣其风，永谢负郭田。
白襕已回施，黄氅犹索钱。
书籍弃尘案，笙磬来钧天。
看镜胡独难，超俗谅非少。
异花改林秀，孤翮移汉矫。
月华满庭芜，阒沉霜宇峭。
亲交生离绝，空叹真游杳。

水北柳六一，家传掷卦灵。
秋清演渔曲，春近著牛经。
掩肆花竹秀，排门柑橘馨。
应怜喜功者，虚要岘山铭。

秀峰插天下囘溪，曾送郴州路久迷。
更欲扶衰为公往，葛陂龙化的卢嘶。

宰官不管僧闲事，北秀南能总未亲。
说似随缘耿长老，这回住院且由身。

上人海东秀，才华众推优。
学道慕中国，于焉一来游。
武林忽相遇，针芥意颇投。
儒道虽云异，诗酒喜共酬。
况兹古名郡，佳丽罕与俦。
湖山快吟览，胜迹恒追求。
合并惜未久，又理东归舟。
扬帆渡鲸浪，帖帖如安流。
殷勤不忍别，缱绻难为留。
临风极遐睇，目断扶桑陬。
他时托芳字，还能寄余不。

团栾四面山，我住一山里。
相距能几何，开方祗百里。
日月出东西，星辰运终始。
云霞千万状，烟雨无穷美。
谁云天体大，仰看全于此。
穷儒治生计，富盛谁与拟。
新晴麻麦秀，拥戴峰峦起。
牡丹芍药歇，春意浓未已。
野花悉力开，白者真珠比。
蔷薇及宝相，争鬭何绮靡。
藩篱成障幕，村墟化城市。
世上岂寂寥，俯仰昧斯旨。
芙蕖开欲来，黄菊日可指。
寒梅即艮卦，为魁向年底。
循环无了日，物物从头理。
康宁不相放，卧病尔为尔。

雨洗群山秀色分，一笻双屐到松门。
天边云散争归洞，岛外樵还各占村。
久著青袍心已厌，相看白首事休论。
请君细问黄梅老，当信禅河别有源。

灯火青荧云坞寺，清猿叫断有余音。
槛梅雪白春风近，山雨盆倾涧水深。
背世迹怜高鸟迹，结交心契老松心。
酬君秀句无新语，徒搅诗肠彻曙吟。

蛮荆鲜人秀，厥美为物怪。
禽鸟得之多，山鸡禀其粹。
众彩烂成文，真色不可绘。
仙衣霓纷披，女锦花綷縩。
辉华日光乱，眩转目晴惫。
高田啄秋粟，下涧饮寒濑。
清唳或相呼，舞影还自爱。
岂知文章累，遂使网罗挂。
及祸诚有媒，求友反遭卖。
有身乃吾患，断尾亦前戒。
不群世所惊，甚美众之害。
稻粱虽云厚，樊絷岂为泰。
山林归无期，羽翮日已铩。
用晦有前言，书之可为诫。

太华之松千岁肯，尝闻其下多茯苓。
地灵山秀草木异，往往变化为人形。
神仙不欲世人采，覆以云气常冥冥。
台郎何年得真诀，服饵既久毛骨清。
汝阳昔见今十载，丹颜益少方瞳明。
郡斋政成樽俎乐，高谈日接无俗情。
诏书忽下褒美绩，使车朝出行属城。
职清事简称雅意，蠹书古箧晨装轻。
洛阳花色笑春日，锦衣昼归闾里惊。
自云就欲谢官去，乌纱白发西台卿。
他年我亦老嵩少，愿乞仙粒分余馨。

南山有鸣凤，其音和且清。
鸣于有道国，出则天下平。
杜默东土秀，能吟凤凰声。
作诗几百篇，长歌仍短行。
携之入京邑，欲使众耳惊。
来时上师堂，再拜辞先生。
先生颔首遣，教以勿骄矜。
赠之三豪篇，而我滥一名。
杜子来访我，欲求相和鸣。
顾我文字卑，未足当豪英。
岂如子之辞，铿锽间镛笙。
淫哇俗所乐，百鸟徒嘤嘤。
杜子卷舌去，归衫翩以轻。
京东聚群盗，河北点新兵。
饥荒与愁苦，道路日以盈。
子盍引其吭，发声通下情。
上闻天子聪，次使宰相听。
何必九包禽，始能瑞尧庭。
子诗何时作，我耳入已倾。
愿以白玉琴，写之朱丝绳。

吾思夷陵山，山乱不可究。
东城一堠余，高下渐冈阜。
群峰迤逦接，四顾无前后。
忆尝祗吏役，钜细悉经觏。
是时秋卉红，岭谷堆缬绣。
林枯松鳞皴，山老石脊瘦。
断径履颓崖，孤泉听清溜。
深行得平川，古俗见耕耨。
涧荒惊麏奔，日出飞雉雊。
盘石屡欹眠，绿岩堪解绶。
幽寻叹独往，清兴思谁侑。
其西乃三峡，崄怪愈奇富。
江如自天倾，岸立两崖鬭。
黔巫望西属，越岭通南奏。
时时县楼对，云雾昏白昼。
荒烟下牢戍，百仞寒溪漱。
虾蟆喷水帘，甘液胜饮酎。
亦尝到黄牛，泊舟听猿狖。
巉巉起绝壁，苍翠非刻镂。
阴岩下攒丛，岫穴忽空透。
遥岑耸孤出，可爱欣欲就。
惟思得君诗，古健写奇秀。
今来会京师，车马逐尘瞀。
颓冠名白发，举酒无蒨袖。
繁华不可慕，幽赏亦难遘。
徒为忆山吟，耳热助嘲诟。

吾闻庐山久，欲往世欲拘。
昔岁贬夷陵，扁舟下江湖。
八月到湓口，停帆望香炉。
香炉云雾间，杳霭疑有无。
忽值秋日明，彩翠浮空虚。
信哉奇且秀，不与灊霍俱。
偶病不时往，中流但踟蹰。
今思尚髣髴，恨不传画图。
昙颖十年旧，风尘客京都。
一旦不辞诀，飘然卷衣裾。
山林往不返，古亦有吾儒。
西北苦兵战，江南仍旱枯。
新秦又攻寇，京陕募兵夫。
圣君念苍生，贤相思良谟。
嗟我无一说，朝绅拖舒舒。
未能膏鼎镬，又不老菰蒲。
羡子识所止，双林归结庐。

黍离不复雅，孔子修春秋。
扶王贬吴楚，大法加诸侯。
妄儒泥于鲁，甚者云黜周。
大旨既已矣，安能讨源流。
遂令学者迷，异说相交钩。
黎生西南秀，挟策来东游。
有司不见采，春霜滑归辀。
自云喜三传，力欲探微幽。
凡学患不彊，苟至将焉庾。
圣言简且直，慎勿迂其求。
经通道自明，下笔如戈矛。
一改不足衄，后功掩前羞。

越欲僭宫室，倾赀事雕墙。
佛屋尤其侈，耽耽拟侯王。
文彩莹丹漆，四壁金焜煌。
上悬百宝盖，宴坐以方床。
胡为弃不居，栖身客京坊。
辛勤营一室，有类燕巢梁。
南方精饮食，菌笋鄙羔羊。
饭以玉粒粳，调之甘露浆。
一馔费千金，百品罗成行。
晨兴未饭僧，日昃不敢尝。
乃兹随北客，枯粟充饥肠。
东南地秀绝，山水澄清光。
余杭几万家，日夕焚清香。
烟霏四面起，云雾杂芬芳。
岂如车马尘，鬓发染成霜。
三者孰苦乐，子奚勤四方。
乃云慕仁义，奔走不自遑。
始知仁义力，可以治膏肓。
有志诚可乐，及时宜自彊。
人情重怀土，飞鸟思故乡。
夜枕闻北雁，归心逐南樯。
归兮能来否，送子以短章。

忆从太学诸生列，我尚弱龄君秀发。
同时并荐几存亡，一梦十年如倏忽。
壮心君未减青春，多难我今先白发。
山花撩乱鸟绵蛮，更尽一樽明日别。

当春种花唯恐迟，我独种菊君勿诮。
春枝满园烂张锦，风雨须臾落颠倒。
看多易厌情不专，鬭紫夸红随俗好。
豁然高秋天地肃，百物衰零谁暇吊。
君看金蕊正芬敷，晓日浮霜相照耀。
煌煌正色秀可餐，蔼蔼清香寒愈峭。
高人避喧守幽独，淑女静容修窈窕。
方当摇落看转佳，慰我寂寥何以报。
时携一樽相就饮，如得贫交论久要。
我从多难壮心衰，迹与世人殊静躁。
种花勿种儿女花，老大安能逐年少。

滁山不通车，滁水不载舟。
舟车路所穷，嗟谁肯来游。
念非吾在此，二子来何求。
不见忽三年，见之忘百忧。
问其别后学，初若茧绪抽。
纵横渐组织，文章烂然浮。
引伸无穷极，卒敛以轲丘。
少进日如此，老退诚可羞。
弊邑亦何有，青山遶城楼。
泠泠谷中泉，吐溜彼山幽。
石丑骇溪怪，天奇瞰龙湫。
子初如可乐，久乃叹以愀。
云此譬图画，暂看已宜收。
荒凉草树间，暮馆城南陬。
破屋仰见星，窗风冷如锼。
归心中夜起，辗转卧不周。
我为办酒肴，罗列蛤与蛑。
酒酣微探之，仰笑不颔头。
曰予非此侬，又不负谴尤。
自非世不容，安事此为囚。
幸以主人故，崎岖几摧辀。
一来勤已多，而况久留。
我语顿遭屈，颜惭汗交流。
川涂冰已壮，霰雪行将稠。
羡子兄弟秀，双鸿翔高秋。
嗈嗈飞且鸣，岁暮忆南州。
饮子今日欢，重我明日愁。
来贶辱已厚，赠言愧非酬。

李师琴纹如卧蛇，一弹使我三咨嗟。
五音商羽主肃杀，飒飒坐上风吹沙。
忽然黄锺回暖律，当冬草木皆萌芽。
郡斋日午公事退，荒凉树石相交加。
李师一弹凤凰声，空山百鸟停呕哑。
我怪李师年七十，面目明秀光如霞。
问胡以然笑语我，慎勿辛苦求丹砂。
惟当养其根，自然烨其华。
又云理身如理琴，正声不可干以邪。
我听其言未云足，野鹤何事还思家。
抱琴揖我出门去，猎猎归袖风中斜。

自古天下事，及时难必成。
为谋于未然，聪者或莫听。
患至而后图，智者有不能。
未远前日悔，可为来者铭。
熙熙彼西人，老死织与耕。
狂羝一朝叛，烽火四面惊。
用兵五六年，首恶竟逃刑。
仰赖天子圣，乾坤量包并。
苗顽不率德，舜羽舞于庭。
谓此虽异类，有生亦含情。
藩篱被触突，譬若豨与{羊霝}。
驯扰以刍豢，可呼随指令。
称藩效臣职，冠带复人形。
四海得休息，疮痍肉新生。
敢问前孰失，恃安而弛兵。
酒肴为善将，循默乃名卿。
虑患谓生事，高谈笑难行。
一方兵遽起，愚智共营营。
上烦天子仁，旰食忧吾氓。
谋议及台早，幽栖访岩扃。
小利不足为，涓流助沧溟。
大功难速就，仓卒始改更。
徒自益纷扰，何由集功名。
乃知深远画，施设在安平。
今也实其时，鉴前岂非明。
严严经略府，樽俎集豪英。
千营饱而嬉，万马牧在坰。
相公黄合老，与国为长城。
张子美而秀，文章博群经。
从军古云乐，知己士所荣。
感激报恩义，当来请长缨。

河南地望雄西京，相公好贤天下称。
吹嘘死灰生气焰，谈笑暖律回严凝。
曾陪樽俎被顾盻，罗列台阁皆名卿。
徐生南国后来秀，得官古县依崤陵。
脚靴手板实卑贱，贤俊未可吏事绳。
携文百篇赴知己，西望未到气已增。
我昔初官便伊洛，当时意气尤骄矜。
主人乐士喜文学，幕府最盛多交朋。
园林相映花百种，都邑四顾山千层。
朝行绿槐听流水，夜饮翠幕张红灯。
尔来飘流二十载，鬓发萧索垂霜冰。
同时并游在者几，旧事欲说无人应。
文章无用等画虎，名誉过耳如飞绳。
荣华万事不入眼，忧患百虑来填膺。
羡子年少正得路，有如扶桑初日升。
名高场屋已得俊，世有龙门今复登。
出门相送亲与友，何异篱鷃瞻云鹏。
嗟吾笔砚久已格，感激短章因子兴。

大河昔决东南流，萧条东郡今遗湫。
我从故老问其由，云古五鼎藏高丘。
地灵川秀草木稠，郁郁佳气蒸常浮。
惟物伏见数有周，秘藏奇怪神所搜。
天昏地惨鬼哭幽，至宝欲出风云愁。
荡摇山川失维陬，九龙大战驱蛟虬。
割然岸烈轰云骉，滑人夜惊鸟嘲啁。
妇走抱儿扶白头，苍生仰叫黄屋忧。
聚徒百万如蚍蜉，千金一扫随浮沤。
天旋海沸动九州，此鼎始出人间留。
滑人得之不敢收，奇模古质非今侔。
器大难用识者不，以示世俗遭揶揄。
明堂会朝飨诸侯，饔官有品供王羞。
调以五味烹全牛，时有用舍吾无求。
二三子学雕琳球，见之始惊中叹愀。
披荒斵古争穷搜，苦语难出声咿嚘。
马图出河龟负畴，自古怪说何悠悠。
嗟吾老矣不能休，勉彊作诗惭效尤。

大弦声迟小弦促，十岁娇儿弹啄木。
啄木不啄新生枝，惟啄槎牙枯树腹。
花繁蔽日锁空园，树老参天杳深谷。
不见啄木鸟，但闻啄木声。
春风和暖百鸟语，山路硗确行人行。
啄木飞从何处来，花间叶底时丁丁。
林空山静啄愈响，行人举头飞鸟惊。
娇儿身小指拨硬，功曹厅冷弦索鸣。
繁声急节倾四坐，为尔饮尽黄金觥。
杨君好雅心不俗，太学官卑饭脱粟。
娇儿两幅青布裙，三脚木床坐调曲。
奇书古画不论价，盛以锦囊装玉轴。
披图掩卷有时倦，卧听琵琶仰看屋。
客来呼儿旋梳洗，满额花钿贴黄菊。
虽然可爱眉目秀，无奈长饥头颈缩。
宛陵诗翁勿诮渠，人生自足乃为娱，此儿此曲翁家无。

古堤老柳藏春烟，桃花水下清明前。
江南太守见之笑，击鼓插旗催解船。
侍中令德宜有后，学士清才方少年。
文章秀粹得家法，笔画点缀多余妍。
藏书万卷复强记，故事累朝能口传。
来居侍从乃其职，远置州郡谁谓然。
交游一时尽英俊，车马两岸来联翩。
船头朝转暮千里，有酒胡不为留连。

月晕王色如虹蜺，深山猛虎夜生儿。
虎儿可爱光陆离，开眼已有百步威。
诗翁虽老神骨秀，想见娇婴目与眉。
木星之精为紫气，照山生玉水生犀。
儿翁不比他儿翁，三十年名天下知。
材高位下众所惜，天与此儿聊慰之。
翁家洗儿众人喜，不惜金钱散闾里。
宛陵他日见高门，车马煌煌梅氏子。

有芸黄其华，在彼众草中。
清香濯晓露，秀色摇春风。
幸依华堂阴，一顾曾不蒙。
大雅彼君子，偶来从学宫。
文章高一世，论议伏群公。
多识由博学，新篇匪雕虫。
唱酬烂众作，当辉发幽丛。
在物苟有用，得时宁久穷。
可嗟凡草木，粪壤自青红。

幕府三年客，群居几日亲。
初分阙口路，犹见洛阳人。
垅麦晴将秀，田花晚自介。
向家行渐近，岂复倦征轮。

岁时丰俭若循环，天幸非由拙政然。
一雨虽知为美泽，三登犹未补凶年。
桑阴蔽日交垂路，麦穗含风秀满田。
千里郊原想如画，正宜携酒望晴川。

昔日题舆愧屈贤，今来还见拥朱轓。
笑谈二纪思如昨，名望三朝老更尊。
野径冷香黄菊秀，平湖斜照白鸥翻。
此中自有忘言趣，病客犹堪奉一樽。

尧夫大雅哲，禀德实温粹。
霜筠秀含润，玉海湛无际。
平明坐大府，官事盈案几。
高谈遣放纷，外物不能累。
非惟席上珍，乃是青云器。

圣俞翘楚才，乃是东南秀。
玉山高岑岑，映我觉形陋。
离骚喻草香，诗人识鸟兽。
城中争拥鼻，欲学不能就。
平日礼文贤，宁久滞奔走。

郁郁河堤绿树平，送君困得到东城。
落花已尽莺犹啭，垂柳初长蝉欲鸣。
去年送客亦曾到，正值杨花乱芳草。
人心不复故时欢，景物自随时节好。
感今怀昔复伤离，一别相逢知几时。
莫辞今日一樽酒，明日思君难重持。
东吴山水天下秀，羡君轻舟片帆逗。
江城月下夜闻歌，淮浦山前朝放溜。
乐哉此行时未晚，万壑千岩不知远。
可怜病客厌京尘，寂寞淹留已再春。
扁舟待得东南下，犹更河桥送几人。

绿野秀可餐，游骖喜初结。
芸局苦寂寥，禁署隔清切。
欢言得幽寻，况此及嘉节。
鸟哢已关关，泉流初决决。
紫萼繁若缀，翠苕柔可撷。
屡期无后时，芳物畏𫛸鴂。

春荣忽已衰，夏叶换初秀。
披荒得深蹊，扫绿荫清昼。
万竿交已耸，千亩蔚何富。
惊雷迸狂鞭，雾箨舒文绣。
虚心高自擢，劲节晚愈瘦。
虽惭桃李妖，岂愧松柏后。
川源湛新霁，林麓洗昏雾。
猗猗色可餐，滴滴翠欲溜。
况兹夏首月，景物得嘉候。
晚蝶舞新黄，孤禽弄清咮。
窥深入窗蒙，玩密爱林茂。
依依带幽涧，隐隐见孤岫。
林荪缛堪眠，野汲泠可漱。
鸣琴泻山风，高籁发仙奏。
暑却自蠲渴，心闲疑愈疚。
杯盘杂芬芳，图籍罗左右。
怡然忘簪组，释若出羁厩。
矧予怀一丘，未得解黄绶。
官事偶多闲，郊扉须屡叩。
新篁渐添林，晚笋堪荐豆。
谁邀接{罒离}公，有酒幸相就。

嘉树丛生秀，兹楼层汉傍。
飞甍临万井，伏槛出垂杨。
卷幕晴云度，披襟夕籁凉。
山河瞻帝里，风月坐胡床。
爱客东阿宴，清欢北海觞。
淮南多雅咏，岁晚玩幽芳。

闲居寂寞面重城，过我时欣倒屣迎。
入洛机云推俊誉，游梁枚马得英声。
风晴秀野春光变，梅发家林鸟哢轻。
祗待登高成丽赋，汉庭推毂有公卿。

关关啼鸟树交阴，雨过西城野色侵。
避暑谁能陪剧饮，清歌自可涤烦襟。
稻花欲秀蝉初嘒，菱蔓初长水正深。
知有江湖杳然意，扁舟应许共追寻。

晓鼓潭潭客梦惊，虎牙滩上作船行。
山形酷似龙门秀，江色不如伊水清。
平日两京人少壮，今年三峡岁峥嵘。
卧闻乳石淙流响，疑是香林八节声。

天容清永昼，风色秀含薰。
五日逢佳节，千龄奉圣君。

兰苕擢秀迎风紫，槿艳繁开照日红。
嘉节相望传有旧，深宫行乐自无穷。

岷蜀地千里，海棠花独妍。
万株佳丽国，二月艳阳天。
丛萼匀如布，修蕤巧似编。
彤云轻点缀，赤玉碎雕镌。
瑟瑟光输莹，猩猩血借鲜。
浅深相向背，疏密递勾牵。
轻蒨重重染，丹砂细细研。
蕊纤金粟拱，须嫩紫丝拳。
红蜡随英滴，明玑著颗穿。
初茎争袅娜，翘干共蹁跹。
绝代知无价，生香不减{栈}。
分灵应桂苑，锺粹定星躔。
木帝经邦相，花王入室贤。
祥飚加翦拂，卿霭共陶甄。
真宰阴推毂，句芒与着鞭。
不须忧薄命，好为惜流年。
赞翼施生柄，扶持煦妪权。
主张韶令正，调燮淑威宣。
和气高低洽，芳心次第还。
金钗人十二，珠履客三千。
云雨迷巫峡，风波怨洛川。
娉婷宜住楚，妖冶合居燕。
绣被通宵展，华灯彻曙燃。
横披前槛外，半出假山巅。
暗羡游蜂采，偷输蚁穴沿。
瘦嫌珊网织，柔怯女萝缠。
蓄恨凭谁讯，无言只自怜。
文君酒垆伴，杨子草堂前。
品格生来别，风流到老全。
繁中生怅望，众里见喧阗。
暄暖精神出，晴明意态便。
关关莺对语，两两燕高鶱。
天上宜封殖，人闲偶伫延。
共樱围别馆，与杏拥斜阡。
清暖帘争卷，黄昏幕尚褰。
低笼金𫐆{车录}，高映画秋千。
忽认梁园妓，深疑阆苑仙。
匆匆来蕙圃，远远别芝田。
羞隐暝蒙雾，轻如淡荡烟。
乍逢开羽扇，初喜下云𫐌。
髣髴回星靥，依稀带翠钿。
五铢衣宛转，七宝帐翩翾。
独立挨霓节，成行列彩旃。
困宜欹虎枕，步好衬金莲。
舞定休回袖，妆浓不傅铅。
盖张松郁郁，茵藉草芊芊。
馥郁兰供梦，扶疏柳伴眠。
躯轻弥绰约，腰细更便嬛。
娅姹常颙若，幽柔自洒然。
侍儿罗白芷，婢子列芳荃。
口口浓檀注，腮腮薄粉填。
解围施叶幄，买笑有榆钱。
旖旎环瑶席，婆娑匝玳筵。
娇依屏曲曲，泣对露涓涓。
南陌轻埃蔽，东郊夕照连。
几时休缥渺，从此识婵娟。
是处遗簪珥，谁家不管弦。
妒姬贪恐失，戏稚惜何颠。
折闪搔头褪，擎𪭢约腕揎。
戴遮鬟上凤，装压鬓边蝉。
汲引新懽聚，消磨宿忿蠲。
纵观须倒载，命宴必加笾。
翻曲教歌媛，更词送酒船。
乡心须暂解，病眼当时痊。
迢递来油壁，从容住锦鞯。
雅宜交让比，秾兴棣华联。
不愤参朱槿，宁甘混木绵。
酴醾潜失色，踯躅敢差肩。
素柰思投迹，夭桃耻备员。
梧桐愧金井，芍药滥花砖。
并压辛夷俗，潜排宝马蔫。
天恩无久恃，人宠莫长专。
布影交三径，敷荣遍一廛。
凝眸方晔晔，回首旋翩翩。
可忍惊飚挫，胡烦急景煎。
珊瑚随手碎，绛雪绕枝旋。
拂汉霞初散，当楼月自圆。
飘零随蠛蠓，散乱逐漪涟。
灼灼龟城外，亭亭锦水边。
抱愁应惨蹙，有泪即潺湲。
午影迷蝴蝶，朝寒怨杜鹃。
物情元倚伏，人意莫拘挛。
擢秀高群木，称珍极八埏。
未开独脉脉，忧落固悁悁。
别着新文纪，重寻旧谱笺。
共知红艳好，谁辨赤心坚。
实事陪朱李，根宜灌醴泉。
栽须怜竹柏，树莫绕乌鸢。
耻托膏腴茂，当随富贵迁。
为多犹底滞，因远尚迍邅。
客思易成乱，心期未省愆。
画思摩诘笔，吟称薛涛笺。
醉目休频送，诗情岂易缘。
薛能夸丽句，郑谷赏佳篇。
止感芳姿美，那怜托地偏。
山经犹罕记，方志未多传。
巧咏忧才竭，冥搜得意滇。
遐陬寡真赏，僻境忍轻捐。
抽秘惭非据，探奇敢让先。
援毫叙名卉，聊用放怀焉。

问予何酷爱沙冈，奇秀山光接水光。
槐树绿阴刚似盖，天风吹动蛰龙翔。

古郡百蛮边，苍梧九点烟。
去家疑万里，归计在明年。
风顺眠听角，楼高望见船。
筠州当半道，长得秀诗篇。

秀句出寒饿，从人笑过清。
步溪波逐影，吟竹鸟譍声。
酒里安天运，春边见物情。
耕桑犹罄乐，何事可营生。

扪萝上才绝，移舟泊前滩。
火云满行路，剥啄敲柴关。
脱裳挂木杪，喘汗如浆翻。
主人喜客来，笑话生春温。
袒裼不我责，我息方己安。
自拾落地薪，煮茗当杯盘。
卧石平如床，上有树影繁。
清风吹骨毛，执热鄙炎官。
佳禽不自匿，静处故相喧。
竟日忘渴饥，山水秀堪餐。
换却世上心，世上多忧烦。

浯溪片石天来长，颜家字画元文章。
淡岩明秀甲天下，万古石鼓留岐阳。
大工踏天割云骨，尽出湘沅山水窟。
六尺四面起棱角，颜色苌洪血涂抹。
何年老手擘巨灵，赤云白日联青星。
湘娥罢瑟老鱼舞，瘦鹤叫下芦花汀。
潘侯得之如升仙，可惜只卖四万钱。
梅山山翁觑天巧，笑涡旋颊流诗涎。
君不见元祐年间狄引进，雪林千里春水润。
大苏黄九来赋诗，百杯醉倒金钗阵。
潘侯石屏真绝奇，更多酒肉如渑池。
苏黄已矣不复来，政须我辈来吟之。
又不见当年玉川子，拾得玉碑极欢喜。
半路忽遭穷相馿，十步九蹶扶不起。
至坚易折古所伤，愿人好置高人堂，谢客岩头生夜光。

三洞耸奇秀，双溪泻澄鲜。
上有婺女光，照耀无穷年。
储灵复产异，人物相比肩。
君虽生后来，识与先辈连。
如筠挺修直，似玉抱贞坚。
策名甲科上，初仕瓯海边。
孰云簿领闲，文案方满前。
敏手信无敌，虚怀常坦然。
驾言指归期，通邑皆拳拳。
乃知为政者，何苦用心偏。
良才世所稀，华职当骤迁。
愿君养盛业，益使芳誉传。
明晨潮信来，挂席从中川。

束发同执经，交分人莫如。
我愚百无成，蹭蹬空林居。
君文最奇崛，二十魁荐书。
青衫何太晚，警捕殊区区。
是月蝉始鸣，秀色连郊墟。
俶装趋海邑，指期当憩车。
老大恋亲友，暂别犹欷歔。
况此一分手，归期三载余。
积雨山川晦，新晴氛雾除。
殷勤送客吟，掺执行子裾。
愿言乘高风，矫翮凌太虚。

瞰水地仍敞，开窗望不迷。
良畴连远近，秀野混高低。
晓起烟千树，春耕雨一犁。
道人深乐此，坏衲且幽栖。

物理须深玩，人心定不凡。
棣华春竞秀，鸿影暮相衔。
天性人为贵，同胞岂异心。
疾行迷后长，思昔更伤今。
忆昔孩提日，堂前聚戏嬉。
利心驱逸马，分背欲何之。
富贵真余事，儿孙亦后身。
四支先自贼，骈拇若为人。
矢束折应难，叶密根无托。
斯道固昭然，叹息人何莫。
儒衣而儒冠，满口谈诗书。
君看阋墙心，异类诚不如。
我行箕山颠，上有贤弟兄。
高节振颓俗，余芳丐后生。
二父及诸郎，异世真一体。
赋诗岂遗君，自以警不弟。

釜灶朝晡百俭艰，卮匜滫瀡悦慈颜。
欲知妇顺妻贤处，尽在姑啼夫哭间。
庭下芝兰方擢秀，堂前松桧未应悭。
空余马鬣崔嵬在，及见春风衣锦还。

乃翁学海深无底，材如莫耶淬清水。
天教乞与玉麒麟，拍手欢呼为公喜。
雪峰千丈玉嶙峋，玻璃之江浸秋旻。
可怜秀气无着处，都为此子融精神。
昨夜使星光耿耿，旁边却有庚星影。
起来瑞霭迷绮筵，玉果犀钱试汤餠。
乃翁著书身为臞，私稿自有一石渠。
行看一日诵千纸，不必更读他人书。
乃翁勋名已如许，如何免得洪钧府。
请更撰成经国谱，付与郎君踵前武。

妾家秦关中，白玉为重堂。
堂前翠帘钩，一一金鸳鸯。
暖艳照绮席，新声按笙簧。
妾小不解事，戏剧珠楼旁。
蜂蕊撷秾杏，鶑枝荫垂杨。
阿母喜秀慧，鞶丝教缝裳。
年齿渐长成，自制红襦长。
弄杼织繁锦，错综飞凤凰。
体柔生玉腻，国色凝天香。
不假粉黛妍，差作时世妆。
悦己求得逢，晨夕劳衷肠。
苟合必易散，良贾宜深藏。

吾亦爱吾庐，万木纷秀挺。
一一亲主盟，非特时管领。
缅怀蛮触氏，陨腐争夺境。
跃然起予衷，大类困浇茗。
扫空市虎疑，照破杯蛇影。
步宽更容人，园中无狭径。

何年商颢澄中秋，中光列籍稀校雠。
冰轮充满不复玷，玉斧弃置无烦修。
虾蟆遁走兔老黠，历历可认浑银楼。
扬光厌倦落凡眼，臭黄涨雾纷蜉蝣。
收芒转彩向林壑，孕秀石腹非雕锼。
夜深辉怪想出没，肯混瓦砾埋荒幽。
地神竦踊竞持护，山鬼睥睨潜惊媮。
扶疏桧影亦透入，非假幻化人能不。
谁将作屏伴几砚，窗日互耀摇双眸。
三山放翁实赠我，镇纸恰称金犀牛。
翁今钜宋清庙器，咸钟韶磬铿鸣球。
所学况不负天子，报国岂暇官资谋。
子虚赋传赐科第，始计兵说裨宸旒。
倾城宠易妒亦速，巴蜀寄宦瓯闽游。
仙风侠气愈卓越，锦袍玉局当朋俦。
平生专车祗文藁，江汉万古词源流。
昆仑坱圠大巧在，乃欲绘画真堪羞。
精神闻道尚遒紧，恨未面觌肝肠投。
此屏远送有深意，绝胜龟甲围香篝。
用张舍避立必直，铭戒要我参李尤。
拙诗酬贶忘不韪，是亦一痴何从瘳。
菱租鱼市仰高咏，乘舆未果随子猷。
来春流水鳜肥好，看我坐钓书船头。

人间盛衰理甚明，势去有如汤沃冰。
听言一事足叹惋，恐君亦复伤中情。
行都赫奕名王第，列屋珠玑多秀慧。
主翁五十二本兵，宠冠诸家当盛世。
其间属意字以端，姿品高妍兼妙艺。
燕开云幄萃亲友，艳阵香藂尝窃睨。
转眼陈迹俱已休，西风叶飞东水流。
相逢应怪我鬓改，贪情省认俄惊羞。
波明藏泪尚剪月，山浅带恨犹横秋。
失身何心养儿女，啁啾耳厌山蛮语。
困居村店少人沽，饤饾腥咸污盘俎。
无言脉脉话最深，为君写作溪妇吟。
人生荣悴由分定，有夫不必萌他心。

地秀溪通邑，山高寺矗云。
望殊惊乍见，景胜厌前闻。
鸡犬人家乐，风烟钓艇纷。
奔程船径过，虽雨未西曛。

庆协丁年应，祥开甲观雄。
九霞光绚烂，重日彩曈眬。
根本千龄固，元良万口同。
文孙觌尧法，圣子奉虞聪。
视膳长遵度，怡颜但饬躬。
形容歌玉粹，瞻仰见渊冲。
象辂陈仪肃，鸾旌定制崇。
承祧虽位震，宝俭只扉铜。
典学勤无斁，谈经异必攻。
性天元启辟，讲席更磨砻。
以贵厘京兆，维禋礼昊穹。
理繁情毕见，陪祝敬弥隆。
善政邦人洽，纯诚帝赉通。
澄源基广大，主鬯福延洪。
绮甪从游盛，应刘藻思工。
德尊谋不用，唱古和无功。
八法谁云易，前朝论亦公。
规模传圣上，意韵出胸中。
草轴方翔凤，真题复起鸿。
联翩来殿戟，焜燿到门蓬。
雨足湖山秀，秋成黍稷丰。
菊香金错艳，橙嫩玉垂丛。
五学懽声合，三宫喜气充。
骈蕃恩莫纪，洋溢誉无穷。
得数多椿柏，齐年指华嵩。
前星高拱北，少海正储东。
拜手群僚集，裁诗瑞锦蒙。
何尝惭鲁颂，自是迈豳风。
拊迹希随骥，驰心属梦熊。
三熏申善祷，小伎愧鸣虫。

同寅心契每难忘，林野投闲话最长。
自是文华兼政术，非徒神秀出天潢。
临岐暂送鱼符客，指日归来画省郎。
诗社不应常寂寞，赖君搜奖出江乡。

槐叶鶑声两度春，笑言常恨独参辰。
相过便说幽居好，别后应多秀句新。
贺监湖边山作伴，若耶溪上月为邻。
凉秋定扣松扉去，一舸从君理钓缗。

案上因翻简铁堆，亲朋何日和诗回。
高怀剩得清闲力，满纸溪山秀色开。

合处畴能证不疑，吾宗神秀岁寒姿。
无书寄便今犹懒，说似应须倩老师。

食贫宁问肉如陵，且喜官曹简事程。
千里平淮随地阔，一江远水照天明。
几多怀古登临意，时作搔头讽咏声。
酬唱敢希珠树秀，粗分菽麦异周兄。

川原相萦纡，林谷递深秀。
步迎流水声，聒聒新雨后。
怆然瞻故丘，乔木百年旧。
精庐跨略彴，苔竹故幽茂。
忆昔戏绿阴，怡悦年方幼。
蹉跎今白发，寒暑厌相寇。
区区济物心，已矣真大谬。
请寻遂初赋，泉石长枕漱。

陈侯七闽秀，六年客西州。
兰荃自芳洁，应世良优游。
平生耐久朋，政复未易求。
相期故不浅，抗节追前修。

浙中岩壑天下雄，越绝宛委吴穹窿。
锺奇角秀劳神工，复有四明冠南东。
云南云北森横纵，仙圣所宅光{王匆}珑。
公楼极览面面同，江霏海日开冥蒙。
翠屏列立千万峰，胜画孔雀绣芙蓉。
春晴百花度香风，秋原下瞰禾黍芃。
城郭游人纷蝶蜂，笙歌间发罗绮丛。
我公心镜百炼铜，眼底万物归陶镕。
姬公胡留曲阜封，东平骠骑合侍中。
小出勋业垂无穷，手扶日毂驾六龙。
丹心正色羞容容，飘然谢出明光宫。
坐收全名擅高踪，锦衣故里还过逢。
筑室百堵声隆隆，雅素不穷丹雘功。
移花种竹亲圃农，直嫌看山隔崇墉。
层楼开豁星斗胸，晨登坐达夕鼓冬。
有书满架酒不空，眼明脚健颜颊红。
身佩安危唐晋公，何妨绿野对洛嵩。
文昌更似香山翁，与公胜日长相从。
一谈一笑如春浓，清欢不奏淫乐蒙。
高山流水操递锺，新篇络绎疲奴僮。
寒生感公恩义重，草根窃亦吟秋虫。
扁舟登门频宿舂，敢逐炎凉如燕鸿。

万物野马相追奔，百年梦境更起仆。
是中诸妄要扫刮，努力良心自成就。
舞雩春风沂水侧，当日群公切磋究。
大途九轨自可识，广居安宅宁当僦。
少年恐不保壮老，夜气还能亡旦昼。
诗书礼乐在庠序，乡射弦歌列笾豆。
共惟百圣贻后来，岂使一科图急售。
如何道术坐陆沉，独指利名纷辐辏。
斯文未丧天所赐，接踵诸贤出哀救。
圣门榛棘得刬除，俗学膏肓有砭灸。
晚出颛蒙格调卑，平生师友追从旧。
敢言割鸡慕牛刀，直恐狐裘杂羔袖。
是邦山水故潇洒，满眼衣冠多整秀。
向来张吕相逢地，遗韵余风洗凡陋。
眷然乡校肯来游，勉矣英材起相副。
名门政假扶持力，阖境似惊闻见骤。
儒林丈人真好事，大笔新诗警昏瞀。
寄言同社相知心，不怪狂歌续貂后。

沧沧万里无时盈，太山四维不可仆。
蛙井跳梁徒自喜，蚁垤崔嵬欲何就。
物情小大乃尔悬，人心是非当自究。
荣名乍满妻孥笑，权利偏供宾客僦。
纷纷逐臭坐穷年，往往攫金忘正昼。
谈夸亦或轻万锺，蹴呼忍能甘一豆。
人怜世网苦易缚，我悲古道迂难售。
文章小技本游戏，功业有时真际辏。
六经坠地谁羽翼，众说滔天谁拯救。
独行不畏迹随削，危言便恐眉遭灸。
舞雩鼓瑟洙泗远，弄月吟风伊洛旧。
晨霞翠柏足糇粮，秋兰芳芷堪怀袖。
此身今愧五斗役，归心日绕千岩秀。
平生未饱书册愿，老大自知人物陋。
意存当世力不能，名忝儒生实难副。
杨侯杨侯豪杰士，霜鹘横空天马骤。
叵堪高谊谬推挽，喜见雄词豁昏瞀。
端能有意千载前，执鞭请试从公后。

天姥千年秀，西京万石孙。
蝉联书雁塔，鼎盛说龙门。
奋建光前躅，封胡蔼后昆。
寝门今日泪，凄断不堪论。

爱士风流古，翻书气味长。
诗家入陶谢，书法到颜杨。
竹石故无恙，人琴今则亡。
二龙天下秀，一一看增光。

少日从诸老，丁年重一乡。
埙箎鸣正乐，兰玉秀成行。
坐客多匡鼎，途人说郑庄。
哀哀晚何事，衰病讫凄凉。

刘樊蝉蜕此登仙，老木当年已插天。
玉骨半枯犹秀润，苍皮新长已荣鲜。
蟠桃时熟三千岁，铜狄重摩五百年。
化鹤未归山寂寂，徘徊谁与问因缘。

一冬无此寒，十日不得出。
闭门坐如钩，老去万感入。
冶游亦余事，况乃灯火毕。
独怜镜湖春，一一各秀发。
枝条掇芳蕤，惨悴变仓卒。
凡草何足云，谁吊梅柳屈。
东城有佳士，词笔最华逸。
持此往问之，雨溅袍袴湿。
蛮笺定送似，来时诗意涩。
醉里作蛇鸦，行草倩苏十。

潭潭新府列名卿，玉带金鱼喜气横。
能广万间庇寒士，定容驷马向高闳。
午桥庄上江山秀，独乐园中花草荣。
才作美哉轮奂颁，清台又奏相星明。

骨秀如仙孕武夷，故教手笔世宗师。
隶分唐汉诸家字，句压陈黄二子诗。
茂苑雨晴花发处，洞庭霜重橘黄时。
尘埃俗吏那能此，一段奇功自可知。

不碍溪流水不平，主人平处主鸥盟。
两峰呈秀出天造，双涧同流到地清。
尚忆经过曾对酒，欲来登览恨无名。
仙凡咫尺红尘隔，草草题诗亦浪评。

尘土中无绝妙词，不能重赋翠微诗。
淋漓醉墨杨廷秀，慷慨悲吟杜牧之。
岩壑尚多吾足倦，江山信美客归迟。
夕阳鸦点城门闭，堤上鞭垂万柳丝。

桥下水如箭，惊奔万古号。
溪毛翻碧带，石藓衬银涛。
天外千层秀，云低数尺高。
垂垂兴偏恶，蓬鬓为诗搔。

至宝不自献，韬藏亦英华。
余香被草木，秀擢幽岩花。

炎天亦靳雨，特地费雷将。
隠隠来何久，飞飞势稍飏。
初从霑块润，忽作建瓴忙。
穉子抛书出，臞禅解缚狂。
苖滋应秀颖，风过忽温凉。
蛛网掀三面，虫书漫数行。
衾箱开岁事，恩泽到诗章。
怨暑移今昨，烦疴觉在亡。
青莲开绀宇，白苎舞雕墙。
只影还晡暮，惊心重渺茫。
思惟大火聚，回向六时香。
脱略时流辈，周旋古佛场。
身才丈六足，舌乃大千长。
此理凭谁诘，何方更举扬。
鼠愁灯崛峍，鸦睨铁琅珰。
生理何聊赖，斯文重激昂。
盛时追少壮，故步失寻常。
政尔蓬心𫉁，依然贝叶光。

诸刘兄弟贤，一一无可选。
竹林锐头郎，风味吾小阮。
平生天机深，善闭得内楗。
迩来卿何曹，不办折腰本。
稍传诗语东，朝日照兰畹。
伊余战纷华，心旆凡几偃。
划逢君家语，隽永初一脔。
识遗饱新得，友胜悟夙捐。
缅怀歌商地，萧瑟松磵远。
阴阴芜菁花，碧蝶相与晚。
是中著高士，物意自偃蹇。
向来白衣宰，云壑论补衮。
优游济艰难，如以禹代鲧。
刘郎秀眉宇，秋隼立高𪩘。
端能谢师匠，万卷自鉏垦。
时须阅世谛，一及城门键。
功名头上簪，日月风中幰。
何时会吴下，春动长洲苑。

羯鼓勿罢弄，吾琴无成亏。
潘桃既无赖，陶柳自不持。
造物有𬬻锤，揽之杜拾遗。
卷帘出倾城，一笑不用帷。
输心巧当面，珍重来如期。
人为曲江秀，花自潜溪移。
美人欲晞红，镜中腼东施。
如闻姚魏风，红紫合折枝。
常恐砑光帽，半倒金屈卮。
作诗苦留春，出吻竟不奇。
但当阒幽闲，属赋歌载驰。
殷勤禅灵锦，丈尺余丘迟。
公杯当再行，雉边多小儿。

南窗解衣学画史，梦绕西湖貌西子。
了无一语对青山，侧厘隃糜相与闲。
平明视镜稀可数，生爱诗名压千古。
春风别我不作难，壶浆瘦馿行出祖。
政思坐上觅佳客，广文先生秀眉宇。
船头把诗报忙事，欲些黄陈作黄土。
摩挲老眼说旧观，绛衣大冠逢建武。
二公派当百似续，行舒缀远如观舞。
百年许长作灰冷，手披口吟心独苦。
许君一死力负荷，麾斥众楚昌齐语。
典衣沽酒人敢易，鼠壤犹堪窖余窭。
长生木瓢要赏真，元刘放浪犹诗人。
眼前生后姑置论，红紫事休天地贫。

仲章薛公十一鹤，季章李白诗百篇。
自我过都得二老，颇觉闽蜀堪同川。
今来划逢丁将军，秀杰万里来嶓岷。
箧中当自有行记，幸借天壁开嶙峋。

初见种汝时，微荄极枯槁。
今既长枝叶，日复一日好。
仪刑静独秀，精神雨中澡。
嗟我费耘治，尚愧窗前草。

世间潢潦水，可叹无根源。
盈满涸可待，骤雨空翻盆。
鹅峰此邦镇，秀润草木繁。
泄为石井泉，永与天地存。
平湖十顷开，风漪绿荷翻。
意共一脉落，高下相吐吞。
清游二三丈，归途月黄昏。
咫尺阻同集，笑我真惮烦。
相期一朝去，雷电当飞奔。
鞭龙起为雨，微功不须论。

草虽至微物，禀气何不同。
瑞者为灵芝，大抵和所钟。
薰者为兰荪，芬香播春风。
人知外秀异，胡不原诸中。
奈何一种类，亦费造化工。
沾濡足雨露，山川徒茂丰。
畏冗无地著，无足比蒿蓬。
成熟不堪食，但逞毫芒锋。
除却刺人衣，此外无余功。
惨虽未荆棘，包藏固难容。
因行为芟除，当路靡留踪。
害物亦害己，去汝如去凶。
安得天地间，榛翳亨衢通。

自从天地开辟来，溪水清驶山崔嵬。
山高水清亦奇观，怪问胡不生人材。
人材本作世间用，朴仆支倾作梁栋。
不然空冒一时名，过眼空花已如梦。
人生出处不可期，伊周亦偶遭明时。
颜闵何尝有科目，德尊百代帝王师。
自古相传惟此道，一派源流端可考。
道存不系穷与通，经济业穷耕钓老。
风埃鼎鼎百年中，世事兴废何终穷。
只有诗书传圣学，尧舜授受同高风。
唤醒此原山与水，孕秀发祥从此始。
立朝有道佐明君，抱璞山林亦奇伟。
吾家家此不计年，未知起者谁其先。
丈夫才业贵自负，不必美恶归山川。
久欲题诗磨翠壁，要使后来闻义激。
乾坤造化岂无人，细与摩挲观此石。

三山高峭拔，鼎峙各争雄。
秀气锺英物，衣冠盛蜀中。

老树谁所栽，及兹上交盖。
峥嵘仰巨樟，秀发怜稚桧。
悠然搅心思，慨我百年外。
我怀引以长，天色惨欲晦。
投床闻夕钟，拥衾不成醉。

昔在井田日，一民本非四。
农隙或工商，其秀乃称士。
是知桑禾间，可以寄书史。
时非长桀耦，时得伊傅事。
卒岁优游哉，吾道甚简易。

翠岳竦神秀，玉衡直三台。
上有长生君，含光赤城台。
阳崖烨金芝，阴壑生碧苔。
独立云在下，一啸仙俱来。
丹郎醉不醒，玉女声如孩。
帝乡风自寒，洞口花长开。
所嗟尘埃中，那有神仙才。
秦皇漫东海，汉武空蓬莱。

山川形胜雄江东，九华辉映天都峰。
传闻早已荡胸臆，恨不插翼长相从。
朅来随牒官秋浦，城郭奔驰厌尘土。
絜家捧檄过临城，偷闲两作烟霞主。
黄山登览原无由，何期易地太平游。
清池轩豁日舒丽，突兀楼观撑深幽。
凭高徙倚敞心目，绝壁半天横碧玉。
回溪千里指顾间，螺髻分明三十六。
壮怀高向紫霄悬，俯视培𪣻真一拳。
古今秀色餐不尽，笔端收拾生云烟。
萍踪倘未逐流水，古刹相望二三里。
暇时风月得交游，鸥鹭同眠勿惊起。

黄山青兮峛崺，三十六峰兮森起。
草芸芸兮金吐华，石浥浥兮玉成髓。
若有人兮薜荔衣，掬芳润兮凌险巇。
朝撷英兮岩窦，夕揽秀兮溪湄。
招浮邱兮为侣，岂刘阮兮自迷。
疗膏肓兮下土，陪轩辕兮与归。

康乐秀髯长拂巾，伐山走鹿辟车尘。
才毫并触当时祸，物色分留后代人。
环涧已为僧去碣，红泉今与子通邻。
著书万卷精庐里，成佛生天自致身。

余年四十九，滥分盆城竹。
悠然望匡庐，秀色良可掬。
缅思二先生，风流昔所独。
紫极感秋吟，北窗和月宿。
兹余还一来，契合若龟卜。
行年适相同，妙语难再复。
杖屦兼经从，陈迹犹可覆。
怀人夜永叹，归欤清睡熟。

花里藏仙宅，帘边驻客舟。
浦涵沧海润，云接洞庭秋。
草木山山秀，阑干处处幽。
机云韬世业，暇日此夷犹。

昔游桃源山，先次白马渡。
渡头何清深，鸿鹄在高树。
白马亦洞天，昔人有奇遇。
洞门不可见，但闻水声怒。
瞻彼羽人宅，乃乘方船渡。
修廊夹五殿，重阁映千树。
规模象魏壮，回合绿阴护。
山椒望五谿，壶头入指顾。
故宫在其北，屋瓦带松雾。
古杉晋时物，中空野人住。
外围四十尺，内可十客聚。
我游瞿仙馆，坛上表遗步。
却下八叠坡，一亭众妙具。
两山抱澄潭，老木枝干互。
瞻前秀而迥，坐久凛难驻。
桃源独不见，僻在宫南路。
山行转深邃，狙猿纷上下。
石窦出微涓，令我意犹豫。
昔闻渔舟子，水际见洞户。
今看去溪远，定自后人误。
惆怅却归来，此游不得屡。
于今二十年，历历经行处。

昔游衡山上，未晓入幽谷。
欲识所坐舆，横版挂两竹。
状如秋千垂，高下不倾覆。
登山九千丈，中道多佛屋。
一峰高一峰，峰峰秀林木。
仰看同来客，木末见冠服。
高台石桥路，寻常云所宿。
下方雷雨时，此上自晴旭。
紫盖何突兀，万里在一目。
余峰六七十，仅如翠浪矗。
北有懒瓒岩，大石庇樵牧。
下窥半崖花，杯盂琢红玉。
飞云身畔过，揽之不盈掬。
祝融最高绝，紫盖不足录。
俯视同仰观，苍苍万形伏。
惟余岣嵝峰，南睇半空绿。
仿佛认潇湘，向岳流屈曲。
高处惊我魂，幡思宅平陆。
其东有雷穴，灵异谨勿触。
云来绵世界，云去一峰独。
僧窗或留罅，云入不可逐。
绝顶横石渠，仙人有遗躅。
山多金光草，夜半如列烛。
灵药不可寻，吁嗟归太速。

岳麓溪毛秀，湘滨玉水香。
灵苗怜劲直，达节著芬芳。
岂谓盘盂小，而忘臭味长。
拳山并勺水，所至未能量。

自是瀛洲客，还因野趣来。
解衣吟寂寞，携酒上崔嵬。
石洞山山秀，栀花树树开。
只应岩下水，相送上船回。

沈碑含秀润，隆画出神奇。
道人那得此，老子乃耽之。

别墅今为宅，芳洲古号星。
一溪萦似带，群岫列如屏。
缭绕蟠龙势，回旋翥凤形。
紫峰锺美瑞，秀丽炳神灵。
峻岭通山去，寒潭对刹渟。
高岩双杰出，斜谷独深扃。
鸥鹭遵幽渚，牛羊散远汀。
春花纷外野，秋月可中庭。
筑室歌鸿雁，谋邻咏鹡鸰。
来居犹未久，补弊不遑宁。
爱竹留新笋，看松养茯苓。
采山收美茹，钓水得鲜鲭。
檠短亲诸子，窗明勘六经。
桂香思璧水，槐影记枫庭。
事业姑藏器，功名会发铏。
岂无牙父志，当遇子期听。
雕鹗须逢运，骅骝岂恋坰。
祇今时合待，拄笏谩名亭。

群鳞戏清波，天青云影白。
濯足歌沧浪，一笑天地窄。
山色秀而深，都言秘神物。
眼底有真龙，何必云中觅。

明月照席寒，生我愁百端。
冉冉岁云徂，游子不顾还。
相送荷花碧，相望枫叶丹。
高楼日千回，散步东林隈。
攀条复揽秀，日暮空徘徊。
金杯白玉台，犹能对寒梅。
寄书岂不早，三月千里道。
敢怨归轩迟，但念堂中老。
春风萱草生，更树堂前庭。

莽莽出北门，迢迢伍牙山。
伍牙何崔嵬，群岑间孤峦。
望之蔚然秀，岂无草与菅。
中有百尺松，可憩不可攀。
六月久不雨，祝融奋其官。
行人渴欲死，班荆此盘旋。
往来得所托，感慨为长叹。
况尔山上苗，久荫无弃捐。

诗来格律辞皆老，却恨有砖抛不早。
只因清兴与花同，千咏昔闻今健倒。
君家装额要冰肌，我圃耐寒夸合抱。
秀色孤根各自宜，玉堂茅舍俱相恼。

南州佳人号秀英，窃弄毛颕亲儒生。
解衣傍若无我辈，疏梅矮竹真天成。
公主朝妆弄眉墨，误作铅华污宫额。
此君剑器藏锋铓，张颠幻出公孙娘。
我来忽见惊心目，张八何生魏何熟。
酒酣耳热且勿喧，为我殷勤写双幅。

殄瘁连乡党，凋零及老成。
玉亡修水秀，星掩寿沙明。
不上论思直，空余馈𫗵名。
盖棺隆眷在，论撰见哀荣。

二昆同唱第，短世不堪言。
生晚欣亲炙，谦㧑过抚存。
里门重拥篲，秀野祇空园。
零落西归藁，谁能作九原。

春尽无何耳，客行犹及之。
水光风约束，山貌雨矜持。
物态从前好，官身到底痴。
只言餐秀色，十口政忧饥。

甚矣吾衰久，犹能诔故人。
爱贤高赞画，造士忆同寅。
道丧悭人物，才难泣搢绅。
颇闻兰玉秀，天不误儒身。

二月春光最恼人，不禁春恼更寻春。
关心秀入青青陇，适意红临滟滟津。
开阖雨晴天气巧，铺张桃李世情均。
病夫已作庐山梦，尚拥篮舆托后尘。

所以登山不惮烦，为藏云气达泉源。
多峰岂炫千岩秀，一线才通万壑奔。
其在兹乎须出岫，此时何不早翻盆。
名高已到岩瞻地，只有为霖可养尊。

人如和靖清难比，花似寒梅秀可餐。
却问荔支何所似，江瑶初雪水晶盘。

并辔游人任往来，透墙春色已安排。
花时却记梅前事，秀水如何不永怀。

众卉竞春妍，芬芳无彼此。
霜寒摇落时，独秀何如尔。

煌煌我宋开鳌极，坐揽舆图朝列辟。
玉帛争先万国趋，吴越归心天下一。
圣神论报天与同，富贵不独昌其躬。
建隆以来二百载，是家与国方延洪。
三光五岳谁言裂，秀气依然贯吴越。
荀家苗裔何多龙，萧氏衣冠知几叶。
贤王忠孝横古今，文采到公仍映人。
一段清冰出秋壑，笑言满腹多精神。
胸中色丝经纬密，华衮政须烦黼黻。
会看玄发映貂蝉，岂久银章佩朱绂。
转头玉树森琳琅，渥洼之种俱颙昂。
斑斑久矣伏艺苑，秋风忽起催腾骧。
黄金铸印大如斗，世世累累还系肘。
笑摩铜狄向他年，颇记淮山风月否。

弱冠弄笔砚，耻为章句儒。
夜半剑气发，精光射天衢。
欲分天子忧，张灯阅地图。
七闽山水秀，我亦思故庐。
世事苦龃龉，吾道宁踌蹰。
一官如涕唾，焉能轻重吾。

南山何峩峩，群峰秀色聚。
朝晖与夕霭，无□□去住。
徘徊九折险，萦曲一川注。
悬崖置屋少，□穴亦可度。
苍然老楠木，几阅风霜斁。
孙枝长□许，老干未肯仆。
昔年重九日，来者必三顾。
题诗刻峭壁，皆欲寄□□。
念我独何人，今日追故步。
凌晨出南门，风雨怯行路。
不惮登涉难，恐失此日故。
造物亦随人，晴明送日暮。
徐行两柏间，杯盘共草具。
宾僚不鄙我，笑语露情愫。
他时傥再来，莫指桃源误。

人禀五行秀，卓然与物异。
由其达大经，秉彝不容己。

九仙来来到筠谷，谁向云端缔高阁。
背倚金山作后屏，左右龙虎交蟠伏。
前头诸峰列碧霄，献奇贡异相联络。
文笔时时气蔚葱，香腾旦旦烟醲郁。
瀑布西奔扈卫雄，席帽东出朝宗肃。
玉栏管住不断势，铜鼎蓄就无穷禄。
石潭通贯洗马陂，一派寒流腰带束。
雨旸舒惨变万状，青黄紫绿呈千簇。
十里风光尽入怀，四时春色常在目。
好是天开一图画，丹青巨擘难描摸。
阁中仙翁有佳趣，襟抱磊磊还落落。
饱餐苍秀炯诗囊，静挹菁华洗愁斛。
日暄昼永酒三樽，月明夜清琴一曲。
兴来草木欣荣意，意到鸢鱼自飞跃。
此外应无人境喧，于中觉有天真乐。
试问仙翁为阿谁，世良其字陈其族。

早擢儒科秀，旋驱仕路荣。
平反东广幕，抚字桂阳城。
选调方优脱，朝阶自坦行。
如何中道处，遽尔辍千旌。

梅熟麦秀时，浓阴多转晴。
础润雷掣电，沟壑须臾平。
清风四起处，郁蒸或不轻。
今兹冷气深，经旬压檐声。

避喧甘猛虎，杜语诚有味。
况此古城游，尽迥尽无畏。
扪萝鱼贯登，荦确入荒蔚。
俄而得峻极，天阙逼象纬。
春风犹未旬，芳事已髣髴。
凭虚了不寒，清淑满肠胃。
眼高物破碎，意广身良贵。
隘彼微尘歊，邑郭亦何谓。
同来三二友，斯道久泾渭。
偶然一尊携，物笑我频喟。
焉知酒行多，但觉饮之既。
烟峦屏障环，秀润仍蔽芾。
更对西日红，轮囷缠海气。

初不畏离别，亦不爱过从。
周游老江浙，风雪还穷冬。
君侯故家秀，雅步非凡踪。
鸣弦寄真尚，万古开心胸。
胡为怜我懒，纵论容愚憃。
留连一再旬，欲去寒意浓。
当知思齐贤，出处诚难逢。
草木冻欲折，冬岭惟孤松。

百粤多名山，磅礴甚雄伟。
城邑所聚落，人物反无几。
吾尝思其然，未尝不愤悱。
秀气锺泄处，名德当烨炜。
乃为仙佛庐，土木俨神鬼。
其教又皆幻，其徒且不韪。
无非索民财，聚食类蝼螘。
盖本僭窃者，盗名恣蛇虺。
徒欲觊冥福，缔建罄箱篚。
柰何习俗惯，后世尤亹亹。
君登雪峰寺，逸览应一唏。
水石固清激，草木必芳菲。
岂不念古道，胸次增礧磈。
闻有记与诗，寄与定瑰玮。

复从章贡回，满谓可邂逅。
偶从青岩游，失此一知旧。
摩挲所留字，和韵若金奏。
至今殷遗音，寤寐错昏昼。
人生竟何为，妙处匪声臭。
空余丘壑心，流枕而石漱。
经年强饭否，安得日相就。
市廛多犬鸡，墟落易豺兽。
源深则溪清，林迥山必秀。
缄辞寄春风，思君令人瘦。

谁欤步高丘，云山以为囿。
荒寒绕苍碧，蓊密得深秀。
清猿啸后岭，白鸟度前岫。
是中可忘言，煎茶了闲昼。

单舸下长川，相与两文士。
欢然叩舷歌，激激响风水。
山头秀松杉，城阴富桃李。
周流至桥边，兴极笑而起。

秋来事幽讨，发兴不能休。
此身幸未老，焉能营菟裘。
西山发秀色，南涧渟清流。
山水无尽藏，似足供我谋。
天然有奇妙，不待人力修。
光景逐昏旦，节物因春秋。
吏事非吾乐，世态非吾忧。
耕凿图饮食，蚕缲作衾裯。
更愿长丰登，庶几足所求。

诗道古所重，诗篇今不难。
寂寥建安来，尚有李杜坛。
齐梁小儿体，往往不足观。
君侯贤关秀，磊落夜光寒。
簸弄豪侠窟，洗涤儒腐酸。
连编忽堕前，惘然失悲欢。
金华三洞高，东流五百滩。
乃能收拾之，尽归一毫端。
惜我保社人，未同把檀栾。
挥弦送飞鸿，悠悠发清弹。

嘉禾古名郡，机云信奇士。
流风千载下，谁复数余子。
近年西畴仙，游戏在朝市。
文章陈仲弓，合著蓬莱里。
俱尝白鸥盟，恨别隔秋水。
君侯乃其朋，访我灵山底。
一见欲倾盖，青眼照窗几。
大抵交情深，不待早知己。
学殖岂枝叶，词林务根柢。
堂堂郡宾客，千里为之喜。
顾言老场屋，眄焉每甚愧。
衡门度长夏，风日忽清美。
怀贤思晤言，泉石满幽耳。
固多长者辙，爱闲谅无几。
传豅金闺路，剥啄快人意。
双谿南宫秀，留连今何似。
要是同襟期，此道亦难尔。
欢然君肯来，棋酒不能已。
诘朝得新篇，诵叹有真味。
载念平生亲，髣髴梦中记。

我登野阁思过庭，吻角欲语徒悲鸣。
丽谯西池水木秀，当年手种年年生。
五六十春几交印，幕画英游应接轫。
由来感旧谁发挥，龙光斗牛知令问。
诗来唤醒醉梦中，一日好事传江东。
吴公治行天下美，隠然盖本西汉风。
大抵轩窗数间屋，雅俗升沈堪踯躅。
光前绝后得名章，便觉流芳争诵读。
夕阳淡月色朦胧，想公退食书自工。
黄卷之间欠伸处，催煎茶椀呼家童。
妙声直启重玄钥，惠徼先君宁苟作。
其孤衰微但下拜，犹向霜天辱杯酌。

喜辟书窗好，高垂雁塔名。
孙谋端有自，祖业信能宏。
山木郁争秀，檐花香最清。
太霞仙袂远，老眼为双明。

家学流风懿，成才世自豪。
出群能秀发，何独类贤髦。
䌷绎遗编富，规模古训高。
青青秋桂子，余事等毫毛。

仁宅居郊秀，儒科载世清。
致君才列寺，教子亦专城。
宠数垂车佚，恩封进秩荣。
逢辰俱动色，厚夜失吞声。

拔卒寻诗将，同朋按酒兵。
巢由空自洗，沮溺向谁耕。
城市时来往，乡村日送迎。
任之多论秀，分矣只编甿。
上郭如拳大，南溪指掌平。
醉随吟力去，归隠紫云生。

山阴溪曲古何年，今日南豅棹复旋。
夹岸暖风吹麦秀，钓竿清浪出鱼鲜。
诸儿挈饮能迎劳，耆旧谈围信解悬。
放溜归来月初夜，林间应独与翁便。

相望海棠思故人，最高台是北城闉。
看来先自花饶笑，兴到从他酒入唇。
语燕既归惊作社，盟鸥何在且行春。
妙年秀发如君少，桃李纷纷只世尘。

九华秀出明秋浦，暑雨吹凉树色新。
弹压江山非俗辈，平分风月有诗人。
经行古寺心情别，放步空村语笑亲。
安得酒边看近作，白头青眼话鲈莼。

诗情闲雅笔舒明，吟到平时字亦成。
老不厌山怀玉秀，静宜流水章泉声。
殷勤题寄情何过，展转看来眼自惊。
一任人间无此作，近闻巩至得同盟。

名区与利垅，羊肠竞攀跻。
谁能为芳草，四旷成幽栖。
春风一凭栏，秀色无高低。
山遥不作障，水近何妨堤。
只恐金气寒，黄枯变碧萋。
坐令群目惊，有似七圣迷。
人心无天游，六凿相攘挤。
但于平处观，众有何端倪。
日月互宾送，景物随乖暌。
彼昏如执著，惟君试金篦。

天台高压东南州，秀锺千古生公侯。
君才槃槃第一流，学优颜闵卑由求。
天意端为斯文忧，妙龄掉鞅从英游。
笔力挽强回万牛，金玉精美价未酬。
文章从古天地雠，演起大业难延留。
腾骧万里须骐骝，行看大对悟凝旒。
擢冠多士骑鳌头，归来双亲喜气浮，充闾佳瑞乐事修。
烟霄衮衮殊未休，整顿乾坤摅壮猷。
策勋稷契伊吕周，请公为酬白玉舟。
他年名遂高千秋，却揖刘阮寻浮邱。

舟溪群山俱有情，禺昂环列如逢迎。
东出双秀高冲天，推先两峰当我前。
二水南来炯相顾，合流于西疑欲住。
成此溪山一段清，中有一园十亩平。
着我翛然数间屋，遶屋但栽竹与菊。
扶杖行舒景物娱，开卷坐对圣贤读。
嗟余藐焉天地间，居然分得此清闲。
毋馁浩然有以老，也应不负尔溪山。

雷峰顶上两三松，挺秀扶疏印碧空。
坐石倚筇看不足，此心游泊太虚中。

十日清溪路，新春细雨天。
绿波随棹起，白鸟望舟眠。
麦秀初如草，云浓半是烟。
明朝可遵陆，还忆此江边。

处己先能俭，为官易得清。
长卿诗最好，叔度德难名。
归旐郴江远，新坟秀岭平。
松楸本相望，惆怅不堪情。

路行僻处山山好，春到晴时物物佳。
秀色连云原上麦，清香夹道刺桐花。

篮舆晚泊近岩隈，精舍门临古道开。
僧子相逢便相识，十年三过秀峰来。

薤叶秀且耸，兰香细而幽。

宴坐读侯诗，凛凛竖发毛。
平实未是卑，秀爽非为高。
清如幽谷花，羞杀李与桃。
无怨而有哀，请歌楚离骚。

老去而今技已穷，在人胸次要陶融。
三杯村酒兄和弟，一岁春光绿换红。
兀坐悠悠闲度日，闭门咄咄静书空。
青山顾我多容态，影照清溪秀且丰。

万叠峰峦秀，清虚杳霭间。
跨门一句子，拟议隔重关。

扁舟兮容与，浮云兮舒卷。
波澄兮练横，山秀兮屏展。
散发兮平冈，濯缨兮清浅。
皇皇兮何之，路长兮悠缅。
早赋兮归来，迷途兮未远。

士生樗散甘嘉遁，𫖯首衡茅敢尤怨。
良朋益友肯顾临，讲贯渐摩笃明辨。
年来喑哑瓶守口，俗子污人如避箭。
论交谩说笑金兰，厚貌深情半讥讪。
念君与我情不薄，一忝从游一亲眷。
朅来终日坐书楼，喜剧论文几昏旦。
曲生风味亦不恶，抵死绝交良可叹。
胸中磊磈政须渠，吻噪肠枯赖浇灌。
孟公旧不论升{豆斗}，惊座丰姿发奇观。
富文博学子游子，秀楚翘英颖锋见。
吾虽不敏逐后尘，斩将搴旗共酣战。
祇今便造无何有，相与神期游汗漫。
既无三雅伯仲叔，不有巨杯觯角散。
请观管辂扬子云，欲作九原谁可唤。
酒不离唇元乃就，三{豆斗}顿倾辞绮粲。
二公洞达疏通豪，妙语仍烦下一转。
养浩堂中颙惠然，急吐才华染柔翰。

炎精孕秀储气详，荔枝结实魁群芳。
我有犹子客南服，千里眷念情不忘。
星驰走寄一千颗，伏暑火炽劳取将。
筠篮初开气芬溢，稍觉四座浮清香。
骊珠灿烂光夺目，雕盘饤饾罗满堂。
先庙未献不敢嗅，色味虽鲜那敢尝。
少须祀毕分送似，宾友拉至纷攫攘。
绛囊初剥拆霞缕，玉脸旋绽流天浆。
手持奈此水晶粒，地积更诧云锦裳。
海乡因记少日好，遶树食啖高价偿。
婆娑碧绿拥平野，丹苞縠皱晖朝阳。
初惊星火争燿熠，久讶彩凤争翱翔。
薰风吹开碧云叶，绿水宛类翻頳鲂。
只今老大将底用，食此感激意故长。
君不见方红陈紫列绀缃，三十二品裁中郎。
丁香核小味甘洁，何似钗头十八娘。
天生美实限南北，长安路远价愈强。
只今生食享至味，不数家渍盐蒸方。
又不见宣靖文物全盛时，贡输不减开元唐。
輶车纵横绣衣使，海内骚动封纸黄。
妙品人家那可得，置以走辙加浮航。
似闻供上祗纤悉，往往尽入公侯王。
骊山往事不古鉴，艮岳驯致烽烟狂。
祇今故老尚能说，空使悲愤萦肝肠。
书生不负医国手，赋成何日奏明光。
不如且唤吴姬辈，笑擘轻红入醉乡。

君不见司马子长志横秋，少年足迹不肯休。
胸中盘屈奇伟气，笔力直与造化侔。
又不见杜陵子美夸壮游，一身几走半九州。
吟怀吐纳天地秀，作为篇章光斗牛。
君今去去几千里，匣剑囊书赴知己。
知己从来素有情，投机之会趋功名。
功名岂有作能致，莫辞跋涉长江行。
长江四月南风起，武昌鱼饮秦淮水。
南风不久又西风，食鱼休忘鲈鱼美。
天涯别梦思城东，何日一樽重与同。
草桥夜醉月明下，桃关晴吟春色中。
不堪蜀魄相催去，却怜樯燕相留住。
一片离情去住间，正是游人肠断处。
荆湖右道分南北，势与中原岂悬隔。
五湖膏血互吞噬，万里烟尘入谋画。
莫如子长子美但能事文章，蚤归来献平戎策。

不与南枝鬭粉光，品题应合让苏黄。
融成蜂蜡千葩秀，散作龙涎几阵香。
立悟瞿昙真面目，坐忘姑射旧梳妆。
好风吹堕檀心句，白雪空惊寡和章。

飞泉当面玉虹垂，收拾惊涛贮小池。
□□倚岩山骨秀，激湍成雨涧毛滋。
壁闲遗墨凄尘□，眼底新篇□色丝。
却忆谢公山更好，梦中时不负心期。

子先文章宗，秀种凌孔翠。
观风多儒郡，籍籍罕与辈。
客远纡劳思，交新惬清会。
说诗延秋色，造极超古对。
敏识入悮领，玄功谢雕绘。
颇云幼把笔，涛涌亦川汇。
中探阴符膸，意蹑海蟾背。
悄然忽坐愁，穷老少所遂。
雄都始旋轸，上国专结佩。
八纮张云罗，局士绳墨内。
名场沾童肤，奇质委蒿艾。
卿侯雅如赏，荣爵宁尔爱。
早拜王命归，声明耀群昧。
吾衰愧尸职，笺劾力自退。
奋身登金台，农野甘秉耒。

天潢一派福流长，旅邸重闻夹乌香。
海上蟠桃千古秀，月中仙桂万年芳。
象贤应拟家声振，缮德还期国运长。
端是吾宗能厚积，故生麟凤兆祯祥。

忆昔丙辰还亲旁，恰恰先春社三日。
社日侍亲行交源，紫蕨儿拳森玉立。
是日天明风气柔，入自交源茗源出。
迤逦又复至前山，涉涧还家日将没。
慈亲意在营一丘，卷卷欲于近舍求。
当时议论悉未定，那知今作汪潭游。
汪潭去家正五里，百里来龙于此止。
龙止水亦止，清潭窈无底。
宝剑秋空横，秀峰春笋峙。
最爱丫角羊，艮木之印乡。
长生亥水来朝丙，千古长溪流不尽。
雍容冠佩紫薇垣，寿星更出丙丁间。
神游既安后昆福，赋此铭章皆实录。

颇忆严君濑，还寻钓石缘。
邻鸡方叫月，边雁恰书天。
句秀来仙白，声和应乐全。
展编真一快，如放五湖船。

恋阙葵心在，怀山秀野寒。
华繁常侍愧，草隶折冲难。
结绿红辉碎，悬藜夜色残。
平生桑梓地，雪涕景云端。

曙色浮丹栱，春风煖禁街。
微澜迷秀石，纤草荫新槐。

别浦潮生玉一痕，倚阑目送渡江云。
宝莲秀色连秦望，商略风烟到十分。

雁宕秀色连修眉，胸中岂止雁宕奇。
展旗卓笔在怀袖，文事武备皆称之。
剑南江山梓最胜，弹压江山须逸兴。
国子先生绣斧光，一道风烟入评品。
颇闻边警喧蜂虿，谈笑从容起凋瘵。
勿谓生平少作诗，古锦可容空载归。

萧洒武夷秀，兹人美且偲。
治经通古学，应务富时材。
盍在修书选，行须造币回。
更研轻重术，归奏阜民财。

忘怀物外且如愚，何事劳精据槁梧。
以马喻马即非马，数舆无舆方得舆。
莫执斧斤过栎社，懒施几席向蘧庐。
好归玉秀峰前坐，闲看晴云自卷舒。

宛下君臣实儿戏，昆阳胜败非人力。
刘秀其来异独夫，隗嚣何事为西伯。
送质已是不能强，保险明知本无策。
惟其得士似田横，后世英雄共嗟惜。

天上灵仙谪，人间秀气涵。
朱弦清庙瑟，美干豫章柟。
富艳三千牍，从容八十函。
典纯追古昔，雅正合周南。
温粹琼瑶润，滋醲稼穑甘。
微中缄海蚌，巧处吐春蚕。
璀璨龙宫出，精深虎穴探。
机衡成臲尯，嵩洛入烟岚。
寂忍修禅智，虚柔慕史聃。
骥辕曾未骋，鸾驭不停骖。
岩庙登何数，承明入独三。
可怜经济意，旧客记高谈。

溪堂月榭几分杯，暂住三峰约便回。
斋榻忽留青竹去，庭除不待玉棺来。
人间如幻宁同恨，天上修文亦用才。
碧秀烟云无限好，此生勿复望崔嵬。

山寒雨急晓冥冥，更蹑苍崖上驿亭。
深秀林峦都不见，白云堆里乱峰青。

秋风吹空一横扫，秀桐芳蕙经宵老。
晨鸡惊起穷丈夫，心骨调残感霜草。
独起过君喜君在，鹴裘同就旗亭解。
酒酣气壮把袂归，吾曹心过中区大。
君不觉丰城两龙思延平，气凝愁紫牛间横。
神物际会当有时，洛阳楼上逢张卿。
古人率自穷途起，景略执畚南阳耕。

黄鹤飞来兮，越沧海之无垠，标格孤高谁与群。
风前清啸欲命侣，凝神翘立如含嚬。
鹰鹯独矜觜爪利，燕雀止为腥膻驯。
扃笼犹负语言巧，堕羽直为依襟珍。
杳杳水云上，亦有网罗屯。
黄鹤飞去兮，汝无恋此扰扰之尘寰。
冲丹霄兮凌紫烟，行啄秀芝咽醴泉。
静栖琪树金羽丽，闲舞瑶池菊裳鲜。
鹓群凤侣久相待，休随燕雀陪鹰鹯。

溽暑倦幽斋，纵横书乱堆。
风多应秀麦，雨密不黄梅。
乳燕并头语，红葵向背开。
吟余晴月上，凉思入尊罍。

滁阳太守好山水，公余日醉群山间。
滁峰环回秀相倚，作亭正对溪山前。

忆昔明道初，穷冬极短昼。
给札金銮坡，孤拙并髦秀。
诸公名世才，奋笔若神佑。
芜辞亦见收，圣造等天覆。
子渊亲契深，实出同试右。
自兹接珍群，轩翼羾紫宙。
忠义必相勉，权利孰肯就。
洞照无隐情，胸臆烂辰宿。
宦路有亨塞，叨窃愧鄙陋。
何时聚德星，一慰荀陈旧。

旌旗乘晓出郊原，五马临风一慨然。
山势似屏西限晋，地形如掌北擒燕。
麦含丰泽催齐秀，蚕饱柔桑起大眠。
守帅勉希廉与蔺，九重高枕不忧边。

四海尊方岳，常推朔镇雄。
阳为中夏胜，阴与北胡穷。
孕秀贤豪出，宣灵造化通。
斗乘天位正，干发帝基隆。
盛畜严凝气，横障广莫风。
举头瞻峻极，危坐压崆峒。
殖物资坤德，栖真固坎宫。
星躔函毕昴，祀典轶王公。
俗仰良材富，年随喜泽丰。
左肱挥渤澥，右股跨獯戎。
地险祠庭革，时平戍垒空。
岚光朝扑黛，宝色夜舒虹。
有药皆奇种，无花不异丛。
层巅健雕鹗，怪穴老罴熊。
肆觐仪虽阔，斯民望未充。
何时清大漠，封牒纪宸功。

七夕今同末伏辰，方塘陶暑集珍群。
娇莺万啭风前曲，秀岭千层水上云。
幽鹭倚蒲真入画，香荷擎酒不须熏。
天孙莫衒机头巧，倒载归来岂羡君。

我从团柏历山岐，秀绝唯于熊耳知。
芳草经年被重席，轻云无日展时旗。
羊头有黍名终俗，壶口称关类亦卑。
何似半天留鹤驭，此来凭轼与仙期。

尺雨滂然涤旱灾，行田因得过家来。
催成禾黍拖泥秀，长就枌榆揭冻栽。
三组不矜聊问俗，一廛虽陋且容杯。
郊原跃马都忘病，随目山川气象开。

猛收宵雨发秋光，甲子朝来甚不伤。
天意欲教成九谷，人心兼遂乐重阳。
山开霁碧迎轩秀，菊染新黄助酒香。
气与民和自无沴，岂须从俗佩萸囊。

骈枝三出牡丹红，奇有双头结未工。
宛似灵芝相并秀，瑞云攒处起香风。

九龙朝发起程初，甘泽滂然洒路衢。
敢倦征途泥没踝，且观嘉谷秀垂珠。
高原直泻波头恶，弊伞平穿阵势粗。
绣岭任遥须趁宿，莲花汤下洗尘躯。

土入花甆浅，林疏雪操鲜。
后凋非地力，独秀是天年。
老我不谐俗，惜才如养贤。
明明千古意，渠自指庭前。

水云不羁随所寓，破包不挂无竹处。
眼前一日无此君，朽索徒将六骏御。
岂无花木事幽讨，自然南北如歧路。
苕溪阿珂秀而古，虚心冏冏云同趣。
数椽老屋傍深云，一亩清阴著环堵。
岁寒门户不胜冷，春梦池塘时得助。
坚刚老节贯凌霜，冷澹生涯不受暑。
客来烧笋然竹枝，客去呼儿纫竹布。
更制芰荷供岁晚，旋采蕨薇歌日暮。
便从此地赋真游，更把故山为别墅。
不妨月夜据胡床，细扫苔痕印芒屦。

葵藿不甘羊酪膻，笋蕨隽永非薨鱻。
树鸡风度扫藜苋，盖其氏者尤称贤。
敷腴孕秀茁枯朽，软湿不齐相后先。
春风熏陶紫芝秀，陆地挺特荷钱圆。
虽非灵椿八千岁，要与风月三千篇。
古源阿棠文人行，荐新已办罗百笾。
开端慷慨约同饷，一语不移金石坚。
过门走致縯纶手，不记旧约篝灯前。
小空在左辄反睨，解衣作质呼芳鲜。
晓罂嫩汲井花水，地炉瓦鼎相周旋。
蒲萄余沥正其味，盐酰不御全乎天。
缀盂独当第一义，曾水洗空十万钱。
不须沆瀣更疏瀹，欲跨明月凌风烟。

葵藿不甘羊酪膻，笋蕨隽永非薨鱻。
树鸡风度扫藜苋，盖其氏者尤称贤。
敷腴孕秀茁枯朽，软湿不齐相后先。
春风熏陶紫芝秀，陆地挺特荷钱圆。
虽非灵椿八千岁，要与风月三千篇。
古源阿棠文人行，荐新已办罗百笾。
开端慷慨约同饷，一语不移金石坚。
过门走致縯纶手，不记旧约篝灯前。
小空在左辄反睨，解衣作质呼芳鲜。
晓罂嫩汲井花水，地炉瓦鼎相周旋。
蒲萄余沥正其味，盐酰不御全乎天。
缀盂独当第一义，曾水洗空十万钱。
不须沆瀣更疏瀹，欲跨明月凌风烟。

花开更好亭前枝，亭曰更好花更奇。
我犹未到春已到，春不到此将焉归。
千山万山俨环抱，一树两树藏嵚{山/欹}。
晓妆弗受朱粉污，老去自著莓苔衣。
澹交霜髯与苍玉，雅宜茅舍横疏篱。
云英风味有余裕，石鲸鳞甲饶华滋。
恍然罗浮月中见，髿髿绀发森冰肌。
又如大窖冻不死，凛凛素节无瑕疵。
纷纷红紫不解事，与春角逐何迟迟。
待文作兴不足道，凡民碌碌终奚为。
孤芳拔俗千万丈，未暇相与论襟期。
贞姿皓态美无度，幽意独许鲜风知。
悠然凭高一披拂，僧窗处处开晴霏。
窗间跏趺拥风叶，照几碧眸岩电驰。
渊渊方寸湛古井，一沤不动清涟漪。
天香閟此无尽藏，潜于鼻观通几微。
水流山空但自笑，理与神遇端如斯。
乡来孤山水清浅，龟肤鹤膝相参差。
青铜盘屈破香雪，紫铁矫揉骈明玑。
膏肓泉石政为此，冠冕草木今其谁。
天公亦复加靳惜，阔著湖水无边涯。
八篇只遣处士赋，一点不放红尘飞。
是中泉石固深秀，惜欠晴湖山四围。
客如我辈亦不恶，拟赓疏影横斜诗。
后车合改效颦辙，亦若佩弦仍佩韦。

曾泛东湖载月船，不将人物等闲看。
二灵千古独钟秀，五岳三光空自寒。
跨灶极知从古少，为兄端恐自君难。
故家别有单于调，付与鸰原次第弹。

壶公云雨上，秀整压全吴。
白眼嫌人俗，玄裳笑鹤癯。
对吟酬蟋蟀，独酌泛茱萸。
待赋归来后，商量觅镜湖。

飞来何处山，秀整连凤池。
绝胜一鉏地，天地不得私。
朣朣斗牛间，明玉生华滋。
凛姿岁寒后，萧洒观孙枝。
出宰山水县，小谢城东陲。
琴瑟日在御，棰楚不苟施。
春风河阳花，次第芳菲菲。
屈指九十日，日日把酒卮。
玉山不须扶，百里皆酣嘻。
行扳星辰履，颉颃丛霄蜚。
故家厚培{土雍}，衮绣看传衣。

宁为轻以清，抑为重而填。
重轻惟时中，举辄丽吾正。
诚斋振家学，本末尽诚敬。
所施见伦次，所瞩洞遐隠。
喧啾雄地籁，静胜了天定。
一经早授受，吴霜未侵鬓。
精明紫荷橐，所蕴固未尽。
玉堂与天远，仙槎向人近。
旌旄屋头州，维翰倚东屏。
敛此一道惠，徒引兆庶领。
泉山跨鳌碧，横江秀而整。
吾亲在其下，枌榆接封畛。
家有老吟僧，河海借余润。

草思含芳梦亦疑，芬陁擢秀自枝枝。
人间万事醉眯眼，江上数峰青到眉。
多暇湖山分昼永，少晴风日共春迟。
一春幽事从头了，先破苍苔吊紫芝。

秀色老千岩，窗虚小郁蓝。
水明收晚照，沙暝展晴岚。
野饷隠沦共，清游名胜谈。
中秋无好友，举酒便成三。

一掬甘泉煮白沙，群峰秀整似排衙。
无钱买帖临求米，背俗论交类丧家。
续遣新吟欺白雪，又如活火剪黄芽。
海商不惜兼金价，传向鸡林国里夸。

公来兰陵州，旧俗如解酲。
封中小草木，薿薿皆精神。
乡来矜陆梁，今也猿鸟驯。
乡来矜巧诋，今也伏不伸。
扊扅谨夜户，两载俱撤扁。
舟车集大贾，庠序登秀民。
外则仓廪实，内则府库盈。
此特余事耳，外此请具陈。
时方尚武力，习阅锋选精。
黄金不爱惜，中的咸赏勤。
重信不重金，貔貅肝胆倾。
悠然一寸丹，秋水风泠泠。
脱使玷如粟，孰掩离娄明。
离娄寂无睹，只赋荆谿清。

壍断垣颓井不移，秀盘古色尚依稀。
兴亡千载谁相委，华表柱头丁令威。

锦屏之英老大隋，孤芳寄林非所宜。
南堂特榻越常轨，东山陷虎藏深机。
稽山之琦后来秀，倔强不落古人后。
后堂新破北山荒，夺食驱耕夸敏手。
古已往矣不可觅，胡为区区蹈陈迹。
衲僧怀袖卷风云，何地不容轰霹雳。
吾常学古不学今，确持谠直甘陆沈。
顾影自立时自箴，舍公其谁知此心。
公今老牯群中去，转位回机头角露。
所存匪石不可移，万里骁腾在初步。

思公不见兮我心愁，渺八荒兮远游。
严祀事兮岁修，几来下兮淹留，勤恤祈天兮惠泽周。
如父母兮子孙谋，非公休我兮我何以休，谁知公心兮不独桂人是忧。
蘅杜兮荐羞，桂醑兮芬浮。
临飨兮谁酢酬，胥乐兮和气流。
是感是慕兮无昭幽，惠我桂人兮百千秋。
菲荐毕陈兮歆斯鉴斯，歌鼓方洽兮送歌继之。
拥翠云兮祥风驰，乘雾毂兮扬桂旗。
秀峙兮莹澌，可游兮可嬉。
来何从兮去莫追，怅望不及兮天一涯。
化灾沴兮景贶绥，愿倏尔兮祀事孔时。

冥鸿倦云飞，敛翼退遵渚。
秋虫感时至，自野来在宇。
老我久合归，溪山况延伫。
俯此沙水清，面被烟尘聚。
龙断既冲冲，澜倒亦訏訏。
岂无砥中立，而不改风雨。
忽忻远寄声，秀句盈章吐。
灿烂炯寒芒，晴空见冰柱。
颇闻词场笔，漫焉叶如土。
黄粱枕上过，得之亦不处。
独行固不移，犹在审去取。

向来北固萃群英，可但江山擅美名。
秀气中间空畚筑，斯文今日遇权衡。
歌成白雪传新唱，帆饱西风趣去程。
会体使君珍重意，不专车马羡桓荣。

自笑当年跃冶金，老来文物见彬彬。
登名已喜多三邑，擢秀悬知敌万人。
晴日琴堂开宴好，春风琼苑拜恩新。
惟余卧病江湖客，坐看联翩对玉宸。

几年黉宇傍城隈，礼乐文章蔽草莱。
逵道一朝随地辟，宫墙数仞倚天开。
举头日月清光近，入眼湖山秀气来。
寄语乡邦头角士，龙门此去会风雷。

词场闻夺锦标归，好是斑衣映绿衣。
永日湖山供赏咏，好风宫殿正清微。
堂新六桂光宸翰，庭秀双芝焕彩闱。
肯向长安夸得意，妙年伯玉已知非。

间维有常度，曜灵无停辀。
翩翩叶辞柯，过眼绿已稠。
弱干不盈尺，忽已高岑楼。
念昔过庭日，朋来悉良俦。
我年未成童，子少无与侔。
我质本驽骀，蹇步畏阻修。
子如渥洼驹，猛气已食牛。
当时二老人，笑语懽且酬。
门户各有托，宁计才与不。
登门如昨日，星纪迹再周。
二老安在哉，体魄归山丘。
隔屋闻读书，玉树锵琳球。
呼灯使来前，秀气炯双眸。
问之垂九龄，属对解冥搜。
感此伤我心，泪下不可收。
来者日已长，逝者挽不留。
其间我与子，能阅几春秋。
宁复青衿佩，与子从亲游。
幸子齿犹壮，有母方白头。
刷翮凌青霄，足胜负米由。
而我风树悲，耿耿何时休。
四十已无闻，过是夫何求。
矧复病日侵，见面良可羞。
竹实不疗饥，芰制非寒裘。
躬耕苦勤劳，代耕多悔尤。
学仙竟谁成，百年等浮沤。
俛仰天地间，身世真悠悠。
时雨涨绿池，好风交平畴。
嘤嘤出谷鸟，泛泛川上鸥。
遇景适会心，旷望聊夷犹。

昔谒三茅君，蹇步穷跻攀。
是时秋已高，爽气薄千山。
三峰敛神秀，突兀超尘寰。
世变逮狂秦，风俗如髦蛮。
舌在不敢语，冥默疑心讪。
咸阳贵公卿，高门拥旗旛。
牵犬上蔡门，回首涕空潸。
积骸草木腥，流血川原殷。
所以三君子，决去披榛菅。
不以寸草荣，易我白日闲。
徘徊兹山巅，放荡紫翠间。
数穷会有归，山空水潺潺。
高风起遐想，往躅芬芝兰。
想此弄明月，想此发清弹。
兹坛梯玉京，兹台凝金丹。
群仙或朋来，洞户敞幽关。
缥缈钧天奏，依约云旗翻。
古涧会流泉，点笔依石阑。
遗墨堕中流，染此乱石黫。
世情喜虚诞，诳记谁能删。
峭壁起道边，雨湿苔藓斑。
剥藓访旧题，岁月犹班班。
当时往来人，逸翮超笼樊。
应期后千载，绿鬓炯朱颜。
御风游汗漫，骑鲸出颓澜。
或乘白鹤归，翩跹从妖娴。
寥寥竟谁成，遗迹空浩叹。
愚生百世下，逐妄笑冥顽。
幽寻昔未极，云卧衣裳单。
杖屦陟层𪩘，此怀今未阑。
矧闻廊庙议，出师锐除残。
将军贾余勇，弭节期白檀。
已觉赋敛频，更恐戍役烦。
圣主哀元元，络绎宽诏颁。
官守孤王明，根节滋吏奸。
拟追三君游，物表寄衰孱。
彼美江夫子，拊字周惸瘝。
宁甘催科拙，不使杼柚殚。
坐令句曲天，忘此世道艰。
傥许占一丘，结庐树墙藩。
渴饮玉井泉，饥挹朝霞餐。
永无垂老别，宁忧行路难。
寄书新过雁，一诺未应悭。

淮浙千万山，兹山锺秀异。
山中四时好，雪景更佳耳。
危登俯八荒，岂无超诣士。
春游眩红紫，秋赏挹苍翠。
冲寒缭冰崖，问讯世能几。
山神出奇观，似慰远来意。
漫空飞六花，匝地掩芜秽。
颇疑群玉府，飘堕人间世。
又疑姑射仙，与物洗疵疠。
意行辄有得，旷望了无际。
便欲呼云车，御风驾六气。
举酒酹初平，逍遥聊卒岁。

我宋百年间，人物两汉上。
堂堂司马公，奥学迈舒向。
庐陵祖韩孟，首以六经唱。
升堂子曾子，功亦孟氏抗。
荆舒徇偏见，晚拂天下望。
斯文价金玉，表表足相尚。
一编谁纂聚，百世得宗匠。
晴窗一开卷，璀璨罗万象。
余功堕毫颖，云烟起千嶂。
老我忧患余，苦学殊少壮。
适越资章甫，箧笥增冗长。
之子秀儒林，笔力锦江浪。
九原如可作，四子推辈行。
殷勤特送似，或可起遗忘。
漆园有傲吏，所乐在闲旷。
插架有全书，引领祈拜贶。
所志逍遥游，不受鹍鹏诳。
他年子奋飞，荣问日休畅。
濠梁如有意，回首问无恙。

群居厌嚣烦，兀坐怅离索。
动静两何心，求端徯先觉。
张氏好兄弟，同游得先诺。
重以临邛客，雍容出莲幕。
二难秀金枝，高会困酬酢。
客来惊醉梦，倒屣出帘箔。
符子方下帷，训子传家学。
汤子方涉笔，词赋工雕斵。
闭门各有适，跫然闻剥啄。
钱君丈人行，邂逅同出郭。
冲飚翼飞盖，宿润沾芒𪨗。
山僧迎户外，萧散出林鹤。
升堂忽起敬，先正事超卓。
于今国犹活，繄尔尽忠恪。
禅房灯火暗，遗像丹青落。
惟余我辈人，往事记其略。
缅怀百年后，贤愚一丘貉。
风炉催煮茗，胸次浇磊落。
开轩一凝睇，伟观夺岩壑。
古木矫龙蛇，藤萝喧鸟雀。
亭亭阶前竹，左右森矛矟。
老干欲摩空，穉绿犹含箨。
微风度疏棂，万窍呈笙籥。
鼎来闻歌呼，冠带亦褒博。
汝岂陈孟公，四坐为惊愕。
祸福宁所知，字画妄穿凿。
俳优时所拙，掀髯资一噱。
山僧如有意，太息事殊昨。
众真拥灵君，昨梦非冥漠。
人情良易感，意气随飘泊。
焉知宋玉赋，浪费屠门嚼。
朝云无定姿，密意终难托。
弃置勿重陈，声色等臭恶。
觞行奉壶矢，尚想古乐乐。
围棋对空枰，白日忽飞雹。
势成秦始大，计误鲁日削。
将士儿戏尔，回旋守宫钥。
车马或殆烦，俘虏到帏幄。
张拳合奇偶，奋臂几攫抟。
嘉名袭百子，覆射师方朔。
数穷或自蹈，世事真难度。
情性渐浩浩，奥义相磨琢。
寿夭征彭殇，小大稽鹏鸒。
天高何所悬，地垕何所著。
孰怒而雷震，孰笑而电烁。
兴王悼茕独，季世惨炮烙。
道隆此何幸，道降此何薄。
生乎谁汝恩，逝矣谁汝虐。
毫厘有必争，司马振铙镯。
义正誓不屈，勇士赴鼎镬。
少焉两忘言，水浄潜鳞灼。
行乐未有极，暮霞横日脚。
催归走童隶，欲去仍复却。
顾瞻忽有念，郁悒忘谐谑。
凿井成先志，结甃石凿凿。
危亭俯逵道，栋宇更旁拓。
北牖瞰清渠，西轩粲花药。
借问彼何营，游手事蒲博。
荆簪田家妇，群居勇奔跃。
有问不能对，彼岂弃耕获。
似言岁苦饥，货鬻逮钱镈。
多谢贤令君，恻怛忧民瘼。
精诚彻高厚，一雨洗炎熇。
种艺贵及时，少稽沟浍涸。
丁钱曾几何，秋苗遗合勺。
牌追甚星火，胥吏逾毒蠚。
或云勾稽职，久矣废矩彟。
催科苦重叠，受害遍贫弱。
丁壮腹难枵，努力重锄获。
老妇徒跣去，讵敢辞笞掠。
暮归已戴星，晨出鸡咿喔。
疾行君勿嗤，寸步千里邈。
吾闻古哲王，重本抑末作。
岂其倚市门，余财暨丹雘。
而此力田民，往往困椎剥。
令君诚昭昭，忠告期谔谔。
念此久忘归，露濡襟袖渥。
余香来佛殿，幽响动檐铎。
空庭炳双烛，木末翻鸟鹊。
清兴浩无涯，洗盏复更酌。
残杯屏督邮，珍送来丝络。
兹懽诚有余，兹会叹难数。
别驾人中仙，精爽排秋鹗。
六年脱曹尉，缇车佐方岳。
少须尺一诏，归持紫荷橐。
堂堂蒲圻掾，少学鄙卫霍。
栖迟绾黄绶，百炼敛锋锷。
踞鞍尚堪行，投笔清河洛。
含山控边陲，壮志方𫏋𫏋。
逝将策殊勋，恩光辉棣萼。
粹然六君子，总抱荆山璞。
或登贤能书，拏云出头角。
或游王侯间，健笔驱蛟鳄。
或欲振家声，尘言束高阁。
行矣拔连茹，大廷副亲擢。
谁其恋乡邑，株守甘龌龊。
惟予与世违，自分同尺蠖。
他时一樽酒，重赴山僧约。

峩峩三茅峰，秀出云雨上。
疑有避世士，卜筑便幽旷。
菊英当朝餐，兰佩拂千障。
我行未之见，徘徊几惆怅。
子居山之西，昔闻今见之。
厌和下里曲，浩歌商山芝。
山林久寂寥，迟子相发挥。
间关整车轴，万里端自兹。
特苗天所扤，念此令人悲。
毋为舍灵龟，旁观时朵颐。

我家荆溪东，矮屋八九间。
石田人不耕，自占水一湾。
十年去城市，乐此清昼闲。
饱闻西州英，奥学窥孔颜。
见贤岂无时，冰开水潺潺。
朅来洁齐俟，一语开冥顽。
锦机神所秘，启示不吾悭。
追随妙高台，勇往不作艰。
蹇步驱弗前，逸驾杳难攀。
惆怅默无言，诗卷惭空还。
三茅在何许，天末耸髻鬟。
胜处不可穷，老我尝窥斑。
幽人去不归，夜鹤守松关。
夫君金玉姿，秀气超人寰。
兴来得同游，句就知难删。
应同太史笔，有副藏名山。

平生秀嵓翁，嘉遁轻朝衣。
圣世重特招，趣驾不容违。
我岂匏瓜哉，先圣固所睎。
长江一万里，舟行疾如飞。
东南盛人物，十九饫甘肥。
颇藉子公力，宁知伯玉非。
秀嵓曰异哉，我本起布韦。
岂比淮之水，东下杂于淝。
论奏了不阿，正直鬼神依。
谗言嗟止棘，曰归咏采薇。
岁晏江涛平，雨雪从霏微。
悬知到家日，花竹遶山扉。

平生秀嵓翁，嘉遁轻朝衣。
圣世重特招，趣驾不容违。
我岂匏瓜哉，先圣固所睎。
长江一万里，舟行疾如飞。
东南盛人物，十九饫甘肥。
颇藉子公力，宁知伯玉非。
秀嵓曰异哉，我本起布韦。
岂比淮之水，东下杂于淝。
论奏了不阿，正直鬼神依。
谗言嗟止棘，曰归咏采薇。
岁晏江涛平，雨雪从霏微。
悬知到家日，花竹遶山扉。

辟书朝东来，海上便拟寻蓬莱，坐令斥卤皆春台。
辟书暮西至，颁春又拟陪千骑，江水江花尽和气。
浮屠将就要合尖，洊雷唤起蛰中潜，东西惟命夫何嫌。
诸么争令出门下，意岂专为一日雅。
君姿秀整气清遒，露华凝晓月澄秋。
胸中武库森戈矛，笔下倒泻三峡流。
甘泉持橐侍凝旒，青毡旧物唾手收。
幡然正应侧席求，东行西行宁久留。
祖帐驰华轩，嗟余守环堵。
赠言古有证，临分敢无语。
纷纷曳紫腰黄金，俨然望之真天人。
万世在其后，念之徒酸辛。
富贵诚可乐，名义吁可畏。
此意傥无忘，雁来频寄字。

兰阶初擢秀，棣萼亦联芳。
幻化应难料，悲懽独两忘。
达生知有道，养性更传方。
一笑乘云去，谁知本不亡。

八十人稀有，君年又过之。
康强由学力，孝友自天资。
瑞世芝三秀，承家桂一枝。
万山围陇首，昌大看他时。

两家济济秀孙枝，九秩巍巍享寿卮。
厚福人间无处著，骖鸾一笑上瑶池。

灵壁一峰天下奇，体势雄伟身巍巍，巨灵怒拗天柱掷。
平地苍龙骧首尾，两片黑云腰夹之。
声如青铜色碧玉，秀润四时岚翠湿。
乾坤所宝落世间，鬼神上诉天公泣。
谓有非常人，致此非常物。
可磨斫贼剑，可倚击奸笏。
可祝不老年，可比至刚德。
自从突兀在眼前，溪山日夜生颜色。
君不见杭州风流白使君，雅爱天竺双云根。
又不见奇章公家太湖碧，高下品题分甲乙。
二公名与石不磨，今到方岩有灵壁。
我来欲作灵壁歌，击石一唱三摩挲。
秋风萧萧淮水波，中分南北横干戈。
胡尘埋没汉山河，泗滨灵壁今如何。
安得此石来岩阿，郁然盘礴中原气，对此令人感慨多。

茅屋七五聚，沙汀八九磐。
梯山畦麦秀，囊石障溪湍。
父老鸡豚社，儿童梨栗盘。
幽居有余乐，奔走愧儒冠。

天族文章士，会稽山水州。
地灵锺秀异，人物信风流。
要自用卿法，如何与妇谋。
功名须早计，莫为海云留。

逼仄人间世，思从造物游。
君方倚西阁，吾亦上东楼。
挹彼千峰秀，森然万象秋。
相看成二老，更有几年留。

黄岩万家县，山海界民居。
百里蜀中秀，一廉天下无。
财多能办否，官满赋归欤。
已作青云料，犹惊急急符。

诸老伤凋谢，凄凉属此时。
相从一夜语，忍读四哀诗。
世事生愁绪，秋风吹鬓丝。
黄花香晚节，说与秀岩知。

东园有佳趣，五马共登临。
介石见古意，月台延赏心。
虽然近城郭，元不远山林。
能使一州润，秀江秋水深。

移根广寒殿，栽近读书堂。
良夜月中影，秋风天上香。
此花真异种，万木莫同芳。
他日五枝秀，何惭窦十郎。

细读石屏记，多君才思清。
南山数峰碧，北斗七星明。
风土锺奇秀，文章到老成。
待看黄鹄举，唾手取功名。

台幕三年最，云霄万里程。
西山饯行色，南浦棹新晴。
骨秀荆山璞，胸涵元气英。
更携扛鼎笔，祇合上蓬瀛。

恳切金章奏，精诚玉帝知。
稻粱民性命，丰歉国安危。
苗秀方成实，雨来还及时。
人能合天意，天亦顺人为。

杜陵之后有孙耒，自守诗家法度严。
秀骨可仙官况薄，高情追古俗人嫌。
起看星斗夜推枕，为爱江山寒卷帘。
饱吃梅花吟更好，锦囊虽富不伤廉。

客游花县自逍遥，百里风光在两桥。
语出桑阴鸠妇喜，身穿麦秀雉雏娇。
青山一任云来去，绿水多为风动摇。
上下相安长官好，野亭闲坐听民谣。

吾乡幸有吴夫子，星斗网罗文字胸。
百鸟收声听鸣凤，千山落木秀孤松。
旁通沧海江山水，高压云城帢帻峰。
每见一斑三叹息，白头未得奉从容。

莲幕高吟冰雪篇，天才秀发思华年。
千金买得惊人句，落在鸡林渡海船。

矫首天地间，凄其望终古。
前辈久零落，斯文日榛莽。
戴君天台秀，忽向南方来。
老气横九州，胸次何崔嵬。
藻□晚更奇，崩腾豁高趣。
疑是赤城霞，飘飖堕章句。
白首一孤剑，谁人荐子虚。
有时杯酒间，高论倾淮湖。
既有四海名，何惭万锺乐。
君看荣与贱，千载俱冥漠。

蹑石扪萝得得来，人间尘累已忘怀。
行穷险道忽平地，立看飞泉倾断崖。
邃宇半依苍木里，秀峰长是白云埋。
方平羽驾今何在，欲会仙姑恨未谐。

江西多秀士，卓跞相后先。
其中最翘楚，无出黄陈前。
森然插天干，琢削草舍椽。
羌童扣金石，越女调管弦。
非无要妙音，难与韶濩传。
王风惜云远，屈宋美独专。
沉浓玄晖诗，典雅渊明篇。
少陵备众体，太白真谪仙。
微情寄风月，肺腑皆天然。
自从句中眼，一字千金钱。
于今百余载，诵说如河悬。
人惟屋下屋，何以千万间。
正声日微茫，寂感空无边。

皇家科目周家同，三岁大比罗英雄。
六龙渡江念幽远，赐之贡额令选充。
载戢干戈讲经艺，诗书比屋陶儒风。
堂堂卫公千人杰，振鬣长鸣万马空。
一时诸老皆敛避，束带廊庙熙群工。
地灵育秀殊未已，有伟男子如卫公。
龙门逸步已突兀，凤穴神彩尤昭融。
襟怀洒落志慷慨，风格俊爽材疏通。
源泉混混回倒海，力量恢恢扶颓嵩。
几年名震动旒冕，一日诏下来旌弓。
天之降材要有用，士之用世良无穷。
萧曹事业皆土苴，尧舜规摹宜磨礲。
支持大厦要梁栋，努力自爱毋匆匆。

自昔天之生大贤，其间往往几千年。
前日颜曾乃并世，后来孙乐还齐肩。
参稽疏数未一概，废兴大抵关诸天。
恭惟皇家受眷命，五星集奎光芒悬。
复振斯文自洙泗，涣然遗响闻伊瀍。
微言奥论揭日月，九州四海俱流传。
浩斋先生本自得，闻风特起吾东川。
当时造入自孟子，善养其气气浩然。
配合道义期充足，至大而刚直以全。
后来岂不有继者，要之闻道先生先。
今夕何夕天气好，虞琴初奏南薰弦。
正阳之月月几望，于时盖得干之干。
宜其秀质温如玉，不磷不缁白且坚。
吾君好学古未有，直上便可升经筵。
力辟淫邪开正道，雍容尧舜陈王前。
仰视苍苍岂无意，如此大器堪扶颠。
诸生载酒来荐寿，山肴野蔌徒拳拳。
跻彼公堂喜拜舞，正也请赋嵩高篇。

族姓源江左，来归禹外家。
懿文吟柳絮，淑质咏桃华。
兰室双芽秀，萱堂只影斜。
他年修郡志，遗范照三巴。

忆昔归来自建溪，徘徊拟岘访前题。
江山秀伟钟灵杰，文物光辉焕斗奎。
历数儒绅真冀北，推源宗派孕江西。
凤雏骥子今如许，称兕公堂傥许跻。

屈子文章似六经，缙云重与振遗音。
一门秀出金闺彦，三峡光摇玉宇参。
挟册夙潜心学海，挥毫今独步儒林。
横飞脱去科场累，更去骚人向上寻。

年来昌合颇多儒，满目青山秀不枯。
隠者能通三圣易，贤良更缵六经图。
簿书整暇抛官事，朋友从容味道腴。
我已倦游还旧隠，新吟时寄几篇无。

外省风雷亦壮哉，曾将科目放颜回。
因寻俊秀传衣钵，笑指凌云得得来。

危亭对名岳，毕景扶钩栏。
白鹭伺察过，低昂若弓弯。
去岁负笈游，最住元符间。
栎林带修竹，清派流珊珊。
离留叫昼静，洞天生春寒。
伟哉老宗师，作屋云雨端。
竟为杀虫蚁，不活升龙鸾。
遗体但解蜕，故宫亦烧残。
今创已半旧，万柱扶玄坛。
遂以两不借，一筇履巑岏。
入宅问玉斧，采芝投金环。
墨沼篆结字，丹台气成盘。
将谓便隠遁，遽尔罹间关。
夷甫麈尾堕，荀令香炉闲。
再获望奇秀，恍然神观还。
如见大仙伯，被发绿映山。
两君控鹄从，俱著汉小冠。
俗累当复驰，煮药鼎欲翻。

山人袖携古琴来，形模拙丑腹破穿。
上两金字亦残漫，自云得自十年前。
十年前宿野店间，野店岑寂无炊烟。
只将百钱乞翁媪，回买湿薪煨涧泉。
老翁持出一木段，刀痕凿痕斧痕满。
秀才望见三叹羡，学琴以后何曾见。
此是成都雷氏为，揩摩雷字分明现。
持归修治调曲成，曲成他人不肯闻。
初弹羑里可释憾，再鼓广陵如雪冤。
将归古操次第传，龙入我舟何可怜。

向来洛下老书生，今见诸孙更老成。
不复秀才趋试院，已题文学上铭旌。
泛观今古人亡恨，只有英雄命莫争。
来吊乍闻妻子哭，依然认作读书声。

撷秀鬭群芳，兼收百药良。
不因仁及物，庶草曷蕃昌。

君早抱奇质，获与有道亲。
微官漫不遇，泊然安贱贫。
心夷语自秀，一洗世士陈。
使其养以年，鲍谢焉足邻。

一来高处望，远近尽秋容。
秀气归才子，清风属钓翁。
溪晴分别港，山阙见他峰。
独忆凉宵月，无因宿此中。

落日栏干与雁平，往来疑有旧英灵。
潮生海口微茫白，麦秀淮南迤逦青。
远贾泊舟趋地利，老僧指瓮说州形。
残风忽送吹营角，声引边愁不可听。

佳花有重秀，幽兰徒自芳。
姝媛被奇服，丝竹罗中堂。
主人惜残春，清夜未渠央。
客子抱贞节，泯然独升床。

我生两脚半八区，归来狭视东南隅。
东南禹迹今绿芜，百岁几见人欧苏。
闻石蕴玉川含珠，山乃秀润源不枯。
胸蟠万卷味道腴，落纸所至云锦铺。
尔来大似天眷吾，贶以佳友令相娱。
邢子韵胜开冰壶，湘湖与我初索途。
谓此巨浸其是欤，今夕不饮可得乎。
吾侪固不如林逋，吟诗写壁无处无。
杂莼便食不用厨，湘湖岂即输西湖。
贳钱沽酒劳老夫，酒酣肆笔衫袖乌。
不觉月堕三更余，荷香染袂露湿肤，开堂复驾红尘车。
君勿笑人生意气倾堪舆，所得未必如所图。

步蹇堪扶杖，头童欲罢簪。
渚云秋澹泊，庭树晚萧森。
秀颖垂千亩，遥青出寸岑。
本来关个事，而独可人心。

颐养花能秀，谦卑玉似温。
当家衣钵受，外氏典型存。
逸骥方开路，归云遽敛昏。
胸中何事了，地下与谁论。

枣子万星攒，良苗绿一端。
扑篮多秀色，吹帽受风寒。
扰扰水和尚，泠泠山药官。
近诗差进步，安得老梅看。

愿试黄昏上古汤，社中今得沈东阳。
素衣肯为缁尘染，秀句殊增灌顶凉。
不惜联翩过旧隠，也欣滂沛洗炎光。
预知定得惊人语，约略眉间喜气黄。

了知名节重于山，谁信今人古谊存。
百草前头梅萼秀，群飞之内凤凰尊。
有身合下阳城拜，无些能招宋玉魂。
公道世间犹我辈，未妨归卧掩柴门。

我读半山诗，瞠乎不可及。
风骚融老腹，取次有掇拾。
清放太白章，悲壮杜陵集。
争雄而竞秀，鼎峙高嶪岌。
譬将云作锦，绚烂那得袭。
又如月长新，纤圿不可入。
山川谢佳丽，风雷怯呼吸。
想当下笔时，会见真宰泣。
惜哉有此奇，孔室未许入。
当时死翰死，颜孟庶并立。

汉家无计饵单于，掖庭为出千金姝。
秀色妍姿玉不如，天子一见先嗟吁。
三千粉黛尔殊绝，谋身独拙何蠢愚。
梨花带雨辞殿隅，遗恨画工犹可诛。
世人重色多欷歔，不思婉娈同戈殳。
君王蚤识应耽娱，皇天为遣投穹庐。
乃知汉计自不疏，画工忧国非奸谀。
君不见后世佳人号太真，坐令九鼎污胡尘。
当时早解挥妖丽，长作开元一圣君。

谁言四时殊，春色镇长有。
秀萼皆可餐，采采泛卮酒。
殷红一月时，发挥仍有抑。

山川秀而明，所居必名贤。
主人虽凡骨，不慕衍客仙。

千年寒潭底，饱孕精钢秀。
何人出黝玉，手触气如馏。
健笔举龙文，清音鸣凤咮。
坐使端歙产，瞠乎仞溪后。

浅溪仍残照，山青更暮烟。
人行罨画地，鸟度粉笺天。
麦润先春秀，梅清破腊年。
田家无力事，牛背落鸦眠。

回雁无来讯，违卿已十程。
旅怀宵不寐，归梦晓难成。
在处山殊秀，无溪水不清。
平生泉石癖，亦足惬吾情。

春阴不辨夕阳斜，漫宿深村小隠家。
石溅流泉成急雨，露妆枯树作新花。
但欣麦陇千山秀，不恨芒鞋十里沙。
悠远山川还兴尽，不知何日抵京华。

谁将铅粉比清真，天赋殊姿秀色匀。
祇许谪仙为酒友，应呼卫玠作尘人。
悬灯不减秋冬雪，入盏先浮隔岁春。
堪笑古今同一白，诗人吟著总凝神。

众峰奇秀四围旁，拥出千寻月样塘。
只鹭双凫自来往，圆荷细草竞高长。
密云带雨天应近，晚照酣春水自香。
幸有家人来共看，如何也作簿书忙。

秀色真香先自清，更将轻雨出芳明。
萧萧打叶虽堪听，争似时时泻水声。

好山四遶作银屏，秀水忝流玉样青。
雨后龙精穿皦日，夜初渔火混疏星。
踌躇直拟长来宅，取次都堪小结亭。
谩酌三杯求一醉，终然心事独醒醒。

亭亭玉立谢栽培，却笑凡花杂草莱。
水面不教蜂蝶见，天边偏引鹭鸥来。
化工岂是夸呈瑞，人意何须岂妄猜。
并秀六房如可信，里中他日又公台。

一年拟待中秋夕，连日频闻正午雷。
天若有心开玉匣，月应无恨入金罍。
素娥与我元无分，秀句凭君试为催。
取出团圆盈天璧，不教留在白云堆。

二松虽在眼，三径每兴思。
到官未数月，归袖西风披。
雅志不可屈，凌晨骑难追。
视彼嗜进者，宁能无忸怩。
月湖老居士，勇退世所知。
年未至谢事，一疏摅天墀。
卧家不肯出，八年山水嬉。
秀句满泉石，无因寄目窥。
见为我致谢，吾今鬓成丝。
试郡了无术，空餐愧鳏嫠。
行矣还山林，逢人频寄诗。

平生行止都无著，恰似孤云自在闲。
四十余年倦江浙，二千里外择溪山。
穷愁元不上双鬓，秀句仅能窥一班。
与子暂分非久别，西风时节赋刀镮。

延平学术号渊源，端的名师四代传。
连岁朋来多秀士，一朝归去两高贤。
休言道统追千载，但淑人心直几钱。
见说新侯真好学，弓旌不日定招延。

毓秀方壶应半千，先春二日秩初筵。
澄陂万顷难同量，野鹤高标不计年。
楚国洁清真有继，石君孝谨更光前。
久期卓令三公秩，尚借陈蕃别驾贤。
纷若尽随春卉媚，恬然独与雪筠坚。
鄙人辱眷尤钦佩，拜寿裁诗佐玉船。

天台雄秀萃方岩，仙骨童时已不凡。
才杰少魁金榜第，年高犹带侍臣衔。
蚤因名节成闲退，晚等薰莸谢谤谗。
衰老滥称门下客，有怀无复寄书函。

海上明公秀，赵州东院西。
不移毫发许，平步上云梯。

海上明公秀，衲僧不知有。
冷地忽相逢，寻常无处讨。
无处讨，莫草草，龙王宫殿，有谁亲到。

百千诸佛在何居，黄鹤楼诗锦不如。
问汝秀才题也未，一篇题取莫踌躇。

以石为田，举世怪笑。
一粒入土，不耘自秀。
也无禅，也无道。
衲僧未跨门，早已勘破了。
顶门自有通天窍。

吾闻楚乡江山多胜处，今之楚观尤得江山趣。
万象排拶索应酬，丹青阁笔无所措。
大则湘水小临蒸，众流合派银河倾。
陶写秋气浸明月，夜波爽透百雉城。
右则雁峰左石鼓，双屏竞秀苍龙舞。
吞吐岚光飞乱云，凉风暝送两崖雨。
江山之趣于此无不宜，朝暮变化愈出而愈奇。
最爱鸥鹭甘冷淡，占断汀渚供娱嬉。
东涂西抹晚烟翠，渔父归舟卷钩饵。
鼓枻而歌倚半醉，中有沧浪濯缨意。
杜若一片迷芳洲，凭栏怀古生新愁。
更上崔嵬千尺湘春楼，纵目乾坤尽见衡岳秋。

湖之绿兮如蓝，湖之明兮如镜。
蓝染晴空晚色鲜，镜照天宇秋毫浄。
乾坤两间共开辟，鱼鸟四时自飞泳。
炎州著脚苦蒸郁，对此恍入清凉境。
其东群木合抱森，观政观鱼连秀阴。
濂泉沸甃珠的皪，饮瓢洗我太古心。
其西冰壶爽到骨，晓波澄秋夜印月。
藏春园种杂花稠，分得庾梅搀先发。
其南粉雉霄汉横，旋补杨柳沿堤青。
上下天光同一碧，我来拈出营新亭。
其北千片石洲石，或虬或凤或劔戟。
环流轩馆瘴雾收，檐影倒漾水底日。
葛仙昔炼九转丹，丹成飞上罗浮山。
海边亭外春万里，御风忽挹仙翁袂。
翁乘飚车拥霓旌，约我十二楼五城。
翁言羽化世已久，问湖风月依旧否。

绝交诗酒客，扑面簿书尘。
汩没朝连夜，匆忙雨过春。
民宽残税欠，身受上官嗔。
了却三年债，归耕秀水滨。

灵岩竞吐秀，百卉四时开。
不假栽培力，天然锦绣堆。

君不见苕溪有山号浮玉，降神储瑞皆天族。
又不见苕溪有水名水晶，地灵人杰尽维城。
苕溪山川称第一，孕秀梅仙尤杰出。
我来席上揖清风，义气相与吞长虹。
见人须见大丈夫，纵是封侯亦不如。
周官一卷长生箓，未必人间有此书。
功名一入英雄手，彩棒暂持出浙右。
摧奸抉隠李开府，夜月花村无吠狗。
凛凛英风凌四豪，一同谁敢犯秋毫。
不惟握发勤延士，又且官清马骨高。
书生惯作无毡客，负箧南归居最仄。
何怜踪迹苦奔驰，俾近渊明时请益。
马走暂停憩县斋，晨昏黄奶仍相陪。
不觇王母蟠桃结，隔墙无得献金杯。
欣逢子月阳来复，一天佳气回寒谷。
蓂生九叶庆垂弧，佥将瑞应长庚宿。
绿衣槐简舞蹁跹，重拜萱堂王母仙。
瑶池新革偷桃令，有子今如曼倩贤。
不祝算如龟与鹤，愿君早施江夏略。
扫除膻秽□神京，长与长生同寿乐。
不祝禄如山与丘，愿君爵冠朱虚侯。
今归且定郏鄏鼎，长使卜世过成周。

春湖浩浩无津涯，银河之水天上来。
波澜万顷清复浊，日光云影相昭回。
雄吞宇宙何寥廓，欲度冥鸿势还却。
南通海气北长江，月出东兮日西落。
当时神禹别九州，彭蠡之泽居上流。
千年人物余润泽，况乃雄秀光潜虬。
洪涛如山驾楼{木虏}，春风夜夜喧鼙鼓。
谁是江湖归去人，扁舟范蠡随渔父。

寻幽向何处，大涤山水好。
九峰拔奇秀，下有松石老。
白云和红叶，满径无人扫。
振衣长风生，一笑登木杪。

旧闻四月筀，不闻二月萌。
箨龙忽当门，头角何峥嵘。
朅来此地荒秽耳，远隔长林不相倚。
群穉犹埋粪壤中，挺然剑拔参天起。
人云瑞应非偶然，妙不可诘那可言。
孰前孰后孰为瑞，孰识此根天地先。
祇今孤秀骇众目，半脱锦绷耸新绿。
善守勿令风雨摧，他年满地皆修竹。

闽之山峨峨，可以接穹苍。
闽士孕其秀，胸次尤难量。
闽之水滔滔，可以烛妍丑。
闽士生其间，其美不容口。
君不见周家社稷生甫申，崧岳当年曾降神。
又不见千里秀气锺三苏，眉山草木皆焦枯。
我生恨不由河洛，虚负三光并五岳。
地灵人杰推江东，人物风流兼磊落。
顾此闽之东，自古多英雄。
求其为绝称，独一忠穆公。
公今已即世，后世谁可拟。
惟有詹仲通，一人而已耳。
仲通何如人，景星与凤凰。
不险亦不深，山高兮水长。

闽之山峨峨，可以接穹苍。
闽士孕其秀，胸次尤难量。
闽之水滔滔，可以烛妍丑。
闽士生其间，其美不容口。
君不见周家社稷生甫申，崧岳当年曾降神。
又不见千里秀气锺三苏，眉山草木皆焦枯。
我生恨不由河洛，虚负三光并五岳。
地灵人杰推江东，人物风流兼磊落。
顾此闽之东，自古多英雄。
求其为绝称，独一忠穆公。
公今已即世，后世谁可拟。
惟有詹仲通，一人而已耳。
仲通何如人，景星与凤凰。
不险亦不深，山高兮水长。

松竹不着花，密叶徒如帚。
江梅不藏叶，寒花缀枯朽。
独有龙焙茶，花叶秀而耦。
冰霜著群木，冻死十八九。
惟此百草灵，名可缀三友。
春雷迸雀舌，夜雨滴龙口。
皆萌哺啜心，谁假栽培手。
惟有蔡端明，识之在蒿蔌。
移根入北苑，金碧焕星斗。
夸作龙凤团，封成献元后。
问花何以报，牙舌甘鼎臼。
他时子复生，为公涤繁垢。

堪笑吾邦几秀才，头巾不会自安排。
先因待制推将起，又被同知拽下来。

兰荪秀茁谢庭初，善积五教庆有余。
此子异时□跨灶，乃翁今日验充闾。
怀中玉燕梦符说，天上石麟祥应徐。
未得踵门索啼看，先投林甫弄麞书。

坑灰冷秦久，刀笔起汉旧。
典谟慨已远，赋颂纷相授。
调律起建安，沿流及元祐。
上下二千载，统脉如线溜。
渡江又百年，诸老凋丧后。
灵珠繄谁握，绝唱不可复。
我行东南野，文星忽当昼。
云章发玄秘，天笔括宇宙。
风雷膏泽沛，金玉渊海富。
奋然蛟龙兴，绎若韶濩奏。
亟闻魑魅走，语夺江海秀。
想当落笔时，真宰森左右。
要为后世法，何止鸡林售。
早膺头角起，晚悟轩冕谬。
芳兰委萧艾，嘉植梗稂莠。
造物岂终啬，意者其奖就。
吾衰不能进，砚墨如仇寇。
大钟屹于前，缩手不敢扣。
辕缶何所知，管蠡祗自陋。
犹将策驽蹇，延首冀领袖。
已同南方游，何幸遇子厚。

庐山之胜，秀出斗旁。
参于衡岳，镇东南方。
民人所瞻，神天攸宅。
赍梦之祥，乃兴自昔。
惟天聪明，矜此下民。
监求其莫，恐有不闻。
惟神司之，云轺风马。
乃诹乃访，周游天下。
不疾不速，不察而明。
天何言哉，民无嚬呻。
是为福庭，列圣祗敬。
锡羡隤祉，有感斯应。
明明我圣，惟一乃心。
不显亦临，敢有弗钦。
宝画金扁，徽称明诏。
日月之揭，山川有耀。
邃殿在后，新阁在前。
如君当御，而臣仰焉。
时节冠珮，会朝帝所。
达民之情，佑我圣主。
民戴我圣，与天无极。
天佑我宋，子孙千亿。
民拜稽首，愿垂表经。
从臣刻辞，永锡休声。

碧树笼秋池，锦帐迎风开。
水光曳倒影，矮菊纷舆台。
春风木芍药，是花岂云来。
淡妆绝脂粉，独秀墙之隈。
仿佛秦与虢，上马犹徘徊。
持以赠美人，斜插乌云堆。

大儿长如竹，小儿秀如柳。
迎爷拜新年，颔髭白八九。

紫岩护川陕，号令贼胆寒。
客有屏山刘，万甲胸中蟠。
石湖牧参井，遨头黄金鞍。
亦有山阴陆，春风迸诗肝。
主翁西清老，羽扇元戎坛。
莫府若而人，眼底缺未完。
顾予书生耳，外强苦中干。
从军十年事，未有半策干。
征笳芦叶脆，戍角梅花残。
凄凉郾城月，想像李与韩。
独鹤发深省，连鸡激长叹。
中原气犹怆，眉作醉里攒。
君诗远寄似，语出秀可餐。
论事极痛快，得之梦魂安。
御蜀知有法，水曲鸣和鸾。

天阔孔鸾起，江晴荃若春。
亲荣知有子，主胜信宜宾。
岳麓盛古学，衡山多秀民。
平生金玉质，更看濯磨新。

两峰高峙玉，五亩秀含滋。
细柳未眠种，修篁方醉移。
雨将云出谷，水引月归池。
动静天机密，何人共一卮。

松鹤昂昂省见稀，独游汗漫友佺期。
光风霁日安排好，秀水佳山鬭饤奇。
嘉庆图中身最贵，耆英会上爵犹卑。
纵心境界天和聚，一笑花开蝶满枝。

江西老澹庵，高节湛秋水。
君庵亦澹名，闻其风兴起。
一径窈柏竹，八窗秀荃芷。
意行袭幽芳，燕坐鉴碧泚。
铜炉古锺磬，瓦研素屏几。
玄根息芸芸，泰宇安止止。
大羹及玄酒，不入世人齿。
床头周易在，更与参妙理。

扉开日华早，路转霜花鲜。
游鸿得嘉客，健鹤随老仙。
舴艋野渡浅，略彴孤村连。
纡余盘龙外，杳霭乌猿边。
麦畦破冻刬，稻架烘晴悬。
万鸦暗澒洞，只鹭明{女便}娟。
寺古缭虚嶂，房深贮澄涟。
珍鳞紫金睟，秀石苍玉挛。
住僧自缚律，爱客能逃禅。
老帖不容拓，枯琴尚堪弦。
出访文举碣，还息维摩毡。
窗晖梅枝月，帐郁柏子烟。
吸清饱蝉腹，拥薄攒龟肩。
忍寒如忍艾，望晓犹望年。
报明翠鲸壮，送暖红鳞妍。
读易坐方稳，搜诗去俄翩。
行行晋县垒，历历吴墓田。
森峭径绝壁，嵌空派危泉。
飞堕雪珂境，撼动冰轮天。
憩寂小养隽，挟酣急凌巅。
阁摧失杰咏，岩在余奇镌。
夕气生远屿，倦怀寄平川。
路旁柳如此，陌上花依然。
数年束强项，一日舒联拳。
大千自鹏鷃，方寸皆鱼鸢。
东风染芳碧，更着寻春鞭。

麦苗培秀腊前雪，稻种浸芽春后晴。
野老田夫观治象，便从新岁贺升平。

秋横岱岳气象豪，仰瞻万仞青且高。
上凌层汉直咫尺，下视列岫真儿曹。
此山万古储胜迹，年年人庆东平日。
谁知此岳复降神，锺作南州人第一。
我公之生超凡尘，申甫当年应此身。
岳之大兮公器宇，岳之秀兮公精神。
平生节义磨天地，冰雪丰姿了无翳。
词锋凛凛人胆寒，少年斫却月中桂。
人指杭川水遶东，于今清澈亦如公。
太平官府能重创，等闲清兴独哦松。
他年三凤成名了，笑道双亲犹未老。
料应坐席煖方生，又赴九天紫泥诏。
金鸭香浓庆诞神，好看戏彩满堂新。
不须把酒殷勤祝，岳算从来无尽春。

大椿凌千秋，灵芝竞三秀。
书传递夸诩，垂芳古今宙。
贵耳但奇奇，相马失之瘦。
谁知楚醒花，远避汉金酎。
择交得素节，彼哉怀春诱。
夫君全德馨，内美本吾有。
姑置芝与椿，秋兰岁相寿。

虚斋填东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观子所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接迳翮，去去翔霄旻。
清时有闻者，必也吾子云。

长公本喜饮，半入野人腹。
南洲春梦婆，亦复开醉目。
尚想晋流丽，鳖饮更升木。
兴来索老兵，谁谓酌可独。
我亦爱客至，陶巾时一漉。
虽有彭泽田，种秫苦不足。
颇因病入务，瓢弃尚余绿。
岂无大雅朋，来伴离骚读。
广文粲檐花，和靖峙修竹。
交情如酎醇，秀句喜心沃。
觞政尝卜夜，谈闱屡更仆。
胡为阔宇芝，但忆颓山玉。
聊尔遣书瓻，安得洗愁斛。
昔夸圣人中，今愧平原督。
杯手助持螯，车涎笑逢麹。
青州岂乌有，白衣问黄菊。
如皋应解颜，对饮颇胜俗。
何时赤壁游，匏樽笑相属。
欲歌鹿鸣三，正苦龟藏六。
饮肯遗公荣，雨烦过御叔。
忻闻麦两岐，况有鱼百族。
小却揖二豪，觥船倒醽醁。

雷伯四月喑无声，鸣鸠呼妇凫浴晴。
星如榝沙灯吐红，羲和驾鞭乘赤明。
稚秧针水未入种，秀麦浪畦犹督耕。
香车不动百龙蛰，转辘如织千蛇横。
爱民太守心语口，瘨我以旱宁无生。
川灵有知龟亦许，异物蜿蜒归掌抚。
一雨果从方寸来，此念端诚本天与。
但看父老歌丰年，不用儿童学皇舞。
弭灾肯效栾巴噀，哺民无异紫芝乳。
一年事在阿堵中，四封笑溢迎门语。
我州潴野同淮徐，公方有意六辅渠。
上天下泽锺惠施，千里波及皆君余。
蒙斋诗成虚斋和，我乐赋之如遂初。
坐对联珠饱官粟，但有欢喜无欷歔。
祗今快续二贤咏，不须乞米移颜书。

声名谷口吾宗秀，风调西湖我辈人。
自是山岩着不得，天教𫏐此伴闲身。

恭惟上明圣，宵旰亲政初。
朝有快活贯，野无薄笨车。
我独何因缘，滥持钧与枢。
妄意在人物，搜罗到岩墟。
穆之百函至，酬答疲卷舒。
虽云得梗概，讵必相贤愚。
君时蔼廉誉，一再登除书。
公牍耻私谢，直语非贡谀。
尚无赫蹄笺，而况双鲤鱼。
元龙一世豪，名下定不虚。
我归海之滨，偃息田园居。
生平旧交游，相忘付江湖。
军将忽打门，君书来自吴。
瓿藁富鸿笔，砚铭出龟趺。
兴怀向{氵寥}泬，论文逮荒疏。
自言久爱敬，今始通勤渠。
不为热翕翕，不为暖姝姝。
云何好尚真，夐与世俗殊。
意者元城贤，待以涑水迂。
兽旗画星壤，龙藩开玉符。
老我叹蒲柳，投闲托枌榆。
味言喜啖蔗，秀句嫌催租。
的知我辈人，调度非辕驹。
子长固多爱，舍菀乃集枯。
梅花倚瘦竹，清芬借敷与。
常恐硬黄纸，唤归翔紫庐。
问君立朝节，蹇谔辛毗裾。
问君治理效，所至桐乡朱。
正尔泽东履，俄然移右扶。
借留此截镫，来暮彼歌襦。
譬之绛霄云，来往本自如。
君亦何心哉，此事姑置诸。
但惜君去我，有唱谁和余。
寒山尚余雪，江阔征帆孤。
挥毫写别恨，临风独踌躇。

惠中秀外更清便，娅姹娇羞二八年。
无奈畏涂生衽席，宁教寒夜折冰绵。
遣来𪟝妪知君状，拟伴涪翁到晓天。
只恐砖花陶学士，风流未了续胶缘。

大雅千岩秀，清标万玉前。
醉扶有宗武，属和得师川。
境胜堪锄月，诗香可酿泉。
竹林风度在，枯坐笑僧禅。

五行在天地，惟水明且清。
如何南中泉，乃独以贪名。
水号黑与弱，淖汩称浊泾。
彼皆有其实，所以得此声。
山川日秀发，九疑罗翠屏。
扶舆产清淑，丹砂银石英。
有泉出其间，泠然堪濯缨。
政坐贪夫累，土炭涴玉冰。
桓山以魋故，至今人羞称。
柳子愚其溪，百世相因仍。
有如此白水，好贪岂其情。
我欲招夷齐，稷之南山汀。
一洗万古贪，涌雪归东溟。
夫君素洁己，赠以贪泉铭。

山川自高深，开辟由邃古。
长江泻岷峨，横亘截区宇。
东流为沔津，疏凿仗神禹。
襟带成奧区，都会称鄂渚。
环城得修冈，雄胜著台府。
上有江汉亭，凭高欲鶱举。
云谯护左方，南楼以为辅。
飞甍立嶕嶤，才去天尺五。
星辰近梯级，岚霏日吞吐。
横陈极苍茫，万象互昂俯。
晴光敞双明，景物恣枚数。
炊烟接空翠，下列十万户。
榱栋出棱角，阛阓分脉缕。
川涂竞走集，水陆跨重阻。
东南引湖湘，西北控淮楚。
舟车所交属，人物森萃聚。
歌谣杂谐合，来往纷伛偻。
溟蒙尘蔽空，挥霍汗成雨。
游盖惊云飘，联辔识骖舞。
驱驰溢阡陌，时节相媚妩。
裾袖翳朝日，光曜烛绡组。
憧憧蚁迁穴，纭纭茧抽绪。
亭亭肆遐睎，一一可细睹。
至如城中边，万灶宅貔虎。
春秋谨教阅，什什而伍伍。
红旆罗旌幢，中军立旗鼓。
冰霜贯戈甲，雷霆震弓弩。
后先严车徒，坐作中规矩。
被庐犹晋搜，少长悉有序。
礼成既饮至，络绎还所部。
俯瞰了不遗，清流数鲂𫚈。
乃若天空澄，江色入环堵。
云水渺相接，斜阳落晴坞。
千艘卧平沙，片帆归远浦。
微茫泛一叶，咿轧响双橹。
报译认樯乌，航琛知海贾。
微阴转层峦，轻烟生宿莽。
栖鸟绝重澜，归鸿集寒屿。
夜深渔火明，孤洲记鹦鹉。
晴阴与朝暮，景色若夸诩。
方春及韶淑，鶑燕争鸣乳。
桃李出新妆，周张环绣黼。
修眉横柳堤，遗钿错花圃。
孟夏薰风来，草木自蕃舞。
翠幄帷清阴，密叶覆幽墅。
入林梯空旻，影团修月斧。
露掌逼高寒，金波沃肝腑。
隆冬雪纷飞，琼楼耀江浒。
万花著林端，晃不分细钜。
兹维四时媚，代谢听寒暑。
荣枯虽异撰，去来莫追拒。
彼动此静观，群鱼沸鼎釜。
纷纶各状态，天械发机杼。
或如怀袖物，俯拾恣所取。
或如海陆珍，搜罗寄庭庑。
或如观大驾，旄头先卤簿。
或如亲校猎，玉虬挖翠羽。
或富若武库，宝物穷积贮。
或丽若上林，鸟兽罗禁籞。
或纾若绮縠，或列若簨簴。
或背若相违，或进若相与。
或蓊若兴云，或林若率旅。
或惊若脱兔，或拱若礼鼠。
或若鸡出埘，或若马奔圉。
或变若龙蛇，或怪若猰貐。
或奋焉若雠，或比焉若侣。
或矫若怒嗔，或偃若戏侮。
或賸若赢余，或匮若贫窭。
或聚散翕忽，或纵横旁午。
或禽声咿嚘，高下参律吕。
或人语叫噪，历落写筐筥。
或以琴置膝，丝音宜搏拊。
或时棋满枰，石韵杂珩瑀。
或欹枕高眠，胡蝶梦栩栩。
或相对啜茶，舌本跃清语。
或暇日观书，肠腹自撑拄。
或乘兴飞觞，醉后忘尔汝。
或即境挥毫，图画入缣楮。
造物无尽藏，傥来亦何忤。
俛仰已陈迹，恍惚失处所。
达观萃兹亭，宇宙一秬黍。
斯亭名者谁，儒林得鼻祖。
昔贤维南轩，心学绍东鲁。
眷焉西南游，芳洲撷蓠荰。
遗墨尚淋浪，隶刻照亭柱。
迩来三十年，轩桷渐颓窳。
堂堂魏国孙，玉节莅兹土。
英声凛荆扬，盛事踵遐武。
曾侯庐陵秀，一笑不龃龉。
风月喜平分，江山藉宗主。
兴仆追前修，遗迹洊搜补。
飞翚抗雄梁，石花呈古础。
荒榛得奇观，幽思发新杼。
公余多胜概，往往压诸庾。
赓酬驾元白，光焰陵李杜。
领客共落成，而我亦同俎。
半生嗟镂冰，一字不堪煮。
乐事纪末颠，鸿笔愧燕许。
吾伊补书债，款乃效渔父。
傥继竹枝词，编入武昌谱。

桥石天台水谷帘，峰回秀拥更深严。
我来便欲兼忘世，少立清风为拂髯。

黄山高哉，岿然为江东之巨镇兮，壁立于两浙之上游。
摩天戛日以直上，阳枝阴派盘数州。
四海不知两根本，行人但觉云飞浮。
尝试芒鞋竹枝迨乎其间兮，一溪桃杏红烂熳，万壑松柏寒飕飕。
悬崖绝磴可望不可到兮，古木倒挂险更遒。
上有灵泉瀑布千万道，如银河自天争泻而竞注兮，砅雷溅雪隠现穿林幽。
中有青鸾黄鹤千万对，雄倡雌和迭舞而交鸣兮，深林自适复有雪白数点之猿猴。
山中自昔无历日，花开叶落成春秋。
残英脱叶不知其所从来兮，但见夫涧谷之间桃花如扇，松花如纛，竹叶如笠，莲叶如舟。
菖蒲九节喂白鹿，灵芝三秀眠青牛。
人间三月春已暮，洞中花卉春长留。
奇香异气逐风去，散落尘世谁能酬。
黄山高哉，云际一峰尚可画，云外一峰画不得，霜缯铺了掉首休。
丹砂一峰烛天争日月，九龙一峰拔地张旗旒。
天都一峰杰出于三十六峰兮，星斗森罗挂珠殿，日月对展琼瑶楼。
中有一人兮龙冠而凤裘，左容成兮右浮丘。
我时收却钓竿樵具作一束，投诸曹阮溪中流。
浴余身兮汤泉，风余袂兮帝所。
夔鼓隠隠兮管啾啾，水精盘兮碧玉瓯。
帝酌我兮劳我，左右为余兮凝眸。
指余以南峰石壁记，授余以红铅黑汞大丹头。
黄山高哉，余将览秀巢云炼其下，坐令万物不生疵疠黍盈畴。

黄山高哉，岿然为江东之巨镇兮，壁立于两浙之上游。
摩天戛日以直上，阳枝阴派盘数州。
四海不知两根本，行人但觉云飞浮。
尝试芒鞋竹枝迨乎其间兮，一溪桃杏红烂熳，万壑松柏寒飕飕。
悬崖绝磴可望不可到兮，古木倒挂险更遒。
上有灵泉瀑布千万道，如银河自天争泻而竞注兮，砅雷溅雪隠现穿林幽。
中有青鸾黄鹤千万对，雄倡雌和迭舞而交鸣兮，深林自适复有雪白数点之猿猴。
山中自昔无历日，花开叶落成春秋。
残英脱叶不知其所从来兮，但见夫涧谷之间桃花如扇，松花如纛，竹叶如笠，莲叶如舟。
菖蒲九节喂白鹿，灵芝三秀眠青牛。
人间三月春已暮，洞中花卉春长留。
奇香异气逐风去，散落尘世谁能酬。
黄山高哉，云际一峰尚可画，云外一峰画不得，霜缯铺了掉首休。
丹砂一峰烛天争日月，九龙一峰拔地张旗旒。
天都一峰杰出于三十六峰兮，星斗森罗挂珠殿，日月对展琼瑶楼。
中有一人兮龙冠而凤裘，左容成兮右浮丘。
我时收却钓竿樵具作一束，投诸曹阮溪中流。
浴余身兮汤泉，风余袂兮帝所。
夔鼓隠隠兮管啾啾，水精盘兮碧玉瓯。
帝酌我兮劳我，左右为余兮凝眸。
指余以南峰石壁记，授余以红铅黑汞大丹头。
黄山高哉，余将览秀巢云炼其下，坐令万物不生疵疠黍盈畴。

岷峨之秀如云起，前有三苏后三李。
三苏专以节行闻，三李相承最工史。
两家百年成美谈，盛事胡不云东南。
春风楼前拥三山，秀出君家父子三。
玉佩琼琚词大放，宏博取科迹相望。
縯纶妙体王者言，下笔仍裁舍人样。
君于兄弟尤白眉，天质宽厚心平夷。
如舟万斛方整棹，驾扬稳听天风吹。
道山蓬莱陈几席，自当席草宫门北。
玉堂深处觉天低，金锁开时分夜直。
人生穷达惟两途，富贵外物如锱铢。
生朝相祝何所如，导引愿与栾城俱，名节要当参长苏。
凛然天地相终始，何独扁舟载五湖。

岷峨之秀如云起，前有三苏后三李。
三苏专以节行闻，三李相承最工史。
两家百年成美谈，盛事胡不云东南。
春风楼前拥三山，秀出君家父子三。
玉佩琼琚词大放，宏博取科迹相望。
縯纶妙体王者言，下笔仍裁舍人样。
君于兄弟尤白眉，天质宽厚心平夷。
如舟万斛方整棹，驾扬稳听天风吹。
道山蓬莱陈几席，自当席草宫门北。
玉堂深处觉天低，金锁开时分夜直。
人生穷达惟两途，富贵外物如锱铢。
生朝相祝何所如，导引愿与栾城俱，名节要当参长苏。
凛然天地相终始，何独扁舟载五湖。

登临兴极未容还，拂拭缁尘扃秀间。
万事已甘轩鹤老，一身聊拟碛鸥闲。
滩声犹带湘江水，野色遥分建业山。
雅志未容归骑促，有情斜日尚苍湾。

天造地设非一端，诸公试为倚阑干。
四时不改江山秀，万象无穷宇宙宽。
古往今来还复旧，风清月白不胜寒。
长淮幸遇丰登岁，得与斯民奠枕安。

皇祐二年秋九月，九日龙门遇佳节。
新都大夫孙隐之，报政优游共民悦。
升山高会宾主俱，满头黄菊泛茱萸。
遥开醉眼极千里，身高气爽胸怀舒。
逢时感物以次发，诗成落落倾玑珠。
初言府政好太守，化行岁稔民力苏。
喜声协气遨以狂，稚子负老老者扶。
又言登临风景异，澄川秀野如披图。
殊方真赏到奇处，未来空只夸江湖。
得之独善不在己，远遣遗我开烦纡。
嗟我江原亦民长，周遭百里平如掌。
簿书役役甚囚拘，闻有岷峨无计上。
及闻治邑兹山奇，脚力不到神魄驰。
谁知我亦好山者，箧中时复观君诗。

阆州之景天下奇，尝见老杜城南诗。
嘉陵江湍清且洁，锦屏山叠雄复巇。
醉翁生钟大峩秀，收拾气象为文词。
自从屏星副郡治，讼平事简奚设施。
幽潜穹大极所有，搜罗咏赋一不遗。
州僚俊集嘉酬和，海涛汹涌洪波随。
顾余不鄙可语者，联编累轴缄以贻。
寸珠盈掬破冥晦，尺璧入手无瑕疵。
穷搜囊箧暴侈富，开窥秘啬心惊嬉。
竟微一毫报佳况，临纸复辍惭久之。

只应登雪峤，疑是有丹梯。
雨后千山秀，风前一笛嘶。
平时空执弭，乐土不鸣鼙。
目断依莲客，君东我自西。

岁始三日雨，恩随万井春。
如何至和气，先被远方人。
洗濯山川秀，霑濡草木新。
尧仁际天地，调燮有臣邻。

子舍竞诜诜，号天日月昏。
有绡传秀像，无药反英魂。
右棘官虚位，西山墓闭门。
遣余衣上泪，时复有啼痕。

福地生奚似，丧人送几何。
环环山水秀，蛰蛰子孙多。
情悼魂兮些，辞凭挽者歌。
嗟余身在越，西首泪滂沱。

东南杭与越，形势夹长川。
地占一方秀，天生万象全。
两城俱卓尔，列郡岂加焉。
异世称无间，同时较有偏。
厥民如贵简，彼国实居先。
大海收淮渎，群山冠幅员。
古人踪欲见，游客目先穿。
况自醇风俗，从来省朴鞭。
有年人既庶，乐教志弥坚。
每得前朝事，尝由众口传。
土疆归阙下，州宇辟湖边。
未苦秦来幸，先经霸擅权。
有贤思避世，择地效高眠。
盘屈稽山势，嵯峨玉笥巅。
茂林侵碧汉，修竹挂青烟。
东浙潮声近，西陵草色鲜。
四明登陆显，五泄夹溪沿。
渔浦从舟楫，仙居远市廛。
山青难入画，花灼正如燃。
石伞阴遮径，松潭韵写弦。
千峰云叆叇，双涧水潺湲。
灵迹曾游处，清风可坐延。
龟浮山出浪，龙去井迷年。
泉涌寻源出，萝繁附木缠。
屏危开石上，星摘射岩前。
仙髻传今古，峰形露丑妍。
法华初赐号，释子已超禅。
一感因人异，群言可理诠。
遍随高下赏，潜解利名牵。
民室常盈目，城闉异及肩。
通幽云底路，朝接洞中天。
必有千年隐，都忘万事煎。
严园烟水乱，樊榭柳花颠。
圣阁迎仙母，湖楼望彩船。
越台凌缥缈，溪女鬭婵娟。
野景诚无限，游人岂独专。
清虚宫刹古，恍惚岁时迁。
宝相灵犹验，云门瑞复还。
尘埃笼古壁，章句列前贤。
醮礼因勤甚，龙宫尚俨然。
鱼池乖本意，僧罟触轻涟。
凿石成金像，营庵对玉莲。
瑰奇天桂室，潇洒宝林篇。
历历森豪俊，昭昭著简编。
兰亭真翰笔，桃谷旧神仙。
想像人堪慕，凄凉物足怜。
公卿夸道路，父子遁林泉。
废宅仙宫立，还乡世事捐。
嗟时徒役役，味道益乾乾。
种墓藏山穴，耸祠阚水壖。
方干栖逸地，祖贯起英躔。
相隐今遗迹，侯封昔见旜。
锦衣渐我得，车帐为民褰。
臣力难堪矣，君仁未舍旃。
挺身徒尽瘁，报德乏微涓。
所向知师古，干时愧学圆。
玑衡中切冒，条教外颁宣。
每慕黄居颍，曾卑隗相燕。
有为怀黾勉，无术可收甄。
得请乡邦便，躬祠祖垅虔。
耕桑初劝谕，饥疫偶成连。
赈发无深惠，疲劳获少痊。
阖封方富稔，载路息迍邅。
近幸同年代，前符昔日缘。
一麾来镇抚，千骑为盘旋。
弊政因民革，烦文到日蠲。
恩随和气浃，令比置邮遄。
美誉皆腾实，清香已胜膻。
善良陶静化，奸猾洗前愆。
吏畏输心鉴，民深入善渊。
课书人第一，轺召里逾千。
身起侯藩政，班趋秘殿联。
谋猷光帝座，议论溢经筵。
道合风云会，功高玉石镌。
正宜裨日月，未可问园田。
士论逾时望，人心曷月湔。
声名加显显，歌颂转翾翾。
预喜明贤遇，须知直道便。
中宸深有眷，外补实难铨。
行为山阴老，聊收一大钱。

山川灵秀降丰穰，十里油云泽我疆。
为叩明神虞岁旱，故飘甘泽助春阳。
征人共解江头缆，游女争夸陌上桑。
令尹爱民形喜色，作诗先已报丰祥。

间关来赣会年丰，十里农桑画障中。
雨足山川多秀气，暑消台阁有清风。
人惊地远还同近，谁道江西不似东。
琴酒从容随分乐，敢将身计事匆匆。

会峰亭对大屏风，万秀千奇耸若空。
不识谁能夺造化，真仙世界一壶中。

千里寻山忆烂柯，七旬归去此重过。
因观秀野轩前景，与我高斋不较多。

向□瓦砾怜□□，颇欲丹青结胜缘。
大似欠渠佳句在，不妨时复系渔船。
城东秀山不知数，城西新湖政自佳。
一春车马欠行迹，万斛尘埃装我□。

韶光烂熳时，百卉皆妍秀。
处处有春风，村村自花柳。
灵云眼里添钉，玄沙袖中出手。
除非自解倒骑馿，一生不着随人后。

莫谓南枝能放花，傍分北秀亦堪夸。
黄梅不用争高下，草本传来共一家。

纷纷帝族贵，钦兹神秀门。
永嘉分奕叶，甚盛二枝蕃。
吾友天乐翁，实惟游之孙。
身虽羁旅尽，诗则骚雅存。
侄行有科第，作尉期高骞。
是曰提刑后，令闻方腾喧。
大心欲图南，小枝不在言。
十年相聚首，伟论孰敢援。
交比鲍叔知，志许诸葛论。
分携乃明发，念我守故园。
君往夫差国，不遣吴水浑。
陆静玩蟾彩，江清烹鮈豚。
邑宰话乡曲，官廨如荒村。
昂藏信多暇，时忆朋友樽。
穷达委天命，守道无竞奔。
会当春风吹，梅实众花繁。

莫清彼潇江，莫峻彼衡岳。
澄光挟秀气，日夜相回薄。
月吸珠含胎，虹贯玉生璞。
子方有苗裔，温然粹而悫。
一童与三何，双凤两鸑鷟。
奋身辞草莱，正论吐谔谔。
彤庭拜恩归，天香尚盈握。
良才国之宝，一见我心乐。
平生功名会，万里初著脚。
永肩致主念，更勉经世学。
锱铢分义利，毫缕辨纯驳。
相期激清风，与俗洗氛浊。
谁欤指其南，是邦有先觉。

有崇南岳之五峰，倚天壁立云蒙鸿。
我尝振衣峰顶立，颇似吾乡好峰七。
七峰五峰小大虽不齐，气象峍兀实似之。
牛首峨峨峙双阙，蕉岭杨梅两奇绝。
南台林磵佛世界，百丈烟霞龙洞穴。
仙人冠剑端且凝，仙源万叠秋空横。
萦青缭白望不断，好似衡山山下看。
向来秀孕两宗工，文章节操为世雄。
百年山川久寂历，人物今有仙游翁。
翁才古干将，翁目岩下电。
千牛解剥刃有余，万象妍媸镜中现。
可持龙虎节，可运玉帐筹。
才高惊众世弗售，祗令遗爱留丹丘。
丹丘遗爱人人夸，经界宽租惠最多。
后皇嘉之锡异梦，使汝有子登巍科。
翁寿当万千，翁年才八十。
视昔殷大夫，仅乃十之一。
渭川出处付何心，独探玄关深更深。
舞鹤山前春色好，静对七峰长不老。

长安十二门，冠盖如云稠。
浮骖不停趋，九衢滔滔流。
朝握扶桑辔，暮行背椒丘。
驾言往从之，道左伤吾辀。
温陵有佳士，清姿秀琅球。
蚤畴抡魁望，盛之蓬瀛洲。
荣进付膜外，寡欲自日休。
需章臣有母，自诡以一州。
彤幨下青冥，锦舆居上头。
小施活国手，雕瘵会有瘳。
同省并门居，昔我陪清游。
一时四同年，气味骨肉侔。
而君堂堂去，别袂挽不留。
迅商起层旻，候虫催功裘。
问学常苦艰，岁月忽忽遒。
古今同一歧，古岂真难俦。
愿言事穮蔉，勿作刈获谋。
会面岂不再，为君刮双眸。

陈侯海内秀，满腹贮明玑。
十岁能属文，提笔登王畿。
上嘉鲁论对，亟授九品衣。
二十隮膴仕，昱昱五采翚。
三十搴殊科，寻闯师氏闱。
四十复见征，云步何峩巍。
蓬莱三千丈，径上陵紫微。
顾怀蕲春胜，骢马黄金鞿。
我来今二年，几度与客违。
于君再为寮，临分重依依。
风节耐岁晚，富贵特晨晞。
前后继二吕，迄今借光辉。
相期久远看，努力追前徽。

平生苏太史，清姿秀球琅。
异时玉堂对，历历汉兴亡。
直作根本虑，不怀弃捐伤。
修名望蓬岛，轶轨抹扶桑。
中道忽回薄，饮马以相羊。
昔为同年友，今为同舍郎。
不肯三日别，况各天一方。
我乞汉嘉绶，君怀庐陵章。
我无百何阙，君亦千里翔。
怀贤慨时事，百忧结中肠。
愿言保嘉猷，不愧欧公乡。

共惟仁义心，无贤愚圣狂。
纷纷万弓箭，独以寸铁当。
毫{厘里=毛}有不察，居然失其乡。
察则我固有，而失岂真亡。
周君海内秀，清姿竞球琅。
牛刀十九年，犹顾善而藏。
用世无内外，意行独安详。
乃知旦昼物，特为弱者彊。
许时京尘中，解后两匆忙。
前日同李郭，它日盟范张。
岂谓客逢客，乃或得相羊。
此道日寥落，此意谁平章。
为人作生活，悠悠老扶桑。
勉哉迪嘉猷，岁晚垂令芳。
我亦从此去，后会丘之阳。

河南富贵花，人与谱姓氏。
惟兹三秀者，不谱亦名世。
肖形草木均，出处哲人似。
无然而致之，朝菌何异此。
广陵张氏庐，厥应繄孝祀。
新丰李兴茔，修柯媲白紫。
意诚物皆诚，人瑞草亦瑞。
萧条羌水濒，五子服丧礼。
松壑侑夕悲，竹窗湔晓泪。
根基由内心，朴实无甃砌。
一朝垩室左，五色芝薿薿。
乃知宇宙间，何处非实理。
诚神本同机，应感不失俪。
充周遍范围，存养司诸己。
是心一息妄，目接犹虚伪。
若曰信禨祥，我亦为祝史。

南阳有佳人，被服长修姱。
黄中粲有章，秀外青无华。
朝饮晋柴桑，夕餐楚长沙。
惟与高人处，耻作流俗夸。
玄都有俗士，品格固尔差。
遗之以潘沐，强欲相涂搽。
南阳笑谢遣，于此我何加。
游女荡春风，渔人眩红霞。
尔比予于是，岂欲相疵瑕。
卿自用卿法，吾亦爱吾家。
寄声谢程子，为我删此花。

柳侯谓楚南，多石而少人。
至今英道闲，异石何嶙峋。
乃知五行气，中土为秀民。
降才既匪易，自弃奚不仁。
伾文一日炎，乃以焚其身。
林君若知此，是石当书绅。

寒阴雕草木，枯叶委庭阑。
苍耸孤松秀，青敷万竹蟠。
封条才贴妥，见𪾢复欹宽。
但使根长在，毋忧风哭酸。

非我江山许我赊，有涯生事不无涯。
雨添餠饵村村秀，风作羹胹树树花。
行玉盘中看物化，缕银幡里感年华。
初春心事谁人解，梦落沧江处士家。

沧江深处汲难浑，世味浓枯不见痕。
竹影移枰风澹荡，芰荷摇艇月黄昏。
坎离合处灵根峙，剥复机中硕果存。
门地人才如许秀，可能投老钓鱼村。

尚记扁舟下古渝，兰芽秀茁媚庭除。
跕鸢声里惊重见，玉粹扬休伟丈夫。

家声门九戟，庭秀树三株。
阃范闲金燧，林风莹玉壶。
未经亲绛幔，何遽作黄垆。
凝睇两竿竹，醇情一束刍。

槿篱山下屋，桐帽水边村。
遗子方寸地，传家廿四言。
芳荪生夕秀，衰柳带秋昏。
千古堂堂恨，青云落泪痕。

春风擢擢秀阶庭，岁晚悠然物外身。
不把簪缨伤野趣，肯迂剑骑拂天真。
种成坟上一枝桂，空老堂前百岁椿。
乡里善人今已矣，龙门送客一酸辛。

江乡推甲乙，家史自名门。
作配昔相友，流风今尚存。
三珠方秀媚，双剑忽飞骞。
丹旐莲峰路，悲云落日翻。

尚记少年场，英英兀老苍。
鄂不齐挺秀，兰茁竟摧芳。
老尽凌云气，悲成捉月狂。
若人奇且折，此事费平章。

双岫西南耸，东山小更殊。
形分闽岭秀，名自隠翁呼。
日映光浓淡，云深色有无。
须凭恕先手，画作远山图。

百卉冬具腓，乔松立霜雪。
老枝自擎重，既晚逾秀发。
劲挺真大臣，回邪走妖月。
金非百炼刚，那不因翠屑。

爰采麦矣岷之阳，麦秀蕲兮登我场。
岐岐而生自天产，两两而并维星祥。
我行其野逢酂长，酂长忻然持穗往。
自言此穗实秀时，六稻俱垂惟麦仰。
晋之四穟唐六岐，虽有其物无其时。
我君圣武绥万邦，我侯骏德为藩维。
君臣尧舜禹，十风五日雨。
干戈偃息将兆和，拍手齐唱崆峒歌。

爰采麦矣岷之阳，麦秀蕲兮登我场。
岐岐而生自天产，两两而并维星祥。
我行其野逢酂长，酂长忻然持穗往。
自言此穗实秀时，六稻俱垂惟麦仰。
晋之四穟唐六岐，虽有其物无其时。
我君圣武绥万邦，我侯骏德为藩维。
君臣尧舜禹，十风五日雨。
干戈偃息将兆和，拍手齐唱崆峒歌。

闲居罕人事，慵把历头开。
雷自地中复，风从天末来。
絪缊初熟酒，的皪未开梅。
道尽真光景，尧夫好秀才。

天地肇开辟，江山谁主盟。
岸深沙走白，石秀水含清。
鱼自春来美，猿虽晓不惊。
汀洲生杜若，薄欲采其英。

本住陵阳处士庐，不妨名字落青都。
题舆带阁添新号，抱史还山只故吾。
秀水稳宜眠夏簟，惠泉香可煮秋菰。
劝君莫动骚人曲，椰叶蓪花降女巫。

翼翼嘉禾，在梁之亩。
九穗离离，实栗实秀。

其秀维何，奕叶有傩。
春种秋实，备时中和。

四明山水远且清，秀气锺作千人英。
南州高士真济美，天地正粹涵中襟。
学问渊源派伊洛，文章典丽铿{轻车=音}韺。
射策丹墀压群彦，声名一日蜚玉京。
粤从膴仕久扬历，政事所至皆有称。
雠较芸编上群玉，蕃宣苕水腾颂声。
凝旒简眷异俦正，追班文石焕郎星。
清规屹立朝誉振，儒术既行邦计赢。
论思献纳众所瞩，其奈宵旰怀远氓。
咨诹出揽澄清辔，肃持庾节赒列城。
视时敛散民食足，观风按察吏胆惊。
侧听赐环驲骑速，行看荷橐天衢亨。
节过清明才六日，欣逢吉梦叶长庚。
和气却随春气足，福星还并寿星明。
己闻好语日边至，莫辞烂熳倾罍觥。
自惭小草依松柏，臭味相投意甚真。
矢诗不但为公寿，八荒寿域更跻民。

四山围一寺，胜地出花封。
秀竹辞春箨，晴云生夏峰。
僧闲流水槛，村急夕阳舂。
与客下山去，鹤归犹带松。

巑屼列千峰，一柱屹翘楚。
回复蕴奇秀，有此云霞所。
岩封五里雾，松撼半天雨。
深知境未穷，正欠惊人语。

有永恢皇祚，中兴挺世臣。
王封一品贵，庙锡五筵新。
日月临华表，璇玑近彩晨。
秀当吴峤色，流自鄮江津。
给吹仪褒燧，铭功鼎赐栒。
神游来燕日，吉朔契龟辰。
驺骑传呼哄，仪鸾供帐陈。
九街收雨净，午漏带钟匀。
从以簪缨贵，来羞俎豆珍。
思随时共肃，懽与律回春。
感激思亲泪，舂容致主身。
群工瞻礼乐，百两溢车轮。
粤若今为盛，应无古与伦。
王珪渐寂寞，诸葛抱酸辛。
父子千龄并，明良一德纯。
秉心同此学，锡福遍生民。
日者邦维固，天令敌运屯。
版图重入汉，玉玺已收秦。
遵养谋先定，规恢气遂振。
相仍鸣鸑鷟，双玉上麒麟。
帝谓先朝旧，卿勋不数人。
何官崇宠渥，无地匪经纶。
礼始昭陵建，恩参潞国均。
有严京邑宇，还望越祠邻。
牺象时觞洁，貂蝉月拜频。
烟芬沾杳霭，云气护轮囷。
龟泗提封衍，韦平系绪诜。
祝宗辞不愧，善庆泽无垠。
永辅乾坤晏，同濡雨露仁。
小儒松桷颂，留笔纪苍珉。

君家兰玉满庭除，尤喜徐卿第二雏。
方遂鹏程收鹗荐，又符熊梦获骊珠。
史山孕秀头颅别，秋水为神骨骼殊。
况有义方严训在，早看腾踏上云衢。

一重一崦一岧峣，隠秀寒光次第高。
借得笋舆如小艇，晚风千里泛清涛。

春水满四泽，夏云多奇峰。
秋月扬明辉，冬岭秀孤松。
难描邈，绝知音。
悦堂不是闲相识，赞不欣兮骂不嗔。

我是沧浪叟，闲来系钓艭。
如何一湖水，丰秀半吴江。

竹秀水色浄，忽来双凤凰。
岐周昔鸣瑞，今复见文王。

野径溪桥取次行，山青水秀眼增明。
身居尘外年年健，心到灰时事事轻。
文阵挥戈吾退舍，诗坛歃血子同盟。
直将修月拿云手，拾得人间句见成。

飞锡来寻避俗翁，不辞劈面受霜风。
因君发被诗催白，知我颜须借酒红。
秀谷几年千里隔，空寮今夕一灯同。
恨无日暮碧云句，编入文通杂绶中。

芙蓉秀插最高峰，上有仙台近碧空。
不惮攀萝登绝顶，俯看尘世一樊笼。

少小从君游，忽已各壮年。
蒙铜未披发，忧孽故熏煎。
羡君怀利器，吾宗秀而贤。
刮摩尽结实，涵揉归本源。
圣处猛自力，人物方渺然。

所性常存存，危者惟人心。
子才秀吾宗，一歕凡马喑。
俊快恐易蹶，谨勿轻千金。
贤关集多士，辔策方骎骎。
功名亦漫尔，培护在资深。
我尝评京华，真是秽浊林。
绳约稍自宽，一纵不可寻。
蚤夜念倚门，翼翼如有临。
亟归慰慈抱，毋浪花边吟。

杜曲传诗书，百年植门户。
汝少秀而贤，中上期可语。
胡然织锦机，未半已投杼。
谢彼游冶徒，前功尚可补。
堕身泥滓中，起秽实自取。
细读玉汝章，此意可近古。
凡物甘以坏，其成在坚苦。
要须心自鞭，勿以言浪许。
它时观厥成，一笑相尔汝。

秋云黄，日月忙，登选才俊收词章。
操觚搦翰换钟鼎，往往冰炭交中肠。
柯山多士称海内，勇气洗尽古战场。
笑挥笔阵示整暇，洒洒胸中书传香。
此邦昔日龙头客，前后相辉九霄翮。
山川孕秀不乏人，想已津津动颜色。
题舆左岳得儒英，行整速步趋天庭。
金薤琳琅耀光彩，不学砌下寒蛩鸣。
盖世功名人共许，赤手欲搏南山虎。
𫏐来秋院镇文场，坐使千袍同鼓舞。
我昔贫困如匡衡，邻灯夜照心峥嵘。
区区薄宦亦谩尔，役役尘埃愧此生。
浅学幽深虽未烛，到耳独能辨丝竹。
从今着意听文鸣，会使嘤嘤出幽谷。

地灵锺国秀，胪唱压时名。
虎观坚廉节，螭坳振直声。
志随时暂郁，身与道俱荣。
人羡腰金日，于公孰重轻。

敛衽从童丱，巢枝幸里闾。
尘踪谁抆拭，余论借吹嘘。
得意鸣珂地，惊嗟素锦车。
直言公不死，兰玉秀阶除。

展旗天柱立，宝印伏狮雄。
瀑喷千珠碎，窗开四牖空。
争奇排怪石，独秀出孤峰。
龙鼻泉流出，如何造物工。

碧落宜游遂速奔，千奇万胜果中存。
天锺神秀双瑶室，地辟高深两玉门。
下有绀寒流水径，上垂远古断山痕。
独怜地近人何远，久共沿流探本根。

岿然康庐山，独秀莲花峰。
派为濂溪源，下有爱莲翁。
绝学嗣洙泗，千载同清风。
书堂二池间，浮翠笼轻红。
居然不染尘，涌出清泠中。
雪藕厉坚节，一念窒以通。
朝卷而暮舒，吸之碧玉谿。
洁凝月露润，妖鄙桃李秾。
食子味崖蜜，擘房透香丛。
菰蒲俨不群，鱼鸢间相从。
大哉君子操，视此褆其躬。
我方赋归来，来策溪上筇。
家池忽惊见，晴霞照秋空。
已迎颢气澂，况复嘉瑞逢。
双葩本共根，殊质疑并锺。
摘奇且熟玩，比德思广充。
尝闻古之人，即物皆至公。
两岐美报上，同颖还居东。
双觡赋长卿，奇木对终童。
善推仁义端，吻合造化工。
后世煽淫靡，世见了不同。
联芳天泉池，合欢华清宫。
骈花耀鲤湖，十丈闻华潼。
徒能资丧志，谁与思念功。
嗟予困蒺藜，坐此五技穷。
兹瑞何自来，儆戒如倥侗。
孤植常易摧，初戒先叶恭。
竞妍必竞妒，次戒毋苟容。
美祥不可恃，又以戒其终。
恭惟天地心，常比药石攻。
名理傥未喻，再拜师正蒙。

惊风不成雨，行云去无踪。
妾生三十年，着籍长门宫。
宫车辘辘春雷晓，明星初荧绿云扰。
增成丙舍争迎銮，惟有长门闭花鸟。
黄门开玉匙，画史图蛾眉。
金铺振琼钥，玉秀生铜池。
朝阳才回金屋在，转盼不堪人事改。
入宫已作郑袖啼，出塞那知延寿卖。
花残鸟语频，长门春复春。
花鸟易惊老，况复门内人。
东风动地夜来恶，万翠千红绕帘幕。
当熊自有匪石心，肯顾班姬秋扇薄。
长门勿轻怨，视此箧中扇。
白华兮绿衣，自古兮有之。

龙津南国第，蝉冕左丞家。
箓以文章{礻亶}，人惟寿隽夸。
秀庭看玉树，喜帖报金花。
挥涕东原路，悲风咽晓笳。

锦绷玉立纪双清，瑞牒千年重得名。
龙竹高标俨元致，熊湘素节凛皇英。
质同陇麦两歧秀，奇并庭柯连理荣。
却羡此君尤特立，虚心直道不孤生。

夭矫青池近，腾拏碧汉遥。
微风鸣嶰管，轻雾映鲛绡。
舞翠槐齐秀，蟠青松后凋。
终须还直道，劲节自干霄。

庐山三百里，巨浸压宫亭。
势接九江汇，峰连万古青。
渊源开道术，哤幻杂仙灵。
厚地蟠奇秀，雄标动杳冥。
浓岚晨历历，流水夜泠泠。
雪拥琼瑶障，花繁锦绣屏。
吾居尝静对，亲处异空聆。
瀑布手自酌，斜川身所经。
龙渊敲短策，鸟道绝危陉。
正派尊涵泳，高山有典型。
揭来三涉径，知阅几周星。
白傅松犹在，陶潜菊未零。
坚高思并辙，今古共忘形。
便拟安圭窦，终期老涧坰。
忽严大君诏，言驾小侯𫐌。
一别门垂柳，重观阶换蓂。
出山羞小草，浮海又流萍。
颇觉登山屐，翻成泛宅舲。
回头看豹雾，望眼隔鸾汀。
纵抱知还志，何时振倦翎。

帝淳熙兮重华，灿璧跗以秀荂。
根六艺兮正以葩，蔽一言兮思无邪。
噫后人兮谁耶，有臣甫兮不浮以夸。
穷不诎兮之死靡他，志不忘君兮于天之涯。
九渊兮鲸牙，汹怒兮奔拏。
阅三百年兮鼓吹群蛙，皦如英韶兮屏淫斥哇。
搴月兔兮泛灵槎，登钧天兮泰皇家。
御墨兮惊鸦，十行兮整斜。
紫电兮丹霞，因风兮尘沙。
臣有扁舟兮床笔灶茶，愿托宝墨兮水云蒹葭。
恍清梦兮随銮车，臣身江湖兮臣心不遐。

内史书如率令，善奴秀比官奴。
千古会稽楷则，于今重见阴符。

六郎之风姿，秀于清池。
初日之华蕤，流景发晖。
种玩之谁宜。
有美人兮，掞胸中之奇，笔下其似之。

崇观太平，博雅汇征，秀出簪缨。
楚芈蜀刘，三英并辀，道祖其俦。
沈浸深醇，熏陶见闻，厥艺以振。
方旅兰芝，水清献奇，发千古机。
撷其所长，韬锋敛铓，类曲水之觞。
即权合经，不特制名，雅韵尽呈。
泾芾已仙，是书之传，孰探其天。
风期九垓，黄鹄下来，然予言哉。

予登五老峰，其下盖有山房焉。
缭阁层廊，疏松秀篁，泉璆夜鸣，谷绣晨张。
公方读书其间，盖已会此趣于胸中之藏。
然则摛墨池之华，撷彩笔之芳，发其绪余，书尺七襄，固知其自然云锦之章也。

我登吞海，而帖适至。
事虽偶然，不啻有意。
彼江山者，秀无古今。
丘壑市朝，则二其必。
阿大中郎，煌煌虎节。
金闺卷怀，亦既殊辙。
同此登览，而趣不同。
云霄并翔，翚翟冥鸿。
矢词胸襟，浩荡万里。
比兴所存，二疏是企。
清诗胜景，何地无之。
不絷不维，景则我随。
征尘障天，我亦倦翼，遗墨未渝，微躬奚息。
南零之波，上派于湓。
诗其警予，以谂侯门。

范本蜀望，世仍忠嘉。
南渡而来，人门莫加。
帝咨典型，诏起幽遐。
翊媺铜龙，执经金华。
笔取端重，而兼奇葩。
儒先所推，奚待诩夸。
有伟丰公，如璧不瑕。
卷怀枢庭，寓赏梅花。
公从北方，共之天涯。
均德比谊，而兼葭莩。
寒谷将春，轻阴不遮。
洁樽斯从，寄驿匪赊。
倡汝和予，屏淫斥哇。
托彼阴晴，以写正邪。
爱君之心，对越靡差。
一瞬百年，遗墨惊鸦。
臭兮同兰，好兮投瓜。
二公其仙，星箕汉槎。
如此帖者，可复得耶。
清并玉雪，秀同绮霞。
矢辞以藏，庸识名家。

山气之微明，湖光之清浚。
轩中之人秀而隠，予固未之论。
独是一篇之题，自是于古无所与逊。
知益知损，予意犹有俪乎孔门为国之哂也。

玉妃粲粲怯诗瘦，秦艳苏腴略先后。
于湖笔力并奇秀，手执遗篇欲三嗅。

英宰翼天縡，治象开淳熙。
虽云简牍间，已具梁栋资。
瀛海渺且清，壶山秀而滋。
肤寸起膏泽，笔意傥可知。

桑枝绿兮麦齐腰，醴泉山下兮春和柔。
有美一人兮山之曲，薜荔屋兮蕙裯。
溪流兮清浏，岚霭兮秾秀。
鸟语韵兮清风，花气馥兮晴昼。
山中人兮衮绣衣，泛滥游兮憺忘归。
溉千顷兮芳茝，艺百亩兮留夷。
岁暮兮华实，折以遗兮所思。
怀渺渺兮何极，时不可兮再得。
丹凤兮飞飞，何两美兮未合。
山中人兮忍淹留，皇渴伫兮石田秋。
乐行兮忧违，余心兮焉求。
草萋碧兮日婉娩，炯四目兮余袂挽。
披霞缊兮䌷琼编，倚仙翁兮与周旋。
乐莫乐兮醴泉之墅，役薪水兮公忍余弃。
凌泛景兮从之游，渺下顾兮一稊米。

五气兮顺行，万汇兮嘉生。
繄人兮有异，毓其秀兮最灵。
纷总总兮横目，何一浊兮一清。
岂后皇兮尔私，命曰贤兮粹精。
虽才品兮靡易，匪先觉兮曷程。
诞空桑兮开有殷，崧岳降兮周之祯。
矧皇运兮配天，作之辅兮差肩。
蔼遗芳兮简编，屹柱石兮多贤。
眷指李兮嫡裔，祖柱下兮老仙。
扶舆兮瑞雾，溶泄兮非烟。
鞭鸾兮驭鹤，抉云汉兮来九天。
粲文瑞兮郁郁，帝所赍兮坤轴。
经天兮日星，纬地兮岳渎。
绵万禩兮不泯，为生民兮耳目。

有閟兮寒泉，运而往兮几何年。
地灵兮启秀，不我后兮不我先。
川媚珠兮圆折，莲吐岫兮便娟。
坤文郁兮瑞世，所思邈兮西都之虞渊。
芳至今兮未沫，世载英兮昌维。
其已考槃兮山之阿，龟何以兮食只。
筑之垣兮登登，忽而凹兮窈而深。
累甓兮寻丈，刳木兮虚心。
木为仁兮仁者静，水阂险兮中不失信。
矧生数兮土以培，固受命兮独也正。
孰牖兮孰窒，孰导兮觱沸。
否倾以亨兮繄所遭，余何丧兮何得。
美人兮委蛇，泂酌兮永歌。
昔泥不食兮匪我吝，今渫可汲兮湛不波。
韦绝编兮堂上，晤三圣兮惝恍。
有孚兮坎习，不穷兮井养。
消息兮盈虚，道之体兮易之象。
沛吾辀兮八荒，志拯溺兮靡遑。
鸡鸣喈喈兮霜月晓，纷纭归梦兮殷辘轳之下银床。
万家兮渴饮，渺千里兮相望。
猿奚悲兮鹤奚怨，旱欲霖兮川欲航。
功成兮不居，媲彼泉兮有常。
缨可濯兮沧浪，鲤可羞兮汉之姜。
修绠兮汲古，涴新学兮肺肠。
美人兮归何时，乐莫乐兮旧乡。

老树万安驿，古井罗真山。
玉虬五云车，仙翁此往还。
云踪久不刓，泛景疑可攀。
忆昔摛藻頖，题诗揭松关。
抱琴唐昌来，快晴春物妍。
截竹倚伶俜，引袂飞褊褼。
历阶一稽首，为我展笑颜。
善救无弃物，广度随有缘。
殊庭遥相望，异关非浪传。
道士多野朴，山肴亲洁蠲。
披榛为前导，{奭斗}酒勤款延。
墨池鉴寒藻，书台滃非烟。
所著何隠帙，乃忍悭不传。
空余六六峰，可想格笔椽。
最怜覆盂亭，秀出层峦颠。
周遭碧霞嶂，莽苍云海连。
酒囤拟泂酌，花坪夐连娟。
暝色阻穷探，夜雨得佳眠。
尘缘一相误，凡骨何当仙。
云霞岂不恋，简书当趣旋。
神丹夜涧火，青藜洞中天。
仙翁如点头，未忍甘弃捐。

剑北山巑岏，刺眼乱矛戟。
烟云借光景，稍觉含秀色。
倚樯寄遐瞻，慨我三友益。
有怀无与晤，搔首暮云碧。

天下最佳处，惟二室三川。
一气所融结，何地无云烟。
忆游古南安，倦憩大观前。
十洲与三岛，渺莽云水连。
追随子邵子，飞步山房巅。
醉归迷夕霭，笑歌呼渡船。
至今诗箧中，秀色余芳鲜。
永愿借一壑，抱耒耕石田。
不学谷口隠，姓名京师传。
邂逅大冯君，为我开愁边。
烟霞粲画本，风月起笔椽。
上有玉山庄，遥挹峩峰妍。
士为声利役，何如拥肿全。
脱粟幸可饱，苦茶宜活煎。
画计不用决，与山终薄缘。
三间苟完矣，万松想苍然。
羊肠摧君辀，问君归何年。
早逐山房翁，江郊掉吟鞭。
往来成二老，日醉壶中天。
对峙五言城，写之七丝弦。
勿遣俗士驾，污我青苔钱。

忆昔岁云暮，言趋君子堂。
昕班偶同归，三度金节凉。
木天并英游，东壁分余光。
日者对宸扆，直声动岩廊。
岂不志归田，胡遽喧巧簧。
别久花竹秀，山积书传香。
时无尘外交，若许令支郎。
愿言从之游，珪璧保闻望。

璧月行素空，流魄寒潭水。
水非与月期，月岂待濯洗。
天光发于定，妙契元一理。
士生无南北，乐在相知心。
同行不同调，有如辰与参。
一言针芥投，山水皆知音。
畏斋天下士，执鞭愧我后。
当时俭府莲，最说庾公秀。
十年一欠伸，西楼黯回首。
油幢古夔子，锁棘外南宫。
宝鉴贮英裁，毡笔题至公。
讯旧一以凄，浩荡华表风。
宇县莽烟尘，人物叹今眇。
兰芷閟其芳，所御或荼蓼。
隠思不遑寐，令我忧心悄。
古今几枰棋，胜败无常形。
世岂欠国手，一著何可轻。
但恐当局迷，渠知死可生。
向来一寸心，行世几濩落。
矫性动有妨，幽思谁与豁。
为君歌慨慷，长风起天末。

忆昔与君同射策，同舟同馆心胶漆。
万言入奏甘弃置，赖有湖山好看客。
归装濡滞及黄池，半菽寒菹作除夕。
慨慷相与期古人，聊复名场借梯级。
君家三秀立分鼎，太阿觉君锋更颖。
吏行凫鹜哄尘坌，寒露玉壶夐光炯。
五羊仙伯两眼明月秋，荐书万里彻冕旒。
四贤同时一网收，朔风扶柂长江流。
迟顽我自费推激，隠忧百罹霜鬓出。
未能勇决便幽栖，宁免随阳睨残粒。
送君矫翮玉霄去，为我一破胸怏悒。
向来四海李兵部，正色立朝古遗直。
九原凛凛有生气，余愤须与君湔涤。
世故翻覆况多端，沉思使我心胆寒。
谁生厉阶今为梗，涓涓不窒惊涛澜。
不知聚几州铁铸此错，百尺竿头一步底处著。
天位天职特用轩轾人，明眼勘破定何物。
波流何可金石转，鲍肆讵能兰麝夺。
君不见考功望郎谏疏沥忠赤，垂绅满朝皆太息。
信有宗工妙绳尺，梁园我亦尘下客。
法当冗散逃百谪，满意诸贤拱霄极。
谠言正论囊封溢，国势不难一枰活。
正途未易荆榛辟，有谋勿惮时造膝。
救溺拯焚奚可失，海南波宽老龙蛰。
朝朝满涧玩泉石，当为诸贤失衰疾。
我亦三叫喜动色，早愿采薇休戍役。

华萼楼前花冥冥，三郎雅知睦天伦。
脂田恩厚脱屣轻，独将泡影观此身。
碧瑶六六秀蜀岷，朝来郁勃连夕曛，石坛虚呵存谷神。
笳鼓惊散羯鼓春，兄来问信杳莫闻。
瑶池宴酣归未醒，千岩万壑空烟云。
一念之差隔几尘，蓬莱谁信有太真。
平生我亦厌俗氛，秘箓曾受金阙君。
玄机傥有三生因，不妨牧羊学初平。

鸿蜚冥冥天宇空，谁令矫翮修门羾。
承平在昔朝多贤，犹念丘园天爵共。
泰山豹林来复去，河南白云坚不动。
斯文程伊嗣兴起，露门日日峨冠诵。
虽然去就迹参差，高风等是光吾宋。
秀岩素心非少室，万卷本期供世用。
当家幸有二仲贤，不妨老子琴三弄。
纷披竹素勤日课，萧索松风酣午梦。
有来虞旌贲空谷，例与蜀珍入包贡。
中兴钜典未杀青，千古传疑须折衷。
文孙嗣服渴延伫，太史泚笔待错综。
奸谀已死不难诛，古今一辙犹聚讼。
缁衣信能心爱士，白驹谁复语含讽。
丈夫出处亦何常，毫芒难博丘山重。
勿学退之忧史祸，勿似子长夸雍从。
孤骞终不吓腐鼠，览辉未易来翔凤。
平生我亦煎百忧，四月长江远追送。
丁宁寄语季成甫，东华冠盖真一哄。
时撑小舫漾湖光，莫遣红尘扑飞鞚。
扶持姱节早归来，世故纷纷付时栋。

昌黎文章纬河汉，只合彯缨侍香案。
帝遣骑麟下大荒，肯为吾州一笑粲。
至今千里被膏沐，犹自{雨/矞}云余绚灿。
后二百年来祖侯，不以左官兴寤叹。
西园作堂娱岁丰，东城选胜湖波漫。
不知此湖孰经始，秀水之涯矗堤垾。
花屿逶迤双径通，荷荡淼莽三塘贯。
凭堤筑台夐清旷，羁官赖此泄愤惋。
嘉二三子南渡来，营葺颇能还旧观。
风流转烛冷如铁，仆雨摧风存者半。
蹇余意倦直承明，次补适来忝藩翰。
腐不能通柱后文，拙尤不辨牙筹算。
自公正须豁滞懑，时屈何能事轮奂。
支倾补坏聊复尔，护邃培高足娱玩。
江山入手要弹压，风月无边供判断。
高贤一语真实录，胜游虽多此为冠。
水花岸草错云锦，雨瘴清岚无界畔。
忘机自与鸥鹭亲，无事从渠凫鹜散。
老仙音尘可得追，移得卢家石坚悍。
题评倚重南轩翁，瞻相如瑟黄流瓒。
迂顽我岂经世具，乞身去咏南山矸。
作诗聊与来者期，何去后思可称赞。
尚友三贤自不差，时复凭熊一来看。

掣铃者谁金门客，神秀迫人似曾识。
八返未问龙虎交，一杯且荐琳腴碧。
我昔卜隠大面山，招旌驱人难得闲。
梗野自适麋鹿性，逡巡远引鹓鹭班。
始青一气色非色，此中自有金丹诀。
政须趺坐共商量，忍向尘劳磨岁月。

卧罴花石戍，梦蝶古渝津。
秀子嗣荣禄，诸郎皆聘珍。
笄珈陪墓窆，雾雨暗车尘。
今代谁班范，牵连汉传循。

飞幰轻舆御暖风，款门何事日憧憧。
芳荣满槛丹青丽，秾秀当轩紫翠重。
石几拜嘉才径尺，云天无际挺孤峰。
更烦指似麻坛路，万壑千岩借一筇。

驾鹤飞来白玉京，疏髯秀色自仙真。
要看转物天机密，更念居闲学力新。
孔孟以来扶坠绪，羲黄向上属谁人。
雅知仁静宜黄耈，仙谷烟霞不尽春。

尼岭飚游不可期，寥空无路寄幽思。
阶兰竞秀有谁省，贝锦伤谗徒尔为。
默坐勿书殷浩怪，拟骚休作楚臣悲。
君看雪涧凌霄干，长有毵毵绿满枝。

中天台殿倚竛竮，忆昨深登六岁零。
雾锁岩扉须玉钥，云扶革履上青冥。
三峰静对厖眉秀，双璧惊回醉眼醒。
风雨三更龙象集，祖师意旨付谁听。

湖海裒英气，星凰瑞圣朝。
黄锺回暖律，紫毳下层霄。
平武登巍选，高才局下僚。
一朝翻渤海，万里羾扶摇。
迁次更州牧，澄清奉汉条。
帑藏参会计，阃寄竦嫖姚。
帝想重关阻，云连八水辽。
近知敌运尽，不复旧时骄。
遣送纡天宠，将输伏使轺。
艰难须力济，氛祲觉潜销。
还把天隅绣，来题驷马桥。
留良无复恨，撷秀自应饶。
倚重藩条布，尤先政理调。
根株探吏蠹，襦袴蔼民谣。
流地金钱溢，褰风锦幄飘。
异时司榷牧，永日但逍遥。
谁似躬行美，能知燕处超。
兵厨疏螘味，讼牍列牛腰。
苦节同儒素，清风起俗嚣。
世途犹梗塞，士气况阴消。
竭泽无余算，何时罢击刁。
定知虚宁久，可卜赐环招。
经世须材略，犹农力蔉穮。
牧时宜解瑟，渴治急闻韶。
豹尾催持橐，蝉冠合珥貂。
致身期丙魏，耐老并松乔。
笑我同沟断，惟公赏爨焦。
穷栖官署冷，阻侍燕居夭。
春信梅先觉，霜天柏后凋。
殷勤眉寿祝，持用报琼瑶。

皖伯疏封有故城，新堂犹宝李翺铭。
三峰秀出尘区外，二水空流战血腥。
在昔建邦专地势，祇今误计寄沙汀。
集鸿底处容栖宿，冠鹖何人称使令。
轮对适当三馆彦，忠纯能耸四聪听。
俄闻命绾邦侯组，应是名题御坐屏。
地有险夷何可择，事方艰棘不遑宁。
扶持羸惫为耕叟，收敛奸雄作战丁。
遗爱重寻朱邑庙，壮图仍访吕蒙亭。
可能旧观珠还浦，试拓新规刃发硎。
少待烽烟清紫塞，却持笔橐侍彤庭。
男儿莫作分携恨，勋业相期汗简青。

珠树森森秀阮林，高堂有母各欢心。
兰陔娱养时多暇，勿遣平安阙嗣音。

蒙泉距宜春，相去百余里。
有僧来问余，借问何姓氏。
乃余昔所敬，见之蹙然喜。
叙余语未既，省记到山始。
屋庐今何如，旧者存有几。
一别十八年，再见复在此。
僧云今胜前，百蠹费更理。
昔茅塞蹊径，今道平如砥。
昔门不容盖，今可驷结轨。
昔堂地一坳，今去天尺咫。
翚飞两庑列，翼从万瓦起。
古殿布丹雘，云龛照青紫。
临流地宽旷，一带碧清泚。
竹院密回环，松关秀两峙。
峰峦对青眼，泉石洗幽耳。
最上两龙湫，层崖状奇诡。
水旱凡祷祈，响答应甚迩。
载念此招提，明禅祖基址。
传灯焰不续，老子心所耻。
庄严七宝界，因果非偶尔。
问余求篇题，以为岁月纪。
余老书最拙，况在尘棰里。
欲到身未能，欲辍请未已。
忽然若天会，拈笔书满纸。
大空一浮沤，无成亦无毁。
广阔包八荒，敛藏归一指。
道足满须弥，意合在稊米。
幻成如是观，佛亦不在是。
虚空白且光，澄波静无滓。
四山时出云，一月照彻底。
天开道门庭，不断佛种子。
心地日杲杲，光照千万祀。

慨昔淳熙初，忠定守郡时。
树楼城南门，众秀皆来归。
插空缭千峤，注海合两溪。
云眉扁古隶，蛟凤跃出飞。
西瞻建标霞，东𫖯采菊篱。
循环一甲子，天假兹良期。
象贤宣祖烈，布政轶吏师。
乘暇陟危级，更新敞前规。
肆开落成宴，镫月交明辉。
杰栋小芳桂，修梁薄辛夷。
空阔渺纳纳，青红湿离离。
太平毕文简，庆历元厚之。
猗彼三硕辅，勋业畴或非。
公今继其躅，岁月几推移。
魏謩宝遗笏，郑武缁旧衣。
过者登斯楼，咸诵金石词。
却笑楚臣作，空因秋气悲。

我友满天下，面交如斗量。
最晚得张子，群中孤凤凰。
秀气分高盖，妙年侔洛阳。
趋向颇近道，才具已老苍。
兰若参文盟，过眼五月彊。
别我求赠言，握手吐肝肠。
学贵根书茂，积贮焉可忘。
如行千里路，须具三月粮。
文亦有活法，先使意气张。
如破勍敌垒，须擒贼中王。
子家蔼文献，庭砌多琳琅。
归欤力种绩，宜亲师友良。
植本日以大，养气日以昌。
学丰敷为文，如富出所藏。
襟期要荦荦，俗物徒茫茫。
他日泉石下，候气视北方。
知有滔滔者，非予谁其当。

玉笥高嵯峨，异石光灿皠。
紫盖有佳人，出为花县宰。
佳人秀吾宗，天姿最高垲。
饮水抱丝弦，纫兰纕蕙茝。
畴昔纠郡掾，辩狱亦几殆。
人命我所争，斗粟何足爱。
上官翻相知，剡荐异寮采。
及膺民社寄，直道肯自悔。
以柔克高明，为政尚慈恺。
农扈饱春和，荒年独不馁。
猾吏履薄霜，洗手畏纳贿。
桑间雉正驯，壁上鱼多鯘。
昔我在湘幕，相从垂两载。
书生守方拙，时妆不入队。
惟君雅知心，刮目赏奇磊。
君有桃李栽，我独芙蓉采。
无何风木悲，天乎余何罪。
归欤泣焄蒿，久矣婴病痗。
除夜接君书，乌栏墨璀璀。
访问死生余，警语鞭不逮。
为言刚近仁，直性终难改。
近乃加和平，痛自铲光彩。
万事必宗道，众流须纳海。
随时少屈伸，正直固常在。
再拜君之言，书绅戒荒怠。
时事苦间关，谁欤穆天縡。
来书尚可为，苍生久相待。

君肃吾良朋，天资秀而颖。
以忍名其斋，求余为序引。
余闻刃制心，其字谓之忍。
一忍宽百忧，百动归一静。
人心本至明，万善集虚境。
外物一障之，天真随晦泯。
意猿肆颉颃，气马浪驰骋。
以忍作防闲，如物有绳准。
圣贤养心学，最切是惩忿。
愚者一不校，鲁者三自省。
行行无取才，宜为夫子哂。
师德岂懦夫，见善必操秉。
唾面令自干，可以愧不逞。
公艺忠孝人，家法肃而整。
九世有盘盂，一字其要领。
愿子继自今，去过贵乎敏。
育德必体蒙，辨义直观井。
意融妄尽消，心清事亦省。
我少染习气，近亦痛除屏。
作诗虽警君，且欲以自警。

昔君与我夜对床，知君着意选专房。
为言东邻有女宝，胡不贮之芸辉堂。
君时为我一怂恿，以斗量金买娇宠。
小君有德比孟光，不妒不嗔回盼重。
悬知仙果结子迟，三年乃字玉麟儿。
君家多产渥洼种，英物生来骨定奇。
莫嫌外家不足数，有子端能贵其母。
旧闻络秀有伯仁，今见英娘生阿武。
萱堂一笑颜生春，从此含饴日弄孙。
他日公侯当衮衮，凤将九子俱青云。
犀钱利市人争觅，我独流涎不能得。
假饶此事卿无功，不道荐贤功第一。

孟子称三乐，广文兼有之。
寿椿齐百岁，常棣秀连枝。
初筮筠江郡，尊为芹泮师。
英才需教育，远业立镃基。

锺秀端明裔，来嫔通德家。
早甘寒水玉，晚爱白莲花。
乐施阴功厚，回班庆事赊。
他年龙凤麓，赠典有光华。

柏叶椒花未报春，阳和先到四筵宾。
传观秀句堪呈佛，谛听清谈太迫人。
子舍香醪浮瓮碧，孙枝名果荐盘新。
却将甘旨分寒陋，尤见先生爱士真。

每爱君家玉满阶，仙宫今又见琨台。
父兮定得铃旗梦，母也须怀磬石胎。
羯末封胡知有种，复临泰壮看朋来。
林家络秀如闻此，好好来求依样杯。

英气轩轩贯斗牛，春风匹马辟雍游。
家庭竞秀三株树，伯仲相交五凤楼。
回首白云添旧感，细听夜雨入新愁。
妙年唾掌收科第，会有欧公避一头。

中秋过后才十日，广寒侍人遭谴谪。
堕在人间富贵家，依前不离姮娥侧。
刘郎风流世所无，醉中饮啖无精粗。
三胎闻已俱孕秀，次第门外连悬弧。
老子释氏亲抱送，想应屡入维熊梦。
我今预作弄璋书，君须早办汤餠供。

枝筇来访白云坳，绝异红尘势利交。
把酒为君浇磊磈，携诗就我定推敲。
不曾出市曾庞老，安得为云逐孟郊。
古锦囊中多秀句，家元书史莫徒抄。

生申维岳咏崧高，孕秀储精岁月多。
盛旦上元开甲子，前朝令节纪中和。
铜符暂剖雄藩印，宝鸭行鸣禁路歌。
天祐名臣锡难老，好将铜狄屡摩挲。

宠任辞枢极，新居卜月山。
人从生处乐，天与老来闲。
翠拥千峰秀，罗萦一水湾。
佳哉得真乐，恨不早知还。

孤却团圆月，今朝桂子丹。
莫教疏雨打，留向晚秋看。
色借幽岩秀，香通古壑寒。
痴儿被花笑，世味只辛酸。

天河秀出九芙蓉，白也诗词信是工。
我欲依然名九子，人情山意两融融。

三五年时折桂来，也曾班底戴花回。
而今四十还流落，却被人呼老秀才。

乾坤秀气孕三奇，勋叶人间有口碑。
台近棠阴遗泽在，楼辉秋萼起人思。
后先玉季金昆政，多少丹山碧水诗。
世事荡来尚胶轕，赖君一手理纷丝。

雨化仁陶德愈馨，如春物物自生成。
昔年秀水曾观政，却与鄞江一样清。

远引高踪继覆盆，一龛枯寂是前身。
秀峰影里闲揩眼，见尽深云未到人。

新来时事不相关，赢得蛮荒日月闲。
存取丹心照碧汉，任他黄口闹清班。
非求美誉传千古，不欲浮生愧两间。
天亦而今无奈说，秀才且荷肯相还。

不翦亦不斲，山楹在尘表。
石泉声淙淙，秀谷自围绕。
是中玄览人，未见今日了。
君固自无心，世亦不易晓。
梦奠何可攀，颓然泰山小。
当时岩壑人，百世何矫矫。
清吟振霞缨，日翳群阴悄。

轩轩黄冠师，胄出水曹后。
流风尚诗癖，圣处坐参透。
褰裳红尘外，心赏山水秀。
浑融入芒端，字字遗氛垢。
云雾巧裁缝，冰雪工刻镂。
编成着山岩，光怪射牛斗。

南来佳山水，清淑如三吾。
何必二水间，独有八境图。
秀水饥可餐，清沦渴可{奭斗}。
颉颃飞霞佩，簸弄明月珠。
心闲鸥许知，日远鸿与徂。
蓬窗苦局促，略取山川娱。
是间有意趣，逢人辄周诹。
一舍两丛林，半点尘埃无。
顿渐非二门，凡圣同一区。
见佛心即了，迷者直非夫。
冥心休外观，来此同僧趺。

名山绕旌川，未易千百计。
栖真耸其西，二幕相捍蔽。
柳山与龙山，连亘殆无际。
大鳌从东出，石鼓凿奇瑞。
华容接鸡形，蔓衍若难制。
维南有梓山，盘屹万里势。
有殿曰甘露，崒嵂插天地。
玉壶枕其北，凫山复相比。
碜岭介凤凰，大洞阐天秘。
无奈分布广，一蹴不可至。
姚君天韵奇，气概高一世。
胸中饱丘壑，作亭非壮丽。
独能极遐观，领略万山翠。
苍玉无遁形，秀色归一视。
却笑昔人非，所见殊无异。
东亭乱清晖，仅得翠微意。
东山罗红裙，未免声色累。
唯君别幽趣，徜徉乐清致。
青山不改旧，领客时一醉。

疲甿吾所矜，可忍浚膏血。
每事既厥心，其敢惮烦屑。
旱魃偶挻灾，慨念肠欲热。
笺天走群望，精神重澡雪。
一雨斗清凉，炎歊随荡灭。
多稼复如云，指日看秀结。
感通翻覆手，田里洗愁绝。
祷禜荷同寅，肝胆无楚越。

野梅清靖节，水仙韵坡公。
山谷秀而野，厥有山矾风。
陶苏黄三君，时异风味同。
后人思典刑，写入画图中。

耕稼问黔巑，禾黍悭培𪣻。
秀实仅有之，嘉祥藐乌睹。
府主金华仙，农事躬缅缕。
暖律笑吹邹，长府肯为鲁。
节用寓封殖，宽征从字抚。
去年民病获，公把漏天补。
今年趁春耕，公有月额雨。
至和委来牟，两岐分艺圃。
双秀可奇观，三颖骇珍吐。
一如荀氏龙，头角森踽踽。
一如贾氏虎，伟彪称最怒。
友于好弟兄，长岐支伛偻。
芒颖乍峥嵘，襁褓辞妪姆。
苗脉共根株，万物本乎祖。
见说西家牛，二犊同一乳。
琐碎众难并，异闻杳前古。
归功二千石，为言物有主。
忆昔辛丑间，红尘飞白羽。
陆海沈炊烟，原田没榛楛。
殿角深顾忧，宅西命山甫。
太平登九年，鱼凫蔼生聚。
长啸孤云端，汉中我疆宇。
片心天地通，助顺知已许。
畜繁田不芜，麦瑞富高庾。
万灶饱貔貅，余勇洵可贾。
坐缚长桥蛟，行却九关虎。
挈还天子地，醉言执童羖。
衮衣逐归禾，上瑞此焉取。
癯儒嘉闻言，中夜长起舞。
欲补嘉禾篇，俚咏惊瓦甒。

耕稼问黔巑，禾黍悭培𪣻。
秀实仅有之，嘉祥藐乌睹。
府主金华仙，农事躬缅缕。
暖律笑吹邹，长府肯为鲁。
节用寓封殖，宽征从字抚。
去年民病获，公把漏天补。
今年趁春耕，公有月额雨。
至和委来牟，两岐分艺圃。
双秀可奇观，三颖骇珍吐。
一如荀氏龙，头角森踽踽。
一如贾氏虎，伟彪称最怒。
友于好弟兄，长岐支伛偻。
芒颖乍峥嵘，襁褓辞妪姆。
苗脉共根株，万物本乎祖。
见说西家牛，二犊同一乳。
琐碎众难并，异闻杳前古。
归功二千石，为言物有主。
忆昔辛丑间，红尘飞白羽。
陆海沈炊烟，原田没榛楛。
殿角深顾忧，宅西命山甫。
太平登九年，鱼凫蔼生聚。
长啸孤云端，汉中我疆宇。
片心天地通，助顺知已许。
畜繁田不芜，麦瑞富高庾。
万灶饱貔貅，余勇洵可贾。
坐缚长桥蛟，行却九关虎。
挈还天子地，醉言执童羖。
衮衣逐归禾，上瑞此焉取。
癯儒嘉闻言，中夜长起舞。
欲补嘉禾篇，俚咏惊瓦甒。

干月生真贤，老子其犹龙。
主静以观动，万籁鸣秋虫。
片心闲渊明，结社同远公。
俯仰身世浮，妍华收晴虹。
堂迥妙香凝，超然天地通。
至怀三釜外，真味一瓯中。
震长可代父，物生辰与同。
正东权发育，造化谁能穷。
艮居东北隅，生意来重重。
高枝翔凤凰，{口雝}喈鸣梧风。
尝闻干一气，禀付人稀逢。
公全六画阳，何始复何终。
杞菊不足蔬，芝苓非所供。
刚健自无息，天人知共宗。
世无飞升客，浪说吕仙翁。
世无武陵源，异境空蟠胸。
惟公秉乾德，七十元舂容。
举家秀而贤，无非干所钟。
生生之谓易，笑言支长筇。
举杯问苍天，天高杳无从。
我欲携羲篇，相随鹤山峰。

风雨飘摇三月三，绮罗罢游客停骖。
满城春树烟{髟/监}𩭹，朱户绿窗愁不堪。
香芹刺泥燕争衔，杜鹃欲啼情正含。
舞雩儿童笑鸰{含鸟}，尧舜气象此中涵。
鼓瑟高人手可探，淡音非雅亦非南。
太守风期神与参，我解此意谁为谈，但觉满怀春酣酣。
花柳蒙迷不可贪，芳菲易歇随浮岚。
闲闭阁门何所耽，惟见千山万山秀色郁如蓝。

旧闻岩洞胜，欲往自髫年。
耸秀过灵隠，幽深似善权。
远环州堞外，近献屋檐边。
傥有登临约，甘为子执鞭。

悬壁万仞余，江流绕其趾。
仰视不见天，森秀拔地起。
中洞既深豁，旁窦皆奇诡。
惜哉题识多，苍玉半镵毁。
安得巨灵凿，永削崖谷耻。
缅怀两伏波，往事可追纪。
铜柱戍浪泊，楼船下湟水。
时异非一朝，地去亦万里。
山头博德庙，今为文渊矣。
谓予诗弗信，君请订诸史。

维蔡郡之望，过者必式闾。
严严端明厅，遗像犹肃如。
颇闻手泽富，傥许窥珍储。
主人命发笥，棐几同卷舒。
比颜倍秀丽，视柳加敷腴。
亳杭两记在，妙与蜡本殊。
洛桥字尤佳，其大径尺余。
班班名臣帖，煌煌昭陵书。
坐令承学士，若睹庆历初。
向来故家物，聚散何忽诸。
祭器抱它适，玉轴弃路隅。
端明梦奠时，譍门惟一孤。
厥裔日以蕃，庙院蜂房居。
寸纸惜如命，不博明月珠。
乃知儒泽远，浮荣无根株。
勗哉守视者，巾袭防蠹鱼。

出郭五里强，治地十亩宽。
奇峰面朝挹，高阜背屈蟠。
忽献若神授，久閟由天悭。
兹焉卜寿宫，朱垩浮林端。
使君世虑澹，出岭颜如丹。
静思三窟危，孰如一丘安。
莳松既森秀，引泉亦甘寒。
愿言奉巾屦，暇日来盘桓。

高为峰岚下涛江，极目森秀涵苍凉。
始知着色未造极，壹似丑女施铅黄。
惊泉骇石聚幽怪，巨楠穹柏蟠老苍。
鹿门寺，华子冈，是耶非耶远莫详。
疑闻锺声起晻霭，似有帆影来微茫。
陌穷渡绝雪满坂，馿鞍钓笠分毫芒。
炎曦亭午试展玩，坐觉烟雨生缣缃。
古来绝艺必名士，俗史辟易安敢当。
大年脂粉米老狂，先朝仅数燕侍郎。
吾闻汾阳子，贵购父画一笔不许它人藏。
矮屏短轴已可宝，况此四幅垂华堂。
呜呼主人谨护守，神雷鬼电或取将。

少游乡校至华颠，常以虀盐养浩然。
科举法行无誉士，丘园礼废有遗贤。
刘贲下第人称屈，李汉编文后必传。
闻道诸郎皆秀孝，拂云华表看它年。

紫芝仲白俱仙去，晚秀惟君擅士林。
字肖率更亲手作，诗疑贾岛后身吟。
九成合奏音方备，三染为𫄸色始深。
老去尤于朋友笃，未忘几研琢磨心。

告子早不动，先师四十余。
乃知卢行者，暗合秀才书。

明镜偷神秀，菩提犯卧轮。
更将旧衣钵，占断不传人。

拔起真三秀，分飞祇二难。
怕趋丞相热，宁忍后山寒。
梅老徒书局，徂徕不谏官。
如何令国弈，白首局傍观。

耆旧凋零尚秀岩，可堪华表揭新衔。
甘泉颂就抛荷橐，宝苑方收入枕函。
宿昔山人来少室，暮年太史滞周南。
嗟余去速公归晚，不得埋腰立雪参。

丁宽与易俱东去，神秀离禅作北宗。
天恐孤山无种子，一枝分擘付寒翁。

白首还乡铁铸关，云泥不复计飞蟠。
原田高下雨三日，庵屋中分云半间。
麻麦芃芃回秀色，茅柴薄薄暂酡颜。
若非铃合诗筒至，身在华胥的未还。

家事从今勿更关，山深林密且栖蟠。
白眉君秀闺门内，秃鬓余惭季孟间。
厚族肯分南舍阮，亢宗何减北州颜。
西山幸有薇堪采，免被人驱去复还。

曲学多希世，方穿竟忤时。
麈谈巾垫角，燕处案齐眉。
峙鹄非常秀，离鸾得许悲。
残年有何乐，偏作故人诗。

彼此俱丁未，相逢忆少时。
工书有筋骨，嗜句入肝脾。
鲁泮郎君秀，唐官助教卑。
直须燎黄诰，方慰蓼莪悲。

铁庵同队亦同庚，鹏鷃逍遥各问程。
渠梦南柯曾富贵，君归西洛作耆英。
戴花未肯疏刘监，起𫈵终当致鲁生。
须向乘除验天理，莫将夕秀博朝荣。

秋来嘉树色堪攀，红叶没谿复映山。
半露寺楼深崦里，密笼渔舍夕阳间。
吟看摇落堆金井，醉赏扶疏对玉颜。
水国却疑春野秀，似花幽鸟正关关。

醴泉少府王评事，秀气神清好奇异。
读书击剑善弹琴，仲容信是青云器。
我从蜀国来咸秦，长安久客多风尘。
因此移居清渭北，与君在彼初相识。
相识经今二十年，支离契阔长相忆。
去年罢直西掖垣，君亦醴泉方解官。
关中路遥宛丘道，不远千里来相看。
我忝淮阳知郡事，郡斋喜闻嘉客至。
槐花横时初到来，菊花开时言欲回。
主人苦留留不住，为君采菊登高台。
高台临古道，北走还京秋已老。
白日远长安，西归出关天已寒。
神仙作尉道虽在，骨肉为累心且宽。
与君俱年五十一，老去时光转堪惜。
况今秋暮冬欲残，七十唯余十八年。
未知十八年之间，悲欢得丧与险艰。
到得七十即为幸，此外浮生何足言。
明日正逢重九日，未忍与君张祖席。
樽前新菊含露滋，茱萸丹实星离离。
茱萸撷芳菊延寿，寿酒满满莫固辞。
淮阳郡吏若早替，帝乡即有相见期。
两制交朋若相问，为我勤勤多谢之。

日耕云耨杂芝田，洞府游多隠奉仙。
耸秀万寻连翠峤，澄明一派接灵泉。
凤书昔降幽居侧，鹤驾曾朝瑞日边。
四海高名谁可并，赤松黄石好齐眉。

文章换桂一枝秀，清白传家两弟贫。

才雄扬子云，古称蜀川秀。
千载遗英声，三贤继其后。
文章积学成，孝友亦天授。
远郡得充庭，期将免固陋。

挺秀诚堪贵，萧疏在藓庭。
小桃遮不得，深雪放教青。
射影池光冷，声敲鹤梦醒。
牵吟莫可极，重写上前屏。

偶携筇杖辞青嶂，便赐兰牙染紫衣。
城阙暂随明月至，江湖还共白云归。
楼中夕照山川秀，盘里春蔬笋蕨肥。
我为浮名闲未得，他时莲社愿相依。

碧草芊绵十洞春，青苍寒叠五溪云。
山萦乳窦层层秀，路隔桃花处处分。
苔径竹深迷鹤迹，石坛松古漏星文。
通宵回想尘寰事，好结茅茨向水滨。

巍峨堆压郡城阴，秀出天涯几万寻。
翠影倒时吞半郭，岚光凝处滴疏林。

钜贤如木铎，一振声盖代。
丈人文曲星，谴谪落下界。
辞源发昆仑，意尽若到海。
昔在神德朝，少秀负文彩。
擢第应制举，召试拂华盖。
醉挥拔萃判，一字不复改。
传写遍都下，纸贵无可买。
一命佐著作，芸阁垂缨珮。
歌诗数千首，人口炙与鲙。
志大轻俸钱，痛饮负酒债。
庸蜀既即叙，出命玉津宰。
题柱薄长卿，铭阁笑张载。
锦水清见发，峨嵋绿于黛。
物华曾不负，诗酒聊自待。
旨甘岂择禄，印绶久不解。
陶潜腰任折，莱子衣有彩。
蹉跎历四邑，尘土不可摆。
吾皇在藩邸，闻名四聪骇。
即位未浃旬，独许延英对。
相见恨已晚，欣然契嘉会。
谏官聊假道，紫微遽真拜。
制诰复西汉，碑板揭东岱。
金銮赴夜召，顾问及远大。
白麻几千纸，意出元白外。
荐贤恐不及，诱善曾无怠。
当朝自独步，晚节亦泛爱。
有别乐闻韶，无讥诗自郐。
贱子在广场，知见殊流辈。
进士数且千，驰鹜称俊迈。
人人握灵蛇，许我珠无颣。
超拔冠多士，权贵不得碍。
御前中科第，阁下备寮采。
讵惟师硕德，常许接佳话。
国朝大手笔，日夕期鼎鼐。
胸中泰山云，舒卷何霮{雨/对}。
言下傅岩雨，蓄缩未霶霈。
吾道遂难行，一旦同得罪。
典午信冗散，贰车更狼狈。
商于甚僻陋，鄜畤近山塞。
共月逾千里，便风无一介。
何当遂乘桴，侍坐浮渤澥。
大笑引淳风，樽前一长噫。
今兹当委顺，自昔无芥虿。
投诗助醉吟，入室生徒在。

申湖在陕服，自昔名所重。
许昌遗唐律，人口尚传诵。
旧迹固蓁莽，胜概犹出众。
前年谪商于，过此方忧恐。
无暇濯溪泉，恻恻心甚痛。
量移遇恩宥，方寸稍放纵。
故人孙汉公，勤恳事迎送。
柅车得三宿，延我入溪洞。
春残尚有蝶，夏首始见蝀。
朱樱实颇繁，黄鸟声亦哢。
地幽接府署，亭高瞰村垄。
萦砌水逶迤，入檐山巃嵷。
鲤翻自跃金，蜗曳烧余汞。
石危君子介，笋乱小人勇。
虚凉集鸥鹭，爽垲无蚊蠓。
芰叶巧如剪，萍根密非种。
迳苔自斑驳，岸草互蓊菶。
官酝绿开瓶，时果青出笼。
醉中猛别后，依约似一梦。
唯愁当要路，时复栖阘茸。
解梁虽近山，墝埆费耕墥。
常风有盬南，日夕尘塕埲。
云泉既辽远，草树非秀耸。
况兹炎蒸月，絷缚何所动。
缅怀八龙会，南溪与谁共。
棣萼本多才，甘棠应少讼。
枕簟与琴书，鸰原聊自奉。
篇章取李杜，讲贯本姬孔。
古文阅韩柳，特策开晁董。
清吹席上来，当暑闭冰冻。
菱脆擘琼枝，瓜甘浮蜜筒。
气秋绿筿战，露晓圆荷捧。
照湖小贺监，溪堂轻马总。
此景且不同，此怀可长恸。
平生好泉石，况复官散冗。
近闻田紫微，涟水许就俸。
援例苟得请，申湖当入用。
终老占溪居，卧看秋泉涌。

吾生非不辰，吾志复不卑。
致君望尧舜，学业根孔姬。
自为志得行，功业如皋夔。
既登俊秀科，又在清切司。
谏纸无直言，纶诰多愧辞。
黾勉为何事，亲老与妻儿。
一旦命执法，嫉恶寄所施。
丹笔方肆直，皇情已见疑。
斥逐深山中，穷辱何羸羸。
于张及不得，安用此生为。

四十强而仕，礼文可遵守。
筮仕已十年，明朝三十九。
自知得禄早，左宦诚宜有。
年虽过潘岳，未为全白首。
贫犹胜墨子，黔突聊供口。
若比张辟彊，吾甘为老丑。
若比太公望，吾方为少秀。
任从新岁来，且献高堂寿。
更解金貂冠，多贳商山酒。

一溪水浸群峰绿，潋滟长湖澄数曲。
波光如练映危亭，倚槛最宜凝远目。
亭前日日舟人行，千里万里风帆轻。
长汀回首望不尽，接天岚气何其清。
隔溪南下乾元路，古松峭拔藏禅宇。
余不祠前千尺潭，昔有灵龟曾左顾。
时迁岁改名独存，德清从此民俗淳。
山奇水秀冠南国，是处疑有桃花源。
过桥稍转十余步，家家相向开朱户。
大都川泽气多寒，时时猛点菰蒲雨。
晚来忽霁凉意新，一片两片归岩云。
惆怅王维不在世，把笔欲画今无人。
老夫歌诗久不作，对此吟情岂宜薄。
簿书推去试新吟，眼前好景难道著。
城中美酒斗十千，浦口鱼肥卖得钱。
夜深却羡渔翁乐，醉饱溪心明月眠。

人生何足贵，贵在天资秀。
譬如沙石间，金玉岂常有。
有才不善用，多为淫邪诱。
嗟哉栋梁材，往往厄樵手。
章子吾不识，美在众人口。
如何材艺多，四十无所守。
所守者何为，非贵亦非富。
古今圣与贤，历历垂星斗。
景行苟有成，进退无一缪。
不能功天下，尚可名身后。
百年随飘风，白髪勇未鬭。
良时且不反，饮恨唯尸柩。
无谓学已足，大海难掬漱。
无谓过可文，希珍尚磨垢。
智者当自知，既往诚何咎。
西子蒙不洁，见者掩鼻走。
恶人幸斋戒，上帝必孚祐。
相如窃妻逃，犊鼻从沽酒。
一朝赋上林，在汉为称首。
努力念前哲，吾言非子诟。

好学诚虽笃，事亲心不忘。
秋风满黄叶，归路正重阳。
力行宜无改，修辞况有方。
起家知可望，兰秀自闻香。

行行四月晦，𫄨绤未能裁。
天气疑无定，春寒恐再来。
袭衣从汗浃，交扇取风回。
野秀深成黑，𬬻薰冷作媒。
年高情已淡，俗薄意多猜。
李杜今何在，芳樽谁与开。

积阴为患恐沈绵，革去方惊造化权。
天放旧光还日月，地将浓秀与山川。
泥途渐少车声活，林薄初干果味全。
寄语残云好知足，莫依河汉更油然。

骚人得助是江山，千里幽怀一凭栏。
野色岂唯春晚秀，天风长似月边寒。
身闲暂觉尘埃远，境胜才知宇宙宽。
祗恐仙壶提挈去，不教凡眼醉中看。

池亭何处占清晖，只在晖江更向西。
山上白云如有雪，水中明月似无泥。
郊原不改春来秀，径路终忧客到迷。
沈约东阳曾入咏，使君才调好留题。

秀汝清旴数舍中，系匏名谒竟难通。
只知俗吏隆官业，不意高文有古风。
朝请待趋天屏北，家园归省浙江东。
远民利害闻应熟，早晚嘉谋沃舜聪。

鲜日媚睛霭，泉石闽融融。
酒味醴于春，揖翠迎春风。
坐映珪璧秀，六合开情悰。
昔人袖全璞，傲睨追冥鸿。
里闾味前尘，慨慕滋无穷。
蓄蕴非一身，出处固异同。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少年喜奇迹，落拓鞍马间。
纵目视天下，爱此宇宙宽。
山川看不厌，浩然遂忘还。
岷峨最先见，睛光厌西川。
远望未及上，但爱青若鬟。
大雪冬没胫，夏秋多虵蚖。
乘春乃敢去，匍匐攀孱颜。
有路不容足，左右号鹿猿。
阴崖雪如石，迫暖成高澜。
经日到绝顶，目眩手足颠。
自恐不得下，抚膺忽长叹。
坐定聊四顾，风色非人寰。
仰面嗫云霞，垂手抚百山。
临风弄襟袖，飘若风中仙。
朅来游荆渚，谈笑登峡船。
峡山无平冈，峡水多悍湍。
长风送轻帆，瞥过难详观。
其间最可爱，巫庙十数巅。
耸耸青玉干，折首不见端。
其余亦诡怪，土老崖石顽。
长江浑浑流，触啮不可拦。
苟非峡山壮，浩浩无隅边。
恐是造物意，特使险且坚。
江山两相值，后世无水患。
水行月余日，泊舟事征鞍。
烂熳走尘土，耳嚣目眵昏。
中路逢汉水，乱流爱清渊。
道逢尘土客，洗濯无瑕痕。
振鞭入京师，累岁不得官。
悠悠故乡念，中夜成惨然。
五噫不复留，驰车走轘辕。
自是识嵩岳，荡荡容貌尊。
不入众山列，体如镇中原。
几日至华下，秀色碧照天。
上下数十里，映睫青巑巑。
迤逦见终南，魁岸蟠长安。
一月看山岳，怀抱斗以骞。
渐渐大道尽，倚山栈夤缘。
下瞰不测溪，石齿交戈鋋。
虚阁怖马足，险崖磨吾肩。
左山右绝涧，中加一绳悭。
傲睨驻鞍辔，不妨驱以鞭。
累累斩绝峰，兀不相属联。
背出或逾峻，远骛如争先。
或时度冈领，下马步险艰。
怪事看愈好，勤劬变清欢。
行行上剑阁，勉强踵不前。
矫首望故国，漫漫但青烟。
及下鹿头坂，始见平沙田。
归来顾妻子，壮抱难留运。
遂使下余载，此路常周旋。
又闻吴越山，中明水澄鲜。
百金买骏马，往意不自存。
投身入庐岳，首挹瀑布源。
飞下二千丈，强烈不可干。
余润散为雨，遍作山中寒。
次入二林寺，遂获高僧言。
问以绝胜境，导我同跻攀。
逾月不倦厌，岩谷行欲殚。
下山复南迈，不知已南虔。
五岭望可见，欲往苦不难。
便拟去登玩，因得窥群蛮。
此意竟不偿，归抱愁煎煎。
到家不再出，一顿俄十年。
昨闻庐山郡，太守雷君贤。
往求与识面，复见山郁蟠。
绝壁横三方，有类大破镮。
包裹五六州，倚之为长垣。
大抵蜀山峭，巉刻气不温。
不类嵩华背，气象多浓繁。
吴君颍川秀，六载为蜀官。
簿书苦为累，天鹤囚笼樊。
岷山青城县，峨眉亦南犍。
黎雅又可到，不见宜悒然。
有如烹脂牛，过眼不得飡。
始谓泛峡去，此约今又愆。
只有东北山，依然送归轩。
他山已不见，此可着意看。

少壮事已远，旧交良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分蜜谁能开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能救，衰病侵骨骸。
二子皆已冠，如吾苦无才。
君亦已有嗣，骨目秀且佳。
人事知几变，会合终不谐。
昨者本不出，豪杰苦自咍。
郁郁自不乐，谁为子悲哀。
翻然感其说，东走陵巅崖。
不意君在此，得春笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独步，故旧每所乖。
作诗报嘉贶，亦聊以相催。

吾喜送任师，羡君方少年。
有如伏枥马，看彼始及鞍。
奔腾过吾目，萧条正思边。
谁知脱吾羁，傲睨登太山。
君今始得县，翱翔大江干。
大江多风波，渺然势欲翻。
浩荡吞九野，开阖壮士肝。
人生患不出，局束守一廛。
未常见大物，不识天地宽。
今君吾乡秀，固已见西川。
去年人边吏，出入烽火闲。
儒冠杂武弁，屈与毡裘言。
又当适南土，大浪泛目前。
胸中芥蒂心，吹尽为平田。
陈汤喜刑胜，所至常纵观。
吾想君至彼，胸胆当豁然。

万山临汉江，杰立与岘偶。
杜公破三吴，磊落叔子后。
当年爱山意，无乃求自附。
自比诚不惭，山水亦奇秀。
羊公苟有知，当为颔其首。

骚人足奇思，香草比君子。
况此霜下杰，清芬绝兰茝。
气禀金行秀，德备黄中美。
古来鹤发翁，餐英饮其水。
但恐蓬藋伤，课仆加料理。

绝𪩘千寻势，飞泉万叠痕。
寒光涵玉岫，灵派析璇源。
峭壁河流立，苍崖井浪翻。
猿悲经树急，龙骇落潭浑。
气爽诸峰秀，声和众籁喧。
功成身退日，期此灌中园。

经旬一水湄，风土化缁衣。
岂敢嗟于役，何当赋式微。
云山晴特秀，花木暖相辉。
期子同携手，春游事勿违。

珂也僧中秀，曹溪得祖衣。
云泉聊适性，缾锡遂忘归。
九月秋风老，千山暮雨霏。
我来陪静话，相对两无机。

龙坂弥年别，长兹仰道风。
梦曾瞻使节，喜忽得诗筒。
词藻春林秀，恩私地镇崇。
因将示知者，传诵满江东。

纯音何寂寞，秀色自崔嵬。
岩草遗箫在，溪禽学凤来。
余希探禹穴，人似畏轩台。
登眺秋风里，烦襟尽日开。

才从知己荐，又应辟书行。
廷尉官联重，军谋职任清。
华严东野秀，紫阁晚峰横。
尽是供吟处，归应新筑成。

常闻游蜀客，来说谢希涛。
气禀江山秀，名因翰墨高。
新诗来自远，密意念空劳。
拙句聊相赠，应烦报错刀。

袁山之阳秀水侧，草覆遗基谁氏宅。
皆云子发其姓卢，往往文章名籍籍。
宅中旧物何所存，惟有嶙峋一区石。
阔才三尺高倍寻，久卧尘沙群瓦砾。
余心好异因独往，下马环观聊拂拭。
地表可见十二三，已足怪骇动魂魄。
呼工运锸壍其旁，挽以长𫄠百夫力。
杂然鼓噪登大车，恍尔如蒙巨灵擘。
选置东湖最佳处，四面澄波映天碧。
倚空突兀无与邻，顿觉亭台增气色。
弯环幽窦莫敢撢，恐有乖龙飞霹雳。
余尝南游到阳朔，众峰矗矗春笋植。
扪萝踏藓穷之遍，若此奇卓曾未识。
郡人奔走来如云，故老惊视复唧唧。
乃言此石遇真赏，屈指于今年二百。
沈埋旷代谁尔珍，一日光价逾荆璧。
嗟余束发大夫后，区区志尚惟孤直。
十年再谪非不穷，犹慕坚纯无改易。
如何故老不我愚，感物再三形叹息。
石不能言人有言，忽使他时重湮厄。

苍龙夭矫西北来，凿破明珠成碧岫。
何人驾空起楼阁，地灵不敢藏余秀。
镇窗云重衣巾润，梳木风清肌骨透。
任客来一夜与僧谈，气觉浩然充宇宙。

兰舟东下泊吴江，暂寄邮亭看渺茫。
鲁望旧踪追感叹，季鹰前事入思量。
当轩雨过峰峦秀，隔岸风来橘柚香。
散发未能归未遂，鲈鱼时节负秋光。

山南地似岭南温，腊月梅开已浃辰。
耻与百花争俗态，独殊群艳占先春。
角中飘去凄于骨，笛里吹来妙入神。
秀额妆残黏素粉，画梁歌暖起轻尘。
宰君惜艳献州牧，太守分香及野人。
手把数枝重叠嗅，忍教芳酒不濡唇。

吾年开八秩，形槁更心灰。
禅缚病居士，诗殃冻秀才。
无功上麟阁，有案在乌台。
攻苦三千首，谁曾著价来。

神秀元来得法，志公了不见几。
半夜一钵南迈，明朝只履西归。

梨园部里奏云和，衰惰烦公发药多。
有啭春鶑觞客酒，无如龙马暴民禾。
盍陪天下传柑宴，且听民间秀麦歌。
归对蓬窗灯一点，却疑太乙夜相过。

织素尘机长寂寞，燎黄锦诰谩荣华。
堪同络秀书前史，谁为王符访外家。

忝居言偃室，偶在郑公乡。
尽识阶庭秀，多窥屋壁藏。
数行杜陵泪，一瓣孔林香。
吾老无行役，何由沥奠觞。

谷目多名士，西轩与石门。
族皆通一谱，君独秀诸孙。
叔季斯人少，耆英几个存。
可怜同社叟，反袂赋招魂。

往年群玉顶，典领偶然同。
我去如廷秀，君来似放翁。
周聃驾牛出，鲁叟感麟逢。
纵有招魂些，谁为寄浙中。

秀师罪我当犁舌，贺母嗔儿欲吐心。
老去未偿文字债，始知前世业缘深。

勤本小家数，韩欧大秀才。
二公需作料，勾入集中来。

舂汲常分任，巾篝久服勤。
汝何惭络秀，吾自志朝云。

尼父常言讳征在，释迦说法向摩耶。
僧伽端的□□姓，络秀何须有外家。

公似长松特秀冬，青蒿安敢与松同。
高于岱顶谁曾览，远若河源未易穷。
历块岂无追电骏，步虚疑有架天虹。
吾诗直犹砖抛耳，载宝而归所得丰。

史事十羊九牧，古音百鸟孤凰。
前召南塘视草，后起秀岩提纲。

古柏每经寒耸秀，朝花不待夕离披。
举扬壹似德山棒，摧拉过于力士椎。
化鹤仙归见孙老，感麟翁泣叹吾衰。
楚狂难和薰风句，聊自歌之舞蹈之。

少时弓旌频招呼，北走淮水东陪都。
行衡周览楚峰秀，游桂颇笑秦城愚。
簪山带水虽绝境，羊肠鱼腹真畏涂。
南辕亦涉尉佗境，乌睹所谓阳燧珠。
何烦安车遣使者，自有弱马从奚奴。
岂惟客与宾戏笑，里胥亭长交揶揄。
晓露自开木槿花，春风不到枯松株。
东家夫子吾畏友，同时失脚青云衢。
居然牵联入诗社，未肯落托称酒徒。
似曾汉廷招两生，谁谓鲁国惟一儒。
贵重羊裘比蝉冕，夸诧齑瓮侔冰壶。
拂衣久抛青绫被，还珠并却红罗襦。
向来泉涌属文思，老去雾隔观书𪾦。
随州城坚未易破，南都壁峻那须扶。
羡君茧纸序游览，亦或麈尾谈虚无。
人言名士少实用，天子宰臣未斥诛。
怜才不胜欲杀者，加罪岂患无词乎。
十夫众口能挠铄，彼谗谮于蜂蝎虐。
安知书生事铅椠，亦若轮人为轸较。
残编尚尔守铁檠，破砚讵必磨铜爵。
甫也尤赏白清新，籍辈妄讥愈杂駮。
机锋相触毋庸避，鼓旗傍噪亦一乐。
识字信为忧患始，作文尤忌悲哀数。
暮年已学鹪巢林，徂岁无异蛇赴壑。
炉中榾柮聊檀栾，门外爆竹任偪剥。
归耕何幸逢米贱，息阴本自嫌木恶。
犹能谈笑走诗筒，绝胜辛苦编制朴。

甫白不可作，千年有废坛。
虚逢右文主，难献采诗官。
与子擘麟脯，从渠切虮肝。
后生多美秀，未可便麤瞒。

号寒博士灯檠作，冻死秀才衣带诗。
鲸吸偶陶陶兀兀，蝉嘶尚怪怪奇奇。
曩时小家数，岁晚大宗师。

有客针磁觅秀峰，展松高识可追风。
掌中诀是眼中法，天上仙为地上翁。
不向个边求指顾，更于何处访穷通。
荷囊金紫无难致，莫问肥家金粟红。

笥山之水磨铜绿，秀气都在山之麓。
就中卜筑小仙居，面面轩亭看不足。
主人倒屣浮春容，囊诗拶破古锦红。
书生幸有登龙便，愿到坛边揖下风。

璧水还多士，文锋岂易戡。
积分升以内，优占斗维南。
天府荣登四，人材况有三。
秀锺蕞尔地，如许富奇男。

古人期年变，拙政愧格顽。
触此三伏暑，招提解征鞍。
好风随过雨，稻花秀可餐。
南窗大榻凉，久输老僧闲。
盘飧息万虑，竹梧凛相看。
清阴交蔽芾，直节不可干。
斯来结三友，欲去复盘桓。

鄮峻鄞深巩会稽，气锺神秀半千期。
龙飞虎变具元化，地辟天开衍庆基。

巉巉彼姝子，玉艳明清波。
素云裁广袖，渌水覆青罗。
秀色妙天质，清香凉思多。
驾言从之游，夜蟾生庭柯。
徘徊碧云暮，怅望采菱歌。
常恐秋节晚，零落委寒莎。
踌躇思折赠，达夕成长哦。
非君盛才藻，如此粲者何。

历阳风土秀，清气在梅山。
自古英灵出，垂名天地间。
相传司业句，又逐省郎还。
岁岁春消息，宁忘问故关。

秀气融台岳，虚玄第玉京。
飞霞染丹石，危堞露层城。
华雨无时歇，松风夹道鸣。
昙猷洗肠处，泉井至今赪。

洛阳园圃久荒烟，秀野佳名向此传。
云外移山高出屋，门前远水静兼天。
四时争发花无数，五亩中分竹半边。
不用笙歌与银烛，夜深渔唱月娟娟。

西江最上流，南安古名城。
庾山蔚然秀，章水浏其清。
异代得伟人，分此风月平。
往者程伯温，关决烨有声。
煌煌万金产，烱烱双珠明。
四海名父子，一门佳弟兄。
造诣极洙泗，叩击铿英茎。
流风已百载，今日复一程。
提屏东方来，宽令孚群甿。
名门衍馀庆，兰玉添新荣。
山川萃神秀，穹垕储精英。
仲律青阳熙，五夜璧月盈。
天上双麒麟，刚欲逐队行。
抱送者释氏，协梦兮长庚。
昔为程氏子，俱以斯道鸣。
今为陈家儿，岐嶷由天成。
觅公洗儿钱，我不学世情。
期公爱子深，视厥程先生。
器质待涵养，门户须支撑。
会看三世间，接踵当拒衡。

西江最上流，南安古名城。
庾山蔚然秀，章水浏其清。
异代得伟人，分此风月平。
往者程伯温，关决烨有声。
煌煌万金产，烱烱双珠明。
四海名父子，一门佳弟兄。
造诣极洙泗，叩击铿英茎。
流风已百载，今日复一程。
提屏东方来，宽令孚群甿。
名门衍馀庆，兰玉添新荣。
山川萃神秀，穹垕储精英。
仲律青阳熙，五夜璧月盈。
天上双麒麟，刚欲逐队行。
抱送者释氏，协梦兮长庚。
昔为程氏子，俱以斯道鸣。
今为陈家儿，岐嶷由天成。
觅公洗儿钱，我不学世情。
期公爱子深，视厥程先生。
器质待涵养，门户须支撑。
会看三世间，接踵当拒衡。

蔚蔚空明山，古号仙人居。
神秀发虹气，瑞孕真璠玙。
洁白外难染，坚刚中不枯。
勿逐鼠璞价，韫匵姑藏诸。

控佛祖大机，廓人天正眼，便恁么去。
入得育王门，要见育王人，远之又远。
试看海上明公秀，何似堂中首座简。

北山云拥千岩秀，西子湖平万壑流。
水石光中闲送目，无边刹海一毫收。

原隰驱驱过一冬，好山何处不相逢。
层峦叠嶂分高下，翠霭晴岚晕淡浓。
小至停车休作暇，迁来携酒款从容。
千崖竞秀吾乡远，只在南容独秀峰。

梦想云根久已哉，青鞋布袜喜重来。
笋添简寂春前盛，桃胜玄都观里栽。
洞狭天宽多秀异，泉清石怪少尘埃。
仙家日月长如许，我欲朝真屡往回。

山从西域来，寺自东南有。
林泉既奇秀，岩穴更深黝。
世僧奋空弮，经始不已久。
俄然幻杰阁，丹碧照林薮。
相辉灵隠前，更胜天竺后。
理公坐崖屋，千岁骨已朽。
坡翁昔曾游，遗句今在否。
洞猿不待呼，清昼时一吼。

千里辞家不作难，归来春事总阑珊。
久留午梦梅黄雨，重索冬衣麦秀寒。
百箔老蚕铺雪乳，一庭新竹长琅玕。
此时正喜民财阜，野草闲花任自残。

爽气满清晨，秀色藏山骨。
结亭苕水旁，断手建巳月。
古语敬书绅，高谭休拄笏。
柴扉喜常关，从今避请谒。

我志甘澹薄，不为物所迁。
园官送杞菊，秀色满目前。
生育秉至性，阴阳顺中权。
可怜黄口儿，匕箸照腥膻。
纵得一饷戏，旁观成胁肩。
杞菊付中厨，试着姜盐煎。
至哉天下味，妙处秘不传。
三贤留隽语，首当师之焉。

前年看梅清溪边，万花依枝占芳妍。
去年看梅金台下，一枝傍竹秀而野。
今年梅花胜旧年，急呼麹生来座前。
折花饮酒到夜半，羌管休吹且频看。
旁人笑我心太痴，花开花落由天时。
如何苦作十日计，悭风妒雨谁得知。
我虽不言见已惯，倚著茅帘听过雁。
明年梅开在清溪，不妨访梅西山西。

海风颠狂衣袂折，长樯巨舰去如叶。
却行小立视荒田，老翁掷杖呼妻妾。
成行再拜告官侬，旧秋潮大经短堞。
只因咸水入田来，虽筑田塍已晚哉。
官侬不知苗根透，戽水浸苗望苗秀。
日蒸水汽反枯苗，不如莫种只望潮。

杭州西湖天下无，重楼复阁成画图。
中宵与客买舟去，千金间亦呼名姝。
自言此游有真乐，月明星稀飞林乌。
珍殽旨酒杂樽俎，水精之鳞盘横铺。
光阴鼎鼎暗中去，事业泯泯纸上拘。
苏仙在郡情甚适，君复居山身颇臞。
英风既往不可作，踪迹胜槩生荒芜。
空留浓妆淡抹句，思士久泥反长吁。
金罍有溪名西湖，我来适当夏之初。
万荷叠叠风卷翠，群山隠隠云依梳。
岸头有亭翼然立，明秀拱挹美且都。
名园花卉忆灵运，古洞深远栖仙姑。
月当下弦迟开镜，高烧银烛行冰壶。
君不见水利及人居第一，为壑勿学白圭术。

古人声名期不朽，一言之谬如此酒。
今人随世就声名，浮云变灭无不有。
讵知老杜可叹诗，争似宪公当陛奏。
文章远继商周作，气骨已逼秋山秀。
晚分符竹行其志，务在人民安{亩犬}亩。
仁声既远姓氏传，遗迹常存鬼神守。
老桧槎枒枝干古，参天黛色犹冲斗。
终然依附得声名，孰谓今人不如否。

细雨迟春色，闲云接晓天。
清时依薄宦，秀句近华笺。
地冷梅枝少，川明竹影圆。
翻思年少日，折柳系渔船。

郁李花开春渐残，海棠犹自映杯柈。
燕随风舞迎人暖，鸠唤雨来连夜寒。
两水中分清可烛，群山环揖秀堪餐。
儿童成队逢寒食，纸剪飞鸢贴雾端。

万顷早禾迎秀色，一天畏日耀炎光。
满仓陈腐将何用，细听车声恨最长。

疏梅晼晚千年秀，秾李韶华二月初。
试访前谿歌舞处，断烟斜日照平芜。

仰止高风早赋归，晚生自恨不同时。
公如岭上孤松秀，我亦松间百尺丝。

翩翩南来云，如飞百双鹤。
我行忽见之，眇然意欣乐。
五峰何峻秀，灵草生垠萼。
愿乘此云去，去炼黄金药。
千载傥来归，不复见城郭。

悯时命之不当兮，去重华之日远。
怀贞悫之操行兮，遭此世之淟涊。
志浩荡以耿介兮，思低回而蹇产。
众日进而蔽壅兮，何灵修之为怨。
固时俗之俇儴兮，背矩矱而不可化。
独好修以增姱兮，宜反谓余以多诈。
惟天地之可正兮，指黄泉以为期。
欲予屈心以从俗兮，虽九死其犹不忍为。
执太原之獶兮，蹈焦原之峻。
世沈淖而莫予知兮，吾愈岧嶤而自信。
昔伯阳之逢纷兮，时亦云其遑遑。
繄周公不复梦兮，曷疑尼父之惋伤。
阴与阳其𫐖轕兮，天与地其回薄。
八柱将挠兮，四极安托。
嗟予生之多艰兮，哀众命之将落。
愿披志而抽凭兮，思自近而不可得。
独挹抑而无谁语兮，怊茫洋而焉极。
涕淫溢而澒溶兮，面高穹而叹息。
吾将遁俗以洁居兮，从巢父于箕山。
采三秀而咽苍柏兮，聊以终吾之永年。
哀山谷之多风兮，霰雪冥冥而不见天。
豺狼纵目以相嗥兮，虎豹群而食人。
信自适而无所兮，蹇淹留而戃恍。
目眈眈而外浮兮，精专专而独往。
搴太清以为佩兮，揽灏气以为圭。
芳飒遝而并御兮，岂独椒桂与江蓠。
厌此世之多嚣兮，将远跳而去之。
揭太乙之长竿兮，建招摇之飞旗。
天吴为余奔走兮，龙伯为余指麾。
折邓林以为策兮，眇八合而驱驰。
左裾拂乎昆仑兮，右袂掩乎月窟。
访混沌之所止兮，超青冥而荒忽。
抚盘古之顶兮，挽天皇之臂。
叙余心而敶词兮，曷为乎鸿荒之不再世。
吾将揭北斗而量九州兮，均人命之所与。
定日月之所舍兮，使长照临此下土。
又恐群灵之好谗兮，俾上帝之凭怒。
不照余之精诚兮，吾将安诉。
临天路而徬徨，魂廷廷兮失度。
乱曰：邅余车以来归兮，曾何足以舒忧。
羌灵修之不吾祐兮，于今之人其何尤。
怀余情而终古兮，聊与化而逍遥。

昨夜月落西窗阴，倦推石枕凭素琴。
身居红尘不自觉，梦入庐山深复深。
庐山深处在何许，五老仙人邀我语。
眉如秀雪颜桃花，酌酒相酣坐箕踞。
明河九派倒西来，石梁巉绝古道开。
五公握手向我笑，下见劫火扬尘灰。
独骑一鹿穷萦回，窅然醉蹋青锦苔。
松风号嘈何清哀，湍飞瀑卷万壑雷。
忽然惊起迷所向，四座已失黄崔嵬。
披衣徬徨还太息，我与世途何所屑。
乱世茫茫飞蠓蠛，囊中别有金膏诀。
须君之行当何时，共向丹崖卧松雪。

雨后思花信，相过款杖藜。
翠明开晓嶂，绿润遍春畦。
燕外丝方卷，鸥边雾尚低。
贪看蔬长甲，不觉屐粘泥。
草挟余阴涨，苗分秀色齐。
时逢原上客，大半话耕犂。

自笑生涯拙，天公意赠君。
买来千载石，饶得四时云。
秃笔书新券，苍苔带旧纹。
眼前长秀润，分外是氤氲。
定价元非玉，宜贫可当熏。
时哉为雨去，利与世均分。

秀骨清姿玉雪同，几多星宿入心胸。
风流王谢谈谐胜，家数常杨制诏工。
坐政事堂无六丈，登文章箓似三洪。
年来人物萧疏甚，玉座东西欠此翁。

两朝表异诏言温，忠厚根基百世培。
岳麓湖湘多秀气，玉杯繁露是奇才。
词章近接秦而上，学术羞肩汉以来。
事业元从儒者出，经纶之地自恢恢。

前有一樽酒，主人奉客客称寿。
君不见麟不能飞，凤不能走。
龟灵于人，龙死于鬭。
山有时兮崩，河有时兮决。
秦皇求仙竟不成，梁皇佞佛何曾彻。
我今为君拂青萍，履明月，奏云和，歌白雪。
洗涤尘埃九折肠，澡瀹风雷三寸舌。
上愿天子圣，下愿宰相贤。
字民之官不爱钱，四夷妥帖无狼烟。
有田负郭安里{厘/灬/土}，秋堂夏屋临平川。
左手黄卷右青编，糟糠功名一百年。
坐上日日延俊秀，子孙孙子相绵绵。

闽为昔无诸，山水实秀妩。
其间多神仙，后先各轩翥。
任敦丹井寒，董奉杏坛古。
云飞邓伯元，风御王玄甫。
乌石隠士周，霍童仙君褚。
王霸骑白龟，徐登跨黑虎。
赵炳石室空，薛丕梅溪举。
何家九弟兄，黄老一宗祖。
无处觅榴花，曾巅但烟雨。
此身犹埃尘，不得奉笑语。
偶亦嗜好同，于焉问出处。
彼美彭鹤林，往在神霄府。
名位居瑶台，觞咏挥玉麈。
不入鹓鹭行，甘与猿鹤侣。
清誉塞江湖，大手压燕许。
西北有高楼，怀仙扁其所。
生晚不同时，怅欲与为伍。
青蛇吼云崖，黄鹤眇星渚。
去去无消息，忡忡镇凝伫。
天上多欢娱，世间厌凄苦。
鸾凤相招携，云泥少间阻。
几回心欲飞，不觉手自舞。
倚栏数百年，归日指可偻。
先谒南华宫，次谒西王母。
献之以玉环，酌我以璚醑。
何必偷蟠桃，尽可擘麟脯。
回首视蓬莱，三点烟如缕。

十二栏杆秋月明，谪仙曾此宴飞琼。
半窗树色粘山色，隔岸风声送水声。
织翠回纹伤薄幸，香红染袖怅都城。
酒愁花恨无人诉，赖有延年俞秀英。

一瓯之闽古无诸，山奇水秀真画图。
霍童山在闽之隅，天下第一神仙都。
神仙渺茫不可见，桑田沧海几迁变。
三山崒嵂青至今，堪嗟山下人如燕。
螺女江头十万家，西湖十里碧莲花。
满城和气浓于酒，一天雨露饶桑麻。
东有鼓山榴花谷，南有方山小王屋。
王霸炼药怡山西，老任跨鹤升山北。
距城以东七里余，丹崖翠壁凌太虚。
天閟地藏一蓬壶，神刓鬼划画不如。
种橘仙人来瑞世，况是篯翁其后裔。
苍松筋骨鹤精神，谓之觉非老居士。
居士少时观此山，便拟归隠乎其间。
及其赋罢归去来，此山尚锁青烟寒。
平生使节半天下，秋霜夏日大声价。
咄哉富贵非吾愿，何似归来一茅舍。
百丁持镢薙荆榛，寒岩怪石翠峥嵘。
奇花异草不知名，地灵夜泣猿鸟惊。
天然一石大如廪，裂开发露五云锦。
满地璀璨黄金沙，地下掘出玄玉枕。
度其广袤筑屠苏，𫛛鹊峭耸鸳鸯铺。
人来山下抬头看，直疑上有神仙居。
夜静星辰挂朱桷，万丈华表立双鹤。
山童指向游山人，高处更有兼山阁。
阁边数石罗翠屏，倚崖建一介隠亭。
一登云外忽舒啸，醉归小山风月清。
双石削成辟紫户，犹胜武夷石门坞。
一石俛仰状如龟，一石跨蹲露如虎。
岩头千尺炼丹台，银泥丹砂朱草堆。
台上凿开四小涔，不见炉鼎空寒灰。
石眼有泉迸山腹，可成一池足鸦浴。
千山万山翠打围，稻田万顷如棋局。
于中突出五石岩，紫云苍雾缠松杉。
吾疑闽中四五辈，向者曾此话同参。
粉墙围住万竿竹，白凤飞来枝外宿。
山前山后多麋鹿，疏栽兰蕙密栽菊。
何年种此千树梅，满山雪色白皑皑。
晚来山风扫落英，五色虹霓明绿苔。
隔林髣髴闻机杼，人家知在云深处。
何处招提最近傍，早暮送锺斋送鼓。
凫汀鹤渚白蘋洲，小溪流水横断桥。
画出一派潇湘秋，万家秋色人渔樵。
长江浩浩数千里，浪花喷薄蛟龙起。
叶叶扁舟古渡头，目力所至海门止。
仆家本住青城边，去此迢迢路八千。
对面窣堵高插天，恍惊天柱落樽前。
觉非居士高且洁，时把黄庭玩岁月。
丹山碧水我楼观，苍椿翠桧我幢节。
客来到此蛰仙庵，披蒙茸兮登巉岩。
龙盘虎踞甚形胜，大江以东斗以南。
酒空核尽人亦醉，眼花浑不醒天地。
壁间醉墨正淋漓，夕阳已挂青山外。

碧桃枝上东风转，一点阳和开柳眼。
何人收拾罗浮春，藏在此园天不管。
每岁东君召勾芒，玉壶淡淡晴烟暖。
佳人有恨嫌花迟，王孙不来空草偃。
南阳公子笔下诗，先遣一番风雨趱。
底事鶑啼似骂春，山川失色花神赧。
浅碧牡丹呈一枝，嫩红芍药开数本。
小池水脉涨春波，古洞烧痕铺翠𪩘。
寒泉漱玉夺琴声，旧竹移阴侵酒盏。
如人画出香锦图，任与白云自舒卷。
海棠落地春闭门，杜鹃声断蜂蝶懒。
秧针刺水盈南亩，老桑脱树蚕方茧。
其他苑囿皆春归，酒酹花魂不可挽。
此园春色无增损，主人不肯扃池馆。
荷花吐出十丈红，芹秀泥融燕空卵。
茉莉避席方夏阑，芙蓉弹冠已秋晚。
面兰琢句诗清新，宾菊开樽意萧散。
丹桂风中金屑飞，早梅雪里璚香远。
晓来泣烟枝上猿，夜静吠月花间犬。
壶中景富人荣华，身外天寒苦日短。
醉后焚香厌浊醪，诗成入口胜金脔。
水晶帘卷翡翠屏，何必蓬莱和阆苑。
诸郎青衿辈侃侃，一觞一咏心燕衎。
红袖佯醉倚莆萄，白丁不敢蹑苔藓。
诗翁一字轻华衮，南来见此亦希罕。
主人青眸终日阮，会将此诗刊翠琬。

倏忽僧千兔，寻常涸百蠡。
眼光摩日月，足迹遍山河。
赤壁聊化鹤，黄庭浪换鹅。
秋声归款乃，云影映婆娑。
夜后调焦尾，风前舞太阿。
待藏班婕扇，却援鲁阳戈。
点尔言其志，虞兮奈若何。
道缘宁择地，世事总随波。
万象由弹压，千篇在切磋。
酒徒从狎至，诗客听相过。
辍我芒不借，就伊金叵罗。
峰巅餐地秀，霞外挹天和。
拍手僛僛舞，忘形踏踏歌。
力辞金殿客，高应玉皇科。
八桂招六逸，九疑哀两娥。
清漪驯绿鸭，列阜拊眠驼。
逸韵应无敌，清名到不毛。
樵仙分我席，力士污吾靴。
风沈腰何束，霜潘鬓谩皤。
怀丹医病鹤，寻饵钓神鳌。
为问六国印，何如一渔蓑。
清飚茶腋爽，韶景醉颜酡。
且啖藕如臂，从教晷似梭。
推蓬延月桂，引襋玩烟萝。
君已人登泰，辞皆水导嶓。
蘂官清缥缈，云阙郁嵳峩。
未到桑田变，疑将铜狄摩。
谁知天不管，敢谓世无魔。
觞政驩无忤，骚坛今太苛。
玄谭时脍炙，杰句肆吟哦。
大道真溟滓，浮生但刹那。
玉天还有诏，应是典风骚。

何其秀且明，而况清以美。
不醉将如何，无吟讵自已。
凡与共此者，但须行乐耳。
无意固必我，可久速仕止。
离合忍复道，光阴能有几。
相对默不言，新𥬠多且旨。
玄中难致诘，圣处可胜纪。
何为是栖栖，未免聊复尔。

乌飞金，兔走玉，三界一粒粟。
山河大地几年尘，阴阳颠倒入玄谷。
人生石火电光中，数枚客鹊枝头宿。
桑田沧海春复秋，乾坤不放坎离休。
九天高处风月冷，神仙肚里无闲愁。
世间学仙者，胸襟变清雅。
丹经未读望飞升，指影谈空相诳吓。
有时驰骋三寸舌，或在街头佯做哑。
正中恐有邪，真里须辨假。
若是清虚冷澹人，身外无物赤洒洒。
都来聚气与凝神，要炼金丹赚几人。
引贼入家开宝藏，不知身外更藏身。
身外有身身里觅，冲虚和气一壶春。
生擒六贼手，活嚼三尸口。
三尸六贼本来无，尽从心里忙中有。
玉帝非惟惜诏书，且要神气相保守。
此神此气结真精，唤作纯阳周九九。
此时方曰圣胎圆，万丈崖头翻筋斗。
铅汞若粪土，龙虎如鸡狗。
白金黑锡几千般，水银朱砂相鼓诱。
白雪黄芽自无形，华池神水无泉溜。
不解回头一著子，冲风冒雨四方走。
四方走，要寻师，寻得邪师指授时，迷迷相指可怜伊。
大道不离方寸地，工夫细密有行持。
非存思，非举意，非是身中运精气。
一关要锁百关牢，转身一路真容易。
无心之心无有形，无中养就婴儿灵。
学仙学到婴儿处，月在寒潭静处明。
枯木生花却外香，海翁时与白鸥盟。
片饷工夫容易做，大丹只是片时成。
执著奇言并怪语，万千譬喻今如许。
生也由他死由他，只要自家做得主。
空中云，也可缚。
水中月，也可捉。
身心两个字，是火也是药。
龟蛇乌兔总闲言，夫妇男女都飏却。
君不见虚无生自然，自然生一气。
一气结成物，气足分天地。
天地本无心，二气自然是。
万物有荣枯，大数有终始。
会得先天本自然，便是性命真根蒂。
道德五千言，阴符三百字。
形神与性命，身心与神气。
交媾成大宝，即是金丹理。
世人多执著，权将有作归无作。
猛烈丈夫能领略，试把此言闲处嚼。
若他往古圣贤人，立教化人俱不错。
况能蓦直迳路行，一条直上三清阁。
三清阁下一团髓，昼夜瑶光光烁烁。
云谷道人仙中人，骨气秀茂真磊落。
年来多被红尘缚，六十四年都是错。
刮开尘垢眼豁开，长啸一声归去来。
神仙伎俩无多子，只是人间一味呆，忽然也解到蓬莱。
武夷散人与君说，见君真个神仙骨。
我今也不炼形神，或要放颠或放劣。
寒时自有丹田火，饥时只吃琼湖雪。
前年仙师寄书归，道我有名在金阙。
闲名落世收不回，而今心行尤其乖。
那堪玉帝见怜我，诏我归时未肯哉。

麟角独异凤毛轻，得龙之秀龟之青。
麟凤龟龙谓四灵，尔曹骨气同峥嵘。

青布衲，碧藜筇。
诗吟白芍药，曲唱紫芙蓉。
一局著残人事醒，七弦弹破世间空。
时乎泛一叶于沧海之外，时乎飞片羽于虚空之中。
铁笛横吹老龙泣，金樽一倒琪花红。
孤猿啸夜月，淡露滴秋风。
云锦溪深碧无底，天苍山秀绿不穷。
白鹤卧占眠牛草，丹鹊飞上栖鸦松。
真人一声长啸于蓬莱之东，青童回首指道神仙中之最雄。

末山一境不露顶，直下全超五障身。
佛国无边皆自己，台山大会付何人。
苾𫇴草碧枝枝秀，菡萏花红叶叶新。
外祖深恩只者是，一庵和气暖于春。

矧今两溪间，溪间足风物。
水清石泚泚，林横山兀兀。
春日鸣仓庚，夏夜风月清。
秋亩金颖秀，冬洲暮雪平。
比为二皇所旁薄，赤松屹立羊纵横。
叱石而兴真戏耳，可羡人家好弟兄。
西则三洞足仙灵，奇哉石穴声铿铿。
瀑泉喷写资照耀，俨如冰蚕之所成。
夕阳斜带九华度，何愧芙蓉峥且嵘。
鼎湖遥望在其东，翠气郁郁初日争。
或资登览逸杖屦，或供睇望烦留情。
山川如此足所产，所产足以冠群英。
圣明常重育才地，遴选鸿儒为博士。
傥膺是选真出群，礼乐诗书四不悖。
有如孔门来不拒，迪以至理滋无外。
将见吴邦如鲁国，鲁多君子非虚伪。
我公未期年，弦歌溢民编。
论其淑吾邦，不为淹巨贤。
旦夕会诏至，四大岂在边。

人心如谷种，生生本无时。
虽然有生意，培养贵自知。
不耘诚为昧，揠苗良可悲。
戒病复有事，苗秀实可期。

青翠春来未见奇，丽红正是夭夭时。
霜寒十月花开尽，祗有松筠秀旧枝。

故居廌山东，十载去不还。
故人庐峰北，一念长周旋。
风波既渺藐，岁月空推延。
园地益新好，亭馆故依然。
忆昔紫阳翁，沉醉春风前。
登览意有会，携提笔如椽。
银钩并铁画，灿烂疑蛇蜒。
至今雕梁上，日夕生云烟。
触事多思远，抚景良独妍。
秀色可览结，岚光渺无边。
斯文与斯亭，千古垂不刊。

南州六月天不雨，千里川原成赤土。
禾黍盈畴强半枯，桔槹遍野民劳苦。
望云仰见日在天，旱魃肆虐如焚煎。
冯夷匿渊恐波竭，夸娥走海愁山然。
天外悠然片云起，倏忽走腾八埏里。
猛风惊电白昼昏，霹雳一声蛟蜃起。
马上谁把天瓢倾，须臾陆地波涛生。
禾黍芃芃复故秀，群黎载道生欢声。
秋来尚见时丰阜，会须售粲三钱斗。
官家燮理当有人，太史还看书大有。

陈年古屋瓦浮虚，穿漏时将被覆书。
集谢曾陪上相后，映孙难忘秀才初。
砖花似镂多奇异，檐柱如排少阔疏。
吏卒报衙天未晓，老身牵强类冠狙。

桂籍青年压俊英，桥门卒业已成名。
九章列秀铜章美，百里春风墨绶荣。
德及桑麻犹有颂，梦遗琴鹤已无声。
故乡归去长眠夜，芳草斜阳伴墓铭。

跨鹤骖鸾访穉川，松风吹散铁桥烟。
联登百步眼万里，长啸一声身九天。
倚大石楼敲竹杖，蹑飞云顶着吟鞭。
而今饱挹罗浮秀，未服灵丹亦是仙。

长江兮淙淙，踞虎兮蟠龙。
秀群英兮礼乐，览千古兮焉穷。
蹇谁留兮青溪，穆将愉兮寿宫。
思至德兮肇苍姬，避圣嗣兮兴句吴。
竟长干兮游五湖，烨客星兮隠东庐。
坐根石兮定吴都，怀仲父兮秦淮隅。
燎赤壁兮伟北图，忆尚书兮西明居。
孝感兮冰鱼，鹿苑兮儒书。
起乌衣兮见夷吾，运百甓兮恢宏橅。
忠孝兮父子，将相兮叔侄。
登冶城兮想高世，酌贪泉兮徒西壁。
兴文兮雷刘，著书兮陶萧。
大节兮霜凛凛，谪仙兮风飘飘。
云龙上下兮东野，桃花流水兮致尧。
肆荥阳兮忠愤，相先民兮迢迢。
天昌宋兮将有曹，平江南兮斧不膏。
德乖崖兮桑本袤，美中丞兮蓉幕高。
神明兮待制，忠恕兮肤使。
春风兮寿元气，图绘兮回天意。
出师门兮道与南，建留都兮垂万世。
仗征钺兮江无波，死封疆兮人知义。
采石兮功之奇，紫阳兮道之继。
佐乃翁兮南轩，开厥后兮壹是。
泽斯民兮西山，俨元凯兮是似。
庀管钥兮北门，思尚友兮古人。
建芳馨兮堂庑，合荃芷兮盈庭。
袅秋风兮桂枝，缭荷屋兮杜衡。
荐菊兮寒泉，采藻兮落成。
浴兰汤兮沐华，望美人兮并迎。
芳菲菲兮满堂，灵之来兮如云。
聊逍遥兮容与，集琳琅兮锵鸣。
吉日兮辰良，蕙蒸兮椒浆。
元勋兮钜德，日月兮齐光。
介民兮景福，昭昭兮未央。
高山兮景行，千秋兮难忘。

蕤宾纪月蓂初开，斗杓直指午位回。
家家妆点垂门艾，儿童报道端午来。
仙风偠{亻袅}温琼室，幔亭秀气重胚胎。
夜来忽叶熊梦吉，凌晨果见生真才。
光风霁月和可掬，天上鸑鷟真奇哉。
五枝丹桂推独秀，满堂却更金玉堆。
新帅问友尤笃意，庆动慈闱戏老莱。
青毡旧物须还复，香罗细葛好事催。
年年记取蒲切玉，瑶池醉泛蟠桃杯。

蕤宾纪月蓂初开，斗杓直指午位回。
家家妆点垂门艾，儿童报道端午来。
仙风偠{亻袅}温琼室，幔亭秀气重胚胎。
夜来忽叶熊梦吉，凌晨果见生真才。
光风霁月和可掬，天上鸑鷟真奇哉。
五枝丹桂推独秀，满堂却更金玉堆。
新帅问友尤笃意，庆动慈闱戏老莱。
青毡旧物须还复，香罗细葛好事催。
年年记取蒲切玉，瑶池醉泛蟠桃杯。

谢隠士当少微兮，精神见乎天文。
严子陵应客星兮，光芒动夫至尊。
居剡下以高洁兮，戴安道之父子。
游嵩岳以偕隠兮，孔述睿之弟昆。
却米饷而不受兮，朱百年之夫妇。
受肥遁以就闲兮，阮万龄之祖孙。
闭蓬户以观书兮，淳之栖于穷岫。
轻白璧而不盼兮，景齐隠于日门。
扣药船而引声兮，歌竞传于仲御。
渔镜湖以赋诗兮，岛尚号于方干。
黄公列乎四皓兮，成定储之羽翼。
嵇康侪于七贤兮，著养生之至言。
王子猷咏招隠兮，爱山阴之竹种。
谢灵运赋山居兮，采地黄为溪荪。
著貂裘坐岩石兮，弘之志不在钓。
袘豹席与棕桥兮，志和岂羡回轩。
彼皆不事王侯兮，以高尚而辟世。
亦地气之所钟兮，多秀水与名山。
客曰士各有志兮，斯固古之逸民。
夫何欲洁其身兮，弗念君臣之大伦。

自大驾之西幸兮，府遂为于近藩。
赐行殿为府治兮，暨泽牧之惟艰。
张毘陵首当是选兮，实股肱之旧弼。
仍土阶之素规兮，因旧宇以为安。
朱忠靖继剖符兮，屹具瞻于岩石。
赵忠简亦相望兮，凛清风而独寒。
忠定王之来镇兮，当乾道之四禩。
捐帑以置义租兮，辟宫而祠先贤。
谅棠阴之蔽芾兮，思召伯其如憩。
宜大封于是邦兮，良天道之好还。
后五十余年兮，谁俪美以增饰。
维我新安公兮，骛逸驾而独攀。
剖滞讼如澌流兮，召雨旸如应响。
使百城俱按堵兮，令沧海无惊澜。
立吏胆于秋霜兮，洽民气于春泽。
出干将于宝匣兮，照沆瀣于铜盘。
圜扉鞠为茂草兮，麦岐蔼其连秀。
令修户庭之内兮，民乐湖山之闲。
既修政而人悦兮，文书省于幕府。
新百废以具兴兮，耸轮奂之伟观。
八邑不知有役兮，一道不知有费。
若天造而神设兮，岂民力之或烦。
化榛莽为宏丽兮，敞隘敝为爽垲。
革蠹挠而雄叠兮，易朽腐而垩丹。
兹栋隆之规模兮，特于此乎小试。
非成毁之相仍兮，数循环而无端。
镇越岿乎中踞兮，修廊翼其旁拱。
何独敛夫散气兮，所以重夫中权。
巨扁揭乎云霄兮，钧笔粲乎星斗。
山灵为之呵护兮，珍光赫而属天。
前方台之月华兮，后蓬莱之云气。
左燕春之凝香兮，右清白之寒泉。
绕层城以拂云兮，开屏障于四面。
卧林影于云壑兮，栖山光乎二轩。
吸平湖于酒杯兮，浮翠峰于茗椀。
送归鸿于天外兮，数飞鸥于海门。
动秋声之摵摵兮，泊晴岚之蔼蔼。
饯崦嵫之夕照兮，宾旸谷之朝暾。
上越王之危台兮，诵唐人之杰句。
鹧鸪飞而地迥兮，晴烟渺而天宽。
飞盖游乎清夜兮，羃轻烟之素练。
棹歌发乎中沚兮，浴明月于金盆。
丽谯涌乎青冥兮，角声起而寥亮。
佳山蔚其照眼兮，洗万里之阴雰。
新堤平而拟掌兮，沸行歌以载路。
漕渠濬而举重兮，鼓千艘而骈阗。
雄威扁营叠创兮，雷欢声于貔虎。
泮宫修贡闱辟兮，遂飞跃于鱼鸢。
台府焕而一新兮，岩壑为之改观。
他人视之拱手兮，公谈笑而不难。
既游刃之有余兮，复善刀而藏用。
寂然若无所营兮，湛中襟而靖渊。
炷炉香而读易兮，悟至理于泰否。
托寄轩之柱刻兮，等蘧庐于乾坤。
上方蒇事明庭兮，将入扈于豹尾。
如旄倪之借留兮，纷截镫以攀辕。
繄郢曲之寡和兮，信萧规之难继。
民愿公无遽归兮，帝谓吾今召环。
虽卿月之暂驻兮，幸临照夫越土。
恐使星之迁次兮，迫太阶之魁躔。
推治越之道治天下兮，固我公之余事。
然越人爱公如慈父母兮，愿托歌而永传。
客乃敛衽肃容兮，屏气弗敢复言。
孙子于是浓墨大字兮，终夫越问之篇。

客情无处著，身事定何如。
秀水且停棹，蕺山终结庐。
秋风一杯酒，夜雨半翻书。
把手蓬莱顶，梅花腊月初。

重岚浮动光相射，峭壁横斜罅欲开。
比似雁山多秀发，丰棱那复让天台。

秀色回环眼倍明，醒余洒面竹风清。
快哉气且吞云梦，便欲飘然上玉京。

默成已仙去，北山久寂寞。
岂无爱山人，时时访林薄。
心境不相当，丘壑自丘壑。
谁知百年后，秀气才有托。
的的盘溪孙，精光发河洛。
神龙跃天津，鞭霆驾飞雹。
相逢玉涧翁，笔底银潢落。
江湖四十年，万象恣描摸。
从游八九子，天才皆卓荦。
涨起十八滩，曹溪源一勺。
愧我局陋巷，瓢箪粗知乐。
遥望诗坛高，势与芙蓉角。
掩旗仆金鼓，不敢事攻略。
吊古得名胜，盟府定虚爵。
派长竟先归，白云冒南岳。

大椿蟠根双干矗，秀色各分元气足。
共占百五十二年，八千春秋从此卜。
西方无量不可思，南华寓言不须读。
造化发育自无已，天根月窟互相逐。
霜挟狞风夜推户，日碾晴空晓烘屋。
冰轮载魄将再弦，宝律浮葭欲飞玉。
天公作意表弧瑞，学子分题剡笺轴。
揆予受教自髧髦，岁月十分今已六。
我翁早出名利尘，我翁天纵清闲福。
眼明犹足察秋豪，脚健不肯支筇竹。
友善堂前高揭扁，懿德道心新万目。
人言腕力健于虎，更需万兔供豪秃。
不买驼峰换清供，不买蛾眉歌寿曲。
岁寒兄弟岁寒心，敬和长篇侑醽醁。

曹王八斗才，今日为余催。
锦绣佳章里，芝兰秀句开。
烦疴熸躯体，溽暑烁楼台。
宜把君诗讽，清风当自来。

为人能了自家身，千万人中有一人。
虽用知如未知说，在乎行与不行分。
该通始谓才中秀，杰出方名席上珍。
善恶一何相去远，也由资性也由勤。

文房三物品皆精，报谢愁无秀句成。
欲状升平在歌颂，柰何才不逮升平。

淳厚之人少秀慧，秀慧之人少审谛。
安得淳厚又秀慧，与之共话人间事。

淳厚之人少秀慧，秀慧之人少审谛。
安得淳厚又秀慧，与之共话人间事。

直谅之言久不闻，秋来因作读书吟。
时时涵泳味无味，句句研穷深又深。
老去已辜朋友望，闲中粗得圣贤心。
无情岁月垂垂尽，夕秀朝华岂暇寻。

梅师有松度，萧散意态真。
皮冠簪白雪，布褐贮阳春。
房计任简淡，了无一虑尘。
茶一碗，酒一尊，熙熙天地一闲人。
名山浮爽秀，朝暮瀹尔神。
餐霞炼日气，井灶求遗珍。
希夷仙境本不远，何用抱朴终其身。

北山之北几千古兮，崷岚层嶂数百叠，岿然横枕乎浙江。
历潜岳石磴绵延而上，是为山桥之绝景兮，惊霆喷雪终岁声击撞。
风柔日暖花气发，綦屦杖策而一游兮，跻攀分寸猎荦确，如蹑太虚之浑庬。
峭壁立之万仞兮，著亭对峙窥谽谾。
云中泉石更磊磊，玉虹步步鸣淙淙。
清风满峡振衣袂，清湍修竹飞斜矼。
目极千里倚层槛，烟光晻暧兮，楼台城叠隠隠呈纷哤。
上有阳精阴魄走飞毂，下有蜷松偃柏骖旌{方童}。
安期棋局在何处，时有平空特起云车双。
洞阳有馆足高卧，神融气一澄世痝。
参横斗转万籁寂，夜夜山鬼窥灯缸。
羡君胸中隘宇宙，通明疏畅开八窗。
手辟书堂揽奇秀，芳声闻帝所锡奎画昭回五色雕贞玒。
涵蓄平生霖雨志，不应怀宝迷其邦。
羞芝糇菊我辈事，春猿秋鹤心空降。
诚欲遂公赤松黄石约，更书旗常功业垂朱杠。

一世钦斋老，声名四十年。
冰融南省日，春满洞庭天。
笑语当时密，交情晚节坚。
秀英今已矣，新阁独岿然。

幸有灵光在，天乎作么亡。
生来最真实，病里亦康强。
和气留丹鼎，清尘凝笔床。
溪山呈秀处，风露悄凄凉。

忆昔城南会，珮马轻春风。
芳华感人心，折赠以为容。
俯仰一相失，去若南飞鸿。
青青女萝衣，蔚蔚石上松。
岁寒无夕秀，安得长相从。
愿为日月光，落君怀袖中。
三五如循环，千里宛可同。

白玉谁家郎，红粉何处女。
秀色总堪怜，春风密相许。

芙蓉幻出画难成，文藻由来属俊英。
五采曾遗当日梦，百年犹有故山名。
岁寒寥落松筠秀，月夜悲凉猿鹤惊。
惆怅江淹人去远，载瞻南浦暮云横。

秀铁压肩寒，中原思未报。
何日扫边尘，别裹朝天帽。

风神林下秀，宠数梦中新。
假使不如肉，争知见似人。
茗奴甘谢事，黄你喜论亲。
凛凛百年操，从教进退频。

疑是飞来天柱峰，一尖秀出白云中。
料应宰相书成后，留得残毫倚半空。

半世困尘埃，烟霞入梦来。
谁能缩地脉，我已思天台。
城古清云气，山灵秀药材。
春时穿径去，郡守莫惊猜。

雅闻八士春俱秀，未觉三贤迹已陈。
投分不论曾识面，此图到手便情亲。

心事一鸥轻，邮签夜卜程。
春寒眼对雨，别久语连明。
砚有诗能秀，山于梦亦清。
歙溪多老石，一一待题名。

兰亭人寂几何年，着我糟丘亦冗员。
寻访雪溪无酒债，主张禊帖有诗权。
千岩秀处书如堵，五月凉时藕似船。
只么拍浮真足矣，底须妄想到花边。

吾始过西斋，破于玉川屋。
中有山泽癯，雪灯共夜读。
秋声入雨听，手携墙下竹。
携锄𣃁荒苔，宁甘食无肉。
今春初行鞭，稍觉风月肃。
既成为诗喜，破奉起新筑。
旧闻君家猷，兴寄尚幽独。
一日无此君，亦自憎面目。
君其几代孙，秀色若可掬。
万事不挂口，翛然对寒玉。
城中寸金地，官舍迫林麓。
曾微百肘宽，难杂以花木。
尚遗一半何，留之与云宿。

我观众草树，等是气所囿。
蓬茅一何荒，桃李一何秀。
荣悴固不齐，受命了无缪。
所以山中人，翩然拂归袖。
丁宁语泉石，此误不可又。
开帘受微飔，排闼入孤岫。
是身如虚空，一室宽宇宙。
夫何不訾省，与世争决骤。
天分有固然，吾力岂其究。

木叶绿未脱，菊丛黄始华。
泛萸几何日，尚觉陶巾斜。
寒梅殊不情，矜秋吐奇葩。
霜须半含蕾，春{艹拱}新茁芽。
记初手锄月，垂杨已藏鸦。
了无盘错根，但有枯槎牙。
真同弃之耳，生意讵可涯。
岁行不能半，孤秀则汝嘉。
眷言抱幽独，乃亦纷竞耶。
妨处在岁寒，奚取俗眼夸。
盍守虬龙姿，毋污蜂蝶哗。
雪霜政凌厉，春自不我遐。

春皋有耕夫，扣角卧林麓。
朝饥不能忍，肯受世熏沐。
脱身从牛衣，入耳皆狗曲。
何如一蓑寒，风雨立于独。
人言骨相屯，自信亦良笃。
空山多白云，万此宁有足。
幽然闺中秀，不如倚市门。
彼美林下风，不如刺绣文。
冰怀独耿耿，宁入俗眼观。
岁月不我留，老苍眉宇间。
举世无与娱，逝言从绮园。
一歌一叹息，寘此忽复论。

火云散鳞甲，万瓦如炊燖。
东华车马尘，褦襶不自禁。
谁能半日闲，脱身此窥临。
百钱买渔篷，横截南北岑。
追随二三子，未害山水淫。
邂逅十八公，俱作笙鹤吟。
颇闻彼上人，振鬣万马喑。
试诗没字碑，往听无弦琴。
空堂无枯秀，契我回向心。
清凉一味禅，挥玉开烦襟。
笑指亭下泉，杉竹涵幽深。
藓桥于三闸，龙怒飞出林。
奔雷吼春壑，晴雪生午阴。
人间正炎热，去作三日霖。

觅诸方偈眼能乖，不把炊巾乱展开。
知得一峰天下秀，元从西竺国飞来。

吾观唐虞时，辅佐多世胄。
一时谋谟嘉，十世典刑旧。
古道日以衰，象贤始不懋。
近者梧桐鸣，多出芝兰秀。
杜李倡其前，刘胡继其后。
最后康乐公，卓出汉庭右。
元气倚迓续，疵国资匡救。
起予气为增，感事眉复皱。
彼出进士科，视此一何陋。
但贪一束刍，甘作三缄味。
真堪为仆僮，尚敢矜廉茂。
谁能持我诗，往为披{忄勾}瞀。

笺天欲移病，心与孤鹤飞。
苔青弁峰秀，遥昔梦佳期。
恬鳞慕深藻，倦翮怀安枝。
焉能系浮名，翚翔辰升霏。
已约东里伴，无烦北山移。
他年倚磵门，望子蹁跹衣。

四运相摧斥，秋容忽而改。
英英晚节花，含霜发鲜彩。
游子感萧辰，命侣登爽垲。
湘山俨横陈，秀色如有待。
独怜祝融峰，尽日埋叆叇。
安得诛云师，吾将罪真宰。
悠悠元亮心，千载宛如在。
遥知把不盈，搔首终朝采。
胜达不可追，迷涂谁堪悔。
弃置勿复谈，且复浇磊磈。

谢公晨策花崖登，杜陵早起开前林。
徽之朝挹西山爽，退之晓望南山棱。
古人看山自有候，个中意味谁探寻。
林霏夕敛群动息，泽气宵上英云蒸。
不于此际毓神秀，安得向曙岚光凝。
平生苦不识夜气，见山忽得邹人心。
卷书默坐会有得，此岂文字能摹临。
斯亭题扁有咀嚼，慎勿只遣供闲吟。
直须𫜪破第一义，庶几山鬼逢知音。

掀髯一笑天地间，八代文衰谁为起。
夷陵丹砂空自光，中山老{兀夋}不可使。
一从麦秀获麟台，二千余载无文字。
谪仙岂无希圣心，谁其起予二三子。
张君忽赠白云句，墨妙笔精真可喜。
宗师奇涩费吟噍，三读方能得其意。
奋髯苍鼠色无冤，吐气黑蛟云可致。
恨子初筵我旅酬，妙处安能为摽指。
惧遭掎摭不哦诗，畏触祸刑宁作史。
翰林主人子墨卿，昔也同盟今趣异。
不见当年圣德诗，犹被他人呼怪鬼。
惭君问我乞余丸，安得锦囊出怀里。
丈夫盖棺事始定，斯文固应付后死。
试问涪翁余七言，松苓臭味固相似。

悲哉金氏志，未读涕先零。
祖统他宗嗣，婺忧再世丁。
天矜人一念，姑与妇三龄。
幸有孙枝秀，翘然荫户庭。

造化千年秀，皇家数世仁。
功名光庆祐，人物辈乾淳。
荦荦旗常纪，睽睽鼎鼐新。
憗留天不许，国步痛斯频。

硕德千人表，高风一世钦。
师承文靖正，识拔秀岩深。
奥学方前古，雄文独擅今。
史筵新发轫，儒馆力抽簪。
萧艾俄当路，蘅兰夐出林。
螭头恩舄奕，豹尾步嵚崟。
斮胫思全玉，围腰肯待金。
绶甘辞若若，戟喜对森森。
孽火遭千劫，谗波沸百壬。
然脐机阱巧，拔眼计谋阴。
诬诋渊衷监，成蠲宠命临。
一麾犹偃蹇，三节又侵寻。
听履星辰近，司纶雨露湛。
世方期汲直，人已感迟任。
披腹平生节，攀髯晚岁心。
幅巾朝第就，遗服暮庭廞。
书殿荣封冢，玄台閟在岑。
鹤山初共被，苕水晚同襟。
感旧须成雪，怀人涕作霖。
元成负文采，端可嗣徽音。

小阁称幽隠，群峰竞秀尖。
村舂雨外急，秋色望中添。
世事已黄发，忘情付黑甜。
从渠造物巧，未怪老夫潜。

振策出游眺，清吟竹影东。
石门千仞断，秀水一篙通。
郡阁烟光里，人家秋色中。
乌衣多胜槩，老子柰途穷。

极浦遥山合翠微，周回秀色自清机。
长江淡淡吞天去，白鸟翩翩接翅飞。
屐齿苔痕犹故迹，露沙霜树映斜晖。
牧童何处吹羌笛，吓得巢禽不敢归。

晚凉闲步向江亭，山色偏于晚有情。
彩索平时墙婉娩，飞花满眼句纵横。
五峰遥拱千岩秀，四水萦纡十里程。
鹊噪鸦啼俱喜色，望中浑恐是蓬瀛。

携茶时复过幽亭，寄目悠然上杳冥。
好是园林争秀发，梅花白白竹青青。

神灵造天极，仁深祚绵远。
光尧渡江初，属族扶日辇。
南来逾百年，瓜瓞载繁衍。
开江一枝灯，海滨发长焰。
绍兴庚辰第，伯祖维创见。
自此灯灯续，儒科已累践。
侄也幼则孤，门户中屯蹇。
执编青衿后，浪策礼部选。
有叔行派亲，隔蓦此异闬。
天都邂逅初，觌面苦恨晚。
为言起家难，铢积勤靡倦。
相从忽问劳，把臂互惊叹。
霅城每频过，访我李曹掾。
及兹脱选海，几拟谢深眷。
三年在奔波，留滞颜色腼。
扁舟此经从，相见笑而莞。
排日罗酒浆，延顾礼既腆。
所欣廷兰秀，一一莫可拣。
读书固有获，而况多积善。
窦桂未足夸，王槐定应显。
愿言阐宏规，涵肆观文典。
士业止科名，耕耨工亦浅。
胸中浇万卷，落笔自精悍。
何当它年来，大雅见文宪。
功名固悬命，立志毋狭褊。
微言勿谓迂，聊作友于勉。

物理寓乘除，天存好还道。
去年夏迄秋，旱枯苗尽槁。
繁霜打麦根，疗饥兹已兆。
逾春秀葽葽，修翠摇旌葆。
黄云割未尽，赤日仍杲杲。
秧针方刺牙，还忧水泉少。
正深伤弓虞，曲成由大造。
耕雨刈欲晴，从来难两好。
来牟迨既登，甘霖乃方到。
甲甲占久雨，古语信可考。
首夏际兹辰，其应孚未祷。
繁声喧若注，阴云阵如扫。
入夜听檐溜，滴沥响到晓。
蝗螟腐翅翼，蛙黾喊池沼。
从兹雨未艾，调润知可保。
一亩数石收，麦秋功已告。
千仓而万箱，应占富禾稻。
匪藉天功然，人力宁尔巧。
端由政致和，天示贤侯报。
不死见丰年，鼓腹归醉饱。
末掾与农氓，熙熙歌皡皡。

午鸡喔喔岭头闻，下岭相将日已曛。
跨涧小桥斜贴水，悬崖峭壁冷生云。
青帘渐唤新从事，白壁犹存旧墨君。
桑柘渐浓麻麦秀，田夫村妇总欣欣。

展也岷峨秀，锺为柱石臣。
直声留谏纸，硕望压朝绅。
群议王师锐，孤忠主听陈。
天其昌我宋，尧舜致君民。

坤灵阑迹汉何时，木石深山圣得知。
大块凿开真境秘，太虚蕴出众峰奇。
攀萝揽秀俯可即，秉烛穷幽远莫窥。
盍遣神龙谨封护，勿容俗子亦游嬉。

名阀蜚声远，甘泉跬步登。
词华八塼日，姓字一条冰。
恋阙丹心在，临朝清问曾。
秀溪春梦杳，留得瓣香曾。

地据九江汇，天教五老看。
孤标横碧落，百里见青峦。
星斗光堪摘，烟霞秀可餐。
何时谢人事，膏秣以从盘。

挺秀古灵基，来为学子师。
壮心存远业，余力付新诗。
阔步云霄了，细吟风月宜。
老来无软语，敢以此相期。

数日征行喜即晴，山明溪秀翠为屏。
竹门梅出数枝白，松外山横几叠青。
人渐采茶登陇阜，家多酿秫市邮亭。
短舆午困几成梦，两两枝禽为唤醒。

蠲吉辰，荐明廷。
祇中坛，宾万灵。
醮祠寿宫礼太一，东祀天孙西太室。
灵芝宝鼎胙元封，亲郊雍畤回中峰。
中峰绝崄天所划，百神驱道平如席。
云髾秀革高拂空，翠辇玉鸾鸣霹雳。
试凭萧关望朔方，月支稽首楼兰降。
复朝独鹿狩鸣泽，芬树羽林归建章。
建章壁门春昼永，井干泰液多游幸。
千秋万岁奈乐何，几度鸾旗出安定。

马踏新松影，衣沾秀麦寒。
藤花缀缨珞，竹笋透琅玕。
诗向闲中得，心因静处宽。
一声幽鸟啭，深在翠林端。

钟撼鸡鸣万家起，月下纷纷白袍子。
提壶挈榼春游闹，擎箱擐箧谁家徙。
通衢隘塞行人绝，露坐欠伸奴跛倚。
远闻雷噪轰应答，近亦汹汹殊聒耳。
轧然棘户破晓色，阵脚忽移去如蚁。
壮夫先入护几案，儒雅雍容行且止。
垂髫趁哄未知苦，戴白相持叹衰矣。
自从明诏到郡国，士出深山集城市。
但能操笔不曳白，秋榜人人都准拟。
分明结社战所兵，投合主司谁得髓。
昨科试人今或亡，三年场屋能消几。
功名信分置勿言，身健频来已堪喜。
槐黄早脱吾侥幸，因送儿曹得观视。
傍人休笑李秀才，三十年前亦如此。

东莱之师，是为拙斋。
学无不究，道无不该。
体统纯正，规模拓恢。
卓成一家，犹斗之魁。
未及百年，遗响冷灰。
我守宝婺，四学是开。
以导生徒，俾绍东莱。
回首七霜，谅多成材。
英英耕叟，我友自孩。
吐词不群，制行亦瑰。
勉以朱学，持论不回。
仆家源流，是拥是培。
仲尼得伋，垂教方来。
拙斋有孙，其道未颓。
且告瓜熟，定王之台。
僮马载驰，羔雁屡催。
予闻湘流，夙称圣涯。
懋陵之邦，元公所胎。
南轩昭昭，五峰巍巍。
岂无秀民，可与摩揩。
求仁得仁，懋哉懋哉。

畴昔与公同奉常，余为藉田公社令。
是时朔祭拜卿少，余已颜衰公秀莹。
斋房并公挥麈尾，议论风生真𫄥𫄥。
蜀珍数人皆在坐，尽说功名须逊子。
回头一梦十五春，公为使者余廛民。
薰风荷畔绿樽设，丹荔粲粲莲房新。
语间切切忧民瘼，阴功亟欲苏全闽。
出经入传知言要，湘西绝学今谁绍。
我老西河欠鞭策，此事须公正英妙。

急雨收声霁景开，蓬仙岭客岛云来。
千丛撷秀牙铺雪，万臼研膏杵震雷。
池上落英留绿叶，眼中飞絮点苍苔。
去年醉墨今重看，笑领诗翁潋滟杯。

祇园千树秀，浄土九莲敷。
多少参玄士，茫茫在半途。

一到黄龙万虑灰，豪吟胜赏喜追陪。
幽兰独秀花香袭，宿雨初收雾气开。
湛湛冰池藏世界，悠悠梵呗隔尘埃。
清风明月无人管，付与纵横石上苔。

三十年前一秀才，而今面目现如来。
元知三教本无异，走入千山唤不回。
僧衲西风囊有锦，禅心明月镜无台。
我闻空谷脊梁硬，多得名流青眼开。

寻幽天气得晴酣，小小篮舆胜绣鞍。
洞以乳名云液涌，泉纡石出水晶寒。
山容染翠开油幕，竹韵鸣竽立玉竿。
孰谓地灵锺秀异，美哉风物见兴安。

七闽佳山水，秀气郁苍苍。
锺而为人物，事业亦叵量。
我生古瀛州，地匪中州丑。
虽然得文公，木舌而金口。
自惟禀受不坚申，安得玉骨秋水神。
几番分欲躬樵苏，手足况有禹偏枯。
禹犹尽力导河洛，功业何啻等山岳。
予惟食粟类曹交，所至于人成落落。
勿谓广之东，安得万人雄。
地本不爱宝，赋予由来公。
闽广虽异地，人物差可拟。
尔来擢伦魁，亦复有人耳。
声价压天下，争睹如星凰。
泰山一毫芒，更有万丈长。

终日忙忙，秀支替戾刚。
那事无妨，仆谷劬秃当。
不动智佛，长时七出八没。
憍梵钵提，对人倒腹倾肠。

峰峦秀异，鹤不停机。
灵木迢然，凤无依倚。

雨暗西山，云飞南浦。
老卢仙腰缠骑鹤，朝度黄茅八凸。
独秀峰草木泉石为之鼓舞。
因甚如此，家贫愿邻富。

休运珍符应半千，崧高维岳再生贤。
子孙已见锺三秀，富贵端应擅两全。
日月休惊双转毂，甲庚从喜一周天。
不须更把庄椿祝，镇作蓬壶不老仙。

锦野重来已秀葽，雨肥梅杏粉痕销。
晚山四面子规叫，晓树一声婆餠焦。
耐久交当如水淡，惯游身亦似蓬飘。
老鶑不省春归久，犹自教雏学徙乔。

竹夫人有专房想，曲秀才难折柬招。
一卷桐阴风不动，避灯坐过月平桥。

虚斋镇东鄞，从之南容君。
我初未之识，邕翰倾殷勤。
修洁以博习，秀美而有文。
玉犀映秋水，英辞涌春云。
鸡距角鲁蜀，昂然鹤非群。
晤言到圣处，商也乐所闻。
最喜直而义，壮音駴鼓鼖。
告子少于孟，先策养气勋。
牛山木信美，谨勿容斧斤。
助苗固得槁，可使稗不耘。
观于所植立，真能张吾军。
仁义可效治，渊源在河汾。
诗书自师友，芝兰足膏薰。
刚风接劲翮，去去翔霄旻。
清时有闻者，必也吾子云。

一德交孚叶两仪，嘉禾嘉粟献珍奇。
祥呈属邑信非偶，瑞应明禋若有期。
周纪唐封生秀颖，汉歌郊庙产灵芝。
何如近在王畿内，庆典珍符萃一时。

乾坤扫阴霾，晴色敞幽谷。
山川荐秋容，奇秀若可匵。
千岩寄一筇，万里付双目。
行行翠烟中，日与清景逐。

乌藤落手野烟开，水秀山明入望来。
旧日经行曾著语，试看石壁已莓苔。

小山凉风高，秋意饶庭砌。
江南山水秀，锺此数丛桂。
亭亭苍虬蟠，磊磊栗玉缀。
薰染风露香，摆脱脂粉媚。
芙蓉已无秋，篱菊极羞愧。
幽芳蕙百亩，香味亦琐细。
孰知标格奇，自取造物忌。
狂风挟怪雨，族灭无噍类。
才怜金作屋，俄惊粟布地。
姿容就枯槁，气骨尚奇异。
如彼死诸葛，凛凛有生意。
试炷博山火，来参烟一燧。

朱墨丛中不惮劳，騞然聊试发硎刀。
得时行道官无小，与物为春政自高。
闲对崆峒餐秀色，醉濡章贡助吟毫。
自怜无计相从去，十八滩头泛一舠。

信步独幽寻，春山野雾深。
鸟啼如唤仆，泉响似鸣琴。
日暖草争秀，风狂花不禁。
却嫌荒僻地，无酒与春斟。

日落衔山照画屏，箭山郁郁岁寒青。
昂霄巨干成梁栋，裂石盘根长茯苓。
风撼碧涛惊鹤梦，雷轰铁锁悦龙形。
由来秀荫观音庙，血食千年显电灵。

得得篮舆蹑紫烟，青山买断不劳钱。
孤峰峭耸云间柱，大涤深藏洞里天。
一派飞泉成舞翠，千寻秀石屡来贤。
上方犹有奇观在，更欲扪萝到绝巅。

拄杖生根劫外春，斩新拈出示诸人。
擘开华岳千峰秀，放出黄河一派清。

岷山穹隆，岷水浺瀜。
气郁葱葱，至和所钟。
秀毓临邛，笃生英雄。
绰有祖风，唐之郑公。
进思尽忠，王臣靡躬。
万壑奔洚，砥植在中。
退思固穷，为时儒宗。
启迪颛蒙，如金在镕。
王明泰通，虎啸风从。
入觐九重，天子改容。
时谨边烽，命公抚戎。
大江西东，隠若长墉。
甲兵藏胸，樽俎折冲。
万年之功，寿与天同。
聊述鄙悰，以侑乐工。

我是曾孙孙又孙，今朝始谒武夷君。
三英秀峙千岩合，九曲平穿两岸分。
丹壑何年流绛水，幔亭整日鏁红云。
一生湖海江三白，早向溪头累石坟。

青皇初布令，大块已流湿。
霏霏散冲融，一一成膏液。
骎寻夜漏分，掀扬风箭疾。
孤灯月明眼，渐觉檐花密。
滴沥声既洪，淋浪势方集。
清响迸源泉，美泽遍原隰。
甘腴滋田毛，浸灌融地脉。
盖将兆稌黍，岂但秀荠麦。
溪山鳞甲长，卉木攒新碧。
化工悦万族，生意浩无极。
苟惟本根在，孰不芽且坼。
未春雨非土，见者自凄恻。
既春雨非玉，闻者何悦怿。
未能齐惨舒，吾亦为物役。
英英梅粉露，点点桃红入。
更喜酿芳菲，催花居第一。

青山四时好，春至尤盛丽。
润泽散冲融，华滋出枯悴。
云根鳞甲动，风柯羽旄曳。
群芳间点染，一碧互经纬。
组绣列障陈，缋画崇屏倚。
嵬昂如帝尊，黼黻俨衣被。
我老得余暇，时来领胜事。
穿云度舟楫，披雾纵屐履。
涓泉幽响生，鸣鸟繁声脆。
天然成妙奏，人籁恶可拟。
息游返靖庐，纷华以静对。
独坐勘古书，冥观参物理。
光景犹驹驰，色象亦蝉蜕。
至人善观山，夫岂悦浮靡。
懿此静秀姿，万古挹清致。

物得气之清，锺秀莫如竹。
是谓东南美，群植可奴仆。
虚心而独立，劲节不囘曲。
傍屋着数挺，能洗尘万斛。
截之作凤鸣，雌雄相配六。
杀以为汗青，奚啻十年读。
有体兼有用，迥异凡草木。
骚人互题品，国风尝纪录。
子有步仞丘，殆类筼筜谷。
老筠依云根，错出胜千陆。
矫虔相长雄，高下森立玉。
霏霏雾滴翠，滟滟浪翻绿。
蟠根龙蛇走，密叶鸾凤蹙。
林飚振微响，环珮声戛触。
琐碎流金辉，霁晓弄清旭。
熙阳发菁华，婀娜舞桂纛。
滋萌长云仍，一一锦{衤朋}束。
火轮行长空，炎歊暑方酷。
枕簟入幽深，洒若寒露沃。
秋月映婵娟，清影夜相属。
岁寒交胜友，南枝花倚伏。
四序景无涯，风月任追逐。
人谓小渭川，我忝共淇澳。
邀朋对此君，岂惜醉醽醁。
七贤迹已远，遗响犹可续。
冰雪生襟袖，云烟散毫牍。
祇欠与可俦，写入鹅溪幅。

种竹才一亩，便有千亩势。
苟能会其趣，何拘寻丈地。
其气伟丈夫，其德象君子。
莹哉冰雪如，润与珪璋比。
中虚而有容，外直而不倚。
迥非凡植俦，惟与乔松齿。
揽以入吟篇，引以近书几。
好之而乐之，雅致要相似。
物清我亦清，相对乃无愧。
翛然静秀姿，举世所同嗜。
志趣有不侔，肝胆楚越异。
将以洗凡俗，凡俗乌可洗。
绿猗喻武公，金璧侈归美。
萧瑟悦宣尼，食肉至忘味。
有之而似之，气类由默契。
此君如有知，哙伍亦所耻。
苟或冰炭然，虽多亦奚以。

春山如佳人，形色丽而秀。
兹来怅非时，已入朱明候。
片红飞不留，万绿新改旧。
接茵芳草蔓，偃盖古木茂。
黛鬟临水镜，一色浄无垢。
戛然鸣声幽，雅弄出禽口。
得闲此夷犹，不觉留滞久。
一叶泛澄川，萦回历农亩。
决渠散青秧，耕夫类成偶。
舍舟挟短筇，崎岖度重阜。
野芳气如兰，冉冉袭襟袖。
逶迤穷山椒，寸怀纳宇宙。
川原浩无涯，万象皆我有。
沧溟杳渺间，云梦吞八九。
昌黎开衡云，羊公登岘首。
顾我凡陋资，视此亦培𪣻。
虽然形气殊，兴趣无异否。
独嗟今昔殊，人事有迁贸。
而我老无闻，将与草木朽。
陟𪩘复降原，玄庐新结构。
伊傅不可怀，松乔以为友。
不死非所求，姑以佚吾寿。

出郭望遥岑，阘冗仅抔土。
何异龙蜿蜒，或若凤腾翥。
两岫更奇崛，不肯与哙伍。
烟云或凝散，日月递吞吐。
葱葱气佳哉，景物此会府。
五茸三泖区，南东淮海距。
带接几百川，盘亘千万亩。
于中不着山，胜槩将焉取。
繇兹锺神秀，人物亦翘楚。
所以机云辈，落笔有奇语。
犹嫌气节卑，未以勋业许。
何当地阐灵，英贤更旁午。
如眉有翁季，似岳生申甫。
壮观此九峰，佳名昭万古。

我祖藏北山，昔尝产紫芝。
庵以此得名，且将二百期。
耳闻非目接，至老心犹疑。
一朝地阐灵，枯槁生神奇。
晔晔根干间，挺秀分三枝。
采者不善护，犹惜其一遗。
移置盆盎中，赪黄互相辉。
岂殊子闻韶，不图乐至斯。
第嗟鲁获麟，所出非其时。
吾年已如此，斯祥将奚为。
独思避世士，商岭其在兹。

异物不易遇，其出由地灵。
伊耆阐坤珍，三秀既挺生。
赋形虽恨小，殊喜见未曾。
朱明复荐祥，仙种茂丛茎。
小者既敷腴，大者尤轮囷。
周遭径盈尺，菌蠢叠成层。
团团盘赤玉，艳艳杯紫金。
霏烟气葱郁，映日光晶荧。
神芝产冢阜，岁久迹已陈。
不图余七袠，一再见斯今。
有开必有先，休符不徒呈。
老矣百无欲，弗愿在其身。
所积顾不厚，敢觊及子孙。
惟冀福吾宗，以洎邦之人。
皇穹其畀矜，茂毓贤与英。
出际风云会，为世建太平。
汉代歌芝房，其事不足云。
致君尧舜上，朝野沸颂声。
复见祥蓂敷，岂但朱草荣。
散为天下瑞，郁郁而纷纷。

浩浩秋水生，江河若放溜。
翳滓一洗清，山川愈明秀。
惟夫沮洳区，朝满夕已垢。
疏涤曾几何，起秽复自臭。
何异贱丈夫，逐利日贸贸。
委志合群污，气类不改旧。

一雨如膏沐，秋山为我容。
谁云乏神秀，遐想犹岱宗。
绝无喜仅有，畴列兹群峰。
缭绕若仙城，花但无芙蓉。
幽香含桂菊，积翠浮杉松。
生平嗜林谷，不厌来辙重。
几蹑灵运屐，屡扶张骞筇。
鹭朋与鸥侣，足为谈笑供。
折简不可招，欠致人中龙。
毫端具造化，物象工陶镕。
吟思方渊渟，风挠鸣淙淙。
佳章忽在前，撩动此兴浓。
君胡倦一出，嘲咏乃不佣。
且勤远致馈，与客叨飧饔。

高风扫群翳，山色秀而静。
寒林隠虬龙，幽径行蛇蚓。
场登{禾罢}䅉实，水弄芙蓉影。
明发泛归舟，秋空更青迥。

郁郁乎佳哉，古松茂而秀。
封植难计年，龙鸾相错纠。
天风动清籁，洞庭喧雅奏。
护之珠玉如，期以金石久。
夫何从斧戕，山木岂自寇。
众咻谓宜然，一谔固所否。
梯航方勤远，斩刈或恐复。
众巅已成童，怀璧岂吾有。
欲为狂澜障，无奈铄金口。
几世培梁栋，一朝等薪槱。
壤树其可芟，不觉眦飞溜。
惟思植万本，易新以补旧。
初如牛羊散，渐见蛟虬走。
庶保墓域安，盘错至不朽。

自阅管郭书，风水好成癖。
维舟走霅峤，川谷几遍历。
晚年乃得此，于焉拟藏骨。
身谋适不偶，命子为冢宅。
痴儿好侈大，治庵如考室。
豁然天地宽，有若混沌辟。
层峦犹连城，一一互拱揖。
案后三奇峰，参倚而特立。
端然顾其穴，宛类凤展翼。
又似老泉翁，二季侍其侧。
启户俨若临，朝夕在几席。
回头看新月，对面宾出日。
郁乎气佳哉，秀异锺一窟。
神刲与鬼划，天授非人力。
一丘有如此，万金买难觅。
羊眠协梦祥，牛卧兆墓域。
地将发秘藏，人已产英特。
吾家顾未然，贞符在种德。
为善斯有庆，积衰由作慝。
素履或未纯，青囊恶可必。
要须法睿武，粹如圭与璧。
戒之而谨之，箴儆毋我忽。
庶或生贤贵，簪绂可世及。
不然负此山，山亦有惭色。

唐人尚五言，秀句推柳塘。
复有善鸣者，鸡鸣传远商。
氏名几百载，郁若兰芷香。
诗来破余暑，如挹风露凉。
芬敷富辞藻，鲜碧逾丛篁。
铺张几案间，蔚为前修光。
读之律吕谐，击拊鸟声锵。
可踵翰林白，未逊太史黄。
东屏斯文主，书传撑满肠。
固宜苏门客，而有晁与张。
岂但如昔人，风雅能补亡。
胸中千万篇，浩若五谷穰。
况复有小坡，气习遗膏粱。
书林惟日涉，艺圃无时荒。
内有芳润融，外蔑声色戕。
篇章虽后至，岩菊擅晚芳。
又类秋芙蕖，水镜临夕阳。
顾惟糠秕扬，凛负荆棘芒。
叹予以诗隠，货药犹韩康。
何时天朗清，共泛兰亭觞。

挺然昂霄蟠涧阿，彼美松者非凡槎。
千林摇落乃孤秀，舞春杨柳徒傞傞。
翛然照水溪一涯，彼美梅者非凡葩。
冰姿皎洁抱清独，漫山桃李徒繁华。
昔人品题信不苟，每以此木配此花。
伊谁挈置小盆盎，高标盘曲良可嗟。
然虽矫揉失真性，幽香贞色仍堪夸。
况分瑞竹与鼎立，岁寒之侣何以加。
竹尤挺特过二者，逸鞭吐秀如兰芽。
两枝撑出露头角，一类襁褓髻未丫。
于中此更拔其萃，似觉小异如孟嘉。
会从尺寸达寻丈，摩拂穹汉生云霞。
可亲雅与书帙称，相对慎勿肉食奢。
君之取友莫此尚，此友宁久留君家。
须知调鼎待佳实，岂但水影夸横斜。
须知大才作隆栋，岂但古干森虬蛇。
虚心劲节岂无用，宁在楚楚仪容佳。
为龙致雨行矣神，变化轰雷掣电与世驱奸邪。

挺然昂霄蟠涧阿，彼美松者非凡槎。
千林摇落乃孤秀，舞春杨柳徒傞傞。
翛然照水溪一涯，彼美梅者非凡葩。
冰姿皎洁抱清独，漫山桃李徒繁华。
昔人品题信不苟，每以此木配此花。
伊谁挈置小盆盎，高标盘曲良可嗟。
然虽矫揉失真性，幽香贞色仍堪夸。
况分瑞竹与鼎立，岁寒之侣何以加。
竹尤挺特过二者，逸鞭吐秀如兰芽。
两枝撑出露头角，一类襁褓髻未丫。
于中此更拔其萃，似觉小异如孟嘉。
会从尺寸达寻丈，摩拂穹汉生云霞。
可亲雅与书帙称，相对慎勿肉食奢。
君之取友莫此尚，此友宁久留君家。
须知调鼎待佳实，岂但水影夸横斜。
须知大才作隆栋，岂但古干森虬蛇。
虚心劲节岂无用，宁在楚楚仪容佳。
为龙致雨行矣神，变化轰雷掣电与世驱奸邪。

重来丙舍岁三易，翠𪩘插空仍兀突。
乔林郁蓊歼斧斨，一二仅存于百亿。
参差历落更孤秀，不假依凭而挺立。
宛如九老瑞唐朝，又类耆英隆宋室。
合兹异代众君子，仙去一朝于此集。
千夫束手何敢向，万牛回首难容力。
已芟嘉植勿复论，寿此佺期不朽骨。
稚松匝地散新秧，头角森森纷羽翼。
他年雨露饱沾濡，满鼻珠玑香习习。
会须百尺长龙身，仍复层林森凤翼。
作诗聊记角弓章，子子孙孙永培植。

天不怜我老且贫，荒迳不可酬华春。
遂令东里互邀致，借之双圃娱芳辰。
痴云酿雨雨旋止，霁日含辉更清美。
花间尽晷得盘桓，但费东君为料理。
归来未久檐溜倾，乃信造物真有情。
十分淑景一分在，但愿从此天开明。
一方一曲春有限，芳菲未足舒老眼。
扁舟远欲逐清华，锦绣山川穷胜赏。
维此林峦地虽窄，耸秀流芳亦不恶。
安得良友相追随，步屧生香遍行乐。
只恐囊无贺老诗，不愁屐费阮生蜡。

千岩万壑东南美，中有一山尤秀伟。
伊谁衣被以佳名，非雾非烟腾瑞气。
有人于此曾课书，出山能士为写图。
风林泉石振清响，占毕吟诵声难模。
聚为胸中线五色，不补衣裳华衮黻。
迺作江湖漫浪游，奋藻扬葩肆吟笔。
文为人瑞要瑞时，时不与我文奚为。
何如抱书还旧隠，姑颂楚橘歌商芝。
吾衰一字不解作，平生学殖叹荒落。
为儒无用拟修玄，徒想仙人五云宅。

淇园既往不足论，渭川徒多未足贵。
森然玉立辟幽深，弥望恢恢有余地。
何异东亭手亲植，遂使南阳日清閟。
绿云障日间弗容，翠涛翻空杳无涘。
冥冥韩林静而秀，窈窈蒋迳深且邃。
洗清袢暑迥莫留，截断俗尘飞不至。
何须层冰置几案，自然凉气生衣袂。
吟弄风月骚人徒，伯季松梅岁寒味。
于斯二仲可论交，谁为六逸宜邀致。
何时徒步许直造，着我其间同一醉。
祇恐君疑庾亮来，角巾岂免还私第。

琅玕挺秀径尺盈，森森直上摩苍冥。
封培保护犹重器，岁余二十林方成。
绳绳孙子更杰出，远过鼻祖尤轮囷。
蔚然翠羽渐成葆，稚者碧玉初抽簪。
泥涂甫见露头角，意气已欲生风云。
繁枝会致凤栖止，修干能作龙飞腾。
我来其下避新暑，洒若涧壑涵层冰。
清高直亮异凡种，愿言世与山长青。
绿漪岂但为目玩，于焉观德知修身。
吾宗叡圣所宜法，如圭如璧扬休声。

世更日月几昃盈，依然有谷中窈冥。
修筠夹道互经纬，宛如一机翠织成。
非繇培植得揽玩，何异不稼而有囷。
箨龙个个出头角，密者栉比疏犹簪。
婵娟色媚已映月，团栾气合行屯云。
雨余寻丈忽耸拔，其上速若鸢肩腾。
中边别种相间簉，又类润玉陪清冰。
我将于此事著述，编摩自足供杀青。
此君时对吐秀句，榆境亦不孤闲身。
凉床滑簟午睡足，坐听雅奏来风声。

一年最好八月月，此月迥与寻常别。
君于厥月乃诞弥，天一之精所凝结。
涵精毓秀宜不凡，神如秋水肤如雪。
蜚英腾茂载宦途，所至光明而炜晔。
一帘莹彻照今古，妙凝夜气冰霜洁。
芬芳满腹贮天香，吐出篇章更奇绝。
所存者厚养者深，晚岁丰姿尤发越。
不知何物敢相干，屡月光华似消歇。
直疑苍狗互掩蔽，恨无长躯可手抉。
又类妖蟆初啖餠，恨无利剑可歼厥。
一朝天为扫妖邪，银轮烂烂仍高揭。
久嗟湮晦忽清明，俨若身居广寒阙。
相将诞节纪祥弧，连夕金波倍澄澈。
谁云弦望有盈亏，须知本体原无缺。
满堂子女竞称觞，比似常年更懽悦。
月中自有药长生，不劳复问长生诀。
从今夜夜长辉光，年年月月无磨折。
刀圭无惜惠仝人，使我颓龄起疲苶。

壮年知几到，幽径喜重寻。
异世桃源路，暮春梅子林。
屏山森秀色，槃涧漱清音。
迤逦穷幽渺，山行不厌深。

日昴验星躔，阳和梅占先。
未教疑雪似，早已夺春妍。
少缓芳蕤放，多令秀句传。
输君探山意，日日醉花前。

幽涧水萦回，深林路杳微。
僧居无客到，樵径有人归。
岁晚松孤秀，天寒鸟倦飞。
一尘浑不到，倚杖看斜晖。

逸气飘飘似欲仙，不论茅舍玉堂前。
众芳无此风神秀，十友推为行辈先。
佳实尚堪为世用，香名更喜有诗传。
萧萧白发差同色，也欲拈花上鬓边。

咎消无妄福来宜，喜气津津溢秀眉。
桂子昨方移别种，桐孙今见长新枝。
金章鱼佩须传祖，玉果犀钱梦得儿。
我欲去为汤餠客，却惭未赋老坡诗。

摸金郎久遍郊原，冢域犹欣草木蕃。
松已高年为老友，竹添新谱长仍孙。
四围秀色山浮几，一曲清溪水到门。
莫恨牛眠无瑞应，且欣老寿此身存。

有山静而秀，有水清且漪。
风霜空宿翳，草木含幽姿。

能向早梅前独秀，何妨秋卉后才香。
祇嫌一种开何晚，直待东风为发扬。

年前疏秀明于雪，年后芬敷蓊若云。
有色有香尤耐久，十分春事占三分。

双桧高亭亭，遥见百里外。
恍疑香烟幢，亦若羽葆盖。
秀色何其多，贞心固常在。
化龙想非难，坐待风雨会。

一片石，一株松。
石如虎距松如龙，风云变化多灵踪。
有僧托此憩寂寞，心与境会无尘容。
记得当年采秀于天台万八千丈之深峰，石桥西畔曾相逢。

离城才一舍，已得近樵渔。
秀石云松路，荒篱水竹居。
阳坡收早粟，烧地长新蔬。
便好为兹隠，吾生不愿余。

应腊雨连朝，丰年瑞已饶。
乱声还蔌蔌，猛势尚瀌瀌。
岭峤松增秀，原田麦长膘。
穷阎休怨冷，见𪾢自应消。

秀颖出儒林，吾甥所得深。
良材竟难用，造物果何心。
身后无遗育，生前惜寸阴。
临棺一悲咤，万籁亦同音。

秋光几一半，在候已无雷。
颢气凝为露，嘉禾秀出胎。
燕衔余暑去，虫唤嫩寒来。
泡影非能久，流光又苦催。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

予生驽且钝，良御谩加鞭。
蹇步常居后，长途靡克前。
于焉辞里塾，竟尔向林泉。
鲁诰方擩哜，真乘又赜研。
孳孳羞愒日，矻矻自穷年。
灵岳言犹在，天台笔已专。
玄珠因象得，祖印以心传。
终觉符深妙，初非离简编。
连环资讲贯，涵泳藉诗篇。
断断无他技，愔愔合自然。
从来憎系属，其肯望陶甄。
谬忝诸公识，常推众客先。
岁时频问劳，旦夕竞招延。
有意行方外，因思去日边。
书探禹穴古，鉴入贺湖涟。
岩壑争奇秀，泾溪互属联。
鄞江浮汗漫，雪窦踏云烟。
旷望方壶表，高跻太白巅。
石桥夸圣所，华顶历星躔。
羽洞仙踪秘，丹丘地势偏。
搘筇逾绝峤，杭苇下中川。
秋荡怀康乐，春池忆惠连。
寻猿过翠壁，访鹤列青田。
古郡名存栝，仙都顶有莲。
江峰何嵂崒，冯岭足迍邅。
建涉东闽剧，茶从北苑煎。
武夷循窈窱，九曲爱回漩。
境接三山胜，名随历代迁。
层峦无间断，一水自蜿蜒。
雪鼓何深秀，沧溟可溯沿。
衣冠常继踵，鱼蟹不论钱。
正欲登衡霍，无端信杜鹃。
游情方稍稍，归思忽翩翩。
玄笠才加首，青藜亦在肩。
未穷交广际，俄返浙淮埏。
姑蔑墟难辨，金华洞可穿。
烂柯人已往，起石事堪笺。
新定人民质，桐庐物象妍。
闲询吟士室，重扣钓台舷。
风壤连吴越，云山异陇汧。
富春聊憩止，古霅又周旋。
二水来天目，千峰列地{田耎}。
麦畦螽揖揖，桑野蠋蜎蜎。
湖石偏求润，山茅竞摘鲜。
毘陵季子邑，阳羡蜀仙佃。
惠阜泉宜瀹，侯堂桧不蹎。
丑梨生槜李，佳纸出由拳。
渐听华亭鹤，将求瀚海鳣。
阖庐当日霸，郛郭入门坚。
许越夫差误，逃吴太伯贤。
唯应希范蠡，不必慕成𫚋。
铁瓮州形固，金陵王气宣。
山回石头壮，江下海门遄。
南北兹为限，英雄孰解填。
千龄难致诘，六代自相挻。
极目伤京汴，悬情比涧瀍。
未归文武业，犹慕蚁羊膻。
今古虽兴废，山川但幅{巾员}。
地多秦汉迹，碑少晋唐镌。
题咏诗三百，经行路四千。
豺狼频犯轭，蛟鳄屡惊船。
晓发蒙霜露，宵投阅望弦。
往来唯适兴，游戏岂离禅。
身外无余嗜，行中颇自便。
云山期浪迹，辇寺迫充员。
唯曰通宗说，何曾问陌阡。
短长皆以度，轻重必于权。
苦节贞徒尔，谗人不舍旃。
菲萋成贝锦，海岳起埃涓。
事变安能测，冤深岂易湔。
采苓空自赋，啮檗竟谁怜。
悲寝难成梦，愁餐不下咽。
中心诚匪石，直道信如弦。
白首将沈阱，丹忱遂格天。
释然消怨结，划尔脱拘挛。
彼舌知何用，吾生固独全。
青云非所觊，白日且高眠。
颇觉闲情逸，浑无俗累牵。
余生今老矣，此地盍终焉。
杖为看山拄，裳因涉涧褰。
祇堪朋鹿豕，庶免惧鹰鹯。
于以存吾拙，休教谓我儇。
浅深随象兔，飞跃任鱼鸢。
门小无三迳，居幽止数椽。
调琴新得谱，坐客旧无毡。
旨蓄常留瓮，胡麻或满篅。
但令山在目，肯顾雪盈颠。
野饭忘精凿，山肴略豆笾。
未尝嫌菲薄，自足养衰孱。
陋室茅充瓦，寒衣艾当绵。
冷非尘境外，静是悟因缘。
尽弃残书帙，唯留古砚砖。
云归多在树，泉落自成渊。
孤鹘翻霄健，群猱上木狷。
水边梅的皪，雨际竹婵娟。
贞劲期松柏，芳馨尚药荃。
草间龙脑出，木末兔丝悬。
澹若忘吾我，萧然去纠缠。
已能齐指马，岂复记蹄筌。
元自师调御，还曾讯偓佺。
无心方契佛，有药未为仙。
置窟嗟毚兔，遗身爱蜕蝉。
岸登当舍筏，卜妄不须篿。
觅句归陶谢，观空体竺干。
性天宜爽朗，戒月要孤圆。
病起形神改，年加膂力愆。
齿疏亡两版，面瘠露双颧。
百岁人应少，诸尘相尽捐。
客来歌九辨，僧至说三玄。
白石常同煮，青葵亦共搴。
虚怀本无取，那得更悁悁。

名园无俗情，渔子往来密。
凭阑古城近，屏翳秀石出。
弁衡山献青，苕霅水□碧。
好景吟不穷，烟霏又将夕。

自为山中人，不厌山中居。
云西最高峰，秀出如芙蕖。

所谓十分人，须有十分真。
非为能写字，非谓能为文。
非谓眉目秀，非谓衣服新。
欲行人世上，直须先了身。

春时耕种，夏时耘耨。
秋时收治，冬时用受。
雨露不愆，既苗既秀。
水旱为灾，尚罹其咎。

六十有六岁，畅然持酒杯。
少无他得志，老有此开怀。
往往英心动，时时秀句来。
尚收三百首，自谓敌琼瓌。

画笔善状物，长于运丹青。
丹青入巧思，万物无遁形。
诗画善状物，长于运丹诚。
丹诚入秀句，万物无遁情。
诗者人之志，言者心之声。
志因言以发，声因律而成。
多识于鸟兽，岂止毛与翎。

尧夫非是爱吟诗，诗是天津再住时。
积翠鶑花供秀润，上阳风月助新奇。
凤凰楼观云中看，道德园林枕上窥。
不负太平吟笑事，尧夫非是爱吟诗。

尧夫非是爱吟诗，诗是尧夫自得时。
风露清时收翠润，山川秀处摘新奇。
揄扬物性多存体，拂掠人情薄用辞。
遗味正宜涵泳处，尧夫非是爱吟诗。

尧夫非是爱吟诗，诗是尧夫爱物时。
晓事情怀须洒落，出尘言语必新奇。
山川秀拔宁无孕，天地精英自有归。
粹气始能生粹物，尧夫非是爱吟诗。

我闻蒙山之巅多秀岭，烟岩抱合五峰顶。
岷峨气象压西垂，恶草不生生菽茗。

寻春景物乍晴暄，连月余寒花未繁。
犬子琴台余古寺，扬雄墨沼但空园。
池边宿草交加绿，林外鸣禽相鬭喧。
秀麦渐渐摇暖日，几重苍翠满郊原。

信美他乡地，登临有故楼。
清风破大暑，明月转高秋。
朝暮岷山秀，东西锦水流。
宾朋逢好景，把酒为迟留。

古木西园胜，亭延上客过。
色无花卉妒，坚为雪霜多。
干育千年秀，根含一气和。
明堂求厚栋，可得老岩阿。

锦里风光胜别州，海云寺枕碧江头。
连郊瑞麦青黄秀，遶路鸣泉深浅流。
彩石池边成故事，茂林坡上忆前游。
绿樽好伴衰翁醉，十月残春不少留。

桐君圃外州，树石最清幽。
水截三吴秀，山当百粤秋。
岩坰无俗土，宅舍有高楼。
画隼真才望，题舆雅唱酬。
滩声环醉枕，鹭影入茶瓯。
蚤晚陪清躅，梯云奉俊游。

嫩苗苒苒头角秀，柔桑袅袅阴影轻。
茆檐饭起上马去，一声雨后黄鹂鸣。

越绝开华国，姚虞启后昆。
昔闻句允霸，今作帝王藩。
地得东南重，山侔岳渎尊。
平湖来万壑，翠袖列千门。
市井鱼盐合，居人组绣繁。
牙旗开物表，州宅倚云根。
六郡趋麟节，三峰出雉垣。
秦游前事废，禹画旧书存。
雁鹜来还去，鲸波吐复吞。
菱歌秋溆远，江信暮潮浑。
石古寒松偃，楼危昼霭昏。
冷光浓可截，秀色净无痕。
露袅还堤柳，风飞列寺旛。
深林藏杞梓，芳径杂兰荪。
巧笑花争艳，嬉游玉鬭温。
画船雕鹢迅，绛袖绮霞翻。
有意皆行乐，无忧可莳萱。
乡惟知俎豆，土亦贲丘樊。
巨舶联艘至，交衢百贷蕃。
敲冰呈巧手，织素竞交鸳。
丽圃红柑亚，通畦紫芋蹲。
茶先春入焙，笋带雪黏盆。
异萼随时坼，清香触处歕。
吴趋惭种蠡，楚些陋湘沅。
往事图难尽，前修孰可援。
风流王与谢，唱和白兼元。
顾我栖儒窦，胡为属使鞬。
迂疏非吏法，蹇浅是辞源。
谬览先生策，谁调伯氏埙。
翦裁迷幅尺，追琢昧玙璠。
学术何曾取，名场辄屡奔。
技甘同鼫鼠，化敢望溟鲲。
将幕闲留滞，乌台误选抡。
埋轮惭避俗，折槛畏当轩。
坎𡒄人奚顾，羁孤舌但扪。
爱书疑有癖，怕事欲无言。
薪米支离叟，蹄盂炙毂髠。
一为华省吏，三驾使君轓。
蹭蹬慵成性，龙钟病愈惛。
因怀邸中绂，来访道山园。
税鞅红尘外，班条碧海垠。
披襟澄沆瀣，缓带涤潺湲。
乐岁欢康洽，高黉礼让敦。
南宫罗俊彦，东箭蔼瑶琨。
退食求凋弊，吹毛析滞冤。
庖刀怯余刃，櫑剑喜平反。
重禄容虚受，期民肯惮烦。
问贤思水薤，教俗养鸡豚。
{禾罢}{禾亚}西成稻，逍遥北海樽。
吏符多鹤立，僚友尽鸿骞。
讵听棠阴颂，聊袪缿讼諠。
行歌齐系壤，坐啸比啼猿。
洞邃宜招隠，时清耻叫阍。
嗫嚅挥醉笔，伛偻曝晴暾。
蹑险赍长屐，寻幽叱短辕。
穷通方自适，语默且休论。
厌把诗筒发，欣逢酒帟掀。
桔槹肥果茹，竹马戏儿孙。
以此为官业，何由报主恩。
冰霜徒励操，渊谷可惊魂。
蕙帐羞逋客，庭貆鄙素餐。
行当解簪绂，归老白云邨。

密雪晓初霁，朝阳霭融融。
隠几高堂上，坐对飞来峰。
梵塔倚天半，楼台出烟中。
岧然金银阙，瑰碧交玲珑。
渐转皎日高，杳杳闻疏钟。
天和发秀彩，灏气如腾虹。
况予世虑疏，久矣渟心胸。
更临物外趣，愈觉万缘空。

倚云绝𪩘极跻攀，力倦何能跨鹤还。
回首乘鸾千尺上，举头踞虎万寻间。
石坛胜地留仙住，玉府浮云伴客闲。
秀水名山观不尽，放吟骚客兴何悭。

秀出云霄一丈探，诸峰高下护晴岚。
丹成兔臼香生杵，影见龙津月在潭。
洞暖有花因七七，云深无语住三三。
粥鱼敲动山林兴，合傍浮丘去结庵。

先生学者师，文笔峭如山。
有时骋奇怪，倒引天上泉。
达观古有作，奇探今孰贤。
我亦颇自好，种芝东南阡。
笑倚岩间月，冷歌松下烟。
陆耘秀新插，水捕排旧筌。
闻师有紫书，愿启黄笈传。
三月下汝江，支离拜师前。
归来凤冈上，藉兰漱潺湲。
服师双麟芝，至今腹果然。

寂寂卧空昼，忧怀忽无端。
揽衣乱西涧，复此凌西山。
春事已无多，半消霜霰间。
狂风更甚雨，时蔽江南天。
寒草昔衰靡，及兹秀平阡。
日晚幽阳生，余光草中妍。
徘徊桃李花，瑟瑟飘寒烟。

山城百货集，富庶如丰年。
市有醉人卧，野无饿莩眠。
天目发深秀，余不流清妍。
山花堕酒盏，水鸟上渔船。
禄薄吏如隠，心闲令欲仙。
人言风土美，我羡长官贤。
何须论赤望，此地称华颠。

舣舟迷近远，鸥鹭许同盟。
潮落沙仍涨，风晴浪不惊。
一川平野秀，半岭断云横。
后约何时再，吟篷卧月明。

吴江江上望，平处少波涛。
冬日思鲈鲙，天风落凤毛。
二难并四美，独立仰三高。
秀野曾招隠，清名不可逃。

闭门商古道，细雨湿青春。
属和卯君句，殷勤巳上人。
蒲团安地位，秀语发天真。
旧日曾同社，吾今愧许询。

暝色秀林霏，危楼挹翠微。
静中知必寿，乐矣自忘归。
道话清堪对，尘襟净欲飞。
金丹在何许，我欲扣玄机。

诗人美萱草，盖谓忧可忘。
人子惜此花，植之盈北堂。
庶以悦亲意，岂特怜芬芳。
使君有慈母，星发寿且康。
晨昏谨色养，彩服戏其傍。
燕喜酌春酒，欢然釂金觞。
物理似有助，丛萱忽非常。
竞吐栗玉艳，欲夺金芝光。
秀本自稠叠，骈枝亦荧煌。
乃知风人意，比兴宜成章。
东野情思苦，少忧多悲伤。
谓此儿女花，莫能解刚肠。
斯言虽有激，疑其未通方。
忧心无时已，徒枉憔悴乡。
寓物傥适意，何须动悲凉。
况复循吏政，和声入封疆。
抚俗时用乂，事亲日尤长。
萱草岁岁盛，此乐安可量。

明月升天镜上台，灯如莲沼万枝开。
恨无立部歌仍舞，空有游人往更来。
秀如王子登门竹，味胜曹公止渴梅。
已向歌谣挹和气，预知丰岁变污莱。

人言尔祖玉蕴石，传到儿孙蓝出青。
眼底桐枝多秀色，早令授业各专经。

头大肩尖腿脚长，秀钉模样最难当。
侧生身份高而厚，鬭到秋深赢满场。

赤色却如河蟹色，麻头秀项极难得。
枣红牙齿尽相宜，只恐项光头又黑。

戎衍瑶林机，秀雪玉圃珍。
向令能寂寞，岂不是佳人。

山水之中足可娱，田园数亩任荒芜。
论交惟有诗知己，把酒相忘月与吾。
秀石漱泉清可砚，孤峰挂日景堪图。
可怜直节如松劲，刚被秦封作大夫。

渥漥生出此骅骝，父子当今第一流。
争道老泉生二秀，最难锦水又三刘。
悫亡明道碑东洛，塾死文公哭婺州。
留得一家书脉在，郎君见说突烟楼。

英英玉立已班行，地位如何不庙堂。
久合飞腾上华要，祇缘抱负太刚方。
阶庭竞秀夸诸少，衣钵先传属长郎。
最是一家古三代，棣华今尚有余芳。

曾侍龙楼晓色催，真仙那肯下蓬莱。
离方共睹重光日，震位欣闻长子雷。
奉使祇应天上去，运筹暂作幄中来。
老夫羞把诗怀袖，只为明公是秀才。

两山合秀水流中，茅屋相忘松竹丛。
时节往来容易事，菜汤艾酒一家风。

眼前山忽好，他处特纷纷。
四下正铺野，一尖高入云。
乾坤分外阔，江浙此闲分。
我欲更邨号，尊为卓秀君。

雨中行数日，今日得新晴。
山到浙闲秀，船从海上行。
市腥逢海错，人语带京声。
此去总佳景，坡仙曾细评。

诗卷劳相寄，吟高欲和难。
澹情如水接，秀句共霞餐。
妄奏蛙声乐，叨盟马血盘。
岂能无抵触，一笑幸吾宽。

溪山两相望，只隔五长亭。
一见坐联日，高谈气拂星。
好宾知络秀，兼仆困樵青。
此会受多益，归途杖可铭。

危世见交情，相逢坐小亭。
平看二麦秀，虚受万山青。
往事酒俱醉，可人诗自醒。
悠悠一俯仰，白鸟入冥冥。

虹桥关福地，门外任风涛。
襟带金钟秀，根基铁柱牢。
安心培大枣，办手摘蟠桃。
坐镇江山稳，新题立石高。

伍山锺秀出人龙，头角峥嵘意气雄。
须著父兄深责望，好从师友细磨砻。
始勤却是终身福，下学方收上达功。
它日前程相约处，杏园多少马头风。

花尘絮雪已茫茫，一景清和便可量。
胁霁惊风眠秀麦，尾云疏雨健新秧。
鶑啼未怯随春去，犬吠相催入夜长。
酒兴诗情都懒散，祇将清梦试藜床。

甘泽连朝拍稻畴，老天着意做今秋。
软炊已报生尘甑，艰食俄忘淅米矛。
甽口涨新浮白腻，禾头濯秀湿青油。
疲农欢喜还长叹，官已催租不待收。

斑发朱颜楚秀翁，陶陶乐意与天融。
凌虚长啸天无际，耐静高眠日过中。
茅屋生涯消几许，梅花气味最相通。
诗书风日何妨共，载得归来自甬东。

湖山聚秀系斯文，汝更峥嵘瑞户门。
嵩里是人夸宅相，慈溪之后有曾孙。
书声自可怡重庆，家学何妨涨一源。
远大相期吾耄矣，莫将苦语等闲言。

秀出东平礼乐关，将车来览小南山。
西风承命双亲下，上国媒身九译闲。
腾踏青云金驿去，笑迎绿发锦衣还。
气方锐处须珍重，莫把赠言为等闲。

我行昼锦坊，老桧欺眼碧。
樛枝巧相扶，众星拱月璧。
人力固有待，面势本天则。
爱益雨露深，风霜莫能贼。
维黄杨州公，好此如好德。
千金买归家，与德共封植。
秀出攻愧斋，管领无愧色。
立朝大节成，有诗见胸臆。
三世传到君，培养当益力。
不坠先正心，是乃子孙职。
君今西入官，此树留乡国。
看君德日进，此树日滋息。
他日成名归，相对两奇特。

闻昔宁馨儿，如马千里驰。
或秀如芝兰，或如饤坐梨。
居易生七月，已能指无之。
又比令狐楚，五岁善属辞。
是皆非偶尔，阴有造物司。
吾党正气旺，杨泣墨子悲。
谁知世变极，所见及所期。
卓哉子张子，不问今何时。
种德以种子，愈出而愈奇。
元方既及冠，可宝已不赀。
经史日研精，甚于渴与饥。
百发当百中，善射如由基。
亦曰厚自积，王魏不仕隋。
再索又得儿，照室光陆离。
今朝岁一周，岐嶷傲娥羲。
丛珍试初步，动觉应矩规。
粲粲文在手，炯炯白在眉。
但喜家传昌，浮机岂终危。
宙宇一开泰，扶植须人为。
在外寄藩屏，在朝资栋仪。
虽当保抱中，方来事可龟。
风埃自澒洞，庭阶且燕熙。
眼底双凤雏，笑唾燕雀卑。
而况表独立，硬脊非韦脂。
观志既有人，一脉如抽丝。
作室必肯堂，何患不塈茨。
此事真庆事，他事非所怡。
我老拙已固，无能说项斯。
来诗走风樯，难用蠡管窥。
趁笔聊示耳，深愧无精思。

世事纷游尘，薄俗嚣鬭鹑。
手足谁鲁卫，肝胆多越秦。
独君先君子，父事吾先人。
我得从之游，义与同胞钧。
上而下四方，相依为齿唇。
闲尝道病殆，饮食药饵亲。
卓卓乎古道，难言但书绅。
今及其子交，知爱迈等伦。
不曰淡无味，如嗜千里莼。
其子又其孙，秀异良可珍。
架有万牙签，膝间又循循。
功名特土苴，学术要深淳。
工夫入细处，力行自忱恂。
推而致广大，直扶天地垠。
书积非易□，难欺是苍旻。
不观冬闭固，发为青阳春。
因知栽者培，根本前人身。
万事风絮尽，盛德修唯湮。
契稠无浪语，感旧还酸辛。
吾年七十近，不入时材抡。
眼昏惟内顾，遑知世妆新。
耳聋谢外闻，免饮聒者醇。
溪曲五亩园，安受闭户贫。
蔬畦野草径，月夕清风晨。
杖履携诸儿，俯仰时一巡。
残息尚可延，何幸里有仁。
岂无泰交期，得舆展转神。
远业归后主，我得为天民。

断鳌奠极戏者谁，岷山如龙万里驰。
大江之阳起衡岳，崒嵂散作千委蛇。
直趋四明卓秀伟，二百八十峰参差。
潮江合捧山驻脚，伏脉分行东西支。
东或峨眉或凤翼，□□万顷琉璃陂。
二灵龟浮挟霞屿，大涵回顾藏崄巇。
我昔经行一俯仰，问百年前□何其。
迩来世变那可道，前辈风流归春澌。
山川无言黯失色，徒使旁观重歔欷。
西来诸峰江之外，独抱古青何巍巍。
远踏渤澥弥湠漫，近枕慈水清涟漪。
平生听人历铺说，屐齿欲到足犹縻。
况彼地灵所融结，是为之越老屈奇。
且闻胜处巧著屋，包括光景无余遗。
几年期我数语赘，终恐摸索非真知。
忽焉自省笔自舞，但说此翁他何疑。
怪石棱棱耸瘦骨，秀色隠隠开疏眉。
宽旷能容万壑赴，峭特雄压千秋卑。
云雨蓄泄大功用，波涛变化皆文辞。
上而层阴入凤凰，下而瑞脉生兰芝。
浮□蔼蔼自来去，本相不受时牡脂。
晓猿不惊鹤不怨，幽花野草芳菲菲。
以所见见有如此，又何以观山水为。
君不见苏子由诣京师，自谓终南嵩华虽已见，不若得见韩公琦。
又不见欧阳公赠别时，说道庐山高哉几千仞，即此便是刘凝之。
我翁视此亦何愧，愧我芜拙欠发挥。
若曰湖山精舍自品题，自有黄曹二贤之长诗。

断鳌奠极戏者谁，岷山如龙万里驰。
大江之阳起衡岳，崒嵂散作千委蛇。
直趋四明卓秀伟，二百八十峰参差。
潮江合捧山驻脚，伏脉分行东西支。
东或峨眉或凤翼，□□万顷琉璃陂。
二灵龟浮挟霞屿，大涵回顾藏崄巇。
我昔经行一俯仰，问百年前□何其。
迩来世变那可道，前辈风流归春澌。
山川无言黯失色，徒使旁观重歔欷。
西来诸峰江之外，独抱古青何巍巍。
远踏渤澥弥湠漫，近枕慈水清涟漪。
平生听人历铺说，屐齿欲到足犹縻。
况彼地灵所融结，是为之越老屈奇。
且闻胜处巧著屋，包括光景无余遗。
几年期我数语赘，终恐摸索非真知。
忽焉自省笔自舞，但说此翁他何疑。
怪石棱棱耸瘦骨，秀色隠隠开疏眉。
宽旷能容万壑赴，峭特雄压千秋卑。
云雨蓄泄大功用，波涛变化皆文辞。
上而层阴入凤凰，下而瑞脉生兰芝。
浮□蔼蔼自来去，本相不受时牡脂。
晓猿不惊鹤不怨，幽花野草芳菲菲。
以所见见有如此，又何以观山水为。
君不见苏子由诣京师，自谓终南嵩华虽已见，不若得见韩公琦。
又不见欧阳公赠别时，说道庐山高哉几千仞，即此便是刘凝之。
我翁视此亦何愧，愧我芜拙欠发挥。
若曰湖山精舍自品题，自有黄曹二贤之长诗。

少陵野老老更痴，看花看开千万枝。
安乐窝中打乖叟，看花只看半开时。
二贤看花各有意，我亦有意看离披。
红飞换得绿阴出，潇洒颇与老眼宜。
麦风扬尘野色秀，梅雨蒸叶香气滋。
避人好鸟著巢稳，争春蜂蝶今何之。
本来生意无间断，静看游戏造物儿。
不观圣人画剥卦，剥穷于上复下随。
嗟乎人事正如此，盛非终盛衰非衰。
衰盛相乘乃常理，盛不必喜衰奚悲。
谁知世情偏喜盛，我看花衰我自知。

慈溪先生擅天章，胸中奎壁躔诸郎。
君生坐后秀愈卓，骨骼昂昂气扬扬。
黄金满籝父训重，青简插架家传光。
九经本也末百氏，一目谁如我百行。
木根盘龙干必异，要须培植为栋梁。
宝气贯虹玉必粹，亦在磨琢成珪璋。
第方靴笠争径捷，难把章掖入时妆。
既不必效阮籍哭，亦不必学接舆狂。
仰天俯地道固在，往古来今人漫忙。
安居茅茨即台阁，隽永藜藿胜膏粱。
大蓬山下远尘境，晴岚暖翠松竹房。
小鉴湖中落天镜，明月清风芰荷裳。
内可以存养性情之正，外可以舒畅诗书之香。
上可以奉萱庭寿康之庆，下可以遂棣华和乐之常。
立我之大无愧怍，敬天之命为行藏。
不然荆璞轻自售，恐如梅实酸谁尝。
君不见苏老泉，年二十七始自强。
渟涵满腹抑不发，直待知我逢欧阳。
又不见徐仲车，力学笃孝母在堂。
大贤刮目他日事，自有了翁邹道乡。

笠峰秀甲东南郊，面势雄特根基牢。
上与日月星辰交，下走海脉通六鳌。
蕴蓄玉金贲山毛，喷泄云雨苏焦熬。
之子生于其间擅英豪，重不轻试厚自韬。
中岁一跨鹏风翱，道之行也兹其遭。
越庠素号多俊髦，博士一饭久为妄者饕。
芹藻泛泛随波涛，茅苇弥望谁其薅。
拜舞异渥开新陶，长身古眼空滔滔。
正如矢初脱箙弓离弢，又如砥敛水淬出匣刀。
朝讲暮说音奏谐肆骜，日渐月渍学子饱隽诗书膏。
意欲国为邹鲁家稷皋，斥其余忍百废鏖。
百年功绩三年劳，台府交牍争荐褒。
虽欲顿辔将焉逃，小春布暖风未号。
陆可鞍马水可艘，齑根鲙鲈蟹霜螯。
一饮百榼新𥬠醪，梅花驿路万里重游遨。
大则径上玉堂挥健毫，不亦小驻粉省班郎曹。
我欲饯送乏酒羔，赠言一纸忘忉忉。
峻坂立马严提镳，急流放船稳著篙。
他日清望拂星旄，衣锦归时当与笠峰相为高。

杏山高高压群山，山灵发秀生凤鸾。
便应鶱腾梧桐表，胡为回翔枳棘闲。
谁知异物非凡翼，志在远大须培植。
固非燕雀所能知，正恐鸿鹄亦未识。
去年桂子香中晴，五彩飏下民欢迎。
雝雝仁气才鼓荡，今春已趣云霄程。
清水一壶留矮屋，顺风万里送行色。
内将揽辉仪周行，外将和鸣福万国。
老夫耄矣阻攀行，一诗寄意无他肠。
愿言双旌导前路，飞致凤花开处是桐乡。

四明山南郁嵯峨，异气上与青天摩。
人豪挟秀布山下，余为巧匠擅一窝。
颀然而长独出者，此中巧处得最多。
谁知造物亦有意，要为公输世其科。
天宁古刹本雄丽，一旦忽受融风苛。
作而新之岂易事，一手足任奚谋他。
前年起山门，见者赞叹谁敢呵。
今年起佛殿，镇压大地山与河。
百川奏材奔赑屃，万夫应役鸣鹳鹅。
眼意所及规矩就，颐指之下锯斧罗。
巍巍列柱铁直立，整整骈榱玉圆瑳。
层檐飞走凤翼舞，修梁腾上虹光拖。
上入云霄争雁路，下临城市眇蚁窠。
可以坐三大如来于中闲正面，可以奉五百罗汉于东西两阿。
我仗我佛大势力，翻起尺水成大波。
汝有妙思随我意，轮奂视昔百倍过。
宝坊突兀见此屋，回首人世今如何。
当年大而富贵户，寒烟落日废址迷蓬莎。
小而苟活破茅舍，凄风苦雨不识阳春和。
慈悲法门何遮碍，平等世界何偏颇。
安得如汝千百亿，庄严栋宇遍婆娑。
有快活，无障魔，大家拍手齐唱善斲歌。

南山山最秀，之子得其精。
年少文偏老，身通道自亨。
得交空所蕴，见义勇于行。
今日知无憾，声名一死生。

魁阀分根异，充然秀气储。
少年古心貌，危世旧诗书。
𫛳怪来何早，熊祥梦竟虚。
遥知蕙帐下，昼哭痛何如。

之子吾乡秀，生来踏上风。
兰亭高擢颖，芹泮早称雄。
科第孙山秀，吟情灞雪中。
□□□□□，□□□□□。

之子吾乡秀，生来踏上风。
兰亭高擢颖，芹泮早称雄。
科第孙山秀，吟情灞雪中。
□□□□□，□□□□□。

裔自三吴秀四明，士林著不尽峥嵘。
江淮游览诗随气，乡里推评实过名。
最是与梅相契友，翛然易箦了平生。
北风飞旐余山路，稍得悲歌薤露声。

稼如茨兮黍与粳，十日不雨兮彼苍。
御龙君兮徼祥，环嵊之土兮雨其滂。
焦卷发秀兮摇晚凉，田水泱泱兮秋风香。
旄倪舞歌兮饱有望，神之赐兮何可忘。
登山临水兮送将，神亦劳止兮归安故乡。

毓秀山根插翠峰，如陵如阜起{山隆}嵸。
堆高鹿苑冲银汉，积拟钜桥跨玉虹。
敛厚难输王廪粟，岁丰长守大夫松。
乾坤种此昭宏德，阴济乡区皎发翁。

未破滁阳亭屡易，亭亡今又几经年。
峰回路转势不改，木秀阴繁直到巅。
流下山泉音若咽，烧余寺刻块如拳。
柴王一殿今何在，衰草残烟护晓娟。

坛荒杜陵后，何以续诗名。
千里江山秀，一襟风露清。
淡中无浅短，豪处有和平。
细读松间集，如闻雅奏声。

插天万仞芙蓉峰，茫茫积翠连青空。
中有千年苍玉骨，山奇水怪秀所钟。
断崖绝壁不可到，虎豹守护烟萝封。
一朝良工夺天造，云斤月斧磨玲珑。
踏天下割碧云髓，往往霹雳惊蛇龙。
冰蚕吐丝织新就，罗文光莹浮青铜。
人间何处用此物，造化欲付文章公。
先生早晚运椽笔，判花视草蓬莱宫。
手挥五色补天漏，放开白日消阴虹。
坐令万物无疵疠，尽从笔底生春风。
此时浓墨书大字，正须巨石相追从。
愿公收拾此至宝，相伴他年参化工。

笔峰秀耸带溪萦，人杰当知是此生。
说与山灵须借助，从今姓字达天京。

唐时刘正字，今复见庐陵。
珠树三根秀，金门一日登。
赠君无句锦，觅我到溪冰。
不为炎凉变，童年有此能。

秀出吾宗独有君，等闲相别又秋新。
江山憔悴生归思，风雨凄凉梦故人。
天境尽供分石钓，云溪拟卜住山邻。
何时对酒听佳句，洗我胸中一斛尘。

尺书春寄忽惊秋，未见新除入报邮。
铁汉尚疏丞相马，玉儿肯伴秀才牛。
欲令世事更新易，可使时贤不进休。
子职显扬千古事，圣恩深重更龙头。

龙泉与太阿，紫气牛斗冲。
神物离必合，龙津复相从。
悠悠千余年，神秀人物锺。
高密云礽孙，星宿罗心胸。
居常佩此剑，沟渎难鲸容。
朅来磨剑池，清水为淬锋。
秋风催斫桂，迥脱尘泥踪。
勉哉各努力，更作延平龙。

灵源聚英气，融作云霞精。
霆伯挹其秀，胸府怀光晶。
诵书过万卷，落笔超群英。
文章有余力，赋诗吟性情。
短章或大篇，点翰长风生。
或吐健丽句，气象高峥嵘。
云涛汹万里，出没蛟龙惊。
或写闲逸句，句法如天成。
微泉溜石壁，清吹调松声。
或句和且婉，纯如奏英茎。
晴风舞雪絮，晓日歌春鶑。
或句端且严，凛凛不可轻。
星辰列云汉，营垒森甲兵。
变化千万状，发越无定名。
清标镇浮态，沈谢隳文成。
劲气拟古作，甫白焚诗泓。
不负飘逸姿，孰争前辈衡。
学海不汗漫，安见酌复盈。
文章用无尽，盖以天才宏。
宏才戏翰墨，笔势宜如倾。
譬之一轮月，皎皎当天明。
晴辉照春夜，花柳皆敷荣。
高秋爽气盛，桂影翻凄清。
又如百川水，滔滔地中行。
江湖风雨霁，碧色连天平。
奔流出三峡，谹吼雷霆争。
诗歌具众体，古人所难并。
子诗得神助，逸思随纵横。
失手堕之地，声作金石铿。
俊才有如此，九万飞鹏程。
卑哉沟渎中，安可容鳣鲸。
子以见吾家，人才世登瀛。
勉哉复祖业，谨勿寒宗盟。
某也习箕裘，生涯风露檠。
家徒四壁立，独以道为耕。
文章厌卑薾，壮志思轩轰。
纷纷笑余子，藐视如孩婴。
诗书自娱悦，终日关柴荆。
欣然得子至，倒屣来相迎。
佳篇出见遗，未读颜先頳。
迁乔不择木，求通乃于盲。
视我如土鷃，视子如鹪鹏。
英风当远避，况敢事酬赓。
新𥬠日初熟，我姑酌彼觥。
晚风入帘幕，窗外斜阳晴。
红炉坐相对，檐马声𫓩铮。
试将今古诗，与子细共评。
幽怀味此乐，鼓瑟仍吹笙。
胡为不留处，驾言欲西征。
清饮不可再，使我摇心旌。
努力各自爱，共濯江湖缨。

章生画中师，神秀蟠心胸。
儿时学山水，近复能鱼龙。
拂素欲画时，默吮南山松。
斯须景与物，以次生笔锋。
画出巧安排，咫尺千万重。
阴晴弄明晦，近远分淡浓。
雪月清瘦屿，烟雨朦胧峰。
有时作江湖，万派俱朝宗。
云涛汹澎湃，雪屋惊奔冲。
风平坦如掌，皱縠浮溶溶。
因水鱼更巧，回翻态从容。
翻荷猛跳珠，聚藻相𪡋喁。
中有化龙鲤，静伺机便逢。
天门露头角，滃滃祥云从。
看君此四画，众史特奴佣。
当知各有意，不特夸纤秾。
丈夫抱膝时，清乐山水供。
观鱼或濠上，笑倚临流筇。
一朝蜕鳞鬣，屣脱尘泥踪。
甘霖泽四海，霓望慰九农。

若稽隆古时，教者家有塾。
英材归乐得，粹学就私淑。
淳风日云远，美意久不续。
朱君魁杰士，卓见拔流俗。
燕山霭椿桂，谢砌峙兰玉。
所居必精舍，高继紫阳躅。
朅来十亩地，建此一书屋。
前山画屏列，暖翠泼晴麓。
腾芳揭佳扁，意匠雅营筑。
依墙御史柏，绕舍君子竹。
雪香冠春葩，月馥播秋肃。
回廊启斋扉，云荫纳乔木。
亭桥跨天沼，槛影浸寒绿。
中堂富图史，缥帙照签轴。
仰瞻圣贤像，冠履森在目。
虚棂设棐几，日静尝好读。
南窗最明快，天籁响琴筑。
延师启堂坛，规矩仿白鹿。
义方已家庭，仁意更闾族。
朋来秀子弟，户屦辐辏毂。
击撞金石乐，真趣寄沂浴。
似闻入腴壤，将使任教育。
如斯迈种德，丰报在名禄。
愿言众龙驹，相与策骥服。
体兹腾芳意，誓必播芬馥。
濯缨揽荃蕙，结佩撷兰菊。
艺文摘香艳，义理浸醲郁。
学苗勉哉植，仁种贵乎熟。
大学先致知，中庸必谨独。
胸襟富道德，词藻自充足。
当知宏施设，得自大涵蓄。
云龙起蟠泥，雾豹出隠谷。
芳名会轩腾，霖雨天下福。

梅花先腊开香雪，魁信已随春漏泄。
送君联骑入天京，不作人间儿女别。
锦江俊秀皆朋俦，其间偏善胡与刘。
胸襟巧蟠锦绣段，文采互照珊瑚钩。
采芹宫里群游戏，文字颉颃春燕翅。
西湖万柳娇春风，相期同缓看花辔。
棘闱风动桂香秋，一驽那输双骅骝。
我悲日色谩迷眼，君喜朱衣皆点头。
青天一界蟾宫路，只要朋侪先著步。
祝君猛去化为龙，行继延平跃云雾。
君不见苏易简，不事探花与榜眼，明番状元未为晚。

阿锺五岁已大奇，从我觅字与觅诗。
栗梨不爱爱纸笔，此意岂是寻常儿。
吟诗写字非难事，字画是心诗是志。
器量充周志气宏，劲笔雄辞皆极致。
吾家鼻祖丰城公，庭叱百万无虓雄。
子孙世袭节义风，流传直至江西翁。
江西夫子今希有，四经七举为龙首。
不作孙弘曲学儒，文章只是宗元祐。
祖宗积善源深长，争奇竞秀生诸郎。
诸郎更有如锺者，引领丹山群凤凰。
晓窗读书肯至午，夜灯琅琅明月庑。
只今小年已勤苦，从此读书到十五。
贯经穿史包今古，雪坡痴叔未足多。
十驽骥子一跃过，河南晁氏曾有样。
二十子弟俱高科，汝今群从多兄弟。
勋业相期各如意，家塾相师学圣贤。
庙堂再拜传忠义，羲献帖，李杜诗，遗踪虽在不必追。
请赓庆历徂徕颂，更立中兴浯水碑。

艳红香紫春正中，扶舆磅礴清气融。
玉麟夜掣香案锁，五云裹送光玲珑。
吾家自是诗书裔，秀杰相承擢丹桂。
太丘合有二方儿，省华须著三尧继。
近闻络秀生伯仁，喜君掌上明珠新。
愿言种德相扶植，此子定是高车人。

艳红香紫春正中，扶舆磅礴清气融。
玉麟夜掣香案锁，五云裹送光玲珑。
吾家自是诗书裔，秀杰相承擢丹桂。
太丘合有二方儿，省华须著三尧继。
近闻络秀生伯仁，喜君掌上明珠新。
愿言种德相扶植，此子定是高车人。

赵侯德与甘棠种，制邑三年民善颂。
玉皇有诏趣归班，一夜长庚来入梦。
丰江罗峰神秀夺，龙泉太阿光芒动。
玉女擎香龙吐水，慈云亲抱麒麟送。
怀玉仙人秀眉目，披羽笑出蓬莱洞。
奇骨峥嵘千里骏，异采缤纷九苞凤。
人生有子万事足，又值朝天欲飞鞚。
骊珠在掌凫在舄，庆事方新殊渥重。
周公为父伯禽子，清庙明堂要梁栋。
长成传取魁衣钵，天生奇材须大用。
此儿见说骨已异，壮气冲天摇䗖蝀。
我识英物试使啼，他日定当磐石宋。

赵侯德与甘棠种，制邑三年民善颂。
玉皇有诏趣归班，一夜长庚来入梦。
丰江罗峰神秀夺，龙泉太阿光芒动。
玉女擎香龙吐水，慈云亲抱麒麟送。
怀玉仙人秀眉目，披羽笑出蓬莱洞。
奇骨峥嵘千里骏，异采缤纷九苞凤。
人生有子万事足，又值朝天欲飞鞚。
骊珠在掌凫在舄，庆事方新殊渥重。
周公为父伯禽子，清庙明堂要梁栋。
长成传取魁衣钵，天生奇材须大用。
此儿见说骨已异，壮气冲天摇䗖蝀。
我识英物试使啼，他日定当磐石宋。

秀岩万仞拔天起，划堮剜垠争怪诡。
六花一夜积三尺，化作冰壶无表里。
幼舆丘壑自不凡，何况有雪被此岩。
天教管领清凉界，雪岩自号冰书衔。
岩前列植梅松竹，三友相从吾事足。
灵台片雪晛不消，吐作新诗动惊俗。
有客有客山水仙，挥毫欲写雪洞天。
敲门试惊袁安眠，莫作剡溪王子船。

玉壶潇洒澄风露，一派银河卷轻素。
九秋此夜恰平分，冰轮碾上青霄路。
绕枝散乱惊飞鹊，捣药分明见灵兔。
荻花冷浸一汀水，桂子香飘半天雾。
江山如画洗尘目，风景入诗多秀句。
乘风缓放牛渚舟，仰空长歌赤壁赋。
狂来举楫直欲舞，兴到行杯不知数。
此江流水自千古，此月照人知几度。
一年好处在今宵，不到天明莫归去。

武陵溪边翁好渔，笭箵钓车日采鱼。
扁舟为家苇为屋，岂知世有神仙居。
晓来不记舟行路，忽在桃花深绝处。
红云杳叆望欲迷，绛雪缤纷落无数。
水源尽处便逢山，一迳似通人往还。
穿花竟出洞谷口，别有天地如人间。
青山高下鳞鳞屋，秀野桑麻深泼绿。
春深耕罢犊牛眠，昼静人闲鸡犬熟。
村中老幼皆相知，惊逢外人子为谁。
平生采鱼不到此，借问此是蓬莱非。
笑言此亦人间耳，闻有蓬莱何处是。
秦初避乱偶此来，今日已传秦几世。
渔家不识青史编，相传去秦六百年。
吁嗟已不闻汉魏，岂复知今晋太元。
当时祇恐秦万世，携家挈邻相远避。
早知秦不五十年，安得种花来此地。
采药山人去不归，啖松女子今何之。
种桃着花尚未实，未必岁月多如斯。
家家置酒延鸡黍，便好卜邻花底住。
中心自喜口不言，后日重来今且去。
凄然辞别便登舟，依旧花间溪水流。
插竹谩标来处路，鸣榔无复旧时游。
顾家一念仙凡隔，如梦惊回寻不得。
当时不与俗吏知，或可重寻旧踪迹。
五胡云扰岂减秦，晋人合作桃源人。
渔郎出山自失计，秦人绝踪应未仁。
渔郎渔郎休太息，渔家自有神仙国。
鲙鲈沽酒醉芦花，此乐桃源人未识。
神仙有无何渺茫，退之此语诚非狂。
渊明作记亦直寄，便如东皋志醉乡。
秦风锲薄难与处，晋俗清虚何足数。
愿令天下尽桃源，不必武陵深处所。

稻田碁局分郊区，人烟尽障联城隅。
新秧入夏种俱了，一色秀绿连天铺。
年丰正为忧国愿，雨霪忽动民愁吁。
浪浪竹瓦日鸣瀑，烂烂苔砌长跳珠。
江流入市舞篙楫，野潦断路迷樵苏。
孤树空留白屋少，平地欲缩青天舒。
犬鸡登檐叫云雾，蛟鼍上岸疑江湖。
使君视民容有蹙，忧且萧墙非颛臾。
家没半扉{圭/黾}上灶，食不一粟糟为𫗦。
鹑衣鹄形避沦没，槁项髫额相携扶。
下车以来宣德意，但有宽政无急符。
溺饥沓至盖由己，食必稷奏土禹敷。
故侯遗我四百万，指此亟作民良图。
馈无所处不受是，君子货取安可乎。
分甘固欲买不语，沟清那肯同渠污。
一朝尽散色不靳，可使被泽遗匹夫。
钱从民来复还民，涂血不用子母蚨。
坐令雁泽得复集，岂但鱼沫聊相濡。
四旬奚堪水五至，十室不忍烟九无。
只求编氓易菜色，宁计私橐如匏虚。
方今污吏争侵渔，溪壑不厌求赢余。
官钱花破入私帑，期限火急催民输。
贪者尽笑公迂儒，安得天下皆公迂。

天台真术李秀才，手持先兄遗墨来。
先兄已矣遗墨在，三读感噎重生哀。
哀余试问子何术，星斗纷翻舌端出。
不须问术只观诗，诗好应知术真实。
大凡学术总要真，不真误杀天下人。
近来世人多弄假，不独肆中谈命者。

煌煌南方老人星，天边飞来地上行。
秀眉方瞳琐骨耸，升降步履如风轻。
生平见说勇为义，十指团栾一和气。
祇今福寿天所报，眼底曾孙家四世。
瑞祥融作合干松，岂惟义聚蒙天封。
义人合得松样寿，孙枝蓊勃环老龙。
先生教人忠与孝，家法可为民则效。
道中有福理自然，必收诗书仁义效。
子孙森列皆有文，次公长公为弟昆。
曾孙早娶见玄孙，蒲轮迎召登金门。

龙溪毓秀自平阳，千载诗葩分外香。
锦里笃生天下士，玉堂曾看甲科郎。
龙溪季子代无乏，鹗荐明年定破荒。
桂树黄堂秋色里，何妨演习鹿鸣章。

清庙朱弦瑟，羔羊素緎风。
钓竿渔艇小，园径李蹊通。
白酒浑忘送，皇天似不公。
风檐开秀色，雪岭现酥胸。
王化殊无外，圣贤时复中。
人称君子子，卿自密翁翁。
从唤酒经癖，聊纾花史忠。
前知安用卜，定见不访讧。
橘仆使令熟，竹君家计丰。
六年无不可，三语将无同。
柳子惯乞巧，韩公不送穷。

秀翁今又以光名，窗外琅玕不欠清。
十八公松曾入梦，两三竿竹岂无情。
红尘不近春风瑟，翠色能添夜雪灯。
我欲钓竿蓑笠去，𣃁分烟雨子还能。

白际摩天秀，秋光满蓼汀。
山呈金字面，田画井文形。
夜出萤相照，更阑鸡可听。
杉松柯不改，点染四时青。

锄荒种新雨，擢秀美且艳。
生理未羞窄，采撷足饫餍。
每擅筐筥芳，湘以盐与酽。
舌根多嗜珍，味尔乃针砭。
充之宇宙间，境境浩无欠。

一郡一理掾，横浦为之宗。
青青草不枯，曾识无极翁。
遂宁起鼻祖，陆续书问通。
乃今有耳孙，力学追遐踪。
洁静二湛水，峭介双秀峰。
平反几春意，坐令古犴空。
政最复政最，匪诧赫赫功。
庭草色若何，还与庆历同。
归欤浩无怍，扁舟惊轻篷。
邦民再见公，绣斧番禺东。

黄牛背上乌槛角，声声吹作村田乐。
低入重渊高入云，拟别宫商都是错。
断烟明灭柘岗西，这呜咿唤那呜咿。
天地豁空群动息，野花惊秀不萌枝。
古今酬唱知何限，记得完全忘一半。
木人巧弄没弦琴，石女细呈毡柏板。
年来节奏总输君，听彻无声自返闻。
一曲还乡人错听，聚头唤作梅花引。

韩柳肺肠，苏黄骨髓。
点着禅衣，香风匝地。
七十二峰增秀气。

大众问讯，侍者烧香。
曲录棚上，说黑道黄。
七世冤憎同劫会，泥犁拔舌自担当。
麟凤出时山总秀，芝阑生处草俱芳。

复见天地心，举世皆知有。
山意冲寒欲放梅，岸容待腊将舒柳。
惟有拄杖子，黑粼皴，元依旧。
受霜冻不枯，遇阳和不秀。
壁角落头，块然拙守。
终日谈玄口不开，喷嚏也成狮子吼。

监本祖庭花，东西争擢秀。
一等放清香，不分新与旧。
枝枝叶叶，陡顿精神，妆点芝园劫外春。

秀擢威音劫外春，灵根盘结几何深。
挺生临济清凉树，尽大地人来息阴。

雪边春信到衡茅，谁遣梅兄慰寂寥。
秀气一枝抽嫩玉，寒英五叶剪生绡。
月移疏影窗前挂，风递清香竹外飘。
几许吟魂招不返，急催兰弟读离骚。

麦风生晓寒，梅潦蕴炎溽。
三日不出门，新笋已成竹。
独酌固自佳，对妇亦不俗。
黄鱼出海门，餍饫及僮仆。
因思去年时，煎牟作糜粥。
饥饿走荒山，群奴深两目。
今春幸完生，一饱万事足。
薄蚕微有收，条桑柔更绿。
百里无鸡豚，虽老不食肉。
本是在家僧，杀生岂吾欲。
颇恨在棠谿，刍豢事屠戮。
归来卖笋翁，烧煮拟果腹。
无奈军马嚣，十百遭缚束。
此君何不幸，乃值汝辈辱。
今辰斑衣郎，扣门求采录。
开奁粲纤指，解苞剥寒玉。
释缚李左车，拭面何平叔。
有此席上珍，举箸诚不恶。
风味近瑶柱，标格荐醽醁。
似怜老翁馋，洗我尘一斛。
蜕脱成癯仙，凌空驾黄鹄。
吐吭出新诗，落纸欹醉墨。
王刘戴三君，秦楚齐敌国。
乐县森笋簴，箭锋值正鹄。
安得长相从，大嚼筼筜谷。
二袁竹主人，森森散林麓。
我来不问主，竟造藏书屋。
主人不我苛，终岁取书读。
陈郎后来秀，长瘦带岩壑。
挟册从我游，牛腰许成轴。

美人弄纨扇，常恨无秋风。
待得秋风至，弃置在箧中。
弃置不自惜，物理有终穷。
反恐美人宠，随手亦成空。
十五邯郸女，玉指弄丝桐。
秀慧解歌舞，艳彩敌芙蓉。
一朝登上国，飞声凌后宫。
此日邢夫人，正自难为容。
纨扇手所题，主惠余其终。

白云际天隅，峰峰争秀出。
浩浩水石滩，归鸟时灭没。
我欲茅三间，巢此重叠峰。
我欲舟一叶，钓此苍茫中。
君从何处得此石，千岩万壑在方尺。
李成范宽格深秀，关仝荆浩骨峭特。
殆非一人之所能，欲穷其源不可得。
君言此物出零陵，远近来去皆天成。
是中能著元次山，刻诗勒颂留孱颜。
后来柳子曾作守，铭记摹写无遗闲。
二子去后精魄在，文章散落水石间。
鬼神往往窃余巧，戏弄笔墨留斑斑。
赠我以作书砚屏，林风石月秋泠泠，萧斋静对如有聆。
元子柳子突出也大奇，今日之事我为之。

白云际天隅，峰峰争秀出。
浩浩水石滩，归鸟时灭没。
我欲茅三间，巢此重叠峰。
我欲舟一叶，钓此苍茫中。
君从何处得此石，千岩万壑在方尺。
李成范宽格深秀，关仝荆浩骨峭特。
殆非一人之所能，欲穷其源不可得。
君言此物出零陵，远近来去皆天成。
是中能著元次山，刻诗勒颂留孱颜。
后来柳子曾作守，铭记摹写无遗闲。
二子去后精魄在，文章散落水石间。
鬼神往往窃余巧，戏弄笔墨留斑斑。
赠我以作书砚屏，林风石月秋泠泠，萧斋静对如有聆。
元子柳子突出也大奇，今日之事我为之。

缟衣黄里绿云跗，仙家结束来天隅。
承平故态今尚尔，流落空山成叹吁。
莫对此花被渠恼，惜花情重人先老。
多少当时似玉人，埋没沙场随塞草。
杳杳宫车去不回，上林雁过无书到。
内园今更不堪看，蝶废蜂休日易昏。
玉砌无人寒兔入，觚棱栖草野鸱蹲。
黍离麦秀今如此，岂为梅花故断魂。

匪兕匪虎吾道非，鸜之鹆之侯不归。
山南山北靡有定，瀼东瀼西生计微。
颓墙宿莽露泥泥，荒田野菊秋菲菲。
我止安息，我行安之。
噫吁嘻！过殷墟兮麦渐渐，览周原兮黍离离。
黍麦之秀，黍麦之有。
无麦无禾，不耕胡取。
白骨兮成豀，膏肉兮成泥。
已焉哉！想自古之如彼，匪斯今之可哀。
死莫惩于既往，生胡保其将来。
东溟之滨，相夺相攘。
杀人填海，浩浩不盈。
轮回报复，此死彼生。
天假手于王师，使尽殪于秦坑。
痛临渊而一吊，悲万古之茫茫。

春日山居好，闲思二月头。
麦青农作暇，荑秀女工休。
布谷迟催种，提壶早劝游。
老夫同猎较，陌上暖风柔。

旧说龟为石，今知石化龟。
溪分剡溪秀，亭近镇亭遗。
沙鸟穿青樾，岩花覆碧漪。
逢僧如雅素，携看古廊碑。

句读从朱老，经书本释翁。
于蓝青所出，他石玉堪攻。
文启吾乡秀，心知百代崇。
推尊非苟合，议论自难同。
名节道乡峻，词章淮海雄。
诸公交赞誉，此老定磨礲。
旧祀儒宫侧，新祠佛寺东。
开山犹别子，传钵许宗风。
俎豆干戈后，诗书煨烬中。
千年期勿坏，印印此心通。

一池汉水秀可餐，十年借我江南看。
阴山夜半黑风起，此水与我心都寒。
可惜野狐不革面，当来栖凤俱生翰。
湖亭谢荷著句稳，霜月记忆浮杯宽。
端期岁晚同不朽，报答地主老郎官。

孔门言志二三子，当初独取点而已。
圣人非弃由与求，乐在春风咏沂水。
此意简短几千年，谁欤鼓瑟声其传。
彼其人斯掉冷语，虽在南丰犹不然。
乾坤清气宁有已，一日苍山生浪翠。
玉局仙人喜又悲，云妍月秀无停髓，瓣香在天老英灵。
为公少吐气，云来此山青。
西山百年白樵户，邮筒剥剥溪扉午。
其发何从六一乡，彼美人兮时十五。
更二十五又外堂，小美不识西江路。
何当刻日牢为期，青葱华裾短褐衣。
颠倒底里入推激，蜜柱见跋更迟迟。
吟魄隔泉应破碎，本色终然是家世。
明日采风闻九陛，身曳锦袍长到地，此时南丰大吐气。
吾将拟之三语曰，后苍山，无事莫与俗人言。

春风两眼合看花，今年却不在黄家。
世间岂无鱼羹饭，不似黄家能顿顿。
未应南楼复南楼，江湖添个新白头。
午夜横眠看星斗，玉柄摇摇似招手。
崖公失顾第四星，使我不逢渠大明。
忽思叔度久不见，林梢飞来果一片。
露虫啾唧四壁鸣，小虫喉中亦作声。
太息去年十二月，秀峰先生临去说。
明年八月九月凉，更来樊川享秋光。
菊花不住梅花去，去借一间茅屋住。
霜清月冷人行街，起来教我读简斋。
红字寿安坊里路，且倩西风一传语，木枕拳拳五更鼓。

冰天叫镝交西湖，断桥鹤去迷烟芜。
清时水月日入弄，欷歔三十余年无。
秋声一夜生寥廓，晨门喜堕云中啄。
江南所少非秀才，谁信泰山今不索。
庭前皴树占百弓，相与岁寒为春风。
嚼烂楚人二十五，对花一笑千愁空。
世间佳境本有数，更有玉堂在何处。
大庾曾长老瞒欺，旁皇不敢窥门户。
主人轩上即送申，飞香射影到幅巾。
雪龙背上暗摸索，何如满身也带梨花树下云。

高风吹断溪桥笑，几个庐山昏又晓。
新开图画白鸥江，螭吻摇鬐到云表。
长廊昼永茶烟青，参禅问道谈诗声。
苍头卓午汗交面，烹葵菹韭炊香粳。
中有轩轩秀眉宇，春日蓝田初过雨。
一幅纱巾三士衣，俨然方外家人主。
吾闻曾有奇鸢肩，亦闻曾有惊弥天。
又曾有与花三朵，聊复尔耳能千年。
谁信沙门头有发，谁信道士喉无结。
饭盂朝贮五山云，酒壶夕注沧海月。
此月濯濯乎初明，此云冉冉乎方生。
仓之无穷饮无竭，冁声大笑东风行。

地占金山胜，泉分银汉流。
杉篁能护翠，猿鹤似惊秋。
祗恨登临晚，宁辞取次游。
列峰饶远秀，不惜上层楼。

吴山东南秀，葱郁盘帝城。
西湖据其趾，御气通波心。
余膏被草木，蔚眼皆欣荣。
□晨天宇穆，惠风泛初晴。
春色正妍妙，放怀共扬舲。
中流入汗漫，旷阔无埃氛。
湖光挟山渌，倒射玻璃青。
丝管响空翠，楼观森峥嵘。
献酬杂歌啸，烂漫纷醉醒。
取乐固莫并，兴怀一何深。
缅惟昔三贤，精爽日以沈。
但余画像在，尚想鸣佩襟。
希古秉微尚，崇雅摅恬情。
羌予翳蓬藋，无复企组缨。
淡泊自有得，荣华非所欣。
舍舟纵散策，逸兴生崚嶒。
白云引遐眺，碧岫延深登。
幽期浩无涯，忽到静者门。
长松有令姿，流水无俗声。
绝磴猿可呼，出谷鶑始鸣。
乃知物外境，兹象本不惊。
逝耶初无将，至耶亦无迎。
便将谢尘鞅，兹焉支颓龄。
山鸦接晚翅，落日催行縢。
归欤赋新篇，聊复记吾曾。

人为五行精，二气相循环。
阳明发天秀，隠约超龙蟠。
如何椒兰芳，苦厄萧艾繁。
良玉必火浴，利刃因崖刓。
大钧虽无垠，岳降亦甚难。

履霜著余悲，送故或古风。
幸会草木长，土脉验隠隆。
共惟青鸟仙，倘亦知吾穷。
落日起秀色，军峰在云中。

具郎号菊山，秀色已衰朽。
潜郎号菊山，清香满襟袖。
天地一东篱，万古一重九。
绝爱陶渊明，揽之不盈手。
后人不识秋，多向篱边守。
璨璨万黄金，把玩岂长久。
西风容易老，回首已如帚。
因潜忆具郎，有泪如苦酒。

西苑宝峰麓，占地宽一弓。
梵放殷青冥，与峰相长雄。
鬼域何方来，包举归提封。
楼钟不敢鸣，僧趋邻寺钟。
径也铁石姿，直欲笺天公。
天高不可叫，虎豹守九重。
六年长安道，往来如飞蓬。
云开日正杲，死草生华风。
青山复入手，尽埽狐兔踪。
鱼鼓发新响，松桂还旧容。
掘地寻泉源，锄荒理菊丛。
桃李一家春，万古无异宗。
玉色十丈𪸩，秀润浄磨砻。
大书付谁氏，千载深居翁。
他年来读碑，病眼摩朦胧。
为碑三夕留，卧听寒岩松。

苍苔破屋生涯足，淡饭清汤梦寐安。
认得秀才穷快活，何须烦恼做穷官。

有侄宰相才，昔惟吕文穆。
有婿国士器，昔惟晏同叔。
公乃兼其荣，秀气塞一门。
为国作瑞琏，赖公培福根。
世态方恶直，公乃自立的。
掉头蛮触争，冷坐雪月窟。
今世能几人，如公心迹清。
馨艳有如此，公死犹如生。

木女穿针山色秀，石人牵线海云生。
高茅座主赤双脚，直向毗卢顶上行。

麦秀渐渐禾黍新，清宵梦断泣遗民。
只怜肝脑输宗社，不负当年第一人。

石秀拚命，志在金宝。
大似河鲀，腹果一饱。

江山秀丽有奇峰，云水悠悠物外通。
容足安夷寻达士，无缘寄语在乘风。

穜稑旱欲槁，蒺藜秋向荣。
哲匠轸民瘵，慨此疚魂明。
蓐收正秋敛，肥{虫遗}何纵横。
仰霄{目祭}蟾曜，聆垤伫鹳鸣。
彼美玩华光，芳樽酌兰生。
崇榭歌窈窕，秀质罗辎𫐌。
节序孰不欢，宅生念匪轻。
同袍正焦灼，对酒何忍倾。
恤喜限惛智，同兹感阴晴。
淰淰山云起，策策林飚惊。
企彼天瓢润，弭此农槔声。
崇情发翰墨，赏心谢筹觥。
溥泽乃夙念，穹爵岂所营。
荣贱有异分，感兹友岩耕。

十年知己尽消磨，哭到秀岩愁更多。
顾我此生谁缱绻，问天今日事如何。
雨听蟋蟀成商调，露采芙蓉发楚歌。
毕竟寸情哀不尽，但将荣辱付沧波。

气得岷峨秀，才推买马优。
未承宣室间，空有茂陵求。
玩易穷三圣，论书正九畴。
欲知歆向学，二子继弓裘。

西都山水天下奇，神嵩景室环清伊。
甫申间气秀不绝，生贤会圣昌明时。
衣冠占数盛文雅，台符卿月光离离。
魏京雄奥压幽朔，游宫御府严天威。
膏田千里翳桑柘，犀甲万旅驯熊罴。
公当缓带名三镇，悬赤继轸承保厘。
追推契遇最深旧，加复雍孟交旌麾。
仁皇一庄龙虎榜，桂堂先后攀高枝。
宦游出处五十载，鸾台骥路俱腾夷。
三公极位固辽隔，五年以长犹肩随。
公今复主凤门钥，仆亦再抚侗台圻。
二京相望阻河广，三径不克陪游嬉。
忽闻干步踵门至，投我十二耆英诗。
整冠肃貌讽章句，若坐宝肆罗珠玑。
为言白傅有高躅，九尹结社真可师。
欲令千载着风迹，亟就僧馆图神姿。
词宗端殿序篇目，滂洒大笔何淋漓。
眷言履道靡充诎，菟裘近邑将营归。
敢云绘素得精笔，愿列霜壁如唐规。
退居旧相国元老，十年还政瀍之涯。
康宁富贵备五福，灵宝盛气如虹霓。
昔年大对继晁董，登科赐第同一期。
紫垣步武既通接，金沙里闬还邻比。
探禅论道剧训对，摩轧太古穷天机。
二贤勋业冠朝省，爵齿官学谁依稀。
今将图画表来世，讵可下客联缨緌。
既蒙月品定人物，不敢循避违风期。
况承开阁厚宾客，富有景物佳园池。
铜驼坊西福善宅，修竹万个笼清漪。
天光台高未百尺，下眺林岭如屏帷。
花王千品尽殊胜，风光绣画三春晖。
六相街中潞公第，碧瓦万木烟参差。
左隅庙室本经礼，右阁宸翰尊星奎。
婆娑青凤舞松柏，焕烂素锦薰酴醿。
石渠飞溜漱寒玉，昼夜竽瑟鸣阶墀。
伊予陋宇治穷僻，姑喜地广为环溪。
楼名多景可旷望，台号风月延清晖。
四时花花不外假，拏舟傲帻联嬉怡。
怀归抚事若饥渴，恨无羽翼西南飞。
人生交旧贵伦辈，情亲意接心相知。
岂无晚秀负才蕴，高谈大笑拘礼仪。
洛中故事名义燕，二毛第一年相推。
洒冠登仕荷天宠，尊君报国当百为。
既嗟大耋盍知止，纳禄谢事皆所宜。
顾方北道倚烦剧，未许解绂披荷衣。
长篇不令负花约，为指风什歌式微。
如羹甘露爽心骨，似柄玉麈亲颜眉。
兰丛虽未长罗宅，菊英似亦思陶篱。
子山已著小园赋，彦伦犹愧锺山移。
聊摅短引谢招隠，肯使猿鹤常惊啼。

西都山水天下奇，神嵩景室环清伊。
甫申间气秀不绝，生贤会圣昌明时。
衣冠占数盛文雅，台符卿月光离离。
魏京雄奥压幽朔，游宫御府严天威。
膏田千里翳桑柘，犀甲万旅驯熊罴。
公当缓带名三镇，悬赤继轸承保厘。
追推契遇最深旧，加复雍孟交旌麾。
仁皇一庄龙虎榜，桂堂先后攀高枝。
宦游出处五十载，鸾台骥路俱腾夷。
三公极位固辽隔，五年以长犹肩随。
公今复主凤门钥，仆亦再抚侗台圻。
二京相望阻河广，三径不克陪游嬉。
忽闻干步踵门至，投我十二耆英诗。
整冠肃貌讽章句，若坐宝肆罗珠玑。
为言白傅有高躅，九尹结社真可师。
欲令千载着风迹，亟就僧馆图神姿。
词宗端殿序篇目，滂洒大笔何淋漓。
眷言履道靡充诎，菟裘近邑将营归。
敢云绘素得精笔，愿列霜壁如唐规。
退居旧相国元老，十年还政瀍之涯。
康宁富贵备五福，灵宝盛气如虹霓。
昔年大对继晁董，登科赐第同一期。
紫垣步武既通接，金沙里闬还邻比。
探禅论道剧训对，摩轧太古穷天机。
二贤勋业冠朝省，爵齿官学谁依稀。
今将图画表来世，讵可下客联缨緌。
既蒙月品定人物，不敢循避违风期。
况承开阁厚宾客，富有景物佳园池。
铜驼坊西福善宅，修竹万个笼清漪。
天光台高未百尺，下眺林岭如屏帷。
花王千品尽殊胜，风光绣画三春晖。
六相街中潞公第，碧瓦万木烟参差。
左隅庙室本经礼，右阁宸翰尊星奎。
婆娑青凤舞松柏，焕烂素锦薰酴醿。
石渠飞溜漱寒玉，昼夜竽瑟鸣阶墀。
伊予陋宇治穷僻，姑喜地广为环溪。
楼名多景可旷望，台号风月延清晖。
四时花花不外假，拏舟傲帻联嬉怡。
怀归抚事若饥渴，恨无羽翼西南飞。
人生交旧贵伦辈，情亲意接心相知。
岂无晚秀负才蕴，高谈大笑拘礼仪。
洛中故事名义燕，二毛第一年相推。
洒冠登仕荷天宠，尊君报国当百为。
既嗟大耋盍知止，纳禄谢事皆所宜。
顾方北道倚烦剧，未许解绂披荷衣。
长篇不令负花约，为指风什歌式微。
如羹甘露爽心骨，似柄玉麈亲颜眉。
兰丛虽未长罗宅，菊英似亦思陶篱。
子山已著小园赋，彦伦犹愧锺山移。
聊摅短引谢招隠，肯使猿鹤常惊啼。

文翁石室已千秋，世有兴衰化自流。
贤嶲相望承学粹，朝廷繇此得人优。
太平典礼当传习，盛际文章正讲求。
师友琢磨期不倦，岷峨秀气与云浮。

夕郎贤撰固清崇，公若居之受未充。
节似冰霜文似锦，才如风雨气如虹。
仙舟菡萏香来枕，铃阁江山秀入空。
薄俗莫轻量用舍，吾民时自有穷通。

风摧秀林木，色变附蓝丝。

闲携羽客记灵岩，岩透山光秀泼蓝。
星使未来邨馆近，为师终日绊征骖。

抚封占清境，禊宴协良辰。
物态随春秀，歌声洽政淳。
撷芳寻陌绮，泛棹系波鳞。
天幸陪开府，非才愧席宾。

僧如灵辩者，翘枝秀丛林。
浩荡游九州，穷奇发清吟。
巨轴谒明光，朝奏暮拜恩。
{艹戾}袍拂天香，珍重如腰银。
逸足不可羁，归云渺无根。
清明汴口开，一叶东南奔。
故山盘冰溪，百尺数纤鳞。
洗耳外名教，洒然鸥鹭群。
应笑未归客，青衫京洛尘。

因思灵秀偶来游，碧玉寒堆万叠秋。
直上太山高处望，根盘连接十余州。

缅彼幽虚天，曾是众仙囿。
宫祠宅来仪，绀瓦覆苍甃。
窗扉秘环佩，几席被文绣。
传闻祀祷神，祠宫灿如昼。
樵苏避山村，草木长疏秀。
祥符圣天子，慕道比轩后。
县官典修完，锡名揭灵祐。
星珰捧金龙，沉以玉简副。
迩来三十年，寂寞事非旧。
黄冠守萧堂，香火杂薪槱。
神州祠太乙，司农治华构。
休祥祚邦国，岩穴甘僻陋。
游人独何求，丰碑读古籀。

包橘古云美，扬州地所宜。
名存夏后贡，颂见楚人辞。
云梦分膏沃，璇星散陆离。
洞庭仙壤接，震泽水烟被。
柚酢徒然早，柑黄岂厌迟。
封君千户等，老囿万奴随。
秀萼瑶琼缀，青阴幄幕垂。
朱衣霜傅采，素里露含滋。
弱干金丸重，繁条火齐累。
瓜生先作瓣，蚕老不成丝。
爽味锺寒律，殷姿照夕曦。
清香掩兰杜，真液贱楂梨。
拣选收藏日，辛勤种接时。
壤须来处美，移怕树同知。
朱绿争珍旨，荆湘辨等差。
蹊深比桃静，岁晚与松期。
坛甃龟鼋石，园裁枳棘篱。
讨虫烦钻凿，科冗付蒸炊。
穿井防天旱，禳瘟甚岁饥。
向阳删密叶，伐木树低枝。
有义曾分客，无偷不禁儿。
{片毛}嫌连雨长，老要劲风吹。
满把留长蒂，盈箱藉短茨。
入仓宁愧稻，出汗仅同医。
雅俗传珍惜，深林或弃遗。
稍收先落子，争晒已残皮。
趁市商船急，充庭使驿驰。
公筵荐魁磊，内合送瑰奇。
寄远曾非选，熏藏品最卑。
善生唯计亩，视价旋论赀。
薄探酬来赏，精尝侑举卮。
他年修果谱，应载野人诗。

使君合浦来，示我海滨石。
千岩秀掌上，大者不盈尺。

寻山入罗秀，旋结草堂居。
花露生瓶水，松风落架书。
闻猿得句后，见月出行初。
此夕云林下，无因梦使车。

秀邑八百里，古今题画难。
望高三楚近，影转七州寒。
北拆知蛮尽，南低见斗宽。
路尽祝融寺，江倾兜率滩。

旧策扫开浪泊雾，新诗装就桂林春。
相离水色秋前老，独秀岚光霁后匀。

三山亭下水悠悠，山耸潮平地欲浮。
草木秀多穷海角，栋梁高处压鳌头。
莫辞樽俎金船夜，曾驻旌旗玉帐秋。
好景眼前题不尽，恍然神鬼在瀛洲。

灵峰七十二巑岏，紫盖芙蓉杳霭间。
影浸潇湘盘地脉，秀擎翼轸插天关。
真君玉册光千古，赤帝璇宫镇八蛮。
好比吾皇大椿算，万年松在最高山。

自昔称吴蜀，芳鲜尚未真。
于今盛闽粤，冠绝始无伦。
地占群山秀，时先百卉春。

东过钱塘第一州，郡城高爽五云浮。
会稽山碧人多秀，贺监湖清月正秋。
偃息乡邦如志意，慰安雅俗自风流。
朝廷贤旧方图任，只恐蓬莱得暂留。

名山崇秘祠，终夜得清赏。
真气溢空浮，流泉随砌响。
林峦片月散，殿阁高风行。
天际斗杓直，庭中盘石横。
逸人今何之，故岭不改秀。
白鹤唳松梢，青灯覢岩窦。
恍追汗漫驾，深悟逍遥言。
四顾群动寂，冥心归灏元。

一树乔乔迥出林，兔丝千尺附清阴。
怒枝伸缩苍龙臂，翠顶盘桓老鹤心。
古藓皴皮藏冻蜕，细风入叶转幽琴。
婆娑独秀青山里，定有茯苓无处寻。

飞鸿离鱼网，玉石有俱焚。
冥冥岂无志，鬼物妒玙璠。
今代赵广汉，谁欤哀王孙。
粹然东南禀，顽薄推廉敦。
悠悠桐江水，父老至今言。
听讼古楠下，审克恭且温。
郡将不解事，祸变生军屯。
婺米给湿腐，营垒朝无飧。
出甲火府库，僚吏争溃偾。
黄堂坐者谁，微服逾缺垣。
公急叩府寺，众涅忽自蹲。
大呼好知县，肩舆坐和辕。
卒辈匪怙乱，猾刻专饕惛。
各欲赡老幼，等死有本原。
公急斥私橐，致米诸乡村。
稍抚以金帛，汝饱可无喧。
顷刻事底定，阖城免屠燔。
声名由此起，褒语来天阍。
就擢半刺史，遄又典大藩。
东西浙河节，祥刑谨平反。
芟乱保乡郡，剿馘歼盗根。
我时守马目，邻疆约相援。
天地既翻覆，气数难预论。
箕子歌麦秀，邵平灌瓜园。
展转落闽峤，劲翮终弗骞。
燕赵朔风路，饮马滹沱浑。
据鞍始识面，鸡群见丹鹓。
乍聚忽骤散，岁月流沄沄。
不谓桑梓地，辱公弭朱幡。
草堂屈大尹，惊农压篱樊。
屡接月下麈，稍醉花前樽。
近之若冰雪，三伏无歊袢。
一朝怪事作，传闻声为吞。
奴告主者斩，贞观法令存。
况乃肆诬蔑，奸人执仇冤。
众知无是事，避嫌口若鞬。
衢州之驵胥，移文恣澜翻。
至欲加钳绁，责以徒步奔。
意公即自裁，足快私排拫。
扁舟载公去，戈戟围其门。
面对事即白，大明揭覆盆。
受辱固已甚，何待加囚圈。
析爵地千里，如古诸侯尊。
飞语一点染，视若砧上饨。
二子縻讥禁，远睨惊弟昆。
竟尔病疽背，不得旋车轩。
彼凶甚枭獍，俗薄徒实繁。
非人类则已，心愧当自扪。
呜呼古明哲，岂不忧元元。
沮溺隠季叔，唐虞有由拳。
与其青蝇矢，狼藉污瑶琨。
孰与逃閴寂，忍饥撷兰荪。
我贱无力气，淖曾不能掀。
贫亦靡赙赗，奠酹无鸡豚。
激烈拟八哀，些歌招公魂。
万古万万古，遗恨凄乾坤。

立春犹二日，涨雨一何深。
秀足明吟眼，危如撼旅心。
仆愁前店闭，马怯小桥临。
不见兵氛起，溪西好竹林。

昼欲求一淘，有灶无灶烟。
夜欲求一榻，有屋无屋椽。
历历数百里，无人居道边。
问言何至此，我亦为恍然。
江西走荆蜀，行行三十年。
铃卒递羽檄，贩夫骈担肩。
观国上秀士，奉使骤达官。
车马或相遇，往往皆衣冠。
后陇竹未断，前坡花已妍。
入肆欲美酒，既醉不问钱。
是时鬓如漆，浩歌无忧端。
岂谓再至此，满颐霜雪攒。
寻觅旧题壁，脱落迷榛菅。
乾淳老前辈，间有数字完。
昔时所见人，往往沉重泉。
翕张孰移斡，隆替更变迁。
云暧淡竹岭，雨昏石头田。
我仆既已惰，我马复不前。
慷慨一以思，古有行路难。
难更莫如今，怀古空永叹。

予生宝庆之三岁，五月十一日己未。
五十有八甲申年，其日己未亦复然。
天支地干标六秀，四柱得一文且寿。
阳火在天为太阳，阴火为月受日光。
将望之前四日夕，十分圆光已八七。
常闻人生不满百，何幸七十且八十。
文章学问七八分，亦胜愚夫老无闻。
古之五月而生者，后有胡广前田文。
予贱不敢望汉相，贫亦不能孟尝君。
借使时人不比数，自有诗名照千古。
垂弧之月至于今，适逢前五仍后五。
稚女簪榴花，小儿著艾虎。
宿酲困不解，依旧醉起舞。
不妨一年两度作生朝，更造菖蒲酒，饮过闰端午。

垂门老柳系青骢，梦里先曾访此翁。
谢朓远窗分绝景，郝隆幽腹对晴空。
偕来众客无官位，拱立诸郎有父风。
我寓秀山十年矣，草堂始得一樽同。

读书夜倦灯影暗，屋外笛声何处来。
邻翁吹笛意本乐，闻笛如我心何哀。
如说生离苦，天涯海角无由回。
又如诉死别，委骨黄壤埋蒿莱。
失身羁妇过昭君冢，偾军老将上李陵台，东坡澹庵惠州新州更海外。
经义字说蛊场屋，格天之阁高崔嵬。
元祐太母地下负废立之谤，昭慈再废入道冷屋扃荒苔。
济阳一去饮霅水，不得其死二十七年，老奸擅位污公台。
分明历历道此事，使我颜色黯然如死灰。
岂止山阳向秀感，徒为嵇吕二子空徘徊。
平生不识音与律，但喜乐工奏曲作技倾金罍。
不谓今夕此何夕，江淹别恨二赋尽到眼，玉川子涕泗虾蟆食月万古不可开。
铁肠石肺百杂碎，惊魇不顾闺中孩。
壁下偶有酒，顾谓斟一杯。
一杯薄酒何足御此大愤怨，不如愚无知者酣卧鼻息长如雷。
须臾笛声寂无有，出视空庭但星斗。

主人携妓我题诗，三十年如一瞬驰。
尚想泊船行马处，不殊冲雪探梅时。
相君已抱牺牛悔，京兆空余𫛳鸟悲。
谁会此怀同向秀，夜邻横玉起孤吹。

春暖鶑簧绝，宵寒鬼燐微。
美人应骨朽，华屋已灰飞。
巷陌名空在，毗邻事总非。
昔贤歌麦秀，不必泪霑衣。

秀山山下榻，欹枕肯重来。
醉任门无掩，贫知盗□□。
□□终夜听，老树几年培。
归橐残书少，舟轻亦快哉。

鲁翁秀山归，虚翁钱塘留。
虚翁秀山来，鲁翁钱塘游。
中秋前三日，西东各登舟。
及至中秋夕，两翁空相求。
是夕亦无月，欲饮无朋俦。
重九谓胥会，独醉南山秋。
风雨更旬余，掩关空室幽。
忽闻落叶响，野屦穿林陬。
惊视乃鲁翁，虚翁失百忧。
急呼一斗酒，果茹与儿谋。
俗态定难诘，时事勿浪筹。
默酌无一语，世人知此不。

鲁翁秀山归，虚翁钱塘留。
虚翁秀山来，鲁翁钱塘游。
中秋前三日，西东各登舟。
及至中秋夕，两翁空相求。
是夕亦无月，欲饮无朋俦。
重九谓胥会，独醉南山秋。
风雨更旬余，掩关空室幽。
忽闻落叶响，野屦穿林陬。
惊视乃鲁翁，虚翁失百忧。
急呼一斗酒，果茹与儿谋。
俗态定难诘，时事勿浪筹。
默酌无一语，世人知此不。

秀亭亭上果何似，两水万山图画开。
霜入川原疏草木，烟销城市出楼台。
半空鹭点客愁破，何许笛吹诗句来。
异日梦魂应历历，醉僧同此藉莓苔。

作郡说贫人肯信，屋今售矣亦无田。
囊中诗稿三千首，案上书灯十二年。
马死尚难求别马，船归不过驾空船。
秀亭手种花如锦，回首春风一惘然。

七昼夜雨可已否，五更屋角万马走。
击碎屋瓦如拳然，三桥街中人乘船。
五斗陈米已万钱，籴且无之矧借旃。
一檐十蛛不成网，亿万万喙饥可想。
乘夜飞虫蚊愈多，苏湖秀州秧奈何。

农田插秧秧绿时，稻中有稗农未知。
稻苗欲秀稗先出，拔稗饲牛唯恐迟。
今年浙西田没水，却向浙东籴稗子。
一斗稗子价几何，已直去年三斗米。
天灾使然赝胜真，焉得世间无稗人。

南姚村打北姚村，鬼哭谁怜枉死魂。
争似梢工留口吃，秀州城外鸭馄饨。

船头船尾唱歌声，苏秀湖杭总弟兄。
喝拢喝开不相照，阿牛贼狗便无情。

秀山高处我未到，想见斯人独啸歌。
静赏奇云临翠𪩘，醉吞朗月上银河。
异香染笔花间写，清影摇衣竹里过。
愧无健句凌空阔，奈此天边绝景何。

秀亭山下旧吾庐，十二年邻长者居。
近别复经三换历，相疏不寄一行书。
诸郎已了婚姻未，所至堪怜盗贼余。
老我种瓜生事拙，想君更苦食无鱼。

积善悬知庆有余，芝兰衮衮秀阶除。
紫阳一滴泉源远，早聘名儒授四书。

竹绕屋之外，屋中人定贤。
戛风疑有客，搅雨不妨禅。
勿起青奴想，毋垂玉版涎。
新梢添秀色，长日照吟编。

人间红叶去无踪，膏沐谁为百草容。
霜杰同时谥贞秀，抗衡惟许老蟠龙。

菊芳兰秀幸同时，汾水刘郎语最悲。
谁果肖兰谁肖菊，未知黄落又为谁。

今兰春秀异秋兰，世事随时岂一端。
别有古人不死处，陶诗晋字要人看。

爱僧予尤爱诗僧，千偈万颂传五灯。
寒山拾得两奇绝，妙压神秀卢慧能。
四明北郭四十里，文溪之名四海称。
文溪上人貌古怪，吟坛突兀高千层。
我虽未到燕坐处，想见藓薜枞行藤。
上之所陟耸楼阁，星辰日月危栏凭。
下之所种足锄耒，芋菔黍粱满甑蒸。
有时挑包大都会，省台贵显皆其朋。
紫阳山叟年八十，吟号夜蛬书秋蝇。
厥今流俗所不齿，独肯惠顾谈上乘。
门前车马热如火，兀坐相对森寒冰。
气臭吻合风味似，万里可并横坐肱。
文溪文溪有别业，松阴百谷禾千塍。
何当插翅渡潮海，月门吾敲堂吾升。
春华樱李杏桃药，夏果榛椇莲藕菱。
西风九日东篱菊，十月早梅霜霰凝。
短才题咏匪骚雅，有愧蹇羌惭观兴。
公诗自是第一等，纸上龙变青云蒸。
文溪有集定脱稿，庶越韩门岛可澄。
老夫所作岂敢并，雕鹗风前跧冻鹰。
谁欤作记已六载，敢不服膺今戴凭。

一花一干秀春风，此论黄家太史公。
若问灵均旧纫佩，零陵香出古湘中。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

一峰何峥嵘，万象悉匍匐。
心包元气并，影立太空独。
遥瞻极干端，俯瞰际坤轴。
飘飘凌云身，杳杳送鸿目。
挥袖裨八风，开襟吞百渎。
醒脾咽醇清，涤髓荡痼俗。
斗摘紫垣杓，日攀黄道毂。
川令夷若奔，林诃魍魈伏。
螺蚌视三神，杯盎阅四隩。
参旗摩右肩，昆苑踏左足。
营营蚁磨旋，戢戢蜂房簇。
膻俎餍前臑，诗瓢悭半菽。
历测尊卢年，桴穷沃焦谷。
畴非浮点沤，吾亦寄粒粟。
气形孰融结，高深谁濬矗。
娲皇不能补，共工多事触。
飞思腾虚遨，殚精驰迥瞩。
浩浩蔑垠涯，浑浑曷边幅。
百刻倏汐潮，九行递朏朒。
达观等鹏鹪，殊趋殽燕蝠。
仙驭鞭虬螭，神驾轨骊𫘧。
寰中无遁照，象外有玄烛。
推寻制字苍，究考画卦宓。
万变既日滋，百灵遂宵哭。
某氏马锡三，何人鳌钓六。
底所真蓬瀛，是间自濠濮。
佳辰每难值，奇赏讵嫌数。
达士多放旷，拘儒例踧蹜。
味同侨札交，臭异智辅族。
稽首礼初梅，掀髯叫余菊。
节届小大寒，岁得中下熟。
野礼讲蜡迎，侲朋阅傩逐。
皴肤剥枯藓，瘦髪立冻木。
青针抽麦麰，绛粒茁樱薁。
乌龙特嵯峨，白雁几湾洑。
霞谯抹微绡，烟市皱轻縠。
画嶂屏横纵，字溪篆直曲。
兰非灌能馨，柏岂撼可秃。
长冈修蛇驰，短阜矮鳖缩。
一塔耸锥颖，千畦界棋局。
冷祠逃鼪鼯，荒冢吓鸱𫛳。
汲窟仆桔槹，获场眠碌碡。
橡实翻箨瘦，笋萌认鞭𣃁。
莽啼潜钩辀，篱嚼偃觳觫。
樵肩疮长镵，猎臂袒偏裻。
相劳声阿邪，力作响蓬扑。
闻磬认禅窗，指旛窥佛屋。
邃森逾二林，美秀埒三竺。
笼影夜龛灯，板声晓堂粥。
匪经陆老学，孰识陈尊宿。
兵比休虎屯，盗俱就鲸戮。
耨镈衍新畬，燧亭隳旧筑。
连营释鞞琫，四野竞畚梮。
别墅喧榼壶，圜扉静敲朴。
今各有缊袍，昔俱无旨蓄。
骎骎熙运开，沓沓壮观复。
闾阎一烬空，栋宇万础续。
货廛富鲍鱐，米市积穜稑。
登临恣夷犹，生息赖亭毒。
扫阴开晚晴，破沍作春燠。
硗畴蹙龟纹，涸浍开瓦卜。
昏声沸群鸦，暮色隠孤鹜。
店遥旅叱馿，陇隔穉唤犊。
鴂谣音哳嘲，偻荷步彳亍。
浦溆出渔艇，埼碛泊商舳。
僧包侧肩挑，奚囊俯腰束。
护舍荒吠狺，投林倦翔速。
驿蹄雷铿鍧，野燎星熠煜。
警棚报冬冬，栖埘呼喌喌。
相与忘是非，足堪了昏旭。
矧兹瑞六霙，预云宜百谷。
狐兔各深藏，蝻蝝靡遗育。
潜鱼未拨剌，骇兽或踯躅。
倒影已巅崖，余凌尚丘麓。
宿孽芽嫩黄，流澌酝娇绿。
联拳一舂锄，格磔双属玉。
掏苗揽奇辛，擘蕾嗅幽馥。
蛰户咸伺霆，烧痕渐矜曝。
审观寒向阑，追念暑尝酷。
凉既免炮燖，温又救皲瘃。
大化有乘除，胜残无断属。
是邦信巍巍，厥闻久昱昱。
淮海分扬州，斗牛躔北陆。
秦汉会稽吴，隋唐新定睦。
户歌楚人骚，家佩桐君录。
入笼尽参芝，盈室肯薋菉。
辉凤远媒翳，祥麟哂童牿。
栋材茂椅桐，跃冶乳镠鋈。
贤守宋广平，兴君刘文叔。
征隠屈黈旒，哀惸极膏沐。
缅怀解剑耕，遐想负薪鬻。
咳唾变兴亡，咄嗟异荣辱。
荛夫被儒衣，耕叟辟家塾。
道味调漆胶，谊声协敔柷。
严范盛蒸尝，轩莱恪尸祝。
勃兴畏后生，朋来乐私淑。
骈肩长裾曳，比屋短檠读。
高科接踵武，雅德棻被服。
委巷致聘旌，徒步胹公𫗧。
车引太仆驺，马给上林蓿。
岂惟供爪牙，固将倚心腹。
文华凌屈宋，武略迈颇牧。
袁丝却腐阉，丙吉雪冤狱。
差毫别同和，立界辨刚欲。
达汝媲稷皋，退吾侪绮角。
中焉敛韬略，外也灭表襮。
村诂订荄箕，俚授折都郁。
四经审钩弦，三秀攻珞琭。
处士傲貂绅，侠徒竞鸡踘。
里闾剧华腴，官府务涵霂。
喝雉投彩琼，落雕捷鸣骲。
高赀轶陶朱，雄辨骋张禄。
美酿压郫筒，大烹椎獠犦。
舞残金凤欹，歌缓翠蛾蹙。
千楼向笛吹，万室陶巾漉。
余尊霑皂隶，残炙饫童仆。
遐征罕赍粮，酗寝或枕麹。
间尝极备无，一是耻呼蹴。
金彩剪胜幡，沙囊篆符箓。
秋枣溲{牛羊}膏，冬稻熬狼臅。
城市虽冯扶，郊野尚轩喾。
四时务锄耰，千村鸣杼柚。
颗粒本牛衣，丝缕出蚕{艹曲}。
{纟集}商何羡闽，药市勿诧蜀。
盛年念畴昔，微梦恍忽倏。
已知壮心违，未觉老颜恧。
久黏簿书黐，幸脱簪冕梏。
得与麋鹿群，敢兼熊鱼欲。
席珍非待聘，有玉谩韫匵。
冥心同子綦，徐步效颜歜。
一麾断鹓班，百举阅饩告。
仙忝真应宗，诗愧玄英属。
亲故焮妖灾，怨雠腾谤讟。
字幼窘空空，省躬危毣毣。
卑飞类鹪鷃，逸步谢骅骕。
庶几便帻幍，焉能事鞲絭。
双洪汹奔涛，孤派涩凝瀑。
窗徒聚雪萤，袍未释银鹄。
之子虞一夔，伊人郑七穆。
三足分鼎铛，两锋交箭镞。
塼埴冀良陶，粝疏就精凿。
诚难角妙染，缪许啐余莤。
狂吟动千字，豪饮辄百斛。
墨淡立儿研，杯迟走童趣。
自倚大户宽，岂畏险韵复。
胆痒生芒棱，唾圆洗尘醭。
登山石同憩，临流泉共匊。
被褐敌裘绮，羹藜胜粱肉。
砖罏煎茱茶，瓦豆饤茈菔。
园无迂叟花，亭有醉翁蔌。
棕疏摘麈柄，莎软敷狨褥。
藤阴皆帷帱，松韵即筇筑。
逸兴春空云，耐交岁寒竹。
山腴嘬糟狸，海异吮醤鲎。
黎斑屑鹧鸪，端眼濯鸜鹆。
书穷萧衍评，奕妙王粲覆。
生平嗜好迂，我辈友谊笃。
矢诗一赓酬，言志双启沃。
析理精洛伊，谈史究温涑。
望之真堂堂，毛遂岂碌碌。
虞初九百篇，方朔三千牍。
酸醎糅盐梅，杗桷裁棫朴。
论文如有竞，见义每相勗。
燕乐思鹿鸣，切磋慕淇澳。
公直性所钟，辛勤起常夙。
枿佞请尚方，抨妖官硩簇。
扣阍幡屡举，寓直被曾幞。
刚肠挫未衰，劲气老弥肃。
百粤转沅湘，九河交济泺。
魂惊舞波帆，力弱掀淖辐。
道异十获禽，理难百中鹄。
晞颜宁如愚，尚老且缘督。
浮荣等槐蚁，往事付蕉鹿。
乐天心自怡，知命頞奚𫖹。
于野同人亨，勿药无妄福。
攀附联瀛登，广胖适沂浴。
寄兴本真率，成章仍丰缛。
时能一来游，倾箧买醽醁。

我亦爱闲居，好山环屋青。
拄颊坐来久，冉冉白云生。
山中有三秀，谁为采其荣。
散我腰脚顽，使我神观清。

爽气锺于西，峨眉横太白。
春风吹不暖，暑路有积雪。
月照平羌冷，云顶七顶湿。
游戏两谪仙，银河洒醉墨。
遂令汉嘉郡，千古占一色。
一从殊方走，江山颇萧瑟。
流落各天涯，相逢未相识。
微闻庄舄吟，握手话畴昔。
乃知此邦秀，终不断地脉。
权门车如雾，众甘炙手热。
而君独几先，惟恐涴我笏。
伟哉百尺楼，西望即乡国。
爽气今已回，何妨高拄颊。
里中表圣公，千载推汲直。
当年几谏纸，扣笏良鲠切。
意欲摧百士，死职非所惜。
此笏岂其遗，正自峭风骨。
愿君善藏之，击邪看他日。
也无羡堆床，富贵竟何益。
长镵白木柄，乃我手中物。
惟有故乡梦，与君共愁绝。
何当驾双鹄，万里溯寥碧。

方闻兴秀孝，久矣无令举。
公车冷于冰，吾已弃如土。
提书向孔墙，万代礼乐主。
而与先簿正，厥有圣法寓。
士也得所归，至穷亦云遇。
于惟京頖旧，幸不生蒿穞。
斯文谅在兹，天意岂轻付。
之子抱渊静，萧然守环堵。
光彩难自閟，珠玉满囊楮。
一从鹗表飞，诸公共称许。
如何但熟睨，引鼎力不武。
栖迟冷掾间，无乃太廉取。
相縻共升斗，端欲重黉宇。
勿嫌屋打头，硉兀气未吐。
六月取一息，千里始跬步。
期君在远业，看君即轩翥。
风雨忽道别，悢悢寡悰绪。
从今闭柴荆，何以慰衰暮。

畴昔侍吾翁，尚记入霅年。
米曲家家酿，蒲荷处处田。
龟溪见鹤林，欲去遭挽牵。
借屋度长夏，对床时醉眠。
或登左顾亭，风物清且妍。
回顾一甲子，往事随奔川。
翰林左绵秀，宫锦不上船。
肯寻两翁游，来弄明月泉。
弄泉珠丽袖，吟诗箭脱弦。
是谁修月斧，斲地成空穿。
犹有半泓碧，奈此笔如椽。
乃知宇宙内，小大常相悬。
惟堪供我辈，古瓦生茶烟。
云乳聊一啜，松风洒秃颠。

人生致足乐，莫如令兄弟。
绰绰而有裕，其中自春意。
龟溪有二孙，能笃友于义。
同居五十载，阖门数百指。
几微无间言，轮囷有和气。
粤从鸿雁散，惟恐棠棣废。
欲挽古道回，兹事良非易。
亦既成新居，始得遂初志。
和乐揭高扁，秀明屹对峙。
怡然两白发，埙箎伯仲氏。
子孙皆雍睦，闾里亦顺悌。
复如无事时，难得真可贵。
唐史传孝义，颇记张刘李。
迹其屡易世，往往干戈际。
义风不少衰，大书乃无愧。
嗟哉广明后，旌命曾弗至。
虽有笃行者，谁为纪姓字。
我闻二孙名，不觉为之喜。
两记信实录，联名尽名士。
先见众论公，必得一行史。
行看表门闾，乡邦夸盛事。
我诗甚鄙拙，愿尔多寿祉。

眉山锺神秀，翁季天下伟。
直到仲虎辈，奕奕殊未已。
家为文章家，百年兼两侍。
存翁名侍从，颐山古肤使。
秘书性具存，文脉益演迤。
前除罗玉树，乃复有令子。
超趋夐不群，老气压纨绮。
早岁瑟僴篇，短檠午夜几。
要渠绍编刬，教示正勤止。
家宝未轻出，吾侪方侧耳。
一朝着斑衣，束书事行李。
堂上白发翁，为尔颜色喜。
涛江日日静，酒酣可以起。
慈湖在何许，精庐屹其沚。
我欲鼓枻游，浩渺曷涯涘。
长风驾高浪，瞥忽可千里。
如此宁不超，踔厉前无比。
须知归宿处，其道元甚迩。
鲤庭尊所闻，固自有源委。
愿毋厌凡近，读书愈穷理。
修程与远业，亦从今日始。
合沓来众誉，烜赫继世美。
持以贻家尊，良足当甘旨。

谢公文物郡，山川如错绣。
转眼成萧瑟，富览宁复有。
自我识君子，再挹中屿秀。
卓荦妙言语，经术更兼茂。
早岁六典书，嘐嘐发孤咮。
春官失分寸，苦不入吾彀。
天意将有待，本郡烦客授。
乡人弟子行，月旦师友旧。
朝随贡篚入，莫处儒席右。
固知致远业，当时无近售。
多士皆景附，三道共辐辏。
而我初何心，高下随所就。
澹然守吾一，拥书坐清昼。
交帚谢俗物，冰雪凛怀袖。
独于吾辈人，倒屐惟恐后。
谁云一缝掖，不如雁门守。
好贤笃缁衣，同心蔼兰臭。
况乃诸老翁，夜艾耿残宿。
殷勤见尊礼，能使风俗厚。
颇怜世议隘，或用儒为诟。
元气须爱护，大体必争救。
诵言百僚上，大作万间覆。
君当自此升，儒蕴获尽究。
是为斯文福，岂弟神明祐。
平生闻人善，喜气如饙馏。
作诗继鲁頖，千岁俾眉寿。

吾友邓善之，从游多佳士。
其间最妙龄，英英有吕子。
虚中风寒处，子独钟秀美。
忆昨初过我，丰度如冰峙。
不肯逐利名，惟耽玩文史。
闭门肆探讨，往往穷日晷。
刻意逗幽深，飞辨摘讹记。
我欲濬其源，融液会众理。
何事遽索去，明发事行李。
八咏须恣游，三山亦甚邃。
人生著彩衣，侍官真乐只。
行当拜家庆，亲颜为渠喜。
非复旧阿蒙，有子能如此。
便可置膝下，家室勿轻视。

凝尘不去鼠行几，划见巨然与千里。
修眉拂略远意开，碎点孤烟树如荠。
髯龙郁郁新翠摇，我觉郑公殊妩媚。
悬知自是栋梁具，岁晚霜雪须饱试。
旧闻北岳锺沍寒，长松造天冰裂地。
苍皮玉骨不受冻，礧砢千丈世绝拟。
谁能为我试貌取，奇姿伟状来眼底。
张君平生饫所见，雅复爱此秀而美。
虽然莫作差池观，老壮险夷同一致。

斯人宗工国司命，容斋有容静斋静。
海涵岳峙俱伟人，心同道同不同姓。
向来先后持玉节，共仰福星在吴分。
一公归领集仙班，一公继登六鳌禁。
大名本是宰相职，高搴书帷地步峻。
导密亦是翰林长，快埽槐厅消息紧。
天教两翁转鸿钧，赤子到头合苏醒。
东南秀士颇不乏，当年着意极搜引。
而今造化况在手，想见姓名犹见省。
石生已起有温生，我爱莫助德怲怲。
苦为百草忧春雨，坐待风霜发苕颖。

当年持饷自襄东，共载尤怜翠色浓。
莫向壶头疑薏苡，要从华顶看芙蓉。
诸郎自是阶庭秀，此物聊堪笔砚供。
却笑仇池无与伴，图中怅望九奇峰。

厚德流光报必丰，当年齿穉已奇童。
兰芽秀擢孤根内，华表惊呼一梦中。
肯向陈人论世好，绝知新句有家风。
海棠花下看锺蒋，说着令人念此翁。

身在山中不见山，却因远看更孱颜。
煌煌三秀如堪采，拂石眠云未忍还。

分明路入茶山去，唤起昏昏嗜睡翁。
共笑翁来已差晚，珍芽秀甲老秋风。

埋玉愁闻薤露歌，向来耆艾日消磨。
平生所至棠阴在，晚岁其如麦秀何。
洛社竟虚同甲会，鉴湖应改旧时波。
四春手植烦调护，万感今犹忆烂柯。

父子名相继，如君又出奇。
乾坤锺秀气，湖海诵新诗。
放鹤春风远，横琴夜月迟。
未应随大隠，闲过圣明时。

诗在天地间，风清月明处。
若为深闭门，而可觅佳句。
夫君小元龙，豪气隘区宇。
青春发诗材，秀茁长膏雨。
流水与行云，吾不见滞住。
乘月涤吟毫，玉椀三危露。
超诣自透脱，悟在观剑舞。
入宫画蛾眉，胡为众女妒。
君诗亦何憾，千载一时遇。
向也诗道昌，吟声喧禁籞。
应制沈香亭，龙巾曾拭唾。
今焉诗道厄，短筇策江路。
悲啸梁甫吟，侘傺离骚赋。
浮云时卷舒，睨此知出处。
此其随之义，大隠会境趣。
天地梅又春，风紧雪飞絮。
一笠灞桥馿，吟鞍且临汝。
得句从人传，传今亦传古。
要知是家传，审言以传甫。
传之而又传，衣钵传宗武。

秀出天潢一派来，广寒早折桂枝回。
生前笑破春风面，尽把浮名付酒杯。

冬岭秀孤松，松枝傲霜雪。
不同桃李春，永抱岁寒节。

春色相将老，幽禽百样吟。
一犁新雨骤，满地落花深。
麦秀风翻浪，秧青水透针。
年登应可卜，稍稍慰侬心。

庵外山环翠作堆，庵前山秀长台莱。
主人日日携琴去，直到松梢月上回。

山水新安斗大邦，也烦临按马蹄香。
扶持秀士蛟逢雨，纠察贪夫草遇霜。
对景诗成吟思好，劭农心切去装忙。
自惭野叟何为者，白雪阳春拜两章。

蒙泉清彻底，更不着纤尘。
滕阁曾逢月，花屏又遇春。
采芹尊秀士，拔薤抑强民。
祇恐芝泥召，催归侍紫宸。

东城有高楼，峩峩冠城阙。
我来属昏暮，见此初上月。
遥天罗江山，极目如霁雪。
江山秀如此，岂不生豪杰。
临风一高歌，达曙何由歇。

今古茅山是胜游，秀峰突兀绕沧洲。
云含老树迷还散，石拥甘泉咽复留。
未见岩风晨下鹤，祇闻涧月夜鸣蜩。
道人不是悲秋客，黄菊丹枫相对愁。

平生浪说齐谐志，杞国有天惊堕地。
不周摧折天柱倾，咄咄古今真怪事。
元气不死桥运兴，千古日月长悬奔。
照见可庵一片心脾真硉兀，挥斥八极游天根。
两眼痴蟆不能食，坐观蝡动自形色。
独吸泠风饮沆瀣，去向南溟六月息。
不学神仙慕安期，陶潜旷达其庶几。
卜筑前窀从与老，太行世路从颠危。
桓魋石椁嘻未达，昭陵玉匣荒丘垤。
东门树槚四时青，独对青山问明月。
孤山梅，逋仙一去唤不回。
三迳竹，空怀二仲人如玉。
处士松，世无郑老遗高风。
何如及今收拾千岩万壑秀，飞廉道前丰隆后。
美人服薜带女萝，自起傞傞舞长袖。
得时为鸣凤，失时为卧龙，且问君王乞三峰。
百年三万六千日，倏忽起灭天际虹。
散发披襟任坦率，时浇磊磈斟寒碧。
眼高一世四海空，婢膝奴颜死人役。
君不见乌栖曲、白纻歌，长绳不系白日梭，时耶命耶将奈何。
前有香山翁，后有洛阳老。
嘉会不数逢，千载谁复道。
蛟翁此来游，三珠烱相照。
凭谁画作五老图，着我坐隅添一笑。

紫阳从西来，孤峰望吴越。
自昔有佳人，高蹈造理窟。
雉山走其下，清淑郁未发。
吾宗紫阳居，秀挺鸾凤骨。
家学印大程，南北斗柄揭。
迩来卜新居，佳气渺葱郁。
天香生桂兰，野性老薇蕨。
嬉游独乐园，翛然立清绝。
我来坐庭隅，幽草澹风月。
图书有真趣，为指掌中诀。

飘飖瑶台雪，沆瀣竹林露。
萧然立高寒，不受世滓污。
采芳拾三秀，徘徊昆山路。
譬如漆园像，华屋非其处。
谁能使蹇修，再拜扣情愫。
湘波日摇荡，去去悲迟暮。

吴山多金堂，我来访仙真。
神交若有契，邂逅见主人。
浮云白步障，老松青承尘。
从以香严髫，环以琼树春。
仙人坐盘石，杯劝三五巡。
果苞武陵秀，木𦶟占城珍。
几见蓬海沙，不数上古椿。
问从何处来，骑鹿来秋旻。
谓是老人瑞，游戏葛水滨。
容我野服见，间簉西阁宾。
再拜上祝辞，殷勤寄千谆。
一祝等龟鹤，再祝生麒麟。
语罢却复进，罄折问养神。
随之上南极，放牧云汉津。

峨峨嵩少精，皎皎河洛秀。
东都谁经始，多士传自旧。
骅骝冠冀北，尽在伯乐厩。
于今虽应姓，况我隆准胄。
金闺集群彦，合伴鸳鹭簉。
随风落东南，州县倦奔走。
王谢旧江山，屏幛列千岫。
公来长莲幕，同列得领袖。
殷勤山阴叟，多谢厖不嗾。
三年贺政成，囊封飞剡奏。
胡为靳轩腾，未能脱墨绶。
居然寄百里，芒炎应列宿。
东安杭属邑，民俗朴且陋。
下车日无事，余刃游肤腠。
朝廷重民社，政自不轻授。
沈沙珠吐光，闭谷兰腾臭。
天高元北极，锡马接清昼。
森森琅玕姿，错落群玉囿。
生贤造物意，积善神明佑。
百壶登公堂，祝公南山寿。

自有乾坤有此山，嘉名久矣落人间。
吐吞云雾景千变，森秀松柟翠四环。
肯并贵溪争显达，应同愚谷耐坚顽。
山人尽得清吟趣，芳杜香荪不厚颜。

不仙不释不居官，久狎渔樵作往还。
细雨饱眠一黄犊，白云秀拔几青山。
浮生往事真成梦，举世谁人最得闲。
惆怅伏波粗意气，暮年犹向五溪蛮。

阿咸秀出竹林边，千古风流有此贤。
独向诗盟参古律，不随世态异憎怜。
夜光照耀需他日，汗血奔腾出少年。
乞我飞霞与青玉，夜深环珮韵璆然。

晚节归来绿野堂，传家衣钵付诸郎。
喜存千载古罍洗，初听九苞雏凤凰。
春蚤桐枝新濯秀，日长棣萼賸流芳。
公家好事联翩在，首寄诗篇写弄璋。

媒问嫠，汝何伤。
汝为闺秀时，辛苦事蚕桑。
僴瑟顺为正，婉娩礼自将。
笥中有练裙，衣上无明珰。
贫女古难嫁，卖犬办资装。
中年得夫婿，憧憧拜姑嫜。
肃容采蘋藻，洗手供羹汤。
良人正少年，相期家道昌。
良缘天所妒，夫婿奄云亡。
自从夫婿亡，十年守空房。
素帷代锦帱，苫席易牙床。
孤眠耿夜半，单立黯昏黄。
茕茕影徘徊，鞅鞅情彷徨。
皓月照枕衾，暴雨颓垣墙。
独寤谁呼唤，独语谁交相。
如凌空失翼，如涉川无梁。
嫠来吾语汝，琴瑟贵更张。
汝箧既单薄，汝门复凄凉。
汝寒何以衣，汝饥何以粮。
纺绩终难给，舂汲劳欲僵。
死者不复起，生者宜自详。
邻有美丈夫，颙颙更昂昂。
牛羊量用谷，金玉堆满堂。
画梁青琐闼，珠帘毹氍厢。
雕户金弹丸，宝鞍青丝缰。
旌旗明晚霞，剑戟磨秋霜。
奴隶厌绮纨，犬猫弃𫗠𫗮。
门下粲珠履，庭前沸笙簧。
出则专城居，入则侍明光。
一呼千夫诺，一指万夫张。
一笑生羽翼，一怒起锋芒。
吾慕昔蹇修，与汝解佩纕。
以此窈窕妇，配彼组绘郎。
花树戏蛱蝶，莲浦浴鸳鸯。
无烦赋藕花，且喜华枯杨。
何妨鸾舞镜，应彼凤求凰。
人无百岁人，倏忽如风狂。
莫将泡影身，徒置冰炭场。
死后留名节，身朽魂茫茫。
生前受富贵，志得意洋洋。
人生行乐尔，二者试裁量。
蔬食不日给，孰与饫膏粱。
荆钗不自谋，孰与云霞裳。
年滔滔不反，貌骎骎已苍。
败棋须换局，作戏且逢场。
文君慕相如，恢女唤江郎。
有发可重结，有耳何自戕。
试问东夷子，何如声伯娘。
信书不如无，未必有共姜。
鬼妻变人妇，毋作老死孀。

老眼正昏明，喜见哥宁馨。
吐语{钅得}璆玕，秀发禅林英。
斯道犹大厦，颓焉欲倾阤。
独支期敏手，毋擅立壑美。
大鹏一举九万里。

岿然七十二峰秀，灵骨温温色尚新。
我若等闲开坐具，阿师无地著浑身。

大江以东非生缘，大江以西非受经。
行脚见宋朝三十七员恶知识，末后撞入天童布丝网里。
折倒平生，视佛祖若大寇雠，视衲僧若大冤憎。
五处住山，百无一能。
无补宗教，不上传灯。
效尤佛照授秀岩之法席，鲁山其克荷负，而道德深愧乎五宿观堂之老僧。
谁费丹青，点涴太清。
只好钓雪矶头，终朝笑看远山青。

坏云覆紫微，疾风卷黄屋。
生灵半涂炭，社稷竟倾覆。
借问谁厉阶，往事具可复。
穆陵握乾符，丁揆覆鼎𫗧。
北兵渡浒黄，沔鄂盛諠讟。
涟海荡为墟，交广骇斡腹。
兀然天柱摇，凛甚国脉蹙。
明诏起臣潜，扶颠秉钧轴。
将帅一奋呼，江汉奏清肃。
维时望公闾，高誉儗方叔。
遄归持相印，景定实初卜。
百寮逆近郊，至尊略边幅。
策勋告庙庭，陈乐备敔柷。
煌煌福华编，传者笔为秃。
焉知事夸毗，欲掩天下目。
得政曾几何，故老尽斥逐。
哀哀杞天崩，度皇继历服。
定策比周召，卜世过郏鄏。
万微委岩廊，十年卧林麓。
金屋贮娉婷，羽觞醉醽醁。
伍符日空虚，郿邬富储蓄。
纷纷轻薄徒，睒眒希自鬻。
荃蕙化为茅，龟玉毁于椟。
怡然谈笑间，祸机已潜伏。
延洪幼冲人，天步冞踖踧。
一朝襄樊破，杀气薄川谷。
折冲亦何为，筹边置机速。
拊御既失宜，奔溃更相属。
含垢护逆俦，况望诛马谡。
沙武倏飞渡，长江俨平陆。
连樯万艨艟，悠悠自回舳。
老夏亦遁逃，竟学龟藏六。
败证剧膏肓，搏手但颦蹙。
仓黄出视师，氛埃眯前纛。
总统付虎臣，窃倚晋郤縠。
丁洲帅前锋，未战兵已衄。
溃卒争倒戈，降将群袒肉。
单骑窜维扬，走险甚奔鹿。
触热赴清漳，就死何觳觫。
蹇予客朱方，沈忧发曲局。
讙传用宜中，厦仆支一木。
奈何张苏刘，猜忌不相睦。
所过皆夺攘，兹事岂颇牧。
借箸资腐庸，授钺逮厮仆。
焦门集战舰，乾坤一掷足。
水陆迷畏途，师丧国逾辱。
区区拒毘陵，曾不事版筑。
驱民入罟擭，骈首遭屠戮。
至今用钺地，天阴闻鬼哭。
苏秀暨湖杭，死生犹转烛。
行成漫旁午，公等真碌碌。
独松守张濡，儿戏鬭蛮触。
信使诡成禽，贾祸几覆族。
三宫泣草莱，万姓呼䓖麹。
疑丞诣高亭，献玺愿臣属。
黼扆释冕旒，羽卫撤弓韣。
广益亟南奔，穷荒寻帝儵。
茕然太母身，垂老歌黄鹄。
彼哉宁馨儿，乘罅叨爵禄。
屈膝同所归，伊谁念王蠋。
江湖数十郡，李赵差可录。
元恶迷是似，万世有余恧。
庭芝困广陵，储亡二年粟。
力战尚可支，而乃事蜗缩。
乙亥仲夏交，北向发一镞。
死伤近七千，从此辍推毂。
浮海未及桴，委身饲蛇蝮。
姜才就葅醢，淮城危破竹。
故国莽丘墟，彼黍何{禾或}{禾或}。
翠华渺焉之，扶桑睇日浴。
魂断曲江春，新蒲为谁绿。
骑鲸事已非，葬鱼势转促。
南纪讫朱厓，一战绝遗躅。
旋闻俘文相，系颈絷燕狱。
又闻陆元枢，抗节死弥笃。
二公风尘中，耿介受命独。
板荡见忠臣，百身竟难赎。
恭惟五季间，永昌应符箓。
一举平泽潞，最后收庸蜀。
文子继文孙，三才归位育。
中更靖康祸，流血洒川渎。
光尧躬再造，艰苦芜蒌粥。
淳熙受内禅，德盛仁亦熟。
宁理度丕承，膏泽多渗漉。
内无褒妲患，外绝安史黩。
戚畹及阉寺，屏气但踡跼。
向非彼权臣，玉食擅威福。
如何磐石固，转移仅一蹴。
凄凉数载间，王侯乏半菽。
九庙翳蒿藜，五陵游豕豰。
向来阛阓地，雨露滋苜蓿。
老我亦何为，穷途困羁束。
愁伤觉衰曳，垢腻忘颒沐。
蛰迹笑桓鲵，窃食愧饥鹜。
安得董狐辈，直笔濡简牍。
诛奸录忠荩，上与麟经续。
海宇今一家，贡赋均四隩。
化日满穷阎，淳风变颓俗。
余生幸未化，刀剑易牛犊。
聊种邵平瓜，且植渊明菊。

甚矣吾衰矣，怀哉予归哉。
雀蜃不能化，何用充海淮。
王郎东鲁秀，玉质离氛埃。
青丝络白马，啸吟浮玉隈。
余子录录耳，谁敢相朋侪。
一朝款柴户，严若问子来。
又疑蒙谷士，汗漫期九垓。
嗟我晚闻道，可人常永怀。
乱后苦契阔，襟抱无由开。
常深越鸟志，自腼庄栎材。
感子慰离索，驾言且勿催。
人生驹过隙，发白不再孩。
鸡鸣舜为善，犬放轲所哀。
文字乃其闰，末俗供驩咍。
朂哉圣贤事，充此天降才。
赠言愧斐率，过此谁能裁。

松门耿疏影，天黑闭春院。
长风中怒号，白日递隠见。
惠远德过人，秀发吾所羡。
晤语契深心，风床展书卷。

客久倦嵚崟，寻幽洗客襟。
青烟杨柳岸，白酒鹭鸶林。
当户孤峰秀，环溪万玉阴。
留连不忍别，月澹砌蛩吟。

水秀山明仙佛国，天开地辟帝王家。
欲穷胜赏人非昔，独立西风夕照斜。

何苦怀芳草，无情绿又新。
年年生古道，步步是青春。
愁碧连分袂，飞红堕舞茵。
一筇当秀野，万里亦随人。
莽苍成芜楚，烟绵又入秦。
长安红紫陌，罗袜已生尘。

绿意动兮崇兰，暖回薄兮千岩。
蘼芜齐兮绣谷，芳菲菲兮鸟关关。
步桃坞兮曲折，叩兰若兮檀栾。
珮九茎兮窈窕，采三秀兮巑岏。
石田肥兮可莳，溪毛秀兮堪餐。
赋荣木兮胥悦，浩生意兮修蕃。
田歌起兮啁哳，殷社鼓兮紞紞。
山中春兮可乐，王孙不来兮謇谁留兮他山。

绿意动兮崇兰，暖回薄兮千岩。
蘼芜齐兮绣谷，芳菲菲兮鸟关关。
步桃坞兮曲折，叩兰若兮檀栾。
珮九茎兮窈窕，采三秀兮巑岏。
石田肥兮可莳，溪毛秀兮堪餐。
赋荣木兮胥悦，浩生意兮修蕃。
田歌起兮啁哳，殷社鼓兮紞紞。
山中春兮可乐，王孙不来兮謇谁留兮他山。

人间五福最难全，寿考康宁八十年。
贺监酒船空鉴曲，赞皇吟屋冷平泉。
庭前玉树呈三秀，架上香芸续□□。
生死哀荣无一恨，御风归作玉楼仙。

诛茅得奇赏，结石成岑崟。
曲折行青蛇，只尺藏幽深。
兰风与桂露，芬郁云崖阴。
湖山不待招，秀色窥青林。
怡颜一舒啸，万象供登临。
永歌逍遥游，静悦吾伊吟。
荣枯验草木，飞跃观鱼禽。
老桐被天风，吹作太古音。
何劳出庭户，一笑会我心。
居然悟天籁，毋事弦吾琴。

去郭仅数里，岩关忽深秀。
人工莫窥测，天巧自成就。
瑶草覆蓬莱，箭砂藏勾漏。
如入万宝山，如坐群玉囿。
赑屃撑巨鳌，回翔舞飞鹫。
肉醉猛虎卧，雷轰懒蛟走。
远绝人世尘，静阅古今宙。
或若赴壑蛇，或如回顾兽。
喷者如鲸呿，{口岂}者如龙吼。
诡然足变幻，不可穷步骤。
土清多芷兰，石瘦少薪槱。
松柏森古姿，寒暑不得寇。
风静柳新梳，云收山免胄。
石镜磨古诗，玉钗泻寒溜。
郊原遍红紫，川谷成锦绣。
玄猿叫老木，石乳滴嵌窦。
寺建开平初，亭创宣和后。
客屦踏花香，僧衣卧云绉。
碧萝暗雨意，绿阴靓春昼。
高吟领景趣，玩物惊节候。
晴箔收早蚕，烟蓑正初耨。
暇日多胜游，嘉宾从贤守。
歌声振林木，妆影摇涟甃游。
鸟啼觉山静，湍急和云漱。
清谭杂觞咏，骑竹喧童幼。
乌丝扫奇句，碧筒汲春酎。
千里嗟漫浪，一醉成邂逅。
莫采西山薇，莫歌南山豆。
满泛一盎春，持介百年寿。
万壑天籁清，我琴不须奏。

林峦蕴秀玉生晖，左界楼台近紫微。
画里江湖春浩荡，骚中草木日芳菲。
鶑迁锦树香连屋，鹤唳青桐露湿衣。
一段高寒无写处，吟情闲逐片云飞。

西风入东篱，花事殊草草。
幽葩发孤丛，未觉芳意少。
谁云九秋冷，孰谓三径小。
粲粲黄金英，采采不盈抱。
幽深秀霜杰，不许蜂蝶到。
正色知者谁，尚䌹无外襮。
寒香正宜晚，何事叹秋杪。
不逐雨余荒，但觉霜后好。
一见爽入脾，三嗅清彻脑。
细参花中禅，可以入道奥。
人生百年内，能几花前笑。
昌黎似未悟，颇恨生不早。
岂无春风妍，羞与红紫校。
万物各有待，此理须自了。
不作时世妆，不顾流俗诮。
居然处于独，耿介类有道。
信乎抱修洁，终胜自炫耀。
虽云得时晚，未肯随秋老。
呼童谨培溉，勿使蓬藋挠。
泛之亦堪醉，餐之亦堪饱。
莫赋湘累吟，泽畔颜色槁。
持似斜川翁，闻此当绝倒。

帝遣银潢一派来，日长春老起风雷。
谁知年少贵公子，俨若儒先老秀才。
共作师门汤饼客，早期庭下彩衣莱。
明朝又上柯山去，更问长生要术回。

登临慰两眼，不暇顾炎天。
万顷大江水，枕压城郭邉。
沙际少渔鼓，岸曲纷商船。
洪波沸赤日，碧树沈苍烟。
行客迷古道，游尘眯嚣廛。
伟哉乾坤秀，聚此楼观前。
夕雨濯暑烦，便觉体欲仙。
山光已滴滴，月色何娟娟。
更深天宇净，灯火照管弦。
归去抱凉睡，梦里嗟流年。

庐山白云拥，绝似兜罗绵。
覆得丑好尽，何啻万万千。
东林香炉峰，生在寺门前。
山阴土脉润，草木鸣秋妍。
意行梵庑旷，单下谁栖禅。
主僧淮东秀，眉目棱棱然。
谈麈自髙蹈，往往来着邉。
我游欲结社，有愧逺师莲。
草堂流水环，遗像俨乐天。
西风号万杉，趺坐青石颠。
野老喜我陪，谈吟超极玄。
上方僧谩多，多结粥饭缘。
方且局诸妄，焉得安三椽。
浮生忘有家，妙句知无传。
尘垢送短日，风霜侵颓年。
斜阳透西树，独支竹笻坚。
钟鸣拟寻睡，酒至流馋涎。
月上三笑亭，醉听渔家眠。

蓬麻冒日气，舟过风递香。
香气入晚秀，月色迷官塘。
此时同载僧，眉上生毫光。
心镜不待磨，一碧眩四方。
遂此终夕安，推篷睇渺茫。
凌晨泊北津，分手各自忙。
追随游径山，奈何吏鞅妨。
何时重聚首，叙我歌河梁。
世缘苦聚散，人事多短长。
兴言偶及尔，不觉耿中肠。
薫风荡柳烟，吹面无多凉。
晨曦晒屋裂，独恨冲尘黄。

莫问南漪与玉壶，杜鹃还更试花无。
坡仙一顾吟空老，地主频更景不殊。
船出断桥春溆逺，钟传萧寺晚楼孤。
山明水秀轩扉敞，落日渔歌过里湖。

尘凝黼座忆垂衣，今古湖波锦四围。
灵毓紫芝三秀逺，光开绿玉片金辉。
松窗自掩空莲社，石榻相期卧柳枝。
半卷珠帘看落景，笙歌长送画船归。

接夏连春秀可夸，东山云月满谁家。
浪埋纤刺翻晴锦，绡缀柔条熨暮霞。
海外有瓶还贮水，亭前无洞可藏花。
多年不拆黄封酒，莫向樽前说梦华。

绿扇摇秋吐秀黄，宿根清傲雪和霜。
花能成实连茎脆，子可为房取蜜藏。
争爱广阴能障暑，谁知甘味亦充粮。
何人吟羡青青叶，如此山殽不得尝。

缠粉花心吐腻英，根柔叶绉簇娉娗。
锦窼绣窟攒风日，绛节华旌列运气庭。
五色种遗吴地秀，独醒人耀楚江灵。
年年重午家家有，桃柳菖蒲共一瓶。

芳友幽栖九畹阴，花柔叶劲怯深寻。
谢家毓取阶庭秀，屈子纫归泽国吟。
百卉混林尊异种，一清传世绝同心。
身悝风露甘修洁，谁托斯馨欲援琴。

此花谁谓结朋悭，点染繁枝怯手删。
丛矮暗埋晴径秀，刺多横接露篱间。
野香雨浥遗春态，茜艳风梢取醉颜。
情似酒浓甘倚附，不教疏远晚芳闲。

蒙茸紫结秀蕤明，远讶霞铺彩凤轻。
有碎影照溪羞晚悴，烂香蔓壑藉春荣。
蔓如谀佞依权势，色比空华易死生。
花落水流儴沈约，至今故宅号余英。

轻花细细复猗猗，何止青荧秀两枝。
万顷雪光抽夏日，一天翠浪弄秋时。
暖风覆野看摇燕，晨气笼晴想韵鹂。
有实可祈催食𪎊，昼长村疃不攒眉。

朱砂炼椀质轻盈，知是蟾宫几杵成。
槁蒂秀锺天种艳，碾光辉映御袍荣。
叶沿绿刺星星劲，心结黄芽粟粟明。
皓魄正圆花正丽，相看无语说长生。

粉红朵子不胜簪，何日移根鹫岭深。
碎颗绿攒知暑过，栾枝红透得霜侵。
凉分细叶犹张盖，秀结枯条可架禽。
忆着花开花谢处，假山亭畔石池阴。

矮丛平翦海霞鲜，乱撒东风紫锦钱。
露沈翠抽春节嫩，烟枰绣蹙绛绡圆。
土阶晔晔摇芳泽，山舍英英吐秀妍。
秋色易花谁得见，何时容得麝香眠。

知是何峰秀所钟，曾因手种得仙翁。
暑须怯袅粘金穗，凉瓣嗔封迸柿红。
扑卖有声传寂昼，幽妍无力借薰风。
窑瓶插满清香烈，欹枕探吟鄙鹿葱。

花仙五色自迎逢，翅翼翔霞湿翠笼。
娇萃九苞攒露萼，秀离丹穴舞秋风。
埋丛还绕萧台胜，绚彩应怀舜殿空。
曾见毗陵遗便面，善描开谢不相同。

四明山水秀，二老器能殊。
语剧欲流涕，吟清谩撚须。
林香传竹醉，溪影写藤枯。
愧我卑微者，无阶助远图。

秋山多爽气，南楚登修程。
岂无离别懐，此别人所荣。
眷言紫帽秀，翘然碧流英。
千载木铎寄，一脉濓泉清。
无毡不言寒，有道当自鸣。
采芹发新谣，吟药生逸情。
汾阳昔何人，努力加令名。

西瞻香炉气，北望锺山英。
宁如坐岩曲，飞玉光栏楹。
异哉天地秀，孕此冰雪精。
梅花立其旁，姑射凌寒清。
仙帔月耿耿，神珮风琤琤。
窗户六月冷，草木三冬荣。
锦水懐少陵，银河照长庚。
所嗜固不同，聊复娱吾生。

仲容青云器，实禀生民秀。
达音何用深，识微在金奏。
郭奕巳心醉，山公非虚觏。
屡荐不入官，一麾乃出守。

向秀甘淡薄，深心托毫素。
探道好渊玄，观书鄙章句。
交吕既鸿轩，攀嵇亦鳯举。
流连河里游，恻怆山阳赋。

祥云中屹祝融峰，秀出全材一钜公。
银管曾提修国史，金戈几出策邉功。
九秋健羽横空鹗，万里威声当道熊。
谭国为前冀国后，汗青千古玉玲珑。

年来试凋邑，如僧住破庵。
颇识众因果，宁忍事嗔贪。
晨飧虽不饱，夜梦却自安。
缅怀使里内，何异一室间。
痛痒举切身，恻怛失欢颜。
曾征三异政，勿见两暑寒。
皇帝念闽壤，扫帅田从班。
红旗已开阃，紫气且度关。
负弩拟郊迎，襥被出市阛。
瞻蚀草木荣，觉此天地宽。
禾实吐离离，泉泻鸣潺潺。
一{禾念}已可期，百忧顿能删。
群来乡士秀，共诉里胥奸。
飞走宁有据，乞取苦无端。
伤尔心肉剜，令我眉峰攒。
刑非所用，欲已良亦难。
五百决臀杖，雄卒捏手环。
于以宽民力，于以警吏顽。
亭午发丹阳，薄暮抵精蓝。
瓣香谒独觉，且过借一箪。
临风饱清供，穿云漫怀惭。
候骑未来报，主僧且盘桓。
桑下无三宿，挑包过别山。

霓裳阿妹舞婆娑，老翠连云秀复华。
露令山房笼月色，风清池馆落天葩。
分来窦氏三秋种，斧罢吴生几树花。
莫讶仙才无用处，一朝队引啸烟霞。

秀气冲星斗，壮笔过飞泉。
旧游易磨灭，魂伤山寂然。

春日涨云岑，故园当北斗。
窈窕桃李花，纷披为谁秀。

飞来天竺远，山秀已含春。
不遇名僧识，千年岂有神。

日气层层秀，连山万丈孤。
崔嵬天上影，一半入江湖。

君有云泉酒，诗来寄我尝。
色过金菊淡，味带木兰香。
北固山城秀，东园水榭凉。
无因陪落帽，孤酌负重阳。

蔼蔼青衿子，来修谒庙仪。
怜他眉宇秀，中有起家儿。

万叠层峦接远空，瑞云晴霭气溶溶。
高于太华五千仞，秀出巫阳十二峰。
蕙帐晓寒飞鹤怨，桃源春尽落花秾。
鸾凰一啸最深处，仙客楼台有几重。

佛宫金碧开朝霞，游人杂遝来正哗。
危弦促管竞繁咽，罗袖对舞春风斜。
子时投闲一往步，正见绿树团丹花。
举头惊看不忍去，却视姝子犹泥沙。
稍开欲谢各自好，似为悦己为容华。
归来想像入秀句，刻缀玉佩锵珩牙。
尚嫌独赏不尽意，邀我共赋雄其夸。
欲将奇警谢妍丽，力竭未有锱铢加。
急须取酒趁残艳，犹胜落尽干咨嗟。

暮春游京洛，适与夫子遘。
衣焦未及展，挈酒且相就。
佳林延凉飚，广厦荫清昼。
浩然尘虑醒，坐看天骨秀。
殷勤述平昔，感叹道艰疚。
谈辞足端倪，怀抱去蒙覆。
志愿始云获，睽携遽然又。
君舟既南驰，我马亦东走。
还谯寡俦侣，孤学日以陋。
高风邈难亲，离抱曷其救。
得君别后诗，满纸字腾骤。
汪洋莫知极，精密不可耨。
峻严山岳停，奔放江海漏。
伏读昼夜并，文义仅通透。
有如享太牢，继以金石侑。
惟君抱雄才，文字乃兼副。
要当被金甲，独立诸将右。
指挥神武师，为国缚狂寇。
献俘天子廷，功以钟鼎镂。
勉哉俊其时，此论讲已旧。

仲扶岷峨秀，弱岁儒其冠。
读书觑前古，饱见万事端。
行已去畦町，为文鄙雕剜。
应举二十载，不免瓢与箪。
西游秦函国，崆峒上巑岏。
却视关塞广，有如掌中丸。
攻守势所利，浩然入窥观。
是岁羌事作，贼兵犯鄜丹。
君怀济时略，忠愤激肺肝。
上书伏两观，音辞若琳玕。
臣策倘见用，坐令敌气殚。
天子壮其语，且使位以官。
黄绶系腰下，行行不遑安。
炎天风尘多，远道车马单。
饯觞不亲酌，曷致朋友懽。
今兹塞垣将，所在麾旄攒。
孰能谋而毅，孰能正以宽。
孰用赏不信，孰为刑不残。
谅非专达任，易以奇画干。
庶几成大功，展子凌霄翰。
顾我顽钝者，托契岁屡寒。
赠言非所工，当否聊一看。

夙昔诵佳句，跂予慕高风。
何意忧艰余，邂逅此相逢。
君初应府辟，捧檄来自东。
引车穷檐下，眷然顾微躬。
姿表穆以秀，纯德信内充。
乃知文章作，中与性情通。
煌煌新诗章，垂光照昏蒙。
启椟挹荆璞，引莛撞景钟。
高篇屡云阕，远思殊未终。
譬如巧琴师，哀弹发丝桐。
中有冲淡意，要以心志穷。
顾惟昧者听，莫辨征与宫。
安得牙旷手，提耳发其聪。

云水浩无极，兹亭安在哉。
传名落人间，犹使尘抱开。
昔为干戈地，今以游观来。
物变未始穷，千年一浮埃。
何时江山秀，旷然当酒杯。

残芳不入眼，爱此嘉树秀。
青云重欲垂，翠幄远相斗。
轻凉迎早夏，繁影乱清昼。
兹日更徘徊，聊携一樽酒。

李公旧林壑，及此与几授。
清泉流不竭，密竹老逾秀。
我惭疏野人，来值溪花后。

残花辞故都，细雨度清洛。
浮梁拖龙腹，径石乱鹅壳。
山形豁如对，林色秀可握。
渔子何处去，长罾波面落。

职事惰不理，种竹养疏慵。
爱此炎暵辰，独抱霜雪容。
清阴动修架，秀色如本丛。
日落众客散，萧萧庭户风。

煌煌儒者宫，是惟风教首。
群贤日造集，经训谨传授。
公田有常廪，着令所从久。
逋租积岁月，课督岂宜后。
浮舟出东郊，秋日丽榆柳。
幸同二三子，谈笑失炎昼。
鄙生窃薄禄，万补无一有。
伫观盛化流，朝列登秀茂。
彼微主簿官，岂敢息奔走。

仲冬景气佳，旷然思远涉。
晨遵大堤去，寒日在马鬣。
浮屠红尘外，楼殿焕层叠。
地遐幽景闲，瑶碧秀林叶。
清香时出箔，余经尚委笈。
跻阁眺远陂，浮阳来晔晔。
花枝亦已柔，行见春露浥。
久耽田野乐，况与贤俊接。
逍遥永日暇，尘事不过睫。
昔人重时晷，所志树勋业。
慨予胡不然，空陋无所挟。
诗情朝生肠，酒气暮醺颊。
陶陶大化内，得此自为惬。
诸君能我从，游履方屡蹑。

皇天于万生，难用一理晓。
芝兰喜憔悴，蒿艾长美好。
况兹封培晚，荣茂安得早。
赖逢贤主人，拂饰文字巧。
不然彼微芳，零谢同众槁。
清霜不能凋，秀色出庭草。
珊珊黄金明，落落众星小。
人生苦多累，适意会常少。
在昔陶公园，恨无酒樽倒。
敛襟赋寒华，高唱徒杳袅。
幸无斯人叹，一醉可遗老。

欢常以饮合，欢意则非外。
今吾二三子，共此西轩会。
主人吾儒秀，言与二雅配。
酒行倡大论，文字略琐碎。
上言评人物，要当本诸内。
下言讥为学，不以满自概。
唐之众诗人，区别各异派。
一经君子评，敛凿弃秕糒。
予曰吾圣俞，名足通后代。
答我文如韩，尚有六经在。
况吾何所立，闻誉若抱趸。
圣俞善诱掖，斯语不无戒。
意欲令吾曹，事业进以大。
我虽顽无能，闻此亦健快。
呼觞满自引，不畏坐客怪。
归来书短篇，聊以记所佩。

犀皮包玉束作斤，有馈为子盘中珍。
爱之不欲食客众，夜密置酒呼其邻。
作诗盈纸颇瓌怪，胄出恐是龙之真。
流涎溢吻极称诧，两都无芹吴无莼。
念我故园事栽插，独于此物尤勤勤。
春芽怒迸地皮裂，采掇入撰无虚晨。
独留晚出补林罅，几日不见长过人。
新梢秀叶动清景，荫藉往往铺吾茵。
而今安得复致此，腹饱藜苋身埃尘。

空庭落叶赤，联步得幽寻。
藓剥残碑字，尘昏古象金。
菊烟凄晚秀，松日淡秋阴。
南陌风埃满，禅关只自深。

滁阳山水翳荒榛，公为开治物物新。
自作嘉名遍华榜，连题秀句入青岷。
泉声尚记岩寒夜，花思偏怜谷暖春。
绝境坐驰高兴动，安能碌碌久风尘。

耳熟江南胜事传，闻君官去便翛然。
江流截楚红尘断，山势吞吴秀色连。
紫蟹迎霜新受钓，黄花吹酒正当前。
嗟予不得从斯乐，坐看秋风发画船。

才名宰相子，二十取辞科。
得县古称厉，登楼朝见涡。
疲民劳赋役，静理足弦歌。
八桧仙祠在，知君秀句多。

看山日日上孤城，不问云昏与雪晴。
六六高峰长秀色，双双啼鸟忽春声。
心惊流水光阴逝，身慕冥鸿羽翼轻。
方促吏文严指使，不知诗兴坐中生。

颍水箕山一腐儒，麟符何幸玷恩除。
未缘秕政休官去，真赖英贤接迹居。
秀麦川原知雨足，清阴池馆爱春余。
坐惭老拙无施用，空下斋帷学仲舒。

冻雨吹花六出成，高楼一见瓦□□。
已惊密势昏群岫，更想余霖及列城。
照水□□生秀气，跳枝喜鹊弄和声。
曾陪舞蹈丰年□，□拥温貂梦帝京。

眉秀瞳青却少容，精神强健几如公。
相逢细雨开篱菊，自愧繁霜满鬓蓬。
谈道远追西域祖，题诗今得少陵翁。
锋车北去归何日，且愿从容一笑同。

飞尽杨花见绿阴，飘然轻盖返家林。
野堂泥落归双燕，纹簟风清戏一禽。
秀麦柔桑皆有望，高轩华衮久无心。
知君自得闲中乐，早寄新诗别后吟。

春花夏蕊已飘零，秀出秋芳一朵倾。
禀赋定应全得土，遮围须合尽雕琼。
鹄衣照水匀颜色，仙袂无尘莫壮名。
应笑菊花妍意少，篱边冷落伴渊明。

衰柳疏松对夕阳，老来秋思倍堪伤。
已无上苑千葩秀，仅有东篱一捻黄。
细诵佳章排宿恨，旋呼村酒纵诗狂。
西风策马能过我，老圃余蔬尚未荒。

英秀锺河岳，生来号圣儿。
虽云年尚小，不待学而知。
博古通今识，超群迈秀姿。
浩然食牛气，非若聚鱼嬉。
祖莹耽书日，甘罗入相时。
看看头角长，身到凤凰池。

英秀锺河岳，生来号圣儿。
虽云年尚小，不待学而知。
博古通今识，超群迈秀姿。
浩然食牛气，非若聚鱼嬉。
祖莹耽书日，甘罗入相时。
看看头角长，身到凤凰池。

山奇水秀碧交加，倚遍阑干眼力赊。
阁跨剑池飞突兀，路盘石壁转欹斜。
日移高塔桥边影，风送疏钟岭外家。
杰出人间清胜地，老僧终日卧烟霞。

雨雨不肯止，倒泻春江涛。
可怜龙公苦，甚我行路劳。
长陂不可涉，攀岭如猿猱。
忽然出夷旷，行人何滔滔。
馆定访我友，醉我软脚醪。
翻思昨暮秋，有酒安可逃。
诸少森玉立，俊秀非儿曹。
示我近所作，亦复吹其毛。
人生有乘除，理不差秋毫。
岂非昨者厄，故有今者遭。
归来弛然卧，梦中亦陶陶。

水秀山明几百年，一朝城市化荒烟。
朱门富贵已如此，犹有人争旧墓田。

天地分来万古多，鳌鱼背稳驾山河。
亭前见说高人钓，池上那闻渔父歌。
四面青峰环秀色，一湾绿水漾清波。
谁能掣断黄金索，终日持竿怎奈何。

伯仲怡然意甚真，齐肩握手笑相亲。
云阴解駮排空立，秀出人间棣萼春。

曾看双峰老子诗，秀攒绿绕妙天机。
有人爱此无声画，更著幽亭相发挥。

无住师参第一禅，指开古洞秀岩天。
东扶西倒都休问，且结人间见在缘。

瘦田糁糁豆花明，冷径毵毵柏叶清。
何处路通云际寺，山人指我秀华亭。

有人储书塞中肠，不能奋发为辞章。
亦有英姿限时命，坎坷名不登文场。
吴子妙年即秀颖，只字过眼终无忘。
文如翻水溢万斛，昼夜不舍流汤汤。
于今东南聚隽彦，奭然一发能穿杨。
二十脱颖客毛遂，名登十九能低昂。
亦如列宿二十八，有救天毕施之行。
况子平生志远游，块坐已能穷八荒。
从兹北上有历览，径到洪河经吕梁。
青徐平野望不极，半万里程趋冀方。
君不见龙门探奇气益壮，文豪千载同翱翔。

人皆构堂思奉身，吴氏构堂独养亲。
人皆种花图炫眸，吴氏树萱可忘忧。
慈亲鹤发寿且康，昆弟列罗如雁行。
旦暮升堂直滫瀡，娱亲嬉舞斑衣裳。
子能顺亲亲颜悦，和气盈盈蔼堂室。
春风荆树发条枝，夜雨芝兰秀芽茁。
由来孝道通神明，吴氏家世应昌荣。
他年移孝事君主，定使芳名书信史。

我有离别肠，一日回百周。
流光日以迈，离别何时休。
仓庚求友声，朝莫鸣相酬。
暖风老麦熟，秀野新阴稠。
美人隔吴树，皓月明苏州。
相望倚寥廓，孤怀抱绸缪。
郁志不得语，愁思纷如抽。
遐想江湖人，长作鸥鹭俦。
雨花落笔床，水芳萦钓舟。
赠我锦绣篇，坐之芰荷洲。
好语尉心曲，喜色栖眉头。
君子怀友生，小人徇俗流。
颓波日靡靡，恶风声飕飕。
喧啾乱孤皇，舞跃沸群鳅。
抚景发浩叹，举觞不成讴。
自顾蒲柳衰，敢望桑榆收。
一生犹转蓬，百年如传邮。
聚会苦不恒，浩荡宜纵游。
拍浮酒在船，枕籍糟成丘。
一醉乐陶陶，千古空悠悠。
愿从卢博士，盘礴仙家楼。

灵襟吐泄山川秀，擒勒造化归双手。
玄云飞雨破青空，耸动万象鬼神走。
我昔先人游荆州，曾同君醉江汉楼。
手捉明月入口吞，足踏清风跨海游。
于今二十二年后，古吴国中相邂逅。
先人虽负一代名，不似先生今白首。

玄雪冥冥凝不飞，朔雪洒洒晴还落。
水神恣意弄奇怪，宇宙一白阴风恶。
南州客子心飘飖，狂发长歌破寂寥。
醉中浏亮金石声，精神秀发意气骄。
故人睨目嗔我怪，抚掌大笑群儿骇。
我家万卷列中堂，古人颠怪皆曾载。
须臾酒醒那得知，索纸落笔蛟龙飞。
明晓火轮飞出海，来看壁上新题诗。

古人立志高，为义不为己。
今人所见卑，独为贫贱耻。
不义富贵生，宁以饿而死。
遗体非不重，所惧悖于理。
我禀清淑气，生而秀为士。
读书三十年，颇知六经旨。
质之以人道，所言皆如此。
奚乃滞风尘，尔汝弄欢喜。
浙山高苍苍，浙水清弥弥。
三叹动遐思，清风响两耳。
暂焉深隠去，长镵访园绮。
敬俟时之清，终其天伦尔。

搜出指矿遗其沙，乡云褒武皆蜀秀，虎豹各自雄须牙。
两京得人广数路，忍使丘中留子嗟。
不然题名百许辈，无一显者何谓耶。
我亦典学老从事，试向座中寻孟嘉。

灵丹九转无仙授，槁色千林何可救。
冻蛟出壑苍髯秀，劲气独与玄冥鬭。
秦官五辈空遗臭，陶径单传无别胄。
天寒落日啼猿狖，如见襄阳古耆旧。
花开花谢当春昼，蒲柳迎秋唯恐后。
此地不知黄落候，一盖高风撑宇宙。
贞心耿耿神明佑，六阴虽朋不敢寇。
朔风扬威雪贸贸，君子之伤君子守。
明堂一柱难独构，青牛伏龟千岁寿。

诗兴翩翩度雪溪，岩云犹护旧留题。
梦回残月苍梧晓，家在春风秀麦西。
萱草堂深衣屡寄，桃花观冷酒重携。
故山石镜无人问，空与寒猿照影啼。

海桑变纷纷，秀色见孤屿。
山林华发尊，党遂深衣古。
独余钧天梦，翛然在岩户。
翳翳桂魄灰，沈沈槐梦雨。
江涛岂不深，修鳞挂网罟。
不知义井船，秋风系何许。

客来自风门，飕飗撼两袖。
溪回众峰新，畈绝一岭又。
行行春日微，怪禽啼白昼。
流年感花稀，古道表松秀。
聊此寄小酌，余酣掬山溜。

辟谷曾吞日月华，春风不老聚三花。
玄关一窍通无极，白发余生笑有涯。
野鹤相看盟秀竹，洞云何处食灵瓜。
披图仿佛榴皮迹，珍重还如东老家。

不读霍光传，炫然桃李门。
湖山变朝市，烽火满乾坤。
胆落冰天骑，魂飞瘴雨村。
春风吹秀麦，误国竟何言。

何年移竺国，秀色发棱层。
清极不知夏，虚中欲悟僧。
树幽岚气重，泉落乳花凝。
犹忆烹茶处，闲来话葛藤。

锦障郁嵯峨，秀出城之西。
直是神气积，宛若屏障开。
苍翠接重壤，上与浮云齐。
幽花被晴壁，古树欹层崖。
下有张夫子，读书事幽栖。
于今几百岁，衣冠世多才。
伟哉据名胜，林泉足徘徊。
兹晨幸休暇，杖屦同攀跻。
和风袭轻裾，好鸟鸣喈喈。
勇往遽忘疲，穷深陟崔嵬。
极目万里外，顿觉群山低。
长啸倚苍松，畅然舒我怀。

异人锺秀气，草木亦精神。
见说为渔父，谁知悟道真。
仙家多胜景，世路有迷津。
安得骑黄鹤，相随入昊旻。

仙翁不可见，惟有一空亭。
地冷春留雪，林深昼见星。
松篁团秀色，兰蕙吐幽馨。
立尽斜阳影，闲看鹤刷翎。

环峙山川秀气锺，人烟楼阁郁重重。
潮生潮落东西浙，云去云来南北峰。
海曙扶桑红影湿，堤春杨柳绿阴浓。
子胥已远岳侯死，斗柄聊洗磊块胸。

三山秀气孕英奇，表表才名冠一时。
唐殿策高蕡不第，荆州人去粲何依。
传家有子犹堪羡，埋骨无山亦可悲。
留得帚金诗稿在，灯窗读罢泪沾衣。

乾坤有正气，间色皆为臣。
名葩据中央，红紫谁敢邻。
倾日不忘君，卫足恐伤身。
冥然无知识，忠孝出本真。
林林天地间，戴履而为人。
明灵秀万物，孰不尊君亲。
嗟嗟叔季后，利欲泯天伦。
邈哉望帝国，产此瑞世珍。
九夏不趋炎，三月不争春。
高秋风露冷，孤标出清尘。
背时还独立，揽芳泪沾巾。

青橘霜露时，英英秀中园。
问讯讯居人，今岁胡不蕃。
云有孤儿来，手触枝上丸。
呜呼此义木，痛感在吾言。

东南典藩材，朱户贤第一。
天生好儿郎，玉笋森六七。
俱能弄文翰，那教逾户室。
伯也秀英英，珊瑚映初日。
翁仲最似古，鼎鼐熊彪质。
叔季相和鸣，笙入钟磬出。
人言有阴德，我爱少权术。
公退亦见容，老衰时自失。
官期忽在眼，别语常促膝。
江湖芥舟小，岁月翎箭疾。
善保清明心，临岐莫轻怵。

书生不用世，什九隠儒官。
抱璞岂不佳，居贫良独难。
陈子剡中秀，盛年早弹冠。
尝搴丹丘云，亦窥沧海澜。
仙真愿喜笑，鱼龙从盘桓。
天风一吹激，却步赤松关。
谅子太宇定，悠然置悲欢。
但令怀居辈，极目劳追扳。

君不见明州城中日月湖，萦蓝缭白如画图。
良时乐游古亦有，何人破雪浮官厨。
金猊暖压红氍毹，紫貂醉拂青珊瑚。
麈尾高悬前唾壶，使君霜髯双脸朱。
同时僚客总豪秀，陆池阆苑罗仙儒。
名谈锋凑初不恶，安得玉人歌缕珠。
似闻州民喜公出，终日绕岸狂欢呼。
淫弦浊管何足道，入耳得此成真娱。
城尖数峰大糢糊，山郭何路通樵苏。
年年腊前得三白，乐岁仍然多饿夫。
定知新年稍安乐，风流使君江左无。

春山日日寒风雨，一日天晴花欲舞。
林暄洞屋散窑烟，水活溪岩落冰乳。
嗟余郁郁无所适，方对青山一开户。
苍袍紫帢两少年，健足齐扳气如虎。
名区入眼疑未快，忽肯扪萝到兹土。
霜蔬处处稀尚摘，腊酒家家寒未煮。
相看气味太村野，自喜谈谐少城府。
舒郎十八白眉长，四海龙门有明父。
袁郎皎洁巧步趋，出语珠圆吾所许。
人言风骨须晚秀，早慧𫍢𫍢天谩与。
吾评此论殊未公，峻诋曾经孔文举。
歌成高轩已年倍，赋解鸣蝉容客睹。
吾山虽穷有灵迹，雪瀑丹崖相媚妩。
留君待作大雷吟，莫学痴儿生吴语。

文公汤沐邑，子去作儒官。
马首千峰秀，鶑声二月寒。
山禽攒俸纳，溪友借书看。
近日科名阔，青云上不难。

金华瓌秀抵仙都，雁宕石门天下无。
眼见朱幡出云雾，手提丹笔洗焦枯。
海鱼味爽休多食，岭马程艰合缓驱。
定有车前投贽者，幅巾麻褐是真儒。

归去来兮，吾生复何之。
故园三径在，桃李不成蹊。
台榭荒凉已无忧，阶除寂寞人已希。
胡飘飘而不返，将役役以奚为。
丈夫不自量，处世宁堪悲。
省一朝之若是，悟百年之已非。
饭山曾是饿唐甫，首阳曾是饿夷齐。
名重天下何足比，利重天下何足奇。
觉利名之不昧，知贫贱而勿悲。
归去来兮归去来，长安纵好休徘徊。
足巾屏之行李，拂藜杖之尘埃。
杜宇知我意，声声苦相催。
故园行乐处，满地生苍苔。
归去来兮，闽山之巅。
山奇水秀，可以忘年。
水渺茫而洁白，山排闼以争前。
昔年桃李，依旧成阡。
石径萦纡而藤萝耸茂，茅茨幽迥而松菊争妍。
盘餐三百品，食足二顷田。
吟且咏，乐且禅。
饱而嬉，困而眠。
心坦坦，腹平平。
正是故园行乐处，谁知此乐乐悠然。
东风起兮百草芊，绿杨飞絮杏花鲜。
蝶翅乱，鸟声喧。
翠欲黛，红欲燃。
归去故园行乐处，幽鸟一声啼杜鹃。
落花红紫草成毡，黄梅肥弹柳三眠。
蝉嘒嘒，蝶翩翩。
笋翻箨，荷贴钱。
归去故园行乐处，几阵南风入舜弦。
西风至兮鸿雁来，万物萧条景物猜。
虫声切，猿啸哀。
梧桐败，菊花开。
归去故园行乐处，清风明月好安排。
霜风凛凛雪花飞，村落无人猿夜啼。
泉酒冽，溪鱼肥。
燃兽炭，拨蹲鸱。
归去故园行乐处，竹外梅花三两枝。
红日三竿渔父去，云迷四野牧童归。
朝暮之情何已矣，四时之景已如斯。
已矣乎曷之，予知归去兮。
松菊候门而南山耸媚，花鸟欣迎而北岭喧呼。
悔知非之既晚，乐成赋以归欤。

开乾枢，转地轴，喜气郁葱充阎闾。
一点文星降天阙，女郎捧得掌中珠。
破晓儿童忙报道，以璋作麞大笔书。
才过五日便呱泣，古称英物竟不虚。
山灵锺秀产英杰，冰肌玉骨色清癯。
孔释果然亲抱送，天上麒麟汗血驹。
于公积德加厚地，衮衮公侯尽有余。
从今生一必生二，续作杜陵歌二雏。
五桂争秀椿未老，兰孙竞出新根株。
矧彼开元衣钵在，有例有样非敢谀。
当年秀发名登于桂籍，作个公卿岂肯卑微欤。

开乾枢，转地轴，喜气郁葱充阎闾。
一点文星降天阙，女郎捧得掌中珠。
破晓儿童忙报道，以璋作麞大笔书。
才过五日便呱泣，古称英物竟不虚。
山灵锺秀产英杰，冰肌玉骨色清癯。
孔释果然亲抱送，天上麒麟汗血驹。
于公积德加厚地，衮衮公侯尽有余。
从今生一必生二，续作杜陵歌二雏。
五桂争秀椿未老，兰孙竞出新根株。
矧彼开元衣钵在，有例有样非敢谀。
当年秀发名登于桂籍，作个公卿岂肯卑微欤。

开乾枢，转地轴，喜气郁葱充阎闾。
一点文星降天阙，女郎捧得掌中珠。
破晓儿童忙报道，以璋作麞大笔书。
才过五日便呱泣，古称英物竟不虚。
山灵锺秀产英杰，冰肌玉骨色清癯。
孔释果然亲抱送，天上麒麟汗血驹。
于公积德加厚地，衮衮公侯尽有余。
从今生一必生二，续作杜陵歌二雏。
五桂争秀椿未老，兰孙竞出新根株。
矧彼开元衣钵在，有例有样非敢谀。
当年秀发名登于桂籍，作个公卿岂肯卑微欤。

天地化育工，两致一为要。
对待管流行，并起非横矫。
亭亭南北枢，赫赫东西曜。
仁义与诚明，彼此相契约。
英皇即尧舜，丰姿巧相肖。
孤竹秀双仁，洛水濯二妙。
人生相遭处，亦有相感召。
莘挚自犂锄，尚父由渔钓。
共卧起烟波，鱼水兴蓬藋。
是为圣人偶，心胆何相照。
颜渊得仲尼，仲尼有荷筿。
考亭合朱祭，天津会程邵。
是为德不孤，气味何同调。
世间闲草木，不足充野烧。
惟莲出清水，植立独奇峭。
不染淤泥缁，不逐波流漂。
体骨中庸中，肌肉离骚皭。
玩花渴顿苏，食实饥足疗。
静中对君子，不语潜教诏。
一朝出莲枝，此事非人料。
将兴必有祥，事若太阿鞘。
兹化岂徒尔，可以观其徼。
上侍鹤发慈，齿高德弥劭。
下盼庭阶郎，一一凌风鹞。
平生所树蓺，不但供槱燎。
濯缨作君子，口不道羿浇。
此去事偶心，如风历众窍。
家居作曾闵，富贵当廊庙。
商汤不待干，重华不劳叫。
决无李广奇，起足即嫖姚。
伶俜老书生，家在千里桥。
有心多不符，蠹简徒窃剽。
年来始逢君，恨不年再少。
论心膝渐亲，讲理头不掉。
相逢路不异，握手穷深穾。
相磨道义出，不觉辞萤爝。
人生何如此，无际可窥眺。
共靡中孚爵，自发同人笑。
此卉信如人，对酒为之釂。
酌酒礼此花，敢醴不敢醮。

涵涵六合八纮里，类聚化生何可纪。
固然两人阴与阳，大要一个不得已。
所从无声亦无臭，所出如彼复如此。
成象效法森目前，大自三才小一螘。
形样度数各有极，体段一一无偏倚。
颣疵痕迹毫发空，可惊可怪复可喜。
参如交错天然文，不断去来川上水。
尧舜得之御黄屋，不动脚手万物理。
孔颜得之洗其心，四时昼夜同行止。
盖缘道理元如斯，无非礼义当然耳。
就中发出太极来，万化一丸而已矣。
眼看手搏漠无有，一日无之天地毁。
片时俄顷不可离，万古千秋长不死。
静为体而动为用，来为神兮去为鬼。
不离于物仍犹尊，并行不僭光同体。
但从化上识中庸，立见源流彻精髓。
自从夫子系周易，千古百年没荆杞。
一朝道在九疑下，红轮扶出咸池洗。
不私其有以示人，意与朋类同甘美。
隋珠夜光翻不幸，操刀按剑如蜂起。
唇焦口燥朱晦翁，至今无柰龙无耳。
终然性在天地间，臭味不患无兰芷。
文正有孙已佳绝，混沌相识尤奇伟。
震泽天台合清秀，洞见无终与无始。
一笑相逢武夷足，菊花未老梅含蕊。
共在在生不息中，思入遥天碧万里。
金城铁壁私家学，一言半句俘其垒。
断槎枯枿晚未生，睡魔辟易面沃水。
世间无限扫复生，无事生事杂且猥。
一天一地珠为丸，注疏陋儒足加棰。
愿公多与说无外，庶使苍生安六礼。

七闽四海东南曲，自有天地惟篁竹。
无诸曾拥汉入秦，归来依旧蛮夷俗。
未央长乐不诗书，何怪天涯构板屋。
人民稀少禽兽多，云盘雾结成烜燠。
楼船横海未入境，淮南早为愁蛇蝮。
自从居股徙江淮，鸟飞千里惟溪谷。
经历两世至孙氏，始闻种杏匝庐麓。
依然未识孔圣书，徒能使虎为收谷。
异端神怪非正学，但可出野惊麋鹿。
三分南北又几年，匹士单夫无可录。
开元天宝唐欲中，阑干始见盘中蓿。
日南韶石出名公，新罗二士非碌碌。
七闽转海即洙泗，仅有令孜与思勗。
令人不忍读唐书，不胜林壑溪山辱。
天心地气信有时，二三百年渐堪目。
述古大年创发迹，义理文章相接续。
蔡襄风任獬廌司，陈烈气压龙虎伏。
介夫当仁竟不让，了翁守义穷弥笃。
天开道统游杨胡，一气北来若兰馥。
了翁责沈先识程，子容闻风亦知肃。
剑龙化作李延平，道理益明仁益熟。
遂生考亭子朱子，撑拓三才开伭育。
植立纲常鳌戴地，开发蒙昧龙衔烛。
三胡三蔡与五刘，新安建安如一族。
直卿幸作东床客，照耀乾坤两冰玉。
四书才老多有见，楚辞全甫尤能读。
正叔安卿亲闻道，稍后景元亦私淑。
礼书身后得直卿，遗经未了留杨复。
奎宿分野忽在兹，神光秀气相追随。
灯窗眉宇辙不同，金玉满堂珠万斛。
遂令四书满天下，西被东渐出九服。
方将相与作齐鲁，迩来微觉忘梳沐。
贤良文学偶未设，墙角短檠弃何速。
相看一一皆凤麟，相薰渐渐随鸡鹜。
古今最重是习气，圣贤为此多颦蹙。
一落千丈不可回，坚冰都在坤初六。
诗书自古不误人，明经不但为干禄。
聪明才智万景春，家国子孙千百福。
吾言喋喋徒费辞，自昭拱看扶桑浴。

天下东南有玄圃，左瞰闽浙右俯楚。
蕴瓌露秀周峰峦，异气时出为云雨。
何年营丘文献孙，相攸弛檐来胥宇。
绵绵瓜瓞日蕃滋，福德两兼一为主。
山川欢喜神灵依，五者日用如水土。
我来昔在旃蒙年，乃翁八十健如虎。
再来当公六十六，春风习习生谈麈。
即温听厉心自凉，不觉人间有炎暑。
年年今日庆生申，已得河图天数五。
今年三合尤奇妙，人生与猿共歌舞。
樽前万事皆如意，酒酣屈指为君数。
彩衣堂下森芝兰，四宗人人皆玉树。
诗书礼义照人间，谦恭孝弟麒麟武。
高年壮健幼穉仁，此事天下莫之御。
福地何但贮退藏，请以閟宫代梁甫。

西汉长安周镐京，终南天秀八流清。
赵张无异曹参醉，总不能平二国争。

秀国师公雄大夫，梓枝何用叹扶疏。
刘歆父子无瓜葛，何怪昌言毁仲舒。

孟观孙秀尚同寅，足了优游卒岁身。
牛斗豫章才尺五，中台何事不关人。

万紫千红转眼非，高斋惟与竹相宜。
自从出地有清节，直至参天无曲枝。
六月高标寒凛凛，三冬秀色绿猗猗。
此君妙处无心得，道在虚中人不知。

皇帝书征老秀才，秀才懒下读书台。
张良本为韩仇出，黄石特因汉祚来。
太守枉劳阶下拜，使臣空向日边回。
床头一卷春秋笔，斧钺胸中独自裁。

长潭有令姿，山绿纳空洞。
轩轩吴武陵，曾此接飞鞚。
殷勤顾我笑，诗材不胜用。
重来春事深，物采尤错综。
褚小强怀大，秀异肯受控。
沈吟日已昃，十彀才一中。
故人抱才藻，众象入嘲弄。
即今温水馆，匡坐教弦诵。
嗟哉实前语，束苇代杗栋。
明当寄东风，烟水发清梦。

天挺英才佐庙廊，千年懋绩炳旗常。
悬弧偏喜民生寿，报国还期道体康。
庭有芝兰呈晚秀，门多桃李毓春芳。
微吟聊助冈陵祝，鹤髪乌纱映鬓霜。

鼙鼓惊天动地来，九州赤子哭哀哀。
庙堂不问平戎策，多把金钱媚秀才。

北师要讨撒花银，官府行移逼市民。
丞相伯颜犹有语，学中要拣秀才人。

太学诸斋拣秀才，出门何处是金台。
楝花风紧子规急，杨柳烟昏黄鸟哀。
潮落潮生天外去，人歌人哭水边来。
推篷坐对吴山月，几度关门击柝回。

燕市人争看秀才，团栾此日会金台。
葡萄酒熟浇驼髓，萝卜羹甜煮鹿胎。
砚笔寂寥空洒泪，管弦呜咽自生哀。
雪寒门户宾朋少，且拨红炉守泰来。

岩岩路径入空蒙，中有幽人旧日宫。
野草败垣供暮雨，断碑古木管秋风。
山川融结千年秀，天地包笼一世雄。
从此不须高索价，高名过眼总飘蓬。

西南多胜概，挟策缓周旋。
笛弄五溪月，櫂摇三峡天。
楚江萍似斗，太华藕如船。
归橐应无价，人争秀句传。

七闽古要荒，是为越南徼。
秦汉列职方，居民亦稀少。
文风渐褰开，李唐盛称表。
问之何因尔，风气有先兆。
桓桓观察公，切切廑告诏。
至今章掖流，诗书被余照。
伊洛道既南，考亭重继绍。
譬之中天日，万古垂炳耀。
岂但行中原，衣被弥岭峤。
云胡一气迁，变化有难料。
百年诗书地，末俗事攘矫。
岂是殷民顽，此亦关感召。
天下本无事，庸人自为扰。
庸人亦何伤，贪人祸非小。
小贪人易知，大贪一何巧。
豺狼不堪问，狐鼠何足道。
哀哀清漳民，仁者宜一吊。
何年彗旄头，燐火犹有爝。
十家九空荒，落日曛野烧。
迩来痛甫定，生意渐原草。
三年两征兵，行人亦伤悼。
闽地本硗瘠，山海相带绕。
两耕不供餐，俭岁即有莩。
独藉煮海余，易以供岁调。
古人弛丽禁，琐琐不尔较。
但令官无亏，一任民转漕。
近年盐法密，适以长贪暴。
茫茫一溟渤，乃是大阱沼。
下不济民穷，上不资国耗。
饥狼与饿鼠，白昼敢嗥噪。
民膏宁几何，尔腹安得饱。
我思山海藏，本是天地宝。
公家卖盐引，本钱亦铢秒。
祇今增倍蓰，安得不为挠。
上恩岂不厚，末弊诚不料。
官曹既犹御，何责汝为盗。
千钧发鼷鼠，桃虫集飞鸟。
我欲陈其言，哀情动深悄。
闽山秀而刚，习气本强矫。
近代姱节人，一一皆可考。
汉史言未公，反复出篁筿。
反复岂其性，当年久探讨。
学道皆有用，熏陶乃其妙。
抚御或失宜，反以萌不肖。
矧兹一峤地，峒险接深杳。
郡人生本微，邻寇时掠剽。
亟当保天和，玉石戒俱燎。
民生必有养，而后可施教。
云何无其具，而辄事刑剿。
海滨去天边，高高不堪叫。
使者重观风，苏息宜及早。

阳春播一气，着处成芳菲。
闽地本荒落，山川亦何奇。
嬴刘始为郡，望秩暨武夷。
通仕良鲜少，贡入还稀微。
晚唐得常公，文化今有遗。
国初归职方，况复兵革稀。
圣化溥涵育，生生浩无涯。
昭陵锐图治，四夷息鞭笞。
峨峨四谏官，日晏犹彤墀。
君谟起南服，感知无不为。
芹曝犹欲献，茶贡讵非宜。
草木贵多识，荔谱何伤而。
岂意成滥觞，岁献妨耕犁。
当年东坡老，作诗叹荔枝。
诗语似成谶，采茶武夷溪。
民力固甚惫，卉木且具腓。
士人作是事，兴言痛心脾。
闽溪何澍湃，闽山何嵚{山/欹}。
彼一草木秀，不惮勤航梯。
昌黎感二鸟，世道矧益漓。
我思全盛际，贤书连驲驰。
公卿项背望，仄席须谋惟。
十家九诗书，三年下芝泥。
宣靖名节著，炎绍勋业资。
乾淳道学称，人物世有之。
大雅日以丧，迂阔贻世讥。
茫茫宇宙内，此柄伊谁司。
后生无典刑，流风砭人肌。
皇天岂将老，伤哉相沦彝。
地气有旺歇，回斡应何迟。
百卉岁发荣，英杰生无时。
风气谅有开，久矣斯人疲。
武夷大隠山，自有百世师。
来哲倘可俟，拳拳留此诗。

万叠青山锁暮阴，倚栏凝𥩟意深深。
趁时士女忺秦服，学语儿童解楚吟。
当日繁华逐流水，何年拱把秀穹林。
辽东俎豆铜川筮，认取斯人万古心。

客游严陵道，中路哭者谁。
哀哀母子别，云是夫弃妻。
百年结欢爱，一旦生别离。
妾去何足怜，怜此乳下儿。
哌哌未能语，弃去良可悲。
儿啼苦恋母，母闻转悲凄。
欲语别离苦，孩提尔何知。
徒能抚汝顶，相顾空泪垂。
夫妇义已绝，母子恩亦亏。
尔饥谁与哺，尔寒谁与衣。
明年尔学行，谁与相提携。
人言无母怜，有父尚可依。
尔父忍弃我，弃汝将如遗。
去去两相失，相见未有期。
娟娟秀眉目，梦寐或见之。
夜静涧声咽，犹似闻儿啼。

上人碧云房，苔地不盈丈。
古石六七株，修竹覆其上。
石兄既奇秀，竹君亦高尚。
岁晚永相依，屹不染尘坱。
方参香严师，曾识牛丞相。
解鞍时一息，吾其得闲放。

昨夜南山雷雨霁，蛰室初开百虫起。
草夭菜秀蒲柳长，生意森然随气使。
阴阳变态足纤巧，分得余妍归画史。
野蜂采蜜花房里，官蛙瞠目莎池底。
纷纷蚱蜢肆跳梁，款款蜻蜓齐点水。
天牛穴桑奚其天，鬼蝶迷花聿如鬼。
血国三千亦有蚊，黍马十万宁非蚁。
蝎虎那能捋虎须，蜗牛谁堪执牛耳。
蜣螂转丸诚小巧，螳螂搏轮非勇士。
鸣蝉嘶热蟋蟀吟，一片繁声愁客子。
春风郊野岂不乐，篱落秋风又如此。
坡仙旧咏只八物，若见此图心更喜。
我摩老眼为题诗，晴日一窗蝇扑纸。

少日登山屐，中年上水船。
黄花犹自绿，白髪若为玄。
但觉杯行速，那知帽影偏。
南峰深秀处，回首重潸然。

山色晚苍苍，山门下夕阳。
栴林飘槲叶，新月到禅床。
径出千峰秀，亭回一涧长。
淹留不可及，露湿薜衣裳。

金蓉山上云采采，白麟溪前水归海。
溪中赤文长鲤鱼，恨无神翅谒龙威。
广陵城头大风急，吹散游魂归未得。
不结琼英后土祠，当充兰佩离骚国。
富贵易夺生莫移，谁肯杀身为联枝。
鹡鸰原上赴急难，我有冠裳可不如。
子孙至今无裂籍，六代传来犹一日。
白头秀才夸能文，得似君家好弟昆。

绝壁中嵌空，秀石下插地。
缅怀玉局仙，于此冠盖萃。
云泉俨昨游，卉木遗古意。
青山日迎客，何者传姓字。
斯人千载名，揽胜乃余事。

闭门雪卧远，咏史风情留。
诗有三百篇，令子手所裒。
汝翁秀儒林，殖学媲前修。
六经穷窔奥，万象工雕锼。
广矣雅音正，悕矣骚情幽。
照耀明月珠，珍重珊瑚钩。
一读令人喜，再读令人愁。
李杜骨已朽，江湖名同流。
忆昔托末契，东城得追游。
平时少契阔，暇日多唱酬。
栎材自揣劣，藻思谁与俦。
老我岁冉冉，霜鬓风飚飚。
索居破茅屋，寒拥敝貂裘。
夜来清梦飞，故绕松江头。
梦中不识路，修亭渺悠悠。
粲然见梅花，落月香影浮。
性情阅千古，感发交未休。
神交赴冥冥，知我双白鸥。

金车山重牛难挽，五花嘶出长春苑。
太官供顿宴骊山，三郎沉醉归来晚。
酩酊马上扶者谁，秀眉照眼两国姨。
红香把臂手亦软，三马相倚不敢驰。
黄门拥道尽端美，锦衫绣帽春风起。
解酲尚恐需余尊，捧把玉卮行复止。
最后一马寿王妃，鸾扇夹侍双琼姬。
酣酣嘿嘿意自远，恨不醑我渔阳儿。
图陈无逸今安有，却作醉徒供画手。
昭陵百战大山河，凉州几瓮葡萄酒。

高僧如云不受缚，乌藤五尺陪行脚。
几年陈迹旋磨牛，一日横空出笼鹤。
江山悠远天宇阔，眼力穷时吟吻渴。
含新咽秀入清脾，蔬笋敢污甘露钵。

崒峍浮图插翠微，长连山影浸江湄。
地高直见海穷处，天近先知日上时。
香绕五云宫里梦，墨浓千佛顶头诗。
无风最喜铃相语，切莫丁宁说秀支。

漠漠轻阴送幽讨，梅柳之间春正好。
万古烧痕青未了，一片湖光白如扫。
永怀雨露涵三秀，颇恨风尘遮五老。
松根啸咏欲忘归，可惜长瓶卧芳草。

孟阳索吾锦，景纯夺吾笔。
老我叹才尽，秀句吐不出。
东阳有行卷，展玩已盈帙。
乘雁岂为多，买菜复求益。
嗟君乃佳吏，家世本经术。
一从冠惠文，不肯事占{亻毕}。
贞廉啮苦蘗，和劲调玉瑟。
簿书谢嚣尘，车马动行色。
君如击水茝，我似退风鹢。
出处两忘言，黄花秋淅沥。

人天相距尺有咫，雷电六丁绕吾指。
药师马上寄小瓢，夜半一滴洒千里。
古湫源竭老蛟泣，新秧秀濯田畯喜。
匣收宝剑卷阴符，师归宴坐茅峰里。

口诵严君口授书，手提慈姥手缝衣。
寸草安能报春晖，远志不敢回当归。
嗟儿客宦游有方，舅姑晨兴妇在旁。
手供鲑菜晡下堂，几席代汝亲扶将。
白云英英赵州山，玉琴石榻窗户闲。
上池饮罢燕坐间，生香满室光照颜。
锺英毓秀自乃翁，草木臭味将毋同。
借锄取帚面发红，偕饮甘露薰祥风。

河中之野木连理，文人作颂何所美。
鲤湖之水莲双葩，史臣纪异不足夸。
木叶饥来岂堪食，莲花远观空有色。
由来上瑞是丰年，芙蓉池外麦连天。
一茎三穗攒秀颖，好事军中万口传。
阅武堂成政多暇，刀剑不如牛犊价。
老农啖饭看升平，奇祥异产从天下。
香饵先收夏陇云，雪匙可卜秋田稼。
绝怜西蜀杜参谋，困饥空怀当世忧。
崆峒麦熟无人获，且问王师休未休。

万古罗浮洞，江楼著老坡。
子西相继出，廷秀晚经过。
欲访先贤去，其如远道何。
天寒与君别，莫听扊扅歌。

少日增庭秀，暮年山泽臞。
吟魂绕花竹，客泪洒江湖。
莫唱贞元曲，空遗洛社图。
绝怜埋片玉，幸喜产双珠。

隔水度仙妃，清绝云争飞。
娇花羞秀质，秋月见寒辉。
高情春不染，心境尘难依。
何当饮云液，共跨双鸾归。

胡马出幽燕，风尘起北陬。
天兵偶不利，王气黯然收。
六龙守沙漠，谁复为报仇。
耿耿孤臣衷，长怀麦秀忧。
回首望京阙，血泪相和流。
安得众猛士，尽如穰苴俦。
戮力共厮杀，枭取可汗头。
扫清犬羊群，厘复旧神州。
奇功勒燕石，芳名播千秋。

屋角红梅雪里香，索人管领意深长。
老松秀出千林表，甲裂皮皱色转苍。

阶庭皆秀发，念汝独敦庞。
处事怯藏勇，临机智若戆。
痛渠二竖恶，何日片心降。
砚席凝尘满，依然在北窗。

石林居士詹山老，鹤骨山清出秀眉。
己卯相逢芹泮日，戊申共釂菊花枝。
年华迅若东流去，道貌岿然太古遗。
不恨文溪不同会，续貂犹得寄篇诗。

登山信有道，游山诚好奇。
胸中无丘壑，历览将何为。
庐君倚天立，秀甲东南垂。
非有千里遥，汇泽同津涯。
平生几入梦，未往神先驰。
玄烟锁青牛，鹿场草离离。
竹林隠云表，真汉不可窥。
子行勿浪漫，寻访宜舒迟。
灵扃凭谁启，绝学从谁师。
老我世味淡，爱山心不移。
床头赤藤杖，时作龙吟悲。
为我谢庐君，行当赴幽期。

绕畦晴绿弄潺湲，倚杖东风却黯然。
往梦更谁怜秀麦，闲愁空自托啼鹃。
犁鉏相种地力尽，花柳无私春色偏。
白髪老农犹健在，一蓑牛背听鸣泉。

牛饮芳陂鸦立背，马过秀野蝶随蹄。

一骑紫鲸去，空掩谢山茔。
落月今谁吊，长庚夜自明。
乾坤沈秀气，江水带哀声。
天上多宫府，文章不可轻。

名山旧隠岩峦秀，精舍萧闲殿阁虚。
像礼旃檀千古佛，经翻贝叶五天书。
兽依草座跏趺后，禽下花台施食余。
空翠湿衣横楖栗，绀泉澄钵涌芙蕖。
鹫峰梦遶云中寺，鹿苑身栖物外居。
清梵夜回松月冷，孤禅昼起柏烟疏。
曙钟寒韵侵虚籁，午供春香入野芜。
道念有时怜老病，尘缘无计问真如。
远公若许来同社，陶令何妨去结庐。
便向东林傍尊宿，菩提从此发心初。

雾气沈坤极，涛声撼北溟。
云霞五色水，丹碧万重屏。
脉络华夷秀，并吞宇宙青。
石梁横地户，洞构压风霆。
砰磕纷鸣鼓，漰渹疾建瓴。
提封思霸主，巡狩陟遐坰。
黔首何多难，皇居不少宁。
山驱麟避薮，海塞蜃迁庭。
卤簿周荒服，鳞虫畏典刑。
天吴惊象驾，精卫泣銮铃。
浪激秦嬴怒，崖崩汉武灵。
空悲祖龙死，但觉鲍鱼腥。
采药终骄妄，求仙竟杳冥。
惟闻传二世，无复享千龄。
古昔飞腾客，能存变化形。
解交乌兔髓，定翳凤凰翎。
玉检微藏旨，金丹别有经。
东华司筭历，南岳考功铭。
亿劫开玄閟，三宫护紫扃。
睿仁斯可冀，淫暴讵堪听。
漫致安期舄，虚邀阿母𫐌。
昆池波鼎沸，阿阁土花零。
夜雨蛇升树，春潮蛤上汀。
茂陵迷乱草，禁苑暗流萤。
奢侈如飘电，危亡若炳星。
明君当至治，方士或来停。
火宅休生棘，情河易转萍。
愿逢清静化，昌运几时丁。

肢脉昆仑析，胚浑混沌先。
灵分玄岛峙，秀聚景云鲜。
覆压风雷窟，枝撑宇宙穿。
崚嶒攲筿雾，历棘耸萝烟。
嶪嶪栖危壁，磷磷过瘦涓。
雨攻绳眼断，浪击弹窝圆。
笔架珊瑚竖，屏围玛瑙偏。
骨攒狞鬼竦，脊凸老蛟跧。
剑卓空苍色，矛森紫翠颠。
丑宜镌鸟篆，刚可利龙泉。
怪渍潮纹湿，顽和地轴连。
筼筜梢映带，薜荔叶萦缠。
磊磈蛇身缩，崩峥凤势偏。
藓侵题字处，藤络倚筇边。
碎砾铺文贝，尖峰斫黛莲。
窦深膏乳滴，甃润土花沿。
俨若峨冠者，昂如峻士焉。
磴危欺木屐，矶滑怯苔毡。
移恐岚光动，扪嗔野蔓牵。
冲湍声类磬，泻瀑韵成弦。
硬性辞斤凿，嵌形欠画传。
鼓歌伤莫续，鼎句叹难联。
砥砺诚由著，磨礲学及迁。
畜奇希抱璞，炼饵诧飞仙。
寸势垂千仞，嵬胎结几年。
岩晖知产玉，峡束见奔川。
织女支机稳，山人作枕便。
陨星沈战域，敲火出渔船。
异或称羊化，疑应讶虎眠。
龟埋遗碣下，麟仆古茔前。
屹立中流壮，平施大础坚。
怀沙嗟放逐，凝魄惜婵娟。
德必穹碑纪，词当巨砚研。
险思经滟滪，功拟勒燕然。
嵩岱归诸掌，蓬瀛寄一拳。
不须填碧海，直欲补青天。

多士当文治，明良际盛时。
骚坛先佩印，策阵已搴旗。
西极蹄千里，南溟翼四垂。
疾雷天地破，崩岳鬼神移。
学过三都赋，神超七步诗。
阴何须大赏，鲍谢只平欺。
尺璧光难掩，华钟响发迟。
人游丹桂窟，凤哕碧梧枝。
汉室方虚席，枚皋复擅词。
数承恩诏见，趋赴重官仪。
黄阁登清要，苍生息旧疲。
星辰侵履舄，桃李傍阶墀。
珂里豪家逐，铜驼乐部随。
行歌金騕袅，醉舞玉参差。
杜曲花偏满，蓬壶酒不辞。
弓开射熊馆，剑倚化龙陂。
秀彦居同宷，轩车出共驰。
侯门相杂遝，寒素独吁嘻。
尘榻应容下，仙舟可待追。
亦惭才莫逮，终负志难衰。
攀附羞萝茑，徬徨向路岐。
未酬题柱兴，徒抱练丝悲。
幽谷音犹涩，盐车力尚卑。
泥途淹𫘧駬，荆棘困黄鹂。
𪾢睆还求友，腾骧却避羁。
愁吟长铗伴，闲梦矮床知。
缝掖今谁贵，乘桴任所之。
短章非善颂，聊以展吾私。

衡岳乔松道途远，成都古柏山川隔。
忽惊老树刺眼来，疑是颓崖压东壁。
拗怒风雷龙虎气，盘折造化乾坤力。
阴连沧海一片秋，秀夺西湖两峰色。
寒云苒惹霾昼影，冻藓缘沿借春碧。
醉翁睥睨欲挂衣，禅伯经营思憩锡。
乌鸢冥下踏枝空，猿猱夜过嗔藤仄。
铁干铜柯嗅不香，苍雪玄烟润将滴。
便拟攀萝解纠缠，何烦平地生荆棘。
直须扫去曲碌姿，挥作昂霄数千尺。

共有烟霞疾，襟期江海分。
故人年老别，寒雨夜深闻。
地肺潜通岳，峨眉秀拂云。
何时负笈去，稽首五千文。

山昏归云敛，叶落夕飚骤。
疏松漏微月，清光照岩窦。
烟中二仙师，一笑欣邂逅。
行行扑空翠，杖屦相先后。
清景适与期，得句若天授。
画成诗逾绝，开卷消鄙陋。
如饮中泠泉，可咽不可{口敕}。
我怀陶贞白，日夕梦三秀。
何年卓茆庵，饵术衍遐寿。

毓秀含华十六龄，慈帏口授十三经。
奇文不欲撑天地，大节偏教揭日星。
何姓移刘亡汉室，谁人复楚乞秦廷。
愿从一死明忠孝，碧血应留万古青。

〔黄锺为角〕宋德惟火，神实司之。
上仪申蒇，迎方重离。
瑶币告洁，秀华金支。
啾啾神龙，来介繁禧。

皇皇后帝，周览四方。
眷我前烈，燕娭此堂。
金支秀发，黼帐高张。
世歆明祀，曰宋是常。

文才武略有家规，懿行乡闾雅见推。
乘障讵能申远业，偃戈良喜遇清时。
风吹秀菊篱边发，雨落黄榆塞下悲。
白首情怀何以慰，从军早寄仲宣诗。

翠叶亭亭出素房，远分奇艳自襄阳。
琴高住处元依水，青女冬来不怕霜。
异土花蹊惊独秀，同时梅援失幽香。
当年曾效封培力，应许移根近北堂。

黄中秀外干虚通，乃喜佳名近帝聪。
密叶暗传深夜露，残花犹及早春风。
拒霜已失芙蓉艳，出水难留菡萏红。
多谢使君怜寂寞，许教绰约伴仙翁。

十五年前相遇地，白头还喜一樽同。
从容笑貌忘君老，款密情期似乃翁。
别席俯迎篱菊秀，全家看尽渚莲红。
临分不用言为赠，奕世忠臣自祖风。

勋业经营内，贤豪许与中。
远图宜将相，高论自儿童。
名挂江云白，魂归楚树红。
诸孤尽才秀，它日大门风。

才大终为累，冤深岂复论。
几年流落恨，千里寂寥魂。
功业初怀负，风流秀句存。
英灵邈无所，洒泪望阊门。

论文满樽酒，别恨几筒诗。
不谓相思久，终无一笑期。
地卑伤贾谊，冢近得要离。
尚有芝兰秀，风流未觉衰。

秀眉华髪貌安和，五福于今得最多。
诸圣共忘心外境，八仙同入饮中歌。

芳根出涧底，秀木依墙东。
莫顾一时好，当观三世空。

圣人嘉异种，移对诵弦堂。
双本无今古，千年任雪霜。
右旋符地顺，左纽象乾纲。
影覆诗书府，根盘礼义乡。
盛同文不朽，高与道相当。
洙泗滋荣茂，龟蒙借郁苍。
毓灵全木帝，锺秀极勾芒。
气爽群居席，烟凝数仞墙。
阴连槐市绿，子落杏坛香。
布露周千尺，腾凌上百常。
傍欺泮林小，远笑峄桐黄。
屹若擎天柱，森如出日桑。
风中雕虎啸，云际老龙骧。
直欲惊魑魅，端疑待凤凰。
鳞差阙巩甲，干错羽林枪。
大节忠臣概，坚心志士方。
鲁宫侵不得，秦火纵何伤。
宣子休夸树，姬人漫爱堂。
松卑虚视爵，花贱柱封王。
谁念真儒迹，何当议宠章。

振缨效王官，释耒去乡县。
十年始还此，景物觉尽变。
东谷素所爱，乍到若创见。
烟云引晨策，数里入葱蒨。
明霞照溪口，花草露初泫。
长松盘高岗，竦竦擢秀干。
垂阴杂群木，上欲接霄汉。
柔萝互钩锁，揽地走荒蔓。
修篁揭其间，万个挺若箭。
登临怆旧历，眺听悦新玩。
读书破茅庐，径彴已漂断。
唯余舍南水，尚吐石窦溅。
潺潺落危壑，衮衮引飞练。
临流濯尘襟，照影实觌面。
功名竟何所，旅迹转孤贱。
引手谢猿鹤，深惭尔惊怨。

百尺压城端，飞檐欲上抟。
湖光摇埤堄，山影转栏杆。
秀野含春煦，乔林拥暮寒。
回头大岷雪，千仞玉巑岏。

茂林斑若锦，秀𪩘矗如屏。
底处供登览，阑干在杳冥。

险道入幽邃，深溪转岑寂。
苍烟郁孤岩，秀石围断壁。
古藓甃碧润，寒泉洒清滴。
谁能厌尘襟，兹可供洗涤。

柔条长百尺，秀萼包千叶。
不惜作高架，为君相引接。

公休时得岸轻纱，门外谁知吏隠家。
斗鸭整群翻荇叶，乳乌无数堕松花。
携琴秀野弹流水，设席芳洲咏落霞。
向晚双亲共诸子，相将来此乐无涯。

新霜夜落群梢鸣，群风刮天为早晴。
南山向晓尽张列，颓岭断壑当空横。
开轩一见喜无量，走上高阁临飞甍。
层栏倚遍不能下，状貌秀活围双睛。
奔腾远近若波浪，爱极拟去中间行。
此时只恨少佳客，相共叫笑夸峥嵘。
我思黄子者奇士，趣向超越无俗情。
手提诗笔若椽大，到处咏物物有名。
我今此县颇幽僻，复在岁杪天气清。
溪中鱼蟹易寻觅，林下梨栗新收盛。
子如访我住旬浃，此品可备盘与觥。
遂驰仆马去邀子，愿子为我聊出城。
私心不独徒见子，亦愿播此山之声。
子如不见不为咏，可惜此山虚此生。

秀干扶疏彩槛新，琅玕一束净无尘。
重苞吐实黄金穗，密叶围条碧玉轮。
凌犯雪霜持劲节，遮藏烟雨长轻筠。
此名未入华林记，谁念西南寂寞春。

促促开幽沼，涓涓引细渠。
无由安岛屿，才可活龟鱼。
秀荇新宜食，圆荷净好书。
时来坐高柳，濯足荫扶疏。

雨余山景鲜，风定水光好。
晴阳破宿雾，秀色浓可扫。
平时一樽酒，野客共倾倒。
朝暮山水间，年华不知老。

大岷西南镇，岩壑天下秀。
厥初造此者，以作神仙囿。
相如子云没，李杜继其后。
欲赋俱未敢，于词怯轻构。
阎君通方士，才力谁可斗。
驱联入健笔，万状无一漏。
骎骎语趫劲，骏马杂驰骤。
太华杨已拙，天台孙亦谬。
示余读数过，惊耸肩缩脰。
勉为成短章，聊酬君意厚。

先生若孤云，两在隆山见。
清标瘦弥耸，秀骨老愈健。
高谈吐深诣，大句写精炼。
忽起忆鹅池，肏飞石泉溅。

花有金凤为小丛，秋色已深方盛发。
英英秀质实具体，文采烂然无少缺。
纤茎翩翩翠影动，红白纷乱如点缬。
谁云脆弱易飘堕，自卵至翼亦数月。
美人形相欲摹画，巧不得施暂自拙。
铺茸剪彩转难似，只把长条恣穿结。
眼前草木尽零落，怜尔开于此时节。
常疑一如小儿花，性命所系不忍折。
君不见昨夜雨，今朝风，一队惊飞返丹穴。

常爱三峨临古郡，君之别业在其城。
近营大第当高处，更起新堂立美名。
满外江山皆秀绝，入中文史自纵横。
如何置得乌尤住，相与谈经过此生。

寒食北园春已深，梨花满枝雪围遍。
清香每向风外得，秀艳应难月中见。
苦嫌桃李共妖冶，多谢松篁相葱蒨。
黄鹂紫燕莫过从，时有一声拖白练。

此景绝可爱，丛筠挺修竿。
侵帘复映幌，翠影何檀栾。
霜威忌晚秀，雨气矜晴寒。
每向极静时，幽禽发清弹。
自无车马尘，飞来泊琅玕。
宜遣老铃下，日日申平安。

猗嗟富媪，博厚含弘。
发荣敷秀，动植兹丰。
爰酌兹酒，肸蚃交通。
众祥萃止，垂祜无穷。

于穆清宫，奕奕孔硕。
芝茎蔓秀，桂华冯翼。
八簋登列，六瑚贲室。
皇代拥庆，启佑千亿。

若木露英，清云流霞。
蔓蔓芝秀，冯冯桂华。
绵瑞无疆，产嘏孔奢。
皇则受之，巩我帝家。

煌煌茂英，不根而生。
蒲茸夺色，铜池著名。
晨敷表异，三秀分荣。
书于瑞典，光我文明。

芃芃嘉麦，擢秀分岐。
甘露夕洒，惠风晨吹。
良农告瑞，循吏称奇。
归美英主，折而贡之。

彼茁者芝，茂英煌煌。
敷秀乔岳，寔繁其房。
适符修贡，封峦允臧。
永言登荐，抑惟旧章。

皇仁溥博，品物蕃滋。
庆祥回复，秀发神芝。
灵华双举，连叶四施。
披图按牒，永享纯禧。

嘉瑞降临，应我皇德。
烨烨神芝，不根而植。
春秋三秀，昼夜一色。
物播诗歌，声被金石。

天门九重，荡荡开彻。
金支秀华，垂绅佩玦。
或导或陪，率履不越。
注民耳目，四表胥悦。

天祐皇家，庆集重闱。
宝兮扬名，册兮流徽。
金支秀华，盛容祲威。
诏我近弼，相礼不违。

帟旒云舒，金秀充庭。
璇卫銮华，蒨佩垂{纟呈}。
皇容熙备，柔仪顺承。
三宫齐懽，万福昭膺。

地效珍物，时维兹禾。
秀标四颖，祥掩并柯。
嘉生绝拟，善应为多。
光溢图谍，宣用登歌。

华滋凝气，灵粹发祥。
紫盖轮囷，金跗炜煌。
阳蓼三秀，甘泉九房。
瑞图休证，君王寿昌。

五贯九百五十俸，省钱请作足钱用。
妻儿尚未厌糟糠，僮仆岂免遭饥冻。
赎典赎解不曾休，吃酒吃肉何曾梦。
为报江南痴秀才，更来谒索觅甚瓮。

江山巧秀入禅扃，四望仙源画未真。
万叠好峰侵碧落，一条流水隔红尘。
涧边鹿迹知何代，洞口榴花镇似春。
自恨声名尚牵锁，无因长对社中人。

灵鳌戴出梵王宫，殿阁崔巍百世雄。
额古泽心颁建武，地锺元气孕鸿蒙。
云连吴楚江山秀，水接沧溟海日红。
我欲楞伽分半榻，汲泉煮茗话真空。

藜苋幽人室，丘园隠者居。
一原青嶂合，万水绿阴疏。
手把归田赋，腰悬种树书。
桑麻连畛秀，网罟入溪渔。

山光竹影交寒辉，下有碧清吹涟漪。
沙痕隠隠白鸟去，石声凿凿扁舟归。
蕙兰发香禅味远，云雾吐秀人家稀。
须知春事不可挽，杜鹃已绕林中飞。

千岩壁立任苍苔，今日玉盘居士来。
洗𣃁云根堪宴坐，不教独秀在天台。

温台万丘壑，走遍成重胝。
佳山落床头，咫尺反不知。
我闻野老说，山乃神石移。
蓬莱本三峰，一峰今失之。
上干云霓秀，下压鳌背欹。
夜半见海日，紫晕开咸池。
魑魅著老木，狂鼯向人啼。
危亭无遗栋，绝壁无旧题。
夫子勇过我，竦身敢独跻。
我病不能从，梦寐常追随。
秋风海上来，霜清鲈正肥。
行寻越溪鞅，肃此世尘鞿。

道书司马悔，福地在天台。
兹山秀盘古，亿载青崔嵬。
如何越中志，纪载殊未该。
浪云唐子微，曾过兹桥来。
奉诏悔轻出，欲勒俗驾回。
至今名字存，修梁架岩隈。
图谍已太戾，土俗尤疏哉。
以悔明兹桥，大字标板牌。
流传愈讹舛，云笈君试开。

步步溪山转几重，五云深处敞琳宫。
峰峦秀拥神仙至，门径清无世俗风。
昼静棋声深院里，月明琴弄夜堂中。
丹成仙子无余事，祇待蟠桃信息通。

清光秀发水云乡，不见骚人意未降。
风压柳梢低酒舍，月移松影上僧窗。
山泉涨起潮三尺，野老钓归鱼一双。
更待练光斜趁日，坐看金斗熨秋江。

翠壁苍崖万仞危，势如天险限坤维。
山带岷峨千里秀，栈连秦汉两川驰。

山秀云成叶，江湍浪作花。

滁阳富山水，秀拔独琅琊。

万松櫂秀五弟柏，千劫栖贤三学山。
佛定光生玉玺润，僧衣细结藕丝斑。
归来鹦鹉扫白塔，声在翠微烟霭间。

日日思量到此间，先知巽穴下南山。
生来自秀培来秀，到底恩深有分攀。
世人晓得斯言者，去会蓬莱宝洞闲。

深爱城西向氏园，平川秀野好风烟。

三屿萦纡秀且奇，苕华琢采妙工倕。
高罗绛帐声盈耳，戏著斑衣笑解颐。
鱼藻留连依水密，凤筒准拟向阳吹。
的知梅信传东阁，先访南宫第一枝。

飞阁岧峣倚天半，千里秋毫掌中看。
城下江声铁马行，梁间日影金蛇窜。
词客寂寥光景闲，秀色不改惟西山。
朝来敛黛作眉语，问此风月何当还。
便须领略追绝唱，终古发扬无尽藏。
惜哉元婴不读书，笔端祇作蛱蝶图。

神天枝分秀蔼璇杓，光涌银河半夜潮。
西母诞弥先十日，寿星颁朔恰三朝。
骑龙曾把黄金斧，驾凤旋登紫玉霄。
两国夫人荣有子，慈宣不老瑞香飘。

神郁葱佳气晓笼天，北斗倾霞入酒舡。
莲炬金辉油幕下，兰牙玉立宝香前。
衡山寿比闽山秀，楚地人瞻福地仙。
岁岁瑶池闻燕集，蟠桃从此熟三千。

年来百念如寒灰，老眼慵向时人开。
犹有爱山缘未断，芒鞋信步东岩隈。
东岩幽胜甲晋境，寒藤古木生苍苔。
谁凿云根泄海眼，惊波深泻如奔雷。
衲僧具眼觑天奥，作亭闯尔临渊洄。
亭中空洞纳万象，收奇揽秀无遗材。
倚阑清坐洗尘念，洒然冰雪涵灵台。
上方一目尽千里，劳筋未暇穷崔嵬。
百年名刹烬一炬，可怜金碧成蒿莱。
世间兴废岂足道，会看穹壤论三灾。
短生乘化不暂驻，须臾变化随风埃。
心知所历皆梦境，题诗漫识吾曾来。
下山一笑便陈迹，但见白塔苍烟堆。

庭馆飞翚气象雄，两山峙秀傍苍穹。
我来检点多奇胜，恍在蓬莱第一宫。

薤叶秀且耸，兰香细而幽。

紫芝奇树谩前闻，未若斯花叶气薰。
种向春台岂无象，望中秀色似卿云。

芳葩丰美折轻红，想是祇园秀气锺。
解使金仙犹动色，窥阑谁不解愁容。

灵山实秀德，仙圣杳难亲。
水溜空沿石，云扃不见人。
川原世上异，日月洞中春。
欲出虚无境，应修有待身。

千骑踏清霜，东游古道场。
云笼山骨秀，风引水声长。
晓日依稀暖，寒花取次香。
后随吹管急，空谷答宫商。

武夷之山奇而青，九曲之水秀且清。
山奇水秀佳气萃，孕毓多少名公卿。
世运推来五百岁，岳渎又应一贤生。
相国萧何储大昴，谪仙李白扶长庚。
拍塞家声今几载，云来见此千人英。
年少万卷付一读，胸中霜气秋空横。
骅骝不作伏枥态，梦寐抵掌收功名。
属时绿林肆分扰，邻疆鼎沸无遑宁。
笑看吴钩应嚼齿，折冲不辞鞍马尘。
发输红腐活饥殍，呻吟变作讴歌声。
勾稽讵足究施设，直须舟楫济通津。
幕府筹功居第一，联翩奏剡飞天庭。
日边消息清夜至，芝泥炳焕皇恩新。
铨闱行脱囊中颖，佩玉鸣珂游帝京。
书云过后两旬及，还是霄躔初度辰。
和气恰随阳气转，台星还并寿星明。
北山底处香风动，湖山里外祥烟轻。
帏罗幕绣玳筵列，歌珠舞翠金壶倾。
未祝修身如成子，未祝庞眉偕钱铿。
但愿登金仍步玉，盐梅商鼎早调羹。
归来武夷溪九曲，幔亭曾孙旋寻盟。
眉寿堂中恣盘礴，摩挲铜狄细推评。
武夷之山比公寿，与公千岁同峥嵘。
九曲之水酿公酒，与公千岁供寿觥。
我亦更办诗千首，一年一首伸贺诚。

武夷之山奇而青，九曲之水秀且清。
山奇水秀佳气萃，孕毓多少名公卿。
世运推来五百岁，岳渎又应一贤生。
相国萧何储大昴，谪仙李白扶长庚。
拍塞家声今几载，云来见此千人英。
年少万卷付一读，胸中霜气秋空横。
骅骝不作伏枥态，梦寐抵掌收功名。
属时绿林肆分扰，邻疆鼎沸无遑宁。
笑看吴钩应嚼齿，折冲不辞鞍马尘。
发输红腐活饥殍，呻吟变作讴歌声。
勾稽讵足究施设，直须舟楫济通津。
幕府筹功居第一，联翩奏剡飞天庭。
日边消息清夜至，芝泥炳焕皇恩新。
铨闱行脱囊中颖，佩玉鸣珂游帝京。
书云过后两旬及，还是霄躔初度辰。
和气恰随阳气转，台星还并寿星明。
北山底处香风动，湖山里外祥烟轻。
帏罗幕绣玳筵列，歌珠舞翠金壶倾。
未祝修身如成子，未祝庞眉偕钱铿。
但愿登金仍步玉，盐梅商鼎早调羹。
归来武夷溪九曲，幔亭曾孙旋寻盟。
眉寿堂中恣盘礴，摩挲铜狄细推评。
武夷之山比公寿，与公千岁同峥嵘。
九曲之水酿公酒，与公千岁供寿觥。
我亦更办诗千首，一年一首伸贺诚。

柴门深闭莫嫌猜，为怕春归不敢开。
几树好花风{扌弃}去，一池新水雨添来。
冥搜秀色增诗料，款挹晴光入酒杯。
试问东君来复去，何如休去且徘徊。

堂前三凤戏斑衣，堂下三槐擢秀枝。
一岁倦游归绿野，荣华鼎鼎看吾儿。

舞凤翔龙拱帝城，秀涵积水驻川灵。
青山楼观排云出，画舫笙歌隔柳听。
撩乱花光浮绮陌，参差马影绕旗亭。
振衣直上南峰顶，谁似盘溪却独醒。

秀锺天柱产灵芝，造就仙芽发嫩旗。
采向先春烟露里，喊山凤尾岂为奇。

回环叠嶂倚长空，丹凤曾栖晻霭中。
殿阁至今无燕雀，溪山随处有梧桐。
竹荣秀实笼晴景，瀑泻寒泉漱应风。
伫看来仪新乐府，吾皇勋德与虞同。

非稼亦非田，生香萃简编。
所耕皆实地，何虑不丰年。
华秀充诸己，收藏乐此天。
揠苗求助长，毋若宋人然。

松荣梅竹秀，三径但含滋。
不与乾坤老，难令霜雪欺。
交情存淡薄，世治识艰危。
前路留教远，终身以自期。

秀锺天柱产灵芝，造就仙芽发嫩旗。
采向先春烟露里，喊山凤尾岂为奇。

从来此山中，不记几游历。
每缘困杯酌，未暇赋篇什。
屡恐为山羞，欲吟嗟思涩。
今晨始杖屦，醒眼看泉石。
草木呈幽姿，烟云舒秀色。
扪萝扣栖真，束燎穿大涤。
神工跨石梁，天巧镂岩壁。
仙人不可逢，灵箬无从得。
回观翠蛟舞，俯视云根屹。
何如出山去，飞腾霈甘泽。

地胜群峰秀，山高宿雾昏。
灵宫从昔著，仙迹至今存。
嵌洞窥天巧，飞泉挟石奔。
尘缘何日了，小筑占云根。

乘舟驻马览九曲，怪柏乔松映修竹。
水明山秀读书地，万古悠悠遗芳躅。
年深景怪公不来，淡雾衰草迷书台。
乌啼鹊噪暮林杪，明月夜夜穿空斋。
门轩岁月谁开闭，策杖登临令心碎。
无聊举棹便回路，闷倚船窗读周易。

不怕石头滑，来为雁荡行。
平生梦不到，今日眼逾明。
未历千岩秀，先逢一段清。
遍观从此始，着脚历峥嵘。

入山认得本来踪，识破机关境界同。
水自东流山自秀，因缘只在笑谈中。

嵌岩穹窿，屹立乎江中。
崩湍下瞰不见底，巨石崛出高摩空。
混沌破来到今几万岁，雄奇秀丽胡为乎此山兮独钟。
长江西来一万里，当空削出金芙蓉。
上有金仙居，下有冯夷宫。
宝坊栉比列霄汉，塔影倒置惊鱼龙。
有时洪钟咽烟响，潮音属和驱群聋。
鸟飞竟力不得到，我尝拏舟一抵其云峰。
摄衣步楼阁，矫首观无穷。
齐州九点落眼底，岷峨西望沧溟蒙。
忽闻长风破巨浪，芥蒂一洗平生胸。
山僧喜殊常，握手何从容。
杯擎陆羽水，茶泛玉川风。
鹤庵散仙，恒斋老翁，把臂大笑声融融。
天风吹袂欲轻举，白云缥缈将何从。
不知海外之三山，群仙之乐与此将异而或同。
迄今别去五六载，我舟又复来掀篷。
山灵偃蹇我倨傲，尘怀汩没不得追前踪。
风帆一笑金山过，山头日落飞冥鸿。

戎马掀天动地来，襄阳城下哭声哀。
平章束手全无策，却把科场恼秀才。

淳居万山巅，土瘠稀良田。
丰歉系饥饱，民命悬于天。
人忧庚子歉，我见为丰年。
蚕登百谷熟，箱万仓盈千。
异哉粟四穗，一干生南阡。
岂无连理木，亦有双华莲。
维兹孕瑞粟，庶补民艰鲜。
嘉生本协气，此事非偶然。
窃闻野老说，守令仁且贤。
官清简案牍，刑省空扉圜。
农耕士力学，工肆商充廛。
午鸡桑树鸣，夜犬花村眠。
君不见渔阳歌秀麦，善政青史编。
又不见中牟书嘉禾，德化今古传。
猗欤际圣代，奇祥呈八埏。
愿言叫阊阖，入奏冕旒前。

秀爽盘空翠不收，阴晴俱好更宜秋。
沧江也爱楼头月，故抱青山月样流。

秀壑阴崖列翠微，光风瑶草日晖晖。
林深不放棋声出，怕触归云作雨飞。

周君筑室东南隅，训友仲季勤诗书。
求名于我我不语，为君邈取棠棣图。
棠棣诗成喻恩义，郑氏笺诗寓深意。
上华下萼两相扶，枝干光华能覆庇。
兄弟本是同枝生，譬诸华萼齐敷荣。
蔓草难图段不弟，尺布可缝嗟尔兄。
君家昆仲俱秀敏，愿笃萱堂眉寿庆。
勉旃覆弟有余荣，戒尔事兄须尽敬。
数椽雅谈标新题，为君更作敬荣诗。
敬荣之善不可独，余波亦诏吾痴儿。

书堂高构岁寒巅，水秀山明隔市廛。
两岸柳风吹道骨，一溪梧月浸心天。

深壑敞禅扉，独魁天下奇。
烟云藏不尽，花木秀无时。
谁谓神仙去，我疑蛟垒移。
沉吟玷佳景，有句不成诗。

青原连峰郁嵯峨，中产瑞石如金螺。
清淑之气孕秀多，蜿蟺旁礴无偏颇。
间世人杰文星罗，六一鸣道继雄轲。
忠简名节森聱牙，乃孙所学能传家。
天孙为织云锦窠，五凤装楼龙作梭。
吐词摛藻正而葩，纬国经邦真土苴。
暂屈计台烦抚摩，飞刍挽粟汉萧何。
专城治郡政不苛，分医散药起札瘥。
幻出东湖十里荷，百花蔽亏万柳遮。
民不知劳在咄嗟，涂歌里咏自吟哦，坐致金穰玉烛和。
登城万宝丰百嘉，黍稷稻粱菽禾麻。
维时秋律灰吹葭，玉宇凉生雨乍过。
银河夜静风无波，祥烟瑞霭纷交加。
只说牛女此会佳，谁知神仙降云车。
中驱下扶走乘戈，玉妃拥卫不㧑呵。
童女十二颜如花，乘鸾吹箫静无哗。
弹璈戛玉献琵琶，琴奏双成瑟女娲。
仙掌金茎吸露华，西凉蒲萄胜流霞。
桃实如蟠枣如瓜，祝公千百算增遐。
公持玉节镇龙沙，我领辕门吉水涯。
一水东西骋望赊，安得共泛张骞槎。
秋风阊阖鸣玉珂，公归调鼎我盐醝，持衡不致斤两差。
诗寄柏梁愧猗那，因词见意倘可歌。

过了元宵八日间，琴堂歌舞献慈颜。
七闽山水须眉秀，三楚云烟杖屦闲。
痴绝不妨公事了，欢浓莫于酒杯悭。
明年今日迎新霈，锦轴荣封鬓未斑。

三溪溪水别原委，长日波光荡无已。
曲折有如九回肠，合汇门前清彻底。
只看秀色照眼明，溪上闲游不倦情。
何年得作逋荣客，好结芳邻一濯缨。

青山吐出白龙开，我是地仙赵秀才。
嘉善有鱼餐得去，永嘉有虎唤能来。

石龟州北群峰起，一去距城无十里。
烟岚秀气护岩扃，松菊清香泛溪水。
轻裘肥马正荣耀，春韭秋菘任凋毁。
待将底物勒移文，谷口浓云白如纸。

冈原草木秀，溪谷云霞媚。
君笔谁所传，独解吐和气。

长嗟珍果滞遐方，好种华林奉帝王。
夏簟满风罗秀色，晓梯乘露摘新香。
泼霞乍染愁将变，烹玉才凝忍更尝。
正在临邛病痟甚，忽蒙佳惠敢相忘。

疏就湖山秀气浓，花林茂列景争雄。
管弦交奏客欢合，台榭竞登人喜同。
环嶂鹭行飞早晚，平波鱼阵跃西东。
荒芜芟去成佳致，换得汀洲月与风。

吾有西山桐，桐盛茂其花。
香心自蝶恋，缥缈带无涯。
白者含秀色，粲如凝瑶华。
紫者吐芳英，烂若舒朝霞。
素柰亦足拟，红杏宁相加。
世但贵丹药，夭艳资骄奢。
歌管绕庭槛，玩赏成矜夸。
倘或求美材，为尔长所嗟。

火神侵官弄胸臆，青帝欲满勾芒慵。
骄阳暴苗不得秀，风俗相顾无颜容。
我公裨补造化手，乞许暂息平奸骢。
西湖景好天子借，讼简朝夕临青铜。
忽窥庭民有旱色，辍寝废饭忘巾筇。
访求雩法得古本，若可舒卷阴阳功。
除坛规土锸未动，精意已与神耳通。
雷官风师不敢息，先时奔走鞭群龙。
稚苗霶霈饱哺乳，一夕换得千里丰。
老幼欢呼相公雨，喜气酝酿为和风。
一封朝缄万室意，慰减焦思宽九重。
选牲祀龙益倾倒，大宅不满犹忡忡。
朴愚幕吏解公意，期雨霑足环海中。
不以一郡喜为喜，喜忧天下公之公。

霜余荆吴倚天山，铁色万仞光铓开。
麻姑最秀插东极，一峰挺立高嵬嵬。
我生智出豪俊下，远迹久此安蒿莱。
譬如骅骝踏天路，六辔岂议收驽骀。
巅崖初冬未冰雪，藓花入履思莫裁。
长松夹树盖十里，苍颜毅气不可回。
浮云柳絮谁汝碍，欲往自尼诚愚哉。
南窗圣贤有遗文，满简字字倾琪瑰。
旁搜远探得户牖，入见奥阼何雄魁。
日令我意失枯槁，水之灌养源源来。
千年大说没荒冗，义路寸土谁能培。
嗟予计真不自料，欲挽白日之西颓。
尝闻古者禹称智，过门不暇慈其孩。
况今尪人冒壮任，力蹶岂更余纤埃。
龙潭瀑布入胸臆，叹息但谢宗与雷。
著书岂即遽有补，天下自古无能才。

横江舍轻楫，对面见青山。
行尽车马尘，豁见水石寰。
地气方以洁，崖声落潺潺。
虽为千家县，正在清华间。
风烟凛人心，世虑自可删。
况无讼诉嚣，得有觞咏闲。
常疑此中吏，白首岂思还。
人情贵公卿，烨烨就玉班。
光华虽一时，忧悸或满颜。
鸡鸣已争驰，骅骝振镳镮。
岂如此中吏，日高未开关。
一不谨所守，名声别妖奸。
岂如此中吏，一官老无瘝。
愔愔谋谟消，汩汩气象孱。
岂如此中吏，明心慑强顽。
况云此中居，一亭众峰环。
崖声梦犹闻，谷秀坐可攀。
倚天巉岩姿，青苍云斒斓。
对之精神恬，可谢世网艰。
人生慕虚荣，敛收意常悭。
诚思此忧愉，自应喜榛菅。

雪花好洁白，不待咏说知。
区区取相似，今古同一辞。
薛能比众作，小去笔墨畦。
谁能出千载，为雪立传碑。
四座且勿歌，听我白雪诗。
天地于降雪，其功大艰难。
去年暖风日，冬在春已还。
山屏尽深碧，危溜声亦潺。
草萌各已动，梅花开最繁。
炉火殆可谢，衣絮谁复言。
推排腊已过，一变天更寒。
飘风动木石，激射难出关。
深房拥高燎，领肘曾不温。
仰视云压叠，垂欲藉屋山。
元气不复呵，飞鸟折羽翰。
谁排河汉流，欲堕莽苍间。
道为黑风遮，凝冻无住着。
纷纷成片缕，六出非刻削。
初时漏余滴，杂雨犹可恶。
迤逦纵飞洒，态状不可名。
或稀若有待，或密似相萦。
或弱久宛转，或狂自轩腾。
群来信汗漫，孤飘亦零丁。
屋角初渐斑，瓦沟忽皆平。
坳漥一已满，茅茨压将倾。
树木遍封裹，冈山助峥嵘。
阶除断纤秽，池台有余清。
流尘寂已掩，物象窅皆明。
厨烟或中镵，里表仍孤擎。
长街隠缺甃，荒城混觚棱。
沙水渺相合，扁舟在图屏。
啄草鸟雀踪，篆字遗纵横。
顿惊宇宙内，侈丽皆天成。
引望谁倚楼，秀色乱目睛。
永怀衡门士，辛苦守六经。
山藜不充腹，笔砚久已冰。
柔茵坐中堂，谁问公与卿。
世事泊无意，烛换犹飞觥。
文犀压朱箔，阳春谢秦筝。
所处殊处所，苦乐固异情。
谁致此不齐，上天意何营。
苍苍不可问，奕奕洒未停。
明晨起相处，寒日已满窗。
井甃破圆素，砌苔还故苍。
万物去覆冒，颜色皆复常。
融为大田水，其流日滂滂。
方塘接深甽，澄彻碧玉光。
岂惟疠疫消，庶验百谷祥。
愿彼守经士，幸可继糗粮。
忧民既非职，空致新诗章。

阴气先赢纵秋热，时节有几相与夺。
情知赫日不可久，须听西风生木末。
浮云满天明复暗，天意自然如惨怛。
园林秀色已渐失，次第岂能无叶脱。
南山独佳不可挫，气象更清连日月。
燕飞度海向何处，今去昔来真可劣。
绣帘锦幕不算重，从此朱门戒霜雪。
谁怜丱角歌者哀，岁岁苦贫思短褐。

弃地瓦砾间，兹桐偶谁树。
忆见拥西墙，俄成划烟雾。
得时花叶鲜，照影清泉助。
当轩蔽赤日，对卧醒百虑。
惜哉禀受弱，妄使鸾凰顾。
商声动犹微，秀色触已沮。
低摧乱繁条，逼迫畏清露。
暄晴幸未阕，飘落傥可拒。
噫号冲飙回，激射阴霰聚。
此势复可言，瞪视空薄暮。

麻姑之路摩青天，苍苔白石松风寒。
峭壁直上无攀援，悬磴十步九屈盘。
上有锦绣百顷之平田，山中遗人耕紫烟。
又有白玉万仞之飞泉，喷崖直泻蛟龙渊。
丰堂广殿何言言，阶脚插入斗牛间。
樛枝古木不记年，空槎枵然卧道边。
幽花自婵娟，林深为谁妍。
但见尘消境静翔白鹤，吟清猿，雏禽乳鹿往往嗥荒颠。
却视来径如缘𫄠，千重万叠穷岩峦。
下有荆吴粟粒之群山，又有瓯闽一发之平川。
弈棋纵衡远近布城郭，鱼鳞参差高下分冈原。
千奇万异可意得，墨笔尽秃谁能传。
丈夫舒卷要宏达，世路俯仰多拘牵。
偶来到此醒心目，便欲洗耳辞嚣喧。
罗夫子，一日远补东南官。
爱此层崖峻壑之秀发，开轩把酒可纵观。
喜此披霄插汉之敻起，出门举足得往还。
罗夫子，一尉龙蛇方屈蟠。
此邦人人衣食足，阖境年年枹鼓闲。
几案剸裁得休暇，山水登蹑遗纷烦。
我行送之思故园，引领南望心长悬。

明妃未出汉宫时，秀色倾人人不知。
何况一身辞汉地，驱令万里嫁胡儿。
喧喧杂虏方满眼，皎皎丹心欲语谁。
延寿尔能私好恶，令人不自保妍媸。
丹青有迹尚如此，何况无形论是非。
穷通岂不各有命，南北由来非尔为。
黄云塞路乡国远，鸿雁在天音信稀。
度成新曲无人听，弹向东风空泪垂。
若道人情无感慨，何故卫女苦思归。

乔柯与长谷，秀色故未浼。
秋风来吹之，声如振江海。
怒号无晨夕，唱和若有待。
翏翏遍坳漥，岂独缘{山/畾}嵬。
百川亦相投，取闹不知悔。
竹篱更謞然，吕律焉足采。
蜩螀岂知微，切切如怨憝。
惟人亦吟哦，沸若烹鼎鼐。
八荒同一鸣，静里安得在。
独有虚室翁，恬然故无改。

程侯昔使西山下，金印出怀光满把。
坐驰雷电破奸伏，力送春阳煦鳏寡。
袴襦优足遍里巷，禾黍丰穰罄郊野。
讼庭终日自虚旷，德宇平生本潇洒。
龙渊决水涨清沼，鸟背诛林开广厦。
苍颜拥槛四山出，翠色横檐大江泻。
掌平百里露州郭，髪密千甍衔屋瓦。
云裘数曲秀兰蕙，凤盖相摩擢梧榎。
客来尚喜井投辖，主礼宁论烛飞灺。
三吴月出照金戟，百越风来吹玉斝。
羽钗绝艳舞回雪，宝剑诸儒谈炙輠。
一尊放意受天籁，万累回头真土苴。
我思飞步缀登蹑，又欲生绡乞图写。
身縻东观愿虽阻，日注漳门心岂舍。
过临有幸破氛雾，奋厉方欣入陶冶。
斋航又自日边去，信节初从天上假。
旧邦往靖寄挥麈，新谷来输付流马。
遥知素誉在民口，已有欢声腾里社。
却寻泉石引幽士，想忆沙尘笑劳者。
何当一解豫章榻，强赋土风令中雅。

东南溪水来何长，若耶清明宜靓妆。
南湖一吸三百里，古人已疑行镜里。
春风来吹不生波，秀壁如奁四边起。
蒲芽荇蔓自相依，踯躅夭桃开满枝。
求群白鸟映沙去，接翼黄鹂穿树飞。
我坐荒城苦卑湿，春至花开曾未知。
荡桨如从武陵入，千花百草使人迷。
山回水转不知远，手中红螺岂须劝。
轻舟短楫此溪人，相要水上亦湔裙。
家住横塘散时晚，分明笑语隔溪闻。

经冬种牡丹，明年待看花。
春条始秀出，蠹已病其芽。
柯枯叶亦落，重寻但空槎。
朱栏犹照耀，所待已泥沙。
本不固其根，今朝谩咨嗟。

野岸涨流水，名园纷杂英。
旭景冠盖集，清谈樽酒倾。
重此台省秀，驾言江海行。
已喜怀抱粹，况推材实精。
众许极高远，时方藉经营。
讵止富中廪，固将泽东氓。
还当本朝用，不待芳岁更。
功名自兹始，勿叹华髪生。

桃花染破南山青，汉江此时春水生。
客舟相语人夜起，劲橹乱江群雁声。
之君飘泊动归思，告我举装千里行。
闳材壮思风雨发，绿鬓少年冰雪清。
读书一见若经诵，下笔千言能立成。
精微自得有天质，操行秀出存乡评。
嗟从薄禄困流滞，能诱鄙俗销纷争。
弦歌躬劝士强学，田里堵安人力耕。
嗟予据桉但画诺，遇事缩手方蒙成。
虽知璞玉难强献，欲挂尘榻空含情。
岁寒不变乃知确，物理先否终当亨。
维舟且尽今夕语，明日帆随白鸟轻。

方舟下秋濑，已远汉南城。
念昔在郡日，苦为尘网婴。
低心就薄禄，实负山水情。
鹿门最秀发，十里行松柽。
宿幌白云影，入窗流水声。
庞公昔抱道，遁世此躬耕。
风雨塞天地，伺晨独先鸣。
故岩但闻说，已觉醒朝酲。
及兹道途出，谓谐猿鹤迎。
顾值深泞阻，独怜幽思并。
不踏苏岭石，虚作襄阳行。

万山临汉皋，峰岭颇秀发。
王繁旧居处，荒草久埋没。
解佩盖已迷，沉碑终自伐。
最宜北城望，正值氛霭歇。
缥缈出烟云，清明动毛发。
留连至归时，长见西林月。

杜君袖衔丹砂书，一顾诃斥百怪除。
声如翻河落天衢，四方争迎走高车。
方瞳秀貌白须垂，买船东南寻旧居。
石岩天开立精庐，四山波澜势争趋。
君琴一张酒一壶，笑谈衮衮乐有余。
我今归来尚踟蹰，羡君决发真丈夫。

九衢言语乱人耳，三市尘沙眯人目。
猿狙未惯裹章绶，鱼鸟宁忘慕谿谷。
恨无栖宿在清旷，欲弄潺湲愈烦燠。
道人谁氏斥佳境，决汉披霄敞华屋。
骈罗嶷嶷三秀石，丛迸娟娟两修竹。
云蒸雨泄被岩壑，海倒河垂动林麓。
顿惊俯仰远嚣浊，岂直形骸摆羁束。
解衣坚坐暝忘返，饮水清谈心亦足。
丈夫壮志须坦荡，曲士阴机谩翻覆。
青鞋赤舄偶然尔，安用区区巧追逐。

铅笔雠书客，朱轓守土臣。
素餐方侧席，黄发已侵巾。
喜有山围郭，仍怜水满津。
清华闲耳目，潇洒长精神。
秀色秋来重，寒声雨后新。
宿云当户牖，流月过松筠。
北圃分殊境，西湖断俗尘。
渚花红四出，沙鸟翠相亲。
芡老含珠实，鱼惊跃锦鳞。
飞梁凌窅渺，虚榭压奫沦。
岭对横修竹，洲分抱白蘋。
静宜人事拙，闲觉道腴真。
器小难周物，官微幸庇身。
簿书偷暇日，杖屦想幽人。
溯险飞游艇，探奇漾钓缗。
形縻甘鹤怨，心泰得鸥驯。
督府恩容久，芳笺讯问频。
门庭严卫戟，尊俎从华绅。
却起烟霞兴，还思水石邻。
自嗤田父乐，那可荐鸿钧。

杂雨零初急，因风洒更狂。
英华倾月窟，光气泻天潢。
宛转花飞密，纡余舞态长。
化材随大小，成器任圆方。
秀已滋山国，清尤助水乡。
色严齐上下，明盛析毫芒。
润屋情夸诞，埋轮兴激昂。
收功归泽物，全德在包荒。
预喜仓箱富，潜知海岳康。
萧晨迎贺客，歌吹趣传觞。

四楹虚彻地无邻，断送孤高与使君。
午夜坐临沧海日，半天吟看泰山云。
青徐气接川原秀，常碣风连草木薰。
莫笑一樽留恋久，下阶尘土便纷纷。

薄材何幸拥朱轩，窃食东州已一年。
陇上雨余看麦秀，桑间日永问蚕眠。
官名虽冗身无累，心事长闲地自偏。
祇恐再期官满去，每来湖岸合留连。

一峰孤起势崔嵬，秀色挼蓝入酒杯。
灵药已从清露得，平湖长泛宿云回。
翰林明月舟中过，司马虚亭竹外开。
我亦退公思蜡屐，会看归路送人来。

樛枝高下秀森森，曾寄名卿异俗心。
草舍一时成往事，松身千尺见新阴。
声清不受笙竽杂，气劲能遗霰雪侵。
汉节从来纵真赏，谢庭兰玉载芳音。

如云青发拥朝簪，佳誉喧喧动士林。
自重肯悲三献玉，不欺常慎四知金。
芝兰秀出清门盛，鸿鹭翻飞紫殿深。
别后斋中挂尘榻，更将梁甫向谁吟。

故人容下榻，清宴得传杯。
地秀偏宜竹，天寒未见梅。
云林千嶂出，烟艇一帆开。
且醉休言别，归期信召催。

挥手红尘意浩然，夙兴招客与扳联。
烟云秀发春前地，草木清含雪后天。
已卜耕桑临富水，暂抛鱼鸟去伊川。
更追羊杜经行乐，况有风骚是谪仙。

山茶纯白是天真，筠笼封题摘尚新。
秀色未饶三谷雪，清香先得五峰春。
琼花散漫情终荡，玉蕊萧条迹更尘。
远寄一枝随驿使，欲分芳种恨无因。

潦退蛟螭不可逃，溪潭清澈见秋毫。
欲霜日射西山赤，渐冷天腾北极高。
秀色更浓唯竹柏，孤根先动是蓬蒿。
感时一抚青萍叹，马踏西风气自豪。

灵山生神芝，一年再三秀。
绚彩夺霞露，荧煌寄岩岫。
真人劝我飡，可以跻万寿。
自古王子乔，秘此莫轻授。
采之岂辞远，时逝不可又。
歳晏怀所思，终焉不盈袖。

四海方荡潏，匡山得三隐。
若人独秀士，逸响露深蕴。
江汉东南流，滔滔未之尽。

水国虽暑湿，亦恶春令早。
雨旸恒不时，过燠未为好。
凌威集骄阳，瘴疹一以埽。
宿麦根复濡，丰年不烦祷。
堪舆气清真，生物同寿考。
大哉造化力，排斡正穹昊。
能令四时顺，少失安足道。
君胡乃嗟叹，哀彼花与草。
方今王正始，节物自未老。
繁华虽云迟，秀实终自保。
可以寛君爱，毋为色枯槁。

夜长愁无端，岁晚易多感。
徘徊中庭步，相与肆遐览。
繁霜冷次骨，皎月清照胆。
幽意暂欲飞，秀色若可揽。
明夕虽复来，素华已应减。
念兹径使醉，无使我心惨。

莫埽林下花，花存春尚在。
一随南风散，飘忽不可待。
四时相乘凌，万物随变改。
不如玩三秀，忘年蹈云海。

神仙不可学，浅俗如醯鸡。
逍遥二三叟，乃独秦遗黎。
避地思远适，名山得幽栖。
深岩紫芝秀，归路桃花迷。
稍远人世隔，遂忘陵谷移。
至今山中人，往往犹见之。
吾闻秦皇帝，甚慕真人为。
驾石窥蓬莱，载车象云蜺。
沙丘往不返，四海忽若遗。
安知全真子，近在西山垂。
一千二百年，修身未尝衰。
古称山泽臞，非复万乘期。
观君此图意，有以和天倪。

尚容耻玩世，畏景希就阴。
一麾谐微愿，千里非遐心。
平生志江海，寤寐在山林。
及此吏如隐，始知古犹今。
鷾鸸避落实，蜎蠉安蹄涔。
但恐得已多，尚非力可任。
诸公蓬莱秀，夙昔交契深。
击柝声相闻，照邻光四临。
清浊泾以渭，离合商与参。
愿言三秋思，毋閟金玉音。

煌煌南极星，粲粲北维斗。
禀龄瑞明时，运柄燮万有。
降神非寻常，希世曾一偶。
积善如公家，于今见纯佑。
安车告归日，三府升平久。
万石均禄秩，鲁公拜前后。
茫茫周汉来，此事复闻否。
黄金铸大印，绿丝绾长绶。
方为累世荥，况多后来秀。
戏禽试强弩，劝客满春酒。
贱子敢再拜，愿公更眉寿。

婵娟巫峡女，秀色倾阳台。
昔为一片云，飞入汉宫来。
明镜徒自妍，幽兰谁为媒。
丹青固难恃，远嫁委尘埃。
十步一反顾，百步一徘徊。
出门如万里，泪下成霰摧。
左右相娱乐，丝竹声正哀。
岂不强言笑，郁郁不可开。
黄河入东海，还从天上回。
嗟尔独抱恨，一往掷蒿莱。

松阴何婆娑，松盖何偃蹇。
松香不堪折，松色无可选。
旦暮青松间，吟怀未尝远。
严霜百木死，高秀初欲展。
泠泠海风飘，辉辉甘露泫。
去矣混尘滓，怀哉邈林𪩘。
谅无刀斧忧，千载行可践。
辇毂念山海，谁期共攀搴。
独有风入声，琴中尚悠衍。

我醉阙门外，卧备东藩臣。
君从天上来，秀色落青云。
留连三日语，多得所未闻。
僻陋不自知，喟予久离群。
南风吹白沙，六月天昼昏。
送行不尽境，引望空复勤。
相识何必旧，白头或如新。
有信当寄书，毋遗倾盖人。

鬓髪今日白，山林未能往。
每逢负郭趣，嘿有归田想。
置酒松柏间，当春更萧爽。
欣欣二三子，相与留一赏。
早花何娟娟，秀色倾宿莽。
驯禽声喧呼，永不忌罗网。
物情乐于适，未必在深广。
育育井中鱼，胡然困偃佒。
佳哉主人翁，示我以天壤。
放怀寓一醉，益愧鸣佩响。

汝颍多奇士，磊落布方册。
先进存古风，若人复令德。
诗书秀英华，鹰鹘勇排击。
曩者从军行，早闻平戎策。
纵横志未展，慷慨意更激。
坐惊齿牙脱，忽使头髪白。
颇与嵇阮同，闭关以藏迹。
老骥甘道路，黄鹄羞斥泽。
复持一麾去，坚取万里役。
旌旗暗长亭，已想蜀山碧。
鼓吹喧前除，稍知楚风易。
专城自足贵，远览固多适。
胡为结离愁，恨此晚同得。

君家颍川上，时论数八龙。
声华自照映，远与高阳同。
季慈又青出，秀气凌秋空。
安步可远到，何为菰芦中。
会稽自禹来，山水天下雄。
古人每独往，胜事殊未穷。
聊欲因弦歌，登临极江东。
超然语高迈，令人愧樊笼。
我昔更此邑，稚年尚儿童。
迩来成梦寐，自笑成秃翁。
安得方寸金，换君腰下铜。
越吟不自然，极目南飞鸿。

岂无栋梁材，为君构明堂。
岂无调羹资，为君致烹鬺。
独使限荒鄙，委之道路旁。
岁晏吐奇秀，芬芬有余香。
疾风见松柏，众秽知蕙芳。
譬彼君子质，幽沈道逾彰。
安得假神术，徙根俪长杨。
辽哉计不果，我心不能忘。

三楚多秀士，从古谓之然。
接舆既髠首，三闾复沈渊。
大屈备时玩，白珩为世传。
秕糠凤鸟歌，瓦砾离骚篇。
已矣德既隐，孔车为回旋。

世皆笑幽独，何不少自贬。
种竹南轩间，亦足以相检。
况兹岁华晚，众卉日凋敛。
清节良自如，栽培匪为谄。
岂知窗户侧，秀色窥荏苒。
会兹东南美，相对情不慊。
楚人昔颂橘，行比伯夷忝。
此君最孤高，坚直难外掩。
凛气有精粹，筠光射圭琰。
他时雪中客，往往疑清剡。

沈阴天气昏，忽霁景物好。
墙阴且残雪，池岸已芳草。
愁怀无端涯，强出慰枯槁。
白日当青天，所至豁如埽。
山僧一饭毕，钟鼓不复考。
庭宇若无人，窗轩照丹藻。
徒行不知远，适兴惬所祷。
如觉逍遥游，颇堪谢烦恼。
诸子吾宗秀，张生一经老。
相顾能不言，欢然屡绝倒。

百花乘春辉，红白相妩媚。
暂开已半落，过眼如梦寐。
繁奢能几时，寂寞都埽地。
儿童惜徘徊，妇女瞻歔欷。
中庭两桧树，百尺浮云际。
芳意不玩俗，秀色亦自喜。
绿烟凝参差，金粟点细碎。
霏霏堕疏香，袅袅隔清吹。
足明后凋节，不与众草类。
忽思折瑶花，自放天宇外。

谁谓山水秀，忽登君子堂。
乃知仁智乐，不与冠盖妨。
浓霭万叠碧，悬流百寻长。
列峰映落落，遶溜含苍苍。
气爽变衡霍，声幽激潇湘。
意真景自远，趣逸累已忘。
鸣玉无时续，翠屏终日张。
赏音得虚寂，寓兴成轩昂。
夙昔慕丘壑，迩来倦簪裳。
欣符洗耳愿，遽有寻源狂。
纵目寄历览，挟琴写铿锵。
但疑主人厌，应接殊未央。

紫薇异众木，名与星垣同。
应是天上花，偶然落尘中。
艳色丽朝日，繁香散清风。
{女便}娟虽自喜，幽寂逝将终。
主人谪仙籍，浩歌沧浪翁。
卜居抗静节，搴秀怜芳丛。
猗狔庭中华，固为悦已容。
如何又将去，含意默忡忡。
青苔侵履綦，摇落知岁穷。
独赖君子德，庶几甘棠封。

终军西入关，弃𦈡笑路旁。
丈夫贵成名，用此还故乡。
虽无鲁儒操，意气殊激昂。
稚龄如颓波，讵忍鬓髪苍。
古人汝南秀，契阔升我堂。
宿昔梦生翼，已排九门翔。
未尽复来归，帝阍隔微茫。
高卧三年喑，忽随南风扬。
万里快超诣，岂知道路长。
努力戒后时，相劝不可忘。

遭遇爵位轻，治平进取难。
不见明经士，白首成一官。
怜尔吾家驹，学问知所安。
得名万众中，奋迅生羽翰。
天子临广廷，公卿肃衣冠。
传呼署甲乙，谁不倾目观。
我时忝陪侍，趋拜玉座前。
鄂秀莩亦荣，不自知欣懽。
勿言势尚卑，无以地固寒。
鸾鳯曾棘栖，蛟龙亦泥蟠。
孟轲称三乐，富贵不与焉。
恨我不如尔，千锺益悲叹。
奈何方远别，浩荡江湖间。
临分岂自胜，流涕空汍澜。

闭关予非用，适野子能谋。
勿言雅俗异，卒岁共优游。
清诗状景物，秀气豁霜秋。
篇终寄一笑，因以缓心忧。

走马平舒道，初日明三峰。
岚光共淡荡，千丈青芙蓉。
伊昔临画图，但爱神仙踪。
安知复壮丽，翰墨难为工。
我行天地间，异景曾此逢。
至今想见之，秀气常冲融。
世事劳人生，壮年成老翁。
山中定见佳，恨未与君同。

天马出西极，由来中国用。
楩楠秀荆楚，乃作晋梁栋。
遗材彼兴忧，得宝此以重。
伍员楚亡命，一旦摧郢众。
世薄事有然，申胥得无恸。

幽兰晚已秀，新竹直且疏。
朴樕亦巢禽，坳堂自容鱼。
长日肆炎赫，周轩正清虚。
适心不贵多，一亩觉有余。
理会遣孤笑，兴来味群书。
彼何扰扰尔，我独欣欣欤。
人臣无怀安，吏治犹蘧芦。
幸及三年淹，庶几闲燕居。

朝日送风光，宿云浓不卷。
微阴助惆怅，旅思增婉婉。
新花秀且含，芳草绿更远。
乐赏及融怡，春晖未应晚。

子真王济徒，爱马有马癖。
毎嫌驽骀众，未睹千里格。
朅来飞龙厩，一一数白黑。
始惊麒麟骨，秀出无与敌。
旗旄乱云霞，鼓吹喧霹雳。
从容看回旋，感激私叹息。
此当逝昆仑，上与天无极。
奈何局轩陛，终歳老羁靮。
主人贵公子，埽榻多命客。
聊欲寛其意，无为稍戚戚。
珍羞杂水陆，清酒漾金碧。
嘲笑心目开，留连日已夕。
归来兴不尽，驻马问所适。
知我方会友，投鞭遽登席。
贫家竟何如，脯醢乏余力。
歌舞复无素，儿童强敦逼。
多君平生怀，不与贫富隔。
欢来亦酩酊，俛仰愧三益。

中庭郤埽无余地，怜君种树还有意。
重阴覆屋千尺时，徙坐读书殊可喜。
似君秀骨不易攀，当援桂枝星汉间。
岂能玩此便自老，尘俗纷纷聊闭关。

江东梅树江西客，僻地相逢眼俱白。
杂花乱草鬭青春，玉树琼枝比颜色。
轻阴漠漠寒不返，清雨高风旦连夕。
惜无白日照芳菲，决云之剑那能得。
忽忆曾过上林苑，五柞长杨心所识。
结根擢秀皆寻常，得地翻宜帝王侧。
后皇嘉树无远迩，尔生自合居南国。
勉留佳实和君羮，丁宁妇女无所摘。

昨日风，今日雨，门前泥坑昨夜土。
秋怀凄怆谁最多，江南秀才洛下旅。
十年麻衣走南北，饥寒不比仓中鼠。
悠悠暖日庇重云，举头看天不得语。

吾闻苏侯不及识，内嘉孤雄世难得。
文如翻波气龙虎，风云晦明在顷刻。
中间流落似天意，今虽暂困当永适。
忽传长逝既巳矣，知与不知同叹息。
曩者避地金马门，献书著论惊上国。
材豪志剧少所有，倏忽变化不可测。
结交必皆天下士，朝廷见人退自斥。
指挥功名力可取，城郭披露曾不惜。
庙堂诸公交口荐，天子亦称万人敌。
中道龃龉空归来，扁州东浮问损益。
登临姑苏睨沧海，愤叹始觉区中窄。
徉狂烂醉遗日月，欲乘长风挂危席。
安期洪厓殊仿佛，蓬莱方壶定可陟。
浩歌秀句凌斗牛，至今紫气犹融奕。
若人不应逐物化，吴中好事先巳惑。
迩来安知非形解，世上蜉蝣限畛域。
遗编逸藁尚多有，但恐灵物随变匿。
君当收拾藏永久，毋以交情死生易。

不及西京盛，空知鄠杜间。
衣冠为我累，丘壑羡君还。
陇麦逢春秀，林花着雨斑。
鸡豚社下醉，多与谢南山。

小径入村坞，风帘拂暮霞。
桃源还可宿，樽酒亦容赊。
举眼青山秀，随松白露斜。
寻常出郊少，未醉莫还家。

寒灯不及邻，花艳竞争新。
重叠芝三秀，分明桂半轮。
东风谁变律，芳意自惊春。
流玩堪通夕，长眉莫效颦。

两君共羁旅，三径肯淹留。
秀色映凉月，清风生早秋。
樵苏亦不爨，樽酒自相酬。
欢然夜遂永，河汉西南流。

兹亭四时好，秀色映长松。
静境非千亩，幽人如素封。
吹声偏洗耳，暑昼亦成冬。
暂到还忘返，心知叔夜慵。

春流抱城郭，暖色媚楼台。
麦秀闻雉雊，鹳鸣知雨来。
浮烟著垂柳，晴雪落新梅。
此地春愁阔，无人共一杯。

腊前芳树暑前开，笑忆周南摽有梅。
玉色还如雪中见，天香不减岭头来。
黄莺未识休频顾，粉蝶初逢亦自猜。
应与灵芝竞三秀，碧城瑶圃隔尘埃。

落蘂漂香思碧莲，嫩芳成实澹晴烟。
玉杯侧露参差重，麟趾模金约略圆。
撷秀乍闻回急桨，荐新还许备加笾。
涉江不限刍荛往，志服深希百疾蠲。

江边腊破东风起，舍侧栽花遶四邻。
要似桃源堪避世，会令桂树默留人。
即看红叶娟娟秀，豫想喧蜂处处新。
庾宅荒凉宋亭古，应须大占郢中春。

灵液涵秋色，仙花露夕香。
交阴分擢秀，并蒂烂齐芳。
回复天锺气，深沈地献祥。
宝灯辉四照，文羽势双翔。
飞盖宸游密，披图秘牒光。
重华与同本，并此祝无疆。

望岁忧农事，为霖属柄臣。
吁嗟动云汉，精祲验天人。
霏雾凝空曲，雄风激水滨。
驱除断炎燠，洒埽浄埃尘。
势欲翻河海，声疑过鬼神。
山川共秀发，穹壤划清新。
庶物含生意，元和倚大钧。
穴蛟深奋角，辙鲋默翻鳞。
雷电天威远，耕桑帝力匀。
依然四时正，好在万家春。
会府开清旦，高堂引庆宾。
沃焦心有待，濯热正无伦。
蒸础遗占信，随轩旧史真。
京师并福润，爻象在经纶。
舞罢看佋服，谈余识垫巾。
新诗追大雅，舆诵洽烝民。
单袷寒仍薄，清和气已震。
晴晖明旭日，霁色卷高旻。
亹亹希前哲，凄凄幸及辰。
阳秋书闵雨，一颂鲁公仁。

百草迎年茂，群花逼夏零。
天工感寥落，春事出丁宁。
皓月雕寒魄，鲜风结暖馨。
彩霞融缥缈，甘露洒清泠。
照坐千枝烛，摇空九子铃。
轻黄金缀缕，凝碧玉镌缾。
烂漫辅鲛锦，褵褷聚鹤翎。
问名惊竞秀，变态骇流形。
锺美应成媪，储芳或景星。
意真乘澹泊，气淑倚娉娗。
浄影临雕槛，疏音隔后庭。
瑶妃旦酣酒，玉女夜窥棂。
时世妆浓澹，朝云梦窈冥。
魂从攀处乱，醉任看余酲。
禁籞曾迂幸，天歌独仰听。
一时矜绝出，众卉谢晶荧。
正尔生成巧，由来造化灵。
属词劳比兴，图象费丹青。
雨重碧油幕，灯昏云母屏。
谪仙才不世，激赏为君聆。

盛德淳熙耀，丰规振后昆。
降心徕俊杰，前席问黎元。
嘉会真千载，休声聚一门。
象贤俱秀出，济美并鸿鶱。
性复朱绳直，书曾玉露繁。
十年森气象，江海豁词源。
心伏惊诸老，名闻动至尊。
深严亲赐策，渊默静临轩。
明白朝廷制，丹青教化原。
屡闻呼万岁，争诵累千言。
宜有非常遇，谁嫌不次恩。
官仪推粉署，地望逼星垣。
令闻人人得，风流善善存。
春华照棠树，高韵溢箎埙。
义辱交游接，欢心抃笑烦。
空惭一枝小，当谢北溟鲲。

终南全近蜀，春日得新梅。
始信秦风是，非关越使来。
雪霙眀自照，云叶薄谁裁。
香重浮山露，肤清避俗埃。
众芳知远矣，独秀亦悠哉。
翦彩何胜妒，严妆莫自猜。
差池鼎鼐味，旷绝栋梁材。
把酒千山外，那令寂寞开。

青青水中蒲，秀色宜三春。
常苦秋气早，飘飘悲路人。

双树婆娑三百年，江南秀色上参天。
不知昔日谁来种，正为道人开法缘。

已看秀色动高林，会见翛翛满翠岑。
不学渭川千亩富，欲闻嶰谷凤凰音。

火中有芝，殊干连叶。
顷刻三秀，烂其煜煜。
孰为而生，孰为而滋。
既富且寿，君子正之。

籍甚离骚后，芬芬楚泽滨。
移根烦老圃，比兴得佳人。
秀色谁与玩，清香不自珍。
吾庐故可爱，况及物华春。

天子重论秀，待之以公卿。
志士抱奇节，犹或场屋轻。
学能苦自琢，诗书腹纵横。
胡为怀袖间，挟册角群生。
诃卒窥其旁，执衣来叩楹。
狂狙就新缚，跳突哀且鸣。
岂不念寒孤，顾有素令明。
利禄非可苟，辱甚舍弗烹。

乐国芝呈瑞，贤侯贰郡时。
甘棠方蔽芾，仙草亦葳蕤。
异种传三秀，灵华粲九枝。
幽阴吐光怪，朽腐化神奇。
美政邦人颂，嘉祥圣主知。
特书辉史策，宠锡下天墀。
治行能如此，公台到匪迟。
谁为燕许手，洒笔播声诗。

秀野春如绮，平湖水拍天。
商诗凉月夜，把酒狎鸥边。
秋柏已成实，寒花谁为妍。
伤心耆旧尽，何用慰华颠。

君子尚仁义，宝用为身资。
其人苟不贤，富饶亦胡为。
所以回宪徒，不厌糠与藜。
当时万金产，令名传者谁。
之美初解褐，为吏长河湄。
月得数斗禄，仅足供𫗴糜。
谓言家无宝，不必修藩篱。
囊衣不自暖，乃为偷意窥。
穿墉入其室，探取无纤遗。
从事借之带，同列乞其衣。
日高服未具，不敢逾门畿。
萧条四壁寒，独立空自嗤。
援毫引幅纸，书作二贫诗。
上言运命邅，温饫无时期。
下嗟职事劳，旧学日以隳。
乃知贤者心，不独忧寒饥。
𡒄坎虽益多，志业终无衰。
我实甚贫者，视君犹白圭。
行年三十余，碌碌无佗奇。
庇身太学官，旦夕唯盐虀。
读君二贫作，我事借君词。
君诚士林秀，不免青衫卑。
满腹岂无才，抱蓄未有施。
不用固为小，用之活蒸黎。
如君有此富，岂必藏珠玑。
财贫非道贫，已矣何嗟咨。

楚人歌紫兰，华禁无传久。
循名意兹是，谁得明真否。
天怜菊性孤，秀发秋风后。
固令芳物生，聊作黄花友。

白若缯初断，红如颜欲酡。
坐疑仙驾严，幢节纷骈罗。
物性有常妍，人情轻所多。
菖蒲傥日秀，弃掷不吾过。

梦想水乡游，阶庭植笼古。
宛如江外行，高帆落寒浦。
烟枝静疏秀，风穗闲低举。
于今看未好，漠漠宜秋雨。

端居太常署，寒日淡孤清。
取酒呼诸友，谈笑方纵横。
韩君士林秀，四海依高名。
家袭锺鼎贵，身无簪组萦。
逍遥风尘外，万物秋毫轻。
未尝妄过人，所过以为荣。
如何枉玉趾，及门失相迎。
主人岂傲客，事有迷悮并。
追延既不及，相视徒嗟惊。
威凤顾修梧，不下还孤征。
景星欻呈彩，旋有流云生。
灵物固难睹，俗眼真不明。
投谢有何物，珉石从双琼。

哲公金陵来，神韵自孤秀。
京华三十春，高节愈幽茂。
烜赫公卿门，道俗日奔走。
自非趣尚合，一息不相就。
慷慨贤豪士，波溢千金富。
蔬饭苟有余，秋毫未尝受。
嚻呶不可变，坚白如琼琇。
居然尚愁寂，终厌尘土臭。
忽思香炉云，荟蔚冠孤岫。
振衣寻昔游，烟霞宛如旧。
络木藤蔓长，攫石松根瘦。
瀑泉响夜壑，乳管添春窦。
茅茨荫方丈，宴坐度清昼。
几席雨奇花，阶除驯猛兽。
方知物外乐，回视人寰陋。
慎勿露声光，愚迷将辐凑。

寂寥清明后，余春已无多。
闲轩冨佳致，不惜载酒过。
水木晚尤秀，风烟晴更和。
临樽不尽醉，奈此芳菲何。

朝来趋府庭，饮啄厌腥膻。
况临敲扑喧，愦愦成中烦。
归来禠冠带，杖屦行东园。
菊畦濯新雨，绿秀何其繁。
平时苦目疴，滋味性所便。
采撷授厨人，烹瀹调甘酸。
母令姜桂多，失彼真味完。
贮之鄱阳瓯，荐以白木盘。
𫗦啜有余味，芬馥逾秋兰。
神明顿飒爽，毛发皆萧然。
迺知惬口腹，不必矜肥鲜。
尝闻南阳山，有菊环清泉。
居人饮其流，孙息皆华颠。
嗟予素荒浪，强为簪緌牵。
何当葺弊庐，脱略区中缘。
南阳匄嘉种，莳彼数亩田。
抱瓮亲灌溉，烂漫供晨餐。
浩然养恬漠，庶足延颓年。

剑山中断融为川，清江双流郁回旋。
沟塍阡陌粲如绣，香秔紫芋皆良田。
地灵物秀气淑美，由来衮衮生英贤。
朝家文明所及远，于今台阁尤蝉联。
猎缨鸣佩走声望，出入金马如云烟。
奈何应辰独𡒄坎，华发未得离宾筵。
玙璠悬黎已为宝，结绿岂得偏弃捐。
愿君弹冠自重惜，邑人行诵子虚篇。

嗟予仕京府，谋禄非谋身。
岂徒劳百骸，消铄侵天真。
所畏旷官诛，敢辞从事勤。
朝讯狱中囚，暮省案前文。
虽有八尺床，初无偃息痕。
比归𫏐解带，日没轩窗昏。
援枕未及就，扑面愁飞蚊。
未能习律令，何暇窥皇坟。
夫君天才秀，明颍排纠纷。
右曹况清简，剸裂奚足云。
未遇且坚卧，逢时将致君。
行当起经济，膏沐醒吾人。

长夏金正伏，火意尤骄盈。
夫子寓官舍，无术逃烦蒸。
轩窗豁四开，灭去壁上灯。
纻衣不可亲，羽扇安能胜。
濯泉泉已温，抚簟簟可憎。
万叶悄无风，但有飞蚊鸣。
六府燥不濡，喉舌烟尘生。
摄衣起徐步，四顾天正晴。
云汉浅欲涸，箕毕徒纵横。
忽思终南巅，秀出秦云青。
上有长松林，蔽日深杳冥。
下有万仞壑，含蓄太古冰。
安得蹑轻屐，杖策缘峥嵘。
挂冠芙蓉阙，结屋高崖棱。
回视万锺禄，飘撇如飞蝇。

少连善降志，无恤能忍诟。
兹亭名耐辱，缔构自吾舅。
樽前湘水清，席下湘山秀。
于焉忘荣枯，终日醉醇酎。
攻愁若攻敌，避喧如避寇。
困久理须通，非徒保无咎。

今秋少雨冬不雪，麦寄浮埃根欲绝。
圣主焦心闵万民，负扆不怡常膳撤。
诏书朝下遍九州，岳渎百神俱祷求。
西都留守虔君命，促驾不敢须臾留。
嵩高万仞蟠地中，海内众山无与雄。
前驱大斾拥千骑，波腾云涌来祠宫。
牲肥酒香笾豆洁，盛服斋明荐毛血。
有司执事皆肃然，宝帐神来风窣屑。
公心犹畏九阍遥，丹诚不能通青霄。
分留导从屯林麓，别张醮具登山椒。
山椒迢遰峻无极，行挽枯藤蹋危石。
万室嗷嗷愁死饥，敢惮劬劳爱余力。
天门上出俄坦平，下视一世尘杳冥。
焚香拜手倾恳恻，左右前后皆列星。
公今三守三川地，咫尺嵩高未尝至。
诘朝既毕祠事严，暂转鸣珂历诸寺。
少林昔为达摩居，达摩英灵今有无。
瘦辞流散满天下，竞以两手扪空虚。
法王魏氏离宫旧，玉刻狻猊向犹有。
子孙宗庙皆尘灰，止见伽蓝存不朽。
会善庭隅千歳松，一根二股凌寒空。
势如鼎足争秀出，泠泠永夜吟霜风。
少室先生乐闲暇，弃官来家玉峰下。
昔为浪泊据鞍人，今结东陵卖瓜舍。
溪上有堂名挂冠，四垣重复皆林峦。
呼儿扫地喜公到，随分弦歌留尽欢。
周王太子名闻久，相传羽化缑山首。
鹤飞笙远窅无迹，遗庙今人空沥酒。
公来本不事遨嬉，周流闾里询疲羸。
亲呼令长嘱赤子，勿贪荣利穷鞭笞。
境中群望无不走，回辔仍过凿龙口。
奉先暮投林日曛，浥涧晨征辙冰厚。
归来新诗盈一编，明珠大贝相属联。
此行虽不从公后，历历胜游皆目前。

凛然凌霜色，本自生丘壑。
徙之君子庭，栽培固不薄。
静夜声飂飂，清昼阴漠漠。
秀气逼檐楹，翠影通帘箔。
知君梁栋材，大匠偶未度。
但守岁寒心，闲轩亦不恶。

合抱生毫末，无为厌小官。
政成心更逸，道胜意常寛。
野迥山形秀，云疏雪意阑。
离杯如不尽，何用御祁寒。

冠盖连翩数里尘，帝家全借上林春。
鹓行不动烟霞秀，龙角正高雷雨新。
喜气晴曛宫树绿，飞花醉堕玉卮频。
蒲萄卢橘应相识，半是当年举酒人。

问望簪绅旧，恩华雨露重。
图书周内史，汾浍晋全封。
秀发千寻壁，寒生百炼锋。
归时门有戟，惜别更从容。

落落抱高节，秀出青云端。
无言磵谷幽，自致宫庭难。
芳风袭玉宇，余露分铜槃。
不使万年木，嘉名高歳寒。

烈火非不猛，不耗百炼金。
寒霜非不严，不雕竹柏林。
小人势利合，倾覆无常心。
君子道德亲，白首犹视今。
诸君闺台秀，相得如璆琳。
离群一昔期，乃尔动悲吟。
古风久已衰，交道日颓侵。
愿名思友操，播之清徽琴。

延阁屹中天，积书云汉连。
神宗重其选，国士此为偏。
夫子岷嶓秀，声名俊造先。
清标峻不极，胜气驶无前。
待价犹怀璧，临岐肯着鞭。
介推不求显，张季久方迁。
玉槛钩陈上，丹梯北斗边。
帝容瞻日角，宸翰照星躔。
职秩曾无贵，光华在得贤。
公卿殊未晚，尚少买臣年。

学海无涯富，辞锋一战勋。
声华掩终贾，赋颂继渊云。
五斗为边吏，千仓饱戍军。
明恩美尤异，优秩赏能勤。
黄祖阴怀怒，张汤巧用文。
折虽因木秀，烧不变兰薰。
迹有穷通异，心无得丧分。
龙蛇宁久蛰，玉石岂俱焚。
蜀国花饶思，临邛酒易醺。
西风时有意，尺纸慰离群。

微迳透重峦，茅堂竹叶冠。
方瞳映骨静，秀气逼人寒。
夜火装丹灶，晴霜醮石坛。
不须惊浅俗，轻举入云端。

严风秀木折为薪，得罪由来为出群。
粥粥黄鸡憎鸖介，芄芄青蔓掩兰薰。
天资谗嫉多端巧，人极精明不易分。
饮水岂言吴刺史，谤书翻似马将军。
波涛汹涌动寒野，楼阁嶣嶤压暮云。
红叶寺深秋暖见，苍山钟迥夜清闻。
何妨绝境聊为中，正恐中朝亟用君。
身外百愁俱掷置，放歌沈饮且醺醺。

佳游得令辰，过此不为春。
一境风光秀，万家烟火新。
燕初飞玉殿，草不染香轮。
逼水蒲牙短，围堤柳带匀。
纵谈高出古，落笔健生神。
日暮还醒去，林花应笑人。

佳雨濯烦暑，翛然生晓凉。
森沈殿瓦碧，羃历井苔苍。
院静杉篁秀，人闲钟鼓长。
凭谁同把酒，清兴窅相望。

湖澄翠岫孤，胜地古东吴。
气象常时秀，英灵何世无。
金闺演王綍，玉帐绾兵符。
炜烨照乡曲，从兹益重儒。

上苑通丹禁，修林绕玉堂。
周阿纡镂槛，并干擢新篁。
萧洒骈瑶甃，连翩拂璧珰。
虬腾双角直，鲸喷两须长。
晓泊烟华重，晴留雨气凉。
分音成律吕，齐秀待鸾凰。
碧借云霞润，清依日月光。
物情知有谓，天造固无方。
比节群诚合，虚心至道彰。
吾君愈勤德，不敢有嘉祥。

相府新承檄，兰台旧校文。
题舆荣得士，把袂惜离群。
首夏郊原秀，晴阳草树曛。
觚棱日边远，关塞雾中分。
翠岭林端出，飞泉竹外闻。
金羁游烂熳，珠履醉缤纷。
人服声光重，官无薄领勤。
归期肯留滞，汉主待渊云。

万里东瓯外，溪山秀出群。
乡人皆嗜学，太守复工文。
正用慈良化，居无牒诉纷。
谁云远京国，佳政日相闻。

广汉土平远，已嫌丘壑疏。
呼工刻岩洞，应手出庭除。
缥渺神仙宅，嵌空虎豹居。
人功与天力，秀绝两何如。

千岩秀色拥晴川，万顷陂光上下天。
委地鱼盐随处市，蔽空桑柘不容田。
讼庭虚静官曹乐，儒服寛长邑里贤。
不为从知方负羽，独乘鱼艇老风烟。

春木争秀发，嗟君独不材。
须惭一花少，强逐众芳开。
顽艶人谁采，微香蝶不来。
直为无用物，空尔费栽培。

十万貔貅士，旌旗晋水阳。
元戎倚耆硕，别乘选才良。
秀直寒松节，精明利剑铓。
知君留滞久，从此欲腾骧。

地胜岷峨秀，时清隽乂生。
扬雄晚得禄，何武少知名。
性有图书癖，心忘绂冕荣。
前年归谕蜀，不使里人惊。

星郎年未至，辞禄一何高。
目莹栖灵气，眉疏出秀毫。
胸中自有乐，身外尽徒劳。
回首红尘地，纷纷笑我曹。
解绂沱江外，诛茅井络边。
老莱夫妇隐，韦孟子孙贤。
浮蚁邀旁舍，蹲鸱种薄田。
不须亲几杖，想望已萧然。

漆灯无复曙，柏径不知春。
南纪光华减，中朝俊秀贫。
凄清千古韵，寂寞一丘尘。
异日昭亭下，方多沥酒人。

秀眉无足验，结轖遽为灾。
乡曲三年别，江山万里回。
林闾飞旐入，书剑逐舟来。
坟草枯还绿，重泉不复开。

洛阳富文彩，峭拔四子流。
提笔入广场，辞气干斗牛。
擢第在芸阁，言事触冕旒。
左降宰百里，道胜心无忧。
才高耻吏役，放荡不检修。
起应贤良科，下笔不见休。
青宫尚淹恤，赤县且优游。
轻财粪土贱，高义云天浮。
悬磬任贫窭，盈樽长献酬。
知己彼何人，凤阁与鳌头。
推挽终不起，壮志将焉收。
晚年圯桥役，关市良可羞。
忽然为异物，寒草封一丘。
孀嫠应冻饿，交友谁寻求。
遗孙方稚齿，爽秀已遒遒。
皇天若有凭，必使光贻谋。

刘生颇少秀，为学识根柢。
丘轲有堂奥，试脚到阶砌。
杨墨恣荒榛，挥手欲芟薙。
携文访谪居，趣向非权势。
对挹雏凤下，交言孤鹤唳。
在璞认良玉，行当为国器。
彼茁见灵芽，伫可供王祭。
岂止随众人，区区一枝桂。
宜哉孙汉公，妻之以女弟。
吾家兄之子，笄年未伉俪。
恨不早相逢，取子为佳婿。

迁谪独熙熙，襟怀自坦夷。
孤寒明主信，清直上天知。
消息还依道，生涯只在诗。
惟当谕山水，讵敢咏江蓠。
偶叹劳生事，因思志学时。
读书方睹奥，下笔便搜奇。
赋格欺鹦鹉，儒冠薄鵔鸃。
耕桑都不事，园井未曾窥。
必欲缣缃富，宁教杼轴纰。
光阴常矻矻，交友尽偲偲。
步骤依班马，根源法孔姬。
收萤秋不倦，刻鹄夜忘疲。
流辈多相许，时贤亦见推。
叨荣偕计吏，滥吹谒春司。
仆瘦途中病，馿寒雪里骑。
空拳入场屋，拭目看京师。
技痒初调箭，锋铦欲试锥。
甲科登汉制，内殿识尧眉。
数刻愁晡矣，三题亦勉之。
先鸣输俊彦，上第遂参差。
罢举身何托，还家命自奇。
唯惭亲倚户，敢望嫂停炊。
竭力求甘旨，终朝走路歧。
贪希仲由来，多废董生帷。
丹桂何时折，孤蓬逐吹移。
知怜无国士，志气自男儿。
季子貂裘敝，狂生刺字隳。
广场重考覆，蹇步载驱驰。
明代宁甘退，青云暗有期。
礼闱冠多士，御试拜丹墀。
泽雾宁惭豹，抟风肯伏雌。
重瞳念孤迹，一第忝鸿私。
得告还乡贵，除官佐邑卑。
折腰称小吏，矩步慎初资。
枳棘心何恨，松筠操自持。
及亲家有养，事长礼无亏。
铜墨官常改，烟霄雨露垂。
县花聊主管，寺棘且羁縻。
吴郡包山侧，长洲巨海湄。
万家呼父母，百里抚惸嫠。
敢起徒劳叹，长忧窃禄嗤。
宦途甘碌碌，官业亦孜孜。
政事还多暇，优游甚不羁。
村寻鲁望宅，寺认馆娃基。
西子留香迳，吴王有剑池。
狂歌殊不厌，酒兴最相宜。
草织登山履，蒲纫挽舫{纟支}。
果酸尝橄榄，花好插蔷薇。
震泽柑包火，松江鲙缕丝。
三年无异政，一箧有新词。
多恋南园卧，俄从北阙追。
呈材真朴樕，召对立茅茨。
载笔居三馆，登朝忝拾遗。
紫泥天上降，朱绂御前披。
侍从殊为贵，图书颇自怡。
史才愧班固，谏笔谢辛毗。
拟把微躯杀，惭将厚禄尸。
安边上章疏，端拱献箴规。
精鉴逢英主，知怜是首夔。
赓歌才不称，掌诰笔难摛。
制历无多事，词头每怯迟。
繁阴温室树，清吹万年枝。
青琐霞光透，苍苔露片萎。
御香飘砚席，宫叶落缨緌。
看浴池心凤，闲扪殿角螭。
上林花掩映，仙掌露淋漓。
对近瞻旒冕，班清辟虎貔。
宫帘垂翡翠，御水动涟漪。
纪号年淳化，朝元月建寅。
摄官捧宝册，祝寿执樽彝。
表案行低折，宫悬听肃祗。
德音王泽润，谦柄斗杓㧑。
贵接皋夔步，深窥龙凤姿。
策勋何烜赫，赐紫更萎蕤。
蚊力山难负，鹈梁翼易滋。
论功惭八柱，受服欲三褫。
祇虑殃将至，曾无事可裨。
趁朝空俯伛，退食自逶迤。
更直当春好，横行隔宿咨。
内朝长得对，驾幸每教随。
琼苑观云稼，金明阅水嬉。
赏花临凤沼，侍钓立鱼坻。
拂面黄金柳，酡颜白玉卮。
分题宣险韵，翻势得仙棋。
竟举窥天管，争燃煮豆萁。
恨无才应副，空有表虔祈。
睿眷偏称赏，天颜极抚绥。
中官赐文字，院吏捧巾綦。
遭遇诚堪惜，功名窃自悲。
请缨无壮志，视草亦何为。
未献东封颂，空镌北岳碑。
深惭专俎豆，长欲议边陲。
但可怀骄子，何须斩谷蠡。
胸中贮兵甲，堂上有熊罴。
成败观千古，施张在四维。
兼磨断佞剑，拟树直言旗。
遇事难缄默，平居疾喔咿。
无权逐鸟雀，俛首任狐狸。
延尉专刑煞，词臣益等衰。
五花仪久废，三尺法聊施。
书命犹无谄，评刑肯有欺。
厚诬凌近侍，内乱疾妖尼。
丹笔当无赦，金科了不疑。
拜章期悟主，引法更防谁。
萋斐终无已，雷霆遂赫斯。
如弦伤讦直，投杼觅瑕疵。
众铄金须化，群排柱不支。
佞权回北斗，谗舌簸南箕。
阙下羊肠险，朝端虎尾危。
道孤贻众怒，责薄赖宸慈。
西掖除三字，南山佐一麾。
苍黄尘满面，挥洒涕交颐。
目断九重阙，魂销八达逵。
尊亲远扶侍，兄弟尽流离。
秦岭偏巉绝，商于更险巇。
吾庐何处是，我马忽长辞。
六里山苍翠，丹河浪渺弥。
分封思卫鞅，割地忆张仪。
懒读三闾传，空寻四皓祠。
畬烟浓似瘴，松雪白如梨。
坏舍床铺月，寒窗砚结澌。
振书衫作拂，解带竹为椸。
呼仆泥茶灶，从僧借药筛。
钟愁上寺起，角怨水门吹。
旧友谁青眼，新秋出白髭。
烟岚晴郁郁，风雨夜飔飔。
我过徒三省，吾生自百罹。
初来闻旅雁，不觉见黄鹂。
市井采山菜，房廊盖木皮。
野花红烂漫，山草碧{衤离}褷。
副使官资冷，商州酒味醨。
尾因求食掉，角为触藩羸。
有梦思红药，无心采紫芝。
瘦妻容惨戚，稚子泪涟洏。
暖怯蛇穿壁，昏忧虎入篱。
松根燃夜烛，山蕨助朝饥。
岂独堂亏养，还忧地乏医。
迹飘萍渤澥，亲老日崦嵫。
阁下辞巢凤，山中伴野麋。
风欺秀林木，云隔向阳葵。
屈产遭驽马，丹山困吓鸱。
悔须分黑白，本合混妍媸。
自此韬余刃，终当学钝锤。
穷通皆有数，得丧又奚悲。
自顾才何者，空怜道在兹。
宣尼犹削伐，大禹亦胼胝。
用去当如虎，投来且御魑。
避风聊戢翼，得水会扬鬐。
琴酒图三乐，诗章效四虽。
鱼须从典卖，貂尾任倾欹。
兀兀拖肠鼠，悠悠曳尾龟。
北窗寻蛱蝶，南岸看鸬鹚。
山翠楼频上，云生杖独搘。
簟闲留晓魄，檐暖负冬曦。
松柏寒仍翠，琼瑶涅不缁。
望谁分曲直，祇自仰神祇。
吾道宁穷矣，斯文未已而。
狂吟何所益，孤愤泄黄陂。

熊耳如当出槛熊，仙姿孤秀压诸峰。
采芝逋客怜贞质，化石佳人妒丽容。
身上霓衣慵整顿，天边华盖会裁缝。
嫦娥月里休相笑，万古应无窃药踪。

嵯峨高锁夕阳红，斜入吟窗秀色浓。
六里青山长满眼，不劳云片学奇峰。

连袤复岧峣，峰峦架泬寥。
流名自东晋，积翠满南谯。
洞碧通仙界，溪明润药苗。
古台临海日，绝顶见江潮。
杉影拏云暗，泉声出竹遥。
庙碑传汉祖，寺额认唐朝。
旱岁时霑稼，灵踪合禁樵。
诗章因我盛，屏障遣谁描。
近住人多秀，频登酒易销。
图经标八绝，灊霍合相饶。

一夕满淮海，莎阶晓欲平。
气寒知腊在，势猛共春争。
飘泊残梅妒，龙钟老桧擎。
随风无定态，入竹有繁声。
倚槛吟忘倦，援毫画不成。
南乡消瘴疠，东作助农耕。
片飏鹅毛远，光翻蝶翅轻。
任贫添酒债，慵扫慰诗情。
群玉峰峦秀，华胥世界清。
老郎无政术，沉醉卧江城。

上玄茫昧胡为乎，施设吾道生吾徒。
否多泰少是天意，生有述作死不虚。
圣人忧患方演易，贤者穷愁始著书。
尽令富贵陷逸乐，蠢蠢戢戢如鸡猪。
泯然无物作时瑞，谁识凤皇与驺虞。
经史子集灿今古，粉绘帝道张皇谟。
一言可采即不朽，名姓长与日月俱。
乃知天心厚我辈，穷辱不足形悲吁。
夫君擢秀在江左，国小而逼何区区。
科名始得值兵火，金陵坐见成丘墟。
归朝才得一赞善，黜降重为县大夫。
彰明僻远在蜀道，又遇妖贼攻成都。
徒行抱印入陇氐，乞食夷落何崎岖。
归来朝责作主簿，朱衣暗澹鬓毛疏。
昨朝投我蜀中作，铮然一集如琼琚。
杜甫奔窜吟不辍，庾信悲哀情有余。
我逢圣代自多难，谩夸三入承明庐。
近令编缀小畜集，谪官诗什何纷如。
才名官职不两立，真宰折刻分毫铢。
郎官疏远既未贵，县吏礼数不足拘。
相逢且说文章乐，为君酌酒焚枯鱼。

咏尽千峰雪，吟行六里春。
布多成暇政，方称好闲身。
物得商山下，形如震泽根。
初期谷城叟，乍遇魏榆神。
固异它山石，还同似玉珉。
绕看犹汩没，斲见渐轮囷。
草拥才抽甲，烟封几得辛。
绿藏苔漠漠，青乱叶蓁蓁。
蛟蜃浑疑活，琳琅势逼真。
杖敲清有韵，衣拂莹无尘。
起似生徐甲，扶如醉伯伦。
知吾怜磊落，移尔出荒榛。
留滞诚为久，遭逢盖有因。
胜携堕鹊印，喜过骇鸡玲。
齐列幽斋畔，休藏古涧滨。
未邀耽酒客，先对抱琴人。
带藓形虽瘦，穿交气已振。
自非怀峭绝，安得免沉沦。
月影无云夕，烟姿有雪辰。
参差光互动，高下势相均。
接待同嘉士，搜求等隽民。
苍茫劳拂拭，感遇似陶钧。
抚惜情如旧，装添景自新。
窗风声淅淅，檐鸟语欣欣。
映合移红药，遮须翦绿筠。
使君安置后，勾我往来频。
扪摸闲垂袖，偎挨醉脱巾。
海山低岌嶪，华岳小嶙峋。
鹭毳莹如霰，蜗涎曳似银。
峰峦轻菡萏，雕琢笑麒麟。
雨霁岚光滴，春晴黛点匀。
鼎分聊自得，芝秀好相亲。
宋陨知难及，秦鞭似弗仁。
无瑕收作宝，不速敬如宾。
仙掌怜应拔，出眉妒亦嚬。
罅开青虎眼，痕駮黑虬鳞。
怪隠深难测，神驱恐不遵。
倚多凉透骨，卧近冷侵茵。
蹙缩回蛇尾，谽谺齚兽唇。
云孤堪结伴，松老合为邻。
对耻风标俗，题愁格力贫。
玉堆深愧白，黛泼不如彬。
埋去甘长往，移来忽并伸。
露喷秋洗发，云触晓生津。
清越时堪叩，嵌崆永不磷。
似龙兼易扰，如虎岂难驯。
夜槛含星彩，晴轩烁日轮。
三人铛脚看，一盏瓮头醇。
罗杀迎潮怒，干将插土皴。
沉沉吁可怪，瑟瑟比难臻。
鬭莹宁饶璧，争年不让椿。
闲书堪试笔，醉坐好垂纶。
何啻为三友，还应直万缗。
贪看棋错路，竞爱酒记巡。
利若刀悬蜀，危于阁耸陈。
一拳终太小，五色却非纯。
有泐应难待，无言讵可询。
摩挲夸玉立，围绕似环循。
为匠虽非郢，吟诗莫谓秦。
须容一株上，题著旧词臣。

吴山无此秀，乘暇一游之。
万顷湖光里，千家橘熟时。
平看月上早，远览鸟归迟。
近古谁真赏，白云应得知。

宜川三月水东流，秀出江南二十州。
红旆使君今日去，白衣举子昔年游。
海潮赋就藏书府，竞渡诗成在郡楼。
国史待修循吏传，政声早晚达凝旒。

聚族逢修偃，垂绅偶会昌。
里闾师重厚，门阀诫轻扬。
木垅堆云秀，书帷积雪光。
清名传异域，丽句出中堂。
玉蕴山还润，兰生谷更香。
友朋敦布素，童稚味膏粱。
铸剑归农器，休牛见服箱。
斋心常拱极，端简立秋霜。

绿池寒竹绕书斋，鼓箧横经任往回。
积善原从千里应，表门恩自九天来。
文章卷里蟾枝秀，礼义乡中棣萼开。
记得浮云深处景，岩深应长栋梁材。

天子昔取士，先俾分媸妍。
济济俊兼秀，师师麟与鸾。
小子最承知，同辈寻改观。
甲第叨荐名，高飞便凌烟。
遂使拜扆坐，果得超神仙。
迄今才七岁，相接乘华轩。

时常展画图，今喜到仙都。
尽得烟霞景，方知手笔粗。
擎天成一柱，镇地出三吴。
苔片封车辙，莲香泛鼎湖。
占风来海国，迎日上云衢。
似笋千寻直，如蓝四面铺。
秀能通造化，高岂碍抟扶。
雷雨生岩窦，星辰遶药炉。
金华惭叱石，玉女望投壶。
观古坛尤在，碑荒字半无。
未曾迷阮肇，何倦醉麻姑。
尘外标名异，空中立影孤。
笑秦铭泰岳，嫌舜葬苍梧。
夏月风长满，秋霜草不枯。
步虚吟羽客，滴翠湿樵夫。
独称瀛洲侣，吟看典郡符。

照席烛花暖，随车剑骑寒。
江山资秀句，风月助清欢。
政简坤维静，仁深井络安。
行歌与独酌，岂得并闲官。

芳菲触目已萧然，独著金衣奉老仙。
若占上春先秀发，千花万卉不成妍。

朝来风雨歇，春意漠然收。
去我不辞诀，凭谁能借留。
杓星渐西转，洛水自东流。
曲渚撤华幄，芳园罢彩球。
雉鸣坵麦秀，蚕起野桑柔。
乱絮天涯满，晴阳草际浮。
已嗟心绪减，况复鬓丝稠。
赖听新翻曲，非为负胜游。

真宰无私妪煦同，洛花何事占全功。
山河势胜帝王宅，寒暑气和天地中。
尽日玉盘堆秀色，满城绣毂走香风。
谢公高兴看春物，倍忆清伊与碧嵩。

眉似高僧秀，颜如童子红。
忠纯汲长孺，高洁夏黄公。
矫矫辽东鸖，冥冥塞北鸿。
自夸新酒量，像想百分空。

秀发西南美，挺生河岳灵。
雕龙蔚文采，老鸖莹仪形。
落笔高时隽，飞緌侍帝庭。
英声轶云汉，远势击沧溟。
苦节专忧国，嘉谋毎据经。
温虽比圭璧，直不避雷霆。
道胜轩裳薄，神和气体宁。
忠诚怀畎亩，乐事寄林坰。
藻鉴评随月，过从德应星。
苦吟金出矿，确论木衔钉。
贱子叨流辈，高风仰典刑。
巨川容滴水，余景借流萤。
久别眉俱白，重来眼更青。
淹留弦与晦，游集醉还醒。
有酒须相就，无歌不共聼。
奇花喧夕市，叠鼓咽春亭。
扬袂行辞洛，回车去望陉。
往还天表雁，离合浪间萍。
异日期同传，穷泉约互铭。
古今难得事，交分保颓龄。

道历山兮逶蛇，思古人兮感叹。
并储胥兮肃止，仰曾云兮晻暧。
兽何鸣兮林中，鸟何悲兮山上。
木何为兮不剪，草何为兮茂畅。
帝之神兮在天，帝之德兮在人。
物具兮四海，心精兮一纯。
采秀实兮山间，摘其毛兮涧底。
玉醴湛兮琼茅，希修杂兮兰茝。
乐备兮九奏，鳯舞兮仪韶。
人骏奔兮如在，君卒享兮神交。

百花天下多，琼花天上稀。
结根托灵祠，地著不可移。
八蓓冠群芳，一株攒万枝。
孤生淮海上，晚秀清和时。
携赏偶佳辰，暗香盈酒卮。
倾都走庙下，爱玩如调饥。
皦月正交光，薰风正离披。
惟应神仙人，收拾繁英归。

久闻云际山，中有古招提。
新秋喜远览，锐意穷攀跻。
出郭值微雨，凉风晓萋萋。
陂陀越大岭，沙路净无泥。
野沃稻田秀，耒耜沿沟畦。
登岑复入谷，渐过西山西。
举首望华屋，双岸郁相携。
虚桥驾烟霭，峻闼排虹霓。
下马踏危级，褰裳涉修梯。
超然层阁外，仰视穹苍低。
俯眺亦何有，森森乔木齐。
喧嚣从吏语，嘲唽惊禽啼。
既饭复搜讨，林间得幽蹊。
岩阿访灵迹，大士常高栖。
古殿蚀苔藓，丹青暗尘{殹/土}。
俯身践危蹬，侧足缘深溪。
老树阴潭黑，风修辞蝉嘶。
悬泉洗阴壁，莹色如玻瓈。
佳观诚可恋，迟留惧颠挤。
扪萝出天险，始免魂神睽。
缓步凌巀嵲，双旌随杖藜。
回瞻花雨地，已被烟云迷。
顿辔下平陆，晴川留马蹄。
新篁映碧宇，野寺临长堤。
乘倦驻归策，荒园步柔荑。
婆娑两高树，磊落垂红离。
汲井漱甘液，拂尘观旧题。
出门尚斜日，隐隐闻城鼙。
胜概亦陈迹，茫然失端倪。
为诗记仿佛，吾友无诃诋。

三朝藩屏宠光频，四纪清名动搢绅。
肯效怀章惊邸吏，独能持节屈戎人。
千岩秀气归华藻，五岭殊功简紫宸。
他日会居衡石地，荆州虽老实台臣。

双林高寺秀峰环，我欲题为小径山。
炎月一游神骨爽，天风相送出松关。

春风到宛陵，太守遇康乐。
隐几坐高斋，清风媚林壑。
语我诸峰峦，道人古栖托。
幽潜远江汉，秀耸类衡霍。
一日赆我游，大府辍高幕。
命车载酒醪，行人饬巾櫜。
蓝舆渡前溪，野饭即高阁。
笑着乌纱巾，行背青山郭。
嵇吕重契旧，皮陆索酬酢。
幽花弄紫翠，鸣琴唱宫角。
灵气浮融融，蒸风纷漠漠。
晚宿黄渡馆，泉声自伊洛。
溪童学流觞，盘花递清酌。
归火破昏街，拥衾闻夜柝。
诘朝振衣坐，缫车厌啼{鸟矍}。
东壁有旧诗，三贤据安作。
笔迹既讹谬，尘版复皴皵。
伊人已黄泉，来者谁丹雘。
徐徐到山门，青苍洗昏膜。
两山擘大道，造化自櫜籥。
绿蒂凌空飞，江云半天落。
二岩与四洞，灵仙旧淹泊。
丹安今不归，双门失扃钥。
云髓凝为乳，石柱垂如铎。
峭壁断行路，薜萝阴附着。
秉烛寻龙潭，昏冥认头角。
欲窥心已惊，暂进足还却。
不探骊珠渊，安得长生药。
又上齐云亭，诸山露崖崿。
或涌如波涛，或沸如鼎镬。
幡幢或飞动，塔庙或缨络。
盛如明堂朝，衣冠势纷错。
尊者不避卑，强者不凌凌弱。
严如武库兵，雪霜饰锋锷。
柔顺就赦宥，刚顽即侵掠。
或齐如季孟，或比如媒妁。
连如鱼缀钩，猛如兽相搏。
横如斗东西，勇如龙潜跃。
欲尽听眺心，疲羸厌芒𪨗。
野僧又语我，文脊倚寥廓。
我思鹿裘人，不惮路硗确。
左瞻右已迷，前登后皆邈。
攀高猿臂引，入险腰{纟豆}缚。
辛勤到深幽，祠宫冷萧索。
金丹已无传，石室俨如昨。
咨嗟两台高，日月互盘礴。
石豹鸣阴崖，鹰龟露金壳。
天河泻云潭，千丈不见浊。
众指佛子堂，神灵重然诺。
我坐谢公亭，归舟阻溪涸。
𦶟萧阴祷祈，暮雨过山脚。
善济虽未通，神变已可愕。
蠢蠢尘中人，回首重惭怍。
屈曲归杜迁，复结三天约。
傍楫清溪行，万象皆洗濯。
石苔散青丝，玉笋解新箨。
路回滩流淙，洒面散雨雹。
鱼禽遂天性，浮沉随饮啄。
行行明镜中，两岸翠如幄。
停桡到妙显，洞府谁开拓。
我知巨灵斧，神妙止削。
狻猊俨守卫，琼瑶出追琢。
幽兰香自知，褊茗甘可嚼。
老木卧深坞，不肯就工度。
苍石通元精，温润抱天璞。
古有智琰师，逍遥寄冥寞。
四兽虽吾降，一性奚所恶。
天子赐诏勤，香象与醍酪。
徘徊想遗风，愚迷仰真觉。
又疑无为人，其来非力学。
洞门有磨崖，唐贤盛镌凿。
姓名今尚存，苔藓已斑驳。
游者来无穷，居者日益数。
人事竟糠秕，尘缘易糟粕。
唯有稽亭峰，巍峨不销铄。
仁智乐山水，小大等拳勺。
养心即自然，玩物乃浮薄。
我今还海涯，身不挂缯缴。
世无丹青人，为我一图貌。
试作山中吟，高情寄鸾鹤。

山水有奇秀，何必耳目亲。
兹地世未知，偶游良可珍。
平湖瞰其中，翠𪩘围四垠。
青松千万植，落瀑如悬巾。
佛庙耸殿塔，装点绘图新。
清溪与断崖，水石声磷磷。
峰巓见沧海，日出常先晨。
花草时节异，宁问秋夏春。
陵谷千万古，岂无称道人。
德微言不信，又恐远故堙。
樽酒且乐我，醉来事事均。

木秀风所折，膏明自煎然。
折固理之必，明性其可迁。
趋向人各异，公议日月悬。
开言死不测，喑噤贵且年。

江山千里接仁风，都在东南秀气中。
为问玉皇香案吏，蓬莱何似水晶宫。

我家本南闽，处世若羁寓。
侍亲从宦游，东西迁者屡。
因循历年载，未识南中路。
间岁至都城，始与里儒遇。
尝闻闽中奇，英隽所丛聚。
山川降灵气，禀肖时魁梧。
往在祥符中，黄李称独步。
当时盛文物，在廷充振鹭。
二子簉其间，轩轩并镳驱。
得志何所如，康庄跃骐馵。
时文变新律，高辞无累句。
人传幼妇碑，朝奏客卿赋。
奇器擅珪璧，至音有韶濩。
当宁喜同时，士林争景附。
渊澄或无鱼，木秀乃生蠹。
嗟哉士之贤，入朝尝见恶。
叔才亦稍迁，秘书观四库。
命穷时不偶，伶仃独翁孺。
名虽鼎甲贵，官止尘劳污。
蹉跎三十年，困踬卒颠仆。
伊予生后时，举颈徒企慕。
郑子乃其甥，肖貌何颖悟。
读书博而详，伟词亦能铸。
朅来至京国，首与予款晤。
吾尝念古昔，人贤犹爱树。
况遇贤之出，何必缘雅素。
从游遂无间，往来靡常度。
近遭试秋官，报罢不知故。
飘飘叹穷途，归橐不能具。
当路少知己，腹心谁可布。
我嗟近世人，龊龊何足数。
见善不能举，徒然用烋噢。
士有处忧困，岂尝一蒙顾。
劝君自求己，何用频龃龉。
还家乐诗书，养心益坚固。
无因一伤手，乃欲改前措。
泽豹未成文，尚能隠深雾。
齐禽戢其翼，久亦蒙傅羽。
况子气方刚，丁辰年未暮。
勉勉信予言，勤勤蹈前趣。
更想渭阳贤，怀道当有遻。
王忱希范宁，羊昙宗谢傅。
武子称卫玠，逢时乃腾骛。
深源赏康伯，传经有训注。
子其慕斯人，戒哉惇向素。
还来取高第，擢俊膺帝吁。
更发翁孺名，后来益垂裕。
作歌送子行，予言岂虚谕。

朱曦渐永烦暑添，薰风当昼飘前檐。
庭幽门邃搴帷帘，景物轩豁欣窥觇。
方池绿莹波文恬，两傍森森生苇蒹。
新荷未展排青尖，上下交映开鉴奁。
园林果实繁李棎，原野麦秀胜稻稴。
群飞众走羽毛彡，求阴息影愁烹爓。
江南郁蒸非类痁，时虽早热人心恹。
忻忻笑语喧闾阎，言此丰岁将饫餍。
正阳用事何太廉，乃使阴沴相陵詹。
正当汗浃𫄨衣粘，凄风忽生增纩缣。
淫霖旬日横流霑，市井郊郭皆渰淹。
林实坠落谁扯挦，麻麦散乱如删镰。
斯民愁嗟言成谵，我时忧思坐闲檐。
方食不知味苦甜，整齐几案抽书签。
发策一以天人占，少阴乘阳时最嫌。
小人当此多欺𪫺，君子遇之难怀谦。
天道虽远诚可瞻，上曰高明下沈潜。
四时中分寒与炎，一气不可相并兼。
推本事理知悉纤，灾害所起由渍渐。
岂非奸孽当除歼，又非直道伤诐譣。
孰居鼎鼐调梅盐，孰任阃𫔶怀韬钤。
圣皇言动谋于佥，布为利泽濡苍黔。
将消祲沴频深砭，感召冲气安危阽。
嗟嗟直口不可钳，谁当一探龙颔髯。

赵子抱经术，儒林挺孤秀。
策足入上庠，高谊诸生右。
秋闱再程文，怀宝不见售。
京师首善地，翘然俊贤囿。
朝廷举新诏，多士四方走。
主司搜择艰，有如羿张彀。
小善或不遗，宁当舍良茂。
岂非绳准高，刀尺下难就。
得丧不在己，自信非我疚。
岁穷感亲心，倚门方远候。
都亭谢知己，飘飘拂归袖。
乐彼闽中幽，里中贤友旧。
且复从其游，行义益充厚。
道存贵有用，独善古所陋。
明时无滞才，子行当勉懋。

古来贤相称高奇，虞有皋夔商傅伊。
帝臣王佐见谟训，千载相望如同时。
我朝公辅代间出，锺秀辰象分躔离。
堂堂太尉实异禀，风质粹美和而威。
仁皇始擢自藩翰，渭水兆告非熊罴。
立朝早已擅风采，料敌曾不失毫厘。
圣圣相承倚时栋，入登槐鼎出拥麾。
司徒相继据魁轴，势压诸夏摧附枝。
一言寤意尊社稷，万里奔命来戎夷。
君臣一体自同德，下鄙汉相矜规随。
功成治定预告老，还乡治第当西圻。
十年休佚养冲气，泰宇充茂心欣嬉。
二公勋德诵人口，载于彝鼎歌于诗。
吾皇得相柄文武，调燮四序齐璇玑。
孟轲尝称圣之任，乃曰百世人之师。
固宜天畀两元老，期颐常保松筠姿。
规橅载在庙堂上，自使风俗淳浇漓。
前年召自大名尹，对罢累请菟裘归。
帝曰公今更强固，闵烦几政留清规。
两加金貂百官首，再剖玉麟三水涯。
洛人闻之喜且抃，如在旱岁逢云霓。
朝临留府暮私第，偃息又将弥再期。
今春欲作耆英会，涓日象值神俱比。
谓宜饮食与宴乐，对接宾客心忘机。
康宁寿富复好德，向此巨福全者稀。
席间诸老尽贤杰，相得欢甚欹冠緌。
饮盈百榼似尼父，歌有三乐同荣期。
杯盘衍溢逮舆隶，割肉酾酒如林池。
衣冠填咽两城市，车马照耀清涟漪。
夜阑百炬列红烛，天寒四座添重帏。
钜儒洒翰序嘉会，义薄皎日垂清晖。
诸公半酣各赋咏，含毫叠纸鱼鳞差。
诗成累幅灿珠玉，光艳宜若陵钩奎。
歌声旖旎啸鸾凤，酒气冷冽喷酴醿。
长篇立刻在金石，楷字高揭当轩墀。
晋公延宾就绿野，谢傅卜宅临清溪。
当时贵客亦有数，讵与今日争光辉。
誊书远报邺都守，开缄摘句情融怡。
答言遂起归与兴，迹虽未往心先飞。
三贤事业固同道，用舍安得常情知。
官尊邦国之柱石，望重士林之羽仪。
退舍进用自殊致，大义当以公言推。
不能则止固达识，陈力可行当有为。
圣君知臣贤达节，事有轻重须从宜。
宁拘经礼致为政，自有邦人歌衮衣。
三台明润少微烂，光彩并照大紫微。
子房辟谷方壮岁，张苍作相当厖眉。
曹参置酒坐公府，晋贤高蹈来东篱。
昔人出处固有意，造适自与时推移。
光阴可惜且行乐，任从𫛴鴂方春啼。

维扬禹九州，淮南唐四镇。
地据江海冲，星占楚吴分。
五季剧荒扰，我朝夷僭闰。
督府时称雄，守帅选常遴。
由来竹符使，莫匪邦家闻。
其间九贤者，尤推万人俊。
太原文章伯，师友渊源濬。
五事陈便宜，七制推典训。
屡荐官虽崇，三已色无愠。
岐公老藩朝，惠爱浃吴晋。
荐士言有味，偃兵功不陈。
鼎饪方燮和，丘园终委顺。
渊哉文肃公，生遘休明运。
三朝翰墨工，二府谋猷奋。
道卷任推迁，名全蔑缁磷。
郑公梁栋才，天质璆琳韵。
大笔弟兄同，万事朝廷问。
徊翔极宰枢，终始无疵吝。
仁宗初倦勤，魏公复来觐。
堂堂真相尊，謇謇嘉言进。
十字篆勋劳，大烝报忠荩。
乐安予旧馆，早岁窥墙仞。
儒林仰宗工，政府发闳论。
虽无鼎铭勋，却有书传信。
吾友仲{辶备/录}父，利器发硎刃。
论经鄙章句，纵辨摧凌谇。
经纬夙志违，风流壮年尽。
文武惟秀公，将相纡双印。
入辅复出藩，抚淮兼帅润。
忆昔获攀稽，后来尝慕蔺。
司空一代宗，累叶清风振。
继父汉韦平，致君古尧舜。
时叹人云亡，上嗟天不慭。
昔人企前修，景行仰高峻。
声气或相同，古远视犹近。
马迁称晏婴，羊祜交陆逊。
异代思执鞭，仇邻通馈𫗥。
粤予望诸贤，先后来兹郡。
既非镇俗才，仍抱终天衅。
砂砾自澄汰，铅镆殊铦钝。
将书名在石，终惭驽附骏。
前人固难追，遗德犹可徇。
鞭后志良勤，思齐言亦讱。
颜{忄典}章在怀，年侵霜满鬓。
俛仰复奚为，兹焉俟嘉遁。

释子南宗秀，囊文数见过。
灯分壁观后，诗学宝书多。
摘句心游刃，谈空辩注河。
儒林盛推挹，风势张云柯。

腊催时雪到江涯，云压寒空凝不飞。
台榭风光先有意，山川秀色远相辉。
人怀姑射清难见，诗似阳春和者稀。
闻上高楼寻胜赏，缅怀嘉尚重依依。

列圣储灵贶，坤珍应祀仪。
分葩对牟首，观瑞驻华芝。
毓德繇皇始，彰功在圣时。
早闻萦殿桷，复见孕门楣。
自有云成盖，非因水聚脂。
黄英苞五德，古字秀三枝。
户牖瞻丹幄，簪裾从罽緌。
画图稽大隗，歌咏入咸池。
九庙流光远，千龄复旦期。
将书符命志，宁比玉灵诗。

彼美三华瑞，储灵四大宫。
色分嵩谷外，地近汉房中。
玉质荣同本，莲茎出并丛。
载形非博厚，锡羡自穹窿。
列驾驰文舄，旁观眩秀瞳。
珍符彰圣孝，天应甚昭融。

通侯年少侍中郎，主客名园满国香。
赐酒九行勤貊使，一帆千里送吴航。
鸣弦屡奏前筹捷，摛藻俄传秀句长。
更与诗翁相属和，骊珠数百透函光。

圣主恢儒率旧章，首冬鸣跸下胶庠。
生师褒博趋鳣序，文武端严列雁行。
承诏敷陈商戊甲，执经环立晋袁王。
三千学者多才秀，定有同升孔子堂。

勿谓衡茅陋，门墙亦仅全。
山连京岘外，水接漕渠边。
乔木傍行列，幽花晚秀妍。
子孙环舍后，兄弟对斋前。
树果非求息，临流靡察渊。
卜邻同晏宅，任地得周廛。
往复康庄路，过从乡里贤。
招来三径士，疏引一人泉。
金谷虽惭石，蜗庐已胜先。
烝尝时近享，香火道心虔。
左右冈兼阜，纵横陌与阡。
思归诚久矣，到此是终焉。
篱援丛芳枳，庭除绕碧鲜。
尚之南学远，休琏北邙偏。
街柳长垂带，堤榆未坠钱。
窗闲靖节傲，梧老惠施眠。
去国魂劳断，铭恩骨待镌。
幸安蓬户奥，乌用铁枢坚。
刁岭东隅见，林庄几世传。
杉松高掩抱，岩麓势联绵。
构筑多遗址，经营信昔缘。
毋劳借官地，便可入寥天。
歌哭于斯室，耕桑待有年。
谁知真趣在，平地即神仙。

欲状江山秀，无如格律诗。
形容天际美，假借笔端奇。
注目临沧近，沿流北固卑。
不因篇咏见，绝景有谁知。

气缊江山秀，人如圭璧温。
一登文石陛，遂直紫微垣。
论议中司见，谋猷内制存。
公孙宿儒誉，垂老上金门。

嘉瑞降灵，应我皇德。
烨烨神芝，不根而植。
春秋三秀，昼夜五色。
物播诗歌，声被金石。

郭也三峰秀，文章似性淳。
汶阳初识面，谓我旧相亲。
题诗叙游隠，于今经几春。
有家归未得，西望涕霑巾。

苍龙夭矫西山来，凿破明珠成碧岫。
何人架空起楼阁，地灵不敢藏余秀。
锁窗云重衣巾润，梳木风清肌骨透。
客来一夜与僧谈，气觉浩然充宇宙。

八百仙来不记年，剑池丹井尚依然。
秀峰插汉含灵气，古洞通真锁瑞烟。
竹简漆书何处觅，神符白雪更谁传。
芝𫐌一去人间世，应念沧波又变田。

蓬莱谪居香案吏，此语昔自微之始。
后人慷慨慕前芬，高阁雄名由此起。
一从圮废知几年，栋摧础断埋空山。
遗踪余址杳何处，惟有竹树荒芜闲。
过者徘徊游者惜，举头不见溪山色。
寂寞无人欲问谁，神仙有景真虚掷。
一兴一弊固有时，主人旌斾来何迟。
下车铓刃得优逸，痛此旧事几凌夷。
呼工萃材若河决，正值西成农隙月。
屹然大厦立层巅，百尺崇基鬼神拔。
虹蜺截空崖险平，一级一级烟云生。
步武陵虚眉睫湿，四面四面屏障迎。
时携宾佐恣吟赏，笙歌辈类文章党。
回眸眩晃相顾笑，莫辨人间与天上。
观风龌龊环翠低，左右罗列如婴儿。
鉴湖浩渺稽岭秀，上下延揖生光辉。
秋日凄清春日媚，冬宜饮雪夏宜醉。
四时风景各一全，须言不是寻常地。
乃知真境未易彰，神物宝护天缄藏。
人谋暗与鬼工合，一日剖露如腾骧。
越王台榭荒凉后，唐相英灵磨灭久。
千岩万壑幽隠处，而今尽入人襟袖。
凭栏黯黯半斜阳，烧烟渔火凝寒光。
此时撇起千里恨，使人凄哽生断肠。
隔帘依依渐明月，酒气浩荡歌声滑。
此时放出百杯欢，使人雍容重击节。
惟公独作蓬莱主，夜拥琴书杂樽俎。
胸中气焰欲干斗，座上辞锋欣捉麈。
嗟余时作蓬莱客，赋咏登临儒者职。
千日徒教混醉醒，七言未解锵金石。
蓬莱本在沧溟中，那知平地别有宫。
方壶圆峤咫尺是，愿乘鹏翼长西东。
满筵谁匪蓬莱宾，阖境尽是蓬莱民。
人人共结蓬莱约，行行醉看蓬莱春。

四山翛翛映赤日，田背坼如龟兆出。
湖阴先生坐草室，看踏沟车望秋实。
雷蟠电掣云滔滔，夜半载雨输亭皋。
旱禾秀发埋牛尻，豆死更苏肥荚毛。
倒持龙骨挂屋敖，买酒浇客追前劳。
三年五谷贱如水，今见西成复如此。
元丰圣人与天通，千秋万岁与此同。
先生在野故不穷，击壤至老歌元丰。

建业东郭，望城西堠。
千嶂承宇，百泉绕霤。
青遥遥兮𫄥属，绿宛宛兮横逗。
积李兮缟夜，崇桃兮炫昼。
兰馥兮众植，竹娟兮常茂。
柳蔫绵兮含姿，松偃蹇兮献秀。
鸟跂兮下上，鱼跳兮左右。
顾我兮适我，有斑兮伏兽。
感时物兮念汝，迟汝归兮携幼。

携僧出西路，日晏昧所投。
循河望积谷，一饱觉易谋。
稚子举桉出，咄嗟见盘羞。
饭新秔有香，煮菜旨且柔。
暮从秀岩归，秣蹇得少留。
捧腹笑相语，果然无所求。

世传寿可三松倒，此语难为常人道。
人能百岁自古稀，松得千年未为老。
我移两松苦不早，岂望见渠身合抱。
但怜众木总漂摇，颜色青青终自保。
兔丝茯苓会当有，邂逅食之能寿考。
不知篝火定何人，且看森垂覆荒草。
君诗爱我亦古意，秀眉昔比南山栲。
复谓留侯不及我，人或笑君无白皂。
求仙辟谷彼诚悮，未见赤松饥已槁。
岂如强饭适志游，封殖苍官荫华皓。
赤松复自无特操，上下随烟何慅慅。
苍官受命与舜同，真可从之忘发缟。
诗虽祝我以再黑，积雪已多安可扫。
试问苍官值岁寒，戴白孰与苍然好。

昔来高邮居，我始得朱子。
从容谈笑间，已足见奇伟。
行寻城阴田，坐钓渠下沚。
归来同食眠，左右皆图史。
入视尔诸幼，欢言亦多祉。
当时独张倩，远在庐山趾。
沈君未言昏，名已习吾耳。
安知十年来，乖隔非愿始。
相逢辄念远，悲咤多于喜。
今兹岂人力，所念皆聚此。
诸甥昔未有，满眼秀而美。
低徊吾亲侧，亦足慰劳止。
嗟予迫时恩，一传日千里。
尔舟亦已戒，五两翩然起。
萧萧东南县，望尔何时已。
空知梦为鱼，逆上西安水。

画船插帜摇秋光，鸣铙传鼓水洋洋。
豫章太守吴郡郎，行指斗牛先过乡。
乡人出郭航酒浆，炰鳖鲙鱼炊稻粱。
芡头肥大菱腰长，釂酬喧呼坐满床。
怪君三年寓瞿塘，又驱传马登太行。
缨旄脱尽归大梁，翻然出走天南疆。
九江左投贡与章，扬澜吹漂浩无旁。
老蛟戏水风助狂，盘涡忽坼千丈强。
君闻此语悲慨慷，迎吏乃前持一觞。
鄙州历选多俊良，镇抚时有诸侯王。
拂天高阁朱鸟翔，西山蟠绕鳞鬣苍。
下视城堑真金汤，雄楼杰屋郁相望。
中户尚有千金藏，漂田种秔出穰穰。
沉檀珠犀杂万商，大舟如山起牙樯。
输泻交广流荆扬，轻裾利屣列名倡。
春风蹋谣能断肠，平湖湾坞烟渺茫。
树石珍怪花草香，幽处往往闻笙簧。
地灵人秀古所臧，胜兵可使酒可尝。
十州将吏随低昂，谈笑指麾回雨旸。
非君才高力方刚，岂得跨有此一方。
无为听客欲霑裳，使君谢吏趣治装。
我行乐矣未渠央。

沄沄曲江水，天借九秋色。
楼台飞半空，秀气盘韶石。
载酒填里闾，吹花换朝夕。
笙箫震河汉，锦绣烂冠帻。
地灵瘴疠绝，人物倾南极。
先朝有名臣，卧理讼随息。
稍稍延诸生，谈笑与宾客。
子来适妙年，谒入交履舄。
寂寥九龄后，此独望一国。
虞翻礼丁览，韩愈俟赵德。
孤岸镇颓波，俗流未易识。
我方文葆中，旋逐旌旗迹。
去思今岂忘，耳目熟遗迹。
吏含殷勤言，俛仰问乖隔。
当时府中儿，侵寻鬓边白。
下帷虽著书，不救寒饥迫。
谓宜门阑士，宦路久烜赫。
奈何犹差池，更捧丞掾檄。
骥摧千里蹄，鹏堕九霄翮。
人生无巧愚，天运有通塞。
试观驰骋人，意气宇宙窄。
荣华去路尘，谤辱与山积。
优游禄仕间，较计谁失得。
送君强成歌，陟岵翻感激。

谁谓九华远，吾身未尝詹。
唱篇每起予，予口安能箝。
忆在秋浦北，空江上新蟾。
光洁写一镜，回环两堤奁。
露坐引衣襋，风行欹帽檐。
维舟当此时，巨细得尽瞻。
试尝论大略，次乃述微纤。
此山广以深，包畜万物兼。
嘘云吐雾雨，生育靡不渐。
巍然如九皇，德泽四海沾。
此山相后先，各出群峰尖。
毅然如九官，罗立在堂廉。
挺身百辟上，附丽无奸𪫺。
此山高且寒，五月不觉炎。
草树萋已绿，冰霜尚涵淹。
颓然如九老，白发连苍髯。
此山当无云，秀色郁以添。
姹然如九女，靓饰出重帘。
珮环与巾裙，绀玉青纨缣。
远之妍西施，近或丑无盐。
变态不可穷，诗者徒呫呫。
我初勇一往，役世难安恬。
浪荒不走职，民瘼当谁砭。
乖离今数旬，梦想欲窥觇。
自期得所如，何啻释囚钳。
念昔太白巅，下视海日暹。
朅来天柱游，屐齿尚苔黏。
犹之健饮食，屡飨亦云餍。
胡为慕攀踏，已惫且不嫌。
岂其仁智心，山水固所潜。
男儿有所学，进退不在占。
功名苟不谐，廊庙等闾阎。
况乃抡椽杙，其谁辨楩柟。
归欤岩崖居，料理带与签。
得石坐兀兀，逢泉饮厌厌。
取舍断在独，岂必询谋佥。
子语实慰我，宁殊邑中黔。
玉枝将在山，当倚以葭蒹。
诗力我已屈，锋铓子犹铦。
扶伤更一战，语汝其无谦。

陵阳游观吾所好，恨不即过众乐亭。
尝闻仿佛入梦寐，吟笔自欲图丹青。
千峰秀出百里外，忽于其上峥檐楹。
朝云嘘岩日暖暖，夜水落涧风泠泠。
春花窈窕鸟争舞，夏木荫郁猿哀鸣。
潦收叶落天地爽，海月影到山川明。
篮舆晨出谁与适，坐与万物观虚盈。
令思民事不忍后，田间笑语催蚕耕。
吏休归舍狱讼少，墟落饮酒欲秋成。
唯愁一日夺令去，出来老稚交逢迎。
彼民安知方禄仕，徒喜使我宽逋征。
令知道义士林服，遗爱岂用吾诗评。

秀发千峰霁，清涵万里秋。
沧江天上落，明月镜中流。
眼与魂俱断，身依影独留。
为怜幽兴极，不见尔来游。

秀色归荒陇，新声换氄毛。
日催花蕊急，云避雁行高。
驻马旌旗暖，传觞鼓吹豪。
班春不知负，短发为君搔。

东南炎海外，寻访又输君。
过岭猿啼暖，贪程马送曛。
清谈消瘴疠，秀句起烟云。
及早来乡荐，朝廷尚右文。

韶山秀拔江清写，气象还能出搢绅。
当我垂髫初识字，看君挥翰独惊人。
邮签忽报旌麾入，斋合遥瞻组绶新。
握手更谁知往事，同时诸彦略成尘。

呼门初起外廷臣，秀气棱棱动搢绅。
谈论坐来能慰我，篇章传出亦惊人。
生刍一束他年阙，伐木相求此地新。
便欲与君同乐处，穷通余事不关身。

却过兹山已九年，江湖身世只飘然。
曲城丘墓心空折，盐步庭闱眼欲穿。
惨惨野云生陇底，萧萧饥马立风前。
转多愁思摧华发，早晚轻舟上秀川。

霸祖孤身取二江，子孙多以百城降。
豪华尽出成功后，逸乐安知与祸双。
东府旧基留佛刹，后庭余唱落船窗。
黍离麦秀从来事，且置兴亡近酒缸。

秀骨厖眉倦往还，自然清誉落人间。
闲中用意归诗笔，静外安身比太山。
欲倩野云朝送客，更邀江月夜临关。
嗟予踪迹飘尘土，一对孤峰几厚颜。

丙魏虽遭汉道昌，岂如公出值虞唐。
秀锺旧国山川气，荣附中天日月光。
更化事功参虎变，赞元时序得金穰。
伤心鼓吹城南陌，回首新阡柏一行。

楚人黄歇地，晋代葛洪家。
特擅山川秀，相承黻冕华。
猗君有清尚，于世不雄夸。
令子能传业，流光未可涯。

曾宫凭风回，两岸闻锺声。
百里见秋毫，构云有高营。
化城若化出，仰攀日月行。
俛视大江奔，众山遥相迎。
大江蟠{山/欺}根，旋流自成浪。
却略罗翠屏，秀色各异状。
楞伽海中山，迥出霄汉上。
中有不死庭，天龙尽回向。
惜哉不得往，侧坐渺难望。
拥掩难恕宥，意欲铲叠嶂。
登临独无语，一望一怊怅。
忽忆少年时，孤屿坐题诗。
空怀焉能果，唯有故人知。

黄鸟哀子车，强埋非天为。
天夺不待老，还能使人悲。
马侯东南秀，鞭策要路驰。
归骨万里州，乃当强壮时。
墓门闭空原，白日无履綦。
苍苍柏与松，浩浩山风吹。
我初羞夷吾，鲍叔亦我知。
终欲往一恸，咏言慰孤嫠。

英英白云浮在天，下无根蒂旁无连。
西风来吹欲消散，落日起望心悠然。
愿回羲和借光景，常使秀色当檐边。
时来不道能为雨，直以无心最可怜。

我爱铜官好，君实家其间。
山水相萦萃，花卉矜春妍。
有鸣林间禽，有跃池中鲜。
叶山何嗟峨，秀峙东南偏。
峰峦日在望，远色涵云边。
宾客此遴集，觞饮常留连。
君家世儒雅，子弟清风传。
前日辟书堂，名之曰逢原。
有志在古道，驰情慕高贤。
深哉堂名意，推此宜勉{旗斤=舟}。
木茂贵培本，流长思养源。
左右无不宜，愿献小诗篇。

当年枳棘蕴飞凰，遗爱犹存蔽芾棠。
秋水红蕖新幕府，春风绿草旧池塘。
芝生瑶圃三重秀，玉出蓝田一尺长。
去去宣城勿留滞，谢家勋业待诸郎。

危梁上下庆云端，禅刹翚飞插翠峦。
华藏贝多缄秘典，香厨莆塞供珍餐。
回廊跨壑千重峻，悬溜当空六月寒。
盘礴迥知灵秀境，极高方见地形宽。

老龙怒相搏，快雨忽喷洒。
天公白羽箭，竦竦射万瓦。
电眼窥人屋，狂雷震欲下。
直疑恶溪山，扫除重造化。
顷之苍云裂，天光出缝罅。
变怪忽寂寥，乾坤似新画。
秀霭翠堪包，清风健可跨。
林影走群龙，溪声回万马。
更无一尘飞，清光熨平野。
沙路浄无泥，侵凉宜早驾。
高堂应念归，屈指期到舍。

常公廊庙姿，龙节殿南区。
凿开文章源，儒学比蜀都。
仪仪天章老，秀色发东吴。
相望三百载，还拥朱轓车。
风帆入天境，云际如飞凫。
到郡省风俗，少住使君旟。
邦人爱文字，小吏亦诗书。
欧生死北土，仙山失璠玙。
魁怪遂横行，圣人恶夺朱。
愿公正礼法，引之君子涂。
骙骙万马群，必有真龙驹。
它时杨得意，自可荐相如。

鸣珂晓日动，画旗春风斜。
马蹄碧玉砧，踏破黄金沙。
夹路尽高柳，屹如绀璧遮。
草软藉游人，树暖啼娇鸦。
长湖畜元气，飞亭插苍霞。
开樽适逸调，笑言醉方哗。
人意重于春，酒香浓胜花。
所嗟无壮士，挽住白日车。
上马横驮归，不省归到家。
淮阳有此境，足为天下夸。
要路谙机阱，{犭斤}{犭斤}争齿牙。
愿公且留镇，所得欢无涯。
卷袖倒大白，秀发欹乌纱。
时与东风期，一来赏春花。

大昴光芒正，荆河气象浑。
始知真相出，遂见本朝尊。
汉地汝阳国，程侯司马孙。
精刚得金气，深厚体乾元。
申甫生周岳，皋夔拱舜轩。
山河归妙算，社稷系昌言。
九鼎群生重，洪𬬻一气奔。
群雏忌雕鹗，众草失兰荪。
慷慨提千骑，扶摇下九阍。
秦关春草短，洼水暮云屯。
诗必曹刘敌，兵须卫霍论。
谈余珠委积，笔落凤腾骞。
秀发烟霞外，丹心金石存。
未归真宰柄，犹倚大师藩。
日月回龙角，星辰会紫垣。
气凌金节润，风入绣旗翻。
歌管倾南国，簪裾拜庆门。
飞黄下天厩，缥酒赐尧樽。
固有神灵护，应知福禄蕃。
蟠桃三结实，未见老云根。

东风绰约过前溪，碧草纤纤苦未齐。
春到好花随处有，醉来佳客不相携。
高眠未博黄金印，秀句如镌白玉圭。
倒指驿程今甚处，画船应过楚江西。

颍水纤纤清露石，仙翁于此买烟村。
唐朝三百盛冠盖，丞相几家余子孙。
耀世文章虽已远，传家清白至今存。
由来人物能相继，又见芝兰秀一番。

醉领玉川子，夜入支公院。
危阁邀共登，身在霜空半。
缺月穿云来，尘区未应见。
长飚荡寸霭，天宇痕无线。
坐久吹青灯，寒光可对面。
飘飖释苑秀，洒落儒林彦。
相逢爱忧清景，险语写幽玩。
野令才素悭，斗为吟毫健。
诗成万象索，孤影转楼殿。
游屦绝出门，高僧应作伴。

佛子苇麻众，槩能蚕食人。
庸奴买师名，纳赀不计缗。
普济释苑秀，类同行佛均。
往岁东阳饥，愁声聒苍旻。
天民坐欲死，谁肯发一囷。
师勇营𫗴糜，全活百万民。
外台上其事，朝廷嘉师仁。
相府议优赏，美号宠厥身。
汝往贰尔正，示劝出圣神。
今时士大夫，体虽具缨绅。
十九饱妻孥，何暇及困贫。
视师固有激，抑可警其伦。

贾君貌古文章老，虬髯铺胸犀插脑。
戏夸才力惊众人，谈笑千篇笔端扫。
酒酣座上披天真，铲去崖岸露怀抱。
今年礼部更新书，续诏九州登俊造。
宿儒晚秀趋术茫，肝愁胃苦搜辞藻。
独君所向异尔为，长袖陂陀踏幽草。
行穷两径跻岩巅，指点晴江辨秋岛。
却骑匹马归湖山，古寺相逢情愈好。
空樽无物醉故人，辄出囊钱具梨枣。
更长坐久然青灯，语杂讥谐欲颠倒。
我方正色起问君，何乃终年事枯槁。
齿牙未豁才有余，一赋从容成腹藁。
琢磨高论驰古今，足历天衢骋王道。
驽群沓沓犹争先，骥𫘧胡然甘伏皂。
君徒俛首不我答，我反惭颜汗如澡。
丈夫贵富难近窥，一第定非论晚早。
岂同祖谊名汉朝，位不公卿身已夭。
何时却挂吴淞帆，霜蟹初肥恰新稻。

蜀山秀色参天起，子云文章摩玉垒。
关右衣冠从古名，伯起光华擅杨氏。
后来气象几寂寥，今日西州闻学士。
吁雄述作拟圣人，蹭蹬三朝官不徙。
震虽有时无雄文，而又晚龄才得仕。
岂知学士丁妙年，一日青云趋万里。
高才大笔驱古今，奄有震雄兼二美。
布衣平昔抱经纶，浩荡著书穷日晷。
幽居独占无为山，因以名编仍号子。
凿开元气争化工，剔出微情泣山鬼。
先儒浮妄遭芟锄，直与六经相表里。
青衫冗掾错致身，四十摩肩杂胥史。
日趋官府旧学荒，已分清流将绝齿。
前时辄辱授此编，如以咸韶震聋耳。
夜侵灯烛昼废餐，若涉江河徐见涘。
乃知无为非不为，道化自行而已矣。
立朝本此足有施，尧舜吾君那出是。
天球岂合藏穷家，再拜持编复斋几。

无物终天地，青山岂免开。
万人镵秀骨，一气失全胚。
漫贮崇朝雨，犹防浩劫灰。
何年巨灵手，曾此擘崔嵬。

崷崒闽人秀，夫君得最完。
文章醇不杂，气质浑无刓。
场屋闻新诏，乡闾正素冠。
天应老贤业，头角壮年蟠。

卞山风月古，秀发在诗人。
之子含清骨，禅师托后身。
千篇取箧藁，一梦绕乡蘋。
知己大丞相，无劳揖缙绅。

独行先生旧隠荒，大名宁受一棺藏。
能诗秀骨应无朽，近冢闲花亦自香。
卷轴门人收箧笥，岁时族子奉烝尝。
逸民未许先贤传，犹说梁鸿有孟光。

花下诗翁已富情，爱花相咏句还成。
才开秀格能殊众，到老清香不负名。
世上流芳归几处，江南传价入中京。
乾坤定是怜馨德，那许风前趁落英。

我今作邑水云乡，一到犹疑换俗肠。
况在尘区正纷汩，乍来法界得清凉。
松筠锁雾姿逾秀，楼阁摩霄势欲翔。
更即高僧叩空理，功名富贵尽毫芒。

公子姓张天上有，少年如谊雒阳无。
满编秀气同归楚，后夜文星不照吴。
云密蛟龙闲未试，霜寒鸿雁急相呼。
知君懒爱平湖绿，白日声名会早图。

汉江山色秀苍烟，山拥江光入马鞭。
行思欲飘飞鸟外，别颜空惨落花前。
勉旃关赋那终岁，好在家声幸壮年。
鹦鹉故洲应寂寞，得无新句发晴川。

嶪𪩘虬檐插斗飞，乾坤秀色四晖晖。
晴江对酒平如掌，晚树开帘细作围。
笑里城乌啼月过，吟边巢燕掠花归。
主人风骨争森爽，无处容尘到客衣。

杨子门无载酒宾，菊开谁共醉天真。
檐前寂寞逢吟客，霜后蹉跎伴主人。
钿带缀花疑细翦，金钱绕屋岂全贫。
东家早秀夸桃李，今日空枝不似春。

功名富贵旧元台，诞日新归故里来。
绮席重张孙相阁，锦衣三照邺王台。
相望全魏荣封国，不尽清漳伴寿杯。
最是衔恩门下客，秀眉前祝落邹枚。

魏国山河气自雄，殊方客子一身穷。
灵文独富肝脾内，秀句连成咳唾中。
细数旧游如俯仰，俄惊新别又西东。
郡侯早晚论高行，懒就秋闱望至公。

韦杜风光掠眼明，南山秀色入重城。
林端衮衮晴烟起，冰底溅溅乱水鸣。
载酒小舟聊晚泊，隔花幽鸟忽春声。
汉唐壮观今何在，惟有新蒲细草生。

勋名一代俱称首，将相三朝愈饬躬。
雅意自安台鼎外，群生长愿化钧中。
破除白发留宾醉，收拾黄金济士穷。
旧邺山川齐寿考，秀眉何独鲁龟蒙。

郄公门下识羲之，风骨无尘耸秀姿。
壮气海鲲翻碧浪，逸才天马脱金羁。
旋凭辞律趋明试，首听文衡中有司。
太学旧游应刮目，青衫事业盛当时。

瑞挺真儒翊圣时，沩山秀气育丰规。
庆符昌运千龄会，前应中秋十日期。
天上光连奎昴宿，人间身占凤凰池。
枌榆暂领旬宣寄，荣诞衣冠祝寿眉。

人说樱桃美，谁知味特殊。
颗匀圆更好，色丽赏还须。
树树红攒夏，年年价满都。
畏风应早摘，宜日称晨敷。
血滴春鹃泪，胎含火齐珠。
透肌胜琥珀，爽口剧醍醐。
怒目睛全赤，妆唇点误粗。
爱擎宜翠笼，登进合银盂。
秀实期先荐，流鶑莫漫图。
园林千百品，甘处后尘无。

去年秀水拍桥深，闻说幽堂绿可临。
自愧尘埃逢泽上，空思潇洒太湖阴。
经台罢讲吹红烬，斋钵留生下翠禽。
应是禅机终息处，不须此外觅双林。

县南山水秀且清，天地坯冶陶精英。
有唐刺史昔行县，访寻洞穴为寒亭。
屈指于今几百祀，磨崖字字何纵横。
相随栈道倚空险，来者无不毛骨惊。
我此三载迷簿领，有时一到□余情。
娱宾烹茗遽回首，孰知亭侧藏岩扃。
成纪同僚到官始，居然心匠多经营。
乃知物理会有数，繄天通塞因人成。
鸠工畚筑忽累日，旷然疏达开光明。
初疑二帝凿混沌，虚空之□罗日星。
又若巨灵擘华岳，溪谷之响轰雷霆。
大岩既辟小岩出，壶中之景真其□。
洞门春风刮人面，其中安若温如蒸。
累垂石乳似刻削，周环峭壁无欹倾。
旧梯既去小人险，新径之易君子平。
临流又广□方丈，叠石缔宇为轩楹。
于嗟土石□□□，无情一旦建时荣。
方今出震□大器，鼎新基构清寰瀛。
我愿天下无冻馁，有如此穴安生灵。
不烦吹律而后暖，千古宜以此为名。

昔在葛稚川，求为勾漏令。
丹砂颇易得，罗浮聚仙圣。
穷荒非人情，适己自无竞。
千岁若须臾，斯人已辽敻。
忽闻惠州守，修旧有佳政。
涨泉作丰湖，百顷湛明镜。
芰荷争秀发，鱼鸟恣潜泳。
新畴日已多，耕者乐其盛。
高斋面空阔，写影穷绿净。
长啸来清风，炎蒸亦无病。
勤忧本劭农，爽豁赖怡性。
宁须学神仙，岂必谢朝请。
明珠还合浦，夙昔人相庆。
君有近郭田，足继甘棠咏。

人言植物中，唯竹类有德。
虚心道所存，外劲礼自饰。
风霜不改阴，一何金玉色。
丘泽无变根，还如古人直。
繁花岂无实，所待鹓鸾食。
卑枝亦可栖，不许鸱鸢息。
为君裁管籥，于此谐金石。
为君度短长，于此齐寻尺。
济川倚巨檝，扶老杖轻策。
大厦莞簟安，射侯弓矢力。
乃知天材美，固待君子识。
饱闻昆仑秀，盛说潇湘碧。
岂曰生不迁，念当厚封植。
惟君傲声利，心远地更僻。
择交独此君，开径如三益。
清风共忘言，明月为莫逆。
还当扫尘榻，会待遗名客。

兹山本无玉，而有昆丘名。
若人东南秀，遂驰终古声。
蓝田亦若初，荆山高不倾。
嗟嗟九原骨，千年不重生。

六王昔崩荡，秦帝按剑兴。
虎争四十年，方隅为之平。
豪气竟未已，用民如不胜。
因河既为池，起洮复坚城。
嘉哉诸老翁，携手西山行。
避世往不返，逍遥尘外情。
明星备洒扫，巨灵为友朋。
饥食玉井莲，手携三秀英。
世事一朝变，龙蛇复纵横。
石火咸阳焚，蚁聚成皋争。
致身青云外，顾视不为惊。
万期乃须臾，安知谷为陵。
尔来见图画，真气犹冥冥。
世人但蓬蒿，安知鸿鹄征。
桃源迷去路，蓬莱浪知名。
异时三峰游，会当慰平生。

山川近淮秀，风雨向秋急。
初为空旷游，顿喜清凉集。
鸣蝉断复续，沙鸟飞还立。
平生耽胜事，未暮俱可及。

三见登贤书，每有千人进。
少年盛名声，高士离幽遁。
吾怜王子秀，屡黜曾不近。
栖迟困家食，屈首仕州郡。
始疑造物意，实于才者吝。
宁与朝廷分，不使山野尽。
间令特达士，竭力事推引。
知音与汇征，千岁名双振。
忆君盛文华，遇事尤精敏。
雷电腾火车，波涛驾蛟蜃。
譬之逢羿射，所发无不准。
固穷当益坚，达生尚无闷。
府公枢轴老，治道常坐论。
屡闻下榻迎，岂惟虚己问。
人生贵意气，感激多发愤。
想见吐胸中，江河出方寸。
便当荐书上，累鸷推孤隼。
咫尺青冥天，励翼见翔奋。
年华不吾与，二毛倏生鬓。
禄仕久益贫，拙谋老仍钝。
干时尚有违，得名谅无分。
行当鸿鹄举，判与麋鹿浑。
江鱼事钩罩，吴稻收囷囤。
君时据亨衢，寄声勿招隠。

昔居沈邱门，相过不盈里。
蓬蒿启三径，杖履通彼此。
去颍已数年，居常梦湖水。
陋巷君所安，所居未宜徙。
忆昨春风时，君手种桃李。
二年当着花，今秋应结子。
同生记五人，次卿今禄仕。
余人皆及冠，谁最饱书史。
娟娟怀中儿，长女久生齿。
侁侁乳下秀，相继今有几。
固陵好田园，往岁未疆理。
菑畬无废功，计程万亿秭。
曩时豫君谋，家事最纲纪。
欲令囊有钱，更使囷余米。
伏腊足自了，衣食常好美。
自兹谢俗徒，闭门唯隠几。
岂论陶朱公，未慕子贡氏。
有志惧难合，到今可谁比。
将无尚瓢箪，幸不乏甘旨。
南风素轻浮，众口巧排诋。
往闻里中儿，责望多苛礼。
君从段干迫，讵免叔孙毁。
又闻泽宫射，吾子时见罢。
有言厌尘劳，自誓不再起。
穷通非异门，出处皆一体。
达生知顺天，偏智乃私己。
怪君未坦然，尚尔交忧喜。
昨来赦书下，拔滞先贤士。
宁令有道卷，近自吾人始。
丈夫龙蛇变，盖棺事乃已。
探穴必得虎，叱枭会胜雉。
何能守一方，寂寥事行苇。
吾为诸侯客，正得戎曼鄙。
簿书每陈前，弦诵不到耳。
时方尚鸿鹄，自愧杂蝼螘。
匠石悲运斤，郢人怨流征。
非君美无度，孰与裁狂斐。
思身若烦酲，淟涊不可洗。
弯弓辄堕雁，投竿常获鲤。
寄书非无缘，勿爱缯与纸。

兹山韫奇胜，四野穷眺览。
近峰擢矛剑，远𪩘矗莲萏。
云霞发光彩，气候变舒惨。
啼禽不能名，秀芳多可揽。
招提就丘壑，初地首铅椠。
精庐烂金碧，浄供欢藜糁。
佛香昼绵绵，法鼓晨紞紞。
林风忽飘摇，天乐随簸撼。
灵泉初发蒙，温液遂盈坎。
异源判炎凉，及物万尘黕。
西南江路永，水墨画色淡。
沤鸟破青冥，帆樯出葭菼。
吾人事探讨，绝境更平澹。
悟真心自知，得隽首独颔。
剪茅地夷爽，筑基土强鹍。
长松启门扃，怪石列窊窞。
遂初本逍遥，知略贵刚敢。
颓龄惜鬓髪，壮节露肝胆。
由来抱轩昂，岂复甘黯黮。
辞满异多秩，掺袪嗟不寁。
高风故难继，弱质因自感。
磵肩疲负任，勿药羞是鞓。
愿言尔为邻，宁使我余憾。
即今桑榆景，光翳将就晻。

夕阳下西山，反照林杪赤。
初惊秋事早，远见霜叶色。
山林得吾心，消散理轻策。
翠香袭晚秀，柔紫拾新坼。
凉蝉时一声，栖鸟相敛翼。
还归卧南檐，初月照虚碧。

人事有背向，胜游不长绝。
闻公乐郊行，慷慨矜岁月。
东山翠屏秀，卢水寒玉直。
尚有昔来人，借问宁异昔。
蔆蕖乱幽芳，梧竹凝茂阴。
始知秋意高，讵厌徂岁深。
因宜付乐妨，大巧当不为。
岛鱼皆自欢，贤者能勿违。
华堂庇深沉，皋壤极虚旷。
清池湛明辉，寒郊无近响。
公来会旌旆，公晏盛笳鼓。
鲁酒若醍醐，齐讴艳巴楚。
采芹自胥乐，食葚怀好音。
因成池上篇，为想思归吟。

休迹异从告，退居乃靡禄。
劳心不治人，寓兴此嘉木。
客来启荆扉，侧砌纷众绿。
名存洛阳品，秀出海南族。
理会意必欢，谁能伤局促。
时当载酒过，三径成幽熟。

幽意难具陈，静境可因就。
远求涧侧石，置彼窗中岫。
前为嵩华高，侧构衡霍秀。
岩崿倏天成，风烟若神授。
他时看图画，应接颇意究。
气色形似间，人人轻宇宙。
尝闻山林士，既往又不复。
此语我知之，衡茅非所陋。

去水不可还，逝者日已疏。
悲忧若沈疴，百药无能除。
英英韶华子，夭夭昔同车。
令德其芬芬，佩玉联琼琚。
舟移悼藏壑，天祝嗟愁予。
蕙兰秀不实，徒见荆棘墟。
含凄抚众稚，吊影还室庐。
高天杳茫茫，日月空居诸。

纬萧弃明珠，龟手安絣漂。
浮生每殊涂，吹万亦异窍。
传剑不成显，谈舌无与掉。
圜冠岂误身，儒术真寡要。
岁时不我与，壮年更稚少。
白发绿鬓多，班班已盈照。
安排慕无闷，推命独孤笑。
趋愚甘就迂，遣累稍夷峭。
嵯峨天门开，事业寄周召。
登贤如弗及，得士故颇料。
乃知古犹今，孰有贺随吊。
寸善曾不遗，有功辄先调。
骅骝自西极，翠羽出丹徼。
黄钟陋巴歈，文鼎嗤畚筿。
况闻邱园秀，得以虚名钓。
唯忧有道卷，莫敢后时诮。
食苹鹿相呼，在鹤鸡群叫。
饭牛歌何哀，筑岩貌惟肖。
顾予乃迷方，黥劓谁与疗。
章甫期适越，风帆欲逾峤。
敦敦乐瓢箪，耿耿甚荧燿。
聊欢龟曳涂，犹畏牺入庙。
同声邈难期，僻陋常耳剽。
逢君独欣然，夙昔共明诏。
屡闻诸侯辟，复见尚书召。
奈何竟栖栖，尘土翳光曜。
西山悲采薇，鼎食归洒削。
飞将不得封，重侯付嫖姚。
新篇一何工，大巧全众妙。
上言道路勤，山海穷听眺。
次述畴昔游，弁髦迨冠醮。
下云厌屡空，藜藿甘咀嚼。
英贤困奇蹇，为善谁复劭。
譬如饮洪锺，伟量乃能釂。
郑公亦全材，大厦方{穴/叫}窱。
珉瑶谢尺璧，丝管让清歗。
同当鹄翻云，肯为鱼在{罒/尞}。
千里由咫尺，西城始春烧。
吾闻天祐贤，柞棫民所燎。
胡为沮溺俦，躬耕老蓬藋。

献玉晚见售，刺虎有余勇。
宦游四十年，老发成种种。
乘轩非不荣，半刻未为冗。
而有田园归，末路益光宠。
平湖澹空阔，古木俱秀耸。
樵斧间渔舟，稻畦连麦陇。
田舍易所求，达生厚自奉。
晏眠胜饮冰，一笑异将恐。
予亦濩落人，不知物外重。
卖书问东家，此计行接踵。

辞满苦不早，独往始为勇。
闻君湖上田，二顷容五种。
力农有休期，杂费宁谓冗。
岁事副夙心，素封弥假宠。
若人寿者相，眉豪耳秀耸。
陶公请息交，林类歌面陇。
诸侯非得友，明诏期不奉。
丛茂鸟所安，渊深鱼勿恐。
由来浮云志，九鼎未加重。
胡为突不黔，憔悴摩顶踵。

落泉无时休，泄云常自还。
居然万峰秀，共此亭户间。
擘华力何壮，凿陇巧已艰。
造幽非近规，会心宁愧颜。
朝扉面苍苍，夜枕听潺潺。
莳以松桂藂，葱翠皆可攀。
长歌发真赏，锦绣先斓斑。
座客齐起予，清玉联玦环。
夙龄慕远游，未能遍人寰。
学仙理茫昧，遁俗事间关。
风波天一隅，不到三神山。
终当振衣往，对境聊自闲。

简服车马轻，出郭尘埃远。
况兹偶同好，慵惰重推挽。
寿宫如屯云，重门谨关键。
五城十二楼，瑶池芙蓉苑。
境深日迟永，天近春纤婉。
异花秀烨烨，弱柳垂宛宛。
初从钧天游，列帝皆龙衮。
俗骨已屡惊，凌虚翻自忖。
却逢桃源客，笑语何缱绻。
尚留樵叟棋，竞劝胡麻饭。
金醴泛余杯，芝英饵丰本。
平生此游胜，余恨相知晚。
重来恐已迷，尽兴仍忘返。
群公谪神仙，吏隠亦肥遁。
尚平夙昔志，读易明益损。
宁知五岳期，不待越崖𪩘。
何当谢羁束，相与同息偃。

山林忍长饥，君门不易入。
今时行路难，自古志士泣。
范生岷峨秀，学古名字立。
流沙万里驹，未恨晚羁絷。
一命吏瓯越，扁舟去乡邑。
文学亦备员，海禺更卑湿。
扬帆下三峡，南斗安可挹。
问津颇浩荡，蹈险实蹇涩。
吾闻养贤俊，不但糠籺给。
乃知黄金台，始隗众士集。
送行勿惆怅，人寿期七十。
古来功名士，白发亦可及。
因君谢张老，青紫未易拾。
且当黄鹄举，不尔玄蛇蛰。

昧旦从吏役，中昃既休闲。
慨然田野兴，策马从近关。
谢公虽朝裾，雅意存东山。
相期物外游，待我季孟间。
晴阳煦烟郊，蔼蔼春气还。
南溪已浮冰，乱石声潺潺。
意得境弥好，形劳心讵艰。
名园得暂息，奇树多可攀。
去水贯林竹，修篁夹澄湾。
波光龙蛇行，微风鸣佩环。
窄径偶深入，交柯存勿删。
并流一长啸，照影清心颜。
胜事岂有尽，向此同蒯菅。
发兴自我辈，忽如远尘寰。
严城迫归鞅，夕阳稍朱殷。
后游期不忘，秀卉春斓斑。

使君船舸如浮宫，荡荡帆影垂白虹。
苦无三江五湖水，安见一日千里风。
长蛟巨鱼远避去，水府泉室深玲珑。
使君按俗不异此，意气自觉凌虚空。
滕王阁前流水白，西山落日衔微红。
城头台榭眺望极，玉壶置酒光融融。
胜游重临不隔岁，涂歌巷祝欢南公。
作官得此亦是少，况复章绶弥尊崇。
南金折钩富九鼎，荆扬涂泥多岁丰。
会令利术析毫末，万古江流常向东。
故乡秀水三百里，送远游子情无穷。
遥知躧履待高士，安得羽翼随飞鸿。

市儿暮归钱满把，田翁秋收禾满野。
人生勤苦必有获，天事岂常遗拙者。
鄙夫能言知读书，十五著论惊群儒。
文章不作少壮用，白发垂领皮肉粗。
作官不如闲日多，得禄无若饥寒何。
百年陈人谁比数，满眼贵士难经过。
欲为揣摩心智短，欲学造请颜色赧。
黄金难成丹砂贵，紫芝将秀白日晚。
退居长安百不为，出门无马还步归。
高天报施固有待，可得不如翁与儿。

阅水须阅秋水时，洞庭八月为最宜。
百川涌溢注平旷，倒卷溟海翻天池。
潇湘沅澧绀碧色，千里一片清瑠璃。
蜀江亦浊远不杂，正若黄组萦鉴匜。
长风簸轩一何壮，雪浪成山相蹙移。
奔霆击电恣轰磕，素车白马交横驰。
朱垠骋望更无地，翼轸落影光参差。
南极老人坐盘石，赤足皤鬓濯项颐。
修鳞巨鬣出万族，窟穴鳣鲔泥蛟螭。
身躯长大竟无益，机械利器潜相随。
但令渔师贾余勇，冒突死地常安之。
巴蛇断骨不自免，此曹幺麽何能辞。
秦皇属车八十一，赭衣伐山豪不羁。
九疑不到二妃泣，圣贤失势令人悲。
忆登洛阳值摇落，暮霞新月含风漪。
古今光景共一瞬，独绕四壁观题诗。
神官威岩鬓似戟，楼船持节森画旗。
湘灵奔走伺颜色，鼓瑟献巧招冯夷。
新篇秀句远为寄，清风白芷丛余思。
呼儿叠纸作报语，衰老抚事情孳孳。

杨侯作邑山水中，县南百里维青嵩。
官闲身老诗笔健，乐与邱壑研豪雄。
是时新凉背炎夏，草木秀丽全天功。
重青叠碧百万状，有如耋老携儿童。
悬泉落崖泻万丈，震雷发地声隆隆。
阴风岩洞忽凄怆，寒生六月如凝冬。
祠官祀典有常秩，扫除给复何其恭。
孕灵产异远不极，面周负郑人殊风。
生云触石始肤寸，倏忽澍雨成冥蒙。
群山相望不足算，礼若小国来朝宗。
幽人羽客此独往，深处时与神仙通。
念君吏职有章绶，池鸿笼鹤思长空。
暂留灵境寄心赏，仰止万古希遐踪。
梯高径侧目力短，涉历庳下非穹崇。
山中居人亦富逸，翠竹寒松名素封。
愿言携家事卜筑，采薇饮水欣长终。
岩田种芝地高下，茅屋溯水溪西东。
君能挂冠共此约，何必绮季东园公。

西濠本连金水河，天潢之下分余波。
波深水静生物秀，十步百步皆圆荷。
五月浮舟人不见，瑞荷亭亭尤可羡。
连二雕成白玉盘，合欢裁作青油扇。
浣纱女子红莲房，背面照镜匀鲜妆。
斜阳弄影并高盖，下有戢翼双鸳鸯。
人情贵少瑞云美，亦自天和独钟此。
周王嘉禾献同颖，汉皇奇木夸连理。
君不见今年大田所收十万仓，上客为子歌吉祥。

往说齐侯寝，此堂申甫余。
千龄长秀耸，众木既消除。
杖履每多兴，冰霜冞自如。
凉风破蒸暑，真赏复谁须。

尚白不自悟，愧君称绝伦。
高秋独去国，下水不留人。
菊秀鸿初过，鱼肥稻已新。
淮山见明月，千里最情亲。

仙人炼形骨，枯槁不知年。
秀色倏还观，阳和仍宛然。
今古山川异，乾坤雨露偏。
东阳无歇息，生意会绵绵。

遗履事悠远，白云飞帝乡。
潜真社寄栎，观化肘生杨。
秀叶发垂绿，杂英牙变黄。
牺尊与沟断，俗骨尔何望。

父老见枯朽，皆从童稚年。
孙枝复秀色，仙事故依然。
巢鹤千龄异，源泉一溉偏。
颇笑海棕陋，崎岖留在绵。

巍然积德门，识此贵公孙。
譬彼芝兰秀，行看鸿鹄轩。
谁令武子死，无复孟尝言。
寂寞穗帷暝，流尘空酒樽。

乡里东南秀，衣冠伯仲贤。
先鸣俱中隽，竞爽故无前。
朔雪凋华萼，炎风急逝川。
斗间占紫气，应复在龙渊。

贫家常汲汲，一饮自难营。
不笑烹鸡黍，因之同耦耕。
林花含秀色，谷鸟变新声。
归马无庸疾，郊扉最近城。

落帆杨柳渚，步屧松竹园。
丛石千岩秀，凉风万叶翻。
主人昔傲吏，燕翼此衡门。
略看题诗客，空令悲九原。

病卧湘滨面岳山，每听鸣鹤忆苏仙。
三苗地阔横千里，五岭泉分会一川。
门有雀罗甘弃置，人今舞袖足回旋。
梁公孙子丹青似，倾盖欢然秀句传。

秀色拏空四十围，问年今已倍千斯。
移根信假杓关力，息荫宁无煖席时。
文字鲁恭经改观，履綦钟意想攀枝。
季孙亦自誉佳树，漫负甘棠蔽芾诗。

晓寒初怪客衣重，隠约钟声长乐宫。
出户万家横雪里，止车双阙秀云中。
退朝禁柳迎人绿，寓直庭花向日红。
纵使著书嘲尚白，会应华发兆非熊。

故人相语笑家丘，华发盈簪此滞留。
无限风光轻过眼，迩来春色试回头。
名园秀木藂幽境，紫府真仙熟旧游。
自是山林怀胜赏，非关适野济吾谋。

粗了文书过目前，公余宾宴即欢然。
腊醅趁熟先春味，官烛供烧合夜烟。
恶土一番生好木，涸池三面秀红莲。
不知尚有思人否，吟咏来诗几绝编。

复阁深沈人到稀，官梅孤秀及花期。
地寒竹柏应为伴，春近冰霜信有时。
不恨未开烦久待，正怜将落赖偏迟。
催人头白何由奈，可在江南寄一枝。

古来苏李有三人，今复齐名事亦新。
秀出文华喧右蜀，指挥能政接东秦。
定交笑我将迎拙，垂老于君意气亲。
似向荆山逢玨玉，如从渥水就骈驎。

晚悟头陀尘不侵，何妨居士著朝簪。
故人自是相忘者，秀句依然莫逆心。
翠柏高松存茂悦，潜鳞羁羽任飞沈。
万缘起灭空花喻，可向空花拟重寻。

江水中分白鹭飞，锺山秀出众山微。
凤凰去后高台在，麋鹿游来旧国非。
万里孤帆长在目，夕阳游子憺忘归。
六朝人物都荒草，但有寒潮信不违。

王子能诗古不如，壮心豪气未应除。
百年总付人间世，一腹都容天下书。
白雪关山来騕袅，绿萍池沼秀芙蕖。
穷愁已作无闻老，相愧临濠一问渔。

维昔东巡狩，天王景宅朝。
金椎隠驰道，象载下招摇。
吕应青云近，关迎紫气遥。
旄头前诏羿，陪乘后征侨。
奉引三司肃，中坚万马调。
旗常乱辰象，剑佩杂琼瑶。
多士和相让，诸侯贵不骄。
海神来积雪，仙驭会祥飙。
象帝初观妙，犹龙此见谯。
强名大朴著，将隠德音昭。
上善泉仍洁，知常桧后凋。
虚心明左契，闻道首参寥。
绛节宾闲馆，璇宫盛绮寮。
洞天留白日，书法秘青霄。
瑄玉严禋祀，歌童采夜谣。
众神如向座，佳气郁通宵。
陇麦闻重秀，房芝搴紫苗。
醴泉甘愈疾，舞凤乐仪韶。
举翼王乔{血／与}，排云子晋箫。
颂厘知简简，奏赋欲飘飘。
丽泽惊雷雨，鸿恩霈蓼萧。
百年皆就见，比屋幸宽徭。
牧马犹如隗，封人预祝尧。
欢声喧望幸，旧里不崇朝。
万域车书混，重明祲沴消。
鼎成因脱屣，桑变忽观潮。
云雾常疑祀，衣冠祇葬桥。
藏书思柱史，问远谬祈招。
跃马遵遗辙，谈王就采樵。
生迟千一旦，无所效刍荛。

禁掖下祠宫，青槐辇道通。
薄云收霁雨，初夏接薰风。
将旦群阴伏，斋居百虑空。
梦游如有遇，反听更能聪。
秘祝宁神外，多仪拜贶中。
佐灵犹五帝，执事本三宫。
象海鳌山峻，翻阶药秀红。
守儒严讲幄，起草丽谈丛。
夙昔嬉游并，神仙步武同。
吹藜惊爝火，抱法想江枫。
已老仍书癖，怀贤愧易东。
君王问无择，留意属溪工。

水生巴峡春始秀，叶下洞庭秋已高。
去雁来鸿多少日，羁人搔首看江涛。

四野川原多秀色，非因向着不能知。
置亭高爽时来望，自此风光更属谁。

掖垣星宿上清居，金马文章次石渠。
雨定枫槐含秀爽，秋还楼阁长空虚。
上知景伯无人事，恩许黄香未见书。
不奈客嘲聊自解，下流仍复愧应璩。

鲜日媚晴霭，泉石闲融融。
酒味醴于春，挹翠迎春风。
坐映珪壁秀，六合开情悰。
昔人袖全璞，傲睨追冥鸿。
里闾味前尘，慨慕滋无穷。
蓄蕴非一身，出处固异同。

乞得林官就道闲，诛茅结宇即成湾。
闭门自有林峦秀，不用辛勤作假山。

东涧岩谷秀，粲然金碧丽。
亘野丹气明，向曙霏烟霁。
磴泻红玉泉，林纡赤凤髻。
日出诸峰上，月皎半天际。
幽谷纾绛缯，层崖荣锦罽。
羡此山居人，萧然远尘世。

二子君家宝，知渠神骨清。
初生俱嶷嶷，学语便铿铿。
凤老雏方秀，珠圆蚌转明。
吾甥真宅相，可得不翘英。

路入苍烟九过溪，细穿岩曲到招提。
天分五溜寒倾北，地秀诸峰翠插西。
凿径破崖来木杪，驾泉鸣竹落榱题。
当年老默无消息，犹有祠堂一杖藜。

二十余年用意猜，几番曾把此心灰。
而今潦倒逢知己，李白元来是秀才。

能知真乐唯吾曹，声利外物诚无侥。
深山穷谷苟遂性，肤体不厌常枯焦。
况如佳景擅天巧，会与仁友相追邀。
龙门伊洛古今胜，苍岩翠壁双岧峣。
疏凿宛见神禹迹，怀襄既乂熙尧朝。
千龛万宇变佛室，钟磬梵呗何喧嚣。
唐僧无畏号神隽，当时声势尤翘翘。
开山拨壤尽奇秀，楼殿势若风中飘。
高甍垂空插云翼，连阁跨路驰星桥。
深沈神物潜拥护，显敞燕雀如矜骄。
搜奇选胜幸迟日，禅堂解榻眠清宵。
滩声萧萧杂群籁，天真不啻闻咸韶。
陵晨携策度翠𪩘，竹溪深处从僧招。
融融朝晖射岩谷，杂花烂熳红欲烧。
令人即欲置万累，百年尽向游中消。
乃知神仙有窟室，我意已欲陵烟霄。

灵境中天秀，雄名古到今。
位尊朝列岳，势重压千岑。
静锁神仙宅，高盘宇宙心。
孤棱标日月，绝仞倚戈镡。
彩栋灵祠邃，层坛净刹深。
民祈传觋语，国祀致君忱。
碑古苔生字，堂虚画蠹金。
山呼曾荐寿，神降即为霖。
事怪涂山石，形端玉女砧。
峰峦排翠玉，滩濑漱鸣琴。
蕙帐人谁继，金泥迹可寻。
唐经藏宝妙，魏殿想銮音。
云作他方雨，松连别院阴。
谷泉长浸斗，顶路欲扪参。
探穴魂潜动，扪萝力不禁。
箕熊分蚁垤，伊洛认蹄涔。
鸟道樵夫去，龙潭驿使临。
众仙停羽驾，昔帝俨宸襟。
选胜先看记，乘危可作箴。
天门开四极，树品冠双林。
灵药看苗㔉，香醪挈榼斟。
道宫庭不扫，学馆突无黔。
垅麦风摇浪，溪淙石耸簪。
杂花春烂熳，老木夜萧森。
夕照河光接，晴岚塔影侵。
深崖藏积雪，虚壑响幽禽。
溪月寒澄霁，岩烟暮杳沈。
寺桥横䗖蝀，禅磬击璆琳。
拂壁题新字，逢僧举旧吟。
疲骖何处解，高阁在崎嵚。

幽丛有佳色，不必趁时开。
冷艳霜仍借，清香蝶自来。
晚芳情愈重，醉赏目先回。
且伴芝兰秀，休嗟暮景颓。

金节煌煌柅使辀，华清胜绝许陪游。
东来渭水晴光动，西望长安翠霭浮。
休羡青山供秀句，好归黄合告嘉猷。
忆公何处偏回首，身在朝元最上头。

相逢同榜盛当年，喜复君来对此筵。
花下莫辞频把酒，月中曾是共登仙。
左迁还有麤官乐，晚达何妨秀句传。
得失已看如塞马，苦心劳力亦徒然。

岷峨秀气入京华，鹏翼抟风势莫涯。
昆玉照人呈美璞，楚兰芬畹擢新芽。
朝廷迁陟先诸彦，闾里光荣在一家。
不鄙义阳疲病守，肯来同醉岸乌纱。

天地锺奇秀，公应为世生。
何悭一老遗，遽夺万人英。
千古长赍恨，重泉不掩名。
缪当幽穸志，深愧色丝铭。

幕府三年客，群居几日亲。
初分阙口路，犹见洛阳人。
垅麦晴将秀，田花晚自春。
向家行渐近，岂复倦征轮。

寺结千峰上，门通一径幽。
静心无物乱，清耳有泉流。
楼阁先知晓，园林预觉秋。
因君题秀句，却省昔年游。

今日青芜满，当年碧瓦稠。
轩楹无寸木，池沼有残丘。
过客嗟啼鸟，居人竟牧牛。
子孙谁秀颖，念祖力重修。

废宅百年后，荒基一亩平。
独怜新桧柏，谁识旧轩楹。
闾里清风在，溪山秀气明。
当时苦吟夜，应使鬼神惊。

秀出眉山有庆门，风流长与蜀山存。
翰林未老生曾嫡，想见累累百世孙。

嶙峋峭壁武溪东，耸起昌文叠秀峰。
空谷流声浑管籥，断云出岫倚崆峒。
依稀玉韫含辉晓，烂熳花飞点翠融。
自是山灵开淑气，遥看拱璧郁青葱。

麻姑山直斗牛角，形胜拥断东南隅。
五百年来畜英气，特为吾宋生真儒。
李姓觏名泰伯字，风骨古秀飘髯须。
其人于世少似者，无乃稷契荀孟徒。
自伤出处苦奇剥，不得寸禄遮妻孥。
归来筑室郡北郭，反关唯作文字娱。
先生之门足高第，中间仲父有辈无。
曾继先生列科举，简编满载三十车。
先生不遇子亦退，高文懿行夸江湖。
麻源谷口田数顷，岁计取足无赢余。
生涯俯就隠意决，便弃城邑庐郊墟。
上有慈亲享甘旨，下有子弟森庭除。
平生胸臆渺溟渤，惟学虞卿穷著书。
平生志气薄云汉，惟学子陵闲钓鱼。
每当春秋社时候，万象潇洒神仙居。
岩花野卉照几席，溪风谷霭清襟裾。
先生乘兴或还往，杀鸡炊黍开尊壶。
共评古今正经史，不知口角清涎濡。
名教果有如是乐，彦辅之言诚岂诬。
莲社竹谿诧高逸，究竟未免归狂愚。
争如仲父与泰伯，相乐以道情愉愉。
文酒逢迎二十载，一日不见已为疏。
松门大开俗不到，水云轩槛空清虚。
仰爱二友嗟不与，欲别仙墅犹踟蹰。

仙翁移守明年春，□书小子中自论。
□嗟羊公不血食，乃表乞庙于山樊。
因复为山发风咏，辞气浩浩涵胚浑。
又不柬弃贱且鄙，似欲瓴甋联玙璠。
捧诗那能测崖岸，但觉俗骨销沈昏。
师丈之命重违辟，手摩空腹强忍言。
召伯听讼棠树下，后人思伯树不残。
羊公游处岘山首，后人见山即汍澜。
或者怪之辄致诘，厥□何惠施元元。
答云贤者岂徒尔，其事虽远迹可根。
昔者郏鄏鼎既□，三姓窃出窥中原。
野鬼狂神盗社稷，渴龙饥虎摇乾坤。
于时生灵乃何物，蛇豕口吻恣吐吞。
丁黄那复顾邦土，荒城白昼啼幽冤。
□石未安晋已夺，晋□将至汉之𣸣。
公来有意补膏血，宁重黔首轻儿孙。
朝问疾苦历万室，莫复逋逃开四门。
众化以术公以道，人伏以威公以恩。
□□□时用□□，使民□戴如□□。
不然楚山尽奇秀，岂将怀□□□村。
山旧有亭亭有碑，碑前□见堕泪痕。
独使庭坚忽不祀，可□今古多朱轓。
仙翁下车郡即治，旋日鞭马城南奔。
踟蹰山头念往事，言不轻发心暗扪。
吾州祠宇数十百，何功何惠牲牢飧。
而令公作若敖鬼，嗟我庸敢夸雄藩。
玉书寻许□祀典，庶令贤者终天存。
士民欢笑□□诏，□□日□新宫垣。
梁国入吴毁淫祠，泰伯子胥方独尊。
南阳守睦祠子陵，浙东薄俗渐已敦。
仙翁还作叔子庙，汉南又开风教源。
诚令身在名灭者，放目仰视惭英魂。
凤林古景绝无尽，未算水木兼兰荪。
山前游骑试思否，此山不直供翠樽。

秋雁三山度，晨鸡五点号。
节逢黄菊秀，庵陟白云高。
共泛忘忧物，聊停好善旌。
论心如淡水，得句胜连鳌。
事简曹参市，民熙李耳牢。
感辰资友露，乘暇集宾蒿。
岭郁青牛气，潮翻白鹭涛。
清时丰远览，故国喜相遭。
笑整龙山帽，闲追老鹊艘。
少陵怀北阙，靖节傲东皋。
傅亮吟登馆，刘伶醉捧糟。
行藏云出岫，物我海容舠。
支鹤鸣冲汉，庄鱼静乐濠。
日斜车转鹿，风劲服添羔。
爱景重铺席，穷欢更赋毛。
臂珍牛渚蟹，池溢马台醪。
霸气卑蜗角，尘机息兔毫。
断金心内固，挫物笔端豪。
乌府风云器，皇华柱石曹。
吾衰亦何幸，拭目叹风骚。

山北迢迢十里余，使华联辔谒神居。
吴朝崇构飞虫后，梁帝停焚骤雨初。
松盖交阴垂道路，棠枝孤秀耸庭除。
太平应祷邦人赖，惠烈新加益显欤。

叠鼓翻波汴流响，双旌照地秋日晴。
兰陵使君下斋舸，都门送客冠盖倾。
使君去从金马署，颜朱发漆意气横。
十年待诏困囊粟，千骑乞得专名城。
城居虽小地迺大，物众力薄俗喜争。
惠穷迁暴各有术，从来治者难其平。
使君才勇固自许，一州讵足烦神明。
从容谈笑期月尔，坐听道路传能声。
教行民服已无事，乘时豫乐与众并。
惠山荆溪两秀绝，丹毂画隼当春行。
还有歌诗写高兴，宾客谁许从唱赓。

圂圂学佛者，营营良足悲。
不知佛之乐，谁使汝学为。
广师吾州秀，智解迺天资。
既以法为喜，万缘脱若遗。
高堂客满坐，妙谈破群疑。
来者岂不辨，辨此堂之题。

吾州号多士，今兹见诸生。
自非中正旧，焉识乡里评。
但喜后来秀，纷若春华荣。
高会存故事，工歌追鹿鸣。
劝酬皆嘉宾，杂奏瑟与笙。
何以为子赠，赠子毋骄盈。
一献未足信，要之观厥成。
行矣其自厉，倾耳闻吉声。

行尽塘陂日已西，回头绿树却迟迟。
柔条秀绝向人甚，忍不从容折一枝。

飘飘清骨倦黄扉，想见蓬莱出一麾。
流壑秀岩饶胜赏，过家上冢喜频归。
如淮公酿年来富，鬬虎巨螯秋正肥。
张翰思鲈方鼓颔，都门将别欲东飞。

鸾台给事领东藩，画鼓朱旗下浚川。
夕拜暂辞青琐闼，昼行争看锦衣船。
高才治郡廷中服，秀句惊人海内传。
越国湖山应动色，烟岚迎马待新篇。

黄河南畔伊川北，姚家宅是真花窟。
古来多少豪奢儿，埋却千鶑万鶑骨。
中央精粹得之多，西方秀气来相和。
天与明光常借日，水宫暗脉正通河。
春风如酒半酣时，谁教谷雨报花期。
司马坂前娇半启，洛阳城内人俱知。
姚家门巷车马填，墙头墙下人差肩。
花上红绡都蔽日，花傍翠幕恰如烟。
玉面儿来争供帐，锦袍郎去鬬抛钱。
无人不说姚花好，费却春功亦不少。
日长风暖绿梢低，坐上金仙困将倒。
麹尘餠剂和香檀，何以贮之承露槃。
烂锦脱来嫌太艳，鲜衣染就欲骖鸾。
君看此花肌肉丰，一尺余高千万重。
妆面深藏青步障，宝冠斜堕碧霞丛。
步摇好称钗凤凰，玉镮犀佩珠鸣珰。
帝女何缘心好道，阿娇安用金为房。
绀窠累栖舒雁雏，沈烟喷出狻猊炉。
一种养成余意态，千花瘦尽春肌肤。
峨峨一器欹且倾，覆杯难辨锺与觥。
染以鲛绡求正色，叩之玉挺希宫声。
魏家红共牛家碧，迭霸花中耸高格。
如今俛首甘下风，九十种中为第一。
此花莫似武昭仪，出得宫来不画眉。
情貌欲为狐媚态，衣裳却是比丘尼。
杨妃本是倾国身，脱却红襦号太真。
河水欲濡头上髻，马嵬犹著旧时裙。
物色一定犹可疑，人心多变宜难知。
容易莫评真与欺，貌或如是心或非。
君不见老庄有深意，万物之中最防伪。

独树已难有，双株岂易培。
东风三月后，浓艳一时开。
种是鸳鸯骨，根非玳瑁胎。
英英万千数，滴滴四三枚。
恐淡添猩血，矜香弃麝煤。
鲛绡翡翠眼，宝钿珊瑚杯。
绛节朝真去，丹砂驻貌回。
童妆两株色，花格一仙才。
自得骖鸾侣，何烦跨凤台。
明珠留汉水，碧洞寄天台。
对举霓裳步，高铺绣被堆。
超如御烟雾，势欲摆尘埃。
冶艳皆泥滓，卑枝亦草莱。
好临湘水照，莫近宋家栽。
汉殿昭阳宠，唐家学士才。
浴终兰液溅，帖就茜罗裁。
惜粉轻匀面，偷霞试点腮。
急窥鸾鉴了，齐报玉人来。
不是沾红雪，仍非污落梅。
啼痕才仿佛，伫立各徘徊。
真态有如此，深情安在哉。
歌阑都不语，舞困可堪推。
淡若疑相犯，烘然笑自媒。
画眉郎忽误，挟弹客应猜。
洒绛谁先戏，挥朱亦共陪。
差肩奉青帝，联袂踏苍苔。
好被金钱掷，宜兼玉箸催。
罗巾如可试，瑶枕谩为灰。
供帐朝还暮，买春琼与瑰。
一枝怀旧物，百醮费新醅。
目断秦山远，心分荆渚隈。
柔姿谁是偶，温德汝为魁。
绰绰闺房秀，匆匆风雨摧。
离歌连理曲，送酒合欢杯。
坠脸殷金谷，冤情怨马嵬。
烟波水东去，歧路日西颓。
遗恨传芳草，余阴伴绿槐。
香魂如未散，相吊复相哀。

怪怪不可状，谁云仞五千。
直侵黄道穿，高傍白榆篇。
秀气环秦甸，浓岚滴渭川。
掌高长托日，汉狭半含巅。
夜响金丹杵，秋香玉井莲。
排虚摧劲翮，横锐决浮烟。
隠豹文章异，孤松节操坚。
渴虹麤饮涧，饥虎瘦吞泉。
磴道奇花合，杉株古蔓缠。
群材皆挺特，余壤可陶甄。
义兽期臻萃，妖狐困坠颠。
二关资控扼，万里却腥膻。
真势南冲斗，雄姿北阚燕。
波涛清大海，风雨到穷边。
镇压地常静，磨砻天更圆。
他山皆俯视，何物可齐肩。

有客从东来，迺是徐方秀。
言行过乎恭，篇章一何富。
顾我白髪叟，赠以青瑶枝。
我将投木桃，桃始开花时。

蔡氏之子，彼仲女者。
考之古今，如仲者寡。
有德之容，有德之性。
所好所习，一出于正。
貌庄而丽，气温而醇。
女子之中，而有斯人。
慈良端厚，内敏而重。
终日寡言，亦不戏弄。
字无难易，所见辄识。
不知此女，从何而得。
读释氏书，欣然有适。
身之所有，皆出自然。
如何不幸，不假之年。
扬州道中，死于六月。
二十七日，暑气酷烈。
二十九日，三更大殓。
形神如生，体亦不变。
其气甚洁，其香甚郁。
附于身者，何用珠玉。
不知此女，而往何处。
杳杳冥冥，云霞烟雾。
世之所有，则维其常。
若斯人者，独秀孤芳。
吾于其母，是为内兄。
哀吟恻恻，慰其死生。

南州本是诸儒秀，上国宜从大隠居。
别我好留仙竹杖，送君欲献野芹蔬。
所惭下士文章陋，未报诸公礼义余。
若见汝阴前太守，为言迂阔正谈书。

芦叶衔来逢北雁，筠筒信断候南风。
看回白马残阳后，吟尽闲云落月中。
酌水何时寻陆子，寄裙前日为梁鸿。
孟光多谢闺房秀，醉酒亡缯是我翁。

江南风物清温好，关内河山气势雄。
更看蜀中山水秀，一时兼取作吟翁。

谁与猩猩血染红，重重叠叠费春工。
应无暴物侵和气，自有深根藏暖风。
每见灵芝三秀了，回看凡艳一时空。
如环光景循将遍，又到江南梅信通。

鲁巷予方乐，秦楼子幸俱。
所期为列女，应不讪庸夫。
野叟田无璧，仙娥佩有珠。
鸾歌迎弄玉，麟脯宴麻姑。
自是闺中秀，何烦脸上朱。
君看阆风客，亲驾五云车。

占胜新安境，佳名千古闻。
奇峰半天出，秀色数州分。
邃谷春犹雪，悬岩霁亦云。
何时脱缰锁，猿鹤此为群。

安乐青且秀，琳宫跨巨鳌。

盛夏众芳息，景物殊寂寥。
庭前有百合，颖然学春娇。
数枝己耸茂，百朵尤富饶。
拥蔽因巨叶，纷数假长条。
吐秀偏得地，争妍欲干霄。
素粉间璎珞，轻黄染琼瑶。
静若宝幢植，动如鸣佩摇。
尽向杲日丽，不畏炎风飘。
太守雅好事，得之诧朋僚。
绮思入新句，彩图上轻绡。
众目遂赏玩，英华不虚凋。
此物既异常，论议有以招。
人情爱恶间，轻重何以辽。
或谓花之祥，或讥草木妖。
嗟予岂博物，智虑随日消。
欲穷造化理，茫昧增无聊。
疑此亦偶然，发之自根苗。
莫议妖与祥，为公续长谣。

王生性高闲，了不挂尘网。
家居蔡山下，景物尽幽爽。
山松何年植，老干已增长。
山云终日飞，秀气自飘荡。
山泉涓涓流，落涧有余响。
山月隐隐出，澄辉透林莾。
生尝坐岩石，寂尔遗万想。
横琴试一弄，意外忽忘象。
千年几兴亡，六合一俯仰。
惟传太古声，犹在五弦上。
纯皇与圣帝，作乐理和畅。
志士及幽人，寄情多感怆。
于焉得深趣，不返而遂往。
铢石莫重轻，尺寻奚直枉。
清哉此标节，抑可劝乡党。
予生本静默，意味欲恬养。
偶然从宦游，百态殊鞅掌。
既无移时术，力软不能强。
亦有超世心，倦足欲焉往。
作诗持赠生，厚颜尤惘惝。

湘中佳山水，使指重他部。
高贤驻行节，儒雅饰治具。
虽云入郡广，曾不假多虑。
一扇清微风，融和及生聚。
川原发阳和，草木均雨露。
疏网悉举纲，和声已载路。
时登华远亭，每与胜景遇。
秀岩及南峻，碧江争北注。
回环如户庭，仿佛若绘素。
弥望快遐目，纵吟尽幽趣。
雍容接诸生，谦屈存异顾。
饮食出诚眷，上下捐礼数。
贱子惭不肖，万里困飘寓。
屡尝造宾除，幸此听谈绪。
斐然无所裁，安可继大句。

前山翠光凝，后圃秾秀合。
惜此众景会，聊以一亭纳。
地势得高爽，人情远嚣杂。
纵怀百虑清，极望四远匝。
风行讼牒简，昼永县扉阖。
居常玩文史，间亦理杯榼。
雅趣适安静，嘉章属酬答。
门外有通衢，华轮正腾踏。

南山有嘉木，秀抜何亭亭。
盘根盖得地，直干自挺生。
朝为杲日照，暮得甘雨零。
气敌雪霜劲，势凌云霄青。
岂非涧下材，独赋轮囷形。
属当构大厦，量度审重轻。
彼尺我已丈，一柱支百楹。
夫君承显家，累世公与卿。
天质由庆禀，湛然宝纯明。
膏梁莫能迁，志操务洁清。
纷华未易胜，仁义思力行。
学殖固原本，词章露葩英。
早夜勤琢磨，日望贵器成。
间歳下明诏，时哉会光亨。
遥遥万里涂，思君如户庭。

谪宦寓湖南，憔悴变容质。
老怀极孤穷，益友最亲密。
高轩喜陪从，雅会烦揖屈。
馨香袭芝兰，文采辉陋荜。
谈辩虽纵横，仪范甚专一。
毎闻阳春曲，钦诵不敢佚。
遂将蜀溪纸，连写渐成帙。
惭非高尚者，思古感事物。
当时郢楚士，英秀尽簪绂。
池台今何在，冠剑久沦失。
我忧复辽远，试听暮鸣瑟。
何时还敝庐，一奠九泉骨。
此心实虔望，昭昭有如日。
未尝果山柑，且馔湘江栗。

金渊地界东西州，谚云锦担垂两头。
中间石城最佳胜，二十余年尝再游。
奇峰虽向郡城见，好景半是僧家收。
松萝四面围绝顶，九夏不暑长如秋。
东隅忽值海日出，下照岩壑无深幽。
群阴破散宿雾敛，万象开阔晴云浮。
轩窗高处气势别，纵欲极望诚难周。
蓝凝后嶂远更秀，雪壅前溪寒不流。
软草将春鹿麌麌，浓林未暝蝉啾啾。
襌僧上堂演佛理，镗然锺韵喧层楼。
问之浮世辄不语，应笑世人多谬悠。
下山傥有顿悟者，直须作意无迟留。

去年十月青蝇藏，不见一点临盘觞。
高堂小会颇清洁，肴有余味酒有香。
今年四月青蝇出，竞逐腥膻夸羽翼。
才能扰扰上樽俎，又欲营营污圭璧。
四月盛阳群物秀，十月积阴寒气候。
天时于尔本无私，尔自知时能避就。
畏途荣悴如寒暄，流俗早夜趋贵权。
一朝势去即消散，可与青蝇同日言。

并府最多士，朋游皆喜君。
小官虽困俗，秀气自凌云。
道远车方轧，风高酒未醺。
亲闱极西望，薄霭似秋汾。

要道根皇极，纯王揽懿纲。
域中洪造广，天下大形彊。
臣主同千载，藩宣奠四方。
乾文耀参井，地镇耸岷梁。
景谷余波迥，灵关古塞荒。
限蛮唐节制，析部汉封彊。
石穴延通道，山扄设巨防。
利源充内帑，兵势压巴羌。
付畀关休戚，权宜任弛张。
紫封传墨敕，金印坐黄堂。
自昔都俞重，其谁德业彰。
乖崖施远略，忠献绍前良。
乐得中和职，人跻富庶乡。
含生知化力，永日载春阳。
渗漉渊源在，醲醇骨髓藏。
深和流耳目，盛事载缣缃。
岁月徒为久，风猷信不忘。
恩褒贾逵祀，人爱召公棠。
桧有乔枝茂，兰宜后叶芳。
惟公真辅翼，与世会明昌。
间发乾坤秀，亲逢日月光。
国华增黼黻，地宝献琳琅。
尹道存先觉，轲心蕴至刚。
朝廷尊阀阅，士党贵文章。
髙视云霄路，遐飞翰墨场。
鹏图指溟渤，骥步得康庄。
藩会初关决，仙瀛已践扬。
本元游秘府，侍从陟清厢。
伟望全康济，周才历浩穰。
中天承帝选，南国抚民伤。
使范资勤恤，君言务肃将。
绣衣新灿灿，大旆远皇皇。
赈惠常闻黯，澄清乃识滂。
疲羸起沟壑，暴滥去豺狼。
大节坚持守，纯忠自激昂。
还登文石陛，频上谏书囊。
人鉴分今古，神龟宪否藏。
斯猷三接告，至理一言详。
柱下尊良史，螭头立左郎。
纂修该七法，注录擅三长。
午夜星垣迥，南风省户凉。
挥毫纶彩烂，垂佩玉声锵。
春老常联萼，云晴雁缀行。
雄名出苏李，公论美常扬。
眷倚隆矜式，咨询行赞襄。
得人居内相，有道辅明王。
大手凭才识，深谋协典常。
五花曾执判，七宝屡登床。
燕见趋东阁，优容对未央。
仪刑真謇謇，谟训极洋洋。
重委台纲正，终图国体康。
至诚频启导，大事费裁量。
多僻消芽孽，群邪洁肺肠。
谆谆闻药石，凛凛畏冰霜。
论议他奚恤，猷为己所当。
安危一身系，出处万民望。
蔡俗嗟延哺，尧心虑纳隍。
建侯崇屏翰，选德庇灾殃。
异政乘时立，清飚与惠翔。
界中生穞谷，境上散飞蝗。
儒将能专阃，神兵岂顿铓。
十连循节钺，四面固金汤。
拓地归充国，谋军得子房。
天威神臂指，戎气窒喉吭。
属国恬怀抚，函书耻谩狂。
具赡宜庙幄，遐福合陵冈。
迺顾西南远，明如左右旁。
大门堪世守，舆颂愿时飏。
命策荣千矢，封圭判二章。
物传家乃旧，刀应梦为祥。
善事知弓冶，奇毛识鳯凰。
百寻标落落，万顷信汪汪。
庙瑟余音静，庖刀发刃钢。
阔难求畛域，微不误毫芒。
雅意儒为宝，宏规沼象璜。
鲁公先请学，高{目矢}力崇庠。
教化惟敦奖，衣冠敢怠遑。
七经登讲舍，数仞企师墙。
乐善无遗芥，惩非易去稂。
百城损慱塞，万井绝贪攘。
牧厩寛收敛，穷阎饱歳粮。
吏奸藏瓜吻，人瘼愈膏盲。
昔谓庖厨侈，徒矜口体尝。
爱心加俎豆，和气落壶觞。
蔀屋晴曦烛，枯荄湛露瀼。
盛时逢召杜，奕世见龚黄。
至矣纾宵旰，熙然协雨旸。
里闾敦悌让，原野竞农桑。
指顾宁陬落，生成及稻梁。
边声息金鼓，民室富囷仓。
共乐亲荧座，佥期辅峻廊。
定登贤相器，行促舍人装。
奕奕驱轺传，喈喈餙镂钖。
矢谟勤翼舜，纳诲永隆商。
郑武髙风盛，韦成懿迹相。
洪𬬻专鼓铸，大鼎荐烹鬺。
浩漡跻民域，安平援世航。
诗人褒绣衮，坤道吉黄裳。
歌舞真贤进，光华至治香。
欲知能事毕，四海处陶唐。

六月阳初亢，三农否忽倾。
应祈由化力，蒙惠得欢声。
草木英华动，山川气象清。
石间看燕舞，池上觉蛙鸣。
水阔江尤渺，云浓夜未明。
逡巡烦暑薄，时序好风轻。
喜意知余润，忧心恐易晴。
秀园吟际适，丰野望中平。
勤有贤侯志，霖非旧史评。
不须穷造物，土俗但犂耕。

彩旗连道过重闉，却访僧居暂柅轮。
平野一朝铺秀色，轻风十里散香尘。
此时燕赏须从俗，昨日阳和已发春。
自古成都称美酒，细倾聊以度良辰。

新火乘时焰已燃，寒云收尽晚晴天。
欣逢佳节游花圃，独欠诗人泛酒船。
南亩如云铺秀色，西楼照日起祥烟。
传闻里巷嬉游俗，尽说豊年胜去年。

何事当庭植海棠，欲乘生气待春光。
恰逢轻雨浑如意，若得和风定吐芳。
篱下不堪藏秀质，眼前从此识清香。
一樽曾与嘉宾赏，屈指红英在艳阳。

秀𪩘层层一径通，秋来更植万株松。
闲中日永宜禅性，望处云平见物容。
半夜起风喧地籁，何年说佛响天钟。
尘埃满马游从隔，寄恨烟萝第几重。

山岚秾秀望中青，路转松阴步步迎。
十里晴郊供野意，万家和气发欢声。
春台不觉残春景，乐国偏知众乐情。
公向蜀人深有意，更怜风物暂闲行。

当年累疏彻尧廷，不为虚名自得名。
霜雪盛来松秀茂，风波散后水澄清。
红尘渐与高情隔，绿髪应随喜气生。
否泰卷舒公自悟，不须端䇲问君平。

郊原气象欲迎春，祠下乔林秀色匀。
数里旧防能御患，二江流水不迷津。
舆言此日蒙深利，惠政当时念远人。
公意勤勤议增筑，又逢贤杰继芳尘。

游人何事种芳菲，试把庭松较盛衰。
得地不将天质改，有心惟与歳寒期。
一轩野色栽培后，十月霜华秀茂时。
造化果能周及物，亦须千丈引乔枝。

云枝玉蘂两难加，应是殊庭种此花。
地产有时呈秀异，仙标无意竞繁华。
已持宝瑞传君命，更拥香幢送道家。
若预景文方物志，定先群卉赞祥葩。

大字新题重古松，标题不与众人同。
何年直干藏山驿，半夜寒声满道宫。
并秀雅宜云壑外，相逢最爱雪霜中。
秋深纵使乔林减，未许坚姿坠晚风。

众菊争开此独迟，已过重九见新枝。
自甘化力均先后，不与春芳较盛衰。
秀蘂渐繁微雨夜，清香终在早霜时。
诗人未便移青眼，会有金樽是己知。

仙翁培种一何迟，点缀黄金更满枝。
秋色已高方秀茂，物华皆老未凋衰。
几多俗客慵留意，无限妖花笑后时。
独向风霜对松竹，洁清标格自相知。

闻说蓬仙作小麾，湛恩从此破群疑。
平生直道宜三黜，自古周防用四知。
松竹何尝凋晚秀，稻梁应且续朝饥。
不须利口归豺虎，皎皎清穹未易欺。

平日阳和已浃民，浪驰幽迹绍芳尘。
芝兰秀品推前辈，桃李清阴及后人。
谆诲有闻知契厚，纵谈无间觉情亲。
去思从此凭何慰，待刻铭词上翠珉。

腊寒尝醉蒲桃酒，春霁空摇舴艋船。
倦客偶来皆失路，故人相值似逢仙。
半生感事惊残梦，两世知音话宿缘。
闻说三槐长秀茂，子孙才业信家传。

岣嵝数峰秀胜，潇湘万顷清深。
云雨有时变化，风涛莫测浮沈。

秀野垂杨数里青，夕阳犹占一峰晴。
病来两耳如聋者，闻得岩泉{氵虢}{氵虢}声。

林蔼波光秀可餐，登临都付一亭间。
坐违世路尘埃远，静入湖天日月闲。
对岸莺花迷阆苑，隔烟洲溆切蓬山。
习池胜事无多较，只负襄阳倒载还。

野寺山茶昨夜开，江亭初报一枝梅。
旋邀座上逍遥客，同醉花前潋艳杯。
秀色霜浓方润泽，暗香风静更徘徊。
仙姿莫遣常情妒，不带东山妓女来。

洪范八政一曰食，民非稼穑胡为生。
江南风俗重圩垾，岁遇丰稔仓箱盈。
嘉祐六年宛陵郡，积月霖雨妨秋成。
昔之郁郁若云秀，今也泛泛犹青萍。
岂惟百姓失所望，将恐祭祀无粢盛。
集仙到郡为悯恻，斋心命驾祈昭亭。
昭亭山下欲回辙，太阳赫赫辉双旌。
老农乘时得刈获，清风和气讴歌声。
我知夫子祷已久，由有盛德通神明。
愿公移此福天下，阴阳调燮归和羮。

珠圎而明，玉泽而温。
鉴莹澈而绝尘，芝秀发而非根。
曼殊沙华，栴檀香芬。
晦堂路险，大开施门。
西江水深，一口平吞。
谁知威音已前，正是王老师孙。

岁令春为首，人君德体元。
宸居太极殿，星拱紫微垣。
历运千龄协，梯航万里奔。
同时禀正朔，大号一乾坤。
谋野曾绵蕞，沿波未涤源。
典章归独断，期会肃常尊。
礼乐谐虞舜，师儒陋叔孙。
曲台司肄习，执法纠哗諠。
旧史精穷讨，非经不引援。
殊疆今辐辏，古辙此还辕。
陛峻黄麾建，旗张直盖屯。
地图包海画，庭燎彻宵燔。
班位分贤戚，铜玑定晓昏。
仙盘凝沆瀣，禁漏泻潺湲。
呼旦传鸡唱，填街列虎贲。
六军衣锦绣，八骏辔玙璠。
绶采由官别，冠梁以秩论。
国容修卤簿，武事设櫜鞬。
鼓吹依宫架，关扄辟路门。
簴文雕猛鸷，路饰缋蟠蜿。
牙瑑中严版，珠联告止旛。
金床置符宝，土贡杂瑶琨。
百辟稽名实，诸王固屏藩。
立墀隆辅弼，述职简要番。
省寺兴颓敝，材能慎选抡。
班齐序鸾鹭，仗转骇鲸鲲。
圭镇唐仪易，袍纱汉制存。
鞘鸣龙扇合，帘卷兽烟喷。
陟降天威重，颙昂玉色温。
泰平安可象，造化本何言。
悦豫阴阳盛，渊深宇宙呑。
江河宗渤海，山岳望崐崘。
牍奏龟麟应，书先稼穑繁。
历阶臣委佩，宣诏使临轩。
进有称觞庆，初无解剑烦。
南山赋周雅，北斗揖尧樽。
济济华夷抃，雍雍信义惇。
登歌形瑞物，旅舞异梨园。
翠凤闻箫集，朱熊负案蹲。
四清备钟磬，二律下匏埙。
宠锡需云泽，均霑湛露恩。
拜吟三夏享，饔盛九牢飧。
受觯充醇醴，加肴饫熟蹯。
摰勤供雁雉，羞洁具蘋蘩。
布治从丹阙，怀仁感陆浑。
祥光腾广坐，和气冒陈根。
蓬岛风长习，扶桑日向暄。
前楹秀芝草，阿阁长鶵鹓。
社稷生灵福，邦家政教敦。
年年朝溥率，基业壮中原。

原庙躬朝献，高真监孝思。
仙源传宝历，干户产金芝。
火德资生毓，天元固本支。
灵华依玉宇，瑞物陋铜池。
大庆同荣茂，甘泉杀等夷。
洪休均草木，嘉应在仁慈。
舜举重瞳目，尧开八采眉。
祥光斋殿照，喜气辅臣知。
三秀书图牒，千龄保福禧。
愿如郊祀乐，志府播声诗。

池馆连云昼掩扉，晴烟冉冉日晖晖。
黄鹂映叶不肯去，翠鸟得鱼还自飞。
禾秀天田葱犗卧，花开仙苑粉墙围。
白莲径里归来晚，风送余香欲染衣。

华亭山水佳，秀色宛如画。
前贤有遗迹，卜筑俟来者。
高人养天和，放浪寄林野。
安知岁月徂，但喜名利舍。
传家得之子，隐几兴何□。

山横大秀一峰高，水入平湖千里远。

潼山高兮潼水清，厥钟秀兮乡之英。
之人已去兮逖听风声，我怀孔切谁仪刑。
有美张公兮开明庭，作新宫兮州之{泶水=黄}。
著其为人兮加丹青，貌惟肖兮如生。
或桐挺而孤高，或芝荂而九茎。
或兰生兮春华，或菊秀兮秋馨。
或凤跃而蛟翔，或凫将而鹤迎。
使人咨嗟叹息而追惟兮，至其子孙又呜咽流涕而咿嘤。
恍若接兮謦咳之音，内怀劝惧兮若从使令。
亦瞻像兮昭昭，而起福兮冥冥。
百年兮历时虽多，非张公兮谁与铭。

潼山高兮潼水清，厥钟秀兮乡之英。
之人已去兮逖听风声，我怀孔切谁仪刑。
有美张公兮开明庭，作新宫兮州之{泶水=黄}。
著其为人兮加丹青，貌惟肖兮如生。
或桐挺而孤高，或芝荂而九茎。
或兰生兮春华，或菊秀兮秋馨。
或凤跃而蛟翔，或凫将而鹤迎。
使人咨嗟叹息而追惟兮，至其子孙又呜咽流涕而咿嘤。
恍若接兮謦咳之音，内怀劝惧兮若从使令。
亦瞻像兮昭昭，而起福兮冥冥。
百年兮历时虽多，非张公兮谁与铭。

山川百千景，斯井诚敻洁。
灵源若神涌，怪石肖天裂。
不与浊流并，恐是众泉杰。
银汉河分派，玉壶冰借洁。
中夜声激怆，四时光秀澈。
泾渭耻淆杂，潢潦愧涸竭。
润如周孔教，清比夷齐节。
观鱼思文望，对岩梦武说。
我欲断谄佞，汲此洗剑血。
我欲安庙社，磨此镂勋碣。
诗以志本心，书之非诡说。

播州迁刘郎，夜郎放太白。
秀木风所仇，人情有欣戚。
严霆无终朝，斯文岂遂厄。
我愿苏与黄，寿命等金石。

长庚谢余炎，大火躔西极。
开轩对朝雨，拭目看秋色。
云空相晦明，风缕乍斜直。
声繁自飘萧，势急勿淙激。
方塘潜浪潮，万瓦乱珠射。
巢燕倦翩翩，庭芜长纷籍。
闲花洗幽素，秀木舞凉碧。
清气醒筋骸，余爽入几席。
迹希蒋诩径，兴髙陶令宅。
绕郭听懽声，登秋饱丰泽。
良辰感孤宦，念我久行客。
穷年不自乐，心迹雨何益。
功名羞诡奇，岁月易类斥。
圣人堂有奥，大道坦可适。
胡为世俗间，区区较寻尺。

吾生本放浪，自比林壑人。
谬此绁官组，试邑漳水滨。
疆田占泻卤，户俗籍羸贫。
驿涂搔左臂，河流啮西漘。
役者动沦产，居者无储稇。
科求困府调，期会严吏文。
儒生仕学古，志在膏斯民。
慨叹适于此，踸踔徒自勤。
亦尝纾厚敛，粗自穷褐温。
劳心米盐屑，秉笔朱墨纷。
尚赖厥俗古，椎然犹朴淳。
因时罕讼诉，得以亲旧闻。
瞻言君子治，百里相依濒。
厨传候使介，南北交欢忻。
议和六十年，中国劳锄耘。
脂膏瘠黔首，岁月如转轮。
寸金比寸土，石晋真自焚。
祖宗赫大业，此愿尝经纶。
遗愤郁未泄，壮士常云云。
天运无盛衰，吾民系康屯。
远御在廊庙，勿惮躬觞飧。
小官惠不耻，委吏孔所伸。
我亦走除道，折腰边马尘。
缘兹有境会，每得言笑亲。
代去各匪远，木落秋风辰。
知倦黎侯寓，来卜子骞邻。
东平我客久，蕃阜诚罕伦。
齐鲁儒学地，遗风今尚存。
礼让行比屋，弦诵传里门。
玉京辇路近，霏烟望氤氲。
梁岑耸秀概，回源号通津。
炊玉北陂稻，鲙霜南浦鳞。
名园富夏果，冬山下寒薪。
滋味闽越足，物色吴楚宾。
人物盛着录，衣冠若云屯。
交朋三数子，英英鸾鹤群。
文章与言行，玉洁芝兰薰。
方舟洞庭雨，载酒乐郊春。
羡君此谋吉，不必龟筮询。
我马固已秣，君车亦宜巾。
瑶音枉嘉问，凌纸天葩芬。
聊兹缔里社，愧匪金玉珍。

风霜日夜肃，关寒塞草白。
之子倦蓬蒿，结束远行役。
尺剑有壮怀，短褐无寒色。
礼台多黄金，义橐富白璧。
河山数千里，赵魏缭遗迹。
大事今在边，为我尽览历。
威怀用表饵，是非入奇策。
岂如荥阳秀，出以屡空迫。

西山矜霁色，林岭溯晨光。
万象露荣秀，熙然数盛阳。
扶笻喜暄暖，更得春日长。
回阡互亏蔽，丛薄纷青黄。
溪桥觉飞动，涨水起连航。
杳杳岩壑步，翛翛松桂香。
道人诵所闻，坐使身世忘。
谁我共出处，闲人澹徊翔。
风铃有妙想，天乐浮图傍。
非徒爱石壁，行将营草堂。
彼哉楚人子，记恨撷幽芳。

行年将七十，衰病乃其时。
矧兹地气沴，州在大泽陂。
忆昨度炎暑，林莽居舍卑。
山色不到眼，地无清泉滋。
晴旸则𬬻冶，阴浊则蒸炊。
气脘疲呕泄，躯骸醉支离。
节气近寒露，生意稍可支。
故人在秦晋，知我穷至斯。
奁封众药品，皆自州土宜。
形味紫团宝，苗窗西岳奇。
灵如雪山草，秀比商岭芝。
是身本无有，疾病何用治。
自爱聊尔尔，道人母我蚩。
丸膏或{口父}咀，何复求良医。
策杖行东圃，运动疏通之。
收复我冲粹，驱散彼邪疵。
养生固有道，一溉非难为。
千年鲍昭后，复有城东诗。

楚国元卑湿，炎天更郁蒸。
风吟同倦虎，霄望剧愁鹰。
渴肺尘将岔，流肤汗不胜。
噆肌纷暗蟆，遶鬓闹飞蝇。
六月常难雨，三湘不识冰。
炉烘一天地，火药万川陵。
气候金初伏，襟怀水未澄。
高明寻偶得，林麓远同登。
此地聊幽遁，危亭更上层。
泉声悬嵽嵲，松影转觚棱。
汲井沈圆李，缘池摘翠菱。
凉清生洞壑，秀绿动沟塍。
佳气西频望，乡栏北屡凭。
有期群野鹿，无法问山僧。
云石逢如旧，巾裾见若憎。
聊堪优卒岁，不愧俯扪膺。

林雨幽深止秀奇，中间宁有大颠师。
漫劳雪客乘舟去，郤是云僧采药时。
归兴忽同分岭水，余怀谁共一枰棋。
故应重作春游约，已觉东风傍柳枝。

阿守似其父，丰姿仍秀疏。
别翁犹数月，书驿且渠渠。

双峰秀出两眉弯，翠黛依然监影间。
终日含颦缘底事，祗应长对望夫山。

人家白雪中，鸟道青云里。
耕𣃁竞畬田，鱼樵喧会市。
秀出罗霄山，倒流杨岐水。
三真不可寻，寥寥忽千祀。
更想用兵时，徘徊甘卓垒。

沿涧扳崖入翠霞，寺僧犹寄旧锺家。
芙蓉秀出天河外，我欲名为小九华。

擎天一柱万山低，九朵奇葩秀一枝。
多少好山僧占住，空王曾会范围基。

幕山孤秀幕溪清，玉鉴光寒映翠屏。
今古寥寥何可问，难当遗事在图经。

秀蹙青螺髻，香持白蟹螯。

朱方藩牧寄非轻，故辍中朝近侍行。
黼帐暂违簪笔对，锦衣初喜遇家荣。
前临使宅千山秀，俯视堤封一水横。
第恐急贤严召节，不容选胜遍江城。

灵境中天秀，雄名古到今。
位尊朝列岳，势重压千岑。
静锁神仙宅，高盘宇宙心。
孤棱标日月，绝仞倚戈坛。
彩楝灵柯邃，层坛净刹深。
民祈传觋语，国祀致君比。
碑古宇生字，堂虚画蠹金。
山呼曾荐寿，神降即为霖。
事怪涂山石，形端玉女砧。
峰峦排翠玉，滩濑漱呜琴。
蕙帐人谁继，金泥迹可寻。
唐经藏宝妙，魏殿想銮音。
云作他方雨，松连别院阴。
谷泉长浸斗，顶路欲扪参。
探穴魂潜动，扪萝力不禁。
箕熊分蚁垤，伊洛认蹄涔。
鸟道樵夫去，龙潭驿使临。
众仙停羽驾，昔帝俨宸襟。
选胜先看记，乘危可作箴。
天门开四极，树品冠双林。
灵药看苗𣃁，香醪挈榼斟。
道宫庭不扫，学馆突无黔。
垄麦风摇浪，溪淙石耸簪。
杂花春烂漫，老木夜萧森。
夕照河光接，晴岚塔影侵。
深崖藏积雪，虚壑响幽禽。
溪月寒澄霁，岩烟暮杳沈。
寺桥横䗖东，禅磬击谬琳。
拂壁题新字，逢僧举旧吟。
疲骖何处解，高阁在崎嵌。

凿石开山已几年，半天台殿耸危峦。
晓钟声向云边落，夜月光从槛底看。
野色难藏千里秀，松风长占一轩寒。
老僧此处真佳隐，应笑尘劳效小官。

晓瘴万重烟漠漠，舂台四顾俗熙熙。
天锺秀气魁文陛，池涌仙源接武夷。

可怜均是山中寺，惟有幽轩对此山。
云拥秀峰来户外，烟和浓翠入窗间。
回环似觉天形曲，登眺应疑地势悭。
他景纵能穷目力，争如疏静养疏闲。

南山之田兮，谁为而芜。
南山之人兮，谁教堕且。
来者何为，而往者谁趾。
草漫靡兮，不种何自。
始吾往兮无耜，吾将归兮客吾止。
要以田兮寄我治，我耕浅兮谷不遂。
耕之深兮石挠吾耒，吾耒挠兮耕嗟难。
雨专水兮日专旱，借不然兮颖以秀。
螟悬心兮螣开口，我虽力兮功何有。
虽然不可以已兮，时宁我违而我无时负。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

山环环兮相围，溪乱乱兮涟漪。
花漫漫兮不极，路缭缭兮安之。
弃舟步岸兮欲进复疑，山平阜断兮忽得平原巨泽，莽不知其东西。
桑麻言言兮田野孔治，风回地近兮将亦闻乎犬鸡。
信有居者兮，盍亦往而从之。
语何为乎独秦，服何为乎异时。
见何惊兮遌错，貌何野而栖迟。
问何迂兮古昔，听何感而喑噫。
秦崩晋代兮河覆山移，天颠地陷兮何有不知。
上无君兮孰主，下无令兮孰随。
身群居而孰法，子娶嫁而孰媒。
既弃此而不用，何久保而弗离。
岂畏伏于乱世兮，犹鱼潜而鸟栖。
宁知君之为扰兮，不知上之可依。
岂惩薄而过厚兮，遂笃信而忘欺。
将久习以成俗兮，亦耳目之无知。
眷叙言之绸缪，与欢意之依稀。
及情终而礼阕，忽回肠而念归。
更酸颜而惨頞，叹异世之从容。
惜暂遇之偶然，嗟永离而莫同。
舟招招而去岸，帆冉冉以行风。
豁山霭之披袪，赫晓日之曈昽。
惊回舟而返盼，忽迳断而溪穷。
目恍惚兮图画，心辀张兮梦中。
何一人之独悟，遂万世之迷踪。
惟天地之茫茫兮，故神怪之或容。
惟昔王之制治兮，恶魑魅之人逢。
逮后世之凌夷兮，固人鬼之争雄。
抑武陵之丽秀兮，故水复而山重。
及崖悬而磴绝，人迹之不到兮，反疑与夫仙通。
君生其地兮，宜神气之所钟。
观颜面之峭峭兮，其秀犹有山水之余风。
悯斯民之无知兮，久鬼覆而仙蒙。
顾穷探兮远览，究非是之所从。
因髙言而大唱，一洗世之昏聋。

行子冠上尘，梁宋道傍土。
尘逐冠敝损，人来还复去。
马蹄日月长，踏尽西北路。
近者何纷纷，姿状颇秀举。
传言天子诏，士得四方赴。
来如鹊翅翻，去若蝇头聚。
市儿屈指计，过百日未暮。
昔周方盛时，得士才十数。
唐虞此为盛，中复容女妇。
昔何称才难，今也寜异趣。
但恐所取异，今古殊尺度。
夫君乃髙才，久有及物虑。
今又奋绝去，挺拔欲自树。
余穷非所知，久有山林素。
但无百亩粟，乃就群才赋。
仕道得亦嗟，困穷失为惧。
二者各有命，予亦何所与。

天风变春和，昼日差夏永。
门阑闭无事，燕雀去益静。
纷翻诗书帙，弃散懒收整。
时来就枕卧，复可取窥省。
心恬逐物闲，迹阔与世屏。
鲜鲜南山暖，秀色在修岭。
苟嫌安坐慵，还可远游骋。
自缘智能薄，反得闲暇幸。
交朋久相远，疏懒欲谁警。

朱使拜书天上回，去以身试百里障。
青衫飘若风外荷，借马载出尘土上。
凖眉崭如见天秀，独立系马万里望。
身躯虽小胸腹寛，沛如绝海横秋涨。
久宜脱绝事髙致，岂愿卑冗劳俗状。
髙堂华髪亲老矣，四海无家寄几杖。
世外言髙信独奇，人前腰折嗟已强。
尉官虽小俸虽薄，犹有余钱买甘养。
想当家帷奉颜面，彩衣躬率妇子饷。
诜诜儿女戏满前，累累诸兄坐相向。
人间此乐不可幸，一笑自足百辱当。
时清固应稀盗贼，俗弊寜不烦笞掠。
好偷闲暇事简编，思予寜无尺字况。

幽兰生深林，不佩亦自臭。
天马苟伏皂，驽足日加骤。
兰生喻人学，不为仕乃究。
马伏侔自怠，一失遂永后。
以今曷为言，念子不可逗。
前我初识子，爱其肌骨秀。
又观所为诗，往往擅髙右。
迨熟相与言，低俯如有就。
我乐成美者，遽以古诗叩。
上言髙雄张，中杂富贵鬬。
且将起其贪，固欲激其懋。
尚谓非重邀，犹恐信不厚。
挥汗谢为书，戴雨去自奏。
予始喜此读，若获弦逐彀。
如何答我诗，遽此与前谬。
我始得则谢，实若答雉嗅。
大凡欲有为，当决如蝠狖。
苟进又安退，何自鼠穴首。
吾见人自荒，未有耕不收。
设或坚决为，加以勤自副。
石将为溜穿，曲亦因累揉。
大可入圣域，中能践贤囿。
借使不及然，犹足闻见富。
中吾不可止，在我固无疚。
已迷不自复，惧子遂著陋。
听之无予违，斯言将不又。

初正布新和，余腊争近候。
升腾阳力微，恇怯老阴鬬。
江云荡空碧，疏雨沐清昼。
林梢释冬枯，土蘖壮春簇。
萎蕤风日舒，刻画山野秀。
关关先春鸟，格磔弄晴咮。
无人与调和，终日自嘲诟。
唯君卜近适，过我许来就。
迁延日屡蹉，叹惜月复彀。
人生诚多故，世事那可究。
惟当自推置，障绝俗虑寇。
休闲倘能偷，疏懒当自宥。
徒行苟惮劳，借马欲谁廏。
清沽如定携，佳客可先购。
勉之无使迟，梅萼已堪齅。

家世无双旧，材资第一良。
山川储地秀，日月合天光。
远色抵千古，洪声压四方。
道如天未丧，子让世谁当。
文斧摩空运，儒工缩手藏。
镕金斥淄石，截玉出端刚。
追复轩羲旧，裨缝典诰亡。
夸传争噍噍，问望蔚堂堂。
章甫通期冠，缁裘讵合裳。
计量遗丈引，收取竟寻常。
有渐虽宜贺，论才固在伤。
偶来官簿版，何异任牛羊。
客有装垂槖，时穷道括囊。
贫才完竖褐，义不及妻糠。
剑折终羞屈，兰移不改香。
幸偷容足地，耻学及羮墙。
同日如无善，当年尚取狂。
互乡前事在，北面有先望。

何处难忘酒，亡君复旧游。
黍离经故国，麦秀悼前羞。
远目何胜尽，行车逆自留。
此时无一盏，何以谢悠悠。

武夷山骨插青冥，秀气中蟠产俊英。
髙似君平于市隐，穷如东野以诗鸣。
骅骝老骋青云足，绿绮纯含太古声。
顾我自忧衰病久，为君双眼暂时明。

水出昆仑浪接天，天高地下秀林峦。
禅床略下云山断，凡圣无踪海岳寒。

华林仙野近南昌，闻说幽奇景异常。
竹翠松寒笼药圃，水清山秀绕书堂。
词登科第名尤振，恩表门闾道愈光。
我恨方为簪组累，莫同吟啸白云房。

武昌古名地，英秀森琳琅。
既号诗书窟，复称云水乡。

青规前席暇，归沐兴何长。
北第秋将晚，东篱菊正芳。
幽丛霏薄雾，桂色艳轻霜。
已近黄金印，兼临白玉堂。
甘疑掩萍实，秀肯让芝房。
有佞还应指，无忧可要忘。
蘂浮丞相酒，气馥令君香。
好固松椿寿，仙经识秘方。

我徒旷达由胸臆，耻学鲰生事文墨。
蛟龙长欲趁风雷，骐骥焉能制衔勒。
锵金佩玉良有时，丐色谀言尽虚饰。
功名富贵非偶然，杨子草玄徒默默。
楚兰罢秀足蓬蒿，青松委干多荆棘。
争如一醉度流年，免使悲欢荡情域。

务闲公府都无事，骑吏前驱引马行。
雨霁晚街官柳色，日长春寺讲钟声。
云山已有终南秀，泉石犹思洛下清。
闻道曲江新水满，欲携歌管出重城。

混茫丕变造西阡，物象熙熙被一川。
易觉锦城销白日，难歌蜀道上青天。
云敷牧野耕桑雨，柳拂旗亭市井烟。
院锁玉溪留好景，坊题金马促繁弦。
风流铺席堆红豆，潇洒门庭映碧鲜。
表状屡言同颖穗，敕书频奖并生莲。
旋科杞树炊香稻，剩种豌巢沃晚田。
仁宅不隳由政立，议闱无取任情迁。
民知礼逊蚕丛后，俗尚奢华邃古先。
绕郭波涛来浩浩，归朝岐路去绵绵。
乍回黑水将成道，潜到青羊恐遇仙。
靓女各攻翻样绣，袪商兼制砑绫笺。
垆边泛蚁张裙幄，江上鸣鼍簇泪船。
石笋崚嶒衙对峙，琴台恢阔寺相连。
群葩艳里珍禽语，百草香中瑞兽眠。
喜处必臻尤伫望，胜游争倦更迁延。
早荷叶底蹲鸱伏，棕树梢头乱蝶穿。
鹾发牢盆浑弃卤，铁资圜法免鉟铅。
丰饶物态宁殊越，美丽姝姬酷类燕。
西海号雄彰传纪，南康辞健积铭镌。
良工手技高容学，妙隠丹方秘不传。
倚剑灵关凌绝顶，梦刀孤垒削危巅。
金华巷陌遗三品，石镜伽蓝露一拳。
信落荆州随鼓枻，检颁芝阙听摇鞭。
若量内地寒暄异，且在遐陬水陆全。
渝舞旧云传乐府，巴谈谁曰系言诠。
九苞绾就佳人髻，三闹装成子弟鞯。
欲辨坤维寻地理，才临益部认郊癦。
文翁室暗封苔藓，葛亮祠荒享豆笾。
货出军储推赈济，转行交子颂轻便。
气蒸蒟蒻根须润，日罩楩柟树影圆。
药市风光虫蛰外，花潭遨乐鵙鸣前。
聚源待拟求凫氏，贮怨那能雪杜鹃。
藂植森荣还蓊蔚，夹流湍迅迥潺湲。
鲜明机杼知无算，细碎锥刀不啻千。
合伴鸦鬟齐窈窕，对陪霓袖竞翩翾。
五门冷映岷峨雪，千里爰疏灌堋泉。
茂盛八纮宜得最，膏腴十道比俱偏。
袁滋不到生无分，段相重来宿有缘。
款召相如登兔苑，骤迁太白步花砖。
葳蕤草木时为瑞，奇秀江山代产贤。
晓后细风红灼灼，夜中微雨碧芊芊。
锦亭焰烛明欹障，绣阁香球暖熨毡。
宝塔徘徊停隼旟，观街杂沓拥辎𫐌。
酴醾引架家家郁，踯躅攀条处处妍。
重爱鲁儒提德柄，威降曹将董戎旃。
欢谣少负賨人勇，长讲多经楚客禅。
似簇绮罗偏焕燿，如流车马倍喧阗。
搘机显绰名堪录，题柱芬芳事莫捐。
李特锋铓徒恃险，张仪规划自持颠。
鹰扬事业成悠久，乌合奸雄败转旋。
漫向鼎分澄霸道，却当龟化验都鄽。
强贪楚灭悲倾辙，广洽尧询喜慕膻。
侧弁猖狂抛玉斝，归鞍酩酊坠金钿。
氛埃屏息云常覆，稼穑繁滋泽靡愆。
睿圣宵衣垂迺眷，贵臣驰驲每传宣。
石牛迈路加歆飨，江渎隆区助洁蠲。
避暑亭台珍簟设，纵闲池沼钓丝牵。
遮蛮带砺长能固，捍蜀金汤远益坚。
何武甲科曾继踵，严遵卜兆罕差肩。
雠书竞印诸家集，博识咸修百氏笺。
纸碓暮春临岸浒，水樽春注截河壖。
华严像阁凉堪爱，浄众松溪僻可怜。
学射崔嵬横罨霭，放生宽广媚漪涟。
藓庭嫩笋青𥮾𥮾，风槛新荷绿扇扇。
守戍貔貅千万骑，采葑簪笏两三员。
清江泻势方流巽，大面盘形正压干。
电扫谷风藏虎啸，雷瞋宫树洒龙涎。
郃占逖应星舒彩，栾噀端聆火扑燃。
令范式驱民缺缺，咨谋畴倚道平平。
性寒甘蔗猱偷啮，体腻芭蕉蠹莫沿。
志读备兴重掩卷，史看唐幸嫩终篇。
雕盘姹女呈酥作，水巷痴童飏纸鸢。
初下鹿头迷鄠杜，暂来犀浦误伊瀍。
变秦言语生皆会，恋土情怀死不悛。
结厦斧斤宗简易，入神丹雘励精专。
柳堤夜月珠帘卷，花市春风绣幕褰。
十县版图分户籍，一城牌肆系民编。
受辛滋味饶姜蒜，剧馔盘餐足鲔鳣。
月季冒霜秋肯挫，荔枝冲瘴夏宜然。
几番藂箐鸣虚籁，是个园林噪懒蝉。
蠢动乘时先养育，菁英届候别陶甄。
地丁叶嫩和岚采，天蓼芽新入粉煎。
平代启闱闻继岌，监军凭轼见刘焉。
蕙兰馥裛幽蹊畔，菱芡交铺曲岛边。
绘网晚晴夸蹴踘，画绳寒食戏秋千。
氤氲紫雾蒙都邑，缥缈彤霞聚偓佺。
螭伏自然销剑戟，蝼翻几度起戈鋋。
宦游止叹音尘阙，乡饮何惊岁月遄。
灵寿桃枝奇共结，金砂银铄贵相联。
埋轮昔按均输命，叱驭今分太守权。
徒为行春飞皂盖，讵能许国报青钱。
政经旋考尤多僻，民瘼深求尚未痊。
虽愧袴襦非叔度，且期毫墨有冯涓。
僶遵廉察思从训，克谨操修敢好畋。
南市醉过攒帜队，西楼欢坐列琼筵。
烦嚣谨畏伤淳厚，慧黠周防近巧谝。
重禄省心宜致寇，薄材庄貌若临渊。
扶危颇异巢居幕，劝善还同矢在弦。
叨莅一麾康远俗，等闲光景又三年。

紫闼分阴地，丹条擢秀时。
高枝接温树，密叶覆辛夷。
夜影瑶光接，晨英玉露滋。
乘春好封殖，为赋角弓诗。

白道萦回彻上方，薰然风信满归航。
五芝岩秀经行熟，千柰园深宴坐凉。
吟久半轩移海日，定回诸壑散天香。
忘年宝契由来厚，终谢繁缨捧钵囊。

绝𪩘依沧海，疑君际紫氛。
岩扉晴落雪，宝地昼生云。
浄馔芝房秀，深炉桂叶熏。
宰官游未得，空愧北山文。

高为天一柱，秀作海三峰。

龙尾山盘八十里，龙尾有潭下无底。
秋月亭亭潭气黑，其中有石色如墨。
山川秀气散不为，风云顽不为砂砾。
融结至宝有物主，水上经营无处所，经年始获不敢贾。
我昔游江南，有客遗我夸龙子。
吾知龙能变化，是或不可制。
追琢为巨砚，大笔挥离骚。
中圆体天形，外方作地象。
精光熠熠角生浪，熟视乃有绀罗文。
莹润无与比，玩爱何可论。
我今樗散无所事，特赠华阳鸿笔丽藻人。
吾闻蜀都多学士，寘诸文府为战具。
君如穷经遂绝笔，请典大轴传后嗣。

野鸟啼，野鸟啼时时有思。
有思春气桃花发，春气桃花发满枝。
满枝莺雀相呼唤，莺雀相呼唤岩畔。
岩畔花红似锦屏，花红似锦屏堪看。
堪看山，山秀丽，秀丽山前烟雾起。
山前烟雾起清浮，清浮浪促潺湲水。
浪促潺湲水景幽，景幽深处好，深处好追游。
追游傍水花，傍水花似雪，似雪梨花光皎洁。
梨花光皎洁玲珑，玲珑似坠银花折。
似坠银花折最好，最好柔茸溪畔草。
柔茸溪畔草青青，双双蝴蝶飞来到。
蝴蝶飞来列落花，落花林里鸟啼叫。
林里鸟啼叫不休，不休为忆春光好。
为忆春光好杨柳，杨柳枝枝春色秀。
春色秀时常共饮，时常共饮春浓酒。
春浓酒似醉，似醉闲行春色里。
闲行春色里相逢，相逢竞忆游山水。
竞忆游山水心息，心息悠悠归去来，归去来休休役役。

野鸟啼，野鸟啼时时有思。
有思春气桃花发，春气桃花发满枝。
满枝莺雀相呼唤，莺雀相呼唤岩畔。
岩畔花红似锦屏，花红似锦屏堪看。
堪看山，山秀丽，秀丽山前烟雾起。
山前烟雾起清浮，清浮浪促潺湲水。
浪促潺湲水景幽，景幽深处好，深处好追游。
追游傍水花，傍水花似雪，似雪梨花光皎洁。
梨花光皎洁玲珑，玲珑似坠银花折。
似坠银花折最好，最好柔茸溪畔草。
柔茸溪畔草青青，双双蝴蝶飞来到。
蝴蝶飞来列落花，落花林里鸟啼叫。
林里鸟啼叫不休，不休为忆春光好。
为忆春光好杨柳，杨柳枝枝春色秀。
春色秀时常共饮，时常共饮春浓酒。
春浓酒似醉，似醉闲行春色里。
闲行春色里相逢，相逢竞忆游山水。
竞忆游山水心息，心息悠悠归去来，归去来休休役役。

野鸟啼，野鸟啼时时有思。
有思春气桃花发，春气桃花发满枝。
满枝莺雀相呼唤，莺雀相呼唤岩畔。
岩畔花红似锦屏，花红似锦屏堪看。
堪看山，山秀丽，秀丽山前烟雾起。
山前烟雾起清浮，清浮浪促潺湲水。
浪促潺湲水景幽，景幽深处好，深处好追游。
追游傍水花，傍水花似雪，似雪梨花光皎洁。
梨花光皎洁玲珑，玲珑似坠银花折。
似坠银花折最好，最好柔茸溪畔草。
柔茸溪畔草青青，双双蝴蝶飞来到。
蝴蝶飞来列落花，落花林里鸟啼叫。
林里鸟啼叫不休，不休为忆春光好。
为忆春光好杨柳，杨柳枝枝春色秀。
春色秀时常共饮，时常共饮春浓酒。
春浓酒似醉，似醉闲行春色里。
闲行春色里相逢，相逢竞忆游山水。
竞忆游山水心息，心息悠悠归去来，归去来休休役役。

无山得似巫山秀。

蜀道新持使节优，南昌更命按诸侯。
江山秀入行台晓，风月吟余泽国秋。
宽弛茶租吴俗富，兴骊渠利晋人讴。
送将莫讶迟留处，浩穰敲喧讼牒稠。

政暇此观书，心闲渭水渔。
宛然山叟室，移入县庭居。
雨霁群峰秀，风生一谷虚。
我朝求治功，好顾卧龙庐。

山川百千景，斯并诚敻绝。
灵源若神涌，怪石肖天裂。
不与浊流并，恐是众泉杰。
银汉河分派，玉壶冰借洁。
中夜声激怆，四时光秀澈。
泾渭耻淆杂，潢潦愧涸竭。
润如周孔教，清比夷齐节。
观鱼思文望，对岩梦武说。
我欲断谄佞，汲此洗剑血。
我欲安庙社，磨此镂勋碣。
诗以志本心，书之非诡说。

十岁湖湘客，淹留何所依。
清名汉阁在，他夜楚帆归。
落日三秋晚，浮生一笑稀。
每烦贻秀句，真似暗投玑。

邓子诗成癖，苦吟秋夜长。
江山得奇秀，风月借清凉。
郢曲高难和，骚人兴未忘。
从君乞余教，换骨有仙方。

我爱汀州好，山川秀所钟。
阁前横潏水，亭畔列奇松。

珍重开山李道人，林峦奇秀甲诸邻。
夺将狐兔千年穴，化作寒泉一境春。

金炉兽焰回春律，碧盏螘花资野逸。
腊枝剪断玉莲光，歌扇舞茵争秀出。
主人醉宾宾醉德，倾兀不惭冠武侧。
一时陈迹去莫追，此段清欢宁易得。

丰都县北岷江侧，古观峥嵘耀金碧。
层峦秀拔异群山，乔木侵云竞千尺。
二仙去久丹灶冷，空载遗文在碑刻。
俗士纷纷徒叹嗟，曾有何人继真迹。

西园正月月欲残，海棠一株花正繁。
滂葩滟滟鬭朝日，露洗蜀锦红光寒。
回环桃李竞无色，卓尔独秀当朱栏。
两春行役不及见，今日偶幸官身闲。
拟开金樽恣欢赏，酬酢宿恨开衰颜。
无何职事忽牵制，遽戒舟楫乘波澜。
却嗟逐物犹带芥，未免回首兴长叹。
悠悠清夜入寤寐，往往蝶梦曾飞还。
归来绿叶空满枝，正与老态相追攀。
须知乐事少如欲，谁谓天意于人悭。

朱阁新前构，峥嵘枕水端。
地饶千顷秀，天付四时寒。
波蹙龙鳞活，山斜凤翼攒。
晴光照毛发，翠霭夺华丹。
贺老空游鉴，严公浪记滩。
轩窗通浩荡，榱桷变雕残。
静极尘机丧，清多饵钓难。
来当思洁白，意不在游盘。
气爽如开凌，堤环若刈兰。
绘工忧措手，诗将勇濡翰。
远目穷层汉，澄心俯曲栏。
鸢鱼皆自得，宇宙始知寛。
神物亨中发，贤侯与众懽。
政声喧盛美，隅泣解辛酸。
登览临春昼，雍容兀醉冠。
千龄幸臣宋，五袴正歌潘。
环佩锵芳席，旌麾掲画竿。
笳箫音嘒嘒，貔虎势桓桓。
俗乐芹争采，宾归铗不弹。
落成今日事，遗爱永江干。

欲赋红蕉拟象难，等夷未必下芝兰。
霞飞翠岭分余彩，凤宿青梧半露冠。
举目尽知惊特秀，推诚谁解比含丹。
莫教俗笔空传画，也作寻常润色看。

痟中邂逅饮寒冰，未及公书慰鄙情。
脂辖近离双凤阙，拜恩新倅五羊城。
旌旗晓过山川秀，笳鼓春归里落荣。
诗社荒凉怀旧将，不知何日可寻盟。

未容广受擅余徽，远嗣亲荣二十期。
山岳有神储秀日，朝廷无事乞身时。
挂车濯濯吴风厚，奉寿诜诜夏景迟。
贱士葭莩敢为献，愿光南国过期颐。

古寺因山半翠微，跻攀危蹬上云扉。
祇应秀色随秋吹，还似红尘染客衣。
子贱鸣弦方暇逸，渊明解绶已来归。
吾侪幸得陪清览，相与优游养道肥。

出野暴雨作，迟晴方戒行。
溪山百里秀，气象一番清。
于役途虽远，祛虑意自平。
民田况交隶，足以慰予情。

路转方塘口，塘莲云不如。
孤芳已难值，秀色况非余。
及鉴波平后，飘香雨过初。
泥途忧溅污，顽鹜仗谁祛。

夜枕轻寒睡思衰，迟明方霁促归来。
车徒虽患泥行蹇，林麓还逢秀色回。
山雨定非天意足，溪云应为主人开。
野花零乱春禽闹，此兴何如鼓吹陪。

县城不出已逾月，出爱秀野浮青春。
前时枯株变深翠，对我意气如欣欣。
肩舆渐入南康道，溪山清旷交吾邻。
簿书拨置固可喜，又况雅谊还相亲。

日出乾坤静，阴霖革累旬。
前溪声未减，绿野秀如新。
人意犹祛病，物心疑再春。
此情谁解赋，先手属东邻。

秀邑发丛萱，清阴泛新竹。
园林足幽思，扬扬曲池曲。
奚独念春归，爱此未炎燠。

层基突兀倚晴空，碧嶂回环势复重。
秀色有时侵画隼，苍烟尽日卧乌龙。
严公滩近增幽概，方叟诗存得旧踪。
贤守葺遗殊众好，政闲把酒看千峰。

腊残朝夕是新春，秀入溪山碧万寻。
白髪亲逢蓬矢庆，彩衣人奉玉杯深。
风回庭砌弦簧脆，日上帘旌插珥森。
敢谓小官无足慰，尽懽菽水亦甘任。

山□□□□□□，□对春风把酒螺。
况是安甿嚣讼少，何□□□□怀多。
眼看野色烟云秀，指数瓜期日月过。
闻说贤侯将解印，追攀无计且酣歌。

蹭蹬瓜期失，山城独滞留。
驰驱更万态，寒暑过三周。
底里繇前固，堤崖懒外修。
仅能违吐茹，岂谓足阳秋。
所幸偷安佚，兹心在讨求。
门阑方事隙，园落见春休。
秀色孤花载，晴光隘叶浮。
池鱼行有队，林鸟语多羞。
芦笋青簪短，丁香翠幄稠。
藏身咍野茧，努角笑蜗牛。
庭拥芭蕉扇，墙披薜荔裘。
清风如远俗，危坐自忘忧。
目极山兼水，云飞越与瓯。
官曹虽鞅掌，野兴易牵钩。
缿绝侵疆讼，阍无覆刺投。
优闲为佐局，邂逅得吾流。
酒薄犹思共，诗成罔不酬。
肺怀非异致，议论讵相矛。
受代何辞晚，谋懽且自由。
他时遂暌阻，徒尔念英游。

池间{革甲}鞢红，特尔不雷同。
共本青跗痩，骈头秀色充。
湘娥心并恨，江女珮双空。
忍负流觞乐，虚教逐暮风。

临风皆独媚，同蒂忽相亲。
擢秀材宜合，飘香势自钧。
虽惭两岐瑞，已掩百花春。
定是怜濡滞，殷勤悦主人。

珍祥叠叠遗庐陵，芝秀莲双瑞露清。
天意独偏三物应，人心胥庆一堂成。
壁间篇咏辞多实，席上樽罍势自荣。
早晚玺书褒治行，颍川遗美为销声。

四见霜花始解官，彩衣还侍肯盘桓。
胸中事业仍加益，箧里经书不废看。
立马仙山风帽侧，移舟秀水露帆寒。
铨衡论奏恩辉近，早寄佳声遗我懽。

不奉清谭一纪余，相期情分愈于初。
数篇秀句锋谁敌，累幅华笺手自书。
芸省联曹虽喜共，萍江制邑独惭疏。
如君才术当超卓，安见飞黄困守闾。

覆囚将讫事，春杪兴蹉跎。
亭馆依游好，云天气候和。
江山秀色远，桃李绿阴多。
燕熟巢仍补，莺新语尚讹。
迳深无过辙，门閴可张罗。
雨渍苔钱积，风旋柳絮涡。
落花冲蚁阵，侧叶露蜂窠。
朝雾开如扫，晴丝荡不梭。
鸣禽多了了，舞蝶并傞傞。
物意良俱得，人情亦自阿。
轩窗资坐啸，杖履起行歌。
屋角鶱飞翼，帘旌动翠波。
画图连璧带，香穗接庭萝。
笔颖牵诗癖，茶枪战睡魔。
清谈屡挥麈，酣饮必空螺。
语射怜当鹄，论书忆换鹅。
九霄明日月，万国富山河。
轻减中原役，韬藏绝塞戈。
壮犹摅阔略，嵬论辟么么。
束帛丘园走，封轺驿传过。
拔才方迅疾，飬拙且婆娑。
凫鹤形难壹，鹪鹏好自颇。
痔医荣足贱，墦乞诈宜诃。
投步安夷坦，存心谢揣摩。
势穷嗟屈贾，道乐慕渊轲。
豹隐潜加泽，牛山戒执柯。
忘非羞搏虎，招议畏鸣鼍。
末宦难萦束，高怀固岌峨。
踏青筵已旷，镊白镜慵磨。
聊作逍遥咏，君其谓我何。

飞文侔羽檄，执议有金科。
于役同之赣，夫君仅自鄱。
相逢多所乐，末礼去其苛。
鱼咏蒸然罩，材忻茂者莪。
穷奸摧狡穴，辨枉愈绵疴。
日食肴几变，宵忧寐欲吪。
恤冤防夏旱，驱害逐春傩。
核实当由已，指踪奚自他。
囚衣应足虱，吏案已胜驼。
居似蛇存蛰，归如茧化蛾。
险途须屡叱，行旅勿轻呵。
白雪风中絮，青钱水上荷。
佳辰怜爽旷，秀句好雕瑳。
束卷儒风旧，严装武貎番。
分岐兹泮涣，回首则猗那。
蚁酒慵为酌，藜羮糁不鹾。
轻遗逸士帽，倒踏谪仙靴。
恍忽东西驿，踌躇上下波。
嘤鸣忻得侣，妖艳况方瘥。
引脰邻于鹤，离肠迥若沱。
版徒犹相武，笔吏解封酂。
易失时兼势，难淹轴与薖。
莘耕方释耒，磻钓亦收蓑。
勉力攀翔凤，何心跃遁骡。
养躯宜气适，乘兴且颜酡。
淡泊延诗伯，伊优远舞娥。
加功草封岱，着意吊沉罗。
即是金扉对，无辞墨绶拖。
仳违临晚萚，声问约新禾。
何日瞻天驭，同听白玉珂。

众卉已萧索，朱栏始盛开。
尚先秋后菊，肯羡腊前梅。
秀出丝头软，红深脍缕堆。
疏明怜点襭，巧丽爱重台。
倍得花神力，偏当吏部才。
雨枝成堕髻，风叶自扶腮。
彩笔真难写，金刀未易裁。
狂香晴转暴，醒态晓方回。
议品须推贵，论功鄙接栽。
仙宫疑仿佛，安得不徘徊。

腊过春将近，江梅想已苞。
逢时在南国，探信出东郊。
径雪晴初扫，河冰薄易敲。
寻香望林隙，惊素辨山坳。
跃马回宾雁，飞旟慑蜡猫。
初芳得消息，喜气自并包。
岂待莺声促，宁忧蝶足跑。
先容为桃李，脱迹远萧茅。
此日花神眷，他年驿使𫍢。
前驺传已的，后乘听犹声。
独被阳功早，奚论地势硗。
新葩同众阅，秀句仗谁抄。
湛湛尘缨濯，纤纤痒背抓。
金丝才出莟，珠琲遍攒梢。
攀折诚难忍，将承亦旋教。
重疑仙界种，复过岁寒交。
莹洁疏情窦，精神动目窅。
贪幽频倚杖，薄晚倦回鞘。
有酒安辞釂，无鱼孰叹庖。
轻裘忘拥腋，短发任垂髾。
坐不娱歌舞，盘非贵烙炮。
量尊锺与鼎，器隘斗兼筲。
勇作先春计，甘从玩物嘲。
琼英行渐盛，玲赏莫轻抛。
次第𥬠兵酿，随宜馔野肴。
投闲集簪履，尽日卷旌旓。
陇笛终当起，涂歌或载呶。
空枝徒取恨，片片若为胶。

两麾相遇百花春，烟海漫漫共此垠。
席上笑谈成秀句，一番传咏乐邦人。

列石何年出，危亭不日成。
两行分磊落，八顾壮经营。
表里山川秀，朝晡气象清。
江湖俱有趣，天地岂无情。
聚井看棋布，重城视带萦。
望通鱼鳖远，势压凤凰轻。
鸟背飞来见，云头过去平。
屈盘疏一迳，浩荡接双盈。
难秘神仙境，兹逢赏识精。
元侯挟余裕，乐俗沸休声。
物外笼真概，胸中惬雅诚。
有时陵翠霭，极目耸红旌。
九万鹏程近，三千客履荣。
樽罍卑北海，篇咏小宣城。
岘首空多嗜，蓬莱谩自评。
古今为绝观，风月快平生。
覧景聪明旷，书铭意思宏。
优游傲圭衮，端正等权衡。
恺悌均吾众，中和得所行。
此心非苟豫，奚愧介之名。

山城灯夕兴厌厌，俗乐年丰令节参。
竿首挂星还拱北，云中回雁倦图南。
笙箫度曲喧芳席，彩翠交光结秀岩。
邦伯欲归人恋恋，帐兵休报鼓声三。

泛鹢兼乘竹，高低秀色间。
鸭头生野水，凤翼展晴山。
掎摭青春态，消磨白日闲。
郡园双白鹭，投晚逐人还。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以丛生陋，唯其秀出宜。
迁非拔茅进，爱岂揠苗为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土簁忧压嫩，竹插为扶欹。
疏密齐行列，芳华递疾迟。
纤茎簪闲导，繁蕊珥交垂。
恐践禽须逐，防侵草必夷。
飬完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

东风如酒醉朱樱，终日酣酣弄秀英。
天上谪仙乘兴赏，一番歌吹傍云行。

依栏凋谢若为情，旋拾残红入鼎烹。
吞秀嚼香须细细，送春唯此一杯羮。

旌骑前头是九华，未能游历已咨嗟。
好将秀色开尘眼，又被浮云一半遮。

仙居岩𪩘几千重，秀入青冥气势崇。
他日却来寻胜境，且将图录记诸峰。

路转翚檐出，山回秀气多。
亭名不须看，对镜已如何。

松竹繁阴满，峰峦秀色并。
暑风从此度，别是一般清。

为困奔驰乃近迁，勿咍飞倦不知还。
趁朝遂免三更起，归舍新添数刻闲。
谩致鄙篇酬雅贶，却烦秀句解衰颜。
高轩若许来惊座，陋室杯盘亦可班。

强继高吟岂足论，聊持布鼓过雷门。
解颐传咏知辞妙，落笔酬言怯思昏。
霜叶舞风鸣碧瓦，寒云漏月射清尊。
好传秀句频惊座，索马行将戒守阍。

六月群芳歇，榴花拆浅黄。
色方金菊淡，体异玉簪长。
触日犹能媚，迎风不在香。
无劳问朱实，秀发占中央。

扑面尘埃二十年，纱笼石刻顿光鲜。
廋辞不用题黄绢，自有惊人秀句传。

由来迷悟尽真如，见性名堂亦谩书。
万变纷纷任交战，一心了了即安居。
槛花夭秀乌能浼，庭柏孤高自有余。
多谢前人为留意，使予聊得寓清虚。

轻轺晓过赤崖潭，莫讶凝眸涉再三。
百丈澄澜连底见，千寻翠壁与天参。
钓丝森蔚迷芳岸，鹅管参差滴秀岩。
胜概心藏俟能画，肯教凡笔谩镌镵。

輶轩寒入苍溪县，秀句遐追老杜诗。
送客泛舟空往事，过峰来橘似当时。
高材遗兴千年在，远宦羁怀万里随。
索笔谩题行馆壁，可能闲料后人思。

纷华盛丽已心灰，蜡履寻山尚喜陪。
聊藉琴樽乐清景，全胜车马冒黄埃。
年登况毕三时务，阳复仍忻七日来。
更爱启予传秀句，使君诗笔富天才。

判袂长亭岁律残，天寒云霭惨溪山。
间关唯恐君兼道，寂寞仍愁我独还。
秀句八州神物护，轻轺千里老人攀。
他时企想音书外，伫听休声耸近班。

拂云苍翠势嵚崟，玉印分明带秀林。
变化固非缘堕鹊，天将宝玩镇幽深。

红蕉秀南土，对植燕堂阴。
每为开青眼，唯怜吐赤心。
华丹天赋异，雕瘁岁寒深。
拟夺兰荃誉，殷勤约共吟。

闽地高材最杰然，结成丹荔冒炎天。
堆盘火齐光芒转，溜齿琼浆气味全。
玉井莲房空赋咏，秀江萍实谩流传。
更咍蜀品烦驰传，暗向红尘动笑妍。

危阁横空待胜游，登临尽道冠南州。
面分列嶂环群秀，坐看双溪会一流。
斜纳朝晖长易旦，逆消暑气每先秋。
更传宝剑深潭近，半夜寒光射斗牛。

北风传晓角，宿雾锁寒城。
秣马登途早，将雏振羽轻。
一经承祖训，百里儆官成。
多谢龙门秀，贻诗壮去程。

着处山川秀可娱，何妨投隙数驱车。
韶华已过三分一，岁律才经半月余。
北海樽罍虽自满，东阳篇咏不宜疏。
惟愁南国春多雨，谁把繁阴为扫除。

唱酬三峡浪飞花，敏捷曾蒙秀句夸。
为感来篇惊岁暮，因成阁笔待春华。
见斑固已惭窥豹，失酒当须鉴画蛇。
鄙思强抽追险韵，还如策蹇度褒斜。

夔府春残暂息肩，感君佳遗意飘然。
顿忘巇崄三千路，为得风骚五十篇。
山水清音归老笔，球琳秀气满新编。
虽无健句酬来贶，终日吟哦兴自全。

梯险航深岐路赊，国恩未报敢咨嗟。
感公秀句浑惊俗，送我孤踪远使巴。
民讼稀疏几吏隐，官居岑寂似山家。
举头霄汉思贤躅，聊和来篇示拜嘉。

择地为亭智思全，飞甍如翼插苍烟。
身栖一哄喧声外，目逆千山秀色边。
腊雪春葩饶映带，峡云江月每流连。
所嗟此境藏夔府，不入当年子美篇。

腊月才飞玉律灰，物情已若在春台。
高怀果动山中兴，秀句歘从尘外来。
兵酿可应随日熟，官梅能不为时开。
何当举白西河上，茗艼须容倒载回。

爱君筑室据青山，高躅宁容俗士攀。
吏隐幽怀潜物外，诗成秀句落人间。
涛江远向窗扉见，竹坞静宜巾履闲。
顾我衰残倦登览，偶来聊此共开颜。

武龙南浦南，秀拔异众山。
下有岩洞幽，嵌虚隐玄关。
岑公江陵来，一寓不复还。
养神脱尘滓，百岁如童颜。
至今遗像存，寂寞空幢幡。
老柏壮人气，清泉遶回环。
暂为物外游，偷向壶中闲。
叟其静者欤，深藏厌喧烦。
或将避扰攘，甘此石穴艰。
不虞身后闻，夐若高难攀。
万事皆偶尔，多在功名间。

巴山俗可厌，万叠夸雄伟。
江前一峰秀，青林带孤起。
长舟截巨浪，平舆登峻趾。
古寺隐山背，来造神已喜。
清泉遶修竹，野径入葭苇。
女娲旧生处，石坳勤戾止。
圣神固有合，天作非偶尔。
玉简事恍惚，越书莽非是。
孤亭凌绝顶，坐有千古意。
二江错交会，比屋聚纷蚁。
把酒一长笑，忘情但高视。

天下台府胜，益昌囿佳山。
使者高世才，秀隐林樾间。
仰山复仰人，昔旅无由攀。
辟书就始志，来若游子还。
史公实宾从，与脱簿领艰。
会景驾峰出，碧玉森周环。
栋梁宿云雾，栏槛平江关。
杖屦从公游，萧散万虑闲。
酒随至乐尽，诗到无疵删。
经年若朝夕，语去涕欲潸。
属余省亲闱，看公趣天颜。
此会不可再，鸿鹄方高翾。
八咏风迹存，二江声潺潺。

益昌万山间，宝峰秀惟独。
使台俯山下，气象互盘覆。
郁勃尚南走，回环已西属。
古城削千仞，危栈转几曲。
锦绣纷上领，琅玕翠摇腹。
亭榭何参差，远览意尚局。
绝顶跻石峰，超然脱羁束。
城市裁唾落，二江可手掬。
重开固天险，大道不停毂。
古意剧满眼，人事伤转足。
主人始经构，高蹈非绝俗。
幽怀卷云雾，长笑动岩谷。
鸟雀争脱林，冥冥有鸿鹄。
寸步异出处，虚心见荣辱。
屈将经济才，分继骚雅躅。
语默固可传，谁为宝峰录。

圣邻生西南，豪杰如山东。
倜傥负奇节，脱身起蒿蓬。
文章学西汉，不作雕篆工。
东京太学生，议论倾群公。
高适游大梁，马周隐新丰。
酒酣吐素蜺，意气横烟空。
翻身落州县，束手如儿童。
无人解秋隼，摩天看飞冲。
黄鹤垂两翅，饮啄鸡鹜笼。
始知命使然，甘作冥冥终。
资阳数尺坟，万事随秋风。
相从嘉祐初，击发每儿蒙。
死生虽云异，坎坷略已同。
然犹有子弃，孤芳秀珍丛。
慷慨悲父书，收拾尘土中。
兰山四百首，玉佩清玲珑。
余文隐圭璧，夜气如长虹。
古人身后名，乃是不世功。
蜀士志不朽，存者唯卿雄。
有子兼斯名，昔否今始通。
聊书附篇末，相与传无穷。

巴黔万山横楚封，洞庭碧海蛟龙宫。
潜灵蓄秀天疏通，楚人自古多材雄。
江陵故都当其胸，人物萧爽驰英风。
良弼崛起声其中，宏伟浑厚如山东。
才思婉娩春华融，论议慷慨无约丰。
高步壮领辕不容，徊翔盘纡巫与嵩。
拏舟向蜀沿涪潼，嘉陵一曲城古充。
鹰隼倒臂宁久笼，南荣霹雳醒愚聋。
归来破裳未及缝，籍才檄起如旋篷。
瞿唐故交复相从，始适抱子今皆翁。
天真逍遥饮量洪，世事历遍诗尤工。
有时语酣笑未终，环顾四坐皆虚空。
寒飚戚戚凌疏桐，去路山远秋溟蒙。
临老合散情易攻，岂免泪下如儿童。
髋髀始见斤斧功，鹓鸾一息荆棘丛。
广安地卑跼飞冲，席恐未暖行匆匆。
平时物理相磨礲，郡乐不在卑与崇。
唱酬自可轻开忠，无事日夕翻邮筒。

晋唐诸公重小笔，高价直与才名俱。
然多华丹少泉石，清格往往人间无。
至今百存无一二，存者真伪难分区。
营丘李成称绝迹，峰岩秀拔非常模。
穆之洒落亦其亚，玉堂屏上潇湘图。
董屈许范凡数辈，隐隐俗气藏肌肤。
乃知山水系绝品，笔墨造化非功夫。
要之文章之绪余，世上真巧归吾儒。
益昌台府少文字，见性文室谈毗卢。
龙门雪景生坐隅，山潜水奥争奔趋。
倚空直干鬭孤耸，缘险古道盘萦纡。
拥衲禅僧对寂寞，携琴朝士来崎岖。
主人肆笔聊自娱，新言默与天机符。
公家清白传数世，经济满腹冰霜壶。
一言不用辄掉臂，五年蜀使甘驰驱。
时将素毫写胸臆，宁复意外分精粗。
复古虽清尚许格，与可亦壮非燕徒。
岂如公思脱羁束，破碎嵩华倾江湖。
穷冬从公熟窥看，爱重不觉声嗟吁。
灵峰北菀助萧爽，雪不到地风号枯。
平生好画已成癖，宁借不喜临与摹。
出公门下欠公笔，有类客海遗明珠。
愿公乘兴一挥洒，束绢数幅光芬敷。
异时解组还故庐，皎洁将伴林泉躯。

南荣太守传诗邮，诗题清富城西楼。
楼中风物略已尽，行欲摸咏难为酬。
怜公谪官不累意，如与万象同优游。
偏州随分与山水，好景散漫无人收。
昔人知宴不知赏，俗气未断烟云羞。
凌灵把酒独长啸，岁久此地才风流。
公帆南国走欲遍，耸秀浩荡皆穷搜。
归来耳目殊未厌，尚恐胜概遗遐幽。
九疑岩洞识元叟，三湘泉石逢柳侯。
名贤到处适所寓，非事笔砚搜林丘。
五年留梓恣登览，百刹照水江环州。
得公新篇似相约，正上兜率吟清秋。
尘中嗜好屑可鄙，恨不径往追公游。
他时三老期一笑，爱闲岂是平生谋。

耸秀山岗合，回环斗柄临。
焚香无俗虑，一息见天心。

古洞嵌岩活，青山气象浑。
应龙常隐处，流水不知源。
鬭险双峰秀，凌虚古木尊。
怪藤寒覆坐，修竹尽当门。
混沌谁开凿，云烟自吐吞。
深盘通海脉，横透露天痕。
日影循崖腹，泉声遶石根。
江前尘不到，物外景常存。
避地仙踪迹，清人俗梦魂。
功名归未得，回首谢岩阍。

半夏劳奔走，当归计未成。
向乌头雪白，虽远志澄清。
白屋游偏早，青云梦数惊。
预知皆系命，无患可伤生。
泉水怀乡国，灵仙得古城。
萎蕤差病力，安息愧民情。
兰草园池静，槐花道路平。
野翁宜散诞，故纸任纵横。
问话思黄叶，论文忆长卿。
余粮添瓮盎，乱髪散簪缨。
紫蒨江山秀，婆娑桂柏荣。
枫香余雨气，桐叶变秋声。
险语尝钩吻，昏瞳屡决明。
鸬鹚闲自酌，琥珀向谁倾。
莨宕官资浅，螵蟏活计轻。
每将苏子校，多谢使君名。
满把黄金屑，知音白玉英。
青箱空聚古，败将敢论兵。
苦练诗方就，旁通笔未精。
前贤如及已，海藻愿题评。

易下山中雪，初寒塞上途。
邮灯催客起，涧水杂猿呼。
密缀林惊秀，轻蒙石变枯。
无人来写取，十幅李成图。

果山多果遍林丘，惟有黄甘格最优。
繁结几经秋雨熟，完滋宜带晚霜收。
霞余点缀青林远，星散玲珑绿叶稠。
秀色盈衢争委市，秾香浮水半通舟。
金苞烂漫差三等，乳蒂龙钟占上游。
一宴尝珍皆绝品，万钱要价或轻酬。
盘筵皎洁如圆盖，梨栗粗凡似赘疣。
蕴藉佳宾忻共赏，芬芳醇酎雅相投。
殷勤食指尝先动，顾盼馋涎已自流。
花瓣琼瑶纷落爪，云腴冰雪冷侵喉。
蒲萄锁碎终非匹，荔子肥甘仅可俦。
但效儿童贪磊落，不知牙齿怯飕飗。
力蠲消渴多年病，清酿骚吟一腹秋。
属餍且行犹掌上，闷余虽卧亦床头。
肤轻渐密衣犹重，种好悬囊子尚留。
憔悴瀼西三寸小，酸寒东望一枚休。
柽均奴仆知郎贵，橘类砆砥比玉羞。
美实旧嗟遗贡禹，嘉名今愧下温州。
多栽厚利羸栀茜，一熟经时汗马牛。
晚岁幸为安汉守，眼明重到洞庭游。
已将滋味千时好，宁免苞苴徇世求。
大嚼有谁能快意，素餐无事却成忧。
徐陵奖识诗辞古，胡济矜夸赋笔遒。
愿得新篇聊假借，庶几声望出遐陬。

诏书天上颁春泽，经义人间沸海涛。
俊秀一时随品藻，文章万选即英豪。
溟鹏乍见抟风起，郡守宁辞劝驾劳。
当有奇才为时出，中元佳气似嵩高。

数程奔走倦征车，喜过蓬仙旧隐居。
秀气峰峦排户牖，清风楼阁锁图书。
一从高步东山起，重见深秋少室虚。
无计墨君堂上看，林间猿鹤共踌躇。

天授嘉符帝祖宫，仙枝产秀福来崇。
金茎对峙灵根固，云朵交升圣泽通。
法驾留观知锡羡，从臣称庆未辞穷。
诗人只解歌行苇，宁识君王造化功。

秀色四时好，探春来此亭。
花初拥槛发，山晚与云青。
得鲙严陵濑，评泉陆羽经。
欢余不尽醉，鼓角限重扃。

尘嚣十里清，秀岭半空插。
萦纡疑无路，两石开一峡。
豁然见天宇，四顾皆峭拔。
入门上石级，伛偻如登塔。
悬岩置楼殿，飞栋相匼匝。
徐行云影动，低语谷声答。
仰视绝壁间，势恐千仞压。
侧身过幽谷，洞口若呀呻。
仙英去何许，遗像寄山胁。
浴池弄清泚，不敢着脚踏。
顾余倦游者，一宿借云榻。
天风吹夜籁，客兴亦萧飒。
幽寻约重来，吾屐当再蜡。

隐德家声累世闻，考槃幽涧作闲人。
夭红过眼随荣谢，菊秀兰香自占春。

平昔山林性，今来水石乡。
栽花寻秀垅，泛酒掬沧浪。
地暖春常早，云阴夏自凉。
岁成还北去，魂梦此难忘。

群山秀色堆寒空，九华一簇青芙蓉。
谁云九子化为石，聚头论道扶天公。
深岩自积太古雪，烛龙缩爪羞无功。
湍流万丈射碧落，此源直与银河通。
尘埃一点入不得，烟雾五色朝阳烘。
有时昏昏雷电怒，崩崖裂壁挥长松。
龙作雨，虎啸风。
白日变明晦，九子亦惨容，褐冠释氏胡为笑傲于其中。
我将学彼术，卷舌切愧求童蒙。
天公信玉女，号令不尔从。
嗟尔九子竟何补，非泰非华非衡嵩。

秀气鸿蒙济州曲，十歌清池万竿竹。
竹里修椽架草堂，不羡长安买华屋。
春生广野碧玉柔，月拥翠岚银粉扑。
低飞白鹭拣晴沙，闻晓黄鹂啭乔木。
明明长剑倚太行，拂拂愁烟蔽盘谷。
重冈渐远势愈高，云开青出分秋毫。
龙蛇鳞甲雪霜洗，壮士四顾空提刀。
阴晴万变恣吟写，三叠琴声猿夜嗥。
君不见古来功名输隐叟，种桃采芝皆皓首。
不将机械搅灵源，能使形骸颇长久。
明公何年归草堂，扁舟我即浮沧浪。
江鱼有味四时美，一蓑醉临芦花傍。
男儿彼此送终毕，自算此身无得失。
江东片月过河阳，为照两处无何乡。

行瞻香炉峰，未出二林口。
一区广地如席平，谁作新亭名揽秀。
秀色可揽结，正对香炉峰。
李白爱之忍去，便欲此地巢云松。
寂寥往事三百载，涧泉谷草依旧扬清风。
泉可掬，草可撷，清风洒面如冰雪。
闲来携手四五人，倒尽金壶颊不热。
寸心何独忘宠荣，形骸遗尽神超越。
寄语世上士，劝君早归来。
霹雳轰车胆欲落，忠愤虽死何为哉。
此时竟不悟，此心徒自知。
岚光向晚紫翠滴，杜鹃更在深林啼。
试拂横琴奏流水，指下忽作商声悲。
悲来乎，可奈何，推琴罢酒为君歌。

行瞻香炉峰，未出二林口。
一区广地如席平，谁作新亭名揽秀。
秀色可揽结，正对香炉峰。
李白爱之忍去，便欲此地巢云松。
寂寥往事三百载，涧泉谷草依旧扬清风。
泉可掬，草可撷，清风洒面如冰雪。
闲来携手四五人，倒尽金壶颊不热。
寸心何独忘宠荣，形骸遗尽神超越。
寄语世上士，劝君早归来。
霹雳轰车胆欲落，忠愤虽死何为哉。
此时竟不悟，此心徒自知。
岚光向晚紫翠滴，杜鹃更在深林啼。
试拂横琴奏流水，指下忽作商声悲。
悲来乎，可奈何，推琴罢酒为君歌。

淮南庭中有苍桧，仰视团团翠为盖。
直干每容鸾凤栖，盘根深压鲸鳌背。
北风夜作兵阵声，恐取蛟龙斩天外。
呼童出屋为我窥，摩飐清阴月光碎。
问谁植之前蒋公，得地倏经三十载。
不同种杏上青天，正似甘棠有遗爱。
使华今复见公孙，太平事业锺一门。
祖庙冠盖渐尘土，却嗟此桧春长存。
孤高岂忘栽培力，秀发兼承造化恩。
已看枝叶饱霜露，终作栋柱扶乾坤。
新诗编联尽珠玉，光大先烈听篪埙。
更忆丹青妙画手，进入明堂逢至尊。

长沙城西湘水隅，道林古寺松门纡。
尝闻秀绝超五岳，果见气象吞重湖。
殿前衔花走白鹿，殿里沈烟焚玉炉。
何人塑出慈氏众，冠缨动活摇明珠。
高僧处处有遗迹，盘石坐禅龙虎俱。
唐人妙笔数欧沈，至今板上栖群乌。
五言七字又奇绝，此寺此堂天下无。
不缘薄宦岂能赏，勇往兼有儿孙扶。
贾生前席竟忧死，屈原怀沙终自诛。
投身及早卜幽隐，淡泊久乃胜甘腴。
云生岳峤月晦影，雨过橘洲猿夜呼。
细吟静境足自适，忠愤未合思捐躯。
趋玄饱读长者论，养真默合烟萝图。
千篇愧比老杜老，一节愿随孤竹孤。
况陪使者共游览，二谢弟晜真友于。
不知昔日杨常侍，何似今朝蔡大夫。

群山奔来一峰起，千丈芙蓉碧霄倚。
嫦娥却月愁推轮，王母呼烟结缯绮。
分明有路金阙通，翠滑无尘玉壶洗。
老松自作孤凤吟，骇浪时翻三井水。
峨嵋绝巅安足论，力不擎天亦徒尔。
懊恼茂陵客，白日求攀天。
遗坛犹在半芜没，隐约龙驭回瑶鞭。
直至唐家六皇帝，梦感异境开重玄。
真符预告后五百，佐佑宝历推鸿延。
城头建阁旧丞相，窗户再新光禄贤。
手携大笔恣吟览，老句气焰摩星躔。
当时数赴范公辟，秀骨照坐谁差肩。
功名自许出绝域，岁月漫往修途邅。
丈夫有命岂嗟戚，投老得地多云泉。
霜柑正熟蟹螯美，白蚁旋漉浮金船。
伊予困踬坐小邑，怅望珠履参华筵。
祝公自此早归隐，幅巾藜杖诗中仙。

六月赤日方炎炎，云不行天龙遁潜。
阴阳失职帝怒赫，地下万物遭炮燖。
农夫争陂数鬭死，驱沙掷土唯飞廉。
湖南本钱二十有四万，岁望何以安黎黔。
府官惶惶使台恐，祀坛祷岳惟精严。
君驰副车职其事，秘文在板香盈奁。
镮刀割牲荐肴酒，夜半奠玉抽灵签。
星河收光倏阴晦，雷声群群来山南。
斯须密点欲裂瓦，烛光出屋排龙髯。
鼪鼯哀啼晓色淡，碧涧久涸银涛添。
田田水足稻秀拔，旱暵一洗凉飔兼。
芬馨罗列报神贶，文实之论前贤佥。
兴云作雨乃谁柄，坐视焦灼悭濡霑。
待兹诚祷始感发，威福自任宁无嫌。
至理从来莫能诘，异景聊足开吾瞻。
孤峰翠滑犀露角，溢溜飞洒琼为帘。
烟藏拱木半吞吐，湘水倒影分毫纤。
庙门欲出尚回首，正似老笔图霜缣。
高吟成章又奇绝，睥睨韩杜君何谦。
嗟余适为簿书缚，不尔从往精神欦。
蚊蝇休飞夏将尽，清露收拾摧圆蟾。
何当结轨更一往，历览舜迹穷高尖。
群仙虽有路歧远，志士岂无岩谷淹。
收奇拔俊召和气，一国遂除灾眚占。
暂时响应未足数，此语非是君仍砭。

清风无根长不死，太白高名亦如此。
何人谓是王佐才，文简雄词泻秋水。
贤孙出守镌长碑，碑成字字生光辉。
宠胡妃子已萌乱，翩然凤鸟来非时。
出林秀木众欲杀，纳官赎命何其危。
画船载酒酌明月，不着渔蓑披锦衣。
醉眼天地即衾枕，至今荒冢人疑之。
丈夫阖棺事未定，后三百岁方逢知。
知太白，文简公。
不夸能诗与饮酒，惜其浩气突兀藏心胸。
青山老碧洗秋色，姑溪濯绿涵春容。
太白不见碑可见，螭盘鼍载传无穷。

神仙之府名鸡笼，千寻翠玉擎寒空。
秀色凌风入城郭，半衔晓日金蒙蒙。
贤材间出万人杰，行脱麻衣趋紫阙。
三朝出入持使权，凛凛声名洒冰雪。
往年作镇来金陵，天子临轩宣老成。
问公书画几万卷，品秩入奏编瑶琼。
延阁往往未尝有，诏札奖与光华生。
佥言公归坐廊庙，易节暂刺玄晖城。
恳请仙宫遽知止，车盖翩翩还故里，粉娥执乐四时春。
窈窕芙蓉新出水，嘈嘈弦管鸾凤鸣，玉卮献酒公解酲。
人生快意似公少，家园乃是真蓬瀛。
数峰飞来云雾湿，琪树玲珑晓寒入。
绿池水照百花明，芳亭小榭佳宾集。
有时自赋归来篇，幅巾藜杖诗中仙。
秦晋诸子因避世，种柳栽桃安足怜。
顾我登门二十载，贵势能忘竟相待。
数奇自笑无所成，亦欲浮舟往沧海。
沧海云涛人不争，忘机可以超神凝。
比公进退殊未足，若问逍遥无鷃鹏。

我闻武夷山，迺是神仙府。
灵丹插峭壁，异骨留深坞。
有时风高月色静，天乐琤淙散天宇。
飘飘秀气锺为人，往往声名迈前古。
练君头角杰然奇，少年折桂登云梯。
陆机才华恨羞涩，相如词调惭支离。
青衫一命东城尉，能使斯民歌恺悌。
鸾凤肯与鸡鹜争，万里云霄终自致。
东城烟水秋茫茫，览古高吟应断肠。
白蛇血溅赤龙剑，八千子弟同时亡。
而今战处无青草，庙门斜掩狐狸老。
群巫请雨摇镮刀，滴沥椒浆荐蘋藻。
力拔山兮安在哉，丹青壁画空尘埃。
因君吟想不能已，孤雁一声山月颓。

去年来时春未归，枯林扠枒露老枝。
今日重来春已去，秀叶茂密藏黄鹂。
山家景物新换故，世事尘埃朝复暮。
白头迤逦谢轮蹄，青冢绵联老狐兔。
令人归兴如浮云，早向江山乐贱贫。
不须访道赤松子，但爱鲈鱼并紫莼。

忆云居，乃在汇泽西南修川之隅。
山盘盘兮，石门屹立磴道绝，飞瀑万丈淙冰壶。
云沈沈兮方昼而忽暝，古木交错兮藏鼪鼯。
攀崖欲上复自止，投险却忆骑鲸鱼。
崖向时复造平野，绝顶乃有百顷之膏腴。
群山下瞰若聚米，殿阁枕藉非人区。
露华洗出太古月，桂子摇落阴扶疏。
清风欲借羽仪展，秽念顿觉秋毫无。
老禅底事不度我，红日东上还驱车。
如今正似武陵客，放舟已远嗟迷途。
青春一往二十二，白雪渐变千茎须。
西来忽遇归飞鸟，青纸远寄黄金书。
灵茶香味胜粉乳，满箧所赠遇琼琚。
玉川七椀吃不得，灌顶未识真醍醐。
南暹北讷惜已死，唯师秀出孤峰孤。
潜深隐密自得所，岂不悯我栖榛芜。
倒影射岩犹入石，异日三椽容野夫。

浪花卷雪秋风起，开帆日行三百里。
问君此去安所之，佐邑南城风俗美。
夫君才业真雄奇，四十青衫能养卑。
世无孔子礼乐坏，君独勇起勤扶持。
书成未遇聊自哂，暂向南城为吏隐。
闲入麻源倾酒卮，仙家好景无忙时。
瀑绡千丈挂苍壁，玉华万柄摇清池。
嫦娥东来渡银汉，面面莹彻皆琉璃。
谢公秀句发天籁，颜守老笔蟠蛟螭。
高风凛凛尚可揖，鸟声不断哀猿啼。
嗟予学道苦不早，壮岁形容已枯槁。
闻说名山心即飞，一生愿向山中老。
爱君逸兴何由攀，飘如孤鹤遗尘寰。
若见麻姑与王远，寄我一粒黄金丹。

江南南山连北山，苍藤翠水水潺潺。
水深藤老木拱矣，不知游子何时还。
白云孤飞岁华晚，独鹤一声星斗残。
两山秀色手可揽，嗟我不得山中闲。

庙食圆山忘岁年，自言耽酒未能还。
身披羽衣手提药，时时混迹来人间。
七言四句又奇绝，固非俗士能追攀。
蓬莱却在漳水上，鳌头突起沧波环。
长萝秀木鏁春色，石泉自泻秋声潺。
伊予来漳四十日，始造秘殿瞻威颜。
归鞍未解疾遽作，寒气束缚形骸跧。
夜梦青衣捧玉盘，琉璃十颗传灵丹。
欣然投齿咀三四，若饮沆瀣生修翰。
精神顿觉枕上醒，五鼓未送蟾光残。
明朝视事若平昔，僚吏争贺询其端。
真仙垂祐必终始，凡骨岂易当珍丸。
便思勇决谢尘网，往跨皓鹤参翔鸾。
吟诗卖药同至乐，安用包羞拘一官。

揽衣登塔窥泬寥，黄金篆牌神所摽。
层梯转道二千尺，铃索交响风常飘。
天厨晓送阿育供，海月夜领飞仙朝。
南溟安在心欲化，九万一举期今朝。
我宋真人启阊阖，尧舜之运重昭昭。
佛老并儒鼎足盛，理归一善无烦条。
净缘胜赏固莫逆，足力强健朋侪要。
昌黎首唱城南句，东野继作芬兰椒。
诸公笔力鬭颖发，七言纸上铿琨瑶。
聚沙叠甓付童子，秀实始自春之苗。
凌空得路未足恃，遇险惊魂安可招。
龙虎低沈凤鸟散，借此弹压无祲妖。
四郊松柏列兵卫，万家弦管均咸韶。
广庄黔乌类蠛蠓，岁望已觉元鼎调。
晴川疏树历阳近，浮云蔽日长安遥。
贯轮巨木彻十地，斜飞八角穿重霄。
扶持故国肖父老，综领诸刹如孩髫。
循栏作礼共悲仰，绝顶进步谁腾超。
迹虽有为志颇壮，报且不尽功何辽。
挥毫题识未云毕，城头鲁角声迢迢。
兜绵铺舒换尘境，宝灯照耀银为桥。
乃知此会世稀有，请君审听长干谣。

到乎难哉，碧落之洞天。
上有岚壁之瑶局，下有澄溪之碧澜。
碧澜之下，寸寸秋色。
目窥之而可量，手搴之而莫得。
窦容光而练飞，岩渍阴而乳滴。
如长人，如巨蛇，如翔龙，如镆铘，如倒植之莲，如已剖之瓜，如触邪之獬豸，如蚀月之虾蟆。
或断而卧，或起而立，或欲鬬而抟，或惊顾而呀。
若斯石也，吁可怪耶。
何诡绝之异观，尝置之于幽遐。
到乎难哉，长萝美秀，瘦木竦直。
香撄寒而自媚，名概询而鲜识。
烟霏霏而引素，云悠悠而奋翼。
亟模似其变态，已灭然而无迹。
崩澌远响，罄落瑟续。
聆之愈深，咏之不足。
欲幽栖而忘返，尚徘徊而眷禄。
彼宁待乎世人，盖有要于仙躅。
到乎难哉，信夫到之难也。
匪到之难，知乐此以为难。
知乐此矣，能久处之又为难。
余故补到难以题篇些。

我思嵩兮，三十六峰之葱苍。
云霞卷舒兮，纷五色而烂朝阳。
渺群仙之不可见兮，时有鸾鹤双翺翔。
穷崖断壑兮，飞泉吼怒舂琳琅。
俨修松与美竹兮，碧离离而低昂。
考周室之卜世兮，顾八表为中央。
天乃宠于吾宋兮，六陵相差而永藏。
惟传祚之亿万兮，岂八百以为之长。
引伊洛之二水兮，聿通汴而注扬。
回黄流于故道兮，灭湍射而汪洋。
横星桥于河汉兮，紫阙峙而炜煌。
列槐植之行秀兮，历五代而经唐。
承太平之雨露兮，幸不遭乎伐戕。
为众木之耆艾兮，如羽盖之迭张。
慨离彼而适此兮，亦出处之靡常。
既寓情于物表兮，独思嵩之未忘。
忽有客兮鼓檝，言别我兮灵羊。
将度庾岭，沿涛江。
涉淮溯汴，入幕乎洛阳。
词气有余，顿挫铿锵。
诚南士之颖出，然未始离乎炎荒。
请陟嵩而远览，循今古而徜徉。
矫垂天之翼，灿琼瑶之章。
于是被诏音，登玉堂。
返视乎罗浮朱明，如弃鱼目而怀夜光也。

逍遥有水一溪，有竹三亩。
兰芬菊芳，松老石瘦。
堂居其中，亭列左右。
菲菲兮春荣，阴阴兮夏茂。
孤猿啸兮秋夜长，空桑嗥兮冬雪昼。
山之名兮人莫知，公为主兮天所授。
其或要佳宾，酌醇酎。
清吟得韵兮，非人世之丝篁。
属笔成篇兮，发天机之锦绣。
方且登高台，挹远岫。
俯仰群仙，咨询遐寿。
脱轮蹄之萦，服烟霞之秀。
于斯时也，一举九万兮，吾不知其为用。
嗒焉自丧兮，吾不知其为偶。
翛兮窅兮，非无之无。
寂兮息兮，非有之有。
无何亦何得而名，有窍则窍遽能久。
至若听出于垣，观入于牖。
此鄙士之常习，又安得与夫逍遥主人而为之友也哉。

扁舟溯南江，群山渐秀发。
遥瞻九华峰，点点出天末。
迤逦见雄奇，平地犀尖拔。
夕阳凝紫烟，仙簪聚鸦髪。
又疑碧莲花，倒插黄金阙。
想像终未工，灵襟谩超越。
矧彼山中人，了与尘事绝。
采秀既忘年，道授飞仙说。
世间名任高，物外缘皆灭。
百忧眷薄禄，我辈志已屑。
趋荣羞捷途，就卑老刚节。
雅知名山乐，勇往胡未决。
此兴待君论，青衫可偕裂。

扁舟溯南江，群山渐秀发。
遥瞻九华峰，点点出天末。
迤逦见雄奇，平地犀尖拔。
夕阳凝紫烟，仙簪聚鸦髪。
又疑碧莲花，倒插黄金阙。
想像终未工，灵襟谩超越。
矧彼山中人，了与尘事绝。
采秀既忘年，道授飞仙说。
世间名任高，物外缘皆灭。
百忧眷薄禄，我辈志已屑。
趋荣羞捷途，就卑老刚节。
雅知名山乐，勇往胡未决。
此兴待君论，青衫可偕裂。

忆昔始相遇，谏院吴侯家。
君颜清且少，皓雪敷琼花。
把酒听高谈，正气横镆铘。
倏别二十载，各在天一涯。
君去登朝闺，我方浮海槎。
进退自殊辙，音尘空雁驾。
朅来淮上守，政声被幽遐。
填德在风俗，余春散禾麻。
斤斤梁栋材，葱苍蛰龙蛇。
匠石未回首，电雹无倾斜。
而我造宾榻，逢鬓吹尘沙。
欢言问往事，念此岁月赊。
开馆使休息，投文误矜夸。
伯乐虽一顾，惭非真渥漥。
功名业已晚，世路今仍差。
独既醒不容，混迹良可嗟。
清江秀山水，白酒浮月华。
深犁熟粳稻，浅钓多鱼虾。
长为避俗翁，不落猛虎牙。
愿言虽未谐，行矣君及瓜。

秋浦明似镜，九华碧参天。
秀色动南斗，乃生名世贤。
卓越夏夫子，其才文武全。
一览无复遗，万卷能口传。
奏书黄金阙，坐可安二边。
功名初自许，世路多回邅。
亭亭出林干，暴为狂风缠。
乘槎往沧海，怒涛观大川。
还闻上南岳，阔步从飞仙。
解衣祝融峰，濯足天池渊。
下视白日没，九州渺苍烟。
倾罍吊屈贾，汝道吾未然。
胡为夺浩气，惨淡趋重泉。
冥心想太古，妙理追淳源。
白云起归兴，却泛千丈船。
少泊姑溪头，春林听杜鹃。
谢李迹已往，高风在遗编。
浮魂试一招，相望谁后先。
伊余亦何人，谬拍洪崖肩。
放身逍遥乡，致主知何缘。
斯时方泰熙，薰风播朱弦。
奇才森大庭，拔茅茹相连。
岂闻卞氏璧，指以微瑕捐。
愿取魋仓徒，投北首可悬。
叹息比不足，浩歌成此篇。

禅师古豪英，识之恨已晚。
浩气虽自充，灵标固天产。
琼枝玉府秀，春波镜湖满。
妙趣玄中玄，高谈简复简。
痊予万古病，金刀刮昏眼。
朗如秋月明，不害浮云生。
始知金仙教，六幽同一情。
一情亦何有，纷纷逐妍丑。
遂令世上人，浮沉嗟白首。
我愿卿相知，荐师为国师。
一言了万化，尧舜诚无为。
逢时扬至道，旷劫开群迷。
儒佛实皆圣，胡为相是非。
本亡末愈弱，行伪言空持。
呜呼可奈何，师也予同归。

颍川有佳士，放怀慕清闲。
或游公侯门，得诗乃言还。
潇洒青松姿，俗驾何由攀。
买田数百亩，家住濡须湾。
匣有雷张琴，旋拨春醅绿。
客来留一醉，听我弹数曲。
收身趣已远，爱山心未足。
千金建危阁，遥望九华峰。
紫光射晚日，点点金芙蓉。
南风吹秀色，半落樽罍中。
酒味愈冷冽，琴声又玲珑。
飘然紫霄想，何日跨冥鸿。

东城耿天骘，读书五千卷。
有义或未通，至忘寝与膳。
潜心唯丘轲，弟子并时彦。
晚从进士起，青衫落铨选。
捕贼偶诖误，差池困州县。
宁知贾马才，不上明光殿。
功名既无成，禄廪岂足恋。
归来洁其身，旧学进吾善。
构堂剪深竹，江山使对面。
秀色览天镜，毛髪莹可见。
闲情寄浮云，零落两三片。
颓然堕支体，隐几自峨弁。
有时明月来，朋簪合清宴。
狂为梁甫吟，璀错珠玉串。
夫人无妒忌，群妾美目眴。
大儿富文学，又随太守荐。
百口不忧贫，九品不为贱。
内足外亦足，此乐信无倦。
轩冕达士寄，形色圣人践。
他时采高名，犹冠儒林传。

我昔发溪口，君来具华筵。
烛光射酒色，四座凝春烟。
饮阑赠嘉唱，响韵胜弹弦。
闻君今解印，念我簿书挛。
不及姑溪流，会随千丈船。
君才世无双，君名天下传。
五十试一州，治术如颍川。
上方争政务，下诏稽汉宣。
谁能荐此人，惟贤乃知贤。
聃聃范文正，道德诸公先。
辟君登幕府，师友金石坚。
大匠忽云逝，美璞畴敢镌。
古来出林秀，多为风雨缠。
明主往自结，献书玉墀前。
功名期待达，况当未衰年。

泠泠皖溪水，悠悠天柱云。
云行水光动，水洗云影分。
幽人坐卧吟，孤绝迥出群。
资彼云水秀，释此尘垢纷。
胡为倏言别，扁舟连夜发。
往登姑苏台，而望太湖月。
却寻史迁迹，但见苍烟灭。
览古竟论今，治具校工拙。
有才不得施，著书贻后世。
何必腰黄金，自享千载贵。
鲈鱼秋正熟，云泉味尤美。
若逢吴市门，更访长生理。

桐乡富山水，此地最深秀。
诸峰合屏围，二冈屹龙鬭。
谷暖禽语滑，岸束溪声逗。
老木如巨贤，森卫备前后。
神功金刻存，庙古何年构。
衣冠近唐人，名字嗟莫究。
悯旱鞭怒蛟，深潭此身仆。
明诚动苍天，雷雨洗白昼。
至今福斯民，血食固宜厚。
予生本屯贱，窃位忧致寇。
约身既多缺，何以抚耆旧。
况瞻贤达迹，彼美松柏茂。
芳醪荐樽爵，馨蔬实笾豆。
悠悠神之思，余光破昏愗。
归欤歌芜辞，聊用答灵祐。

平昔登凌歊，西望历阳岸。
江空芦苇阔，日落烟雾散。
倏然别乡国，三载客淮甸。
赏心无复有，离渚但纷乱。
迩来治冤狱，文字堆几案。
置之步城堞，山川却对面。
崔嵬浮图出，巨笔插天半。
秀色凌丹青，长毫蘸河汉。
翻思宋武帝，此地尝壮观。
美人厌烦暑，挥衣待霜霰。
流芳千岁间，陵谷未云变。
碑阴杜牧题，缺玉稍可辨。
归魂招不得，旧土常情恋。
时作梁甫吟，清风忽吹断。

开亭面鹿峰，白鹿每经过。
忽衔落花去，还来卧青莎。
仙者不可见，孤峰但嵯峨。
疏篁映秀木，好鸟鸣相和。
飞泉洒天窗，六月凉气多。
宾朋四五辈，饮酒朱颜酡。
璆琳粲明质，芝术芬长哦。
皆为廊庙器，偶会林泉阿。
磻溪与桐庐，回旋竟如何。
却笑晋右军，弄笔怜白鹅。

未能骑黄鹤，高飞出尘寰。
且来跨白鹿，隐见苍崕间。
谁为鹿峰亭，名闻戴氏园。
仙者去已远，卷帘对青山。
秀木染深坞，鸣泉挂危栏。
春风吹绿鬓，皓月颓朱颜。
宾朋合簪履，昆季芬芝兰。
黄鹤安足骑，白鹿不须跨。
但愿有浊酒，长啸此峰下。
醉醒醒复醉，黄金任高价。

食讫雨初霁，相将陟高台。
缥缈临诸峰，幔卷浓云开。
秀特不可掩，擎天碧崔嵬。
漳流欲赴海，澎湃西南来。
阴阴荔子木，合抱何年栽。
幽鸟转枝语，清风与春回。
佛宫四面出，绀碧疑蓬莱。
寓隐得斯地，足以摅君怀。
方庭有兰芷，近郭无虎豺。
万事不挂虑，长年效僧斋。
一为孙登啸，而与数子谐。
顾我病且老，况复时运乖。
儿归半道死，旅棺未葬埋。
破甑已弃物，乃非君子侪。
从游得无玷，泯默甘摈排。

羁客厌卑湿，登轩喜高明。
红日檐下度，白云窗半生。
并吞山川秀，映带楼殿平。
舟航济吴楚，笑语落蓬瀛。
春风时一来，百鸟相和鸣。
隔墙酒可沽，千金为君倾。
既绝世上趣，雅遂林中情。
勿云暮霭合，更望孤蟾升。

仰攀明月轮，俯瞰沧海渊。
乾坤惜形胜，此池何其偏。
灵溪九龙跃，仙山一峰圆。
微红散晴绮，远碧衬瑶烟。
幽香发野秀，接语皆老禅。
缘何近城郭，了无人世諠。
邂逅摄邦守，所乐多林泉。
唯忧代者至，不得经残年。
老矣宁复来，吟哦强留连。
他时考陈迹，不灭斯亭篇。

元丰五年秋，七月十九日。
猛风终夜发，拔木坏庐室。
须臾海涛翻，倒注九溪溢。
湍流崩重城，万户竞仓卒。
万牛岂复辨，涯渚恍已失。
婴老相携扶，回首但凄栗。
忧心漫如焚，救疹竟无术。
忆昨摄印初，岁望颇云吉。
田畴时雨足，秔糯各秀实。
胡为兆阴怪，平地遭潏汨。
尤嗟梁栋材，中道摧折毕。
日月有常度，金行正萧瑟。
畴咨风雨师，残害皆天物。
天心本好仁，忍视久不恤。
况今大上圣，治具严且密。
骑马藏民间，教兵授神笔。
四夷还旧疆，百辟奉新律。
固宜集和气，祥瑞为时出。
缘何漳南民，憔悴抱愁疾。
终当呼长鲸，一吸见蓬荜。

轮石如车轮，削立万丈壁。
湍流走其根，倒影翠雾滴。
天公不推去，此意人莫识。
虽无载挽功，免有圆转迹。
隔江欲登临，赁舟终不得。
既乏官长威，人事轻远客。
胡为秀绝姿，往往在幽僻。
童仆惊日晚，策马苦相逼。
哀哉携妻子，未暇往栖息。
沉吟复回首，舍旃欲何适。

平明下碧落，晚投清远峡。
银潢注地来，翠壁连天插。
中含五峰秀，寺载三车法。
龙归石有痕，犀跃无遗柙。
直钓谁得鱼，危矶待鸥狎。
长廊览前题，习之最为甲。
物理求其全，用材无乃狭。
浑诗亦可取，小雨才一霎。
未能臻甫白，源长流不乏。
持杯聊酌茗，清风为停箑。
超然望日下，岚翠忽颓压。
忍涕上孤舟，低头随雁鸭。

潭潭洞天门，孰出朱明右。
突疑云翼张，竦见冰骨痩。
飞仙时往来，别有通海窦。
此事仅传闻，世人岂能觏。
欹檐榛棘合，坏壁青红旧。
汲泉炼丹处，颓废无完甃。
不逢博物人，妙迹谁复究。
黄冠禀使者，乘时力营构。
飞阁凌沧波，诛林逐群狖。
松萝翠欲滴，兰茝芬可嗅。
秋蟾助余魄，蓬岛分小岫。
披披宿霭散，泠泠诸籁奏。
超然俗虑息，挥手出宇宙。
况逢老集仙，气夺天下秀。
落笔诚千言，霹雳震白昼。
于兹惜分携，作恶须掺袖。

元祐丙寅冬，新昌有狂寇。
名探其姓岑，厥初善巫咒。
南民欣尚鬼，来者争辐辏。
经年惑群众，诡术遂潜构。
摧城止三阚，作蜂唯撒豆。
竹竿变枪旗，锐兵莫吾鬭。
此事古未闻，造意无乃陋。
蚩蚩彼何知，丁壮拥前后。
长驱向城郭，尘土翳白昼。
刺史亟闭户，神理默垂祐。
城头无百兵，坐待五羊救。
贼中众所见，戢戢罗甲胄。
须臾薄寒阴，冻立多僵仆。
平明若鸟散，贼本未遑究。
权帅计仓卒，遣将速诛蹂。
贪功恣杀戮，原野民血溜。
婴儿与妇女，屠割仅遗脰。
传报及南昌，新帅若烟走。
入境亟止杀，渠恶用机购。
逾旬果获探，腰斩余悉宥。
朝廷方好仁，帅略寔能副。
台章请褒赏，诏语优以懋。
抚绥聊借才，侍从尔来复。
身居江湖上，名近日月右。
麟儿随飞龙，阴隲资贵富。
彼美南山松，落落千丈秀。
终为廊庙器，未许连城售。
吴毛持漕节，文彩烂锦绣。
发为新昌行，洪钟待谁扣。
我将磨苍珉，为公悉镵镂。

爱山不离山，君来访山间。
山间只欠水，听君语潺潺。
滋我山色秀，洗我尘心烦。
如何遽言别，鸾骖欲翩翻。
试才得佳邑，割鸡鸣刀镮。
双亲尚未老，伯氏趋朝班。
蓝田玉一双，浮出濡须湾。
天作王者瑞，宁独名乡关。
自怜困已甚，风流邈难攀。
新诗倘可寄，秋雁无空还。

忽领外台檄，离家不辞艰。
破雪陟远道，侵星出重关。
提刀聊四顾，决狱谈笑间。
旦经五峰寺，遂发九华山。
朗饮云泉秀，妙依松石闲。
琳琅如得句，先寄南风还。

兹山何亭亭，郁有高人姿。
朝容白云过，夜与明月期。
幽兰翠碧秀，好鸟鸣声嬉。
更逢佳客来，惠好留美词。
遂令一丘乐，能垂千载知。
殷勤谢陈子，蒹葭倚琼枝。

立屋聚群经，执经授诸儿。
趋善务深畜，言行蹈前规。
譬欲种嘉禾，春膏力锄犁。
一朝秀而实，刈熟当如坻。
遂为道德饱，用济斯民饥。
庭木岂不美，凉阴奉遨嬉。
池水岂不深，濯热临清漪。
作止既可乐，左右皆宜之。
瑶琴谁为弹，倚声奏吾诗。

自掩斯人骨，西山秀色低。
文章惊早悟，寿夭理难齐。
绝壑沉寒玉，空江没断霓。
儿孙今卖宅，感旧只酸嘶。

荣翁苦于学，腹实五车书。
尤明礼乐事，画就百幅图。
献之神宗朝，不报还旧庐。
白头著青衫，老愤犹欲舒。
佐邑曾未赴，瞑目忽已殂。
何子稍家富，恬不为利拘。
执笔工词章，科第学有余。
终遭有司黜，才命诚难俱。
今闻亦长往，令我勤悲吁。
二家各有子，素业传门闾。
登科既同籍，奔丧又同途。
李君出世胄，轩轩珮琼琚。
计偕冠多士，场屋喧名誉。
晚乃乐高隐，卖药荒村墟。
愈贫愈自信，纯洁不可污。
天胡夺其龄，否极泰则无。
斯人皆旧游，想望空踟蹰。
顾我虽未死，目眊霜盈须。
近酒已先恶，趋时迹尤疏。
飞章乞残骸，轻舟下重湖。
将投永安泊，访旧相欢娱。
那知死生隔，三秀同时枯。
欲为招魂篇，悲风涕沾濡。

来时麦未吐，今见秀盈畦。
投阱还遭石，登云孰有梯。
尔谗徒似锦，吾醉只如泥。
行止无劳问，空山杜宇啼。

酒味年来美，携觞约屡过。
交情贫始见，诗思老仍多。
许国心常赤，思家发任皤。
诵君新得句，秀色揽山河。

一径穿林麓，幽人借杖扶。
西山螺顶秀，南塔笔锋孤。
好鸟当花语，轻烟衬草铺。
登临情未足，暝色欲吞吴。

赋笔惊场屋，高才叹陆沈。
宦游今日尽，野兴暮年深。
黄菊看看秀，青云处处阴。
君怀能亢爽，吾意亦侵寻。

凛凛汾阳秀，螺川旧徙居。
文名动场屋，孝节冠乡闾。
御史论才久，方州躐等除。
朝廷终器使，宗庙得璠玙。

山路入云际，山深云更深。
老龙方晦角，秀木不依林。
溪溜冰生面，泉泓月赠心。
何须长抱石，天下望成霖。

苏州方称白公才，又见宣城谢守来。
两处溪山重秀发，一亭风月助徘徊。
水光飐滟龙鳞活，岫影参差雁序开。
不用红裙唱金缕，只题佳句殷春雷。

谁听袁宏夜半吟，一时倾盖便知心。
疲驽自信难追骥，秀木从来忌出林。
巧匠旁观应缩手，明珠所得已盈衿。
岭头孤唱思君和，着月梅花似缕金。

侵侵白发改朱颜，不比当年鬓始斑。
五斗可怜须苟禄，一岩犹喜早偷闲。
黄花篱下千枝秀，紫雁云中几度还。
万里未归归便得，昭州何似谢家山。

巨镇还须济世才，要宾览古笑谈开。
蜀山迥出千螺秀，肥水长萦一带回。
犹有金城藏后浦，不唯铜雀起高台。
异时争战归何处，秋雁年年去复来。

南漳佛子素多闻，颖秀从来更出群。
无量宝台师化坐，一盂香饭我求分。

路绝曹溪孰敢过，主君才辨泻悬河。
一时风物应丕变，入眼山川秀气多。

飘飘秀色夺仙春，只恐丹青画不真。
能为君王罢征戍，甘心玉骨葬边尘。

冬岭秀孤松，雪霜任飘泊。
悲含太古风，清立九霄鹤。

漫漫西坞漾，青出秀菰蒲。
源浅不通海，光寒稍映湖。

谁从天竺国，分得一峰来。
占尽湖山秀，最宜烟雨开。

我爱临漳郡，地兼山海秀。

神仙之府名鸡笼，千寻翠玉擎寒空。
秀色凌风入城郭，半街晓日金蒙蒙。

军山流泉初滥觞，缭绕东山为盱江。
峰峦隐映渊源长，地灵物秀雄吾邦。
麻源三谷神仙乡，高林远岫长相望。
岿然飞观临沧浪，凝岚净练罗轩窗。

骊山秀色古今同，尽入诗人感慨中。
只徇霓裳一曲乐，不知天下乐无穷。

朱轓所至蔼徽音，谈笑金城亿万寻。
计压南夷豗狡文，官崇东省秀儒林。
过家鼓吹新仪盛，拜宠朝廷此意深。
闻说钱塘连得守，非公谁慰粤人心。

大旆高牙不为荣，锦衣过乡无可喜。
长安久客厌尘土，得见青山与流水。
高帆大檝驾吴艘，直指东南不留止。
昔人莼鲈有高兴，乍到江国真快耳。
蓬莱危阁切苍霞，湖面百顷秋光里。
野凫江鸥点白烟，红蕖蓼花照清泚。
星辰影动落檐前，鼓角声雄来地底。
越国强大今尚富，海陆百货填井里。
我公才高出人头，人所为难公则易。
暂辞青琐拥朱轓，饱得闲暇穷胜地。
高情洒落白云中，日从宾筵二三子。
薄余曾得侍公颜，喜见仙骨清照几。
稽山千古锺秀气，四明五云有幽致。
朝浥沆瀣食仓精，暮袭鸿蒙餐气蘂。
可以养公之长生，可以辅公之高思。
富贵傥来可奈何，经济未施聊自寄。
相如岁晚更倦游，客路崎岖劳马棰。
麤官无补官家事，冗食徒索太仓米。
五湖七泽不得到，惆怅浮生轻自弃。
得公旌旗先入吴，愿从此去为公吏。

江寒晴不知，远见山上日。
朦胧含高峰，晃荡射峭壁。
横云忽飘散，翠树纷历历。
行人挹孤光，飞鸟投远碧。
蛮荒谁复爱，秾秀安可适。
岂无避世士，高隠炼精魄。
谁能从之游，路有豺虎迹。

西行度连山，北出临汉水。
汉水蹙成潭，旋转山之趾。
禅房久已坏，古甃含清泚。
下有仲宣栏，绠刻深容指。
回头望西北，隠隠龟背起。
传云古隆中，万树桑柘美。
月炯转山曲，山上见洲尾。
绿水带平沙，盘盘如抱珥。
山川近且秀，不到懒成耻。
问之安能详，画地费簪棰。

诸葛来西国，千年爱未衰。
今朝游故里，蜀客不胜悲。
谁言襄阳野，生此万乘师。
山中有遗貌，矫矫龙之姿。
龙蟠山水秀，龙去渊潭移。
空余蜿蜒迹，使我寒涕垂。

冬十二月岁辛丑，我初从政见鲁叟。
旧闻石鼓今见之，文字郁律蛟蛇走。
细观初以指画肚，欲读嗟如箝在口。
韩公好古生已迟，我今况又百年后。
强寻偏傍推点画，时得一二遗八九。
我车既攻马亦同，其鱼维𫚈贯之柳。
古器纵横犹识鼎，众星错落仅名斗。
模糊半已隠瘢胝，诘曲犹能辨跟肘。
娟娟缺月隠云雾，濯濯嘉禾秀稂莠。
漂流百战偶然存，独立千载谁与友。
上追轩颉相唯诺，下揖冰斯同鷇{彀弓=孑}。
忆昔周宣歌鸿雁，当时籀史变蝌蚪。
厌乱人方思圣贤，中兴天为生耆耈。
东征徐虏阚虓虎，北伏犬戎随指嗾。
象胥杂沓贡狼鹿，方召联翩赐圭卣。
遂因鼓鼙思将帅，岂为考击烦蒙瞍。
何人作颂比嵩高，万古斯文齐岣嵝。
勋劳至大不矜伐，文武未远犹忠厚。
欲寻年岁无甲乙，岂有名字记谁某。
自从周衰更七国，竟使秦人有九有。
埽除诗书诵法律，投弃俎豆陈鞭杻。
当年何人佐祖龙，上蔡公子牵黄狗。
登山刻石颂功烈，后者无继前无偶。
皆云皇帝巡四国，烹灭强暴救黔首。
六经既已委灰尘，此鼓亦当遭击剖。
传闻九鼎沦泗上，欲使万夫沉水取。
暴君纵欲穷人力，神物义不污秦垢。
是时石鼓何处避，无乃天工令鬼守。
兴亡百变物自闲，富贵一朝名不朽。
细思物理坐叹息，人生安得如汝寿。

经旬卧斋阁，终日亲剂和。
不知雪已深，但觉寒无那。
飘萧窗纸鸣，堆压檐板堕。
风飙助凝冽，帏幔困掀簸。
惟思近醇醲，未敢窥璨瑳。
何时反炎赫，却欲躬臼磨。
谁云坐无毡，尚有裘充货。
西邻歌吹发，促席寒威挫。
崩腾踏成迳，缭绕飞入座。
人欢瓦先融，饮隽瓶屡卧。
嗟予独愁寂，空室自困坷。
欲为后日赏，恐被游尘涴。
寒更报新霁，皎月悬半破。
有客独苦吟，清夜默自课。
诗人例穷蹇，秀句出寒饿。
何当暴雪霜，庶以蹑郊贺。

不到峰前寺，空来渭上村。
此亭聊可喜，修径岂辞扪。
谷映朱栏秀，山含古木尊。
路穷惊石断，林缺见河奔。
马困嘶青草，僧留荐晚飧。
我来秋日午，旱久石床温。
安得云如盖，能令雨泻盆。
共看山下稻，凉叶晚翻翻。

萱草虽微花，孤秀能自拔。
亭亭乱叶中，一一劳心插。
牵牛独何畏，诘曲自芽蘗。
走寻荆与榛，如有夙昔约。
南斋读书处，乱翠晓如泼。
偏工贮秋雨，岁岁坏篱落。

我归自南山，山翠犹在目。
心随白云去，梦绕山之麓。
汝从何方来，笑齿粲如玉。
探怀出新诗，秀语夺山绿。
觉来已茫昧，但记说秋菊。
有如采樵人，入洞听琴筑。
归来写遗声，犹胜人间曲。

青山偃蹇如高人，常时不肯入官府。
高人自与山有素，不待招邀满庭户。
卧龙蟠屈半东州，万室鳞鳞枕其股。
背之不见与无同，狐裘反衣无乃鲁。
张君眼力觑天奥，能遣荆棘化堂宇。
持颐宴坐不出门，收揽奇秀得十五。
才多事少厌闲寂，卧看云烟变风雨。
笋如玉箸椹如簪，强饮且为山作主。
不忧儿辈知此乐，但恐造物怪多取。
春浓睡足午窗明，想见新茶如泼乳。

兰亭茧纸入昭陵，世间遗迹犹龙腾。
颜公变法出新意，细筋入骨如秋鹰。
徐家父子亦秀绝，字外出力中藏棱。
峄山传刻典刑在，千载笔法留阳冰。
杜陵评书贵瘦硬，此论未公吾不凭。
短长肥瘦各有态，玉环飞燕谁敢憎。
吴兴太守真好古，购买断缺挥缣缯。
龟趺入座螭隠壁，空斋昼静闻登登。
奇踪散出走吴越，胜事传说夸友朋。
书来乞诗要自写，为把栗尾书溪藤。
后来视今犹视昔，过眼百世如风灯。
他年刘郎忆贺监，还道同时须服膺。

鸳鸯湖边月如水，孤舟夜榜鸳鸯起。
平明系缆石桥亭，惭愧冒寒髯御史。
结交最晚情独厚，论心无数今有几。
寂寞抱关叹萧生，耆老执戟哀扬子。
怪君颜采却秀发，无乃迁谪反便美。
天公欲困无奈何，世人共抑真疏矣。
毘陵高山锡为骨，陆子遗味泉冰齿。
贤哉仲氏早拂衣，占断此山长洗耳。
山头望湖光泼眼，山下濯足波生指。
倘容逸少问金堂，记与嵇康留石髓。

并生天地宇，同阅古今宙。
视下则有高，无前孰为后。
达人千钧弩，一弛难再彀。
下士沐猴冠，已系犹跳骤。
欲将驹过隙，坐待石穿溜。
君看汉唐主，宫殿悲麦秀。
而况彼区区，何异壹醉富。
鶢鶋非所养，俯仰眩金奏。
髑髅有余乐，不博南面后。
嗟我昔少年，守道贫非疚。
自从出求仕，役物恐见囿。
马融既依梁，班固亦事窦。
效𪾸岂不欲，顽质谢镌镂。
仄闻长者言，{女幸}直非养寿。
唾面慎勿拭，出胯当俯就。
居然成懒废，敢复齿豪右。
子如照海珠，网目疏见漏。
宏材乏近用，巧舞困短袖。
坐令倾国容，临老见邂逅。
吾衰信久矣，书绝十年旧。
门前可罗雀，感子烦屡叩。
愿言歌缁衣，子粲还予授。

年来战纷华，渐觉夫子胜。
欲求五亩宅，洒扫乐清浄。
学道恨日浅，问禅惭听莹。
聊为山水行，遂此麋鹿性。
独游吾未果，觅伴谁复听。
吾宗古遗直，穷达付前定。
𫗦糟醉方熟，洒面呼不醒。
奈何效燕蝠，屡欲争晨暝。
不如从我游，高论发犀柄。
溪南渡横木，山寺称小径。
幽寻自兹始，归路微月映。
南望功臣山，云外盘飞磴。
三更渡锦水，再宿留石镜。
缅怀周与李，能作洛生咏。
明朝三子至，诗律严号令。
篮舆置纸笔，得句轻千乘。
玲珑苦奇秀，名实巧相称。
九仙更幽绝，笑语千山应。
空巌侧破瓮，飞溜洒浮磬。
山前见虎迹，候吏铙鼓竞。
我生本艰奇，尘土满釜甑。
山禽与野兽，知我久蹭蹬。
笑谓候吏还，遇虎我有命。
径山虽云远，行李稍可并。
颇讶王子猷，忽起山阴兴。
但报菊花开，吾当理归榜。

南山有佳色，无人空自奇。
清诗为题品，草木变芬菲。
谢女得秀句，留待中郎归。
便当勤鞭策，仆倦马亦饥。

城里田员外，城西贺秀才。
不愁家四壁，自有锦千堆。
珍重尤奇品，艰难最后开。
芳心困落日，薄艳战轻雷。
老守尤多病，壮怀先已灰。
殷勤此粲者，攀折为谁哉。
玉腕揎红袖，金樽泻白醅。
何当镊霜鬓，强插满头回。

冗士无处著，寄身范公园。
桃李忽成阴，荠麦秀已繁。
闭门春昼永，惟有黄蜂喧。
谁人肯携酒，共醉榆柳村。
髯卿独何者，一月三到门。
我不往拜之，髯来意弥敦。
堂堂元老后，亹亹仁人言。
忆在钱塘岁，情好均弟昆。
时于冰雪中，笑语作春温。
欲饮径相觅，夜开丛竹轩。
搜寻到箧笥，鲊醢无复存。
每愧烟火中，玉腕亲炮燔。
别来今几何，相对如梦魂。
告我当北渡，新诗侑清樽。
坡陀太行麓，汹涌黄河翻。
仕宦非不遇，王畿西北垣。
斯民如鱼耳，见网则惊奔。
皎皎千丈清，不如尺水浑。
刑政虽首务，念当养其源。
一闻襦袴音，盗贼安足论。

青山在屋上，流水在屋下。
中有五亩园，花竹秀而野。
花香袭杖屦，竹色侵杯斝。
樽酒乐余春，棋局消长夏。
洛阳古多士，风俗犹尔雅。
先生卧不出，冠盖倾洛社。
虽云与众乐，中有独乐者。
才全德不形，所贵知我寡。
先生独何事，四海望陶冶。
儿童诵君实，走卒知司马。
持此欲安归，造物不我舍。
名声逐吾辈，此病天所赭。
抚掌笑先生，年来效喑哑。

惊风击面黄沙走，西出崤函脱尘垢。
使君来自古徐州，声震河潼殷关右。
十里长亭闻鼓角，一川秀色明花柳。
北临飞槛卷黄流，南望青山如岘首。
东风吹开锦绣谷，渌水翻动蒲萄酒。
讼庭生草数开樽，过客如云牢闭口。

异时长笑王会稽，野鹜膻腥污刀几。
暮年却得庾安西，自厌家鸡题六纸。
二子风流冠当代，顾与儿童争愠喜。
秦王十八已龙飞，嗜好晚将蛇蚓比。
我生百事不挂眼，时人谬说云工此。
世间有癖念谁无，倾身障簏尤堪鄙。
人生当着几緉屐，定心肯为微物起。
此墨足支三十年，但恐风霜侵发齿。
非人磨墨墨磨人，瓶应未罄罍先耻。
逝将振衣归故国，数亩荒园自锄理。
作书寄君君莫笑，但觅来禽与青李。
一螺点漆便有余，万灶烧松何处使。
君不见永宁第中𢭏龙麝，列屋闲居清且美。
倒晕连眉秀岭浮，双鸦画鬓香云委。
时闻五斛赐蛾绿，不惜千金求獭髓。
闻君此诗当大笑，寒窗冷砚冰生水。

昔年罢东武，曾过北海县。
白河翻雪浪，黄土如蒸面。
桑麻冠东方，一熟天下贱。
是时累饥馑，常苦盗贼变。
每怜追胥官，野宿风裂面。
君为淮南秀，文采照金殿。
胡为事奔走，投笔腰羽箭。
更被髯将军，豪篇来督战。
亲程三郡士，玉石不能衒。
欲知君得人，失者亦称善。
君才无不可，要使经百炼。
吾诗堪咀嚼，聊送别酒咽。

宝刀匣不见，但见龙雀环。
何曾斩蛟蛇，亦未切琅玕。
胡为穿窬辈，见之要领寒。
吾刀不汝问，有愧在其肝。
念此力自藏，包之虎皮斑。
湛然如古井，终岁不复澜。
不忧无所用，忧在用者难。
佩之非其人，匣中自长叹。
我老众所易，屡遭非意干。
惟有王玄通，阶庭秀芝兰。
知子后必大，故择刀所便。
屠狗非不用，一岁六七刓。
欲试百炼刚，要须更泥蟠。
作诗铭其背，以待知者看。

雾雨不成点，映空疑有无。
时于花上见，的皪走明珠。
秀色洗红粉，暗香生雪肤。
黄昏更萧瑟，头重欲相扶。

腊酒诗催熟，寒梅雪鬬新。
杜陵休叹老，韦曲已先春。
独秀惊凡目，遗英卧逸民。
高歌对三白，迟暮慰安仁。

彼美君家菜，铺田绿茸茸。
豆荚圆且小，槐芽细而丰。
种之秋雨余，擢秀繁霜中。
欲花而未萼，一一如青虫。
是时青裙女，采撷何匆匆。
烝之复湘之，香色蔚其饛。
点酒下盐豉，缕橙芼姜葱。
那知鸡与豚，但恐放箸空。
春尽苗叶老，耕翻烟雨丛。
润随甘泽化，暖作青泥融。
始终不我负，力与粪壤同。
我老忘家舍，楚音变儿童。
此物独妩媚，终年系余胸。
君归致其子，囊盛勿函封。
张骞移苜蓿，适用如葵菘。
马援载薏苡，罗生等蒿蓬。
悬知东坡下，塉卤化千锺。
长使齐安民，指此说两翁。

谿石琢马肝，剡藤开玉版。
嘘嘘云雾出，奕奕龙蛇绾。
此中有何好，秀色纷满眼。
故人归天禄，古漆窥蠹简。
隃麋给尚方，老手擅编刬。
分余幸见及，流落一叹赧。

山骨裁方斛，江珍拾浅滩。
清池上几案，碎月落杯盘。
老去怀三友，平生困一箪。
坚姿聊自儆，秀色亦堪餐。
好去髯卿舍，凭将道眼看。
东坡最后供，霜雪照人寒。

昼卧玉堂上，微风举轻纨。
铜瓶下碧井，百尺鸣飞澜。
俯仰清梦余，爱此一掬寒。
似予平生友，苦语凉肺肝。
秀眉玉两颊，矫矫如翔鸾。
置之江淮交，清诗洗江湍。
红鳞对白酒，信美非所安。
丞相功业成，还家酒杯宽。
人间有此客，折简呼不难。
相将扣东阁，起舞尽余欢。

进馔客争起，小儿那可涯。
莫欺东方星，三五自横斜。
名驹已汗血，老蚌空泥沙。
但使伯仁长，还兴络秀家。

治生不求富，读书不求官。
譬如饮不醉，陶然有余欢。
君看庞德公，白首终泥蟠。
岂无子孙念，顾独贻以安。
鹿门上冢回，床下拜龙鸾。
躬耕竟不起，耆旧节独完。
念汝少多难，冰雪落绮纨。
五子如一人，奉养真色难。
烹鸡独馈母，自飨苜蓿盘。
口腹恐累人，宁我食无肝。
西来四千里，敝袍不言寒。
秀眉似我兄，亦复心闲宽。
忽然舍我去，岁晚留余酸。
我岂轩冕人，青云意先阑。
汝归莳松菊，环以青琅玕。
桤阴三年成，可以挂我冠。
清江入城郭，小圃生微澜。
相从结茅舍，曝背谈金銮。

先生鲁诸儒，饮食清不溽。
空肠出秀句，吟嚼五味足。
华堂闹丝管，眸子涨春渌。
先生疾走避，面冷毒在腹。
归来煮瓠叶，弟子歌旱麓。
声淫及灵台，中有麀鹿伏。
功名一走兔，何用千人逐。
故应容我辈，清坐时闭目。
高亭石排衙，木杪挂飞屋。
我来无时节，客亦不待速。
似闻雪髯叟，西岭访遗躅。
朝阳入潭洞，金碧涵水玉。
泉扉夜不扃，云袂本无幅。
慈皇付宝偈，神侣得幽读。
讷庵有老人，宴坐天魔哭。
时来献璎珞，法供灯相续。
吾侪诗酒污，欲往无乃触。
斋厨费晨炊，车骑满山谷。
愿闻第一义，钵饭非所欲。
便投切云冠，予幼好奇服。

夜半幽梦觉，稍闻竹苇声。
起续冻折弦，为鼓一再行。
曲终天自明，玉楼已峥嵘。
有怀二三子，落笔先飞霙。
共为竹林会，身与孤鸿轻。
秀语出寒饿，身穷诗乃亨。
禅老复何为，笑指孤烟生。
我独念粲者，谁与予目成。

海石来珠浦，秀色如蛾绿。
坡陀尺寸间，宛转陵峦足。
连娟二华顶，空洞三茅腹。
初疑仇池化，又恐瀛洲蹙。
殷勤峤南使，馈饷扬州牧。
得之喜无寐，与汝交不渎。
盛以高丽盆，藉以文登玉。
幽光先五夜，冷气压三伏。
老人生如寄，茅舍久未卜。
一夫幸可致，千里常相逐。
风流贵公子，窜谪武当谷。
见山应已厌，何事夺所欲。
欲留嗟赵弱，宁许负秦曲。
传观慎勿许，间道归应速。

不似杨枝别乐天，恰如通德伴伶玄。
阿奴络秀不同老，天女维摩总解禅。
经卷药炉新活计，舞衫歌扇旧因缘。
丹成逐我三山去，不作巫阳云雨仙。

春风岭上淮南村，昔年梅花曾断魂。
岂知流落复相见，蛮风蜑雨愁黄昏。
长条半落荔支浦，卧树独秀桄榔园。
岂惟幽光留夜色，直恐泠艳排冬温。
松风亭下荆棘里，两株玉蕊明朝暾。
海南仙云娇堕砌，月下缟衣来扣门。
酒醒梦觉起绕树，妙意有在终无言。
先生独饮勿叹息，幸有落月窥清樽。

越山春始寒，霜菊晚愈好。
朝来出细粟，稍觉芳岁老。
孤根荫长松，独秀无众草。
晨光虽照耀，秋雨半摧倒。
先生卧不出，黄叶纷可扫。
无人送酒壶，空腹嚼珠宝。
香风入牙颊，楚些发天藻。
新荑蔚已满，宿根寒不槁。
扬扬弄芳蝶，生死何足道。
颇讶昌黎翁，恨尔生不早。

新闻妙无多，旧学闲可束。
犹当隐季主，未遽逃梅福。
空肠吐余思，静似蚕缀簇。
寸田结初果，秀若铜生绿。
荆棘扫诚尽，梨枣忧不熟。
高人宁铸金，下士乃服玉。
君看岭峤隘，我欲巾笥蓄。
曾攀罗浮顶，亦到朱明谷。
旋观真历块，归卧甘破屋。
故人老犹仕，世味薄如縠。
偶从越女笑，不怕蛮江浴。
惊闻尺书到，喜有新诗辱。
应怜五管客，曾作八州督。
骨销谗口铄，胆破狱吏酷。
陇云不易寄，江月乃可掬。
遥知清远寺，不称空明腹。
蹇驴步武碎，短瑟弦柱促。
仰看泉落佩，俯听石响毂。
千峰泻清驶，一往无回躅。
狂雷失晤语，过电不容目。
要知僧长饥，正坐山少肉。
人间无南北，蜗角空出缩。
仇池九十九，嵩少三十六。
天人同一梦，仙凡无两录。
陋邦真可老，生理亦粗足。
便回𦶟天焰，长作照海烛。

苗而不秀岂其天，不使童乌与我玄。
驻景恨无千岁药，赠行惟有小乘禅。
伤心一念偿前债，弹指三生断后缘。
归卧竹根无远近，夜灯勤礼塔中仙。

携儿过岭今七年，晚途更著黎衣冠。
白头穿林要藤帽，赤脚渡水须花缦。
不愁故人惊绝倒，但使俚俗相恬安。
见君合浦如梦寐，挽须握手俱汍澜。
妻缝接{罒离}雾縠细，儿送琴枕冰徽寒。
无弦且寄陶令意，倒载犹作山公看。
我怀汝阴六一老，眉宇秀发如春峦。
羽衣鹤氅古仙伯，岌岌两柱扶霜纨。
至今画像作此服，凛如退之加渥丹。
尔来前辈皆鬼录，我亦带脱巾敧宽。
作诗颇似六一语，往往亦带梅翁酸。

倚天巉绝玉浮图，肯与彭郎作小姑。
独秀江南知有意，要三二别四三壶。

室空惟法喜，心定有天游。
摩诘原无病，须洹不入流。
苦嫌寻直枉，坐待寸田秋。
虽未麒麟阁，已逃鹦鹉洲。
酒醒风动竹，梦断月窥楼。
众谓元德秀，自称阳道州。
拔葵终相鲁，辟谷会封留。
用舍俱无碍，飘然不系舟。

轩裳大炉鞲，陶冶一世人。
从横落模范，谁复甘饥贫。
可怜方回痴，初不疑嘉宾。
颇念怀祖黠，嗔儿与兵姻。
失身堕浩渺，投老无涯垠。
回看十年旧，谁似数子真。
孙郎表独立，霜戟交重闉。
深居不汝觌，岂问亲与邻。
连枝皆秀杰，英气推伯仁。
我从海外归，喜及崆峒春。
新年得异书，西郭有逸民。
小孙又过我，欢若平生亲。
清诗五百言，句句皆绝伦。
养火虽未伏，要是丹砂银。
我家六男子，朴学非时新。
诗词各璀璨，老语徒周谆。
愿言敦宿好，永与竹林均。
六子岂可忘，从我屡厄陈。

象服盛簪珥，岂是邢夫人。
敝衣破冠履，可怜范叔贫。
君看崔员外，晚就观国宾。
当年颇赫赫，翁妪争为姻。
蹭蹬阻风水，横斜挂边垠。
青衫映白发，今似梅子真。
道存百无害，甘守吴市闉。
自言总角岁，慈母为择邻。
邦人惊似舅，矫矫恶不仁。
诗文非他师，家法乃富春。
岂非空同秀，为国产隽民。
挺然齐鲁生，近出姬姜亲。
为文不在多，一颂了伯伦。
清诗要锻炼，乃得铅中银。
自我迁岭外，七见槐火新。
著书已绝笔，一默含千谆。
蒉桴和苇籥，天节非人均。
时时自娱嬉，岂为俗子陈。

采秀撷群芳，争储百药良。
太医初荐艾，庶草验蕃昌。

霜霏碧瓦尚生烟，日泛彤庭已集仙。
霭霭四门多吉士，熙熙万国屡丰年。
高秋爽气明宫殿，元祐和声入管弦。
菊有芳兮兰有秀，从臣谁和白云篇。

厌暑多应一向慵，银钩秀句益疏通。
也知堆案文书满，未暇开轩砚墨中。
湖面新荷空照水，城头高柳漫摇风。
吏曹不是尊贤事，谁把前言语化工。

初见煌煌秀两岐，俄惊落硙雪霏霏。
可烦都尉热承汗，绝胜临淄贫易衣。
尚有清才对风月，未妨便腹贮书诗。
知君货殖夸长袖，满籴千箱待一饥。

千尺长松挂薜萝，梯云岭上一声歌。
湖山深秀有何处，水月池中桂影多。

巌泉未入井，蒙然冒沙石。
泉嫩石为厌，石老生罅隙。
异哉寸波中，露此横海脊。
先生酌泉笑，泉秀神龙蛰。
举手玉箸插，忽去银钉掷。
大身何时布，大翮翔霹雳。
谁言鹏背大，更觉宇宙窄。

征西天府，重九令节。
驾言龙山，宴凯群哲。
壶歌雅奏，缓带轻帢。
胡为中觞，一笑粲发。
楩楠竞秀，榆柳独脱。
骥𫘧交骛，驽蹇先蹶。
楚狂醉乱，陨帽莫觉。
戎服囚首，枯颅茁发。
惟明将军，度量豁达。
容此下士，颠倒冠袜。
宰夫扬觯，兕觥举罚。
请歌相鼠，以侑此爵。

谁从五竺国，分得一枝来。
秀出重楼外，专除世上埃。

老禅趺坐处，疏竹翠泠泠。
秀色分邻舍，清阴覆佛经。
萧萧日暮雨，曳履绕方庭。

揽胜雷山舒啸亭，诸峰秀拱透云程。
啸傲池边红日伴，舒怀巌壑白云迎。
满目纵观天际迥，一腔收拾岁寒清。
松花香遍银阳地，剩把新诗壮此行。

凫胫天生短，鹤胫本来长。
一朝有客欲断续，二物无地逃悲伤。
吾徒曾匪凫鹤匹，又取圣贤为学术。
解将轩冕等浮云，宁免傥来并执一。
夫君擢秀居东南，代以文词起簪绂。
铮铮官业素有闻，更号能书居第一。
平生意气少防闲，一跌落在江湖间。
几年转徙无家室，惟与樵渔为往还。
醉吟未免写胸臆，健笔依旧飞云烟。
远俗僻陋多不识，都城一帖沽万钱。
今朝我过齐山下，邀我陟降游二山。
羡君卜筑思意尽，今古气象罗目前。
佛留九顶千株石，天赐清溪一水湾。
自拾薪枝给朝夕，不与城郭通交关。
亲友一切皆谢绝，惟许子驰来问安。
人生涉世多忧喜，不用昭昭明物理。
少小辛苦卜一廛，如今老大无居止。
迁流方从五岭去，敢望生还复经此。
万一君恩纵北归，与君左右为邻里。

古人往矣名空存，尔来冠带谁其伦。
语言渊骞行盗跖，俯仰不愧何缤缤。
先生道义完且洁，去彼取此非今人。
事亲岂但彩衣戏，刻木省定长悲辛。
抛官却扫醉经史，胸中无复留纤尘。
履穿袍敝突不墨，辞币与粟甘清贫。
自从秀发到白首，造次于是非一晨。
当知有昊悯浇散，先生故出拔斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什盈数百，覃思成诵惊余神。
恍如听乐周太庙，黄钟大吕皦且纯。
又如典瑞出圭璧，璀璨溢目非玞珉。
伟哉固足信万一，仿佛想见容彬彬。
吾皇图治急遗逸，空谷相望推蒲轮。
先生高卧焉得遂，细札匪日颁严闉。
重惭缰锁脱无计，洒扫犹阻致此身。
愿言师法不少懈，异日有立逃湮沦。

长江萦村若练带，晴岫插天如画屏。
山青水秀两奇绝，道人对此开禅扃。
红尘一点飞不到，举手高可摩天星。

南亭不减北邙高，美景因公见一朝。
已看溪山如在画，更传风雅似闻韶。
栽桃定有仙家住，种竹宁无隠者招。
秀气当为多士福，未应都放与渔樵。

秀岭奇峰接钓台，乌龙直北更崔嵬。
万松合处虚亭敞，千佛光中梵宇开。
林外瀑泉飞朔雪，云间宝藏转春雷。
攀藤更入西庵路，一听支郎语劫灰。

卿寺方森棘，侯邦屡建旗。
才锋周物理，智烛见神机。
寿远眉毫秀，身康鬓雪稀。
翠筠高挺节，古柏暗增围。
云陛朝升对，铜符夕佩归。
灌苗潜致茂，针瘼坐令肥。
召杜名方重，松乔志所希。
非才学诗礼，多幸奉庭闱。
叶载神龟稳，雏随彩凤飞。
晨昏趋膝下，永着老莱衣。

山形拱泮宫，林壑意无穷。
自得千岩秀，无亏九仞功。
光延东岭月，清转碧潭风。
官冷真相称，婆娑一钓翁。

代邸推贤久，甘盘授学精。
持盈周鼎重，立长禹谟明。
仙馆灵芝秀，严祠宿潦平。
历观唐汉盛，未若庙称英。

朝看江上枯崖山，憔悴荒榛赤如赭。
莫行百里一回头，落日孤云霭新画。
前山更远色更深，谁知可爱信如今。
唯有巫山最秾秀，依然不负远来心。

堂上岐阳碑，吾兄所与我。
吾兄自善书，所取无不可。
欧阳弱而立，商隠瘦且椭。
小篆妙诘曲，波字美婀娜。
谭藩居颜前，何类学颜颇。
魏华自磨淬，峻秀不包裹。
九成刻贤俊，磊落杂幺麽。
英公与褒鄂，戈戟闻自荷。
何年学操笔，终岁惟箭笴。
书成亦可爱，艺业嗟独伙。
余虽谬学文，书字每慵堕。
车前驾骐骥，车后系羸跛。
逾年学举足，渐亦行𫘟騀。
古人有遗迹，{是}短不及鏁。
愿从兄发之，洗砚处兄左。

密雪来何晚，穷冬候欲差。
投空落细米，布地净平沙。
缭绕飞相著，重仍积暗加。
雨微花破碎，风细脚倾斜。
次第来如掺，冥蒙堕不哗。
燖鹅吹劲鞴，秀苇拂轻泪。
画字飘还没，团球暖旋窊。
出盐东海若，炼石古皇娲。
翻簸腾归骑，纷飘集晚鸦。
庭梅辨红萼，垅麦覆黄芽。
拨砌求新药，寻踪射伏{鹿/加}。
埋楼平尽脊，集树短留槎。
乱下曾何择，平铺欲尽遮。
欺贫寒入褐，恼客重添车。
积素聊成烛，烹甘强试茶。
病僧添晓钵，老令放晨衙。
融液曾何有，鲜明竟不奢。
积多还避井，化早发从畬。
溜滴檐垂箸，行观迳转蛇。
谁能相就醉，都市酒容赊。

古殿山花丛百围，故园曾见色依依。
凌寒强比松筠秀，吐艳空惊岁月非。
冰雪纷纭真性在，根株老大众园希。
山中草木谁携种，潦倒尘埃不复归。

去年渡江爱吴山，忽忘蜀道轻秦川。
钱塘后到山最胜，下枕湖水相萦旋。
坐疑吴会无复有，扁舟屡出凌涛渊。
今秋复入径山寺，势压众岭皆摧颠。
连峰沓嶂不知数，重重相抱如青莲。
散为云雾翳星斗，聚作潭井藏蜿蜒。
钦翁未到人迹绝，千里受记来安禅。
荒榛野草置茅屋，坐令海贾输金钱。
至今传法破烦恼，饱食过客容安眠。
解装投锡不复去，纷纷四合来乌鸢。
或言此处犹未好，海上人少无烦煎。
天台雁荡最深秀，水惊石瘦尤清便。
青山独往无不可，论说好丑徒纷然。
终当直去无远近，藤鞋竹杖聊穷年。

青山何重重，行尽土囊底。
岩高日气薄，秀色如新洗。
入门尘虑息，盥漱得清泚。
高堂见真人，不觉首自稽。
祖师古禅伯，荆棘昔亲启。
人迹尚萧条，豺狼夜相抵。
白鹤导清泉，甘芳胜醇醴。
声鸣青龙口，光照白石陛。
尚可满畦塍，岂惟濯蔬米。
居僧三百人，饮食安四体。
一念但清凉，四方尽兄弟。
何言庇华屋，食苦当如荠。

济南三岁吾何求，史君后到消人忧。
君言有客轻公侯，扁舟相从古扬州。
致之匹马恨无力，千里相望同异域。
诵诗空使四座惊，隠居未易凡人测。
史君南归无限情，鸿飞携书堕我庭。
此书兼置昔年客，袖中秀句淮山青。
老夫强颜依府县，堆案文书本非愿。
清谈亹亹解人颐，安得坐右长相见。
狂客吾非贺季真，醉吟君似谪仙人。
末契长遭少年笑，白发应惭倾盖新。
都城酒贵谁当换，尘埃污面非良算。
归来泗上苦思君，莫待黄花秋烂漫。

长爱陶先生，闲居弃官后。
床上卧看书，门前自栽柳。
低徊顾微禄，毕竟谁挽袖。
索莫秋后蜂，青荧晓天宿。
惟将不系舟，托此春江溜。
尺书慰穷独，秀句惊枯朽。
遥知新堂夜，明月入杯酒。
千里共清光，照我茅檐漏。

君家毗陵本江南，虽为浙西终未甘。
风流秀发自不减，气质浑朴犹中含。
敲榜满前但长啸，簿书堆案常清谈。
湖中往往载画舫，竹下小小开茅庵。
歌吟仿佛类骚雅，导引委曲师彭聃。
新茶泼乳睡方觉，渌酒倾水醒复酣。
一朝挥手去不顾，使我把袂心难堪。
扁舟水涸费牵挽，瘦马雪冻忧朝参。
一官来往似秋燕，薄俸包裹如春蚕。
东南乞麾尚可得，白首谁念家无甔。

黄蘗春芽大麦粗，倾山倒谷采无余。
久疑残枿阳和尽，尚有幽花霰雪初。
耿耿清香崖菊淡，依依秀色岭梅如。
经冬结子犹堪种，一亩荒园试为鉏。

巷南诸子足才贤，邂逅相逢秀句传。
强作短章同寄与，异时见我一依然。

自恨寻山计苦迟，年过四十始知非。
小轩迎客如招隠，野鸟窥人自识机。
窗外竹深孤鹤下，阶前菊秀晚蜂飞。
老僧战胜长幽寂，瘦骨缘何未肯肥。

莫发鄡阳市，晓榜彭蠡口。
微风吹人衣，雾绕庐山首。
舟人释篙笑，此是风伯候。
杙舟未及深，飞沙忽狂走。
暗空转车毂，渌水起冈阜。
众帆落高张，断缆已不救。
我舟旧如山，此日亦何有。
老心畏波澜，归卧塞窗牖。
土囊一已发，万窍无不奏。
初疑丘山裂，复恐蛟蜃斗。
鼓锺相轰豗，戈甲互磨叩。
云霓黑旗展，林木万弩彀。
曳柴眩人心，振旅拥军后。
或为羁雌吟，或作苍兕吼。
众音杂呼吸，异出殊圈臼。
中宵变凝冽，飞霰集粉糅。
萧骚蓬响干，晃荡窗光透。
坚凝忽成积，澎湃殊未究。
纻缟铺前洲，琼瑰琢遥岫。
山川莽同色，高下齐一覆。
渊深窜鱼鳖，野旷绝鸣污。
孤舟四邻断，余食数升糗。
寒虀仅盈盎，腊肉不满豆。
敝裘拥衾眠，微火拾薪构。
可怜道路穷，坐使妻子诟。
幽奇虽云极，岑寂顿未觏。
一年行将除，兹岁真浪受。
朝来阴云剥，林表红日漏。
风棱恬已收，江练平不绉。
两桨舞夷犹，连峰吐奇秀。
同行贺安稳，所识问癯瘦。
惊余空自怜，梦觉定真否。
春阳着城邑，屋瓦冻初溜。
艰难当有偿，烂熳醉醇酎。

我友二三子，兼有仕未仕。
青松出林秀，岂独私与己。
敛然不求人，而我自罍耻。
临风忽长鸣，谁信日千里。
江行视渔父，但自正纲纪。
持纲起万目，鲂鳟皆可止。
老成日就衰，所余殆难恃。

万里谪南荒，三子从一幼。
谬追春秋余，赖尔牛马走。
忧病多所忘，问学非复旧。
借书里诸生，疑事谁当叩。
吾儿虽懒教，擢颖既冠后。
求友卷中人，玩心竹间岫。
时令检遗阙，相对忘昏昼。
兄来试讴吟，句法渐翘秀。
暂时鸿雁飞，迭发埙篪奏。
更念宛丘子，颀然何时觏。

生长茅间有异芳，风流稷下古诸姜。
适从琼管鱼龙窟，秀出羊城翰墨场。
沧海何曾断地脉，白袍端合破天荒。
锦衣他日千人看，始信东坡眼目长。

结茅汝上只三间，种稻城西仅一廛。
梅老外生诗律在，秀公弟子佛心传。
埋盆叠石常幽坐，留客开樽辄醉眠。
闻道邻僧乞米送，时无韩子定谁怜。

白莲生淤泥，清浊不相干。
道人无室家，心迹两萧然。
我住西湖滨，蒲莲若云屯。
幽居常闭户，时听游人言。
色香世所共，眼鼻我亦存。
邻父闵我独，遗我数寸根。
潩水不入园，庭有三尺盆。
儿童汲甘井，日晏泥水温。
及秋尚百日，花叶随风翻。
举目得秀色，引息收清芬。
此心湛不起，六尘空过门。
谁家白莲花，不受风霜残。

病竹养经年，生笋大如母。
初番放出林，末番任供口。
欲求五寸围，更听三年后。
萧疏尽椽桷，无复堪作帚。
吾庐适营葺，便可开户牖。
秀色到衣冠，清风荡尘垢。
物生恨失养，养至无不厚。
斧斤日摧剥，阴阳自难救。
闲居玩草木，农圃即师友。
养人如养竹，举目皆孝秀。

病竹养经年，生笋大如母。
初番放出林，末番任供口。
欲求五寸围，更听三年后。
萧疏尽椽桷，无复堪作帚。
吾庐适营葺，便可开户牖。
秀色到衣冠，清风荡尘垢。
物生恨失养，养至无不厚。
斧斤日摧剥，阴阳自难救。
闲居玩草木，农圃即师友。
养人如养竹，举目皆孝秀。

风前隔年曲，瓮里重阳酒。
适从台无馈，饮啜不濡口。
秋尝日已迫，收拾烦主妇。
仰空露成霜，搴庭菊将秀。
金微火犹壮，未可多覆篰。
唧唧候鸣声，涓涓报初溜。
轻巾漉糟脚，寒泉养罂缶。
谁来共嘉节，但约邻人父。
生理正艰难，一醉陶衰朽。
他年或丰余，此味恐无有。

无山得似巫山秀，何水能如河水清。

相逢三十春，欢宴殊未足。
都门今见君，行意一何速。
正之南国秀，德业素所畜。
才名振京师，贤达竞推毂。
当年诸邑政，惠爱春兰馥。
惟思结恩信，几欲弛鞭扑。
一朝使王畿，茂草鞠圜狱。
高怀富经纶，余事归简牍。
风骚入冥搜，落笔动盈幅。
忠诚人所怀，正直神介福。
轻舟扬高旌，锦袂耀乡服。
西风浙江远，秋色方在目。
欢声溢闾巷，喜气霑僮仆。
东南岁仍饥，仁主意方属。
君才固有余，足以振疲俗。
行闻变潢潦，千里尽平陆。
功成办归装，来赴严君促。

华亭山水佳，秀色宛如画。
前贤有隐迹，卜筑俟来者。
高人养天和，放浪寄林野。
安知岁月徂，但喜名利舍。
传家得之子，流辈推博雅。
春风振客衣，逸棹东南下。
赋诗台阁彦，落落珠玑泻。
持觞拜亲膝，喜色动乡社。
都城十二衢，尘土翳车马。
一梦逐君行，兹怀已潇洒。

欲知归期近，行行重携手。
掖垣隔华省，明日难邂逅。
作者六七人，峥嵘竦神秀。
藏蛰龙虎姿，风云即腾吼。
嗟予自迟暮，老骥伏闲厩。
夺珠不量力，揽臂犯牙口。
平生辛苦行，何足为已有。
政似逢毛嫱，归憎孟光丑。

泻成神剑倚双峰，天地为炉造化工。
万丈虹霓连碧落，一声霹雳走丰隆。
拂开岚障千山秀，削尽妖魔六宇空。
应笑镆铘为小器，延平津上合雌雄。

疑是分开混沌初，奔奇走秀两相于。
等闲开圃多栽竹，行到人家尽读书。
宴饮直尝千户酒，盘飧惟候两潮鱼。
九华峰顶真仙宅，罾浦坊中出辅车。

南国收藏晚，黅天凛烈兴。
日行黄道市，神御坎宫乘。
元化初施种，穷阴乍丧朋。
气随钧外转，云自泽中腾。
集霰纷余凛，号风助峻棱。
紫霄零杂珮，玄野碎增冰。
缟色坳窊遍，寒光上下凝。
候严知节应，空旷觉神澄。
透隙还同舞，因方不待绳。
雁飞朝愈急，鸡误夕相应。
吟絮飘吴苑，禋茅秀楚塍。
阶庭迷鹤鹜，林麓蔽薪蒸。
瑶水三千里，昆仑九万层。
槛前窥化国，波际失西陵。
舟兴怀安道，鲈思鄙季鹰。
胜游方罕值，高会喜相仍。
涨海雄藩屏，东侯实股肱。
蕊珠辞密侍，阿阁贲华称。
将幕开樽俎，宾筵集俊能。
醴杯亲劝酢，龙坂尽隮登。
郢唱人谁继，皋谟世共矜。
击辕知乱雅，附骥偶同蝇。
绾席尘空满，婴衣体讵胜。
仰瞻云汉丽，嘉惠岂虚膺。

猗猗堂下竹，我来初萌芽。
生意甚蹇薄，才能出泥沙。
狂霖一夕作，霹雳连轰车。
回首未几日，其成何速耶。
修然数尺高，秀色蔚以佳。
余阴过盆池，喜跃见鱼鲑。
乃知地道敏，不待歳月賖。
念彼远游子，聨翩入京华。
势利勇奔趋，被服争豪奢。
外虽逐喜好，顾盼相陵夸。
中乃昏智识，有损无増加。
曾竹之不如，徒比草木花。
经风已簸落，枯槁良可嗟。
而我方涉世，浩渺无津涯。
因竹亦自悟，慨歌窗日斜。

处君以西轩之爽气，赠君以仙府之名花。
名花芬敷随晓日，爽气萧飒凌朝霞。
山川从此增秀色，尘埃不复留君家。
羡君年少气力锐，况有长才可经世。
驰声京邑盖有年，作幕山州不得意。
漫寻幽景养天真，积明不学陶潜醉。
钱夫子，我今去指湘江边，洞庭波澜阔如海，与君似隔东南天。
饶州亦有木犀种，真骨来从武夷洞。
自有清香百步闻，烦君为买双株送。
勿云千里移致难，从古物轻人意重。
但将木李对琼瑶，余物区区且安用。

徙倚望西南，秀色如可掬。
湘水蹙纎罗，湘山叠明玉。
清辉来西隅，朝爽浮万屋。
图冩卒难成，登览常不足。
会计当而已，廉吏当寡欲。
萧然忘轩冕，日可娱幽独。

萱堂有秋花，对客如劝侑。
人生本多事，更以百忧副。
愔愔横天壤，扰扰迷刻漏。
倾地救海涸，掲柱支山仆。
徒将一心淑，日与万虑鬭。
不如偷余闲，来此玩孤秀。
荧荧千明缸，照映相前后。
凝气粲如笑，泣露乱欲溜。
颓然寓远怀，可以消永昼。
吾兄儒林杰，器业包宇宙。
﨑岖从远宦，为国警边候。
飞沙蔽城隍，积雪冷襟袖。
颇思东南州，水竹两幽茂。
楼台压江涛，窗户排云岫。
翘瞻不可见，梦想劳头脰。
樊笼送飞鸿，槛井看腾狖。
暂凭时景佳，寛此腰围瘦。
吾侪所至乐，未厌夷居陋。
宾侣时可邀，从容醉方酭。

清晨读君碑，如到徐亭下。
灵境犹缥缈，仙风已潇洒。
亭虽人为之，洞是天开者。
化工不自了，待子辟蓁野。
徐君神骨不埃尘，疏眉秀目方青春。
穷追屡束冦贼手，幽讨却作烟霞人。
当年远祖尝浮海，采药仙山竟何在。
君今复探山中奇，潭潭六室世未知。
呜呼安得此亭此洞在吾乡，庐岳自此増辉光。

楚水绿涵天，群山霭而秀。
君行当何之，我谒惭已后。
轻舟翻然来，喜气泻襟袖。
问知道途远，惊我形容瘦。
骎骎光景驰，暮夜逐清昼。
嵩衡犹可秃，须鬓岂长茂。
惟其寸心在，皎日经宇宙。
持荪可相慰，不必倾醇酎。
君家多冠冕，煜煜五公胄。
声华满天都，名字在英彀。
登科况肩随，两纪词场旧。
谁云班荆乐，却叹掺袪骤。
荆民日安堵，汉政多寛宥。
饮酒祝无何，千篇迟归奏。

谯门之南溪水长，斜晖倒闪青铜光。
下与长江作支股，愁霖涨天江潦黄。
江潦黄，入清溪。
清溪到底终无泥，还如初出秀山时。

嫦娥戏仙桂，掷子落人寰。
秀颖发矫林，芳馨腾远山。
兔边甘百上，鸟外谁一攀。
月里催人老，云根伴余闲。
余霞照海甸，高翠暖湖关。
康乐不在哉，猿来空庭间。

忽忆幽栖地，千峰秀海𣸣。
归心挂飞瀑，高迹指浮云。
尘世宜深遁，诗名畏远闻。
犹嗟石桥畔，凡圣路岐分。

结友寻真重驻留，行行浑似近蓬邱。
人擎绿玉简齐立，水带碧桃花乱流。
松盖几层须自老，芝英三秀又谁收。
坐中忽见红云起，疑是仙姑访旧游。

空门出白云，梵宇依苍岫。
天色湛瑶光，春花结野秀。
檐间绮罗被，池底星珠漏。
香沉烟篆余，文兼雨碑旧。
恬智静可养，寂寞谁复扣。
逍遥隠叶猿，盘薄穿花溜。
团团草露晞，瑟瑟空香逗。
层台太虚半，双壑瀑泉透。
苔空绿钱死，松老清阴瘦。
独鹤倏飞骞，深萝苦纷构。
归涔待沃洲，芥子观灵鹫。
净土人不来，尘寰廓然昼。

华林有胡氏，孝义共知名。
宅对千峰秀，家传双桂荣。
书楼藏六籍，讲席聚诸生。
官序新春拜，门闾往岁旌。
儿孙多力学，兄弟亦躬耕。
一院松篁影，满山猿鹤声。
傍溪挑蕨煮，就树采茶烹。
客恋琴樽乐，僧依水石清。
官途空扰扰，尘世自营营。
他日林泉约，何当遂此情。

至宝不自献，韬藏亦英华。
余香被草木，秀擢幽岩花。

千岩万壑争清奇，天地灵秀应无遗。
吟舟恐在碧霄上，湖心澄波涵月时。

元秀峰前累世居，圣朝旌表振门闾。
四方来客多登第，一邑为儒喜读书。
诗阁夜闻吟木狖，水亭晴见戏荷鱼。
石娇华表溪山里，晚景寒烟尽不如。

叠𪩘障南国，攒峰顶半空。
朝昏长见日，晴晦预知风。
树枿千年在，岚光四面通。
名山今日睹，奇秀两无穷。

飞泉成五级，一级一龙湫。
削出万仞秀，讵让蓬莱丘。

西垣有古人，磔磔气貌古。
落笔成文章，无可加损处。
策蹇得过门，殷勤相劳苦。
湛然神观全，秀粹充眉宇。
语我春已阑，斯民望时雨。
宿麦正满野，骄旸恶如虎。
云师未洒泽，赤子将谁乳。
侍臣当忧国，密计应禆补。
又云好著书，安得一州去。
知公趣操异，不为夸腰组。
衣锦若还乡，亦当从幕府。

西垣寂寞今已久，三贤文章凤池手。
朝来不复恋山中，后至傥谁居客右。
华堂刻石映今古，秀句连章动星斗。
鸰原棣萼俱相望，龙吟虎啸生辉光。
就中贡父我故乡，况有小阮争翺翔，翩翩亦试中书堂。

东京石榴好，几处照楼台。
秀色裙难学，幽香蝶不来。
连枝成幄幕，著子尽琼瑰。
乞取当窗种，年年四季开。

巉巉庐阜秀侵天，有意登临己十年。
美味君才尝一脔，明珠我欲探重渊。
他时白首须归隐，此去青云更着鞭。
扶杖为公寻好处，往来同迳得参禅。

浮云富贵本无情，出守衡阳地望清。
陇亩良田多乐岁，江山秀气入重城。
铃斋宴衎茶樽佚，棠荫优游狱讼平。
应念区区大梁客，朝衣颠倒趁鸡鸣。

松篁入路水溅溅，自是庐山小洞天。
尽道秀才心好静，谁知风骨是真仙。

秀水先生今杰才，﨑岖山径滞蓬莱。
飞笺岳麓吟秋草，把酒襄阳醉腊梅。
东郡政声无岂弟，南楼风月且徘徊。
朝廷选用多英俊，早晚刘郎即到来。

南帝尊严𠡠六丁，剜湘为砚岳为屏。
照青叠秀俱来会，惟有中峰在杳冥。

文园春晚病无聊，剩欲登临散郁陶。
远野输凉来宴坐，长冈倾秀入诗毫。
轻明物态归仙境，咫尺城闉限海涛。
胜事满前难记忆，戏逢香草缀离骚。

舟在此溪滨，披图看愈亲。
须知堂上客，便是画中人。
潇洒苍葭映，舂容碧浪春。
秀山旁发派，秋浦净为邻。
飞鹭来窥影，游鱼可数鳞。
饮阑须卷去，聊以辟京尘。

当年容与乐虞庠，今日抡才道更光。
但爱襟怀无岸谷，不知衔位带风霜。
气锺海上仙山秀，袍拥天边玉树香。
衡鉴赖公归一律，明朝归马快腾骧。

龟峰琬琰翠成堆，轩槛前当秀色开。
此地登临比图画，与君谈笑继樽罍。
传闻佳景无时乏，依旧清江不断来。
今日关河隔千里，相逢何处少徘徊。

秋风入荒城，落叶如飞雨。
梦寐湘西游，晻暧不可睹。
昨日得君诗，讽咏日欹午。
山光相随来，潇洒入庭户。
忆昨寻此山，扁舟戛平浦。
白鸥为前躯，丹霞随步武。
渐入空旷中，轻清欲飞举。
幽泉落石鸣，乔杉得风舞。
峰峦半明灭，云月相吞吐。
岩岩仙佛家，殿塔罗翠坞。
半壁闻棋声，深林传鸟语。
清境造已极，更上最高处。
朱栏插青冥，华屋横险阻。
云梦吞八九，天衢量尺五。
却视长沙城，迫仄真环堵。
渌水带萦洄，青烟丝一缕。
平时事干谒，白昼走尘土。
到此觉沉迷，直欲弃簪组。
尚愧节不高，空然赋归去。
朅来岩邑居，扰扰变寒暑。
回旋尽朱墨，应接烦棰楚。
何尝略寻幽，曾不暇窥圃。
引望西绝堂，旷若隔今古。
夫君今俊秀，爽气发眉宇。
文章富择洒，诗笔尤跋扈。
动我登临兴，翩翩如插羽。
欲往竟未能，樊笼挂深庑。
喜君得胜境，去家才百步。
年丰官舍闲，芳草生囹圄。
篮舆不厌出，时结采芝侣。
更分新篇章，慰我独吟苦。

轩亭枕苍峰，缥缈视空阔。
长江翻天去，回斡地轴折。
洪涛破山门，崖谷尽争裂。
孤云行无踪，飞鸟去自没。
游子怨路长，烦襟此披豁。
昔观黄河流，浩荡窥禹穴。
乾坤何壮观，永叹旧游绝。
兹亭虽非匹，山水颇秀发。
茫茫八纮内，所历但毫末。
安得乘飞𩙪，人寰恣超越。

客行西入函关道，秀气东来满关好。
北顾黄河天际流，回望荆山欲倾倒。
前瞻太华三峰高，中天屹立争雄豪。
群山朝岳皆西走，势似长风驱海涛。
金天杀气何萧爽，羽驾𩙪轮应可往。
安得云梯倚碧空，上拂烟霞看仙掌。

阆山锦屏秀，阆水碧玉寒。
高阁俯城邑，飞甍出云端。
惟昔隠君子，卜筑兹考槃。
圗书侔藏室，一一手自刋。
山园养松桂，庭砌被芝兰。
雾深豹文蔚，风壮鹏翼抟。
来为廊庙重，归为里闾欢。
乃知哲人训，基构自艰难。
我昔侍先君，借书尝纵观。
题诗尚可记，手泽想未干。
尔来三十载，感事一汍澜。
侧身西南望，安得陵风翰。

十年卧伊洛，半世老铅椠。
君恩还故栖，蠧简幸窥觇。
滥陪英雄游，自觉山野僭。
有美刘夫子，相逢乐无厌。
腾骞入霜台，便若阻城堑。
朝言渴蹇谔，民瘼待针砭。
清诗叩哀玉，孤秀出群艶。
伐木激頺风，佩兰起幽念。
顾我久羁寓，来如水凫泛。
晨兴想三川，夕梦越双剑。
终当出都门，瘦马揺破韂。
事业付公等，斯言免为玷。

我思适吴越，懐古意如何。
太伯振高风，仲雍扬清波。
绪余有季子，饥食玉山禾。
山水发奇秀，古来英俊多。
秦君淮海彦，文锋雄太阿。
早依苏扬州，匠手为礲磨。
光芒侵星斗，气象奔江河。
青衫拾科第，试邑佐弦歌。
春水生南国，扁舟浮绿罗。
方将剖蚌璞，焜燿随与和。
我病久废诗，缅思眄庭柯。
徬徨恋紫闼，岁月屡蹉跎。
看君登朝廷，奏颂助猗那。
为我谢苏公，先归待江沱。

长江衮衮西南流，秋水时至狂不收。
大浪似屋山欲浮，王侯神智禹所啾。
万鬼琢玉它山幽，梅梁赑屃卧龙虬。
咄嗟湍骇就敛揪，巨灵缩手愚公羞。
障成十里沙中洲，支分股引听所求。
赤旱稽浸民不忧，那得虫蝗随督邮。
污邪瓯窭满车篝，斯民饱煖何以酬。
庙貌突兀寒溪头，岁岁鸡黍祠春秋。
老农击鼓稚子讴，当时人物纷雁鸥。
岂无鼎食腰金俦，朽骨往往空蒿丘。
姓名几复人间留，唯侯施惠膏如油。
江声浩浩风飂飂，千古不见使人愁。
拔俗万丈山标崷，使君不减裴商州。
下车百蠧随锄耰，一笑四境无疮疣。
天闲老步须骅骝，已闻归作金华游。
钦贤访古意未休，画船载酒岸鸣驺。
约我与往置脯馐，冠盖纷纷暇莫偷。
搔首怅望情绸缪，我问使君亦何尤。
西湖万顷蛟龙湫，几年荒茀今则修。
鼛鼓弗胜财不掊，长堤岌嶫高岑楼。
写有浍兮荡有沟，余波北注引漕舟。
桑麻被野禾连畴，鹤鹤白鸟杂游鯈。
菰蒲菱芡厌采搜，柳杨成幄荫道周。
耕渔呼歌羸病瘳，使君之赐侯可侔。
天边旌旆看悠悠，父老雪涕争攀辀。
地僻借恂恨无由，高文摛秀春华抽。
丰碑崒嵂镵银钩，千年空此留海陬。
君知此日思君不，还如今日人思侯。

日日青鞋踏白沙，未应泛艇即灵槎。
雨溪清越鸣哀玉，风蔓蜿蜒动暗蛇。
晓润芝{差}挑秀茁，午香茶灶煮苍芽。
玲珑仙客知何在，千古烟霞自一家。

危楼清迥立江风，紫逻红旗落日中。
暑雨涧溪来浩荡，暮烟洲渚隔朦胧。
欢声不厌重城近，霁色遥知秀野丰。
沧海一时传丽句，天才真是杜陵翁。

蝼蚁有统治，羽鳞知所宗。
是知君臣初，直与太极同。
子之于其父，成性天所钟。
因其亲爱心，以飬日益恭。
平居竭勤瘁，患难忘厥躬。
不择艰与易，那知通与穷。
至于事其君，是乃孝之中。
未闻君父间，诚敬有卑崇。
孔子故有言，移孝斯为忠。
谷黍不离草，蚕鱼其类虫。
皆能衣食人，生世曾不空。
矧乃备万物，阴阳资粹冲。
学问必唐虞，侪軰皆朱熊。
于世乃无补，将何辨蟊螽。
五帝道尊极，三王化醇醲。
皆由诸大臣，汲引相追踪。
惜哉物伪炽，慧巧为心蓬。
谗邪丑正直，党与交讥攻。
上者以翕訿，下焉滋鞠讻。
鸾凤远遁伏，鹰隼摩苍穹。
人神共愁叹，寒暑迷秋冬。
一人念忠直，百志懐兵戎。
利口锐戈矛，危机峻临冲。
贤正欲自保，孤羊豢狼丛。
邦家欲常宁，西驾而求东。
圣宋会明良，盈成绍熙隆。
寖寖逾百年，稍稍追古风。
嘉鱼烝罩汕，凫鹥在亹潨。
中间忽纷更，新进争锋铓。
岂顾君与民，致身惟穹窿。
己酉乙丑间，群类何夣夣。
有蔽过重云，其毒如虿蜂。
谁敢正一议，洒兹谋犹卭。
公诚社稷臣，识见何瞳瞳。
端方屹以立，千峦一危峰。
幽林馥猗兰，雪霜茂长松。
侠以疏拙身，趋时良戅舂。
向者有所陈，狂言几怙终。
所犯斧钺诛，寛仁赖天衷。
未几遽昭雪，还归禄更丰。
毫厘未禆报，已愧羔羊缝。
矧乃素鄙贱，无阶望门墉。
未委何所长，能如粲投邕。
星车未鞅脱，鹗荐俄天通。
朝廷嘉谠言，固已可公奏。
秩满禆再陈，推恩非独后。
盖以历任浅，欲进难为骤。
譬如升阶梯，等级言无缪。
且以罪累人，顿此无愆咎。
有禄幸及亲，非徒飬体口。
端然坐屏序，无复事奔走。
虽曰去亲膝，曾不远廛亩。
坦途五短驿，安问连旦昼。
如此奉温凊，不殊居左右。
平生最知幸，获附诸儒后。
学问虽不深，是非幸无瞀。
知心在所飬，御欲如御寇。
耳目诸玩好，常如对尘垢。
惟有学问心，终年忧不售。
今兹足优游，永日诗书囿。
人固有通塞，誉亦随美丑。
惟有片纯诚，于身可长久。
平生所游历，昭如认星斗。
吉凶系行违，成毁由慵懋。
于心既不疑，人来为明剖。
十中一二悟，亦足长福祐。
况兹山水清，人物多奇秀。
加以托下风，长如饮醇酎。
人之于子弟，亲爱闗慈友。
至于力维持，未必能再复。
乃知大贤心，生成即高厚。
知其远方归，偏亲已皓首。
不忍重违去，誓甘老藜糗。
又以家素贫，无田事耕耨。
四弟三云亡，若身无足肘。
聚指几四百，居前半孤幼。
委曲为之虑，过其自营构。
士之所大患，志与时不偶。
时与志两得，百中而一有。
盖以世惑深，真伪相纷纠。
簧丝在口舌，巧令工迎凑。
攘臂视听下，非明孰能究。
门下无寸武，踪迹非素狃。
一旦洊论拔，如射之有彀。
惟以向所为，期以劝绅绶。
天下本无事，欲治多纷揉。
惟是举措颠，嘉苗不如莠。
履舄以尊戴，冠簪斯践蹂。
助天系宠绥，宜民惟在宥。
人如公用心，劝不由赏购。
有冽甘井泉，清深玉其甃。
未观繘长绠，大施如川溜。
区区一方部，不几幕其收。
于嗟郁舆望，无路达旒黈。
作诗道尊光，庶几传不朽。

大郎性纯淑，至宝受磨琢。
二郎姿秀美，白璧光闪烁。
三郎神照藏，宛若雏在壳。
五彩翔凤翰，参差见斑駮。
三人吾令甥，亦尝从吾学。
昊穹有显通，报应无舛错。
未有祖庆厚，而招子孙薄。
二亲又善教，曾不闲饮啄。
甥虽多似舅，三子自超卓。
为文要根理，览古务详博。
不惟子三人，万世同矩彟。
慎勿学舅痴，直指世奸恶。
心虽在规益，世谁受忠谔。
立身既不危，青云在挐攫。

金峰醉翁七十九，行步龙钟面黧垢。
惟有满腹奇文章，日月争新无老丑。
頬舌锵洋言不苟，咳唾成珠须信有。
两眼如星照耀人，见客偏明俨如旧。
问翁壮年爱棋酒，迩日还如昔时否。
曰予不战犹好看，日饮常能倾一斗。
因持棋酒前就翁，明日壶浆复予就。
朱君贫苦亦好奇，接续携持穷清昼。
城中遑遑竞趋走，觌面草草忘亲友。
几人尊爼暂从容，笑傲松篁弄花柳。
宁知北郭予三人，继日相从辰到酉。
厐眉皓髪常温然，相见妙龄眉目秀。
惜哉才高命蹇成遗滞，四十余年州县吏。
弃之林野混渔樵，徒使知音动嗟喟。
愚闻天道高远不容人测度，无奈人能乐其乐。
故有鼓琴重围，行歌遗穟。
浩然充塞，不以世俗琐屑累寥廓。
愚观翁之子孙诜诜绳绳，此其后庆为不薄。
世俗母以翁老生轻心，须知此翁头白面黮而英心义气，天地不得而销铄。

道傍木，夹道参参如合屋。
种之毫末成合抱，太守慈仁辅生育。
古来善政盖有数，道路开通亦其目。
芟除翳秽平险阻，坚固桥梁便舻舳。
何为万柯随曲直，化此长龙被崖谷。
由吾太守爱民深，孜孜利民惟不足。
以为烈日长道难，加兹岭外炎暑酷。
黄茅欎蒸之烈气，重岚固结之浓毒。
不得清阴萦且纡，何处憩息而踯躅。
令如源泉下斯行，长原太山秀可掬。
桐榕枫果随所遇，惟其茂密佳荫速。
何公之心父母心，后人当如子孙续。
勿剪勿拜勿拗𣃁，蠧朽便可添新绿。

高亭殖殖水冷冷，笑指鸥凫坐晚汀。
远不闻声千橹去，矫如争秀数峰青。
烟云窗牖纷纷雨，露月蒹葭点点星。
最好归舆拥双璧，笙歌灯火照仙屏。

凤鸟跄跄，其羽仪仪。
其集伊何，梧桐之枝。
鸿飞冥冥，其翼差差。
其止伊何，清泠之池。
朝廷于公，夫岂不知。
国有大疑，爰度爰咨。
公虽家居，如在庙堂。
国之大经，论讨靡忘。
徐徐公车，在汴之郊。
薄言追之，以永今朝。
泛泛公舟，在河之阴。
薄言维之，以慰我心。
公赐我言，我斯藏之。
何以报之，羔羊素丝，秉德不遗。
公饮我酒，我斯酬之。
何以祝之，秀发庞眉，受福无期。

我行欲从车，好风苦相招。
谓言困行役，厌此道路遥。
骎骎四骆马，终日在岧峣。
簿书更追随，精耗发欲焦。
乃复泛柏舟，锦幔兰为桡。
是时春始和，暖风秀兰苕。
彼柳已青青，彼桃已夭夭。
王事敢不修，我行歌且谣。
彼不知之者，谓我士也骄。
不知非所知，我兹以逍遥。

驾言将西征，呼仆问行李。
吾行无所苟，虽远亲则喜。
痴儿不知事，饮血泪如水。
忆昨唐许边，逋逃聚蜂蚁。
巅崖寄巢穴，绝险不可迩。
扑灭无先几，捕督误诏旨。
是时寡妻病，吾计或可止。
君曰无妾私，促装勉行矣。
妾病虽云危，姑慈有足恃。
是身如浮云，永诀或此始。
一马才登途，渠魁头挂市。
犹虞未宁归，走讣忽在耳。
羁栖二十年，粱肉饱有几。
单车行四方，岁月几万里。
私居乃如寄，方此还之彼。
爱君能知分，嗜苦同甘旨。
誓欲相厥成，完百无一毁。
中流即我弃，我恨无涯涘。
家贫未能去，顾惜尚壮齿。
含愁复于行，嗜禄祇自鄙。
悠悠涉清汉，欲往辕更柅。
沧浪照颜面，不与旧相似。
蓬鬓生雪霜，龟胸点泥滓。
骄阳恰中伏，旱魃方哆侈。
山川惜阴雨，我稼病未起。
高堂蔽重帘，捉扇衣屡褫。
乃兹趋长途，登降遍峛崺。
简书况有限，暮晚未担弛。
山名初外朝，岌嶪超众岿。
晴天出万象，扰扰谁经记。
滥觞一拳多，结构五丸累。
蛟龙跨鸿蒙，殿阁耸碨礧。
或植如剑戟，或覆如釜锜。
或视而错愕，或行而迤逦。
或大而无当，或立而不倚。
干平七峰老，秀拔匪众比。
耆旧今所贵，瞻言但擎跽。
马息联八叠，培𪣻看冈屺。
篮轝劳攀牵，卒饿弗克仔。
肺声几成雷，背汗欲濡轨。
吾疲尚能徒，走骤托杖履。
岂不有林木，日昼方如毁。
晓行怯雾露，夜涉愁蛇虺。
屋颓茇穷阎，鱼馁饭干米。
田功微粱稻，圃学蕃麻枲。
截筒户割漆，剥楮人抄纸。
千枫立青冥，万竹秀披靡。
时时得流泉，濯溉移日晷。
清音有可乐，往往中宫征。
孰谓彼房陵，千家住清泚。
神仙隠九室，绰约如处子。
安眠费春秋，官爵弃敝屣。
宝公浮杯来，宴坐有旧址。
甘雨随众缘，凶年作蕃祉。
欲游嗟不遑，怅望祇悬企。
东西更多山，小大或亿秭。
未经夏禹凿，想待愚公徙。
横梯险相联，曲栈危半阺。
避就为俛眉，循缘或颠趾。
女娲高第一，仅去天尺咫。
黎明登其颠，星宿可俯视。
扶桑出晓日，洞彻及表里。
丘陵杂茧栗，草木浮糠秕。
补天闻故老，岂或有此理。
天之于空虚，一大器而已。
物或有不完，补之非天耻。
酒觞荐明诚，感叹至横涕。
留停仰妫墟，欲至更逶迤。
烟岚相薰蒸，暗黯常及巳。
杂民久熏陶，顽吏傲鞭棰。
令人愧满面，虞舜昔居此。
商洛不十舍，惄焉想黄绮。
奔驰浪南北，僶俛惭禄仕。
纷纷昨夜梦，慈母倚门俟。
愿骑双鸿鹄，更挟四𫘧駬。
言乘溪上舟，出宿城边址。
峰峦欲飞去，峭拔陵天委。
神奇杂鬼怪，巧绝非劂剞。
龙盘秦世松，玉滴尧时髓。
波澜杂云雾，莽苍在隠几。
平生贪幽胜，短桨行复舣。
一滩复一碛，却望无首尾。
崭崭边傍石，出没竞谲诡。
细垂一丝缕，大作十虎兕。
冲撞非雷霆，震荡岸欲圮。
鼋鼍不能游，蛟蜃得所恀。
悬流落千仞，急疾过发矢。
浮生真如叶，转足见生死。
篙工相号呼，熟视但如砥。
谓予且从陆，厥计亦非是。
吾生自有分，纤悉不在己。
缅思濠上鱼，载顾山梁雉。
未能脱缰锁，可恨讥𬬻锤。
孔卧弗煖席，禹行尚乘櫑。
所惭一无补，虚冒恩私被。
夜凉泛明月，不寐对潇洒。
凤林莽何处，草木秀嶷嶷。
槎头缩项鳊，不减河鲂美。
习池今可游，尊酒慰劳只。
鸿雁杳未来，将诗寄双鲤。

驾言将西征，呼仆问行李。
吾行无所苟，虽远亲则喜。
痴儿不知事，饮血泪如水。
忆昨唐许边，逋逃聚蜂蚁。
巅崖寄巢穴，绝险不可迩。
扑灭无先几，捕督误诏旨。
是时寡妻病，吾计或可止。
君曰无妾私，促装勉行矣。
妾病虽云危，姑慈有足恃。
是身如浮云，永诀或此始。
一马才登途，渠魁头挂市。
犹虞未宁归，走讣忽在耳。
羁栖二十年，粱肉饱有几。
单车行四方，岁月几万里。
私居乃如寄，方此还之彼。
爱君能知分，嗜苦同甘旨。
誓欲相厥成，完百无一毁。
中流即我弃，我恨无涯涘。
家贫未能去，顾惜尚壮齿。
含愁复于行，嗜禄祇自鄙。
悠悠涉清汉，欲往辕更柅。
沧浪照颜面，不与旧相似。
蓬鬓生雪霜，龟胸点泥滓。
骄阳恰中伏，旱魃方哆侈。
山川惜阴雨，我稼病未起。
高堂蔽重帘，捉扇衣屡褫。
乃兹趋长途，登降遍峛崺。
简书况有限，暮晚未担弛。
山名初外朝，岌嶪超众岿。
晴天出万象，扰扰谁经记。
滥觞一拳多，结构五丸累。
蛟龙跨鸿蒙，殿阁耸碨礧。
或植如剑戟，或覆如釜锜。
或视而错愕，或行而迤逦。
或大而无当，或立而不倚。
干平七峰老，秀拔匪众比。
耆旧今所贵，瞻言但擎跽。
马息联八叠，培𪣻看冈屺。
篮轝劳攀牵，卒饿弗克仔。
肺声几成雷，背汗欲濡轨。
吾疲尚能徒，走骤托杖履。
岂不有林木，日昼方如毁。
晓行怯雾露，夜涉愁蛇虺。
屋颓茇穷阎，鱼馁饭干米。
田功微粱稻，圃学蕃麻枲。
截筒户割漆，剥楮人抄纸。
千枫立青冥，万竹秀披靡。
时时得流泉，濯溉移日晷。
清音有可乐，往往中宫征。
孰谓彼房陵，千家住清泚。
神仙隠九室，绰约如处子。
安眠费春秋，官爵弃敝屣。
宝公浮杯来，宴坐有旧址。
甘雨随众缘，凶年作蕃祉。
欲游嗟不遑，怅望祇悬企。
东西更多山，小大或亿秭。
未经夏禹凿，想待愚公徙。
横梯险相联，曲栈危半阺。
避就为俛眉，循缘或颠趾。
女娲高第一，仅去天尺咫。
黎明登其颠，星宿可俯视。
扶桑出晓日，洞彻及表里。
丘陵杂茧栗，草木浮糠秕。
补天闻故老，岂或有此理。
天之于空虚，一大器而已。
物或有不完，补之非天耻。
酒觞荐明诚，感叹至横涕。
留停仰妫墟，欲至更逶迤。
烟岚相薰蒸，暗黯常及巳。
杂民久熏陶，顽吏傲鞭棰。
令人愧满面，虞舜昔居此。
商洛不十舍，惄焉想黄绮。
奔驰浪南北，僶俛惭禄仕。
纷纷昨夜梦，慈母倚门俟。
愿骑双鸿鹄，更挟四𫘧駬。
言乘溪上舟，出宿城边址。
峰峦欲飞去，峭拔陵天委。
神奇杂鬼怪，巧绝非劂剞。
龙盘秦世松，玉滴尧时髓。
波澜杂云雾，莽苍在隠几。
平生贪幽胜，短桨行复舣。
一滩复一碛，却望无首尾。
崭崭边傍石，出没竞谲诡。
细垂一丝缕，大作十虎兕。
冲撞非雷霆，震荡岸欲圮。
鼋鼍不能游，蛟蜃得所恀。
悬流落千仞，急疾过发矢。
浮生真如叶，转足见生死。
篙工相号呼，熟视但如砥。
谓予且从陆，厥计亦非是。
吾生自有分，纤悉不在己。
缅思濠上鱼，载顾山梁雉。
未能脱缰锁，可恨讥𬬻锤。
孔卧弗煖席，禹行尚乘櫑。
所惭一无补，虚冒恩私被。
夜凉泛明月，不寐对潇洒。
凤林莽何处，草木秀嶷嶷。
槎头缩项鳊，不减河鲂美。
习池今可游，尊酒慰劳只。
鸿雁杳未来，将诗寄双鲤。

驾言将西征，呼仆问行李。
吾行无所苟，虽远亲则喜。
痴儿不知事，饮血泪如水。
忆昨唐许边，逋逃聚蜂蚁。
巅崖寄巢穴，绝险不可迩。
扑灭无先几，捕督误诏旨。
是时寡妻病，吾计或可止。
君曰无妾私，促装勉行矣。
妾病虽云危，姑慈有足恃。
是身如浮云，永诀或此始。
一马才登途，渠魁头挂市。
犹虞未宁归，走讣忽在耳。
羁栖二十年，粱肉饱有几。
单车行四方，岁月几万里。
私居乃如寄，方此还之彼。
爱君能知分，嗜苦同甘旨。
誓欲相厥成，完百无一毁。
中流即我弃，我恨无涯涘。
家贫未能去，顾惜尚壮齿。
含愁复于行，嗜禄祇自鄙。
悠悠涉清汉，欲往辕更柅。
沧浪照颜面，不与旧相似。
蓬鬓生雪霜，龟胸点泥滓。
骄阳恰中伏，旱魃方哆侈。
山川惜阴雨，我稼病未起。
高堂蔽重帘，捉扇衣屡褫。
乃兹趋长途，登降遍峛崺。
简书况有限，暮晚未担弛。
山名初外朝，岌嶪超众岿。
晴天出万象，扰扰谁经记。
滥觞一拳多，结构五丸累。
蛟龙跨鸿蒙，殿阁耸碨礧。
或植如剑戟，或覆如釜锜。
或视而错愕，或行而迤逦。
或大而无当，或立而不倚。
干平七峰老，秀拔匪众比。
耆旧今所贵，瞻言但擎跽。
马息联八叠，培𪣻看冈屺。
篮轝劳攀牵，卒饿弗克仔。
肺声几成雷，背汗欲濡轨。
吾疲尚能徒，走骤托杖履。
岂不有林木，日昼方如毁。
晓行怯雾露，夜涉愁蛇虺。
屋颓茇穷阎，鱼馁饭干米。
田功微粱稻，圃学蕃麻枲。
截筒户割漆，剥楮人抄纸。
千枫立青冥，万竹秀披靡。
时时得流泉，濯溉移日晷。
清音有可乐，往往中宫征。
孰谓彼房陵，千家住清泚。
神仙隠九室，绰约如处子。
安眠费春秋，官爵弃敝屣。
宝公浮杯来，宴坐有旧址。
甘雨随众缘，凶年作蕃祉。
欲游嗟不遑，怅望祇悬企。
东西更多山，小大或亿秭。
未经夏禹凿，想待愚公徙。
横梯险相联，曲栈危半阺。
避就为俛眉，循缘或颠趾。
女娲高第一，仅去天尺咫。
黎明登其颠，星宿可俯视。
扶桑出晓日，洞彻及表里。
丘陵杂茧栗，草木浮糠秕。
补天闻故老，岂或有此理。
天之于空虚，一大器而已。
物或有不完，补之非天耻。
酒觞荐明诚，感叹至横涕。
留停仰妫墟，欲至更逶迤。
烟岚相薰蒸，暗黯常及巳。
杂民久熏陶，顽吏傲鞭棰。
令人愧满面，虞舜昔居此。
商洛不十舍，惄焉想黄绮。
奔驰浪南北，僶俛惭禄仕。
纷纷昨夜梦，慈母倚门俟。
愿骑双鸿鹄，更挟四𫘧駬。
言乘溪上舟，出宿城边址。
峰峦欲飞去，峭拔陵天委。
神奇杂鬼怪，巧绝非劂剞。
龙盘秦世松，玉滴尧时髓。
波澜杂云雾，莽苍在隠几。
平生贪幽胜，短桨行复舣。
一滩复一碛，却望无首尾。
崭崭边傍石，出没竞谲诡。
细垂一丝缕，大作十虎兕。
冲撞非雷霆，震荡岸欲圮。
鼋鼍不能游，蛟蜃得所恀。
悬流落千仞，急疾过发矢。
浮生真如叶，转足见生死。
篙工相号呼，熟视但如砥。
谓予且从陆，厥计亦非是。
吾生自有分，纤悉不在己。
缅思濠上鱼，载顾山梁雉。
未能脱缰锁，可恨讥𬬻锤。
孔卧弗煖席，禹行尚乘櫑。
所惭一无补，虚冒恩私被。
夜凉泛明月，不寐对潇洒。
凤林莽何处，草木秀嶷嶷。
槎头缩项鳊，不减河鲂美。
习池今可游，尊酒慰劳只。
鸿雁杳未来，将诗寄双鲤。

少时驰驱走四方，马足遍踏无边疆。
北逾崦嵫薄扶桑，远陟羊肠上太行。
历参涉昴扪亢房，荡舟溟渤浮河潢。
五湖彭蠡窥沅湘，蛟龙出没鳞鬣苍。
大浪震叠钟鼓撞，怒蜃结构珠瑶光。
游鱼鲦鲿鳣鲔鲂，㶉𫛶沉浮旅𫛤鸧。
大鹏一飞凌鹔鹴，中林荃蕙杂兰菖。
妖红曼绿艳靓妆，回溪曲覆秀筼筜。
老松怪柏号风霜，桂丹枫赤橘柚黄。
阆风仙人醉琼浆，前旆虹蜺骑凤皇。
云台曲璧络奇璜，缥缈天乐非宫商。
我欲从之匪暇遑，昨朝图画纷开张。
睥睨旧游心惚慌，南岭赤日西玄霜。
愁云不开雨雪雱，变化倏忽无经常。
隆楼杰阁郁相望，远峰截嵲插雕梁。
商人骑马儿牧羊，牛车鱼艇浮纤芒。
苍鹅无声浴沧浪，熟视却顾疑腾骧。
骅骝奚为弃路傍，骨骼虽老终轩昂。
重阳篱菊开煌煌，怪见桃杏争芬芳。
梅花一枝忽自折，半篱仿佛闻幽香。
文陛网户绿绮窗，中有美人岂媖媓。
流珠蛱蝶金鸳鸯，一盼少年犹断肠。
蓬莱宫中日月长，世界凡阅几炎凉。
悠悠彼乐未遽央，棋局未知谁子强。
庞眉老僧坐道场，手捉拂子据绳床。
似达至理言虑亡，惟我知彼真荒唐。
乃知画工匪其良，倒置高下玩阴阳。
鬼神丑怪不能藏，咫尺千里无准量。
屈折海岱留缣缃，物象涕泣愁斧戕。
贵家欲得心奔忙，背锦轴玉红绨囊。
君亦爱之未能忘，苟不溺心奚所妨。
我今与公陟高冈，坐视四海超八荒。
图史罗列耀文章，前有唐虞上羲皇。
左右孔孟从庄扬，朝莫见之心肃庄。
议论兴废评否臧，卑陋不肯数汉唐。
广莫之野无何乡，我与子乐奚其将。

春风破穷阴，草木争秀发。
纷敷作锦绣，晃耀映霜雪。
我行纵披赏，欲戴羞白发。
相看一杯酒，聊以酬佳节。

流火退缩金盛强，郊原日夜生寒凉。
梨垂栗皱橙柚香，田家笑语炊黄粱。
山水秀彻摇秋光，重岩细菊斑斑黄。
万象呈露无遁藏，时和岁丰辰亦良。
脂车与子游上方，吐论纵横气轩昂。
书帙罗列图画张，睥睨孔孟窥虞唐。
偃息道奥缘禅床，苒苒定看移星霜。

万竹娟娟一径开，禅师当日为谁栽。
本支间出为龙去，秀实长留待凤来。
挥袂好风能应接，杖藜栖鸟误惊猜。
公游岂得如嵇阮，禁省方归治剧材。

十年翰墨共萤窗，万里忧勤鬓欲桩。
薄宦鹿埃寄南国，归心日夜度重江。
春风喜咏棠阴秀，夜月愁看雁影双。
病眼相望劳不彻，书来聊得此心降。

翠跸雕舆下未央，禁林春色秀天芳。
帝居便是蓬莱胜，花气浑如薝卜香。
五色灵池鱼拨剌，九苞阿阁凤徊翔。
神仙世界光阴别，比着人间一倍长。

锦江蟠泊落云端，秀气全分在尔颜。
少日大鹏飞北海，清时片玉出昆山。
心存魏阙安危际，名在丹台伯仲间。
昨夜泸渝初奏捷，巅崖谁为勒铭还。

素节于今杰，青春此日生。
地还坤德重，天给露华清。
鸿鹄飞昭旷，骐驎瑞太平。
云浮朱槛细，星入画图明。
簪绂师先进，旒𫄧望老成。
千龄逢盛际，万里起修程。
客献南山颂，人期北户荣。
学高才称副，仁厚福兼并。
香荐芝兰秀，诗言犬马诚。
祝公比松柏，早晚席台衡。

鸟飞池曲冒尘埃，眼看莲花叶叶开。
行李偶随孤艇出，好风飘寄一枝来。
雨中秀色供吟眼，风外清香入酒杯。
半夜梦魂生枕簟，神仙无语下阳台。

花满春来路，云归雨后天。
红尘一马去，白日寸肝悬。
秀色歌棠棣，归心听杜鹃。
东风吹眼尾，客泪滴涓涓。

棠棣东林秀，纷纷近北堂。
池荷羞叶绿，篱菊酿花黄。
袅袅风前态，飘飘雨后香。
读书忆兄弟，回首泪千行。

榴结东林秀，维扬得此栽。
春风百花落，暑雨数苞开。
转影临妆镜，飞香上酒杯。
江淮千里远，安得一枝来。

一室浮尘外，重门翠岭坳。
愧非南土秀，辄继竹林交。
共喜逢佳节，狂游过碧郊。
绿垂溪柳线，红舞野花梢。
历乱禽相语，芊茸草渐包。
赏心须载酒，席地不诛茆。
野眺幽欢入，羁穷旧恨抛。
川原真胜境，鸡黍亦嘉肴。
清唱溪泉激，虚谈佩玉敲。
醉肠波浩荡，锐气虎炰烋。
天子今尧舜，吾门岂许巢。
亨途行决矣，何必俟占爻。

吴子新诗好，轻容俗吏传。
芝兰元自秀，骐骥不须鞭。
万象生尘外，千林宿水边。
欲歌无意绪，甘让古人先。

秀色霜滋重，余香露洽鲜。
鹄巢灵壳媚，海窟夜珠圆。
丹橘非优贡，蟠桃亦浪仙。
无嗟后林质，未至太清天。

一雨凄凉夜，群阳发育春。
风雷惊旧蛰，泥滓倦行人。
花秀千家囿，波添数尺津。
新晴何处好，郊外草如茵。

林边竹枝子，问法即心王。
气挹千山秀，风吹万室凉。
灵泉通润泽，幽鸟恣徊翔。
雨雪翻天地，看瞻爱有常。

大田既戒岁无忧，零雨其蒙夜复收。
籼稻可惟斋马鬣，圣禾亦自秀牛头。

尝思孔子昔在世，门生弟子三千人。
大哉卷舒圣人道，弦歌讲诵邹鲁滨。
立身非以利欲诱，至诚惟学义与仁。
雍容德艺愈磨厉，烜赫光辉弥日新。
追尘力行慕汲汲，忘疲善诱思循循。
外荣岂就卿相位，内乐惟知探道真。
所以万世作师法，望之仰之如北辰。
吾尝苦爱孟子语，渊源事业醇乎醇。
得君达欲善天下，陋巷穷惟周一身。
当时举世谓迂阔，进退何妨吾屈伸。
纷纷流俗何足托，以道优游能自遵。
瞥然顾彼万锺禄，有如聚散空中云。
乃知君子所为学，志将忧道不忧贫。
君仪建德一儒士，笃学沧溟陶粹纯。
年强有志辟邪说，气壮力苦锄荆榛。
放出森森梓杞材，秀枝烂漫敷青春。
读书侵暮即然烛，为文夜坐常达晨。
谁悯颜瓢啖藜藿，自怜范甑生埃尘。
每云外物未尝恤，披卷动能经累旬。
有时挥笔泻霖雨，但闻霹雳飞车轮。
云开雾散却晴霁，清风淅淅无纤尘。
佳花美木竞妍秀，高山远岫皆嶙峋。
有时高谈倾耳听，又如天马超昆仑。
回顾驽骀百千辈，疲筋竭力安可群。
我嗟才识顽且鄙，书斋日得相依亲。
勤勤顾子能如此，固宜使人长书绅。

尝思孔子昔在世，门生弟子三千人。
大哉卷舒圣人道，弦歌讲诵邹鲁滨。
立身非以利欲诱，至诚惟学义与仁。
雍容德艺愈磨厉，烜赫光辉弥日新。
追尘力行慕汲汲，忘疲善诱思循循。
外荣岂就卿相位，内乐惟知探道真。
所以万世作师法，望之仰之如北辰。
吾尝苦爱孟子语，渊源事业醇乎醇。
得君达欲善天下，陋巷穷惟周一身。
当时举世谓迂阔，进退何妨吾屈伸。
纷纷流俗何足托，以道优游能自遵。
瞥然顾彼万锺禄，有如聚散空中云。
乃知君子所为学，志将忧道不忧贫。
君仪建德一儒士，笃学沧溟陶粹纯。
年强有志辟邪说，气壮力苦锄荆榛。
放出森森梓杞材，秀枝烂漫敷青春。
读书侵暮即然烛，为文夜坐常达晨。
谁悯颜瓢啖藜藿，自怜范甑生埃尘。
每云外物未尝恤，披卷动能经累旬。
有时挥笔泻霖雨，但闻霹雳飞车轮。
云开雾散却晴霁，清风淅淅无纤尘。
佳花美木竞妍秀，高山远岫皆嶙峋。
有时高谈倾耳听，又如天马超昆仑。
回顾驽骀百千辈，疲筋竭力安可群。
我嗟才识顽且鄙，书斋日得相依亲。
勤勤顾子能如此，固宜使人长书绅。

公钱虽少俸钱余，明日如今作会无。
况有鳖裙胜脍鲤，岂无鹅掌代蒸凫。
庆归子舍芝三秀，官入卿曹棘九株。
闻说丽人推不去，爱才何止十年奴。

众峰势连环，万叠不可穷。
香炉独秀拔，佳气常葱葱。
长风卷游雾，晓壁开曈眬。
招提出其下，楼观排青红。
回眸盻五老，刻削金芙蓉。
宜哉谪仙子，爱此巢云松。

龙湫亘三峡，草木皆森奇。
禅余得支径，别坞行逶迤。
上人吴门秀，邈有方外姿。
芒鞋衬两足，策策欣相追。
秋田罢刈获，云水明空陂。
双双林中禽，文彩光陆离。
雍容事饮啄，相顾忘惊飞。
鲜飚忽腾馥，岩桂飘葳蕤。
峰端卧落日，眷此忘还期。

通玄接香谷，夹道青松直。
高秋得微雨，秀色寒更碧。
林梢挂红子，照眼明的的。
散策从所欢，悠悠事遐历。
僧坊媚烟篆，笑语恋几席。
陶谢安在哉，空山独行迹。

庞公与少陵，不肯入州府。
畏人嫌其真，但喜归茅宇。
先生岂其徒，与世亦龃龉。
年来作庵榜以静，静非对动默即语。
闭门谢客亲荷锄，秀甲珍芽春满圃。
黄鸡白酒厌妻孥，醉以诗书相媚娬。
况复家传侍郎后，缥囊玉匣收奇古。
宝刀错落走金蛇，至药晶荧啸铅虎。
先生妙龄已绝人，放浪江湖弃簪组。
居闲自不减前烈，遇物阴施功不数。
我疑造物已收录，富贵来寻君勿阻。
不然骑鹤扣玄关，跨跞松乔攀佛祖。

吾闻廖夫子，名大不得睹。
读书尽五车，行义拔前古。
聚徒从妙龄，所至变邹鲁。
身虽甘陋巷，志欲望伊吕。
风云苟超腾，名教当有补。
蹉跎鬓毛改，寸禄晚方取。
青衫适南营，素幔归湓浦。
秋原起新陇，寂寞一抔土。
悲歌动闾里，清血洒如雨。
兰玉已含芳，行看秀庭户。

飞甍巨栋出高墉，览秀开亭实有功。
湓水秋横帘幕外，庐山晴落酒杯中。
俯窥城郭千艘转，仰见星河四面同。
江左元规存旧观，孟侯还此继高风。

晓风池沼水澜翻，春尽淮南麦秀寒。
院落无人日亭午，柳花如雪满阑干。

盘盘秀岭遶曾檐，方丈门开挹翠岚。
风激松梢声间发，月留泉底影相涵。
天机清晓猊台震，险句穷宵虎穴探。
白傅异时修故事，杖藜应许到云庵。

眉山郁茀眉水清，清淑之气锺群形。
精璆美璞不能擅，散发宇内为豪英。
煌煌苏氏挺三秀，豫章杞梓参青冥。
少年著书即稽古，经纬八极何峥嵘。
未央宫中初射策，落笔游刃挥新硎。
翰林醉翁发奇叹，台阁四座争相惊。
逡巡传玩腾众手，一日纸价增都城。
同时父子擅芳誉，芝兰玉树罗中庭。
风流浩荡播江海，粲若高汉悬明星。
前年闻公适吴会，壶浆跪道人争迎。
浮云流水付幽讨，下视世网鸿毛轻。
野人弱龄不事事，白首丘壑甘忘情。
神仙高标独未识，暂弃萝月人间行。
朝吴暮楚失邂逅，惝恍夜梦还惸惸。
迩来旅食寄梁苑，坐叹白日徒虚盈。
彭门千里不惮远，秋风匹马吾能征。
铃斋吏退属幽款，一看挥尘银河倾。

弱性嗜幽散，出门随所便。
莲房纷可袭，林幄正高褰。
群木含晨景，孤撑破宿烟。
逶迤屯秀崿，宛转滀清涟。
岸匝藤花暗，崖垂桂影圆。
引鶵鸣鴶鵴，解箨露婵娟。
恍若经愚谷，浑疑渡辋川。
葑田青泛泛，石葛蔓绵绵。
缅想醉山简，相从狂谪仙。
援毫更妙韵，愧乏碧云妍。

雷岫庵南千种梅，含芳准拟为君开。
冷香秀色谁为主，趁取花时更一来。

江南十月天未霜，木梢冉冉犹青苍。
烟沙篁竹媚两岸，亭午气候如春阳。
吴樯楚柁自纷扰，花鸭鸬鹚殊未忙。
深湾野浦望不剧，苇间隠隠闻渔桹。
黄昏无云桂魄满，一川秀色倾银潢。
何人隔岸弄长笛，吹风渡水声悲凉。
兰台故人天一方，美景乐事谁相将。
船窗欹枕夜未央，杳杳孤云空飞扬。

庐山百里蟠穹苍，绝顶阴云常下覆。
晴日天风忽扫除，翠壁千层开锦绣。
我来庐山初得君，爱君面有庐山秀。
长篇险韵使我惊，忽获风流云散后。
气味清新满牙颊，如入洞庭尝橘柚。
梅子如钱柳絮飞，杜鹃哀号山雨昼。
念君明当京邑行，马蹄蹴踏春泥绉。
黄陂新息道路迥，野饭藜羹须强嗅。
天街到日夏渐热，车毂相摩汗如溜。
丈夫功名非苟取，劝子未用轻蓝绶。
山中五月早归来，涧底清泠当共漱。

高楼冠浮云，下瞰百顷湖。
清漪照两岸，秀色含菰蒲。
骚人富笔力，领略惊须臾。
短长随万象，肯议鹤与凫。
二客各英妙，温温古为徒。
从公文字饮，所乐非歌呼。
酒酣挹诸山，高下如迎趋。
篮舆复迤逦，远访飞来孤。
炎蒸近亭午，天地如大炉。
石泉饮吾庐，快意犹过屠。
松门彻九里，始见灵山隅。
佳名自开皇，籍甚闻中区。
幽芳不时艳，地胜乃滋濡。
招提数四海，雄观宜且无。
归途憩寿星，寒碧森万株。
萧骚聒众响，孰辨笙与竽。
抬眸瞩新榜，蔚蔚气自殊。
将军恋清绝，劝客颓玉壶。
道人烹露芽，满盏浮云腴。
傥无方外姿，未可同此娱。

南山有佳木，秀色何葳蕤。
封植不记年，落落今百围。
盘根虽自固，烈风无时吹。
匠手营大厦，众材得施为。
伟哉梁栋姿，取用不可迟。

吾乡英秀颇能文，子复区区慕碧云。
请用三多为祖式，他时自与古人群。

昔与乃翁相遇年，始知有子生且贤。
尔来双干已争秀，屹屹欲上参高天。
昨朝较蓺偶不售，他日奏赋闻甘泉。
方今庙堂喜人物，收拾万汇归陶甄。
袅蹄麟趾终一出，辉映左右无余妍。
肯学孟生夸得意，一日走遍春风前。
嗟余投老隠岩谷，形若槁木心灰然。
扁舟追子仅千里，仿佛夜梦遥相传。
西湖风物行岁晏，归赋梅花趁腊先。

吾闻峄山桐，猗猗排秀干。
栖鸾宿凤信所奇，众木纷纷何足算。
呜呼，天相彼质，复虚彼心。
故其声之隠也无阂，其动也无留。
有叩而鸣，体佚而休。
嘉上人之妙龄兮，无适俗之卑韵。
刚有拟于斯桐兮，廓中虚以受训。
异速成之朝荣兮，培益厚而日敏。
悼像末之寥寥兮，蹇吾道之不振。
续芳尘于祖席兮，他日非桐虚上人者而复谁何哉。

君看楚峤耸巑岏，圭壁千层间翠岚。
山后一峰尤秀拔，依稀还落剡溪南。

九江秀色可揽结，谪仙爱彼巢云松。
寂寞风流三百载，此轩奇观蹑前踪。

异材擢阳阿，秀色方蔚然。
侵寻掩众阜，屹屹上造天。
惊飚忽摧殒，中道虚弃捐。
颜渊古称夭，道德今独妍。
何求拥肿为，无用徒永年。

余杭门西山迤逦，屹屹千峰插天起。
穷幽摘胜过三邑，随处云林皆可喜。
迩来杖策到君家，始觉溪山逢骨髓。
争流万壑会目前，竞秀千岩对窗几。
丹枫洗雨秋霁余，白鸟出没岚光里。
主人韵胜无尘埃，翠竹红桃相映栽。
良辰樽俎凭谁共，友月朋云自往来。

客有来从东越，示余满把琼瑶。
万壑千岩锺秀，故知多士翘翘。

寻常西湖月，云雾多袭明。
兹宵实昭晰，似慰诗人情。
低昂见列宿，戢曜非光荧。
起余二三子，微咏哦新声。
杖藜山前去，鸡犬寂不鸣。
兰皋宿鹭群，回首时自惊。
君看南北山，气象真峥嵘。
参差烟树丛，一一含余清。
上人江南秀，邂逅意所倾。
夜阑劝复路，浩兴殊未盈。

处士尚余陈迹，断碑横卧林塘。
婉约梅花秀句，骚人万古传香。

寒溪之滨，沙石之窦。
产此灵苗，蔚然而秀。
有美君子，采持而归。
文石相并，滀涵清漪。
根盘九节，霜雪不槁。
置之幽斋，永以为好。

玉秀兰芬好弟昆，时来挟册视田园。
囷场古木千章合，仿佛秦人避世村。

汉唐夸汝南，豪杰不胜数。
山川有灵蓄，郁郁久不吐。
迩来见潘子，秀色实眉宇。
是家贤伯仲，学术本邹鲁。
他时俱特立，肯与哙等伍。
浪为叶城游，邂逅得晤语。
异乡逢岁晏，越鸟思南举。
江湖结后期，细与论今古。

豫章山川足灵气，天与四时滋万汇。
翘然双干秀一门，儒释殊科道无异。
一操经术游广文，一事瓶盂寻祖意。
功名生死两俱彻，论报君亲各无愧。
上人余力擅风骚，三昧何妨间游戏。
穷愁肯学郊与岛，高瞻已能追晋魏。
文章妙处均制馔，不放咸酸伤至味。
少陵彭泽造其真，运斤成风有余地。
眉阳老人文所宗，此语得之吾敢秘。
斯君向上踏玄关，奔逸绝尘那可跂。

笃学谁如子，穷经志亦勤。
干将曾未试，宝气已沈沦。
天远终难问，眉酸谩自颦。
伫瞻兰玉秀，褒及墓中身。

雅构何幽眇，真宜邃隠名。
朝云半峰秀，夜月一帘明。
终岁尘痕少，无时爽气清。
炷香翻贝叶，安稳老余生。

桃李韵粗俗，江梅清独妍。
幽姿有时睹，如揖姑射仙。
从来丹青手，默数三四贤。
徐熙擅江左，赵子名西川。
中间复谁何，绝特推老边。
风流迨兹泯，范子俄超然。
迺知苕霅胜，秀气常回旋。
斯人非画师，势利不可镌。
兴来即挥毫，游戏三昧前。
一枝岂易得，答子能拳拳。
横斜有余态，肌粉含霏烟。
我来玩几席，叹赏徒留连。
恨无处士诗，二妙相并传。

参军暂辍簿书忙，为我聊开古锦囊。
玉骨已能含秀气，珠玑那解不辉光。
王孙挟策真难事，妙质如君岂易量。
它日雠书天禄阁，声名端可继刘郎。

蔌蔌林中叶，落势殊未休。
念汝春夏间，芃芃一何稠。
朝烟坐苍翠，暮雨借膏油。
及今乃委地，只以藉马牛。
焚之扬其灰，或用粪田畴。
当记排空出，结阴弥道周。
物生固有数，时去安可留。
况汝易摆触，性质本纤柔。
惟有松竹秀，独当天地秋。

静如秋潭月，秀比玉山岑。
濂溪素积善，遗泽乃在今。
一鸣先众人，再鸣慰我心。
茁芽旧固好，浚养日愈深。
岁暮冰雪气，关山车马音。
去者辙相结，岂止旅思侵。
期君贾余勇，枭俊将成禽。
策功居第一，受赏绾千金。
高堂迟捷布，华发正盈簪。

长松高落落，积雪白皑皑。
鳞鬣冻且僵，郁结久不开。
观其缠压意，直使同枯荄。
雁带寒光去，鸟传春信来。
微阳入直干，生意忽已回。
豁若醉初醒，整顿出尘埃。
秀色媚山腹，孤标摩斗魁。
时至自当复，安得长摧颓。
若非根本壮，何能异草莱。

庐山九江南，胜隠类王屋。
中有刘先生，逃荣弃朱毂。
我尝问持养，次第蒙摄伏。
操心要常存，尤戒忌追逐。
教人啖火枣，喻世指风烛。
一从屏晚膳，已觉失颐肉。
谅能早如此，盎自有余粟。
寝甘无复梦，行健不须竹。
华池涌清波，漱饮每充足。
当使百灵朝，如闻九虫哭。
欲尘亦遂扫，由味方有触。
甘肥自煎熬，其毒甚回禄。
愿公亦澹薄，同享秀眉福。
丈夫贵决烈，安得犹碌碌。
淘沙始见金，椎石方逢玉。
所以老氏言，为腹不为目。
未能便仙去，轻举随白鹄。
且保临老年，眼明腰不曲。

我行九江南，旷野围空山。
道旁何所有，高松立巑岏。
藏标隠云雾，秀气凌冈峦。
横骞却与走，怪状千万端。
中有清风发，能令朱夏寒。
流金五六月，方苦行路难。
骑者欲颠沛，负者面如丹。
气息几断绝，至此方少宽。
消渴饮甘露，涸辙投长澜。
迺知古人意，为惠无穷年。
亦有被剪伐，行列颇不完。
岂非风雷变，或者盗贼繁。
土人对我叹，云有县长官。
为政猛于虎，下令如走丸。
取此为宫室，将以资宴欢。
良工操斧斤，睥睨长林间。
择其最高大，余者弃不观。
千夫拥一柱，九牛力回旋。
至今空根悲，泣泪尚未干。
彼令诚何心，缓急迷后先。
毫末至合抱，忍以顷刻残。
万众所庇赖，易为一身安。
居上恬莫问，在下畏不言。
世事类若斯，呜呼一摧肝。

梦锡更时事，恢然君子儒。
节之琼树枝，秀气发扶疏。
昌龄出相家，谦谨乃绳枢。
三人于交游，得一固有余。
日暮俱访我，止驾共踌躇。
四天忽阴沉，风声若江湖。
寒色尚可畏，促膝同附炉。
高密酒虽贵，为君开一壶。
拳栗自东越，殷榴从上都。
羹烹历山蕈，脍斫注沟鱼。
鲜蛤寔海错，肥羊非市屠。
后食淮南莼，此皆北所无。
主人不敢爱，且以为宾娱。
梦锡饮中豪，节之亦其徒。
昌龄稍奸黠，我劝势颇麤。
左手扼其肩，右手进觥盂。
勉强为我尽，淋漓满衣裾。
醉坐各忘去，蓬烛已见跗。
幽谈入鬼怪，巧谑相揶揄。
勿言轻此乐，此乐胜笙竽。
明朝酒醒后，相对礼如初。

青毡作帽黑药靴，进退飒飒生风沙。
胡歌胡舞胡两跪，问胡何为乃至此。
象胡之人假为之，朱颜的皪秀两眉。
手操弓矢仰视天，如见飞雁驰平川。
主称此乐直万钱，坐客竞饮黄金船。
世人见识无百年，追欢收快贵目前。
当时披发祭于野，自非辛有谁知者。

爹爹来密州，再岁得两子。
牙儿秀且厚，郑郑已生齿。
翁翁尚未见，既见想懽喜。
广孙读书多，写字辄两纸。
三三足精神，大安能步履。
翁翁虽旧识，伎俩非昔比。
何时得团聚，尽使罗拜跪。
婆婆到辇下，翁翁在省里。
大婆八十五，寝膳近何似。
爹爹与你你，无日不思尔。
每到时节佳，或对饮食美。
一一俱上心，归期当屈指。
昨日又开炉，连天北风起。
饮阑却萧条，举目数千里。

惟天莽苍苍，乃立此门阙。
山本如城高，剖凿中断裂。
两峰竞秀倚，千古势相戛。
大江方南来，逼束不得泄。
潴为无底深，散作万顷阔。
想当割据时，闭固孰敢发。
夕阳坐荒亭，诗思摹峭拔。
清晨放舟出，回首见呀豁。
西梁尚局促，壮观心颇阔。
安得呼化工，努力更一揠。

昂昂林边鹤，何事不天飞。
徘徊方塘面，独啄青苔衣。
得非恋其傍，修竹垂芳菲。
高竿擢春秀，清影弄朝晖。
曾于画图见，恍若迷是非。
兴与佳景会，悠然久忘机。

范子爱高卧，家政付儿孙。
将身比瞑目，达理吾所尊。
前日过所居，蔓草深闭门。
范子欠伸起，性寡笑与言。
相与寻幽寺，复将坐前轩。
斜阳满庭下，不厌鸟雀喧。
擘云青山秀，经雨野水浑。
念此景清旷，非君谁与论。
少年一倾盖，白首义弥敦。
颓然各忘返，明月照黄昏。

九江非吾土，久寓忘羁栖。
丘坟之所宅，舍此亦安归。
钱官最闲暇，因得治其私。
松楸郁在望，时复至郊圻。
驾言上东原，蔼蔼晨露晞。
草木新过雨，秀色可疗饥。
念此道旁民，散居在山蹊。
新秋百物熟，入城各有携。
芋迸紫卵壮，姜抽红笋肥。
𣗋香忆烹鲤，稻白想流匙。
养生无不有，美味仍及时。
此土遂可老，行当结茅茨。
云水有深约，尘埃无尽期。
人生适意耳，富贵亦何为。

公年五十余，须鬓黑如漆。
朝廷方进用，未是挂冠日。
又非力不任，数以身自乞。
人疑徇虚名，今也践其实。
萧然巢许姿，臭腐视冕绂。
东南富人材，卿相近间出。
急流能勇退，千古未有一。
贤哉谢夫子，趣尚真不屈。
腾装岭外远，归棹江边疾。
故乡何日到，清暑坐华室。
荔包杂红紫，茶品分甲乙。
岁时会亲宾，左右列图帙。
回头烟瘴地，挥手风波窟。
天将劳以生，乃独取闲佚。
观公眉宇秀，凛凛有道骨。
当为地上仙，不是笼中物。
我亦素有心，贱贫嗟汩没。
鸿鹄羽翼成，高飞脱罗罻。
鹪鹩未有巢，侧目空自失。
短章健公决，行且营蓬荜。

我置一榻在西堂，南风北风俱得凉。
轩窗开辟无壅塞，枕簟照映生辉光。
前有秋花闹如锦，乘时吐秀争煌煌。
堂前堂后种植满，坦腹转侧各相望。
初开半落皆有意，牵动幽兴何其长。
弥天好梦谁唤觉，林间鸟舌弄丝簧。
贱官固冗亦偷暇，一室甚卑堪退藏。
吾心与世久契阔，万事本无非故忘。

湖山秀气合，庭榭绿阴初。
吹腊新尝酒，鸣榔旋取鱼。
青规谏官疏，丹毂使臣车。
醉尉无仪检，将军莫怪渠。

团团浓绿隔窗纱，曾见丛生瘴海涯。
太守作堂真好事，谪仙题榜更增华。
孤根直节非今日，秀气清香自一家。
气候人间应较晚，月中子落此开花。

庭下金铃菊，花开已十分。
多情能惠我，对景独思君。
秀色三秋好，清香一室闻。
扁舟今夜雨，何处宿江云。

薄寒初著袷衣裳，日景中分不短长。
池馆虚明开水石，园林摇落受风霜。
黄花满槛金铃秀，白酒盈樽玉液香。
未老不须云母粉，且教弦管奏清商。

眷深贤守已忘形，肯屈旌旗到小亭。
坐有嘉宾仙骨秀，门无俗客暮山青。
荐樽施遣供蔬甲，秉烛相随看菊铃。
欲识主人书馆淡，短檠灯火漆函经。

开轩君子意，种竹岁寒心。
高节凌云秀，孤根得地深。
秋暄溪上雨，暝宿岭头禽。
预约疏三径，他时伴醉吟。

奕奕秋光照眼明，野香山秀互相迎。
路穿蒙密无人见，天借阴凉助我行。
水窦溅流如贝玉，松风疏韵作韶茎。
一重一掩尘埃远，故比城中分外清。

缭绕西行入乱山，白云深处据征鞍。
荞花著雨相争秀，枣颊迎阳一半丹。
鞅掌未能逃物役，乾坤何处托身安。
莒台东向情无限，那更秋风作暮寒。

醉醒多在钓鱼矶，越国云溪秀发时。
只用篇章为教化，声声可作后人师。

金声玉振辨服千，石棱猬磔奋无前。
丝乱获理赖正言，竹有特操非芊眠。
匏羹淡薄葅醢贵，土鼓摈弃淫哇贤。
革去浮伪真慨然，木秀风摧堆毁泉。

竹光团野草，秀气豁烦襟。
赠此遣愁寂，萧然静客心。
枕簟入林僻，鸟雀聚枝深。
兴趣江湖迥，松筠起碧浔。

绮罗敷色新出机，嵩洛神秀锺妙词。
关西子弟多习武，博学能文君最奇。
目中无双成器早，少小玉立谁瑕疵。
天王母后亲选擢，抱道韫德将发施。
朝中议论太真朴，湖南威凤翅小垂。
屈申后先皆有数，此理昭昭君自知。
芰荷堆绿珠露冷，兰杜秋香风正吹。
征鸿南飞燕北去，晚去潇湘君未归。

元钧家成都，洪秀禀天质。
紫微耀文采，青锁联近密。
德全无所累，道在固不屈。
暮年徙江湖，寓舍安蓬荜。
种花怜卫足，养乌爱均一。
南轩幽兴发，北牖高卧佚。
福庆有诸郎，寿康逾七帙。
循环视天理，一马齐万物。
我进亦随随，衰白纡郡绂。
屡闻旷达论，顿觉蒙陋失。
秋风吹楚泽，黄叶弄萧瑟。
潭水凝练光，衡门刻霜骨。
登楼足嘉景，分务饶暇日。
且复相从游，新醅侑梨栗。

华胄参元后，高门辅弼臣。
庄池初奋翼，舜旦早逢辰。
云木千寻秀，𬬻金百炼纯。
日边虚位著，楚尾望车尘。
尚德真肤使，存心信吉人。
包含誉尤美，平格泽惟均。
短发怜衰老，黄金愧拊循。
礼容长不责，恩义极相亲。
最要箕张口，深怜井有人。
孤危荷全度，谋报毕余身。

金风荡炎暑，六合气已清。
石崇南山高，晨起见峥嵘。
丝垂虫就茧，彼各有所营。
竹实不足饱，凤凰尚饥鸣。
匏瓜固贱草，引蔓上高城。
土地之所宜，结子如瓶罂。
革带守空文，岁月逝可惊。
木落行且秀，欣欣候春荣。

夕阳返照影流东，点点寒鸦过远峰。
渔叟罢竿收钓饵，牧童吹笛弄西风。
日光隠隠沉沧海，山色青青耸碧空。
万壑千崖增秀丽，往来人在画图中。

三峰峭拔如武夷，秀气入草根干丰。
秋堂一笑诗相共，竹杖未化谁知翁。
非特鹰爪致我啜，芋栗亦慰肠中空。
修鱼上钓开酒瓮，但欲醉我君宁同。
须饮一斗寄混沌，吹使自觉桃源风，此言当践非相笼。
百岁岂能空自窘，万顷汪汪同一本。

聚义归清虚，无欠亦无余。
聚利赴嗜欲，自丧俄自续。
义在诗与书，利在金与珠。
金珠壮人颜，俯仰一世间。
我去彼不随，彼去我不观。
诗书入青瞳，藏蓄心腑中。
贻之修乃孙，操之修乃躬。
秧种秀沃壤，愿饱万腹空。
源泉洌清甃，既与还不穷。
开轩有意哉，短什嘉仙翁。
黾勉慎所交，高攀古人风。

天作乃说真，人作故云假。
堆叠孕奇怪，含思亦如画。
遥岑出寸碧，群岫拥而亚。
苍苔抱秀骨，尤惬时雨洒。
去来何所人，度岭策羸马。
安得无心云，经从断而挂。
日落行且休，寒岩峙孤舍。
假合虽使然，登览忧亦写。
万法资诸心，一念有神化。
缔构况融结，犹造秋与夏。
摄用还一空，何取亦何舍。
莫认假与真，外乐聊以借。

一鉴沈沈含万象，千岩竞秀还相向。
季真梦断归去来，数顷寒光对夷旷。
管弦公外与民同，秘阁先生千骑长。
从公于迈巷无人，画船解缆争先放。
去探禹穴升稽山，语笑相逢洞天上。
玉帛纷纷何处寻，谩对遗陵起凄怆。
越王羞辱微之欢，山水依然人独往。
先生揖我欹金卮，吾道本来无得丧。
日月如飞奚用劳，醉舞言归勿令荡。
湘灵不见湘江闲，回首斜阳落秦望。

遥想七贤会，空留七贤里。
神交遗形骸，清流外尘滓。
脱略堕险怪，嵇阮两高士。
白视骄法家，红锻傲公子。
所识不及才，或殆或以死。
山公颇适用，选职尤可喜。
立少规不祥，去备忧不轨。
窃恐阮与嵇，于此未能耳。
向秀稍知义，由父谩知止。
酒隠名刘伶，无志君子仕。
王戎贪聚钱，阮咸亟追婢。
观德清流中，二子有臧否。
修短归黄埃，毁誉落青史。
盛世人已非，荒原物空是。
贤者观我吟，聊用择所履。

含章缘俊雅，发理自聪明。
德行孔庭秀，公卿唐彀英。
博嫌愚作弊，文恐伪为情。
御世教方盛，动人风更清。
反三虽稍悟，得一岂须惊。
竟置伊周列，难忘齐鲁生。

良家有子惠而秀，昔在汉宫谁更有。
入宫见妒名不传，咫尺君王望恩久。
柰何赋分薄如人，却属画工为好丑。
千金买笑那敢当，无赂应嗟落人后。
俄闻召见喜且惊，自以闲雅文轻盈。
将谓君王必回顾，行且遂承恩与荣。
权兼天下失所制，女子未免匈奴行。
此身既系国休戚，君王虽悔难复更。
雪怨云愁竟何语，自小谁知北征苦。
既知中华栖上清，乃托胡人为死生。
平居怅望一成梦，用傃遐荒寻去程。
胸前但殒默默泪，门外已抗悠悠旌。
辕马悲鸣日云远，行经几处单于城。
平沙莽莽春不青，顽阴漫漫天不明。
随无鸳鸯欢悦情，送有琵琶哀怨声。
大抵言意非吾类，眷眷向前愁益并。
宁落家乡作孀妇，焉用阏氏尊予名。
人惟适性乃有乐，未必膏粱胜藜藿。
当时将相若为策，岂意安边用颜色。
君虽不幸功可称，莫道佳人只倾国。
思归曲在人已非，青冢空悲塞南客。

秀发风神子也都，想因尘果下栟榈。
一阶道在谁穷达，百里才多自卷舒。
北阙瞻言蝉静后，东山欢笑麦寒初。
便须养气观双剑，岂暇回头较一猪。
无事谩留工部句，有时闲落右军书。
汉荣楚辱人休问，且听弦歌出旧徐。

荣到蟾宫父子同，满堂天秀望仙峰。
六枝已胜燕山桂，八子须攀颍水龙。
风信动人香远远，月华垂地影重重。
余芳更有成林日，行见君家万里封。

旁统七州连帅府，中分三壤属僧家。
荔枝独作闽山秀，宜与龙团一处夸。

衮衮群芳已失真，超然奇秀始离伦。
夜游说与雕栏客，费尽天机老却春。

鼎味难求和，龙髯忽许攀。
应随先帝仗，已立太师班。
人散沙堤悄，恩收客馆闲。
风神岩兢秀，千古画图间。

大乘气象已相扶，吾意方终道不孤。
秀出五峰尘下少，中华先许到真如。

尘埃可佛是修时，无物无修秀也知。
欲说菩提符祖意，圆明来处想曾窥。

使者风流照锦城，东郊揽辔更澄清。
春江合处烟凝晓，秀岭横边日弄晴。
石鼎煮茶浓有味，金钟注酒酾无声。
何时却信桥南步，细读诗人古柏行。

拔地山争秀，藏天谷受虚。
云开西蜀后，木老避秦初。

倒屣得小异，不言四时备。
遗我百明珠，书窗遽增气。
石盆丛秀转光辉，携挈衰慵绝尘世。
更烦藻思玄维持，纸上盆中尽珍琲。
他时相对擘麟脯，何必方平为绍介。

新诗解人颐，秀若披云鬟。
突然不可揖，平地翻波澜。
褰衣愧招携，每见辄汗颜。
况兹天际游，物理知难攀。
一来金陵居，终岁不得闲。
胜践固畴昔，欲往独见删。
命驾等人尔，底事独我悭。
岂非勒移灵，不许污名山。
因诗想其人，爱来直仍弯。
裂脐那复惜，顿足已滞顽。
清甘似可饱，忽遽谁其还。
何当强扶老，寄迹云霞间。
要须君意果，莫遣我盟寒。
晓来雨脚断，去梦已班班。

雪意与春约，野情因物裁。
辄将无穷思，聊摛有限才。
云容忽破碎，山色如招回。
携持固夙昔，端为此济来。
岁晚君羁旅，微君谁我陪。
祇恐造化工，特地吹葭灰。
一剖不复收，寂尔为之胚。
戢戢竞秀发，翩翩绝嫌猜。
恍然徙倚间，浩荡心胸开。
境界适何许，次第分隅隈。
高足超日观，涂如下离堆。
四顾始无间，忽觉惊初雷。
有形均难悉，无物非蒿莱。
却应求仙源，失路迷天台。
波臣复笑屈，市门徒德梅。
庶几未始得，掇拾同举杯。
攘袂即千古，一醉姑相媒。

鞭长不能及马腹，有限生涯时苦促。
空使后人悲前人，雷塘春草年年绿。
谁知秀色若可餐，风光付与初凭肩。
力殚四海笑未已，眉黛一螺当几钱。
君不见黄金栋梁回首蠹，漠漠胡沙青冢暮。
么弦欲断空自知，千金漫买长门赋。
膏油续尽天须晓，石土余垒可长保。
就令并蒂永不分，也应终恨雷塘草。

涔涔梅雨涨江滨，耿耿僧房借钵人。
秀色惊回随念到，孤怀赢得暂时新。
何妨一笑空诸有，更觉三摩浄六尘。
忧患年来倍伤感，送君衰泪不容贫。

江山秀气表吾人，辇下开轩得趣新。
不拟旧游离几席，常令每况隔埃尘。
客来谈笑无非楚，纸上文章近过秦。
分我一枝频见约，乘槎行欲问通津。

累日相看似处阴，今朝乘兴共追寻。
曲栏方沼争留步，秀色新啼总会心。
酒面屡从罗绮发，花心休被雪霜侵。
烛城醉路凌初月，但觉人山一径深。

松竹庞公宅，丘坟倚相家。
和声敦雁序，秀色茂兰芽。
鲁秉方如昔，淮流讵可涯。
踌躇不欲去，寒日任西斜。

珍重黄池秀，风流迥出尘。
多情念羁旅，脱网寄鲜鳞。
掀动龙蛟宅，惊回匕箸春。
丹青如得便，更拟问通津。

搔发满爪垢，扑衣满襟尘。
百年信几时，吾生苦纷纭。
黄河源从天上流，忽然河底为沙丘。
张良身不满三尺，从使沛公君列侯。
淮阴小儿亦何者，俛首无辞出胯下。
晨炊蓐食为得计，一饭千金岂无价。
相君之背贵莫言，前趋鼎镬何等闲。
使为故主已枭首，奏事犹如冕旒前。
轵深井里有屠者，荆歌壮士不复还。
伯乐相马只相骨，咄咄常情迷贾鞭。
春来万事不欲语，惟愿沽酒不着钱。
大铛长杓酌还引，日日如此过百年。
相家新有检正官，谓我落魄早见怜。
东轩小桃间梅蘂，清香秀色能相先。
不将贵势略雅旧，脱巾取酒容流连。
瑠璃盆深花透过，爱花移向花边坐。
时时飘蘂落盆中，冉冉天仙空里坠。
醉后草书疑有神，墙间怒角拿飞云。
扫秃千毫兴未尽，惆怅粉壁何时新。
盆空不记上马去，晓来但见衣巾污。
古人名节堆故纸，多少沉埋不知数。
明朝花落在须臾，莫遣高门无入路。

忆昨西湖弄烟月，玉面少年搔绀发。
六月正午断人行，坐上无风不觉热。
长安尘沙五月尾，汗透纤𫄨甚悬水。
相逢惝恍秋已深，冰骨令人冷如洗。
吾家谪仙应已朽，采石风流谁可后。
却恐骑鲸下紫霄，斯人岂是人间有。
春风标名冠礼部，睥睨英豪皆培𪣻。
三月飞花试集英，笔下光芒射斗牛。
共说唱名须第一，人事天时良可必。
大任先当益未能，何谓扬雄老终吃。
沧溟汹涌百怪见，鲸鬣虬髯岂难辨。
莫谓卑飞遽自陵，功曹曾是将军愿。
集贤学士文章旧，平日追随今太守。
到日应须倒屣迎，还闻下榻南昌秀。
濠上观鱼鱼正跃，携手何人知此乐。
妙处期君向上求，可笑蜗牛争两角。

白眼望青天，我乃厌多酒。
秦郎才语新，高低秀蜀柳。
春风昨夜来，传书自江口。
固为愁水光，物物惭我丑。
归程无日多，僧窗不惊帚。
投怀二三子，自许口不朽。
笑言忌有累，盏斚来所有。
莫问夜如何，为君专一斗。

无儿晚读书，得之两河场。
何待少陵诗，闪闪已生光。
深山秀兰芽，无人方自香。
未央锁千门，可知曼修廊。
俯仰要自得，牺樽浪青黄。
恶木热亦荫，盗泉渴须尝。
果能夺固有，利害置两傍。
匪我亦匪人，用托宁见伤。

曾为惠山客，心已寄苍茫。
知今几何时，常在山间堂。
淹留情莫蛰，怅望身疑翔。
联翩得秀句，古殿逢灯光。
耳冷彻孤韵，神幽拂清香。
买舟行有期，此兴安能忘。

灵台右鹑首，南北两山间。
我来春未几，红叶绕斑斑。
与君早相求，携手问两山。
折花饮清泉，共此一日闲。
君才真健敏，诗句如芝兰。
娟好秀且静，馥郁若可餐。

古人偏爱竹，种不虚一席。
相将共忘年，敢惮培且植。
君家占何方，容易来秀色。
薙草出明轩，翛然耸修碧。
剪梢畏风摧，留叶期凤食。
从兹两茧足，闭户忘所适。

元丰初得君，赐袍色可摘。
雍容戎马间，爽气凌秀色。
十年不相逢，颔须已有白。
京尘化人衣，岁月动阻隔。
夏屋如深山，排日许连席。
坐中多可人，一笑每堕帻。
人皆指为夸，我辈日所惜。
于今已三见，爽气若初得。
同言胡乃尔，前致作娇客。
边城久不雨，旱气几烁石。
俯仰数刻间，咫尺便南北。
寄声不敢辄，问讯莫我获。
但问深闭门，鸱坐较定力。
双林旧家风，庞老真消息。
莫作分别想，认子却为贼。
造门会有日，聊复铦戈戟。
准拟诘朝见，无或但坚壁。

精神秀发真狮子，耸壑昂霄似出林。
击竹有声先了悟，拈花微笑已知音。
新诗富健疑披锦，妙字清奇不换金。
往往秋高又飞锡，白云来去本无心。

我昔同登法云地，道场不异耆暗山。
指出后身自在通，当日曾闻新受记。
秀眉明目坏色衣，谁其写成比丘相。
只这便是紫金容，在在处处咸恭敬。

翰林李谪仙，埋骨青山下。
平生爱此山，老去终不舍。
放逐鹓鹭行，追随鸡黍社。
文采今尚存，英风满松槚。
寥寥五百年，好尚世所寡。
韩子荆州后，为求袭良冶。
乃祖当时辈，异代同潇洒。
结堂山之阳，真趣非少假。
秀色来天外，远势包平野。
烟岚浮翠黛，揽之不容把。
徜徉盘谷游，屡请秣吾马。
时无谪仙人，登临谁赋者。
九原如可作，一奠招魂斝。

内庭耸秀碧云屏，冠绝群峰最杰英。
圣世瓌才终显赫，嶙峋犹得赐佳名。

连日阴云拂晓开，欢声九族一时来。
江山奇秀浑如画，鼓乐喧阗却似雷。
三爵香醪浇故垅，满天春色绝纤埃。
自从菲德叨荣甚，八行初从帝里来。

春台女儿似红玉，曾奉当筵柘枝曲。
舞成早自得痴名，更傍春风情不足。
客携黄金欲有赠，多在邻家赌双陆。
近从新官作颜面，祇得低心随所欲。
自知久去非所安，夜半东门车特碌。
秀阙芙蓉潭畔起，每向波间得双鲤。
水流却上大应难，惟有孤怀似潭水。
一骑翩翩锦臂鞲，红罗百丈作缠头。
为言闻得琵琶怨，当门下马欲登楼。
莫登楼，君马骇。
无限朱帘薰好香，城北城南无一瞬。

先皇元丰未，极厌士浅闻。
只今举秀孝，天未丧斯文。
晁张班马首，崔蔡不足云。
当令横笔阵，一战静楚氛。

二苏上连璧，三孔立分鼎。
少小看飞腾，中年嗟远屏。
风撼鹡鸰枝，波寒鸿雁影。
天不椓斯文，俱来集台省。
日月黄道明，桃李春昼永。
时平少犴狱，地禁绝蛙黾。
颇怀修故事，文会陈果茗。
当时群玉府，人物殊秀整。
下直马阗阗，杯盘具俄顷。
共醉凌波袜，谁窥投辖井。
天网极恢疏，道山非簿领。
何曾归闭门，灯火生寒冷。
欲观太平象，复古望公等。
贱子托后车，当烦煮汤餠。

移竹淇园下，买花洛水阳。
风烟二十年，花竹可迷藏。
九衢流车马，相值各匆忙。
岂有道边宅，静居如宝坊。
幅巾延客酒，妙歌小红裳。
主人有班缀，衣拂御炉香。
常恐𫛴鴂鸣，百草为不芳。
故作龟曳尾，颇深漆园方。
初开蜗牛庐，中置师子床。
买田宛丘间，江汉起滥觞。
今此百亩宫，冬温夏清凉。
身闲阅世故，宇静发天光。
安肯声利场，牵黄臂老苍。
张侯笔瑞世，三秀丽斋房。
作诗盛推赏，明珠计斛量。
扫花坐晚吹，妙语益难忘。
重游樊素病，捧心不能妆。
来日犹可追，听我歌楚狂。

有身犹缚律，无梦到行云。
俗里光尘合，胸中泾渭分。
我搴江南秀，一见空马群。
夸士慕锺鼎，寒儒守典坟。
吾欲超万古，乃如负山蚊。
能来商略此，趺坐对炉芬。

王师学琴三十年，响如清夜落涧泉。
满堂洗尽筝琶耳，请师停手恐断弦。
神人传书道人命，死生贵贱如看镜。
晚知直语触憎嫌，深藏幽寺听钟磬。
有酒如渑客满门，不可一日无此君。
当时手栽数寸碧，声挟风雨今连云。
此君倾盖如故旧，骨相奇怪清且秀。
程婴杵臼立孤难，伯夷叔齐采薇瘦。
霜钟堂上弄秋月，微风入弦此君悦。
公家周彦笔如椽，此君语意当能传。

和氏有尺璧，楚国无人知。
青山抱国器，岁月忽如遗。
但使玉非石，果有遭逢时。
吾宗固神秀，天乃晚成之。
兰芳深九畹，露味挹三危。
流俗不顾省，古人可前追。
胸中凌云赋，自贵知音希。
渊源学未浅，孝友家正肥。
与世殊轨辙，三黜理亦宜。
吴溪浣纱女，不用朱粉施。
岂伊风尘子，市门自夸毗。
我作僰道囚，三年始放归。
邂逅终日语，贻我五字诗。
句如秋雨晴，远峰抹修眉。
老马甘伏枥，坐看天骥驰。
洒扫清樾下，当为果茗期。
光阴去易失，日月转两仪。
仲氏有东园，花竹深可依。
寸步不往来，千里常梦思。
几时开后户，扶策方自兹。

我穿高安过萍乡，七十二渡遶羊肠。
水边林下逢衲子，南北东西古道场。
五峰秀出云雨上，中有宝坊如侧掌。
去与青山作主人，不负法昌老禅将。
栽松种竹是家风，莫嫌斗绝无来往。
但得螺蛳吞大象，从来美酒无深巷。

竹林文章伯，国士无与双。
比来少制作，非以弱故降。
景阳机中锦，犹衣被丘江。
时时能度曲，秀句入新腔。

学省困齑盐，人材任尊奖。
倥侗祝螟蛉，小大器罂瓬。
诸生厌晚成，躐学要侩驵。
摹书说偏旁，破义析名象。
九鼎奏箫韶，爰居端不飨。
青衿少到门，庭除昼闲敞。
竹风交槐阴，三见秋气爽。
时赖解事人，载酒直心赏。
吴郎楚国材，幽兰秀榛莽。
彦国吐嘉言，子将喜标榜。
平生钦豪俊，久客慕乡党。
虚斋延洒扫，薄饭荐腒鲞。
诗句唾成珠，笑嘲惬爬痒。
春夏频谢除，曾未厌来往。
归雁多喜声，寒蝉停哀响。
黄花满篱落，白蚁闹瓮盎。
留君待佳节，忽忽戒徂两。
亲戚伤离居，交游念畴曩。
棋局无对曹，摴蒱失朋长。
问君去为何，云物愁莽苍。
寿亲发斑斑，千里劳梦想。
家鸡藁头肥，寒鱼受罾网。
甘旨蔌中厨，伊哑弄文襁。
此行乐未央，安知川涂广。
深秋上沧江，远水平如掌。
人生要得意，壮士多旷荡。
野鹤被笼樊，江鸥恋菰蒋。
本来丘壑姿，不着刍豢养。
寄声谢乡邻，为我具两桨。
有路即归田，君其信非诳。

南雁传尺素，飞来卧龙城。
颇知高卧久，忽作田野行。
湛湛陂水满，欣欣原草荣。
日华丽山川，秀色夺目精。
对酒不满怀，揽物有余清。
念昔读书客，远人遗世情。
南亩道观饷，西郊留劝耕。
共游如昨日，笑语绝平生。
此士今已矣，宾筵无老成。
犹倚谢安石，深心抚嫠惸。

高人住宝坊，重客款斋房。
市声犹在耳，静虚生白光。
幽子遗淡墨，窗间见潇湘。
蒹葭落凫雁，秋色媚横塘。
博山沈水烟，淡与人意长。
自携鹰爪芽，来试鱼眼汤。
寒浴得温湢，体浄意凯康。
盘餐取近市，厌饫谢膻羊。
裂餠羞豚脍，包鱼芰荷香。
平生所怀人，忽言共榻床。
常恐风雨散，千里郁相望。
斯游岂易得，渊对妙濠梁。
雅雅王稚川，易亲复难忘。
晏子与人交，风义盛激昂。
两公盛才力，宫锦丽文章。
鄙夫得秀句，成诵更怀藏。

筑屋皖公城，木末置曲栏。
岁晚对烟景，人家橘柚间。
独秀司命峰，众口让高寒。
松竹二乔宅，雪云三祖山。
衰怀造胜境，转觉落笔难。
苏李工五字，属联不当悭。

金华牧羊儿，一粒粟中藏世界。
使君从南来，清风明月不用一钱买。
鸬鹚杓，鹦鹉杯，一杯一杯复一杯，玉山自倒非人推。
庐山秀出南斗傍，登高送远形神开。
银河倒挂三石梁，砅崖转石万壑雷。
吟诗作赋北窗里，安得青天化作一张纸。
有长鲸白齿若雪山，我愿因之寄千里。

燕寝著炉香，愔愔闲窗闼。
梦到郡城东，笑谈西斋月。
行乐未渠央，苦遭晴鸠聒。
江郡梅李白，士女嬉城阙。
闻道潘河阳，满城花秀发。
颇留载酒车，共醉生尘袜。
想见舞余姿，风枝斜虿发。
鄙夫不举酒，春事亦可悦。
雨足肥菌芝，沙暄饶笋蕨。
海牛压风帘，野饭薰僧钵。
饱食愧公家，曾无助毫末。
劝盐推新令，王欲惸独活。
此邦淡食伧，俭陋深次骨。
公囷积丘山，贾竖但圭撮。
县官恩乳哺，下吏用鞭挞。
正恐利一源，未塞兔三窟。
寄声贤令尹，何道补黥刖。
从来无研桑，顾影愧簪笏。
何颜课殿上，解绶行采葛。

幽丛秀色可揽撷，煮餠菊苗深注汤。
饮冰食蘗浪自古，摩挲满怀春草香。

穷乡阻地险，篁竹啸夔魖。
恶少擅三窟，不承吏追呼。
老翁燕无凶，偃蹇坐里闾。
后生习闻见，官不禁权舆。
怀书斥长吏，持杖鏖公徒。
遂令五百里，化为豺豕墟。
古来沈牛羊，檄水臣鳄鱼。
猛虎剥文章，矧而民发肤。
哀哉奉其身，曾不如鸟乌。
破家县令手，南面天子除。
要能伐强梁，然后活惸孤。
属为民父母，未教忍先诛。
山川甚秀拔，人物亦诗书。
十室有忠信，此乡何独无。

赤豹负文章，岁晚智剞劂。
渴饮南山雾，饥食西山蕨。
封狐托脂泽，眉颊颇秀发。
时时一樽酒，婆娑弄风月。

开田望食麦，春陇无秀色。
深耕不偿勤，牛耳徒湿湿。
丰凶谁主张，坐令愁煎迫。
河清会有时，得酒洒胸臆。

春风倚樽俎，绿发少年时。
酒胆大如斗，当时淮海知。
醉眼槩九州，何尝识忧悲。
看云飞翰墨，秀句咏蛛丝。
乐如同队鱼，游泳清水湄。
波涛倏相失，岁月秣马驰。
客事走京洛，乡贡趋礼闱。
艰难思一臂，讲学抱群疑。
邂逅无因得，君居天南陲。
谁言井里坐，忽枉故人诗。
清如秋露蝉，高柳噫衰迟。
感叹各头白，民生竟自痴。
过门不我见，宁复论前期。
杯酒良难必，况望功名垂。
吉守乡丈人，政成犬生牦。
绿柳阴铃阁，红莲媚官池。
开轩纳日月，高会无吏讥。
琵琶二十四，明妆百骑随。
为公置乐饮，才可慰路岐。
矧公妙顾曲，调笑才不羁。
幕中佳少年，多欲从汝嬉。
人事喜乖牾，会莫把一卮。
朝云高唐观，客枕劳梦思。
主翁悲琴瑟，生憎见蛾眉。
君亦晚坎坷，有句怨弃遗。
夜光暗投人，所向蒙诋嗤。
相思秋日黄，西岭含半规。
老矣失少味，尚能诗酒为。
忽解扁舟下，何年复来兹。
寄声缓行李，激箭无由追。

斯文当两都，江夏世无双。
叔度初不言，汉庭望风降。
中间眇人物，潜伏老崆谾。
本朝开典礼，棫朴作株桩。
世父盛文藻，如陆海潘江。
三战士皆北，韔弓锦韬杠。
白衣受传诏，短命终萤窗。
梦升卧南阳，耆旧无两庞。
空镵欧阳铭，松风悲陇泷。
四海群从间，尔来颇琤淙。
主簿吾宗秀，其能任为邦。
躯干虽眇小，勇沉鼎可扛。
择师别陈许，取友观羿逄。
折腰佐髯令，邑讼销吠尨。
时邀府中饮，下箔蜡烧釭。
红裳笑千金，清夜酒百缸。
同僚有恶少，嘲谑语乱哤。
君但隠几笑，诸老叹敦厖。
况乃工朱墨，气和信甚矼。
持此应时须，十年拥麾幢。
相逢常鞅掌，衙鼓趋{鼓/夅}{鼓/夅}。
簿书败清谈，汗颜吏枞枞。
临分何以赠，要我赋兰茳。
黄华虽众笑，白雪不同腔。
野人甘芹味，敢馈厌羊羫。
顾子百短拙，饱腹戆胮肛。
惟思解官去，一丘事耕{棕木=耒}。
君当取富贵，钟鼓罗击撞。
伏藏鼪鼯径，犹想足音跫。

外家有金玉，我躬之道术。
有衣食我家之德心，使我蝉蜕俗学之市，乌哺仁人之林。
养生事亲汔师古，炊玉爨桂能至今。
岁暮三十裘，食口三百指。
寒不缉江南之落毛，饥不拾狙公之橡子。
平生荆鸡化黄鹄，今日江鸥作樊雉。
人言无忌似牢之，挽入书林觑文字。
更蒙着鞭翰墨场，赠研水苍珪玉方。
蓬门系马晚色浄，茅檐垂虹秋气凉。
湔拂垢面生寒光，汉隶书吕规其阳。
吕翁之冶与天通，不但澄埿烧铅黄。
初疑蛮溪水中骨，不见鸜鹆目突兀。
但见受墨无声松花发，颇似龙尾琢紫烟。
不见罗縠纹粼粼，但见含墨不泄如寒渊。
往在海濒时，晨夕亲几杖。
恪居有官次，遣吏问无恙。
抚摩宝泓置道山，郁郁秀气似舅眉宇间。
其重可以回进躁之首，其温可以解横逆之颜。
乌虖端是万乘器，红丝潭石之际知才难。

金沙酴醾春纵横，提壶栗留催酒行。
公家诸父酌我醉，横笛送晚延月明。
此诗诸儿皆秀发，酒间乞书藤纸滑。
北门相见后十年，醉语十不省七八。
吏事衮衮谈赵张，乃是樽前绿发郎。
风悲松丘忽三岁，更觉绿竹能风霜。
去作将军幕下士，犹闻防秋屯虎兕。
只今陛下思保民，所要边头不生事。
短长不登四万日，愚智相去三十里。
百分举酒更若为，千户封侯傥来尔。

五松山下古铜官，邑居褊小水府宽。
民安蒲鱼少嚚讼，簿领未减一丘槃。
胸中峥嵘书万卷，簸弄日月江湖间。
稠人广众自神王，按剑之眼白相看。
老身风波谙世味，如食橘柚知甘酸。
麒麟图画偶然耳，半枕百年梦邯郸。
平生樽俎宫亭上，涉世忘味皆朱颜。
此时阿翁尚无恙，追琢秀句酬江山。
堂堂今为蜕蝉去，五老偃蹇无往还。
大梁城中笏拄颊，颔髭今成雪点斑。
青云何必出公右，亨衢在天无由攀。
椎鼓转船如病已，梦想楼台落星湾。
子政诸儿喜文史，阿秤亦闻有笔端。
丹徒布衣未可量，诗书且对藜藿盘。
穴中生涯识阴雨，木末牖户知风寒。
我今四壁恋微禄，知公未能长挂冠。

黠虏乘秋屡合围，上书公独请偏师。
庭中子弟芝兰秀，塞上威名草木知。
千里折冲深寄此，三衙虚席看除谁。
与公相见清班在，仁祖重来筑旧基。

市骨蕲千里，量珠买娉婷。
驽骀参逸驾，西子泣深屏。
吾人材高秀，胸次列渭泾。
严能喜剧部，持节按祥刑。
萑蒲稍衰息，郡县或空囹。
读书头愈白，见士眼终青。
今时斤斧地，虚次待发硎。
早晚紫微禁，占来有使星。

溪毛秀兮水清，可饭羹兮濯缨，不渔民利兮又何有于名。
弦琴兮觞酒，写溪声兮延五老以为寿。
蝉蜕尘埃兮玉雪自清，听潺湲兮鉴澄明。
激贪兮敦薄，非青蘋白鸥兮谁与同乐。
津有舟兮荡有莲，胜日兮与客就闲。
人闻拏音兮不知何处散发醉，高荷为盖兮倚芙蓉以当伎。
霜清水寒兮舟著平沙，八方同宇兮云月为家。
怀连城兮佩明月，鱼鸟亲人兮野老同社而争席。
白云蒙头兮与南山为伍，非夫人攘臂兮谁余敢侮。

骨秀已知骐骥子，性仁端是凤凰雏。
不腾渥水称神俊，应出岐山作瑞符。
渐指家人知姓字，试看屏上识之无。
乃翁断狱多阴德，径往高门待汝车。

此道沈霾多历年，喜君占斗𣃁龙泉。
我学渊明贫至骨，君岂有意师无弦。
潇洒侯王非爵命，道人胸中有水镜。
霜钟堂下明月前，枝枝雪压如悬磬。
敝帚不扫舍人门，如愿不谒青洪君。
来听道人写风竹，手弄霜钟看白云。
平生窃闻公子旧，今日谁举贾生秀。
未知束帛何当来，但有一筇相倚瘦。
欲截老龙吟夜月，无人处为江山说。
中郎解赏柯亭椽，玉局归时君为传。

岁行辛巳建中年，诸公起废自林泉。
王师侧闻陛下圣，抱琴欲奏南风弦。
孤臣蒙恩已三命，望尧如日开金镜。
但忧衰疾不敢前，眼前黑花耳闻磬。
岂如道人山绕门，开轩友此岁寒君。
能来作诗赏劲节，家有晓事扬子云。
箨龙森森新间旧，父翁老苍孙子秀。
但知战胜得道肥，莫问无肉令人瘦。
是师胸中抱明月，醉翁不死起自说。
竹影生凉到屋椽，此声可听不可传。

光禄九男君独秀，赋名几与景仁班。
淹留州县看恬默，出入风波笑险艰。
遗爱蜀中三郡有，退身林下十年闲。
山川英气消磨尽，昨日华堂作土山。

竹鸡相呼泥滑滑，夜雨连明溪涨阔。
门前马作远行嘶，迺是张侯来访别。
入门下马未暖席，猛如秋鹰欲飞掣。
黄花可浮惜别杯，官沽苦酸不堪设。
张侯少年气高秀，太华孤峰带冰雪。
袖中日日有新诗，正与秋虫同一律。
吏曹不能弄以事，太尉家儿尽英悊。
穷愁寂寞双凫县，唯子可输肝胆说。
游君宫室如芝兰，于我弟兄比瓜葛。
相亲更觉相去难，挽断衫袖不忍诀。
缅怀君家方盛时，迺翁屡把连城节。
北使初随富亳州，万死弗顾探虎穴。
煌煌忠槩奖王命，汝等于今仕朝列。
稍开塞上秋草黄，螗螂怒臂当车辙。
将军西拥十万师，谋士各伸三寸舌。
胡不还家读父书，上疏论兵款天阙。
燕然山石可磨镌，谁能御子勒勋伐。
功业未成且自爱，早寄书来慰饥渴。

能狂直须狂，会意自不恶。
蚤知筋力衰，此事属先觉。
公诗应锺律，岂异赵人铎。
我为折腰吏，王役政敦薄。
文移乱似麻，期会急如雹。
赋敛及逋逃，十九被木索。
公思当此时，清兴何由作。
前日东山归，花如萎莎落。
径欲共公狂，知命知此乐。
公家胡蜀葵，虽晚尚隠约。
晴明好天气，𫏐对亦惬适。
妆恨朱粉轻，舞怜衫袖窄。
衣襦相补纫，天吴乱㶉𫛶。
草茅多奇士，蓬荜有秀色。
西施逐人眼，称心最为得。
食鱼诚可口，何苦必鲂鲫。
清狂力能否，人生天地客。
不者尚能来，南窗理尘迹。
草玄续周书，揲策定汉历。
有意许见临，为公酤一石。

临西风，动商歌。
故人别来少书信，为问故人今若何。
白云蒙蒙迷少室，明月耿耿照秋河。
可怜此月几回缺，空城每见伤离别。
邮筒朝解得君诗，读罢凉飚夺炎热。
嗟乎晦之遣词，长于猛健，故意淡而孤绝。
有如怒流云山三峡泉，乱下龙山千里雪。
大宛天马嘶青刍，神俊照人绝世无。
自言欲解羁衔去，不能帖耳驾盐车。
朝登商山采三秀，暮上缑岭追双凫。
纷纷黄口争粟粒，君用此策固未疏。
但恐高才必为一世用，虽有潺湲不得钓，空旷不得锄。
西风酌酒遥劝君，好去齐飞鸾凤群。
穷山远水迺是我辈事，荷锄把钓听子入青云。

西瞻岷山兮东望峨眉，锦江清且涟漪。
地灵山秀诞豪杰，来入中州振羽仪。
相如傲万物，子云穷一经。
黄金卖赋聘私室，白头大夫不公卿。
穷阎卜肆闲，十步一豪英。
竟无人识李仲元，不可屈致严君平。
四君德音闭黄壤，只今垄头松柏声。
我住叶公城，常如井底坐。
不谓焦夫子，闻风肯来过。
焦子初见我，如兰生幽林。
春风为披拂，始得香满襟。
中怀坦夷眉宇静，外慕淡薄天机深。
花开鸟啼昼寂寂，酒阑烛明夜沈沈。
人皆扶牵烂漫醉，子更把书求本心。
二年与灯火，琢子之玉炼我金。
焦夫子，我以陋邦无人把书策，邂逅逢君得三益。
胡为弃我忽远行，手捧嘉阳从事檄。
焦夫子，君起为我舞，我其为君歌。
君方跨马涉远道，湖外地少山川多。
霜秋摇落天日远，西风翻翻水惊波。
一筵谈笑遂相失，两地离愁各奈何。
焦夫子，酒行君定起。
此杯须百分，少别遂万里。
归寻所种树，应已数千尺。
试照嘉阳水，君发犹未白。
古人不朽事，所愿更勉力。
别后相逢岂在言，拭目看君进明德。

元礼佳少年，俊气欲无敌。
文章诗最豪，溟涨助笔力。
三年叶公城，于我固多益。
恨无荆鸡材，使君有羽翼。
此行省亲闱，彩服耀春色。
从容文字闲，固未旷子职。
蕲春向鄂渚，曾不三四驿。
吾师李武昌，金声而玉德。
诚能勇一往，所进岂寸尺。
江南后生秀，居多门下客。
愿君从之游，琢磨就圭璧。
斗酒清夜阑，缺月挂屋壁。
鸡鸣马就辔，少别安足惜。
人生共一世，谁能无行役。

北风飘飘天作恶，枯木已无叶可落。
寒溪溅溅声迫人，岁聿云莫惨不乐。
此时陈子迺弃我，归将索绹亟乘屋。
吾室尚潭潭，留君欲晤谈。
掉头去不顾，明发解征骖。
君来久相从，知我无所堪。
好学勇如虎，读书青出蓝。
有疑必考击，无奥不穷探。
愧无洪钟响，十不答二三。
慨予方食贫，予腹岂屡厌。
藜羹稀糁芼，寒葅薄酰盐。
虽欲苦留君，俎豆无加添。
从来婚友闲，恩义亦云兼。
草枯方兀兀，麦秀待渐渐。
绿发佳少年，回首垂白髯。
进德失盛时，时宁为人淹。
经纶自封植，岂不如春蚕。
此地决矣戒童仆，归旁南陔种兰菊。
旅床夜夜悲蛩螀，行色村中异风俗。
青灯白酒留故人，莫爱一醉至晓角。

少时草圣学锺王，意气欲齐韦与张。
家藏古本数十百，千奇万怪常搜索。
今得君家一卷书，始觉辛勤总无益。
移灯近前拭眼看，精神高秀非人力。
北风古树折巅崖，苍烟寒藤挂绝壁。
逸气峥嵘驰万马，只字千金不当价。
想初槃礴落笔时，毫端已与心机化。
主人知是希世奇，但见姓氏无标题。
自非高闲怀素不能此，何必更辨当年谁。

邱郎气如春景晴，风暄百果草木生。
眼如霜鹘齿玉冰，拥书环坐爱窗明。
松花泛砚摹真行，字身藏颖秀劲清，问谁学之果兰亭。
我昔颇复喜墨卿，银钩虿尾烂箱籝，赠君铺案黏曲屏。
小字莫作痴冻蝇，乐毅论胜遗教经。
大字无过瘗鹤铭，官奴作草欺伯英。
随人作计终后人，自成一家始逼真。
卿家小女名阿潜，眉目似翁有精神。
试留此书他日学，往往不减卫夫人。

当时高蹈翰墨场，江南李氏洛下杨。
二人殁后数来者，西台唯有尚书郎。
篆科草圣凡几家，奄有汉魏跨两唐。
纸摹石镂见仿佛，曾未得似君家藏。
侧厘数幅冰不及，字体欹倾墨犹湿。
明窗棐几开卷看，坐客失床皆起立。
新春一声雷未闻，何得龙蛇已惊蛰。
仲将伯英无后尘，迩来此公下笔亲。
使之早出见李卫，不独右军能逼人。
枯林栖鸦满僧院，秀句争传两京遍。
文工墨妙九原荒，伊洛气象今凄凉。
夜光入手爱不得，还君复入古锦囊。
此后临池无笔法，时时梦到君书堂。

城东宝坊金翠重，道人修惠翦蒿蓬。
一瓶一钵三十年，琼榱碧瓦上秋空。
稻田磨衲拥黄发，更筑书阁诸天中。
三后在天遗圣墨，百神受职扶琳宫。
文思帝泽余温润，雨露下国常年丰。
章川贡川结襟带，梅岭桂岭来朝宗。
参旗斗柄略栏楯，清坐耳闻河汉风。
道人饱参口挂壁，颇喜作诗如己公。
家风秀句刻琬琰，邀我落笔何能工。
安得雄文压胜境，九原唤起杜陵翁。

独贤从是出荒城，下马携筇上石层。
幽洞寻花疑阮肇，断崖长啸想孙登。
欲超浮世挂冠绂，未决重云抚剑棱。
经雨晓烟寒索寞，顺风樵叟震碐磳。
山形春到添高秀，瀑溜冰消转沸腾。
行有流移携襁褓，坐看憔悴拾薪蒸。
素餐每愧斯民病，改作常为法吏绳。
官小责轻须自慰，得逢佳处几人曾。

令尹登临多暇日，杖生芝菌笔生埃。
溪横凤尾寒光去，山拥旌阳翠气来。
晚市张灯明远近，□□留客舞徘徊。
红裳珠履知多在，点检惟无□秀才。

秀稻秋风喜太平，独疑连雨未全晴。
银蟾似亦无聊赖，默度寒宵懒吐明。

岳阳楼上春已归，湖中鸿雁拍波飞。
布帆天阔随鸟道，石林风晚吹人衣。
春水初生及马腹，浮滩欲上西山麓。
遥看绝岭秀云松，上有垂萝暗谿谷。
沙眠草啮性不骄，侧身注目鸣相招。
林间瞥过星烁烁，原上独立风萧萧。
君不见中原真种胡尘没，南行市骨何仓卒。
秪收力健载征夫，肯向时危辨奇骨。
即令贡马西北来，东西坊监屯云开。
纷然驽骥同一秣，尔可不忧四蹄脱。

秀眉广宇，不如鲁山。
槁项黄馘，不如漆园。
韬光匿名，将在双井。
谈玄说妙，热谩两川。
枯木突兀，死灰不然。
虚舟送物，成百漏船。

穆然而肃，毗尼藏也。
熙然而温，同尘相也。
默然而说，法中龙象也。
知文知武，染衣将相也。
渊然而深，饱儒术也。
悠然而思，入诗律也。
钵囊如空，不受实也。
室中生光，无长物也。
十有七年，为法城堑也。
五十八夏，圭璋无玷也。
斩然而秀，出火宅也。
漻然而化，薪火息也。
子孙绳绳，奉承丹青。
眸子睟明，吾观其役物之智。
袖手微笑，人挹其临财之清。

洋洋百里起呕吟，惠化熏陶谷水阴。
明月诗函三岛秀，清风曲奏一堂深。
武城浪说言游道，单父休夸子贱音。
政敏谁知过齐国，想君真得古人心。

退之雄文露天巧，梦得清诗挥秀格。
迨今声名三百年，文字山水相辉赫。

几年困尘鞿，厥状浸成俗。
比来梦魂清，胜赏得林麓。
群峰绾烟鬟，炯炯皆在目。
寒碧冷相射，秀气还可掬。
哦诗三伏中，清风起幽谷。
只恐吹我衣，化为云锦服。
汗流籍湜辈，上下相追逐。

超超飞骥尾，猎猎苍蝇翼。
托止如雅素，主之无避色。
相从辄腾蹋，稳望千里益。
朝刍雁田粟，夕饮龙渊液。
天山峻杳缭，过若影撩隙。
神官下旁闯，展折形叹惜。
为言螴蜳类，命自臭秽得。
胡然谬携载，浼尔云天骼。
是时决骤次，何莫怀辟易。
骎骎骅骝前，拟越穷发北。
仙风响琳琅，忽遇九方伯。
殷勤致羁绊，审按题肉力。
咨嗟绝尘足，恨乏轶群德。
悲此中道骥，愤死秀冈侧。
苍蝇试回首，海雾光圛圛。
进途当此穷，退路安可识。
寄声人间世，远致毋近测。
栖翔度材分，勿妄希彩色。
永鉴蝇骥穷，无妨每相择。

仙山古秀拔，百里见遭匝。
楼殿出其中，鼓钟日镗鞳。
{口肴}{口肴}云间鹤，下取芝菌噆。
道人锄药归，月色满畚锸。
夜眠依松槛，清思逼睡榻。
起咏步虚声，倾觞煮蔬甲。
事有属外念，寄之以评商。
何由使我心，浩浩上羲皇。

岩岩寥阳殿，东有蔽牛杉。
下无萝薜拘，上有云雾参。
灵根不纳老，秀色长如天。
已据烟霞都，更带星斗衔。
成名在图籍，匠手安得芟。
由来非自谋，时值本不凡。
鸾鹤岂无侣，栖翔倚{髟/监}𩭹。
讵知高古林，大用有所堪。

弄水石桥西，退荫百尺松。
看山同羽人，初问五星峰。
为我袖手指，当前秀蒙笼。
平排五青尖，似拱寥阳宫。
自外虽峛崺，其高莫能同。
固知天下名，有以形类通。
不然天精纬，讵或聚此中。
他山冈阜名，顿拔亦俊雄。
民耕牛羊践，称谓谁与宗。
维此古洞府，群仙屡从容。
烟霞庇草木，题号更峻崇。
融结俱土石，灵凡异遭蒙。
想当有初物，岂自知所从。
嗟嗟蓬荜士，何用羡帝公。

西村灌园生，好尚只坟史。
偶为冻馁驱，放浪离桑梓。
初谋旅人食，岁月涒滩纪。
城西谒郎官，辞业入惊喜。
题门辱皇甫，啖炙烦周𫖮。
积渐近攀援，依稀召訾毁。
郴阳不果往，刘馆聊凄倚。
俛仰秋夏交，飘然动行李。
凌云古空谷，中卧幽真士。
寄书使来前，得共考经旨。
依从得所好，不分严霜委。
宵话酒干樽，朝游屐磨齿。
春风忽浩荡，客兴又迁徙。
邑里有名卿，相寻走函纸。
淮南官未赴，盱上船犹舣。
禄廪见賸余，羁栖请依止。
萧条出门去，四月大江水。
荏苒向枞山，愔沉傍书几。
侯鲭岂无味，旅疾或多鬼。
讽诵难呻呼，辛勤一期矣。
天书问乡贡，侮角士争起。
却治举场文，归参白襕子。
征鞍遂南首，故园冲炎晷。
把卷诣棘闱，骈罗聚千趾。
文章虽草草，论荐亦舋舋。
还与同籍公，西行望旒扆。
于时冰雪恶，进步忧披靡。
迤逦达浚郊，徘徊经腊祀。
春官未相识，退作暴腮鲤。
惆怅问乡程，东随汴波驶。
南京{忄毛}懆饮，泗郡崩奔泚。
稍赴建康城，筋骸倦如死。
故人能俯接，未许论亨否。
到得爽气严，艅艎始东拟。
悠悠豫章岸，速至日无几。
进叩凌云扉，图谋备驱使。
同心颍川友，曾共长安米。
解榻苦招延，幽轩为余启。
归来坐高馆，两见柳垂蘂。
出有冯讙车，居多穆生醴。
为文万许卷，共学十余第。
放论逼玄虚，摛辞谢狂斐。
邦君颇投分，巨室能更视。
师友足成名，贫穷岂常耻。
虽怀招隠咏，敢废事君礼。
况乏一廛家，宁忘抱关仕。
须眉保方秀，时命固当俟。
蚖肆伏神龙，山梁叹雌雉。
徜徉亦何者，游衍姑从尔。
篮舆走仙都，皂盖绕仙寺。
掀呀赤松笑，颓塌豫亭醉。
极有挽袖情，非无送钩戏。
神锋正轩揭，贤诏已蒙被。
辞学属吾徒，天衢合伊迩。
败军犹鼓勇，韬略助轻恃。
自负七札豪，旌麾必摩垒。
高心不虞祸，群吠忽满耳。
绛灌怒如雷，魋仓众于蚁。
纷纭莫沮遏，回避但嗟唏。
大暑北路尘，匆匆二千里。
仓皇忍饥渴，迫若畏流矢。
又见朱雀桥，重寻保康市。
追随国庠试，玉石混臧否。
皆谓连城珍，无劳病瑰玮。
谁援周宣手，反弃中乡芑。
颠沛翅便垂，思山对蟾胐。
迢遥马鞍峡，滂湃虎林涘。
倍道怯粮空，逢人类囚罢。
朝天两朱阖，寂寞徒还篚。
无数吊唁声，伤怀泪如洗。
时情看成败，自昔有冰毁。
将军匿风棱，县尉乃凌抵。
云泉岂不好，消息视天理。
即速肥遁装，劳君屡牵褫。
宾筵堕盈昃，卦气尽壬癸。
虽往省松楸，仍来仰盆锜。
人皆贱屑越，己独念摩揣。
会得卜终焉，尤难在轻只。
赍咨灌园业，早晚工力庀。
譬彼蒙笼枝，初培就根柢。
求田阔陂侧，问舍长林尾。
此计或有涯，成家倍为美。
侵寻见冬暮，我马议驾彼。
请婚无高堂，授室藉媒氏。
风流愧王谢，族望惭昭芉。
尚恃五噫才，诸余庶忘弭。
人伦喜修正，鳏党成离仳。
驩快见芳时，承前语惉懘。
啼鹃聒窗户，野思兼耘耔。
计较理锄耰，踌躇背床笫。
栖迟抚州路，独复操尺棰。
却整半老容，临泉照清泚。
比邻旧时叟，相见意不菲。
儿孙喜诗书，扬簸借糠秕。
潭潭翠冈下，其屋亦佌佌。
虚徐事毛锥，脱略辍金耜。
盘飧得笋蕨，满腹餍青紫。
或酌山泉醪，醇香溢吟觜。
逍遥度晨夕，次第遗轩陛。
秪欲养疏慵，谁能论钦企。
柴薪渐营度，且阅灌园技。
必可了余生，功名付尘滓。
安排聚鸡栅，编织钓鱼{累}。
刬草种筼筜，扶栏栽枸杞。
多年此谋熟，愿与尺鷃比。
平昔侥幸非，从今定休已。
书边夜来酌，酩酊乱终始。
夜半睡魄醒，追惟到前此。
悲哉二千日，倏忽象转跬。
中间事变繁，何啻亿及秭。
讙愉漫颜面，愁痛彻骨髓。
若不悔先迷，将何异虫豸。
向来与君住，成熟至汝尔。
计成合初终，三回倒吾指。
当时盍簪辈，今者隔彼己。
朱张既分明，陈夏浪同轨。
咨余逼衰晚，谋望只寻咫。
打并矜衒名，都卢让辽豕。
吾生大魂梦，世路万疮痏。
作诗解君颐，恨少月露体。

峨峨覆船山，特起秀蟠勃。
当前百十里，已见青突兀。
行瞻渐详谛，依约认毫忽。
西峰自排列，俨若魁健卒。
群阜复东回，钦如搢珪笏。
横冈挺戈剑，坚重不可杌。
峻岭扰䯄骊，豪雄欲相揬。
或宽侔放荡，或迫类{甚乍}{甚卒}。
或象喜纡余，或同怒诟咄。
林高盛巾帼，畬破露{髟/间}秃。
有险状饥癯，有坌似壮腯。
伟哉形态众，尽叙难以猝。
忆随游览后，深入禅宅窟。
樵径坦复崎，遥村现还没。
是时五月晦，寒气尚切骨。
汲泉煮茶云，石鼎沸鬻雪。
夜垂纸帐卧，疑近鬼窸窣。
晓引杖屦行，岩峦遍缘踤。
幽坡兽跳{宕}，佳树鸟咽嗢。
飞瀑下层崖，铿清断污淈。
分流浃田壤，千里利耕搰。
爱此爽洒都，拟咏屡蹇讷。
何由结庐舍，静取蔬茹捽。
梦想空洞灵，孤云动飙{风勿}。

涨水久已退，擎泥草扶疏。
平畴极我目，一来施犁锄。
九夏行过六，尚忧复污潴。
哀咨此乡民，耕力岂踌躇。
地势苦卑薄，况无古川渠。
愁潦惧熯干，不可保终初。
昨者多暑雨，洪波日凌虚。
新来满旬晴，渗涸类灌蒩。
垂秋且当莳，到否知何如。
摇摇众农心，凛若畏简书。
远瞻来南山，其壤似郊墟。
依微绿秀间，浮白略散舒。
间喜早稻吐，因高得纡余。
幸无风早催，聊济升斗储。
天下有大福，唯民乐田庐。
乐哉俟丰登，快我羁旅居。

少壮事已远，旧文良可怀。
百年能几何，十载不得偕。
念昔居乡里，游处了无猜。
饮食不相舍，谈笑久所陪。
拜君以为兄，分密谁敢开。
齿发俱未老，未至衰与颓。
我子在襁褓，君犹无婴孩。
君后独舍去，为吏天一涯。
我又厌奔走，远引不复来。
岁月杳难恃，区区老吾侪。
况从与君别，多事岁若排。
心力不能究，衰病侵筋骸。
二子皆已冠，如吾苦无才。
君亦已有嗣，眉目秀且佳。
人事知几变，会合终不谐。
昨者本不出，豪杰苦见咍。
郁郁自不乐，谁为予悲哀。
幡然感其说，东走凌巅崖。
不意君在此，得奉笑与诙。
君颜蔚如故，大噱飞尘灰。
我老应可怪，白髭生两腮。
新句辱先赠，古诗许见推。
贤俊非独少，故旧每所乖。
作诗报嘉贶，亦聊以相催。

北风搔长林，万叶各穷屈。
爱此清秀干，高寒色如一。
虽无化石验，自是后凋质。

彬树湖前流水远，石城街左乱山苍。
滩深潭浅无由问，竹秀松枯不可常。
物理自应随变动，道心聊欲寄存亡。
唯君坐占忘言境，珍重诗编与酒觞。

耳外蜩螗响切才，眼前冈麓秀环回。
曦光堕地收风尽，云脚遮山送雨来。
长恐易成多事恨，可怜难见绝尘才。
何由上得昆仑顶，试使烦襟磊落开。

借得篮舆便出城，山光门外望西行。
昨宵偶雨路尘少，今日好风林霭轻。
有竹人家庭院秀，避驺樵客面颜生。
溪田桥北驼鞍岭，犹记当年志未平。

洛阳之人秀眉宇，束发从军心自许。
南彻梁江西瀚海，万里相从旧宾主。
庆州之险山作城，青冈路狭如鬭鼠。
我尝与君驰大漠，夜掘黄沙枕冰土。
君今重行计安出，羽檄搀枪待君处。
去年天狗堕地鸣，今年拟破灵盐城。
男儿鞍马是常事，髀肉消尽须重生。
况君到日春风发，行云夜闭沙场月。
战马沾泥不用嫌，功成便浴雠人血。
君不见高平范公庆历时，往筑大顺人不知。
千金散士得死力，横山可取犹提携。
至今塞下呼老子，关中使者公之儿。
当年议奏千万语，攻守二策真可师。
勿云近事不足道，狄青之辈为偏裨。

去岁当今日，儿生在北堂。
眉疏才必秀，耳大寿应长。
乳骥蹄犹小，冥鸿翼未张。
吾门如可大，藉汝志强梁。

早岁成名地已尊，徘徊五十始乘轩。
官同长孺宁居后，疏似王阳独上言。
道气郁纡灊岭秀，词源浩瀚峡江浑。
研朱共较公孙策，坐觉文风似建元。

越山岝{山/客}凌苍穹，北山独秀夸卧龙。
集贤学士辞青琐，高牙新拥千骑雄。
昼看卧龙峰，夕隠蓬莱宫。
双旌倒影射日红，心闲不厌来山中。
排虚屏障环四封，翠积琉璃千万重。
乍见烟霞西复东，倏听海鼓鸣冬冬。
照湖一望光悠溶，寒波百里秋瞳眬。
茂林修竹交青葱，峥嵘楼阁疑天通。
使君况复气摩空，高吟万字才不穷。
醉倒犹索黄金锺，下笔凛凛生清风。
幸当圣世民俗丰，莫惜樽俎频雍容。
但忧政成被追锋，白云幽鸟不得长相从。

西山阅今昔，章水弄清泚。
云陴插天半，滕阁中隠起。
青鸳千万家，湖光豁如洗。
锺陵一都会，信亦非偶尔。
君来无几何，所得已倍蓰。
笑谈送白日，慷慨拾遐轨。
成诗殆百篇，天籁落凡耳。
秋摽拔孤峰，阴胆掉百鬼。
顾我佁儗人，晚乃识君子。
未漫祢生刺，先倒蔡公屣。
清扬舞眉间，秀语屑琼蘂。
囊间锥立见，公今无乃是。
柰何迫归欤，笑把吴云指。
六月江南天，烦抱剧含滓。
轻篙下鲵浪，画槊摇翚尾。
高怀傲匡庐，醉眼宽彭蠡。
山长楚甸转，𫘝席抉空紫。
珠玑纷满箧，银钩赫蹄纸。
野蔌饶掇英，水豢足𦈏鲤。
人生不知他，安与乐而已。
行行勿滞淫，吴中古来美。
一官虽翕翼，焉往不为仕。
洞庭五湖间，明月清可跐。
盐豉夸未下，莼羹贵千里。
由来张翰兴，今复见松水。
吴儿洗眼看，吾岂倦游士。
九月秋风高，缇骑迎携李。

吾生本何为，笔墨代耨耒。
拂衣辞云林，偶与寸禄会。
随翔俗子后，如垢不时𫖃。
几欲临紫虚，摽身飞鸟外。
时哉不吾与，岁晚怵颠沛。
炯炯平生心，谁与论梗槩。
李侯西南秀，胸腹无留碍。
表表起孤韵，回飙写苍桧。
笔挫三千英，壮甚敌王忾。
高搴若木枝，直抚灵鳌戴。
前年帝王州，晤语早倾盖。
欣逢妙年客，良愧晼晚态。
谓我文字工，超起到前辈。
去年清漳浒，经从不辞再。
高谈破三鼓，阴胆掉百怪。
是时方穷冬，瑟缩寂万籁。
滕阁挂星斗，嵌根眇江带。
惭非徐孺榻，仅饱吴儿鲙。
忍为鸱夷笑，恃有太白在。
四驺驰颓年，遗迹扫茫昧。
君今规壮图，吾辕方未改。
青原心欲折，合散几烟霭。
空怀简书畏，未卜簪裾对。
翻思谢客吟，拾月弄云海。

君不见仙家三十六洞天，西南大半盘苍巅。
此外元阳擅崭绝，况有石廊人喜传。
碧莲参差隅地涌，徙倚危梯飞䗖蝀。
阴阴洞户半空开，一缕联凹愁寄种。
万钧崔嵬挂礧石，吁可怪兮若飞动。
天然湫面寻丈间，寒掬初悭媪神捧。
紫崖蒙茸瑶草秀，悬泉涓涓挹天酒。
淑灵岂即乾坤私，窟宅宛是神仙旧。
飞鸟点影阳光回，游子履深惊殷雷。
九夏三冬自回斡，雨旸寒燠争喧豗。
神物奄有似无谓，突兀古庙当岩隈。
鼪鼯笑舞助怪变，落日愁绝松风哀。
瞰临一方殆天意，累露之疑此其是。
仙乎仙乎胡不归，忍使秋燐泣阴鬼。

忆昨年甫壮，弄翰白玉京。
自许稍不凡，笑谈揖公卿。
蟾蠩贮书滴，彩笔当桉横。
束琴推只弹，后出笑商声。
搴芝得孤秀，濯茧抽繁萦。
时时骑箕尾，儓儗诸儒生。
断经谨谁何，森罗护千兵。
白袷照青春，绿鬓彯华缨。
步兵卒独驾，祢衡有虚名。
写怀紫菌阁，指日迈西清。
短翮无逸飞，顾与俚俗并。
七年甫一第，脱籍才白丁。
簿书聊牵强，短褐戒徂征。
十月扬澜浦，千里海陵城。
风涛寸心逼，节物两毛惊。
茂陵饶渴肺，临淄少宦情。
掣肘亦奚补，随翔终少成。
有如蛄{施/虫}虫，蠹米取腹盈。
丹经徒虚语，欲仙骨不轻。
颓年负壮图，白日阻丹诚。
邓禹解笑人，斯言良未平。

摇摇不根舟，弥漫随所适。
朝辞吕梁险，暮骇瞿塘迫。
长波送日月，漭与云海隔。
晚从天末归，良愧故人识。
夫子吾土杰，久任词翰责。
刺手翻天浆，洒作吊古墨。
班班出素蕴，想见豹姿泽。
忆昨长淮壖，半面欣相得。
君时天涯官，我亦西风客。
薰弦破愁颜，爽抱洗连璧。
吴岑刻玉瘦，吟对挹佳色。
颓年瞥眼过，十见溪草碧。
锺陵旅学子，官况秋蝉翼。
彯撇愧西崦，吊影心恻恻。
{鬼夔}魖竞揶揄，甚者得鸱吓。
由来次公狂，仅免陈遵谪。
敢意今者见，依然得江国。
乡情比重裘，暖气回肘腋。
南闾与东阡，间蹑车马迹。
古人重交契，远有千里忆。
连墙彼何人，老死不相觌。
张陈汩势利，光初竟何益。
青原秀撞天，螺水蓝膏擘。
襟期方未央，更约浮我白。

昔别大仰巅，今逢章江滨。
浮云限南北，岁月一欠伸。
上人邦闾秀，落发早辞亲。
沧浪浴日月，初不点垢氛。
问师顷何事，学佛苦宾宾。
纳踵不辍屦，无乃大劳神。
自云吾西儿，腹宝殊不贫。
是身难再得，所惜剧飚轮。
十年跻楚峤，六见匡山春。
总祐迁秀晋，谁疏复谁亲。
束身从之游，骊颔一一扪。
如疲得熟歇，似笑回孤嗔。
近闻邑别境，宝峰插高旻。
中有拔俗老，疑马驹后身。
餐风了不制，痒兴如爬皴。
闹绿稍暗地，梅雨吹南云。
轻于凉风翮，笠首携筇孙。
男儿贵决裂，勉哉行问津。

昔别大仰巅，今逢章江滨。
浮云限南北，岁月一欠伸。
上人邦闾秀，落发早辞亲。
沧浪浴日月，初不点垢氛。
问师顷何事，学佛苦宾宾。
纳踵不辍屦，无乃大劳神。
自云吾西儿，腹宝殊不贫。
是身难再得，所惜剧飚轮。
十年跻楚峤，六见匡山春。
总祐迁秀晋，谁疏复谁亲。
束身从之游，骊颔一一扪。
如疲得熟歇，似笑回孤嗔。
近闻邑别境，宝峰插高旻。
中有拔俗老，疑马驹后身。
餐风了不制，痒兴如爬皴。
闹绿稍暗地，梅雨吹南云。
轻于凉风翮，笠首携筇孙。
男儿贵决裂，勉哉行问津。

弋阳之东当古道，有石突兀号丫头。
苔侵藓剥风雨蚀，骨干耸削如镵锼。
不知何冤上诉帝，叫阍之势难稽留。
草木焦秃仅比发，独瞰平皋疑秀发。
浅深丹颊耀晴霞，仿佛琼梳掠初月。
行人踌躇眸子眩，痴女垂羊亦何别。
惜哉伪态苦冒真，土俗传夸疑有神。
阴崖黝黑崩胁腹，石眼六七流嵌根。
君不见望夫崭崭亦顽石，似不徒然肖真魄。
颟顸庙食尔何补，登进鸡豚始乘隙。
安得掷置八荒外，化作膏腴丰稼穑。

纷纷夸毗子，什伯罗秦缶。
击考非无声，顾出俗物后。
曾侯西昌来，颖拔殆天就。
等闲发秀语，飒洒如振垢。
渠黄为世生，骏骨谢前朽。
整顿万里足，往矣擅天厩。

客从西南来，明发倦流徙。
寅缘泊烦促，羁凫染寒水。
祇园开阳方，百年此经始。
陂陀一水去，腾蹴数峰峙。
轩楹仍东辟，晚秀皖如洗。
物随眄睐移，一息间三起。
僧闲神自定，童野发不理。
平生腐儒计，鞍肉蚀两髀。
眼力耗蝇头，半豁缀旒齿。
崖涧饱所经，兹乃形性侈。
疾走影不休，兼忘竟何是。

章贡西南来，银涛白浮天。
扬澜开泛滥，如剖大腹然。
兹山遥相望，盘薄知何年。
海风一何高，吹落蓬莱巅。
浮根袭气母，弄影白日边。
赴渴夸父奔，阔蓦踵不旋。
轩轩执法臣，立当天子前。
穹螺出佛髻，青跗带秋莲。
瑠璃千丈簪，忽与冰箔连。
鸣榔岩腹雨，挂席浦外烟。
鹤驾控不返，空遗紫芝田。
香罏初争豪，落星才一拳。
擢秀苍梧云，发彩翼轸躔。
上窥杳冥无极之层霄，下控弥茫不测之重渊。
松萝参天岁月老，清澜泛沫鱼龙闲。
中有神朅临，{目辟}睨舟往还。
流俗谓女子，彯缨来此山。
香脂间绡缯，鹅猪捧羞盘。
至以孤为姑，考究初无端。
可怜俗好怪，此语良大漫。
神固不可诬，何得正以女子观。
吾言庶几为不妄，不然兹山徒与望夫、女几争巑岏。

英英商颜芝，远在青苍岑。
云烟适有寄，为瑞本非心。
往闻攀缘人，纡轸恣所寻。
一落城市间，苾𫇴护萧森。
鲸鱼叩蒲牢，大吼洪钟音。
岩岩清冰骨，外垢不得侵。
试从古人求，绛钵中支林。
定香发远涘，慧剑韬长镡。
招提始尝聆凑泊，尘端驶辨秋黄落。
一见知非佁儗人，惩躁雪烦真刮膜。
赤髭由来号该洽，况有新诗堪发药。
俊如骁壶辈中出，秀甚巉巉麟一角。
卑枝雨过结留荑，曲汜萍开窥哺壳。
紫茸缉春柔，轻屣不蹑跟。
白叠拥方袍，皖如崆峒云。
时时好事者，巾屦喜及门。
随缘缀香火，高谢乃世纷。
齿先众一饭，独傲倾羲轮。
顾我纷纷何所为，年来病眼欲成眵。
风情落莫非故时，未适弃去唯应诗。
辱师勤请过六七，独恨琐琐无经奇。
强颜终篇使持去，著足成累庸非师。

劫尘吹冥冥，人乃万物一。
流浪苦趣中，奚啻燋豕虱。
爰有勇猛子，间以捷胫出。
一念得西证，兹谓能事毕。
谁其秀开士，懽也早奇崛。
亲更药病师，熟寐惊孤叱。
祖关决重键，法肆躏通术。
颜颜空王臣，排嶂方山屹。
又如富儿曹，百宝烂私室。
况有清整姿，宛是青田匹。
忆昨螺水曲，冁然契微密。
眉宇殊津津，襟期洞无窒。
诗成泣神奸，濉涣涌新帙。
长驱笔阵闲，坐讽秋蛩唧。
萧条昼公后，微子吾几失。
方期汗漫游，怅别念兹日。
孤云尔锡驻，过鸟吾帆疾。
聊作鱼相忘，无多嗤蚌鹬。

有鹤青田来，骨傲九秋老。
羽毛鸡鹜间，不复故时好。
吴霜割清梦，一夕落幽岛。
哲乎开士秀，佛路着鞭早。
世累糊空云，一以凉飙扫。
往闻琅琊觉，禅海卷狂潦。
纷纷方袍子，未易艖{舟步}到。
师如健啖儿，把握攫梨枣。
尔来三十年，方寸不赀宝。
鲸钟人谁识，聊徇众击考。
又作云山行，方将同木槁。
勿学断缘人，时寄新诗藁。

寒林羡朝暾，裸壤渴膏霂。
昔闻三神山，喷薄擅疑独。
忽从六鳌顶，角起连天麓。
我欲追幽寻，筇龙跨飞竹。
呼吸沆瀣滋，六合归蹂{戚}。
苦恨弱羽短，弥年胸愤蓄。
朅来兹山游，快甚焦得沃。
幽岐𫄥修带，僵木披刳腹。
桐萼莹圭姿，槐青收兔目。
兰风递孤爽，天半落芬馥。
扪萝蹑飞蹬，轻屣捷驰陆。
穷探初未已，肯惮冈岑复。
直欲驻颓阳，揽驾还若木。
主人山南公，白面鬓双绿。
载酒邀我行，璀璨挥觥玉。
雄夸倚马白，高谢言诗卜。
狄侯士林秀，智敏纷灸毂。
江夏拔俗标，天骥脱羁束。
合匝四座宾，匠手谁甘缩。
嗟予早不偶，投足祗取黩。
卑飞得海角，若畏官谤速。
樊笼一洒濯，便觉荣愿足。
滥当新诗酬，奏雅惭终曲。
行将秣予马，更约相追逐。

仰窥玉奁天面窄，顽碧颠青自天掷。
祖禅不管地祇悭，十五百徒此其宅。
流水声中换今昔，粉抹頳糊老椽壁。
枯木庵回旧日春，难提塔示重来坼。
超公最后法席张，全机扑落辊球场。
曾令天花倏飘坠，况有庭橘符青黄。
乌藤横膝傲佛祖，熟识眉宇瞬且扬。
天吴吹澜洗霾垢，方诸挹月来清凉。
东瓯万刹尽金布，咋舌谁堪论妙悟。
赚杀参儿走衲云，高枕无乃林泉负。
庐峰南远真西材，叩寂丈室惭宗雷。
秀巅庞眉逼人爽，反疑不自尘中来。
由来山兴复不薄，畏途何计挥尘缚。
诘朝匹马汗羞颜，又作杨花无止泊。

上人丛林秀，襟期支许越。
往从湖山游，发轫无留辙。
转身浮云空，归兴飞鸟豁。
故乡得青海，下瞰鲸灿窟。
结庐才蜗牛，胜践喧卑脱。
丛残翦荆棘，泪敝栖楣埒。
兰苕纷被迳，关锁昼不掣。
由来大慷生，卓锡果清绝。
菅茅席三径，虚榻扫凉月。
不持一钱居，未省香火歇。
鹤骨老亦轻，田衣故仍洁。
高舂一饭过，野荈供嚼啮。
笑作疮剜肉，荐语畏饶舌。
阳冈𫉄蔗稠，乳窦春泉冽。
行当揽俗驾，滞念论一吷。

落落将家子，堂堂儒者宗。
虹蜺蟠志气，天地贮心胸。
骨秀霜含树，神清瀑挂峰。
才应过八斗，业已足三冬。
灯壁曾闻凿，萤纱屡听缝。
书从蒲叶写，诗向锦囊封。
醉把乾坤揖，吟将风月供。
挥毫珠错落，吐论玉铮𫓩。
逐逐儒林虎，昂昂墨海龙。
文逾韩吏部，学切郑司农。
雨露恩将及，风云运正逢。
海深鲲定化，霄远鹤须冲。
汝乃今王粲，予非昔蔡邕。
敬蒙修客刺，特辱造宾墉。
遂辟膺门纳，因施孺榻容。
礼贤台再筑，待客黍频舂。
磨讲诗千首，欢谐酒一锺。
笑谈风对起，论难剑交锋。
篇什回环数，缄题往复重。
共将诸子探，同把异端攻。
闻见输君博，赓酬愧我慵。
便当思阁笔，何敢更撞钟。
堂舍经宵会，琴堂累日从。
并行花县密，同坐柳阴浓。
出处汉四皓，情怀楚两龚。
淡闻君子水，久见大夫松。
正喜陪谈柄，应难别去踪。
短亭情黯黯，南浦恨匆匆。
负笈游洙泗，担簦往辟雍。
相如行有日，非久客临邛。

侧听秋闱榜，君名又不传。
病龙频失水，倦鸟久惊弦。
有意期行道，无人肯荐贤。
长沙伤𫛳日，西狩获麟年。
失意应常理，嗟君最可怜。
双亲堂上老，三釜养中偏。
须有千茎雪，家无二顷田。
甑中尘屡起，囊乏磬长悬。
草木荒三径，埃氛满一廛。
鹑衣伤子夏，蜗舍病焦先。
雪冷袁安卧，风清靖节眠。
谩夸五色笔，不及一囊钱。
抱玉冤谁雪，沉舟恨自牵。
翼摧云外鹄，身绊驾头鹯。
愤气高冲斗，悲号下入泉。
未甘为败将，犹拟奋空拳。
文丧思投笔，胶稀欲绝弦。
悲弹三尺剑，闷钓五湖船。
迁摈当修史，雄闲合草玄。
张衡四愁什，杜甫八哀篇。
膑刖兵书作，丘穷易道编。
文人从坎坷，才子本迍邅。
得失诚由命，穷通莫怨天。
不须吟泽畔，何用饿山巅。
豹匪终藏雾，龙非久在渊。
鹄侯高定中，杨叶细须穿。
子况千人敌，身仍百善全。
平生于传癖，终日被书癫。
容貌堂堂也，胸襟落落然。
文章追贾马，德行继渊骞。
吐论昆仑决，挥毫组绣联。
字奇称草圣，句巧号诗仙。
身瘦文弥古，家贫节更坚。
士流瞻若斗，学者慕如膻。
自合升朝右，宁终死道边。
此来虽蠖屈，前去定鶑迁。
邹黍当重秀，韩灰决复燃。
焚舟收后效，破釜雪前愆。
诚愿穷犹鬭，何甘废中权。
未应豪杰士，憔悴老螺川。

晓寻葱蒨踏顽云，越俗闽风杂楚民。
天窄定藏巫峡雨，溪深疑有武陵春。
驱寒万籁争奔壑，竞秀千峰自逼人。
断送残年归马首，却羞头著故纶巾。

秀语惊人自昔年，津涯今见浩无边。
情逾玉璧虞卿赠，味赛鮧鱼宋帝便。
易驷始惭中且下，鏖兵信是一当千。
端应消得乡闾贺，橐楮新藏朱鹭篇。

涨天丝雨欲肥梅，江上相逢秀色开。
白发十年归梦寐，青衫一笑洗尘埃。
云边活碧山围健，汀末疏明鸟阵回。
独向稠人见高义，此情须敌万琼瑰。

通庄一日踊青鸳，目极须知剩得天。
竞秀溪山归笔助，拨忙风月看觞传。

天上麒麟瑞，人间杞梓良。
扶周崧孕秀，开汉昴腾芒。
蓂月清和半，桑弧决拾傍。
云旌初验昉，水渚忽临张。
汗血来西极，长离下女床。
决科霄汉上，著姓斗牛乡。
伊昔闻遭遇，维时适凯康。
辅臣推练达，天子赐辉光。
政府初更赞，农曹亦荐扬。
仰窥惟白日，稳步是银潢。
西液常杨笔，同天舜禹觞。
岷峨欣惠字，邛筰入寥狼。
襦袴谣南海，韬钤肃桂阳。
有为皆稷契，无地不龚黄。
藩服今连楚，江城故压章。
熊凭新传轼，鸡馥旧含香。
贾召行前席，曹归定束装。
钧中挥造化，川际起舟航。
贱子惭庥庇，佳晨倍激昂。
松椿先众祷，芹块止诚将。
和逐薰弦远，欢同畏日长。
椒浆持满斝，何计上公堂。

一指斗魁天陆北，五新蓂叶帝阶傍。
降神山岳全储秀，遍射桑蓬骤发祥。
厩暖共看驹汗血，玉灵争记水流方。
家临人物先贤楚，祖擅功名大国梁。
孝穆抚摩惊秀整，升卿标识见蕃昌。
芝兰庭户真难得，雕鹗风云自不常。
头角人间知有子，星辰天上早占郎。
州缘绿发临来好，路到青梯上正长。
濯濯柳姿今识绪，汪汪陂量旧传黄。
警虚比户沉宵柝，爱结曾阴转晓棠。
座上蓝田神更润，匣中干越智弥藏。
龟鱼腰重黄金刻，珠玉胸开古锦囊。
放雀笼樊饶奋翥，馈鱼尊俎称淋浪。
旄倪芹块悬私祷，谱牒松椿入短章。
季诺往蒙新眷渥，膺门仍出旧恩光。
昂头竟类田方马，贺厦空循考父墙。
堆玉巑岏方刮眼，横云{禾罢}䅉已登场。
光回爱日庭希讼，喜动前旌客荐觞。
况复斓斑衣上泪，不妨潇洒醉中乡。
愿符鲁什昌而炽，更拥箕畴寿且康。

一指斗魁天陆北，五新蓂叶帝阶傍。
降神山岳全储秀，遍射桑蓬骤发祥。
厩暖共看驹汗血，玉灵争记水流方。
家临人物先贤楚，祖擅功名大国梁。
孝穆抚摩惊秀整，升卿标识见蕃昌。
芝兰庭户真难得，雕鹗风云自不常。
头角人间知有子，星辰天上早占郎。
州缘绿发临来好，路到青梯上正长。
濯濯柳姿今识绪，汪汪陂量旧传黄。
警虚比户沉宵柝，爱结曾阴转晓棠。
座上蓝田神更润，匣中干越智弥藏。
龟鱼腰重黄金刻，珠玉胸开古锦囊。
放雀笼樊饶奋翥，馈鱼尊俎称淋浪。
旄倪芹块悬私祷，谱牒松椿入短章。
季诺往蒙新眷渥，膺门仍出旧恩光。
昂头竟类田方马，贺厦空循考父墙。
堆玉巑岏方刮眼，横云{禾罢}䅉已登场。
光回爱日庭希讼，喜动前旌客荐觞。
况复斓斑衣上泪，不妨潇洒醉中乡。
愿符鲁什昌而炽，更拥箕畴寿且康。

西山崔嵬摩苍穹，秀岭巃嵷如朝宗。

人生异趣各有求，系风捕影祇怀忧。
我独不愿万户侯，惟愿一识苏徐州。
徐州英伟非人力，世有高名擅区域。
珠树三株讵可攀，玉海千寻真莫测。
一昨秋风动远情，便忆鲈鱼访洞庭。
芝兰不独庭中秀，松柏仍当雪后青。
故人持节过乡县，教以东来偿所愿。
天上麒麟昔漫闻，河东鸑鷟今才见。
不将俗物碍天真，北斗已南能几人。
八砖学士风标远，五马使君恩意新。
黄尘冥冥日月换，中有盈虚亦何算。
据龟食蛤暂相从，请结后期游汗漫。

惟昔高堂梦，熊罴兆吉占。
气锺西蜀秀，时应仲秋严。
江汉挥犀尾，风云下笔尖。
微辞追屈宋，精义到黄炎。
操履森寒柏，名声耿夜蟾。
击彊雕鹗健，治剧䴙鹈铦。
使者旌旄易，将军印绶添。
鸳鸿随步武，虎豹入韬钤。
锦覆郎官被，彤垂太守襜。
两行分蜜炬，十里上珠帘。
礼士常悬榻，诛奸或奋髯。
雨堂昏绛帐，风帙乱牙签。
银汉星初换，金茎露已霑。
欢声连北固，寿邑亘东渐。
丽句充文几，奇香牣玉奁。
簪绅五福具，樽俎四难兼。
贱子真殊幸，清标获屡觇。
误蒙雕朽木，猥辱画无盐。
嘉运方熙洽，英才岂滞淹。
伫公归法从，行道慰民瞻。

卧龙西畔北池头，水擘华堂瑟瑟流。
几曲漪涟盘翠带，一峰孤秀浴苍虬。
香囊近午清无汗，素扇生凉爽入秋。
待唤画师来貌取，图成便是竹溪游。

节旄淮畔脱秋风，忽跨鲸鱼上碧空。
华秀两跗当重露，文成五色在高桐。
江南又说衣冠盛，廷右仍瞻礼乐隆。
朝𪾢既升淮海见，瀌瀌雨雪自消融。

橡叶冈头释马衔，区中奇观得穷探。
崖空飞鼠声相应，江静群峰影倒涵。
居士碧云裁秀句，道人哀玉扣清谈。
偶成二老风流事，不是三乘宿草庵。

楚山冬笋𣃁寒空，北客长嗟食不重。
秀色可怜刀切玉，清香不断鼎烹龙。
论羹未愧莼千里，入贡当随传一封。
薄禄养亲甘旨少，满包时赖故人供。

古人去后音容寂，何处茫茫寻旧迹。
君看草遍北邙山，骼骴犹来丘垄积。
那堪此地日黄昏，长途万里伤行客。
只知恩爱动伤情，岂悟区区头已白。
莫嫌天地少含弘，自是人心多褊窄。
争名竞利走如狂，复被利名生怨隙。
贪声恋色镇如痴，终被声色迷阡陌。
休言七十古稀有，最苦如今难半百。
闻道蓬宫仙子闲，红尘不染无瑕谪。
日月迟迟异短明，三峰秀丽皆仙格。
女萝覆石蔓黄花，芝草琅玕知几尺。
桃源长占四时春，漾漾华池真水碧。
乘槎拟欲扣金扃，巨浪红波依旧隔。
归来芳舍与谁俦，老鹤松间三四只。
唳天声动彩云飞，对我时时振长翮。
骖鸾未遇且悠悠，尽日琴书还有适。
纷华任使投吾前，争奈此心终匪石。
拜命怀金谁谓荣，低头未免拾言责。
从兹俗态两相忘，笑指青山归路僻。
同人有志觅长生，运气休粮徒有益。
须知下手向无为，莫学迷徒赖针炙。

锦城春暖花欲飞，灼灼当庭舞柘枝。
相公上客河东秀，自言那得傍人知。
妾愿身为梁上燕，朝朝暮暮长相见。
云收月堕海沉沉，泪满红绡寄肠断。

共约来春会，牙樯发画船。
和风杨柳岸，微雨杏花天。
故国应携手，前途共着鞭。
吴儿看环佩，珠树秀婵娟。

栖霞山后峰，天开一岩秀。
中有坐禅人，形容竹柏瘦。
饥餐岩下松，渴饮岩上溜。
爱步岩室前，白云起孤岫。

一夕香街布玉尘，檀栾劲节露贞筠。
兔园置酒皇欢洽，柏殿赓歌睿唱新。
麦秀原田初望岁，花开苑树忽惊春。
丰穰荐瑞民心悦，高下还随帝泽均。

秋风苦忆鲙霜鳞，暂剖铜符出紫宸。
一路雪寒多挟纩，几程山险欲摧轮。
清香扑鼻梅林近，秀色凝眸麦垅新。
闭阁草玄终寂寞，下车为政尚因循。
寻僧不厌携笻远，爱客宁辞举白频。
簿领孜孜防黠吏，邱园矻矻访通民。
鱼盐自与沧溟接，鸡犬仍将白社邻。
官满会须抛印绶，武夷归去作闲人。

郡斋退食复何为，纵目西亭景物奇。
叠嶂雨余泉眼出，澄潭风静钓丝垂。
城临古戍寒芜阔，路转荒村野彴危。
几处唱歌闻白纻，谁家酤酒见青旗。
蝶随游妓穿花径，犬吠行人隔槿篱。
桃李成蹊春尽后，鱼盐为市日中时。
桑麻万顷晴氛散，丝竹千门夕照移。
吟际岭云飞冉冉，望中垅麦秀离离。
烟迷乔木莺迁早，水满芳塘鹭下迟。
鹤盖翩然肯相顾，主人终宴岂知疲。

武夷山秀建溪清，身隐心闲事不萦。
前古是非为己任，故乡人物与谁评。
劝农春垅巾频折，逢客秋郊盖暂倾。
彩服趋翔娱寿母，绛帷谈论诱诸生。
颍流洗耳殊非达，谷口躬耕亦近名。
博奕自堪销永日，丝桐兼得助高情。
莫嫌霜雪将侵鬓，须叹尘埃渐满缨。
早晚鸣驺催上道，圣君虚左欲相迎。

潇洒危亭枕碧池，昔年飞盖此追随。
正逢五彩承颜日，兼是三荆并秀时。
夜坐不知银汉没，春游长诉玉杯迟。
如今罢郡重登赏，喜见扶风旧白眉。

含香五字客，尚齿十年兄。
旧奏梁园赋，新题汉柱名。
出驱星使传，入佐地官征。
献可方前笏，分忧又抗旌。
富饶今泽国，佳丽古台城。
错节投刀释，頺纲揽辔清。
沃心期密启，衔尾待香秔。
处处江山秀，行春莫计程。

桂林阳朔溪山秀，莫叹迢迢五岭南。
百里字人须敏政，千金酌水更惩贪。
鸣榔下濑潮程远，曵彩升堂寿䜩酣。
远地民淳无牒诉，县斋终日好清谈。

小隐琼台布水边，独披金诰味重玄。
晨凫化舄趋轩室，秋鹭翻涛逐楚船。
养鹤七年知善舞，种芝三秀旧成田。
飇轮不驻劳宸眷，犀管裁章与世传。

我自虚心者，君能百尺芳。
未闻凌雪秀，唯解刺天长。
叶密招禽宿，皮枯任蠹藏。
他年丹穴凤，恐不集垂杨。

吴郡名山第一山，翠微心在碧霄间。
林泉潇洒烟岚秀，直拟结庐终老闲。

清都绿玉树，灼烁瑶台春。
攀花弄秀色，远赠天仙人。
香风送紫蕊，直到扶桑津。
取掇世上艳，所贵心之珍。
相思传一笑，聊欲示情亲。

君家祝融水一方，平生书闱食可忘。
云河漱润搴瑶芳，天帝璧府雠书郎。
驰骋千载凌子长，神清骨秀颜色苍。
书淫传癖笑舆狂，十年此会同都堂。
上楼吟春碾旗枪，诗筒吴歈赓楚羌。
一律校文公否臧，日饱大官沆瀣粮。
朱鸾入网空南冈，贤书奏牍纷满床。
朝出粉闱暮帝旁，骎骎天路群龙骧。
病鸱帖帖乃污隍，白云陇望因俶装。
放歌长林声激扬，佩兰思馨虽朋亡。
云出鸟还聊自偿，羽扇麈尾随经囊。
龙眠乃是无何乡，朝游不辞麋鹿行。
归卧展图观骕骦，宪贫颂古时歌商。
徜徉兴罢住云房，焚柏翻经究法王。
冉冉暗度岁月光，山头草青还叶黄。
洞明已死闲骨香，凡志未就嗟凉凉。
亲颠向白每称觞，旨甘鞭后难翱翔。
朅来窃食天中央，古人千岁空相望。
同文锁密御史霜，得公再集评文章。
亦说种松辋口庄，使我梦蝶栩栩忙。
便欲负郭占农祥，门开傥容倚孔墙。
想挽北斗下挹浆，箜篌更对高秋张。

阿怜二十颇有余，秀眉丰颊冰琼肤。
无端欲作商人妇，更枉方寻海畔夫。

二尹山东秀，一第安足贺。
滕侯荐鹗书，极口良未过。
青衫五斗米，所要脱饥饿。
自重士当然，蓄积非为货。

屏居倦烦促，约此尘外游。
于我快两目，云谁翻百忧。
苍山东北秀，野水西南浮。
平生林壑心，今老此一丘。
悲风入丛薄，扫迹瓜芋畴。
高树未摇落，鼎鼎弥道周。
感此节物化，淟涊何当休。
幻事涉苦海，禅心得中州。
徙倚到无言，风铃声更幽。
新诗出肺腑，明月非暗投。
终篇不及酒，似非我一流。
愿为灵泉去，醉语看横秋。

宝槛凌云结绮高，小奁争巧暮分曹。
春葱细撚龙香拨，秀颈偏明逻逤槽。
牛既写形呈粔籹，马军驰酒送蒲萄。
泪珠散作人间露，最觉更阑润锦绦。

秀气清阴日满前，仙瀛蓬阆景都全。
彩舟画楫鱼喷浪，绮席金炉麝吐烟。
懽胜更思明月夜，饮酣惟恐夕阳天。
主人报政荣涂近，淮浙重游路接连。

修竹尝连林，谁复访清秀。
妙手拂素壁，直节乃一□。
□□别孤芳，妙舞欺长袖。
只影媚澄潭，清风在中霤。
山中岁言迈，慰我聊邂逅。
臃肿门前樗，软弱常□茂。
固无斧斤厄，每犯霜雪叩。
谁知彼樗肥，不如此君瘦。

江郊海野坡陀阔，林远烟疏淡天末。
枰分蓁町暮潮生，星列渔乡夜梁活。
关荆大图矜秀拔，取巧施工不真绝。
意全万象无不括，维摩老手巨然夺。
桥防忽觉来人物，接{罒离}肯更图牛羯。
渊渟浪洑开龙阅，汩入瀣翻下鲸吷。
楠盘疑是少陵宅，芦深恐有詹何客。
黄尘蔽天归兴浩，时向虚斋一开涤。

柳外舣舟晚，醉余双眼醒。
水光涵一气，星彩动圆灵。
炯炯月初上，翛翛风更泠。
远山横秀碧，淡墨说吾经。

青葱秀野挟银淮，谁把丹楹此地开。
我欲临风取清旷，寄声鱼鸟莫相猜。

群峰矫矫蛟龙颠，冲波鼓鬣方回旋。
排空刻削万仞碧，秀色直上干云天。
地形天巧世莫测，插出怪变知何年。
傍惊列翠不入手，拟将瘦脊束差肩。
何人高致得入手，择奇结构当其前。
丹甍绣桷丽朝日，绮疏藻井摇非烟。
葱苍数里拂巾被，蓊郁众木临书筵。
开扉割得晓光莹，绕榻飞来佳气鲜。
乘闲超忽不知已，徒觉四顾清无边。
毫眉主人曳芒履，策杖欲作商宫仙。
犀尊荡漾泻醇醴，招宾集醉秋风莲。
莲华菡萏翠的皪，皎月照耀争婵娟。
金丝锵戛乱两耳，醉倒三百黄金船。
风流不见谢太守，昭亭朗赋磨新镌。
放傲岂如王逸少，兰亭草圣窥天全。
才华墨妙古已远，只今唯有空山川。
孰若开编乐教子，坐使发策惊前贤。
还当操笔俯栏楯，试与采掇供诗篇。

猗太宰，秀当代。
灵襟疏，冲韵迈。
一笔落，两行带。
云龙廷，走百怪。
惊电掣，断兕快。
盘偃蹇，意无在。
藐百川，会百海。
人那知，冠千载。

去颜肉，增褚骨。
发天秀，助神物。
敢窃议，增骨突。

吴王故苑古长洲，潮汐池边一伫留。
秀蕙芳兰无处所，荒莞丛苇满清流。

三圣赞拔茅，拔茅有连茹。
四始咏鸣鹿，鸣鹿啸其类。
性理傥可赏，微物在所贵。
矧伊人伦秀，德輶自勤致。
昔在世宗时，炎刘正昌炽。
蒲轮聘枚叟，异人始麕至。
郑生何慷慨，称荐天下士。
嘉言美且闲，咀之有余味。
当朝尚趋和，浮沈在承意。
囊括未足多，似忝司农位。
独以推毂贤，千秋仰高义。
周公亲吐握，事与田窦异。
如何大将军，碌碌无所誉。
功业虽可名，风流固多愧。

虚怀湛秋水，拳石枕寒沙。
上栽九节蒲，依倚复欹斜。
寄怀曲几稳，发秀终年嘉。
细根散苍髯，巨柢蟠青蛇。
玉篦莹故叶，剑铓长新芽。
融怡谢阳光，滋泽非露华。
洁贞宛相适，吹嘘曾不赊。
乃知元气游，吻合大道涯。
生生无间断，在在均迩遐。
阴骘有异禀，朗应无尔差。
故兹灵药材，见重长年家。
宁如溱洧赠，复异洛阳花。
臭腐荐高腴，夭冶扬芬葩。
栽培剧雕楮，徂谢迅飞霞。
韶光瞬息移，不得延豪奢。

迢递长江表，崎岖青障间。
瑞草杂野卉，吐秀莫穷看。
馥郁谁与奇，细碎如等闲。
荆榛共荣悴，樵牧几摧残。
殊乡采嘉声，千里辏名园。
轻舟走雕槛，文砌荐朱栏。
芳华未盈枝，倾都已酡颜。
疏丛乏葱蒨，薄采愧朱殷。
珍赏占芳时，野客更旧观。
试问蜂和蝶，何如蕙与兰。

纤纤兰蕙甲，青青杨柳丝。
草木有春华，园林竞芳时。
妆点贵铨次，高下有推移。
连畛已端修，茅蹊尽平治。
雕栏被丹雘，文甃合瑠璃。
穿薄启萦迂，拍堤泛涟漪。
安排红药树，映带牡丹枝。
蔓草既诛锄，秋荣亦芟夷。
碧芦断修干，丹蓼剪芳蕤。
苞杞散不收，丛菊弃如遗。
芦蓼尚云可，杞菊或未宜。
神功著西河，嘉声蔼东篱。
朱实照金鼎，黄华登玉卮。
暄凉虽异序，荣秀各有期。
商飙掠春丛，摧折谁能支。

昔闻湘西寺，梦想投双脚。
身境隔楚越，攘臂无由攫。
此日陪胜集，当年意弥廓。
山环秀色远，地胜真兴托。
赤日朗泥金，彤霞焕涂雘。
追随得后乘，登顿闲芒𪨗。
穷幽际高深，历险遵厓堮。
北斗近在手，南溟消一酌。
天风韵球琳，世味膻醴酪。
蹑屐想王谢，登舟成李郭。
欣戚起参差，去住同纷错。
常时惜聚散，灵襟费恢拓。
契理在相忘，言志亦盍各。
无然结惆怅，聊用聆谈噱。
况当拥斧绣，不类居榛壑。
金石虽欲流，风云正相薄。
蕣华夕则陨，蜡味淡可嚼。
照坐兰玉明，挥翰珠玑落。
青嶂缭云构，红纱罗蜡爝。
景胜语难工，柔毫几频阁。

石城深沈有神椟，苍璧青圭森矗矗。
榛芜未薙见圆石，沆瀣初披得丛玉。
寒流喷薄洗烦虑，翠光敛舒莹人目。
两岩神化琐烟霞，一迳天成遍厓谷。
朝阳杲杲亘东岭，夕阳亭亭载西陆。
拄天峻极天为低，交云拔起云常簇。
风箕雨毕列华藻，木客云娥俨仪服。
应真示相契空门，洪厓脱身度尘躅。
露天池寒星斗簇，合岩石暖莓苔绿。
石台登眺多舂容，金柜缄封富奇蓄。
幽窦悬泉岁清浅，碧岚如云日纷郁。
莲花风度夏香深，芙蓉露裛秋华肃。
灵龟戏游物自寿，师子雄腾谁与逐。
金鱼熻吓待时雨，石鳌赑屃依苍麓。
满川云起老龙吟，虚谷风清雕虎伏。
主人天与经纶器，才名早在神仙箓。
清时北阙方我须，雅兴东山难自速。
修途未许顿长辔，胜地何妨揭华屋。
双岩挹秀左右逢，快览凭高心眼足。
夜邀秋月得丹桂，晓迓冬曦看若木。
飞梁续径压苍矶，投隙团茅缭修竹。
云轩芝盖俯可揖，水色天光浓溢掬。
绿野篇章惜未多，辋川图画今能续。
披图已觉思超越，过眼应忘身跼束。
华编今日许联诗，芳径何年容秉烛。
因嗟轻别五云隠，长思起效三闾卜。
分知方外学屠龙，不及人间谋刻鹄。
鲁国也欣三釜粟，梁园倦游还忆蜀。
葛洪平昔志丹鼎，子房雅意捐嘉谷。
愿登天路青云梯，长听仙翁紫芝曲。

高槐上拂青天面，枝疏不得惊禽恋。
槐下官曹何冷落，去马来牛色多倦。
春风绿杨暗虚室，秋雨苍苔锁深院。
三见墙头梅子花，一字不画尘侵砚。
宛如太古两相忘，况复飞盖追游宴。
有时独咏西园诗，想像清风情眷眷。
门前忽报华轩过，邂逅开怀如昔见。
目击便嗟相得晚，更仆清谈尽黄卷。
顾我迂疏何所取，似君秀颖迺可羡。
少壮应须努力时，人间岁月如流电。

飞廉鼓橐开氛雺，玉龙盘礴堆苍岫。
云崖左壁出高墉，环回占尽东南秀。
高瞻牛女提封阔，下瞰闾阎烟火富。
紫青岩壑敞屏帏，金碧楼台错纹绣。
城西半规日欲落，天东一缕云如镂。
人间未觉桂华升，林梢先见金波溜。
冰轮冉冉经箕斗，碧落沈沈失星宿。
清光不断万象呈，目极尘寰了无覆。
扶桑欲晓天鸡唱，玉珮丁东咽残漏。
西南松桂碧参差，寒金碎玉高低透。
春和二月融青宙，红紫千花簇繁囿。
香洁蜂蝶夜不知，暗和清影凝罗袖。
暑雨晚随虹影断，炎威夜逼余辉逗。
南湖拂拂起轻飔，鉴光千里冰纨皱。
星流一叶高梧下，玉刻千峰晚山瘦。
桂子香凝零露漙，兔毫冷咽飞泉漱。
六花舞绝平川壤，万树玲珑缀莹琇。
冻云收尽一轮寒，光华上下清交鬭。
明眸朗鉴古难偶，许谢登临亦虚觏。
胜地埋藏祗自奇，千年林下输猿狖。
儒家宗主中郎裔，早掞春华甲英彀。
量阔难穷渤澥远，德馨未羡椒兰臭。
青云有路早徊翔，要津策足频驰骤。
旒扆倾衷聆玉振，经纶溢耳𪭢金奏。
暂虚法从牧远民，大旆高牙会稽首。
庖刃从容经肯綮，鹄卵无劳鲁鸡伏。
探幽索隠有余工，逸胜遗奇落精究。
意匠经营谁与相，壶中风物真天授。
霜斧晨开蔽日林，虹梁晚结飞云构。
轩窗四辟洞无物，林岭旁来远如走。
佳名一字既惟新，宝墨八法曾非旧。
鹊返鸾徊美无度，龙跳虎卧雄相凑。
何地通宵得佳致，谁人忘寝临觞豆。
西园物色难重逢，秉烛诗词漫三复。
华堂有月终年好，月下樽罍溢醇酎。
坐令越绝山水佳，日添光价高难贸。
五云溪上纶竿手，误指王圻揽缨绶。
画虎年多愧未成，屠龙伎巧伤难售。
清时支离逐斗粟，乐国凄凉寄圭窦。
结巢未忍息南枝，倚辀何计登华厩。
片帆随牒西南迈，尘满儒衣色多垢。
文丽难忘反楚骚，魂交尚冀亲南狩。
昔人富贵志已得，越吟清切伤微疚。
今人徒劳情若何，玉壶慷慨临风叩。
飞盖早容陪后乘，曳裾屡许登文甃。
烟波满眼始凭凌，谈笑回头难邂逅。
吴会他年见桑梓，荆湘数稔包霜柚。
鸣珂应在白沙堤，茇舍徒瞻碧棠茂。
萍迹漂漂渺难系，蓬心慅慅纷奚就。
九疑三五夜晴时，为想堂前皎如昼。

衡岳到江尽，招提岳秀中。
飞楼上乔木，清梵俯冥鸿。
鹤去泉犹在，台存法更雄。
望终三楚胜，清兴迥无穷。

虚阁俯苍麓，飞甍倚碧岑。
鲜英环坐密，青霭抱楹深。
秀远开尘目，清明契夙心。
带星宜所慕，聊此叩徽音。

特秀起平湖，秋空照日孤。
无尘接南楚，有路到东吴。
聚翠时浓淡，长林半有无。
未能寻胜赏，飞梦遶烟芜。

长江到海处，独秀峙江干。
平野根虽阔，惊涛迹未残。
高环僧刹稳，翠入郡楼寒。
千里吴王国，临窗仔细看。

云卧人犹近，团茆迹已空。
秀岩孤海外，修竹冷江风。
笙鹤今谁赏，星河旧隠通。
何当见金碧，华采照淮东。

早岁越溪上，茆斋欲雪辰。
虽无十日饮，常得一枝春。
不识霄汉路，空缁京洛尘。
遥怜远岩壑，芳秀为谁新。

令德称乡党，风流有自来。
能仁曾益寿，善计亦丰财。
凤羽弥增秀，车门既有开。
祗怜原上路，松柏莫风哀。

畴昔乡评事，风流出后生。
早联华萼秀，先得桂枝荣。
守死尊文墨，持平御重轻。
已焉休茹恨，三凤伫飞鸣。

守义惟贤妇，夫人更妙年。
纷华人自竞，始卒意弥坚。
善庆曾无爽，家声既有传。
秀眉归永夜，无愧及重泉。

处号闺房秀，归称内助贤。
丰华欢壮齿，甘旨庆高年。
乡誉良人重，家声嗣子传。
道傍多健羡，宁贵一潸然。

芜城池苑尽荒残，春到长思竞秀山。
谷口风和鶑已出，天南日转雁初还。
千家帘幕峰峦上，百里笙歌水竹间。
记得当年行乐事，韶光不放片时闲。

空阶昨夜响淋漓，正是东皋渴雨时。
蝼蚁未应能有感，乾坤自是本无私。
已知协气通三壤，想见嘉禾秀两岐。
更待秋冬高廪后，与君同赋誉尧诗。

幽寻兰若已多欢，更踏崇山望远山。
高阁路余心未惬，秀岩目尽兴初还。
陇云凝素晴犹阔，篱菊分金暖尚悭。
飞盖不须容易去，且偷闲暇笑谈间。

越溪深处楚江湄，玉刻冰裁一两枝。
天借明蟾滋秀色，云垂清露润丰肌。
解知洁素风神远，始觉红鲜品格卑。
何日曲池亭槛上，细看朝暮弄轻飔。

千岩秀处有扁舟，不驾樵风欲五秋。
金咮未应甘腐鼠，霜翎时自下昆邱。
尘埃漠漠长扃户，云月漫漫独倚楼。
好事古来常恨少，碧霄清思为君搜。

幽野葽含秀，周朝麦荐新。
祇园才浴像，嵩岳复凝神。
鹊印天休裔，书林世贵人。
江山分秀气，珪璧粉天真。
三箧传遗绪，前筹起逸尘。
人间欣得瑞，席上蔼为珍。
平步游英彀，长驱历要津。
星轺聊按指，元鼎伫经纶。
熊梦祥占日，斑衣色养辰。
云鹏方万里，海鹤本千春。

幽野葽含秀，周朝麦荐新。
祇园才浴像，嵩岳复凝神。
鹊印天休裔，书林世贵人。
江山分秀气，珪璧粉天真。
三箧传遗绪，前筹起逸尘。
人间欣得瑞，席上蔼为珍。
平步游英彀，长驱历要津。
星轺聊按指，元鼎伫经纶。
熊梦祥占日，斑衣色养辰。
云鹏方万里，海鹤本千春。

公族流芳远，侯门积庆长。
玉田收地宝，兰畹毓天香。
岐嶷英姿妙，魁梧德宇强。
岳灵分秀气，昴宿注祥光。
世济居弥厚，官成动有章。
题舆高右陕，持节重西湘。
二九朝阳永，中秋夕月凉。
诞弥迎节至，嘉庆肆筵芳。
檀篆金为鼎，榴花玉作觞。
愿言齐鹤寿，平步冠鹓行。

星杓旋指始回寅，迟日烘天欲再旬。
安寝熊罴通吉梦，高门弧矢见成人。
江山孕美宽为量，奎壁腾芒秀入神。
学苑远穷三箧富，辞林荣占一枝春。
分麾闽越闲余刃，赐笔中台播逸尘。
棘寺入陪鹓列久，湘源来着绣衣新。
笑谈已集金粮最，眄睐无遗玉石真。
不惮高才亲远使，更将和气裕斯民。
华资分合归无已，眉寿阴须付有仁。
幕下晚生欣庇德，强歌精意指灵椿。

秋风昨夜落前林，放出千岩秀色深。
欲结草庐归未得，倚栏空负季鹰心。

千岩秀处是家山，东望重江未可还。
今日马头逢翠阜，且垂鞭袖一开颜。

寂寥不见李膺舟，时倚西风叹逝流。
小吏忽来传秀句，春容顿觉满山幽。

望外江山千万重，北山秀气冠江东。
可怜秋月澄明夜，怨鹤长悲蕙帐空。

秀色丰融凝晓露，新声𪾢睆弄东风。
芳条已密无寻处，粉堞虽低径不通。

黄金七叶向晨敷，人道曾标瑞应图。
我已无心邀世福，不须三秀巧相谀。

万壑千岩秀气锺，鸣琴漱玉晓玲珑。
瑞云重叠中书馆，花浪腾棱相国风。

盐梅器业尚风尘，书剑曾游寂寞滨。
秀句玲珑满天下，应搜佳丽入机神。

嵩高秀入洛川清，鹤去云归冷玉笙。
霜白金庭今夜月，流风依约有遗声。

望极空蒙清满怀，更寻遗迹步高台。
日斜林杪增光去，风静山尖倒影来。
万顷澄澜春涨碧，一川秀色暝阴开。
坐中自有江湖兴，未放陂南画舸回。

乘风御云气，来访真人家。
玉阙散朝景，琼台焕晨霞。
高临太元天，下眄赤水涯。
阴魄位霜采，阳精发丹华。
桐君奉玄书，姥女弄绛纱。
祥虹混五色，神芝秀三葩。
煌煌王母居，飘飘紫皇车。
飙轮动无迹，风马去亦赊。
矫首揖浮丘，蹑屐追皇娲。
珠宫俯台斗，石梁碍流槎。
操持却日鞭，跨踏食月蛙。
龙旗拂烟雾，鹤袂策云斜。
清都隠虚无，金庭郁嵯峨。
横霄杂美气，空界流浩波。
囊籥劳吹嘘，吐纳烦羲和。
倏尔度灰劫，超然绝尘罗。
灵箫步何徐，玉斧鬓已皤。
飞驾逐凤吹，斑驎奏鸾歌。
宁留饭青精，幸我栽胡麻。
交梨莹肝胆，火枣醒齿牙。
咽漱华池津，咀嚼碧柰花。
有待越三井，思虑无由邪。

猗兰生幽林，秀叶凝绿滋。
含芬静不发，默与清风期。
美人闲婉娈，遗世从云螭。
袖中双珠明，照人冰玉姿。
群动溺忧患，閟光无同嘻。
寂寥岁将晚，独往歌紫芝。

翩翩云间鸟，翠羽光葳蕤。
结巢占远林，意与深静期。
盲飚忽号怒，万木无停枝。
欹摇不容息，簸荡孤巢危。
遐睇昆仑冈，玉树蔚仙姿。
溟海皆震荡，秀立影不移。
空怀高举心，感叹鼓翼迟。

层峰浮云空，亭亭出众峤。
芬敷如青莲，飞光乱寒照。
霜枫杂丹碧，瀑布垂窈窕。
秀色纷异状，争奇动奔峭。
欻失畏崄心，颇惬赏幽好。
舟行不暇徐，粗得领其要。
随风转隈曲，晚泊黄牛庙。
杖策登东岑，周睇万山奥。
临岸理晚饷，问客卖早稻。
明朝走夷陵，便入襄阳道。
从此步平陆，归程已可料。

广文予所知，京国十年旧。
出背锦囊归，人嘲饭山瘦。
去岁近臣荐，三接期在昼。
孤鸿铩翮久，高举或可就。
惨淡辞都门，颠顿不可救。
荡荡万斛舟，失在一孔漏。
相见嗟塌翼，谁与格困兽。
危根逐轻流，蹇步难远骤。
予庭有疏松，风声响泉溜。
墙阴多杂花，晴日渐妍秀。
都城帝子家，碧香寄新酎。
期君一来过，猎猎直飞袖。

前年阳亢骄，旱日赤如血。
万里随羽书，挥鞭无留辙。
炎毒乘我虚，两岁苦病暍。
遇夏火气高，烦蒸不可活。
饱闻食罂粟，能涤胃中热。
问邻乞嘉种，欲往愧屑屑。
适蒙故人惠，筠箧裹山叶。
堂下开新畦，布艺自区别。
经春甲未坼，边冷伤晚雪。
清和气忽动，地面龟兆裂。
含滋竞出土，新绿如短发。
常虑蒿莠生，锄不敢阙。
时雨近霑足，乘凌争秀发。
开花如芙蕖，红白两妍洁。
纷纷金蘂落，稍稍青莲结。
玉粒渐满房，露下期采折。
攻疾虽未知，适愿已自悦。
呼童问山鼎，芳乳将可设。

移松自南山，昔种十三株。
连岁苦久旱，十一已雕枯。
两株偶得生，喻年未自如。
近觉稍得地，翠柯渐扶疏。
乘春抽芳心，岁长二尺余。
渐有干云势，轩昂出楸梧。
对立耸奇姿，秀发动吾庐。
纷纷视众木，雀鷇望凤雏。
清风为我来，飘爽洒我裾。
足为送老资，日待偃盖舒。
予今亦已老，顾步良踌躇。
想当千载后，黛色凌天衢。

六月登垅如登天，腾夷铁礓须判年。
过险欲涉渭水渡，快眼喜见秦州川。
溪塍青秧下白鹭，驿亭秀木含疏烟。
投鞭清盥且展簟，明日去酌北流泉。

禁籞开清晓，宸心喜豫游。
鸣鸾迎霁日，嘉谷茂高秋。
秀颖晴光烂，雕舆睿鉴留。
晨光照金粟，喜色动珠旒。
绿野勤农力，青编蔼帝猷。
周人豳颂在，王业起耕畴。

远山分脉发岩陬，六月虚堂客意秋。
无限寒云喷不去，有多鸣玉碎无休。
清涵锦石斑斑丽，秀吐金莲熠熠幽。
美润散分周下泽，余波还入楚江流。

六合天人竞散花，坐惊门地亦清华。
川原霁后龙鳞出，岛屿平时鸟篆斜。
秀发园林春万里，寒生楼观月千家。
待看阳律还暄早，破润乘凌见翠牙。

喜雨高吟夜不眠，飘飘秀句选青钱。
已推覆斗占穰岁，谁事操豚祝下田。
满泽新秧初放溜，连云高树欲生烟。
未知美价堪多少，洗尽人间苦暍天。

相逢莫厌重留连，邂逅浮云只偶然。
前日一樽穷乐事，今朝千里感流年。
尘侵遗迹留漳水，风入高吟动蜀鞭。
锦鲤往来出江浦，应传秀句满嘉川。

巫山彼美神，秀色发朝云。
绚丽不可挹，飘飖去无痕。
楚梦一夕后，苍山秋复春。
目断肠亦断，往来今古人。

高风荡河汉，白露被寒菊。
下有络纬虫，凄酸生意促。
华年不相待，去我何流速。
老步失腾骧，短辕甘跼蹙。
伊人濮阳秀，方厌折腰辱。
仕道塞榛芜，低徊避蚖蝮。
邯郸古都会，陈迹武灵筑。
兴发即登临，西南几穷目。
新诗琢璠琰，叠寄两三幅。
一听郢中歌，阳春回草木。
行将及瓜代，暂喜摆羁束。
鞭马径相过，连朝奉游瞩。
只鸡与斗黍，礼意未为足。
何以遇高阳，多营瓮头醁。

吾昔游浮阳，童心初办狂。
凌高瞰海日，径欲穷扶桑。
岁纪忽再周，此图竟莫偿。
今适送子往，临风但彷徉。
之子公族秀，祖基维懿王。
成吾家宅相，裂封复吾乡。
汝翁同谷守，视吾犹雁行。
后生古所畏，之子未易量。
筦库方试吏，事役须更尝。
譬彼汗血驹，齿齐即腾骧。
是宜勤夙夜，动虞三尺妨。
勿惮川陆遥，千里如邻墙。
勿计弦晦余，俛仰度三霜。
边朔昔云苦，今歌海隅康。
正赖别驾贤，不减晋王祥。
依投得吏师，行见售所长。
为吾语故人，曩契想未忘。
愿致双鱼封，继以一鹗章。

濂溪之水清，未足濯公缨。
平生抱苦节，成就此溪名。
长啸置符传，孤云归思轻。
溪头四壁居，溪下百亩耕。
量汲奉晨盥，课樵共夕烹。
希逢杖屦游，但听弦歌声。
为客剪三径，传家通一经。
双珠交照乘，合璧倍连城。
被褐有余乐，问缣无隠情。
桂林两枝秀，借尔俗眼荣。
昔仰名父子，今推难弟兄。
不应文范裔，遽谓公惭卿。
如袭带砺封，毋为权利倾。
地实寝丘比，有力安得并。
勒诗高岸石，敢告后代生。

毗陵城如金斗方，往事历历那能忘。
相逢童子佩兰芳，秀发人指谁家郎。
未几重见突而长，即今不觉秋蓬苍。
戏笑岂复为儿狂，追昔宓子初登堂。
辞锋峭拔森刀枪，器识沉远包氐羌。
阳秋宁肯露否臧，有子游学先聚粮。
相将百里陟岵冈，邂逅一挹坐僧床。
大辩倾注如无旁，天马方谓先骞骧。
观鱼谁复驻濠隍，瓜期受代垂趋装。
当路奏牍交称扬，行将超擢奄云亡。
坐令志气不得偿，传家岂诧钱一囊。
诸儿经行名州乡，挟书继踵诸父行。
旋见天衢飞骕骦，论治直要超周商。
术卑效浅笑杜房，况是亨运遭兴王。
致君绍祖邦家光，何止追考归焚黄。
邃庭朝露明芸香，异书满阁秋气凉。
咏歌间成随豆觞，读之如欲凌云翔。
暂近大手离未央，□□□□□□望。
挈箧来寄深闺霜，宾兴贤能视文章。
尊尚周孔麾韩庄，搜奇殆有通夕忙。
英游疑动聚星祥，我归复翳环堵墙。
世味已能如饮浆，羲皇上人琴一张。

士有从师乐，诸儿却未知。
欲行天下独，信有俗间疑。
秋入川原秀，风连鼓角悲。
目前{犭屯}犬类，未必慰亲思。

昔别青衿子，今为白发翁。
此行何日见，多难向来同。
官事酣歌里，湖山秀句中。
风尘莫回首，留眼送归鸿。

浄居众天人，宫殿随所适。
少仕老不归，重门闭榛棘。
道人秀丛林，妙语出禅寂。
是身如浮云，随处同建立。
平生与二子，嗜好用一律。
我此复助缘，语绮已多责。
何年一把茅，据坐孤崒嵂。
呵佛骂祖师，涂糊千五百。

妙年文墨秀儒林，老眼今晨得再明。
历块过都聊可待，未须回首一长鸣。

我诗浅短子贡墙，众目俯视无留藏。
句中有眼黄别驾，洗涤烦热生清凉。
人言我语胜黄语，扶竖夜燎齐朝光。
三年不见万里外，安得奋身置汝傍。
迩来诸子复秀发，曾未几见加端章。
剩欲摧藏让头角，岂是有意群儿伤。
于人无怨我何憾，爱者尚众犹吾乡。
平生不自解嘲诮，祸来亦复非周防。
我衰气索不自振，正赖好语能恢张。
诗家小魏新有声，旧传秀句西里黄。
后生学行阙师友，临路不进空回遑。
看君事业青云上，听渠螟{虫貣}生膏肓。

我诗浅短子贡墙，众目俯视无留藏。
句中有眼黄别驾，洗涤烦热生清凉。
人言我语胜黄语，扶竖夜燎齐朝光。
三年不见万里外，安得奋身置汝傍。
迩来诸子复秀发，曾未几见加端章。
剩欲摧藏让头角，岂是有意群儿伤。
于人无怨我何憾，爱者尚众犹吾乡。
平生不自解嘲诮，祸来亦复非周防。
我衰气索不自振，正赖好语能恢张。
诗家小魏新有声，旧传秀句西里黄。
后生学行阙师友，临路不进空回遑。
看君事业青云上，听渠螟{虫貣}生膏肓。

用直宁论世，名成不待官。
低枝缘我有，偃盖到谁看。
秀色有新故，英姿无暑寒。
要为千岁计，岂虑万牛难。

车马竞清夜，人物秀三楚。
登临得免俗，兹楼岂时睹。
同来两稚子，冠者亦四五。
落落俱可人，颇亦厌歌鼓。
山月出未高，潜鳞动寒浦。
樯灯接疏星，夺目粲不数。
魏侯转物手，百好趋就叙。
得句未肯吐，秀气出眉宇。
水浄纳行影，山空答修语。
夜气稍侵肌，鸟骇去其侣。
清游岂有极，喜事戒多取。
投静未免喧，于今岂非古。
永怀寂寞人，南北忘在所。
横岭限鱼鸟，作书欲谁与。
情生文自哀，意动足复伫。
凭槛共一默，望舒已侵午。

车马竞清夜，人物秀三楚。
登临得免俗，兹楼岂时睹。
同来两稚子，冠者亦四五。
落落俱可人，颇亦厌歌鼓。
山月出未高，潜鳞动寒浦。
樯灯接疏星，夺目粲不数。
魏侯转物手，百好趋就叙。
得句未肯吐，秀气出眉宇。
水浄纳行影，山空答修语。
夜气稍侵肌，鸟骇去其侣。
清游岂有极，喜事戒多取。
投静未免喧，于今岂非古。
永怀寂寞人，南北忘在所。
横岭限鱼鸟，作书欲谁与。
情生文自哀，意动足复伫。
凭槛共一默，望舒已侵午。

甲子仍逢夏，连朝雨脚垂。
黑云玄甲驻，铁骑冷官驰。
映日还蒙雾，悬麻却散丝。
颓墙通犬豕，破柱出蛟螭。
野润风光秀，凉生枕席宜。
拨云开日月，噀水出虹蜺。
贫可留须睫，恩当记扊扅。
苍头行冒雨，赤脚出冲泥。
诗好声生吻，书工手著胝。
衰年得佳句，怀抱顿能移。

九虎当关信不传，烧烟才上已回天。
驱除雾雨还朝日，畜缩涛波复二川。
夺目光华开秀句，堆场藁秸验丰年。
从今更上中和颂，少费将军九万笺。

先生秀句满天东，二子缘渠再得穷。
诗礼向来堪发冢，孙刘能使不为公。
炎方瘴疠避轩豁，故国山河开始终。
传语元龙要相识，江湖春动有来鸿。

骨秀神仙数，诗清雅颂才。
识高悬日月，韵胜脱尘埃。
去就堪同事，摧残尽一哀。
了知天上去，不似世间来。

平生夫铁脚，道价喧宇宙。
望礼东南云，吾今独何后。
晚始识其子，瑶林一枝秀。
初闻饮光笑，复作空生瘦。
今年退后禅，袖手不肯叉。
真成菩萨魔，未免化城咎。
白月悬清光，大锺得辞扣。
知止一何勇，随缘岂无复。
丰台两禅子，三请期一觏。
翩然挈瓶盂，百里往相就。
古寺风雨余，触目初邂逅。
夙昔有静缘，欢然宛如旧。
教我早自异，业成谁得救。
世故已备尝，踌躇复何候。
钻火勿停手，时来自渠透。
殷勤礼白足，吾为太山溜。

老树仍孤秀，秋蟾只独明。
何须夜来雨，却听枕前声。

三楚风流秀士林，英词从昔动修门。
充庭初识苍龙础，赐醴行霑白兽樽。
已上荐书轻一鹗，更凭诗力化群鲲。
千年辽鹤空城郭，谁见朱公有异孙。

俗子推不去，可人费招呼。
世事每如此，我生亦何娱。
黄生后来秀，纯茂静者徒。
不见动经月，来亦不须臾。
人事已好乖，可复自作疏。
子虽向人懒，胜处不可孤。
迨此田事休，仍当寒雨余。
深知阻泥泞，步屐意何如。

酒亦有何好，人今不肯忘。
苟无愁可解，何必醉为乡。
剩欲论奇字，终能讳秘方。
直饶肌骨秀，正要画眉长。

冥冥超世网，蔚蔚秀儒林。
他日熟看面，今诗初得心。
白头无故意，异代有同音。
绠短徒施巧，终然莫汲深。

秀岭归云里，华谯夕照中。
登临终不数，吟笑近多同。
麦秀知春力，人和验岁丰。
预为逃暑约，一快楚台风。

秀岭归云里，华谯夕照中。
登临终不数，吟笑近多同。
麦秀知春力，人和验岁丰。
预为逃暑约，一快楚台风。

君不见浣花老翁醉骑馿，熊儿捉辔骥子扶。
金华仙伯哦七字，好事不复千金模。
青莲居士亦其亚，斗酒百篇天所借。
英姿秀骨尚可似，逸气高怀那得画。
周郎韵胜笔有神，解衣磅礴未必真。
一朝写此英妙质，似悔只识如花人。
醉色欲尽玉色起，分明尚带金井水。
乌纱白纻真天人，不用更著山岩里。
平生潦倒饱丘园，禁省不识将军尊。
袖手犹怀脱靴气，岂是从来骨相屯。
仰视云空鸿鹄举，眼前纷纷那得顾。
是非荣辱不到处，只恐朝来有新句。
勿言身后不要名，尚得吴侯费百金。
江西胜士与长吟，后来不忧身陆沉。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

滕王蛱蝶江都马，一纸千金不当价。
异才天纵非力能，画工不是甘为下。
今代风流数大年，含毫落笔开山川。
忽忘朽老压尘底，却怪凫鸿堕目前。
尔来八二复秀出，万里河山才咫尺。
眼边安得有突兀，复似天地初开辟。
明窗写出高轩过，便逐愈湜闻吟哦。
晚知书画真有益，却悔岁月来无多。
官禁修严断过访，时于僻寺逢税鞅。
秀润如行琮璧间，清明似引星辰上。
忧悲愉怢百不平，河擘太华东南倾。
平生秀句寰区满，拾掇余弃成丹青。
平湖远岭开精神，斗觉文字生清新。
未许二豪今角立，要知旁有卫夫人。

孤云秀壁共崔嵬，倚壁看云足懒回。
睡眼剩潮寒绿洗，醉头强为好峰抬。
山僧煮茗留宽坐，寺板题名卜再来。
有愧野人能自在，尘樊束缚久低徊。

回合江山秀，佳城去域中。
珮环无晓日，蘋藻自春风。
断发人何在，捐金事已空。
遂移男子孝，更作直臣忠。

泽南三百里，极望横天云。
云端色凝黛，谛视初可分。
峥嵘介丘像，澒洞元气屯。
顷刻有变化，惨淡殊明昏。
天行帝出震，其位生物元。
不周偾西北，川乃东南奔。
宁知六鳌死，竟使二山沦。
不有是难倾，孰维大块根。
尝闻周官说，实惟天帝孙。
神灵所镇守，民物斯芘存。
幽明吻一理，有道惟常尊。
不觉下马拜，僮奴亦蹲循。
迺知正直理，足使冥顽敦。
三王有损益，商人所尊神。
明法或不惧，夜行安得逡。
以此辅世教，庶几驱骜民。
暮宿太平驿，不眠虑丝棼。
明朝好天色，万象开胚浑。
势横恒碣尽，支压齐鲁蹲。
五色冒日观，一握通帝阍。
恢拓下嶊嶉，青苍上氤氲。
泉石竞沮洳，烟岚互纷纶。
高举躐风海，深蹯跆火轮。
涛波卷堆阜，一一溟渤吞。
棋枰视井邑，匕箸藏松椿。
碧瓦峙双阙，红墙缭长闉。
愿瞻岩閟客，内涤邪垢魂。
赐臣登绝顶，一览神秀原。
万壑射窈窕，三坛矗嶙峋。
莽不睹项领，何能穷{月坒}跟。
稍稍指凫绎，依依数亭云。
松列大夫爵，骡识将军坟。
琐屑涧花丽，霏微崖药薰。
广大良有以，奇险安足论。
瑰诡有形上，颓然德弥惇。
得无希夷子，傲世逃深蓁。
亦有黄冠士，相对如麖麏。
此曹啮草木，语道良未闻。
解榻坐中观，洗心驰大钧。
形气要得一，不然随物泯。
是事亦姑置，幽寻聊可勤。
初疑无字碑，莹洁谁敢文。
又怪玉女井，高绝何由奫。
俯穿鬭仙岩，鸟下天壁垠。
侧度五贤堂，熊经背逡巡。
剑石危数履，女萝柔屡扪。
挥斥八极远，风来袂轩轩。
寥廓自无梯，犹疑天可宾。
阴谷不敢视，恐落魑魅群。
安得遂独往，身如黄鹄翻。
周流遍五岳，采掇芝英繁。
即欲憩圆峤，或当止昆仑。
众真迎我语，一笑颜玉温。
是中差可乐，子胡恋尘樊。
答此太遗物，身闲犹事君。
重华迹已远，秦汉事方烦。
成功属吾宋，五礼垂后昆。
皇帝二载春，臣备太史员。
䌷绎自帝典，颇识康哉言。
泥金白玉字，愿颂无前勋。
有志类韩愈，无书愧文园。
臣发将雪素，臣心犹日暾。
今此在林薮，跳身同玃猿。
徒观众山小，愁绝下天门。

眉山得张侯，心许出一手。
临川见蔡子，千载慰邂逅。
邓君起南国，磊磊看三秀。
譬如黄锺陈，我尚瓦釜吼。
欲知归期近，唤马牵出厩。
官壶持饷妇，倾写不渍口。
千章输明堂，勿问草泽有。
群公自凛凛，水镜照妍丑。

君不见杜侯昔为歌行赠徐侯，大儿色清澈，小儿气食牛。
往有关尹官仕周，其人有道其泽流。
会稽竹箭无名久，文采关侯二儿秀，不然安取关尹后。
何用黄雀青鷇蓬间飞，长觜饱满短觜饥。
何用城乌嗷嗷八九雏，端坐秦氏桂扶疏。
渊也诗足兴，功也礼足立。
三年不见冠岌岌，何用春耕投种叹粟粒。
功成裘氏九里湿君家，会稽山头松树清江枫。
乃翁行采薪，所愿溪上风。
男儿封侯食肉勋业须少壮，勿学乃翁呻吟萧屑所愿在溪上。

悲来乎石君，吾何悲夫，斯人婉兮河之津。
厖眉白面照青春，朱绂斯煌映路尘。
翩翩者骥银鞍新，东来奇意安所伸，大野既潴唯赤坟。
谷垂颖，麻敷芬，亡逋来复瓦鳞鳞，高堂击鲜会众宾。
宾起舞，君欣欣，何人末至居客右，西郭之一儒迂且贫。
迂且贫，自隗始，能招剧辛致乐毅，四方游士争来奔。
户内光仪亦可论，大息拖缙绅。
中息气氤氲，小息秀眉目，天上青秋云。
朱旗画舸长堤曲，去时箫鼓黄尘覆。
无复当年子产归，至今人作婴儿哭。
西郭之一儒，无事门生苔，久雨足不行官街。
常时门前车马客，旧雨自来新不来。
听我陈，张叔卿，孔巢父，皆隠沦，无人汲引长饥辛。
日午不出开衡门，前侯后相安敢论，忧杀口间纵理纹。
长恸吾邦对遗迹，耿耿一心谁我识。
徐君已死剑不忘，心已许君那复惜。

君不学冯驩弹铗从薛公，贷钱烧券悦市佣。
又不学鲁连约矢射聊城，笑夸田单取美名。
何为空郊独坐一茅屋，深如鱼潜远蛇伏。
荒檐野蔓幽莫瞩，窥户下投如坠谷。
其外桑麻杂蔬菽，白水寒山秀川陆。
秋风萧萧吹苜蓿，晚日牛羊依雁鹜。
朱书细字传老子，蠹穴蜗穿无卷轴。
我来不暇问出处，但爱君居伯夷筑。
九月九日秋气凉，芙蓉黄菊天未霜。
登高能赋岂我长，从君此庵时相羊。
不用糟丘讥腐肠，酒酣犹能歌楚狂。
我敬先生不敢量，二三子者亦自强，洁身乱伦非所望。

大夫盘中定州盏，三举檐花舞凌乱。
请君行盏且莫稽，为君起赋饮城西。
城西古道如涧深，东风吹沙不见林。
虚堂更觉野原阔，榆柳浩浩波涛吟。
杂花一园来远道，两株江南梅更好。
樱桃已晚犹烂漫，百株如雪聊可绕。
常时东风无此寒，常时诸君无此闲。
且看瓶口似鱼贯，莫惜面文如缬斑。
大夫工为宋玉赋，思不能涯字无数。
秀才酷类东野贫，白屋青山愁曲身。
籍咸不肯羞北阮，主簿高材即仇览。
成诗午景已妍和，罢酒花开应更多。
山翁归不醉，当奈岘山何。

春塍雪消龟兆坼，冻柳冰蒲俱好色。
走马城东眼乍惊，可怜前日非今日。
结交从古天地间，百年谁见一人闲。
王城尘土化衣袷，五鼓驱车休夜阑。
况我崎岖二三子，圣恩释累从瓯蛮。
雄豪久铩酒量窄，耎懦新长诗辞悭。
王孙物外有高兴，数携王赵两红颜。
上书自去千牛卫，挂席欲过三神山。
灰余方烈灶下响，雾廓初见岩中斑。
醉吟谁共可怜春，江南太守旧诗人。
赓酬不减笙磬答，秀发更为烟霞新。
万卷藏书韦杜曲，忆子陈诗一言足。
得意鲈鱼故未餍，多情桃叶应相逐。
努力闲平盛世名，归及春风双鬓绿。

蔡侯南国秀，经纬耿昭回。
文史蛙生甑，风云蛰起隈。
吾君求助意，之子为时来。
万缕防秋费，何如一士才。

禾熟秋原静，高蝉尚远音。
半荒愁雨菊，独秀畏风林。
老觉田原好，慵疏里巷寻。
心知阿连胜，新向佛乘深。

时平未用入山深，岁晚何妨木秀林。
闻说熊罴参后乘，可容牛下有哀吟。

方壶七万神鳌连，琼台缥缈居灵仙。
鲸翻海运成桑田，异境谁使夸娥迁。
铦锋四面苍圭圆，巨灵巧以青瑶镌。
揉风洗雨净娟娟，修眉浮空秀争妍。
清溪回旋泻幽泉，下有澄澜湛洄渊。
绣楣雕栏欲飞翻，凌切汉道摩星躔。
恍如直跨须弥巅，琉璃凝光围四天。
喜君妙龄谢世喧，萱堂慈颜白盈颠。
儿童牵衣戏蹁跹，优哉此乐谁与先。
嗟予昔以三釜悬，投身世网百虑煎。
今乎老矣诚可怜，狙猿何用簪缨缠。
子云终须守一廛，诛茅结屋才数椽。
薜衣杂佩纫兰荃，手披白蟫玩青编。
春晖不报常欿然，虽有至乐安能全。

禀粹猗兰秀，来嫔洛水滨。
一窥识公辅，三徙得儒真。
画翣流云气，松阡卧石麟。
哀荣今日事，谁复继前尘。

苍藤秀木遶空庭，叠石层峦拥画屏。
混沌凿开幽窍远，巨灵分破两峰青。
云藏野色春长在，风入衣襟酒易醒。
采玉遗踪无处问，拟投簪绂学仙经。

浓淡烟鬟半雨晴，溪光初借晚霞明。
鳌头涌出三峰秀，天汉融成一鉴清。
枌社有谁藏旧牒，宾云无处问遗声。
幔亭寂寞仙何在，勾漏丹砂早晚成。

斜日侵帘上玉钩，檐花飞动锦文浮。
湖光写出千峰秀，天影融成十里秋。
翠鹬翻风窥浅水，片云随意入沧洲。
留连更待东窗月，注目晴空独倚楼。

水石相迎击目新，两峰秀色引朱轮。
使君自比兰亭后，金字磨崖更几人。

岚迎晓日碧烟收，霜薄风清胜会游。
虎驾不来空紫府，真人应接又瀛洲。
岩前野草冬犹秀，亭下飞泉冻亦流。
他日卜邻深有意，竟须平步揖浮丘。

郴阳古名邦，四座拱山色。
秀气锺异人，阛阓俨仙宅。

瘴山蛮岭鬭嵯峨，高可跻登不可磨。
万岫千岩皆阘茸，一峰孤秀不如多。

解衣一寮上，物色太窘束。
柏禅费酬对，松官缚爵禄。
此君真有道，虚心自岩谷。
每以阅世人，得之定超俗。
夜夜幽露寒，惊我庭下绿。
独出万物表，清蟾映疏玉。
嘉此烟雾姿，本无霜雪辱。
朔风舞郊野，秀气压群木。
旧根走苔径，新梢出云屋。
要令千亩广，会待春雨足。

连侯爱画鱼，李侯爱画山。
诗情动幽怀，摹写不少闲。
骚雅移丹青，妙寄云水间。
翻然欲登涉，试寻芷与兰。
我不一音解，早年便挂冠。
养拙颓檐下，任真亦足欢。
敌骑践江浙，少长奔荆蛮。
却行虎狼区，益知行路难。
乱来战未息，老去食转艰。
前年治南亩，颇喜人牛安。
力耕日以广，心事日以宽。
行当遂野性，策杖寻江干。
云深几茅屋，柳映一柴关。
扁舟鸣拨剌，危亭秀孱颜。
安得两玉人，邻曲相追攀。
真赏会心处，应当谢毫端。
长哦洗兵马，随意罗杯盘。
伯雅要倾倒，莫厌数往还。
愿如三径松，余生同岁寒。

灵龟千年口不食，以背负床饮其息。
吾家两龟岂徒不食亦不息，寿与万古无终极。
济南晁君博物天地通，夜窥牛斗颇似晋司空。
指我两龟有名字，大龟为九江，小龟号千岁。
老龙洞庭怒，荡覆尧九州。
禹咄嗟，水平流。
九江无波拍天浮，中有大灵背如丘。
南风吹楚泽，莲叶清欲秀。
有物中作巢，一寸立介胄。
霞衣仙人鬓如霜，饮以南极之光芒。
丹颅老客不相见，飞渡东海巢扶桑。
迩来蟠桃枝，有子大如缶。
浮游轻于鸟，江海一回首。
青珊瑚柱碧瑶宫，水仙焚香吹作风。
朝戏莲叶西，暮游莲花东。
秋风莲子熟，归去清江国。
小千岁，大九江，我久不见之，向君案前双。
我谓晁君二物有似我与子，国有守龟吾子是。
灿然天下之宝器，黄金之縢紫瑶匮。
天王端冕史再拜，一逆二从定大事。
我身百无用，颇似千岁潜深渊。
不愿人间贮金藉玉享富贵，但愿寄身江上一叶之秋莲。
万物才不才，用舍不任天。
寄声问晁君，然不然。

帝治下土兮远于民，抚御万方兮周无垠。
物类亿千兮莽蓁蓁，出入日月兮运星辰。
广必有容兮潜奸昏，不上愬兮帝曷闻。
岁庚申兮斗建巳，旬逾十兮雨不施。
秀者燋兮实者悴，麦莽莽兮不出块。
旧谷既没兮待新以食，夺其所望兮民忧以惑。
舍耒而兵兮夺攘剽贼，急不知虑兮求生顷刻。
民幸帝兮诏云师，气朝升兮敛阳晖。
孰鼓风兮震川岳，上者扬兮旁者剥。
云虽仁兮不得施，野童童兮草木摧。
熟扬尘兮蔽朝日，纷霏霏兮冒万物。
昏迷蒙兮浩恍惚，了者瞀兮失南北。
瘗根茎兮腐葩实，世惨错兮泽蓬{火孛}。
霍霍然兮侵万室，飘雨尘兮以旦以夕。
民曰谁为兮尸是有物，其名曰魃兮旱是司。
恶润忌泽兮盗阳威，淫视槁木兮疾华滋，憎饱妒饫兮幸民饥。
亢不伏兮风以助之，惨怀柔茂兮尘埃是吹。
来炎火兮烂炜煌，驭回禄兮骖毕方。
朱旗旐兮绛帷裳，坦无畏兮乐洋洋。
朋疫疠兮友疾殃，徒甚剧兮党甚强。
慢帝威兮分害戕，窃祠祷兮傲驱攘。
民赖帝仁兮以衣以食，上帝孔昭兮愬无祸责。
幸帝震怒兮降魃罪疾，无俾在世兮幽沉深溺。
雷伐鼓兮电扬旗，雨卷壑兮云张帷。
泛游泽兮湛甘滋，充槁瘠兮奋枯萎。
禾黍茂兮蔬果肥，岁既登兮民饱嬉。
康帝民兮恩甚思，幽斯魃兮宥无期。

张子官于福昌，块然独居，无与为友。
宾客不至，遗朋失旧。
经时闭门，终日钳口。
出无与游，居无与就。
谁同我食，谁酌我酒。
归守妻孥，出对厮走。
驾言出游，田童野叟。
气否莫交，情包不剖。
塞聪蔽明，盘足袖手。
披书阅简，眩目疲肘。
厌然成痼，不可针灸。
于是张子，涤虑除烦。
披庭扫堂，枕手而眠。
恍若有遇，有神降焉。
曰我实哀汝，独无友朋。
我有教告，子乎我听。
凡世之人，百愚一贤。
古昔所叹，非独今然。
得贤与朋，善固无俪。
贤不可得，将愚与比。
友贤实难，幸然后值。
不幸友愚，与无孰利。
谄笑倾辟，韬情晦实。
测心献计，因隙投策。
口是腹非，面歌背泣。
友若此者，实繁孔多。
曷若不见，目清耳和。
我复告子，真友之实。
尔遵我言，友胡有竭。
人物虽殊，可友同焉。
赐尔以友，其名曰山。
居汝左右，在汝北焉。
端不汝去，澹兮绝言。
春丽夏繁，秋疏冬瘦。
霞雾融明，风驰雨骤。
孤楫横奔，牢屯巧镂。
傲岸轩昂，清华润秀。
对食临眠，排堂入牖。
效技汝前，虽劳不疚。
山有佳泉，多灌尔囿。
历石悬空，泠泠清漱。
如闻妙音，濯烦浴垢。
不犹愈乎，卑议庸读。
过耳增懑，入心善烦者乎。
山有修竹，汝园是植。
静丽明鲜，端虚正直。
如彼正人，扬言发色。
微风散碧，宵月镂白。
不犹愈乎，市儿尘颜。
敧眉鼓吻，佞笑浮言。
工为媚悦，善佞曲拳者乎。
山有乔木，耸立而峙。
端无媚姿，若对正士。
障雨蔽暍，千人所芘。
微飚披拂，吹奏竽籁。
不犹愈乎，蠕蠕鼠辈。
女黠儿娇，奴趋妾拜者乎。
山有好鸟，清喉丽羽。
引啸长鸣，群呼迭语。
夜管风弦，哀簧怨柱。
不犹愈乎，巷歌里舞。
促缩跳梁，颠妖淫污。
父子不施，弃礼忘数者乎。
如前实繁，言胡可殚。
汝与之乐，右攀左援。
曷为孑孑，寤寐嗟叹。
张子再拜，受言永怀。
解累亡忧，心通志开。
高山岩岩，流水潺潺。
竹茂木翘，鸟鸣琅然。
如前夷齐，而后闵颜。
吾何为乎，浩然其间。

何馨香之芬敷兮，昌绿叶而紫茎。
是其名为菊兮，爰植予之中庭。
性清平而不躁兮，味甘爽而充烹。
当秋露之惨凄兮，舒煌煌之华英。
色正而丽兮，气芬以清。
纯静秀洁兮，族茂群荣。
采食以时兮，天和以宁。
颖轻窍达兮，瞳子清明。
散败流浊兮，风宣滞行。
仙圣所饵兮，屏除臭腥。
久嗜不废兮，将延尔龄。
嗟予生兮，蹇薄烦冥。
忧饥畏寒兮，微禄以生。
终曷归兮，山林是营。
膏粱鼎食兮，方丈纵横。
炙熊之蹯兮，龙醢羊羹。
彼得有命兮，吾奚尔荣。
惟兹佳菊兮，野实以生。
采撷咀食兮，荐俎盈登。
求之孔易兮，世焉莫争。
我有久疾兮，壅塞烦昏。
支节坚痹兮，气阏于元。
惫不能支兮，外壅中干。
疥癣得志兮，蛲蛔伏蟠。
餐华秋冬兮，食叶春夏。
集新易故兮，尔功是假。
宁康我躯兮，骨节坚良。
产和剔戾兮，其乐洋洋。
反华于玄兮，易瘘以强。
忘生绝俗兮，深潜远藏。
骖驾云雾兮，呼吸太阳。
招友彭咸兮，御风以翔。
吁嗟此菊兮，吾于尔望。

医之不得其方耶，抑其命有短长耶。
独尔能使吾悲若此耶，抑为父者皆爱其子耶。
苍颅夷颡，秀眉清目。
今其存亡，其犹有鬼也。
使无物，则吾复何思。
其尚有知也，则夫荒屋野寺。
风霜雨露，食息谁汝视也。

黄州望樊山，秀色如可揽。
扁舟横江来，山脚系吾缆。
大川失汹涌，浅水澄可鉴。
北风吹疏雨，夜枕舟屡撼。
齐安不可望，灭没孤城暗。
奔流略溪口，龙蜃屡窥瞰。
平生千金质，戒惧敢忘暂。
兹游定何名，耿耿有余念。

契阔千里别，恻怆难具言。
殷勤一宵语，愿子未即眠。
空堂灯火青，旅褐借僧毡。
劳劳一杯酒，不解道路寒。
经年相从乐，既别亦茫然。
人间事尽尔，聚散亦何叹。
但悲多难身，尚获朋友欢。
间关百忧中，一笑有万钱。
张子年未冠，已雄群少年。
巉巉坐我侧，紫眸秀双颧。
壮志激衰懦，清谈破愁煎。
天明即分散，奈此情悁悁。

咽咽幽谷泉，萧萧秋竹风。
岂不爱孤洁，但伤愁且穷。
吕子南国秀，沧溟贮其胸。
出试辄不偶，低头避儿童。
离家五千里，客饭苦不丰。
冷落卧寒斋，苦吟和秋虫。
昨者投我诗，九叹阅未终。
欲知作者心，但视读者容。
文章出贫贱，此事今古同。
但愿子富贵，不愿文日工。
今日告我别，出门若惊鸿。
各在天一方，何当复相逢。

兹行颇闲暇，聊此山水间。
幸有所携人，臭味同一源。
山溪并修涧，嘉木间蒲莲。
杉松鸣古刹，始觉此溪寒。
孤亭出屋背，石磴相牵攀。
迎客穷道人，俯偻须眉斑。
释子具粗粝，虽贫有余欢。
午登西山去，路作九曲弯。
山禽惯不惊，夏木秀且繁。
缅怀紫髯公，奠玉祠天坛。
豪强有遗韵，兴废无留观。
空岩一泓泉，引予掏清甘。
至人悲热恼，遗此消昏烦。
我茶非世间，天上苍月团。
为尔惜不得，烹瀹浇晨餐。
深谷晚易阴，快雨时斑斑。
但见夹道松，龙髯湿苍颜。
念我亦闲人，屏居闭柴关。
不使倒珠玉，济我胸中悭。
之官亦漫浪，遇胜却盘桓。
平生据顽钝，信命傲忧患。
言归徒旅疲，就荫休征鞍。
却视来时舟，一叶系荒湾。

张侯蜀都秀，玉立身堂堂。
手持明光节，六月登太行。
三晋雄中夏，朔方临大荒。
传声贤使者，父老相扶将。
控弦百万户，十年废耕桑。
但使把锄犂，自然息桁杨。
主人延阁老，别酒泛兰觞。
寄声梁谏议，欲试紫参方。

紫禁断人声，蓬山转春日。
楼外晚鼓传，城阴卫番出。
循除撷新秀，红紫间疏密。
倚天黄金阙，龙虎气郁律。
明时赋铅椠，寓直守编帙。
疏闲谢裨补，岁月感飘忽。
谢公山林赏，不为轩冕屈。
体道无朝野，达情惭利物。

疏梅插书瓶，洁白滋媚好。
微香悠然起，鼻观默自了。
秀色定可怜，仙姿宁解老。
禅翁心土木，对此成魔恼。

春晏百草秀，野花无复名。
悲哉桃李阑，念此聊掇英。
翩翩双飞蝶，天静午日晴。
悲忧浪自苦，有酒但知倾。

焦山如伏龟，万古浸碧浪。
举头北顾海，尾负金刹壮。
我闻城东楼，秀色日相向。
松杉数毛发，人物见下上。
欲携浮丘公，据壳恣潜漾。
仙风如见引，金阙或可访。

出郭心已清，青山忽相对。
游人傍流水，俯仰秀色内。
谁张苍玉屏，中断神斧快。
清伊泻其间，银汉曳天派。
参差楼观出，杳霭林麓邃。
岩声答远响，水影弄空翠。
同游得君子，兴与烟霞会。
选胜虽自兹，高怀已尘外。

飘然乘兴游，殽酒笑俗具。
僧居致野饭，草草亦有趣。
山僧惯迎客，煮茗新泉注。
岩花得春迟，晚秀见红素。
萧萧野市井，人物自来去。
溪光送孤舟，石色照素树。
题名扫高壁，岁月记所遇。
书罢迹已陈，出门犹反顾。

双崖若争妍，秀色日相射。
游人夸水东，挥榜渡清泻。
潺潺溪边风，五月自潇洒。
中流望南北，河汉自天下。
嗟予水乡客，尘土困蹈藉。
江湖久怀归，无地税征驾。
临流动长想，照影久悲咤。
沧洲倘有归，功业付高谢。

皎皎连城璧，实惟天地珍。
足伤曾不售，宝气终氤氲。
山川媚余秀，星斗揽奇氛。
终然不可掩，三浴祓埃尘。
天王斋戒受，严庭具九宾。
贮之黄金台，籍以九龙茵。
事称忘礼厚，人谁骇其新。
车轮走四方，争睹快一陈。
无瑕故易伤，敛辉志乃神。

下根盘秋泥，上叶披宿雨。
惟余黄金蕊，秀色日夜吐。
宁须荐九日，但惜岁云暮。
吾将屑落英，持泛兰皋露。

秋庭新过雨，佳菊独秀先。
含芳良未展，风气已清妍。
金凤汝婢妾，红紫徒相鲜。
老人对节物，昏昏祇欲眠。
与子读楚词，亹亹忽尽编。
袅袅兮秋风，憀栗在远行。
蟋蟀鸣西堂，淹留了无成。

早稻如倒戈，十穗八九折。
晚稻不及秀，日炙根土烈。
踏车激湖水，车众湖欲竭。
得泉如沸汤，旱土湿未彻。
老农祝天工，叩额眼垂血。
游云不作雨，风至辄散灭。
昊天未悔祸，牲玉无徒设。
谁能缚妖魃，敕起龙泼剌。

秋风吹衡茅，寂历如荒村。
独立无与语，悲虫鸣草根。
老木经疾风，枝叶仅得存。
疏荫不满地，白日耿当轩。
北城有黄仲，眸子清不浑。
时能出秀句，宝铁雕玙璠。
念将舍我去，为吏国西京。
荒凉古中牟，昼夜轮蹄奔。
青衫给吏役，怀恶未易论。
强颜诡应接，有抱谁能言。
从容来去间，无厌走黄昏。

幽居玩芳物，自种两芭蕉。
空山夜雨至，滴滴复萧萧。
凉叶泛朝露，芳心展夕飚。
东堂日虚静，秀色慰无聊。

宿雨生晓润，繁云滋暑阴。
我居废不葺，常苦积雨侵。
果坠厌风恶，草沉知潦深。
拳拳抱幽叹，耿耿婴烦襟。
吾子久不来，幽居谁见临。
飘然得秀句，生我江湖心。
一官亦漫尔，勤苦安能任。
何当舍此去，拂我尘埃琴。
饥寒仰五斗，求尺而忘寻。
悲我复契阔，谁复知吾音。

山城淫雨霁，窗户含余清。
老人午睡足，杖策遶荒庭。
长夏吾庐秀，清阴交众荣。
茫茫榛莽中，萱草扬其英。
植杖视天壤，悠然感浮生。
淹泊且无叹，人事亦难恒。
一旦舍此去，触物不无情。
何为久戚戚，遇酒但知倾。

长翁波涛万顷陂，少翁巉秀千寻麓。
黄郎萧萧日下鹤，陈子峭峭霜中竹。
秦文蒨藻舒桃李，晁论峥嵘走金玉。
六公文字满人间，君欲高飞附鸿鹄。

北风号夜天雨霜，屋东梅花晨洗妆。
老人旦起万境寂，一笑向我吹微香。
风月精神珠玉骨，冰雪簪珥琼瑶珰。
天姝星艳下人世，灵真高秀无比方。
老人年年被香恼，学道无力时清狂。
吟诗觅句苦无味，剪枝插头羞鬓苍。
眼窥手采心爱惜，倘可取饵充朝粮。
不如痛饮卧其下，醉魂为蝶栖其房。

洮河之石利剑矛，磨刀日解十二牛。
千年虏地困沙砾，一日见宝来中州。
黄子文章妙天下，独有八马森幢旒。
平生笔墨万金值，奇煤利翰盈箧收。
谁持此研参案几，风澜近手寒生秋。
抱持投我弃不惜，副以清诗帛加璧。
明窗试墨吐秀润，端溪歙州无此色。
野人斋房无玩好，惭愧衣冠陈裸国。
晁侯碧海为文词，盘薄万顷澄清漪。
新篇来如彻札箭，劲笔更似划沙锥。
知君自足报苍璧，愧我空赋琼瑰诗。

去年四月多风雨，麦秀不实农夫苦。
今年麦好风雨调，万口嗷嗷饥待哺。
何事今晨还衣袷，朝日无光寒惨切。
天工与物无怨尤，安用日与人为仇。

诗翁爱花复爱柳，长歌高吟半酣酒。
自言二物天下奇，爱之不厌形于诗。
嗟予所爱翁未见，我昔东游穷海甸。
波涛四绝大岛中，上有太古不死之长松。
千人袢延坐其下，仰见翠叶迷苍穹。
巨鳌竭力负不起，鹏栖仅借卑枝容。
人言海若此其圉，鳞甲百万屯蛟龙。
又云海怪久不死，守护山麓蟠其躬。
天空海阔风力壮，敲戛簸荡声无穷。
轩辕张乐奏未已，笋{虚}百万喧笙镛。
鬼神不欲人屡见，护以万叠青山峰。
爱之未免困寂寞，坐见雨露霑蒿蓬。
东皋吟翁天下才，海岳秀气天所钟。
岂惟文章继骚雅，胸中术业窥夔龙。
如何坎轲滞茅屋，失所因与兹松同。
诗翁勿爱花与柳，软弱但解争纤秾。
春英零落化为土，夏叶狼藉工巢虫。
娇儿姹妇最入眼，丈夫所志当英雄。
何当与君涉海去，结茅松下甘长终。

应之蹉跎三十九，犹著青衫困尘垢。
高才逸气老益奇，我每事之安敢友。
逢时则驾子何患，有才未用谁之丑。
暴得从来失常速，徐驱未用鞭其后。
扫除万事付之命，收拾至乐归之酒。
闻公颇以饮自名，我亦抗衡能至斗。
京师常恨酒不足，贫旅仅得餬其口。
乃知一饮尚间关，功垂万古知难偶。
百年痛饮乃良图，安用金朱裹枯朽。
我生自断计已决，君亦我徒能尔否。
扬眉鼠子事轻肥，眨眼小儿夸谨厚。
须防仰吓忌鹓雏，更虑致魇逢刍狗。
独醒不若𫗦其糟，群犬犹须避而走。
遭刑每笑嵇叔夜，得计须师彭泽叟。
我官古邑洛之阳，间有山川亦奇秀。
行当酿秫从子游，更以新诗相献侑。

真人朝天去不还，千年鹿迹留空山。
空山寂寞何所有，野殿荒凉松桧寒。
桑田海水移今古，兴亡万变谁能数。
五云深处驾飞龙，应笑人间换朝暮。
神仙不与世人期，骑鹿安知不复归。
朝岚夕霭山秀润，应有灵丹相护持。
长生可求仙可致，浮世腥膻何足嗜。
君不见汉时九江梅子真，一日辞家隠吴市。

桃李蕃晴日，江山秀晚春。
孤舟多病客，长道未归人。
豪俗竞行乐，倦游慵问津。
南山还暮雨，疑有楚台神。

积雨陂塘秀，南风蒿艾肥。
乌犍立横陇，白鸟下深畦。
云木叫杜宇，晓林啼竹鸡。
平生倦游兴，赖有浊醪携。

长夏百草秀，道旁多野花。
无名自红紫，有意占年华。
灼灼照流水，斑斑上古槎。
中原何日扫，将尔付泥沙。

远水悠悠静，孤樯袅袅迟。
草深春已后，麦秀日长时。
聚语条桑妇，行歌拾穗儿。
年丰随处乐，飘泊我何为。

天涯催晚岁，残律去如奔。
入夜北风恶，多阴寒日昏。
野吹余烧烬，溪落旧沙痕。
霜重饥鹰疾，田空宿雁喧。
山明千笋直，云积万营屯。
足雨耕犂早，丰年柿栗繁。
地平秦接席，土断洛开门。
白首三年客，黄桑数亩村。
懒梳悲发短，不寐守炉温。
折骨披残枿，苍龙卧老根。
晚篁犹𥩟思，幽蕊助消魂。
慷慨双龙剑，飘零一酒樽。
琳琅思秀色，环佩想清言。
独语看明烛，空庭月出轩。

洛岸东风送马行，桥横落日半川明。
天连观阁云垂地，春入山河秀满城。
老去飘萍甘屏迹，兴来怀古未忘情。
短歌一曲聊回首，不待悲秋白发生。

山秀江清三百里，与君三宿一扁舟。
饮残桑落溪云暮，卧冷桃笙楚雨秋。
舟隠长江逢夹口，眼明五老立云头。
几年泽国行将遍，归与亲朋说旧游。

临汝城中春雪消，望嵩楼上对岧峣。
已披氛雾呈孤秀，未许春寒上泬寥。
子晋玉笙如不隔，浮丘仙袂欲相招。
便思唤客同清赏，苦畏春风入敝貂。

邕南亭障久消兵，莫厌扁舟万里行。
岭外山川从古秀，幕中谈笑属时平。
天连涨海鹏飞近，风卷孤城飓母生。
勿为跕鸢思款段，古来男子重功名。

溪清山秀隠神仙，乘鹿真人去几年。
天地壶中无客到，方书肘后有谁传。
秦皇采药迷蓬岛，汉武烧金得紫烟。
真境寥寥在何处，未容尘世妄攀缘。

千里猗猗谁取将，忽惊颜色照文房。
每怜坠露时施泽，更许光风为泛香。
独秀已先梁苑草，托根宁复楚天霜。
坐令黄菊羞粗俗，只合萧条篱下芳。

出架蔷薇秀晚枝，雨余屋角理蛛丝。
可怜一曲秋风地，万思千情鬭入诗。

轻阴江上千峰秀，小雨墙边百草生。
惟有春禽慰孤客，晓啼浑似故园声。

桃蹊李径有尘埃，初放青莎秀满阶。
想见芊绵古城角，有人嗟我未归来。

金沙倩丽闺中秀，酴醾谢郎林下风。
欲试此心无结习，两株常守浄名翁。

金碧江南数叠山，雨余秀色直堪餐。
仙娥倭堕青云髻，照我衰迟泽畔颜。

幽人井臼两山间，邻里樵渔尽往还。
兴发登临穷眼界，江南秀色碧云鬟。

欲知归期近，屈指不满手。
岂无儿女心，惜此良邂逅。
蔡郎吾未见，心已想雄秀。
那知风雨夜，听此龙剑吼。
八荒一骥子，万马空在厩。
锺山浄名老，为子不惜口。
颇闻国士荐，固自君所有。
惟应功名地，他日容老丑。

曹侯骥骨双瞳方，流沙万里志不忘。
读书故山兰蕙芳，咳唾不顾尚书郎。
参军朔方试所长，奋须决策服老苍。
愿得一索缚狡狂，凯歌揉馘献明堂。
黄河东峙万旗枪，义渠竟失先零羌。
坐师失律无否臧，但恨不取东关粮。
黄君诗力回魁冈，十客未得一登床。
携君秀句展我旁，草书纸上蛟龙骧。
谓我君舍城东隍，年来长啸弃军装。
载酒欲访执戟扬，休日出门如瞰亡。
坐令耿耿愿莫偿，紫衣宣诏幞被囊。
献书贡士学与乡，罗庭充屋书万行。
风鬃雾鬣简骕骦，考评唐虞论夏商。
相过近如蜂隔房，君家八斗陈思王。
千年门户有辉光，任城健将狞须黄。
猗兰之苗不敢香，家人寄衣秋晚凉。
滞留华馆付杯觞，天高月明新雁翔。
明灯高谈夜未央，屈指计日引领望。
来时汗流今雨霜，重门事严御史章。
赖君谐捷解色庄，还家有日未用忙。
眉间黄色是何祥，晁侯约我走门墙。
但无闭关休馈浆，莫以兽微弓弗张。

千年骑鹤老仙翁，固是山川秀气锺。
桃洞自宜无客到，吴门应合有人逢。
岩前旧隠孤杉老，壶里真游白鹿从。
近有蓬莱读书客，卜居偶占翠岚浓。

雨霁众山秀，孤云散奇姿。
念知朱明始，爱此午景迟。
居闲敢自逸，隠几玩文词。
萧萧林风来，乱我书与诗。
身僻幸无患，官闲讵辞卑。
逍遥漉酒翁，千载与为期。

敬亭与吾期，今日雨当止。
静扫峰头云，秀色粲如喜。
我惭无以酢，园迳欣细履。
夜来四檐声，添我北池水。
破圩久不补，积潦啮其址。
南人麦禾薄，稻垅鱼尾尾。
丰穰未敢望，疲饿何由起。
饱食但高眠，自惭称刺史。

重云冒山椒，大江浸其麓。
通为一沮洳，哀此涂泥渥。
居寄佛杀山，举趾厌局促。
余飘污巾几，积润繁篁竹。
门前耕野静，时得舒倦目。
美哉百亩稻，整整照人绿。
深芜下白鸟，霁岭明秀木。
感此歌丰年，卒岁期饱腹。

春泥不沾犁，四月若三伏。
哀哉麦无秀，父子垅头哭。
谁惊耽眠龙，霹雳震万屋。
从空倒江海，焦槁快一浴。
终然霁威怒，飘飒断还续。
晚阴凉观阙，夜响起松竹。
后时悲夏获，入土喜秋谷。
聊为目前慰，未敢信果腹。
丰凶系□详，望岁走牲玉。
我无忧民责，理此杞与菊。

吕子有奇气，少年事诗书。
不肯衣逢掖，而随市井儒。
白纻霜雪袍，朱缨贯金殳。
大醉必走马，长呼挽雕弧。
兴罢有余欢，清歌倚箫竽。
春风动狂思，夜席拥妖姝。
群儿傍笑之，谓子脱捡拘。
而我独知子，壮兹真丈夫。
屑屑五斗米，其重无锱铢。
何为爱琐屑，妄自苦其躯。
子亦爱我拙，相逢每踌躇。
论诗夜斋静，秀气出璠玙。
远官无与欢，见君心独娱。
如何忽告别，决去如惊凫。
矫矫黄鹄姿，枳棘非所居。
清明择士日，子岂久泥涂。
送别动苦怀，乖离感羁孤。
搔首岁暮天，诗成悲有余。

春晏岩谷秀，乔木环我居。
引此西涧泉，漍漍漱我除。
危桥跨方池，修竹万有余。
人闲午阴静，鸟下惊游鱼。
清风扫我堂，吏案无文书。
手携金仙经，讽诵自卷舒。
身闲去道近，地僻与世疏。
何须缓巧颊，摇曳王门裾。

秋风从西来，百草随委弃。
如何中庭花，粲粲濯朝霁。
虽怀迟暮感，独秀亦云异。
炎凉各一时，岂必桃李贵。
迟功有暮祉，锐进或先退。
由来一气耳，琐屑何足计。

浮云蔽亭午，白日成萧森。
余凉入坐隅，萧洒散烦襟。
孟夏爱吾屋，秀木成佳阴。
众果颇已成，永日鸣山禽。
杖履时亦到，逍遥忘滞淫。
举头天雨霁，落日低遥岑。

风雩感贤游，嘉节偶乘兴。
人稀好鸟语，麦秀春野静。
澄波漾清洛，游子渡明镜。
南山夜来雨，云日淡相应。
解鞍憩高柳，览物动新咏。
优游徒侣喜，丰熟蔬果盛。
官闲省文檄，俗古少喧竞。
乘闲辄独游，兹焉乐吾性。

山深草木多，春夏废翦剔。
北原有高溪，经岁不蹑屐。
阴根走重险，飞蔓密如织。
交柯不容鸟，老枿顽若石。
由兹废登眺，幽致莽萧瑟。
杖藜每独往，驻立为叹息。
穷秋九月衰，霜过万叶赤。
北风始驱除，蒙翳遭搏击。
乘时集吾徒，斤斧必谨饬。
攀缘穷翦伐，上下恣搜剔。
霜芒落劲节，巨㔉剖坚植。
蛟龙脱鳞须，犀兕遗骨革。
薪蒸不足道，椽栋固委积。
纷纭一日劳，既暮岩薮辟。
寒篁露幽翠，佳木呈秀色。
高台忽平敞，快步失荆棘。
巉巉女几峰，次第见晴碧。
遥村暮烟合，乌鸟寒寂历。
纵横目前景，指顾归咫尺。
兹焉遂忘返，渐可携尊席。
人间有能事，功效在勤力。
恶深当痛治，秽尽善斯得。
经年滞穷谷，庶以娱朝夕。
题诗寄初终，抚事心有激。

人才困齐量，能尺不能咫。
谁知钱京兆，狱讼间书史。
平明吏拥堂，过午扫阶戺。
风威变奸傲，应若度淮枳。
清秋动高兴，庭菊粲可喜。
栽培岂无情，收拾自弃委。
客来撷芳秀，岁晏聊尔耳。
新凉一尊酒，九日意在彼。
平生经济手，张赵一泥滓。
何必餐落英，离忧对兰芷。

花开虽可怜，采色不坚久。
譬如玩冰雪，随执随去手。
可悦则生爱，爱灭恼随后。
美好称不祥，此语端易究。
中庭两苍槐，老枿独晚秀。
残春余十日，万叶舒欲覆。
森森翠羽盖，植立分左右。
波涛起风夜，幄幕护炎昼。
其荣无可悦，衰变亦何咎。
欲攀无足玩，欲撷无足嗅。
泊兮初无情，淡也故可守。
病来捐众嗜，味道有真觏。
寄言两苍翁，请与汝此寿。

春郊草木明，秀色如可揽。
雨余尘埃少，信马不知远。
黄乱高柳轻，绿铺新麦短。
南山逼人来，涨洛清漫漫。
人家寒食近，桃李暖将绽。
年丰妇子乐，日出牛羊散。
携酒莫辞贫，东风花欲烂。

南山如佳人，秀色慰我思。
微风从东来，清洛摇春漪。
驱马出门去，悠悠踏长堤。
暖日丽花草，微云渡南溪。
高丘者谁子，断裂岗前碑。
当年岂不伟，泯泯今谁知。
老翁驱牛耕，坟草半已犁。
功名但若此，达士观如遗。
饮酒复饮酒，劝君无复辞。
人生百无益，惟有饮庶几。

江城收灯寒寂历，里巷闭门不复出。
蓬茅数屋逐臣庐，门前樵牛卧斜日。
老人拥褐炉前睡，眼冷不眠思往事。
去年襄城古驿亭，野县风埃寻古寺。
周楚川原气象存，岘山紫逻秀连云。
地留宝鼎周京贵，山拱泥金神岳尊。
齐安江上渔樵市，谁料今年身到此。
大江绕郭风涛翻，城中冈垅无平地。
青红剪彩挂影灯，渔夫樵妇来相仍。
短箫急鼓集儿女，丛祠夜半鸬鹚惊。
浮生梦境何足计，呼童且闭柴门睡。
百年江上谁得知，竿木随身聊一戏。

春风浩浩春阳尽，老木生芽绿如豆。
古巢老乌声鸦鸦，南陂雨干麦将秀。
人家寒食无一月，青箬蒸鱼竞时节。
白衫紫领来自田，县官呼我要青钱。

战国韩余壤，王畿汉旧京。
南围山峙秀，东泛洛浮清。
女几荒遗庙，宜阳认故城。
千秋迷佩玦，百战有榛荆。
路失三乡驿，岗余世祖营。
山疑熊耳甲，墓记赤眉兵。
昌水行宫废，谷州遗堞倾。
断壕收剑镞，耕陇得瑶琼。
姬冢丘陵抱，韩祠草木平。
传家亡谱牒，怀德荐牢牲。
峡势开双璧，川形画一枰。
谋臣赤松友，诗客锦囊生。
莽莽繁华尽，悠悠井邑更。
兴亡谁与吊，今古一伤情。
官舍连麋鹿，人家杂鼬鼪。
秋心悲杜宇，春候听鸧鹒。
宾榻无谈笑，尘鞍罢送迎。
平池宵槛影，万竹晓堂声。
放宕书千卷，栖迟岁再正。
野胥形矍掠，村隶语生狞。
脱粟供朝饭，孤豚计日烹。
里闾轻学校，儿稚骇冠缨。
最苦冲风隧，奔如万战輣。
木号惊浪涌，谷震疾雷轰。
日断兰香膊，云藏子晋笙。
村鼙朝坎坎，樵斧暮丁丁。
鬓自年来白，颜因醉后頳。
斋庖诛野菊，幽佩纫秦蘅。
忆昔初知学，时豪计主盟。
讨论披石室，咳唾视金籯。
宅与仁为里，丰期道可耕。
荡除秦汉垢，耨摘帝王英。
太史遗重补，骚歌韵再赓。
文潢无逆檝，谈阵有降钲。
战苦心逾勇，锋交敌丧勍。
决科聊筮仕，射策偶沽荣。
憔悴官曹冗，艰难祸难婴。
流年惟涕泪，生事罄瓶罂。
乞米常空釜，烹藜不厌羹。
菅县长剑涩，衣补旧图横。
波浪流萍远，风霜客雁征。
凭谁能束缊，请地乞为氓。
贫贱知何计，飘零复此行。
力微蛛纺织，谋拙茧缠萦。
大府多豪杰，何人问姓名。
采葑甘见弃，连汇敢图亨。
已分微言默，羞将薄技呈。
清秋回骥首，白日望鹏程。
调拙歌难和，工迂簴未成。
曳裾身阻阔，搔首岁峥嵘。
岂料盐车困，亲逢伯乐评。
属文惭贾谊，受璧过虞卿。
夙昔倾贤誉，清时仰庆闳。
霜威留陛闼，忠望在寰瀛。
大泽疏源厚，明公蕴德宏。
高文千锦丽，奥学万箱赢。
前岁趋畿尉，青衫拜使旌。
心将言并厚，事与意俱诚。
毫发聪明到，锱铢藻鉴精。
威严消隠慝，惠泽舞孤惸。
爽气开秋鉴，清谈扣佩珩。
霜空挂银汉，仙露照金茎。
伟量谦常过，刚肠枉必争。
川舟归巨涉，天柱入高擎。
鳣堕开佳兆，经传有旧黉。
簪缨光故物，堂构叠高甍。
顾步丹霄近，联绵盛事并。
人间望鸿鹄，海浪引鲲鲸。
百吏瞻仪矩，连城受使令。
晏边争羡慕，膺御有光晶。
报国求贤急，搜才荐牍盈。
搜罗归掌握，轻重付权衡。
律变遭寒黍，春催隠谷嘤。
陶埏皆作器，枯槁亦抽萌。
量度分寻尺，题评尽甲庚。
念勤宽仆仆，恤疾救惸惸。
合沓皆宗荐，绵蛮不叹莺。
羁鸿安肃肃，微草获菁菁。
哲匠深垂奖，非才惕自惊。
厚恩山岌嶪，高致玉铮锽。
效报期铭骨，存诚过食苹。
庶几鸣缶盎，万一助韺{径彳=音}。
自古求知重，从来顾己轻。
木欣辞爨烬，珠喜辨鱼睛。
叹慕身当锐，轩昂目暗瞠。
自存心铁石，敢废力蚊虻。
荒学重裨缉，繁文自补撑。
朝披枯竹简，夜守短灯檠。
养木经荒圃，疏泉久涸泓。
博兼终氏鼠，礼问叔孙樱。
陋每轻樊子，勤将比老彭。
中庸期慥慥，言行敢硁硁。
积累功成垤，辉华秀发莹。
辛勤施耨获，逸乐荐粢盛。
戴德千钧重，抚躬方寸明。
登临感身世，踊跃望门楹。
穷谷阴多雨，清溪晚放晴。
优游探物象，潇洒付杯觥。
耿耿驰千里，区区布一鸣。
愿回韶濩听，聊奏铁铮铮。

战国韩余壤，王畿汉旧京。
南围山峙秀，东泛洛浮清。
女几荒遗庙，宜阳认故城。
千秋迷佩玦，百战有榛荆。
路失三乡驿，岗余世祖营。
山疑熊耳甲，墓记赤眉兵。
昌水行宫废，谷州遗堞倾。
断壕收剑镞，耕陇得瑶琼。
姬冢丘陵抱，韩祠草木平。
传家亡谱牒，怀德荐牢牲。
峡势开双璧，川形画一枰。
谋臣赤松友，诗客锦囊生。
莽莽繁华尽，悠悠井邑更。
兴亡谁与吊，今古一伤情。
官舍连麋鹿，人家杂鼬鼪。
秋心悲杜宇，春候听鸧鹒。
宾榻无谈笑，尘鞍罢送迎。
平池宵槛影，万竹晓堂声。
放宕书千卷，栖迟岁再正。
野胥形矍掠，村隶语生狞。
脱粟供朝饭，孤豚计日烹。
里闾轻学校，儿稚骇冠缨。
最苦冲风隧，奔如万战輣。
木号惊浪涌，谷震疾雷轰。
日断兰香膊，云藏子晋笙。
村鼙朝坎坎，樵斧暮丁丁。
鬓自年来白，颜因醉后頳。
斋庖诛野菊，幽佩纫秦蘅。
忆昔初知学，时豪计主盟。
讨论披石室，咳唾视金籯。
宅与仁为里，丰期道可耕。
荡除秦汉垢，耨摘帝王英。
太史遗重补，骚歌韵再赓。
文潢无逆檝，谈阵有降钲。
战苦心逾勇，锋交敌丧勍。
决科聊筮仕，射策偶沽荣。
憔悴官曹冗，艰难祸难婴。
流年惟涕泪，生事罄瓶罂。
乞米常空釜，烹藜不厌羹。
菅县长剑涩，衣补旧图横。
波浪流萍远，风霜客雁征。
凭谁能束缊，请地乞为氓。
贫贱知何计，飘零复此行。
力微蛛纺织，谋拙茧缠萦。
大府多豪杰，何人问姓名。
采葑甘见弃，连汇敢图亨。
已分微言默，羞将薄技呈。
清秋回骥首，白日望鹏程。
调拙歌难和，工迂簴未成。
曳裾身阻阔，搔首岁峥嵘。
岂料盐车困，亲逢伯乐评。
属文惭贾谊，受璧过虞卿。
夙昔倾贤誉，清时仰庆闳。
霜威留陛闼，忠望在寰瀛。
大泽疏源厚，明公蕴德宏。
高文千锦丽，奥学万箱赢。
前岁趋畿尉，青衫拜使旌。
心将言并厚，事与意俱诚。
毫发聪明到，锱铢藻鉴精。
威严消隠慝，惠泽舞孤惸。
爽气开秋鉴，清谈扣佩珩。
霜空挂银汉，仙露照金茎。
伟量谦常过，刚肠枉必争。
川舟归巨涉，天柱入高擎。
鳣堕开佳兆，经传有旧黉。
簪缨光故物，堂构叠高甍。
顾步丹霄近，联绵盛事并。
人间望鸿鹄，海浪引鲲鲸。
百吏瞻仪矩，连城受使令。
晏边争羡慕，膺御有光晶。
报国求贤急，搜才荐牍盈。
搜罗归掌握，轻重付权衡。
律变遭寒黍，春催隠谷嘤。
陶埏皆作器，枯槁亦抽萌。
量度分寻尺，题评尽甲庚。
念勤宽仆仆，恤疾救惸惸。
合沓皆宗荐，绵蛮不叹莺。
羁鸿安肃肃，微草获菁菁。
哲匠深垂奖，非才惕自惊。
厚恩山岌嶪，高致玉铮锽。
效报期铭骨，存诚过食苹。
庶几鸣缶盎，万一助韺{径彳=音}。
自古求知重，从来顾己轻。
木欣辞爨烬，珠喜辨鱼睛。
叹慕身当锐，轩昂目暗瞠。
自存心铁石，敢废力蚊虻。
荒学重裨缉，繁文自补撑。
朝披枯竹简，夜守短灯檠。
养木经荒圃，疏泉久涸泓。
博兼终氏鼠，礼问叔孙樱。
陋每轻樊子，勤将比老彭。
中庸期慥慥，言行敢硁硁。
积累功成垤，辉华秀发莹。
辛勤施耨获，逸乐荐粢盛。
戴德千钧重，抚躬方寸明。
登临感身世，踊跃望门楹。
穷谷阴多雨，清溪晚放晴。
优游探物象，潇洒付杯觥。
耿耿驰千里，区区布一鸣。
愿回韶濩听，聊奏铁铮铮。

官居苦岑寂，容易过花时。
绿暗野初秀，红乾风更吹。
燕游心未展，归去意犹迟。
浩荡云山外，新诗寄我思。

幽草堂轩秀，盆池遇雨添。
新晴雀哺子，永日燕穿帘。
世事休惊目，闲中且养恬。
黄公有美酒，时得醉厌厌。

野水菰蒲秀，荒陂荠麦长。
卑田留积雨，荒寺掩斜阳。
远树连云梦，群山近武昌。
言归日已夕，村径度牛羊。

秀蔓依檐老，寒枝映屋疏。
寒暄候虫报，昏旦老鸡呼。
已饭新收稻，仍烹自种蔬。
邻邦有佳酿，冲雨隔江沽。

日出客心喜，路平人足轻。
风高不成冷，雨过有余清。
水落溪鱼出，村深田鹳鸣。
胜游须秀句，多愧谢宣城。

花县春曾到，人家幽谷间。
市门犹碍石，耕垅尽依山。
地僻荆榛秀，人稀鱼鸟闲。
赖逢贤令尹，沉醉不知还。

桃李虽云过，林塘老景浓。
幽花冠晓露，高柳旆和风。
草木家家秀，沟壑处处通。
况闻如雨足，高枕待年丰。

客行趋阳翟，驱马登高岗。
群山拱西都，回首瞰许昌。
原田秀且润，烟水远分行。
荒冢卧石兽，古祠摧画墙。
我行日已远，风物非故乡。
随俗强饮食，所求肢体强。
儿生事弧矢，有志行四方。
秣马访前古，吾将问兴亡。

夏木皆秀茂，小园交茂林。
巢成雏欲出，上下鸣时禽。
中有支离翁，行憩佳树阴。
好风为我来，萧然散烦襟。
物化日迁逝，客居何滞淫。
亏行天有数，隠显我无心。

弃斥非高隠，林居值晚秋。
风云日惨变，感彼岁月遒。
秀蔓依檐槁，陈叶当窗投。
晚花弄余秀，畦菜枝新柔。
闲居妙观物，贫贱吾何忧。
寂念师竺瞿，齐物信蒙周。

弃斥非高隠，林居值晚秋。
风云日惨变，感彼岁月遒。
秀蔓依檐槁，陈叶当窗投。
晚花弄余秀，畦菜枝新柔。
闲居妙观物，贫贱吾何忧。
寂念师竺瞿，齐物信蒙周。

众木交阴园迳荒，独寻细径上东冈。
山头秀插垂云处，江面平分浴日光。
沙际离离横水鸟，林端历历过风樯。
登临每到消忧处，不觉三年客异乡。

淮山二十里，秀色已在户。
舟车走梁宋，烟树引吴楚。

修径转岩阿，危亭临木杪。
清明江练直，紫翠山屏绕。
林峦献奇秀，图画极天巧。
松杉韵轻风，笙箫奏云表。
心知游鱼乐，目送飞鸿杳。
浮生黄粱梦，幻事何时了。
惟应观胜妙，坐可清纷扰。
岂须登泰山，闲看诸峰小。

楼外紫金山色秀，门前甘露水声寒。
古槐阴下清风里，试为诸人再指看。

庐山俯长江，秀色摩青天。
招提选胜地，好景相属连。
东林最幽旷，殿阁含飞烟。
馨香满天下，无如远公莲。
社客方散后，零落七百年。
之人远同调，绿绮非丝弦。
不可倾耳授，但许心相传。
迷津苦难渡，人以师为船。
法鼓忽雷震，此事非偶然。
何时穿蜡屐，问法浮云边。

锦帐含香士，高名压搢绅。
南昌移皂盖，东颍憩朱轮。
孝悌资延寿，耕桑赖信臣。
优游千里治，谈笑六朝均。
竟日庭无讼，期年俗已淳。
休夸两岐秀，未若四时春。
近远皆霑泽，施为固有神。
欢讴连别壤，美绩播严宸。
夙慕冰壶洁，终期骥足伸。
燕闲成吏隠，萧洒得湖滨。
烟柳笼亭槛，云波荡钓纶。
微风牵藻荇，小棹送鲈莼。
缪作堂中客，惭陪席上珍。
开樽宁草草，延语每谆谆。
龌龊才非异，吹嘘意独亲。
摘鞍方邂逅，揽辔又逡巡。
丽巧裁新咏，缄题及鄙人。
曹刘风自古，李杜格殊伦。
拜赐欣愉甚，临分感叹频。
悠悠京国路，重染满衣尘。

果山仙果秀天香，处处圆金树树黄。
书后欲题三百颗，满林犹待洞庭霜。

秀近亭边回首处，郡城高插水云间。

山光竹影交寒辉，下有碧浸吹涟漪。
沙痕隠隠白鸟去，石声凿凿扁舟归。
芝兰发香禅味远，云雾吐秀人家稀。
须知春事不可挽，杜鹃已绕林中飞。

南山之北，北山之南。
环冈绕岭，紫翠相参。
奔腾蹲蹴，万里{马军}骖。
丘衍沃若，灵秀所涵。
平峦蔽亏，饯日西崦。
月生大东，错落夕岚。
凝辉万壑，澄若渊潭。
有窭人室，架楹维三。
其名实佳，佳哉月岩。
窭人者何，赞皇之黔。
伊谁名之，宗伯子瞻。
嗟嗟窭人，天民之淹。
昔也方将，愚妄所渐。
喜功好名，虎穴屡探。
轮殷緌堕，却战犹酣。
老不及人，绵力弗堪。
饮冰食蘗，处约已甘。
天匪靳予，事有莫兼。
俾予有知，锡福则廉。
余龄数奇，展也不占。
异时著书，虽俟桓谭。
心劳用寡，远愧周聃。
今师农圃，穮蔉崇芟。
年登岁乐，糠稗求餍。
褐宽缊敝，怀此不贪。
门子之责，责我丁男。
我居区中，如茧之蚕。
身外余地，乌用沉潜。
逝将扫迹，于焉养恬。
披风溯景，玩目嵌巉。
彼无献嘲，居之不惭。

湠漫汉江皋，迤逦楚山岫。
衡门掩半麓，飞甍耸层构。
高林敞华榱，双泉逗瑶甃。
龟鱼水中坻，牛马饮残溜。
我卜关外居，此计春可就。
参差菱荇香，猗傩参术秀。
行吟池上篇，来倒壶中酎。

公如照乘珠，居朝作贤宝。
公如三秀芝，后天锡难老。
聿归供奉班，漆简探幽讨。
悬应念伧父，沧洲濯蘋藻。

左蜀富山水，锦屏秀而鲜。
卿云常氤氲，佳气所盘旋。
蕴此天地灵，并生文武贤。
称忠著甲令，节制控两川。

霜风陨高木，零落临艾萧。
幽芳枝孤秀，华心慰无聊。
堂中老元亮，日赋归去谣。
杖屦乐三径，为尔甘折腰。

习侯有世德，冠冕袭鵔鸃。
裔孙富六艺，凿齿四海知。
苏岭陟家山，高阳浮故池。
著书山水间，秀发胸中奇。
间从弥天释，善戏间廋辞。
尚友虽异代，斯人可夙期。

初逾千峰时，千峰各呈秀。
抵兹嵩高前，始觉众山陋。
恃此一柱力，天地敢分剖。
四维既张弛，穹壤托高厚。
卿云羃上国，秀色连楚薮。
众峰无耸峭，配此真培𪣻。
固将倍十百，何止吞八九。
余身一草木，乃欲擅去取。
出类复何言，聊贻涧滨叟。

初逾千峰时，千峰各呈秀。
抵兹嵩高前，始觉众山陋。
恃此一柱力，天地敢分剖。
四维既张弛，穹壤托高厚。
卿云羃上国，秀色连楚薮。
众峰无耸峭，配此真培𪣻。
固将倍十百，何止吞八九。
余身一草木，乃欲擅去取。
出类复何言，聊贻涧滨叟。

太华复何如，名山控西极。
忽从天地分，屹立三万尺。
天维西北倾，扶持藉为壁。
风雷出毫末，日月转两腋。
秦川散余秀，长空借残碧。
支离别周甸，指掌观禹绩。
因知方岳重，奚睹介丘忆。
苍旻仰犹高，厚载真有力。

人生天地间，海中一浮沤。
欲求无厌心，无乃不胜求。
知足有真乐，不然多悔尤。
浅儒急名誉，夸人矜智谋。
语默偕蟪蛄，生死等蜉蝣。
不如知足者，澹然乐忘忧。
袖手阅万变，默坐观九州。
众舍吾独存，同波终异流。
君看至足处，无得亦无修。
万物固皆备，反照靡不周。
昧者彊务外，巧伪日向偷。
昔饥止愿饱，既饱思膳羞。
昔寒止愿温，既温思狐裘。
非徒漫自苦，动辄成赘疣。
相圃有足亭，可见好善优。
公孙皆秉哲，克念践先猷。
欲种岂弟德，求异恩泽侯。
秀岭耸苍玦，寒溪摇翠钩。
云传邓林雨，月送沧浪秋。
晓暝竹烟暗，午薰花气浮。
凉飔泛南荣，返照过东畴。
所遇皆可乐，觞咏友浮丘。
岂必朝玄圃，弭节夕瀛洲。
永怀树亭意，足焉此优游。

明缗钓香饵，彼取亦已微。
金丸往抵黾，我用一何卑。
余生宇宙间，动辄多愿违。
天王十二闲，玉勒黄金鞿。
奈何骥与𫘧，不使备六蜚。
盐车初未脱，伯乐第兴悲。
宁甘生刍饿，不为场藿嘶。
京都足风埃，士气随亦淄。
君于万夫间，独若三秀芝。
浩气久已定，得丧亮难移。
对之忘忿戾，澹然移安夷。
论交有斯人，是用久敬之。
吾生三十年，二十九年非。
末路各相望，奋庸会有时。
贵如未可求，守余北山薇。

脂车欲入南山路，马首忽西真有数。
此生兀兀老江山，曩事纷纷过风雨。
君行岭上正穿云，我向津头欲呼渡。
石门秀绝冠荆楚，万壑千岩供指顾。
赴涧哀泉咽复流，出岫闲云散还聚。
遥应写怀远怜我，瘦马饥童傍江雾。
平时追随若形影，异县相望忽如许。
他年两翁各赋归，思山便可拏舟去。

昔闻吉梦占罴熊，今见得子如阿戎。
先正举世称至忠，垂庆百世皆万锺。
山川秀气久结融，今复俾君生此雄。
五侯七貂十八公，当有八元为八龙。
愧我尘埃非太真，难使此儿名作温。
劝君大作容驷门，作诗聊代添金盆。

隠君扁舟离五湖，初闻邑子惊陶朱。
多金不用五{牜孛}术，高阁惟藏万卷书。
牙签玉轴比四库，缥帙锦囊过五车。
河间阙遗应复购，汲冢蠹简嗟无余。
碧山学士解传业，黄卷古人相与居。
谢庭芝兰信灵秀，窦家椿桂皆芬敷。
朱栏翠瓦照空碧，秋山晚林共扶疏。
寒溪送月出幽谷，白云因风生坐隅。
道山三馆限清禁，山中此乐彼所无。
异时联华陟严近，白虎东观文石渠。
愿待善本校中秘，毋令后儒争鲁鱼。

我忆扁舟昔南渡，江心忽值蛟龙怒。
大浪崩腾舞我舟，尾胁蜿蜒束吾橹。
怒声如雷雷火烈，腥风鼓天天如雾。
我观蛟龙等一戏，众面仓惶独无怖。
平生忠信天自知，死葬江鱼未应悮。
须臾水天碧镜浄，顺风入帆风若御。
历阳古岸舣荒亭，寒云澹澹依江树。
江南山水天下奇，更在江山奇险处。
朱门玉窗带青嶂，想见君家傍烟屿。
我今西来二十年，梦寐江南见幽趣。
夫君何为抱奇术，轻去故乡踏长路。
胸中秀气未甘蛰，欲继君平齐季主。
术高不肯等闲售，惟喜遨游卜卿辅。
尔来山郭坐空馆，怜我困穷为推数。
阅人多矣君自信，归去来兮余已悟。
少年飞动已知非，老来忧患宁堪顾。
壮时犹愧不如人，岂复衰残彊驰骛。
傥来轩冕任去留，纵有功名逼迟暮。
箕山之阴颍水湄，二顷荒田安{亩犬}亩。
曲肱饮水吾自乐，乘坚齿肥乌足慕。
吾生贫贱吾自知，不解胁肩求贵富。
我如富贵当蚤得，已可通侯封万户。
惟有退身可自如，造物哀怜应不拒。
扁舟常系屋南溪，会当乘兴江南去。

匠执斤兮道周，称百寻以弗用兮谷之幽。
屈轮囷以为杯兮，孰谓贤于杞柳。
揉吾性以矫真兮，宁全天以为寿。
乐吾乐兮，乐不汝违。
乐不汝违兮，盍归乎来哉。
犀何尤兮以角累，象何咎兮齿为灾。
童牛夭兮，职骍刚而茧栗。
龟告犹以灼兆兮，宁泥中以曳尾。
珠缀旒兮，悔夜光不祥。
玉为圭瑞兮，痛山辉之为殃。
乐吾乐兮，乐不汝违。
乐不汝违兮，盍归乎来哉。
兰九畹兮芬芗，芝三秀兮焜煌。
山嵷嵷兮呈姿，川溶溶兮摇光。
风𫘝𫘝兮历楯，云缤缤兮度梁。
药为衣兮薜为裳，椒为醴兮桂为浆。
乐吾乐兮，乐不汝违。
乐不汝违兮，盍归乎来哉。

嗟美人兮何之，抚千祀兮增悲。
咎司命之匪仁兮，弗庇下民。
故啬数于令人兮，俾弗俪乎常期。
既闿端之引大，复柅止而絷维。
仰天衢而愿骋兮，羌为惠之罔终，嗟美人兮怀思。
閟灵修而自珍兮，宁燕婉而倚巾。
彼鹈鴂之早鸣兮，欲众芳之陨衰。
亮汝怀之匪良兮，喜佳卉之具腓。
灵芝遑恤汝以自芳兮，亦三秀而呈姿。
候虫呻吟而竞秋兮，熠燿夕飞而流光。
蚊角翼而虎噬兮，或负岳而成雷。
俄岁运之徂征兮，复尔龄之几何。
彼大椿之先秋兮，意松柏之后凋。
属岁寒之太甚兮，雪霜窘而烦威。
春归来兮旸谷温，条风发兮百卉菲。
土泉闭兮崔嵬，独玄黄兮就萎。
委长年兮涧滨，匠初顾兮弗辰。
感佳时兮嗟美人，蜕遗荣兮上宾天。
我吁天兮九阍，如可赎兮百身。

春花富红紫，黄菊与秋宜。
风劲幽香怯，露晞寒艳滋。
孤标虽独步，呈秀此何迟。
欲待群芳歇，专荣占一时。

山色带晴云，云山远莫分。
寒林迥萧散，秀气自氤氲。
定有丘园士，彼同麋鹿群。
弓旌访岩谷，谁为上方闻。

青冥联翼鹄，志节傲云机。
凶变家多难，年荒岁愈饥。
运乖生事拙，贫病壮心违。
蚤岁忧虞少，今春弟妹归。
气悲縻骆马，心感动摇徽。
命矣无伤已，时哉叹式微。
自从中夏瘦，半减去年肥。
气槩摩天鸷，文华耀日翚。
饮川容鼹鼠，障日让犁犩。
南亩时躬稼，虚堂昼掩扉。
有秋缘力穑，高节本知几。
路入东城远，人行北道稀。
树头云蔼蔼，草际蝶馡馡。
古岸连樊圃，秋城秀蕨薇。
断洪流滓泞，独木过欹巍。
{禾罢}䅉香纷馥，菰蒲绿映围。
访君非旦旦，相见亦依依。
为问奚为乐，言他复谓譩。
孝思诚辟色，傃隠始深讥。
不见前贤者，何尝虑世非。
浩歌行拾蕙，雩咏浴于沂。
俨雅诚诗社，凄凉近钓矶。
夜阶鸣蟋蟀，秋砌响蛜蝛。
竹坞留残月，林虹带落晖。
龟翻朝露叶，鱼动落莲衣。
诗句时评品，曹刘幸发挥。
鲛人龙颔宝，海客蚌胎玑。
子意将全美，余心久所睎。
众人皆卷舌，高论独其颀。
掩月蟾蜍泣，飞霜蕙草葳。
鲸鱼翻海浊，水碧带鱼飞。
正可夷崧岱，公何愧隠扉。
刚明文豹节，升降二龙旗。
月满星藏彩，霞升燎有辉。
愁魔攻肺腑，危坐复歔欷。

陈迹相推今古同，池边倚杖送归鸿。
童山尚接千岩秀，穉树犹传万壑风。
春意物情迷野兴，水光天影共青空。
雍门有泪应承睫，绕墓行吟吊习公。

晚晴紫翠溢平川，三十六峰凝霁烟。
匹练依稀分秀岭，玉虹摇曳舞危巅。
寒光定是连明汉，清气都疑贯九渊。
可笑夜来风吹后，乱沟斜涧亦涓涓。

山凝秀色螺成髻，溪走寒光珠在盘。
更欲呈姿作清巧，暂妆梅柳雪中看。

社公沐发望年丰，岂谓雨余仍苦风。
未报田间禾颖秀，但惊堂上燕巢空。
里人分胙祈微福，稚子爬沟拟乞聪。
老病不知秋过半，谩刍新酿要治聋。

欲知归期近，朱墨复在手。
出门岂无时，官事少邂逅。
张公晚定交，千仞仰森秀。
华堂耿青灯，夜半狮子吼。
真龙服内闲，爽气凛群厩。
新诗陈五鼎，斟酌皆可口。
光华委行色，于我亦何有。
缄藏不知报，刻画无盐丑。

杨赐岳所挺，严武金天晶。
二子为时出，顾我非炳灵。
维岳镇四方，气秀天骨青。
巀嶭立千仞，力能产公卿。
降神咏崧高，谶纬仍反经。
取象到执珪，谲怪如洞冥。
平生笑穷奇，立语心自惊。
我质培𪣻耳，胸中固峥嵘。
谁言华岳高，我山摩玉京。
是中所包藏，丹碧参瑰琼。
平居蛰云雷，飞雨溢四溟。
此岂真有之，落笔纷纵横。
发我文物秘，象渠膏泽倾。
太华屹不摇，我山身载行。

渥洼生骏驹，丹山生凤雏。
家有宁馨子，庆自积善余。
粹然秀眉宇，莹彻真璠玙。
高声诵论语，健腕学大书。
头头欲第一，气已凌空虚。
想其顾复意，何止掌上珠。
更期速腾达，尔祖立以须。

休问东西南北，莫说之乎者也。
直饶神秀文□，不似老卢行者。

昔爱屏作山，今爱山作屏。
还曲不可数，两目徒荧荧。
须臾背负𪩘，恍惝面对陉。
屯聚阵脚马，罗列仙女𫐌。
秀色非有无，花气自芳馨。
翠麓下靡靡，危峰上亭亭。
借问深几何，飞鸟中暂停。
众异者明孔，白昼观辰星。
霜令殊未酷，黄蘂间青青。
连岫鏁宝符，重壁藏修灵。
世俗那得见，见形不识形。
言念朗法师，于此老禅扃。
应化今何到，空余虎上经。
我如梦中游，梦梦入杳冥。
尔来尘滓醉，不觉一朝醒。
下山如梦断，独疑在茅厅。
朝云到人世，飘飘细雨零。

寂寂山城已过春，黄鹂紫椹意相亲。
天公奈何不肯雨，小麦含秀安得吐。
闻道天公大仁圣，风伯何能回雨令。
恐是风伯老儿凶，长涂未许骋群龙。
前年流草有余胔，谁言今朝尚忧此。
内降白麻出上阁，新相为霖君莫恶。

窃独悲秋霖，江湖难为客。
短发思归时，奈此西行色。
念君诸王孙，风骨秀而整。
衣冠旧诸生，不羞见狭领。
邂逅托末契，君室献可孙。
岂但姻娅旧，有感风义敦。
君知前辈好，宁用文墨期。
颍麟陈留言，为君爱吾诗。

峭直汉大夫，伊余忝末胄。
出不遇良媒，生本值恶宿。
高曾耀图牒，罪戾辱堂构。
十饥付群儿，万恨阁孤咮。
耻争市井日，雅愿农田寿。
感慨触目新，忠愤平生旧。
欲论国中枢，谁识不下辏。
偶为江湖游，喜见园林茂。
但恨老子迂，难复处士秀。
怀我故时人，识彼往岁绶。
故人多零落，高义或邂逅。
有美中庸胡，愿息金兰臭。
家住灊岳云，赋此小山狖。
才显便官豸，暂处得僧鹫。
大篇既锦舒，小章亦玉镂。
本期古人知，岂急今朝售。
又如五色丹，必待九转就。
不近恋洛阳，何远惮句漏。
神智此既澄，世网不待透。
明珠雀能衔，黄金鸟解漱。
遗骨一国珍，死鬓百草鬬。
果谁真美恶，亦曷定先后。
食柏莫分甘，种漆要自守。
无思粱肉肥，忽厌藜藿痩。
德义难沃怀，情欲为穿溜。
小人窘咫尺，君子狭宇宙。
清音可相羊，畏途肯宿留。
原宪不知贫，季氏徒夸富。
既皆白发侵，宜各素心究。
内不识织纴，外嗜饱饤饾。
一言可酣醉，八月非醇酎。
苟适年少场，或落春花囿。
武思挥日功，文欲凌云奏。
懒出枥马嘶，惜笑闺女侑。
巧意难幸得，枯胫或遭叩。
君如此攘臂，我此甘缩袖。
归见鲁卫士，未觉风宜陋。
每增输心伪，矧非见面骤。
猿笑识岩穴，鸡鸣知旦昼。
吾语虽不媚，厥意或可厚。

昔为扁舟客，益觉此生浮。
逮今邮亭役，重膇仍百忧。
嗟予何所可，归去无田畴。
惭愧庭下槐，百年霜霰秋。
上苑谁移根，兔目自山丘。
曾见李长官，矫矫增风流。
欲登退省堂，秀句吟白头。
天上问风月，还似当年不。

牡丹憎我真恶客，不解饮酒不吟诗。
欣持一尊劝花饮，那知不醉但淋漓。
尔花既醉应似我，耿耿一世几伤悲。
绿珠楼下香犹在，西子舟中意尚迟。
三尺晏婴频欲杀，尔何夭矫寻常为。
沅湘草木共憔悴，幽兰何足九畹滋。
昔人妙语不尔发，顾我安得有好辞。
晚来亦解意自足，秀色直可餐待肥。

许州秀才周若蒙，星官占罢泪无从。
欧阳公死不过夏，天上文星已告凶。
常秩王回暨姚辟，排斥先儒不少容。
回第曰向窃笑之，问学文章众所同。
识此二事王氏孙，酸枣先生称祖翁。
先生易老净肇乐，晚奏象系明光中。
清净之化浃百年，寡欲爱民自祖宗。
潜仁蓄德流必远，譬如乔岳生寒松。
天之生材弗浪与，不世其美安得雄。
君之积学万石簴，笔力仍关千石钟。
遑遑欲谈谁听此，秋江好渡多柔风。

前身嵩阳老道士，今日京东蔡秀才。
杜门藏书万余卷，不知何身得之哉。

季诗来灞岸，秀色蔼雕山。
独笑寒暄外，相逢翰墨间。
花飞能拥路，月入不开关。
巧解供新句，吾才愧晋悭。

二年七日古人叹，一雨三时此际心。
辛苦禜宗诛大厉，欢欣毕宿散群阴。
无烦钟鼓禽鱼乐，便觉来牟波浪深。
敢恨泥功山下路，且增秀色遍遥岑。

曲肖欧文诗隐秀，山头仙驭势争飞。
须知柑脯胜麟脯，更使荷衣笑锦衣。

兀坐镇长行，孰人知此情。
竹风轻有韵，岩溜细无声。
岌岌三山秀，依依片月明。
门前枯树子，孤鹤梦难成。

岩脱虽有云千顷，户内殊无半夜灯。
极目危峦今古秀，暮天斜照碧层层。

乾坤尽是黄金国，万有全彰净妙身。
玉女背风无巧拙，灵苗花秀不知春。

灵山会上言虽普，少室峰前句未形。
瑞草蒙茸含月秀，寒松蓊郁出云青。

君不见鲁阳之西两山麓，十里连冈写平陆。
青林白昼暗古祠，雀啅虚檐蛛网屋。
屋边怪石何瑰奇，鳯筋虎骨连肌肉。
巉岩欲下落涧渚，澒洞千钧一毫属。
天匠惟知刻画功，鬼力深忧护持哭。
前峰高蹇下如揖，余峰危慓皆俯伏。
披寻宿莽得佳趣，洼为溪壑呀为谷。
香炉佛迹不在外，仙掌蛾眉此其足。
秀润潜涵夏木清，空蒙映带春江绿。
我知此必蕴灵异，何止怀藏易城玉。
閴寂嗟来麋鹿游，孤峻幸免牛羊触。
自经千载禹刊凿，不逢万里秦驱逐。
踟蹰三遶回高冈，却立下视云苍苍。
古今谁为好事者，后有韩子前奇章。
君不见玉川先生洛阳宅，修竹萧萧独为客。
他年如与鹤乘轩，可来相见铜驼陌。

我闻江南墨官有诸奚，老超尚不如庭珪。
后来承晏复秀出，喧然父子名相齐。
百年相传文断碎，仿佛尚见蛟龙背。
电光属天星斗昏，雨痕倒海风云晦。
却忆当年清暑殿，黄门侍立才人见。
银钩洒落金花笺，牙床磨试红丝研。
同时书画三万轴，大徐小篆徐熙竹。
御题四绝海内传，秘府毫芒惜如玉。
君不见建隆天子开国初，曹公受诏行扫除。
王侯旧物人今得，更写西天贝叶书。

秋风吹畦蔬，农事亦已阑。
黄黄杞下菊，佳色尸冢间。
我生复何如，憔悴尝照颜。
清晨戴星出，薄暮及目还。
肮脏二十载，老发羞儒冠。
天未有佳人，秀擢如芝兰。
怃然念夙昔，风流得余懽。
缅想蒲柳姿，与君同岁寒。
一别事瓦裂，令人气如山。

江郎淮海秀，经术古同师。
温润无前辈，清新有近诗。
一丘须早计，五斗莫坚辞。
献赋修竿牍，知君定不为。

古人往矣名空存，尔来冠带谁其伦。
语言渊骞行跖𫏋，俯仰不愧何缤纷。
先生道义完且洁，去彼取此非今人。
事亲不但彩衣戏，刻木省定长悲辛。
抛官却扫醉经史，胸中宁复留纤尘。
履穿袍敝突不墨，辞币与粟甘清贫。
自从秀髪到白首，造次于是如一晨。
当知有昊悯浇散，先生故出援斯民。
嗟余禀赋虽不敏，管窥偶幸知所因。
讲闻先生亦已久，云为辄以书诸绅。
朅来广陵两阅岁，所得比旧尤加亲。
此编雅什数百计，覃思成诵惊余神。
恍如听乐周太庙，黄锺大吕皦且纯。
又如典瑞出圭璧，璀璨满目非玞珉。
伟哉固足信万一，仿佛相见容彬彬。
吾皇图治急遗逸，空谷相望推蒲轮。
先生高卧焉得遂，细扎匪日颁严闉。
奈何缰锁脱无计，洒扫犹阻致此身。
愿言师法不少懈，庶几有立逃湮沦。

豫章控江南，山高水沄沄。
锺此千里秀，君家贤弟昆。
文采映诸父，鸾凤争腾骞。
伯氏晚相遇，许我游其藩。
聪明置不用，道术臻忘言。
妥然稠人中，容貌白玉温。
求之古君子，端若李仲元。
一尉聊尔耳，谁识君所存。
霜风惨黄叶，雪雨埋朝暾。
柴车竟行哉，我心忧聋昏。

凤园佳人孤凤起，草木无光春披靡。
红亭碧沼政高深，借问何由驻双履。
王涂开泰日月中，玉堂仙翁是知已。
瀛洲蓬岛未横飞，且向籍田聊尔耳。
北道仲容休说贫，东山太白谁比拟。
云汀荷芰供远凉，遶砌青青更兰芷。
丞相上马台阁空，长鞭往往城南指。
君身虽不作羊膻，自然尘表门如蚁。
清谈秀句得豪英，合抱他年郁松梓。
要须万口一同声，文恪风流今有子。

邻家得兰惜不得，数本分来好颜色。
儿童见之喜欲颠，惊回午梦松江侧。
起随斤𣃁聊斋前，面势栏干相并植。
氤氲犹帯凤山云，弥天道安端我即。
璧丘亭高秀谷幽，想见僧移动晴碧。
根深丛迥无他虞，青眼东君方着力。
影连桂月共扶疏，香入梅风更引翼。
此心莫逆知谁何，金粟如来在东壁。

我生泉石中，清赏殊不足。
得官汉上来，邂逅亦溪谷。
他时长安尘，用此尘外赎。
城南百余里，洒落自风俗。
招提密相忘，一一俨西竺。
缅维作者谋，永集荆楚福。
兴国最佳胜，千柱列岩屋。
前疏白马泉，后据双凤麓。
衲衣拥云外，拄杖倚藤竹。
天龙咫尺耳，入户体生粟。
谁为逢氏迷，不复枨也欲。
落英无再红，秀髪岂常绿。
共将香火心，稽首千手目。
老僧独何为，瞬我掣电速。
已矣勿重言，良药反成毒。

道人秀骨生何许，若耶溪边清气聚。
不从章甫事功名，游历诸方参佛祖。
祝融峰下忽抬头，觑破虚空笑而舞。
折脚木床二十年，门外草深无寸土。
偶然消息落人间，挽出花光照今古。
我舟邂逅泊山前，雾卷云开见眉宇。
更知我自浙东来，曾拥旌旗尘督府。
千𪨷万壑绕樽罍，梦断卧龙谁是主。
为将池墨洒鲛绡，故国封疆归择取。
曹娥江接贺家湖，环以峰峦暝烟雨。
森森乔木动樵风，庙貌峥嵘閟神禹。
碑留遗刻蔡邕题，注目端为杨主簿。
子猷兴尽季真亡，仿佛棹声回远浦。
干端坤倪渺莫穷，咫尺并包入庭户。
坐令乡思满潇湘，恨不归飞插双羽。
苍梧洞庭南北中，气象纵横随步武。
祗缘流放阻君亲，入眼虽奇若无睹。
道人方便巧施为，乃以家山慰心腑。
旧愆犹冀获湔除，恩锡余年返农圃。
青鞋布袜谢尘埃，肯使高踪惭杜甫。

晓云生岭端，遮日成清阴。
炎氛遽辟易，兴逸安能禁。
仙宫风尘表，高高百千寻。
石路上曲折，健足犹难任。
绰约两仙子，双鬟坐沉吟。
巫觋意何许，门窗藤蔓深。
樵叟向我言，自古传至今。
去州五十里，有峒郁森森。
陶家李家女，年各胜巾衿。
恍惚若逢遇，相与登崎崯。
一朝作蝉脱，英魂不坠沉。
乡人共祠之，仿佛来顾歆。
水旱祷辄应，民吏同所钦。
此宫乃行宫，春秋荐诚谌。
言已叟仙去，四望祛烦襟。
荥山直南耸，龙岳山朝壬。
越王连佛子，密山秀孤岑。
回环万峰峦，插云皆玉簪。
滔滔两川流，会合通梧浔。
渔舟糁木叶，城郭几突黔。
虚徐韵长松，飞鸣集珍禽。
须臾烟霭青，遐迩浮祲祲。
变化纷见门，饮酒时一斟。
我罪贷五鼎，我躯重千金。
虽居瘴疠乡，肯使瘴疠侵。
嚢衣完旧裾，匣剑存初镡。
气听谢耳力，谁到无弦琴。
子期久冥漠，天地为知音。
中和王度新，祈招咏愔愔。
赐环谅匪朝，聊以写我心。

此芝初无根，生自孝诚里。
孝哉本于诚，非缘利心起。
无芝非所怍，有芝非所喜。
不期芝有无，秀出乃如此。
养志勤色难，送终极哀毁。
既葬不忍归，结庐独留止。
孺慕秋复春，泪接九泉水。
比邻或未知，天已知之矣。
因芝示邦人，邦人争赞美。
会逢当路贤，荐此八行始。

嵯峨秀色雨晴时，极目城隅更落晖。
何必鲈鱼动秋意，好携双屐便言归。

庭下芝兰秀，堂中简策清。
都缘无嗜好，不是近声名。

江南秀色满崔嵬，上得平山入眼来。
遥想归心动朝夕，不应犹待八仙开。

要识漳州李秀才，无髭无髪恶追陪。
如今熟也君知否，不独江西有大梅。

相别而今又半年，不知谁共对谈禅。
一般秀色湘山里，汝自匡徒我自眠。

社客尽卿相，早堂云树间。
景分庐岳秀，人类远公闲。
夜定开明月，秋吟对暮山。
唯应谢康乐，时得扣松关。

京尘拂尽一囊轻，归思飘然入杳冥。
五两风高飞榜急，八重山秀倚天青。
供花林鸟窥禅熟，闻咒潭龙起蛰醒。
他日可容攀社侣，篮舆终待叩松扃。

昨夜黄斑入县来，分明踪迹印苍苔。
几多道德驱难去，些子猪羊引便来。
令尹声声言有过，录公口口道无灾。
思量也解开东阁，留取头蹄设秀才。

江墅幽居好，当门看水田。
凫鸥闲夕照，秔稻秀原烟。
野屐无完齿，山衣有败肩。
遥闻双阙下，箫鼓乐丰年。

龊龊幽遐地，栖栖会遇人。
穷愁艰理胜，羁旅易情亲。
岂意当漂谪，兹谐卜并邻。
温温窥表粹，晏晏奉嬉嚬。
直道谈端辟，横流语下堙。
绮文何斐叠，瑰行亦璘玢。
敦分初投漆，交言乍饮醇。
操心忠义合，开口肺肝陈。
共昧随时理，俱成迷患因。
祸来非造次，语及自酸辛。
众奋漂山舌，孤縻坐狱身。
诋诬惟腷臆，锻炼正逡巡。
囚任桐棺跃，冤宁斗剑伸。
君牵成狠翟，我患构奸秦。
巧纵铦刀笔，幽争𫍬鬼神。
精诚怀皎日，悲愤贯高旻。
素誓端清检，期无取玷沦。
斩刍尝鼓箧，卧藁先书绅。
侧璧疑曾辨，钩金法所循。
得情奚示喜，伏念不忘旬。
粗评三章直，何辞一马贫。
决曹诚自任，司举仰谁论。
膺破藏奸柱，纲埋翦暴轮。
存心固慨慕，有位敢希遵。
骥𫘧程初发，虹蜺气未振。
沮磨圭失色，萋菲锦争新。
肯或奇虚刃，翻成害实宾。
木招孤秀伐，珠掇暗投嗔。
跖𫏋同非圣，敦犨众忌洵。
棘心终妒蕙，蓬首不羞螓。
冶媚皆狸貉，跳梁并狡{夋兔}。
不无嫌虎据，的是恶鹰瞵。
合力邪攻正，连谋伪訾真。
蝇声移栝榻，蚁漏垫嶙峋。
抵玉为凡砾，摧松作弊神。
椎埋眢直堕，排陷堵潜填。
卑湿终投谊，愁忧遂放均。
吁辜賖盖幕，照覆隔蟾踆。
流落穷山崦，夷犹积水垠。
望家惟𫕥泣，向国祗低颦。
艰毒天崩杞，邅危岁在辰。
庭帏偏屺岵，伯仲邈𤩽琎。
愧未鸱夷死，渐如浑敦嚚。
睢盱摇尾兽，宛转曝腮鳞。
已叹栖迟郡，尤居寂寞滨。
土风传细碎，心事遘凶屯。
城郭周□援，人烟簇野津。
贾樯通劲越，商颿彻瓯闽。
谿妇收菰米，村娃货竹薪。
回头波渺渺，动足石磷磷。
再见来巢乙，频闻入市寅。
满林垂啸狖，当面走惊麕。
水寺传将久，沙禽渐欲驯。
无心从碌碌，任志守谆谆。
早作慵洮盥，宵眠独叹呻。
机床闲笔格，窗牖乱书筠。
旧葛那支暑，贫炊莫续晨。
未尝游井闬，况复出城闉。
悒悒危肠溃，昏昏病目𥆧。
梅蒸衣醭黦，瘴触面黧皴。
未免鸡猜鹤，徒希鹊庇鹑。
素鹅求庾悦，碧鹳事韦诜。
讵识开三雅，奚谁指一囷。
欢无官局事，病免府趋尘。
避路深藏拙，忘机独任纯。
鸢轻饥鸑鷟，驽诮瘦麒麟。
瑕谪连城宝，惊疑照席珍。
泥蟠蚖肆若，涂曳蝘嘲频。
机弛千钧絭，刚摧百炼镔。
愠忧宜悄悄，谗吠更狺狺。
渐豆多闻耳，全胶欲语唇。
已甘锺律哑，难鬭釜雷震。
近叹非辜者，还称被谴臻。
堪持言自解，姑以命相询。
顿觉穷通外，殊惊得丧泯。
岂烦怀鲁汶，并说忘岐豳。
兹共追随日，时逢物景春。
杂花明浦屿，细草染郊畛。
绣羽来穿柳，妆鬟去采蘋。
画船江泛泛，铜鼓野鼘鼘。
荷芰卷生渚，芜菁秀出𪤚。
丛暄茶正发，秧暖稻初匀。
远去寻芳径，闲留坐翠濒。
小蛮聊倒榼，独茧暂垂缗。
烟杪闻啼魄，沙壖过祭㺍。
道宫披古碣，僧阁凭雕楯。
滞迹惭鱼鸟，归怀谢茗莼。
谁怜秦逐客，自耻晋缧臣。
学忆居州里，文曾力组紃。
曾仓祛秕稗，任苑薙荆榛。
壮节轻宗悫，奇才轹卞彬。
赋毫摛藻绘，诗墨洒玭琳。
始角词场胜，争驰羲毂辚。
战瘤知景陷，盟手敢他捘。
勇俟邀圭爵，功期取鼎茵。
乡书先鹗祢，省荐半龙荀。
艺窃登廷试，名叨擢帝宸。
阙严趋紫贝，陛峻拜苍银。
变化初飞壁，埏和却在钧。
三年纡选调，一命就陶甄。
冗骤司囹圄，卑才服瓀珉。
上寮非遂霸，同列异超珣。
介立旁无援，阴排密有夤。
堤防虽少戅，坎坷亦多逊。
缴已能伤雁，罘仍未放麟。
逾年留异域，肆会奉严禋。
仰问苍苍理，难穷荡荡仁。
良图君未聘，薄命我方湮。
蓬藋何当返，兰荃自可纫。
肴苏调旨膳，舂税给租缗。
寄傲邱名麦，遗荣野号莘。
退藏师李谧，贵显让颜竣。
蹑迹三高士，追狂六逸民。
耕皋营酒秫，樵谷访琴槆。
畚土封花墢，诛茅出果榛。
园中持铫锸，林下设罝罠。
至理鹏齐鷃，浮生菌等椿。
未甘捐粪土，所幸曳丝纶。
南面同尧禹，岩廊即甫申。
固应容一叟，鼓腹得还淳。

龊龊幽遐地，栖栖会遇人。
穷愁艰理胜，羁旅易情亲。
岂意当漂谪，兹谐卜并邻。
温温窥表粹，晏晏奉嬉嚬。
直道谈端辟，横流语下堙。
绮文何斐叠，瑰行亦璘玢。
敦分初投漆，交言乍饮醇。
操心忠义合，开口肺肝陈。
共昧随时理，俱成迷患因。
祸来非造次，语及自酸辛。
众奋漂山舌，孤縻坐狱身。
诋诬惟腷臆，锻炼正逡巡。
囚任桐棺跃，冤宁斗剑伸。
君牵成狠翟，我患构奸秦。
巧纵铦刀笔，幽争𫍬鬼神。
精诚怀皎日，悲愤贯高旻。
素誓端清检，期无取玷沦。
斩刍尝鼓箧，卧藁先书绅。
侧璧疑曾辨，钩金法所循。
得情奚示喜，伏念不忘旬。
粗评三章直，何辞一马贫。
决曹诚自任，司举仰谁论。
膺破藏奸柱，纲埋翦暴轮。
存心固慨慕，有位敢希遵。
骥𫘧程初发，虹蜺气未振。
沮磨圭失色，萋菲锦争新。
肯或奇虚刃，翻成害实宾。
木招孤秀伐，珠掇暗投嗔。
跖𫏋同非圣，敦犨众忌洵。
棘心终妒蕙，蓬首不羞螓。
冶媚皆狸貉，跳梁并狡{夋兔}。
不无嫌虎据，的是恶鹰瞵。
合力邪攻正，连谋伪訾真。
蝇声移栝榻，蚁漏垫嶙峋。
抵玉为凡砾，摧松作弊神。
椎埋眢直堕，排陷堵潜填。
卑湿终投谊，愁忧遂放均。
吁辜賖盖幕，照覆隔蟾踆。
流落穷山崦，夷犹积水垠。
望家惟𫕥泣，向国祗低颦。
艰毒天崩杞，邅危岁在辰。
庭帏偏屺岵，伯仲邈𤩽琎。
愧未鸱夷死，渐如浑敦嚚。
睢盱摇尾兽，宛转曝腮鳞。
已叹栖迟郡，尤居寂寞滨。
土风传细碎，心事遘凶屯。
城郭周□援，人烟簇野津。
贾樯通劲越，商颿彻瓯闽。
谿妇收菰米，村娃货竹薪。
回头波渺渺，动足石磷磷。
再见来巢乙，频闻入市寅。
满林垂啸狖，当面走惊麕。
水寺传将久，沙禽渐欲驯。
无心从碌碌，任志守谆谆。
早作慵洮盥，宵眠独叹呻。
机床闲笔格，窗牖乱书筠。
旧葛那支暑，贫炊莫续晨。
未尝游井闬，况复出城闉。
悒悒危肠溃，昏昏病目𥆧。
梅蒸衣醭黦，瘴触面黧皴。
未免鸡猜鹤，徒希鹊庇鹑。
素鹅求庾悦，碧鹳事韦诜。
讵识开三雅，奚谁指一囷。
欢无官局事，病免府趋尘。
避路深藏拙，忘机独任纯。
鸢轻饥鸑鷟，驽诮瘦麒麟。
瑕谪连城宝，惊疑照席珍。
泥蟠蚖肆若，涂曳蝘嘲频。
机弛千钧絭，刚摧百炼镔。
愠忧宜悄悄，谗吠更狺狺。
渐豆多闻耳，全胶欲语唇。
已甘锺律哑，难鬭釜雷震。
近叹非辜者，还称被谴臻。
堪持言自解，姑以命相询。
顿觉穷通外，殊惊得丧泯。
岂烦怀鲁汶，并说忘岐豳。
兹共追随日，时逢物景春。
杂花明浦屿，细草染郊畛。
绣羽来穿柳，妆鬟去采蘋。
画船江泛泛，铜鼓野鼘鼘。
荷芰卷生渚，芜菁秀出𪤚。
丛暄茶正发，秧暖稻初匀。
远去寻芳径，闲留坐翠濒。
小蛮聊倒榼，独茧暂垂缗。
烟杪闻啼魄，沙壖过祭㺍。
道宫披古碣，僧阁凭雕楯。
滞迹惭鱼鸟，归怀谢茗莼。
谁怜秦逐客，自耻晋缧臣。
学忆居州里，文曾力组紃。
曾仓祛秕稗，任苑薙荆榛。
壮节轻宗悫，奇才轹卞彬。
赋毫摛藻绘，诗墨洒玭琳。
始角词场胜，争驰羲毂辚。
战瘤知景陷，盟手敢他捘。
勇俟邀圭爵，功期取鼎茵。
乡书先鹗祢，省荐半龙荀。
艺窃登廷试，名叨擢帝宸。
阙严趋紫贝，陛峻拜苍银。
变化初飞壁，埏和却在钧。
三年纡选调，一命就陶甄。
冗骤司囹圄，卑才服瓀珉。
上寮非遂霸，同列异超珣。
介立旁无援，阴排密有夤。
堤防虽少戅，坎坷亦多逊。
缴已能伤雁，罘仍未放麟。
逾年留异域，肆会奉严禋。
仰问苍苍理，难穷荡荡仁。
良图君未聘，薄命我方湮。
蓬藋何当返，兰荃自可纫。
肴苏调旨膳，舂税给租缗。
寄傲邱名麦，遗荣野号莘。
退藏师李谧，贵显让颜竣。
蹑迹三高士，追狂六逸民。
耕皋营酒秫，樵谷访琴槆。
畚土封花墢，诛茅出果榛。
园中持铫锸，林下设罝罠。
至理鹏齐鷃，浮生菌等椿。
未甘捐粪土，所幸曳丝纶。
南面同尧禹，岩廊即甫申。
固应容一叟，鼓腹得还淳。

翼翼素王宫，夸倚高峰右。
烟云覆幽邃，树石丛奇秀。
丹青古冕服，赭垩新缔构。
率土被儒风，九夷信何陋。

麻衣草座思灵彻，一食安闲更无别。
儵忽迁流数百年，杳杳谁来继其绝。
吾兮亦是疏慵辈，冷淡身心存慷恺。
偶续灵峰照夜灯，邃泛鐡船下沧海。
深嗟知困不知休，奔驰骇浪空淹留。
纵得长鳌拟何待，堪白头时好白头。
因观坏衲秀禅客，清苦如冰复如蘗。
别我携筇步大方，为叶为花恣披折。
伏枕寥寥情意阑，率写狂歌赠行色。

观书已若观山水，今更开轩山水来。
岌岌云收腾日月，滔滔鱼跃起风雷。
二仪歘向胸中集，万象都从笔下回。
只恐高深亦欣览，秀才尤秀出尘埃。

自来渔父好家风，一片潇湘晚钓中。
伊昔放言知莫逆，于今亲到得参同。
金章寂寂残初梦，汀草依依照短篷。
德秀虽亡次山在，怅回青眼送飞鸿。

独秀峰前是宝坊，坐令热恼变清凉。
人人认得长安路，珍重旃檀一瓣香。

使君未知我，得自吞毡翁。
我未识使君，已闻伯夷风。
十年诗卷里，未面先从容。
顷我客东都，寄声谢老农。
绣衣南州来，是尔使君公。
为尔扫菜色，无襦当夜缝。
东都逆旅人，零落如霜蓬。
一廛愿为氓，归势鸟脱笼。
既登君子堂，倒戈避诗锋。
紫芝秀眉宇，东野凛长松。
怜我骨硉兀，槽枥骈儿童。
秣以玉山禾，不置凡马中。
去年溪城月，使君马如龙。
呼我载后车，诗月相朣胧。
朅来桑麻间，午梦回村舂。
使君亦留犊，往听长安钟。
相望渺云海，烟雪迷西东。
遥传摛彩笔，秀句争考功。
那知古槐畔，苦语如秋蛩。
一笑答云山，万事付喑聋。
吞舟亦失水，蚍蜉登背胸。
拂钟虽不铮，缀履岂所工。
天高白虎殿，日永明光宫。
去参鹓鹭群，勿羡高飞鸿。

使君未知我，得自吞毡翁。
我未识使君，已闻伯夷风。
十年诗卷里，未面先从容。
顷我客东都，寄声谢老农。
绣衣南州来，是尔使君公。
为尔扫菜色，无襦当夜缝。
东都逆旅人，零落如霜蓬。
一廛愿为氓，归势鸟脱笼。
既登君子堂，倒戈避诗锋。
紫芝秀眉宇，东野凛长松。
怜我骨硉兀，槽枥骈儿童。
秣以玉山禾，不置凡马中。
去年溪城月，使君马如龙。
呼我载后车，诗月相朣胧。
朅来桑麻间，午梦回村舂。
使君亦留犊，往听长安钟。
相望渺云海，烟雪迷西东。
遥传摛彩笔，秀句争考功。
那知古槐畔，苦语如秋蛩。
一笑答云山，万事付喑聋。
吞舟亦失水，蚍蜉登背胸。
拂钟虽不铮，缀履岂所工。
天高白虎殿，日永明光宫。
去参鹓鹭群，勿羡高飞鸿。

猗猗亭下竹，娥娥竹上月。
微风静兰路，水石相映发。
盈前婵娟子，秀色粲玉骨。
褰衣往从之，露泣苔侵袜。

城南病客食不足，日与天随争把菊。
饥肠昨作细泉响，岂识韭虀并豆粥。
五州自有定远侯，虎头燕颔飞食肉。
门前麹封何足道，酒出兵厨泻春瀑。
康成温伟秀两眉，何啻五斛当一斛。
席中珍句出半酣，但惊墨迳通群玉。
不知清风静扫脾，徒见秋电寒摇目。
相君脱粟好名尔，何用留侯归辟谷。
我今枯槁固其分，尚有闲气蟠空腹。
侯当下士屈体貎，屡唤不来仍不逐。
羊臑鱼尾痴不食，却觅山僧煮寒蔌。
敢烦庞生要栗里，欲谢杨公向疏属。
午庵聊拂偃月床，卧听春飇过修竹。

近年好语开蹙额，廊庙主人还稷契。
诸公汇进民所怀，左必提之右乃挈。
善随类举皆可观，野无遗贤静岩穴。
石梁有客少读书，神接前人望风烈。
志与时违可奈何，居贱好高谋已拙。
此身悠悠日江海，吊影行吟事酸噎。
揣摩胸臆作西游，不成兴起惭豪杰。
贾生恸哭初亦疑，十年自觉流清血。
三书不用即山林，将前复却何从决。
无因名姓累吴公，咫尺天光阻罗列。
志士惜日诚可怜，每恨平津当老节。
子云年少行所为，今出秦关独疲苶。
郭门啮臂良感人，仲卿蓄缩翻伤别。
叩关自鬻虽矜张，扫门愿见犹摧折。
炙手门前车马多，排肩屡进不得彻。
近来索米却求田，结绶弹冠非所觖。
更令胸臆从谁开，一刺怀归定漫灭。
槛虎饥馋尾漫摇，水尽海鲸当蚁垤。
谁能忍耻寄我颜，妻笑嫂欺安用舌。
北山记忆破腊来，远水扁舟两愁绝。
云重山寒暝不开，孤帆夜落严陵雪。
雷山老桐冻弦断，不作南风相煖热。
一剑星昏共形影，每恐龙寒呵古铁。
孟尝无炭暖置身，杜虽有指不得结。
可怜危肩耸及耳，浩歌能复弥清冽。
吴山忽见梅花谢，天助阳春生笔下。
近檐呵欠面发红，故絮卖钱不须借。
卖钱买船更欲西，墙头立燕留新泥。
新开湖南接淮水，楚山翠入天低迷。
细风平日两媚好，嫩黄梢转隋杨堤。
河名已清色未改，减尽狂湍浊犹在。
东风正和水面穗，恃赖夷犹百无殆。
欎欎葱葱见帝台，祥烟瑞雾真佳哉。
元都道士种桃手，露浥风吹今总开。
山翠柔红亦得色，鬬妍意不相低徊。
游蜂上下逐蝴蝶，蜜脾未饱争喧豗。
幽谷黄鹂出晴昊，乔木几迁枝叶老。
避寒何处过雪霜，依旧飞来语音好。
少年走马红尘道，绣勒锦缘金络脑。
窈窕花随宝碗飞，暝旋风吹玉山倒。
可怜穷巷无芳菲，良辰不得开怀抱。
闭门曝背借余暄，犹得爬搔驱虱蚤。
逡巡迷目风沙颠，已报新花去如扫。
乘离执衡又一时，万物从新炎帝造。
柳线渐长成畏日，苦菜秀时蚯蚓出。
烟绡雾縠自直钱，故葛绽联遮肘膝。
凌人颁冰下霄汉，谁信朱门自无汗。
蔗浆酪粉玛瑙盘，牙床角簟光凌乱。
石梁孤客赁屋居，坐恐炊中忽麋烂。
蚊虻噆肤俛听尔，何苦群鸣恣喧玩。
生嫌蒿艾昏泪眦，宁强掴撘酸吟腕。
墙阴壁隙又出蝎，潜致小毒犹锥钻。
巫师祝痛已复遭，术非驱除真亦漫。
听鸡起坐难饱眠，庶寛烦促须清旦。
进不知名仍退却，既来亦好归不恶。
羲和鞭御向西行，出门感此梧桐落。
淡月孤烟侵晓昏，小雨凄风动冥寞。
且欣编简堪卷舒，那知羞涩忧垂槖。
钟鼓声沉北斗高，白日渐远倾葵藿。
楚歌忽断隔黄芦，已见金山高磊落。
须臾崩车天上行，长幡乱舞喧檐铎。
苍穹白浪两低昻，黑蛟黄虬森喷薄。
开帆插橹六鳌惊，男儿信命方自若。
吴音嘲哳来船近，共怜远客逃沟壑。
鸟倦知还羽翮垂，修竹茂林欣有托。
故山茅屋良幽深，清泉浏浏石凿凿。
蕨薇虽老芋栗甜，拾穗行歌亦云乐。
买竿钓鱼谁更哀，贳酒涤器人应谑。
士通五经取青紫，请谢夏侯乌有此。
捷径须知自有涂，枉诵陈编腐牙齿。
潼关坐息感二鸟，耿耿此心聊复尔。
敢嗟与兄共槽枥，但苦酸醎异便美。
拟希锯利效细黠，天与钝顽难力砥。
五斗充饥未有时，却藏手板投耘耔。
曩闻下惠恬小官，颇怪少游甘掾史。
曼倩俄惊备大臣，李渤諌官呼不起。
古人去就良不同，刚成亦足称男子。
呜呼乘时正厄穷，怅望临食空投匕。
丰山蒲牢铿有声，霜气感发非击棰。
昌黎诱励方循循，广文薫炙皆名士。
宋之善鸣挺有公，愿助下风唇口哆。
当时一到匠石前，至今人或疑杞梓。
大厦未完公勿忘，可惜空山终朽死。
烧桐愿献太古音，处囊请试从今始。
烛光有余真可待，无损公明公勿爱。

九重赤涂高如天，四海黔首纷于蝝。
众蝝望天若无路，区区有意常能宣。
乃知听卑四聪达，万里呻笑如邮传。
朝阳门外登闻鼓，鼓下章飞如急雨。
一声直堕勾陈中，谁言天门严九虎。
江南小吏无技能，鼓间糊口何云补。
仆饥马瘦晓徐行，官曹下马初无营。
解衣小睡须臾散，鼓亦十日无一声。
疑非官家设鼓意，细问乃复知人情。
文昌相公眼如月，坐见万里分毫髪。
苍生痛痒吾一身，与汝一家无楚越。
有求径投家丈人，鼓面蛛尘寄萧兀。
亦何道业冠皋夔，民得由之初不知。
平生胸中医国法，尽变黄馘为秀眉。
力进唐虞作元气，酲醲病酒何劳治。
端知听讼破症尔，洞见五藏聊决之。
造化升平唯一笔，弼成尧舜垂衣日。
墨客诗人慕响来，朱草嘉禾时一出。
登闻终日何所闻，但听清风颂声溢。
江南小吏未归山，乞与居山相似闲。
半饥终未免索米，饱饭亦复胜抱关。
鼓稀有声吏窃食，愧此无用毛髪斑。

金波灔灔梨花玉，春色两枝娇映肉。
夜堂莺燕落梁尘，秋帘风露昏银烛。
倦客归来半白头，旧约参差两黄菊。
新年斗酒亦径醉，道旧驩然能五六。
御史家儿反温克，风前玉树何由俗。
上客凛凛八尺身，秀在两眉诗在腹。
醒狂司隶醉奈何，猛雨澜翻无软热。
不嫌呼酒反劝君，要看春空云郁郁。
明朝宁辞一日病，清时未可三闾独。
倒冠落佩郭南门，长庚晱晱山簇簇。
回头一笑堕渺茫，卧听桐鱼唤僧粥。

玻璃瓶中新压玉，趋脍腥唇脯麟肉。
紫丝步障破烟霏，饴鼎灼炊千蜡烛。
山英饩公却薄相，木兰坠露和秋菊。
此公骨秀气欲仙，石室名深三十六。
端知仁祖有胜致，岂比彦伦徙隽俗。
速收熊轼屏旌牙，细步云梯上岩腹。
局畔虽无斧柯烂，林间恐有蟠桃熟。
素书自愧无因缘，蕙路难陪踏芬郁。
南山食蕨得我専，东山携妓唯公独。
他年丘壑定参差，小留莫遣归心簇。
相对行厨洗玉盘，松花自煮颜家粥。

临安有山插圆紫，公家松楸当峻峙。
子胥涛江相向流，秦望横前为案几。
众言北山绝雄胜，世当公相贵莫比。
那知上帝赉良弼，岳灵孕秀初萌此。
有山如是固有人，兹虽人为亦天理。
公生尚少抱经纶，前无夔龙何独似。
胸中五经通圣人，笔端三代尊天子。
富贵相寻蚤厌余，功名自会非所喜。
惟天五福不可求，与公俱生亦久矣。
生日寿公宁免俗，强复嗫嚅空可鄙。
矧我何物可厚公，世味都如一杯水。
古人白髪痛扫除，强饭黄精力能尔。
公餐道腴睟在面，何待草木坚髪齿。
愿公廊庙等山林，安乐百年无此彼。
非公自寿盖寿人，坐看同老陶唐氏。
端如八柱屹青苍，共承峻极何时已。

先生吟文烦颊舌，未免诸生笑于列。
跋前疐后谁使然，只有名多磨不灭。
燕公策高思精壮，笔下辞华烂文缬。
岳阳少屈何足云，自喜江山助清绝。
墨畦笔迳久榛芜，道山初识今文伯。
鳯凰池畔未归身，水晶宫里重游客。
读书不知已几世，汲古长余绠千尺。
莫贪云水供醉吟，尚有典章须粉泽。
防风山前痴病吏，自笑著书玄尚白。
蓬头承罂十年事，过眼法书今雾隔。
那知流落得依凭，天与虺隤寛辔策。
汀洲白蘋春几许，江南日落汀洲古。
风光无恙似当时，犹与溪山相媚妩。
昔人苦吟终不尽，秪今余秀当勤取。
阿房赋客旧主人，试数文章犹第五。

风流三老今无有，明珠双璧公其后。
长安初见紫微人，山阳途识生风手。
同时蜀秀共差迟，今日吴饿付忠厚。
吴饿欲饱谈笑了，要使嘉禾出稂莠。
紫薇宾客多云霄，谁数诸侯牛马走。
黄金单尽会屠龙，白髪鬅鬙成画狗。
绛衣玉具无处觅，将军纵在大夫取。
公归愿作水衡丞，敢厌督邮辞五斗。

幕中墨客随车后，架上牙签遮坐右。
唯留笔研乃自𫔎，岂惜车茵容吏呕。
青霞老去云海深，旧游尚见翻涛手。
寄声秀句风入怀，坐念清标月当牖。
天公厚我过穆生，何止餍韩仍饫柳。
请同韶濩公勿疑，老马由来识途久。
近缘嗜酒识圣贤，已付长酣无可否。
公当紫绶日垂腰，我已秃襟时见肘。
慕公澄挠等清浊，叹我雕污终粪朽。
诗从子建岂易亲，句语怀英那肯偶。
清风自已入公脾，我如恶木何劳吼。

小槛闲风物，高僧秀肺肠。
隔溪通竹色，开户纳山光。
拨雪晨蔬瘦，烧松午茗香。
渊明归赋急，聊复此徜徉。

秋风有好色，寄在菊花团。
弛担知新主，临池得细看。
金房迎日秀，玉露作香寒。
独负东篱意，年来漉酒干。

未见花盈把，先教蜂作团。
孤根聊得售，秀色后当看。
莫讶全开晚，须知独耐寒。
云含堕檐日，天恐露香干。

秋壑相迎故出奇，便应到处小迟迟。
不妨簿领纷遮眼，未碍岚光秀入脾。
小睡宁寻儿女梦，新诗定写水云姿。
旧巾垫角风流在，何许杉篁暮雨时。

图书多似道家山，池槛清虚不绮纨。
万壑春藏三石秀，五湖秋入两芦寒。
冰泉喷激珠成贯，绣羽沉浮花作团。
谁伴玉皇香案吏，光风霁月在阑干。

禅房何许最清深，庾岭梅边晋竹林。
饷客好山胜挈榼，遗予病骨任支琴。
应餐秀色咽溪茗，想待暗香来水沉。
何似拍浮从我醉，夜船藉月碧千寻。

法书乱眼极牛毛，卒业何时愧李翺。
好在先生无燥湿，老来秀句绝孤高。
不知蹭蹬沉鸾枳，却念疏慵似马曹。
谁荐薛公经行着，折腰江县岂殊褒。

绣段遮檐玉刻樽，扬州春色最先醺。
落花风起舞茵卷，秀岭烟生媚黛分。
酥面锦靴轻转雪，粉吭牙板细留云。
要他桃李长依旧，不借东君借冦君。

俗状尘容欲养成，犹惭岫幌不吾扃。
任慵读律知难入，忍睡看山辄暂醒。
兰茁有时应吐秀，茗根无味强通灵。
朝霞夕菊全堪饱，肯绐侏儒学岁星。

栏干倚尽赤旃檀，卢橘花开秀𪩘寒。
会取虚庵留客意，小窗疏日上蒲团。

隐约开旸谷，坐看云气升。
地神如献秀，一色露山棱。

撷蕙仙人洲，日下舞雩归。
晴光阔天宇，羃羃祥烟飞。
旦起修羊酒，来观石麟儿。
刮眼玉骨异，无用金络羁。
长杨献赋去，英誉嵩少低。
俯署神仙听，亲植桃花枝。
走马秦树侧，濯缨锦江湄。
春深小瀛洲，西湖生绿漪。
华堂富花气，春酒歌白眉。
彼美南方秀，移根天之涯。
幽岩蔽嘉卉，芳姿长陆离。
谁如古工师，来采穷民诗。

校书隐马队，饮酒窥狗窦。
礼法不见缚，高轩一宇宙。
二王咤连璧，小王腹如绣。
囊无一个钱，气自秦楚富。
公子莫焚券，妇翁幸铜臭。
往年数青蝇，腾{黑沓}辄尚口。
言我已投劾，谓子不长寿。
本自植芜蘼，返恶芝蘅秀。
青蝇复青蝇，劝尔一杯酒。
云衢无遮拦，鬼录有先后。
马粪多长者，百怨不怀旧。
持此几酸余，诸君相挽就。
坐上要车公，老李苦春瘦。

四除延月魄，空庭零露滋。
西风猎黄叶，萧萧辞故枝。
前日秀春阳，讵知雕落时。
反侧孤衾裯，早寒先自知。
藁砧山上山，刀头杳无期。
无乃逐新欢，巧画双蛾眉。
妾心南山石，生死竟不移。

乱红缬眼柳花飞，烟抹沱溪秀一围。
北背美人占梦去，夕阳行客舞雩归。
三吴父老传冰节，两蜀江山识绣衣。
预草封章千百纸，此身明日接天威。

年来初识小冯君，鞭靮何妨驭晏婴。
三世卿云涪水秀，一门巢许蜀山清。
飘零殊幸逢公子，邂逅相看不世情。
入手华标归早晚，愿扶藜杖出山迎。

闺门秀色擢冰清，行佩兰苕八十春。
传道先生为择配，起家著作不忧贫。
金花贴子分双轴，子舍登瀛有几人。
千仞龙华松竹域，妇姑虽死亦相亲。

迎马玉簪看作竹，浸篱鸭绿已盈沟。
田园秀润吾无着，却要江湖一小舟。

知子廊庙器，诛茅楚江边。
缅怀靖节意，心远地自偏。
绿髪走关塞，蹭蹬成华颠。
老益抱孤操，冥鸿正翩翩。
草堂足幽趣，茗饮共留连。
新诗出锦囊，火齐堆我前。
芙蕖颇秀发，灼灼初争妍。
解衣俯方塘，泼泼鲔与鳣。
屋角升赤日，长空随飞鸢。
羽扇无停挥，聒耳惮鸣蝉。
蛮簟敷龙牙，曲肱偶欹眠。
轻风洒梁栋，爽气回九天。
壁间湖滩图，百仞悬惊泉。
讵复畏执热，况若闻潺湲。
时延遁世人，坐鼓薫风弦。
得意委万类，高轶象帝先。
惟兹霜露零，黄菊输金钿。
白眼望河汉，云收月娟娟。
浊酒可消忧，况乃数击鲜。
聊持鱼枕蕉，脱屣秋水壖。
商略周八极，落落遗简编。
谁言厌羁旅，便欲终残年。

江郎平生笔五色，戏遣秀句为奇石。
好绢自作凌乱光，万里须论才咫尺。
大儿小儿何足夸，右丞北苑有等差。
孤舟自横天拍水，江南江北多云沙。

鸟语茅檐午梦回，柴荆寂寂掩苍苔。
落红万点春江绿，归雁空传秀句来。

群峰竞秀尖。

荆南秀气有异才，我今见之欧阳子。
长年读书五车过，下笔神捷风云起。
一昨新书警末俗，儒衣喜好入骨髓。
此君矫矫出辈流，一心本学妙达理。
斯之自信谢党与，万口一律谁信尔。
眼明却见法令新，四海文章尽苏氏。
马群一遇伯乐空，近拔其尤自君始。
可怜平生万艰苦，及壮一官归故里。
丈夫行道会有时，用心深处良独知。
眼中人才不易得，凤翥龙骧非尔谁。
野人一身日百谤，人笑阮痴端不痴。
忆昔定交论心腹，示我青青千载期。
兹事风流定不朽，谢尔纷纷轻薄儿。
如此嘉会岂易得，端知聚散非人力。
相期远大莫相忆，要须身健且强食。

仙系苏门远，英流富绪长。
胚胎潜间气，庭玉焕祥光。
永日辉南陆，融风丽北堂。
彩余长命缕，香剩浴兰汤。
丹穴皆威凤，荆山必豫章。
精神森秀发，器质俨温良。
懿学传经济，嘉猷合赞襄。
庆流多显赫，筮仕早腾骧。
游刃无间剧，提衡绝否臧。
高情薰爱日，劲节肃清霜。
暂借朱轓出，行看皂纛扬。
颂声喧道路，舆望属岩廊。
时遇生申旦，官临指李乡。
众真金阙奏，满郡玉炉香。
强仕春秋富，昌朝事业芳。
臣千君万寿，赓载济时芳。

秀润瞻眉宇，清真接话言。
端能愈吾疾，已觉意超然。

人生本自得，苦为百虑疚。
穷年灯火窗，郁没令人瘦。
方春万物作，欣欣共晴昼。
步履聊出郭，疏散忘隘陋。
当时二三子，来往心疏透。
欢然共携手，住处同一簉。
弱柳分已绿，小桃红欲溜。
细草软宜籍，急流清可漱。
杯倾野桥边，酒从村店售。
脱帽看晴云，击木杂鸣咮。
或静欲寂默，或狂忽腾蹂。
野老愕僵仆，村童怪惊走。
恐是天上仙，无乃人间秀。
潇洒羲皇上，磊落汉庭右。
日暮欲返步，已行更引脰。
此会得真率，他时涣邂逅。

文英子建声华烜，少陵尝咏波澜阔。
遐流亹亹锺宜春，观君紫芝真秀拔。
华山𫘧耳汗血孙，奚取王良手刍秣。
骎骎凌厉追遗风，胡为顿缨驰骆越。
谁嗟长庚有老裔，壮龄直欲排紫闼。
初从附凤矫飞翔，晚乃射虎耽疏豁。
强颜方喜安斗筲，禀分何能愧圭撮。
胸中琳琅茀埃{土盍}，自恧铅锋乏破割。
时过西邻蕲发药，霤引玉泉浇胏渴。
新商执矩早威令，甘霔腾虚摧虐魃。
约君飘凫泛沧漪，背负青天□夭阏。
风来空穴袭发毛，刷腋凉飙振𫄨葛。
泠然便拟子列游，不待别起青蘋末。
徐跻七星跐山椒，杓魁歊虚状旋斡。
近君白雪热何有，高谈一激锥囊脱。
扳肩作者古蹊径，余事篇章随击钵。
盘趺不减二华君，妙阅枯棋战挑捾。
光驺摇纵莫可留，四序翩翩几箭筈。
顷看金柳流鶑鸣，俄听玉露丛蝉聒。
清辉默韵无弦琴，乌用檀槽挥一抹。
我方骚愁愁到骨，潜睨蠹蟫眉目𦈛。
徒操诗穷拥鼻吟，□或酒酣将月喝。
生平刚肠久已屈，赖尔匹夫难志夺。
故交纷纭翱赤霄，大钧播物昭穷达。
德尊一代元坎坷，儒腐百年决粗粝。
南溟垂翅云翼收，北窗默卧霜须捋。
病马犹期春草长，涸鱼终需江水活。
君行趋觐长安日，轶兴横秋畴可遏。
公卿倾风定援手，鸿造机缄由一拨。
江湖要作迥相忘，静言可笑相濡沫。

孕玉怀金不待媒，蓊然佳气罩崔嵬。
天教秀拔诸峰上，未信狂飚解折摧。

云根秀出碧芙蓉，烟晃霞飞瑞霭中。
地脉九枝龙奋蛰，天河一派练横空。

山回路疑绝，林深秘岩扃。
凿翠出金碧，开轩列云屏。
希有昔成道，久矣斯岩灵。
法定卧苍壁，白日穿空明。
令威指泉窦，一凿秋寒澄。
定水供万众，不缩亦不盈。
如公禅宗秀，于世本无营。
聊为出山云，乘风无纵横。
坐令多宝藏，百神转雷霆。
夜月啸雕虎，玉匣开晶荧。
笑指八解池，外流中不倾。
何必空山雷，始悟物我情。

大冶烹金，忽雷惊春。
草木秀发，光辉日新。
不费纤毫力，擒下天麒麟。
全威杀活得自在，千古照耀同冰轮。
话作两橛，句中眼活。
龙头蛇尾，以指喻指。
撞著露柱瞎衲僧，塞断咽喉无出气。
拟议寻思隔万山，咭嘹舌头三万里。

夜明帘外千峰秀，鸾镜台前万象虚。
扫踪灭迹，不立锱铢。
谁为佛殿，谁是香厨。
敲出凤凰五色髓，击碎骊龙明月珠。

百万斋才了正因，大缘倏举只逡巡。
凿将玛瑙一方石，镌作龙华百尺身。
天竺江山增秀丽，西湖风月愈清新。
色声不动操能事，可是僧中英特人。

东山谢安石，事业照星斗。
佳人临川秀，自言乃其后。
昔我未知子，籍甚大江右。
迩来识君面，风流故自有。
早岁翰墨场，挥洒不停手。
河发昆仑丘，风怒土囊口。
春来入诗垒，窥杜逮户牖。
笔力挟雷霆，句法佩琼玖。
起予虞帝韶，和汝秦人缶。
少年厉锋气，鄙夫成老丑。
人才古所难，吾子定不朽。
清和四月夏，销黯一樽酒。
悠悠西峰云，暗暗南浦柳。
平生六艺耕，勿遣生稂莠。
鼓枻黄花秋，慰此长回首。

木秀风必摧，岸堆流必湍。
人生裨海内，出处甚独难。
尼父称大圣，车辙不得安。
落落抱正直，鼎鼎见疑患。
颜前苟无腼，身后亦不刊。

秀水一篙通。

岱宗分秀萃灵岩，殿阁峥嵘叠嶂间。
师感青蛇寻胜地，泉因白鹤贡禅关。
松梯十里藏归路，僧梵千声响夜山。
暂脱尘缨聊息驾，未容心逐片云闲。

浊港转身，破头印法。
五叶芬芳，千徒杂踏。
于秀于能，谁离谁合。

问讯西来祖，人心为有无。
如何垂直指，早晚转凡夫。
洛水澄如练，嵩山秀若图。
不知端的者，刚道有差殊。

北斗以南好风土，西山爽气吞吴楚。
前辈风流固超绝，后生法像仍奇古。
道人久学祖师禅，败裙破衲今几年。
胸中秀气磨未尽，时出新诗皆可传。
都城鼎鼎冠剑伟，井扫权门日中市。
道人香火办寂莫，有脚不踏公侯地。
古来贤俊能几何，只今零落亦已多。
一见道人气象是，蒲团棐几生春和。
我思伸眉向林莽，未暇优游取卿相。
扁舟今日与君别，明朝梦落江湖上。

灵壁之石妙天下，奇姿异质穷变化。
时时好事获寸尺，谷量牛马未当价。
耐官丞相三代孙，风流似是典刑存。
心胸本无纨袴气，诗书渐洗膏粱昏。
迩来得石不盈尺，依稀尚带莓苔迹。
气象中含万仞悬，秀润仍分千里碧。
大江之南千万山，终日思归行路难。
坐中一见此真骨，心折当年雨后天。
君不见黄金白璧骄侈本，大官厚禄方安稳。
少年趣驾迅如电，我欲追之堕车蹇。
年来老大计转拙，一丘一壑兴不浅。
傥君他日弃前鱼，南窗坐对庐山远。

吕卿诸子森如猬，不作世间儿女气。
封胡羯末自行列，麟凤龟龙各异致。
小儿阿智甫七龄，衮衮似欲无诸兄。
疏眉秀目澹玉雪，覆肝立壁开天庭。
自从诸兄授孝经，淋漓笔墨有典刑。
客来推席俨在庭，举头揖客客为惊。
吾知吕卿大源委，黄河昆仑千万里。
政令凡儿出其中，不扶而直麻生蓬。
况如此雏落落自奇伟，出门汗血当追风。

往作兰溪游，步屧出林麓。
溪头小雨竟，溪水澹文縠。
婵嫣几丛秀，临流自结束。
曲折访丛底，初不露芬馥。
归休行结佩，薄采未盈匊。
时遵微径间，幽然感清淑。
年来蚕自缚，投迹先拟足。
不意淟涊中，见此二孤竹。
威威耐寒苦，绎绎辈杞菊。
似是溪头裔，相逢慰烦促。
一日不见之，鄙吝生眉目。
故将应书手，抱瓮助长毓。
孤根著土深，稍稍树支族。
看渠吐胸中，一洗桃李俗。

层崖如立壁，秀润初欲溜。
下有癯道人，异时妙基构。
为山不为屋，岂待吉日戊。
轩成玉满家，不减朱门富。
松篁既崔错，云雾亦臻凑。
霜威入松骨，古滑咽泉窦。
谷风卷檐回，浩荡金石奏。
骚骚乌夜啼，鼎鼎雉朝雊。
时于藤萝中，便捷一猿透。
客来坐胡床，纸帐卷轻皱。
儿童敬杖屦，文史当俎豆。
微薰出小鼎，长缾上虚甃。
此乐师有余，何为尚奔走。
记我识师初，昂昂野鹤瘦。
风姿入清古，气象脱凡陋。
我游山海间，未获一角兽。
如师能几何，不落余子后。
师如佳少年，气出万夫右。
平生千钧弩，要以一手彀。
虽未须眉苍，典刑已可候。
汲深非短绠，善舞属长袖。
愿君浚其源，故道或可复。
功成归此轩，趺坐了昏昼。

安仁可独来，连璧岂易得。
我老阅士久，此士秀江国。
不窥董生园，颇割子鱼席。
向来决胜地，辟水湛寒碧。
几年富问学，一道贯儒释。
捉麈初不哗，论正语明白。
哦诗咄嗟办，妙韵出金石。
吾家妙喜师，赏叹节屡击。
夜堂明月冷，鼎足坐禅寂。
他年山中人，盛事话畴昔。

上人邱壑姿，韵出余子右。
已经老洪目，云是江南秀。
访我白崖巅，喘汗经层岫。
初无一日雅，恍若十年旧。
胡床气未稳，牙签出深袖。
我居人迹绝，特坐岁时久。
子来亦遽去，既别重回首。
招提送客还，松户闭春昼。

簪笏谁非嗣，才能恐未难。
传家推有守，树德莫如宽。
贱子敢为佞，明公信可观。
四维开雉堞，千顷涨波澜。
逮下亡圭角，逢人倒肺肝。
月评终许劭，爱客自袁安。
不伪心常逸，忘机体更胖。
所临惟简易，有道息雕残。
使节轺车稳，兵符玉具干。
百城同鏁静，万井益歌欢。
退食公无事，挥毫妙可刊。
笙歌珠履醉，风月井梧寒。
诸子仍闻道，群雏半著冠。
居然谢纨绮，沃若秀芝兰。
表里初无憾，行藏晚竟完。
向来三径志，欲了五车看。
异日人争诵，来征印已刓。
恐须烦柱石，从此接鸳鸾。
直道惟天相，亨衢岂自干。
祝公千岁寿，终始立朝端。

闹市丛边荆棘侵，旃檀独秀旧园林。
俊驹昔是吾家瑞，老鹤今犹万里心。
短笛凄清秋水阔，乱山高下白云深。
当年得力分明处，𥩟听炉香演一音。

阿师卧处白云连，几外千峰秀接天。
渐畏声名收虎视，何尝骨相露鸢肩。
雄风高论鹢飞退，皓雪新诗鹤夺鲜。
老眼熨摩今有待，征书同到起延年。

尝遍诸方五味禅，不须鼻孔便撩天。
自应猊座长垂手，只许巢云暂息肩。
世外岂无羊氏鹤，人间多滞禹门鲜。
便当勉为众生起，趁取灵芝三秀年。

四海班扬誉，平生支许游。
芝兰端秀润，杨柳未风流。
异日玉堂草，何年石室筹。
愿公随处用，择地岂真休。

光明奇秀岂能藏，草自纤柔桧自长。
不待博山荐沉水，道人亲佩法身香。

晋末何所似，波心跃长鲸。
生民畏扰攘，蹙頞视欃枪。
渊明当此时，弃爵务躬耕。
葛巾漉家酎，杯干壶再倾。
恢然聊寄傲，无心事将迎。
眼底不足语，笔下漫摅情。
襟怀有佳趣，落纸字字清。
有如碎寒冰，贮之琉璃䓨。
又如湛秋水，含兹霜月明。
秀气如可掬，妙理不可名。
辞中有余意，此致尤更精。
班豪诚可厌，曹侈无足评。
斯文孰比拟，诵之清风生。

天工剖山腹，翻然纳虚秀。
环冈插修荫，斜巅倚寒溜。
危轩列层级，横梁跨深窦。
浮烟羃轻缕，飞禽引鸣脰。
冲襟得清盼，佳致绝纤垢。
梦想脱冠来，尘缘苦相逗。

宿雨虽乍晴，轻云犹出岫。
春深卉木繁，千岩衒芳秀。
谁云山迳幽，涓涓响寒溜。
时禽助好音，百啭引鸟脰。
老僧邀客留，蒲帘卷圭窦。
侧耳石鼎傍，蝇声辩汤候。
茶品颇自修，击拂振襟袖。
勤劬𦶟𬬻香，挹试殆三嗅。
稍定与之言，飘然出尘垢。
坐久月华生，澄潭明列宿。

尝闻醉乡之乐真且全，青州从事乡之贤。
杯铛三百沃轩旷，眼看万有心陶然。
平生不识饮中趣，糟浆逆鼻忧颓颠。
捧罂徒知咏酒颂，侧弁未始陪宾筵。
丈人襟怀湛秋水，尘埃涤尽中恬渊。
美哉家酿藏之久，誓可与饮无留涓。
宴开设此杯中物，意如割炙何勤虔。
欢诚感激忘既醉，是日饮兴轻金船。
房栊蚕老舒长昼，郊野麦秀清和天。
主人放怀客尽量，谈间标韵凌云烟。
醉歌耳热匪吾事，两腋清风同玉川。
愿言乘兹腾倒景，清都谒帝罗群仙。
酒阑逸思不可遏，笔端诗句如奔泉。

路转湖天宿雾开，碧霞深处涌楼台。
山川到午晴晖秀，林木先春绿意回。
舞凤宝书藏琬琰，换鹅尘迹锁莓苔。
贱游不畏风霜动，拟看云尖送月来。

闹市竿头呈戏，众眼曾惊。
栗棘蒲上横吞，诸方尽畏。
宜阳秀水，萍实杨岐。
雨过云横，天高地下。

吾居半山上，绕屋犹峻岭。
举头即见之，坐卧作墙屏。
忽复不可求，澒洞云万顷。
初疑岸谷变，身不践人境。
俄顷如故常，突兀在屋顶。
隠现须臾间，变态莫记省。
烟霞成痼疾，终日常炯炯。
早阅金丹诀，未办卜灶井。
世乱一丘壑，斯志或可逞。
鸣猿落空岩，翥鹤飏晴影。
石泉漱芳润，草木皆秀整。
洞天有归路，未往心已领。

我闻仙翁山，秀色媚岗岭。
昔人已仙去，飞步凌绝顶。
世缘磨不尽，一念堕尘境。
先生岂其人，骨相倍清整。
神锺金茎秀，气与霜月冷。
词源倒三峡，笔力扛九鼎。
书林知几年，文字浩千顷。
谈经动旒纩，屡被前席请。
当随凤阁班，径步花砖影。
胡为罢劝讲，禁幄出扬秉。
一麾眇淮甸，素发欲随领。
先生谪仙人，寿与龟鹤等。
富贵要长年，功名看晚景。
未须叹淹回，住世日月永。

我闻仙翁山，秀色媚岗岭。
昔人已仙去，飞步凌绝顶。
世缘磨不尽，一念堕尘境。
先生岂其人，骨相倍清整。
神锺金茎秀，气与霜月冷。
词源倒三峡，笔力扛九鼎。
书林知几年，文字浩千顷。
谈经动旒纩，屡被前席请。
当随凤阁班，径步花砖影。
胡为罢劝讲，禁幄出扬秉。
一麾眇淮甸，素发欲随领。
先生谪仙人，寿与龟鹤等。
富贵要长年，功名看晚景。
未须叹淹回，住世日月永。

碧槐风细篆烟清，绿芰香浓寿酒倾。
眉上嵩衡元秀整，胸中泾渭太分明。
巨材阅世三千岁，修翮抟风九万程。
积粟流钱皆细事，异时锺鼎看功名。

平生刚直心，真率类狂绞。
居首富儿门，肉食亦不饱。
北堂老发垂，喜惧我心搅。
瘦妻首飞蓬，敢谓美而佼。
妇姑宵不寐，清饿常至卯。
幸赖亲友人，馈送亦稍稍。
崔嵬华子冈，秀岭横参昴。
木桃芘菟竹，岁永樛枝挠。
千年采掇余，曾近麻姑爪。
喧喧声利区，献酬呈狯狡。
分甘及衡门，古心君独拗。
作诗报嘉惠，质野言非巧。

天瑞必应诚，和气可致祥。
我如拆袜线，平生无寸长。
胡为蓬荜下，灵芝秀煌煌。
诸人喜事者，载酒来溪堂。
环观三叹息，作诗助揄扬。
似闻天道远，吉凶命靡常。
在德虽为瑞，无德恐为殃。
愿服朋友戒，修德敢怠荒。

国欲求忠臣，忠臣乃孝子。
为臣若不忠，泉下颡有泚。
居士邱园英，参禅得佛髓。
家有两男儿，孝秀冠闾里。
大儿守名教，小儿饱书史。
颀然诸子孙，眉目皆可喜。
人言居士亡，居士实不死。

令尹吴楚豪，奇胸开八窗。
人物秀春柳，诗句妙澄江。
筑室名壁阴，凿牖延朱光。
呻吟六艺学，心醉倚胡床。
毛锥摘秋颖，茧纸截水苍。
浑洒有能事，著勋翰墨场。
翼翼鲁泮宫，国士征无双。
行且职教事，儒风成一邦。

不见徐侯久，梦绕西山阳。
斯人天下士，秀拔无等双。
捉麈望青天，意气吞八荒。
平生学古功，胸次罗典章。
商略造理窟，清论排风霜。
弄笔有佳思，哦诗怀漫郎。
恐非江湖客，黑头侍明光。
不忘温处士，群书亦可将。

彼美邱园秀，风韵何洒落。
考槃盱水湄，贫贱不陨获。
冰椀荐溪毛，缟衣佩兰若。
和峤松森森，王恭柳濯濯。
文采南山豹，野逸青田鹤。
独振大雅音，黄钟在牛铎。
绿萝结春阴，修篁解夏箨。
登山挹飞溜，自得仁智乐。
赖有好事人，携酒慰寂寞。
王路今坦夷，胡为束高阁。
堆盘烂生光，累累照巾羃。
香雾欲噀人，未食先流液。
何当见四老，授我隠居术。

鶢鶋止鲁郊，岂乐太牢具。
冥冥万里鸿，弋人何敢慕。
东海儒林秀，落笔妙词赋。
蹭蹬江湖秋，低徊老韦布。
晚从使者举，奉檄喜而惧。
白发照青衫，奄忽死中路。
功名安在哉，竟以儒冠误。
去就各有时，寿夭亦无据。
𥩟立倚江楼，注目烟村暮。

金风吐商管，秀色浮山椒。
苔干石骨瘦，水落溪毛凋。
埃尘暗箯舆，风霜缁客貂。
藜羹浥野饭，松醪酌村瓢。
会当对榻语，竹坞风萧萧。
浣肠去旧学，词源涌春潮。

雨洗天宇净，微云卷凉风。
今夕定何夕，月圆秋气中。
惊雁掠沙水，寒鸦绕梧桐。
嘉我二三子，笑语春冰融。
酒酣吐秀句，醉笔翩征鸿。
夜阑灯光乱，清影栖房栊。
似闻霓裳曲，笛声吟老龙。

茂陵少年白面郎，手携五弦望八荒。
欹帆侧柁转天末，瞿塘滟滪一苇航。
向来问字识扬子，年未二十如老苍。
林花蜚尽春事了，粲然一笑西山阳。
幅巾相从竟日坐，虚堂扫地焚清香。
人物已共远峰秀，谈辩更与薰风凉。
黄梅雨洗天界净，驱车出门指太行。
朝侯暮烹不足道，人生离别安得常。
丈夫许与重气义，儿女惜别徒惨伤。
观君潇洒负奇气，恐是天厩真乘黄。
愿言待价无速售，世间驵侩皆王良。

我家端无一囊钱，肮脏赵生门可倚。
黄绶丛中识君面，眼前如见曲阜履。
兴来曳杖叩斋扉，清坐焚香淡如水。
有时造语出瑰奇，要令墨客皆风靡。
仰观乔木俯流泉，因念吾生行已矣。
台若君才万夫特，风仪秀整秋山嶷。
行看待诏金马门，安得嗒然长隠几。
功名他日似留侯，岂与风流京兆比。
昨朝篇末画眉句，始悟前言戏之耳。
不如共访弥天释，真成四海习凿齿。

雨后山川秀满溪，洞门疑是辟尘犀。
白沙翠竹溪光浄，细草幽花野迳迷。
闲步禅林思蝶化，倦骑朝马听鸡啼。
使君自得真消息，祖令须烦大士提。

重九登高折未残，霜蕤犹带晚香寒。
莫嫌烂熳开何益，秀色侵人若可餐。

我昔江湖百忧集，侍讲寄书犹墨湿。
婚姻竟作覆手空，日月真如跳丸急。
哀哉大耿已川逝，秀矣小冯今玉立。
词源江海浩奔茫，句法风骚森出入。
石郎与我金石交，每怀见君嗟靡及。
种桑自比侯千户，力田不愿爵一级。
颇闻杖屦约招携，应许蓬茅助营葺。
欲讨明珠救子饥，老矣安能发鲛泣。

发如黑漆未成翁，野鹤孤高不受笼。
踠足自疑天宇隘，举鞭可但冀群空。
闲吟秀句邀诗客，自协新声按舞童。
已卜异时干典谒，莫嫌俗士不教通。

东皇布政物皆春，山色禽声便可人。
满谷和风消积雪，半窗晴日动游尘。
宫花插帽枝枝秀，菜甲堆槃种种新。
拘窘经时成土俗，聊从一醉适天真。

门向平湖静处开，雨余山色入帘来。
连云竞秀千岩竹，隔水飘香一径梅。
观里紫芝元不老，柱头玄鹤几时回。
此峰信是神仙窟，子晋吹箫有旧台。

山气与湖光，四时足殊秀。
我识轩中人，是为益三友。

萧萧松竹荫华扉，更有虚堂隠翠微。
云露峰峦横秀色，月低岩下弄清辉。
分开远碧鸣泉落，点破寒光白鸟飞。
还似山阴秋霁后，照人怀抱欲忘归。

调燮勋庸万国欢，暂携造化入名园。
芝兰遶砌初争秀，桃李成蹊自不言。
沧海从龙扬巽翼，虞渊取日破妖昏。
功存社稷膺宸眷，莫滞芳菲远帝阍。

竹君久要已忘年，临风相语叶响泉。
休学我图中似璧，莫师我直劲如弦。
劝人达节通天命，舒卷若绳明若镜。
尺无枉己空宿昼，圣岂有心犹击磬。
岁寒来伴老柴门，我岂好静为躁君。
惟有青青四时性，笑发千载空浮云。
平安为报春依旧，珍重道人怜特秀。
忍饥宁可食无肉，相对忘形笋黑瘦。
更有涪翁心似月，平生相照何劳说。
不为煎茶不作椽，清风万壑到处传。

鸣凤览德来纪年，要知圣泽如流泉。
霜锺堂前饱竹实，道人娱凤抚舜弦。
敲门剥啄谁传命，淡云磨丹开天镜。
明朝相约送涪翁，夜静林深遶清磬。
涪翁万里离鬼门，竹枝莫恼白使君。
欲试刚肠置冰炭，抱琴远别冲行云。
邂逅东坡应话旧，但说海山千万秀。
道庠问讯今何如，自笑侬还空鹤瘦。
我不愧天欺日月，何须更扣杯珓说。
玉局洞天云绕椽，渔竿远信烦公传。

先君捐馆年，六十畸三算。
我今四十三，始得幼子蜑。
余龄继前躅，蜑也才及冠。
况复未可知，孝章积忧叹。
禄养岂不欲，兹事觉已缓。
但爱眉目秀，体质净如盥。
顾瞻既精神，怀抱亦气岸。
今者新剔髪，莹若珠未贯。
见之令人清，面拥疲手腕。
辄然攫吾须，霜雪落几案。
岂惟不肯嗔，更付一笑粲。
骨肉今远矣，恃汝慰奔窜。
行当从诸兄，诵书喧里闬。
而我于经术，粗能分句断。
发蒙要师资，心孔为开钻。
许慎専偏傍，张华休史汉。
吾家业儒久，舍此无别段。
不应缘一噎，便欲废炊爨。
及亲三釡足，未用万户酂。
人生百年期，我今特未半。

黄金转手尽，郊居掩清昼。
山容凉肺腑，竹意浄怀袖。
入门编简香，无复更铜臭。
君看道南院，岂识元德秀。

文章泮水动英游，玉殿腾名十四秋。
莲幕未平台省志，薤歌潜引古原愁。
青云气义千金薄，绿绶恩纶一命休。
科第不穷余训在，鳯毛森秀绍箕裘。

吴头楚尾秀山川，一分才华占得全。
和气暖敷冬有日，清风寒压瘴无烟。
分麾共领南门钥，簪笔终归北阙天。
寄语江阳夷落道，安排春织待新编。

春风著万物，粉饰相明鲜。
雪霜摧压之，不情如世权。
问谁不可犯，揖此苍玉椽。
斫头未易屈，抢地犹傲然。
相逢凋零中，秀色披晴烟。
陈侯我辈人，逸气倾群贤。
开轩冷相向，酬酢忘岁年。
我来作风听，夜雨杂山泉。
携被愿假宿，与子对床眠。

野夫加于人一等，玉骨春容含秀整。
已惊词源倒三峡，会看声名重九鼎。
江南尽处山作堆，雨余青碧数峰开。
那知万壑千岩处，风帽蹇驴能独来。
凤凰鸑鷟未入眼，今识鹓雏犹恨晚。
兴阑掉头不肯留，出门去袂聊一挽。
君家富贵若骑虎，拥鼻未免非虚语。
何当解带食太仓，时时携被宿玉堂。

大范风月湖，小范烟雨柳。
清明与秀彻，风度随付受。
醉阑看落笔，已觉风助肘。
声名定追寻，公卿在怀袖。
江湖方纵浪，第未一唾手。
乃公干国器，谠论在人口。
谪居长闭门，药方曾校否。
著书亦细事，用舍付杯酒。
君看雨园鸠，雨晴定呼旧。

石麒麟儿天上物，英姿秀彻气超忽。
我非宝公亦识君，嘉期半千知一出。
五色豪端欲飞动，万卷胸中正撑突。
会当谈笑取卿相，先看唾手斫月窟。
词锋堂堂无笔阵，人笑我顽取缨绂。
昨日赓酬一百篇，遶纸风雷出仓卒。
我诗拙恶未全贫，君语定知穷到骨。
朝来爽气西山高，倚杖风流如拄笏。
祇恐与君汗漫游，共跨长鲸过溟渤。

今年上巳日，久客望江南。
双林接修水，石路入烟岚。
千峰出云雨，空谷吞寒潭。
苍杉郁童童，秀色动云庵。
不见庵中人，青灯耿尘龛。
空余行乐处，攀翻闻笑谈。
风光与节物，触愁味参参。
临高望烟霭，衰涕落春衫。

邦基今年方十九，美如濯濯春月柳。
龙章凤姿绝世无，金马玉堂如故有。
酒阑爱捉玉麈尾，玉色正同批诰手。
高烧银烛拥新妆，看君落笔龙蛇走。
欲驱清景入秀句，万象奔趋不敢后。
人疑锦绣纒肺肠，不然笔端应有口。
谪仙风流今复见，况亦仿佛外尘垢。
但恐功名纒缚人，未放青山挂窗牖。

穷年踏黄尘，旅卧每自鄙。
此山颇岑寂，饮食亦清美。
瘦藤当一折，且作终老计。
晓堂看春雪，秀色浄窗几。
炉暖倚蒲圑，颓然成坐睡。
君从何所来，会我清梦里。
琼花斜袅帽，眸子湛秋水。
伊予杂懽笑，应阿竟何事。
忽然长揖去，惊觉在千里。
人生孰非梦，安有昏旦异。
心知目所见，历历皆虚伪。
他日或相逢，何殊开睫寐。
此诗当见渠，一展笑相视。

川原积雨收，余阴阁新晴。
一宿古兰若，归梦有余清。
清辰起危坐，笑看烟缕横。
读此阿师诗，秀丝出盆明。
中有众谷髓，气和李骑鲸。
遥知落笔处，遶纸风雷生。
世无欧阳公，意气相倒倾。
岂当弃置此，终老黄茆坑。
云居道疑大，上蓝持简精。
藉渠一笑起，颓纲相拄撑。
秀也旧不识，一见气不矜。
索诗亦不恶，写此抑郁情。
持以示流辈，试令俗眼惊。

川原积雨收，余阴阁新晴。
一宿古兰若，归梦有余清。
清辰起危坐，笑看烟缕横。
读此阿师诗，秀丝出盆明。
中有众谷髓，气和李骑鲸。
遥知落笔处，遶纸风雷生。
世无欧阳公，意气相倒倾。
岂当弃置此，终老黄茆坑。
云居道疑大，上蓝持简精。
藉渠一笑起，颓纲相拄撑。
秀也旧不识，一见气不矜。
索诗亦不恶，写此抑郁情。
持以示流辈，试令俗眼惊。

终夕不自寐，老逐客愁长。
寒威正折绵，归梦不成往。
萧惊闻打窗，气势颇舂撞。
地炉对残缸，瓦沟集清响。
起看雪覆砌，秀色动屏帐。
归来檐溜滴，坐席初未暖。
乃知春草微，已出严凝上。
但余檐卜林，落花和月赏。

老踪沧海珠，道价压千古。
暮年还东吴，岂不以亲故。
世衰道陵夷，学者例顽鲁。
处处如尘沙，纷然不容数。
但夸谢公子，乃翁堕江渚。
坐令乳臭儿，高论不少惧。
安知覆渔舟，甚愧编蒲履。
大师京国来，秀色见眉宇。
笑谈出流辈，亦自有佳处。
怀亲不能休，饮食忘匙箸。
醉翁乡里贤，安角诵翁语。
人老尚康健，春寒与秋暑。
念之凭高楼，白云入瞻顾。
浩然有归兴，掣肘径驰去。
遥知到螺江，社林闻布谷。
迎门一调笑，讙极但摩拊。
童头想怀橘，衣椹应戏舞。
聊用慰其心，高追古人步。
此诗语散缓，细读有奇趣。
譬如食橄榄，入口便酸苦。
勿示痴道人，被骂吾累汝。

浮云山尽际，花木迎春晖。
佳人殊方来，见之消渇饥。
藉草坐松影，粉香时落衣。
气貌秀可掬，出语超幽微。
岩壁钟声寂，山阴花发稀。
去袂挽莫留，又作瓯峰归。

天不逸群君独立，洞彻心胸秋色入。
于中堆积万卷余，笔力至处风雷集。
刃游理窟无全牛，端与腐儒到固执。
昔年囊绽露微铓，已陟云梯最高级。
纵令大醉赋凌云，玄珠闭眼从头拾。
森张秀骨真神驹，顾盻绝尘那可絷。
□□亦是个中流，恨不识君只依悒。
西园道人工文章，览诗愧叹不复习。
野僧顽钝谁比数，而得听君论轲伋。
别来三月鄙吝萌，闹闻传习新诗什。
翻澜妙语惊倒人，气焰霜锋光熠熠。
此诗初得喜未展，乌鸣下啄鸡得粒。
初如积水窥落霞，浅碧秾红相间辑。
又如霜晓听边风，十万军声何翕翕。
笔锋正锐物象贫，降旌狼籍诗魔泣。
嵚嵚太白不得俦，倔强退之自莫及。
蝇头细字好生书，为君卷束藏幽笈。
嗟予衰老百无能，园圃自锄瓶自汲。
人间万事一笑空，流年忽忽将三十。
形骸念念非昔人，暗中负去何其急。
朅来蹇剥犹可哂，两眼欲昏愁泪涩。
擎盂専作口腹谋，骨立侯门听与给。
旧山归去成蹉跎，半年飘泊留城邑。
诗源荒涸如废池，浅穴败堤微有湿。
不量更拟和阳春，枯木钻膏竹沥汁。
夜楼无语立西风，月华如水清堪挹。
君居若耶溪水东，我舍秋河半山隰。
露冷亦应思故人，箧有缇衣余十袭。
碧光当户应可掬，顽翠撑天空嶪岌。
撚须落日意无穷，片片催诗暮云歙。
知君今作蟠泥翁，头角那能久埋戢。
妙龄素有廊庙具，破衮烦君重补缉。
我亦东西南北人，从君预可揩杖笠。
早晚风云际会时，雷震一声龙起蛰。

心亲出倾盖，气合论夙因。
久已仰高谊，窃伏淮海滨。
夫子真自重，不减南国珍。
笑谈带富贵，翰墨生精神。
譬如千江月，处处能分身。
而予续高韵，坐客讥效颦。
安知磁石针，妙处无陈新。
思君欲夜话，痛嗟隔城闉。
熟读寄来诗，秀色摩清春。
便觉海棠雨，圆吭争滑唇。
游丝登百尺，飞絮沾泥尘。
要当为设榻，敷以白氎巾。
看君把麈尾，抑气思旧申。
凉肝藉苦语，激烈敢不遵。

道人秀杰僧中龙，挥斤八极转苍穹。
虽然削弱不胜服，童稚亦可揕其胸。
世人徒见例秃髪，安知璞玉混铅铜。
顾君自是无营者，千山何事来匆匆。
山衣一披出松际，萧然自有清散风。
我狂如君不知耻，驽力亦须追高踪。
作诗颇亦叙宗祖，秀气杰句争豪雄。
读之吐舌颈为缩，忠义能尔形于中。
初如迷径失向背，忽得车首分西东。
从来蠢直失计置，猬头但可衲帔蒙。
饭余便寝百无事，可以傲视金盖重。
乃今得名齐物志，激快如鸟初出笼。
愿君勿复忘此语，他年吾欲观事功。

道人秀杰僧中龙，挥斤八极转苍穹。
虽然削弱不胜服，童稚亦可揕其胸。
世人徒见例秃髪，安知璞玉混铅铜。
顾君自是无营者，千山何事来匆匆。
山衣一披出松际，萧然自有清散风。
我狂如君不知耻，驽力亦须追高踪。
作诗颇亦叙宗祖，秀气杰句争豪雄。
读之吐舌颈为缩，忠义能尔形于中。
初如迷径失向背，忽得车首分西东。
从来蠢直失计置，猬头但可衲帔蒙。
饭余便寝百无事，可以傲视金盖重。
乃今得名齐物志，激快如鸟初出笼。
愿君勿复忘此语，他年吾欲观事功。

荷山锦水灵秀锺，半千嘉运生英雄。
李郎年少韵洒落，天容道骨轩仙风。
下帷默与贤圣对，钩深索隐皆旁通。
肝肠盘屈疉丽锦，心胸洞彻光玲珑。
文章气焰长万丈，那应笔梦生春虹。
桂枝未折白月窟，麻衣尚走红尘中。
岩僧素有孝基眼，观人虽众无如公。
昂霄耸壑跬可待，行行不用啼途穷。

乃翁纯孝曾种玉，一双秀干森如束。
忆昨同舟游邺都，鬓须尚带庐山绿。
只今追想如梦魂，更堪哦子阳关曲。
霜蹄暂蹶堪一笑，连璧终当照金屋。
且醉山中浩荡春，锦绣谁同赏云谷。

韵如春水初含风，秀如兰芽新出丛。
人间何从有此客，坐令衰老忘龙钟。
新词锵金纷满眼，妙语屑玉霏无穷。
读之置卷欲仙去，风度绝似欧阳公。
儒生寒酸不上眼，江南风流翻手空。
那知此郎蹶然起，笔端五色回春工。
只今陛下固天纵，文章星斗悬高穹。
天生尧舜稷契主，君宜置在明光宫。
雪中呵手研破砚，诗成一笑天开容。

我有忘年生，气韵亦秀拔。
岂惟有诗癖，亦醉凌波袜。
平生慎许可，期期不忍发。
但余说仲宣，十常在七八。
袖中出清诗，韵字清到骨。
遥知亦说我，喜气见须髪。
相思一水间，楚岫出毫末。
昨夜西风高，凭栏暮天阔。
识君定何时，目送孤鸿没。

君诗秀气终不没，长吉精神义山骨。
诸公贵人亦识面，想见宗之双鬓绿。
嗟予弃置卧空山，索寞何人着眼看。
高轩一日肯过我，夸声万口锋刃攒。
当时见君喜不彻，喜中便知有此别。
秋风云帆十幅开，石城浩荡天水接。
淮南不独江山胜，国士英才从古盛。
期与高人冯仲宣，小字同联寄我篇。

秋光一半去无迹，万里阴晴占此夕。
书生醉语哦月诗，想见看朱眩成碧。
白公初携佳句归，便觉草露寒霑衣。
夜晴兰室亦怀古，领略太白怀玄晖。
千字一挥才瞬息，流珠走盘纷的皪。
故应奇韵自天成，此诗如女有正色。
风鉴从来别俗氛，吐词句句含烟云。
坐令一日传万口，不减长吉题高轩。
君家客皆天下士，放意高谈饮文字。
江左风流扫地空，今日追游可无愧。
嗟予秃鬓欲逃名，朅来百虑霜雪凝。
世间垢习揩磨尽，但余猿鹤哀吟声。
刘生餐痂亦何美，玄德结{月毛}应有旨。
平生清境吾所嗜，正如翔鸾饮须醴。
君看清河夜升镜，微云灭尽如磨莹。
定当先生度青冥，思冷魂澄亦幽兴。
笑中笔阵横词锋，照人秀色烟茸茸。
调高未数紫芝曲，酒味且卧黄金锺。
人生一笑如电掣，岂特山舟藏岁月。
自惭陋句类无盐，敢并高人天下白。

风埃九陌吹冠巾，冻蚁旋磨无富贫。
忧患着人骨肉隔，奔势熏天吴楚亲。
何妨社栎神其拙，壑舟不暇供岁月。
句法不医霜鬓秋，迩来览镜茎茎雪。
蔡侯大家言不诬，笔端五色图空虚。
酒阑耳热题诗处，豪放超逸先锋车。
古来百局坐奇智，并头暗中争射利。
对人含笑真含沙，幻影浮屠同一世。
世味甘于涴蜜刀，舐之割利那可逃。
痴儿坐守忘啼哭，乃欲避就空勤劳。
君看秋风秀江叟，枯木形骸外尘垢。
屋下沙鸥交友同，耳边胜利蚊雷吼。
水光绿静山青葱，意行回反遭路穷。
莞然一笑答山谷，忽见幽林小径通。
我诗赠君无杰句，碧湾明月不可取。
游人欲上忘机堂，请哦蔡侯醉时语。

道人少小来庐山，水光山色供盘餐。
坐令山水秀杰气，缭绕胸中成块抟。
我初未识已嗟骇，夸声万口锋刃攒。
故人坐上适相值，妙语生我世间欢。
新诗脱口划如霓，奋毫狂赴龙蛇钻。
翩翩奕奕出意外，慓然茅屋翻狂澜。
切疑汤休蹲舌底，又疑醉素戏笔端。
作诗问君觅奇字，留待老年偎日看。

君诗素雄放，出语秀不俗。
更读病中吟，清婉犹可录。
自愧鲁钝者，文字毎见辱。
有取定乡闾，余事亦何足。
夫子饱书史，屡晒便便腹。
蓄深故发远，诗成惊众目。
我诗虽不少，俗马空多肉。
赖遇秃毛发，苟仕安得禄。
所至有青山，是处堪藏育。
行当拂衣去，此志吾已卜。
君须更勉旃，当以谦自牧。
功成还故乡，竹杖巾一幅。
永从林下游，此诗无厌读。

文章有神惊颖脱，风雷先听毫端落。
穷年秀气不知休，此盖道余德之粕。
大人见世当有驭，一枝区区何足托。
此语令君意自消，双眸新退重重膜。
鼻端余地大于天，挥斤请看无沾垩。
吟诗写字到骨清，寓意乃佳工折莫。
我年十五恃豪伟，废食忘眠専制作。
人令瑕玷混吞声，将使骇世驱时恶。
那知任已返吾病，迩来猛省能自薄。
默唇僻处兀聋痴，十问烦人慵一答。
聚呵随骂嗟愚狂，不详乃背初心约。
我不怪君亦不嗔，君独何心惟喜跃。
人生异趣各有谋，分定那可相更博。
君不见谪仙历落解全真，月下一尊堂独酌。
又不见渊明坦率从所好，闷遭五斗相纒缚。
矧予于世百无求，纷纷固可俱抛却。
岁月更如秋晚池，草木向枯泉欲涸。
行看东风颠沛来，又丽繁红入斜萼。

筠袁唇齿邦，一水连清碧。
朝行筠溪边，暮见秀江色。
忽闻儿童音，乃知身是客。
独归江上寺，杖笠倚空壁。
犀颅会四海，香火自朝夕。
相逢作熟视，面数心莫识。
但记石门时，笑颊清光溢。
惊定喜失声，卒语成小立。
是时夜气清，隙月金蛇掷。
念君当北行，钵饭从谁乞。
我虽能少留，秋燕社已逼。
一懽偶然耳，分首成陈迹。
他年何处逢，话此空叹惜。

兀坐思归不举头，窗风为我翻书叶。
众中闻语认乡里，便觉石门寒疉疉。
云庵已作白塔新，当眼风枝心欲折。
道人丛林十年旧，古寺青灯夜相接。
失声方欲问江南，忽忆去年淮上别。
逃空蛩然闻足音，见子令人解愁结。
地炉火冷霜月苦，一室喧哗终暖热。
湘山破晓立俜停，秀抹铅华余积雪。
故应山亦为余喜，隔岸遥看圆笑靥。
千岩佳处可同游，明日波晴当理楫。

陕西道人最声价，自与老南相逼亚。
常恐清尘补缀难，那知乃有如君者。
争传绝似余杭标，十年梦想空飘飖。
迩来衡岳祝融下，一见便令人意消。
道骨清闲神秀彻，湛湛光风磨霁月。
高谈未了山日斜，篆烟已灭灰如雪。
平生安得情相似，可怜投分今如此。
且作山中盛事传，我忘朴陋君忘年。

我寻流水行，忽入霜华谷。
山阴见幽人，目带湖山绿。
语温如春风，韵秀自拔俗。
暗惊枯木堂，栖此一枝玉。
遥知夜窗深，雪响乱修竹。
宝书掩残红，佳眠正清熟。
逸想在西兴，清梦不容逐。
觉来念行处，小诗欲收录。
诗成写乌丝，银钩夺人目。
棐几著牙籖，兴来还自读。

道人秀发兰牙吐，家在金华最西坞。
不从大士携画轴，一筇千里来游楚。
评诗结髪师浣花，论字童牙夸石鼓。
我皆不能但知爱，亦似胸中有佳处。
气韵翛然松上鹤，意态索寞阱中虎。
却于翛然索寞中，诗句时时出奇古。
乃知笔力有神助，三峡迅流辄于住。
疑非蓬髪休上人，定是秃头杨德祖。

赤河沙泉自吞吐，北崦疏钟答南坞。
凭栏试诵鹏鸟文，洛阳少年亦翘楚。
当时七国犯谋议，睢阳不复闻鼙鼓。
时更事往空流水，豪魂英魄知何处。
金华衲子如玉清，温粹愈恭如履虎。
明章秀句出仓卒，慷慨山川吊前古。
篇篇秀发春欲酽，便疑造化毫端住。
不须众口夸昼公，苕溪君作中兴祖。

赤河沙泉自吞吐，北崦疏钟答南坞。
凭栏试诵鹏鸟文，洛阳少年亦翘楚。
当时七国犯谋议，睢阳不复闻鼙鼓。
时更事往空流水，豪魂英魄知何处。
金华衲子如玉清，温粹愈恭如履虎。
明章秀句出仓卒，慷慨山川吊前古。
篇篇秀发春欲酽，便疑造化毫端住。
不须众口夸昼公，苕溪君作中兴祖。

我生少小秀不丛，题诗落笔先飞鸿。
一从废弃脱毛髪，乃与石田樗木同。
平生百虑湛古井，无复掀涌波春风。
尚余覻书旧垢习，终日伏桉如哑聋。
默观前古忠义辈，光明硕大皆人雄。
闻之恨未目亲历，周行四海如萍蓬。
猛闻君侯富道义，浩然养就如婴童。
笔端五色藻造化，经纶事业罗心胸。
扬清激浊出天性，英声不减狄梁公。
一节直走汝水上，回首弊帚香炉峰。
徘徊一月不及见，痴坐掩扃知命穷。
霜清昨夜兴飘忽，匡山落我清梦中。
吾身去住本无系，便欲登舟而向东。
再惟君侯未我识，恨遗他日山水重。
作诗愿见亦不恶，谷风从虎云从龙。

方忻望庐山，忽见苏养直。
向来败意事，捉手一笑失。
澜翻诵新诗，与山争秀色。
归来对青灯，危坐口挂壁。
翰林谪仙人，隐显吁莫测。
正恐骑鱼去，千里作一息。

可师有奇骨，吐语愕众口。
秀如出盆丝，媚若春月柳。
旧咏雪梅词，便觉落渠后。
抱疴亦同粲，视身一尘垢。
卧看东溪云，悬瀑激窗牖。
庐山久无僧，殿阁空华构。
谁知千岩胜，竟入此郎手。
我痴世不要，冷落如弊帚。
但意君可夺，独能容我不。

意行忽出门，欲留聊植杖。
云开飞来峰，岿然眉睫上。
气势欲翔舞，秀色无千嶂。
万物皆我造，何从有来往。
大千等毫末，古今归俯仰。
心知目所见，皆即自幻妄。
如窥镜中容，容岂他人像。
颇怪胡阿师，乃作去来想。
此意果是非，一笑声辄放。
且复临冷泉，举手弄清涨。

单衣喜和风，诗眼爱空翠。
野亭亦翛然，散坐聊倦倚。
坐久忽闻樵，见视一笑喜。
那知深林外，曲折见流水。
幽光弄绀碧，春色泼秀气。
去为千顷泽，堤柳相妩媚。
月光方下彻，浮空见頳尾。
投砾戏惊之，扑摝沙禽起。
归途望林壑，烟霭隔山寺。
便如斜川游，岁月亦相似。

北窗赏新晴，睡美正清熟。
竹鸡断幽梦，朦胧不能续。
卧闻故人家，山茶已出屋。
欣然一命驾，妍暖快僮仆。
千朵鹤顶红，染此一丛绿。
坐客例能诗，秀句抵金玉。
携过回龙寺，扫壁为君录。
逸笔作波险，欹斜不可读。
坐惊殷床钟，暮色眩双目。
入关更清兴，市井乱灯烛。
人生分万途，称心良易足。
时平且行乐，余宾非所欲。

王郎本豪放，富贵缠缚之。
颇复厌丝竹，来听松风悲。
叶侯须似棘，谈兵辄纷披。
恃此文武胆，英气吐北西。
正直威鬼神，动欲焚淫祠。
道夫忧国心，造次常念兹。
事功未入手，愤酒谁共酾。
正恐追老范，一吐胸中奇。
秀实气刚大，归宿未易期。
新诗弄清婉，霜晓临湘湄。
锺山冠世境，登赏乃所宜。
林间见隐者，面有无求姿。
不必问贤否，但读诸公诗。
我无支遁才，敢逐王谢为。
推挤幸不死，岂非怜其痴。
一昨阅诗战，望见仆旌麾。
今能犯矢石，居久气自移。

锺山对吾户，春晓开烟鬟。
白云峰顶泉，绀碧生微澜。
经年未一酌，对客愧在颜。
两翁亦超放，瘦策容跻攀。
大千寄一瞬，境静情亦闲。
是时天惨憺，佳处多遗删。
立谈共嘲谑，豪气破天悭。
临川冰玉清，风流继东山。
兹游适所愿，但恨无弓弯。
东阳邱壑姿，痴绝胆亦顽。
孤坐巉绝处，掉头不肯还。
天风吹笑语，响落千岩间。
归来数清境，但觉毛骨寒。
从君乞秀句，端为刻斓斑。

我不识公衮，时时见醉墨。
爱其吐词气，人品极英特。
君看句中眼，秀却天下白。
前辈风流尽，尚复余此客。
世议隘不容，道山归未得。
三年谪湘楚，妙语敌山色。
归来大江南，声价长籍籍。
我亦不羁人，梦境聊戏剧。
要当径寻君，已办登山屐。
想见一秃翁，攫攘吾辈侧。

湖山烟翠层，千叶青莲拆。
公家莲菂间，如眼不自觌。
一登功名途，富贵两追迫。
开轩延爽气，拄笏望秀色。
锺山盘万丈，云破见尾脊。
殷勤度邑屋，分此一寸碧。
升空带青小，撑汉螺髻出。
我亦个中人，登览增眼力。
知公寓逸想，喧不碍岑寂。
给札令赋诗，相顾愕坐客。
愧无暮云词，涴公雪色壁。

雪里壁间枯木枝，东坡戏作无声诗。
霅川谪仙亦豪放，酒阑为吐烟云词。
闹传秀色绝今古，正如四月出盆丝。
老僧遮护不许见，敲门游客遭慢欺。
我来拟看亦乘兴，兴尽却还君勿嗤。

我昔度瘴海，夜浪光熳熳。
经旬困掀簸，饮食借日旦。
动辄值墙壁，更觉归心懒。
平生百念灰，但有身为患。
卧看生与死，两者无可拣。
那知故园山，秀色长在眼。
爱此□洌崖，中有山房瞰。
会当持老齿，嚼此无沙饭。

我昔海山度寒食，虽有花看非故园。
今年寒食花又见，已在故园疑梦魂。
虚弦丧气念前痛，瘴面敢辞增唾痕。
此生流落坐旷达，晚悔坦率加辛勤。
觉城老子天乞我，人品秀拔高摩云。
定应分身在绛阙，想见珮珰裙褶𫄸。
君看翰墨吐秀句，绿杨春重含朝暾。
袖中功名未暇探，且复行乐追幽欣。
陋邦忽见洛阳面，为谁扶头清露翻。
残春风日太醇酽，发妆初罢争迎门。
丰肌忍调獭髓医，笑涡尚初红朝温。
谪仙点笔风雨疾，少陵眼寒烟雾昏。
公独寓之一戏耳，宁用解语方佐尊。
夜深秉烛花不睡，饮到落月窥金盆。
情钟耳热意一折，赋诗遶纸风雷奔。
诗成我读辄起舞，自忘首秃衣绁袢。
泠然驭风欲仙去，引手便觉天可扪。
归来僵卧数屋角，万象困顿天不言。

我昔海山度寒食，虽有花看非故园。
今年寒食花又见，已在故园疑梦魂。
虚弦丧气念前痛，瘴面敢辞增唾痕。
此生流落坐旷达，晚悔坦率加辛勤。
觉城老子天乞我，人品秀拔高摩云。
定应分身在绛阙，想见珮珰裙褶𫄸。
君看翰墨吐秀句，绿杨春重含朝暾。
袖中功名未暇探，且复行乐追幽欣。
陋邦忽见洛阳面，为谁扶头清露翻。
残春风日太醇酽，发妆初罢争迎门。
丰肌忍调獭髓医，笑涡尚初红朝温。
谪仙点笔风雨疾，少陵眼寒烟雾昏。
公独寓之一戏耳，宁用解语方佐尊。
夜深秉烛花不睡，饮到落月窥金盆。
情钟耳热意一折，赋诗遶纸风雷奔。
诗成我读辄起舞，自忘首秃衣绁袢。
泠然驭风欲仙去，引手便觉天可扪。
归来僵卧数屋角，万象困顿天不言。

三年窜南荒，两过中秋夕。
月不弃羁囚，高义照罅隙。
凛如寝雪霜，但觉炎瘴失。
梦清不敢归，鲸浪溅天白。
中原一转首，心折数弟嫉。
遥知亦念我，看至玉轮侧。
有生穷至此，甘作死生隔。
今年又中秋，气味如夙昔。
筠溪遶茅芦，波影登几席。
危磴通石门，高眺屡顾陟。
空山夜气升，草木正蓊郁。
超然凛清癯，可即不可及。
华纷落无余，但见霜露实。
三子新间旧，学问川增益。
骏气不受羁，奔颿初伏枥。
人生一大梦，聚散两戏剧。
境岂妍鄙哉，而心自南北。
忽惊西楼高，含光下注射。
林叶动流水，楯瓦粲佳色。
翩然步修径，杖履草露湿。
地坐閴无人，但闻虫唧唧。
清境难抱石，秀句为收拾。
明年当复和，胜践要缀续。
晴阴万里同，世路致欣戚。
付与市朝人，举酒相叹息。
月虽默不言，泾渭视喧寂。

掲阳滨瘴海，苦雾搏蛮烟。
自古无衣冠，安得礼义传。
韩子见而叹，岂是终弃捐。
选士得赵德，讲学与周旋。
遂为乡里荣，士慕旧而先。
却后三十载，才者森排肩。
东瓯赘华夏，西汉为边沿。
民俗号殷富，亦有佳林泉。
黠者事商贩，朴者工力田。
自隋迄于唐，稍知慕华轩。
乃有欧阳生，粹然而出焉。
古文有师法，学问知渊源。
其后贤者至，杂遝盛中原。
至今号多士，富贵争熏天。
江南佳丽地，南昌富山川。
幽谷抱欧峰，西山秀气连。
地灵秘奇运，当有命世贤。
山辉玉韬石，水媚珠怀渊。
君看乌衣里，俊雅争清妍。
治朝开三舍，精拣无遗篇。
幸当勤灯火，无忘临简编。
会看起白屋，宁遭犯青钱。
大当到三事，小当步八砖。
赵德欧阳生，岂独令居前。
努力各自励，请视徐子言。
穷耕有恶岁，惰农无丰年。
言小可喻大，岁晏宜勉旃。

好山不知源，胜处藏疉嶂。
兴来理清游，意适争勇往。
事异倾同识，顾语山答响。
野泉行浅沙，脱屦屡植杖。
相羊木阴下，喘坐清相向。
阿祐华林风，媚秀得妍状。
忠禅等鹄清，精神照冰段。
住山异比丘，韵出羲皇上。
风度太清癯，吐语极豪放。
拨置形骸外，卸裓藉草莽。
独余衰退姿，面色余烟瘴。
胜践偶获陪，兹乐非夙望。
一笑粲妍鄙，散坐推少长。
愧无斜川诗，苦语出牵强。
读之辄自嗟，幸君一拊掌。

海昏石门在深谷，排闼千峰如触鹿。
崫然独秀一峰高，自与千山作眉目。
曾学关西一味禅，众中杂遝多豪贤。
如今此老成新塔，但有楼阁如当年。
道人今作石门客，须眉尚带芳鲜色。
冷斋说我旧游处，梦魂夜渡修江碧。
朝来秋声发舟树，羡君先我山中去。
故人问我归何时，试令哦我送行诗。

公家兄弟俱秀杰，人言不减河东薛。
凤皇鸑鷟虽见之，闻有鹓雏更超绝。
周郎坐中见新作，天葩奇芬众口愕。
君看气焰遮缙绅，想见精神映台阁。
我穷岁晚犹奔走，小邑那知有邂后。
堂堂合置明光宫，簿书堆中不宜有。
功名偶然耳是寄，故应随流坎而止。
且置袖中批诰手，下帘弦歌聊尔耳。
此诗摹写见标格，晴湖无风照春色。
沧海遗珠果见之，邵阳他日如彭泽。

楼钟尚殷床，密室僧定后。
窗风鸣摵摵，黄落知榆柳。
蜘蛛忽胎丝，灯花亦骈秀。
人从城郭归，村落闻夜嗾。
读诗映檐月，两清俱顿有。
斯人太白豪，醉里诗千首。
要宜万丁带，肘合黄金斗。
袖藏批诰手，却作僧扉扣。
玉堂未放君，此物君家旧。
饱永仍父职，人望亦天授。
悬知夜直清，应念山中友。
莫以腕脱后，嘲我饭山瘦。

十年不踏黄尘路，老尽归心余一缕。
因同夜语想京华，归心百尺游丝举。
前年别我楚山边，解鞍班草弄云泉。
今年送公古城北，花发水流闻杜鹃。
眉间秀色照春晚，青云故人纷满眼。
门前车马气如云，知谁倒屣迎王粲。
行看腕脱供十吏，玉堂风景非人世。
万乘扣扉宫月斜，梦惊呼烛度窗纱。

霜须瘴面豁齿牙，门前小舟尝自拏。
茅茨丛竹依垅畬，君来游时方采茶。
传呼部曲江路賖，迎门颠倒披袈裟。
仙风照人虔敬加，秀如春露湿兰芽。
和如东风吹奇葩，马蹄归路冲飞花。
青松转壑登龙蛇，路人聚观不敢哗。
诗筒复肯来山家，想见戟门兵卫遮。
湘江玉展无纤瑕，但闻江空响钓车。
嗟予生计唯摝𫚥，安识醉墨翻侧麻。
喜如小儿抱秋爪，宣和官焙囊绛纱。
见之美如痒初爬，爱客自试懽无涯。
身世都忘是长沙，院落日长蜂趁衙。
园林雨足鸣池蛙，诗成句法规正邪。
细窥不容铢两差，逸群翰墨争传夸。
坡谷非子前身耶，沅湘万古一长嗟。
明年夜直趋东华，应有佳句怀烟霞。

君不见楚竹虚心劲如铁，上有娥英洒清血。
岁寒姿含凄怆情，乱点余花涴高节。
又不见南山紫藤亦清雅，过头标致宜老者。
一簪华髪乌角巾，瘦拳扶之立松下。
何如我公蓄神物，铿然振之露风骨。
横拈倒用惊老禅，劲如紫藤节如竹。
个是云门真正脉，不学芭蕉空指月。
十方都在此杖头，视之不见纤毫隔。
说禅游戏时卓地，魔外狐禅俱胆碎。
仙郎闻是旌阳孙，文章自宜掌帝制。
从来诗句人争说，时出一篇慰衰薾。
此篇秀如望秋山，奇峰自献晴云灭。
朅来酬唱已厌饫，与公倾倒良有素。
岂惟但和铁杖诗，追从已办登山屦。

睡觉飞蚊绕鬓声，读书偏爱小窗明。
梧阴满地方隐几，想见捜诗毛骨清。
谁教风鉴在人间，眉宇渊然如鲁山。
指点虚无数归雁，摩挲香滑写琅玕。
旧闻五色笔如椽，平生醉里傲羲轩。
登轩不解颙颙意，幽鸟自啼华不言。
贾生忧𫛳入其居，子美亦遭牛酒污。
仙郎兵卫森画戟，风调特与前人殊。
杖屦相从年可忘，不羞蒹葭玉树旁。
青眼特开浮世少，白头相逢故意长。
尚记垂髫秀发时，神彩不异崔宗之。
此生流落天一角，敢料长沙再见期。

梦回闻打窗，晓起喜覆瓦。
江山惊昼永，秀色玄相借。
升鞍风便旋，浩荡春随马。
不忧江瘴生，更喜麦连野。
湘山宜可老，庆吊同里社。
乃尔废推挤，眷此多贤者。
湖山薝卜林，为我花连夜。
想见老居士，拥衲清入画。
山阴兴未尽，玉麈思对把。
政恐触机锋，怒遭握拳打。
遥知和此诗，呵笔意闲暇。
妙语鬭清妍，正围红粉写。

湘西雪连日，荒寒发明鲜。
谁持华藏界，堕我宴坐边。
遥知毘耶老，薝卜开满前。
想见散华女，笑颊微涡旋。
不受禅律缚，尚遭富贵缠。
游戏翰墨中，骨清耸诗肩。
白灰红麒麟，玉液黄金然。
醉眼艶秋水，落笔驱云烟。
放意吐秀句，与雪争清妍。
我诗出寒饿，苦语秋蛩煎。
定作笑拊掌，望空须一掀。

道人天姿心匠妙，漆瞳含秋看飞鸟。
气和不减华林风，韵高胜却霜岩晓。
心胸冰壶不隔尘，争传落笔如有神。
不画凌烟大羽箭，来写山林梦幻身。
清秀摩云洞冰雪，更将已素称三绝。
不作能痴顾虎头，定为露顶王摩诘。
传神写照谁与功，吾闻成在阿堵中。
拟将万匹鹅溪绢，为写沤中胜义空。

刚疏触时怒，髪之投海山。
沛恩出意外，缧囚遂生还。
湘西谷量云，结屋清蘋湾。
举手弄云水，意适情自闲。
大藩英俊地，翰墨相追攀。
聚话兰丛秀，吐气雌霓弯。
我穷世讳见，所至特见删。
但余遭夫子，时时客扣关。
迩来又识公，喜忘双鬓斑。
夷粹韵拔俗，简重语不烦。
人品有如子，合在台阁间。
归来梦西津，五峰解烟鬟。
故人讶归晚，负负愧在颜。
此诗虽梦语，亦足发天悭。
乃知忧患烈，不能镌冥顽。
遥想为一笑，秀句出饥寒。

刚疏触时怒，髪之投海山。
沛恩出意外，缧囚遂生还。
湘西谷量云，结屋清蘋湾。
举手弄云水，意适情自闲。
大藩英俊地，翰墨相追攀。
聚话兰丛秀，吐气雌霓弯。
我穷世讳见，所至特见删。
但余遭夫子，时时客扣关。
迩来又识公，喜忘双鬓斑。
夷粹韵拔俗，简重语不烦。
人品有如子，合在台阁间。
归来梦西津，五峰解烟鬟。
故人讶归晚，负负愧在颜。
此诗虽梦语，亦足发天悭。
乃知忧患烈，不能镌冥顽。
遥想为一笑，秀句出饥寒。

世味尝已遍，亸著匿云山。
为问何能尔，鸟倦自知还。
湘西一千顷，分我杨柳湾。
时为理鱼蓑，人眠舟自闲。
公真功名人，高韵不可攀。
譬如秋无云，璧月挂一弯。
我诗聊寄耳，猥语凭见删。
峻句乃见辱，崄如履潼关。
细看秀争发，红英微雨斑。
坐令十年心，清凉去煎烦。
竹林在何许，延颈伫望间。
遥知醉逃暑，玉纤侍丫鬟。
得句有奇趣，笑涡印朱颜。
引纸欲续和，自叹才涩悭。
应当恕不迨，乡闾念疏顽。
把卷味长哦，松风嗽齿寒。

举手弄云泉，溅衣作跳波。
侧耳闻遗音，仰看幽鸟过。
两公作妙语，清绝类阴何。
气爽如南山，晴岚掩峩峩。
意快如落瀑，万仞崩银河。
秀如华林风，嫣然散微和。
而余独朴拙，欲登选佛科。
十年类马驹，镜谓砖可磨。
枫瘤或见取，此事古亦多。
噪吻成绮语，宁恤犯尸罗。

青山随处有，见之辄欣然。
独于湘上山，欲买归休田。
此邦多君子，故欲吾终焉。
先生人品高，白鸥春水前。
弟子亦秀发，玉树相明鲜。
颇怪翰墨场，亦着白髪禅。
分题得难韵，下笔风雷旋。
诗成愕众口，不复较后先。
闲中有此乐，安用食万钱。
紫芝爱陆浑，遂为好事传。
悠然见眉宇，宁复羡遗编。

乱峰踼卓不容数，宝构翔空盘万础。
沩源水作青莲香，攧雷溅雪出烟雨。
住山老如大雄虎，暗谷行藏文彩露。
说禅不费丝毫力，以空为印印诸祖。
道人乃是小于莵，气已食牛难共语。
悠然踪迹似孤云，羡侬先我山中去。
会当出钵螺顶间，见此颀然秀眉宇。

颍皋韵秀彻，如春在杨柳。
清游毎见删，题诗□□□。
□篇如用兵，曹瞒破张绣。
神远付一快，奇变愕众口。
□□含至美，醇酽兵厨酒。
柳文马顿尘，骄嘶不忘骤。
置□□文中，碔砆杂琼玖。
同时公与侯，富贵可炙手。
人惊风云会，自矜时命偶。
一懽难把玩，忽焉成老丑。
居然成□□，累累增培𪣻。
两公独如在，并驱让先后。
文章有耿□，□语置坐右。
我老坐诗穷，犇走营升斗。
时能吐佳句，英华出枯朽。

闻弦能赏音，公独知雅曲。
易亲复难忘，终期老林麓。
公如追风骥，未见所归宿。
嗟余老摧颓，翩如啄苔鹄。
遥知双泉上，颇亦莳松菊。
何时闻夜舂，并斋著茅屋。
慧观友李源，高风当补续。
便觉雒秀间，杖履笑追逐。
今非茶陵梦，犹欲更秉烛。
爱公押难韵，敏若方破竹。

阎公立朝时，凛然古遗直。
孤忠捍世波，砥柱屹挺特。
一旦成千古，埋玉秀山侧。
至今山中泉，实以配公德。
欲知其源深，下涨千顷泽。
沙渠走清快，石井湛绀碧。
譬如渑与淄，相去无寻尺。
日光毎下彻，山影必倒植。
倚栏应忻然，游鳞见尾脊。
知谁念纯孝，满掬种白石。
粲然生玉英，冥感吁莫测。
泉旁有精舍，闻多登覧适。
何时同二老，追逐扶瘦策。
诗成坐假寐，梦历秋山赤。
想见环珮清，绕除余响滴。

大曾秀发如层颠，小曾秋水随方圆。
二豪说诗气旷逸，而我老坐如蹲猿。
弟兄骏气骥堕地，自怜老欲蚕三眠。
一庵收身万事外，但有坏衲长堆肩。
会看连璧登集贤，腰间累累金印悬。
分缘自是公家事，安知不秉卿相权。
平生忠义要活国，浓笑东川无杜鹃。
古城野寺□□□，白灰已烬余凝烟。
瘴疴未损方曲臂，静如鸿鹤就拘挛。
清诗寄我忽惊矍，秀对白鸥春水前。
长哦曳履□□□，余韵发越鸣朱弦。
坐令万象受控勒，知君有笔真如椽。
细看字字有根蒂，满掬明珠谁为穿。
诗坛从此不敢诩，受降君已临中坚。

大曾秀发如层颠，小曾秋水随方圆。
二豪说诗气旷逸，而我老坐如蹲猿。
弟兄骏气骥堕地，自怜老欲蚕三眠。
一庵收身万事外，但有坏衲长堆肩。
会看连璧登集贤，腰间累累金印悬。
分缘自是公家事，安知不秉卿相权。
平生忠义要活国，浓笑东川无杜鹃。
古城野寺□□□，白灰已烬余凝烟。
瘴疴未损方曲臂，静如鸿鹤就拘挛。
清诗寄我忽惊矍，秀对白鸥春水前。
长哦曳履□□□，余韵发越鸣朱弦。
坐令万象受控勒，知君有笔真如椽。
细看字字有根蒂，满掬明珠谁为穿。
诗坛从此不敢诩，受降君已临中坚。

长沙人物秀而雅，争如绝致名天下。
率更之书更古今，锺王笔迹遭凌跨。
藏真草圣梦英篆，齐己诗篇洞青画。
易生宝觉未暇数，尔来邹敦最声价。
巨公要人邈已遍，戏画寂音老尊者。
绳床坏衲气深稳，霜须瘴面情闲暇。
平生刚褊语忤世，定知见此遭讥骂。
凉都贵人如玉丛，富贵熏天光照夜。
凌烟风姿剑拄颐，妙手当烦为图写。

莱公少年日，逸气生云泉。
定策清东宫，天子为矍然。
奇豪不世出，获一以当千。
亲征功第一，尚记破虏年。
想见和易姿，垂柳春风前。
我公嗣前列，刚特才亦全。
方持使者节，眉宇秀而渊。
高楼独自登，爱公能补天。
高情吊陈迹，妙语吐新篇。
如风行水上，涣然成漪涟。
乃心在王室，何时朝日边。
正坐霖雨手，丰年自留连。
何必羡遗像，公自当济川。

书堂山崦西，微路经桑柘。
婉婉绿阴中，伛偻牵羸马。
须臾将平川，时过幽谿泻。
源深人家稀，落日耕钓罢。
过墙傍修竹，深处开茅舍。
池塘远轩窗，秀露风清夜。
杯盘灯火里，笑语茆檐下。
白酒泻新糟，醇酽如压蔗。
酒酣面发赤，箕坐谈王霸。
排斥出忌讳，怪语令人怕。
野僧旧不懽，痴坐相嘲骂。
但作鹤脑侧，思欢殆无暇。
夜阑乞新诗，自愧非作者。
张灯扫西壁，把笔强驱驾。
万景毎骚纵，此夕偶相借。
遂令诸子懽，一一如图画。

吴氏季子世不乏，子孙魁垒特秀发。
人言才业任世重，更觉文章有家法。
奉亲作意构华堂，想见青红湿窗闼。
堂中二老鬭康强，夫妇承颜荐寿觞。
朅来儿侄俱登第，举族请名重庆堂。
富贵鼎来推不去，道德照人闾里光。
富公玉食由及养，范公诸郎尽卿相。
亲养子荣兼有德，家声置公范富上。
虚檐风月夜未央，靘庄成轮发清唱。
金鸭香清碧缕飘，灯前玉颊醉红潮。
一尊满劝何所祝，盛事要看追八萧。

卜式与弟赀，如塞无底窦。
其爱止弟耳，亲旧竟何有。
二疏得赐金，尽以散亲旧。
但可施一时，安能继其后。
然于简编中，耿光白如昼。
邓侯功名姿，颖脱盖天授。
分财赡族人，约劵规永久。
君看纯孝心，履狶先履瘦。
纷纷窭人子，悬鹑露两肘。
雨雪抱儿女，扣门易升斗。
邓氏岂无贫，炊烟满蓬牖。
安知寒微中，不复生奇秀。
阴功虽无形，报应捷于口。
此风起颓俗，能使薄者厚。
作诗附家传，想见为拊手。

仙郎如惊鸾，风格殊秀整。
文章体自然，五色丽云锦。
纷纷少年场，英气横笔陈。
家声盛汉魏，未暇数唐晋。
元龙特豪伟，太邱苦刚正。
相逢黄卷中，崔嵬山岳峻。
君当世其家，已见逸群骏。
笑谈不自觉，满坐湖海韵。
富贵率致身，华裾宜绿鬓。
功名偶然耳，何必以身徇。
未近翠云裘，先看班玉笋。

泼墨云浓归鸟灭，魂清忽作江天雪。
一川秀发浩零乱，万树无声寒妥帖。
孤舟卧听打窗扉，起看宵晴月正晖。
忽惊尽卷青山去，更觉重携春色归。

午梦清断续，殷鬓飞蚊鸣。
微风亦见戏，故掩读残经。
相见洞天晓，雾重花冥冥。
秀句吐奇丽，乃尔未忘情。

俊词方觉春照眼，秀句忽惊丝出盆。
睡余两鬓尚殷蚊，行乐风轩须痛饮。
穷吟空屋笑愁蹲，笔端浩荡吐乾坤。
落笔新诗敏风雨，撚须豪气划虹霓。
侍儿扶掖醉吟时，靖节田园寻窈窕。
谪仙风味自嵚巇，何如春瓮掲黄泥。

客食石门寺，而今仅两年。
衰迟嗟我老，邂逅识君贤。
圣域人称亚，儒林秀誉先。
未揎攀桂手，已许买山钱。
垄麦秋期近，庭槐昼影圆。
方思归去日，忽得寄来篇。
意合蒙推奖，情亲出爱怜。
格幽凌雪劲，词锦照人鲜。
把玩欣无厌，行吟却怅然。
句追工部袂，气拍翰林肩。
世已惊殊异，名宜改半千。
永怀风露重，遶遍旧池莲。

华国生贤俊，江山孕秀灵。
鸭头淦水绿，螺髻玉筒青。
敏捷收科第，奇豪见典刑。
咲谈回暖律，诗句挟风霆。
官偶求彭泽，才宜在汉庭。
麒麟横逆气，鸑鷟敛修翎。
民讼多闲日，棠阴自满亭。
浪传书课奏，须看鼎彝铭。
仲夏逢佳节，非烟聚杳冥。
数蓂余一叶，推道间千龄。
阡陌登丰后，笙歌烂熳听。
绮筵环妙丽，寿斝捧娉婷。
欢洽连更烛，情高促画屏。
九衢花照夜，万井月开扃。
风飐银河动，天惊玉露零。
三台星密处，旁有老人星。

闻说行林寺，杳然丛秀间。
堂清开水镜，山好理烟鬟。
有雾窗呵暗，无尘扉自关。
人牛今不见，蓑苙两俱闲。

轩下亦何有，灵芝骈秀生。
山川呈美瑞，草木被光荣。
清甚紫檀露，色深黄菊英。
武陵续遗事，应着此轩名。

秀杰长沙幕，高才自敏强。
同僚推俊逸，黼坐畏刚方。
惯吐珠玑句，宜便宴寝香。
秋来能过我，听雨夜连床。

律管未回暖，春先到晓岩。
与君清作对，得月便成三。
秀色报虚幌，幽欣宜衲衫。
相看超语默，觌露不须参。

天质自奇峻，千寻紫翠重。
谩烦君独秀，不愿掩群峰。
与客共秋晚，搜诗到暮钟。
夕阴寒欲滴，倚槛见纤秾。

龙孙盈槛秀，天柱耸云奇。
阴锁安禅石，根侵洗砚池。
珑璁伸粉节，偃蹇郁虬枝。
敢谓桃兼李，羞邻雪后姿。

深林忽见兰芽茁，不谓无人亦自贤。
数叶横风作纤瘦，双花含雪吐明鲜。
照人秀色虽堪画，入骨真香不可传。
今日东君应择婿，谁家兄弟鬬清妍。

堂前丛玉知谁种，丛下高人自扫除。
未论击声回顾眄，先欣秀色上眉须。
随宜万偈风宣说，顿现千身月写摹。
就地对谁曾画餠，当年馋水救饥无。

风流前辈已成尘，笔迹犹为世所珍。
促膝猛观惊盛事，临风长想见斯人。
气生伟逸龙蛇动，秀发精神点画新。
破箧尚能多此物，且欣汪子未全贫。

高人秀句入幽微，濯出秦川锦一机。
剪制未为春步幛，暗投先作夜行衣。
语尊九鼎真难荷，意的千钧善发机。
早晚杖藜松下见，应疑刘远谷中归。

灵根闻是花中瑞，可怜亦肯乘春开。
色深卷肉浅巴锦，香浓入骨生秦梅。
也知秀丽不群品，最宜阴洁幽庭栽。
落英红叶不忍扫，从教狼藉蒙苍苔。

平生风骨秀琳琅，水镜胸怀未易量。
声利光中忙趣少，烟霞影里淡心长。
云泉隐德无情动，猿鸟侵身不乱行。
他日定归当卜筑，青藜紫蕨壮诗肠。

密林病叶强翻红，已觉清秋夜气浓。
懒复小窗邀独秀，却应归梦挂双峰。
水分淮甸当悬席，路遶匡山可振筇。
若见虎溪谿上月，为言相忆作衰容。

漱雾跳珠响涧泉，千峰秀出雨余天。
共惊绣帽铜腮老，重到香罏石耳边。
清境荒凉归叹息，故人迎笑尚依然。
明年过此还相见，应及春风社燕前。

万马天街听启关，晓光佳气泼人寰。
春生殿阁玲珑外，秀发园林顷刻间。
为瑞懽声浮动植，争妍诗句丽江山。
从教飞上朱蓝袂，点缀彤墀玉笋班。

剧笑无因见秀眉，劳生会合恨难期。
永怀京国旧游处，伏枕梦魂初破时。
战叶萧萧山雨后，遶床唧唧草虫悲。
明年定复西归去，船尾何妨载我随。

别后西湖长在梦，相逢气韵宛清真。
剧谈要使君颐脱，大笑从教坐客瞋。
淮海飘零方见友，湖山秀绝更逢春。
快当火急追清景，莫厌寻幽散策频。

篇篇俊逸间清新，老阅群才始见真。
秀却采莲溪畔态，豪吞指壁柱边瞋。
肺肠旧信能纒锦，文字今知解鬭春。
笔力肯低容我和，诗成无惜寄来频。

刮地阴风翦玉尘，那知此井解藏春。
折胶堕指嗟时事，秀骨温颜似主人。
碧甃湛明堪数髪，小轩深静可收身。
超然高趣真难及，浪士愚溪一笑新。

料理诗情难复难，萦心结思倾毫端。
夺回天地英秀气，坐令落纸生风寒。
老猿夜月叫苍壁，孤鹤晓霜疏羽翰。
精神清韵知几许，付与后来能者看。

吐词秀似出盆丝，好古幽情八咏思。
论字来寻鲁公碣，因诗曾访少陵祠。
留题楚俗争传去，懒赋山灵必有词。
定价文章比珠玉，此篇不独慰吾私。

兄弟令人眼倍明，六经心醉几时醒。
韵高山岳横南极，机妙鲲鹏化北溟。
丽句重逢天下白，俊才今见海东青。
数篇秀色凌千嶂，来慰摧颓病掩扃。

议郎粹和色无求，绕屋江山秀气浮。
弱柳娇眠禽唤起，异花含笑草忘忧。
闭门不放青春去，解榻长令佳客留。
摹冩高情无好句，谩横诗眼付冥捜。

势密连空若推下，随风起舞不容追。
门闲走犬无深巷，树暗栖鸦有剩枝。
旋拨地罏通宿火，却呵冻手写新诗。
轩窗秀发惊清昼，万壑春归说向谁。

幽轩如镜净，峰好亸云鬟。
不用称丛秀，为君名照山。

有客惠然过我，疏眉秀骨岩岩。
且复柔搓冻耳，听君放意高谈。

风月冥捜秀句，诗家肺腑同期。
自古人间俗物，此心虽死奚知。

舍后树林深秀，日中阴影繁浓。
宴坐时来有籁，炎威欲入无从。

行尽几重添秀，雷犇响落晴空。
散坐煮茶为别，云间一径微通。

鸡声乱人语秀，山色涴我衣裳。
洗尽人间热恼，还君坐上清凉。

蔡家兄弟好儿郎，骨秀同熏知见香。
好在绿杨堤上路，幅巾来往自相羊。

万层翠𪩘玉崔嵬，独自凭阑日几回。
知有芙蓉更深秀，振筇何幸获追陪。

修叶闹花增秀色，为谁幽径撒秋香。
还如此元行藏处，不为无人亦自芳。

卧念高人最起予，时时想见秀眉疏。
石门自古无佳句，寄语云山莫放渠。

小县风光秀句传，太平无象宰君贤。
虽非社日长闻鼓，不是炊时亦有烟。

家山又产灵芝瑞，天独于君着意深。
层秀已成重盖兆，色黄更类笏头金。

秀句端如我晚烟，白髭画出石门禅。
未论翰墨惊流辈，只识萧郎亦自贤。

亭中偶坐悠然见，不学王郎拄笏看。
多谢秋山每倾倒，泼云秀色堕栏干。

孤凤丹山五色雏，人呼身后秘行书。
高标秀彻如春晓，更爱含风万顷湖。

何人寄逸想，游戏浮沤间。
以如幻之力，刻此旃檀像。
坐令众妙好，秀发千花中。
天冠束绀髪，铢衣络华鬘。
种种妙庄严，成此功德聚。
当时亿万种，感极则悲号。
楼观出谈笑，秘护百宝攒。
如登睹史天，如集龙华会。
嗟哉像教末，羽嘉成百鸟。
棘生薝卜林，龙神为悲恸。
王臣寔外护，异梦非意思。
愿推明月轮，出此蓬勃烟。
愿回紫金山，安置清凉处。
至今百福相，俨然临人天。
神力吁莫测，拜起涕汍澜。
我谛观十方，实无心外境。
自然离依地，及与遍计执。
即今目所见，非有亦非无。
如像现镜中，非镜亦非像。
愿入此三昧，识心自然明。
于十方国土，而作大佛事。
稽首大慈尊，证我如是说。

心花开敷，行象明洁。
翛然宴坐，秀目丰頬。
万象之语，六根之功。
以手搏取，置不言中。

森森禅林，公特秀出。
轻世急道，不可跂及。
遗风至今，秋霜烈日。
我初瞻像，再拜稽首。
一室严冷，如虎方吼。
嗟余寡助，乃生公后。
忍视大法，陵夷末运。
奴婢小人，利欲迫窘。
冀公一咤，脑破胆陨。
呜呼公乎，再见无由。
冗攘方炽，何时云休。
愿起公死，从之以游。

三界种性，有万妍丑。
生顺死逆，梦夜想昼。
往复无间，声度垣牖。
皆依末那，戏论成就。
而末那体，无作无受。
譬如空花，实无而有。
一念了知，光明通透。
我如是见，无有错谬。
是为心宗，祖佛授手。
孰振颓纲，秀杰奇茂。
稽首永明，月临星斗。

唯老东坡，秀气如春。
游戏翰墨，挝雷翻云。
偶寄逸想，幻此沙门。
了无一事，荷囊如奔。
憨腮皤腹，行若不闻。
众生狂迷，以利欲昏。
如一器中，闹万虻蚊。
吾未暇度，驼卧猿蹲。
傲睨一世，随处乾坤。

于自住境，见与见缘。
如梦能所，如蜜中边。
帷具正眼，入此三昧。
如妙莲华，出缘生海。
祖师活意，如来密机。
成就众生，如鹍鹏飞。
使其自化，不由他悟。
秀出丛林，光于佛祖。
趋灭陕右，诞生江南。
暗中五色，天下云庵。

{囗力}气秋腴雪，秀目椹口。
其骨临济，其髄雪窦。
袖手俨然，不落渗漏。
一千龙象之冠，七世云门之后。
君看一句当机，笑中脱略窠臼。

眼盖九州，韵高一世。
俨玉山富贵之豪，洗士林寒乞之气。
挫万化于笔端，置八荒于胸次。
迈往不屑，不可犯干。
意轻邴吉，情追谢安。
轩特秀发，乃尔秃巾椹褐。
婆娑步趋，合在玉堂金銮。
山泽不可窥测，所以纳垢污。
麒麟不可系羁，所以异犬羊。
正恐横风月之笛，披云锦之裳。
骑元气之背，而游无何有之乡。

韵出缙绅，秀见眉须。
矫绛阙之风度，宜玉堂之步趋。
有人所尽有，无人所当无。
而乃袖补衮之手，而弄云泉以自娱也。
余安能探其归宿，独见于皮肤。
盖神于酌古，僻于誉书。
求于古人，则谢幼舆王子敬之徒欤。

季子逸群，矫难控御。
迹寄黄尘，名在紫府。
观此风鉴，无以为喻。
但见其清却梅林之风，秀等兰丛之露。
妙文章之吐凤，视功名其破釡。
我欲醉袖之旁，更画凌波之女。
使其他日归道山，渡弱水，而骖风驭。

俯看人世，一沤起灭。
失脚来游，梦入螘穴。
前身后身，独临两境。
左右见之，不杂其影。
眉目秀发，嫩木含春。
风度凝远，霁月洗云。
叶屋花房，玉堂金宇。
我视睨睨，渠方栩栩。

双莲争秀漾清波，雾卷烟收认两娥。
枫落澄江秋欲尽，半池霜倒奈愁何。

忆昔负笈游虞庠，三千缝掖纷袍霜。
英姿锐气磨干将，凌云薄汉争翺翔。
君时捧书自闽乡，贾生十八惊洛阳。
南宫我适同广场，邂逅愚智俱忘羊。
低回十载灯烛光，纤鳞壁水追洋洋。
怜君兄弟双鳯皇，邓林秀出凡楩樟。
才名籍籍日以香，谁者不识江夏黄。
登籍还许联龙章，米糠初未精簸扬。
须臾绿骥驰康庄，瑶池下泽殊行藏。
西清椽笔金玉相，扬鞭缓珮鹓鹭行。
丘明迁固与颉颃，汗流晔寿走且僵。
文奎忽度南斗傍，江湖洗耳听鸣榔。
相逢一笑百念亡，玉自辉洁兰仍芳。
元经寂寞谁问杨，逃空我幸论肺肠。
蛟龙蟠蜇岂可常，赐环长恐成参商。
春风三月莺燕忙，桥飞柳絮随风狂。
修补冉冉将征艎，别离安得情无伤。
如君知音满庙堂，尘沙肯使埋珪璋。
鹏程九万讵易量，从今拭目看腾骧。
我惭百事无一长，独有疏懒胜嵇康。
功名老大空激昂，那能俯仰巡门墙。
艰难辛苦亦备尝，濯缨早晚寻沧浪。
与君后会何渺茫，江鱼塞雁无相忘。

虎符分寄辍名卿，锦缆牙樯绣水滨。
昼秀岂将夸故里，彩衣端为奉高亲。
开怀此日樽中醉，结绶他年席上珍。
画鼓不须催去棹，清欢难会玉堂人。

寿考推贤德，安荣享庆门。
鹓鸿行令子，兰玉秀诸孙。
谷暗风悲棘，庭空露泣萱。
从今五色锦，不复照温颜。

淡云晓葱茏，野水清可揭。
山明草木秀，使里见琐细。
人闲境愈静，地暖春先逝。
桃李已青枝，落花空覆砌。
凉风稍可爱，习习来衣袂。
赤日虽未苦，炎炎逼裘毳。
道人疑有道，襟裳弊。
晨斋爨无烟，含糗聊卒岁。
空阶指荜拨，破屋缘薜荔。
拄杖挑笋蕨，折柳樊兰蕙。
居夷信何陋，即此可遁世。
敢师浴乎沂，不数山阴禊。
人生行乐耳，四海皆兄弟。
何必怀故乡，吾驾随所税。

二豪以诗鸣，优劣孰敢分。
纵横阅万卷，何忧备三邻。
终年发揣摩，秀句吐阳春。
谁云不菑畬，安取三百囷。
汝颍素多奇，世不乏孙陈。
著书效潜夫，奏赋嗤陵云。
哀时无祁奚，丹书谁为焚。
傥令试一割，晋盗当奔秦。
德业閟不耀，天欲昌其身。
定交乃余求，不贵白发新。
从此杖屦数，为子扫榻尘。
高谈看亹亹，挥麈落纷纷。

峥嵘两山门，共挹一水秀。
滩声千鼓鼙，石壁万龛宝。
何人植翠柏，幽径出尘囿。
金银佛寺古，夜籁笙竽奏。
僧稀梵呗少，石险松竹瘦。
惟当效乐天，早晚弃冠绶。

我生江海上，性与鱼鸟逸。
端来入世网，竟坐形骸役。
此心本洞然，六月遭怵迫。
常恐忘迹熟，主人不胜客。
道人偶相逢，宿契类畴昔。
巉岩秀眉目，灰槁心木石。
语我学道难，吾徒犹不力。
纷华久风靡，外慕失阃域。
卑之毋高论，遣去身外物。
未能忘饥寒，衣布饭疏粝。
此语君自味，至道在咫尺。
阅人吾虽多，子独无荆棘。
送行聊过谿，共蹑登山屐。

群芳争春风，百态工妩媚。
毛嫱与西施，未易笑倚市。
岂如空山兰，静默羞自致。
幽香不可寻，独秀繁露坠。
高情谢簪组，遁世汉绮季。
端来从子游，定觉同伏味。
岑卫星绝俗，厌贫聊试吏。
官曹冷如水，终日学奇字。
未能三径归，故作九畹艺。
后来当勿剪，伴我司庾氏。

平生粗知田，疆理南复东。
常祈五日雨，未厌十日风。
纷纷秀莨莠，恐害嘉谷丛。
芟夷绝根本，肃杀先秋冬。
坐获箱筥收，庶几粢盛供。
一饭食我力，愿与农夫同。

吴山翠如蓝，越水碧如铜。
山川吐奇秀，儒释俱争锋。
接迹有禅老，提纲古宗风。
其余将诗律，岛可不足攻。
我久客尘土，虽穷诗未工。
要知笔砚废，似缺山水供。
上人三吴来，句法乃有从。
老潜已黄壤，弟子传清雄。
益复访云水，高情谢樊笼。
试草北山移，为我招琴聪。

火云收初旦，凄露净中夕。
良辰非虚名，菊秀萸更实。
世间孰真乐，心境遇相适。
华屋与茅茨，何足系欣戚。
勿云瘴海恶，山水侣吴浙。
我有环堵居，危台俯清绝。
及时要行乐，鸡黎随丰乏。
真一拨新酿，九华袭前哲。
西邻有书生，破帽衣百结。
勿惮往来烦，杯中犹有物。

瘴海不知秋，幽人忘岁月。
祇记庭中花，几度开还枿。
忆昔移居时，始是青荑茁。
殷勤主人惠，浸灌寒泉冽。
颜色日鲜好，条枝争秀拔。
意无后人翦，喜托先生苃。
海康接儋耳，云水何田蹑。
俯楹独四顾，怅此波涛匝。
闻道海门松，僵枝出繁叶。
困穷不足道，喜有千人活。
不似玄都花，蔌蔌那容折。

九河赴沧溟，奔放日汹汹。
霖霪作秋潦，散漫失邱垅。
孤城临绝岛，狂澜惊四拥。
凫鸥散凌乱，蛟鳄似矜宠。
微茫天势平，荡揺坤轴动。
田家栽一麦，秋稼泥沙壅。
何能忧卒岁，迫此朝夕恐。
孤生寄卑湿，五斗安阘茸。
饱闻达人观，未作穷途恸。
稍令裨危堤，运土纷接踵。
河伯聊戯剧，尔辈嗟倥偬。
成侯北方秀，笔力千钧重。
新诗试模写，气夺洪涛涌。
英英幕下郎，仡仡山西种。
何当一交锋，我亦愿助勇。

张公镇关南，宾客多俊伟。
芝兰已秀发，父子作知已。
圣人乐育才，充庭皆济济。
仲也与计偕，发轫已千里。
毛侯东南特，清澈分漱水。
并驱及春风，联璧惊都市。
麟鳯岂无种，貂蝉能有几。
承家贵勋业，可独在书史。
自怜坐樗散，所学惭篑止。
永怀胜已游，尘土濯清泚。
相从苦匆促，写别亦狂斐。
离庭寒日暮，目断尘沙起。

阳复日虽长，岁暮气犹惨。
马曹縻管库，兀坐长战颔。
岂无红罏炭，欲取终不敢。
亦有兵厨酒，只指弗容染。
蹉跎为禄仕，黾勉从吏检。
晨趋析毫分，暮色俄黯黮。
天公复衒巧，六出纷如糁。
自惭非安道，谁肯泛清剡。
殷勤绛帐客，竹舆甘顿撼。
可是乘兴来，正坐怜𡒄坎。
驼褐点白玉，乌帽从风飐。
长衢得回驾，寒光照肝胆。
湿薪嘘白烟，孤灯袅红焰。
荒斋聊一笑，俗境洗瑕黡。
江梅写春意，粉面谁妆点。
疏影落清尊，劝人倾潋灔。
念君齐鲁秀，文字垂琬琰。
俛首江汉间，为人作模范。
府中多豪隽，渌水浮菡萏。
珍烹穷水陆，何独嗜昌歜。
仁圣今在御，威柄方亲揽。
君看盈尺瑞，端自天心感。
太平容冗散，万一逃汰贬。
追随有余日，相与乐闲淡。
人生随所遇，何者为夷险。
要当反自味，岂特尝橄榄。

九华直上参云汉，秀气由来出缙绅。
闻道贤良归盛族，故应文彩继前尘。
春风醴酒年年好，月色灯花处处新。
他日传柑向双阙，还思曾醉慎江滨。

贡籍初登郡学生，海隅草木也欣荣。
一乡三秀真希阔，大笔千言岂猥并。
乐育从来推绛帐，作新何止换丹楹。
会看腾跃如夫子，淡墨高高掲姓名。

此子早树立，抗志高浮云。
委蛇处州巷，颇以隽秀闻。
挟书从我游，追琢益自勤。
便便经与史，用志初不分。
疑篇了咄嗟，确论摧纷纭。
文辞近道要，见者笔为焚。
差肩鲁诸儒，蔼蔼扬清芬。
秋风济阳战，足扫千人军。
只今呼贺酒，伫子归策勲。

元丰诗礼将，勲略传万口。
长城国西陲，寄托十年久。
折棰笞黠羌，游魂屡穷走。
羊公缓裘带，李广静刁斗。
黑头已青云，日昃笑击缶。
阴功与忠谏，二俱宜有后。
绳绳丈夫子，茂宰最称首。
不裁犹能裁，应有既尽有。
丘坟三十车，习复不置手。
尚友千载人，岂论骨已朽。
芳兰秀深林，嘉芑就菑亩。
宜为数旬客，顾作三日妇。
行闻尺一来，内阁延枚叟。

三吴汗漫游，弥月沐风雨。
归来骇贫舍，忽有金刚杵。
岂惟心疾失，顿觉头风愈。
句如冰壶清，格类瓦棺古。
五言有奥境，此段得笺诂。
吾衰久寂寂，笑人忧邓禹。
自贬岂不能，趋竞虞姗侮。
洞庭岩壑秀，信美真吾土。
秋涛浮乾坤，日月互吞吐。
中有七十山，招提称踵武。
归命两足尊，一洗俗谛苦。
但喜经翻贝，那知檄驰羽。
钟鱼走诸刹，衽席讵安处。
洞天隔尘寰，仙境一二数。
毛公金丹成，拔宅已轻举。
空余朝斗坛，遗址犹可睹。
法城有龙象，今作西山主。
净瓶逗真机，松枝代挥麈。
示我第一义，金篦破昏瞽。
清游怀清标，所恨隔笑语。
茅庐新塈涂，户牖木仅斧。
剧谈伫公来，相望十里许。

相从十日欢，预恐别泪滴。
重谋访林壑，庶复延晷刻。
好山尘一舍，何惜蜡两屐。
东湖浸坤轴，浩荡鹍鹏击。
方舟稳睡余，帆已收硖石。
东山号紫微，数殿耸金碧。
我祖炼金膏，井湫湛寒色。
飚轮已仙去，千古留玉液。
当年善逝师，福壤眼独识。
上方子亭高，俯睨众山脊。
空蒙云海宽，想像人境隔。
夜投涵虚阁，万籁森已寂。
软脚旋呼尊，亦复两颧赤。
黎明登西山，岌嶪动人魄。
华榜揭灵池，审公存故迹。
高堂坐白衣，巍巍妙智力。
道傍两精舍，联步遍游陟。
赞山特超峻，四双旧飞锡。
绿猗环高竿，苍髯矫千尺。
吴越峰峦秀，罗列在几席。
情赏未云厌，六龙俄已昃。
转溪遂分袂，恻怆不能食。
还家得诗筒，妙语粲珠璧。
具载黄湾游，恨不逐飞翼。
流光信驹隙，薄宦只鸡肋。
他年倦招寻，画图追旧历。

渊明事独往，谋酒不谋国。
引壶自酌罢，高卧幽窗北。
孤松供盘桓，五柳伴幽寂。
时赴中道邀，未觉体小剧。
八旬弃县令，忻若重负释。
安石登冶城，清谈工剖击。
竹林事游燕，百金费群客。
丝竹聊写情，副此杯铛癖。
岁晚白鸡梦，颓龄天不惜。
二士俱好饮，世运属艰棘。
身今扫闲轩，红蕖荫鲂鲫。
远挹环峰秀，下临湍水激。
得酒且尽欢，何人寿金石。
不如更添烛，夜漏淹晷刻。
醺酣便逃禅，酩酊非阏适。
从教醉谬误，黎明不能忆。

下若水沄沄，佛寺古邑西。
开帆但五里，不到将噬脐。
怀古展清眺，崇阁聊攀跻。
法生有鼻祖，乐此山与溪。
自言孙子贤，兹地兴王基。
霸主受九锡，二纪承梁齐。
空余阳乌阜，石人卧荒蹊。
绿满天随家，岩花伴幽栖。
留传杞菊堂，墨妙悬榱题。
秀色有他岭，招寻更杖藜。
山林且放诞，边城多鼓鼙。

俗物败人意，作吏七不堪。
朅来东蒙遇欢友，角立杰出推江南。
英材百汰挥利刃，夷量万顷澄寒潭。
弱龄文采照金殿，荏苒立境衣犹蓝。
铜章来踏瑕丘鼓，邑屋欢康无疾苦。
春风郊外正酣酣，笑指丛祠两骖舞。
猛抛簿领乱回回，戏看油碧声如雷。
不遣韶光浪湮灭，桃已蒸霞柳飞雪。
超然危立俯河干，抱城清泗鸣惊湍。
谪仙秀句但碑板，无复真迹龙蛇蟠。
君不见聪明文思抚寰海，四表上下腾光彩。
破椽欺魄炉无烟，豪气英风亦何在。
荒郊遗趾望中来，遐想千古令人哀。
祖龙巡幸亦琐琐，从臣徒向苍珉开。
豪华岂复灵光殿，峻峗谁知季武台。
耿耿星河挂窗牖，未跨归鞍犹捧手。
同门早岁气横秋，年大饥寒依秫酒。
俗儒醒醉尚不分，金马玉麟名远闻。
小县鸣弦烦卓令，冷阁问字疲子云。
五斗不归俱委琐，邂逅为僚天赞我。
金兰缟纻未足夸，嵇吕命驾何其賖。
官寺相望无百步，泮林正对河阳花。
坐令荘舄忘吟越，亦复无心存魏阙。
蒲酒相从未有涯，祭灶请邻才一月。

一麾谬作东诸侯，邂逅两玉陪遨游。
引泉叠山作竹洞，持以奉客充淹留。
{氵虢}{氵虢}清流出潭底，辟疆万个那胜此。
奇礓文六照幽亭，雅称幼舆岩石里。
人所应无君尽无，哦诗拥卷穷晨晡。
指物程形直题署，便欲相称诗董狐。
云水相从乐复乐，汝阳太守自宾幕。
不用飞章乞会稽，耸秀交流看岩壑。

我祖还笏归乐天，不羡戴冕兼乘轩。
扫门笑傲寄元趣，一龛相对惟金仙。
辞藻翩翩能析理，字字清奇中商徴。
响泉韵磬初不施，见色闻声自真意。
从来家学传青箱，禄侈万石今方将。
此篇不愁暂飞去，天相斯文终不亡。
孙曾秀杰今层出，馀庆仰承君子泽。
莫言临绝似获麟，请看笔头扛鼎力。

禅林古有一宿觉，讲席尝闻一遍照。
凡马十驾及骏骨，况子秀颖颜齿少。
星洲岩壑锁烟云，千柱浮空觉王庙。
似闻焠掌作书淫，乍或横肱究心要。
明窗净几学参玄，二涂一得可前料。
香浮牛首礼圆光，呗似鱼山胜长啸。
闻熏大士岂忘言，机锋嘿赞潮音妙。

禅宗不减宿一觉，文性还同照一遍。
哑羊岂是一流人，漆瞳烂烂岩中电。
机缘未遇閟金提，云水光中挂衲衣。
定回时起橐𫘞坐，秀句一吐胸中奇。
过我郡斋那听去，衮衮谈玄侵日暮。
西风吹面作新凉，腾装欲指鄞江路。
一庵钱料山幽深，欲抛印绶聊招寻。
倦游归来问无恙，东第飘然正角巾。

名胜音尘隔，怀贤自渴饥。
千岩耸秀处，一榻独悬时。
盛夏衣裳懒，深林枕簟宜。
招邀何以待，数卷谪仙诗。

学擅尃门邃，年跻赐几尊。
降崧锺秀气，游岱返英魂。
宰树黄岩拱，房祠赤绂昏。
密章行胙国，有子大公门。

铨材今秀孝，较德古沉冥。
已悟桃花理，犹翻贝叶经。
妙观存述造，阴德有平停。
今夜稽山道，天沉处士星。

三益得岂易，一游营亦难。
地偏如避俗，春早自排寒。
霖潦逢初霁，年华念欲单。
搘笻卜遐眺，挈榼展清欢。
茶坞千家密，梅林十里宽。
幽寻穷窈窕，危陟遍巑岏。
有地堪肥遁，幽人卜考槃。
后前罗峻岭，左右绕惊澜。
西望双藤老，南瞻巨石盘。
千章丛古木，九畹秀崇兰。
手板看苍翠，军持上激湍。
醉乡因蚁酎，水厄为龙团。
晚景云低树，归途雨压冠。
明惊烽火逼，小艇起前滩。

引对天墀获望云，固知儒学不孤身。
均输它局交论荐，元会登朝正履新。
夕秀共夸披未振，夜光那复困无因。
持荷入侍从兹始，龟紫应卑五两纶。

独学离群政自伤，宠临何幸不遗忘。
莫嗟黄伞稽掀擢，行看青冥指忽荒。
好问徒知积鸡跖，登涂曾不倦羊肠。
衡州言语高天下，秀拔如君实肯堂。

秀野班春过梵宫，贤僚况复肯相从。
风缘御寇来幽穴，云为渊明出远峰。
柳色直将波共绿，花光疑与酒争浓。
一庵此境堪肥遁，寄语山灵幸见容。

充闾秀气我家多，又喜双龙并化梭。
同榜连荣追绍圣，传名跻甲首宣和。
朝班鸣玉犹升舍，冠岁横金又中科。
四叶登华谁得似，会看盛事入编摩。

逸气轩轩盖搢绅，后来之秀子其人。
文如范晔无空设，学似扬雄已大醇。
记问五花能夺簟，风标一角共传巾。
怪来吐句皆清警，胸次应无庾亮尘。

香雪常开小雪天，孤芳今占六花前。
欲从玉女互争秀，不分青腰夸擅权。
见事自知秦相缓，着鞭甘被祖生先。
左轓不要宜春郡，应恋南枝映水鲜。

冬早寒轻测测天，疏枝明秀忽来前。
土酥结色神仙种，冰麝分香造化权。
三白共惊千树发，一年都占百花先。
巡檐索与冰姿笑，凖拟携壶更撃鲜。

岁律峥嵘又欲还，鸣条风急作清寒。
菊英媚日犹呈秀，梅蘂包香未吐檀。
江水过门兼汐到，乡山当面带云看。
是身已觉都无事，只有空飧不自安。

横斜文理秀斓斑，分饷闲官尚独悭。
凖拟遣人来检料，欲将拄颊望西山。

拥书斋馆水侵门，当日灵芝秀一村。
碧落二卿今不见，空余乔木晓惊猿。

太行雄伟赤霄逼，枝分苏门为肘腋。
孕奇产秀气蟠郁，涌作琉璃千顷碧。
初疑骊龙蛰山趾，仰喷明珠飞的皪。
忽如湘灵理新妆，大鉴开匣乍磨拭。
峰峦倒影浸云烟，蘋藻照沙改颜色。
相辉一段佳风月，余泽几州及动植。
昔闻隐沦有仙人，高标清与溪山敌。
悠悠往事散浮云，啸有遗屋行有迹。
我居东秦济水南，无限泉池日亲炙。
一行作吏别经年，情思尘埃何处涤。
云祠因祷来凭栏，顿爽骨毛快胸臆。
飘飘兰舟七八客，尊俎笙箫随分入。
胜概纷并接不暇，恨乏鲁戈延晷刻。
归来簿领厌沉迷，春睡每着蝶梦适。
心约他时杖履游，醉漱溪流枕溪石。

秀出群芳照碧栏，世间颜色比应难。
晓来露采光先泛，晚得云阴叶未残。
艳质易迷人竞赏，道心无染兴终闲。
使君认取真消息，同向樽前笑里看。

宿云散曾阴，秀色还叠障。
如将螺子绿，画作长蛾样。
光浮竹木杪，影落檐楹上。
何人妙盘礴，淡墨写屏嶂。
五弦岂须抚，众响亦清亮。
我病不出游，素壁倚藤杖。
举觞酹郡峰，岁晚一相访。

杖履信所适，溪流忽溅溅。
行入武陵村，偶入桃花源。
划然见华屋，佛界开青莲。
匆匆伊蒲馔，一饷腹果然。
同游得吾党，旷达真能贤。
董何韵俱胜，欲拍诸阮肩。
两王亦豪举，一掷常万钱。
周郎秀眉宇，要是佳少年。
众中兀老子，少味亦寡言。
困眠借僧榻，自嘲边腹便。
平时所怀人，磊落星辰悬。
会合不易得，兹游岂非天。
重来恐寡伴，独访祖师禅。

儿时窥豹见一斑，晚学一技千金殚。
斋房芝草不并秀，且餐秋菊纫春兰。
无心时共白云出，忘机日对沙鸥闲。
穷人与世各异调，敢望一唱仍三叹。
昨来卜居向岩邑，玉川破屋才数间。
朝看爽气出远岫，夜听遶舍鸣清湍。
几回欲棹酒船去，贺老不见空稽山。
刘郎好事肯过我，入门矫矫真翔鸾。
平生饮客愁腐死，望君复来酒今旨。
君如止酒要谈道，同酌寒泉净无滓。
哦诗虽复落君后，强学犹将效𪾸里。
悬知吾庐不落莫，有客同盘饭葵藿。
已呼掺手缝锦囊，更遣长须具芒𪨗。
相携踏遍翠云峰，得助溪山应有作。

葛洪炼丹砂，却老得遐寿。
鹤髪安在哉，岩穴遗井旧。
劳生亦何为，荏苒度昏昼。
煌煌昆丘芝，未暇撷三秀。
寄谢浮丘翁，何由挹其袖。

消渴文园苦病多，萧条子美卧江沱。
士穷不遇古如此，天实欲为人谓何。
忠义名家本申许，文章秀气望岷峨。
期君炼玉煮白石，色比婴童何啻过。

孔世已传三十八，诸孙犹自见长身。
试将后谢追前谢，岂料今人愧古人。
华子冈头千叠秀，刘郎诗律一朝新。
吾家碧涧红泉句，聊欲烦君作后尘。

乱山岑秀绕湘坟，君筑茅堂底处村。
蛮国戈矛真梦幻，醉乡风露别乾坤。
平生不负南楼兴，何日能同北海尊。
聊欲挥毫书楚些，凭君招取独醒魂。

扬子江中风浪生，小舟如叶任欹倾。
桨摇齐指金山寺，雾暗初疑鐡瓮城。
绝顶迥分双塔秀，层楼危立一僧清。
他年来访结庵地，吾与此江春水盟。

缥缈仙台俯郡城，躬修祠事表精诚。
天边雾卷山峰出，涧下风轻水面平。
不为寻春驰五马，聊因劝课驻双旌。
风流别乘多才调，彩笔先挥秀句成。

阿充克家才，昭代真孝秀。
白髪在板舆，色养侍昏昼。
来营甘脆具，底事成宿留。
到骨似我穷，黄钟满君脰。
落帆哉生魄，步屧月成彀。
幽园语更仆，莫遣双眉皱。
觅句洗愁兵，河倾转箕斗。

嗣公丹凤羽，高笑破群蛙。
汲引后来秀，义侠如朱家。
出语掩颜谢，游戏达摩耶。
卧读春风句，飞鸿澹墨斜。

五着匡山屐，三息紫霄阴。
龚闻耶舍塔，势吞天姥岑。
俯窥雕鹗背，上聆钟梵音。
未航萧梁苇，峻风先少林。
灵骨化大璐，钜名偕南金。
松门欲牵叶，苦雨毎见临。
才公三衢秀，古貌又古心。
老胡即渠是，宴坐藏幽深。
何用登紫霄，自足披烦襟。
我过避秦客，茗椀来相寻。
真成虎溪笑，稍宽梁甫吟。
衲子叹雌伏，道师非陆沉。
世多石窟病，须下鼓山针。

渠渠太火门，诸郎盖当世。
大匠无弃材，知人亦未易。
阿戎两云孙，骎骎遣人畏。
难兄江南秀，美比尝托意。
歘为修文郎，不作活国士。
令弟老数奇，禅寂甘穷悴。
时于翰墨场，往往见高致。
扬州故时语，弈弈好风气。
独识史君颜，周礼秉早岁。
背城几借一，问学晚尤粹。
相逢且班荆，十事欲九异。
何须张女弹，端为建康醉。
请抛高门竿，莫反鲁麟袂。
花药聘君湖，暄风揽春思。
人生行乐耳，余事栩栩寐。
崇兰有国香，宁以不服废。
虽无双南金，可报绿绮惠。
此岂小物哉，吾言未渠弃。

我昔游宣城，稚节等雏凤。
稍知风物奇，未解入嘲弄。
歘尔鬓负霜，岁月杂机综。
唯有谢公亭，颇复到清梦。
上人宛陵秀，禅余喜吟讽。
胸中淡无畦，妙觉自能种。
偶随欧峰云，悠然入茅栋。
谈间无俗调，不应亭午供。
谁云佳少年，意气极庄重。
别我归故山，索我赠言送。
邻邦古法窟，老衲妙擒纵。
伽黎宴湖海，名字走梁宋。
吾其从之游，射隼期必中。
勿学汉阴人，终年徒抱瓮。

窗鸡唤晨炊，毂声转水辙。
出遨得会稽，辨严未明发。
朔气犯襟裾，露华袭毛髪。
仿像滹沱河，幽事期可悦。
旅雁起寒塘，疏林耿明月。
挽彼岁寒姿，然萁共明灭。
岂惟苏奚奴，政可烘履袜。
黎明诣萧寺，饷糜随盥栉。
风廊谑谈僧，蒲团寻老衲。
堂堂大圜照，此渠亲记莂。
缅怀汤惠休，妙理颇诣绝。
超然宴法窟，胸次包禹穴。
阐师远游孙，卓卓霜下杰。
真成一角麟，笑我缘盎鳖。
寂子延陵秀，晖映敌冰雪。
渥洼真龙媒，作驹已汗血。
刮膜藉金篦，嘉言霏玉屑。
德星毎难聚，顾兔复易缺。
紫霄上巑岏，石镜悬莹澈。
幽期不嫌频，难遣芳岁歇。

往时万石君，诸郎皆孝秀。
身自浣厕牏，已足垂不朽。
君侯驱卉木，去病如涤垢。
以兹寿白髪，不落西京后。
新章来全楚，爽气起怀袖。
觅句代寒温，惭非报琼玖。

子居招隐岩，妙解招隐诗。
济胜良有具，幽讨捷若驰。
秀峙王郎子，斵句时相依。
异世得岳湛，连璧真妍姿。

昼公无恙时，句吐春空云。
笔端敛万壑，中闻清夜猿。
门生霑賸馥，派别自渊源。
深岭萝月妙，纵观岚气昏。
时蒙一顾重，腾骧空马群。
大师于越秀，幽气如芳荪。
玉笈发金籥，阔步登词门。
脱略尘外躅，摩霄郁飞翻。
岂惟足风露，定复多皇坟。
昨枉招隐句，深靓丽且温。
挽我诱松桂，要移北山文。
诸郎短兵接，此事独策勲。
惭非锺嵘评，更休知音论。

出处无定在，阅世关盛衰。
令德山林尊，昭代丘园非。
达人解其趣，颇复择所归。
渊明傲世故，葛巾风欹欹。
偶随出岫云，戏作三径资。
少日辞吏去，新菊亲风期。
韩侯极简秀，早蒙当宁知。
未吐五色线，小试聊补遗。
高咏少司命，乘风载云旗。
一坐空无人，安能免深排。
昨来天东壁，少欲乘泰阶。
误随晓星去，流落天南陲。
得县篁竹中，簿领颇沈迷。
奈何训诰笔，反用催科为。
度堂痛扫溉，胜气自尔随。
风度窗户急，云生梁栋迟。
不减田园居，归去将安之。
窈窈青禁闼，沈沈黄金闺。
至尊下温诏，群公歌式微。
行矣戒徂两，长吟收夕霏。

平生羊荆州，雅意垂不朽。
登临发浩叹，望秋怯蒲柳。
谁知如湛者，自可弊宇宙。
邹郎不领略，甘言发谀口。
奈何千载余，卜筑拟岘首。
我来胜气生，排霄峙山斗。
何暇知许事，谿山揽明秀。
都护贤王孙，为具扫愁帚。
晴岚变晚霭，霞绮粲高牖。
如开摩诘画，妙处落杯酒。
长啸徙倚余，孤鸿没南岫。

吾党何水曹，明窗饱书传。
笔头梦缃桃，秀句出黄绢。
胸中万壑冰，璧月共凝远。
未受沈范知，苦乏崔魏见。
效官三径资，立节九秋干。
随牒修水𣸣，未减潘怀县。
谁知舞文吏，抱牍进凫雁。
烦苛困疲民，欲作抟沙散。
谈笑罢追胥，老稚无遗患。
春风吹城隅，花柳俱纷衍。
胡为动归艎，径去不受挽。
病夫卧幽园，念离情莫遣。
营诗持送君，愁云横绝𪩘。

久从招提游，妙趣崖谷迥。
自谓颇造微，何由昧斯境。
绛气霭秋空，白雪屯夜永。
华屋荫修椽，皎月浮藻并。
坏衲逢阿师，苯尊髪垂顶。
简默近道要，虚夷发幽省。
念昨分手初，霜飚虎溪冷。
及兹再会面，老色藏秀整。
属予妄缘息，值子尘事屏。
循涧意无穷，扪萝度前岭。

简秀叹真长，韶润思阮裕。
眼中人物衰，政尔用金注。
吴产尚父孙，思脱尘中屦。
嗜学颇惊奇，于我实肺腑。
高材堪遗补，伐冰非所慕。
时于鼓吹间，自得鸣鹄句。
妙语随霜飚，识我丘园路。
赏音吾敢辞，当传太冲赋。

博士麟一角，旷世独秀群。
胸中藏箕颍，笔端生风云。
平视楚倚相，陋矣知三坟。
佛界饱游衍，草木俱欣欣。

昔在冯光禄，精兵伐莎车。
大宛献象龙，权奇天马驹。
朝趋不动尘，历块暮过都。
银鞍香罗帕，晞骥行坦途。
一朝伏辕下，局趣时长吁。
霜蹄绕羊肠，翻思在坰娱。
复闻郭槖驼，种蓺绝代无。
擢秀土膏动，安恬肆纡余。
侪流失妙理，静躁由来殊。
木性不受触，剥肤验荣枯。
柳侯为作传，临民真楷模。
嗣公武夷秀，淡然云水徒。
风期压支遁，渊源从老卢。
膏肓在岩壑，浩浩不可污。
屡辞公侯聘，烟霞閟团蒲。
忽著垢墨衣，俯身蛙黾区。
我本佛国净，示见秽土居。
譬之喷玉姿，骧首径崎岖。
虽怀万里气，讵可轻艰虞。
亦如莳卉木，涵养须敷腴。
根节藏蠹蝎，安忍不剔除。
名驹即商鉴，种术毋令疏。
邾蟊或蜂虿，三言成於菟。
愿公置坐右，爱之良不诬。
夜窗为长吟，霜飚响高梧。

昔在冯光禄，精兵伐莎车。
大宛献象龙，权奇天马驹。
朝趋不动尘，历块暮过都。
银鞍香罗帕，晞骥行坦途。
一朝伏辕下，局趣时长吁。
霜蹄绕羊肠，翻思在坰娱。
复闻郭槖驼，种蓺绝代无。
擢秀土膏动，安恬肆纡余。
侪流失妙理，静躁由来殊。
木性不受触，剥肤验荣枯。
柳侯为作传，临民真楷模。
嗣公武夷秀，淡然云水徒。
风期压支遁，渊源从老卢。
膏肓在岩壑，浩浩不可污。
屡辞公侯聘，烟霞閟团蒲。
忽著垢墨衣，俯身蛙黾区。
我本佛国净，示见秽土居。
譬之喷玉姿，骧首径崎岖。
虽怀万里气，讵可轻艰虞。
亦如莳卉木，涵养须敷腴。
根节藏蠹蝎，安忍不剔除。
名驹即商鉴，种术毋令疏。
邾蟊或蜂虿，三言成於菟。
愿公置坐右，爱之良不诬。
夜窗为长吟，霜飚响高梧。

董子侯官秀，养真匡山阴。
琼田蓺金糓，绛雪飞瑶林。
种杏令虎守，偿稻见本心。
淮南鸡犬仙，舐鼎升瑶岑。
寒泉冽旧井，遗风犹至今。
我来澡须眉，凭虚欲骎骎。
税驾不忍去，遂歌梁父吟。

花县潘郎未白头，下从玉局仙翁游。
平生四海饶次守，脱冠坏衲藏深幽。
死生俱在天一角，句法不复阴梁州。
眼明得此道人演，更遣权诗遮世眼。
唤起蕲春十年梦，恍如神明还旧观。
黑柏苍鹰饱欲飞，天马衔刍方来汉。
演翁自是尘外客，笔端秀句应无敌。
禅余轧轧弄鸣机，紫鳯天吴乱红碧。
会当载月漾舟来，尽出公家金粟尺。

岷峨秀气凌太白，诸峰弹压流辈百。
右军昔为怀祖困，此心勇往曾未识。
羊家叔子端可人，岘山何为苦伤神。
多情赖有邹从事，与山不磨有遗味。
平生寻幽几屐穿，始知欧峰峰外天。
扪参历井出鸟道，耳边河汉声潺湲。
千古追怀同一律，神明还观悲节物。
两郎凛凛安能来，定于何处埋尔骨。
往时宏觉大道场，心净无尘闻妙香。
幽禅寂寂师粲可，高韵卓卓凌羲黄。
九原芜没那能作，胜日良游自不恶。
灵云野桃初着花，鼻祖柏子僧前落。
玉函贝叶渡流沙，法筵复雨曼殊花。
充虚解战天皇饼，破魔惊睡赵州茶。
世网婴人太烦促，桑下安眠戒三宿。
柴扉草阁空归来，大梁推枕黄粱熟。

人言汝颍多奇士，秀润如君饱风味。
两鞬驰射不作难，三峡倒流聊复尔。
平生未识嵩少云，三十六峰岩壑春。
因君便觉来眼界，翻作新诗持饷君。

黄菌诞邱园，灵贶贲醴泉。
至和非我召，美化自公宣。
秀色邻三迳，幽光被一廛。
时髦秉笔者，为我列群编。

东南亘群山，形气成断续。
兹山穷崭绝，孤峙越之腹。
郁苍瞰城闉，胜秀为民福。
所宜禁樵苏，主者在严肃。
不知平昔时，谁氏来班录。
私庖计薪爨，无时伐良木。
官膳利货财，弥年翦修竹。
忽忽事斧斤，丁丁响川谷。
万叶坏密幄，千竿倒寒玉。
轮囷无完枝，檀栾鲜遗族。
戕贼殊未厌，峰峦翠将秃。
鹤侣怨且惊，云容惨以恶。
非唯挫生意，仰乃伤雅俗。
王者有仁恩，行苇亦沾沐。
嗟嗟若人者，忍不思化育。
今予剖信符，于兹憩丹毂。
谓山岂无灵，胡为人所黩。
呼吏对泉石，申禁护林麓。
庶几养翘英，勿使罹残酷。
来者贤使君，斯言愿为复。

秀野亭连小隐堂，红蕖绿筿媚沧浪。
卞山居士无归意，却借吴侬作醉乡。

虎丘何为山，鲸波涌而显。
惟青镇一隅，峙秀状无限。
遥峰乃众阴，四望拱孤𪩘。
上有梵王家，高压长洲苑。
游人接踵来，千里必重趼。
奔走趋层巓，凌竞陟云栈。
下瞰洞庭卑，傍睨灵岩浅。
巍乎屹宝阁，仰之目睛眩。
中有明光书，丽若日星烜。
三朝所秘藏，百灵共幽赞。
兹焉真福庭，瞻者皆色洒。
敻觉尘世非，恍如化城现。
塔顶拂彤霞，山脚环青甽。
北崖宿雪寒，东阜晨曦暖。
阴森岩腹空，诘屈廊腰转。
秋磬落云端，宵灯耿天半。
处者病恼蠲，来者钝根遣。
予膺邦寄时，所历游屐遍。
不领旌旗行，恐惊禽鹿散。
扪萝穷邃深，据槛望平远。
寻幽既欢欣，访古或兴叹。
葬金坟已隳，淬剑池犹漫。
冰霰凋古杉，朱丹浮断简。
珍重讲石存，讥评鬼诗诞。
唐贤留风什，遗墨罗粉版。
险语悉冥搜，清景不可逭。
国朝有笔札，岩壁刻棱婉。
刀矟君谟书，龙蛇不疑篆。
二美贲禅扃，千古骇人眼。
于时出世师，净住日营缮。
发缘善侣臻，毕力梓工僝。
绀宇生光辉，胜概如采绚。
海众咸安栖，宗风愈恢阐。
迦陵觉音清，石室惊筹满。
自惟挂缨归，心与纷拏断。
每来寻香刹，常得峨野弁。
久留莲漏移，相接犀谈款。
露井汲云浆，冰甆试芳荈。
最怜草树春，几爱烟岚晚。
愿借一庵名，于兹修止观。

水精盘跃锦鳞鱼，閟宇渊沉海岸居。
秀世竹鸣金鸑鷟，观空波涌说蟾蜍。
轻明缨络垂身后，重叠芙蓉衬足初。
曾向梦中潜祐我，烁人仪表降蓬庐。

尝闻台岭秀，积翠倚南天。
鹿下深溪饮，僧从绝岭禅。
浮尘满浮世，流水逐流泉。
人别归心切，瓶盂上客船。

金山独秀峰，千古压嶙峋。
□□□□□，标奇世绝伦。
形从天赋授，名自我推论。
象岳犹前席，群峰合望尘。
不知居海郡，知己是何人。

水中有片月，照耀婵娟姿。
庭前有孤柏，竦秀岁寒期。
坚然物莫迁，寂焉心为师。
声发响必答，形存影即随。
雪花安结子，雪叶宁附枝。
兰死不改香，井寒岂生澌。
晨𬬻烟袅袅，病发霜丝丝。
丈室冰凛冽，一衲云离披。
顾此名利场，得不惭冠绥。

四明开奥壤，三秀发灵芝。
如盖殊形耸，无根瑞气滋。
晨敷台岭异，日茂下房奇。
善气方回复，充图献玉墀。

禁园绮合群芳茂，瑞柏屏开秀色呈。
托植久依仙杏密，附枝俄接帝梧荣。
非烟结翠和风细，滴露凝华晓日明。
况是岁寒坚节异，亭亭千载表殊祯。

昌元远地凝和气，真祖仙宫发帝祺。
穆穆睟客分喜色，煌煌宝座秀灵芝。
已彰日监灵心显，更表晨敷协气滋。
元后钦崇膺瑞命，殊庭荐号答繁禧。

梓潼名郡蜀川东，忽秀佳莲绀宇中。
袅袅修茎孤引绿，盈盈双蘂对分红。
绛跗相倚凝新露，紫菂交垂向晚风。
爰考瑞图观美应，柳州嘉产实难同。

蠲疴妙剂分黄阁，驻景仙山奉紫闱。
太秀山川须长价，少微星宿已增辉。
幅巾不被尘缨䌸，别笈唯封赐药归。
唳鹤鸣猿好相候，利名无染世还稀。

渊圣钦明抚庶氓，斋居励翼御彤庭。
天田播种勤农事，云稼流祥耀国经。
琼粒蕃滋争结穟，龙枝屈曲竞分形。
摇风秀色交卿霭，垂颖余光近帝星。
茂遂岂同蕖叶异，殊尤全掩凤冠灵。
连茎五七逾成数，实表皇穹鉴德馨。

椒花献岁良时启，彩燕迎春淑气来。
仰奉帝慈方秀出，吹箫看筑凤凰台。

天地何风流，复生王子猷。
黄金买碧鲜，绿玉排清秋。
非木亦非草，东君岁寒宝。
耿耿金石性，雪霜不能老。
清风及故人，徘徊过此君。
泠泠钧天音，千载犹得闻。
应是圣贤魄，锺为此标格。
高节见直清，灵心隐虚白。
粉筠多体貌，锦箨见儿童。
上交松桂枝，下结兰蕙丛。
秀气蔼晴岚，翠光凝绿水。
明月白露中，静如隐君子。
不愿湘灵泣，不求伶伦吹。
鳯皇得未晚，蛟龙起何时。
萧萧云水间，良与主人宜。
红尘满浮世，何当拂长袂。
坐啸此亭中，行歌此亭际。
逍遥复逍遥，不知千万岁。

应是少微星，又云严君平。
浩歌七十余，未尝识戈兵。
康宁福已大，清静道自生。
邈与神仙期，不犯宠辱惊。
读易梦周公，大得天地情。
养志学浮丘，久炼日月精。
寿存金石性，啸作鸾鳯声。
阴德不形言，一一在幽明。
何当换金骨，五云朝玉京。
有客淳且狂，少小爱功名。
非谓钟鼎重，非谓箪瓢轻。
素闻前哲道，欲向圣朝行。
风尘三十六，未作万人英。
乃闻头角者，五神长战争。
祸福有倚伏，富贵多亏盈。
金门不乏隽，白云宜退耕。
人间有嵩华，栖之比蓬瀛。
芝田春蔼蔼，玉涧昼铮铮。
峰峦多秀色，杉桂一何清。
月壑认瑶池，花岩列锦城。
朱铉冉冉奏，金醴迟迟倾。
相劝绮季徒，颓玉信纵横。
此乐不寻常，何苦事浮荣。
愿师先觉者，远远濯吾缨。

明月在天西，初如玉钩微。
一夕增一分，堂堂有余辉。
不掩五星耀，不碍浮云飞。
徘徊河汉间，秀色若可餐。
清风起丛桂，白露生阶兰。
高楼望君时，为君拂金徽。
奏以尧舜音，此音天与稀。
明月或可闻，顾我亦依依。
月有万古光，人有万古心。
此心良可歌，凭月为知音。

南阳有绝胜，城下百花洲。
谢公创危亭，屹在高城头。
尽览洲中秀，历历销人忧。
作诗刻金石，意垂千载休。
我来亭蚤坏，何以待英游。
试观荆棘繁，欲步瓦砾稠。
嗟嗟命良工，美材肆尔求。
曰基复日构，落成会中秋。
开樽揖明月，席上皆应刘。
敏速迭唱和，醺酣争献酬。
老子素不浅，预兹年少俦。
九日重登临，凉空氛气收。
风来雁声度，云去山色留。
西郊有潭菊，满以金船浮。
雅为君子寿，外物真悠悠。
过则与春期，春时良更优。
焰焰众卉明，衮衮新泉流。
箫鼓动地喧，罗绮倾城游。
五马不行乐，州人为之羞。
亭焉讵可废，愿此多贤侯。

忆守姑苏日，见君已惊人。
翩翩幕中画，落落席上珍。
强记及敏力，一一精如神。
洎余领西帅，密与羌夏邻。
君来贰边郡，表里还相亲。
有如得四支，周旋卫其身。
予始按万渠，兵行百物陈。
而君主其事，进退皆有伦。
羌酋八九百，醉歌喜龂龂。
传告以号令，再拜罔不驯。
作城大顺川，扼胡来路津。
汉军始屯集，虏骑俄纷纶。
诸将稍畏怯，偶语辞艰辛。
君跃疋马去，入险将死滨。
持檛画祸福，虎校靡不遵。
呼兵就畚锸，悦使咸忻忻。
昼夜战且役，城成未逾旬。
虏乃急攻我，万众生烟尘。
苍惶被矢石，遁走无逡巡。
君驰奏阙下，感慨动中宸。
是秋怀敏败，虏势侵泾原。
天地正愁惨，关辅将迸奔。
腹心苟不守，皮肤安得存。
予召蕃汉兵，趋邠当北门。
诸将切切议，谓宜守塞垣。
惟君力赞我，咸镐为本根。
全师遂鼓进，连城息惊喧。
果释天子忧，奖诏垂明恩。
予贰机衡重，君掌食货繁。
岂敢懈夙夜，未尝摅笑言。
今叨领南阳，会君乘使轩。
携手百花洲，无时不开樽。
语论极今古，情契及子孙。
气同若兰芝，声应如篪埙。
浩歌忘物我，剧饮无凉暄。
自问平生心，此乐曾几番。
一旦改使节，匆匆指并汾。
惜别固不忍，赠行当有云。
从来宿兵地，北与胡汉分。
长河出紫塞，太行入青云。
天然作雄屏，览者怀忠勋。
行府在平阳，山川秀氤氲。
尧民击壤歌，千古犹得闻。
君有经济心，润以金石文。
揽辔问风俗，坐堂精典坟。
此道日益大，行行思致君。

圣门非入室，文阵敢争盟。
不意栖云阁，何才隶月卿。
珍群怜未至，霄鹗引修程。
直舍有仙味，秘庭无俗声。
午阴宫树绿，宵刻禁钟清。
奉制歌三秀，称觞听六英。
恩辉孤易感，交结淡难成。
新髪鉴中改，旧山天际横。
缨思渔父濯，春伴隼旟行。
桃浪观秦塞，薫风省舜城。
几多兴废迹，重叠古今情。
进退思先觉，蹉跎畏后生。
见诒如美衮，欲报乏英琼。
浄揖澄江练，高窥擢露茎。
复惊闻正始，终仰辅登闳。
好励图南志，翺翔览四瀛。

千峰秀处白云骄，吏隐云边岂待招。
数仞堂高谁富贵，一枝巢隐自逍遥。
杯中好物闲宜进，林下幽人静可邀。
莫道官清无岁计，满山芝术长灵苖。

吴山无此秀，乘暇一游之。
万顷湖光里，千家橘熟时。
平看月上早，远觉鸟归迟。
近古谁真赏，白云应得知。

贤者逝如斯，皇天岂易知。
众人皆堕泪，君子欲安碑。
几世传清白，满乡称孝慈。
贤哉生令嗣，遗秀在兰芝。

种柳穿湖后，延安盛可游。
远怀忘泽国，真赏即瀛洲。
江景来秦塞，风情属庾楼。
刘琨增坐啸，王粲乍销忧。
秀发千丝堕，光揺匹练柔。
双双翔乳燕，两两睡驯鸥。
折翠赠归客，濯清招隐流。
宴回银烛夜，吟度玉关秋。
胜处千场醉，劳生万事浮。
王公多雅故，思去共仙舟。

南国柳花合，淮壖麦秀初。
数声传喜鹊，一纸故人书。
君出理烟艇，侬还荷雨锄。
天高风浪恶，归兴不应疏。

独秀峰前见，林间忆语离。
游观如昨梦，换谢若晨炊。
柳絮飞千尺，残阳隐半规。
打包湖外去，探道就钳捶。

秋山何秀整，风磴颇峥嵘。
寺古残僧病，门深旧犬迎。
崖蜂将割蜜，涧鸟自呼名。
毳衲典刑在，萧然物外情。

惯作招提客，应非拖玉身。
一年强半病，十畞未全贫。
孝秀乡闾盛，朝颁符瑞频。
不妨幽仄里，高卧姓庞人。

远意在丘壑，篮舆同此寻。
干云绝壁秀，落涧幽泉音。
卷祴尽开士，听法多珍禽。
烟横半峰暝，信是忘归心。

短李江南秀，虬须让帝孙。
开怀仍好客，爱画复堪论。
蓺玉风烟外，蓝溪气象存。
他年多结绿，会看有乘轩。

珍重胶西相，风流后叶孙。
退藏羞射策，旷远颇窥园。
韵绝五峰秀，句奇三峡喧。
羌山多胜践，周礼鲁俱存。

袖手脱鞋悲太白，搴旗缚敌笑光颜。
自知日面与月面，莫问南山与北山。
独秀峰前云不隔，莲花洲下水长闲。
还乡一曲真奇绝，与子终朝谈笑间。

窗间远岫谢玄晖，人物煌煌三秀芝。
黄耳来时得佳句，碧云合处起幽思。
深闺复见解围手，胜日应多赠妇辞。
念我庞婆最痴绝，只能举案解支颐。

英姿秀骨徐尚书，忠义丹青那可图。
褒鄂真成毛髪动，犹将生气压曹蜍。

汪侯胸次阔潇湘，秀润清时符宝郎。
谢宇窗间仍发兴，敬亭山下屡成章。

众草风来俱掩冉，惊红骇绿鬬年芳。
崇兰秀发北窗下，燕坐时闻自在香。

上帝通明阙，神霄广爱天。
九光环日月，五色丽云烟。
紫宙开三极，琼璈列万仙。
希夷尘境断，仿佛玉经传。
妙道逢昌运，真王抚契贤。
龟图规大壮，龙位正纯干。
穹昊亲无间，皇居掇自然。
刚风同变化，梵气共陶甄。
层观星潢上，重闉斗柄边。
摩空七雉峻，冠峤六鳌连。
梦想何尝到，阶升信有缘。
昕朝初放仗，密燕忽闻宣。
清禁来鸣佩，修廊列并肩。
兽铺金半阖，鸾障绣微褰。
霁景流庭砌，雷文绘桷梴。
宫帘波锦漾，殿榜字金填。
花拥巍巍座，香浮秩秩筵。
嵩呼称万亿，韶奏侍三千。
华岁称尧历，元玑候舜璿。
冰霜知腊后，梅柳认春前。
造化应呈巧，芳菲已鬬妍。
樛枝雕槛小，多叶露桃鲜。
错落飞杯斝，锵洋杂管弦。
承云歌历历，回雪舞翩翩。
黼幄祥氛合，铜壶永漏延。
镐京方置醴，羲驭自停鞭。
乃圣情弥渥，诸臣意更虔。
宗藩亲鲁卫，相芾拱闳颠。
侧弁恩光浃，中觞诏跸旋。
宝薰携满袖，御果得加笾。
要赏嬉游盛，俄追步武遄。
腾身复道表，送目夹城堧。
仰揖苍龙象，旁临艮岳巅。
讴谣纷广陌，箫鼓乐丰年。
赫弈攒轮幰，珍奇集市鄽。
博卢多袒跣，饮肆竞蹁蹮。
蕃衍开朱邸，崔嵬照彩椽。
桥虹弯矗矗，江练泮溅溅。
击柝周庐晚，张灯别院先。
余霞摇绮晕，列宿泻珠躔。
浩荡三山岛，棱层十丈莲。
再趋天北极，却立榻东偏。
既用家人礼，仍占圣制篇。
兕觥从酩酊，蟾魄待婵娟。
转盼随亲指，环观得纵穿。
曲屏红浪蹙，巨柱赤虬缠。
光透垂葩井，晶衔带璧钱。
萧台千级峻，重屋八窗全。
就席花墩匝，行尊紫袖揎。
交辉方烁烁，起立复阗阗。
邃宇会宁过，中宵胜赏专。
铺陈尤有韵，清雅不相沿。
户箔明琼串，栏釭水碧棬。
规模商甗铸，款识鲁壶镌。
秦曲移筝雁，唐妆俨鬓蝉。
窄襟珠缀领，高朵翠为钿。
喜气排寒冱，轻飔洒静便。
层床藉玑组，方鼎炷龙涎。
玛瑙供盘大，玻瓈琢盏圆。
暖金倾小榼，屑玉酿新泉。
帝子天材异，英姿棣萼联。
频看挥斗碗，端是吸鲸川。
推食俱均逮，攘餐及堕捐。
海螯初破壳，江柱乍离渊。
宁数披绵雀，休论缩项鳊。
南珍夸饤饾，北馔厌烹煎。
赐橘怀頳卵，酡颜釂宝船。
言归荷慈惠，末节笑拘挛。
放钥严扉启，笼纱逸足牵。
冰轮挂银汉，夜色映华鞯。
人识重熙象，功繄独断权。
五辰今不忒，六气永无愆。
天纪承三古，时雍变八埏。
比闾增版籍，疆埸罢戈鋋。
文轨包夷夏，弦歌遍幅员。
恢儒荣藻茅，作士极鱼鸢。
肯构诒谋显，多男景祚绵。
迓衡常穆穆，遵路益平平。
亭障今逾陇，耕耘久际燕。
恩渐鲸海涨，威窜犬戎膻。
东拟封云岱，西将款涧瀍。
琳科宣蕊笈，玉府下云𫐌。
帝籍勤初播，宫蚕长自眠。
茧丝登六寝，稃米秀中田。
庙鹤垂昭假，坛光监吉蠲。
灵芝滋菌蠢，甘醴涌潺湲。
合教庞风革，颁经众疾痊。
雨随亲祷降，河避上流迁。
执契皇猷洽，披图福物骈。
太和输橐籥，妙用绝蹄筌。
此会君臣悦，应光简册编。
雅称鱼罩罩，颂述鼓咽咽。
讵比千龄遇，犹闻四始笺。
羁臣起韦布，陋质愧驽铅。
骤俾陪机政，由来出眷怜。
恩方拜纶綍，报未效尘涓。
密席叨临劝，凡踪第曲拳。
虽无三峡水，曾步八花塼。
圣谕知难称，才悭合勉旃。
钧天思尽赋，賸续白云笺。

赤伏符兴运，长生帝应期。
骏功光祖考，大道仰君师。
皇极三才建，春台四海熙。
高高天辅德，荡荡物由仪。
政叶阴阳叙，恩均雨露施。
机缄神不测，橐籥化无私。
黄道星循轨，璿玑日转规。
农祥朝自正，膏泽夜还滋。
耕首天田稼，蚕先茧馆丝。
云谁知帝力，初弗夺民时。
嘉种今仍降，来牟此独贻。
上方轻赋敛，人益劝耘耔。
陆播颜宁汗，谿秧手任龟。
雨旸常不过，高下两俱宜。
垅静无稂莠，场登足秬秠。
地腴从再易，仓富必千斯。
已觉饶储偫，何妨饱滞遗。
滴珠香社酿，舂玉滑晨炊。
廪廥连淮上，帆樯塞汴湄。
人和通斔斛，家积等京坻。
岁事丰如此，天心喜可知。
肃霜时既届，夷则律初吹。
坐弛输边粟，先共飨帝粢。
遂蠲阳馆荐，将迓泰坛厘。
要与民同乐，还开宴示慈。
紫清三境邃，玉府九重披。
仙掌擎宵露，宫楼上晓曦。
明河临睥睨，魁斗下罘罳。
鳌负蓬莱殿，鲸喷太液池。
隔城花隐隐，夹路竹猗猗。
帝所迷从向，壶中入并随。
睿谟深宝构，延福表云楣。
象纬层霄逼，堪舆一气移。
风帘珠的皪，霜瓦碧参差。
流步来清跸，飘香度赤墀。
袍光明霁色，扇影弄凉飔。
御坐花巾拥，云韶紫袖垂。
仙音锵杳眇，颢气变融怡。
师保周兼召，钧衡稷与夔。
万几当暇豫，一笑奉畴咨。
介弟荣华鄂，多男茂本支。
维城扶庆运，联璧秀英姿。
嘉橘争先睹，瓌橙复共持。
琼浆封盎盎，金弹间累累。
禹服分三壤，湘江接九嶷。
移根来上苑，荐瑞自柔祇。
托质依天咫，怀馨脱海涯。
生成因道荫，造化岂人为。
严靓侔衣鞠，鲜浓类染栀。
阳乌飞啄卵，崖蜜熟凝脾。
不数千头富，应容四老嬉。
桃嗤西母献，萍辨楚人疑。
沆瀣漙凉叶，琅玕折晓枝。
雾霏先噀鼻，香润已熏肌。
君赐来相续，皇恩厚不赀。
觞行筵秩秩，乐阕漏迟迟。
户响铿铜兽，庭阴过玉螭。
画廊寻宛转，杂珮步逶迤。
预许留关钥，重升促履綦。
再中占汉日，八彩望尧眉。
器宝森罗列，虹辉粲陆离。
截肪传盏斝，盈尺捧舟彝。
碧落天之秘，蓝田地所奇。
连城宁复贵，旷代未尝窥。
冰莹玻瓈瓮，云承翡翠卮。
万丝萦玛瑙，五色碾琉璃。
起立纷行缀，环观略等衰。
欢悰溟渤隘，饮兴岱嵩卑。
御手飧频辍，宫缾酒屡酾。
翠钿来婉娈，珠袂列葳蕤。
阆苑花常烂，姑山物不疵。
流莺歌缓缓，幺凤舞僛僛。
别按新传曲，仍听绝妙词。
共看宾醉止，那问夜何其。
莲炬光相属，星联弁欲欹。
酡颜回紫闼，归路跃金羁。
讴咏声盈耳，铺张说解颐。
肇从书契数，卓冠简编推。
天纪承轩后，河图受宓羲。
文心仍翼翼，舜善益孳孳。
圣治宁人继，淳风邃古追。
飞轮诸福至，投札九州驰。
震叠汤声赫，威怀武烈丕。
款金符誓牧，篆鼓兆搜岐。
神力天山箭，祥飚太一旗。
燕云恢北落，灵夏慑西陲。
曩岁蒙推择，新邦往抚绥。
宸篇丽云汉，儒服拥旌麾。
乘鄣逾千里，留屯阅再期。
丹衷忘险阻，白首分捐糜。
井邑今安业，衣冠颇变夷。
买牛从汉吏，牧马绝胡儿。
田熟营平老，兵休定远疲。
钧天犹梦到，魏阙倏来思。
紫诏遄三节，红尘踏九逵。
载前宣室席，复侍迩英帷。
饮御陪胥乐，勤归独念兹。
喜霑鱼藻惠，许赋柏梁诗。
愧乏凌云笔，徒倾向日葵。
扬休称万寿，永御太平基。

吾宗桐柏君，冰采极少整。
吹笙缑氏山，策辔金庭岭。
阿香侍紫清，眉寿亦秀颖。
仙门定得仙，道荫及遐永。

吴山东南秀，葱郁盘帝城。
西湖据其趾，御气通波心。
余膏被草木，蔚眼皆欣荣。
今晨天宇穆，惠风汛初晴。
春色正妍妙，放怀共扬舲。
中流入汗漫，旷阔无埃氛。
湖光挟山绿，倒射玻瓈青。
丝竹响空翠，楼观森峥嵘。
献酬杂歌啸，烂漫纷醉醒。
取乐固莫并，兴怀一何深。
缅惟昔三贤，精爽日以沉。
但余画象在，尚想鸣佩襟。
希古秉微尚，崇雅摅恬情。
羌予翳蓬藋，无复企组缨。
澹泊自有得，荣华非所欣。
舍舟纵散策，逸兴生崚嶒。
白云引遐眺，碧岫延深登。
幽期浩无涯，忽到静者门。
长松有令姿，流水无俗声。
绝磴猿可呼，出谷莺始鸣。
乃知物外境，兹象本不惊。
逝耶初无将，至耶亦无迎。
便将谢尘鞅，兹焉支颓龄。
山鸦接晚翅，落日催行幐。
归欤赋新篇，聊复记吾曾。

北山立雄秀，西山俨来奔。
棱层上云雨，秘邃错朝昏。
风霆倏号怒，势欲立厚坤。
兹惟神灵宅，可但人物繁。
嵩阳擅月旦，问山等龙门。
谓我山之英，重以仁者言。
丈人盖代手，脱口千载存。
莼羮与羊酪，不复疑戏论。
向来无极神，解与君争尊。
堂堂甄孟成，版籍见诸孙。
如何置不问，远借寒谷暄。
我行傍乡梓，念此永弗谖。
逢人试语似，喜色凌朝暾。
问公谁辈行，故侯苏季昆。
故侯遗妙墨，砻山龛山轩。
亦有好事人，醉帖收蜿蜒。
神明坐还观，声泪已复吞。
公能破纸尾，师友道弥敦。
要当藏名山，仍意作九原。
续弦煎麟角，并洗万古冤。

深居听客谭西山，舌端崷崒生层峦。
山形卓荦尚可想，客趣超诣何由攀。
漳颍空回自不韵，梦涉山涧波旋环。
但携云根万窍碧，归置毛颖陶泓间。
客真与山欲争秀，烟霞气足词高闲。
我亦良非适俗者，分山一半同君还。

汶水衣冠记昔年，明堂一木起扶颠。
孙枝竞秀传家学，华鄂联荣握帅权。
西省规摹留阃外，北园风景付樽前。
晋阳亲近皆兄弟，行集天朝拱细旃。

声华飞动水云乡，挥翰初宜玉作堂。
投老肯留宾客榻，临分聊属圣贤觞。
家山到眼千岩秀，世路收心一粒藏。
趣驾青牛寻尹喜，著书方便设津梁。

雪里壁间枯木枝，东坡戏作无声诗。
霅川谪仙亦豪放，酒阑为吐云烟词。
相传秀色绝今古，正如四月出盆丝。
老僧遮护不许见，敲门游客遭慢欺。
我来拟看亦乘兴，兴尽却还君不嗤。

秀峰双拱背，庾岭独当眸。

平生张洪州，豪气压群士。
唾视狗鼠辈，纷纷何足数。
晚登文石陛，剑服峨櫑具。
高论忍违时，所愧罔君父。
至今家集中，秩秩有伦次。
流传到诸孙，谁复步亦步。
此翁日已远，畴昔旦暮遇。
何温少也爽，芝兰秀而紫。
状貌类洪州，谈笑了万事。
笔端见微铓，妙解如削鐻。
精刚金百炼，该贯龟五聚。
俗学不足诋，纷纶或殊趣。
斯文悬诸天，字字有分付。
诐词颇乱真，芜颣少删去。
吾子壮且勇，政在戒逸豫。
昨者忽过门，短袖出长句。
轩然祢正平，坐诵鹦鹉赋。
洞庭莽空阔，终日奏咸濩。
初非郭林宗，岂识黄叔度。
但惊锦囊文，及此春秋富。
未能赏雌霓，且复说奇字。
吾年过半百，世事亦何慕。
杖屦相扶携，筋骸日僵仆。
犹于五字中，雕刻叹冰柱。
习气未易扫，贪味如桂蠹。
肯借梅堂篇，风流忆张绪。
珍藏几何时，应有神物护。
今晨偶开展，英彩照江阜。
后生要着鞭，探讨及微处。
遗予真过矣，娟洁忌沾污。
清梦渺春草，俚谈羞杕杜。
慎勿索其余，恐君痴叔似。

君文秋水篇，曲士羞臆度。
吾文元尚白，穷老甘寂寞。
向来失宗盟，士气日卑弱。
后生苖未秀，况复病草恶。
如君真挺特，文字兽一角。
头风吾何忧，解后当勿药。

秀岭高峰咫尺间，青松常伴白云闲。
中秋同玩洞庭月，谁道山家不往还。

独秀峰前一朵春，为传消息岂辞辛。
归祏觅取住山斧，作个丛林向上人。

海水有时终见底，人生到死不知心。
秀才若会翻身句，管取白衣入翰林。

西山十亩强，高下略不齐。
嵌空抱奇秀，上有凌云梯。
小屋八九间，茅檐敢辞低。
所欣面势好，老稚通扶携。
密竹转修径，老松故成蹊。
仲冬景气肃，碧草犹萋萋。
仰视天宇大，四观渺回溪。
徐行信足力，未畏成颠跻。
用意各有适，孰云无町畦。
平生几濡首，末路多噬脐。
不作巢幕燕，肯从触藩羝。
胡为滥麾钺，坐听鸣鼓鼙。
外物委虫臂，全生思马蹄。
可能三径草，归路老更迷。

饥鼯愁玃号穷冬，层峦秀壁撑晴空。
闲拖小藤借余力，来看霜岩飞怒虹。
小奚催呼老款段，瀹鼎篝火烹团龙。
余甘入口齿颊爽，两腋便欲生清风。
悠然千里堕眼界，金篦刮膜开双瞳。
乃知足力不到处，别有天地生壶中。
国恩欲报已华髪，征车未去先晨钟。
玉川乘云紫皇家，谪仙骑鲸河伯宫。
聊追二子归禹穴，碧空转首山重重。

春物已如许，放舟出横塘。
扶桡漾渌涨，迨此白日长。
草木有佳色，欣欣弄浮阳。
幽禽静相呼，乘和自翻翔。
春风不着人，浩浩吹我裳。
终年思烦促，于此兴未央。
舍舟得平地，陟彼万仞岗。
明霞堕山西，夜气郁已苍。
岂无从我游，夹道须髯张。
风来得好语，落落随低昂。
幽堂扫禅榻，静对灯烛光。
身轻浴新出，境寂虑欲忘。
虚窗忽含晓，睡起日照梁。
群山发春姿，秀碧澹以芳。
晨光晞薄露，草树滋幽香。
徜徉寻昔游，步屧循长廊。
振衣一长啸，寸目了八荒。
上嗟百世基，竟坐一笑亡。
当时馆娃地，今作选佛场。
乃知诸梦境，遁化岂有常。
飘然咏归欤，此适顷未尝。
重来会有兴，肯使堕渺茫。
旁人挽余言，借问身闲忙。
吾方有公事，子去无相妨。

饿夫一往西山空，攫金胠箧清昼同。
东方作矣事何若，玉柙未解裙襦中。
排肩炙手日卓午，暮夜掉臂日送西飞鸿。
谓言冰壶不受污，正似马耳经东风。
我思一人，去我千载，乃在浙水之东富春濑。
山嵚岖兮矗云汉，溪流喧豗白石乱。
濑声尽处万寻碧，蟠蜒蜿兮守斯人之故宅。
旁人指山名钓台，下视九土氛黄埃。
投竿百犗何足道，直拂三珠挂瑶草。
彼一人兮皎独立，清风为神冰为骨，佩琼蕤兮结明月。
纫蘅兰以荐枕兮，服龙渊之无缺。
羊裘蒙茸溪水旁，大胜被衮升明堂。
刘秀发兵诛不道气，厌昆阳才一扫。
登床抚腹坐太息，始信赤符非至宝。
君房素痴定不痴，致位鼎足何其危。
阿谀顺旨腰领绝，安知直言身见杀。
我昔客新定，挂帆七里滩。
整冠拜祠下，岩岩千仞层台巅。
神游八海极，仿佛聆其语。
但觉万古松风寒，滔滔举世无不可。
正自丧我非毋我，严滩水清山翠微。
贪廉懦立归来兮，奎蹄絮缝不可以久栖。

生别万里余，会面终有期。
死别不转眸，一朝千古非。
白日光在天，玄阴閟泉扉。
盈盈闺中秀，土化成枯骴。
冠笄共甘苦，谓见素髪垂。
那知死生变，不待桑荫移。
室有病时菌，箧有嫁时衣。
了了眼中事，闲妆静容仪。
垂杨手曾折，为我当春稀。
迅流无回波，落英无还枝。
空房閴无迹，新坟草离离。
伤心北门道，同来不同归。

卷帘坐对江南山，掠眼送青来亹亹。
云泉肺肠久厌饫，挂颊悠然聊复尔。
奇峰远澹忽四五，爽秀骎骎逼窗几。
平生九华盛名下，一见定知真是矣。
非关目力睹天奥，正觉群山如聚米。
好人好人有高韵，不独江州孟公子。
直缘佳处无仕迳，落莫道边同苦李。
大是忘年耐久交，藜杖青鞋结终始。

秋容澹青山，爽秀雨皆足。
清溪照千仞，空翠疑可掬。
何年顾兔窟，桂子堕山腹。
老香散深林，屑玉缀黄粟。
朝来客衣动，一叶下空谷。
客心如棼丝，日月共烦促。
胸中尚磊块，陶写赖新渌。
要当酒千锺，浇我愁万斛。
顾有独醒人，修然倚枯木。

吴山视诸山，耸秀若诸母。
上有一段云，使我屡回首。
瀫水向浙水，凉飊生远漪。
中有一双鲤，为传我所思。
高堂有华髪，游子行当归。
归欤不可缓，霜露沾人衣。

放舟荆溪上，溪水清且徐。
云中离黑山，惨淡初有无。
舍舟并松麓，下直浮屠居。
朅来东轩上，爽气已有余。
飞来定何年，无乃与此俱。
奔流漱庭下，比竹梁寒渠。
山深绝凡境，物物清以臞。
萧森倚岩秀，夭矫悬崖枯。
幽禽发寒唳，响振高林疏。
我行亦良苦，却步计已迂。
解衣卧清昼，慰我千里劬。

平生清梦游香炉，云岩荦确衢山粗。
不应近舍武林秀，僧宝况多沧海珠。
胜游屡约不成往，白雨连日翻平湖。
公如二疏方不辱，我亦三吴甘脱粟。
会当乘雪叩公门，正恐鸣驺还入谷。

我生百不谐，进退得坎井。
二毛初抱子，亦足慰衰冷。
珠庭照日角，眉目秀而炯。
人言骥堕地，意作千里骋。
居然万金产，每见百忧醒。
嗟哉时夜计，便欲老箕颍。
安知随泡露，变灭失俄顷。
悲来泪成河，俯仰吊孤影。

好山如幽士，胜绝不可攀。
往者天姥梦，长谣愁谪仙。
兹山出平野，秀特无株连。
招提倚云锦，森然见林峦。
幽寻无十里，正处闲忙间。
入门心目静，世累若可捐。
灵泉出土脉，汨汨无流难。
茶神瀹浮乳，方士沉余丹。
我生猿鹤姿，颇有山水缘。
何时共清赏，杖屦穷崖巅。

嵚崎宝山麓，乱石如鬭兽。
云根尽中空，嘘吸弄昏昼。
兹山颇似之，无乃共灵构。
如何在人境，有此泉石囿。
深岩隐荟翳，竹树两森秀。
坡陀接烟磴，足力恣所究。
恍然天地开，远目千嶂骤。
中营五亩宅，何必封石窌。
桑麻无外求，茶果供日富。
夭条列僮奴，花草更黼绣。
生生所应有，取足谢奔走。
嗟余四方志，老大无一就。
对此寸心惊，无因托圭窦。

公昔奉阡陇，二毛不胜簪。
扶杖事耘植，咿唔杂呻吟。
耿耿霜露感，遑遑蓼莪心。
浮云为愁容，鸟兽亦哀音。
徘徊动行路，下比元与任。
宿草今已长，新松郁森森。
尚有五芝秀，荧荧烂如金。
为公赋南陔，凯风吹我襟。

晚花如寒女，不识时世妆。
幽然草间秀，红紫相低卬。
荣木事已休，重阴閟深苍。
尚有紫薇花，亭亭表秋芳。
扶疏缀繁柔，无复粉艳光。
空庭一飘委，已觉巾裾凉。
手中蒲葵箑，虽复未可忘。
仰视白日永，凄其感冰霜。

病骥伏长坂，悲鸣想戎轩。
游鱼落枯肆，堕泪临河坟。
人生道修阻，趼足穷昆仑。
沈渊探骊颔，一跌万鬼邻。
我老不解事，区区算沙尘。
读书亦良苦，内视馁且贫。
为文富诙笑，初不救否屯。
尔来自箴切，习气不复存。
方将补黥劓，寂兀谢世纷。
朝露视穷达，春冰释痴嗔。
君胡创推激，发我惰与昏。
如君东吴秀，俊拔昔所闻。
名驹始就秣，意气已不群。
抗脏市门客，岂堪同日论。

春风如醇酒，着物物不知。
能使死瓦色，化为明艳姿。
寒枯出繁秀，巧与节物期。
江梅故幽独，绰约不自持。
居然北枝后，迨此白日迟。
春风日浩荡，醉色回冰肌。
清妍有余态，众芳谢凡卑。
凭虚一回睇，俯仰岁月驰。
所恨培雪根，向来岁寒枝。
差池弄芳晚，坐令颜色移。
颜色故妩媚，幽香无故时。

梓州别驾真雏鳯，赏古探奇坐饥冻。
要窥琼苑蔚蓝天，直上潼江历秦宋。
每逢佳处静盘礴，流出胸中九云梦。
乾坤坱圠本无迹，我独毫端发神用。
戏驱万变寄陶写，轩豁端倪巧抟控。
苍筠擢秀饱冰雪，古干撑空中梁栋。
奇礓那得在山谷，回首何年委坚重。
轮囷偃盖屈金铁，夭矫惊虬起岩洞。
舂江莽苍迷东西，汉南老柳参差垂。
烟中远近见本末，明星已没城乌啼。
平生险怪三峡水，古木巃嵸阴风吹。
石间雷雹殷九地，出入喷薄无穷时。
我身趼足半天下，偃蹇故是山林姿。
南行灊霍北嵩洛，应接不暇空狂痴。
作诗写意如捕景，况有三绝穷天机。
清晨对此恍自失，眼中太白横峨嵋。
请君十袭秘缇革，恐复仙去归无期。

李侯诸生秀，峨冠论玄虚。
安知俗吏事，小试已可书。
厪心究人瘼，要使安田庐。
慨然有奇趣，耿耿非世儒。
乃知百里间，亦足寄所摅。
谁当索幽隐，置彼九达衢。

春风入山骨，毛甲亦已舒。
晨熹被春山，草木清而姝。
况乃顾渚源，云关护灵区。
阴崖气亦暖，瑞草先春敷。
金沙出清泉，甘冽滋芳腴。
依依杨柳村，渺渺桑苎居。
前瞻大小寒，窈窕穷崎岖。
飞流吐明月，转壑千雷车。
参天亡陈桧，霜黛郁不枯。
当时临春地，变灭成榛芜。
安知岁寒质，千载独不渝。
大中乾元字，入木蛟鸾俱。
薰风想佳句，奇踪典刑余。
独往三住翁，至今有遗墟。
真游岂易遇，庶或闻沉榆。
饱闻东吴胜，欲往世累拘。
二子独幽讨，仙舟继篮舆。
林间伯劳飞，茶篚春事初。
尚有北枝秀，明空雪千株。
幽香发清夜，肝胆生冰壶。
王事既料理，清游亦忘劬。
遥知山水间，快若纵壑鱼。
今我方禄隐，居然卧蜗庐。
画墁固无役，反如著辕驹。
亦拟浮扁舟，乘春经五湖。
收帆白蘋下，令子见潜夫。

青山秀色若可餐，卷书饥坐看南山。
乐哉洋洋岩下水，可以乐饥仍洗耳。
石田墝埆不敢荒，时耕带月归带霜。
田中不了麹蘖事，蝉腹且追张子房。

千山秀回环，灵液走岩窦。
清甘伫方空，可咽不可漱。

人生归有尽，大齐不逾百。
君看花间冢，背郭高历历。
向来夸夺志，汗漫何穷极。
一朝随露电，变灭无余迹。
所以靖节翁，壶觞乐晨夕。
宁为郁涧松，不作移根柏。
岂惟一穷通，固自忘夷跖。
吾生亦崎岖，末路苦荆棘。
投闲得萧散，身病头更白。
岂无素心人，相与弄泉石。
及晨为兹游，聊用适吾适。
溪山景无尽，秀色光照席。
安能仰屋叹，抱恨长戚戚。

青松千岁姿，擢质万仞冈。
霜根初茁秀，气已凌千章。
去天尺五地，雨露先众芳。
晨光为膏沐，鬛鬛倾扶桑。
故应神物护，茂叶成深苍。
尔来向三纪，已作拏云骧。
岂惟蔽牛马，固已中栋梁。
上有参天枝，下有延年肪。
苍荫被草木，皆为芝木香。
众鸟不敢巢，或来孤凤凰。
会当回万牛，一柱来明堂。
却顾冰涧底，岁寒永相望。

往居阖庐城，有客面如墨。
论文口澜翻，嗜学苦不足。
时称曾校书，秀句示珠玉。
今晨尘眼开，来赠忽先辱。
风骚穷乃工，投闲讵非福。
言音关感动，妙比韩娥哭。
此道久荒芜，名家亦时出。
五言古长城，屹若万夫筑。
何如丹凤楼，朴斵千嶂秃。
虽然皆戏剧，渺甚一毛粟。
付之两忘情，兰蕙等茨绿。
闻公会西游，顾我陋而独。
扫斋待清谈，奋麈或相触。

忆官古龙舒，妙境开禹甸。
漱流探九井，曳屐穷四面。
借居龙溪上，窗户列岩𪩘。
客怀剧棼丝，撩乱不可剪。
时时出登临，款段胜屈产。
如持古神捶，破此牢愁键。
地灵多草木，灌蔓森秀软。
尝闻左宫仙，蘂笈发珍瑑。
摛辞叙山精，丰绮信无{忄典}。
几寻青冥㔉，时作芙蓉搴。
云琅未云剖，月醴忽以泫。
回观豨苓辈，市积空{山蹇}𡶴。
至今阿连功，焜燿华阳典。
宁当柙而藏，正恐知者鲜。
岂同西一方，但取一笑莞。
力驱三彭仇，况比黄金腆。
芳腴散灵柔，坐使百疴遣。
故人山中来，雅素过何点。
应知藜苋腹，岂复禁茗碗。
轻翔不可独，分送勤折简。
新诗出强韵，趣步不容挽。
微吟复小啜，气味清而婉。
何须养生论，药石问中散。

朝来青霞城，汹涌烂银阙。
悠然眄天宇，晶莹欲冰彻。
虚空无表里，白照混日月。
九区绝纤尘，爽气争栗冽。
初疑骞林境，琢玉堕飞屑。
人间出灵苗，顷刻皆秀发。
不知皇季氏，羽卫森幢节。
刚风振长空，襟珮剧飘瞥。
真仙足按地，险秽尽平洁。
坐令三千界，一洗声利热。
伟哉此遐观，曳屐到蒙越。
池台静相照，澒洞失坳垤。
仰窥乾坤大，未信东南缺。
要须风露腹，始称此清绝。
安得垂天鹏，一跨眇空阔。

我生百无味，忘怀欲捐书。
翛然谢糟粕，傲睨万物初。
平生蠧鱼间，习气未尽袪。
朝来覧千古，似历仙公壶。
权舆自四目，雨粟号灵魖。
天球周序陈，科斗鲁壁余。
切玉有至理，范金足良模。
彭亨屹汉鼎，璀璨罗商瑚。
初疑鸟遗迹，忽若龟负图。
典刑尚可见，聊用举一隅。
翻思杨子云，语默与道俱。
岂无载酒人，相对时轩渠。
奇字决鱼鲁，微言折甄舒。
譬彼学耕稼，当从老长沮。
滕侯饱今古，禀秀连青徐。
三年考聚讼，坐判墨与儒。
入眼烂珩玦，搜奇到黄虞。
端令宇宙中，俯仰纵所如。
我欲发其秘，联诗惭贯珠。
何殊穰田祝，豚蹄操酒盂。

春风卷三江，雨雹暗秦望。
今晨风日佳，远目聊一放。
人情暂愉悦，天宇亦清旷。
逝将一叶舟，远破万里浪。
澄波拨寒醅，叠𪩘展新障。
飘摇过余芳，容与瞩孤漾。
停云冒山巅，新绿浮天上。
枯杨吐轻黄，倚岸抹晴涨。
远水没轻鸥，覉禽变圆吭。
鉴湖清可啜，蕺菜柔堪饷。
时当祓禊友，路指兰亭向。
岂无谪仙杯，聊举剡溪榜。
吟笺洒余研，茶灶发新炀。
徜徉写幽忧，萧爽绝纤坱。
年华自繁秾，世故足凄怆。
吊古意虽遐，感时心自亮。
雄涛折东南，旧牒分霸王。
梅梁寄遗灵，禹迹疑可访。
星分九土毛，带挽百川洚。
胼胝识神奸，玉帛来崛强。
规模至今存，形势亦云壮。
胆尝信焦思，金范徒审象。
当年浣纱人，绛缕起穷巷。
姑胥失层台，榛棘遶青嶂。
彼姝者谁子，婉娈固难忘。
抚事即元龟，终古可惩创。
永怀文靖公，造厦得良匠。
平生沧海志，顾岂矜岫幌。
笑谈遣诸儿，百万皆胆丧。
晚节终自完，流言一何妄。
安知彼天游，中有无尽藏。
触目发长谣，怀人独惆怅。
入木想八分，登山知几两。
风流四明客，投老志蓬阆。
玄熊殊梦间，鸲鹆比狂尚。
殷勤覧陈迹，忼慷有余怏。
云雷正经纶，兵甲相磨荡。
虎貔驱七萃，鹅鹳张两广。
帅维丞相度，饷倚晋公滉。
足食伫流钱，宣恩同挟纩。
顾惭已么么，安处官冗长。
短拙竟何禆，恩私诚谬降。
犹能乐闲适，深恐遭谴让。
故应方虎间，不乏廉蔺将。
秘计走阏氏，奇功收跳荡。
无烦秦庭哭，坐使楚军张。
何当濯龙津，归拥云台仗。
官仪见炎灵，王气盖芒砀。
专车戮防风，掩骼收鲁项。
禄山终自焚，仆固胡能诳。
雍容两宫还，娱乐天下养。
弁会肃凫越，花深度鸡唱。
马牛纵山林，弓矢戢櫜韔。
钱镈待丰盈，壶箪更劳迋。
周室已再安，汉业欣重创。
返予绵上耕，酌我兵厨酿。
昂昂妙高叟，辞藻舍人様。
方为东山起，朝论深倚仗。
金昆固神秀，独立起辈行。
深严职右府，折中归至当。
伊予最畸孤，艰厄随所傍。
几惊虎尾履，分委鱼腹葬。
偶然还一处，已幸神所相。
矧复陪清游，快饮吸长江。
深惭抗尘容，岂敢窥雅量。
文衡久已持，宗盟从此亢。
𫘧骥正腾骧，驽骀徒颉颃。
雄笔扫千军，荣光高万丈。
清朝尊陛廉，群枉窒户向。
伟节素推高，嘉言行更谠。
定应谢逋客，终冀寛俗状。
常贫固吾道，共约税归鞅。
中兴百六掾，麟趾岂神况。
便便饱经史，婉画正所仰。
勤劬照藜青，豪俊嗤帐绛。
如何艰危中，肮脏容跌宕。
轩裳欲吹韲，文字堪覆醤。
数奇岂无双，妄发坐少憃。
逍遥漆园荘，澹泊竹林向。
重来缚尘缨，夜鹤空蕙帐。
会蒙子云嘲，未免王戎逿。
翻思京国游，几作榆枋抢。
无聊每过君，摅豁资直谅。
朝野时欢娱，金石日击撞。
月迁惟佞幸，朝奏坐诬谤。
寝薪积忧思，把酒亦怆悢。
斯须失和平，占候奏天棓。
狂澜翻四冥，覆蒉安得抗。
颠冥今几年，失喜问无恙。
岂期愕鲸波，复此言轻飏。
谈追正始音，句属郢中唱。
融金无留矿，探珠惊老蚌。
更须月团团，迨此春盎盎。
还携玉色醪，共理黄篾舫。
清文韵韶濩，雅好罗觚鬯。
振衣蹑崇山，一濯惠风畅。

春阳入花骨，疏叶皆昌丰。
蓬山足松桧，不作倚市容。
小桃三四花，擢秀冰雪中。
頩颜澹无言，绰有林下风。
无人对清赏，似笑华髪翁。
老来懒寻芳，挂杖无青铜。
不知春色深，但怪风日融。
颇闻西郊路，欲作朝霞烘。
何须逐流水，有马如游龙。
骑驴哦新句，醒醉同一空。
当年玄都观，葵麦栖残红。
却顾此幽绝，萧然对繁秾。

幽兰忌当门，野马难驾车。
颜生跅{陁阝=弓}士，一跌不可扶。
少年豪于文，自拟灵蛇珠。
生涯寄樽酒，醉目随飞凫。
兴来不停笔，似觉胆力麄。
开胸吐奇秀，𣸣涌春云疏。
嵚崎四五十，不挂荐士书。
漫灭祢衡刺，佯狂阮生途。
拂衣苕溪上，茅檐客东吴。
悬鹑冬不完，脱粟午未𫗦。
醉中有天地，别是仙翁壶。
惜哉不羁才，白首甘穷闾。
平时同袍客，半在青云衢。
音尘邈山河，岂顾荘鱼枯。
羁栖风尘下，日月双驰驹。
谁知聚沫身，倏去不可呼。
死惟一函土，生独四壁居。
寄骸无尺地，传业无遗孤。
诗人多命薄，此语或不诬。
吴天千古月，空照酒家垆。

富贵纷纷有底难，乘时如探槖中丸。
高人不啻昙华见，晚节谁为赵璧完。
且喜芝兰俱秀发，不嫌松桂愈清寒。
他年仄席思耆旧，矍铄犹能一据鞍。

簿领青州掾，风姿麹秀才。
长烦拍浮手，持赠合欢杯。
屡舞回风急，传筹白羽催。
深惭偃师氏，端为破愁来。

晓来风破睡，天外失参横。
雨作刻漏下，人思江海倾。
林塘回秀色，廛市亦欢声。
漏屋吾无憾，聊苏秉耒氓。

苍虬衔雨转晴峦，喷雾跳珠玉甃寒。
掩冉风林听竽籁，萧森烟萚种琅玕。
期仙磴属三休迳，羃翠庭边八节滩。
赫赫云峰张火伞，阴阴冰洞却霜纨。
山藏神府新琼简，壁挂磻谿旧钓竿。
怪底萧条增秀发，六龙曾此驻和銮。

青山如佳人，亦复美而艳。
晴岚秀可餐，暮霭碧堪染。

烟雨蒙蒙山有无，小轩孤坐对城隅。
斯须突兀千峰秀，似慰衰颜老病夫。

长怀杜陵老，遐想靖节翁。
二子不并世，千载余清风。
君为南国秀，志气陵苍穹。
盘屈不得伸，妙略参元戎。
归来侣渔樵，香火陪琳宫。
卜居牛斗墟，筑室瓦砾中。
依然植五柳，仿佛余四松。
南窗有幽意，寄傲膝可容。
拊床寒月侵，曝背微阳通。
琴书乐忘忧，尊中常不空。
吾乡有诸杜，源流自祁公。
归欤有成言，葛巾永相从。

家山富梅林，开落纷无数。
二年屏荒村，踏遍溪头路。
孤标凛冰雪，幽香袭巾屦。
阳坡照晨曦，永夜泣月露。
端如玉妃谪，清绝欲谁顾。
岁寒偶相逢，政复慰迟暮。
君看桃杏面，争妍竞深注。
何如丛棘中，获此秀杰句。

嗟彼海南郡，土瘠士常贫。
𫉄芋饷昼耕，松明照夜勤。
当年两黎老，能邀玉堂人。
一往五十年，遗迹宛若新。
邦君时举酒，父老举欣欣。
贤多隐农圃，耦耕可问津。
鲁叟欲乘桴，东坡愿卜邻。
他年青衿子，凛凛多秀民。

海南有珍禽，厥服具五色。
绛者为之长，飞鸣随止息。
佳哉陈氏园，形制存古迹。
我游秀野堂，森木荫华席。
群飞为我来，驯扰如夙昔。
鸱枭既远遁，乌鸢俱辟易。
邦人号小凤，隐见异凡翼。
姬公叹不闻，尼父未之识。
嗟予戅且愚，疾恶不量力。
叱杞诮希烈，流窜至南极。
神物知吾忠，天公怜我直。
吉凶有先兆，告我将返北。
苏公不吾欺，流咏冠今昔。
斯言傥有徴，便可具接淅。

投老几三黜，郊居更一迁。
江山相映带，风物自清妍。
妙墨移新榜，清诗失旧镌。
地偏无俗辙，境胜赖前贤。
气浃冈峦润，荣滋草木鲜。
双泉今莫辨，异味岂虚传。
余润分畦圃，支流给市廛。
幽嵌锵玉佩，石罅涌玑璿。
沥漉闻朝汲，淙琤搅夜眠。
甘寒通沆瀣，精洁秘蜿蜒。
奔驶观洄洑，泓渟有折旋。
滂沱苏旱岁，清冷变炎天。
雁过空遗影，僧来忽误禅。
澄澜涵璧月，暗谷响朱弦。
梦想千岩秀，徜徉一壑専。
使君常倒载，别乘屡加笾。
隔竹闻茶臼，临池泛酒船。
尘襟如可洗，来此弄潺湲。

江山秀色照窗扉，暖阁清檐许暂依。
白首往来寒食路，扁舟长趁落潮归。

地灵人秀谁称首，文属君华武硬弓。

秀柏留阴绿，芳梅蘸影斜。
溜檐冰结玉，装树雪飞花。

人生天地间，同一幻泡影。
偶然相值过，便有人与境。
那知两皆漫，直寄弹指顷。
古来贤达士，物我均土梗。
程侯东南俊，少日忠义秉。
周旋正色地，四海惮严冷。
立朝二十年，愤世欲生瘿。
班虽近日月，志则在箕颍。
中年拂衣归，绝意向钟鼎。
泽幽成小筑，胜会已独领。
清寒挹湍濑，秀色揽诸岭。
聊将不羁身，对此无阏景。
回首浯溪老，便觉加数等。
从渠春风颠，那得到古井。
高词出胸臆，妙处如灌顶。
读罢眷樊笼，悠然发深省。

揆日奉明诏，班春出孤城。
和风递鼓鼙，细雨迷斾旌。
渺渺度阡陌，谿山照人明。
幽花不孤芳，好鸟相应鸣。
陇麦已争秀，畦秧亦微萌。
食新知有期，及我凋瘵氓。
古寺依绝壁，林端列飞甍。
残僧四五人，静若无所营。
石室广百肘，嵌空自天成。
泉甘与茶宜，就挹岩下清。
伏槛肆遐瞩，归云入檐楹。
数农前致辞，貌野意则诚。
兹幸枉冠盖，使君岂无情。
频年苦饥虚，奚用恤此生。
守昔在闾里，先畴毎躬耕。
起家三绝余，谬忝符竹荣。
无术布寛大，低头愧鳏惸。
愿言同抚绥，永绝愁叹声。

缘江故多峰，秀色无可拣。
何须着脚力，政欲长在眼。
诗翁筑飞阁，似恨山意懒。
纵横数州碧，收拾付酒盏。
客来何所命，濯濯千髻绾。
晴岚入肺腑，宝唾落碑版。
翁家诚可乐，人境两萧散。
炉香侣趺坐，终日对编简。
风流前辈接，细说须自挽。
居然典刑在，听者辄忘返。
会须营一壑，万事等鹏鷃。
从翁时对榻，卧看烟雨晚。

兹山定中腴，秀色乃如许。
连峰积苍润，岚气亦如雨。
珍泉不浪出，世俗那得取。
群仙作佛供，洒此玉池股。
甘寒饮天下，瓶盎走膏乳。
儿嬉供茗事，云散入江渚。
当源起台殿，下瞰松柏古。
巍基首梁宋，爽气接吴楚。
我来值佳月，济胜得嵇吕。
聊分小苍壁，同振百年羽。
跻攀兴未极，落日在林莽。
却立望翠屏，中流驻鸣橹。

不信儒冠误，长年自濯薰。
乡评推秀孝，墨客诵诗文。
仕早收朝迹，材终壅上闻。
晚全冰壑趣，造物似知君。

气协高秋爽，祥开宝胄华。
从今丹府籍，为瑞帝王家。
桂满前宵影，桃舒浩劫花。
德参龙种后，班次雁行斜。
早赐真王策，荣膺上将牙。
兔园宏建敞，貂冕异恩加。
仙掌高承露，天潢稳泛槎。
汉邦传异庆，周篚拜亲嘉。
永接宗枝秀，同符玉历赊。
乔松千载寿，他日看肩差。

闽海群仙地，商秋少昊辰。
尽裒山岳气，来作庙堂身。
秀拔千寻玉，群开一角麐。
早年提巨笔，平步历通津。
当宁欣前席，同时叹绝尘。
鳣堂初简拔，乌府即腾掀。
旋综天官要，还跻政路亲。
南台沙碛合，两省衮衣新。
金鼎功名会，纱笼富贵人。
房筹须杜决，萧画赖曹遵。
畎亩家蒙福，图书日效珍。
百城收唾手，万事断垂绅。
皎皎胸中鉴，融融笔底春。
群工推靖密，举世服清真。
直宿非箕斗，逢时实渭莘。
帝嘉忠力久，朝羡宠光频。
申伯诗方续，桓荣赐已陈。
露清龟食息，霜老鹤精神。
永世承元首，中天转大钧。
岁留称寿斚，旬日看车轮。

宇宙将昭泰，风云必会同。
帝师黄阁老，人羡黑头公。
庆节同尧历，新阳应嶰筒。
仪韶来彩鳯，占梦得真熊。
寿考天资鲁，神灵岳降嵩。
曲仪尊赤舄，歌咏美彤弓。
夷险无殊节，诚明信保躬。
济川先众楫，遵渚集飞鸿。
炳炳丹青笔，堂堂社稷忠。
斗杓还列宿，廉陛倚层穹。
文武俱为宪，诗书孰比隆。
规模三代远，谋略万夫雄。
字画诸王品，文章两汉风。
早登青琐闼，频入紫微宫。
器敏无余刃，才豪妙吐虹。
声光连日月，气概俯华戎。
天上经纶合，人间制作工。
向来凝庶绩，谁复简清衷。
弦诵三雍富，舟车四海通。
地归铜柱北，春满玉关东。
养士菁莪盛，论才骏马空。
圣时方密勿，贤业助昭融。
螭纽乾符正，龙文帝鼐崇。
伊汤咸有德，房杜不言功。
礼秩群臣异，恩波此日丰。
宸章颁琬琰，相第列帡幪。
东壁文昭烂，西昆气郁葱。
节旄藏棨戟，茅土启龟蒙。
衮绣卿云里，貂蝉瑞霭中。
御奁金宝带，神厩玉花骢。
蓬岛波全阔，天钧乐未终。
禁香纷缥缈，朝佩杂玲珑。
芝草盈田紫，蟠桃照海红。
后雕凝秀髪，难老湛方瞳。
冰质期姑射，丹砂唤葛洪。
潜机神宇定，睟表德符充。
瑞鹤千年羽，灵蓍五色丛。
旧传调鼎客，今识钓璜翁。
世世联台衮，年年拱帝聪。
欲知耆算永，元气等无穷。

七圣迷途后，宫车遂不回。
乘云知益远，濡露但增哀。
日卜天宁近，山依冰固开。
千岩应更秀，从此是轩台。

洞霄九锁本不扃，天柱一峰非浪名。
上同天目映寥廓，下与大涤通沧溟。
谁藏琼□在石室，真与福地齐金庭。
远游飞升俨遗迹，玄同指向真典刑。
当年楼台极缥缈，至今气象藏深冥。
已知六月九万里，个中一念三千龄。
金龙玉简天上降，琳宫绛阙逢相迎。
紫霞黄云覆其室，青衣素锦分诸灵。
虚皇台高步虚彻，宣科玉音神所听。
自怜学道二十年，此心已与湖山盟。
朅来奉祠北山下，恍若飞升朝帝庭。
道人观妙清且秀，尚指乡关论赤城。
何年吏隐奉香火，愧无妙句如丹青。
木公金母吾未识，且看松根生茯苓。

南山有佳色，偃蹇谁能分。
如何公子堂，卧看南山云。
公子秀公族，高标出尘氛。
总戎亦何事，晏坐参罏薫。
晴空万剑戟，卫此明将军。
鄙夫在蒲城，簿书剧丝棼。
青山不到眼，终日无一欣。
寄声幸分我，与子同清芬。

浅濑见鱼游，澄潭知鹤没。
疑乘青霞珮，径堕白银阙。
平生探学海，中年悟禅悦。
应须临渺弥，庶以称超越。
回塘大圆镜，新蒲细于髪。
绿扇互低昂，玉颜争秀发。
良辰宴觞豆，炎曦脱巾袜。
荷声过急雨，竹影敷凉月。
缓行蹑芳草，移坐荫深樾。
何当酒拍浮，恣听舟摇兀。
而我方抱铅，上马自腰笏。
叩门不闻呼，造席无乃咄。
讵敢陵崆屼，幸许窥剞劂。
愿公开迷云，令我入理窟。
雄篇出月胁，妙思露天骨。
蹇步那由追，眢井愧先竭。

尝闻历阳郡，寺有褒禅山。
及我分竹符，欲往穷跻攀。
驱车发半道，尺一唤我还。
叹息𪨷下水，何时照衰颜。
复持齐安节，税驾临通阛。
属有行役累，无由叩僧关。
珪公岷峨秀，逸韵超人寰。
携诗远过我，殷勤请加删。
少年意气盛，笑我毛髪斑。
夜语不知寝，起看江月弯。
浮生浪扰扰，万法本自闲。
为吏何足论，逝将老榛菅。
买田未及议，我实贫非悭。
奉乞一庵地，往来泉石间。

云门秀色连云居，石林参天冬不枯。
溪回仿佛菜叶下，路转崔嵬茆屋孤。
上人一口尽诸佛，肯顾世上群儿愚。
独寻庞老不惮远，此事古有今人无。
我穷活计依精庐，千年香火勤朝晡。
远来无物可祗待，苦笋淡粥同斋盂。
翻然别我出门去，春雨趁耕姜芋区。
不须领众强自苦，一庵高卧真良图。

万里投殊俗，余生老一丘。
尚怜之子秀，能慰此翁愁。
只欲连墙住，胡为下邑留。
黄尘诗思尽，乞与四山秋。

昭代群龙用，名家奕世昌。
储精生辅佐，挺秀诞忠良。
郁郁充闾瑞，荧荧照室祥。
莲花雄址峻，竹箭庆源长。
硕德宜廊庙，英材合栋梁。
公清凌颢气，严肃厉秋霜。
莲宝符千载，威名瞻赡八方。
量陂吞玉海，言派泻银潢。
功业彝章显，谋猷棣萼芳。
检身金井洁，落节翠{土离}骧。
列郡依仁牧，千英服智囊。
精忠裨主圣，膏泽致时康。
邓禹重兴汉，汾阳再造唐。
公心平国是，戮力振朝纲。
斧钺安南服，威棱振北疆。
温恭谦节著，仁惠德风扬。
鸑鷟金昆盛，貔貅虎旅强。
望风辞印绶，当路悚豺狼。
电扫除妖孽，雷驱息叛亡。
一心仁以厚，五福寿而臧。
论议留青简，勋庸纪太常。
鸿恩非易报，盛德固难忘。
便合持枢极，那容著海乡。
庄椿祈不老，辽鹤𥩟来翔。
愿向中书府，年年荐寿觞。

淮海锺神秀，逢时出伟人。
熊罴符吉梦，弧矢记佳辰。
瑞世仪丹凤，占祥得石麟。
心田平若砥，学海阔无津。
道任司衡重，儒传孟氏醇。
雄文追灏噩，雅意蕴经纶。
大策登商第，英名动搢绅。
含香登粉署，画诺拥朱轮。
画戟罄竹难书称远，星轺宠数频。
一时推厚德，列郡仰深仁。
櫜紫殊恩近，官黄墨诏新。
风云看际会，廊庙喜同寅。
寿斝霞纹细，香莲露脸匀。
愿赓难老颂，阅岁等庄椿。

惟昔高唐梦，熊罴召吉占。
气锺西蜀秀，时应仲秋严。
江汉挥麈尾，风云起笔尖。
微词追屈宋，精义到黄炎。
操履禁寒柏，名声耿衣蟾。
击强雕鹗健，治剧䴙鹈铦。
使者旌旄易，将军印绶添。
鸳鸯随步武，虎豹入韬钤。
锦覆郎官被，彤垂太守襜。
两行分蜜炬，十里上珠帘。
礼士尝悬榻，诛奸忽奋髯。
雨堂昏绛帐，风帙乱牙签。
银汉星初焕，金茎露已霑。
欢声连北固，寿邑更东渐。
丽句充文几，奇香溢玉奁。
簪绅五福具，樽俎四夷兼。
贱子真殊幸，清标获屡觇。
谈蒙雕朽木，猥辱画无盐。
嘉运方熙洽，英才岂滞淹。
伫公归法从，斯道慰民瞻。

道在轲雄出，时平稷契生。
荆山方秀整，金气与高明。
磊落难藏器，峥嵘易得名。
宏才须视草，大手本调羹。
欲赋龙骧远，方看凤翥横。
海门迎五马，桂岭换双旌。
渐许含香侍，宁为剖竹行。
悠悠真任物，扰扰不关情。
札有十行赐，政应期月成。
风流前辈似，文采后来倾。
日月开黄道，云烟焕赤城。
还朝充柱石，与世作权衡。
仙果千年实，洪涛几度清。
于公一俯仰，几杖表余荣。

千载一生贤，嘉会不易得。
自从悬弧矢，称愿倾一国。
紫芝眉宇秀，见者总归德。
正如尧弦风，一鼓解愠色。

碧落仙家琼树枝，传芳何处庆云低。
人间凤历将移朔，天上瑶光欲转西。
丹穴巢空骞瑞翼，渥漥波涨奋霜蹄。
堂堂风骨端如岳，凛凛神姿秀入奎。
紫殿文章惊独步，黄金名字最先题。
袖将月窟三春桂，踏尽云头万级梯。
北阙一麾新出守，南州五马总骄嘶。
铃斋玉麈清谈笑，晏馆金花贴鼓鼙。
诗焰迸腾昏日月，酒觞沉困吸虹蜺。
未能度岭寻真去，直欲枯潭觅剑携。
千里暂烦倾皂盖，九重终看步沙堤。
吏情何以为公颂，祇赋嵩高与寿齐。

止应独有江山秀，合自都无廊庙心。

葱笼秀拥秦山落，尽日春风吹岭脚。
朝来领略到窗几，谁遣虚空出阿阁。
南台御史去天近，身与孤云生两角。
胸中摸索千丈弦，更恐并吞有衡霍。

履霜存永慕，风树寄悲惋。
古来孝子心，百岁常辗转。
鸡豚逮亲存，适意宁一脔。
他时毂千乘，泣涕颜有腼。
生世苟如此，岂得但理遣。
所以奉尝事，自竭叵不勉。
尚能七闽秀，器识颇凝远。
求官自束发，捧檄恨晼晚。
归怀追养勤，作堂近山𪩘。
欲招九原魂，仿佛此息偃。
牛羊家自腯，菘韭傍可剪。
春秋及时祀，情物两俱腆。
遂令里间儿，艰诧知礼典。
孰先如此堂，孰孝如此悃。
从今大而门，至行神所戬。

相门若崇山，神物职所领。
天令佑世德，奕奕发秀颖。
图书漫今古，论议余骨鲠。
富贵岂足言，功烈相与永。

采采黄菊英，秀色真可餐。
泛之清霞觞，荐以白玉盘。
我欲持寿公，助发凌风翰。
天地炯在眼，一举非公难。

书生磨吻铅刀铦，君家手笔不退尖。
琢成秀句夺天巧，平揖鲍谢奴高钱。
郊寒岛瘦复可哂，汉风楚国真能兼。
胸中疾邪茹不吐，但觉忿气生虬髯。
叵堪陈寿书汉实，毫端有口可得箝。
尚书昔侍金华讲，论议凛凛秋霜严。
曾将一字窃鲁史，未用三语求阮瞻。
分君赐笔助清峭，雕犀镂象光出奁。
如吾朴遫岂足数，半世翰墨徒心潜。
老去文章读不入，编帙散乱如投签。
因君穷讨默自愧，僻鲁成痼何时砭。
须要尽见君家书，槁死不叹周南淹。
更从湘东觅金管，赏激忠孝祛奸𪫺。

人物中兴第一流，论才应作富民侯。
帝怜玉笋班中秀，合付蘋花柳恽洲。

海内文章说大门，故宜生长此儿孙。
玉昆金友总秀出，历块过都不足论。

髯吴少年日，轻车驾飞黄。
授简千人中，风流蔼东梁。
根植苦不牢，一朝陨清商。
谁者不归尽，我独哀此郎。
人物秀且美，叔夜惭龙章。
眼看一抔土，瘗此白璧光。
空余百篇诗，老语惊摧藏。
孤儿将谁赖，门户如冰霜。
我非山巨源，感念徒悲伤。
恨墨慰九泉，别语尚微茫。

岂弟临民契昔贤，政成终自弛蒲鞭。
暮年三径师元亮，故国扁舟老计然。
北陌东阡遗杖履，后冈前道锁风烟。
郎君秀美如圭璧，会有恩光贲下泉。

孕秀名卿族，来嫔吉士门。
夫从中岁达，家至暮年温。
意淡如忘物，身安只弄孙。
镜奁今寂寞，遗懿不胜论。

婉娩闺门秀，安贫六十春。
相夫惟礼义，玩意独清真。
蜀道灵归远，吴山兆卜新。
哀声传北里，凄感路傍人。

斯文久寂寞，谁应擅雕龙。
万事问伯始，今复得此公。
涛澜翻笔舌，锦绣蟠心胸。
平时吐佳句，逸气如长虹。
制策收俊异，行当推选锋。
元龙湖海士，江夏无双童。
词彩俱秀出，春葩发青红。
铿锵排律吕，纯音玉琤琮。
草木吾臭味，坐隔神螺峰。
遥闻玉荆产，长松想清风。
安得奋余勇，提戈噪其中。
且愿试音响，径须撞巨钟。

秀岭明东城，飞翠横空断。
烟霞互灭没，爽气浮清旦。
旁连仙人居，楼殿出天半。
金龙蟠绣柱，银榜开琳馆。
齐轩面青葱，下瞰绿筿岸。
我尝醉其上，讴吟杂悲叹。
一时贤士夫，车马共游款。
当年二学士，落笔泻银汉。
曾赋齐轩诗，字字星斗烂。
事逐云雨空，鬼录尚可按。
重来兵火余，触目自凄惋。
唯有轩前山，秀色还旧观。
晓猿惊未已，归袂何必挽。
胡为走尘埃，废此奇一段。
山灵亦可畏，移文定嘲玩。

秀岭明东城，飞翠横空断。
烟霞互灭没，爽气浮清旦。
旁连仙人居，楼殿出天半。
金龙蟠绣柱，银榜开琳馆。
齐轩面青葱，下瞰绿筿岸。
我尝醉其上，讴吟杂悲叹。
一时贤士夫，车马共游款。
当年二学士，落笔泻银汉。
曾赋齐轩诗，字字星斗烂。
事逐云雨空，鬼录尚可按。
重来兵火余，触目自凄惋。
唯有轩前山，秀色还旧观。
晓猿惊未已，归袂何必挽。
胡为走尘埃，废此奇一段。
山灵亦可畏，移文定嘲玩。

天狼窥太清，戎马断行路。
一别常万里，寄书何由数。
识君英妙时，亹亹见佳处。
当年松柏姿，已有庙廊具。
比常览新作，险绝闻奇句。
探珠沧海底，秀色不受污。
笔端百斛鼎，胸中九经库。
高文动场屋，仍传渭上赋。
岂但凌三都，自使强敌怖。
邹郎挺忠烈，英英起门户。
同游气概中，风云生指頋。
独念蓬室士，无因陪杖屦。
相望隔章水，欲往不敢渡。
拏舟弄明月，正恐蛟龙怒。

寻春反向僧房卧，无乃行藏与时左。
起来刮目览新诗，花压栏干梦初破。
黄叶丹枫属兴深，吁然莫测疑楚些。
惠休岛可没已久，二百年来无此作。
世间何处著斯人，秀句天教出寒饿。
我气未衰词颇弱，欲借鼓旗聊一佐。
终朝岩下不逢人，苔色应嗔马蹄涴。

乃翁精忠贯日月，一门挺秀俱琅玕。
丹山飞来两雏鳯，碧梧翠竹皆停鸾。
武陵溪边忽相遇，口角流涎诵诗句。
卢溪摩顶欲作语，他日云霄还记否。

我友李仲孙，饬身一何介。
被服古衣冠，昂然伟而怪。
开轩蓬户中，纫兰以为佩。
布袍揖公卿，脱帻卧江海。
方其得意时，天地不能碍。
荷锄入深林，剪薙发幽荟。
清芬动窗壁，蕙若连光彩。
君看紫绶翁，腰垂黄金带。
璜珩错琚瑀，印章如斗大。
步趋踏龙尾，锵然中音会。
岂如此香草，擢秀繁霜外。
秋风落万木，臭味久逾在。
我思轩中人，免食三斗艾。
梦寐欲见之，一往清鼻界。

云阳秀湘南，祖刹隐林峤。
曾出老古锥，今尚有余貌。
神驹过江来，羁靮不受敲。
潮音震海湖，乞食遍蛮徼。
遣子寻故岑，飞锡出泥淖。
端能破悭贪，亦须硬觜爪。
定林枕双溪，门前风水闹。
一派遶锺山，归时可自照。

渤海赫赫东南豪，俯挹前辈倾时髦。
有如青天白日出，平地放着昆仑高。
都下官寮车可载，声称寂不闻中外。
二陆初来浪得名，谬以莼羮夸捷对。
文章直要窥孔颜，不可睥睨马与班。
君门九重耀晶戟，远臣胡得来其间。
清新不见庾开府，寂寞诗坛将无主。
纵使扬雄识字奇，刘歆泣叹空自苦。
也知未遇何足悲，时来忽睹青云低。
鳯凰孤鸣得天律，百鸟束喙不敢啼。
先生能作鳯凰语，议论远过袁虎子。
岂惟一日动朝廷，留作诗人后来史。
汪洋尤喜陈时议，一夜称嗟岂徒谓。
九衢传写已喧阗，气压五侯骄七贵。
螺江地古人物好，迄今故老犹能道。
醉翁没后颇荒凉，秀气盘旋此环抱。
天恐斯文久遂终，英灵挺出嗣家风。
身虽富贵异流俗，两眼观书耳亦聪。
应曾夜半参黄石，神几暗得无踪迹。
我本闲愁寡才力，闭吻逢君那喘息。

使君天下士，岂止临一州。
此州久废乱，弄兵非鼠偷。
使君医国手，顿若沈疴瘳。
下免北征苦，上寛南顾忧。
坏堤防蚁穴，回澜障东流。
潢污与行潦，咸可供荐羞。
幕府罗俊彦，巨细靡不收。
天生一世人，异趣各有求。
卢溪老病叟，十年不浪游。
失脚入城府，本自非人谋。
贤侯新下车，采瞩加穷搜。
邻里辄惊怪，出门争挽留。
平生江海思，径坐大孤秀，犹沈百寮底。
朅来尉吾邦，声华愈晔暐。
诸公用法律，领略极不似。
輶轩日边来，愿采书于纸。

大仰古禅窟，秀色摩穹苍。
蜿蜒属龙会，半壁开宝坊。
中有寂寞人，宴坐花雨傍。
杜门不说法，碧眼照胡床。
子昔喜行脚，拄杖走四方。
所至螺鼓闹，正作佛事忙。
是中不可住，令人心发狂。
却寻龙会山，夜深闻妙香。
起望山上月，千山同一光。
从来远行客，终必还故乡。
便当随月归，急扫松下房。
芒𪨗傥已具，留钱办茶汤。

己巳四月二十四，甲子夜半天门开。
是时群星环北斗，一星谪堕人间来。
星精为人不易得，千年孕秀方呈才。
笔扛龙门百斛鼎，家传鳯阁通银台。
螭头献纳近日月，论事力取天颜回。
中兴文武收髦俊，愿公急起乘风雷。
野人指山祝公寿，事业亦与山崔嵬。
金房难老自有诀，银编紫笔磨松煤。

江南山欲穷，地与荆楚错。
君生于其间，秀气郁磅礴。
文章变骫骳，声名久渹硞。
至于吐言谈，风味亦不恶。
如何生寒窘，诗书对藜藿。
天网罗英材，搜猎遍丛薄。
君材万人敌，百鸟避一鹗。
忽从布袖中，盈编出新作。
奇怪惊我前，雷电杂风雹。
行当试殿陛，宏文要追琢。
同游三数公，词艺俱赡博。
上方集多士，谋欲取京洛。
径须陈治安，端不谈冗龊。
致身青云上，去天才一握。
早寄山中人，庶以慰寂寞。

君家大父当元祐，赋压乡闾在人口。
子今二十能缀文，已观落笔蛟蛇走。
蓝田出玉果不非，岂知剖蚌得珠玑。
乃翁高材卧林壑，眼中有此光陆离。
炯然见子侍公侧，鹓雏翠倚碧梧枝。
尝闻鹓雏之生破卵出，五色即欲摩天飞。
陆机少年作文赋，河东小凤才亦奇。
自古有英物，秀发皆如斯。
我谓鹓雏排风整毛质，翦拂始光辉。
尚须啄琅玕之实，饮瑶海之池。
然后巢阿阁，集赤墀。
赤墀阿阁无凡栖，期子当呼凤来归。

君家迩来妙人物，叔父风流更超绝。
中兴天子搜群材，龙虎同年收羯末。
我识君家铁面公，当年作赋声摩空。
君今祖袭乃复尔，自出机杼成家风。
惠我新编盈大轴，武库五兵森在目。
纵横璀璨不知名，玄圃昆山皆积玉。
文章磨治欲无瑕，要如春风开百花。
笔端着力觑天巧，自我秀发成嘉葩。

伊昔桥门盛，环观壁水春。
一鸣先折桂，百拙误谋身。
憔悴湘江西，淹留京洛尘。
思归缘竹鹤，静念愧朝绅。
顾我蓬蒿贱，逢君海岱珍。
赠言多溢美，秀气发清淳。
本出东皋裔，元非水北人。
山灵回俗驾，幕府盛谈宾。
骏骨千金重，沙鸥万里驯。
人生各有趣，忍负接{罒离}巾。

毛公过我竹间堂，赠我新诗敌夜光。
盛德自为南土秀，清风何羡北窗凉。
漳江日落人争渡，古寺僧归月上廊。
挥麈细谈家世事，时材无复数真长。

欲上高高岭路微，疏林蔽日尚堪依。
枫江水冷天初静，桐井霜干叶乱飞。
篱下采花人独秀，山头落帽客何稀。
金壶倒尽重沽酒，莫惜朝来更典衣。

触目琳琅满户庭，又闻白母梦长庚。
杜家骥子谁家有，天上麒麟地上行。
岂但疏眉惊秀拔，更期洗眼看飞腾。
人间万事何时足，但有佳儿了一生。

同上青云踏玉梯，仍穿月胁取蟾枝。
江南魁荐星文动，兰省名高天下知。
共喜秀光前日会，争传真逸老人诗。
万牛回首扶梁栋，可笑蚍蜉欲撼时。

池塘春草年年绿，笔力千钧挽莫回。
南国遗骚拾兰芷，西湖体雪禁梨梅。
穷途言咏颇寒窘，治世音声无怨哀。
一览巨编真雅唱，秀苗奇特出荒莱。

画檐雪壁眺前溪，溪外群峰碧四围。
日上林梢增秀色，珠生潭底护长堤。
落霞孤鹜真奇境，捉笔题诗无此词。
拟就江山觅佳句，更须春草梦回时。

细看君诗如看画，无声诗里画何如。
蟠胸秀句吐不尽，落笔因成赤鲤鱼。

令仪早出闺中秀，少日来归丞相家。
能以功名勉夫子，忍看旌旐起悲笳。
锦囊篆字金装出，玉珮鸣裾帔有霞。
赠典有加儿亦贵，诰黄新墨字如鸦。

秀岭东边今日晴，千兵绕出阵云平。
长枪大剑遮行路，后虎前貔拥使旌。
看拓弓弦声霹雳，愿回甲马扫欃枪。
山农野叟何曾识，来听秋风鼓角声。

佳人在空谷，双星思银河。
契阔不有命，盛时岂蹉跎。
娟娟匡庐秀，如此粲者何。
香蜜缀红糁，宝薰罩宫罗。
幽窗下团栾，微风自婆娑。
寂寥千年初，戢戢逢艾多。
何阶托方便，百金聘猗傩。
赤栏青篾舫，丁宁护根窼。
泥沙亦天幸，扳联入宣和。
谁令兰蕙徒，憔悴守岩阿。

看云随卧起，饮水自敷腴。
秀色共斋钵，寒声落坐隅。
未开花五叶，且种橘千株。
幽事相关处，时来近酒壶。

日角珠庭秀两眉，谁家有此宁馨儿。
莫惊堕地驹千里，久见参天桂一枝。

争名计身后，逐利了目前。
道人一弹指，永断三生缘。
起灭水上沤，聚散风中烟。
纷纷阅凋谢，东海今桑田。
缟发茁枯颅，秀眉覆两颧。
已超人天上，遂拍佛祖肩。
茅斋立万竹，荫此碧玉椽。
绿暗云扰扰，清涵露娟娟。
我老无家舍，余地寄一廛。
不辞供井硙，辛苦送华颠。

海禺纳万艘，市区沸百贾。
黄尘翳白日，千骑腾一鼓。
蛟巢十字路，四顾尽旷土。
蜗角两大国，一怒有漂杵。
角名眩多卢，聚讼攻众楚。
昏昏气成雾，濯濯汗浃雨。
朱公误涉世，吏隐寄圭组。
俗缘堕人境，心大接天宇。
搴芳采莲舟，撷秀艺药圃。
山寒石棱紫，树老松鬛古。
风牵碧罗卷，雨压翠纛舞。
宁须鸟催酤，自有花解语。
观鱼乐洋洋，梦蝶飞栩栩。
坐令游侠窟，化作仙佛土。
高卧水国秋，静憩月庭午。
不解壶公龙，天上有官府。

曾台接丛霄，东西郁相望。
地灵锺神秀，人物擅一方。
相居践台斗，争雄两巍卬。
倚薄云雨近，蔽亏星月光。
陈迹恍如接，尊名缀前芳。
独有真男子，平生盛孝章。

伐树已扫迹，种花今问津。
一筇随卧起，四壁空无邻。
有怀平生游，老手妙斵轮。
去搴柯山秀，尽作泮水芹。
裁诗问无恙，寄此岭头云。

三椽容膝地，一枕曲肱眠。
手把故人画，起行梦相牵。
明河天上落，一派堕我前。
溶溶注银海，浩浩泻玉川。
老眼眩欲迷，今在第几天。
堂堂通德门，种德今百年。
斋房九茎芝，岳井十丈莲。
连枝挺奇秀，见此两谪仙。
诗成粲珠玉，纸落生云烟。
一飞看昂霄，云中雁行连。

铜臭应作幺，梦尸当得官。
喁喁鱼聚沫，戢戢蚋集酸。
高人有远抱，一笑视鼠肝。
水将洗耳用，山作拄颊看。
种芳茹秋菊，搴秀纫春兰。
披披芰荷衣，采采苜蓿盘。
三径偭真境，一瓢非世欢。
富贵挽不来，为我歌考槃。

读书过眼亦千年，脱帽挥毫涌百泉。
句出惊传龙菌蠢，赋成争诵蜺连蜷。
铜池茎叶三山秀，玉井根株七泽连。
容貌魁梧端可想，不应诗瘦自臞仙。

遮门皓首啼，行路涕交挥。
不见斑衣好，空随画翣归。
兰芽方独秀，华萼尚交辉。
试待辽东鹤，千年有令威。

秀发豪眉覆两颧，身长九尺地行仙。
楚人尚记庚寅日，晋客浑疑甲子年。
批鳯玺书光洗眼，刻鸠灵杖稳随肩。
世人欲计吾公事，膝上郎君雪满颠。

棣萼联华满故枝，兰芽竞秀蔼春霏。
荆州司马冯熊去，吴市仙人跨鹤归。
绿涨一枝分柏垄，遥苍百叠拥松扉。
仪形故有丹青在，想像平生果是非。

于公种阴德，门大端可期。
无钱囊更空，有子家自肥。
戢戢树九畹，濯濯秀一枝。
坐客瞩青眼，余子让白眉。
盐絮出妙语，春草先梦思。
诗文未可量，家学岂其师。
五车傥足用，万里到不疑。
非无昂父贤，且伴济叔痴。
芝兰莫当户，桃李自成蹊。
它年一樽酒，名与少陵齐。

云梦平吞八九宽，紫髯红颊秀春峦。
天边鸿雁心应折，竿上鲸鲵肉未寒。
倦听山城鸣鼓角，喜瞻衡宇挂衣冠。
培风好上天南去，莫遣荆榛簉孔鸾。

半篙新涨渌周遭，种出荷花十丈高。
撷秀堪纫水仙佩，招词更续楚臣骚。

结构崇高秀气连，清风不老月长圆。
春游玉座时相对，花发莺啼亿万年。

云岩小石碧嶙峋，莹彻仍移玉座亲。
千仞乔崧虽突秀，未如纤巧具天真。

水精澄莹一屏方，置近盘龙宝砚傍。
海玉森森红挺秀，琐窗清楚兴何长。

翠石岧嶤竞巧形，无双惟是碧云屏。
坤舆秀气全融结，尤比三峰色更青。

澄澄方沼玉庭前，天产双英并萼莲。
含秀同芳应有感，故来清禁启妖妍。

棕榈秀竹间行均，浑似江乡景趣新。
低桧小松参怪石，清嘉尤胜杏花春。

秀华峰下五灵都，元景神君握化枢。
真火有功能造物，销镕五毒出阴途。

忆开王邸日，曾驻六龙飞。
玉宇春初永，金盘露未晞。
荆根方并秀，棣萼更交辉。
今日承基绪，追怀往事非。

桂子三秋七里香，麦云九夏两岐秀。
鸡舌五年千载枣，菊英九日万龄黄。
君臣燕衎升平际，属句论文乐未央。

太平蜀雀异，仍映碧桃间。
一秀三千岁，高枝永共攀。

结庐闻似辋川家，更趁东风摘露芽。
短梦唤回春正好，枯肠搜尽句方嘉。
酪奴语陋真堪笑，瑞草名高岂复加。
明岁莫教烟雨里，白蔷薇秀小岩花。

今日天色佳，晴光与山秀。
道人邀我出，共访山中旧。
马首转岩阿，佛屋露螭兽。
残花趣春事，白水决崖溜。
山行乱人影，香火各奔辏。
禅师秋月空，遗像孤鹤瘦。
平生三昩句，高压岛与昼。
风吹水成纹，妙语本天就。
莫言鸠摩罗，临死出神咒。

醉翁诗里识滁山，蚤岁神游只梦间。
云外浅寒欺短帽，马头深秀得烟鬟。
时携妓女人犹说，倒著接{罒离}谁与还。
文物风流今扫地，乱泉空绕玉孱颜。

青山绕招提，危磴迎屐齿。
泉声去悠悠，秀色来亹亹。
定林得幽处，胜践发新喜。
当年手种树，来禽杂青李。
横斜照壁诗，平淡如止水。
尚想扶风帐，横经多士子。
奈此后学徒，发冢用诗礼。
朝回丹青像，暮撤配食簋。
空余古祠荒，老木寒藤委。
遗像犹便便，念往悲复起。
举似与山僧，山僧岂知此。
日暮归去来，林深足荆杞。

阿香名字本无双，流落真成窜夜郎。
蚤岁浪言肠是锦，只今空复鬓成霜。
名传故国犹惊座，诗入浯川尚满囊。
天为少陵增秀句，故教迁客上瞿塘。

道人饮山流，颜色颇秀整。
经营一庵足，偃蹇万事屏。
忽随铜峰云，飞下铜峰顶。
欲了一大缘，此意极勇猛。
白昼多豺狼，横涂半坑阱。
为言尸陁林，谁能保腰领。
要凭降魔力，化作清净境。
师亦初无言，薄俗时自警。
尽洗历劫冤，愿力周涬溟。
瘦藤行可支，慎勿厌驰骋。

坐客三珠秀，王孙玉树高。
酒宁关尔軰，山合对吾曹。
游子家何定，将军战未鏖。
相逢莫相失，群盗正如毛。

人物久衰谢，斯文寄渺茫。
先生推老成，词采今擅场。
交游数辈行，犹及晁与张。
大坡渺云汉，小坡与相羊。
岂兹丝纶手，不入鹓鹭行。
尔来南中守，雨露新汉章。
南中俱乐土，佩带安农桑。
铜花秀铠甲，芝菌生桁杨。
霜林荔子熟，酿瓮千家香。
使君啸铃阁，宾客醉高堂。
古来多循吏，治行何曾彰。
愿公饮无何，坐使斯民康。

我昔在田间，秋霖伤岁熟。
常忧床床雨，夜下东屯屋。
饭牛起晨耕，短蓑聊栉沐。
违湿因五迁，劳形真仆仆。
坐歌南山粲，那惜清夜促。
平生小冯君，秀齿粲冰玉。
生余华屋姿，岂识霑濡辱。
谁知折角巾，肯念滹沱轴。
会将秋雨谣，写入朱弦曲。
知君有过秦，妙画行见录。
衮衣坐法宫，当宁调玉烛。
吾庐虽独破，受冻死亦足。

细雨愁云特地晴，重来水秀复山明。
江风吹面沧波动，岚气侵衣翠润生。
南浦落帆催画角，丽谯残照满双旌。
未知九日齐山会，樽酒何人与共倾。

衰容迫迟暮，驱车厌行役。
路逢玉孱颜，庶用慰愁寂。
谁知九鳯群，夐与秋水隔。
落日自凄迷，转盼失虗碧。
幸兹登临间，会遇晚乃获。
玲珑八九峰，模写在寻尺。
欎云开层巅，飞瀑挂苍壁。
凛然削寒玉，秀色粲可摘。
缅怀融结初，岌嶪自开辟。
悬知孤客恨，为了爱山癖。
聊将小岩峦，入我寻山屐。
何时解尘鞿，卜筑在泉石。
遂当挹诸峰，罗列归几席。

乌巾白角云锦裘，长胫肮脏高结喉。
王孙自是真龙种，世上悬知无此俦。
醉里哦诗诗欲就，风月平欺两肩瘦。
秋风为神玉为骨，画手何从写奇秀。
仇池客多谁在亡，高准虬髯唯汝阳。
紫皇苦欲奏璈语，此曲至今空断肠。
肠断公歌侍儿拍，瓮里黄柑自春色。
老坡不见空凄然，此诗此意无人传。

细诵台州句，湖边草舍幽。
好山来竞秀，清濑与争流。
吏可供书札，儿能伴校雠。
小窗谁共此，唯有夕阳留。

曾侯名家郎，家有玉颊儿。
渥洼出名驹，丹穴生长离。
春风入庭户，独秀兰与芝。
未干弄麞墨，遽草骑龟诗。
我昔少年日，屡作哭子痴。
须烦六如偈，为洗长年悲。

宝历三千岁，龙飞二十春。
胡弓不窥月，塞马自无尘。
礼乐湮沦久，君臣制作新。
诚心躬庙飨，大祀肃郊禋。
密雪埋群嶂，凝阴翳上旻。
九枝腾晓日，万骑出严宸。
辇路晴沙软，宫城宿雾匀。
崇坛方肇造，苍璧遂前陈。
秀色霜明俎，华滋露湿裀。
馨香登秬黍，茧栗荐黄犉。
月引笙箫度，风传赞祝频。
依稀望璇极，髣髴降天神。
皎皎星垂象，沉沉夜向晨。
一人宣玉册，百执奉朝绅。
欲识苍穹意，当知肸蚃臻。
历年绵圣祚，敷锡惠斯民。
回驾苍龙阙，旋军羽卫屯。
拜恩元老重，沛泽万方均。
盛世无遗典，中华有圣人。
书生亦何幸，奔走缀祠臣。

芳条秀色净如霜，折得残枝近笔床。
月冷灯青花欲睡，可怜虚度此时香。

饱食枕方便，过午茶未杵。
拨火理残香，倚窗翻故楮。
寻我东墙隅，枝筇散腰膂。
朔风寒萧萧，修竹静楚楚。
枝头雪犹在，秀色乃如许。
竹固不受寒，岂但不受暑。
老翁日日来，相期伴君语。
谁能与俗人，昵昵作儿女。

附山结真祠，朱门照湖水。
湖流中入池，秀色归净几。
风帘邃旌幢，神卫森剑履。
清芬宿华殿，瑞雾蒙玉扆。
仿佛还神京，想像轮奂美。
祈年开新宫，祝厘奉天子。
良辰复难会，岁暮得斯喜。
况乃清樾中，飞楼见千里。
云车倘可乘，吾事良已矣。
当赋远游篇，未可回屐齿。

赫奕宗枝秀，棱层玉树新。
相逢又残岁，话酒几青春。
病不妨诗否，家应入望频。
少寛归去日，去别易愁人。

葆旅占星固异常，闽山竹秀米千囊。
天公已遗鸾鳯食，便恐双飞入建章。

闻说郊居胜，新穿五亩池。
暗通山窈窕，深住碧涟漪。
惊起红㶉𫛶，吹翻绿荔枝。
雨添衣色秀，波渡袜尘迟。
照眼谁重唾，临流自可诗。
水清鱼莫种，秋近荻须移。
剰欲添风月，何妨更渺弥。
却怜韩吏部，埋瓮作痴儿。

黄耳书来得近诗，楚骚宁复为秋悲。
会令好句能传信，更有何方可乐饥。
岩壑树高元是桂，阶庭人秀尽成芝。
脊令风雅谁能继，神物应须与护持。

住作山中居，懒甚不出屋。
谁知五斗腰，须用作钩曲。
索米无如何，问舍岂不欲。
空怀西谿鱼，红鳞脍寒玉。
不知坐中山，修眉为谁绿。
敝裘裹粗缯，随分了寒燠。
傥忍作海夫，虽臭亦可逐。
如其不能然，未可叹沉陆。
此事谁当论，唾面恐自速。
如君秀芝兰，非世闲草木。
交盖久已倾，谈舌未易缩。
不知人谓何，此念吾已熟。
年来有新游，妙语敌岳麓。
县知南屏谦，颇为调茗粥。
何人余羊羔，金帐意有属。
浅斟醉糢糊，低唱声断续。
谁同白傅春，楼下雪中竹。
更题竹上诗，伤神想幽独。
但恐世间求，此乐未容复。
况乃𥬞云姿，自是千里足。
行看锵八鸾，何止刍一束。
应怜老病翁，短髪悲曲局。

人间南北无同异，四海苍生俱一世。
借令卖友取封侯，一掷成卢亦儿戏。
东平风度人所难，不将白眼看青山。
少年结客知无益，老唤南山相与闲。
人情自是有新故，相好乃能保朝暮。
故人落井已下石，红袖弹筝未移柱。
玉峦排秀天清明，乱峰入眼心先倾。
向来刎颈或蹀血，此地一笑终忘形。
平生爱山心愿见，喜色津津应满面。
宁愁偃蹇不受招，一鹗孤飞谁可见。

乌衣说诸王，人物世足数。
至今有云来，眼色照天宇。
谁知静秀中，有志良未吐。
时从云梦胸，喷作秋江雨。
中郎骑生驹，世亦号文虎。
才高公自出，步骤真接武。
名当在户前，意岂甘哙伍。
三年隶工曹，一舸辅江浦。
风流各云散，相见定何许。
臭味苦无多，酒行君竟举。

刘侯一诺重，胜获金百斤。
秀句忽复出，华名愧微薫。
但怜沟中断，枉错黄金文。
君欲强推毂，谁当为解纷。
顾我绝世好，百念独此勤。
鹊尾得古制，鹧鸪玩斑纹。
时从孤峦顶，看上秋空云。
遂作小方寮，调护留清芬。
忘言聊复尔，念意亦可欣。
了知法界中，清静无五荤。
倘非此地胜，是妙数得闻。
谁知几席间，中有造化恩。
遂此草木性，一气蒙氤氲。

衣冠数人物，伯仲高人间。
我于鸿雁行，畴昔奉往还。
挂名华萼集，遂尔不复刊。
暮齿慨晼晚，得州近荆蛮。
恨公识面迟，又复容追攀。
高风薄云汉，秀句横笔端。
乃知同气中，文采真斑斑。
谁将郧城水，换取蓬莱山。
要公抚凋氓，天意岂等闲。
玉阶有余地，行归鸣佩环。
上最不待久，唾手未苦难。
念我老已熟，无鬓堪成班。
江头忽三月，坐见春物残。
相逢喜倾盖，往事论险艰。
一饮未彻席，扁舟渡惊湍。
情钟惜易别，易别成永叹。
可怜堂下水，故作声潺湲。
风流倏云散，人生岂长欢。
愿公寄尺书，细行勿轻删。
仍烦巧匠手，着意镌坚顽。

先生有亭宜四时，乃使寓安名似宜。
寓安口诺心未肯，更欲老翁聊决疑。
老翁百事尽称好，一生和罗常作椎。
况是宜亭颇静秀，闻说似宜尤复奇。
两山相望俱不恶，二老较胜知何为。
会当扶病蹑双屐，携酒君家为君醉。
不知春事已过眼，但见此亭俱可意。
且对青山食蛤蜊，一笑谁能知许事。

缅维圣宋，昔在中叶。
四方多虞，万里喋血。
大臣持谋，兴师肆伐。
将臣持兵，日献戎捷。
皇帝曰吁，黩武无烈。
糜我赤子，膏我斧钺。
孰与休师，一戟不折。
因垒而降，舞干而悦。
闭我玉关，归师解甲。
犂我春田，销兵铸鐡。
使命交通，相望不绝。
爱惜两朝，前师圣说。
昭陵之仁，嘉祐之业。
念昔兴师，堂陛卼臲。
发言盈庭，更訿元薎。
佩剑彼此，孰予孰决。
庙谋一定，群议沮折。
袖手何言，瞠目巻舌。
草木苍苍，始有芽蘖。
尽育恢胎，咸归坱圠。
灞上棘门，环卫拱列。
罔敢擅师，始制君节。
万夫属鞬，拜舞君阙。
乃命叔孙，诹日绵𫈵。
搜讲阙遗，悉究悉设。
皇帝孝思，上与天合。
冀获一真，如响必答。
翠舆南旋，红鸾秉翣。
长乐钟闻，皇情允惬。
我歌思齐，舆情激越。
皇帝之祀，咸秩罔缺。
合祭于郊，爰胾茧栗。
苍璧前陈，大裘始挈。
我歌思文，以告丰洁。
大庆御朝，王春正月。
禹会涂山，万玉交戛。
汉朝诸侯，图籍是阅。
兵戈澒洞，士气销詟。
俎豆不陈，军旅是急。
大起廱泮，儒士鼓箧。
韦带缟衣，骈冠累屧。
论秀蒸髦，尾尾岌岌。
农流于兵，病不生活。
茫茫千塍，蒿藜是没。
皇帝慨然，亲耕陇畷。
耕根之车，飞檐{车献}{车献}。
宣和之轨，明道之辙。
圣心恳到，三推未辍。
父老曰嘻，归告我邑。
俾尔秔稌，屯云积雪。
凡此大功，具载史牒。
用告神明，以报夔契。
帝坐法宫，礼备乐阕。
兽舞鳯鸣，八音不夺。
皇威所覃，雷动风发。
南面垂衣，大壮帝室。
曰皋曰雉，鼛鼔弗及。
苍龙之阙，上摩星日。
万目顾瞻，葱葱郁郁。
澎澎海潮，吴会来集。
天子万年，风翔喜溢。
孰磨苍崖，孰秉史笔。
天子曰都，是任良弼。
圣有至言，维德之一。
是用作歌，以告万国。

雪射瑶阶月，春回玉女扉。
云中三秀草，石上六铢衣。
酒熟鹅儿色，身轻燕子飞。
客槎还泛斗，谁解卜搘机。

剡中无数野蔷薇，黄云烂漫相因依。
玉杯浅琢承坠露，金钟倒挂摇晨晖。
斑竹笋行三亩地，红药花开一尺围。
豆角尝新小麦秀，来禽长向樱桃肥。
歌舌随风柳外啭，翠花带水烟中飞。
鱼跳破浪奋赤鬛，鹤唳投松翻缟衣。
乡关万里久无梦，岩壑四年今息机。
叮咛杜宇往江北，为唤故人令早归。

访戴溪长近若耶，金庭雪对赤城霞。
沼从鹄举添萧索，峰似鸾翔解叹嗟。
每爱林间百种蝶，难忘竹外四时花。
剡川图上他年指，独秀山前是我家。

野岸涨流水，名园纷杂英。
旭景冠盖集，清谈尊酒倾。
重此台省秀，驾言江海行。
已喜怀抱粹，况推材实精。
众许极髙远，时方藉经营。
讵止富中廪，固将泽东氓。
还当本朝用，不待芳岁更。
功名自兹始，勿叹华髪生。

懿范闺房秀，齐姜素望优。
广川名益盛，内壸德弥修。
寿量方难老，生涯遽若浮。
延平双剑逝，遗恨在营丘。

特起孤峰耸白云，又环双涧隔红尘。
枯崖有字唐元杰，古庙无碑舜二臣。
草木怪灵千种药，山川浓秀四时春。
邦人竞效封人颂，寺额金书圣寿新。

锁断山川秀，包藏云雾深。
只留禅客在，不许俗尘侵。

理櫂适闽粤，虎丘聊舣航。
霜林正摇落，翠柏森成行。
入门蹑磴道，乔木间疏篁。
秦帝试剑石，破瓜分路傍。
生公雨花台，说法今不亡。
苍藓衣峭壁，枯荷响回塘。
遂游剑池上，毛发森以张。
沈沈下无底，疑有虬龙藏。
镌削露天巧，胚胎劳混茫。
清奇俨图画，秘怪叵测量。
薜荔叠秀色，枇杷吐幽香。
行行造梵宇，金碧相荧煌。
危脊耸古殿，长腰曼修廊。
凭虚架云阁，凿险通禅房。
开轩俯吴会，蜂窠缭池隍。
风烟寄远目，心逐征鸿翔。
列岫霭遥碧，平湖湛孤光。
追寻殊未倦，策杖登崇冈。
幽独诗句苦，阖庐丘冢荒。
五圣瞻象设，羽泉酌甘芳。
西庵何闲寂，修竹自苍苍。
脱履足生茧，解衣汗如浆。
却携二三子，置酒白云堂。
念旧已凄恻，感时增慨慷。
况我方远涉，狷介怀刚肠。
一杯且相属，世事都茫茫。
冠冕志已冷，山林兴偏长。
逝将脱羁束，超然傲羲皇。
斯游信清绝，去去何时忘。

行色虚无里，人声烟霭间。
浪纹来縠水，地势逼柯山。
浅濑通舟涩，飞桥跨石弯。
风髙云冉冉，滩急水潺潺。
野迥松篁秀，境幽鸡犬闲。
轻装因路险，隐耳觉言蛮。
村酿酤来薄，溪鳞买得悭。
浦晴鸣雁浴，林暝舞鸦还。
寺僻殿阁古，堂虚苔藓斑。
僧房清夜宿，幽梦到乡关。

行李远瀫水，禅扉依玉山。
烟岚数峰秀，云水一溪弯。
小市晚犹合，疏钟寒自还。
旧游如昨日，屈指十年间。

江南山，秀色晴光杳霭间。
一带平凝愁翠黛，数峰孤绝耸烟鬟。

行李逾江峤，风烟接武夷。
地灵嘉木秀，天阔暝云垂。
泉石日相乐，雪霜寒自迟。
寄声山下士，扫壁待题诗。

行行路近武夷山，秀气蜿蜒百里间。
苍石插天云缥缈，碧溪通壑水弯环。
神仙恍惚谁能识，洞府深沉自不关。
我向湖中如得路，便应脱屣谢尘寰。

征轩欲作武夷游，先借图经次第求。
须信神仙真窟宅，故令峰岫巧雕锼。
四时花木千岩秀，一水波澜九曲流。
明日泛舟山下去，按图细细问踪由。

巉巉千丈插烟空，始见天南一柱峰。
绝顶雾开擎日月，半岩云暝噫雷风。
俯临万壑林芿秀，髙压群山气象雄。
谁道共工曾触折，断鳌端是女娲功。

武夷古洞天，奇峰三十六。
一溪贯群山，清浅萦九曲。
溪边列岩岫，倒影浸寒绿。
翩如鸾鳯翔，矫若虬龙蹙。
楼观耸岧嶤，屏帏互重复。
蜕仙骨遗金，游女肌削玉。
鸡栖层岩巅，船插断崖腹。
学馆存几案，仙机余杼轴。
蓝光莹澄潭，虹影挂飞瀑。
翠竹荫天池，苍苔封石屋。
绘禽顶长丹，遗迹指如掬。
峨峨天柱峰，幔亭连翠麓。
传闻武夷君，尝此会仙俗。
飞桥几千丈，绝顶亘山足。
障以翠云屏，藉以紫霞褥。
瑶樽倾沆瀣，玉豆脯麟鹿。
仙妃奏宾云，金鼓间丝竹。
酒酣歌夕晖，叹息光景促。
曾孙谁复在，往事空遗躅。
至今风月夜，笙箫响虚谷。
地灵饶泉石，山润秀草木。
坐使七闽人，荫此仙灵福。
嗟予真散材，性爱山水酷。
仙经与地志，名字久已熟。
薄宦方区区，仙赏宜碌碌。
神游先梦寐，幽觌寄图录。
宁知因谪宦，乃得厌所欲。
沿溯穷幽深，应接劳耳目。
开襟豁怀抱，壮观慰幽独。
却邀白云归，伴此岩下宿。
夜寒梦魂清，晓发轻装速。
仙游须再来，何当谢羁束。

草木冻死山中村，惟有梅花能返魂。
孤根不怕雪霜苦，冷艳似笑风云昏。
披芳独占歳寒地，擢秀肯待春风园。
溪边寒影自的的，月里皓色还温温。
飘零疏雨夕烟瞑，厌浥清露晨光暾。
玉妃游戏隘昆阆，缟衣飞出瑶台门。
幽姿耿介不可狎，欲问所以难为言。
嗅花嚼蕊更奇绝，侑我一醉玻璃樽。

玉局老仙人共许，秀骨于今已黄土。
人间无复见文章，空余戏墨归囊楮。
子能藏蓄真好事，便可秘惜传千古。
试将短句赞幽姿，却对此君难下语。
年来懒惰百事废，欲把锄犂逐农圃。
会栽修竹满园池，为引清风到庭户。
子诗往复句益奇，发我狂吟那可御。
超然对竹更吟诗，此病未知谁得愈。

闽山气候真不常，浪蘂浮花浑欲狂。
团团岩桂著春雨，擢秀不待秋风凉。
微舒嫩叶玉剪碧，巧缀碎颗金排黄。
木如犀理自坚致，喷作十里旃檀香。
沙阳满眼皆此树，安得白露零清商。
芳根端可伴真隐，他日移植梁谿傍。

房星之精下天驷，产此骐驎奉天子。
龙媒徕自大宛城，汗血生从渥洼水。
那知妙手居合淝，笔端能出神俊姿。
顾视清高气深穏，志意俶傥精权奇。
兰筋秀骨连钱直，细毛萧捎丰颊臆。
金鞿络首牵奚官，自中伏波铜马式。
一疋驻立一疋行，坐看千载风云生。
鸾旗在前属车后，虽有绝足何由呈。

平津景物晚依依，正是梅黄麦秀时。
云气遮山来骤雨，水痕侵石涨湍谿。
蒹葭带渚披离叶，松柏连山鼓舞枝。
迁客不堪流落恨，凭髙北望意凄洏。

子家积庆芝自生，紫云为叶金为茎。
世间美瑞子不有，分以遗我鸿毛轻。
煌煌秀色照轩槛，犹带雨露凄芳馨。
当留几案永为好，他日煮食驱三彭。

紫芝多产白玉峰，服食益寿增明聪。
人间采茹未易得，怅望古曲来悲风。
那知远谪见奇物，子家端是庆所钟。
煌煌三秀岂难并，玉干云叶方成丛。
嘉祥美瑞不自惜，掇以遗我诚由中。
甘芳胜菌滑胜乳，能杀三尸驱九虫。
童颜了视驻可久，堕髪落齿生应重。
嗟予迂疏与世阔，得食此物谁之功。
商山傥可追四皓，淮南安用寻八公。
骖鸾控鹤吾未暇，千里白云聊与同。

屹然高阁虚且通，溪山增秀来薫风。
皆云闽境似此少，岂但为最沙阳中。
栋楹显敞制度巧，饰以黝白非青红。
七峰倒景蘸层碧，十里平津流向东。
连山松桧郁葱蒨，一溪烟雨寒冥蒙。
沈沈月彩照清夜，漠漠云影摇苍穹。
眼光到处色皆翠，凝结至今劳化工。
几年落寞顾眄地，拈出始知观覧雄。
开筵置酒共临赏，正暑景物生秋容。
画船笳吹助清咽，津岸击鼓声逢逢。
世间万事非偶尔，成此一段传无穷。
我归三子子归我，毕竟假合谁之功。
人生会合自可乐，且须吸尽玻瓈锺。
他时追忆如梦寐，一笑胜游回首空。

高阁凝虚翠，虚斋泛碧川。
七峰连秀色，万户锁晴烟。
风物悲游子，登临集众贤。
伊蒲修净供，香雾缭芳筵。
嗜酒陶元亮，狂吟白乐天。
嫩菱披紫角，新荔擘红圆。
文字真清饮，溪山结胜缘。
画桥横䗖蝀，绣岭卧蜿蜒。
落日生气霭，移舟信溯沿。
星河光耿耿，风露气涓涓。
山吐三更月，人游半夜船。
乱萤行熠燿，宿鹭立联拳。
尽兴忘归櫂，衔杯约倒莲。
乘槎疑犯汉，御气欲登仙。
但有诗千首，何妨谪九年。
深惭二三子，陪我亦萧然。

蓬莱东隔沧溟寛，我欲游之恨无翰。
崆峒西峙冰雪积，崛起万仞良难攀。
不如随寓忻所惬，放逐爱此沙阳山。
苍松拂云雨溜溜，古涧凿石泉潺潺。
远峰三叠碧玛瑙，修竹个个青琅玕。
烟霞缥缈巧妆缀，极目秀色如可餐。
就中此亭更幽绝，泠然爽气洗我肝。
命名题字聊一戏，坐觉景物增清寒。
子为胜游真得侣，纤月正挂青云端。
诗篇雕琢愁肺肾，笔力渐阔生波澜。
当观佳致本来有，拈出便作一倍看。
百壶何必事狂饮，一斗自足资幽欢。
夜乘小艇鼓归櫂，平溪十里初不关。
更须风露稍凄冷，相约同自亭中还。

浥露披风浩莫收，嫣然秀色照清秋。
佳人日暮来何处，翠袖红妆相对愁。

处世若大梦，吾生感行休。
何须䌸轩冕，且复傲林丘。
云木千岩秀，烟波万壑流。
忘机齐物我，鱼鸟与君游。

草木何为亦发祥，灵芝三秀向沙阳。
成丛已茁枯梅上，盈尺还生卧柳傍。
叶若圆荷方泻露，色如紫椹更飘香。
惜哉地去长安远，不使公卿草贺章。

秀气蜿蜒作武夷，岩峦窈窕白云飞。
再游未尽平生兴，六幅生绡画得归。

青葱秀色一轩中，俯瞰梁朝万本松。
顶蹙风云疑偃盖，枝蟉雨露若蟠龙。
四时郁郁宁雕叶，千载亭亭不改容。
却笑宗人生岱岳，佞秦先得大夫封。

亭亭南山松，下荫千里道。
结根既得地，秀色亦何好。
岁寒霜霰苦，独立君子操。
如何慷慨士，百虑绕中抱。
寸心多感伤，摇摇若旌纛。
逝将归江湖，更拜散人号。

神化茫茫端莫测，不雨逾时忽盈尺。
谁云幽默志难通，一念周圆诚已格。
井枯河竭欲飞尘，麦秀渐渐实半娠。
翠虬潜伏杳无处，遗蝗出地方鳞鳞。
观音妙智悲慈主，为洒杨枝作甘雨。
应怜祷禬罄勤渠，致遣神人梦中语。
雨旸之数虽有时，迟速亦可精神移。
世间万法尽心造，报若影响宁难期。
不知今夕复何夕，千里风云来阵墨。
驱雷掣电雨建瓴，似赴前期初不忒。
威神自在谁复如，噀酒投髗术已疏。
有秋颇足慰民望，可喜更须烦史书。
衣冠北渡连墙堵，旅食经时念终窭。
已欣霖雨起蟠龙，更庆天兵擒猛虎。
迩来世事不挂心，惟有忧国思犹深。
安得年丰群盗息，归助击壤尧民音。

棣萼相荣华，鸰原同急难。
富贵何足羡，名节在所完。
吾家诸弟昆，擢秀森琅玕。
虽无金朱乐，顾有道义欢。
故人岂不多，谁念范叔寒。
卜筑九峰下，庇此拙且顽。
山光入户牖，溪水清不湍。
我屋虽无华，容膝审易安。
田畴半莨莠，念兹岁方艰。
虚室味图史，小圃蓻茝兰。
萧然寂寞滨，庶保余龄闲。
哲弟富才业，壮志思昭奸。
勉哉振此道，吾方闲处看。

稚年嬉戏曾游地，往岁飘零假道还。
溪水寒生江祖石，洞云深接九华山。
锦苔绿字几多在，石燕白鸥相与闲。
幕府诗人富家学，定留秀句满岩间。

天眷李唐能肖德，异人间出生其国。
于中贞观开元间，譬若丰年多黍稷。
曲江擢秀自妙龄，国器早被燕公识。
文词赡蔚冠后来，大册髙文振鸿笔。
孤生徒步起荒陬，职秉钧衡爵侯伯。
一时推挽尽正人，谠议嘉谟咸可绩。
能于偏校识胡情，此理未可常情亿。
哥奴岂是郎官材，谁使岩廊久践历。
眉宇津津挟兔雕，酝藉居然困摧抑。
正衙造膝访相臣，岂止伶官论安叱。
天意方将启禄山，帝心那解疑仙客。
房帷阴谋独上陈，三子未冤繄巨力。
伟哉相业继姚宋，允矣威声落夷貊。
千秋金鉴奉君王，仁者之言古遗直。
咏燕论心讵免猜，赋扇陈情竟何意。
黄锺毁弃瓦釜呜，凤去鸮鸱集槐棘。
固知骨鲠易婴鳞，坐使奸谀得乘隙。
一麾出守来荆蛮，直道忘怀谢欣戚。
诗篇冥助得江山，文史终年自怡怿。
渔阳鼙鼓震长安，祸乱宁从一朝积。
翠华西幸蒙尘飞，蜀道艰难会相忆。
至言逆耳弃不收，遣祭徒劳长叹息。
古来忠谠尽如此，端欲济时如谷帛。
空令万世沧海南，崒兀髙名配韶石。
于粲荔丹蕉叶黄，庙貎屹然兹血食。
身亡道立复何求，失策自与当时惜。
丹青谁为写清姿，风度严凝见颜色。
顾侯好古如古人，此本云自韶阳得。
笏囊无复使人持，奕奕蝉冠照虚壁。
象设曾闻铁作胎，英灵尚想心犹赤。
拜公遗像激懦衷，怅望天南瘴江碧。
髙辞险语极揄扬，勉强追酬愧非敌。

岁晏群阴积，天髙霰雪晴。
西山来爽致，小阁湛虚明。
曲槛驰孤照，微云点太清。
泛观周宇宙，旷望出枝撑。
九陇龙蛇伏，梁谿组练萦。
翠烟浮近市，碧瓦丽髙甍。
湖外千岩秀，林端一带平。
松篁森荟蔚，楼观郁峥嵘。
天末氛埃敛，坤倪物象呈。
清风生户牖，秀色入轩楹。
北极星辰拱，东皋雨露赢。
寸怀舒远目，万感集孤情。
忆昨陪螭殿，终年侍玉京。
含毫青琐闼，通籍凤凰城。
奖擢知恩重，临危觉死轻。
囊书朝入奏，幞被夕徂征。
去历谿山险，归虞盗贼惊。
西江足波浪，南国满旃旌。
迂路良非策，寻家不计程。
天戈戡猰貐，庙略扫欃枪。
芜没田园在，欢呼仆隶迎。
乱离才甫定，患祸忽相婴。
风木悲摧感，祥琴惨怆声。
誓终坟墓守，望绝缙绅荣。
卜筑诚长计，栖迟岂钓名。
当为千载蛰，那作九皋鸣。
示舌羞张子，轻身笑祢衡。
盘桓且丘壑，腾踏自公卿。
未具函关驾，聊从谷口耕。
岁功方险恶，供给敢丰盈。
瘠陇饶稂莠，彪池秕稻秔。
何心谋肉食，充腹但藜羮。
孤笑弹长铗，微吟就短檠。
开编聊自慰，攻苦饱曾更。
卮酒和糟粕，盘飧杂蚌蛏。
恐须食翠柏，尚未𣃁黄精。
腊破冰澌解，春回草木萌。
且休吟蟋蟀，行复听鸧鹒。
献岁三朝始，初阳一气亨。
小梅舒冻枿，疏柳茁枯茎。
帘幕还飞燕，园林又转莺。
试编居士𪨗，学种故侯寓。
抱瓮浇芝术，聮畦莳杜蘅。
摘甘聊共剖，钓美得同烹。
烟艇笭箵穏，云谿略彴横。
行吟携古锦，坐隐寄文枰。
据石从欹帽，临流可濯缨。
闲中端有趣，身外更无营。
古寺回峦拥，细泉幽窦倾。
带云斟晓杓，和月贮春罂。
绕径摇金碎，循除响玉琤。
由来穿蜡屐，未必羡葱珩。
借问披衣惯，何如结佩綪。
端知绶若若，不假铁铮铮。
匠石宜遗栎，山川讵舍骍。
甘为书里蠧，惮作庙中牲。
云鹄翰方铩，风鸢羽正翃。
隐沦随绮皓，葅醢叹韩彭。
坐逸真侥幸，时康孰使令。
普天期一稔，率土庆群氓。
耒耜三农出，仓箱万宝成。
余粮饱羸瘵，大屋芘嫠{姰/子}。
稚耋皆含哺，潢池不弄兵。
人咸安畎亩，吾亦乐柴荆。
已与猿猱侣，犹怀犬马诚。
忧心虽悄悄，执节信硁硁。
老去将忘世，朋来且命觥。
嘉宾期座满，陋巷或车轰。
幽鸟会心近，良辰乐事并。
黄粱葅露薤，白蟹芼霜橙。
何苦三升恋，当为五斗酲。
涧莼舒翠缕，林笋脱文{衤朋}。
池草铺新绿，亭花藉落英。
醉眠方栩栩，儿泣任喤喤。
庭树朝嘲雀，书帷夜话蜻。
心清香篆缭，耳隐梵钟枪。
游宦从诸季，浮沉许拙兄。
棣华知晔晔，伐木亦丁丁。
操履资磨琢，论文贵讨评。
杖藜扶跛倚，药剂发聋盲。
绝倒心都醉，奔驰视只瞠。
风流怀卫玠，敏捷忆袁宏。
愿见摩天手，真成掷地玎。
戈矛万人敌，脍炙五侯鲭。
意妙操干舞，声希舍瑟铿。
味深饴醴酪，调古奏韺{径彳=音}。
文社谁襟袖，诗坛为主盟。
中书仗毛颖，发墨赖陶泓。
友直常希黯，言刚酷鄙枨。
藏刀真善割，胶柱未能筝。
数马须资策，驰车必式衡。
传家惟义训，教子谢金籯。
婚嫁何时毕，遨嬉莫我争。
浮家苕水去，乘兴剡川行。
吴殿悲游鹿，秦宫吊拱鼪。
炉峰看瀑布，缑岭听吹笙。
神岳登嵩华，仙洲指沃瀛。
冲天思御鹤，跨海欲骑鲸。
浩荡愁千古，翺翔抚八纮。
会当期若士，髙揖笑浮生。

岁晏群阴积，天髙霰雪晴。
西山来爽致，小阁湛虚明。
曲槛驰孤照，微云点太清。
泛观周宇宙，旷望出枝撑。
九陇龙蛇伏，梁谿组练萦。
翠烟浮近市，碧瓦丽髙甍。
湖外千岩秀，林端一带平。
松篁森荟蔚，楼观郁峥嵘。
天末氛埃敛，坤倪物象呈。
清风生户牖，秀色入轩楹。
北极星辰拱，东皋雨露赢。
寸怀舒远目，万感集孤情。
忆昨陪螭殿，终年侍玉京。
含毫青琐闼，通籍凤凰城。
奖擢知恩重，临危觉死轻。
囊书朝入奏，幞被夕徂征。
去历谿山险，归虞盗贼惊。
西江足波浪，南国满旃旌。
迂路良非策，寻家不计程。
天戈戡猰貐，庙略扫欃枪。
芜没田园在，欢呼仆隶迎。
乱离才甫定，患祸忽相婴。
风木悲摧感，祥琴惨怆声。
誓终坟墓守，望绝缙绅荣。
卜筑诚长计，栖迟岂钓名。
当为千载蛰，那作九皋鸣。
示舌羞张子，轻身笑祢衡。
盘桓且丘壑，腾踏自公卿。
未具函关驾，聊从谷口耕。
岁功方险恶，供给敢丰盈。
瘠陇饶稂莠，彪池秕稻秔。
何心谋肉食，充腹但藜羮。
孤笑弹长铗，微吟就短檠。
开编聊自慰，攻苦饱曾更。
卮酒和糟粕，盘飧杂蚌蛏。
恐须食翠柏，尚未𣃁黄精。
腊破冰澌解，春回草木萌。
且休吟蟋蟀，行复听鸧鹒。
献岁三朝始，初阳一气亨。
小梅舒冻枿，疏柳茁枯茎。
帘幕还飞燕，园林又转莺。
试编居士𪨗，学种故侯寓。
抱瓮浇芝术，聮畦莳杜蘅。
摘甘聊共剖，钓美得同烹。
烟艇笭箵穏，云谿略彴横。
行吟携古锦，坐隐寄文枰。
据石从欹帽，临流可濯缨。
闲中端有趣，身外更无营。
古寺回峦拥，细泉幽窦倾。
带云斟晓杓，和月贮春罂。
绕径摇金碎，循除响玉琤。
由来穿蜡屐，未必羡葱珩。
借问披衣惯，何如结佩綪。
端知绶若若，不假铁铮铮。
匠石宜遗栎，山川讵舍骍。
甘为书里蠧，惮作庙中牲。
云鹄翰方铩，风鸢羽正翃。
隐沦随绮皓，葅醢叹韩彭。
坐逸真侥幸，时康孰使令。
普天期一稔，率土庆群氓。
耒耜三农出，仓箱万宝成。
余粮饱羸瘵，大屋芘嫠{姰/子}。
稚耋皆含哺，潢池不弄兵。
人咸安畎亩，吾亦乐柴荆。
已与猿猱侣，犹怀犬马诚。
忧心虽悄悄，执节信硁硁。
老去将忘世，朋来且命觥。
嘉宾期座满，陋巷或车轰。
幽鸟会心近，良辰乐事并。
黄粱葅露薤，白蟹芼霜橙。
何苦三升恋，当为五斗酲。
涧莼舒翠缕，林笋脱文{衤朋}。
池草铺新绿，亭花藉落英。
醉眠方栩栩，儿泣任喤喤。
庭树朝嘲雀，书帷夜话蜻。
心清香篆缭，耳隐梵钟枪。
游宦从诸季，浮沉许拙兄。
棣华知晔晔，伐木亦丁丁。
操履资磨琢，论文贵讨评。
杖藜扶跛倚，药剂发聋盲。
绝倒心都醉，奔驰视只瞠。
风流怀卫玠，敏捷忆袁宏。
愿见摩天手，真成掷地玎。
戈矛万人敌，脍炙五侯鲭。
意妙操干舞，声希舍瑟铿。
味深饴醴酪，调古奏韺{径彳=音}。
文社谁襟袖，诗坛为主盟。
中书仗毛颖，发墨赖陶泓。
友直常希黯，言刚酷鄙枨。
藏刀真善割，胶柱未能筝。
数马须资策，驰车必式衡。
传家惟义训，教子谢金籯。
婚嫁何时毕，遨嬉莫我争。
浮家苕水去，乘兴剡川行。
吴殿悲游鹿，秦宫吊拱鼪。
炉峰看瀑布，缑岭听吹笙。
神岳登嵩华，仙洲指沃瀛。
冲天思御鹤，跨海欲骑鲸。
浩荡愁千古，翺翔抚八纮。
会当期若士，髙揖笑浮生。

縠水柯山蕴秀奇，精忠深结冕旒知。
玉堂视草久推重，金椀书名犹恨迟。
廊庙未应忘泽物，江山且复助题诗。
殷勤寄录韩公事，好为斯民更筑基。

九峰秀色照溪回，古寺峥嵘殿阁开。
漱玉泉声锵石洞，郁蓝天影抱琼台。
亲宾情话真难得，岩壑幽寻岂易来。
且复淹留同一醉，未应遄櫂念归哉。

平湖渺漫烟苍苍，菰蒲擢秀新荷香。
渔舟演漾出深浦，舟中鲜鳜肥而臧。
传呼就买不论价，得钱留鱼鱼眼光。
细鳞哆口传鬐鬛，斓斑点黑微涂黄。
巨盆汲水养余息，拨剌奋尾犹洋洋。
付庖荐酒择困者，挥刀切玉芼桂姜。
曲生风味已酝藉，得此更使不可忘。
松江之鲈不足忆，银色讵数绵州鲂。
惜哉行役难驻櫂，一饱未许杯盘常。
雨蓑烟笠乃吾事，安得独钓青茫茫。

多年不省庐山面，江上初从望中见。
秀骨苍颜五老人，顾我欣然如素善。
香炉峰顶紫烟浮，瀑布遥看银汉流。
云舒霞卷互明灭，倏忽变态无停留。
却疑清梦寻丘壑，风物何为宛如昨。
纵令真是梦中看，梦未觉时良不恶。
平生所愿今乃偿，寛著日月游山房。
青鞋布袜久已办，百钱挂杖聊徜徉。

五峰秀出如五老，须髪苍然长美好。
问之不肯道姓字，俨若子房从四皓。
商山采芝亦已久，汉庭辟谷何其早。
优游相与定储皇，携手江湖共幽讨。
化为峰石寄山巅，下视尘寰真电扫。
衣冠想像犹伟然，容貌至今初不槁。
祗应明月见当时，间有白云来问道。
逝将筑室近峰前，岁晚相依得相保。

庐阜秀江南，凝结尽云母。
泉源乃云腴，甘冽固其所。
悬为瀑布垂，蹙作龙鸾舞。
交流涧谷中，厥味皆锺乳。
僧坊有能事，致远劳汲取。
凿石为通渠，计里不计步。
回环绕山麓，髙下映檐庑。
蜿蜿虹腰转，溜溜螭头吐。
沛然饮濯余，灌溉及园圃。
谁将创物智，作此济众祖。
暂劳逸则永，心一力乃举。
岂惟小物然，万事尽如许。
吾道何其衰，寤寐慨思古。

孤峰秀拔翠嶤岧，峰顶虚无是紫霄。
从此上宾朝帝所，直须穏跨玉龙腰。

道人心境闲，种花白云乡。
交柯碧珊瑚，薿薿众叶光。
弱质资灌溉，孤根怯清霜。
治畦檐庑间，晏温借朝阳。
我来恨太晚，不见花吐房。
想像正开时，淡紫兼微黄。
濯濯炫秀色，霏霏{亻袅}天香。
空余风露枝，璀璨绕回廊。
地灵草木润，长与兰蕙芳。
明年花更好，矫首遥相望。

舍櫂湓浦城，税驾柴桑里。
缅怀靖节翁，衡宇兹避世。
乞食虽甚贫，折腰肯为米。
陶然傲羲皇，独得醉中意。
三径不愿余，五斗聊自诔。
优游晋宋间，俯仰无可愧。
若人骨已朽，凛凛有生气。
斜川尚环流，层城亦秀峙。
如何髙世士，庙貌乃颓圮。
谁将一觞酒，荐此菊与杞。
朗咏归来辞，感叹成坐起。

我观大圆鉴，莹澈靡瑕垢。
清光溢寒蟾，碧井窥古甃。
冰池绝埃尘，玉璧无肉好。
不知何年铸，款识杂篆籕。
冷然照肝胆，况烛须眉秀。
英英张公子，辍赠意独厚。
使我正衣冠，更以别妍陋。
嗟予罹百忧，半世困驰骤。
苍浪齿髪衰，已觉成老丑。
幸兹置寛闲，闭户念往咎。
冠欹与珮落，颠倒散襟袖。
平生遭谤谗，白黑坐分剖。
逝将杜德机，渐可塞智窦。
岂徒齐美恶，端欲一昏昼。
鉴焉何所施，无乃虚授受。
聊持戏凤匣，藏此蟠螭纽。
精光秘不露，犹使魑魅走。
讵逃鹦鹉形，时作蛟龙吼。
君看方寸间，此物谁蔽覆。
灵台湛虚明，广博含宇宙。
纤毫莫凝结，万象悉笼囿。
宁随古今移，不逐面目皱。
人人各具足，一一谢雕镂。
无尘安用拂，表里自通透。
诸佛亦何为，四智此为首。
祖师持出游，法器久已就。
那将清浄眼，更入烦恼蔀。
随缘梦幻中，坐阅蛮触鬭。
本来妙明心，一念证无漏。
持此还寄君，试问承当否。

一带林峦秀复奇，每来凭槛即开眉。
好山深会诗人意，留得夕阳无限时。

重君爱诗书，孜孜不知老。
白发末理生，惟谈圣人道。
爱君妙山水，所得是神气。
尺素写林峦，邈有千里意。
今日江南行，孤云无繋程。
直指九华峰，去扫先君茔。
却来华阳川，与我溪上盟。
行歌紫芝秀，坐啸清风生。
炼真变金骨，飘飘朝玉京。
结成物外游，忘此天下情。

九苞颜色春霞萃，丹穴威仪秀气殚。
题品直须名最上，昂昂骧首倚朱栏。

篱边菊秀先生醉，桑下雏娇稚子仁。

江山千里接仁封，都在东南秀气中。
借问玉皇香案吏，蓬莱何似水晶宫。

蹑屐上高山，亭在半山侧。
猿鸟戏层台，烟霞含秀色。
复知名利心，到此堪俱息。

火云烁尽天幕腥，水光弄碧凉无声。
荷华千柄拂烟际，杰然秀干骈双英。
天敕少昊偏滋荣，宵零仙露饶金茎。
袅袅飘风起天末，绿华珰珮来琤琤。
觥觞式宴资击赏，何人掞藻飞笔精。
越国亭亭八百里，木兰泛咏称明媚。
争如锦水派繁江，孤根擢翠葩分腻。
紫清合曜流霞晖，楚台无梦朝云飞。
韩虢佳人新侍宠，温泉宫里赐霞衣。
赫赫曦阳在东井，珍房萃作皇家庆。
流火初晨复毓灵，连璧更疑唐杰盛。
眇观熙政接元和，嘉谷重荣田野歌。
高宗昔庆刘仁表，五色卿云世甚少。
我今取喻进德流，优哉祥莲出池沼。
草莱泥滓俱弃捐，致君事业殊商皓。
归作皋夔稷卨臣，同心一德翊华勋。

不惮移根远，姑怜向日姿。
春风从自得，夜雨况相资。
敏速飞霜镢，婆娑拥碧枝。
幽葩兹有待，杂卉漫多奇。
野藿非余尚，庭兰盍尔知。
倾心安所守，卫足岂其私。
得地何妨徙，干霄固可疑。
采幢须夏节，绿饼与秋期。
莫以藂生陋，唯其秀出宜。
迁非拔茅进，爱岂揠苖为。
色解凌溪锦，花应当酒卮。
遶栏窠尚小，傍砌影犹卑。
援护情宜倍，栽培力已施。
桃蹊容烂熳，竹迳耸参差。
不待毛嫱妒，何嫌鲁相辞。
土培忧压嫩，竹插为扶欹。
疏密齐行列，芳华递疾迟。
纤茎簪间导，繁蘂珥交垂。
恐践禽须逐，防侵草必夷。
养完先固本，采折俟乘时。
屡戒园夫守，频烦墨客窥。
拾来同地芥，吟就比江蓠。
泛与萧蒿长，偏饶雨露滋。
何如君子德，修直任荣衰。

我爱昭州士，平居富塾庠。
兴贤尊汉诏，论秀美周乡。
艺苑蒲开堞，书堂缥结囊。
蟾宫前后进，一一手间香。

长洲茂苑占幽奇，岩榭珍台入翠微。
园李露浓三色秀，径桃烟暖一香飞。
月临夕树乌频遶，风揭珠帘燕未归。
弭盖暂欢成结恋，斜阳凭栏独依依。

严霜沾百草，不问菊与兰。
行观秀色萎，坐使芳意残。
有酒聊自把，无萱良鲜欢。
安得青精饭，为驻颜如丹。

此地横青嶂，当年耸紫氛。
碧花岩下柰，玉叶岭边云。
宝势三神秀，灵风百草薰。
将军精爽在，可解勒移文。

甘泉司计署名高，出拜行台帝綍褒。
使节远笼三壤赋，官仪清坐七兵曹。
时平汉斧宣威力，岁稔湘帆缮贡劳。
秋晚洞庭山水秀，定知怀古费宫毫。

浙河分镇压东西，铁瓮由来重会稽。
地势顿惊江海近，天文全觉斗牛低。
鸣秋鼓角翻朱鹭，映日楼台拂彩霓。
绿发名郎才韵秀，政成看奉紫芝泥。

贪铸金钱盗写符，何曾七国戒前车。
长生不待炉中药，鸿宝谁收箧里书。
碧井床空天影在，小山人去桂丛疏。
云中鸡犬无消息，秀麦渐渐遍故墟。

结庵雄踞妙髙峰，孤秀巉然万境通。
不见德云空住处，却须相遇别峰中。

小阁峥嵘面九峰，暮天秀出碧芙蓉。
孔明夲有躬耕志，却合归来看卧龙。

采采荣木，春华于兹。
及尔素秋，风霜瘁之。
寒暑代谢，荣枯有时。
改柯易叶，翩其陨而。
苍苍松柏，擢干蟠根。
风霜虽厉，秀色长存。
君子进德，以道为门。
岁寒时艰，节义弥敦。
惟天于余，赋此拙陋。
材不趋新，学惟求旧。
黾勉夙夜，其何能富。
屡冒艰危，内省不疚。
先公有训，岂敢失坠。
敬慎威仪，圣言是畏。
铅刀虽钝，驽马希骥。
一割之功，十驾而至。

武夫恶文士，每见辄不喜。
排纷须大剑，安用毛锥子。
岂知管城翁，功阀著青史。
羲之笔阵图，善战固其理。
贤哉小谪仙，好古良有以。
独怜中书君，飘泊无定止。
谁将素琅玕，实此锦绣篚。
瑶山列群峰，玉笋连厥趾。
置君丘壑间，未觉形神滓。
光联玉蟾蜍，含冻共棐几。
玲珑小九华，一一名可指。
作诗寄远人，为洗尘埃耳。
秀句与珍玩，清绝那可拟。
灿然珠玉间，尚许蒹葭倚。
我生堕江湖，放浪谢簪𫄳。
尘泓久寂寞，秃颖亦颓委。
当为千里赠，勿念一枰耻。
配此古兽炉，缥缈孤烟起。

黄菊已槁余微馥，白菊初开叠罗縠。
秀容丰淡却嫣然，故伴幽人慰愁独。
吾闻此种南阳多，千花万蘂争骈罗。
郁葱佳气久萧瑟，怅望菊潭今若何。

怀泽为邦古郁林，江边邑屋树森森。
山连八桂峰峦秀，地近重溟雾雨淫。
岁久承平消瘴疠，时危争战觉幽深。
试谋十亩膏腴地，丹荔青蕉获我心。

华堂髙敞为思元，善政相望数百年。
册府声名秀群玉，海邦岩洞有叁天。
漫郎去久风流在，病客来临道里邅。
圣主中兴谁作颂，愿观老手笔如椽。

江水如练带，江石如马肝。
双流会合处，蹙作蛟龙蟠。
我来暑气初，骤雨成惊湍。
云收暮山出，秀色屏中看。
缺月挂木末，光辉溢清寒。
冷然适我心，遇境随所安。
夜久转寥閴，髙松露华漙。
独坐念平生，行路真漫漫。
危肠易感激，不待闻哀弹。
犹欣碧川涨，没尽风雷滩。

上主疏封地，中兴启帝图。
江山连肇庆，云物接苍梧。
秀气蟠南极，神功本禹谟。
邦人荣望意，开府映番禺。

五山秀峙若飞腾，下有澄潭百丈清。
不用燃犀窥秘怪，从来神理恶分明。

端溪出砚材，最贵下岩石。
珍物乃卵生，孕此马肝色。
世传鸲鹆眼，通透盖其脉。
颇同阮步兵，见客作青白。
我来岩中游，幽探偶有获。
温然一片玉，秀润满书宅。
断成蛟龙池，涩滑宜笔墨。
当观管城翁，沐发散简策。
嗟余好陶泓，收拾积珪璧。
得此余可忘，一生能几屐。

回廊小殿枕崔嵬，接武东坡我复来。
江色苍茫山耸秀，蔚蓝天影抱琼台。

神山失凭依，漂泊西南州。
连峰蟠秀气，作镇苍溟陬。
世传朱明洞，深秘未易求。
夜半见赤日，光若金鳌浮。
我来夏正中，川涨通行舟。
弭櫂泊头渚，遂作罗浮游。
山灵悯病暑，风雨为变秋。
云开远岫出，黛色散不收。
篮舆陟翠微，颇得精庐幽。
雅志惬丘壑，斯行岂人谋。
愧烦五色雀，顾我鸣啁啾。
寓目天水永，微茫见瀛洲。
中原正云扰，盗贼屯蜂蟊。
而我卧云海，归途亦淹留。
逝将憩真境，秘诀追前修。
稚川不可见，得见野人不。

罗山与浮山，对峙蹲两股。
有如垂天鹏，决起初振羽。
兹山乃东麓，秀若芙蓉吐。
谽谺岩洞开，地裂娲不补。
何人履石上，修趾映玄乳。
当时巨灵氏，擘华不用斧。
蹈躟意未已，遗拇到南土。
连山乃浮来，海若助掀舞。
强称金仙人，谁见来接武。
坳洼逾镌𫔇，缕脉分踵拇。
何尝藉青莲，长此濯白雨。
颇疑秦汉间，方士恣飘鼓。
凿成巨人迹，聊示神仙府。
祖龙茂林翁，雄毅犹猛虎。
一为异端惑，种种受欺侮。
我为江海行，风雨齐万弩。
余生屡涉险，何异孤注赌。
已从罗浮游，胜境敢多取。
天公本无私，尤物随意主。
阔视天壤中，沧洲乃吾圃。

避地寓江左，精庐极深幽。
驾言穷胜赏，遂作龙潭游。
暑气敛以退，轻云蔼而浮。
疏林未摇落，山色宜清秋。
萝磴穿窈窕，松风散飕飗。
铁花秀石壁，玉韵锵溪流。
谁将三峡桥，断取来岩陬。
会心得佳趣，浊酒相献酬。
嫩菊青可摘，寒蔬郁堪羞。
乐哉山林间，乃尔远世忧。
岂知江淮𣸣，杀气横戈矛。
幽讨未云已，散策层冈头。
天绅拖修瀑，落此万丈湫。
空蒙杳霭中，时有飞鱼游。
神物不可见，下隐长黄虬。
百谷正焦枯，胡为此淹留。
会乘风雷便，一起泽九州。
我与二三子，于世初无求。
萧然岩壑姿，正可擅一丘。
愿言假吾居，聊作潜珍谋。
玉函畀思邈，贝阙归灵修。
何须挟白羽，共逐青绡牛。

山秀波平望不穷，此身浑堕翠光中。
兵戈满眼栖何地，注目溪头群玉峰。

旧游浑似梦，佳处每难忘。
地僻溪山秀，春深草木香。
世途方梗棘，老景自凄凉。
衲子那知此，闲中气味长。

秀岭云屏拥，湍流玉佩锵。
竹光深锁翠，兰气暗腾芳。
岂谓兵戈日，来登君子堂。
美才方世用，嘉遁自难忘。

平昔传闻十八娘，丰肌秀骨有余香。
今朝亲到芳丛下，应许幽人餍饫尝。

灵源韫秀异，杰出闽粤间。
神功谢镌凿，妙境森回环。
曲磴下窈窕，髙岩上孱颜。
松萝互荫翳，正暑生清寒。
路转人寂寂，泉飞涧潺潺。
乘髙望云海，天末波涛翻。
伟哉宇宙中，有此气象寛。
诸子雅好游，蜡屐履山樊。
佳客来自远，复共一日欢。
而我抱衰疾，屏居方杜关。
岂不乐山水，宴坐心不阑。
神游八极表，目寓无髦蛮。
块视众岳小，杯看五湖悭。
矧兹几案物，安用劳跻攀。
登临务得隽，无乃见一斑。
作诗调诸子，醉语不可删。
秋风动林壑，冻雨洗尘寰。
新凉至万里，浓翠浮千山。
白云出何心，飞鸟倦自还。
兴尽盍遄返，胜游宜勿殚。

寻盟访鼓山，风物宛如昨。
山中有开士，弹指成杰阁。
应真飞锡来，一一得所托。
翚飞骞栋甍，绚烂丽丹雘。
峨峨大顶峰，孤影入檐角。
乃知象教力，建立必卓荦。
却为灵源游，云木互参错。
岩深松桂香，石古苔藓剥。
冬温日清美，景短气萧索。
天然资野逸，安用遮翠幕。
快哉缅登临，及此小摇落。
乘髙望瀛海，南极露垠堮。
蓬壶在跬步，谁谓仙山邈。
苍茫杳霭中，万象恣磅礴。
回头睇中原，郡国半沙漠。
犬羊污宫殿，蛇豕穴城郭。
畴能挽天河，一洗氛祲恶。
我生多艰虞，久矣衰病作。
君恩听言归，养拙侣猿鹤。
忽忽岁遒尽，平子殊不乐。
幸同二三子，杖履遍丘壑。
跻攀力尚强，谈笑心无怍。
野鹿饱丰甘，冥鸿在寥廓。
翻思轩冕间，何异遭束䌸。
斯游信清绝，妙赏寄寂寞。
晚来凄以风，远色秀增岳。
泠泠钟磬声，随月度林薄。
惄焉感时心，未免如陨箨。
倘能驾云螭，岂复忧世瘼。
会当期若士，相与踞龟壳。

来嫔初卜凤和鸣，谁谓今闻薤露声。
妇道宜传青史笔，壸仪犹在锦官城。
承家早庆芝兰秀，主馈空余蘋藻诚。
念旧二卿情意厚，可堪孤坐想平生。

粹然而深，如玉在山而珠在渊。
颀然而长，如野鹤之处鸡群。
谓是为了，四大假合，何者是真。
谓是非了，五峰秀出，望之俨然。
道与之貌，丹青所传，其有不得而传者耶。
皓月普分千水影，清光常满一轮中。

寒梅残几枝，插花无点髪。
僧房不得地，飘零人所忽。
谿风晚来急，寻香堆碎月。
不料东城春，娇黄方秀发。
新诗寓佳赏，留情宁一物。
芳卉满春山，篮舆来莫歇。

杰峰秀岭竞崔巍，缓引篮舁不用催。
一径灵虚飞鸟上，四围春色画屏开。
鹿门未有携家便，雁荡何妨筑室来。
已上封章乞闲散，勿令俗驾却轻回。

庆吊从来不下堂，漫劳善颂费雕章。
自嗤梦已空花散，更看诗为寐语忙。
论每阔疏时所弃，才称美秀上难忘。
我宜屏迹君当起，出处相违恐两伤。

骚人足奇思，香草比君子。
况此霜下杰，清芬绝兰茝。
气禀金行秀，德备黄中羹。
古来鹤髪翁，餐英饮其水。
但恐蓬藋伤，课仆加料理。

竹外清疏侵碧溪，谿边竹澹烟雨霏。
闲看雪岭题诗罢，醉散西郊信马归。
霄汉直愁双阙迥，梦魂长著五陵飞。
故园秀木又春色，只恐归去池台非。

江山有英气，草木多秀拔。
仙圣之所庐，着眼尽现杰。

吟残翻水笔生春，秀句惊人字字新。
赋料扬雄谁可敌，才高太白善无邻。
清心鸣镝增豪气，刮膜神篦净俗尘。
唯有诉穷疑太过，文章从古忌悲辛。

英髦云集几千人，群试争看艺绝伦。
一鼓搴旗先作气，三场下笔要如神。
决科无失青毡旧，拜赐重添绿绶新。
秀发孙枝吾欲见，梦魂已到上林眷。

德润洮湖阔，心平福地安。
流风前辈似，雅量鄙夫寛。
松菊开三径，芝兰秀二难。
百年如转烛，萧瑟夜堂寒。

地发湖光秀，神锺鹤骨清。
髙谈排俗子，执友遍时英。
枳棘鸾栖在，松楸马鬛成。
欲收东望眼，流涕若为情。

漳南周匡物，竞秀元和年。
作句诧亲友，进为乡党先。

春水有秀色，野云无俗姿。

山势凌空下郁迂，前森秀岛应台符。
洞中古老传仙迹，望外风光接海隅。
屹若臣心彊谏剖，嵌如龟腹效灵刳。
清幽景致仁人乐，谁为名标胜地图。

柳丝拂拂弄东风，日色春容一样同。
嫩草破烟开秀绿，小桃和露拆香红。

樱桃初荐杏梅酸，槐嫩风高麦秀寒。
惆怅东君太情薄，挽留时暂也应难。

薄云疏日弄阴晴，山秀湖平眼界清。
不必西风吹叶下，愁人满耳是秋声。

饥禽高噪日三竿，积雪回风堕指寒。
秀色暗添梅富裕，绿梢明报竹平安。
冷侵翠袖诗肩耸，春入红炉酒量宽。
帘外有山千万叠，醉眸浑作怒涛看。

嶷嶷玄英孙，闻风自鄞川。
朅来苕霅间，王事亦复联。
相遇一倾盖，论交即忘年。
开口见城府，落笔生云烟。
寻春五亭岸，钓月双溪船。
杯行各酣适，箕踞忘拘牵。
放辞发奇伟，捜句穷镵镌。
我时怯欲降，退壁常自坚。
俯首试外台，一矢双雕连。
联镳仲与季，三秀来差肩。
群隽为辟易，拱手不敢前。
折棰破大敌，未足烦戈鋋。
风低忽垂翅，信命付诸天。
公飞东阳舄，我访兰亭贤。
双鱼数流问，五马方荐延。
摄事古山阴，晤语复粲然。
禅心扣空寂，蔬饭捐荤膻。
一洗尽玷缺，皎皎尺璧圆。
继从甘陵游，假道仍周旋。
飘零我蓬转，渠敢自意全。
邂逅凤凰阙，公亦仍迍邅。
宦学旧軰行，金狨覆文鞯。
以及后来秀，青云各联翩。
公方驾别车，去即三山巅。
俟期下吴越，寄迹无一廛。
尚及秋风残，饱脍鲈鱼鲜。
我陋不足数，生理亦可怜。
尔来犯不韪，策足英俊躔。
文羞白羽扇，中岂青铜钱。
家风故不恶，蹇步徒加鞭。
迷途得蹭蹬，奄奄如寒蝉。
别公起归思，端欲驱其先。
经营一囊粟，攀附嗟无缘。
擿耳听知音，拂拭朱丝弦。
一札行亦驰，两桨定复还。
阔步白玉堂，一挥笔如椽。

嶷嶷玄英孙，闻风自鄞川。
朅来苕霅间，王事亦复联。
相遇一倾盖，论交即忘年。
开口见城府，落笔生云烟。
寻春五亭岸，钓月双溪船。
杯行各酣适，箕踞忘拘牵。
放辞发奇伟，捜句穷镵镌。
我时怯欲降，退壁常自坚。
俯首试外台，一矢双雕连。
联镳仲与季，三秀来差肩。
群隽为辟易，拱手不敢前。
折棰破大敌，未足烦戈鋋。
风低忽垂翅，信命付诸天。
公飞东阳舄，我访兰亭贤。
双鱼数流问，五马方荐延。
摄事古山阴，晤语复粲然。
禅心扣空寂，蔬饭捐荤膻。
一洗尽玷缺，皎皎尺璧圆。
继从甘陵游，假道仍周旋。
飘零我蓬转，渠敢自意全。
邂逅凤凰阙，公亦仍迍邅。
宦学旧軰行，金狨覆文鞯。
以及后来秀，青云各联翩。
公方驾别车，去即三山巅。
俟期下吴越，寄迹无一廛。
尚及秋风残，饱脍鲈鱼鲜。
我陋不足数，生理亦可怜。
尔来犯不韪，策足英俊躔。
文羞白羽扇，中岂青铜钱。
家风故不恶，蹇步徒加鞭。
迷途得蹭蹬，奄奄如寒蝉。
别公起归思，端欲驱其先。
经营一囊粟，攀附嗟无缘。
擿耳听知音，拂拭朱丝弦。
一札行亦驰，两桨定复还。
阔步白玉堂，一挥笔如椽。

若人儒林秀，俊声自孩提。
振鬛日千里，众眼惊月题。
盍登要路津，献纳苏黔黎。
聊乘使者车，枳棘非鸾栖。
戢翼下吴会，客路秋风凄。
弭帆江之濵，归梦先苕谿。
寄傲水南北，忘怀玉东西。
况乃味禅悦，已知昔途迷。
坐笑老婆禅，杖拂劳提撕。
祗应浩然气，中宵吐虹霓。
功名傥来遇，未免云衢跻。
只今宠辱际，渊澄看旋鲵。
龙钟秣陵守，短髪那胜箆。
邂逅见亹亹，野鹤羞凡鸡。
言句谢筌筏，未易穷端倪。
归来见詹尹，宁复问突梯。

奉诏辞北阙，把麾到南州。
向来政已拙，老去语更偷。
条教虽屡下，疮痍何时瘳。
犹喜豺虎息，稍解圣主忧。
英英幕中彦，红蕖泛清流。
袖手听婉画，药石兼珍羞。
衰迟樗栎姿，万一桑榆收。
吾人南丰秀，未应仄席求。
飘泊乘别车，惠然肯来游。
周旋见家规，会合非人谋。
清诗日砻琢，不厌枯肠捜。
束书赴嘉招，掉臂不我留。
我无青玉案，何以报所投。
从兹谢泪洳，龙门看吞舟。

高谊天涯日讲闻，欲趣函丈畏深文。
佳言阻听霏霏屑，秀句欣披蔼蔼云。
鸳序略同惭晚遇，銮坡并直记宵分。
中朝多少登龙客，应拟沙堤御李君。

昔闻城东园，欲往常不款。
今来天气佳，茶瓯起衰懒。
杖藜出门去，如膜开病眼。
木叶犯新霜，瓜田带余暖。
川源疑有无，风云递舒卷。
不期鱼鸟会，偶逐鸥鹭远。
浅水乱菰蒲，荒亭秀苔藓。
青山近在望，更悟秋意晚。
同行二三子，诗语各萧散。
不愁罚觞难，苦恨白日短。
千秋高阳池，令人忆山简。

西风吹禾黍，落日在陋巷。
杖藜访新冬，霜树眇空旷。
人烟村舎西，行旅古原上。
晚山晴更好，秀色常在望。
居闲得真趣，日欲就疏放。
岂惟憎俗徒，庶自免嘲谤。
东邻酒初熟，清香乱盆盎。
径须骑墙头，挈榼献穷状。
吾生足羁旅，久病非少壮。
银杯多羽化，布帆且无恙。
虽非陶潜隐，不负徐邈畅。

君无绮纨气，我有冰雪容。
相期五石瓠，共济万里风。
江山秀句在，内子空洞中。
还身视尘滓，当有一日功。

竹不可一日无，酒不可饮不醉。
平生嗜酒爱风竹，此意不许凡儿会。
南来经年饱尘垢，袖手甘随百夫后。
文章漫作无功身，只了儿曹补窗窦。
黄沙障日江漫流，青山唤我十年旧。
忆昔泊船鹅翎口，把酒遥为故人寿。
只今身在心已老，千岩想像灵芝秀。
君家兄弟固不凡，解挽三友勤相就。
中郎卧病过春晚，昔则酒狂今诗瘦。
山房大名不坠地，诸老风流未宜弃。
老桧参天可乞盟，粢食铏羮乃无味。
如君高韵千载同，可更托身三数公。
丈夫劲挺要长久，百万叩关一夫守。
胸中江海不须道，此流何必计升斗。
眼前勃窣诉二友，听客所为公绝口。

人皆笑君拙，我独喜君直。
拙则世所无，直则未易识。
昔者中丞公，事主以一德。
从容进退间，多士所取则。
朝廷九鼎重，冠冕万夫特。
尘埃困大路，此老难再得。
至今门下士，必以身许国。
孰知强弩末，而有百钧力。
贤孙后来秀，见我好颜色。
收功却扫中，欲任门内责。
空弮入善阵，匹马见勍敌。
不嫌不识察，但恨无此获。
欲赤莫如丹，欲黑莫如墨。
吾常持此言，以辨主与贼。
苟无牛羊害，则有天地塞。
君能但拙直，亦莫忘黑白。

老仆倦日长，羸马困道远。
东行数日间，尚欲一再款。
我能喻子意，子亦识我懒。
追怀十年游，仅得一笑莞。
时能煮汤饼，更复下茗碗。
晁郎本京邑，刘子盖楚产。
江山两秀异，与子日在眼。
南风动归兴，感慨毛发短。
相寻倘有日，岁月亦未晚。

两章后来秀，头角固崭然。
但语强弩末，不争驽马先。
寓言有十九，曲礼至三千。
所要在守节，末言能与权。

幽兰在深山，无人终自芳。
岂伊桃李颜，取媚少年肠。
高氏有潜德，奕世被辉光。
自其父祖来，低首不肯昂。
夫人生既贤，岂止秀闺房。
出身事夫子，和鸣更锵锵。
笙镛列两序，圭币罗中堂。
云何去日远，遂弃凌风翔。
伋也奉慈训，将见久必昌。
瞻彼汝南路，松柏泣新霜。
凄然马鬛封，千岁终不亡。

生平仰嵩丘，今日上绝顶。
苍天不能高，星斗閟光景。
风云乍起伏，雷雨半苏醒。
下看飞鸟背，错乱松柏影。
神龙不深遁，偃蹇卧半岭。
旧闻飞石鬬，不受悬瀑梗。
大河东北流，渺渺黄数顷。
五更看日出，平地涌金饼。
谁能啜其华，夜气初未冷。
诸峰环而立，一一皆秀整。
中居此丈夫，众象不得骋。
巍然万物表，独阅百代永。
同来有奇士，可得一笑领。
不用贮微言，区区吊箕颍。

我老不自得，每为饥所驱。
漫抛青箬笠，空负白髭须。
见贼犹堪鬬，逢人莫问途。
寰区足秀句，山泽有臞儒。

欲上贞女峡，江险未敢行。
岂是畏江险，愧此贞女名。
时经丧乱后，世不闻坚贞。
烈士久丧节，丈夫多败盟。
宁闻闺房秀，感义不偷生。
穷荒礼法在，尚此留佳声。
时事有通塞，江流无浊清。
欲行勿惮险，为君先濯缨。

旧闻西亭胜，独盛湘湖间。
山秀水亦好，千里在凭栏。
今来乃不然，眼境故未寛。
环城但浊水，满目唯荒山。
如何柳司马，肯为此解颜。
始知忧虑久，方觉所遇安。
我从避地来，山水亦饫观。
初不厌岭峤，况敢嫌荆蛮。
徘徊念昔人，亦作故意看。
所惭二三子，来不倦跻攀。
开轩纳微凉，共享一日闲。
说诗到雅颂，论文参诰盘。
快若箭破的，圆如坂下丸。
此乐固可乐，此盟安得寒。
天暑畏道路，时危安阻难。
相逢得少款，莫问何时还。
何须待杯酒，始尽平生欢。

圣远道则微，世久学欲绝。
区区续微言，未易胜邪说。
石侯东南秀，睹此心欲折。
分教南剑州，意在补亡缺。
欻令兵火后，复见俎豆设。
庙貌甚尊严，上下有区别。
先生黙无语，风化动闽粤。
斯文自明白，如仰见日月。
坐令穿凿悮，不待汤沃雪。
不知旁祠谁，今代古豪杰。
孰能与之齐，共此岁寒节。
入门日在望，未返意已竭。
由来正心术，不在费颊舌。
乃知熏陶功，自与闻见别。
曾鲁颜不愚，亦岂有优劣。
此理倘可求，万古同一辙。

久矣闺门秀，端如玉在渊。
相夫成令德，教子作名贤。
遽逐秋风尽，空令莫景迁。
伤心江左地，松柏闭新阡。

客愁固多岐，我怀亦萧散。
连年寻故人，见子二水岸。
官居少闲暇，岁月忽已换。
有堂名秀野，未入俗眼看。
得名自君子，可当清净观。
未能艺桃李，且自饱藜苋。
荒凉城一隅，初不越门限。
脱身少年场，念此已熟烂。
嗟予老病侵，阅世盖多难。
相逢黙无语，自足洗忧患。
穷冬足雨雪，近市乏薪炭。
时来正堂堂，尚得一笑粲。

建安固多贤，故人刘与胡。
山川古秀润，珠生崖不枯。
我病日已懒，触事见迂疏。
行当脱身去，一廛从子居。

病夫坐穏懒出门，底事逢春作癯瘦。
故人相寻不惮远，欲以一杯为我寿。
铺张古昔引大义，劝使忍穷如忍诟。
感君意气但如昨，顾我情怀已非旧。
平生甘作蚁旋磨，万事只如船放溜。
十年参差故乡梦，一心守待灵芝秀。
辱身窃比柳下惠，疾恶幸逢朱伯厚。
他时城市望云山，岁晚何由数相就。

李氏三吴秀，尚书一代英。
立朝惟直道，守已但纯诚。
报国心虽在，忧时病已成。
人推四兄弟，气压百公卿。
未就养生术，独取强谏名。
伤心旧游地，城郭漫溪声。

我居江东，惟信之州。
子来自南，而与我游。
问其所友，一时之秀。
其兄韫德，亦既有就。
子学既立，子志甚远。
何以终之，止在不倦。
贫贱勿厌，自然无闷。
富贵勿羡，害德之本。
彼古之人，能圣与仁。
我胡不能，叹其绝尘。
今子归矣，岁亦有秋。
何以告子，惟圣之求。
水流有源，木生有根。
惟源与根，入德之门。
求圣根源，惟正之守。
正之不守，弃师背友。
丝毫之伪，勿萌于心。
无有内外，亦无浅深。
由此则圣，舍此则病。
是以君子，所守先正。
于以赠别，亦以自警。
为别后思，且以三省。

风雨翛翛似晚秋，鸦归门掩伴僧幽。
云深不见千岩秀，水涨初开万壑留。
钟唤梦回空怅望，人传书到竟沈浮。
面如田字非吾相，莫羡班超封列侯。

汝州城南二十里，栖亩山前足山水。
老人中开谷隐堂，草屋疏檐对山起。
南横秀岭石官道，想像此堂容此老。
堂前茂林浮春烟，堂后池溏多白莲。
前池红莲开更早，正与茂林相对好。
开轩看莲看不足，远望少室如碧玉。
碧玉如屏掩此堂，老人与世已相忘。
胡马扬尘不容驻，万里奔波失归路。
客舟不顾生事窘，所至有堂名谷隐。
大榜灰飞小榜存，至今长在对衡门。
涧上丈人肯已冷，中原旧事空销魂。
老人本是山中客，四海为家无住宅。
家人清坐已忘贫，何曾更问堂宽窄。

智者尚明察，不为物理宥。
吾儒任学术，精力事研究。
至人邈难继，得亦瞠乎后。
庸盲终溟漠，全天亦自厚。
大化无殊途，何事朴与秀。

山头白云如擘絮，竹鸡无声鸠唤妇。
团团朝日在林梢，寒日梨花谿口路。
一峰独秀横溪阴，青林倒影千丈深。
上有白龙蛰幽洞，岁旱往往能为霖。
如今寂寞空山里，古屋荒坛冷红紫。
会看前度种花人，他年来作巢居子。

龙冈十里秀蟠云，天斵灵墟馆异人。
柳眼长年驻春色，金精一掬吐寒津。
田公羽驾随飙远，长史琅函得语真。
今日我来师接否，半窗飞雪话蒙屯。

嘉定壬申八月秋，翠虚道人在罗浮。
眼前万事去如水，天地何处一沙鸥。
吾将蜕形归玉阙，遂以金丹火候诀。
说与琼山白玉蟾，使之深识造化骨。
道光禅师薛紫贤，付我归根复命篇。
指示铅汞两个字，所谓真的玄中玄。
辛苦都来只十月，渐渐采取渐凝结。
而今通神是白血，已觉四肢无寒热。
后来依旧去参人，勘破多少野狐精。
个个不是真一处，都是旁门不是真。
恐君虚度此青春，从头一一为君陈。
若非金液还丹诀，不必空自劳精神。
有如迷者学采战，心心只向房中恋。
谓之阴丹御女方，手按眉间吸气咽。
夺人精气补吾身，执著三峰信邪见。
产门唤作生身处，九浅一深行几遍。
轩后彭祖老容成，黄谷寿光赵飞燕。
他家别有通霄路，酒肆淫坊戏历炼。
莫言花里遇神仙，即把金篦换瓦片。
树根已朽叶徒青，气海波翻死如箭。
其他有若诸旁门，尚自可结安乐缘。
有如服气为中黄，有如守顶为混元。
有如运气为先天，有如咽液为灵泉。
或者脾边认一穴，执定为呼吸根。
或者口鼻为玄牝，纳清吐浊为返还。
或者默朝高上帝，心目上视守泥丸。
与彼存思气升降，以此谓之夹脊关。
与彼闭息吞津唾，谓之玉液金液丹。
与彼存神守脐下，与彼作念相眉间。
又如运心思脊骨，又如合口柱舌端。
竦肩缩颈偃脊背，唤作直入玉京山。
口为华池舌为龙，唤作神水流潺潺。
此个旁门安乐法，拟作天仙岂不难。
八十放九咽其一，聚气归脐谓胎息。
手持念珠数呼吸，水壶土圭则时刻。
或依灵宝秘法行，直勒尾闾咽津液。
或参西山会真记，终日无言面对壁。
时人虽是学坐禅，何曾月照寒潭碧。
时人虽是学抱元，何曾如玉之在石。
或言大道本无为，枯木灰心孤默默。
或言已自显现成，试问幻身何处得。
更有劳形采日月，谓之天魂与地魄。
更有终宵服七曜，谓之造化真血脉。
更有肘后飞金精，气自腾腾水滴滴。
更有太乙含真气，心自冥冥肾寂寂。
有般循环运流珠，有般静定想朱橘。
如斯皆是养命方，即非无质生灵质。
道要无中养就儿，个中别有真端的。
都缘简易妙天机，散在丹书不肯泄。
可怜愚夫自执迷，迷迷相指画无无。
个般诡怪颠狂辈，坐中摇动颤多时。
屈伸偃仰千万状，啼哭叫唤如儿嬉。
盖绿方寸无主人，气虚气散神狂飞。
一队妄想争唱哄，以此诳俗诱愚痴。
不知与道合其真，与鬼合邪徒妄为。
一才心动气随动，跳跃颤掉运神机。
或曰此是阳气来，或曰龙虎争战时。
或曰河车千万迎，或曰水火相奔驰。
看看摇摆五脏气，一旦脑泻精神羸。
当初神祖留丹诀，无中生有作丹基。
何曾有此鬼怪状，尽是下士徒阐提。
我闻前代诸圣师，无为之中无不为。
尽于无相生实相，不假想化幷行持。
则有些儿奇又奇，心肾元来非坎离。
肝心脾肺肾肠胆，只是空屋旧藩篱。
涕唾津精气血液，只可接助为阶梯。
精神魂魄心意气，观之自是而实非。
何须内观及鉴形，或听灵响视泓池。
吞霞饮露服元气，功效不验心神疲。
演说清虚弄炉火，索人投状赍金宝。
敢将蛙井藐沧溟，元始天尊即是我。
虚收衔号伪神通，指划鬼神说因果。
今朝明朝又奏名，内丹外丹无不可。
欺贤罔圣昧三光，自视祸福皆懡{忄罗}。
招邀徒弟走市廛，醉酒饱德成群伙。
大道从来绝名相，真仙本自无花草。
教他戒誓立辛勤，争如汝自辛勤好。
一人迷昧犹自可，迷以传迷迷至老。
此辈一盲引众盲，共入迷途真忧恼。
忽朝福尽罪报来，获罪于天无所祷。
三元九府录其愆，迫魂系魄受冥考。
举世人人喜学仙，几人日日去参玄。
各自妄诞自相高，不务真实为真诠。
古人好语须切记，工夫纯熟语通仙。
言语不通非眷属，工夫不到不方圆。
我昔工夫行一年，六脉已息气归根。
有一婴儿在丹田，与我形貌亦如然。
翻思尘世学道者，三年九载空迁延。
依前云水游四海，冷眼看有谁堪传。
炷香问道仍下风，勘辨邪正知愚贤。
归来作此翠虚吟，犹如杲日丽青天。
扫除末学小伎术，分别火候炼药物。
只取一味水中金，收拾虚无造化窟。
促将百脉尽归源，脉任气停丹始结。
初时枯水依寒岩，二兽相逢如电掣。
中央正位产玄珠，浪静风平云雨歇。
半时之间见丹头，软似绵团硬似铁。
此时南方赤凤血，采之须要知时节。
一般才得万般全，复命归根真孔穴。
内中自有真壶天，风物光明月皎洁。
龙吟虎啸铅汞交，灼见黄芽芽白雪。
每常天地交合时，夺取阴阳造化机。
卯酉甲庚须沐浴，弦望晦朔要防危。
随日随时则斤两，抽添运用在怡怡。
十二时中只一时，九还七返这些儿。
温养功须常固济，巽风常向坎中吹。
行坐寝食总如之，性恐火冷丹力迟。
一年周天除卯酉，九转工夫月用九。
至于十月玉霜飞，圣胎圆就风雷吼。
一载胎生一个儿，子生孙了又孙枝。
千百亿化最妙处，岂可容易教人知。
忘形死心绝尔汝，存亡动静分宝主。
朝昏药物有浮沉，水火爻符宜检举。
真气薰蒸无寒暑，纯阳流溢无生死。
有一子母分胎路，妙在尾箕斗牛女。
若欲延年救老残，断除淫欲行旁门。
果将流形永住世，除非运火炼神丹。
神丹之功三百日，七解七蜕成大还。
聚则成形散成气，天上人间总一般。
宁可求师安乐法，不可邪淫采精血。
古云天地悉皆归，须学无为清净诀。
缚住青山万顷云，捞取碧潭一轮月。
玄关一窍无人知，此是刀圭甚奇绝。
夜来撞见吕秀才，有一丹诀犹奇哉。
却把太虚为炉鼎，活捉乌兔为药材。
山河大地发猛火，于中万象生云雷。
昔日混沌今品物，一时交结成圣胎。
也无金木相间隔，也无龙虎分南北。
不问子母及雌雄，不问夫妻及黑白。
何人名曰大还丹，太上老君吞不得。
老君留与清闲客，服了飞仙登太极。
更将一盏鸿蒙酒，饵此刀圭壮颜色。
任从沧海变桑田，我道壶中未一年。
悬知汝心如铁坚，所以口口密相传。
妙处都无半句子，神仙法度真自然。
速须下手结胎仙，朗吟归去蓬莱天。

谁将快剑斫苍石，涌出玉虹三百尺。
漭流直注古潭心，卷雾喷空潭影澂。
大声隐隐非雷霆，一洗万古山无青。
崖崩谷断供奇秀，至今犹有龟蛇灵。
我疑神龙宅幽邃，颔有骊珠贪熟睡。
为君鞭起跨玉京，坐致商霖藓旱气。

云物起争岩石秀，水拉行带野花香。
一山应接知无暇，赖有青春白日长。

冬雨不成雪，北风寒未深。
山藏千垒秀，云结四垂阴。
迥洒凌朝阁，残声入夜衾。
端能洗兵甲，足慰此时心。

青烟漠漠柳依依，落日云中雁北飞。
咄咄书空谁的会，迟迟行道子同归。
桑阴盖地牛羊困，麦秀漫山鸟雀肥。
向晚未知投宿处，败篱疏屋火烟微。

胸中有佳处，妙意不期会。
弄笔作五言，心手无内外。
千古陶渊明，秀句含天籁。
偶然游其藩，遂尔厌雕绘。

龟山绝壑蟠豫章，秀干往往参天长。
十年收拾多散亡，只有太白追蟾光。
知君所得不可详，宴坐镡溪名益彰。
独尝为我露其铓，尽扫杨墨挥韩庄。
迩来黄面稍侵疆，剑藏于室矢在房。
分将肌肉剜为疮，犹说道心乃平常。
我欲从之挹余芳，竟坐此传乖所望。
新诗谩说陋汉唐，直以未画穷羲皇。
岂知籓篱不自防，欲举万目谁为纲。
况彼桀骜非勤王，安用援手登之堂。
爱君骏足如飞黄，一空冀北无留良。
四蹄雷雹方腾骧，肯如驽马徒争强。

暴客年来不过门，羡君三秀各生春。
悬弧适在龙溪侧，履迹知从剑水滨。
鲁国考祥欣得鲤，杜陵占梦信为麟。
问名更取诗翁语，盛事流传西鬬新。

北固楼前万顷秋，月明风定大江流。
从来此地多英杰，果有奇才副简求。
秀气一天开夜色，威名千里驾潮头。
山川长在人难老，应抱文章入相周。

逐客身无事，乘闲葺敝庐。
堂成因有室，水到自成渠。
地迥千岩秀，春回一气舒。
幸为时所弃，容我懒簪裾。

孟公饮狂车辖投，不适遂与俗沉浮。
谪仙醉吟惊冕旒，气侮权幸无悔尤。
不如渊明此意俱悠悠，飘然不系之虚舟。
偃蹇不从刺史游，遇酒或能道上留。
介不为高通不偷，亦知出处非人谋。
人生一世罹百忧，惊风变灭波上沤。
胡为滞此胸中愁，圣贤清浊皆友俦。
九老前尘邈难求，七交高躅或可侔。
百年典刑今在不，振起此风须此流。
亭亭玉立郡督邮，文采秀发中甚遒。
绛帐先生两清修，和音相答鸣琳球。
靖居之孙髯而修，昂藏野鹤横高秋。
林生风度和且柔，抗论直欲轻王侯。
河南游刃无全牛，弟兄传家才术优。
老成不堪冠屦囚，人怜拙甚营巢鸠。
羁穷动辄遭寇雠，但欲缩首眠黄䌷。
何意独蒙公等收，欢然一笑回青眸。
空囊未分一钱羞，典衣犹得事劝酬。
南州竹树相庇庥，步随流水寻清幽。
尚嫌白日多喧啾，少待月出东南陬。
黄梅一株香飕飗，青蘋浮水涵春洲。
那知落雪纷满头，但觉香露沾衣裘。
一釂百罚宁论筹，呜呜自作秦人讴。
快谈慨慷杂嘲咻，凛如武库森戈矛。
天地万物穷雕锼，往往出语夸何刘。
却视万物皆蚍蜉，便拟骑鲸跨九州。
谁能叠曲筑糟邱，所愿酒泉生酒瓯，此生痛饮无罢休。

抡才梁栋定谁须，耸拔长松第一株。
令闻允为时属望，丰功当在帝都俞。
将令异日作霖雨，暂使斯民歌袴襦。
播物仁风随扇发，向人和气与春舒。
请看嶷嶷诸郎秀，是应诜诜盛德符。
广陌乘黄将骥子，丹山威凤带鹓鶵。
声名最重连城宝，文采光腾照夜珠。
贾谊著书惊一世，平津射策冠诸儒。
传经固自卑刘向，遗直犹资见魏謩。
便向萱堂生月桂，更寻云路种星榆。
人从碧海偷桃实，客自朱门坠舄凫。
性静绿龟宜作伴，身轻灵寿不须扶。
金波满泛鹅儿酒，香雾争持鹊尾炉。
要识东人念公意，岩廊千载赞昌图。

有美东吴胜事繁，醉翁遗恨阻跻攀。
只应名阃山河秀，亦在先生几案间。

苍苍烟画千岩秀，泛泛花流一水长。
会向武陵寻避世，此身已是捕鱼郎。

垂虹过高岸，左江右湖水。
洞庭相吐吞，沧海迷涯涘。
长波卷风雨，莽苍穷南纪。
人材锺秀颖，习俗擅清美。
高风想三贤，足以振颓靡。
一时挺孤标，千载照青史。
荒祠倚桥侧，草草渔樵市。
舟车往来冲，今谁踵前轨。
我从都城出，万事空化委。
就迹月重轻，心期要偷拟。
异代岂无人，意欲从此始。
山林与钟鼎，一决乃英伟。
近闻北客言，兵戎缠巩汜。
谁能务采纳，尚得扶隳毁。
归欤固夙心，宁作一身喜。
亦念征戍儿，白骨委荒垒。
道路异秦吴，魂梦隔生死。
江湖信清绝，浮泛聊尔耳。
却坐写孤怀，悲风生绿绮。

一尺水，一丈波，妙高峰顶笑呵呵。
七步周行浑属我，不妨闲唱太平歌。
灵利汉，不消多，法门广大遍周沙。
若能当处分明了，只在如今一刹那。
莫求真，休觅假，真假中间都放下。
晃晃威光烁太虚，不知谁是知音者。
赞不欣，徒说谤，三际无心俱扫荡。
正体堂堂一物无，是佛是魔俱一棒。
小根闻说暗攒眉，绳上生虵又更疑。
拨转面前关棙子，只许当人独自知。
阿呵呵，在圆觉，流出菩提遍寥廓。
鬼面神头几百般，无瑕镜里皆消却。
君不见觌面相逢机掣电，直饶天眼不能观，点着不来真死汉。
劝君参，参彻灵明自己禅。
善财不用南方去，黑白分明在目前。
劝君信，信心战退魔军阵。
此是华严最上乘，森罗万象皆相应。
劝君修，六门通达任优游。
寒山拾得才相见，指点丰干哂未休。
火风催，四山逼，那时要见君端的。
有个真空解脱门，千眼大悲何处觅。
有时放，有时收，唯有知音暗点头。
杏华村里如相见，跳出沩山水牯牛。
有时喜，有时嗔，无位真人迸面门。
殷勤为说西来意，暮楼钟鼓月黄昏。
有时唱，有时歌，颠言倒语不奈何。
声声尽出娘生口，不属宫商一任他。
有时默，不时笑，懵懂铁锤无孔窍。
轻轻触着便无明，只这无明元是道。
有时行，有时坐，露影藏身成两个。
不独张现会打油，细观李四能推磨。
无缝塔，见无因，巍巍本自隐深云。
国师样子应难造，不觉锋棱露一层。
无底钵，手中擎，百千沙界里头盛。
大庾岭头提不起，都缘着力太多生。
没底船，不曾漏，千重雪浪皆能透。
只凭一个把稍人，谁管狂风连地吼。
无鑐鏁，孰安排，鏁断重关绝往来。
巨灵抬手空劳力，唯有无心便得开。
无毫拂，是何物，击碎狐疑山鬼屈。
一喝唯言三日聋，谁怜大辩翻成讷。
无孔笛，最难吹，角征宫商和不齐。
有时品起无生曲，截断行云不敢飞。
无根树，直侵云，枝条郁密盖乾坤。
劫火洞然烧不得，利刀斩处亦无痕。
无面目，担板汉，玩水游山无侣伴。
迦也门前倒刹竿，文殊剑上全身现。
日面佛，干屎橛，八两半斤谁辨别。
七斤衫子恰相当，镇州休更秤萝卜。
野鸭飞，鸾对舞，三个孩儿抱华鼓。
赵老曾看半藏经，灵云一见桃华悟。
真实语，报君知，不用思量不用疑。
春来决定千华秀，冬尽长天片雪飞。
头头漏泄真消息，那个休心辨端的。
眼横鼻直一般般，不离当处休寻觅。
古佛言，祖师说，千圣路头同一舌。
他日人天匝地来，那时方表而今决。

我搴空门秀，得之古疏山。
斯人器玉壶，中有宝月寒。
四壁澹相对，安身一蒲团。
玲珑六窗静，竟日心猿闲。
时从禅那起，游戏于笔端。
当其参寻时，恣意云水间。
松风漱齿颊，萝月入肺肝。
政使不学诗，已见诗一斑。
况复用心苦，俗氛何由干。
今晨出数篇，秀色若可餐。
清妍梅著雪，圆美珠走盘。
乃知心镜中，万象纷往还。
皆吾所现物，摹写初不难。
谁能效我辈，造语出险艰。
请师賸汲古，净洗蔬肠酸。
坐令韩退之，收敛加巾冠。

我搴空门秀，得之古疏山。
斯人器玉壶，中有宝月寒。
四壁澹相对，安身一蒲团。
玲珑六窗静，竟日心猿闲。
时从禅那起，游戏于笔端。
当其参寻时，恣意云水间。
松风漱齿颊，萝月入肺肝。
政使不学诗，已见诗一斑。
况复用心苦，俗氛何由干。
今晨出数篇，秀色若可餐。
清妍梅著雪，圆美珠走盘。
乃知心镜中，万象纷往还。
皆吾所现物，摹写初不难。
谁能效我辈，造语出险艰。
请师賸汲古，净洗蔬肠酸。
坐令韩退之，收敛加巾冠。

赫赫会稽郡，潭潭府公居。
一州胜绝处，毕集于庭除。
秦望极高秀，千峰散江湖。
蓬莱为收揽，远近争奔趋。
溟渤无百里，登临失东隅。
翚飞卧龙顶，便可窥方壶。
丞相不独飨，故人盛招呼。
兵厨列樽俎，宾次罗簪裾。
杰阁坐褫带，危亭上肩舆。
耄倪争指似，还见云间无。
一月明白璧，五星灿连珠。
鄙夫何足数，愧汗沾霜须。
客有徐季海，题名数行书。
怒猊抉石外，筋力颜之徒。
周老盍命驾，属闻遂悬车。
何妨行役事，政用儿孙扶。

倾心南山云，如渴望梅岭。
朝来有佳思，拄笏不见顶。
丰隆骏奔走，列缺元驰骋。
雨不到人间，风伯乃为梗。
生来食官仓，四海无二顷。
歌诗视天汉，一念极耿耿。
阶前甃清泉，洮颒冰雪冷。
干喉欲生烟，空下百尺绠。
幽轩竹三四，柯叶殊秀整。
迩来头抢地，但惧不得永。
以斯占稻粱，生意鱼在鼎。
潜虬民司命，膏泽浸兹境。
邑官树嘉政，责报甚形影。
缾罂走十里，岂惮一再请。
君其洁斋俟，百谷正延颈。
客子无远谋，空肠望遗秉。

梅雨又时雨，苏州仍秀州。
客行无六月，农事有三秋。
云气深鸿雁，烟波没白鸥。
衰年惭愧汝，物役几时休。

新知刘子政，生理发萧疏。
胜日归谈笑，佳山奉起居。
摩挲千古物，料理一床书。
秀色堪餐否，聊须摘我蔬。

胜绝登临地，桐江占十分。
省郎才不世，御史气如云。
遂使芝兰秀，俱能锦绣文。
诸孙又如许，百代有清芬。

擢本千岩秀，开花八月凉。
虽非倾国色，要是恼人香。
篱下菊清好，林间兰静芳。
可怜遭遇晚，妙语欠苏黄。

雨润梅黄后，风薫麦秀初。
不持新茗椀，空枉故人书。
顾渚琼糜似，闽溪玉食余。
吾宗重盟好，并以遗闲居。

人物千岩秀，家风万石余。
刘侯深爱画，杜氏富藏书。
卿寺曾亲擢，藩方有诏除。
遽随丹旐去，老泪溅衣裾。

一夕骄阳转作霖，梦回凉冷润衣襟。
不愁屋漏床床湿，且喜溪流岸岸深。
千里稻花应秀色，五更桐叶最佳音。
无田似我犹欣舞，何况田间望岁心。

吾皇德泽小沧溟，倒载干戈不用刑。
天以图书效河洛，人如兰玉秀堦庭。
石渠尽日蓬山影，金殿凌虚帝座星。
从此崇文三万卷，权舆甲部圣师经。

秋风送远庐陵守，车骑光华鬓未斑。
早岁名高天下士，同时身到海中山。
淹回二水分流处，邂逅千岩竞秀间。
行矣衰翁如未死，锦衣白昼候君还。

江南家家窗，何处无远岫。
唯有谢玄晖，眼中揖其秀。

棘闱倦羁束，何异韝上鹰。
突兀有高楼，寸目堪远凝。
雨残空正霁，暑尽秋初澄。
西山横一天，奇峰矗层层。
素约念樵子，烟霞同曲肱。
口腹在尘土，摆脱良未能。
嵩岱久隔绝，氛霾尚薫烝。
唯有岷峨秀，宇宙夸崚嶒。
或怅碧云合，或瞻红日升。
危栏朝暮意，拉君时一登。

充城环髠山，南岭独秀郁。
何以获佳称，上有朱鳯集。
三载争一呜，朝阳整云翮。
今年二妙飞，好语哄邦邑。
为言皆老苍，文采胜畴昔。
其一出上党，其一出沛国。
同声相呼和，深可调六律。
长风送天衢，万里才一击。
邕邕中箫韶，虞廷谁可匹。
四顾啁啾群，俛首不能息。

倦游思林泉，归梦空昔昔。
田无二顷良，何以充耕织。
古来贵公子，气熖熏王室。
家饶数百僮，门走三千客。
志满衅日生，坐使天夺魄。
我今安下僚，幸进无奇策。
空怀爱主心，但欠封侯骨。
跃金恐不祥，守道甘沉默。
岷山高峨峨，其下可卜宅。
地灵云物秀，似与尘凡隔。
诛茅存晚计，好在西岩北。
每逢风雨夜，念此空反侧。

富贵等劳生，不如行乐耳。
遑遑观一世，荣辱随偾起。
幽寻苦无暇，佳处谁屈指。
春归呼我游，邂逅佳公子。
莫侯江南秀，幽香发蕙茝。
新诗更清激，{氵虢}{氵虢}寒流驶。
锦屏有蒲郎，冰壶清彻底。
便腹久空洞，了不见嗔喜。
岁晚得二友，追随当行李。
五湖三江寛，亦不遗洲沚。
偶来泛扁舟，朱墨推案几。
徜徉一水间，便欲寄残齿。
追观少年心，寂寞已灰死。
穷通岂无命，流坎听行止。
岷山行筑室，计决吾往矣。
斗酒相往还，素约自今始。

百花感阳和，次第变枯槁。
寒梅秀腊前，红叶媚春杪。
无端造化儿，戯剧何小小。
迎春复送春，堪笑枝间鸟。
我以虚静观，一室乾坤悄。
平生诵圣言，闻道亦颇早。
了兹色相空，宁复问先后。
冥心大化俱，左肘从生柳。

平生栖息地，往往旋修筑。
为怜双净眼，不肯受羁束。
官居凿小轩，容膝盖已足。
于焉得逍遥，内视聊自牧。
廓廓乾坤大，冥冥鬼神服。
是心不违仁，如种五谷熟。
乃知穷且贱，未必不为福。
朋僚饷新诗，句法惊小陆。
秀色增云山，荣光发林木。
何妨曵杖来，斯乐未敢独。
清谈可以饱，岂但蠲烦促。
非必酒与肴，佳客始能速。

擢干傍东岗，穷年閟幽独。
寒分渭水烟，莹矗蓝田玉。
凿户清飇来，秀色鲜可掬。
羁人初一见，洗尽尘土目。
中心已空洞，劲节秋仍绿。
相期老岁寒，荣悴从草木。
坚姿恐为用，扶危度深谷。
化龙生云雨，岂止鸾凤宿。

老李天中仙，一念人间世。
簪裳四十秋，不取公卿位。
星斗烂文章，日月悬忠义。
缘断还帝乡，飘飘若蝉蜕。
玉骨瘗高丘，乃其所卜地。
山川暨草木，拱揖浮苍翠。
向来峰之巅，勃郁蟠紫气。
神物常护持，景色多秀异。
郎君久慕道，泥滓唾声利。
石洞琢青苔，万古开天秘。
非关痼烟霞，稍欲远朝市。
要栖老仙灵，以奉香火事。
不知骑鲸去，尘宇宁俯视。
洞兮既清幽，且尽人子志。

山行不作懒，杖策穷幽邃。
崎岖十里余，乃得桃源地。
竹树蓊以鲜，峰峦秀而媚。
娇云弄奇姿，啼鸟含幽意。
周遭帷幄中，一带江流驶。
始知造物悭，异境亦所秘。
行行松门深，钟磬出萧寺。
残僧五六辈，相顾各猜异。
须臾问讯通，颜色颇夷粹。
高堂清风多，起我无穷思。
提携更小庵，清绝非人世。
自怜学宦游，十载沉卑位。
功名与丘壑，两计皆未遂。
时变搅中肠，忧端丛千猬。
岂如山间僧，了无秋毫累。
一榻寄岩阿，烟霞为活讣。
脱身名利尘，洗耳市朝事。
兹游成邂逅，颇与宿心契。
晚日下层巅，踌躇聊自慰。
重来定何时，往往先梦寐。

林茂竹太繁，污秽在眼底。
枯筠与弱干，兹辰为一洗。
万竿何足惜，恶尽意乃已。
其余擢青青，玉立比君子。
姿色秀可飡，莫道膏粱美。
我来不忍去，日日对园绮。

莫君江南佳公子，才华秀拔春兰馥。
少年意气壮虹霓，豪迈不入时人目。
酒量逡巡百盏空，诗锋顷刻千毫秃。
我从识面已忻慕，每恨往还心未熟。
官同古雒岂偶然，一见相忘倒胸腹。
谈道论文俱入妙，夜阑烛短频更仆。
圣处玄微得我疑，君独心通如破竹。
要将土苴活邦家，条上封章抵车轴。
嘉谋谠议期见用，不学贾生空痛哭。
行行提笔战春闱，箧中尚有三千牍。
科名唾手真余事，力转天回迺民福。
当今公道青云平，忍埋光采甘沈陆。
欲随君往路无繇，只欠双翰来插肉。
殷勤别酒休辞醉，马已就衔车已輹。
蜀山崎岖秦甸寒，屈指深冬到辇毂。
焚舟计决携家去，努力加飡此为祝。

雨过川原秀，烟光画不如。
人情花动荡，春意鸟分疏。
造化空陈迹，乾坤一广居。
小轩聊燕息，夏屋正渠渠。

童仆喧喧语，篮舆十里轻。
雨收沙路净，溪涨石滩平。
叠嶂千峰秀，残霞数道明。
秋容谁可状，一洗客心清。

鹤山争揽胜，此地独超然。
秀𪩘修屏立，枯崖半屋悬。
团云饶翠竹，鸣玉落清泉。
自得高人赏，佳名日益传。

四面林峦匝，风喧未觉温。
晓晴云度岭，夜静月侵门。
地秀古今树，人嬉远近村。
细观群动性，各各自归根。

晚目层城上，山川自吐吞。
断云孤岭秀，涨潦一溪浑。
烟起谁家树，人归何处村。
不堪东北望，回首又黄昏。

娈彼闺房秀，泠然玉雪容。
月箫难择对，石窌侈疏封。
涵泳诗书习，扶持扇枕供。
三荆方擢秀，云壑卧双松。

娈彼闺房秀，泠然玉雪容。
月箫难择对，石窌侈疏封。
涵泳诗书习，扶持扇枕供。
三荆方擢秀，云壑卧双松。

严冬能独秀，浑不藉春风。
叶自经霜碧，花应鬭日红。
望中几眩眼，高处欲燔空。
安得栽培手，移根向邑中。

西冈独上每春容，天接危亭四面风。
万室鳞鳞归眼底，一峰岌岌倚云中。
地灵人胜风流古，石秀山回气象雄。
曳杖频来无别意，喜观禾麦又年丰。

诸城葛氏久湮沈，清尚知君独远寻。
席卷承家猗顿术，日明好古子云心。
珍藏高阁轻三箧，善购多门小万金。
曾见墨庄耕获利，行看杞梓秀家林。

天作淫雨似秋中，沾湿恐侵河伯宫。
螟螣欲伤禾黍秀，鼋鼍尚快波涛风。
谁驱天际乱云墨，且放山巅晴日红。
有酒亟来相就饮，流光一去大江东。

枯林独秀染胭脂，不使群芳次第窥。
月桂殷勤来并色，江梅寂寞许同时。
霜飞雪舞终难挫，蝶隐蜂逃各未知。
折得一枝聊慰眼，儿童拍手误春期。

天与幽姿自不同，凌寒独秀雪霜中。
山茶未许方高洁，故使千花立下风。

七层芝草煌煌秀，一本荷花两两芳。
无象太平人不识，天教卉木效珍祥。

老眼纷世故，百嗜了若遗。
忽闻佳山水，未到神已驰。
迢迢古长乐，山水天下奇。
中有隐君子，少读升天词。
兹游不可遂，楼居在厜{厂义}。
要欲尽一覧，吞灭海峤姿。
想当宴坐久，远意渺莫追。
定见月岭堕，洪澜浴朝曦。
蓬莱蔚相向，拍手招安期。
秀色故可餐，却粒到玉芝。
何当往从游，下视培𪣻卑。

伯也吾宗秀，心期万里侯。
燕民方筑郡，汉使果鸣驺。
更借牙筹计，聊寛玉座忧。
平生挥翰手，此意莫淹留。

山萦细路走修蛇，峭壁连云只藓花。
木末忽看幡影乱，马头初见殿阴斜。
回廊迤迤穿危峤，侧涧娟娟露浅沙。
秀色可餐吾事办，粥鱼茶板莫相夸。

昔年寻贺老，同泛越溪航。
雨发千岩秀，风供五月凉。
目因秦望断，心为禹祠伤。
闻道东湖地，新来足稻粱。

秀溪充塞重堪嗟，谁与通流且种花。
东里先生连古意，欲分余润散儒家。

乾坤萍宅水，日月蚁旋磨。
百年能几何，经眼飞隼过。
志士多苦心，共惜分阴趖。
功名上竹帛，千百中几个。
岂堪怀宴坐，偪仄就庸懦。
王郎荆楚秀，俊气倾四坐。
屹如饱霜鹰，远意不受挫。
公家老先生，才高胆力大。
生平持正论，终不惩寡和。
延留住江阁，屡见月镜破。
不将恩夺义，朝夕勤磨磋。
已见器识全，致远谁能奈。
正如舟楫具，风便即转柂。
要当度帆力，势紧须少挅。
行收利涉功，举酒辄先贺。

五季词格卑，一往遂不转。
势如屋将摧，难用一木撁。
国家复古初，出力赖诸彦。
探元测天心，撷秀空芳甸。
气质既雄浑，采章复葱蒨。
炳焉同三代，风雅追未变。
旁收稗官说，笑{谍言=月}时一荐。
岂将𫚥蚬盘，尽易鼎俎膳。
后来失其源，多以怪相眩。
观涛遗巨浸，爱此一沤漩。
芝兰向芜没，萧艾方蔓延。
顾岂无可观，致远恐非便。
方今从雅道，英俊争就选。
当有紫鸾音，一洗时禽啭。
吾宗富清制，金璞饱镕炼。
高轩肯见临，大轴获初见。
盈前森欲动，贪读不知倦。
吴歈鬭妍媚，楚些发哀怨。
暗芳啼晓露，白月垂秋练。
肃肃天庙仪，迟迟洞宫宴。
建标凌倒景，胜气来酣战。
古人用意处，窥闯应已遍。
不然新诗中，安得众体见。
从来绝妙处，经眼不容眴。
歘起追其踪，险若挽飞电。
岂容随俗好，展转就萦纒。
公当英少年，笔力十分健。
更期策高足，勿受尘泥溅。
一朝奋余勇，名埸谁敢擅。
扬光云霓上，声价弥海县。
方知掣鲸手，不足临渊羡。

远水恨微茫，近山露岩壑。
是中有佳处，远近理自各。
危亭枕江干，江外群峰泊。
森然青玉圭，穿空势如削。
沙湍与松籁，逼耳笙磬作。
勿言山宜远，近亦殊不恶。
云烟半有无，月雾带清薄。
凝岚与空翠，不受晓雨濯。
是时崖窽藏，秀气森盘礴。
方知寸碧岑，信美恐难博。
主人喜宾至，宴豆日参错。
况有贤弟兄，超然解禅缚。
拄笏望西山，心境两脱略。
想当觞咏时，险语恣嘲谑。
何当游其间，时听穿林雹。

绛阙清都境异常，况当圣世物皆昌。
风催柘馆桑枝秀，冰满龙池荇带长。

两岐呈瑞麦，三秀产灵芝。
天意方垂佑，宸心愈肃祇。

凫山高与苍旻训示，根盘八里雄坤维。
油然出云为风雨，泽周一境无凶饥。
重楼复殿据山腹，蜿蜒攫护神□□。
威灵如在骇闻听，至今父老能言之。
断碑刓缺尚可读，湮埋岁久人无知。
高高一峰独秀出，上有蝉蜕真仙居。
似闻尝任石埭尹，化流德洽真民师。
持竿戏投白龙饵，隐雾深韬玄豹姿。
手披蕊笈校丹篆，足蹑飞升腾紫微。
相逢邂逅一笑粲，真将莫逆论心期。
从兹来往因无间，遗踪所至犹可推。
弦歌标乡里犹在，望仙纪地名独垂。
栖真发寄伟曾税驾，绝顶尚留丹灶基。
近邻眢井数盈九，石甃坚深端可窥。
神既庙食还旧隐，仙亦偶坐应祷祈。
合堂荐享异肴蔌，乞灵修敬倾里闾。
政和天子谨祠祭，郡县有请咸勿违。
一朝飞章达旒扆，往往一夜曾躬披。
俞音载锡降芝简，庞贲徽名昭典彝。
神兮仙兮服君赐，福庇斯民无已时。
仙将出游神速往，霓旌绛节相追随。
神既来归仙至止，衮衣羽帔瞻光仪。
繄予顶谒亦云屡，淋漓醉墨聊一挥。
词虽芜颣事摭实，庶几传信祛群疑。

藏身处，没踪迹，浩意融时谁辨的。
没踪迹处莫藏身，蓦移步处妙难寻。
枯根石里花明秀，劫外威光密密新。

披毛游火聚，焰里藏身；戴角混尘泥，光中转步。
灵珠绝点，卞玉无瑕。
一念廓融，千机秀发。

雨洗摩尼增秀色，全身不昧一丝头。
灵源倾泻无闲歇，添得滁山水逆流。

沿流无定止，真照不留踪。
千峰秀处鹤难栖，万水澄时鱼自稳。
樵人罢赏，钓客迷巢，古渡深云，同歌绝韵。

排门雪三尺，闭户饥肠鸣。
拥骑远方来，骨法秀以清。
袖出一卷书，中有怖俗情。
上言井有德，为费四字铭。
下言酒伤道，颠倒虞心兵。
中流障百川，绝口无纵横。
君子皆是术，殄病人自惊。
子其欲修我，匪以校我荣。
再拜采杂佩，斯云得香蘅。

楚东六邑多秀民，其间达者海内闻。
恨我眼暗不识真，客舍道傍初见君。
徴君当以文章显，照眼青钱充万选。
胡为过我误淮扬，山径蹊荒费鉏剪。
龙钟野老安用哉，偶随江上浮鸥来。
簿书鱼鸟少闲暇，赋敛户口烦徴催。
君今蹉跎壮非少，陇首栖迟杂长啸。
上书自荐莫峥嵘，直气如虹亦奇峭。
诗书满腹灯火勤，勿言此道非由人。
雪霜不厌松骨老，桃李自与春风新。
短书御袖怀珍具，文字天成绝斤斧。
一鸣行即驾雷车，万卷它年劳电母。
北窗纹簟清如水，青蝇侧翅如畏刑。
侧身甘旨寝疾愈，负我此腹何由灵。
身世浮云不留处，书生白首谈尧禹。
书窗行几幸虚闲，过我萧萧听夜雨。

命数奇穷谁与伍，陋巷甘同一命偻。
怕寒长苦地多风，厌滞每遭星好雨。
命在天公难自由，若知安命当无忧。
三斟长得供卯醉，米盐不辨俱悠悠。
去年约子招佳客，贫不关心真达伯。
共贪静适且过从，追恨穷途昔暌隔。
二月黄鹂初好音，槐阴柳幄青罗衿。
杖头挂钱只买酒，与子作意时登临。
此乡秀野多水石，莫道云游不如昔。
松柏相望泉下人，试数几人能满百。
生前一饱复一眠，得失尘缘俱偶然。
长年无事频相见，此自前贤今古传。

欲穷幽胜远纷华，频向晴空漾钓槎。
霞杂凫群归趁浦，雪飞鹭阵宿投沙。
山连空秀嫌花杂，树远多图怕雾遮。
莫怪故园归未得，为贪入手好烟霞。

力荡横空万斛舟，一函酬唱纪川游。
篇篇秀润东南竹，落落珠玑小大邹。
人物百年同富寿，客怀千里梦逡遒。
主人合作鲸川楫，无奈髙情寄一邱。

旧日衣冠说武林，风流曾不减山阴。
百年人物千山秀，万里功名天下心。
族姓人人夸盛事，溪山处处称髙吟。
后生欲听清商曲，莫学无弦只抚琴。

声驰南国秀千林，逸气终疑困华阴。
病任烧空不烧火，诗唯传句不传心。
当年宗鲁江西梦，异日睎颜洛下吟。
直把风流付邱壑，真如封锁匣中琴。

五月困暑湿，众谓如蒸炊。
惟我坐幽堂，心志适所怡。
开窗面西山，野水平清池。
菱荷间蒲苇，秀色相因依。
幽禽荫嘉木，水鸟时翻飞。
文书任讨探，风静香如丝。
此殆有至乐，难令俗子知。

眼债未全无，惜春心尚有。
喜闻幽兰臭，寻过东山口。
披丛见孤芳，正似得佳友。
小锸破苍藓，护致归座右。
秀色逼尘埃，清芳动窗牖。
爱媚固无厌，嗟惜亦云久。
今为花木者，贵重无与偶。
第能吐青红，贡献率奔走。
官舟塞古汴，往往载蒲柳。
尔何守幽林，国香空自负。
所幸无改芳，可使名不朽。

牙城霜月红，稚耋拥晴昼。
百拜黄堂前，共上太守寿。
皆谓去年时，黠虏已深寇。
一炮惊江南，衢婺几失守。
徬徨千里心，窜逸欲相蹂。
公以活人手，衔金力营救。
信赏激忠勇，厚礼罗杰秀。
坐回虏马头，遁去如惊兽。
邦人未遑息，鼠辈复狂嗾。
郡兵无奇画，辙乱失领袖。
闭关守孤城，惴栗鹿在囿。
我公登高墉，威德即下覆。
仰见吾父者，欢舞悉解胄。
一犂春雨耕，乐业遂如旧。
生成荷终始，铭刻念前后。
公之所常活，庸可亿万究。
吾闻天地间，祸福靡虚授。
阴功满东吴，冥报岂容缪。
当能寿我公，炯炯如列宿。
下吏闻此言，喜跃倒冠绶。
中兴须钜人，理亦天所祐。
矧复有厚德，福禄宜愈茂。
自恨如漂萍，孤迹太冗陋。
邑佐虽贱役，不许久奔走。
行将罢摘尾，违远去左右。
敛板集公门，依依已延脰。

已投幽僻避尘坌，更向檐头著小门。
满案韦编供白昼，一炉柏子对黄昏。
后生秀爽惭无补，旧学荒凉喜再温。
此外清愁是何许，杜诗韩笔少人伦。

高文司谏笔如椽，肯作夫人识墓篇。
但考铭诗无玷阙，自应遗型远流传。
女无妒色诚希有，士不妨功可并贤。
安得芝兰勿丛秀，蔼扬余懿属他年。

案上具笔砚，砌下秀菊杞。
我顾乏大屋，尚赖有此尔。

春到村居好，枯肠饱可图。
笋尖将露角，麦秀欲生须。

去年敛板趋庭侧，门前杨柳如金色。
今年公去柳何如，已作凉阴舞寒碧。
岁月忽匆无足恨，离合人生那免得。
身如汀雁偶相逢，自是不须论定迹。
我今胡为抱不满，攀辕益为邦人惜。
永嘉雄望城海滨，吏久不良民弊积。
年来开府皆钜公，旁助刬除知有力。
岁当乙卯夏不雨，旱雾吹风千里赤。
爱人节费惜锱铢，廪廥单穷犹足食。
北方兴师日千金，州县皇皇虑供亿。
溥哉时发仁人言，未至取鱼忧竭泽。
青衫幕吏有何能，造物见怜相抆拭。
自知愚拙生霾雾，临事昏蒙无远识。
天机遇触狂态作，掐鼻炙眉成痼癖。
唯公道眼借余青，颇许披心露真率。
人生感恩未易言，正恐不能同木石。
仙才秀骨公所有，化作文章可华国。
持身况若玉壶冰，透里无尘只清白。
暂分半刺聊尔耳，此岂能令公议塞。
行当摆脱州县冗，下跨秋风开六翮。
夔龙有室俱可入，愿吐诗书资硕画。
自余强饭无足云，转首潮平江树隔。

先放恐输梅，篱边趁早开。
素心甘冷澹，秀色肯尘埃。
眼老书慵看，官闲吏不催。
烦君助幽胜，小锸为移来。

老柳不多在，故家宁复存。
鼠痴穿败屋，虎玩出平村。
天远楚山秀，浪髙淮月昏。
吟鞭破霜晓，马首待朝暾。

度岁尘沙汩没中，乍趋闲旷意何穷。
孤丛晚秀霜菊净，脱叶已疏山杮红。
马恃赐闲缰不胜，雁知王命信常通。
功名成处非人力，到手先令玉盏空。

酴醿只作酴醿白，自得新诗添秀色。
花头已是戴恩光，更渍露华无气力。

晴冬醸春温，气候如浊酒。
我虽六尘清，亦若醉一斗。
朝来天风云，髙叶聚良久。
向晚等甘露，数点断还有。
迤逦万瓦鸣，飘潇近窗牖。
郁陶散襟怀，秀润入花柳。
出门闻笑语，蹈舞皆白叟。
指予西江水，不可到南亩。
十日田无秧，奈此家数口。
乃知天地心，慈爱均父母。
吾侪拙于言，额上但加手。
人穷诗或工，肯为作诗否。

细腰结垂窼，藏精事生育。
儿已傅翼飞，孤悬尚凭屋。
水仙脱霓裳，美实青如簇。
实尽秋房枯，众窍存虚目。
何人得二物，妙手夸神速。
摩搓小变之，形在质为玉。
徐拾菖蒲子，小大量其腹。
一种一根青，有地皆充足。
浸以西山泉，秀色遂可掬。
使我读书舍，凉意无三伏。
常若菰蒋中，静看江湖绿。
奉贶宜有诗，所愧诗篇俗。

东山有佳处，修竹临沧浪。
上下秀色中，木樨寄孤芳。
玉露后丛菊，先作万蕾黄。
置之婆娑杪，金钉澹荧煌。
或云仙人醉，披披绿罗裳。
随此小珮玦，散落天一方。
我来便酌酒，是否那能详。
但怪秋山老，犹有幽意长。
哦诗未得诗，已照明月光。
乐哉径酪酊，知在夫何乡。
岂非化蝴蝶，以梦栖其旁。
明朝整冠坐，开卷书亦香。

太华带雪千丈寒，砥柱中流万夫愕。
未教耸翠入青苍，故对书窗且横著。
平铺秀气一里许，不露云尖与山脚。
何人半破好东绢，画出潇湘秋色薄。

轩前叠小山，山下生新竹。
秀色逗幽光，都作轩窗绿。
公来坐其上，更置一株玉。
岸巾人亦凉，意饱不须肉。
落屑随飞香，是中安有俗。

我来西江边，兀坐阅寒暑。
水外有嘉处，欲往兴辄阻。
昨朝主人闲，聫辔临洲渚。
开船入江云，绝渡不须橹。
杖策径登岸，骑从单可数。
松杉生好风，导我绿阴舞。
迎门野僧疏，对佛香炉古。
峻上百级栈，竹屋乱撑拄。
旁道得小径，窈窕通深坞。
石藓布青钱，岩泉迸飞乳。
幽兰隐髙人，孤芳秀寒女。
树静忽啼猿，林密疑藏虎。
春半果如秋，空翠元无雨。
苍崖隔桃花，不可至其所。
但听叶间禽，似与秦人语。
不会武陵溪，端的在何许。
徘徊耸心骨，感叹就尊俎。
麹糵驱我醉，岂复更尔汝。
一笑谐真懽，万事落尘土。
谓已脱囚拘，夭矫升洞府。
顾兹懽与适，天暂慰孤旅。
此身当有累，未是得轻举。
骊驹已载歌，兰棹倚前浦。
中流望林泉，隔岸闻箫鼓。
上马向柴扃，山际玉钩吐。

机上红，江头红，其织其濯皆春风。
平铺岂是宝刀翦，怯日尚用轻烟笼。
何人不置芙蓉帐，置向山园寂寞中。
欲寻诗句赞天巧，乱花秀发诗不工。
一枝和露奉明牧，知我陋室非所容。
果然花去玉为报，琐细换得光玲珑。
颓然只拥公孙布，晓枕不知传鼓钟。

混同江水秀可掬，李氏太师女如玉。
妇德妇功应夙成，施鞶施衽亦初熟。
舜华美艳年逾筓，未遭良匹求名族。
风流儒雅王家郎，燕食东床坦其腹。
纳币委禽六礼成，送车百两皆丹毂。
三星在天四月中，今夕何夕会花烛。
绸缪谨始待如宾，伉俪要终贵和睦。
且闻祁祁多娣媵，将见诜诜众似续。
我来乞盟阅八千，除馆又经融火六。
老母八十漫嗟予，男女有九赋采绿。
固知我后恤不遑，人岂无情捐骨肉。
万里一身秪自怜，其谁髙义哀茕独。
况复恶疾屡纒绵，呼天耻作穷途哭。
因子告行遂赠言，勿忘旧学膺天禄。

朔旦得天正，王孙庆始生。
北溟鹏已化，东国凤先鸣。
卓尔神峰秀，昭然冰鉴清。
谋谟曾启沃，议论复纵横。
棣棣威仪富，汪汪轨度宏。
古今书并览，辽汉字兼行。
折狱严无讼，齐家肃有声。
从军依玉斧，教子胜金籝。
筑馆勤延客，趋庭诤戢兵。
坐桑观政异，飞舄入朝轻。
避乱迎文若，闻歌戏武城。
妙龄聊制锦，彊仕且和羹。
可谓田门相，宁讥尹世卿。
青云应速致，绿绶谅垂荣。
正是颇劳止，何当早太平。
七年淹伴读，万里阻求成。
报主心虽切，思亲骨亦惊。
自嗟同陟屺，谁与共班荆。
冬日凌晨至，祥星际晓明。
老彭知易比，五福不难幷。

听风听水东流寺，为雨为云建德山。
拍枕波声犹在耳，参天秀色不违颜。
春来草草才正月，柳内时时见一斑。
虀臼工夫浑未有，藁砧行李已来还。

九华晴云今日阴，清溪涨水夜来深。
苍梧哀泛湘妃瑟，白藕秀出姮娥簪。

秀发九华晴景，摧颓五老苍颜。
暮雨朝云佳处，小姑依约烟鬟。

湘桃亦作春风面，与拭中原泪眼看。
旧染天香悲麦秀，续书王梦失槐安。

堂堂老龙根，挺秀依窗壁。
风烟岁月深，滴翠润幽石。
时引琴瑟清，泠然动吟臆。
明堂知度材，岂惜破浓碧。

秦公我辈士，早踏翰墨场。
万言若投石，十年犹枯嚢。
若欲泛江海，有亲在高堂。
牢落京华春，门无一壶浆。
长鞭策瘦马，送我古道旁。
怜我值险艰，赤心写摧伤。
铿锵五字句，势与雕鹗翔。
感此坐矫首，星星鬓成苍。
西风小摇落，雨洗烟岚光。
嶂晓露孤秀，野阴栖暗芳。
更携鲍谢流，履尽千岩霜。
搜奇得幽深，访古到渺茫。
月落潭影空，清吟殊未央。
缅怀紫芝宇，百忧绕回肠。
三叹已晡食，十起中夜床。
云埋长安日，魂梦不敢骧。
茂苑富山水，结庐予所尝。
我欲放船下，卜邻俯沧浪。
耦耕种林田，共扫三径荒。
头白青山里，长歌乐岁觞。

宿雨洗苍骨，峰峦发新秀。
寻幽蹑奇踪，腾踏众山囿。
层林锁岩隈，突兀见危构。
空高望浮黎，静圣逼灵鹫。
我来风雨秋，白雾欲昏昼。
但闻百川赴，鸣玉泻寒窦。
岳示閟嶫峨，路绝不得簉。
扳缘仰胁息，坐右俯长溜。
带露摘山芎，披榛觅仙酎。
山光晚逾清，云壑若相授。
终期烂漫游，阳乌欲回咮。
更约十日留，曾子缓蹄辏。

五峰如五城，草树皆秀发。
人间白玉京，此土黄金刹。
长松荫步武，目改心已雪。
税鞅罢言归，前山写薇蕨。

颙颙集癯仙，娟娟罗静女。
孤标与秀色，翛然出环堵。
我来三二月，离立仅成伍。
及秋新梢敷，接叶庇风雨。
一日不可无，幸兹共寒暑。
高枝有垂赏，鸣鳯在何许。

天公善转物，剪爪不停轸。
春工未削迹，秋事已张本。
檀栾嘉菊丛，戢戢露奇蕴。
枝分要及时，手植须着紧。
清晨东篱下，畚插自畦畛。
土膏入新萌，秀色来衮衮。
归休顾衰兰，面目吁可悯。
儿童互挦拏，奴仆恣嘲哂。
敢望群萧艾，弃置等朝菌。
即之粹而温，忍死子不愠。
山翁饱经事，遇物辄思忖。
理得心亦欣，为发一笑劙。
向来芳深林，孤洁玉在韫。
知音苦不多，况此香色陨。
纫佩倘未遂，焚膏真可忍。
爬梳墙角阴，树之罗九畹。
好风动融怡，新雨洗寒窘。
未甘五柳独，聊释三闾愤。
炎凉循若环，荣谢平可凖。
春风行复来，万汇发幽隐。

游云本无心，时为晴山留。
我曹等云闲，亦作寻山游。
驾言出城阙，古寺聊相投。
摩挲铸金像，不知几春秋。
行行及佳境，真成上扬州。
追随况当人，华胄皆通侯。
髙名迈姚宋，余事卑曹刘。
向来金銮御，一一亲垂旒。
如何丘壑中，乃与猿鹤俦。
寒威靳山秀，幽处不可求。
清溪访鹿迹，古涧窥龙头。
枯藤路断磴，未上愁吴牛。
人言昔仙去，疑是竹务猷。
云昏看山眼，欲展还复收。
伊予岩穴走，南北万里遒。
烟霞入膏肓，瞑眩不可瘳。
群公上界侣，解后天南陬。
敢言同心臭，长抱躐等羞。
心知造物戏，驽骀间骅骝。
鹤书偶未下，爱日尚可偷。
花风起群萌，枝上春欲流。
更催小槽红，一笑非人谋。

闽山固多奇，会意一峰足。
岂徒快登临，政欲伴幽独。
丈人隐禅关，窗户闭秋绿。
檐间绝壁起，秀色近可掬。
丹黄与白红，枫栎间花木。
微云一过之，绣锦初脱轴。
是翁贫不忧，朝饭罄储粟。
只鸡呼近社，笑傲杯中玉。
酒酣自起舞，身外置荣辱。
君家大児手，千障入缣幅。
何妨写颠崖，老树傍髙屋。
佗年明光归，展玩长在目。

堂堂如叟云梦胸，笔端日夜生云风。
地临嵩少萃奇秀，雕锼仿佛穷天功。
捷如接猱健搏虎，妩媚清切归深雄。
六丁不取四天黑，阴山直恐喧雷公。

何郎爱山知贵目，不着芒鞋踏空谷。
诛茅结竹凾丈间，坐揖崔嵬遶江绿。
我亦寻幽不惮远，半世一身随转毂。
峰峦过眼已成梦，南北空嗟髀消肉。
羡公登亭如历块，睥睨乾坤轻一芥。
春繁妩媚发奇姿，秋净孤髙见真态。
固知静者自超诣，世上憧憧良足隘。
智愚何止三十里，咫尺须论百千界。
四时秀色供盘礴，笔下云烟醉中落。
雕锼苦欲觑天巧，造物有灵应作恶。
蓬莱方壶或上下，纷纷陵谷今非昨。
倘令夸子与霄遁，胸中赖有藏山壑。

春花先到诗翁家，融和入木生妍华。
攀条不减陇头赠，与我病眼增空花。
轻绡衬雪香未透，月中妃子新来痩。
意态轻盈总不如，孤芳雅合群花右。
速令解盎倾雕胡，叩门换酒呼长须。
对花剧饮百不问，此身如视秦人臞。
一枝相恼已如许，况及秀发连根株。
春工日夜正剪刻，东邻□好公知无。
会须空腹贮好语，醉中要看云烟书。

羲和呼龙晓耕烟，斗挹沆瀣膏琼田。
青女剪刻了不睡，瑶草竞秀争春妍。
凝冰作肤露作脸，蕙花兰干香蘅荃。
仙人掌中太华小，上有玉井开丛莲。
云璈舞鳯醉妃子，遗簪乱插春风前。
蓂荚花含月皎皎，琪树弄影霜鲜鲜。
清氛皓态难比并，世上草木谁能肩。
虞师老圃眼未识，名字不着三坟编。
山翁何从得此种，一日万口人争传。
我惭形秽敢居侧，熟视眩转心茫然。
摇闻啬夫访奇秀，忍使抱恨蓬蒿邉。
天衢五城白银阙，复道小苑通如纒。
何人移植备采拨，珊瑚碧树根株连。
重瞳一顾雨露偏，薰为叶气被八埏。
家家击壌歌丰年，不但洗我沉疴痊。

羲和呼龙晓耕烟，斗挹沆瀣膏琼田。
青女剪刻了不睡，瑶草竞秀争春妍。
凝冰作肤露作脸，蕙花兰干香蘅荃。
仙人掌中太华小，上有玉井开丛莲。
云璈舞鳯醉妃子，遗簪乱插春风前。
蓂荚花含月皎皎，琪树弄影霜鲜鲜。
清氛皓态难比并，世上草木谁能肩。
虞师老圃眼未识，名字不着三坟编。
山翁何从得此种，一日万口人争传。
我惭形秽敢居侧，熟视眩转心茫然。
摇闻啬夫访奇秀，忍使抱恨蓬蒿邉。
天衢五城白银阙，复道小苑通如纒。
何人移植备采拨，珊瑚碧树根株连。
重瞳一顾雨露偏，薰为叶气被八埏。
家家击壌歌丰年，不但洗我沉疴痊。

平生爱山老山间，行山怕尽去复还。
兹游深入众山囿，一日看尽平生山。
颇闻黄山最奇秀，紫翠六六堆孱颜。
端如啖蔗及佳境，快意不复嘲天悭。
我生目力固有限，应接不暇愁跻扳。
要令胸次洞表里，扫尽礧块罗烟鬟。

阳光泼血汗交颐，晚日政与长空宜。
海神游戏出霮{雨/对}，风伯退听停嘘吁。
初如炎官火伞动，渐若寒露冰壶欹。
九乌堕翼天地暗，六鳌矫首山川随。
飞来一峰横突兀，竞秀万壑排参差。
岱宗坡陀太华小，少室破碎终南低。
深谷婉丽发春态，髙岩磊落呈秋姿。
峰青盘螺绾新髻，水碧分晕浮修眉。
鸾翔鳯翥露纤巧，虎踞龙蟠惊崛奇。
观台仿佛隐仙圣，楼阁缥缈生蛟螭。
谁于天宇弄显晦，力与地险论髙卑。
荡胸棱棱各腾踏，翻手冉冉争奔驰。
平生脚底识南北，此日眼界迷东西。
身舆欲上白银阙，风驭不假青云梯。
三薰三沐谢世事，一丘一壑真吾栖。
扪参历井不惮远，直恐夜半潜推移。

古语行船遇打头，此言端可作予羞。
平生漫起江山兴，胜处偶为波浪留。
败肉腐鱼三日醉，断芦衰柳十分秋。
蒋陵秀色应凋尽，造物还能借便休。

前贤不复梦逢迎，晚岁于公识典刑。
肯子规橅夸锦绣，传家翰墨炳丹青。
碑存岘首长怀惠，学富韦门总带经。
会见卿材从楚往，芝兰不独秀阶庭。

可笑无毡老郑虔，甘寒忍喜咏丰年。
飞花穿树春疑早，秀麦分岐瑞有先。
白玉楼成迷万井，青云路绕认双川。
轻缣窘幅终难状，却借骚人好句传。

金牛胜气未全无，朝挹江山近结庐。
避席青衿家有塾，下帷皓首腹多书。
阶庭早见芝兰秀，门巷于今燕雀疏。
傍舍不应多种柳，后来驷马要回车。

寒梅独笑野人扉，只有春风许自知。
蜡屐追芳输我辈，着鞭持酒记他时。
白霓行处玉妃从，明月光中宝璐垂。
更与丁宁后来秀，醉中来折最髙枝。

群贤嘉会走舆臣，乍喜郎星照七闽。
寺近南塘锺秀丽，筵开晚水荐甘珍。
放怀想尽百川饮，留客应生四角轮。
我独沉疴方面壁，愈风赖有两骚人。

宦游踪迹信舆台，白首知非愧鲁开。
诗卷云烟舒复卷，吏行凫鹜去还来。
雨多风伯漫不省，春半花神小有才。
谁为痴儿无乐事，眼中秀句绝纤埃。

三苏岩壑连云秀，二士门庭匝地新。
带雨山光无限思，一时分付镜中人。

疉叠重重两岸山，钩连秀色上琅玕。
孤亭四壁面烟雨，人与白鸥分暮寒。

壶山孤秀似西山，道上归人洗眼看。
到我西山山有伴，不知谁伴此山闲。

离离颔下髭，短白不可薙。
焉能老行路，结屋聊自芘。
溪横众山绕，左右松竹翳。
山华如幽人，独秀不取媚。
客来饮以漓，累觞亦复醉。
欲眠子姑去，自占十亩翠。
不为沟壑忧，不作子孙计。
旁观大笑之，不解个中意。

粹德山藏玉，高标木秀林。
三朝侍枫禁，列郡憩棠阴。
文翰家声在，规模国计深。
盖棺头正黑，空负济时心。

毓秀名臣裔，来宾上相家。
浮沤轻富贵，朽木视𫓪华。
晓日俄晞露，春风自笑花。
仙踪今不返，望断五云车。

阀阅荣夸俗，闺房秀出群。
得贤推淑女，有子赖严君。
台柏忧时誉，庭兰奕世闻。
高名写彤管，异代仰清氛。

擢秀芝兰畹，来嫔诗礼庭。
好羞贫更洁，寿髪短犹青。
秦号封方宠，蓬瀛驾不停。
天风助哀怨，吹雨湿丹铭。

独秀声名楚水东，妙年腾达俊游中。
文昌寓直风云近，神武归来猿鹤同。
居士人非禅板寂，少微星暗宝函空。
知心不必悲生死，欲向何方觅是翁。

秀出青徐野，风移邹鲁乡。
家声齐丙魏，人物到轩黄。
漫士从三已，危机付两忘。
并游无此老，谁与共行藏。

阴德仙官裔，殊勋辅相家。
山川锺秀丽，人物见雄夸。
小试丞卿月，卑栖属使华。
盖棺何太早，行路亦兴嗟。

夫君抱清节，独秀不求知。
晋鄙多薰德，阌乡早出奇。
功名天靳惜，正直自扶持。
赖有仁风在，朱轓两郡遗。

毓秀勋庸后，来嫔诗礼家。
浮云轻富贵，朽木视铅华。
晚日俄晞露，春风自笑花。
平生偕老志，愁绝五云车。

昔我在淇水，二陆皆少年。
伯也气轩昻，丹鹤唳青田。
季方文章士，摛华桃李妍。
力学乃未已，有如火始然。
相见一倾盖，便诵胶漆坚。
笑语玉麈折，登临蜡屐穿。
时时出秀句，洒若沈疴痊。
尔来逾十岁，自当冠貂蝉。
胡为茅屋下，寂寞尚草玄。
方今明堂构，收拾栋与椽。
安得刷羽翮，吹嘘送上天。
此志傥不遂，何用空言传。
不如李翰林，沉醉自称仙。
不如陶彭泽，归来谢尘缘。
但解琴中趣，何妨瓮傍眠。
富贵草头露，名誉空中烟。
子意竟何如，余心方寂然。
愿求真实语，莫作猾头禅。

弘度负土忘晨夕，空肠未忍进一溢。
伯会隆冬不衣帛，野火燎原天雨泽。
当时庐侧产灵芝，盛事至今光史册。
王家兄弟皆英豪，藉藉声华若连璧。
高文奥学乃余事，一门躬行如万石。
孝思他日彻苍旻，血泪垂頥洒枯柏。
谁云草木但有生，始信幽明本无隔。
煌煌三秀发坤祥，小大高低紫与白。
搢绅骇叹绝前闻，老稚提携溢阡陌。
争言图写献修门，坐见恩荣来络绎。
公独掩耳更悲啼，吾忍货名于窀穸。
岂如采摘付儿童，大胜籯金满千镒。
方今孝治轶唐虞，八行求贤常侧席。
公虽韫匵畏人知，定有新诗振奇迹。

妙龄擢秀如黄童，藉甚词林振古风。
澜翻千载常在口，磊落万卷独蟠胸。
不将龟筮论从逆，独向诗书有高识。
琳宫乞得十年闲，可但新诗胜畴昔。
一麾自诡治东莱，洗眼看公手重拭。
疲氓按堵身暂休，黠吏垂头声不出。
人言功效真卓尔，归近高堂浑含喜。
喜公才气更难量，致君要著岩廊里。
秋云漠漠向空飞，飒飒凉风生桂枝。
马蹄又踏东川去，盘水洋洋可乐饥。
我今作吏愧无补，梦寐林泉那得归。
会袖手版付丞相，却扫庭闱戏彩衣。
卜邻仅许依仁里，与子艰难共生死。
钓竿伴我访沧溟，沮洳定无三尺鲤。

